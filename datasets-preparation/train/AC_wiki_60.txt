<doc id="209869" url="https://ta.wikipedia.org/wiki?curid=209869" title="அரிகராலயா">
அரிகராலயா

அரிகராலயா ("Hariharalaya", ஹரிஹராலயா, ) என்பது ஒரு பண்டைய நகரமும், கேமர் பேரரசின் தலைநகரமும் ஆகும். இந்நகரம் கம்போடியாவின் சியாம் ரீப் நகருக்கு அண்மையில் இன்றைய ரொலுவோசு பிரதேசத்தில் அமைந்துள்ளது. இன்று இந்நகரில் பிராசாதப்ர கோ, பராசாதபாகங் போன்ற 8ம்-9ம் நூற்றாண்டுக் கால பண்டைய கெமர் அரசுக் கோவில்களே எஞ்சியுள்ளன.

"அரிகராலயா" என்பது கம்போடியாவில் அங்கோர்-காலத்துக்கு முற்பட்ட இந்துக் கடவுளின் பெயராகும். "அரிகரன்" என்பது அரி என்ற திருமாலையும், அரன் என்ற சிவனையும் குறிக்கிறது. அரிஅரன் என்பது அரைப்பகுதி அரி என்ற திருமாலையும், மற்றைய அரைப்பகுதி அரன் என்ற சிவனையும் கொண்ட ஒரு ஆண் கடவுள் ஆகும்.

கிபி 8ம் நூற்றாண்டில் இறுதிப் பகுதியில், கம்போடியப் பேரரசன் இரண்டாம் ஜெயவர்மன் தொன்லே சாப் ஏரிப் பகுதியின் பெரும் பிரதேசத்தைக் கைப்பற்றினான். இக்காலப்பகுதியில் இவன் அரிகராலயாவில் தனது தலைநகரை அமைத்தான். ஆனாலும், இரண்டாம் ஜெயவர்மன் கிபி 802 இல் அரிகராவில் அல்லாமல் மகேந்திர பர்வதத்தில் வைத்துத் தன்னை நாட்டின் முழு அதிகாரம் கொண்ட அரசனாக அறிவித்தான். பின்னர், இவன் தனது தலைநகரை அரிகராலயாவுக்கு மீண்டும் மாற்றினான். இங்கேயே 835 ஆம் ஆண்டில் இறந்தான்.

இரண்டாம் ஜெயவர்மனுக்குப் பின்னர் மூன்றாம் ஜெயவர்மன் ஆட்சியில் அமர்ந்தான். அவனுக்குப் பின்னர் முதலாம் இந்திரவர்மன் ஆட்சியில் அமர்ந்தான். இவனது காலத்திலேயே பாகாங் என்ற மலைக்கோவிலும், இந்திரதடாகம் என அழைக்கப்படும் அகழியும் கட்டப்பட்டன. 881 ஆம் ஆண்டில் பாகாங் கோவிலில் முதலாம் இந்திரவர்மன் இலிங்கம் ஒன்றை வைத்து குடமுழுக்கும் செய்வித்தான். இதற்கு சிறீ இந்திரேசுவரன் எனப் பெயரிட்டான். இப்பகுதியில் 880 ஆம் ஆண்டில் பிரெயா கோ (புனிதமான காளை) என்ற சிறிய கோவில் ஒன்றையும் இவன் கட்டினான். 889 இல் இந்திரவர்மனின் மகன் முதலாம் யசோவர்மன் ஆட்சியேறினான். இவன் இந்திரதடாகத்தின் நடுவில் ஒரு செயற்கைத் தீவை அமைத்து அங்கு லோலெய் என்ற கோவிலைக் கட்டினான். யசோவர்மன் சியெம் ரீப் கருக்கு அருகாமையில் அங்கோர் தோம் பகுதியில் யசோதரபுரம் என்ற புதிய நகரை நிர்மாணித்தான். இதனையே அவன் தனது தலைநகராகக் கொண்டு ஆட்சி செய்தான். இங்கு புனொம் பாக்கெங் என்ற மலைக்கோயில் ஒன்றையும் கட்டினான். 1170களில் சாம்பாவில் (இன்றைய நடு மற்றும் தெற்கு வியட்நாம்) இருந்து ஆக்கிரமிக்கப்படும் வரையில் இது தலைநகராக இருந்தது.



</doc>
<doc id="209870" url="https://ta.wikipedia.org/wiki?curid=209870" title="பிஜ்னோர் மாவட்டம்">
பிஜ்னோர் மாவட்டம்

பிஜ்னோர் மாவட்டம், இந்திய மாநிலமான உத்தரப் பிரதேசத்தின் மாவட்டங்களில் ஒன்று. இதன் தலைநகரம் பிஜ்னோர். இங்கு வாழும் மக்கள் இந்தி மொழியின் மேற்கு வட்டார வழக்கில் பேசுகின்றனர்.

இந்த மாவட்டத்தில் நசீபாபாத், நகீனா, படாபூர், தாம்பூர், நகடவுர், பிஜ்னோர், சாந்துப்பூர், நூர்பூர் ஆகிய சட்டமன்றத் தொகுதிகள் உள்ளன. இந்த மாவட்டத்தில் நகீனா, முராதாபாத், பிஜ்னோர் ஆகிய மக்களவைத் தொகுதிகள் உள்ளன.

புராணக் கதைமாந்தரான விதுரர் இங்கு வாழ்ந்ததாக நம்புகின்றனர். இந்த இடம் விதுர் குடி என்று அழைக்கப்படுகிறது.
இந்த மாவட்டத்திற்குள்ளும் கங்கை பாய்கிறது. இசுலாமியர் ஆட்சியின் போது கட்டப்பட்ட நசிபுதுல்லா கோட்டை, நசிதாபாத் நகரில் உள்ளது. கீரத்பூர் என்ற ஊருக்கு அருகில் புலி சரணாலயம் உள்ளது. பகுவாலா என்ற ஊரில் கல் உடைக்கும் ஆலை உள்ளது. இந்த மாவட்டத்தில் உள்ள சிற்றூர்களில் சிறிய கோயில்களும், மசூதிகளும் அதிகளவில் காணப்படுகின்றன.



</doc>
<doc id="209871" url="https://ta.wikipedia.org/wiki?curid=209871" title="பிஜ்னோர்">
பிஜ்னோர்

பிஜ்னோர், இந்திய மானிலமாகிய உத்தரப் பிரதேசத்தில் உள்ள நகரம். இது பிஜ்னோர் மாவட்டத்தின் தலைனகரம். இந்த நகரில் ஒரு லட்சத்துக்கும் அதிகமான மக்கள் வசிக்கின்றனர்.

சாலைவழியாக மற்ற நகரங்களைச் சென்றடையலாம். நாட்டின் பிற பாகங்களுக்கு சென்றடைய இரயில் போக்குவரத்தும் உண்டு.
மானில நெடுஞ்சாலைகளும் இதன் வழியே கடந்து போகின்றன.

இது சில காலம் இசுலாமியர் ஆட்சிக்கு உட்பட்டிருந்தது..


</doc>
<doc id="209876" url="https://ta.wikipedia.org/wiki?curid=209876" title="எதிர்கணு">
எதிர்கணு

எதிர்கணு (Anti node )என்பது நிலையான அலைதொகுதியில் அதிக இடப்பெயற்சியள்ள புள்ளிகள் எதிர்கணுக்கள் எனப்படுகின்றன. எல்லா வகையிலும் ஒத்த இரு அலைகள் எதிரெதிர் திசையில் பயணிக்கும் போது நிலையான அலைகள் தோன்றுகின்றன. இங்கு கணுவும் (Nodes ) எதிர்கணுவும் அடுது்தடுத்துக் காணப்படும். கணுப்பள்ளிகளில் இடப்பெயற்சி இருப்பதில்லை.ஒத்த இரு புள்ளிகளுக்கிடையேயான தொலைவு அலைநீளம் λ ஆகும். ஒரு கணுவிற்கும் அடுத்தக் கணுவிற்கும் உள்ள தொலைவு λ /2 ஆகும். ஓருகணுவிற்கும் அடுத்த எதிர் கணுவிற்குமுள்ள தூரம் λ/4 ஆகும்.


</doc>
<doc id="209884" url="https://ta.wikipedia.org/wiki?curid=209884" title="வட்டாரப் போக்குவரத்து அலுவலகம்">
வட்டாரப் போக்குவரத்து அலுவலகம்

வட்டாரப் போக்குவரத்து அலுவலகம் ("Regional Transport Office", RTO) இந்தியாவின் மோட்டார் வாகனச் சட்டம், 1988இன் பிரிவு 213 (1)இன் கீழ் அமைக்கப்பட்ட மாநில அரசுகளால் நிருவகிக்கப்படும் அலுவலகம் ஆகும். இந்தச் சட்டத்தின் பல்வேறு விதிகளை செயற்படுத்துவது இதன் பொறுப்பாகும்.இது மாநில அரசின் போக்குவரத்துத் துறையின் கீழ் இயங்குகின்றது. இந்தியாவில் பதிவு இலக்கத்தகடுகளையும் ஓட்டுனர் உரிமங்களையும் வழங்குகிறது.

இந்த அலுவலகத்தின் முதன்மை நோக்கங்களாக தமிழக அரசு அறிவித்துள்ளவை:-






</doc>
<doc id="209891" url="https://ta.wikipedia.org/wiki?curid=209891" title="நீர்த்தூண்">
நீர்த்தூண்

நீர்த்தூண் ("water column") என்பது நீரின் மேற்பரப்பிலிருந்து தரை வரை கணக்கிடப்படும் ஒரு கருத்துத் (கற்பனை) தூண் ஆகும். இந்தக் கருத்துத் தூண்கள், முக்கியமாக சுற்றுச்சூழல் ஆய்வாளர்கள் நீரின் பண்புகளை அடுக்கு வாரியாக பகுப்பாய்வு செய்து பின்பு அதனை விளக்கப் பயன்படுகிறது. ஆய்வாளர்கள் காரகாடித்தன்மைச் சுட்டெண், கலங்கல் தன்மை, வெப்பநிலை, உவர்ப்புத் தன்மை, கரைந்துள்ள தனிமங்கள், பல்வேறு உயிர்கொல்லி மருந்துகள், நோய்க்காரணிகள், வேதிப் பொருட்கள் மற்றும் உயிரிகள் போன்றவற்றைப் பகுப்பாய்வு செய்ய இந்த நீர்த்தூண்கள் உதவுகின்றன.

கடலடி உயிரினங்களின் வளர்சிதை மாற்றங்கள் பற்றிப் படிக்கும் போது, நீரை அடுக்குவாரியாகப் பிரித்து அதிலுள்ள தாதுப்பொருள்களைப் பற்றி விளக்குவது எளிதாகவும் புரிந்துகொள்ளும் விதமாகவும் இருக்கும்.

நீரின் அழுத்தம் ஒவ்வொரு ஆழத்திலும் வேறுபடுகிறது. எனவே, பாய்ம நிலையியலையும் இந்த நீர்த்துண்கள் மூலம் விளக்க முடியும்.


</doc>
<doc id="209894" url="https://ta.wikipedia.org/wiki?curid=209894" title="கோகர்ணேஸ்வரர் கோயில்">
கோகர்ணேஸ்வரர் கோயில்

கோகர்ணேஸ்வரர் கோயில் புதுக்கோட்டை நகரத்திலிருந்து ஐந்து கிலோமீட்டர் தூரத்தில் உள்ள திருக்கோகர்ணம் என்னும் ஊரில் அமைந்துள்ளது.

இது ஒரு சிவத் தலமாகும். இக்கோவிலின் மூலவர் "கோகர்ணேஸ்வரர்" என அழைக்கப்படுகிறார். அம்பாளின் பெயர் பிருகதாம்பாள் என்பதாகும்.

கோயிலில் பிள்ளையார், கங்காதரர், சப்த கன்னிகைகள் ஆகியோருக்கு சந்நிதிகள் உள்ளன. ஒரு மகிழ மரத்தின் கீழே சதாசிவ பிரம்மேந்திரர் சந்நிதி உள்ளது.

குடைவரைக்குகைக் கோயிலான இக்கோயில் பல்லவ அரசனான முதலாவது மகேந்திர வர்மன் காலத்தைச் சேர்ந்தது..
புதுக்கோட்டையை ஆண்ட தொண்டைமான் வம்சாவழி அரசர்களின் பெயரில் அடைமொழியாக ஸ்ரீ பிரகதாம்பாதாஸ் என்று வருவதால் தொண்டைமான் அரச குடும்பத்தினரின் குலதெய்வம் இங்குள்ள பிருகதாம்பாள் எனக் கூறலாம் (எ-கா: ஸ்ரீ பிரகதம்பாதாஸ் இராஜா ராமச்சந்திர தொண்டைமான் பகதூர் 1839-1886, ஸ்ரீ பிரகதம்பாதாஸ் இராஜா ராமச்சந்திர தொண்டைமான் 1886).
மேலும் புதுக்கோட்டை மன்னர்களால் வெளியிடப்பட்ட நாணயம் "புதுக்கோட்டை அம்மன் காசு" அல்லது "அம்மன் சல்லி" என அழைக்கப்பட்டது. அந்த நாணயத்தின் ஒரு பக்கத்தில் பிரகதாம்பாள் அம்மனின் உருவம் பொறிக்கப்பட்டிருந்தது.

திருக்கோகர்ணம் வரைபடம்



</doc>
<doc id="209895" url="https://ta.wikipedia.org/wiki?curid=209895" title="ஜார்ஜ் ஆன்சன்">
ஜார்ஜ் ஆன்சன்

ஜார்ஜ் ஆன்சன், பிரிட்டன் கடற்படை அதிகாரியாக இருந்தவர். இவர் ஏழாண்டு போரின் போது பிரிட்டன் கடற்படையில் பணியாற்றினார். இவர் கடல் வழியில் உலகைச் சுற்றி வந்தவர். இவர் பிரிட்டன் பாராளுமன்ற உறுப்பினராக இருந்தவர்.
ஆஸ்திரிய போர், ஜெர்கின்ஸ் போர் முதலானவற்றின் போதும் அரச கடற்படையில் பணியாற்றினார்.


</doc>
<doc id="209898" url="https://ta.wikipedia.org/wiki?curid=209898" title="குன்னுவாரன் கோட்டை">
குன்னுவாரன் கோட்டை

குன்னுவாரன் கோட்டை (ஆங்கிலம்: KUNNUVARANKOTTAI) இந்தியாவின் தமிழ்நாடு மாநிலத்தில் அமைந்துள்ள திண்டுக்கல் மாவட்டம், நிலக்கோட்டை வட்டம், நிலக்கோட்டை ஊராட்சி ஒன்றியத்தில் இருக்கும் ஒரு ஊர். நிலக்கோட்டை வருவாய் வட்டத்தின் 14 ஆவது எண்கொண்ட வருவாய் கிராமம் (கிராம எண்:14) ஆகும்.

இங்கு நெல் (பாரம்பரிய நெல் ரகங்கள்), பருத்தி, மிளகாய் அதிகமாக விளைகின்றன. இது வைகை ஆறு பாயும் பகுதி என்பதால் வேளாண்தொழில் நல்லமுறையில் நடக்கிறது.

வத்தலக்குண்டுலிருந்து உசிலம்பட்டி செல்லும் வழியில் வத்தலக்குண்டுலிருந்து சுமார் 13 கி.மீ.தூரத்தில் அமைந்து உள்ளது. கடல் மட்டத்திலிருந்து 685 மீட்டர் உயரத்தில் உள்ளது. இந்த கிராமத்திலிருந்து வட கிழக்கே சுமார் 6 கி.மீ தூரத்தில் வைகை ஆறு ஓடுகிறது.

இந்திய 2001 மக்கள் தொகை கணக்கெடுப்பின்படி, குன்னுவாரன் கோட்டை கிராமத்தில் 3978பேர் வசிக்கின்றார்கள்.இதில் ஆண்கள் 2111,பெண்கள்1867 பாலின விகிதம் 884. எழுத்தறிவு பெற்றவர்கள் 2101பேர். இதில் 1299 பேர் ஆண்கள்; 802 பேர் பெண்கள். எழுத்தறிவு பெற்றுள்ளோர் சதவீதம் 59.57. ஆறு வயதுக்குட்பட்டோர் மொத்தம் 451 ஆண் குழந்தைகள் 217,பெண் குழந்தைகள்234 ஆவர்.

இவ்வூரில் உள்ள குன்னுவாரங்கோட்டை காசி விசாலாட்சி விசுவநாதர் கோயில் சிறப்பு வாய்ந்தது.




</doc>
<doc id="209899" url="https://ta.wikipedia.org/wiki?curid=209899" title="பி. ராஜம்">
பி. ராஜம்

பி. ராஜம் (B. Rajam பி: சூலை 15, 1922 - இ: மே 3, 2009) தமிழகத்தைச் சேர்ந்த ஒரு கருநாடக இசைக் கலைஞர்.

ராஜம் தமிழ் நாடு இராமநாதபுரம் மாவட்டம் காரைக்குடி என்னும் ஊரில் தந்தை பாலசுப்பிரமணியருக்கும் தாயார் இலக்சுமி அம்மாளுக்கும் மகனாகப் பிறந்தார். இவரது இளைய சகோதரர் கிருஷ்ணமூர்த்தி.

இவர் முதன்முதலில் திருக்கோகர்ணம் சுப்பையா பாகவதரிடம் இசை பயின்றார். பின்னர் ஜலதரங்க வித்துவான் குன்னக்குடி கணபதியிடம் இசைப் பயிற்சி பெற்றார். இடையில் கணபதி காலமாகிவிடவே பயிற்சி தடைபட்டது.ஆனால் இவரது திறமையை தெரிந்து கொண்டு அரியக்குடி இராமானுஜர் இவரைத் தனது சீடராக ஏற்றுக் கொண்டார். ராஜம் அவரிடம் குருகுல வாச முறையில் 10 ஆண்டுகள் இசை பயின்றார். 
இதன் காரணமாக ஏராளமான கிருதிகளை கற்றுக் கொண்டார். பின்னர் சங்கீத கலாநிதி டி. எல். வெங்கட்ராமரிடம் முத்துசுவாமி கிருதிகளை கற்றுக் கொண்டார்.

திருப்பாவையிலுள்ள 30 பாடல்களுக்கும் இசை அமைத்தார். அருணாசலக் கவிராயர் எழுதிய இராம நாடகத்தின் பல பாடல்களுக்கும் இசை அமைத்தார். இவற்றையும், தான் இசை அமைத்த வேறு சில பாடல்களையும் வெளியிட்டார்.
திருவாங்கூர் அரச குடும்பத்தவர்களுக்கு இசை கற்றுக் கொடுக்கும் ஆசிரியராக 1943 லிருந்து நான்கு ஆண்டுகள் பணியாற்றினார்.சுப்பாராம தீட்சிதர் இயற்றிய "சங்கீத சம்பிரதாய பிரதர்சினி" என்ற நூலை தமிழாக்கம் செய்தது இவரின் சாதனையாக அமைந்தது.
தமிழ்நாடு இசைக் கல்லூரி, மியூசிக் அகாதமியின் ஆசிரியர்கான கல்லூரி ஆகியவற்றில் இசையாசிரியராகப் பணியாற்றினார்.
அமெரிக்காவிலுள்ள அம்ஹேஸ்ட் பல்கலைக்கழகத்தில் (Amherst University) வருகைப் பேராசிரியராக பணியாற்றியதுடன், இங்கிலாந்திலும் வட அமெரிக்காவிலும் மேற்கத்திய இசை பயிலும் மாணவர்களுக்கு செயல்முறை வகுப்புகள் நடத்தியும் உள்ளார்.
இந்திய இசையின் சிக்கலான கோட்பாடுகளை புதிய மாணவர்கள் இலகுவாகப் புரிந்து கொள்ளும் வண்ணம் தெளிவாகவும் எளிமைப்படுத்தியும் கற்றுக் கொடுக்கும் ஆற்றல் வாய்ந்தவராக இருந்தார்.

இவரது முதலாவது இசைக் கச்சேரி 1942ல் திருவையாற்றில் நடைபெற்ற தியாகராஜ ஆராதனை விழாவில் இடம் பெற்றது. சென்னையில் முதலாவது கச்சேரி 1956ல் எழும்பூரில் இருந்த செகன்நாத சபாவில் நடைபெற்றது.
பாடல்களை பயபக்தியுடன் பாடுவார். 
அகில இந்திய வானொலியில் உயர் தர கலைஞராக பணியாற்றினார். 


2009 மே மூன்றாம் நாள் தனது 86ஆவது வயதில் ராஜம் காலமானார். 



</doc>
<doc id="209907" url="https://ta.wikipedia.org/wiki?curid=209907" title="குறிப்புரை (இலக்கணம்)">
குறிப்புரை (இலக்கணம்)

குறிப்புரை என்னும் இலக்கணத் தொடரைத் தொல்காப்பியம் குறிப்பிடுகிறது. இத்தொடரை அது இன்ன என்னும் குறிப்புரை என்று தெளிவாக்கிக் குறிப்பிடுகிறது. இந்த வகையான குறிப்புரைப் பேச்சு இலக்கியங்களில் மட்டுமே வரும். பேச்சு மொழியில் இவ்வாறு கூறப்பட்டால் அது உருவகம் எனக் கொள்ளப்படும். வாராத இயற்கைப் பொருளை வா என்று அழைப்பதும், பேசாத பொருள்களைப் பேசுவது போலக் கூறுவதும் இயற்கைஐயின்மேல் தன் குறிப்பை ஏற்றும் குறிப்புரை ஆகும் என அது குறிப்பிடுகிறது. 
தொல்காப்பியம் குறிப்பிடும் இந்த வகையான குறிப்புரை இரண்டு வகையில் அமையும். தொல்காப்பிய உரையாசிரியர் இளம்பூரணர் அவற்றிற்குத் தரும் எடுத்துக்காட்டுகள் இவை:



</doc>
<doc id="209915" url="https://ta.wikipedia.org/wiki?curid=209915" title="வனயுத்தம்">
வனயுத்தம்

வனயுத்தம் 2013 ஆம் ஆண்டு வெளிவந்த தமிழ்த் திரைப்படமாகும். இத்திரைப்படம் சத்தியமங்கலம் காட்டுப்பகுதியில் வாழ்ந்த சந்தனக்கடத்தல் வீரப்பனின் வாழ்க்கையையும், எப்படி கொல்லப்பட்டார் என்பதனையும் கதைக்களமாகக் கொண்ட படமாகும். இத்திரைப்படத்தில் அர்ஜூன், கிஷோர், விஜயலட்சுமி ஆகியோர் முக்கிய வேடங்களில் நடித்துள்ளனர். இப்படத்தினை குப்பி, காவலர் குடியிருப்பு ஆகிய திரைப்படங்களை இயக்கிய ஏ. எம். ஆர். ரமேஷ் இயக்கியுள்ளார்.




</doc>
<doc id="209916" url="https://ta.wikipedia.org/wiki?curid=209916" title="சூலூர் கல்வெட்டுகள்">
சூலூர் கல்வெட்டுகள்

சூலூர் கல்வெட்டுகள், சூலூரின் தொன்மை வரலாற்றை கூறும் உறுதியான சான்றுகள் ஆகும். கி. பி. 4 ஆம் நூற்றாண்டு முதல் 9 ஆம் நூற்றாண்டு வரை சூலூரின் வரலாற்றைக் கூறும் சான்றுகள் இல்லை. சூலூர் வரலாறு தொடர்பாக 8 கல்வெட்டுக்கள் கிடைத்துள்ளன. 

சூலூர் பெருமாள் கோவில் நுழைவாயிலருகே ஒரு கல்வெட்டு கண்டுபிடிக்கப்பட்டது. மிகப்பழைய வட்டெழுத்தால் எழுதப்பட்டு சில இடங்களில் சிதைந்துள்ளது. 

கல்வெட்டுச் செய்தி: 
கோக்கண்டன் வீரநாராயணன் தன் இரண்டாம் ஆட்சியாண்டில் 

சூலூர் கோவிலுக்கு பெண்மணி ஒருவர் சாத்தனார் 

சிலையை செய்தளித்துள்ளார்.
சர்க்கார் பெரியபாளையத்தில் நான்கு கல்வெட்டுக்கள் கிடைத்தன. இதில் சூலூரைப் பற்றி விரிவான செய்திகள் கிடைத்துள்ளன. திருப்பூருக்கு அருகில் உள்ள சர்க்கார் பெரியபாளையத்தில் உள்ள குரக்குத் தளி கோவில் சுவற்றில் உள்ள கல்வெட்டு "முகுந்தனூர் குரக்குத் தளியாருக்கு " ('முகுந்தனூர்' என்பது சர்க்கார் பெரியபாளையத்தின் பழங்காலப் பெயர்) சூலூரைத் தானமாக தந்துள்ளது பற்றி தெரிவிக்கிறது. 

பாண்டிய மன்னன் சூலூர் வந்தபோது சூலூரையும், குளத்தையும் சீர்ப்படுத்த எடுத்த நடவடிக்கையை மிகவும் பழைய வட்டெழுத்துக்களால் இக்கல்வெட்டு தெரிவிக்கிறது. இக்கல்வெட்டு சில இடங்களில் சிதைந்துள்ளது. சூலூரை சீர்ப்படுத்த விரும்பிய சுந்தர பாண்டியன் பாண்டிய நாட்டுக் குடிமக்களை சூலூரில் குடியமர்த்தினான். 

இக்கல்வெட்டுச் செய்தி:
சூலூர் அனையையும், ஊரையும், குளத்தையும் அன்றாடம் கவனிக்க வேண்டும்.

அதற்கு கூலியாக இருதூணி நானாழி நெல் அளக்க வேண்டும்,

இப்பணிக்காக சூலூர் மேலைப்பற்றில் நிலமும், சூலூர் குளத்தில் மீன் பிடிக்கும் உரிமையும்,

அரசப்பிரதிநிதி எவராவது சூலூர் வந்தால் அவர்களுக்குக் கூலி (பயணப்படி) தரும் கடமையும், 

வெள்ளலூரைச் சேர்ந்த பிள்ளையான் என்ற பெயருடைய செம்படவருக்கு தரப்பட்டது.
"முகுந்தனூர் குரக்குத் தளியாருக்கு " (சர்க்கார் பெரியபாளையம்) சூலூரில் உள்ள நால்வகை நிலங்களின் வருவாய் விலங்குகளை உரிமை ஆகுவதை உறுதிபடுத்திய செய்தியை இக்கல்வெட்டு தெரிவிக்கிறது.

சூலூரில் சுந்தர பாண்டியன் காலத்தில் விதிக்கப்பட்ட வரிகளான செக்குஇறை, தறிஇறை, தட்டொலி பாட்டம், வாய்க்கால் பாட்டம், பாசிப்பாட்டம், அந்தராயம், சித்தாயம் ஆகிய வரிகளை மக்களிடம் வசூலிக்கும் உரிமையை "முகுந்தனூர் குரக்குத் தளியார் " கோவிலார் சிதக்குறிச்சி ஊராருக்கு வழங்கியதை கூறுகிறது.

கோயம்புத்தூருக்கு அருகிலுள்ள சர்க்கார் சாமக்குளம், (தற்போதைய பெயர் கோவில்பாளையம்) இதற்கு கலையன்புத்தூர் என்ற பெயரும் உண்டு. இவ்வூர் கல்வெட்டில், வசூலிக்கும் முழு வருமானத்தை பெற்றுக் கொள்ளும் உரிமை காணியாட்சி உரிமையாகும் இதை 30 அச்சுகாசுக்கு அப்பன் வீரராசேந்திர சக்கரவர்த்தி என்ற சிவபிராமணனுக்கு சுந்தர பாண்டியன் வழங்கியதைக் கூறுகிறது. ஒரு ஆச்சுக்காசு என்பது ஒன்னேகால் பவுன் தங்கத்திற்கு சமமானது, 30 அச்சுக்காசுக்கு முப்பத்தேழரை பவுன் தங்கத்திற்கு சமம்.

சூலூர், இடிகரை, துடியலூர், கூடலூர், கலையன்புத்தூர் முதலிய ஊர்களின் முழு வருமானத்தையும் பெற்றுக்கொண்டு, தமக்கு வேண்டியவர்களை குடியமர்த்தியும், கோவிலில் பூசை காரியங்களைத் தடைபடாமல் நடத்தி வரவேண்டும் என்றும் கல்வெட்டு தெரிவிக்கிறது.

செலக்கரிச்சலிலிருந்து அப்பநாயக்கன்பட்டி செல்லும் வண்டிப்பாதையில் இக்கல்வெட்டு உள்ளது. வட்டெழுத்துக்களாலான இக்கல்வெட்டில் ஆங்காங்கே சிதைந்து முழுவிடயமும் அறிய இயலாதுள்ளது.

சூரலூர், இடிகரை, துடியலூர், கலையன்புத்தூர் ஆகியவற்றில் அப்பன் வீரராசேந்திர சக்கரவர்த்தி என்ற சிவபிராமணனுக்கு காணியாட்சி உரிமை வழங்கியதை தெரிவிக்கிறது. இப்பகுதி வருமானத்தை விலாடசிங்கத்தேவர் வசூலிக்கவேண்டியதை கூறும் கல்வெட்டு. இக்கல்வெட்டில் விக்கிரமச்சோழன் ஒப்பமிட்டதை பதிவுசெய்துள்ளது.



</doc>
<doc id="209917" url="https://ta.wikipedia.org/wiki?curid=209917" title="ஏ. எம். ஆர். ரமேஷ் (இயக்குநர்)">
ஏ. எம். ஆர். ரமேஷ் (இயக்குநர்)

ஏ. எம். ஆர். ரமேஷ் தென் இந்திய திரைப்பட இயக்குநர் ஆவார். இவர் தமிழ், கன்னடம், மலையாளம் ஆகிய மூன்று மொழிகளிலும் திரைப்படங்களை எடுத்துள்ளார்.

21 செப்டம்பர், 1970 இல் கர்நாடகாவின் பெங்களூரில் இவர் பிறந்தார்.



</doc>
<doc id="209919" url="https://ta.wikipedia.org/wiki?curid=209919" title="முட்டத்து வர்க்கி">
முட்டத்து வர்க்கி

முட்டத்து வர்க்கி ஒரு மலையாள எழுத்தாளர். கேரளத்தின் மையப் பகுதியில் உள்ள பொதுமக்களின் வாழ்க்கையை ஆவணப்படுத்தியவர்.

இயர் கேரளத்தி கோட்டயம் மாவட்டத்தில் உள்ள சங்கனாசேரியில் பிறந்தவர். இவரது பெற்றோர் "முட்டத்து மத்தாயி", "அன்னம்மை" ஆவர். இவர் பிறந்த நாள் 1915 ஏப்ரல் 28-- 
1989மே 28ஆம் நாள் இறந்தார்.

இவர் பல நாவல்களை எழுதினார்.
அவற்றின் பட்டியல் கீழே தரப்பட்டுள்ளது.


</doc>
<doc id="209922" url="https://ta.wikipedia.org/wiki?curid=209922" title="ராஜ்கர் மாவட்டம்">
ராஜ்கர் மாவட்டம்

ராஜ்கார் மாவட்டம், இந்திய மாநிலமாகிய மத்தியப் பிரதேசத்தின் மாவட்டங்களில் ஒன்று. இதன் தலைநகரம் ராஜ்கார் நகரம்.
இது 6, 154 சதுர கி.மீ பரப்பளவு கொண்டது. இதன் எல்லைக்குள் 1676 கிராமங்கள் உள்ளன. இங்கு வாழும் மக்களின் கல்வியறிவு 51% ஆகும்.
மாநில சட்டசபைக்கு ராஜ்கார் சட்டசபைத் தொகுதியில் இருந்து ஒருவர் தேர்ந்தெடுக்கப்படுவார்.
இந்திய அளவில் பின் தங்கிய மாவட்டங்களில் இதுவும் ஒன்று.
தேசிய நெடுஞ்சாலை 3, 12 ஆகியன இந்த மாவட்டத்தின் போக்குவரத்திற்கு உதவுகின்றன.



</doc>
<doc id="209924" url="https://ta.wikipedia.org/wiki?curid=209924" title="ராஜ்கார், மத்தியப் பிரதேசம்">
ராஜ்கார், மத்தியப் பிரதேசம்

ராஜ்கார், மத்தியப் பிரதேச மாவட்டமாகிய ராஜ்கார் மாவட்டத்தின் தலைனகரம். இந்தியாவில் பிரிட்டானியரின் ஆட்சிக் காலத்தின் போது, ராஜ்கார் தனி அரசு ஆட்சிப் பகுதியாக இருந்தது. இங்குள்ள மக்கள் இந்தியில் பேசுகின்றனர்.

இது மால்வா பீடபூமியில் அமைந்துள்ளது. மாவட்டத்தின் மையப் பகுதியில் உள்ளது. இதை தெற்கிலும் மேற்கிலும் சாஜாபூர் மாவட்டம் சூழ்ந்துள்ளது. தென்கிழக்கில் சிஹோர் மாவட்டம், கிழக்கில் போபால் மாவட்டம், வடகிழக்கில் குணா மாவட்டம், வடக்கில் ஜாலாவார் மாவட்டம் சூழ்ந்துள்ளன. இதன் மொத்த பரப்பளவு 6,154 சதுர கி.மீ ஆகும்.


</doc>
<doc id="209928" url="https://ta.wikipedia.org/wiki?curid=209928" title="கிஷோர் (நடிகர்)">
கிஷோர் (நடிகர்)

"கிஷோர்" தென் இந்திய நடிகராவார்.தமிழ்,தெலுங்கு,மலையாளம்,கன்னடம் ஆகிய மூன்று மொழிகளிலும் குணச்சித்திர வேடங்களிலும்,வில்லன் வேடங்களிலும் நடிப்பவராவார்.

இவர் ஆகத்து மாதம் 14 ஆம் நாள் 1974-ஆம் வருடம் கர்நாடகாவில் பிறந்தார்.


</doc>
<doc id="209929" url="https://ta.wikipedia.org/wiki?curid=209929" title="தெக்கன் பாட்டு">
தெக்கன் பாட்டு

தெக்கன் பாட்டு என்பது கேரளத்துக் கலைகளில் ஒன்று. இது திருவிதாங்கூர் பகுதியில், கொல்லத்திற்கு தெற்கிலுள்ள பகுதிகளில் நிகழ்த்தப்படுவது. எனவே, தெக்கன் பாட்டு எனப் பெயர் பெற்றது. (இதைப் போன்றே, வடக்குப் பகுதிகளில் நிகழ்த்தப்படுவது வடக்கன் பாட்டும் உண்டு.)

கேரளத்தில் உள்ள பிரமாணி என்ற சாதிப் பிரிவினர் கூறிய கதை இது. அவர்களின் குடும்பத்தினைச் சேர்ந்த முன்னோர்கள் மாடன், யட்சி என்ற உருவத்தில் அலைந்து திரிகின்றன. அவற்றை அமைதிப்படுத்தி இத்தகைய பாட்டுகளை பாட வேண்டும்.

முற்கால கதை பாட்டாகப் பாடப்படும். திருவிதாங்கூர் அரசராயியிருந்த குலசேகரனின் அமைச்சர் இரவிக்குட்டிப்பிள்ளை. இவர் கணியாங்குளம் போருக்கு போனது முதல் இறந்தது வரையிலான நிகழ்ச்சிகள் இந்த பாடல்களில் விவரிக்கப்படும்.

பாண்டிய வம்ச அரசனான குலசேகரன் நடத்திய போர் பற்றியும் பாடல்களில் விவரிக்கப்படும். காஞ்சிபுரத்திற்கு வடக்கில் உள்ள பகுதிகளை ஆண்டவன் வடுகராஜா. குலசேகரன் போரில் இறந்தவுடன், அவரைக் காதலித்த வடுகராஜனின் மகள் அவனை எரித்த சிதையில் விழுந்து இறக்கிறாள்.

இவற்றைப் போல், இன்னும் சில கதைகள் பாடல்களாகப் பாடுவர். இந்த தொகுப்பினையே தெக்கன் பாட்டுகள் என்கின்றனர்.


</doc>
<doc id="209932" url="https://ta.wikipedia.org/wiki?curid=209932" title="வடக்கன் பாட்டு">
வடக்கன் பாட்டு

கேரளத்தின் வடக்குப் பகுதியில் வாழ்ந்த வீரர்களின் வரலாற்றைப் பற்றிய பாடல்களை வடக்கன் பாட்டுகள் என்பர், இதில் மலபாரின் கடத்தனாடு, கோலத்துனாடு, வயனாடு உள்ளிட்ட பகுதிகளில் வாழ்ந்த வீர்ர்களைப் பற்றிய பாடல்கள் இடம் பெறும். இவற்றைப் பாணர்கள் பாடுவர். வடக்கன் பாட்டுகள் வாய்வழிப் பாட்டுகளாகவே பல ஆண்டுகளாக தலைமுறைகள் கடந்து நிற்கின்றன.
தச்சோளி ஒதேனன், ஆரோமல் சேகவர், உண்ணியார்ச்ச, பாலாட்டு கோமன், பாலாட்டு குஞ்ஞிக்கண்ணன், ஆரோமலுண்ணி, பய்யம்பிள்ளி சந்து உள்ளிட்ட வீரர்களைப் பற்றிய கதைகள் இந்த பாடல்களின் வழியே அறியப்பட்டன.

வடக்கன் பாட்டுகளைப் பற்றி பல மலையாளத் திரைப்படங்கள் எடுக்கப்பட்டன. இவற்றில் 1961ல் வெளியான திரைப்படமே வடக்கன் பாட்டு பற்றிய முதலாவது திரைப்படம். இது உண்ணியார்ச்ச என்பதாகும். பின்னர் வெளிவந்த திரைப்படங்களின் பட்டியல் கீழே தரப்பட்டுள்ளது. 



</doc>
<doc id="209937" url="https://ta.wikipedia.org/wiki?curid=209937" title="சமாதி (பதஞ்சலி)">
சமாதி (பதஞ்சலி)

சமாதி (பதஞ்சலி) என்பது தியானிக்கப்படும் பொருளின் வடிவம் அல்லது புறப்பகுதியானது விடப்படும் பொழுது இந்த சமாதி நிலையானது ஏற்படுகிறது. அதாவது எந்த வடிவமும் இன்றி கருத்தை மட்டும் உணரும் நிலையை அடைந்து விட்டால் தியானத்தின் அந்த நிலையை சமாதி என்பார் பதஞ்சலி முனிவர். தியானதில் தன்னைப் பற்றிய, தியானிக்கப்படும் பொருள் பற்றிய மற்றும் தியானம் செய்யும் முறை பற்றிய கவனமானது இருக்கும். 

ஆனால் சமாதியில் தன்னைப் பற்றியும், தியானம் செய்யும் முறை பற்றிய அறிவானதும் அகன்று தியானிக்கப்படும் பொருள் ஒன்றுதான் மனதில் இருப்பதைப் போன்ற அனுபவமானது ஏற்படும். பதஞ்சலி முனிவர் சமாதியை சவிகல்ப சமாதி என்றும் நிர்விகல்ப சமாதி என்றும் இரண்டாக பிரித்து விளக்கியுள்ளார்.

சவிகல்ப சமாதி என்பது அறிபவன், அறிவு என்னும் வேறுபாடுகள் மறையாமலே, இரண்டற்ற பிரம்மத்தின் தன்மையை அடைந்த மனதின் ஒருமைபாடு நிலையே சவிகல்ப சமாதி என்பார் பதஞ்சலி முனிவர்.

விகல்பம் எனில் பகுத்துக் காணும் கற்பனையாகும். சவிகல்ப சமாதியில், சித்தமானது (அறிவானது) அறிபனான தன்னுடைய மற்றும் அறிவினுடைய எண்ணங்களுடனயே இரண்டற்ற பிரம்ம வஸ்துவின் மீது நிலைத்து நிற்கும். பிரம்ம வஸ்துதான் முதன்மையானதாகும். அறிந்து கொள்ளும் அறிவானது குறைந்து இருக்கும். அதனால் தற்காலிகமாக அந்த இரண்டும் மறக்கப்பட்டதைப் போல இருக்கும். ஆனால் உண்மையிலேயே ஒடுங்கி இருப்பதில்லை. இந்த சவிகல்ப சமாதியை சம்ப்ரஜ்ஞாத சமாதி என்றும் அழைப்பதுண்டு.

சவிகல்ப சமாதி நிலையில் களிமண்ணினால் செய்யப்பட்ட யாணை போன்றவை (பொம்மை யாணை) தோண்றிக் கொண்டிருந்தாலும், அத்துடன் களிமண்ணும் தோண்றிக் கொண்டிருப்பதைப் போல, பன்மையான இவ்வுலகமானது (துவைத பிரபஞ்சம்) தோண்றிக் கொண்டிருந்தாலும் இரண்டற்ற அத்வைத பிரம்ம வஸ்துவும்உணரப்படுகிறது.

களிமண்ணினால் செய்யப்பட்டுள்ள யாணையைக் காணும்பொழுது, அறிவுடைய எவருமே அதையே உண்மையான யாணை என்று எண்ண மாட்டார்கள். யாணை என்னும் பெயர் மற்றும் யாணை என்னும் விலங்கின் உருவமானது அதற்கு இருந்தாலும், இந்தப் பெயரும், உருவமும் வெறும் பேச்சளவு மட்டுமே ஆகும். அது உண்மையிலேயே களிமண் என்பதை உணர்ந்து கொள்ள இயலுகிறது. அதைப் போன்றே, பெயரையும், வடிவத்தையும், பெற்றுள்ள உலகமாக இருப்பினும், அறிபவன், அறிவு, அறியப்பட்ட வஸ்து (பிரம்மம்) என்னும் மூன்றும் கானப்பட்டாலும், அத்துடனேயே பிரம்ம வஸ்துவின் அனுபவமும் (பிரம்மானுபவம்) கூட சவிகல்ப சமாதியில் ஏற்பட்டுக்கொண்டே இருக்கும்.

நிர்விகல்ப சமாதி என்பது அறிபவன் (பிரம்மம்) மற்றும் அறியப்படும் பொருள் (சீவன்) போன்ற வேறுபாடுகள் அகன்று இரண்டாவதற்ற பிரம்ம வடிவாகவே ஆகி பிரம்மத்துடன் ஒன்றி, ஒடுங்கியுள்ள மனநிலைதான் நிர்விகல்ப சமாதி என்று பதஞ்சலி முனிவர் விளக்கியுள்ளார். இந்த நிர்விகல்ப சமாதி நிலையை அசம்ப்ரஜ்ஞாத சமாதி என்றும் அழைக்கிறார் பதஞ்சலி முனிவர். இதில அறிபவன் (திருக்), அறியப்படும் பொருள் (திருஷ்யம்) போன்ற வேறுபாடுகள் அனைத்தும் கரைந்து போயிருக்கும். பிரம்மவஸ்து ஒன்று மட்டுமே அனுபவத்தில் இருக்கும்.

எவ்வாறு உப்பானது தண்ணீரில் கரைந்து தன் வடிவத்தை இழந்து தண்ணீரின் வடிவத்தை ஏற்று தன் வடிவத்தை இழப்பது போல, இரண்டற்ற பிரம்மவஸ்துவின் (மெய்ப்பொருளின்) வடிவத்தை அடைந்த சீவனின் மனதின் வடிவமானது (எண்ணங்கள்/விருத்தி) காணப்படுவது இல்லை. இரண்டற்ற பரபிரம்மம் மட்டுமே உணரப்படுகிறது.

நிர்விகல்ப சமாதியில் மட்டுமே பிரம்ம தரிசனம் ஆகும் வரையிலும் சீவனிடனிருந்த சித்தவிருத்தியானது தானே மறைந்து, பிரம்மம் மட்டுமே எஞ்சி நிற்கிறது.

எனவே அயர்ந்த உறக்க நிலையும் சமாதியும் ஒன்றுதானா எனும் ஐயத்திற்கு இடமில்லை. இந்த இரு நிலைகளுமே மனதின் எண்ணங்கள் தென்படுவதில்லை என்பது பொதுவாக இருப்பினும், நிர்விகல்ப சமாதியில் மனதின் எண்ணங்களானது உள்ளது. உறக்கநிலையில் மனதில் எண்ணங்கள் இல்லை என்ப்தால் உறக்க நிலையை சமாதி நிலைக்கு ஒப்பிடக்கூடாது.

அயர்ந்த உறக்க நிலையிலும் அறிபவன் (பிரம்மம்), அறிவு, அறியப்படும் பொருள் என்னும் பகுப்புக்கள் இருப்பதில்லை. எண்ணங்கள் இருப்பதில்லை. எனவேதான் உறக்கநிலைக்கும், நிர்விகல்ப சமாதிக்கும் உள்ள வேறுபாடுகள் விளக்கப்படுகிறது.

நிர்விகல்ப சமாதியில் சித்தவிருத்தி ஏற்படாமல் இருப்பதற்கு அது பிரம்மனின் வடிவத்தைப் பெற்றிருப்பதே காரணமாகும். உப்பு, நீரில் கரைந்து இருப்பதால் அது தென்படாமல் இருப்பினும் உப்பின் தன்மை நீரில் இருக்கதான் செய்கிறது. ஆனால், அயர்ந்த உறக்கநிலையில் மனதில் எண்ணங்கள் ஏற்படாமல் இருப்பதற்கு அது இல்லாமல் இருப்பதுதான் காரணமாகும். கிரகிக்கத் தக்க எந்தப் பொருளுமே அந்த நிலையில் இல்லாமலிருப்பதால் மனமானது தன்னுடைய காரணமான அறியாமை எனும் அஞ்ஞானத்தில் தற்காலிகமாக ஒடுங்கியிருக்கிறது.

பதஞ்சலி முனிவர் தன்னுடைய யோக சூத்திரத்தில் (1. 10) அயர்ந்த உறக்கநிலையிலும் தமோ குணத்தைச் சார்ந்துள்ள எண்ணங்கள் காணப்படும் என்று கூறியுள்ளார்.





</doc>
<doc id="209939" url="https://ta.wikipedia.org/wiki?curid=209939" title="தேங்காய்ச் சட்னி">
தேங்காய்ச் சட்னி

தேங்காய்ச் சட்னி தமிழக துணை உணவு வகைகளில் ஒன்றாகும். நீராவியினால் வேகவைத்து தயாரிக்கப்படும் உணவுப் பொருளான இட்லியை உட்கொள்வதற்குத் தேவையான துணை உணவு வகைகளில் ஒன்று சட்னியாகும். தேங்காய்த் துருவலை முக்கிய பொருளாகச் சேர்த்துச் செய்யப்படும் சட்னி தேங்காய்ச் சட்னி எனப்படுகிறது.

தேங்காய்ப்பூத் துருவலுடன் மிளகாய் (பச்சைமிளகாய் அல்லது காய்ந்த மிளகாய்) கடலைவகைகள் (பொட்டுக்கடலை அல்லது நிலக்கடலை), பருப்பு வகைகள், பூண்டு, உப்பு, இவைகளை தேவையான அளவில் சேர்த்து அம்மியிலோ, ஆட்டுரலிலோ கூழ் பதத்திற்கு அரைத்து, பின் வாணலியில் போதுமான எண்ணெயில், கடுகு, கறிவேப்பிலை இவைகளைத் தாளித்து கூழ் பதத்தில் அரைத்த கலவையைக் கலந்து தயாரிக்கப்படுகிறது.




</doc>
<doc id="209940" url="https://ta.wikipedia.org/wiki?curid=209940" title="சவிகல்ப சமாதி">
சவிகல்ப சமாதி

சவிகல்ப சமாதி (சமசுகிருதம்: )என்பது, அறிபவன், அறிவு என்னும் வேறுபாடுகள் மறையாமலே, இரண்டற்ற பிரம்மத்தின் வடிவை அடைந்த மனதின் ஒருமைபாடு சமாதி நிலையே சவிகல்ப சமாதி என்பார் பதஞ்சலி முனிவர். 

விகல்பம் எனில் பகுத்துக் காணும் கற்பனையாகும். சவிகல்ப சமாதியில், சித்தமானது (அறிவானது) அறிபவனான தன்னுடைய மற்றும் அறிவினுடைய எண்ணங்களுடனயே இரண்டற்ற பிரம்ம வஸ்துவின் மீது நிலைத்து நிற்கும். பிரம்ம வஸ்துதான் முதன்மையானதாகும். அறிந்து கொள்ளும் அறிவானது குறைந்து இருக்கும். அதனால் தற்காலிகமாக அந்த இரண்டும் மறக்கப்பட்டதைப் போல இருக்கும். ஆனால் உண்மையிலேயே ஒடுங்கி இருப்பதில்லை. இந்த சவிகல்ப சமாதியை சம்ப்ரஜ்ஞாத சமாதி என்றும் அழைப்பதுண்டு.
சவிகல்ப சமாதி நிலையில் களிமண்ணினால் செய்யப்பட்ட யாணை போன்றவை (பொம்மை யாணை) தோண்றிக் கொண்டிருந்தாலும், அத்துடன் களிமண்ணும் தோண்றிக் கொண்டிருப்பதைப் போல, பன்மையான இவ்வுலகமானது (துவைத பிரபஞ்சம்) தோண்றிக் கொண்டிருந்தாலும் இரண்டற்ற அத்வைத பிரம்ம வஸ்துவும் உணரப்படுகிறது. 

களிமண்ணினால் செய்யப்பட்டுள்ள யாணையைக் காணும்பொழுது, அறிவுடைய எவருமே அதையே உண்மையான யாணை என்று எண்ண மாட்டார்கள். யாணை என்னும் பெயர் மற்றும் யாணை என்னும் விலங்கின் உருவமானது அதற்கு இருந்தாலும், இந்தப் பெயரும், உருவமும் வெறும் பேச்சளவு மட்டுமே ஆகும். அது உண்மையிலேயே களிமண் என்பதை உணர்ந்து கொள்ள இயலுகிறது. அதைப் போன்றே, பெயரையும், வடிவத்தையும், பெற்றுள்ள உலகமாக இருப்பினும், அறிபவன், அறிவு, அறியப்பட்ட வஸ்து (பிரம்மம்) என்னும் மூன்றும் கானப்பட்டாலும், அத்துடனேயே பிரம்ம வஸ்துவின் அனுபவமும் (பிரம்மானுபவம்) கூட சவிகல்ப சமாதியில் ஏற்பட்டுக்கொண்டே இருக்கும்.





</doc>
<doc id="209946" url="https://ta.wikipedia.org/wiki?curid=209946" title="விஜயலட்சுமி (நடிகை)">
விஜயலட்சுமி (நடிகை)

விஜயலட்சுமி தமிழ்த்திரைப்பட நடிகையாவார். இவர் தமிழ் திரைப்பட இயக்குநரான அகத்தியனின் மகளாவார்.விஜயலட்சுமி 2007-ஆம் ஆண்டு சென்னை 600028 திரைப்படத்தின் மூலம் நடிகையாக அறிமுகமானார். பின் அஞ்சாதே, அதே நேரம் அதே இடம் போன்ற பத்து திரைப்படங்களில் நடித்துள்ளார். இதில் ஒன்று கன்னடத் திரைப்படமாகும்.


</doc>
<doc id="209947" url="https://ta.wikipedia.org/wiki?curid=209947" title="சியாம் பெனகல்">
சியாம் பெனகல்

சியாம் பெனகல் ("Shyam Benegal", பிறப்பு: 14 டிசம்பர் 1934) ஒரு இந்திய இயக்குனரும், திரைக்கதையாளரும் ஆவார். இவர், “மத்திய திரைப்படங்கள்” (middle cinema) என்ற புதிய பதம் உருவாகக் காரணமானவர். ஆனால் அவர் இந்த பதத்தை விரும்பவில்லை. அவர் புதிய அல்லது மாற்று என்ற பதத்தையே விரும்பினார். மேலும் இவர் , 16-06-2006 முதல் 15-06-2012 வரை இந்திய நாடாளுமன்றத்தின் மாநிலங்கள் அவையின் நியமன உறுப்பினராவும் நியமிக்கப்பட்டார்..

1978ம் ஆண்டில் சியாம் பெனகல் "மந்தன்" என்ற திரைப்படத்தை தயாரித்தார். இந்த திரைப்படத்தின் கதையை இவரும், இந்திய வெண்மைப்புரட்சியின் தந்தை என்று கூறப்படும் வர்கீஸ் குரியனும் இணைந்து எழுதினர். படத்தை பெனகல் இயக்கினார். கூட்டு இயக்கங்கள் எத்தகைய வெற்றியை தரும் என்பதை வர்கீஸ் குரியன் நடத்திய வெண்மைப் புரட்சி இயக்கம் நடைமுறையில் காட்டியது. இந்திய மக்கள் பாலுக்கு அலைந்த நிலை மாறி பால் ஏராளமாக கிடைக்கும் நிலை இந்த புரட்சியின் மூலம் உருவானது. திரைப்படத்தை தயாரிக்க குஜராத் பால் கூட்டுறவு சங்கங்களின் உறுப்பினர்கள் ஐந்து லட்சம் பேரும் தலா இரண்டு ரூபாயை நன்கொடையாக வழங்கினர் என்பது குறிப்பிடத்தக்கது.
"இந்திய அரசமைப்புச்சட்டம் உருவான வரலாறு - சம்விதான்" திரைப்படம் பத்து தொடர் கொண்ட திரைப்படமாகும். இத்தயாரிப்புக்கு மாநிலங்களவை தலைவர் ஒப்புதல் அளித்துள்ளதால் படத்தை தயாரிக்க முடிவு செய்துள்ளார். இத்திரைப்படத்தின் காலகட்டம் 1947 முதல் 1949 வரை ஆகும். இந்தியா சுதந்திரம் அடைவதற்கு ஏழு அல்லது எட்டு மாதங்களுக்கு முன்னதாக திரைப்படம் தொடங்குகிறது. அதற்குப்பின் அது குடியரசாக அறிவிக்கப்படுவதுடன் திரைப்படம் முடிகிறது. இக்கால கட்டத்தில் பல சம்பவங்கள் நடந்து விடுகின்றன. இந்தியா துண்டாடப்பட்டு இரண்டு நாடுகள் உருவாக்கப்பட்ட துயரமான சம்பவம் அக்காலகட்டத்தில் நடந்தது.
இவரின் திரைப்படங்களை தொலைக்காட்சியில் வெளியிட ஜீ கிளாசிக் அலைவரிசை தீர்மானித்துள்ளது. அவருடைய திரைப்படங்களை ஒரு மாத காலத்திற்கு திரையிட இந்த நிறுவனம் முடிவெடுத்துள்ளது. இத்திருவிழாவுக்கு அந்நிறுவனம் “பெனகல்@ஒர்க்” என்று பெயர் சூட்டியுள்ளது. ஜீ கிளாசிக் அலைவரிசை ஜனவரி 11 முதல் பெனகலின் திரைப்படங்களை திரையிடத் தொடங்கும்.
அவருக்கு 1976ம் ஆண்டில் பத்மஸ்ரீ விருதும், 1991ம் ஆண்டில் அவருக்கு பத்மபூஷன் விருதும் வழங்கப்பட்டது, 2007ம் ஆண்டில் இந்திய திரைப்படத்துறையின் மிகப் பெரிய விருதான தாதா சாகேப் பால்கே விருது வழங்கி அரசு இவரைக் கவுரவித்தது. இவர் உருவாக்கிய ஆங்கூர், மந்தன், நிஷாந்த், ஜூனோன், ஆரோஹன் உள்ளிட்ட ஏழு இந்தி திரைப்படங்களுக்கு தேசிய விருதுகளைப் பெற்றுள்ளார். அத்துடன், கேன்ஸ், பெர்லின், மாஸ்கோ சர்வதேச திரைப்படவிழாக்களிலும் இவர் விருது பெற்றுள்ளார்.


</doc>
<doc id="209949" url="https://ta.wikipedia.org/wiki?curid=209949" title="சிற்பநூல்களில் நிலப்பிரிவு வகைகள்">
சிற்பநூல்களில் நிலப்பிரிவு வகைகள்

சிற்பநூல்களில் நிலப்பிரிவு வகைகள் என்பது இந்தியாவின் மரபுவழிச் சிற்பநூல்களில் வீடுகள், மாளிகைகள், ஊர்கள், நகரங்கள் என்பவற்றை அமைப்பதற்கு உரியவையாகக் கூறப்பட்டுள்ள பல்வேறு வகையான நிலப் பிரிவுகளைக் குறிக்கும். மேற்சொன்ன கட்டுமானங்களுக்கான நில வகை ஒவ்வொன்றினதும் அடிப்படை அலகு "பதம்" எனப்படும் நிலத்துண்டு ஆகும். இந்நிலப் பிரிவுகளில் அமையக்கூடிய "பதங்களின்" எண்ணிக்கையின் அடிப்படையிலேயே வெவ்வேறு வகைகள் உருவாகின்றன. இப்பதங்கள் ஒவ்வொன்றும் குறிப்பிட்ட தேவர்களுக்கு உரித்தாக்கப் பட்டுள்ளதுடன், அப்பதங்கள் வெவ்வேறு பயன்பாடுகளுக்காகப் பரிந்துரைக்கப்படுகின்றன. அடிப்படையில் இது ஒரு நிலப் பயன்பாட்டு ஒழுங்கு எனலாம். ஆகக்கூடிய எண்ணிக்கையாக மானசாரம் என்னும் சிற்பநூலில் ஒன்று முதல் 1024 பதங்களைக் கொண்ட 32 நிலப் பிரிப்பு வகைகள் கூறப்பட்டுள்ளன. ஒவ்வொரு வகைக்கும் வெவ்வேறான பெயர்கள் வழங்கப்பட்டுள்ளன. இந்நிலப் பிரிவுகளின் முழுமையான வடிவம் சதுரம், வட்டம், முக்கோணம், பல்கோணம் எனப் பல்வேறாக அமையக்கூடும்.

மானசாரத்தில் கூறப்பட்டுள்ள 32 வகை நிலப் பிரிவுகளினதும் அவற்றில் அடங்கும் பதங்களின் எண்ணிக்கைகளையும் கீழே காண்க.



</doc>
<doc id="209951" url="https://ta.wikipedia.org/wiki?curid=209951" title="நிர்விகல்ப சமாதி">
நிர்விகல்ப சமாதி

நிர்விகல்ப சமாதி என்பது அறிபவன் (பிரம்மம்) மற்றும் அறியப்படும் பொருள் (சீவன்) போன்ற வேறுபாடுகள் அகன்று இரண்டாவதற்ற பிரம்ம வடிவாகவே ஆகி பிரம்மத்துடன் ஒன்றி, ஒடுங்கியுள்ள மனநிலைதான் நிர்விகல்ப சமாதி என்று பதஞ்சலி முனிவர் விளக்கியுள்ளார். இந்த நிர்விகல்ப சமாதி நிலையை அசம்ப்ரஜ்ஞாத சமாதி என்றும் அழைக்கிறார் பதஞ்சலி முனிவர். இதில அறிபவன் (திருக்), அறியப்படும் பொருள் (திருஷ்யம்) போன்ற வேறுபாடுகள் அனைத்தும் கரைந்து போயிருக்கும். பிரம்மவஸ்து ஒன்று மட்டுமே அனுபவத்தில் இருக்கும். திருமூலரும் இதே கருத்தை,

இத்தகைய உயர்ந்த சமாதி நிலையை அடைவதற்கு, யமம், நியமம், ஆசனம், பிராணாயாமம், பிரத்யாகாரம், தாரணம், தியானம், சமாதி எனும் எட்டு படிகளில் சாதனை செய்ய வேண்டும். இவற்றை இடைவிடாத பயிற்சி மேற்கொண்டால், நிர்விகல்ப சமாதி யின் மூலம் பிரம்ம அனுபவம் நேரடியாக உண்டாகும்.

எவ்வாறு உப்பானது தண்ணீரில் கரைந்து தன் வடிவத்தை இழந்து தண்ணீரின் வடிவத்தை ஏற்று தன் வடிவத்தை இழப்பது போல, இரண்டற்ற பிரம்மவஸ்துவின் (மெய்ப்பொருளின்) வடிவத்தை அடைந்த சீவனின் மனதின் வடிவமானது (எண்ணங்கள்/விருத்தி) காணப்படுவது இல்லை. இரண்டற்ற பரபிரம்மம் மட்டுமே உணரப்படுகிறது.

நிர்விகல்ப சமாதியில் மட்டுமே பிரம்ம தரிசனம் ஆகும் வரையிலும் சீவனிடனிருந்த சித்தவிருத்தியானது தானே மறைந்து, பிரம்மம் மட்டுமே எஞ்சி நிற்கிறது.

எனவே அயர்ந்த உறக்க நிலையும் சமாதியும் ஒன்றுதானா எனும் ஐயத்திற்கு இடமில்லை. இந்த இரு நிலைகளுமே மனதின் எண்ணங்கள் தென்படுவதில்லை என்பது பொதுவாக இருப்பினும், நிர்விகல்ப சமாதியில் மனதின் எண்ணங்களானது உள்ளது. உறக்கநிலையில் மனதில் எண்ணங்கள் இல்லை என்ப்தால் உறக்க நிலையை சமாதி நிலைக்கு ஒப்பிடக்கூடாது.

அயர்ந்த உறக்க நிலையிலும் அறிபவன் (பிரம்மம்), அறிவு, அறியப்படும் பொருள் என்னும் பகுப்புக்கள் இருப்பதில்லை. எண்ணங்கள் இருப்பதில்லை. எனவேதான் உறக்கநிலைக்கும், நிர்விகல்ப சமாதிக்கும் உள்ள வேறுபாடுகள் விளக்கப்படுகிறது.

நிர்விகல்ப சமாதியில் சித்தவிருத்தி ஏற்படாமல் இருப்பதற்கு அது பிரம்மனின் வடிவத்தைப் பெற்றிருப்பதே காரணமாகும். உப்பு, நீரில் கரைந்து இருப்பதால் அது தென்படாமல் இருப்பினும் உப்பின் தன்மை நீரில் இருக்கதான் செய்கிறது. ஆனால், அயர்ந்த உறக்கநிலையில் மனதில் எண்ணங்கள் ஏற்படாமல் இருப்பதற்கு அது இல்லாமல் இருப்பதுதான் காரணமாகும். கிரகிக்கத் தக்க எந்தப் பொருளுமே அந்த நிலையில் இல்லாமலிருப்பதால் மனமானது தன்னுடைய காரணமான அறியாமை எனும் அஞ்ஞானத்தில் தற்காலிகமாக ஒடுங்கியிருக்கிறது.

பதஞ்சலி முனிவர் தன்னுடைய யோக சூத்திரத்தில் (1. 10) அயர்ந்த உறக்கநிலையிலும் தமோ குணத்தைச் சார்ந்துள்ள எண்ணங்கள் காணப்படும் என்று கூறியுள்ளார்.





</doc>
<doc id="209955" url="https://ta.wikipedia.org/wiki?curid=209955" title="அச்சுச் சாய்வு">
அச்சுச் சாய்வு

வானியலின் படி , சாய்வு அச்சு (Axial tilt) என்பது பொருளின் சுழலக்கூடிய அச்சு (rotational axis) மற்றும் அதன் சுழல் தட அச்சு (orbital axis) இரண்டிற்கும் இடைப்பட்ட கோணம், அல்லது மத்தியகோட்டுத் தளத்திற்கும் (equatorial plane) மற்றும் சுழல் தடத்தளம் (orbital plane) இடைப்பட்ட கோணம் ஆகும்.


</doc>
<doc id="209999" url="https://ta.wikipedia.org/wiki?curid=209999" title="ஆனந்து மாவட்டம்">
ஆனந்து மாவட்டம்

ஆனந்த் மாவட்டம், (Anand district) இந்திய மாநிலமாகிய குஜராத்தின் மாவட்டங்களில் ஒன்று. இதன் தலைநகரம் ஆனந்த். 
இங்கு இருபது லட்சத்துக்கும் அதிகமான மக்கள் வாழ்கின்றனர். இதன் பரப்பளவு 4,690 சதுர கி.மீ. இங்கு வாழும் மக்கள் குஜராத்தி மொழியில் பேசுகின்றனர். இவர்களின் கல்வியறிவு தேசிய சராசரியை விட அதிகம்.

இது எட்டு வட்டங்களைக் கொண்டது.



</doc>
<doc id="210001" url="https://ta.wikipedia.org/wiki?curid=210001" title="தம்ப உயிரணுகள்">
தம்ப உயிரணுகள்

தம்ப உயிரணுகள் (Columnar cells ) என்பன ஒருவகை உயிரணுக்களாகும். இவை நீளமாக தம்பம் போல் நீளமாக் காணப்படும். இப்படிப்பட்ட உயிரணுக்கள் உடலிலுள்ள சுரப்பிகளில் உள்ளன.சுரப்பினை உற்பத்திச் செய்கின்றன.இப்படிப் பட்ட சுரப்பிகளில் தோன்றும் உடலுக்கும் உயிருக்கும் தீங்கு விளைவிக்காத கட்டிகள் ,தம்ம உயிரணுக் கட்டிகள் (Adenoma ) எனப்படுகின்றன.மாறாக இவைகளில் தோன்றும் புற்றுக் நோய் விரைந்து வளரும்,பிற இடங்களுக்குப் பரவும்.இவைகள் தம்ப உயிரணு புற்றுநோய் (Adenocarcinoma ) எனப்படும் .அறுவை மருத்துவம்,வேதி மருத்துவம், கதிர் மருத்துவம் என்று மருத்துவ முறைகள் உள்ளன.ஆரம்ப நிலையில் கண்டு மருத்துவம் மேற்கொண்டால் புற்றை வெல்லலாம்.

</doc>
<doc id="210003" url="https://ta.wikipedia.org/wiki?curid=210003" title="ஏரியல் சரோன்">
ஏரியல் சரோன்

ஏரியல் சரோன் ("Ariel Sharon", , , "", பெப்ரவரி 26, 1928 – சனவரி 11, 2014) இசுரேலின் படைத்தலைவரும் அரசியல்வாதியும் ஆவார். தாம் பக்கவாதத்தால் தாக்கப்படும்வரை 2001இலிருந்து 2006 வரை இசுரேலின் 11வது பிரதமராகப் பணியாற்றியவர். 
சரோன் அப்போது பிரித்தானிய ஆளுமையில் இருந்த பாலசுதீனத்தில் கஃபார் மலாலில் பெப்ரவரி 27, 1928இல் பிறந்தார். இசுரேலியப் படைத்துறையில் பல ஆண்டுகள் பணி புரிந்தார். பல சண்டைகளில் பங்கேற்றுள்ள சரோன் 1974இல் படைத்துறைத் தலைவராக (ஜெனரல்) பணி ஓய்வு பெற்றார். பின்னர் அரசியலில் ஈடுபட்டார்.
1977இல் சரோன் வேளாண்மை அமைச்சராகப் பொறுப்பேற்றார். 1981இல் பாதுகாப்பு அமைச்சரானார். லெபனானில் நூற்றுக்கணக்கான குடிமக்கள் இனப்படுகொலை செய்யப்பட்டதை தடுக்கவில்லை என்ற குற்றச்சாட்டால் 1983இல் அரசுப்பதவியிலிருந்து வெளியேற்றப்பட்டார். 

இசுரேலிற்கும் பாலசுதீனத்திற்கும் இடையே போர் தொடங்கியதை ஒட்டி 2001இல் இசுரேலியப் பிரதமராகத் தேர்ந்தெடுக்கப்பட்டார். 2004இல் கூடிய பாலசுதீனர்கள் வாழும் காசா கரையிலிருந்து இசுரேல் வெளியேறும் என அறிவித்து அனைவரையும் வியப்பில் ஆழ்த்தினார்.

திசம்பர் 2005 இல் சரோன் மருத்துவமனைக்கு கொண்டு செல்லப்பட்டார். சனவரி 4, 2006 அன்று மீண்டும் மருத்துவமனைக்குக் கொண்டு செல்லப்பட்டார். பெரும் பக்கவாதத்தால் (மூளையில் குருதிப் பெருக்கு) பாதிக்கப்பட்டார். 

அவர் உயிரிழந்ததாக பல வதந்திகள் பரவின;அவரது மருத்துவர் இவற்றை மறுத்தார். சரோன் புதியதாகத் துவங்கிய கடிமா கட்சியின் மற்றொரு அங்கத்தினரான எகுட் ஓல்மெர்ட் பொறுப்புப் பிரதமராக தேர்தல்கள் நடைபெறும்வரை பதவியேற்றார். பின்னர் நடந்த தேர்தல்களில் வென்று ஓல்மெர்ட் இசுரேலியப் பிரதமரானார். 

சரோன் தமது 85ஆவது அகவையில் இசுரேலின் ரமத் கான் மருத்துவமனையில் இதயச் செயலிழப்பு காரணமாக சனவரி 11, 2014இல் இயற்கை எய்தினார்.



</doc>
<doc id="210018" url="https://ta.wikipedia.org/wiki?curid=210018" title="திருத்தந்தை பிரான்சிசு நியமித்த கர்தினால்கள்">
திருத்தந்தை பிரான்சிசு நியமித்த கர்தினால்கள்

திருத்தந்தை பிரான்சிசு நியமித்த கர்தினால்கள் என்னும் தலைப்பின் கீழ் கத்தோலிக்க திருச்சபையின் தலைவராக விளங்கும் திருத்தந்தை பிரான்சிசு 2004, சனவரி 12ஆம் நாள் கர்தினால் பதவிக்கு உயர்த்துவதாக அறிவித்து, பின்னர் 2014, பெப்ருவரி 22ஆம் நாளில் வத்திக்கான் நகரத்தின் புனித பேதுரு பெருங்கோவிலில் கர்தினால்மார்களாக நியமித்த 19 திருச்சபைத் தலைவர்கள் இடம் பெறுகிறார்கள். திருத்தந்தை பிரான்சிசு 2013, மார்ச்சு 13ஆம் நாள் கத்தோலிக்க திருச்சபையின் 266ஆம் திருத்தந்தையாகப் பொறுப்பேற்ற பின் முதன்முறையாக கர்தினால்களை நியமித்தார். 

இவ்வாறு கர்தினால்களை நியமிப்பது குறித்த அறிக்கையை திருத்தந்தையின் சாதாரண ஆலோசனைக்குழுகு கூட்டத்தின்போது கர்தினால்களின் முன்னிலையில் திருத்தந்தை பிரான்சிசு அறிவித்தார். புதிதாக நியமிக்கப்பட்ட 19 கர்தினால்மார்களுள் மூன்று பேர் 80 வயதினை எட்டிவிட்டதால் திருத்தந்தையைத் தேர்ந்தெடுக்கும் உரிமை அவர்களுக்குக் கிடையாது. எஞ்சிய 16 பேரும் புதிய திருத்தந்தையைத் தேர்ந்தெடுக்க உரிமை கொண்டுள்ளனர்.

திருத்தந்தை பிரான்சிசு நியமித்த கர்தினால்கள் உலகின் எத்திசையிலுமிருந்தும் வருகின்றனர். ஐரோப்பா, ஐக்கிய அமெரிக்க நாடுகள் போன்ற பகுதிகளிலிருந்து வரும் கர்தினான்களின் எண்ணிக்கை குறைகிறது; மாறாக, தென்னமெரிக்கா, ஆப்பிரிக்கா, ஆசியா போன்ற பகுதிகளிலிருந்து வரும் கர்தினால்களின் எண்ணிக்கை கூடுகிறது. 

திருத்தந்தை நியமித்த 19 கர்தினால்களுள் 16 பேர் எண்பது வயதுக்கு உட்பட்டவர்கள். எனவே அவர்கள் திருத்தந்தையைத் தேர்ந்தெடுக்கும் அவையில் கலந்துகொண்டு வாக்களிக்கும் தகுதி பெற்றவர்கள். 

இப்போது நியமிக்கப்பட்ட கர்தினால்களுள் மிக இளையவர் 55 வயதும் மிக முதியவர் 98 வயதும் உடையோர் ஆவர். புதிய கர்தினால்களுள் நால்வர் திருச்சபையின் மைய நிர்வாகத்தில் பங்கேற்போர் ஆவர். பரோலின், முல்லர், பல்திசேரி, ஸ்தெல்லா என்னும் அந்நால்வரும் வத்திக்கான் மைய அலுவலங்களின் தலைவர்கள் ஆவர். ஆனால் 12 பேர் உலகின் பல பகுதிகளின் நேரடியாக அருட்பணி புரிவதில் ஈடுபட்டுள்ளோர் ஆவர். தென்னமெரிக்கா, மத்திய அமெரிக்கா பகுதிகள் கூடுதல் பிரதிநிதித்துவம் பெறுகின்றன. நிக்கராகுவா, ஹெயிட்டி, பிரேசில், சிலே, அர்ஜெந்தீனா நாடுகள் ஒவ்வொன்றிலிருந்தும் ஒரு கர்தினால் நியமிக்கப்பட்டுள்ளார். திருத்தந்தை பிரான்சிசு திருத்தந்தையாகத் தேர்ந்தெடுக்கப்படுவதற்கு முன் பேராயராகப் பணிபுரிந்த புவோனோஸ் அயிரெஸ் மறைமாவட்டத்தின் பேராயர் கர்தினாலாக நியமிக்கப்படுவார் என்பது எதிர்பார்க்கப்பட்டதே. ஆனால் ஐவரி கோஸ்ட்டின் அபிஜான் நகர ஆயர் பெயரும் ஹெயிட்டி நாட்டு ஆயர் பெயரும் எதிர்பார்க்கப்படவில்லை. மாறாக, திருச்சபை ஏழைகளின் குழு என்பதை வலியுறுத்தும் வகையில் அந்த ஆயர்கள் கர்தினால் நிலை பெற்றது தோன்றுகிறது.





1. "New Cardinals to be created in February 2014". 31 October 2013. Retrieved 27 December 2013.<br>
2. Allen Jr., John L. (15 December 2013). "Francis shoots down women cardinals". National Catholic Reporter. Retrieved 28 December 2013.<br>
3.Tornielli, Andrea (20 October 2013). "Francis’ first consistory". Vatican Insider. Retrieved 28 December 2013.<br>
4. "Pope Francis announces names of new Cardinals". Vatican Radio. 12 January 2014. Retrieved 13 January 2014.<br>
5. D'Emilio, Frances (January 12, 2014). "Pope Names 19 New Cardinals, Focusing on the Poor". ABC News. Retrieved January 12, 2014.<br>
6.Tornielli, Andrea (January 12, 2014). "Pope Francis reveals names of new cardinals". Vatican Insider. Retrieved January 12, 2014.


</doc>
<doc id="210023" url="https://ta.wikipedia.org/wiki?curid=210023" title="ஆமிஷ் மக்கள்">
ஆமிஷ் மக்கள்

ஆமிஷ் மக்கள் (Amish) தீவிரமான கிறித்துவத்தைப் பின்பற்றும் மக்கள் ஆவர். இவர்கள் அமெரிக்காவின் பென்ஸில்வேனியா, ஒஹையோ மற்றும் இண்டியானா ஆகிய மூன்று மாகாணங்களில் அதிக அளவு வாழ்கின்றனர். மிகவும் எளிமையான வாழ்க்கையை இவர்கள் கடைபிடிக்கின்றனர். இவர்களின் முதன்மையான கொள்கையானது பைபிளில் குறிப்பிப்பட்டிருப்பதை அவ்வாறே பின்பற்றுவது, அதில் கூறப்படாத எதையும் ஏற்றுக்கொள்ளக்கூடாது என்பதுமாகும் இதனால் விவிலியத்தில் கூறப்படாத புதுமைகளான அறிவியல் வளர்ச்சியின் விளைவுகளான மின்சாரப் பொருட்கள், பெட்ரோல் வாகனங்கள் போன்ற நவீன அறிவியல் உபகரணங்கள் எதையும் இவர்கள் உபயோகப்படுத்துவதில்லை. சமையலுக்கு விறகுகளையும், பயணத்திற்கு குதிரை வண்டிகளையும் பயன்படுத்துகின்றனர் இரவில் வெளிச்சத்திற்கு எண்ணெய் விளக்குகளையே பயன்படுத்துகின்றனர். இதனால் இவர்கள் பிற சமூக மக்களிடமிருந்து தனிமைப்பட்டு வாழ்கின்றனர். 
கி.பி.1690ளில் ஐரோப்பாவின் ஸ்விட்ஸர்லாந்தில் வாழ்ந்து வந்த கிறிஸ்துவர்களில் ஒரு பிரிவினர் சக கிறிஸ்துவர்கள் கிறிஸ்துவ மதத்தை சரியாகப் பின்பற்றவில்லை என்று தனியாக பிரிந்து சென்றனர். ஜேகோப் அம்மான் என்பவர் தலைமையில் இப்படி உருவான இந்த கிறிஸ்துவப் பிரிவானது பிற்காலத்தில் ஆமிஷ் என்ற பெயரை பெற்றது. இம்மக்கள் 18 ஆம் நூற்றாண்டில் போர், பஞ்சம், வேலை தேடுதல் போன்ற பல காரணங்களுக்காக அமெரிக்காவில் உள்ள பென்சில்வேனியா மாகாணத்தில் குடியேறி அங்கேயே வாழத் தொடங்கினர். இவர்கள் பேசும் மொழியானது பென்சில்வேனியா டச்சுமொழி அல்லது பென்சில்வேனியா ஜெர்மன் மொழி என அழைக்கப்படுகிறது. இச்சமூகம் அறிவியல் வளர்ச்சியை ஏற்றுக்கொள்ளாத காரணத்தால் இவர்கள் மத்தியில் குழந்தை இறப்பு விகிதம் கூடுதலாக உள்ளது, என்றாலும் விவிலியத்தில் "பல்கிப் பெருகுங்கள்" என்று கூறியபடி ஒவ்வொரு பெண்ணும் 6- 7 பிள்ளைகள் என மிகுதியான குழந்தைகளை பெற்றுக்கொள்கின்றனர். எனவே இவர்களின் எண்ணிக்கை கூடிக்கொண்டே போகிறது. 1920 இல் 5000 ஆக இருந்த இந்த மக்களின் எண்ணிக்கை படிப்படியாக உயர்ந்து 2016 ஆம் ஆண்டில் 308030 ஆக உயர்ந்துள்ளது. பொதுவாக இவர்களின் பிள்ளைகளை இவர்களே நடத்தும் பள்ளியில் 8 ஆம் வகுப்புவரை படிக்கின்றனர் இதுவரையே படிப்பு போதும் என கருதும் இவர்கள் 16 வயதில் வேளாண்மை, குதிரை வளர்த்தல், தச்சுத் தொழில், இரும்புப்பட்டறை போன்ற தொழில் கல்வியைக் கற்கின்றனர். சமூகக்கட்டுப்பாட்டை மீறுபவர்கள் சமூகத்தை விட்டு விலக்கப்படுவதுடன், ஏச்சுக்கும் பேச்சுக்கும் ஆளாகின்றனர், இச்சமூக மனிதர் சமூகத்தைவிட்டு வெளியில் சென்று வாழ்வது கடினம் என்பதால் சமூக்க் கட்டுப்பாட்டை பெரும்பாலம் மீறாமல் வாழ்கின்றனர். இச்மூகத்தில் கட்டுப்பாடு காரணமாக அகமண முறையே நிலவுகிறது. இவர்களின் அமைதியான வாழ்வைக்கண்டு அதுபோல வாழ எண்ணி இந்த சமயப் பிரிவுக்கு மாறிய பிறய மக்ளும் உள்ளனர். இவர்களின் வாழ்க்கை முறையை காண வரும் சுற்றுலா பயணிகளின் வசதிக்காக பாரம்பரிய முறையில் உணவு விடுதியையும் இம்மக்கள் நடத்தி வருகின்றனர்.


</doc>
<doc id="210025" url="https://ta.wikipedia.org/wiki?curid=210025" title="நெஞ்சம் பேசுதே (தொலைக்காட்சித் தொடர்)">
நெஞ்சம் பேசுதே (தொலைக்காட்சித் தொடர்)

நா போலே தும் நா மைனே குச் காஹே என்பது ஒரு இந்தி மொழி தொலைகாட்சித் தொடர் ஆகும். இந்த தொடர் சனவரி 9, 2012 முதல் செப்டம்பர் 12, 2013 வரை கலர்ஸ் தொலைக்காட்சியில் ஒளிபரப்பாகி 370 அத்தியாங்களுடன் நிறைவு பெற்றது.

இந்த தொடர் தமிழ் மொழியில் 'நெஞ்சம் பேசுதே' என்ற பெயரில் மொழிமாற்றம் செய்யப்பட்டு செப்டம்பர் 19, 2013 முதல் திங்கள் முதல் வெள்ளிக் கிழமை வரை இரவு 9.00 முதல் 9.30 மணி வரை பாலிமர் தொலைக்காட்சியில் ஒளிபரப்பானது. கணவனை இழந்த பெண்ணான மீனா அமருக்கும், மோகன் எனும் இளைஞனுக்கும் இடையே மலரும் காதலை பற்றிய கதையே நெஞ்சம் பேசுதே ஆகும்.



</doc>
<doc id="210026" url="https://ta.wikipedia.org/wiki?curid=210026" title="கிருஷ்ண குமாரி">
கிருஷ்ண குமாரி

கிருஷ்ண குமாரி ஒரு தெலுங்கு நடிகை. இவர் 1960-1970 ஆண்டுகளில் பல திரைப்படங்களில் நடித்தார். முன்னணி நடிகர்களான என். டி. ராமாராவ், சிவாஜி கணேசன், காந்தாராவ், ஜக்கையா ஆகியோருடன் இணைந்து நடித்துள்ளார். இவர் சில தமிழ், மலையாளம் மற்றும் கன்னடத் திரைப்படங்களிலும் நடித்தவர். 

இவர் பிரபல நடிகை சௌகார் ஜானகியின் தங்கை ஆவார். தன் இறுதி நாட்களில் பெங்களூரில் வாழ்ந்து வந்த கிருஷ்ணகுமாரி 24 சனவரி 2018 அன்று காலமானார். இவரது கணவர் பெயர் அஜய் மோகன் ஆவார். 

இவர் நடித்த முதல் தெலுங்குத் திரைப்படம் "நவ்விதே நவரத்னாலு" என்பதாகும். திரும்பிப் பார் என்ற திரைப்படமே இவர் நடித்த முதல் தமிழ்த் திரைப்படம். தொடர்ந்து முப்பதுக்கும் அதிகமான திரைப்படங்களில் நடித்தார். இறுதியாக, ஜோதி என்ற திரைப்படத்தில் நடித்தார்.



</doc>
<doc id="210028" url="https://ta.wikipedia.org/wiki?curid=210028" title="சக்தி போல யாருமில்லை (தொலைக்காட்சித் தொடர்)">
சக்தி போல யாருமில்லை (தொலைக்காட்சித் தொடர்)

சக்தி போல யாருமில்லை இந்தத் தொடர் திங்கள் முதல் வெள்ளி வரை இரவு 7:30 மணிக்கு பாலிமர் தொலைக்காட்சியில் ஒளிபரப்பான மெகா தொடர். இத் தொடர் சோனி என்டர்டய்ன்மென்டில் ஒளிபரப்பப்படும் ஜெஸ்ஸி ஜெஸ்ஸி கோய் நகின் எனும் தொடரின் தமிழ்ப் பதிப்பு ஆகும்.

இத்தொடர் காண்பதற்கு வசிகரம் அல்லாத ஆனால் திறமைசாலியான சக்தி எனும் பெண்ணின் கதையாகும். அவள் தனது சுற்றத்தாரால் ஒதுக்கப்பட்ட போது வாழ்வை எப்படி எதிர்கொள்கிறாள் என்பதே இதன் கதையாகும்.



</doc>
<doc id="210030" url="https://ta.wikipedia.org/wiki?curid=210030" title="குறைக் கடத்தி கதிர் ஏற்பளவுமானி">
குறைக் கடத்தி கதிர் ஏற்பளவுமானி

குறைக் கடத்தி கதிர் ஏற்பளவுமானி(Semiconductor dosimeter) என்பது இட்ரான்சுசிசுட்டர் (Transistor)-ல் பயன்படும் குறைகடத்தி படிகங்கள் (Crystals) ஆல்ஃபா கதிர்களையும் மற்றும் நிறைகூடிய அணுத்தகள்களையும் காணவும், அளவிடவும், பயன்படும் கருவியாகும்.

மிகவும் தூய்மையானதும் மெல்லிதுமான சிலிக்கான் படிகத்தின் (Silicon) இரு பரப்பில் மின்கடத்தும் தங்கப் பூச்சு உள்ளது. இந்தத் தங்கப் பூச்சுடன் மின் இணைப்புக் கம்பிகளுடன் ஒன்று முதல் 20 வோல்ட்டு மின்அழுத்த வேறுபாடு இணைக்கப்பட்டு, பின் பெருக்கிக்கும் அளவிடு கருவிக்கும் இணைக்கப்பட்டுள்ளது. இப்போது ஒரு மின்னூட்டம் கொண்ட துகள் படிகத்தில் செல்ல நேர்ந்தால் தனித்த எலக்ட்ரான்களும் துளைகளும்(Holes) தோற்றுவிக்கப்படுகின்றன. இவை மேலும் பெருக்கியால் அதிகரிக்கப்படுகின்றன. இதனால் அளவிடு கருவியில் ஏற்படும் மாற்றம் அளவிடப்பட முடியும். அல்லது எண்கருவியில்(counters) காணப்படும் துடிப்புகள் எண்ணப்பட முடியும்.




</doc>
<doc id="210032" url="https://ta.wikipedia.org/wiki?curid=210032" title="மனிதக் கண்">
மனிதக் கண்

மனிதனில் பார்வைப் புலனுக்குரிய அங்கம் கண்ணாகும். இது ஒளிக்கதிர்களைக் குவியச்செய்வதுடன் அவற்றை நரம்புக் கணத்தாக்கங்களாக மாற்றிப் பார்வை நரம்பினூடாக மூளைய மேற்பட்டைக்கு அனுப்பும். அங்கு விம்பம் உணரப்படும். மனிதனில் இரு கண்கள் உள்ளன. எனினும் இரண்டு கண்களாலும் தோற்றுவிக்கப்படும் விம்பங்கள் மூளையில் ஒரு தனி விம்பமாக மாற்றப்படும். விழித்திரையில் காணப்படும் கூம்பு மற்றும் கோல் கலங்கள் விம்பத்தை நரம்புக் கணத்தாக்கங்களாக மாற்றுகின்றன. இந்நரம்புப்புலன் கலங்களால் 10 மில்லியனுக்கும் மேற்பட்ட நிறங்களைக் கண்டறிய முடியும். 

மனிதக் கண் முழுமையான ஒரு கோளம் அல்ல. இது விழிவெண்படலம் எனும் அதிகமாக வளைந்த பகுதியும் கோள வடிவான பிரதான பகுதியும் (ஸ்கெளரா) இணைந்த கட்டமைப்புடையது. விழிவெண்படலம் 8 mm ஆரையுடைய வட்டத்தின் துண்டம் போலத் தோற்றமளிக்கும். கண்ணைன் ஆறிலைந்து பகுதியை ஆக்கும் ஸ்கிளெரா பகுதி 12 mm ஆரையுடைய கோள வடிவானது. இரு பகுதிகளுக்குமிடையில் கண் வில்லை அமைந்துள்ளது. கண்ணினூடாகச் செல்லும் ஒளியின் அளவைக் கட்டுப்படுத்தும் பகுதியான கதிரொளி கண்ணுக்குரிய (கருவிழிக்குரிய) நிறத்தைக் கொடுக்கின்றது. கதிரொளிக்கு நடுவில் ஒளி வில்லையை அடையும் துவாரமாக கண்மணி உள்ளது. இது கண்ணில் கறுப்பு நிறமாகத் தோற்றமளிக்கும். 

வளர்ந்த மனிதரிடையில் கண்ணின் பருமன் 1-2 mm அளவிலேயே வேறுபடும். நெட்டாங்கான நீளம் கிடையான நீளத்தை விட சிறிதளவு குறைவானது. பிறக்கும் போது மனிதக் கண்ணின் நெட்டாங்கு நீளம் 16-17mm ஆகக் காணப்படும். பின்னர் கண் வேகமாக வளர்ச்சியடைந்து, மூன்று வயதில் 22.5-23mm நீளத்தை எட்டும். 13 வயதில் கண் முழுமையாக வளர்ச்சியடைந்து விடும். சாதாரண மனிதக் கண் நெட்டாங்காக 24mm நீளத்தோடு காணப்படும். மனிதக் கண்ணின் கனவளவு கிட்டத்தட்ட, சராசரியாக 6cm ஆக இருப்பதுடன், இது சராசரியாக 7.5g திணிவுடன் காணப்படும். 

மனிதக்கண் மூன்று அடுக்குகளைக் கொண்டது. வன்கோது எனப்படும் முதலாம் வெளிப்புற அடுக்கு ஸ்கெளராவாலும் விழிவெண்படலத்தாலுமானது. நடுப்படை தோலுருவாலும் கதிரொளியாலுமானது. உட்படை விழித்திரையாகும். இம்மூன்று படைகளுக்குள் நீர்மயவுடனீர், கண்ணாடியுடனீர், கண் வில்லை என்பன உள்ளன. வெளிப்புறத்தே இருக்கும் நீர்மயவுடனீரை, உட்புறமிருக்கும் கண்ணாடியுடனீரிலிருந்து கண் வில்லை பிரிக்கின்றது. நீர்மயவுடனீரும் கண்ணாடியுடனீரும் ஒளியைப் புகவிடும் தன்மையுடையன.
மனிதனின் கண் விழிகள் கறுப்பு, பழுப்பு, நீலம், பச்சை எனப் பல நிறங்களில் உண்டு. இந்த வண்ண விழிகள் மனிதருக்கு மனிதர் மாறுபடும், ஒரே நபரின் இரு விழிகள் தமக்குள் வண்ணத்தால் வேறுபடுவதும் உண்டு. மனிதரின் தோல், முடியின் நிறத்துக்குக் காரணமாவது ‘மெலனின்’ என்ற நிறமி. அதேபோல, கருவிழிகளில் மெலனோசைட்டுகள் (Melanocytes) உற்பத்தி செய்யும் மெலனின் கண்ணின் நிறத்தைத் தீர்மானிக்கின்றன.

உலகில் கறுப்பு மற்றும் பழுப்பு நிறக் கண்களே அதிகம் காணப்படுகின்றன. மெலனின் செறிவாகக் காணப்படுவதே அவற்றுக்குக் காரணம். அடுத்தபடியாக பச்சைக் கண்களும், இதனையடுத்துக் குறைவான நிறமிகளுடன் நீல நிறக் கண்களும் இடம் பிடிக்கின்றன. நிறமிகளின் பற்றாக்குறையுடன் உள்ள சாம்பல் நிறக் கண்கள் அரிதானவை. இவை மட்டுமல்லாது பல நிறங்களின் சேர்க்கையாகக் காணப்படும் கண்களை ஹேஸல் கண்கள் (Hazel) என்கின்றனர். இவை பெரும்பாலும் பச்சை மற்றும் பழுப்பு நிறங்களின் சேர்க்கையாக காணப்படுகின்றன.


</doc>
<doc id="210034" url="https://ta.wikipedia.org/wiki?curid=210034" title="பிள்ளை நிலா (தொலைக்காட்சித் தொடர்)">
பிள்ளை நிலா (தொலைக்காட்சித் தொடர்)

பிள்ளை நிலா என்பது திங்கள் முதல் சனி வரை மாலை 05:30 மணிக்கு சன் தொலைக்காட்சியில் ஒளிபரப்பான தொலைக்காட்சித் தொடராகும். 

நிலா என்னும் குழந்தைக்காக கோகிலா, ஹேமா எனும் இரண்டு தோழிகளுக்கு இடையே ஏற்படும் பிணக்குகளைப் பற்றிய கதையே பிள்ளை நிலாவாகும்.





</doc>
<doc id="210035" url="https://ta.wikipedia.org/wiki?curid=210035" title="இந்தியக் கணிமை">
இந்தியக் கணிமை

இந்திய மொழிகளைக் கொண்டு கணினியை இயக்குதல் இந்தியக் கணிமை எனப்படும். மொழிபெயர்த்தல், மென்பொருள்களின் இடைமுகங்களை இந்திய மொழிகளில் உருவாக்குதல், கணினியில் இந்திய மொழிகளை எழுதுதல், எழுத்தை பேச்சாக்குதல், பேச்சை எழுத்தாக்குதல் என பல வகையான செயல்பாடுகளைச் செய்ய முடியும். 
இந்த செயல்களை பல தன்னார்வ அமைப்புகளும், இந்திய அரசு அமைப்புகளும் செய்கின்றன.

தொடக்க காலத்தில், கணினியில் செயல்பாடுகள் அனைத்தும் ஆங்கிலத்தில் இருந்தன. கணினியில் இந்திய மொழிகளின் தேவை உணரப்பட்டது. எனவே, இந்திய மொழிகளை கணினியில் சேர்க்கும் முயற்சிகள் முன்னெடுக்கப்பட்டன. இந்திய மொழிகளில் வெவ்வேறு எழுத்துருக்கள் உருவாக்கப்பட்டன. இந்த எழுத்துருக்கள் இணையதளங்களில் பயன்படுத்தப்பட்டு வந்தன. ஆனால், இவை வேறுபட்டிருந்ததால், பெரும் சிக்கல் இருந்தது. பின்னர், யூனிக்கோடில் இந்திய மொழிகளின் எழுத்துருக்கள் சேர்க்கப்பட்டன. யூனிக்கோடு வந்த பின்னர், பெரும்பாலான இணையதளங்கள் யூனிக்கோடில் உள்ள எழுத்துருக்களைப் பயன்படுத்தத் தொடங்கின. இதன் பிறகே, கணிமை முயற்சிகள் வலுப்பெற்றன. 

தமிழ், இந்தி, வங்காளம், தெலுங்கு, மராத்தி, மலையாளம், கன்னடம், பஞ்சாபி, அசாமி, ஒரியா குஜராத்தி உள்ளிட்ட மொழிகளில் அதிகளவிலான திட்டங்கள் செயல்படுத்தப்பட்டன.

இந்திய மொழிகளில் கணினியை செயற்படுத்த முடியாததற்கு சில காரணங்கள் உள்ளன. அந்த சிக்கல்கள்:
பின்னர், இந்த சிக்கல்களில் இருந்து மீண்டு வந்துள்ளமையால், இந்திய மொழிகளில் கணிமைத் திறன் முன்னுக்கு வந்துள்ளது.

இந்திய மத்திய அரசு, இந்திய மொழிகளின் வளர்ச்சிக்காக சில அமைப்புகளை உருவாக்கியுள்ளது. இந்த அமைப்புகள் பல தொழில்னுட்பங்களை ஆராய்ந்து, செயல்படுத்தி வருகின்றன. இவற்றின் இணையதளங்களில் இருந்தும் மென்பொருள்களை இறக்கிக் கொள்ளலாம்.

பல மாணவர்களும், ஆசிரியர்களும், தொழில்னுட்ப வல்லுனர்களும் இணைந்து தன்னார்வ அமைப்புகளை ஏற்படுத்தியுள்ளனர். 
பெரும்பாலான குழுக்கள் பல இந்திய மொழிகளில் இயங்குகின்றன.

ஒவ்வொரு மொழிக்கும் தனித் தனி அமைப்புகள் உண்டு. அவற்றை கீழே காணவும்.



ஒரு மொழியில் உள்ள உரையை இன்னொரு மொழிக்கு மாற்றுவதை மொழிபெயர்ப்பு என்கிறோம். கூகுள், மைக்ரோசாப்ட் உள்ளிட்ட நிறுவனங்கள் மொழிபெயர்ப்பு சேவையை வழங்குகின்றன.
இதுதவிர, இந்திய அரசும் மொழிபெயர்ப்புக் கருவிகளை உருவாக்கி வருகிறது.
தேசிய மொழிபெயர்ப்புத் திட்டம் என்ற திட்டத்தின் மூலம், ஆங்கிலத்தில் உள்ள உரைகளை இந்திய மொழிகளுக்கு மாற்றப்படுகின்றன.

உரையை எழுதும் பொழுது பிழை வந்தால், உரைதிருத்தி மென்பொருள் பிழைகளைச் சுட்டிக் காட்டும். இத்தகைய மென்பொருள்கள் தனியாகவோ, பிற மென்பொருட்களின் நீட்சியாகவோ கிடைக்கும்.

இதுவரையிலான நிரல் மொழிகள் (புரோகிராமிங்) ஆங்கிலத்திலேயே எழுதப்படுகின்றன. ஆங்கிலம் அல்லாத பிற மொழிகளிலும் நிரல்களை எழுதலாம். இந்திய மொழிகளைக் கொண்டு நிரல்கள் எழுதும் வசதியும் உண்டு.

=எழுத்துரு மாற்றும் கருவிகள்===
ஒரு மொழி பல எழுத்துருக்களில் எழுதப்படலாம். தற்போதைய வழக்கில், பெரும்பாலான மொழிகள் யுனிகோடில் எழுதப்படுகின்றன.

ஒரு இந்திய மொழியில் எழுதப்பட்ட உரையை மற்றொரு இந்திய மொழியில் படிக்கலாம். இதையே எழுத்துப்பெயர்ப்பு என்கிறோம்.

இந்திய மொழிகளில் எழுதப்பட்ட உரையை மனிதக் குரல் போல பேசுதலே இந்த கருவியின் நோக்கம். இது சோதனை முறையில் உள்ளது.

பதிவு செய்யப்பட்ட பேச்சை புரிந்துகொண்டு, அதற்கேற்ப உரையை எழுத்துவடிவில் தருதலே இதன் நோக்கம்.

பிரெய்லி முறை என்பது கண்பார்வையற்றவர் ஒரு மொழியை படிக்க உதவும் முறை. இதில் எழுத்துகளுக்கு பதிலாக, உப்பிய புள்ளிகள் இருக்கும். புள்ளிகளை தடவிப் பார்த்து, படித்து புரிந்துகொள்வர்.
இந்திய மொழிகளுக்கென பிரெய்லி முறைகள் உள்ளன.

பல நூல்களை பிரெய்லி முறைக்கு மாற்றவும் மென்பொருள்கல் கண்டுபிடிக்கப்பட்டுள்ளன.

மனமகிழ், செய்தி ஊடகங்கள் தங்கள் பதிவுகளை பல இந்திய மொழிகளில் வெளியிடுகின்றன. எடுத்துக்காட்டாக, ஒன் இந்தியா என்ற தளம், தன் செய்திகளை ஐந்திற்கும் அதிகமான இந்திய மொழிகளில் பதிவு செய்கிறது.

இந்திய மொழிகளில் எழுதப்பட்ட வலைப்பதிவுகள் ஆயிரக்கணக்கில் உள்ளன. தமிழில் மட்டும் ஐந்தாயிரத்திற்கும் அதிகமான வலைப்பதிவுகள் உள்ளன. கூகுள் பிளாகர், மைக்ரோசாப்ட் வேர்டுபிரஸ் உள்ளிட்டவற்றில் அதிகளவிலான வலைப்பதிவுகள் எழுதப்படுகின்றன.

டொமைன் எனப்படும் களப் பெயர்களை இந்திய மொழிகளிலும் தேர்வு செய்யலாம். தேவநாகரி, உருது, தமிழ், தெலுங்கு, குஜராத்தி, பெங்காலி, பஞ்சாபி உள்ளிட்ட எழுத்துமுறைகளில் ".in" என்ற களப் பெயர் கிடைக்கும். 





</doc>
<doc id="210038" url="https://ta.wikipedia.org/wiki?curid=210038" title="அஞ்சலிதேவி">
அஞ்சலிதேவி

அஞ்சலிதேவி ("Anjali Devi", , 24 ஆகத்து 1927 - 13 சனவரி 2014) பழம்பெரும் தெலுங்கு, மற்றும் தமிழ் திரைப்பட நடிகையும், திரைப்படத் தயாரிப்பாளரும் ஆவார். லவகுசா திரைப்படத்தில் சீதையாக நடித்துப் புகழ் பெற்றவர்.

அஞ்சனி குமாரி என்ற இயற்பெயரைக் கொண்ட அஞ்சலிதேவி ஆந்திரா மாநிலம் கிழக்கு கோதாவரி மாவட்டத்தில் பெத்தாபுரம் என்ற ஊரில் நூக்கையா என்பவருக்குப் பிறந்தவர். ஆரம்ப காலங்களில் நாடகங்களில் நடித்த அஞ்சலிதேவி நடிப்புத் தொழிலுக்காக சென்னைக்கு 40களில் குடிபெயர்ந்தார்.

1936 இல் வெளியான "ராஜா ஹரிச்சந்திரா" என்ற திரைப்படத்தில் குழந்தை நடிகையாக அறிமுகமான அவரை எல். வி பிரசாத் தனது "கஷ்டஜீவி" என்ற படத்தில் கதாநாயகியாக அறிமுகம் செய்தார். ஆனால் அத்திரைப்படம் முழுமை பெறாமல் பாதியிலேயே நின்று விட்டது. பின்னர் பிரபல இயக்குனர் சி. புல்லையாவின் இயக்கத்தில் வெளியான "கொல்லபாமா" என்ற படத்தில் கதாநாயகியாக நடித்தார். புல்லையாவே அஞ்சனி குமாரி என்ற பெயரை அஞ்சலிதேவி என்ற பெயரைச் சூட்டினார். அந்த படத்தின் மூலம் இவர் பெரும் புகழ் பெற்றார். ஏறத்தாழ 350 தெலுங்குத் திரைப்படங்களிலும், சில தமிழ், கன்னடப் படங்களிலும் கதாநாயகியாக நடித்துள்ளார்.




</doc>
<doc id="210040" url="https://ta.wikipedia.org/wiki?curid=210040" title="அத்யாரோபம்">
அத்யாரோபம்

அத்யாரோபம் என்பது சமசுகிருத மொழியில் உண்ணமையான ஒரு பொருள் மீது வேறு ஒரு பொருளை ஏற்றி வைத்தல் ஆகும். (உண்மையான ஒரு பொருளை வேறு ஒரு பொருளாக காண்பது-மங்கிய இருளில் கயிற்றை பாம்பு என காணுதல்). இதனை அத்யாசம் என்றும் அழைக்கப்படுகிறது. அத்யாரோபம் அல்லது அத்யாசம் எனும் சொற்கள் சமசுகிருத மொழியில் பரி பாக்ஷை (மறைமுகமாக உணர்த்தும் சொற்கள்) ஆகும். மங்கிய இருளிலே, கயிற்றின் உருவமானது சரியாக தென்படுவதில்லை. அப்பொழுது அறியாமையால், கயிற்றின் மீது பாம்பை ஏற்றிக் கூறுவது போல, பிரம்ம வஸ்துவின் தன்மையை சரியாக அறிந்து கொள்ளாமல், அறியாமையால் (அஞ்ஞானத்தால்) பிரம்மத்தின் மீது இந்த உலகத்தை ஏற்றிக் கூறுவதுதான் `அத்யாரோபம்` ஆகும். அவ்வாறு பொய்யாக பிரம்மத்தின் மீது ஏற்றி வைத்த உலகத்தை இறக்கி வைக்கும் (நீக்கும்) முறைக்கு அபவாதம் என்பர்.



</doc>
<doc id="210041" url="https://ta.wikipedia.org/wiki?curid=210041" title="அபவாதம்">
அபவாதம்

அபவாதம் எனில் அறியாமை எனும் அஞ்ஞானத்தால் கயிற்றிலே தோற்றம் கொண்டுள்ள பாம்பை புறகணித்து, அறிவு (ஆத்ம ஞானம்) ஏற்பட்ட உடன் அது பாம்பல்ல, கயிறுதான் என்ற உண்மையை அறிவது போல, அத்யாரோபம் எனும் முறையில் பிரம்மவஸ்துவின் மீது ஏற்றப்பட்ட பொய்யான இந்த உலகத்தைப் வேதாந்த சாத்திரங்கள் எனும் பிரமாணங்கள், யுக்தி, அனுபவங்களின் மூலம் புறக்கணித்து, அது பிரம்மம் தான் என்று அறிய வைக்கும் முறைதான் அபவாதம் ஆகும்.

பிரம்மத்திடம் இருந்து எந்த முறையில் இந்த உலகமானது `தோற்றம்` கொண்டதோ அதற்கு எதிரான முறையில் இந்த உலகத்தை பிரம்ம வஸ்துவிடம் `ஒடுக்கும்` பொழுது (லயம் ஏற்படச் செய்யும் பொழுது), பிரம்மம் ஒன்று மட்டுமே எஞ்சியிருக்கும்.




</doc>
<doc id="210043" url="https://ta.wikipedia.org/wiki?curid=210043" title="அஞ்ஞானம், வேதாந்தம்">
அஞ்ஞானம், வேதாந்தம்

அஞ்ஞானம் எனும் அறியாமையானது (Ajnana) "ஸத்" (என்றும் நிலையாக இருப்பது) அல்ல. அதே போ"ல் அஸத்" (நிலையாமை) அல்ல. இவ்விரண்டை விட வேறுபட்டதாக உள்ளது. எனவேதான் அஞ்ஞானத்தை ` இவ்விதமாக உள்ளது என விவரிப்பதற்கு இயலவில்லை. அஞ்ஞானம் எனும் அறியாமையானது சத்துவ குணம், இராட்சத குணம் மற்றும் தாமச குணம் எனும் முக்குணங்கள் கொண்டதாக உள்ளது. மற்றும் இது ஞானத்திற்கு (அறிவு) எதிரானது ஆகும்.




</doc>
<doc id="210044" url="https://ta.wikipedia.org/wiki?curid=210044" title="அட்டகத்தி தினேஷ்">
அட்டகத்தி தினேஷ்

அட்டகத்தி தினேஷ் இவர் ஒரு தமிழ்த் திரைப்பட நடிகராவார். இவர் அட்டகத்தி என்ற திரைப்படத்தின் கதாநாயகனாக நடித்ததன் மூலம் பிரபல்யமான நடிகர் ஆனார்.

இவர் 2006ஆம் ஆண்டு நடிகர் ஜீவா நடித்த ஈ என்ற திரைப்படத்தில் துணை நடிகராக அறிமுகமானார். 2011ம் ஆண்டு ஆடுகளம் (திரைப்படம்) மற்றும் மௌன குரு என்ற திரைப்படத்தில் துணை நடிகராக நடித்தார்.

இவர் 2012ஆம் ஆண்டு கதாநாயகனாக நடித்த அட்டகத்தி என்ற திரைப்படம் மாபெரும் வெற்றி அடித்ததான் மூலம் இவர் சிறந்த நடிகராக பல விருதுகளை வென்றார்.


</doc>
<doc id="210045" url="https://ta.wikipedia.org/wiki?curid=210045" title="இரண்யகர்பன்">
இரண்யகர்பன்

இரண்யகர்பன் அல்லது பேரண்ட புருஷன்(Hiranyagarbha) (சமசுகிருதம்): हिरण्यगर्भ) என்பது வேதாந்த சாத்திர நூல்களில், சூக்கும நிலையிலுள்ள, படைப்பிற்கு முற்பட்ட உலகமானது, ஒளிர்ந்து கொண்டிருக்கும் தங்க முட்டைக்கு உவமையாக காட்டப்படுகிறது. பிரபஞ்சத்தை தன்னுடைய கர்ப்பத்தில் வைத்துக் கொண்டிருக்கும், படைப்புத் தொழிலைச் செய்யும் பிரசாபதியான நான்முகன் எனும் (பிரம்மா)வே ஹிரண்யகர்பன் ஆவார்.

சுவேதாஸ்வதர உபநிடத்தில் உள்ள ஒரு மந்திரத்திற்கு ஆதிசங்கரர் எழுதியுள்ள விளக்க உரையில் “ இதமானதும், (விரும்பத்தக்கதும்) ஆனந்தத்தை ஏற்படுத்துவதும், மிகவும் ஒளிர்வதுமான ஞானமானது யாரிடம் முழுமையாகவும், செறிவாகவும் உள்ளதோ அத்தகையவனே ஹிரண்யகர்பன் ஆவான்” என விளக்கியுள்ளார்.

எனவே ஹிரண்யகர்பன் உலகைப் படைப்பவனும் மற்றும் ஞானவடிவினனும் ஆவான். ஞானத்துடன் இச்சையும் (ஆசையும்) இருப்பதால் அவன் இச்சாசக்தி வடிவினனாகவும் இருக்கிறான். .

உலகத்தை படைக்கும்பொழுது அவனுடைய கிரியா சக்தியானது முதன்மையாகக் காணப்படுவதால் அவன், பிராணன் (பிராண சக்தி) ஆகவும் இருக்கிறான். ஹிரண்யகர்பன், இச்சா சக்தி, கிரியா சக்தி மற்றும் ஞான சக்திகளுடன், ஐந்து கோசங்களுல் மூன்று கோசங்களான விஞ்ஞானமய கோசம், மனோமய கோசம் மற்றும் பிராணமய கோசங்களை உபாதியாக பெற்றுள்ளது.



</doc>
<doc id="210048" url="https://ta.wikipedia.org/wiki?curid=210048" title="தாண்டவராயர்">
தாண்டவராயர்

தாண்டவராயர் கைவல்ய நவநீதம் என்னும் வேதாந்த மெய்யியல் தமிழ் நூல் எழுதியவர். ’தாண்டவமூர்த்தி’ என்னும் இயற்பெயரைக் கொண்ட இவர் கி. பி. 1500 களில் வாழ்ந்தவராக அறியப்படுகிறார். இவர் நன்னிலம் நாராயண தேசிகரின் மாணவராகவும் அறியப்படுகிறார். வடமொழியில் (சமஸ்கிருதம்) நல்ல தேர்ச்சி பெற்றதனால் வடமொழியிலுள்ள வேதாந்த மெய்யியல் நூல்களின் கருத்துருக்களை தமிழில் செய்யுள் வடிவில் எழுதியவர். 



</doc>
<doc id="210051" url="https://ta.wikipedia.org/wiki?curid=210051" title="இரத்தினபுரம்">
இரத்தினபுரம்

இரத்தினபுரம் எனப்படுவது இந்தியாவின் தமிழ்நாடு மாநிலத்தின் தென்கோடியில் அமைந்துள்ள கன்னியாகுமரி மாவட்டத்தின் தோவாளை வட்டத்திற்குட்பட்ட அனந்தபுரம் பகுதியில் அமைந்துள்ள கிராமமாகும். இங்கே முக்கிய தொழிலாக விவசாயம் உள்ளது.

நெல் ,தென்னை, வாழை ,மா, பலா, முந்திரி, பனை முதலியன இங்கு பயிரிடப்படும் முக்கியமான பயிர் வகைகள் ஆகும். 

அரசு அங்கன்வாடி மற்றும் அரசு ஆரம்பப் பள்ளி முதலிய பாடசாலைகள் உள்ளன. 

இங்கு அமைந்துள்ள தபால் நிலையம், திடல் பஞ்சாயத்திற்குட்பட்ட திடல், மேலத்திடல், தெற்குமேடு, நயினார்தோப்பு, கடம்படிவிளாகம் போன்ற கிராமங்களுக்கு தபால்சேவை செய்து வருகிறது. 

இங்கிருந்து மாவட்டத் தலைநகரான நாகர்கோவிலுக்குத் தமிழ்நாடு அரசு பேருந்துக் கழகப் பேருந்துகள் போக்குவரத்துச் சேவை செய்கின்றன. 

இக்கிராமத்தில் வசிப்போரில் பெரும்பான்மையானோர் கிறிஸ்தவ மதத்தை சார்ந்தவர்களாகையால் இங்கு இரட்சணிய சேனை தேவாலயம் ஓன்று அமைந்துள்ளது.


</doc>
<doc id="210056" url="https://ta.wikipedia.org/wiki?curid=210056" title="நீராதிபத்தியம் (நூல்)">
நீராதிபத்தியம் (நூல்)

ஆங்கிலத்தில் மாட் விக்டோரியா பார்லோ எழுதிய, Blue covenant என்ற நூலை நீராதிபத்தியம் என்ற பெயரில் தமிழில் மொழிபெயர்த்திருக்கிறார் சா.சுரேஷ் . எதிர் வெளியீடு இந்நூலை வெளியிட்டுள்ளனர். 

நடப்பு உலகில் அனைத்துத் துறைகளையும் மிரட்டும் ஏகாதிபத்திய நாடுகளும், அவர்களின் நிறுவனங்களும் நீரையும் விட்டுவைக்கவில்லை என்பதை விளக்கும் வகையில் தலைப்பு, நீர்+ ஏகாதிபத்தியம்=நீராதிபத்தியம் என்ற சமன்பாட்டுடன் வைக்கப்பட்டுள்ளது. உலகளாவிய அளவில் தண்ணீரைச் சுரண்டும் பன்னாட்டு நிறுவனங்கள் பற்றிய புள்ளிவிவரங்கள் புத்தகம் முழுவதும் காணக் கிடைக்கின்றன. நீர்வளத்தை வேட்டையாடிவிட்டு, அடுத்தது கழிவுநீரைச் சுத்திகரிப்பதிலும் லாப வேட்டை நடத்துகின்றனர் என்பதையும் இந்த நூல் விவரிக்கிறது. 

இந்த புவியின் நீர்நிலைகளின் வளம் என்பது என்ன, அவைகள் எவ்வாறு இருந்தன, அவற்றின் தற்போதைய நிலை என்ன, இந்த நிலை தொடர்ந்தால் அந்த நீர் நிலைகளுக்கு என்ன நேரும், இந்த நீர்நிலைகளைப் பாதுகாக்க அரசியல் மற்றும் சமூக தளங்களில் செய்ய வேண்டியது என்ன, என்று ஒரு பரந்த வெளியில் இருந்து இந்த புத்தகத்தை வழங்கியுள்ளார் பார்லோ. தண்ணீரைக் காப்பாற்ற சர்வதேச அளவில் அனைவரையும் பொறுப்பேற்கச் செய்கின்ற, ஐ.நா மட்டத்தில் நிறைவேற்றத்தக்க ஒரு சர்வதேச உடன்படிக்கையை பார்லோ கோருகிறார்.


</doc>
<doc id="210057" url="https://ta.wikipedia.org/wiki?curid=210057" title="முருகையன் குமரேசன்">
முருகையன் குமரேசன்

முருகையன் குமரேசன் எனப்படுபவர் மலேசியாவைச் சேர்ந்த ஓய்வு பெற்ற ஒரு தடகள சைக்கிள் ஓட்ட வீரர் ஆவார். சனவரி 13, 1967 இல் படு பஹட், ஜோகோர் எனும் ஊரில் பிறந்தார். இவர் தொடர்ச்சியாக இரண்டு தடவைகள் 1988 மற்றும் 1992 ஆகிய ஆண்டுகளில் ஒலிம்பிக் போட்டிகளில் மலேசியாவைப் பிரதிநிதித்துவப்படுத்தி சைக்கிள் ஓட்ட வீராராகப் பங்குபற்றினார். ஓய்வுபெற்ற பின்னர் சைக்கிளோட்ட பயிற்றுவிப்பாளராகவும் பணியாற்றினார். தற்போது முருகையன் குமரேசன் கோலாலம்பூர், மலேசியாவில் வசித்து வருகின்றார் .


</doc>
<doc id="210058" url="https://ta.wikipedia.org/wiki?curid=210058" title="கதிர் உணர்திறன்">
கதிர் உணர்திறன்

கதிர் உணர்திறன் ("Radio sensitivity") என்பது கதிர் மருத்துவத்தில், உயிரணுக்கள் கதிர்வீச்சினை ஏற்று எவ்வாறு மாற்றமடைகின்றது என்பதனைக் குறிக்கும். 

குறைந்த ஏற்பளவினைப் பெற்று நிறைந்த விளைவுகளைத் தோற்றுவிக்கும் உடல் உறுப்புகள் அதிக உணர்திறனுடையன என அறிப்படுகின்றன. அதுபோல் நிறைந்த ஏற்பளவினை பெற்று குறைந்த மாற்றத்தினை தோற்றுவிக்கும் உடல்உறுப்புகள் குறைந்த உணர்திறனுடையன என அறியப்படுகின்றன. கருக்கட்டிய கரு அதிக உணர்திறனுடையது. தசைகள் மிகவும் குறைந்த உணர்திறனுடையன.



</doc>
<doc id="210064" url="https://ta.wikipedia.org/wiki?curid=210064" title="சகலம் (சிற்பநூல்)">
சகலம் (சிற்பநூல்)

இந்தியச் சிற்ப மரபில் சகலம் அல்லது ஏகபதம் என்பது, 32 வகைகளாகச் சொல்லப்படும் தள அமைப்புக்களில் ஒன்று. மேற்படி வகைகளுள் மிக எளிமையானதும் இதுவே. இது ஒரேயொரு பதத்தை (நிலத்துண்டு) மட்டும் கொண்டது. இதனாலேயே இதை "ஒருபதம்" என்னும் பொருளில் "ஏகபதம்" என்கின்றனர். இதன் நான்கு பக்கங்களில் கிழக்குப் பக்கம் ஆதித்தனுக்கும் (சூரியன்), தெற்குப் பக்கம் யமனுக்கும், மேற்குப் பக்கம் வருணனுக்கும், வடக்குப் பக்கம் சந்திரனுக்கும் உரியது என மானசாரம் கூறுகின்றது.

இந்த அமைப்பு கடவுளை வணங்குதல், யாகம் செய்தல், இருத்தல், சாப்பிடுதல் போன்ற தேவைகளுக்கான கட்டிடங்களுக்கு உகந்தது எனச் சிற்பநூல்களில் சொல்லப்பட்டிருக்கிறது.




</doc>
<doc id="210076" url="https://ta.wikipedia.org/wiki?curid=210076" title="கடல் அலை ஆற்றல்">
கடல் அலை ஆற்றல்

அலை மின்சாரம் அல்லது கடல்லை மின்சாரம் என்பது காற்றினால் நீரில் ஏற்படும் அலைகளில் பொதிந்துள்ள மின்சார ஆற்றலாகும். நீரலைகளிலிருந்து மின்சாரம் தயாரிக்கும் இந்த தொழில்நுட்பம் நவீன கால மின்தயாரிப்பில் முக்கிய பங்கு வகிக்கிறது. இவ்வாற்றல் எடுத்துக்காட்டாக மின் உற்பத்தி, உப்பகற்றல், நீர்ப்பாய்ச்சல் போன்றவற்றுக்கு பயன்படுத்தப்படுகிறது. கடல்லை புதுப்பிக்கத்தக்க ஆற்றல் வகையைச் சேர்ந்தது. கடல் அலையின் மூலம் பெறக்கூடிய ஆற்றல் அதன் உயரம், வேகம் ஆகியவற்றைப் பொறுத்து வேறுபடும்.

கடலில் இருந்து பெறப்படும் வற்றுப் பெருக்கு, கடல் ஓட்டம் போன்றவற்றிலிருந்து பெறப்படும் ஆற்றல் வகைகள் கடல்லை ஆற்றலிருந்து வேறுபட்டவையாகும். கடல்லை ஆற்றல் இன்று பெருமளவில் பயன்படுத்தப்படுவதில்லை. ஆனால் 1890 களிலிருதே அதன் பயன்பாடு காணப்படுகிறது. இலகின் முதல் வணிக அலைப் பன்னை போர்த்துகல்]]லில் அமைந்துள்ளது. இப்பன்னை 750 கிலோவாட் திறனைக் கொண்டது.

கடல் மேற்பரப்பில் உள்ள வளிமண்டலத்தில் வீசும் காற்றினால் கடலில் அலை ஏற்படுத்தப்படுகிறது. கடல் அலைக்கு சற்று மேலாக வீசும் காற்றைவிட கடல் அலை மெதுவாக பயணிக்கும் வரையிலும் காற்றிலிருந்து கடல் அலைக்கு ஆற்றல் மாற்றப்படுகிறது.

நடப்பிலிருக்கும் அறிவியல் கோட்பாடுகளின்படி, எந்தவொரு ஆற்றலையும் உருவாக்கவோ அல்லது அழிக்கவோ இயலாது. ஆற்றலை ஒருநிலையிலிருந்து மற்றொரு நிலைக்கு மாற்றம் செய்யவே முடியும். இந்த கோட்பாட்டின்படி காற்றிலுள்ள ஆற்றல் நீரின் அலை ஆற்றலாக உருவெடுத்துப் பின் நீரிலிருந்து இயக்க ஆற்றலாக உருவெடுத்து இறுதியில் மின்சார ஆற்றலாக மாற்றப்படுகிறது.

கடலின் மேற்பரப்பில் காற்று பலமாக வீசும்பொழுது காற்று நீரின் மேல் ஏற்படுத்தும் அழுத்தம் மற்றும் நீர் காற்றின் மேல் ஏற்படுத்தும் உராய்வு ஆற்றலால் கடலின் மேற்பரப்பில் அலைகள் தோன்றுகிறது. காற்றின் வேகம் அலைகளின் வேகத்தை விட அதிகமாக இருக்கும் பட்சத்தில் காற்றிலிருந்து நீருக்கு ஆற்றல் தாவல் நடக்கிறது. காற்றின் வேகத்தைப் பொறுத்து அலைகளின் உயரம் மற்றும் வேகம் அமைகிறது. நீரின் அடர்த்தியும் அலைகளின் உயரத்தை நிர்ணயிப்பதில் ஓரளவு பங்கெடுக்கிறது.

வேகமாக கடந்து செல்லும் நீரலைகளால் இழுசக்கரம் சுழற்றப்படுகிறது. இங்கு அலைகளின் இயக்க ஆற்றல் சக்கரங்களைச் சுழற்றும் ஆற்றலாக மாற்றப்படுகிறது. சக்கரம் சுழலும்பொழுது அதனுடன் இணைக்கப்பட்ட காந்தங்களும் சுழல்கிறது. சக்கரத்தின் மத்தியில் ஒரு நிலைகாந்தம் பொருத்தப்பட்டிருக்கும். இந்த இரு காந்தங்களின் சுழற்சியால் காந்த அலை கோடுகள் வெட்டப்பட்டு மின்சாரம் உருவாகிறது.



</doc>
<doc id="210077" url="https://ta.wikipedia.org/wiki?curid=210077" title="இந்திய ஜனநாயக வாலிபர் சங்கம்">
இந்திய ஜனநாயக வாலிபர் சங்கம்

இந்திய ஜனநாயக வாலிபர் சங்கம் (Democratic Youth Federation of India) இந்தியாவின் மிகப் பெரிய வாலிபர் அமைப்பாக கருதப்படுகிறது. இது நவப்மர் 3 1980ம் ஆண்டு பஞ்சாப் மாநிலம் லூதியானாவில் உருவாகப்பட்ட அமைப்பாகும். இந்தியாவின் பல்வேறு மாநிலங்களில் அமைப்புகளை கொண்டு உள்ளது. அதில் அங்கமாக இயங்குவதுதான் இந்திய ஐனநாயக வாலிபர் சங்கம் புதுச்சேரி பிரதேச அமைப்பு. 
அகில இந்திய தலைவர்: முகமது ரியாஸ் (கேரளா)
அகில இந்திய பொதுச்செயலாளர்: அவாய் முகர்ஜி (மேற்கு வங்களாம்)
மாநில தலைவர்: எம்.செந்தில் (விழுப்புரம்)
மாநில செயலாளர்: எஸ்.பாலா (மதுரை)

2013 ஆண்டு நிலவரப்படி இந்திய அளவில் 1.32 கோடி உறுப்பினர்களும், புதுச்சேரியில் 10535 உறுப்பினர்கள் உள்ளனர். தெரு பிரச்சனை முதல் தேசப் பிரச்சனை வரை அனைத்திலும் தலையிடக் கூடிய அமைப்பாக செயல்பட்டு வருகிறது. சாதி, மத மோதலுக்கு எதிராக செயல்படுகிறது. தேசிய ஒருமைப்பாடு - ஒற்றுமையை வளர்க்கும் வேலையில் ஈடுப்பட்டு வருகிறது. எல்லோர்க்கும் இலவச கல்வி, எல்லோர்க்கும் சமூக பாதுகாப்பான வேலை என்ற கோஷத்தை முன்வைத்து இயங்கி வருகிறது. 15 வயது முதல் 40 வயது வரை உள்ள அனைவரும் உறுப்பினராக சேர்ந்து கொள்ள தகுதி உள்ளது. ஆண்-பெண், ஏழை பணக்காரன் சாதி மதம் எதுவும் உறுப்பினராக சேர தடைகிடையாது.

தமிழ்நாட்டில் இளைஞர் முழக்கம் என்ற மாதாந்திர 2018 முதல் வண்ண இதழ் வெளியிடப்படுகிறது.


</doc>
<doc id="210078" url="https://ta.wikipedia.org/wiki?curid=210078" title="மேல்மருவத்தூர் ஆதிபராசக்தி கோயில்">
மேல்மருவத்தூர் ஆதிபராசக்தி கோயில்

மேல்மருவத்தூர் ஆதிபராசக்தி கோயில் காஞ்சிபுரம் மாவட்டத்தில் மேல்மருவத்தூர் எனும் ஊரில் அமைந்துள்ளது. இத்தளத்தின் மூலவரான ஆதிபராசக்தி சித்தர்களின் தலைவி எனவும், இத்தளத்தில் எண்ணற்ற சித்தர்கள் உரைந்துள்ளதாகவும் நம்பிக்கை. எனவே இக்கோயிலை "ஆதிபராசக்தி சித்தர் பீடம்" என்றும் அழைக்கின்றனர்.

இத்தளத்தின் மூலவர் ஆதிபராசக்தியாகும். ஆதிபராசத்தி இரு கரம் கொண்டும், தாமரை பீடத்தில் அமர்ந்தவாரும் காட்சியளிக்கிறார். இந்த மூலவர் சிலையை கணபதி ஸ்தபதி வடித்துள்ளார்.

இக்கோயிலில் மூலவர் இருக்கும் கருவறைக்கு பெண்கள் செல்லவும், வழிபடவும் உரிமை வழங்கப்பட்டுள்ளது. பெண்கள் தங்களின் மாதவிடாய் காலங்களில் கூட இங்குள்ள கருவறைக்கு சென்று வழிபடுகின்றனர்.

இக்கோயிலுக்கு என ஆதிபராசக்தி சித்தர் பீட அமைப்புகள் பரவலாக உருவாக்கப்பட்டுள்ளன. இந்த அமைப்புகள் மூலம் இக்கோயிலின் வழிமுறைகளும், வழிபாட்டு முறைகளும் பயிற்றுவிக்கப்படுகின்றன. இந்த அமைப்பினைச் சார்ந்தோர் சக்திமாலை அணிந்து, விரதமிருந்து செந்நிற ஆடையை உடுத்தி ஆதிபராசக்தியை வழிபடுகின்றனர். இந்த அமைப்பினைக் கொண்டு குழு வழிபாடும் பல்வேறு பகுதிகளில் நடத்தப்படுகின்றன. 

1966 ஆம் ஆண்டு நவம்பர் மாதம் 28ஆம் நாள் தமிழகத்தில் வீசிய புயல்காற்றால் வேப்பமரம் வீழ்ந்தது என்றும் அதன் அடியில் இருந்த புற்று கரைந்து சுயம்பு வெளிப்பட்டது என்றும் வரலாறு கூறுகின்றது.  தெய்வம் தானாகவே தன்னை வெளிப்படுத்திக் கொள்கின்ற தெய்வ மூர்த்தமே “சுயம்பு” என்று கூறுப்படுகின்றது.

இப்போது கருவறை உள்ள இடத்தில் தான் புற்று இருந்தது. அந்தப் புற்றிலிருந்துதான் சுயம்பு வெளிப்பட்டது என அறிவோம். கருவறையின் வலப்புறத்தில்  தனியாகப் புற்றை அமைத்துக் கொள்கிறேன் எனக் கூறி அவ்வாறே அமைத்துக்கொண்டாள். பக்தர்களை காப்பதற்கும், தீயவர்களைத் தண்டிப்பதற்கும் நான் நாகவடிவில் உறைகிறேன் எனக்கூறிய அன்னை புற்றில் நாகமாக உறைவதுடன் சிலர்க்கு காட்சி கொடுத்ததும் உண்டு.

இப்புற்றை வலம் வருவது நவக்கிரக சந்நிதியை வலம் வருவதற்குச் சமம் என்று கூறிய அன்னை அன்றிலிருந்து இன்று வரை இங்கே தான் அமர்ந்து அருள்வாக்கு நல்கி வருகிறாள். 1974ஆம் ஆண்டில் புற்று மண்டபம் தனியாக நிறுவப்பட்டது.

அதே ஆண்டே சப்தமாதர் சந்நிதி எழுப்பப்பட்டது. அரிசன வகுப்பைச் சேர்ந்த அன்பர் ஒருவரை இக்கன்னியர் கோயிலை கட்டுமாறு அன்னை ஆணையிட்டாள்.  இதன் மூலம் சாதிசமயங் கடந்த சித்தர்பீடம் இது என்பதற்கும், ஆகம விதிகளுக்கு எல்லாம் அப்பாற்பட்ட கோயில் இது என்பதற்கும் இதுவும் ஒரு சிறந்த எடுத்துக்காட்டு. அன்னை ஆதிபராசக்தியின் பரிவார தேவதைகளான பிராமி, மகேஸ்வரி, கௌமாரி, வைஷ்ணவி, வாராகி, இந்திராணி, சாமுண்டி ஆகியவையே சப்த கன்னியர்களாவர். இக்கோயில்களுக்கு மேற்கூரை அமைப்பது இல்லை.

அன்னையின் அருள் வாக்கு ஆணைப்படி 1974ஆம் ஆண்டு சித்தர் பீடத்தின் முகப்பில் ஓம்சக்தி மேடை நிறுவப்பட்டது.  அன்னையின் சூலமும், அதில் ஒம் சக்தி என்னும் மூலமந்திரமும் தனிமேடையில் நிறுவப்பட்டுள்ளதால் இது ஓம் சக்தி மேடை எனப்படும். இதனை மும்முறை வலம் வந்த பிறகே ஆலயத்துக்குள் செல்லவேண்டும் என்பதே அன்னையின் கட்டளையாகும்.  இங்கு நவக்கிரங்களுக்கு தனியாக சந்நிதி இல்லை. நவக்கிரகங்கள் அனைத்தையும் ஆட்டிப்படைக்கும் பரம் பொருளாக இருப்பவள் அன்னை ஆதிபராசக்தி ஆதலால் இங்கு நவக்கிரங்களுக்கென தனியாக சந்நிதி இல்லை. அதற்குப் பதிலாகவே ஓம் சக்தி மேடை அமைக்கப்பட்டுள்ளது.

சுயம்புவை வெளிப்படுத்தவே மரம் வீழ்ந்து, அந்தச் சுயம்புவின் பேராற்றலை அறிவுறுத்தவே, அதன் மேலிருந்த வேம்பு இன்சுவை கொண்ட பாலை வழங்கிற்று.  அந்த வேப்பமரத்தின் சிறப்புக்கு சுயம்பு காரணமாயிற்று. சுயம்புவின் பெருமையைத் தெரிந்துகொள்ள மரம் காரணமாயிற்று. அருள்திரு அடிகளாரின் தந்தையார் திரு கோபால நாயகர் வேப்பமரம் விழ்ந்த இடத்தை சுத்தம் செய்து கீற்றுக் கொட்டகை அமைத்து விளக்கேற்றி பூஜை செய்து வந்தார். அதன் பிறகு நான்கு பக்கங்களும் கற்சுவர் அமைத்து மேலே கீற்றுக் கொட்டகை அமைத்து வழிபட்டு வந்தார். கருவறை கட்டும் பணி 19.01.1977 அன்று ஆரம்பமாயிற்று. அன்று சீத்தர் பீடத்தில்  கருவறைக்கான கால்கோள் விழா எடுக்கப்பட்டது பக்தர்கள் அருள்வாக்கு கேட்பதற்கு குவியத் தொடங்கினர். அதன் காணிக்கையைக் கொண்டே கட்டிடப் பணிகள் தொடர்ந்தன.

இந்த சித்தர் பீடத்தின் கருவறை விமானத்தின் பெயர் ‘சர்வ காமிகம்‘ எனப்படும். இது இரண்டு நிலைகளைக் கொண்டது. நான்கு மகாநாசிகளும், எட்டு அல்ப நாசிகளும், எட்டு சிம்மங்களும், அஷ்ட லட்சுமிகளும் கொண்ட மேல்முகப்பு உடையது.  அர்த்த மண்டபத்துடன்  கர்ணகூடம், பஞ்சரம், முகராலை முதலிய அங்கங்கள் கொண்டது.

கருவறையைச் சுற்றி பிராமி, மகேஸ்வரி, வைஷ்ணவி, ஆகிய மூவரும் கருணைப் பெருக்குடன் புன்முறுவல் பூத்தாவாறு அமர்ந்துள்ளனர். அர்த்த மண்டபத்தில் துர்க்கையும், விநாயகரும் வீற்றுள்ளனர்.  சித்தர் பிடத்தைச் சுற்றி 21 சித்தர்கள் உருவமற்ற சிலை வடிவில் வீற்றிருக்கின்றனர், இவர்களுக்கும் இங்கு பூசை செய்யப்படுகின்றது. கருவறை முன் முகப்பின் மேலே அன்னை ஆதிபராசக்தி வீற்றிருக்க அவளுக்கு இருபுறமும் கலைமளும். திருமளும் சேவை செய்யும் திருக்கோலம்  தாங்கியுள்ளனர். கருவறையின் இடப்புறத்தே வேப்பமரம் தலவிருட்சமாக அமைந்துள்ளது.

புற்று மண்டபத்தின் பின்புறம் நாகபீடம் அமைந்துள்ளது. கிரகதோஷம் உள்ளவர்கள் இங்கு எலுமிச்சம்பழ விளக்கேற்றி வழிபடுவார்கள். அருள்வாக்கில் அம்மாவிடம் பாமரமக்களும், எளிய நிலையிலுள்ளவர்களும் நெஞ்சில் நிறுத்தி வழிபடுவதற்கு இலகுவாக உருவ அமைப்பில் சிலை அமைத்துக் தாருங்கள் எனக் கேட்டதற்கிணங்க அன்னை சிலையாக அமர்ந்துள்ளாள். அந்தச் சிலை எப்படி அமையவேண்டும் என்றும் அவளே வெளியிட்டாள். 36 அங்குல உயரத்தில் அன்னையின் உருவம் வடிவமைக்கபபட்டது. அன்னை தாமரை பீடத்தில் இருக்கிறாள். வலது  காலை மடக்கியும் இடது காலை ஊன்றியும் அமர்ந்துள்ளாள்.

அவள்  இடக்காலை ஊன்றி இருப்பது அனைத்திலும் முதன்மைத் தத்துவம் பெற்றவள் ஆதிபராசக்தி  என்பதனைக் காட்டும். அன்னை தனது வலக்கரத்தில் தாமரை மொட்டு ஒன்றை ஏந்தியுள்ளாள். இடக்கரத்தை சின்முத்திரை காட்டும் நிலையில் வைத்தள்ளாள். அன்னையின் திருமுடி மேல் நோக்கி கட்டப் பெற்றுள்ளது.  இவ்வாறு  அன்னை சுயம்புக்குப் பின்புறம் சிலை வடிவில் அமைந்து பக்தர்களுக்கு அருள் பாலித்து வருகின்றாள்.

சூனியம் முதலானவற்றால் பாதிக்கப்பட்டவர்களை விடுவிப்பதற்காக அதருவண பத்ரகாளி கோயிலை அமைத்துக் கொடுத்துள்ளாள்.


இக்கோயிலானது சென்னை-திருச்சிராப்பள்ளி தேசிய நெடுஞ்சாலை 45ல் மேல்மருவத்தூர் என்னும் ஊரில் அமைந்துள்ளது. இங்கிருந்து சென்னை 92 கி.மீ மற்றும் விழுப்புரம் 54 கி.மீ தொலைவிலும் உள்ளது. இங்கிருந்து சென்னைக்கு செல்லவும், தமிழகத்தின் தென் மாவட்டங்களான திருச்சி, மதுரை, தூத்துக்குடி, திருநெல்வேலி, கன்னியாகுமரி போன்ற ஊர்களுக்கு செல்ல நிமிடத்திற்கு ஒரு பேருந்துகள் இயக்கப்படுகிறது. அதேபோல் இதன் மிக அருகிலேயே மருவத்தூர் தொடர் வண்டி நிலையம் உள்ளது. இந்த ரயில் நிலையத்தில் அனைத்து விரைவு ரயில்களும் நிறுத்தப்படுகிறது. 

தினமலர் கோயில்கள் - மேல்மருவத்தூர் ஆதிபராசக்தி திருக்கோயில்


</doc>
<doc id="210080" url="https://ta.wikipedia.org/wiki?curid=210080" title="குழந்தை">
குழந்தை

குழந்தை அல்லது கைக்குழந்தை அல்லது சிசு ஒரு மனிதனின் மிக இளைய குழந்தையை குறிக்கும். தமிழில் பச்சிளம் எனும் சொல்லும் வழக்கத்தில் உள்ளது. பொதுவாக 1 மாதம் வயது மற்றும் 12 மாதங்களுக்கு இடையே இளம் குழந்தைகளை நாம் கைக்குழந்தை என்றழைக்கலாம். 

புதிதாக பிறந்த ஒரு குழந்தையின் தோள்கள் மற்றும் இடுப்பு அகலமாக இருக்கும், வயிறு சற்று துருத்தியிருக்கும், மற்றும் கை கால்கள் குழந்தைகளுக்கான உடலை ஒப்பீடும் போது நீண்டு இருக்கும். உலக நாடுகளில் குழந்தைகளுக்கு சராசரி மொத்த உடல் நீளம், 35.6-50.8 செ.மீ. (14-20 அங்குலம்) எனப்படுகிறது, ஆனால், முன்கூட்டிய பிறந்த குழந்தைகளுக்கான உடலின் நீளம் மிகவும் சிறியதாக இருக்கலாம்.

பொதுவாக வளர்ந்த நாடுகளில், ஒரு முழுமையான காலத்தில் பிறந்த சராசரி குழந்தையின் எடை (7 ½ பவுண்ட்) சுமார் 3.4 கிலோ மற்றும் 2.7-4.6 கிலோ (அலகு 5.5-10 பவுண்டுகள்) வரை உள்ளது. பிறந்த முதல் 5-7 நாட்களில் குழந்தையின் உடல் எடை 3% -7% வரை குறைகிறது. எடை குறைவதற்க்கான காரணம் நுரையிரலில் நிரம்பி உள்ள நீர் சிறுநீராக வெளியேறுவதனாலயே ஆகும். முதல் வாரத்திற்க்கு பின்பு, ஆரோக்கியமான குழந்தைகள் 10-20 கிராம் / கிலோ * நாளொன்றுக்கு எடை கூடுவார்கள்.

பிறந்த ஒரு குழந்தைக்கு உடலின் விகிதத்தை ஓப்பிடும் பொழுது தலை மிகப்பெரியதாக இருக்கும் மற்றும் மண்டை ஓடு முகத்தை விட பெரியதாக இருக்கும். வயது வந்தோருக்கான மனித மண்டையோடு மொத்த உடல் நீளத்தில் ஏழில் ஒரு பங்கு இருக்கும் போது, புதிதாகப் பிறந்த குழந்தைக்கு ¼ பங்கு இருக்கும். பிறந்த ஒரு குழந்தைக்கு இயல்பாக தலையின் சுற்றளவு 33-36 செ.மீ. அளவு இருக்கும். குழந்தை பிறந்த பொழுது மண்டை ஓட்டின் சில பகுதிகள் எலும்பாக மாறியிருக்காது; அவை மெல்லிய பகுதிகளாக இருக்கும்.

தலையின் மேல் முன் பகுதியில் அமைந்துள்ளது வைர வடிவ முன்புற மண்டை ஓடு மற்றும் தலையின் பின்புறம் ஒரு சிறிய முக்கோண வடிவ பின்பக்க மண்டை ஓடு ஆக மொத்தம் இரண்டு பெரிய மண்டை ஓடு இருக்கின்றன. இவை இரண்டும் நாளிடைவில் இயற்கையாகவே இணைந்து விடும். நோகின் (noggin) எனப்படும் ஒரு புரதம் குழந்தையின் மண்டை ஓடுகள் இணைவதற்கு காரணம் ஆகும்.

சில பிறந்த குழந்தையின் உடல் மீது மென்மையான பட்டு போன்ற மயிர் இருக்கும். முன்கூட்டியே பிறந்த கைக்குழந்தைகளுக்கு தோள்கள், நெற்றி, காதுகள் மற்றும் முகத்தில் மயிர் குறிப்பிடத்தகுந்த வகையில் இருக்கலாம். கைக்குழந்தைகள் பிறந்தபொழுது முழுமையான தலைமயிருடன் இருக்கலாம். குறிப்பாக முடியில்லாமல் புதிதாக பிறந்த குழந்தைகளில், உச்சந்தலையில் தற்காலிகமாக காயம்பட்டோ அல்லது வீக்கமாகவோ இருக்கலாம், மேலும் கண்களை சுற்றியுள்ள பகுதியில் வீங்கி இருக்கலாம்.

அண்மையில் பிரசவித்த குழந்தையின் தோல் பெரும்பாலும் சாம்பல் அல்லது மங்கிய நீல நிறத்தில் இருக்கிறது. அதன் பின்னர் குழந்தை மூச்சு விட தொடங்கும் ஒன்று அல்லது இரண்டு நிமிடங்களில் தோலின் நிறம் அதன் இயல்பான தொனியை அடைகிறது. பிறந்த குழந்தையின் மேல் ஈரமான இரத்த கீற்றுக்களால் மூடப்பட்டிருக்கும், மேலும் வேர்நிக்ஸ் காசேசா(vernix caseosa) என அழைக்கப்படும் ஒரு வெள்ளை பொருளும் பூசப்பட்டிருக்கும். இது ஒரு எதிர்பாக்டீரியா போல செயல்படும்.

ஆண் குழந்தைகளுக்கு பிறப்புறுப்புகள் வழக்கத்திற்கு மாறாக பெரிய விதைப்பை கொண்ட, விரிவாக்கப்பட்ட நிலையிலும் மற்றும் சிவப்பு நிறத்திலும் இருக்கும். ஆண் குழந்தைகளுக்கு கூட மார்பகங்கள் விரிவாக்கப்பட்ட அல்லது விரிந்த நிலையில் காணப்படும். இது இயற்கையாகவே தாயின் ஹார்மோன்கள் மூலம் நிகழும் ஒரு தற்காலிக நிலைதான். பெண்கள் (மற்றும் கூட ஆண்கள்) உண்மையில் (சில நேரங்களில் சூனிய பால் என அழைக்கப்படுகிறது) அவர்களது முலைக்காம்புகளிலிருந்து இருந்து பால் வெளியேற்றம் மற்றும் / அல்லது புணர்புழையின் இருந்து ஒரு இரத்தக்களரி அல்லது பால் போன்ற பொருள் வெளியேறலாம்.

ஒரு பிறந்த குழந்தையின் தொப்புள்கொடியின் வெண்ணீல நிறமாக இருக்கும். பிறந்த பின்னர், தொப்புள்கொடியானது பொதுவாக ஒரு 1-2 அங்குலம் விட்டு வெட்டப்படும். இவ்விடத்தில் தொற்று எதுவும் ஏற்படாமல் இருப்பதற்காக மருத்துவமனையில் மருத்துவ குணம் கொண்ட ஒரு சாயம் பூசப்படும், அது ஒரு ஊதா நிறத்தைக் கொடுக்கும். தொப்புட்கொடி சுருங்கி, காய்ந்து, வறண்டு, கறுப்பு நிறமாக மாறிப், பின்னர் தானாகவே 3 கிழமைகளில் விழுந்துவிடும். அந்த இடமே பின்னர் தொப்புள்ளாக காணப்படும்.

காற்று மூலம் சுவாசிக்க வேண்டிய குழந்தை கருப்பைக்கு வெளியே வந்தவுடன் தொப்புள் கொடி இல்லாமல் வாழ்க்கையை வாழ அனுசரிக்க வேண்டும். பிறந்த குழந்தைக்கு கருப்பைக்கு வெளியே வந்தவுடன் அனைத்து உணர்வுகளையும் தன்மையுடன் இருக்கும், ஆனால் கட்டி அணைத்தல், மென்மையாக தடவிக்கொடுத்தல் போன்ற செயல்களுக்கு மிகுந்த ஆர்வத்துடன் பதிலளிக்கும். முன்னும் பின்னுமாக யானையில் ஆட்டுவது, மசாஜ், சூடான குளியல் போன்றவை ஒரு அழும் குழந்தையை அமைதிப்படுத்தும். பிறந்த குழந்தைகள் பாலூட்டுவது, விரல் சூப்புவது போன்றவற்றின் மூலம் ஆறுதல் பெறும். பாலூன்னும் எண்ணம் பிறந்த குழந்தைக்கு உள்ளுணர்வாகவே இருக்கிறது. 

புதிதாக பிறந்த குழந்தைகள் நேரடியாக தங்கள் முகத்தின் முன்னால் உள்ள பொருட்களில் 18 அங்குல (45 செமீ) மட்டுமே கவனம் செலுத்த முடியும். ஒரு பிறந்த தூங்குகின்ற, உணவு உண்கின்ற அல்லது அழுகின்ற நேரம் தவிர மீதி நேரம் பல்வேறு பொருட்களை பார்த்துக்கொண்டு செலவிடலாம். எனினும், பிறந்த குழந்தை எல்லாவற்றிற்கும் மேலாக மனித முகங்களை பார்ப்பதில் அதிக விருப்பம் உள்ளது. மேலும் பளபளப்பாக இருக்கும் பொருட்கள், கூர்மையானவை, மாறுபட்ட வண்ணங்கள் கொண்டவை அல்லது சிக்கலான வடிவங்கள் போன்றவற்றை பார்க்க குழந்தை ஆர்வமுடன் இருக்கும். கைக்குழந்தைகள் சுமார் மூன்று மாதங்களில் தங்கள் நகரும் பொருட்களை பின்பற்ற ஆரம்பிக்கின்றன.
கைக்குழந்தை கருப்பையிலிருந்தே ஒலியை கேட்க ஆரம்பித்து விடும். கருப்பையிலியே தாயின் இதய துடிப்பு, அவரது செரிமான அமைப்பிலிருந்து வரும் சப்தங்கள்,தாயின் குரல், வெளி ஒலிகள் மற்றும் பிற குடும்ப உறுப்பினர்களின் குரல்கள் குழந்தை கேட்க ஆரம்பித்து இருக்கும். மனித குரல்கள், குறிப்பாக தாயின் ஒசை பிறந்த குழந்தைக்கு ஒரு அடக்கும் அல்லது அமைதிப்படுத்தும் விளைவை ஏற்படுத்தும்..உரத்த அல்லது திடீர் குரல்களை குழந்தையை திடுக்கிடவும் அல்லது பயமுறுத்தும்.

பிறந்த குழந்தைகள் இனிப்பு, கசப்பு, புளிப்பு மற்றும் உப்பு போன்ற சுவைகளை நன்கு உணர முடியும், இருந்தாலும் குழந்தை இனிப்பு சுவையை மிகவும் விரும்புகிறது.

கைக்குழந்தைகள் அடிப்படையாக அழுகின்ற உள்ளுணர்வை கொண்டுள்ளன. ஒரு குழந்தை பசி, அசௌகரியம், தொட்டுவிட்டுதல், சலிப்பு, ஏதேனும் விருப்பம், அல்லது தனிமை உட்பட பல்வேறு உணர்வுகளை வெளிப்படுத்த அழுவதன் மூலம் முயற்சி செய்யும்.

குழந்தைக்கு தாய்ப்பாலூட்டுதல் அனைத்து முக்கிய குழந்தை சுகாதார அமைப்புகளாலும் பரிந்துரைக்கப்பட்ட உணவுட்டும் முறை ஆகும். . கைக்குழந்தைகள் உறிஞ்சும் அனிச்சை செயல்களுடன் இருக்கும்.

தாய்ப்பாலூட்டல் மூலம் 6-12 மாதங்கள் உணவூட்டல் குழந்தைக்குத் தேவையான ஊட்டச்சத்தைப் பெற போதுமானதாக இருக்கும்.கைக்குழந்தை போதுமான உணவை நுகர்வது ஒரு குழந்தையின் வளர்ச்சிக்கு இன்றியமையாததாகும். கைக்குழந்தை வளர வளர, கூடுதல் உணவு சேர்க்கப்படும்.

பொதுவாக தாய் குழந்தையின் அழுகையை நிறுத்த மற்றும் உறங்க வைக்க சேலையால் கட்டப்படும் தொட்டிலில் குழந்தையை இட்டு பாடப்படும் பாட்டு தாலாட்டு ஆகும். இது போன்ற பாடல்கள் தாலாட்டுப் பாடல் என்றழைக்கப்படுகிறது.

குழந்தை பிறந்தவுடன் பெரியவர்கள் குழந்தையின் நாவில் இனிப்புக் கலந்த நீரைத் தொட்டு வைப்பர். இதுவே சேனை தொடுதல் எனப்படும்.
குழந்தையின் தாய் மாமன் தொட்டில் துணி, தொட்டில் கம்பு, தொட்டில் கயிறு, புத்தாடை ஆகியவற்றைக் கொண்டு வந்து தொட்டில் கட்டி அதில்
குழந்தையைக் கிடத்தி மூன்று முறை ஆட்ட வேண்டும். இவ்வாறு செய்வதே தொட்டிலிடுதல் சடங்காகும்.
காது, மூக்கு ஆகிய பகுதிகளில் துளையிட்டு உலோக ஆபரணம் பூட்டுவதற்கு தாய் மாமன் மடியில் குழந்தையை அமர வைத்துக் காது குத்துதல்.


</doc>
<doc id="210083" url="https://ta.wikipedia.org/wiki?curid=210083" title="தமிழ்நாடு வேளாண்மைத் தொழிற்துறை">
தமிழ்நாடு வேளாண்மைத் தொழிற்துறை

தமிழ்நாட்டில் மேற்கொள்ளப்படும் வேளாண்மையும் அதனுடன் தொடர்புடைய உணவுப் பதனிடல், பகிர்ந்தளிப்பு, விற்பனை, ஆய்வு ஆகிய செயல்பாடுகளையும் தமிழ்நாடு வேளாண்மைத் தொழிற்துறை குறிக்கின்றது. தமிழக மக்களுக்கு வேளாண்மை வெறும் ஒரு தொழில் மட்டுமல்லாமல் ஒரு வாழ்வு முறையும் ஆகும். தமிழ்நாட்டு மக்களில் பெரும்பாலனவர்கள் மரபுரீதியாக வேளாண்மைத் தொழிலில் ஈடுபட்டவர்கள். இன்றும் பெரும்பான்மையானவர்கள் இந்த துறையிலேயே இயங்கிவருகின்றார்கள். தமிழ்நாட்டு மொத்த உள்நாட்டு உற்பத்தியில் வேளாண்மைத் தொழிற்துறை 21 % பங்கு வகிக்கின்றது. தமிழ்நாட்டு பொருளாதாரத்தின் மிக முக்கியமான துறையாக வேளாண்மை உள்ளது. மாநில மக்கள் தொகையில் 70%, விவசாயம் மற்றும் அதைச் சார்ந்த நடவடிக்கைகளில், தங்கள் வாழ்வாதாரத்திற்காக ஈடுபட்டுள்ளனர்

மரவள்ளி கிழங்கு உற்பத்தியில் இந்தியாவில், தமிழ்நாடு இரண்டாவது இடத்தில் உள்ளது.. கரும்பு சாகுபடியில் இந்தியாவில், தமிழ்நாடு இரண்டாவது இடத்தில் உள்ளது. சப்போட்டா உற்பத்தியில் இந்தியாவில், தமிழ்நாடு மூன்றாவது இடத்தில் உள்ளது. அரிசி உற்பத்தியில் இந்தியாவில், தமிழ்நாடு ஆறாவது இடத்தில் உள்ளது. பருத்தி உற்பத்தியில் இந்தியாவில், தமிழ்நாடு ஓன்பதாவது இடத்தில் உள்ளது.
வாழை,மாம்பழம், கொய்யா, பலா. தமிழ்நாட்டில் விளையும் மாம்பழ வகைகள் மல்கொவா, அல்பொன்சா, ரூமானி, நீலம் ஆகும்.
கீழே தமிழ்நாட்டில், பழங்கள் விளையும் முக்கிய இடங்கள் கொடுக்கப்பட்டுள்ளன

மரவள்ளி கிழங்கு, தக்காளி, வெங்காயம், கத்தரிக்காய் மற்றும் முருங்கை. 
கீழே தமிழ்நாட்டில், காய்கறி விளையும் முக்கிய இடங்கள் கொடுக்கப்பட்டுள்ளன

கறிவேம்பு[கறிவேப்பிலை], மஞ்சள், கொத்துமல்லி, மிளகாய், புளி. 
கீழே தமிழ்நாட்டில், மசாலா விளையும் முக்கிய இடங்கள் கொடுக்கப்பட்டுள்ளன

மல்லிகை, முல்லை, சாமந்தி, ரோஜா, செவ்வந்தி. ஓசூர் நகரில் இருந்து ரோஜா ஐரோப்பா, தென்கிழக்கு ஆசியா நாடுகளுக்கு ஏற்றுமதி செய்யப்படுகிறது.
கீழே தமிழ்நாட்டில், பூக்கள் விளையும் முக்கிய இடங்கள் கொடுக்கப்பட்டுள்ளன.

தமிழ்நாட்டில், சென்னை நீங்கலாக அனைத்து மாவட்டங்களிலும் நெல் விளைகிறது. நெல் விளையும்(பரப்பளவில்) முக்கிய மாவட்டங்கள் : திருவாரூர் (8.9 %), தஞ்சாவூர் (8.8 %), நாகப்பட்டினம் (8.7 %), விழுப்புரம் (7.9 %), இராமநாதபுரம் (6.9 %). தமிழ்நாட்டில், 2009-2010ல் மொத்த நெல் விளைச்சல் 50.43 லட்ச டன்கள்.

தமிழ்நாட்டில் சராசரி நெல் உற்பத்தி, இந்திய சராசரியை விட அதிகம். உதாரணமாக, தமிழ்நாட்டில் 2008-09ல் நெல் மகசூல், ஒரு ஹெக்டெருகு 2510 கிலொ கிராம், இது இந்திய சராசரியை[2186 கிலொ/ஹெக்டெர்] விட 324 கிலொ கிராம் அதிகம்.

கோயம்புத்தூர், பொள்ளாச்சி, உடுமலைப்பேட்டை வட்டங்களில் அமராவதி, பவானி, ஆழியாறு, பாசன வசதியால் நெல் மிகுதியாக விளைகிறது. நெல், சோளம், கம்பு, ராகி, திணை, சாமை வரகு, முதலியவை கோயம்புத்தூர் மாவட்டத்தில் சாகுபடி செய்யப்படுகின்றன.

தமிழ்நாடு, குழம்பி தயாரிக்கும் முக்கிய மாநிலங்களில் ஒன்று. குழம்பி தயாரிப்பில் கர்நாடகா, கேரளா மாநிலங்களுக்கு அடுத்த இடத்தில் தமிழ்நாடு உள்ளது. நீலகிரி மாவட்டம், ஏற்காடு, கொடைக்கானல் ஆகிய இடங்களில் குழம்பி விளைகிறது. 


தமிழ்நாட்டில் நீலகிரி மாவட்டத்தில் தேயிலை விளைகிறது. நீலகிரி தேயிலை வாசனையுள்ள , இருண்ட நிறம் கொண்டதாகும். தமிழ்நாடு தேயிலை தோட்ட கழகம்[தமிழ்நாடு அரசு] 1968 ஆம் ஆண்டு இலங்கையில் இருந்து திரும்பிய மலை வாழ் மக்களின் மறுவாழ்வுகாக தொடங்கப்பட்டது. தமிழ்நாடு தேயிலைத் தோட்டக் கழகத் தேயிலைத் தோட்டம் 4500000 பரப்பளவில் நீலகிரி மற்றும் கோவை மாவட்டங்களில் அமைந்துள்ளது. தமிழ்நாடு தேயிலை தோட்ட கழகம்[டான்டீ] தொழிற்சாலை கூடலூர், குன்னூர், கோத்தகிரி, வால்பாறை ஆகிய இடங்களில் அமைந்துள்ளது.

தேங்காய் உற்பத்தியில் தமிழகம் இந்தியாவிலேயே முதலிடத்தில் உள்ளது. 2014-15 ஆம் ஆண்டுக் கணக்கின் படி 6917.46 மில்லியன் (ஏறத்தாழ 691 கோடி) காய்களை தமிழகம் உற்பத்தி செய்தது. 




</doc>
<doc id="210085" url="https://ta.wikipedia.org/wiki?curid=210085" title="பெயர்வாரியாக தனிமங்களின் பட்டியல்">
பெயர்வாரியாக தனிமங்களின் பட்டியல்

இத் தனிமங்களின் பட்டியல் பெயர்வாரியாக அமைத்த பட்டியல். தனிமத்தின் வகையைப் பொருத்து நிறம் காட்டப்பட்டுள்ளது.

தனிமங்களின் குறியெழுத்து, அணுவெண் அணுப் பொருண்மை, நிலையான மாற்றுரு, நெடுங்குழு எண், கிடைவரிசை எண் முதலிய குறிக்கபட்டுள்ளன.




</doc>
<doc id="210087" url="https://ta.wikipedia.org/wiki?curid=210087" title="நாவல் (மரம்)">
நாவல் (மரம்)

நாவல் மரம் பசுமை மாறாத, வெப்பமண்டலப் பகுதிக்குரிய ஒரு மரமாகும். இது மிர்தாசியே (Myrtaceae) தாவரக் குடும்பத்தைச் சேர்ந்த ஒரு பூக்கும் தாவரம். இது, இந்தியாவுக்கும் இந்தோனீசியாவுக்கும் உரியது. இம்மரம் 30 மீட்டர் உயரம் வரை வளரும். மேலும் 100 ஆண்டுகள் வரையும் வாழும். இம்மரத்தின் நாவற்பழம் செங்கருநீல நிறமுடையதாகவும் இனிப்பான சுவையுடையதாகவும் இருக்கும்.

துவர்ப்புச் சுவை உள்ள பழம் நாவல்பழம். அருகதம், நவ்வல், நம்பு, சாட்டுவலம், சாம்பல் ஆகிய பெயர்களில் நாவல் பழம் அறியப்படுகிறது. இதில் கருநாவல், கொடி நாவல், சம்பு நாவல் என வகைகள் உள்ளன.

நாவற்பழம் பழவகைகளில் ஒன்று ஆகும். இப்பழம் குறிப்பிட்ட சில காலங்களில் மட்டுமே கிடைக்கும்.


</doc>
<doc id="210089" url="https://ta.wikipedia.org/wiki?curid=210089" title="பகுத்தறிவியம்">
பகுத்தறிவியம்

அறிவாய்வியலிலும் தற்காலப் பொருளிலும் பகுத்தறிவியம் (rationalism) என்பது, பகுத்து அறிதலை, அறிவின் அடிப்படையாக அல்லது நியாயப்படுத்தலுக்கான அடிப்படையாகக் கொள்ளும் ஒரு நோக்கு ஆகும். இன்னொரு வகையில் கூறுவதானால், இது, புலனுணர்வை அன்றி அறிவாற்றலையும் உய்த்துணர்தலையும் உண்மைக்கான அளபுருவாகக் கொள்ளும் ஒரு வழிமுறை அல்லது கோட்பாடு ஆகும். இந்த வழிமுறைக்கு அல்லது கோட்பாட்டுக்குக் கொடுக்கப்படும் வெவ்வேறு அளவிலான அழுத்தம் காரணமாக பலவகையான பகுத்தறிவிய நிலைப்பாடுகள் காணப்படுகின்றன. இவை, அறிவைப் பெற்றுக்கொள்வதற்குப் "பகுத்து அறிவதே பிற வழிமுறைகளிலும் சிறந்தது" எனக்கூறும் மிதமான போக்குடைடைய நிலைப்பாட்டிலிருந்து, அறிவைப் பெறுவதற்குப் "பகுத்து அறிதல் ஒரு தனித்துவமான வழி" எனக்கூறும் தீவிர நிலைப்பாடு வரை வேறுபடுகின்றன. 

அறிவொளிக் காலத்தில் இருந்து பகுத்தறிவியம், மெய்யியலில் கணித வழிமுறைகளை அறிமுகப்படுத்துவதுடன் தொடர்புள்ளதாகக் காணப்படுகின்றது. இரெனே தேக்கார்ட்டு, லீப்னிசு, இசுப்பினோசா போன்றோரை இவ்வாறான அணுகுமுறைகளுக்கு எடுத்துக் காட்டாகக் கொள்லலாம். இது பொதுவாகக் கண்ட ஐரோப்பியப் பகுத்தறிவியம் எனக் குறிப்பிடப்படுகின்றது. ஏனெனில் இது ஐரோப்பாவின் கண்டப் பகுதிகளிலிருந்த சிந்தனைக் குழுக்கள் நடுவிலேயே இது முன்னணிக் கோட்பாடாக இருந்தது. பிரித்தானியாவில், பட்டறிவியக் கோட்பாட்டின் செல்வாக்கு மேலோங்கி இருந்தது. பகுத்தறிவியம் பெரும்பாலும் பட்டறிவியத்துடன் முரண்பட்டது. பரந்த நோக்கிலிருந்து பார்க்கும்போது இவ்விரு கோட்பாடுகளும் ஒன்றையொன்று தவிர்த்து ஒதுக்குவன அல்ல. மெய்யியலாளர் ஒருவர் இரண்டு கோட்பாடுகளையுமே பயன்படுத்துபவராக இருக்க முடியும். தீவிர நிலையில் இருந்து பார்க்கும்போது, பட்டறிவிய நோக்கில், எல்லா எண்ணங்களுமே ஐந்து புலன்களால் ஏற்படுகின்ற அல்லது வலி, மகிழ்ச்சி போன்ற உள்ளுணர்வுகளால் ஏற்படும் பட்டறிவிலிருந்தே உருவாகின்றன. இதனால் அறிவு என்பது பட்டறிவை அடிப்படையாகக் கொண்டது அல்லது பட்டறிவிலிருந்து பெறப்படுகின்றது என்பது பட்டறிவிய வாதம். பிரச்சினை, மனித அறிவின் அடிப்படையான மூலம் சார்ந்ததும், நமக்குத் தெரியும் என்று நாம் நினைப்பதைச் சரிபார்த்துக் கொள்வதற்கான முறையான நுட்பங்கள் பற்றியதுமாகும். 

சில வகையான பகுத்தறிவியம் சார்ந்தோர், வடிவவியலின் அடிப்படை உண்மைகளைப் போல் பெறத்தக்க அறிவு முழுவதையும் உய்த்தறிவின் மூலம் பெற்றுக் கொள்ளலாம் என்று வாதிடுகின்றனர்.



</doc>
<doc id="210091" url="https://ta.wikipedia.org/wiki?curid=210091" title="கார்பன் சுழற்சி">
கார்பன் சுழற்சி

கார்பன் சுழற்சி அல்லது கார்பன் வட்டம் அல்லது கரிம சுழற்சி அல்லது கரிம வட்டம் என்பது புவியின் உயிர்க்கோளம் (biosphere), பெடோஸ்பியர் (pedosphere), புவி உருண்டை (geosphere), நீர்க்கோளம் (hydrosphere) மற்றும் வளி மண்டலம் (atmosphere) ஆகியவற்றுள் பரிமாற்றங்களை நிகழ்த்தும் கார்பன் மூலமான உயிர்புவி வேதியியல் சுழற்சி ஆகும். புவியின் மிகவும் முக்கியமான சுழற்சிகளில் இதுவும் ஒன்றாகும். இச்சுழற்சியானது உயிர்கோளத்தின் அனைத்து பகுதிகளையும் அதன் உயிரினங்களையும் மறுசுழற்சி மேற்கொண்டு மீண்டும் பயன்படுத்த கார்பனை அனுமதிக்கின்றது.
கார்பன் சுழற்சியானது துவக்கத்தில் ஜோசப் பிரைஸ்ட்லே (Joseph Priestley) மற்றும் ஆன்டோயின் லவோசியர் (Antoine Lavoisier) ஆகியோரால் கண்டறியப்பட்டு ஹம்ப்ரை டேவி அவர்களால் (Humphry Davy) பிரபலமடைந்தது. தற்போது இது வழக்கமாக பரிமாற்றத் தடங்கள் மூலமாக இடை இணைப்பு செய்யப்பட்டுள்ள கார்பனின் ஐந்து முதன்மைத் தேக்கங்களாகக் கருதப்படுகின்றது. இந்தத் தேக்கங்கள் பின்வருமாறு:

பல்வேறு வேதியியல் சார்ந்த, இயற்பியல் சார்ந்த, நில அமைப்பியல் சார்ந்த மற்றும் உயிரியல் செயல்பாடுகளின் காரணமாகவே கார்பனின் வருடாந்திர இயக்கங்களும் தேக்கங்களுக்கு இடையே கார்பன் பரிமாற்றங்களும் நிகழுகின்றன. பெருங்கடலானது புவியின் மேற்பரப்பிற்கு அருகில் மிகப்பெரிய இயங்கும் கார்பன் குளத்தைக் கொண்டிருக்கின்றது, ஆனால் இக்குளத்தின் பகுதியாக இருக்கும் ஆழமான பெருங்கடல் வளிமண்டலத்துடன் துரிதமான பரிமாற்றத்தை நிகழ்த்துவதில்லை.

உலகளாவிய கார்பன் நிலை (global carbon budget) என்பது கார்பன் சுழற்சியில் ஒரு பிரத்தியேகமான சுழற்சிக்கு (எ.கா., வளிமண்டலம் ↔ உயிர்க்கோளம்) இடையில் அல்லது கார்பன் தேக்கங்களுக்கு இடையில் கார்பனின் (கிடைக்கப்பெறுகின்ற மற்றும் இழப்புக்குள்ளாகின்ற) பரிமாற்றங்களின் சமநிலையாகும். குளம் அல்லது தேக்கத்தின் கார்பன் நிலையில் செய்யப்படும் பரிசோதனையானது கார்பன்-டை-ஆக்சைடுக்கான மூலம் அல்லது வீழ்ச்சியாக அக்குளமோ தேக்கமோ செயல்படுவதைப் பற்றிய தகவலை வழங்குகிறது.

கரிமச் சுழற்சி (Carbon cycle ) என்பது கதிரவனின் மிகவும் அதிக ஆற்றல் எவ்வாறு கிடைக்கப்படுகிறது என்பதனை விளக்கும் ஒரு கோட்பாடாகும். பலகோடி ஆண்டுகளாகக் கிடைக்கின்ற இன்னும் பலகோடி ஆண்டுகள் கிடைக்கவுள்ள இவ்வளவு மிகுதியான ஆற்றல் எப்படித் தோன்றுகின்றது? அமெரிக்க ஐக்கிய நாட்டு அறிவியல் அறிஞர் எச். எ. பெத்தே இதனை விளக்கினார். மிக உயர்ந்த வெப்பநிலையில் அணுக்கரு வினைகள் நடக்கும் என்கிற கோட்பாட்டினை முன்வைத்தபோது அதனை முன்னெடுத்துணுச் செல்ல போதிய தரவுகள் இருக்கவில்லை. பெத்தே இதற்கு கதிரவனின் ஆற்றல் கரிமச் சுழற்சி மூலம் கிடைக்கப்பெறுவதை விளக்கினார். நான்கு ஐட்ரசன் அணுக்கள் இணைந்து ஒரு ஈலியம் அணு உருவாதலையும் இந்நிகழ்விற்கு கரி ஒரு வினையூக்கியாகச் செயல்படும் விதத்தினையும் விளக்கினார்.

கரிமச் சுழற்சியில், முதலில் ஒரு புரோட்டான் (ஐட்ரசனின் கரு) ஒரு கரிக்கருவுடன் வினைப் பட்டு, இணைந்து ஆற்றலை வெளியிடுகிறது. இவ்வினை,





</doc>
<doc id="210093" url="https://ta.wikipedia.org/wiki?curid=210093" title="கன்னியாகுமரி (பேரூராட்சி)">
கன்னியாகுமரி (பேரூராட்சி)

கன்னியாகுமரி () ( British Colonial Period English: Cape Comorin, English:K"anyakumari - Malayalam:കന്യാകുമാരി"), இந்தியாவின் தமிழ்நாடு மாநிலத்தில் அமைந்துள்ள கன்னியாகுமரி மாவட்டத்தில் இருக்கும் ஒர் முக்கிய ஊர் ஆகும். இம்மாவட்டமானது இவ்வுரின் பெயராலேயே அழைக்கப்படுகிறது. இங்கு வங்காள விரிகுடா, அரபிக்கடல், இந்தியப் பெருங்கடல் ஆகியவை இணைகின்றன. இது இந்தியாவின் தென்கோடியில் அமைந்துள்ள ஒரு உலகப் புகழ் சுற்றுலாத் தலமாகும். இங்கு விவேகானந்தர் நினைவு மண்டபம் மற்றும் 133-அடி திருவள்ளுவர் சிலை ஆகியவை புகழ்பெற்றவை. கன்னியாகுமரியில் தான் மகாத்மா காந்தியடிகளுடைய சாம்பல் (அஸ்தி) கரைக்கப்பட்டது. காந்தியடிகள், காமராஜரின் நினைவு மண்டபம் கன்னியாகுமரியில் உள்ளது.கன்னியாகுமரி மாவட்டத்தின் தலைநகர் நாகர்கோவில் ஆகும்

இவ்வூரின் அமைவிடம் ஆகும். கடல் மட்டத்தில் இருந்து இவ்வூர் சராசரியாக 0 மீட்டர் (0 அடி) உயரத்தில் இருக்கின்றது.தமிழ் இலக்கியங்களில் கூறப்படும் 5 நிலங்களில் குறிஞ்சி(மலை),முல்லை (காடு),மருதம்(வயல்),நெய்தல்(கடல்) ஆகிய 4 நிலப்பகுதியும் கன்னியாகுமரி பகுதியில் உள்ளன.

சிவபெருமானை அடைவதற்காக கன்னியாக பார்வதி நின்ற முனையின் காரணமாக 'கன்னியாகுமரி' என்று அழைக்கப்பட்டது. குமரிக் கண்டம் அழிந்த பிறகு, அங்கிருந்து வந்த பெண் தன் நாயகனுக்காக காத்திருந்த இடம் என்ற பொருளிலும் இப்பெயர் ஏற்பட்டிருக்கலாம் என்பது அறிஞர்கள் கருத்து.இரண்டாயிரம் ஆண்டுகளுக்கு முன்பு கன்னியாகுமரியின் பழைய பெயர் "ஆயுத்யா நாடு"(Ayuthya Nadu) எனவும், கொரிய இளவரசி Heo Hwang Ok(செம்பவளம்)யின் பிறந்த இடம் இதுதான் எனவும் ஒரு கருத்து உள்ளது. பண்டைய பாண்டிய நாட்டின் ஒரு பகுதியாக கன்னியாகுமரி இருந்து வந்தது.பிற்காலத்தில் கேரள மன்னர்களின் ஆட்சியில் இருந்தது. இந்தியா விடுதலை பெற்றபின் மொழிவாரி மாநிலம் அமைக்கப்பட்டபோது மார்ஷல் நேசமணி அவர்களின் தலைமையில் நடந்த கடும் போராட்டத்துக்குப்பின் தமிழகத்துடன் கன்னியாகுமரி இணைந்தது.

இந்திய 2001 மக்கள் தொகை கணக்கெடுப்பின்படி 19,678 மக்கள் இங்கு வசிக்கின்றார்கள். இவர்களில் 50% ஆண்கள், 50% பெண்கள் ஆவார்கள். கன்னியாகுமரி மக்களின் சராசரி கல்வியறிவு 79% ஆகும், இதில் ஆண்களின் கல்வியறிவு 79%, பெண்களின் கல்வியறிவு 88.62% ஆகும். இது இந்திய தேசிய சராசரி கல்வியறிவான 59.5% விட கூடியதே. கன்னியாகுமரி மக்கள் தொகையில் 11% ஆறு வயதுக்குட்பட்டோர் ஆவார்கள்.

கன்னியாகுமரி கடற்கரை இந்தியாவின் தென்கோடியில் அமைந்துள்ள ஒரு எழில் மிகுந்த கடற்கரையாகும். இந்தியாவின் சிறப்பு பெற்ற சுற்றுலாத் இடங்களில் ஒன்றாக உள்ள இக்கடற்கரை கன்னியாகுமரி மாவட்டம், நாகர்கோயிலிலிருந்து 16 கிலோமீட்டர் தொலைவில் அமைந்துள்ளது. இக்கடற்கரைப் பகுதியில் பகவதி அம்மன் கோயில், மகாத்மா காந்தி மண்டபம், விவேகானந்தர் பாறை, காமராசர் மண்டபம் மற்றும் திருவள்ளுவர் சிலை போன்றவை சுற்றுலா பயணிகளைக் கவரும் இடங்களாகும். இங்கு நிகழும் சூரிய உதயம் , சூரிய மறைவு நிகழ்வினைக் காண ஒவ்வொரு நாளும் ஆயிரக்கணக்கானோர் இக்கடற்கரையில் கூடுகின்றனர். இந்தக் கடற்கரையிலுள்ள மண் பல நிறங்களைக் கொண்டதாக இருக்கிறது.

தேசிய நெடுஞ்சாலை 7 (வாரணாசி-பெங்களூரு-கன்னியாகுமரி) கன்னியாகுமரியில் இருந்து தொடங்குகிறது. அதுமட்டுமின்றி இந்நகரம் தென்னிந்திய இரயில்வேயின் சந்திப்பாகும். ஐந்து நாட்களில் , 4273 கிலொ மீட்டர், பயணிக்கும் இந்தியாவின் மிக நீண்ட தூரம் மற்றும் நேர ரயிலான விவேக் விரைவு ரயில், கன்னியாகுமரியையும் திப்ரூகர் (அஸ்ஸாம்) இணைக்கிறது.


</doc>
<doc id="210095" url="https://ta.wikipedia.org/wiki?curid=210095" title="தேங்காய் எண்ணெய்">
தேங்காய் எண்ணெய்

தேங்காய் எண்ணெய் ("coconut oil") என்பது சமையலின்போது பயன்படுத்தப்படக்கூடிய ஒரு வகை எண்ணெயாகும். இந்த எண்ணெய் முற்றிய தேங்காயில் இருந்து தயாரிக்கப்படுகின்றது. தேங்காயில் அதிகப்படியான செறிவூட்டப்பட்ட கொழுப்பு உள்ளதால் ஆக்சிசனேற்றம் மெதுவாக நடக்கிறது. இதன் காரணமாக தேங்காய் 24° செல்சியசில் (75° பாரன்கீட்) இருக்கும் போது ஆறு மாதங்கள் வரை தேங்காய் கெட்டுப் போகாமல் தடுக்கப்படுகிறது.

உலக சுகாதார அமைப்பு, அமெரிக்க உணவு மற்றும் மருந்து நிர்வாகம் ஆகியவை செறிவூட்டப்பட்டக் கொழுப்பு அதிக அளவு உள்ளதால் தேங்காய் எண்ணெயை உணவில் அதிகமாகச் சேர்ப்பதைத் தவிர்க்க அறிவுறுத்துகின்றன..

இரு வகைகளில் தேங்காயிலிருந்து எண்ணெயை பிரித்து எடுக்கலாம். ஒன்று உலர் செயல்முறை மற்றொன்று ஈரத் தேங்காயிலிருந்து பிரித்தெடுக்கும் முறை. 

தேங்காய்களில் நன்றாக விளைந்த முற்றிய காய்களின் பருப்புகளை எடுத்து 10லிருந்து 15 நாட்களுக்கு வெய்யிலில் அல்லது நெருப்பில் உலர்த்த வேண்டும். தேங்காய் பருப்புகளை எண்ணெய் ஆட்டி எடுக்கும் செக்கில் இட்டு சில கரைப்பான்களின் உதவியுடன் அதிக அழுத்தத்திற்கு உட்படுத்தி எண்ணெய் பிரித்தெடுக்கப்படும். இம்முறையின் மூலம் தேங்காய் எண்ணெய் மற்றும் புண்ணாக்கு கிடைக்கும். இந்தப் புண்ணாக்கில் மிகக்கூடிய-புரதமும், மிகக்கூடிய-நார்ச்சத்தும் உள்ளன; மனிதர்கள் உட்கொள்ள தகுதியற்ற இவை ஆடு மாடுகளுக்கு உணவாகக் கொடுக்கப்படும். புண்ணாக்கிலிருந்து புரதத்தைப் பிரித்தெடுக்க செயல்முறை ஏதுமில்லை.

ஈரத் தேங்காயிலிருந்து எண்ணெய் பிரிக்கும் முறையில் காய்ந்த கொப்பரைத் தேங்காய்களுக்குப் பதிலாக இளம் ஈரத் தேங்காய்கள் பயன்படுத்தப்படும். ஈரத் தேங்காயிலிருக்கும் புரதம் எண்ணெயும் தண்ணீரும் கலந்த ஒரு திரவத்தை உருவாக்கும்.அந்த திரவத்திலிருந்து எண்ணெயை மட்டும் பிரிப்பதே இம்முறையாகும். திரவத்திலிருந்து எண்ணெயை பிரிப்பது மிகவும் கடினமான முறையாகக் கருதப்படுகிறது. திரவத்தை அதிக நேரம் சூடாக்கி அதிலிருந்து எண்ணெய் பிரிக்கப்படும். அவ்வாறு பிரிக்கப்படும் எண்ணெய் மங்கலான நிறத்தில் இருப்பதுடன் இச்செயல்முறை சிக்கனமானதுமல்ல. தற்கால தொழில்நுட்பங்கள் மைய விலக்கு விசைப் பொறிகளைப் பயன்படுத்தியும் அமிலங்கள், வேதிப்பொருட்கள், நொதியங்கள் மின்னாற்பகுப்பு, அதிர்வலைகள், கொதிநீராவிமுறைக் காய்ச்சி வடிப்பு, அல்லது இவற்றின் சில இணைவுகளால் முன்னேற்பாடாக பதப்படுத்தியும் தூய எண்ணெயை குறைந்த செலவில் தயாரிக்கின்றன. இருப்பினும் உலர் தேங்காயிலிருந்து எண்ணெய் பிரிப்பதைவிட ஈரத் தேங்காயிலிருந்து எண்ணெய் பிரிப்பது 10 முதல் 15 சதவிகிதம் குறைவான எண்ணெயைப் பெற்று தரும் முறையாகும். மேலும் ஈரப்பதசெயல்முறையில் முதலீடு மற்றும் நடைமுறைச் செயல் செலவினங்கள் மிகக் கூடுதலாகும். அதனால் பெரும்பாலும் இம்முறையில் யாரும் எண்ணெய் பிரிப்பதில்லை. 
தேங்காய் எண்ணெய் தயாரிப்பில் சரியான சமயத்தில் (2 மாதத்திலிருந்து 20 மாதங்கள்) தேங்காயை அறுவடை செய்வதும் அவசியம் ஆகும். அதிகம் வளர்ச்சியடையாத தேங்காய்க் கொப்பரையிலிருந்து எண்ணெய் எடுப்பது கடினமாகும். .

தேங்காயில் பல வகையான செறிவூட்டப்பட்ட அமிலங்கள் உள்ளது. அவற்றில் அதிகப்படியாக இருப்பது செறிவூட்டப்பட்ட லாரிக் கொழுப்பு அமிலமாகும். இது 48 சதவிகிதம் தேங்காய் எண்ணெயில் உள்ளது.

தற்போது எக்சேன் கரைப்பான்களைக் கொண்டு தேங்காய் எண்ணெய் தயாரிக்கிறார்கள். இதன் மூலம் சாதாரணமாக கிடைக்கும் எண்ணெயைவிட 10 மடங்கு அதிக எண்ணெய் பிழியப்படுகிறது. இதன்பிறகு சில வகையான கொழுப்பு அமிலங்களை நீக்க பிழியப்பட்ட எண்ணெய் சுத்திகரிக்கப்படும். இதனால் மக்கல் நெடி வராது தடுக்கப்படுகிறது. தவிர தேங்காயெண்ணெயின் இருப்புநாளை கூட்டிட மேலும் சில நுட்பங்கள் செயல்படுத்தப்படுகின்றன. நீண்ட நாள் கெடாமல் பண்படுத்துவதற்காக எண்ணெயில் உள்ள ஈரத்தன்மை 0.2 க்கும் கீழே குறைக்கப்பட்டு சிலவகையான உப்புகளும், சிட்ரிக் அமிலமும் சேர்க்கப்படும். . 

நன்றாக வளர்ந்த ஆயிரம் தேங்காய்கள் தோராயமாக 1440 கிலோ எடை இருக்கும். அவை காய்ந்த பிறகு கொப்பரையாக ஏறத்தாள 170 கிலோ எடை இருக்கும் இவற்றிலிருந்து 70 லிட்டர் வரை எண்ணெய் பெறலாம்.
பொதுவாக சூடாக்கப்பட்ட நீரியலழுத்தியில் நசுக்கி கொப்பரையிலிருந்து தூய்மித்த, நிறநீக்கிய, நாற்றநீக்கிய எண்ணெய் தயாரிக்கப்படுகிறது. இதன்மூலம் தேங்காயின் எடையில் 60% விடக் கூடுதலான எண்ணெய் பிரித்தெடுக்கப்படுகின்றது. இது நேரடியாக உணவாகக் கொள்ளவியலாது. இதிலுள்ள கலப்படங்களை நீக்க மேலும் சூடாக்கி வடிக்கட்டப்படுகிறது.

நீர்த்த தேங்காய் கூழை அல்ஃபா அமைலேசு போன்ற சில நொதியங்களைப் பயன்படுத்தியும் தூய தேங்காயெண்ணெய் தயாரிக்கப்படுகின்றது. 

பண்படுத்தாத தேங்காயெண்ணெய் போலன்றி தூய்மித்த எண்ணெயில் தேங்காயின் சுவையோ நெடியோ இராது. இது வீட்டுச்சமையலிலும் வணிகமயமாக்கப்பட்ட உணவுப் பண்படுத்தலிலும் பயன்படுத்தப்படுகின்றது. தவிரவும் அழகுசாதனங்கள், தொழிற்சாலைகள், மருந்து தயாரிப்பு போன்ற துறைகளிலும் பயனாகின்றது.
தூய்மித்த நிறநீக்கிய நாற்றமில்லா தேங்காயெண்ணெய் மேலும் முழுவதுமாகவோ பகுதியாகவோ ஐதரசனேற்றம் செய்யப்பட்டு பதப்படுத்தப்படுகின்றது. ஐதரசனேற்றம் மூலம் உருகுநிலை ஏற்றப்படுகின்றது. பொதுவாக பதப்படாத தேங்காயெண்ணெயோ பதப்படுத்தப்பட்ட தேங்காயெண்ணெயோ 24 °C (76 °F) வெப்பநிலையில் உருகும். இதனால் தேங்காய் எண்ணெயில் தயாரிக்கப்பட்ட உணவுகள் வெப்ப வானிலைகளில் உருகக்கூடியவையாக உள்ளன. ஐதரசனேற்றப்பட்ட தேங்காயெண்ணெய் பொதுவாக 36–40 °C (97–104 °F) வெப்பநிலையில் உருகும்.

ஐதரசனேற்றத்தின் போது வினையூக்கும் செயல்பாடுகள் மூலம் நிறைவுறா கொழுப்புகள் (ஒற்றைநிறைவுறாக் கொழுப்பு மற்றும் பல்நிறைவுறா கொழுப்பு அமிலங்கள்) ஐதரசனுடன் இணைந்து நிறைவுற்ற கொழுப்புகளாக மாற்றப்படுகின்றன. தேங்காய் எண்ணெயில் ஒற்றைநிறைவுறாக் கொழுப்புகள் 6% உம் பல்நிறைவுறா கொழுப்புகள் 2%உம் மட்டுமே உள்ளன. பகுதிநிலை ஐதரசனேற்றத்தின்போது இவற்றில் சில மாறுபக்க கொழுப்பாக மாற்றப்படுகின்றன.

பிரித்தெடுத்த தேங்காய் எண்ணெயிலிருந்து தேங்காய் எண்ணெயிலுள்ள வெவ்வேறான கொழுப்பு அமிலங்கள் தனியாக பெறப்படுகின்றன. பெரும்பாலும் 12 கரிமச் சங்கிலி கொண்ட கொழுப்பு அமிலமான இலாரிக் அமிலம் அதன் தொழில்துறை, மருத்துவ பயன்பாடுகளுக்காக பிரித்தெடுக்கப்படுகிறது. தவிரவும் மத்திமச் சங்கிலி டிரைகிளிசரைடுகளான கேப்ரிலிக் அமிலமும் கேப்ரிக் அமிலமும் மருத்துவப் பயன்பாட்டிற்காகவும் சிறப்பு உணவுமுறைகளுக்காகவும் பயனாகின்றன. இவை நறுமண தெளிப்பான்களின் எண்ணெய் ஊடகமாகவும் பயன்படுத்தப்படுகின்றன.

2005 - 2006 காலக்கட்டத்தில் தேங்காய் எண்ணெயின் உற்பத்தி ஐம்பத்து எட்டு லட்சத்து நாற்பது ஆயிரம் டன்னாக இருந்தது. இது 2009 2010 ஆண்டுகளில் 6.6 மில்லியன் டன்களாக உயர்ந்தது. பின் படிப்படியாக குறைந்து 2015 -2016 காலக்கட்டத்தில் 5.40 மில்லியன் டன்களாக குறைந்துள்ளது. உலக காய்கறி எண்ணெய் உற்பத்தியில் இரண்டறை சதவிகிதம் தேங்காய் எண்ணெய் ஆகும். ஆசியா மற்றும் பசிபிக் பகுதிகளில் உள்ள பதினெட்டு நாடுகளில் இருந்து மட்டும் உலகத் தேவைகளில் தொண்ணூறு சதவிகித எண்ணெய் பெறப்படுகிறது.
தேங்காய் எண்ணெயிலுள்ள கொழுப்பு அமிலங்களின் பங்கீடு கீழ்வருமாறு உள்ளது:
தேங்காய் எண்ணெய் சமைக்கவும், சருமங்களின் மீது தடவிக் கொள்ளவும் பெரும்பாலும் பயன்படுத்தப்படுகிறது. கேரள மாநிலத்தில் தேங்காய் எண்ணெய் அதிக அளவில் உணவுகளில் பயன்படுத்தப்படுகிறது.

தேங்காய் எண்ணெய்யைக் கொண்டு தயாரிக்கப்படும் தைலங்கள் பல்வேறு நோய்களைக் குணப்படுத்துகின்றன. நாள்பட்ட தீராத புண்களுக்கு மருந்தாகத் தரப்படும் மத்தம் தைலம், தோல் நோய்களுக்கான கரப்பான் தைலம், வாத வலிகளைக் குணப்படுத்தும் கற்பூராதி தைலம், தலைக்குப் பயன்படுத்தப்படும் நீலபிரிங்காதித் தைலம், சோரியாசிஸ் நோய்க்குப் பயன்படும் வெப்பாலைத் தைலம், தலையில் உள்ள பொடுகுக்கு மருந்தாகும் பொடுதலைத் தைலம் ஆகிய தைலங்களில் தேங்காய் எண்ணெய்யின் பங்கு முக்கியமானது. 

தேங்காய் எண்ணெய் எளிதில் ஜீரணமாகும். குழந்தைகளுக்குத் தேவையான எல்லாச் சத்துகளும் தேங்காய்ப் பாலில் உள்ளன. தேங்காய் பாலில் கசகசா, பால், தேன் கலந்து கொடுத்தால் வறட்டு இருமல் மட்டுப்படும்.

தேங்காய் எண்ணெயில் நிறைவுற்ற கொழுப்பு மிகுதியாக உள்ளதால் அமெரிக்க உணவு மற்றும் மருந்து நிர்வாகம், உலக சுகாதார அமைப்பு, போன்ற மருத்துவ அமைப்புகள் தேங்காய் எண்ணெயை உணவில்் எடுப்பதை தவிர்க்க பரிந்துரைக்கின்றனர். இருப்பினும் தேங்காய் எண்ணெய் பாரம்பரியமாக இந்தியா, மலேசியா, இலங்கை, தாய்லாந்து, பிலிப்பைன்சு போன்ற ஆசிய நாடுகளில் உணவாகவும் மருந்துக் கூறுகளாகவும் பயன்படுத்தப்பட்டு வந்துள்ளன. பண்படுத்தப்படாத தேங்காயெண்ணெயில் (செக்கிலாட்டிய நேரடியான எண்ணெய்) 70 முதல் 85 விழுக்காடு வரை நடுமைநீள சங்கிலி கொழுப்பமிலங்களே உள்ளன. மிகநீள் சங்கிலி கொழுப்புக்களைப் போலன்றி இவ்வகை நடுநீள் கொழுப்புகள் மிக எளிதாக ஆக்சிசனேற்றமடைவதால் கொழுப்பிழையங்களில் சேகரிக்கப்படுவதில்லை. இதனால் கொழுப்பு உண்டாலும் எடை கூடுவதில்லை. மேலும் தேங்காயை உணவில் சேர்த்துக்கொள்ளும் ஆபிரிக்க, தென்பசிபிக் மக்களிடையே உடற்பருமனோ கூடியகொழுப்பு நோய்க்குறிகளோ இல்லை என்பதும் நோய்தோன்றுவழி ஆய்வுகளில் கண்டறியப்பட்டுள்ளன. மேலும் இதைக் குறித்த மற்றொரு ஆய்வு தேங்காய் எண்ணெய் எடை குறைப்பிற்கு வழி வகுப்பதுடன் உடல்நலன் சார்ந்த உயிரிக்குறியீடுகளை பாதிப்பதில்லை எனவும் கண்டறிந்துள்ளது.

தேங்காயெண்ணெயில் கூடுதலாக உள்ள இலாரிக் அமிலம் ஓர் நிறைவுற்ற கொழுப்பு அமிலமாகும். இது உயரடர்த்தி கொழுமியப்புரதம் (HDL) மற்றும் குறையடர்த்தி கொழுமியப்புரதங்களை (LDL) உயர்த்துகிறது. இதனால் மொத்த குருதிக் கொழுமிய அளவுகள் நல்ல நிலைக்கு மேம்பட்டாலும் தொடர்ந்து தேங்காயெண்ணெய் உண்பது மற்ற காரணங்களால் இதயக் குழலிய நோய் வருவதற்கான வாய்ப்பைக் கூட்டுகின்றன. தேங்காய் எண்ணெயில் இலாரிக் அமிலம் மிகுந்துள்ளதால் மற்ற ஐதரனேற்றப்பட்ட தாவர எண்ணெய்களை விட மேலானதாக பரிந்துரைக்கப்பட்டுள்ளது.


</doc>
<doc id="210096" url="https://ta.wikipedia.org/wiki?curid=210096" title="ஃபிஃபா பாலோன் தி'ஓர்">
ஃபிஃபா பாலோன் தி'ஓர்

ஃபிஃபா பாலோன் தி'ஓர் ( FIFA Ballon d'Or, தங்கப் பந்து) என்பது ஒவ்வொரு ஆண்டும் சிறந்த கால்பந்து வீரருக்கு ஃபிஃபாவினால் வழங்கப்படும் பரிசாகும். பரிசளிக்கப்படும் ஆண்டுக்கு முந்தைய ஆண்டில் உலகிலேயே மிகச் சிறந்த அளவில் விளையாடிய வீரருக்கு இது வழங்கப்படுகிறது. இதற்கென சிறப்பாக ஓட்டெடுப்பு நடைபெறும்; இதில் உலகின் தேசிய அணிகளின் தலைவர்களும், பயிற்சியாளர்களும் மற்றும் பத்திரிகையாளர்களும் ஓட்டளிப்பர்.

"ஃப்ரென்ச் கால்பந்தின்" பாலோன் தி'ஓர் மற்றும் ஃபிஃபா உலகின் சிறந்த வீரர் ஆகிய இரண்டு விருதுகளையும் ஒன்றிணைத்து 2010-முதல் வழங்கப்படுகிறது. இத்தகைய ஒன்றிணைப்புக்குப் பின்னர் முதன்முதலில் இவ்விருதை வென்றவர் லியோனல் மெஸ்ஸி ஆவார். அதற்கடுத்த இரண்டு ஆண்டுகளும் இவரே இவ்விருதைக் கைப்பற்றினார். 2013-க்கான ஃபிஃபா பாலோன் தி'ஓர் விருதை வென்றவர் கிறிஸ்டியானோ ரொனால்டோ ஆவார். 2010-இல் ஃபிஃபா உலகின் சிறந்த வீரர் விருதை, பாலோன் தி'ஓருடன் இணைத்த பின்னர், பெண்களுக்கு மட்டும் ஃபிஃபா உலகின் சிறந்த வீரர் விருது வழங்கப்படுகிறது.


</doc>
<doc id="210105" url="https://ta.wikipedia.org/wiki?curid=210105" title="பஞ்சீகரணம்">
பஞ்சீகரணம்

பஞ்சீகரணம் (Panchikarana) எனில் ஐந்தின் சேர்க்கை என்று பொருள். பிரபஞ்சம் மற்றும் சீவராசிகள், சூக்கும நிலையில் உள்ள ஆகாயம் முதலிய பஞ்சபூதங்கள், குறிப்பிட்ட விகிதத்தில் கலந்து உருவாகும் பருப்பொருளின் (ஸ்தூலம்) (Matter) தோற்றத்திற்கு பஞ்சீகரணம் என்று சாங்கிய தத்துவம் சொல்வதை வேதாந்த சாத்திரங்களும் ஏற்றுக் கொள்கிறது.

படைப்பின் தொடக்கத்தில் தோன்றிய சூக்கும பூதங்கள் (பஞ்ச சூக்கும பூதங்கள்) ஒன்றுடன் ஒன்று சேர்க்கை நடைபெறாமல் இருந்ததால் செயல்பாடுகள் நிறைந்த உலகிற்குத் தகுந்த ஸ்தூலபொருட்கள் (பருப் பொருட்கள்) (சடப் பொருள்கள்) தோற்றுவிக்கும் திறமையற்று விளங்கியது. பஞ்சீகரணத்தால் சூக்கும பூதங்கள், சட வடிவ பஞ்சபூதங்களாக வெளிப்படும் தன்மையைப் பெற்று செயலாற்றும் தகுதியைப் பெறுகின்றன.

சூக்கும நிலையில் உள்ள பஞ்சபூதங்கள் ஒவ்வொன்றும் இரு சமமான பகுதிகளாகப் பிரிக்கப்படுகின்றன. இவ்விதமாக பிரிக்கப்பட்ட பத்து பகுதிகளில் முதல் ஐந்து பகுதிகள் ஒவ்வொன்றும் நான்கு சமமான பகுதிகளாக பிரிக்கப்படுகின்றது. இதன் பிறகு, ஒவ்வொரு பூதத்தின் மூலப்பொருளின் ஒரு பகுதி மற்ற நான்கு மூலப்பொருட்களின் நான்கு பகுதிகளுடன் சேர்க்கப்படுகிறது.

இதனை கீழ்கண்டவாறு பகுத்து ஆராயப்படுகிறது. எடுத்துக்காட்டு பூமி.
(பகுதி) செயல்படா சூக்கும பஞ்சபூதங்களின் கலவையினால் எவ்வாறு செயல்படும் சட பூமி (ஸ்தூல பூமி) உருவாகிறது எனில் = ½ பங்கு சூக்கும பூமி + 1/8 பங்கு நீர் + 1/8 பங்கு நெருப்பு + 1/8 பங்கு காற்று + 1/8 பங்கு ஆகாயம் - இந்த விகிதத்தில் பஞ்ச சூக்கும பூதங்களின் கலவையினால் (பஞ்சீகரணத்தினால்) செயல்படும் இந்த சட பூமி உருவாகிறது. இது போன்ற கலவையால் (பஞ்சீகரணத்தால்) மற்ற சடமான பஞ்ச பூதங்களான காற்று, நெருப்பு, நீர் ஆகிய சட பூதங்கள் உருவாகிறது.

வித்யாரண்யர் எழுதிய "பஞ்சதசீ" எனும் வேதாந்த சாத்திர நூலில் (1. 27) பஞ்சீகரணம் எவ்வாறு நடைபெறுகிறது என்பதை விளக்குகிறது. ஒவ்வொரு சூக்கும பூதத்தின் மூலப் பொருளையும் இரு சம பகுதிகளாக பிரித்து மீண்டும் அவற்றின் முதல் பாதியின் ஒவ்வொரு பகுதியையும் நான்கு பகுதிகளாகப் பிரித்து, பிறகு ஒவ்வொரு மூலப் பொருளுடைய மறுபாதியுடன் மற்ற மூலப் பொருட்களிருந்து பெற்ற நான்கு பகுதிகளில் ஒன்றைச் சேர்த்துவிட்டால் ஒவ்வொரு மூலப்பொருளுமே ஒன்றில் ஐந்து பகுதிகளை உடையதாக ஆகிறது. 

பல உபநிடதங்களில் குறிப்பாக சாந்தோக்கிய உபநிடதத்தில் அக்னி, நீர், நெருப்பு போன்ற மூன்று சூக்கும பூதங்களின் பஞ்சீகரணம் குறித்து ஒரு மந்திரத்தில் விளக்கம் அளிக்கிறது. 

பிரம்ம சூத்திரம் (2. 4. 22) –இல், பஞ்சபூதங்களின் மூலப்பொருட்களிலே ஒவ்வொன்றுமே ஐந்து பூதங்களின் மூலப்பொருட்களின் கலவையைப் பெற்று இருப்பதால், எந்த பூதத்தின் மூலப்பொருளின் பகுதியானது அதிக பங்கு உள்ளதோ அந்த பூதத்திற்கு அப்பெயரே நிலை பெறுகிறது. எடுத்துக்காட்டாக பஞ்சீகரணத்தில், நீர் எனும் சூக்கும பூதத்தின் மூலப்பொருளின் அளவு அரைப் பங்காகவும், மற்ற நான்கு பூதங்களின் அளவு 1/8 பங்காகவும் இருப்பின் இக்கலவைக்கு நீர் எனும் பூதம் எனப்படுகிறது.
மேலும் பூமியானது நீர், நெருப்பு, மண் என்கிற மூன்று முக்கியப் பகுதிகளைக் கொண்டிருந்தாலும் அவற்றுள் மண்னே அதிகம். எனவே பூமி அல்லது மண் என்றே அது பெயர் பெறலாயிற்று. 

நெருப்பு என்பது தீ, நீர் மற்றும் மண் இவற்றைக் கொண்டிருந்தாலும், மற்ற இரண்டைவிட அதில் தீயின் மூலப்பொருளே அதிகமாக இருப்பதால் அக்னி என்ற பூதத்தின் பெயருடன் விளங்குகிறது.
நீர் என்பதிலும் தீ மற்றும் பூமியின் கலவை குறைவே. நீரின் கலவை அதிகம் என்பதால் அதற்கு நீர் எனும் பூதத்தின் பெயராயிற்று.

பஞ்சீகரணத்தால் சூக்கும பூதங்கள், சட பூதங்களாக (ஸ்தூல பூதங்கள்) உருக்கொள்கிறது. ஒரு பூதம் எந்த பூதத்திலிருந்து தோண்றியதோ அப்பூதத்தின் தன்மையும் தன்னகத்தே கொண்டிருக்கும். ஆகாயம் என்ற பூதத்திலிருந்து தோண்றிய மற்ற சட பூதங்களின் தன்மைகள் பற்றி ஆராய்ந்தால்:






</doc>
<doc id="210112" url="https://ta.wikipedia.org/wiki?curid=210112" title="குவாடுலுப் கிடால்கோ உடன்படிக்கை">
குவாடுலுப் கிடால்கோ உடன்படிக்கை

குவாடுலுப் கிடால்கோ உடன்படிக்கை (Treaty of Guadalupe Hidalgo) என்பது ஓர் அமைதி உடன்படிக்கையாகும். இது அமெரிக்காவுக்கும் மெக்சிக்கோவுக்கும் இடையே மெக்சிக்கோ-அமெரிக்கப் போரை நிறுத்தும் பொருட்டு 1848ல் உருவானது. மெக்சிக்கோ நகரம் வீழ்ந்ததாலும் மெக்சிக்கோ படைகள் அமெரிக்க படைகளிடம் தொடர் தோல்வி கண்டதாலும் மெக்சிக்கோ அமைதி பேச்சுவார்த்தைக்கு இணங்கி இவ்வுடன்படிக்கை உருவானது . இதன் படி அமெரிக்கா மெக்சிக்கோவுக்கு 15 மில்லியன் அமெரிக்க டாலர்களைக் கொடுப்பதோடு, மெக்சிக்கோ அமெரிக்கக் குடிகளுக்கு தர வேண்டிய 3.25 மில்லியன் அமெரிக்க டாலர்களை ஏற்க வேண்டும். மெக்சிக்கோ, டெக்சாசின் முழு உரிமையை அமெரிக்காவினுடையது என்பதை ஏற்றது. ரியோ கிராண்டே எல்லையாகக் குறிக்கப்பட்டது. உடன்படிக்கைப்படி தற்கால கலிபோர்னியா, நெவாடா, நியூ மெக்சிக்கோ, யூட்டா, அரிசோனா, கொலராடோவின் பெரும் பகுதிகள்; டெக்சாசு, கேன்சசு, வயோமிங், ஓக்லகோமா ஆகியவற்றின் பகுதிகள் அமெரிக்காவுக்குக் கிடைத்தது. இதற்கு இழப்பீடாக மெக்சிக்கோ $15 மில்லியனைப் பெற்றுக்கொண்டது. அமெரிக்காவுடன் இணைத்துக்கொள்ளப்பட்ட பகுதிகளில் உள்ள மெக்சிக்கர்கள் அங்கே இருந்தால் அவர்களுக்கு முழு அமெரிக்க குடியுரிமை கிடைப்பதற்கும் இவ்வுடன்படிக்கை உறுதி கூறியது. அப்பகுதிகளில் இருந்த மக்களில் 90% அங்கே தங்கினர், 10% மட்டுமே மெக்சிக்கோவுக்கு சென்றனர். இந்த உடன்படிக்கையை விக் கட்சியினர் எதிர்த்த போதும் 38-14 என்ற வாக்கு அடிப்படையில் அமெரிக்க மேலவையில் நிறைவேறியது. விக் கட்சியினர் போரையும் புதிதாக நிலங்களை அமெரிக்காவுடன் இணைப்பதையும் எதிர்த்தனர். இவ்வுடன்படிக்கையில் உட்கூறு பத்தை மேலவை நீக்கிய பின்பே ஏற்றது. உட்கூறு 10 மெக்சிக்கோ நிலங்களுக்கு அளித்த மானியங்களை அமெரிக்கா மதித்து அதை செயல்படுத்த வேண்டும் என்பது ஆகும். 
1848ல் இருந்து தொல் அமெரிக்கர்களும் மெக்சிக்க அமெரிக்கர்களும் இவ்வுடன்படிக்கையை காட்டி சம உரிமைக்காக போராடினாலும் மற்ற அமெரிக்கர்களுக்கு கிடைத்த உரிமைகள் அவர்களுக்கு கிடைக்கவில்லை. 1930 இல் தான் அவர்களுக்கு முழு அமெரிக்க உரிமை கிடைத்தது, உடன்படிக்கையின் உட்கூறு எட்டும் ஒன்பதும் அமெரிக்காவில் தங்கிவிட்ட மெக்சிக்கர்களின் உடமைகளுக்கு பாதுகாப்பு கொடுத்த போதிலும் அமெரிக்க நீதிமன்றங்களில் அவர்களுக்கு எதிராகவே பல முறை தீர்ப்புக் கிடைத்தது.

அமெரிக்கா சார்பாக நிக்கோலசு டிரிசுட் என்பவரையும் அவருக்கு உதவ போரில் ஈடுபட்ட தளபதி வின்பீல்ட் இசுகாட்டு என்பவரையும் அதிபர் ஜேம்சு போல்க் நியமித்தார். மெக்சிக்க தளபதி சாந்தா அனா உடனான இவர்கள் பேச்சுவார்த்தை இரு முறை தோல்வியில் முடிந்தது. இதனால் மெக்சிக்கோ இராணுவத்தை தோற்கடித்தால் தான் உடன்படிக்கைக்கு மெக்சிக்கர்கள் முன் வருவார்கள் என டிரிசுட்டு முடிவுசெய்தார். 
சீர்குழைந்த மெக்சிக்கோ அரசின் டான் பெர்டோ, டான் மிகுல் அட்ரிசுடைன், டான் கான்சாகா குவேவசு ஆகியோருடனான சிறப்பு ஆணையத்துடன் டிரிசுடு பேச்சுவார்த்தையில் ஈடுபட்டார். மெக்சிக்க குழுவுடன் வாசிங்டன், டி. சி. யில் பேச்சுவார்த்தை நடத்தலாம் என அதிபர் ஜேம்சு போல்க் கருதியதால் டிரிசுட்டை பேச்சுவார்த்தை நடத்தாமல் திரும்பி வருமாறு அழைத்தார். அதிபரின் தகவல் டிரிசுட்டுக்கு போய் சேர 6 வாரம் ஆகியது. மெக்சிக்கோ குழுவிடம் இருந்து சில உறுதிகள் கிடைத்ததாலும் வாசிங்டனில் உள்ளவர்களுக்கு மெக்சிக்கோவின் உண்மை நிலை புரியாது என்று கருதியதாலும் அதிபரின் ஆணைக்கெதிராக டிரிசுட்டு மெக்சிக்கோ குழுவினருடன் பேச்சுவார்த்தையை தொடர்ந்து உடன்படிக்கையை கண்டார். விரைவாக உடன்படக்கையை அதிபருக்கு கிடைக்குமாறு செய்தார் உடன்படிக்கை அதிபருக்கு முழுமனநிறைவை அளித்ததாலும் தேர்தல் நெருங்கியதாலும் அதிபர் அதை விரைவாக அமெரிக்க மேலவைக்கு அனுப்பினார். அங்கு அது உடன்படிக்கையின் பத்தாவது உட்கூறை நீக்கி 38-14 என்ற வாக்கு அடிப்படையில் நிறைவேறியது.

இவ்வுடன்படிக்கையில் இருபத்திமூன்று உட்கூறுகள் இருந்தன. அமெரிக்க மேலவை உட்கூறு பத்தை நீக்கி இதற்கு ஒப்புதல் வழங்கியதால் இருபத்திஇரண்டு உட்கூறுகளே நடைமுறை படுத்தப்பட்டன. அமெரிக்காவால் செயல்படுத்த முடியாததால் உட்கூறு பதினொன்று கேட்சுடன் நிலவாங்கலின் போது நீக்கிக்கொள்ளப்பட்டது.

உட்கூறு ஐந்து அமெரிக்காவும் மெக்சிக்கோவுக்கும் ஆன எல்லையை விளக்கியது. ரியோ கிராண்டேவின் முகத்துவாரத்திவலிருந்து நியு மெக்சிக்கோவின் தென் எல்லையை அடையும் வரை ரியோ கிராண்டே எல்லையாகவும் நியுமெக்சிக்கோவின் தென் எல்லையிலிருந்து அதன் மேற்கு எல்லை வரை நியூ மெக்சிகோவின் தெற்கு எல்லையை பயன்படுத்துவது என்றும் நியூ மெக்சிகோவின் மேற்கு எல்லையில் உள்ள கிலா ஆற்றிலிருந்து அது கொலராடோ ஆற்றை அடைவது வரை கிலா ஆற்றை எல்லையாக கொள்வது எனவும் ஆல்ட்டா கலிபோர்னியாவையும் பாகா கலிபோர்னியாவையும் பிரித்து பசிபிக் பெருங்கடல் வரை செல்லவதற்கு, கிலா ஆறு கொலராடோ ஆற்றை அடையும் இடத்திலிருந்து கிடைகோடு வரைந்து பசிபிக் பெருங்கடல் வரை செல்வது என்றும் முடிவாகியது. நியூ மெக்சிக்கோவின் தெற்கு & மேற்கு எல்லையை 1847ல் பதிப்பிக்கப்பட்ட பதிப்பாளர் டிசுடர்னெல் வெளியிட்ட ஐக்கிய மெக்சிக்கோவின் வரைபடம் கொண்டு அறிந்து பிரித்தார்கள்.

உட்கூறு பதினொன்று அமெரிக்கா மெக்சிக்கோவை தொல் இந்தியர்களின் தாக்குதலில் இருந்து காப்பதோடு அவ்வாறு தாக்கி எடுத்து செல்லப்படும் எந்த பொருளையும் அமெரிக்கர்கள் வாங்குவதை தடை செய்தது. மெக்சிக்கோ அமெரிக்கா தொல் இந்தியர்களான அப்பாச்சி காமன்சி குழுக்கள் தன் மீது தாக்குதல் நடத்துவதை ஆதரித்து என ஐயம் கொண்டிருந்தது. இந்த உட்கூறு மூலம் மெக்சிக்கோவுக்கு அந்த சிக்கல் தீர்ந்தது.

உட்கூறு பதினொன்றை நடைமுறைபடுத்துவதில் சிக்கல்கள் எழுந்தன. மெக்சிக்கோ அமெரிக்க எல்லையில் அமெரிக்கா தன் படைகளை நிறுத்திய போதிலும் அமெரிக்க தொல்குடிகள் மெக்சிக்கோ பகுதியை தாக்குவதை நிறுத்தமுடியவில்லை, மெக்சிக்கோ அமெரிக்க தொல்குடிகளால் ஏற்பட்ட சேதம் தொடர்பாக 1848 முதல் 1853 வரையான காலகட்டத்தில் மட்டும் 366 முறை அமெரிக்காவிடம் முறையிட்டிருந்தது. கேட்சுடன் நிலவாங்கலின் போது உட்கூறு 11 ல் இருந்து அமெரிக்கா விலகிக்கொள்ள ஒப்புக்கொள்ளப்பட்டது. 


</doc>
<doc id="210117" url="https://ta.wikipedia.org/wiki?curid=210117" title="நீல் பாட்ரிக் ஹாரிஸ்">
நீல் பாட்ரிக் ஹாரிஸ்

நீல் பாட்ரிக் ஹாரிஸ் ஒரு அமெரிக்க நாட்டுத் திரைப்படத் தயாரிப்பாளர், இயக்குனர், நடிகர் ஆவார். இவர் 1973ம் ஆண்டு 06ம் மாதம் 15ம் திகதி ஆல்புகெர்க்கி, நியூ மெக்ஸிக்கோ, அமெரிக்காவில் பிறந்தார். இவர் 1988ம் ஆண்டு கிளாராவின் இதயம் (Clara's Heart) என்ற திரைபடத்தின் மூலம் திரைப்படத்துறையில் அறிமுகமானார் மற்றும் பல சின்னத்திரை தொடர்களிலும் நடித்து வந்தார்.

2010 ஆம் ஆண்டு டைம் இதழ் ஹாரிஸை மிகவும் செல்வாக்குப் பெற்ற 100 பேரில் ஒருவராக குறிப்பிட்டது.

ஹாரிஸ் ஆல்புகெர்க்கி நியூ மெக்ஸிக்கோ நகரில் பிறந்தார். Ruidoso, நியூ மெக்ஸிக்கோவில் வளர்ந்தார். இவரது பெற்றோர் ஷீலா (ஸ்காட்) மற்றும் ரான் ஹாரிஸ் ஆகியோராவர். இவர் ஆல்புகெர்க்கியிலுள்ள La Cueva உயர்நிலை பள்ளியில் தனது கல்வியைப் பயின்றார். அவரது பள்ளிக் காலத்தில் இவருக்கு நாடகங்கள் மற்றும் இசை மீது ஆர்வம் இருந்ததால் இவர் நாடகங்களில் நடித்தார். 1991ம் ஆண்டு உயர்தகமைகளுடன் தனது பட்டதாரிப் படிப்பை முடித்தார்.

இவர் ஒரு ஓரின சேர்க்கையாளர் ஆவார். David Burtka என்ற நடிகரைத் திருமணம் செய்து கொண்டு 2 குழந்தைகளை தத்து எடுத்து வளர்கின்றார்.

இவர் 1988ம் ஆண்டு Clara's Heart என்ற திரைபடத்தில் அறிமுகமானார். அதை தொடர்ந்து பல திரைப்படங்களில் நடித்தார்.

இவர் நடித்த திரைப்படங்கள் சில:

இவர் 1989ம் ஆண்டு Hallmark Hall of Fame என்ற சின்னத்திரை தொடரில் நடித்தார். இவர் இன்று வரை 50 மேல் பல சின்னத்திரை தொடர்களில் நடித்து வருகிறார்.

இவர் 2004ம் ஆண்டு நடித்த ஹௌ ஐ மெட் யுவர் மதர் என்ற தொடர் 10 வருடமாக இன்னும் வெற்றி கரமாக ஒளிப்ரப்பகிகொன்று இருக்கிறது என்பது குறிப்பிடத்தக்கது.



</doc>
<doc id="210118" url="https://ta.wikipedia.org/wiki?curid=210118" title="திருவள்ளுவ நாயனார்">
திருவள்ளுவ நாயனார்

திருவள்ளுவ நாயனார் ஞானப் பாடல்களைப் பாடிய ஒரு புலவர். <br>
இவர்தான் திருக்குறள் பாடிய திருவள்ளுவர் என்பர் சிலர். <br>
திருவள்ளுவர் கி.மு. முதல் நூற்றாண்டில் வாழ்ந்தவர். <br>
திருவள்ளுவ நாயனார் கி.பி. 12 ஆம் நூற்றாண்டில் வாழ்ந்தவர் என்றும் சொல்வார் உண்டு. இவர் ஞானவெட்டியான் என்னும் நூலைப் பாடினார். 


</doc>
<doc id="210123" url="https://ta.wikipedia.org/wiki?curid=210123" title="புத்தாண்டு">
புத்தாண்டு

புத்தாண்டு அல்லது புது வருடம் (New Year) என்பது புதிய நாட்காட்டி வருடம் தொடங்குவதைக் குறிக்கிறது. பெரும்பான்மையான கலாச்சாரங்களில் புதுவருடத் தொடக்கம் கொண்டாடப்படுகிறது . உலகம் முழுவதும் தற்காலத்தில் உபயோகித்து வரும் கிரெகொரியின் நாட்காட்டியின்படி புது வருடமானது ஜனவரி மாதம் முதல் தேதி தொடங்குகிறது.

இந்தியாவில் கீழ்க்கண்ட மக்களால் புதுவருடம் ஏப்ரல் மாத மத்தியில் கொண்டாடப்படுகிறது.
மேலும் கீழ்க்கண்ட மக்கள் தங்கள் புது வருடத்தை ஜூன் மாதம் கொண்டாடுகின்றனர்.


</doc>
<doc id="210130" url="https://ta.wikipedia.org/wiki?curid=210130" title="எழமத்துகளி">
எழமத்துகளி

ஏழாமத்துக்களி என்பது கேரளத்தின் பாரம்பரிய கலை வடிவங்களில் ஒன்று. நம்பூதிரிகளும், நாயன்மாரும் இந்த கலையை நிகழ்த்துவர். ஏழாம் கிராமத்தில் உருவானதால் ஏழாமத்துக் களி எனப்படுன். தமிழில், "ஏழாவது களி" எனலாம்.
இருபத்தி ஐந்து முதல் முப்பது ஆட்கள் வரை கூடுவர்.
இது வீட்டுமுற்றத்தில் நிகழ்த்தப்படும்.

நிலவிளக்கை ஏற்றி, அதைச் சுற்றி நிற்பர்.

எடுத்துக்காட்டுப் பாடல்:

இது திருவிதாங்கூர் பகுதிகளில் நிகழ்த்தப்படுவதைக் காணலாம். 


</doc>
<doc id="210131" url="https://ta.wikipedia.org/wiki?curid=210131" title="விண்வெளி நடை">
விண்வெளி நடை

விண்வெளி நடை ("Spacewalk") என்பது "ஊர்திக்கு வெளியேவான செயல்பாடுகள்" (Extra-vehicular activity (EVA)) என்றும் அழைக்கப்படுகிறது. இது பூமியின் வெளியேயான விண்வெளியில் தங்கியிருக்கும் விண்வெளி வீரர்களால் செய்யப்படும் ஒரு நடவடிக்கை ஆகும். இவை பெரும்பாலும் சர்வதேச விண்வெளி நிலையத்தின் வெளியே நடைபெறுகின்றன. சர்வதேச விண்வெளி நிலையத்தின் வெளிப்பாகங்களில் ஏற்படும் இயந்திரக் குறைபாடுகளை நிவிர்த்தி செய்யவோ அல்லது புதிய பாகங்களை இணைக்கவோ இந்நடவடிக்கை மேற்கொள்ளப்படுகிறது. இந்நடவடிக்கையின் போது விண்வெளி வீரர் சர்வதேச விண்வெளி நிலையத்துடன் முற்றிலும் தொடர்பின்றி இருக்க மாட்டார்கள். அமெரிக்கா, ரஷ்யா மற்றும் சீனா நாடுகள் தங்களின் விண்வெளி வீரர்கள் விண்வெளி நடையைச் செய்ய முடியும் என நிருபித்துள்ளன.


</doc>
<doc id="210155" url="https://ta.wikipedia.org/wiki?curid=210155" title="எபி வட்டம்">
எபி வட்டம்

வானியல் ப்டாலமிக் அமைப்பில் சந்திரன், சூரியன், கோள்கள் ஆகியவற்றின் , வேகம் மற்றும் திசையின் வேறுபாடுகளை விளக்க பயன்படுத்தப்படும் ஒரு வடிவியல் மாதிரி (model) எபி வட்டங்கள்(epi cycles) (உண்மையில்: கிரேக்கத்தில் வட்டத்தின் மீது) ஆகும்.
இது முதலில் அப்பல்லோனியஸ் ஆஃப் பெர்கா (Apollonius of Perga) என்பவரால், கிமு 3 ஆம் நூற்றாண்டின் இறுதியில் முன்மொழியப்பட்டு பின் எகிப்தைச்சேர்ந்த தொலெமி (Ptolemy ) என்பவரால் கி.பி. 2 ஆம் நூற்றாண்டில் அல்மாகெஸ்ட் ஆய்வு கட்டுரையில் முறைப்படுத்தப்பட்டது.
இதன்மூலம் குறிப்பாக, அப்போது அறியப்பட்ட ஐந்து கிரகங்களின் வலஞ்சுழி இயக்கங்கள் பற்றி விளக்கினார். இரண்டவதாக இது பூமியில் இருந்து மற்ற கிரகங்களின் வெளிப்படையான தூரங்களில் உள்ள மாற்றங்களை விளக்கினார்.
இது அப்பல்லோனியஸ் ஆஃப் பெர்கா என்பவரால் வளர்ச்சி அடைந்திருந்தாலும், தொலெமிக்கு பிறகு தொலெமி இயக்கம் என அழைக்கப்பட்டது.
எபி வட்ட இயக்கம் , அன்டிகிதீரா இயந்திரநுட்பத்தில் (Antikythera mechanism) பயன்படுத்தப்பட்டது. இந்த அன்டிகிதீரா இயந்திரநுட்பத்தில் என்பது, நான்கு பற்சக்கரங்கள் உதவியுடன் சந்திரனின் நிலையை அறியப் பயன்படும் பண்டைய கிரேக்க வானியல் சாதனம் ஆகும். இதில், இரண்டு பற்சக்கரங்கள் விசித்திரமான முறையில் இணைக்கப்பட்டிருக்கும்.

தொலெமி இயக்கத்தில் , ஒரு சிறிய வட்டம் ,ஒரு பெரிய வட்டத்தின் சுற்றளவு பாதையில் சுற்றி வரும்பொது கோள்கள் சிறிய வட்டத்தின் சுற்றளவு பாதையில் சுற்றி வருகின்றன இந்த சிறிய வட்டம் எபி வட்டம்(epi cycles) ஆகும். இரண்டு வட்டங்களும் வலப்புறமாக சுற்றுகிறது (clock wise ) மற்றும் இவை 
சூரியனின் சுற்றுப்பாதைக்கு ஏறத்தாழ இணையாக உள்ளது. இவை புவியை மையமாக கொண்டு சுற்றுகிறது என்று கருதப்பட்ட போதிலும் புவி அதன் மையப்புள்ளியாக கொள்ளாமல் வேரு ஒரு மையப்புள்ளியை கொண்டு சுற்றுவாதக கருதப்பட்டது.


</doc>
<doc id="210156" url="https://ta.wikipedia.org/wiki?curid=210156" title="பதாவுன் மாவட்டம்">
பதாவுன் மாவட்டம்

பதாவுன் மாவட்டம், இந்திய மாநிலமாகிய உத்தரப் பிரதேசத்தின் மாவட்டங்களில் ஒன்று. இது பரேய்லி கோட்டத்திற்கு உட்பட்டது. இதன் தலைனகரம் பதாவுன் நகரம். இதன் பரப்பளவு 5,168 சதுர கி.மீ. இங்குள்ள மக்களின் கல்வியறிவு சதவீதம் தேசிய சராசரியைவிடக் குறைவு. சாலைப் போக்குவரத்திற்கு மானில நெடுஞ்சாலைகள் உள்ளன. இது ஆறு வட்டங்களாகப் பிரிக்கப்பட்டுள்ளது. பின்தங்கிய மாவட்டங்களில் இதுவும் ஒன்று. இங்குள்ள மக்களின் எண்ணிக்கை 37 லட்சம் ஆகும்.



</doc>
<doc id="210161" url="https://ta.wikipedia.org/wiki?curid=210161" title="பதாவுன்">
பதாவுன்

பதாவுன் என்பது இந்திய நகரங்களில் ஒன்று. இது உத்தரப் பிரதேசத்தின் பதாவுன் மாவட்டத்தில் உள்ளது. இங்கு இசுலாமிய மக்களும், இந்துக்களும் வாழ்கின்றனர். சாலைப் போக்குவரத்திற்கு மாநில நெடுஞ்சாலைகள் உள்ளன. இங்கு ரயில் நிலையமும் உள்ளது, இங்கு அதிகளவிலான மசூதிகள் உள்ளன. உழவுத் தொழில் முதன்மைத் தொழிலாக உள்ளது. இதற்கும் அருகில் உள்ளது பரேய்லி நகரம். இது கங்கை ஆறுக்கு அருகில் உள்ளது. உள்ளூர் அளவில் சிறு தொழிற்சாலைகளும் இயங்குகின்றன. இது பரேய்லி கோட்டத்திற்கு உட்பட்டது.
இல்துமிஷ் கட்டிய பழைய மசூதி இங்குள்ளது குறிப்பிடத்தக்கது. இசுலாமிய அரசர்கள் கட்டிய கோட்டைகளும் இங்குள்ளன.


</doc>
<doc id="210166" url="https://ta.wikipedia.org/wiki?curid=210166" title="இயமம்">
இயமம்

இயமம் மற்றும் அதையொத்த இன்னொரு வகைப்பாடான நியமம் ஆகியன, அறம்சார்ந்த வாழ்க்கைக்காக சைவநெறியும் யோகநெறியும் முன்வைக்கும் முக்கியமான கடமைகள் ஆகும். இயமமும் நியமமும் திருமூலர் குறிப்பிடும் எட்டு வகை யோகங்களில் இரண்டு ஆகும்.

சாண்டிலிய மற்றும் வராக உபநிடதங்களும், திருமூலரின் திருமந்திரத்திலும் பத்து இயமங்களும், பதஞ்சலி முனிவரின் "யோகசூத்திரம்" நூல், ஐந்து இயமங்களையும் முன்வைக்கின்றன.

பதஞ்சலி முனிவர், தன் யோகசூத்திரம் 2.30இல் குறிப்பிடும் இயமங்கள்


சாண்டிலிய உபநிடதம் மற்றும் சுவாத்மாராமம் எனும் நூல் ஆகியன வருவனவாற்றைப் பத்து இயமங்கள் என்கின்றன:


அறுபதுக்கும் மேலான இந்து மெய்ஞ்ஞானப் பழநூல்கள், இயமம் பற்றி விவாதிக்கின்றன. எனினும் பொதுவாக, இயமங்கள் பத்து என்றே வரையறுக்கப்பட்டிருக்கின்றன. 



</doc>
<doc id="210167" url="https://ta.wikipedia.org/wiki?curid=210167" title="மௌன விரதம்">
மௌன விரதம்

மௌன விரதம் என்பது மௌன விரதமாவது வாயாலும், மனதாலும், செயலாலும் பேசாதிருப்பதே என பதஞ்சலி முனிவர் தனது யோக சூத்திரம் எனும் நூலில் விளக்கியுள்ளார்.. இன்பம், துன்பம் இரண்டையும் மௌன விரதம் இருப்பதன் மூலம் எப்போதும் மனம் அலைபாயாமல் இயல்பாக இருக்கும். பதஞ்சலி முனிவரின் யோகா எனும் இந்த தத்துவத்தை இந்து சமயம், சமண சமயம், பௌத்த சமயம் மற்றும் பல சமயங்களும் ஏற்றுக் கொண்டுள்ளது. மௌன விரதத்தின் அவசியத்தையும் அதன் பெருமைகளையும் தங்கள் வேத நூல்களில் வலியுறுத்தியுள்ளனர்.

மன அமைதிக்கு தேவை மகிழ்ச்சி. அதை மௌனத் தவத்தால் மட்டுமே கிட்டும். பல செயல்களைப் பேசி சாதிப்பதை விட மௌன விரதத்தால் சாதிப்பது எளிது.

சிறப்பு வாய்ந்த மௌன விரதத்தை மாதம் ஒரு முறையாவது கடைப் பிடித்தால் உடலுக்கும் நல்லது மனதுக்கும் நல்லது.

வாய் தானே பேசக் கூடாது என எழுதிக் காட்டுவதும் சைகையில் பேசுவதும் சரியல்ல. அதில் மௌன விரத நிறைவு ஏற்படாது. மௌனம் என்பது ஆழ்நிலையில் அமைதியாய் இருத்தல். மோன நிலை என்பார்கள். ஆனந்தம் பிறக்கும் நிலை இங்கு தான் உருவாகிறது. 

பகவான் ரமணர் மோனத்தவமிருந்தது அனைவரும் அறிந்ததே. பால் பிராண்டன் என்ற மேலை நாட்டு மெய்யியல் அறிஞர், தனது நூலில் ரமண மகரிஷியின் ஆழ்ந்த மௌனத்தை போற்றி எழுதி இருக்கிறார்.

மௌனத் தவமிருந்து சித்திகள் பல பெறலாம் என பதஞ்சலிமுனிவர் தனது யோக சூத்திரம் எனும் நூலில் குறிப்பிட்டுளார்.



</doc>
<doc id="210171" url="https://ta.wikipedia.org/wiki?curid=210171" title="கதிராமங்கலம் வன துர்க்கையம்மன் கோவில்">
கதிராமங்கலம் வன துர்க்கையம்மன் கோவில்

கதிராமங்கலம் வன துர்க்கையம்மன் கோயில் தஞ்சாவூர் மாவட்டத்தின் திருப்பனந்தாள் ஊராட்சி ஒன்றியத்தில் உள்ள கதிராமங்கலம் ஊராட்சியில் உள்ள கதிராமங்கலத்தில் அமைந்த பண்டைய கோயில் ஆகும். இங்கு இராகு காலத்தில் மட்டுமே பூசை செய்யப்படுகிறது. இந்த துர்க்கைக்கு ஆகாச துர்க்கை என்றும் பெயர் உண்டு.

இக்கோயில் மாயவரத்தில் இருந்து சுமார் 14 கிலோமீட்டர் தொலைவிலும், கும்பகோணத்திலிருந்து 24 கிலோமீட்டர் தொலைவிலும் உள்ளது.




</doc>
<doc id="210173" url="https://ta.wikipedia.org/wiki?curid=210173" title="சுஜிதா">
சுஜிதா

சுஜிதா இவர் ஒரு சின்னத்திரை நடிகை ஆவார். இவர் தமிழ், மலையாளம், தெலுங்கு போன்ற மொழிகளில் சின்னத்திரை தொடர்கள் மற்றும் திரைப்படங்களிலும் நடித்துள்ளார். இவர் தற்பொழுது ஜீ தமிழ் தொலைக்காட்சியில் ஒரு கை ஓசை என்ற தொடரில் நடித்து கொண்டு இருக்கின்றார். 

இவர் மலையாள குடும்பத்தில் பிறந்தார். இவரது தந்தையின் பெயர் மணி தாயின் பெயர் ராதா. இவரின் அண்ணன் ஒரு திரைப்பட இயக்குனர்.

சுஜிதா 2012ம் ஆண்டு திரைப்பட தயாரிப்பாளர் தனுஷ் திருமணம் செய்து கொண்டார். இவர்களுக்கு ஒரு பெண் குழந்தை உண்டு.




</doc>
<doc id="210176" url="https://ta.wikipedia.org/wiki?curid=210176" title="கதை சொல்லியின் கதை (நூல்)">
கதை சொல்லியின் கதை (நூல்)

கதை சொல்லியின் கதை என்பது ஒரு சிறுகதைத் தொகுப்பாகும். இந்த நூலில் கழனியூரன் எழுதிய 19 சிறுகதைகள் இடம்பெற்றுள்ளன. இந்நூலுக்கு வட்டார வாசம் என்னும் தலைப்பில் எழுத்தாளர் பா. செயப்பிரகாசம் மதிப்புரை எழுதியிருக்கிறார். இதில் இந்நூலில் உள்ள கதைகளை, “வாசிப்பாளனிடம் பாதிப்பை நடவு செய்யும் கதைகள் இவை” எனக்குறிப்பிட்டு உள்ளார். வாக்குமூலம் என்னும் தலைப்பில் கழனியூரன் முன்னுரை எழுதியிருக்கிறார். அதில், “விவசாயத்தை மட்டுமே நம்பி வாழ்கின்ற எங்கள் வட்டாரத்து மக்களின் கலாச்சாரப் பண்பாட்டுக் கூறுகளை, நாட்டார் தரவுகளை, பழக்க வழக்கங்களை, நம்பிக்கைகளை இத்தொகுப்பில் உள்ள கதைகளில் பதிவு செய்ய முயன்றிருக்கின்றேன்” என்று கூறியிருக்கிறார்.


</doc>
<doc id="210177" url="https://ta.wikipedia.org/wiki?curid=210177" title="கேசியா (நூல்)">
கேசியா (நூல்)

கேசியா ("Gaysia") என்பது ஆஸ்திரேலிய எழுத்தாளரும் இதழாளருமான பெஞ்சமின் லா எழுதிய நூல் ஆகும்.

ஆஸ்திரேலியாவில் வாழும் இந் நூலாசிரியர், ஆசியத் தற்பால்சேர்க்கையினரின் நிலைபற்றி அறிந்து கொள்வதற்காக ஆசியாவின் பல பகுதிகளுக்கும் பயணம் மேற்கொண்டார். அந்தப் பயணத்தின் அனுபவங்களையும், அப்பகுதிகளில் வாழும் பலவகையான மக்களின் தற்பால் சேர்க்கை பற்றிய கருத்துக்களையும் இந் நூலில் பதிவு செய்துள்ளார்.



</doc>
<doc id="210178" url="https://ta.wikipedia.org/wiki?curid=210178" title="வாடி வாசல்">
வாடி வாசல்

வாடி வாசல் என்பது ஏறுதழுவல் அல்லது ஜல்லிக்கட்டு நிகழ்வின் போது பந்தயக் காளைகள் வெளிப்படும் வாசலாகும். திட்டி வாசல் சிறு நுழைவு வாயில் என்று பொருள் படுகிறது. இவ்வாறு வெளிப்படும் காளைகள் முரட்டுத்தனமான இப்போட்டிக்காகவே பழக்கப்பட்ட காளைகளாகும். இக்காளைகளின் கொம்புகளில் அல்லது கழுத்தில் பரிசுப் பொருட்களை கட்டி இருப்பார்கள். காளையினை அடக்கி வெற்றி பெறும் வீரர் பரிசினைப் பெறுவார். தமிழகத்தின் தென்மாவட்டங்களில் ஏறுதழுவல் என்னும் இந்த வீரவிளையாட்டு சிறப்பாகக் கொண்டாடப்படுகிறது. முன்பு மணமகனைத் தேர்ந்து எடுக்கவும் இவ்விளையாட்டு பயன்பட்டதுண்டு.


</doc>
<doc id="210180" url="https://ta.wikipedia.org/wiki?curid=210180" title="நிறை சுற்று மாற்றல் சார்பு">
நிறை சுற்று மாற்றல் சார்பு

கட்டுப்பாட்டியலில் நிறை சுற்று மாற்றல் சார்பு என்பது ஒரு நிறை சுற்றுக் கட்டுப்பாட்டு (பின்னூட்டு உள்ள அல்லது இல்லாத) அமைப்பு, அதன் உள்ளீட்டுக் குறிப்பலைக்குத் தரக்கூடிய விளைவின் நிகர முடிவைத் விளக்கக்கூடிய ஒரு கணிதக் கோவை ஆகும்.
ஒரு நிறை சுற்றுக் கட்டுப்பாட்டு அமைப்பின் நிறை சுற்று மாற்றல் சார்பு என்பது சுழியத் தொடக்க நிபந்தனைகளின்போது பெறப்படும் வெளியீட்டின் லாப்லேஸ் மாற்றத்திற்கும் இடப்படும் உள்ளீட்டின் லாப்லேஸ் மாற்றத்திற்குமான தகவே ஆகும். 
கட்டுப்பாட்டு அமைப்பின் உள்ளீடு X(s) ஆகவும் வெளியீடு Y(s) ஆகவும் இருப்பின் formula_1 என்பதுவே அவ்வமைப்பின் மாற்றல் சார்பாகும்.
நிறை சுற்றுக் கட்டுப்பாட்டு அமைப்பின் மாற்றல் சார்பு தெரிந்திருந்தால் உள்ளிடப்படும் குறிப்பலைக்கான வெளியீட்டை எளிதாகக் கண்டுபிடிக்கவியலும்.

நிறை சுற்று மாற்றல் சார்புக்கு ஒரு சான்று கீழே தரப்பட்டுள்ளது.
ஒரு நிறை சுற்றுக் கட்டுப்பாட்டு அமைப்பில் G(s) என்பது முன்னோக்குச் சார்பாகவும் H(s) என்பது G(s)ற்குப் பின்னூட்டுச் சார்பாகவும் இருப்பின், G(s), H(s) ஆகியவற்றை இணைத்து அப்பகுதியின் மாற்றல் சார்பாக

என்று கூற முடியும்.

ஒரு நிறை சுற்றுக் கட்டுப்பாட்டு அமைப்பின் கட்ட விளக்கப் படத்தை உதாரணமாக எடுத்துக் கொள்வோம். இங்கு Z என்கிற ஒரு இடைநிலை குறிப்பலை வரையறுக்கப்படுகிறது. 

இந்தப் படத்தின் மூலம் பின்வருமாறு உய்த்துணரப்படுகிறது.


</doc>
<doc id="210184" url="https://ta.wikipedia.org/wiki?curid=210184" title="அடுப்புப் பறவை">
அடுப்புப் பறவை

அடுப்புப் பறவை ("ovenbird"; "Seiurus aurocapilla") என்பது ஓர் பருலிடேக் குடும்ப சிறிய பாடும் பறவை. இப்பறவை அர்ஜென்டினா மற்றும் உருகுவே நாட்டின் தேசிய பறவையாக உள்ளது. இவை அடுப்பை போல் இக்கூடு அமைத்திருப்பதால் இதற்கு அடுப்புப் பறவை ("ovenbird") என்ற பெயர் வந்தது.

இப்பறவையானது தங்கள் இனப்பெருக்க காலத்தில் களிமண் அல்லது மண்ணோடு நார்ப்பொருள்கள், முடி அல்லது வைக்கோல் சேர்த்து தன் கூட்டை கட்ட துவங்குகின்றன. இக்கூடானது பார்ப்பதற்கு மண்டபம் போன்ற கூரையும் அதன் உள்ளே ஒரு சிறு அறையும் காணப்படும். ஆண் பறவையும், பெண் பறவையும் இணைந்து இக்கூட்டின் சுவர்களை எழுப்புகின்றன. பெரும்பாலும் இது குளிர் காலங்களில் தன் கூட்டை கட்டத்துவங்கும். பின் அக்கூட்டின் மேல் சூரிய ஒளி பட்டு அக்கூடு கடினமான பாறை போன்று இறுகிவிடும் வரை விட்டுவிடுகின்றது. தன் கூட்டை குறுகிய மற்றும் வளைந்த நுழைவு வாயிலை அமைக்கும். அக்கூட்டின் உள்ளே தடுப்புச் சுவர் ஒன்றை எழுப்பி இனப்பெருக்க அறையை உருவாக்கும். அதில் பெண் பறவை முட்டை இடுவதற்கு ஏதுவாக இலைகள், சிறகுகளைக் கொண்டு நிரப்பிவிடும். இப்படி செய்வதற்கு இப்பறவைகளுக்கு சில மாதங்கள் ஆகலாம். இனச்சேர்க்கைக்கு பிறகு இப்பறவைகள் 3 முதல் 5 முட்டைகள் வரையிடும்.அம்முட்டைகளை அடைகாத்து 20 நாட்களுக்கு பிறகு குஞ்சு பொரிக்கும். குஞ்சுகளின் இறக்கைகள் வளர 18 நாட்களும், தன் பெற்றோருடன் 3 மாத காலமும் அக்கூட்டில் தங்கி இருக்கும்.

இப்பறவைகள் மெக்சிகோ, மத்திய மற்றும் தென் அமெரிக்கா நாடுகளில் பறவைகளின் ஒரு பெரும் பகுதிகளாக வாழ்கின்றன. இவைகள் நகரின் புறநகர் பகுதிகளிலும் காணலாம். ஆண் பறவையும், பெண் பறவையும் தங்களுக்கென்று ஒரு தனிபட்ட பாடல் முலம் அறிந்துகொள்கின்றன. அவை "சர்-டி... சர்-டி..." என்ற ஒளியை எழுப்புகின்றன.

1916 இல் ராபர்ட் பாரஸ்ட் எனும் கவிஞர் தனது கவிதையில் அடுப்புப் பறவை பற்றிக் குறிப்பிடுகிறார்.


</doc>
<doc id="210185" url="https://ta.wikipedia.org/wiki?curid=210185" title="மனனம் (இந்து சமயம்)">
மனனம் (இந்து சமயம்)

மனனம் என்பது குருவிடமிருந்து மற்றும் வேத வேதாந்த சாத்திரங்களிலிருந்து கேட்கப்பட்ட இரண்டற்ற பிரம்மத்தைக் குறித்து, வேதாந்தம் ஏற்றுக் கொள்ளும் யுக்திகளின் மூலமாக எப்பொழுதும் பிரம்மத்தைக் குறித்து சிந்திப்பதாகும்.

மனனம் என்பதற்கு சிந்திப்பது, ஆலோசிப்பது என்பது பொருள். ஆனால் இங்கு மனனம் என்னும் சொல்லானது பரிபாஷையாக (மறைமுகமாக உணர்த்தும் சொல்) பயன்படுத்தப்படுகிறது. இதில் மூன்று அம்சங்கள் உள்ளன.






</doc>
<doc id="210187" url="https://ta.wikipedia.org/wiki?curid=210187" title="பேசகபதம் (சிற்பநூல்)">
பேசகபதம் (சிற்பநூல்)

இந்தியச் சிற்ப மரபில் பேசகபதம் என்பது, 32 வகைகளாகச் சொல்லப்படும் தள அமைப்புக்களில் ஒன்று. இது நான்கு பதங்களைத் (நிலத்துண்டு) கொண்டது. இந்த அமைப்பில், கிழக்குப் பக்கம் ஆதித்தனுக்கும் (சூரியன்), தெற்குப் பக்கம் யமனுக்கும், மேற்குப் பக்கம் வருணனுக்கும், வடக்குப் பக்கம் சந்திரனுக்கும் உரியது என மானசாரம் கூறுகின்றது. இவர்களைவிடச் சிவன் வடகிழக்குப் பகுதிக்கும், அக்கினி தென்கிழக்குக்கும், காற்றுக் கடவுளான பவனன் தென்மேற்குக்கும், ஆகாயத்துக்கு உரிய கடவுள் ககனன் வடமேற்குக்கும் உரிய கடவுளர் எனவும் அந்நூலில் சொல்லப்பட்டிருக்கிறது.

இந்த அமைப்பு வீடுகளுக்கும், வணக்கத் தலங்கள், பொதுக் குளியல் இடங்கள் போன்றவற்றுக்கான கட்டிடங்களுக்கும் பொருத்தமானது எனச் சிற்பநூல்கள் கூறுகின்றன.




</doc>
<doc id="210188" url="https://ta.wikipedia.org/wiki?curid=210188" title="நிதித்யாசனம்">
நிதித்யாசனம்

நிதித்யாசனம் என்பது ஒரு வகை தியானமாகும். மெய்ப்பொருளிலிருந்து வேறானதாக உள்ள உடல் போன்றவற்றைக் குறித்த எண்ணங்கள் இல்லாமல், அந்த இரண்டற்ற பரம்பொருளைக் குறித்த ஒருமித்த எண்ணத்தின் தொடர்ந்த மன ஓட்டமே நிதித்யாசனம் ஆகும்.

தியானத்தில் வஸ்துவை (பிரம்மம்) நோக்கி இடையீடற்றுப் பாய்ந்து செல்வதுதான் தியானம் என்கிறார் பதஞ்சலி முனிவர் அந்தத் தியானமானது நிதித்தியாசனமாக மாற வேண்டுமெனின் உடல், மனம் மற்றும் ஐம்புலன் விசயப் பொருட்கள், பிரம்மத்திலிருந்து வேறுபட்டுள்ள பொருள்களை விடுத்து பிரம்மத்தின் உருவைப் பெற்று இடைவிடாமல் பாய்ந்து தியானித்துக் கொண்டு ஞான நிஷ்டையில் இருக்கவேண்டும்.

ஞானநிஷ்டை (தன்னில் மனநிறைவு) அடைய விஷய சுகங்களைத் துறந்து, தனிமையில் ஆத்மாவைத் தியானிப்பதே நிதித்யாசனம் ஆகும். ஒருவன் கர்மத்தினால் கிடைக்கும் பாவ - புண்ணியங்களையும், அகங்காரத்தையும் துறந்து பகவானை மட்டும் சரணாகதி அடைந்து, பகவானைப் பற்றிய அறிவை (ஞானத்தை) அடைந்தவன் உலகத் துயரங்களிலிருந்து விடுதலை பெற்று பகவானை அடைகிறான்.





</doc>
<doc id="210195" url="https://ta.wikipedia.org/wiki?curid=210195" title="சிரவணம்">
சிரவணம்

சிரவணம் அல்லது கேட்டல் எனில் உபநிடதம் மற்றும் வேதாந்த வாக்கியங்களை செவிகளால் கேட்பது என்று மட்டும் பொருள் அல்ல. குரு கற்றுத் தரும் உபநிடத வேதாந்த வாக்கியங்களை ஒன்றுடன் ஒன்றை இணைத்துப் பகுத்தாராய்ந்து தருக்கம், யுக்தி, அனுமானம் போன்ற பிரமாணங்கள் மூலம் பொருள் விளங்குமாறு கேட்டலே சிரவணம் ஆகும்.

உபநிடத, வேதாந்த வாக்கியங்களை ஆறு (ஷட்) வகையான லிங்கங்கள் (அடையாளங்கள்) மூலம் அனைத்து வேதாந்த உபநிடதங்களுக்கும் இரண்டற்ற வஸ்துவான பிரம்மமே அடிப்படையானது என்று உறுதிப்படுத்திக் கொள்வதே சிரவணம் ஆகும்.





</doc>
<doc id="210197" url="https://ta.wikipedia.org/wiki?curid=210197" title="அட்டப்பள்ளம் (இலங்கை)">
அட்டப்பள்ளம் (இலங்கை)

அட்டப்பள்ளம் ("Addappallam") என்பது இலங்கையின் கிழக்கு மாகாணத்தில் அம்பாறை மாவட்டத்தில் நிந்தவூரின் அருகில் உள்ள ஒரு கிராமம் ஆகும்.


பள்ளிவாயல்கள்




</doc>
<doc id="210203" url="https://ta.wikipedia.org/wiki?curid=210203" title="சக்தி ஒளி">
சக்தி ஒளி

சக்தி ஒளி எனப்படுவது மேல்மருவத்தூர் ஆதிபராசக்தி சித்தர் பீடத்தினால் வெளியிடப்படும் ஒரு மாதாந்த இதழாகும். இந்த இதழ் 1982ம் ஆண்டில் இருந்து வெளியிடப்படுகின்றது. 

மக்களிடம் கட்டாயம் இருக்க வேண்டியனவான பக்தி, நல்ல எண்ணம், ஆன்மீக ஈடுபாடுகள் ஆகியவற்றைக் கருவாகக்கொண்டே சக்தி ஒளி இதழ் வெளிவருவதாக முதலாவது சக்தி ஒளி இதழில் உள்ள பங்காரு அடிகளாரின் ஆசியுரையில் குறிப்பிடப்பட்டுள்ளது. இது இந்தியா மற்றும் இலங்கை, பிரித்தானியா, கனடா போன்ற நாடுகளில் உள்ள சந்தா செலுத்திய ஆதிபராசக்தி சித்தர் பீடத்தின் பக்தர்களுக்கு அனுப்பி வைக்கப்படுகின்றது.


</doc>
<doc id="210208" url="https://ta.wikipedia.org/wiki?curid=210208" title="எச்சம் (இலக்கணம்)">
எச்சம் (இலக்கணம்)

தமிழில் சொல்லோ, சொல்லின் பொருளோ முழுமை பெறாமல் குறைந்து நிற்பதை இலக்கணம் எச்சம் என்னும் சொல்லால் குறிப்பிடுகிறது. எச்சத்துக்குத் தொல்காப்பியம் தரும் குறியீடு 'எஞ்சுபொருட்கிளவி' எனபதாகும். பொருள் எஞ்சிய, அதாவது, சொல்லாமற் குறைபட்ட, பொருளைக் குறிக்கும் சொல் என்பது இதன் விளக்கம். இதனைத் தொல்காப்பியம் பத்து வகையாகப் பகுத்துக் காட்டுகிறது. 
பிரிநிலை எச்சம் சொல்லைத் தனித்தன்மை உடையதாகப் பிரித்துக் காட்டும். 

காலம் மறைந்து நிற்கும் தொகைநிலைத் தொடர்களில் ஒன்றான வினைத்தொகை வேறு. வினை-எச்சம் வேறு. வினையெச்சத்தைத் தொல்காப்பியம் 'வினையெஞ்சு கிளவி' என்று குறிப்பிடுகிறது. வினைச்சொல் வரவேண்டிக் குறைந்து நிற்கும் சொல் என்பது இதன் பொருள். 

'செய்து' என்பது ஒரு வினையெச்சம். 'செய்து முடித்தான்' என்னும்போது இது முற்றுப் பெறுகிறது. இதில் 'முடித்தான்' என்னும் வினையைச் 'செய்து' என்னும் எச்சம் வேண்டி (அவாவி) நிற்பதைக் காணலாம். 
'செய்து முடித்தான்' எனபதில் உள்ள 'செய்து' என்னும் வினையெச்சம் இறந்த காலம் காட்டுகிறது. 'செய்ய வந்தான்' என்னும்போது செய்ய என்னும் வ்வினையெச்சம் எதிர்காலம் காட்டிற்று. இவ்வாறு வினையெச்சங்கள் காலம் காட்டும் எச்சங்களாக அமைகின்றன.

வினையெச்சமானது வினைமுற்றைக் கொண்டும், வினைக்குறிப்பைக் கொண்டும் முடியும். 

பெயரெச்சத்தைத் தொல்காப்பியம் 'பெயர்-எஞ்சு கிளவி' எனக் குறிப்பிடுகிறது. இது பெயரைக் கொண்டு முடியும். . 
உண்ட சாத்தன். - இதில் 'உண்ட' என்பது இறந்த காலம் காட்டி வந்த பெயரெச்சம்.
உண்ணும் சாத்தன் - இதில் 'உண்ணும்' என்பது நிகழ்காலம் காட்டி வந்த பெயரெச்சம். 
வினைத்தொகை என்று கூறப்படும் காலம் கரந்த பெயரெச்சத்தை இங்கு நினைவு படுத்திக் கொள்ளவேண்டும்.

ஒழியிசை எச்சம் என்பது ஒழித்துக்கட்டும் பொருளைக் கொண்டு தன் கருத்தை முற்றுப்பெறச் செய்துகொள்ளும். 
எடுத்துக்காட்டு 

எதிர்மறை-எச்சம் எச்சமானது எதிர்மறைப் பொருளை உணர்த்தித் தன் கருத்தை முற்றுவித்துக்கொள்ளும். 
இதுவும் ஒருவகைப் பொருள்-எச்சம். சொல்-எச்சம் அன்று.
எடுத்துக்காட்டு - யானோ கொண்டேன் - இதில் யானோ என்பதில் உள்ள 'ஓ' என்னும் எதிர்மறை இடைச்சொல் 'யான் கொள்ளவில்லை' என்னும் பொருளை உணர்த்திக்கொண்டு முற்றுப்பெறுவதைப் காணலாம்.

உம்மை என்பது 'உம்' என்னும் இடைச்சொல். இது பல பொருள்களைத் தழுவிக்கொண்டு நிற்கும். 'பாலும் பழமும் உண்டான்' என்னும்பொது 'பால் உண்டான்', 'பழம் உண்டான்' என்று பொருள் தந்து நிற்பதைக் காணலாம். இவ்வாறு 'உம்' இணைந்த அனைத்துச் சொல்மீதும் முற்றுவினை இணைந்து உம்மைப் பொருள் முற்றுப்பெறும். 

உம் இடைச்சொல் ஒரே ஒரு சொல்லோடு மட்டும் வரும்போது மற்றொன்றையும் தழுவிக்கொண்டு முற்றுப்பெறும். 
சோறும் உண்டான் - இந்த வாக்கியத்தில் உம் இடைச்சொல் ஒரு பொருளில் மட்டும் வந்துள்ளது. எனினும் அது 'முன்பு கூழ் உண்டான், இப்போது சோறும் உண்டான்' என்பது போன்ற முன்பு நிகழ்ந்த ஒன்றையும் தழுவிக்கொண்டு பொருள் முற்றுப்பெற்றுள்ளது. இதுவும் ஒருவகை எச்சம். கருத்துப்பொருள் எஞ்சிநிற்கும் எச்சம் இது. 

'என' என்னும் எச்சம் வினையைக் கொண்டு முடியும். 
எடுத்துக்காட்டு - வருக என வரவேற்றான். இதில் என என்னும் எச்சம் வரவேற்றான் என்னும் வினையைக் கொண்டு முற்றுப்பெற்றுள்ளது.
அன்றியும் கொள் எனக் கொடுத்தான் என்னும்போது வாங்கும் ப.க்கம் இல்லாத ஒருவனை வற்புறுத்திக் கொள் எனக் கொடுத்தான் என்னும் பொருள்-நிலையும் எச்சமாகி நின்றது.

கீழ்க்காணும் எஞ்சிய மூன்று எச்சங்களும் சொல்லோ, சொல்லோடு தொடர்புடைய பொருளோ எஞ்சி-நின்று முடிவன அல்ல. அவை தம் தம் குறிப்பால் பொருளை உணர்த்தும் 

சொல்லெச்சம் என்பது கூறப்படும் வாக்கியத்துக்கு முன்னோ, பின்னோ வேறொரு பொருளைக் கொண்டிருக்கும். 
எடுத்துக்காட்டு - 'பசித்தேன் பழஞ்சோறு தா என நின்றான் நுகப்போ உலகம் பெறும்' 
பசித்தேன் பழஞ்சோறு தா - என ஒருவன் கேட்பானாகில் 'பசி உயிரினங்களுக்கு எல்லாம் பொது' என்னும் உண்மையைப் முன்னே நின்ற 'பசித்தேன்' என்னும் சொல் எஞ்சி நிற்கக் காட்டியது.
'பழஞ்சோறு தா' என்பது சுடச்சோறு வேண்டும் என்பது இல்லை; பழஞ்சோறே போதும் என்னும் உண்மையைப் பின்னொட்டாகத் தழுவிக்கொண்டுள்ளது.

குறிப்பு-எச்சம் என்பது குறிப்புச் சொல்லோடு கூடிய எச்சம். 
எடுத்துக்காட்டு - 'விண் என விசைத்தது' புரை ஓடிய புண் 'விண் விண்' என விசைக்கும் (வலி வந்து துடிக்கும்) அல்லவா. இதனை விண் என விசைத்தது என்பர். இதில் விண் என்பது ஒலிக்=குறிப்புச் சொல். எனவே இது குறிப்பெச்சம்.

இசை-எச்சம் என்பது இசைவான மற்றொரு பொருளை உணர்த்தும் எச்சம். இதனை நன்னூல் "ஒருமொழி ஒழி தன் இனம் கொளற்கு உரித்தே" என்று குறிப்பிடுகிறது 
ஆயிரம் மக்கள் பொருதனர் - என்னும்போது மக்கள் என்னும் சொல் பெண்பாலாரை விலக்கி ஆண்பாலாரை மட்டும் குறிப்பால் உணர்த்தி எஞ்சி நிற்கிறது.
அவள் மகனைப் பெற்றபோது நால்வர் உடனிருந்தனர் - என்னும்போது நால்வர் என்னும் சொல் ஆண்பாலாரை விலக்கிப் பெண்பாலாரை மட்டும் உணர்த்தி நிற்கிறது.


</doc>
<doc id="210213" url="https://ta.wikipedia.org/wiki?curid=210213" title="இந்திய மொழிகளில் உள்ள தமிழ்ச் சொற்கள்">
இந்திய மொழிகளில் உள்ள தமிழ்ச் சொற்கள்

ஒரு இனத்தின் மொழியில் உள்ள ஒவ்வொரு சொல்லிற்குப் பின்னும் அவ்வினத்தின் நீண்டகால வரலாறு அடங்கியிருக்கும். அப்படி தமிழரின் வரலாற்றைத் தன்னுள்ளே பொதிந்து வைத்திருக்கும் தமிழ் மொழியில் உள்ள பல சொற்களை, சமஸ்கிருதச் சொற்கள் என தற்காலத்தில் பலர் பயன்படுத்துவதில்லை. தமிழ் மொழியில் உள்ள சொற்கள் காரணப்பெயர்கள் என்பதால், ஒன்றைக் குறிக்கப் பல சொற்களை உருவாக்க முடியும். இச்சிறப்பு தமிழ் மொழிக்கு இருப்பதனால், சமஸ்கிருதச் சொற்கள் என ஒதுக்கப்பட்ட பல சொற்களுக்கு இணையான தமிழ்ச் சொற்கள் உருவாக்கம் செய்யப்பட்டு தற்காலத்தில் பயன்படுத்தப்பட்டு வருகின்றன. அப்படி உருவாக்கப்பட்டபொழுது,


சமஸ்கிருதச் சொற்கள் என ஒதுக்கப்பட்ட சொற்களுள் பல தமிழ் மொழியிலிருந்து ஈராயிரம் ஆண்டுகளில் சமஸ்கிருத மொழிக்குச் சென்றவை. அப்படிச் சென்ற சொற்கள் பல காலப்போக்கில் பேச்சுவழக்கில் பல்வேறு திரிபுகளுடன் பிறமொழிகளில் வழங்கப்படுகின்றன. அச்சொற்களின் தொகுப்புப் பட்டியல்.உ

குறிப்பு: மக்கள் தாங்கள் வாழ்ந்த இடத்தின் தட்பவெப்ப நிலைக்கு ஏற்ப சொற்களை உச்சரிக்கும் தன்மை(இயல்பு) பெறுவர். இதனால் தான், ஆங்கிலத்தில் மற்ற எழுத்துக்களைவிட S எனும் எழுத்தில் தொடங்கும் சொற்கள் அதிகம்.
குறிப்பு:இவ்வகைச் சொற்கள் பெரும்பாலும் ஒரு மொழியிலிருந்து இன்னொரு மொழிக்கு நூல்களை மொழிபெயர்க்கும் பொழுது பொருள் மற்றும் இலக்கணம் தெரியாமல் செல்வன.


</doc>
<doc id="210217" url="https://ta.wikipedia.org/wiki?curid=210217" title="எய்சேபியோ">
எய்சேபியோ

எய்சேபியோ , (Eusébio da Silva Ferreira; 25 சனவரி 1942 – 5 சனவரி 2014) , மொசாம்பிக்கில் பிறந்த போர்த்துகீசிய கால்பந்து வீரர். கால்பந்து வரலாற்றில் ஒரு சகாப்தம் என்று அறியப்பட்டார் . 

ஆப்ரிக்க நாடான மொசாம்பிக், போர்ச்சுகலின் ஆதிக்கத்தின் கீழ் இருந்த காலப்பகுதியில், அவர் போர்த்துகல் அணிக்காக விளையாட தேர்ந்தெடுக்கப்பட்டார்.சுமார் பத்தாயிரம் டாலர்கள் அளவுக்கு பணம் கொடுத்து தமது அணிக்காக விளையாட ஃபென்ஃபிகா அணி அவரை ஒப்பந்தம் செய்தது.போர்ச்சுகல் அணிக்காக 64 போட்டிகளில் விளையாடிய அவர் அந்நாட்டுக்காக 41 கோல்களை அடித்துள்ளார்.

1962 ஆம் ஆண்டு ஃபென்ஃபிகா அணி ஐரோப்பிய கால்பந்து கோப்பையை வென்றதில் அவரது பங்களிப்பு மிகப்பெரியது.இவர் 1966 ஆம் ஆண்டு உலகக் கோப்பை கால்பந்துப் போட்டியில் மிக அதிக அளவில் கோல்களை அடித்த வீரர் என்கிற பெருமையைப் பெற்றவர் .தனது கால்பந்து வாழ்க்கையில் தொழில்முறை ரீதியில் அவர் விளையாடிய 745 போட்டிகளில் அவர் 733 கோல்களை அடித்துள்ளார். காலில் சக்கரத்தைக் கட்டிக் கொண்டு ஓடுபவர், கறுஞ்சிறுத்தை என்று அவர் வெகுவாகப் புகழப்பட்டார் .

இதயம் மற்றும் நுரையீரல் நோயினால் பாதிக்கப்பட்டிருந்த அவர் , தனது 71 ஆவது வயதில் சனவரி 5 , 2014இல் காலமானார். அவரது மரணத்தை முன்னிட்டு போர்த்துகல் நாட்டு அரசு மூன்று நாள் அரசுமுறை துக்கம் அறிவித்தது.


</doc>
<doc id="210223" url="https://ta.wikipedia.org/wiki?curid=210223" title="இரசாயன முனைவுத்தன்மை">
இரசாயன முனைவுத்தன்மை

ஒரு பங்கீட்டு வலு மூலக்கூற்றில் மூலக்கூற்றுக் கட்டமைப்பு காரணமாக மூலக்கூற்றில் ஏற்றங்கள் பிரிவடைந்து இரண்டு அல்லது இரண்டுக்கு மேற்பட்ட ஏற்றமுடைய பிரதேசங்கள் உருவாகின்றமை இரசாயன முனைவுத்தன்மை ("Chemical polarity") எனப்படும். இருமுனைவு-இருமுனைவு இடைத்தாக்கங்கள் மூலமும் ஐதரசன் பிணைப்பு மூலமும் முனைவு மூலக்கூறுகள் இடைத்தாக்கங்களில் ஈடுபடும். மூலக்கூற்றுக் கட்டமைப்பு சமச்சீரற்றதாகவும், அணுக்களுக்கிடையில் மின்னெதிர்த்தன்மையில் வித்தியாசமுள்ளதாகவும் காணப்பட்டால், இரசாயன முனைவுத்தன்மையுள்ள முனைவாக்கப்பட்ட மூலக்கூறு உருவாகும். நாம் அன்றாடம் பயன்படுத்தும் நீர் ஒரு இரசாயன் முனைவுத்தன்மையுள்ள சேர்மமாகும். உருகு நிலை, கொதிநிலை, மேற்பரப்பு இழுவிசை, கரையுந்தன்மை போன்ற முக்கிய பௌதீகப் பண்புகளில் இரசாயன முனைவுத்தன்மை செல்வாக்கு செலுத்துகின்றது.

பொதுவாக சகப்பிணைப்பில் ஈடுபட்டுள்ள அணுக்களுக்கிடையில் இலத்திரன்கள் சமமாகப் பகிரப்படுவதில்லை. அதிக மின்னெதிர்த்தன்மை உள்ள அணுவிற்கருகில் அதிக இலத்திரன்களும், குறைந்த மின்னெதிர்த்தன்மை உள்ள அணுவிற்கருகில் குறைவான இலத்திரன்களும் காணப்படும். எனவே மூலக்கூற்றின் ஒரு பகுதி சிறிதளவான நேரேற்றத்தையும், மற்றைய பகுதி சிறிதளவான மறையேற்றத்தையும் கொண்டிருக்கும். இவ்வாறு இரண்டு எதிரெதிர் ஏற்றப்பகுதிகள் காணப்பட்டால் அம்மூலக்கூறு இரு முனைவு மூலக்கூறு எனப்படும். இவ்வாறு பல ஏற்றப் பிரதேசங்கள் இருந்தால் அம்மூலக்கூறு பல் முனைவு மூலக்கூறு எனப்படும். 

மூலக்கூறில் குறை நேரேற்றமுடைய பிரதேசம் δ+ எனவும் குறை மறையேற்றமுடைய பிரதேசம் δ− எனவும் குறிப்பிடப்படும்.

பல சேர்மங்கள் முனைவுத்தன்மையைக் காட்டுகின்றன. நீரில் (HO) ஐதரசன் அணுக்கள் ஒவ்வொன்றும் ஒவ்வொரு குறை நேரேற்றத்தைக் கொண்டுள்ளன. ஒக்சிசன் அணு இரு குறை மறையேற்றங்களைக் கொண்டுள்ளது. இவ்வாறு நீர் முனைவுத்தன்மையைக் கொண்டிருப்பதால், முனைவுத்தன்மையுடைய பங்கீட்டு வலு சேர்மங்களும், அயன் சேர்மங்களும் இலகுவாக நீரில் கரைகின்றன. இவை இருமுனைவு-இருமுனைவு மற்றும் அயன்-இருமுனைவு இடைத்தாக்கங்களால் நீரில் இலகுவாகக் கரைகின்றன. இதனாலேயே முனைவுத்தன்மையற்ற பெட்ரோலியப் பொருட்கள் நீரில் கரைவதில்லை; அதே வேளை OH குழுக்களுடைய சீனி (சுக்ரோசு) முனைவாக்கத்தோடிருப்பதால் நீரில் கரைகின்றது. 
ஐதரசன் ஃபுளோரைட்டு (HF) மூலக்கூறில் அதிக மின்னெதிர்த்தன்மையுடைய ஃபுளோரின் அணுவை நோக்கி இலத்திரன்கள் செல்வதால் புளோரீன் பக்கம் குறை மறையேற்றமும், ஐதரசன் பக்கம் குறை நேரேற்றமும் உள்ளது.

அமோனியா (NH) மூலக்கூறில் பிணைப்பில் ஈடுபடாத இரு இலத்திரன்களின் மின்னியல் விசை காரணமாக இம்மூலக்கூறின் ஒழுக்குகள் ஒரு நான்முகியின் வடிவை அடைகின்றது. அமோனியா மூலக்கூறு கூம்பக வடிவை அடைகின்றது. இவ்வடிவம் சமச்சீரற்ற வடிவமென்பதால் நைதரசனின் அதிக மின்னெதிர்த்தன்மையால் ஏற்படும் மறையேற்றம் நிவர்த்தி செய்யப்படுவதில்லை. இதனால் அமோனியா முனைவாக்கமுடைய சேர்வையாக உள்ளது.

மூலக்கூற்றில் அணுக்களிடையே மின்னெதிர்த்தன்மையில் வித்தியாசம் காணப்பட்டாலும், அம்மூலக்கூறு சமச்சீரான மூலக்கூற்றுக் கட்டமைப்பைக் கொண்டிருந்தால், எதிரெதிரே உருவாகும் குறை மின்னேற்றங்கள் ரத்து செய்து கொள்வதால் முனைவுத்தன்மையற்ற மூலக்கூறுகளே உருவாகும். 

உதாரணமாக BF, CH (மெதேன்) போன்ற மூலக்கூறுகளில் அனைத்து அச்சுகளிலும் சமச்சீரான கட்டமைப்பு இருப்பதால், இவை முனைவற்றதாக உள்ளன.

O மூலக்கூறில் இரு அணுக்களும் ஒரே அளவான மின்னெதிர்த்தன்மையுடன் இருப்பதால் இது போன்ற மூலக்கூறுகள் முனைவற்றவையாகும்.

சாதாரண எதிர்வுகூறலை சுருக்கமாக ஒரு அட்டவணையால் விளக்கலாம்.


</doc>
<doc id="210229" url="https://ta.wikipedia.org/wiki?curid=210229" title="பிரம்மன் (திரைபடம்)">
பிரம்மன் (திரைபடம்)

பிரம்மன் Bramman (2014) ஒரு அதிரடி மற்றும் காதல் தமிழ்த் திரைப்படம். சசி குமார், சந்தானம், தன்சிகா, லவண்யா நடித்து, கமலஹாசன் உதவியாளரான சாக்ரெட்டீசு இயக்கி வெளி வந்த திரைப்படம்.இப்படத்தின் தயாரிப்பாளர் லக்சுமி மஞ்சு.


உத்தரகண்ட் மாநில முன்னாள் அழகி லாவண்யா திரிபாதி முன்னணிக் கதாப்பாத்திரத்தில் நடிக்கிறார் "சந்தானம் இப்படத்தில் நடிக்கிறார்; இப்படம் சசிகுமார் நடித்த முந்தைய படத்தை போன்ற ஒரு தீவிர படமாக இருக்க முடியாது" என்று கூறினார். சூரி இப்படத்தில் ஒரு பகுதியாக நடிக்கிறார், முன்பு இவர் சந்தானத்திற்குப் பதிலாக நடிப்பார் என தவறாகச் செய்திகள் வெளியாகின. யுவன் ஷங்கர் ராஜா இசையமைக்கிறார் என்று அறிவிக்கப்பட்டது, ஆனால் இசை அமைப்பாளர் தேவி ஸ்ரீ பிரசாத் கையெழுத்திட்டார். படப்பிடிப்பு பெரும்பாலும் கோயம்புத்தூரில் நடந்தது. இப்படப்பிடிப்பு ஏப்ரல் 2013 இல் பாரதியார் பல்கலைக்கழகத்திலும் நடைபெற்றது. அக்டோபர் மாதம், இயக்குநர் சாக்ரடீஸ், எம் சசிகுமார், லாவண்யா, நடன ராஜூ சுந்தரம் கொண்ட அணி ஒரு 40 உறுப்பினர் குழுவினர் இரு பாடல்களைப் படம் பிடிப்பதற்காக இத்தாலி, வெனிஸ் மற்றும் சுவிச்சர்லாந்து சென்றார். இந்தியாவுக்கு வெளியே எடுக்கும் முதல் சசிகுமாரின் திரைப்படம் ஆகும்.

திரைப்படத்தின் மீது தீராத காதல் கொண்ட சிவா குத்தகைக்கு கிடைத்த ஒரு திரையரங்கை திருமண மண்டபமாகவோ, வணிக வளாகமாகவோ உருமாறிவிடாமல் பார்த்துக்கொள்கிறார். அத்திரையரங்கில் பழைய படங்கள் மட்டுமே வெளியிடப்பட்டதால் ரூ ஐந்து இலட்சத்துக்கு கடனாளியாகிறார். தன் பழைய நண்பன் குமார் பெரிய இயக்குநராக இருப்பது அறிந்து உதவி கேட்க சென்னை வருகிறார். அங்கு சிவாவிற்கு எதிர்பாராத நல்லூழ் மூலம் பணம் கிடைக்கிறது. நண்பனை சந்திக்கிறார், ஆனால் குமாருக்கு சிவாவை தெரியவில்லை. அடுத்தடுத்து நடக்கும் சம்பவங்களால் சிவா பெரும் இழப்புக்கு ஆளாகிறார். சிவாவின் நண்பனுக்கு உண்மை தெரியவரும்போது சிவா அதை எப்படி எதிர்கொள்கிறார்? என்பதை இயக்குநர் சுவையாக சொல்லியுள்ளார்.


</doc>
<doc id="210233" url="https://ta.wikipedia.org/wiki?curid=210233" title="மகாநாகன் (உருகுணை)">
மகாநாகன் (உருகுணை)

மகாநாகன் என்பவன் மகாவம்சத்தின் படி இலங்கையின் தென்பகுதியான உருகுணை இராச்சியத்தை தொடங்கி வைத்தவன் என அறியப்படுகிறான். ஆனால் தாதுவம்சம் நூலின் படி உருகுணையை ஆண்டவர்கள் தமிழர்கள் என்பது ஆய்வாளர்கள் கருத்து.

தேவநம்பிய தீசன் அநுராதபுரத்தில் ஆட்சி செய்த போது மகாநாகன் இளவரசனாய் இருந்தான். தேவநம்பிய தீசனின் பின் அவரது சகோதரனான மகாநாகனே அனுராதபுரத்தின் ஆட்சியாளனாக வரவேன்டும். ஆனாலும் அரச பட்டத்து இராணி தன் மகனுக்கு ஆட்சியை வழங்க எண்ணினாள். மகாநாகனைக் கொல்ல பல சூழ்ச்சிகள் செய்தாள். ஒருமுறை ஒரு மாம்பழத்தில் விசத்தைக் கலந்து அதனை மாம்பழக் கூடையில் வைத்து மகாநாகனுக்கு அனுப்பினாள். இதனை அரசியின் மகன் உண்டு மரணமடைந்தான். இந்தச்சம்பவத்தால் பயந்த மகாநாகன் உருகுணைக்கு தப்பி வந்து அங்கிருந்த தமிழ் அரசர்களிடம் தஞ்சமடைந்தான். பின்னர் யட்டால என்ற இடத்தில் அவனுக்கு என்றொரு மகன் பிறந்தான். அவன் யட்டால தீசன் என அழைக்கப்பட்டான். மகாநாகனுக்கு கோதாபயன் என்ற தத்து மகனும் உண்டு.


</doc>
<doc id="210241" url="https://ta.wikipedia.org/wiki?curid=210241" title="மின்மறுப்பு">
மின்மறுப்பு

ஒரு மின்னுறுப்பு அதன் வழியே பாயும் மின்னோட்டமோ அல்லது குறுக்கே உள்ள மின்னழுத்தமோ மாறுபடும்போது அதன் மின்தூண்டம் அல்லது தேக்கம் காரணமாகத் தரக்கூடிய எதிர்வினைப்பே அவ்வுறுப்பின் மின்மறுப்பு அல்லது மாறுதிசை மறிமம் எனப்படும். ஒரு உறுப்பில் உருவான மின்புலமானது அவ்வுறுப்பின் குறுக்கே உள்ள மின்னழுத்தம் மாறுவதை எதிர்க்கிறது, காந்தப்புலமானது உறுப்பின் வழியே பாயும் மின்னோட்டம் மாறுவதை எதிர்க்கிறது. 

மின்மறுப்பு, மின்தடையை ஒத்து இருப்பது போல் தோன்றினாலும் பல விதங்களில் வேறுபடுகிறது. ஒரு நல்லியல்பு மின்தடையத்தின் மின் மறுப்பு சுழியம் ஆகும். ஆனால் நல்லியல்பு கொண்ட மின்தூண்டிக்கும் மின்தேக்கிக்கும் மின்தடையம் சுழியம் ஆகும். அவற்றில் கண்டிப்பாக மின் மறுப்பு காணப்படும். 

ஒரு மின்தூண்டியின் மின்மறுப்பின் அளவு அலைவெண்ணிற்கு நேர்த்தகவில் இருக்கும். மின்தேக்கியுடைய மின்மறுப்பின் அளவு அலைவெண்ணிற்கு எதிர்த்தகவில் காணப்படும்.

கட்டப் பகுப்பாய்வில், மின்னுறுப்பின் மாறுதிசை(சைன்) மின்னோட்டத்தின் அல்லது மின்னழுத்தத்தின் அளவையும் அலைமுகத்தையும் அறிவதற்கு மின்மறுப்பு உதவுகிறது. formula_1 என்கிற சொல்லால் மின்மறுப்பு குறிப்பிடப்படுகிறது. 

மின்தடையும்formula_2 மின்மறுப்பும்formula_1 மின்னெதிர்ப்பின்formula_4 அங்கங்களாகும். 


மொத்த மின்மறுப்புformula_1, தூண்ட மின்மறுப்பையும்formula_11 தேக்க மின்மறுப்பையும்formula_12 உடையது ஆகும். 


எனவே,


இருப்பதாகக் கருதப்படும்.

ஒரு மாறுதிசை மின்னியக்கு விசைமூலத்தின் மின்னியக்கு விசை, formula_23 என்கிற மின்தேக்குதிறன் கொண்ட மின்தேக்கிக்குக் குறுக்கே இணைக்கப்படுகிறது எனக் கொள்வோம். மின்தேக்கி, முடிவிலாத (அதிகமான) மின்தடையைக் கொண்டிருப்பதாகக் கொள்வோம். இம்மின்தேக்கி முதலில் ஒரு திசையிலும் பின்னர் மறு திசையிலும் மின்னேற்றம் அடைகிறது. 

மூல மாறுதிசை(சைன்) மின்னியக்கு விசையின் சராசரி வர்க்கமூல(r.m.s) அளவு formula_24 ஆகவும் அதன் அதிர்வெண் formula_25 ஆகவும் இருப்பின், மின்தேக்கியின் வழியே பாயும் சராசரி மின்னோட்டம், 

இங்கு, 

ஒரு மின்னுறுப்பு அதன் குறுக்கே உள்ள மின்னழுத்தம் மாறுபடுவதற்குத் தரும் எதிர்ப்பு தேக்க மின்மறுப்பு(formula_12) ஆகும். தேக்க மின்மறுப்பு சைன் மின்னலையின் அதிர்வெண்(formula_25) அல்லது கோண அதிர்வெண்ணிற்கும்(ω) அவ்வுறுப்பின் மின்தேக்குதிறனிற்கும்(formula_23) எதிர்த்தகவில் இருக்கும். 

ஒரு மின்தேக்கி நேர்த்திசை மின்னோட்டத்திற்கு(d.c) முடிவிலா மின்மறுப்பைத் தரும். நேர்த்திசை மின்னோட்டத்தின் அதிர்வெண் சுழியம் என்பதாலும், தேக்க மின்மறுப்பு அதிர்வெண்ணிற்கு எதிர்த்தகவில் உள்ளதாலும் மின்மறுப்பு மிகவும் அதிகமாகிறது. எனவே நேர்த்திசை மின்சாரத்தைத் தடுத்து ஒரு திறந்த மின்பாதை போல் மின்தேக்கி செயல்படுகிறது.

ஒரு மாறுதிசை மின்னியக்கு விசைமூலத்தின் மின்னியக்கு விசை, formula_31 என்கிற தன்மின் தூண்டலெண் கொண்ட தூய மின்தூண்டிக்குத் தரப்படுகிறது எனக் கொள்வோம். அம்மின்தூண்டி, புறக்கணிக்கத்தக்க அளவு குறைந்த மின்தடையைக் கொண்டிருப்பதாகக் கொள்வோம். 

மூல மாறுதிசை(சைன்) மின்னியக்கு விசையின் சராசரி வர்க்கமூல(r.m.s) அளவு formula_24 ஆகவும் அதன் அதிர்வெண் formula_25 ஆகவும் இருப்பின், மின்தூண்டியின் வழியே பாயும் சராசரி மின்னோட்டம், 

ஆகும்.

இங்கு,

ஒரு உறுப்பு அதன் வழியே செல்லும் மின்னோட்டம் வேறுபடுவதற்குத் தரும் எதிர்ப்பு தூண்ட மின்மறுப்பு ஆகும். தூண்ட மின்மறுப்பு சைன் மின்னலையின் அதிர்வெண்(formula_25) அல்லது கோண அதிர்வெண்ணிற்கும்(ω) அவ்வுறுப்பின் மின்தூண்டத்திற்கும்(formula_31) நேர்த்தகவில் இருக்கும். 

மூல மாறுதிசை மின்னியக்கு விசை சதுர அலையாகவும், சராசரி வர்க்கமூல(r.m.s) அளவு formula_24 ஆகவும் அதன் அதிர்வெண் formula_25 ஆகவும் இருப்பின், மின்தூண்டியின் வழியே பாயும் சராசரி மின்னோட்டம், 

இதன்மூலம், சதுர மின்னலைக்கு தூண்ட மின்மறுப்பு, 

formula_41 எனக் கொள்ளலாம்.

ஒரு மின்தூண்டி நேர்த்திசை(d.c) மின்னோட்டத்திற்கு மின்மறுப்பைத் தருவதில்லை. நேர்த்திசை மின்னோட்டத்தின் அதிர்வெண் சுழியம் என்பதாலும், தூண்ட மின்மறுப்பு அதிர்வெண்ணிற்கு நேர்த்தகவில் உள்ளதாலும், அது சுழியத்திற்கு சமமாகி விடுகிறது. எனவே நேர்த்திசை மின்சாரத்தைக் கடத்துவதில் ஒரு குறுக்கிணைப்பு மின்பாதை போன்று மின்தூண்டி செயல்படுகிறது.

ஒரு உறுப்பில் மொத்த மின்னெதிர்ப்பும் மின்மறுப்பாக இருக்கும்பொழுது, 


ஆக, ஒரு நல்லியல்பு மறுப்பு உறுப்பில், அவ்வுறுப்பிற்குக் குறுக்கே உள்ள மாறுதிசை சைன் மின்னழுத்தமும் அதன் வழியே செல்லும் மாறுதிசை சைன் மின்னோட்டமும் கால்வட்டக்(formula_42) கட்ட மாறுபாட்டில் காணப்படும். 

மறுப்பு உறுப்பு மின் ஆற்றலை மின்சுற்றிலிருந்து மாற்றி மாற்றி எடுத்துக்கொள்ளவும் திருப்பித்தரவும் செய்கிறது. எனவே ஒரு தூய மின்மறுப்பில் மின்திறன் விரயம் இல்லை. இங்கு மின்திறன் விரயம் சுழியம் ஆகும்.



</doc>
<doc id="210243" url="https://ta.wikipedia.org/wiki?curid=210243" title="கொரே அண்டர்சன்">
கொரே அண்டர்சன்

கொரே அண்டர்சன் (Corey Anderson) 13 திசம்பர் 1990இல் பிறந்த , நியுசிலாந்தை சேர்ந்த துடுப்பாட்ட வீரர். சர்வதேச துடுப்பாட்டபோட்டிகளில் மிகக் குறைந்த பந்துகளில் சதம் அடித்த சாதனையை 2014இல் செய்தார்.மேற்கிந்தியத் தீவுகளுக்கு எதிராக குயின்ஸ்லாண்டில் நடைபெற்ற ஒரு நாள் போட்டியில் 36 பந்துகளில் கொரே அண்டர்சன் சதம் அடித்தார் . அதற்கு முன்பு 1996 ஆம் ஆண்டில் பாகிஸ்தானின் சாகித் அஃபிரிடி 37 பந்துகளில் அடித்த சதமே உலக சாதனையையாக இருந்தது.ஆட்ட நேர முடிவில் அண்டர்சன் 131 ஓட்டங்கள் எடுத்து ஆட்டமிழக்காமல் இருந்தார் . அதில் 14 சிக்சர்களையும், 6 பவுண்டரிகளையும் அடித்தார்.


</doc>
<doc id="210244" url="https://ta.wikipedia.org/wiki?curid=210244" title="விவேகம் (வேதாந்தம்)">
விவேகம் (வேதாந்தம்)

விவேகம் எனில் பரம்பொருள் ஒன்றே என்ற உண்மையானது அறிந்து கொள்வதுடன் நம் கண்களால் பார்க்கும் இவ்வுலகம், அனுபவிக்கும் பொருட்கள் அனைத்தும் தற்காலிக தோற்றம் கொண்டதேயன்றி என்றும் நிலையற்றது (மித்யா/பொய்) என்று உணரும் அறிவுதான் விவேகம் ஆகும். சாத்திரங்கள் விதித்துள்ள கர்மங்களையும், வழிபாட்டுமுறைகளையும் மேற்கொண்டு, மனத்தை தூய்மை செய்து கொள்ள வேண்டும். மனத்தூய்மை அடைந்த பிறகு விவேகம், வைராக்கியம், மனவடக்கம், புலனடக்கம், பொறுமை, அகிம்சை, சமாதானம், மனநிறைவு, தியாகம் முமுச்சுத்துவம் எனும் பிரம்மத்தை அறியும் ஆவல் போன்ற வழிமுறைகளை பின்பற்றவேண்டும்.



</doc>
<doc id="210251" url="https://ta.wikipedia.org/wiki?curid=210251" title="புலந்தசகர் மாவட்டம்">
புலந்தசகர் மாவட்டம்

புலந்தசகர் மாவட்டம் இந்திய மாவட்டங்களில் ஒன்று. இது உத்தரப் பிரதேசத்தில் உள்ளது. இதன் தலைநகரம் புலந்தசகர் நகரம். இது மீரட் கோட்டத்திற்கு உட்பட்டது, மாநில சட்டசபைக்கான உறுப்பினர், புலந்தசகர் சட்டமன்றத் தொகுதியில் இருந்து தேர்ந்தெடுக்கப்படுவார். இதன் பரப்பளவு 3,719 சதுர கி.மீ. இங்குள்ள மக்களின் கல்வியறிவு தேசிய சராசரியை விட அதிகம். இந்த மாவட்டம் புலந்தஷகர் மக்களவைத் தொகுதிக்கு உட்பட்டது.



</doc>
<doc id="210253" url="https://ta.wikipedia.org/wiki?curid=210253" title="புலந்தசகர்">
புலந்தசகர்

புலந்தசகர் இந்திய நகரங்களில் ஒன்று. இது உத்தரப் பிரதேசத்தின் புலந்தசகர் மாவட்டத்தில் உள்ளது. இந்தியாவில் சிறுபான்மையினர் நிறைந்து வாழும் பகுதிகளில் இதுவும் ஒன்று. இந்தியாவின் தலைநகரமான புது டெல்லி தோராயமாக 80 கி.மீ தொலைவில் உள்ளது. இங்கு இந்துக்களும், முசுலீம்களும் வாழ்கின்றனர்.



</doc>
<doc id="210257" url="https://ta.wikipedia.org/wiki?curid=210257" title="இடிப்பஸ்">
இடிப்பஸ்

கிரேக்கத் தொன்மக் கதைகளில் சிலவற்றை சாஃபக்கிளீசு (Sophocles) மேடையில் நடிக்கத்தக்க நாடகங்களாகப் படைத்தார். அவரது படைப்புகளில் மூன்று நாடகங்கள் ஒரே தொன்மக் கதையை மையமாக வைத்து இயற்றப்பட்டன. அம்மூன்று நாடகங்களுக்கும் கதாநாயகன் தீபெஸ் நாட்டின் அரசன் இடிப்பஸ் என்பவன் ஆவான். 

அம்மூன்று நாடகங்களாவன:

வெகு காலத்திற்கு முன்பு தீபெஸ் (Thebes) என்ற நாட்டை ஓர் அரசன் ஆண்டு வந்தான். அவனுக்கு ஒரு மகன் பிறந்தான். அவன் பெயர்தான் இடிப்பஸ். அக் குழந்தை தன் தந்தையைக் கொன்று தாயை மணப்பான் என்று அசரீரி கூறிற்று. அரசன் மிகவும் மனவருத்தப்பட்டான். எனவே அக் குழந்தையைக் காட்டிற்கு எடுத்துச் சென்று கொன்றுவிட்டு வரும்படி ஆட்களுக்கு ஆணையிட்டான். ஆனால் காட்டில் அக்குழந்தை ஒரு இடையனால் காப்பாற்றப்படுகிறது. அடுத்த நாட்டு அரண்மனைக்கு எடுத்துச் செல்லப்பட்டு அங்கு வளர்க்கப்படுகிறான். தன் பிறப்பை அறியாத நிலையிலேயே வளர்ந்து பெரியவனானான். ஆனால் எப்படியோ ஒரு சமயம் அவனும் அவனுடைய தந்தை கேட்ட அசரீரியையே கேட்க வேண்டியவனானான். அசரீரி வாக்குப்போல் ஏதும் நடந்துவிடக் கூடாது என்பதற்காக நாட்டை விட்டுக் காட்டுக்குப் போனான். காட்டில் சுற்றித் திரிந்து கொண்டிருக்கையில் தீபெஸ் நாட்டின் அரசனைச் சந்திக்கிறான். அவனோடு பகை ஏற்படுகின்றது. இருவருக்கும் ஏற்பட்ட சண்டையில் தன் உண்மைத் தந்தைதான் தீபெஸ் நாட்டு அரசன் என்பதனை அறியாமல் இடிப்பஸ் கொன்றுவிடுகிறான். கொன்ற பின்னும் அவன், தான் கொன்றது தந்தைதான் என அறியவில்லை. பிறகு தீபெஸ் நாட்டிற்குச் சென்று, அங்கு சிபிங்ஸ் புதிரை விடுவித்து அந் நகரைப் பிடித்திருந்த தீமையினின்றும் அதை விடுவிக்கிறான். அப்புதிரை விடுவிப்பவர் அந்நாட்டின் அரசனாவார் என்ற விதிப்படி தீபெஸ் நாட்டின் அரசனாகிறான். அந்நாட்டின் அரசியையும் மணந்துகொள்கிறான். இடிப்பசுக்கும் அவன் மனைவிக்கும் நான்கு குழந்தைகள் பிறக்கின்றன. பிறகு ஒருநாள் இடிப்பஸ் மன்னனுக்கு உண்மை புலப்படுகின்றது. காட்டில் தன்னால் கொல்லப்பட்ட அரசனே தன் தந்தை என்றும், தான் மணந்துகொண்டவள் தன் தாய்தான் என்றும் அறிகிறான். இக்கொடிய செயலைத் தாங்காத இடிப்பஸ் தன்னுடைய கண்களைத் தானே குத்திக்கொள்கிறான்.

கண்ணை இழந்த இடிப்பஸ், கலோனியஸ் என்னும் நாட்டில் பாவப்பட்ட மனிதனாகவும், இழித்துரைக்கப்படும் மனிதனாகவும் வாழ்ந்து வருகிறான். அவனது குற்ற உணர்வு அவனை வருத்திக் கொண்டிருந்தது. தான் தந்தையைக் கொன்றதும் (Parricide), தாயை மணந்ததும் (incest) மிகப்பெரும் தவறு என்பதை இடிப்பஸ் உணர்ந்தான். அதனால் இழித்துரைக்கும் மக்களிடம் எந்தவித எதிர்ப்புணர்வையும் காட்டவில்லை.

இவ்வாறு வருந்தியவண்ணம் ஆண்டிகான் என்னும் பெயரில் கிரியான் (Creon) என்பவனுடன் தன் குற்றம் பற்றி விவாதிக்கிறான். அங்கிருந்த மக்கள் அவனது வரலாற்றைக் கேட்டும், அவனது இழிநிலையைக் கண்டும் வருந்தினர். குற்றத்திற்குரிய தண்டனையை அவன் உணர்ந்துவிட்டானாகையால் அவன் தூய்மையடைந்தான் என மக்கள் நினைக்கின்றனர். எனவே அவனைத் தெய்வத்திற்கு ஈடாக வைத்துப் போற்றுகின்றனர்.

தந்தையைக் கொன்றதும் தாயை மணந்ததும் இடிப்பஸ் தெரிந்து, புரிந்து செய்த செயலன்று. எனினும் கதையில் இடிப்பஸ் மன்னனுக்குக் கிடைக்க வேண்டிய தண்டனைக்குப் பதிலாக அவன் தெய்வமாக்கப் பட்டுள்ளான். இந்நிகழ்வு மனித மனத்தின் விசித்திரமான செயல்பாடாகும். ஆனால் இந்த இயல்பு ஒவ்வொருவரிடமும் இருக்கின்றது என்பது ஃபிராய்டின் கருத்து. ஃபிராய்ட் இடிப்பஸ் கதையின் வெளித்தோற்றத்தை மட்டும் எடுத்துக்கொண்டார். இதை அடிப்படையாகக் கொண்டுதான் மனக் கோளாற்றின் அடிப்படை குழந்தைப் பருவத்து விழைவுகளிலிருந்து தொடங்குகின்றது என்று அவர் திடமாக நம்பினார்.


</doc>
<doc id="210259" url="https://ta.wikipedia.org/wiki?curid=210259" title="எச்சம் (சொல்)">
எச்சம் (சொல்)

எச்சம் என்னும் சொல் எஞ்சிநிற்கும் பொருளை உணர்த்தும். அது பயன்படுத்தியது போக மிச்சமாக இருக்கும் ஒன்று. திருக்குறளில் இச்சொல் பல்வேறு பொருளைக் குறிக்கும் வகையில் பயன்படுத்தப்பட்டுள்ளது.
புகழ்-இகழ், தக்கார்-தகவிலார் போன்றவை 

மக்கள்

கழிவுப்பொருள்


</doc>
<doc id="210260" url="https://ta.wikipedia.org/wiki?curid=210260" title="உடத்தலவின்னை">
உடத்தலவின்னை

உடத்தலவின்னை ("Uda Talawinna") என்பது இலங்கையின் மத்திய மாகாணத்திலுள்ள கண்டி மாவட்டத்தில் அமைந்துள்ள ஒரு சிறிய நகரமாகும். உடத்தலவின்ன கண்டி மாவட்டத் தலைநகரான கண்டி நகரில் இருந்து 8.6 கி.மீ. வடக்கே அமைந்துள்ளது. அரசியல் உள்ளூராட்சி பாததும்பறை பிரதேச சபையாலும் மேற்கொள்ளப்படுகிறது. நகரசபை மற்றும் பிரதேசசபை என்பன கூட்டாக பாததும்பறை பிரதேச செயளாலார் நிர்வாகப் பிரிவில் அடங்குகின்றன. இது கண்டி நகரத்தில் இருந்து வடக்குத் திசையில் அமைந்துள்ளது.



உடத்தலவின்னை மத்திய மலைநாடு என அழைக்கப்படும் இலங்கையின் புவியியல் பிரிவில் அமைந்துள்ளது. கடல் மட்டத்துக்கு மேல் சுமார் 485 மீற்றர் உயரத்தில் காணப்படுகிறது.

இங்கு வருடாந்த சராசரி வெப்பநிலை 24 பாகை செல்சியஸ் ஆகும். பெரும்பாலான மழைவீழ்ச்சி தென்மேற்கு பருவக்காற்று மூலம் கிடைக்கிறது. 2500-3000 மி.மீ. வருடாந்த சராசரி மழைவீழ்ச்சியை பெறுகின்றது.

இது முஸ்லிம்களைப் பெரும்பான்மையாக கொண்ட ஒரு பிரதேச செயலாளர் பிரிவு ஆகும். இங்குள்ள மக்களில் பெரும்பான்மையினர் இஸ்லாம் சமயத்தைச் சேர்ந்தவராவர்.




</doc>
<doc id="210272" url="https://ta.wikipedia.org/wiki?curid=210272" title="அஹம் பிரம்மாஸ்மி என்ற மகாவாக்கியம்">
அஹம் பிரம்மாஸ்மி என்ற மகாவாக்கியம்

அஹம் பிரம்மாஸ்மி என்ற மகாவாக்கியம் (Aham Brahmasmi)(சமசுகிருதம்:अयम् आत्मा ब्रह्म) எனில் `நான் பரம்பொருளாக இருக்கிறேன்` என்று பொருள் (பிரகதாரண்யக உபநிடதம் (1.4.10). அத்வைத மரபில் தத்துவமசி என்ற மகாவாக்கியம் உபதேச வாக்கியம் என்றும், `அஹம் பிரம்மாஸ்மி` என்ற மகாவாக்கியம் அனுபவ வாக்கியம் என்றும் அத்வைத வேதாந்திகள் கூறுகின்றனர்.

இங்கும் அஹம் என்பது சீவ சைதன்னியத்தையும், பிரம்மம் என்பது பிரம்ம சைதன்னியத்தையும் குறிப்பிடுவதால் அவைகளின் ஒருமையை பாகலட்சணையின் மூலம் விசாரணை செய்து தத்துவமசி என்ற மகாவாக்கியத்தின் விசயத்தில் விவரித்து இருப்பதை போன்றே `அஹம் பிரம்மாஸ்மி` என்ற மகாவாக்கியத்தின் பொருளை அறிந்து கொள்ளவேண்டும். துறவற வாழ்வை மேற்கொள்ளும் துறவிகளுக்கு மகா வாக்கியங்களின் கருத்து விரிவாக விளக்கப்படுகிறது.





</doc>
<doc id="210275" url="https://ta.wikipedia.org/wiki?curid=210275" title="தேரப்பெறா வடிவம்">
தேரப்பெறா வடிவம்

கணிதத்தில் தேரப்பெறா வடிவம் ("indeterminate form") என்பது சார்புகளின் எல்லை காணும்பொழுது கிடைக்கும் இயற்கணித கோவைகளாகும். அடிப்படை இயற்கணிதச் செயல்களைக் கொண்ட எல்லைகளின் மதிப்புகளைக் காணும் போது, அவற்றிலுள்ள உட்கோவைகளின் எல்லை மதிப்புகளைப் பிரதியிடப்படுகின்றன. இவ்வாறு பிரதியிட்ட பின் கிடைக்கும் கோவையால் மூல எல்லையின் மதிப்பைத் தீர்மானிப்பதற்கான விவரத்தைத் தர இயலவில்லை எனில் அது தேறப்பெறா வடிவம் எனப்படும்.

தேரப்பெறா வடிவங்கள்:

தேரப்பெறா வடிவத்திற்கு ஒரு முக்கிய எடுத்துக்காட்டு: 
"x" இன் மதிப்பு 0 ஐ நெருங்கும்போது கீழ்க்காணும் மூன்று விகிதங்களின் மதிப்புகள்: 

ஆனால் ஒவ்வொன்றிலும் தொகுதி மற்றும் பகுதிகளின் எல்லைகளைத் தனித்தனியே கண்டுபிடித்துப் பிரதியிட மூன்று விகிதங்களின் மதிப்புகளும் 0/0 என ஆகும். எனவே 0/0 இன் மதிப்பு 0 அல்லது 1 அல்லது formula_1 ஆகிய மூன்றில் எதுவாகவும் இருக்கலாம். இதனால் தான் 0/0 தேரப்பெறா வடிவம் என்று அழைக்கப்படுகிறது. 

"x" இன் மதிப்பு ஏதேனுமொரு "c" ஐ நெருங்கும்போது, சார்புகள் "f" மற்றும் "g" ஆகிய இரு சார்புகளின் மதிப்பும் பூச்சியமாகும் என்பதைக் கொண்டு, 

0/0 மற்றும் ∞/∞ வடிவங்களுக்கு லாபிதாலின் விதி பயன்படுத்தப்படுகிறது. 

இவ்விதியின் கூற்று:

இதில் "f<nowiki>'</nowiki>" , "g<nowiki>'</nowiki>" இரண்டும் முறையே "f" , "g" இன் வகைக்கெழுக்கள். 

ஏனைய தேரப்பெறாத வடிவங்களுக்கும் முறையான மாற்றங்கள் மூலம் இவ்விதியைப் பயன்படுத்த முடியும். 

எடுத்துக்காட்டு: 0 வடிவம்:

வலது புறமுள்ள வடிவம் ∞/∞ என்பதால், லாபிதாலின் விதியைப் பயன்படுத்தலாம்.

தேராப்பெறா வடிவங்களும் லாபிதாலின் விதியைப் பயன்படுத்தத் தக்க மாற்றங்களும்:



</doc>
<doc id="210282" url="https://ta.wikipedia.org/wiki?curid=210282" title="பீடபதம் (சிற்பநூல்)">
பீடபதம் (சிற்பநூல்)

இந்தியச் சிற்ப மரபில் பீடபதம் என்பது, 32 வகைகளாகச் சொல்லப்படும் தள அமைப்புக்களில் ஒன்று. இது ஒன்பது பதங்களைக் (நிலத்துண்டு) கொண்டது. இந்த அமைப்பில், கிழக்குப் பக்கம் ஆதித்தனுக்கும் (சூரியன்), தெற்குப் பக்கம் யமனுக்கும், மேற்குப் பக்கம் வருணனுக்கும், வடக்குப் பக்கம் சந்திரனுக்கும் உரியது. இவர்களைவிடச் சிவன் வடகிழக்குப் பகுதிக்கும், அக்கினி தென்கிழக்குக்கும், காற்றுக் கடவுளான பவனன் தென்மேற்குக்கும், ஆகாயத்துக்கு உரிய கடவுள் ககனன் வடமேற்குக்கும் உரிய கடவுளர் எனவும் மானசாரத்தில் சொல்லப்பட்டிருக்கிறது. மையத்தில் உள்ள பதம் "பிரிதிவி" அல்லது "புவி"க் கடவுளுக்கு உரியது.




</doc>
<doc id="210283" url="https://ta.wikipedia.org/wiki?curid=210283" title="சஷ்மே சாகி">
சஷ்மே சாகி

சஷ்மே சாகி அல்லது சஷ்ம சாகி ("Chashme Shahi") என்பது முகலாயர் காலத்தில் காஷ்மீரத்தில் அமைக்கப்பட்ட ஒரு அழகிய தோட்டமாகும். ஒரு சுத்தமான இயற்கை நீரூற்றைச் சுற்றி அமைக்கப்பட்டுள்ள இத்தோட்டம் முகலாய பாதுஷா ஷாஜஹான் அவர்களால் நியமிக்கப்பட்ட ஆளுநர் 'அலி மர்தன்' என்பவரால் கி.பி.1632 ஆம் ஆண்டு கட்டப்பட்டது. 

இத்தோட்டம் 'ஜபர்வான்' மலைப்பகுதியில் ,தற்போதைய ஆளுநர் மாளிகைக்கு அருகிலும், 'தால்' ஏரிக்கு எதிர்ப்புறமாகவும் அமைந்துள்ளது.

பெயர் வரலாறு : காஷ்மீரின் பெண் ஞானியான 'ரூபா பவானி' என்பவர் காஷ்மீர் பண்டிட் வம்சத்தில் 'சாஹிப்' பிரிவில் தோன்றியவர். இவரால் கண்டுபிடிக்கப்பட்டு அறிமுகப்படுத்தப்பட்டதால் இவர் குலப்பெயரான 'சாஹிப்'பில் இருந்து இந்த நீரூற்று 'சஷ்மே சாஹிப்பி' என்று பெயர் பெற்றது. காலப்போக்கில் இது திரிந்து 'சஷ்மே ஷாகி' என்று பெயர் பெற்றதாம்.

நிறுவிய வரலாறு : முகலாய மன்னரின் ஆளுநர் அலி மர்தன் என்பவரால் கி.பி.1632 இல், ஒரு அதிசய நீரூற்றைச் சுற்றி இந்த சஷ்மெ ஷாகி தோட்டம் நிறுவப்பட்டது. மன்னர் ஷாஜஹான் தன் மூத்த மகன் 'தாரா சீக்கோ'வுக்காக இதை நிறுவச்செய்தார்.

சஷ்மெ ஷாகி தோட்டத்தின் கிழக்கில் 'பரி மகல்' மாளிகை அமைந்துள்ளது. இங்குதான் இளவரசர் தாரா சீக்கோ சோதிடம் கற்றுக்கொள்வாராம். பின்னால் அவரது இளைய சகோதரர் அவுரங்கசீப்பினால் அவர் கொல்லப்பட்டதும் இந்த பரிமகலில் தான்.

தோட்டம் 108 மீ நீளமும், 38 மீ அகலமும் கொண்டது. ஏறத்தாழ 1 ஏக்கர் பரப்பளவு கொண்டது. ஸ்ரீநகரில் உள்ள மூன்று மொகல் தோட்டங்களில் இதுவே சிறியதாகும். 'ஷாலிமார் பூங்கா' மிகப்பெரியதாகும்; 'நிஷாத் பூங்கா' இரண்டாவது பெரிய பூங்கா. பின்னணியில் ஜபர்வான் மலைத்தொடர் காணப்பட, இந்த 3 பூங்காக்களும் தால் ஏரியின் இடதுபுறமாக அமைந்துள்ளன.
நீரூற்றும் அதன் கட்டமைப்பும் : 
முகலாய கட்டடக்கலை அம்சத்தை இப்பூங்கா கொண்டுள்ளது. ஈரானிய கலை அம்சத்துடன், பாரசீக தோட்டங்களின் அமைப்பையும் ஒத்துள்ளது.

ரூபா பவானி என்ற பெண் ஞானியால் கண்டு பிடிக்கப்பட்ட இயற்கை நீரூற்றைச் சுற்றி இந்த தோட்டம் அமைக்கப்பட்டுள்ளது. தோட்டத்தின் நடுவே ஊற்று நீர் சரிவுகளில் வழிந்து செல்லுமாறு அழகுற அமைந்துள்ளது. சரிவான நில அமைப்பு இத்தோட்டம் உருவாக ஏதுவாக இருந்திருக்கிறது. பூங்காவின் முக்கிய பகுதியே அடுக்கடுக்காக பாயும் நீரைத் தரும் ஊற்றுதான். 

நீரூற்று 3 பாகமாக அமைந்துள்ளது : 1. நீரூற்று 2. நீர் வீழ்ச்சி 3. நீர் செல்லும் பாதை.
நீரூற்று, பூங்காவின் முதல் அடுக்கில் இருந்து உருவாகிறது. இந்த முதல் அடுக்கில்தான், ஒரு அழகிய இருநிலை காஷ்மீர் குடில் அமைந்துள்ளது. முதல் அடுக்கிலிருந்து கீழ்நோக்கி சரிவான பாதையில் நீர் வழிந்து இரண்டாம் அடுக்கை நோக்கிப் பாய்கிறது. இரண்டாவது அடுக்கில் குளம் போல் நீர் தேங்கி நிற்கிறது. அங்கிருந்து நீர் வழிந்து வடிவமைக்கப்பட்ட பாதை வழியாக 3வது அடுக்கிற்கு வந்து சதுர வடிவில் நீர்த்தேக்கமாக அமைகிறது. இது பூங்காவின் நுழைவாயிலுக்கு அருகே அமைந்துள்ளது.

பூங்காவின் மேல் அடுக்குகளுக்கு செல்ல இரு பக்கங்களிலும் படிக்கட்டுகள் உள்ளன; இது நீரூற்றுப்பகுதி வரை செல்கின்றன.

ஆங்கில எழுத்தாளரும், பயணியுமான, ‘அல்டூஸ் ஹக்ஸ்லே’, “இந்த சிறிய சஷ்மே ஷாஹி, அமைப்பு ரீதியாக, ஸ்ரீநகரின் பூங்காக்களிலேயே மிகவும் ரம்மியமானதாகும்” என்று தன் கட்டுரையில் குறிப்பிடுகின்றார்.

இந்த ஊற்று நீரில் சில மருத்துவ குணங்கள் உள்ளதாக நம்பப்படுகிறது. இந்தியாவின் முன்னாள் பிரதமர் ஜவஹர்லால் நேரு தனக்காக இந்த ஊற்று நீரை தில்லிக்கு தருவித்தாராம்.

அடையும் வழி : ஸ்ரீநகர் விமான நிலையத்தின் வட கிழக்கே சுமார் 14 கி.மீ. தொலைவில், ஸ்ரீநகர் எல்லைக்குள்ளாகவே, ஆளுநர் மாளிகைக்கு அருகில் சஷ்மெ ஷாகி உள்ளது. தால் ஏரி கரை வழியாகச் செல்லும் ‘பூலேவார்டு’ சாலை இப்பூங்காவை இணைக்கிறது. பூங்காவுக்கு அருகிலேயே நிறைய உணவு விடுதிகளும், தங்கும் விடுதிகளும் உள்ளன.

மார்ச் மாதம் முதல் நவம்பர் மாதம் வரை, சுற்றுல்லாப் பயணிகளுக்காக பூங்கா, திறந்திருக்கும். பூங்காவைக்காண சிறந்த காலம் ஏப்ரல் முதல் அக்டோபர் வரை ஆகும். மே மற்றும் ஜூன் மாதங்களில் பூங்கா பூத்துக்குலுங்கும்.


</doc>
<doc id="210285" url="https://ta.wikipedia.org/wiki?curid=210285" title="டான் தமிழ் ஒளி">
டான் தமிழ் ஒளி

டான் தமிழ் ஒளி இலங்கையில் 2009ம் ஆண்டு தொடக்கம் ஒளிபரப்பாகும் ஒரு தனியார் தொலைக்காட்சி நிறுவனமாகும். இந்த ஒளிபரப்பு சேவையின் ஒரு சகோதர சேவை டான் யாழ் ஒளி எனும் பெயரில் யாழ்ப்பாணத்திற்கான சேவையை வழங்கி வருகின்றது.உலக அளவில் இணைய வழியாகவும், செய்மதியூடாகவும் தமது சேவையை வழங்கி வருகிறது.

உரையாடல் நிகழ்ச்சிகள், சினிமா மற்றும் தொலைக்காட்சி நாடகங்கள் போன்றன இத்தொலைக்காட்சியில் ஒளிபரப்பப்படுகின்றது.



</doc>
<doc id="210286" url="https://ta.wikipedia.org/wiki?curid=210286" title="லுபுண்டு">
லுபுண்டு

லுபுண்டு (Lubuntu ) என்பது, உபுண்டு இயங்குதளத்தினை அடிப்படையாகக் கொண்டு, உருவாக்கப்பட்ட வழங்கல்களில் ஒன்றாகும். குறைந்த அளவு திறனுள்ள கணினிகளை, திறம்பட இயக்கவல்ல ஒரு இயக்குதளமாக இது திகழ்கிறது.இதில் அடங்கியுள்ள அனைத்து மென்பொருட்களும் கட்டற்ற, திறந்த மூலநிரல் மென்பொருட்களாகும். இவ்வழங்கல் முற்று முழுதாக இலவசமாக கிடைக்கிறது. இது எல். எக்சு. டி. இ (LXDE) என்ற கணித்திரைப் புலத்தை இயல்பிருப்பாக கொண்டது ஆகும். இது கணினியின் ஆற்றல் வளங்களை(குறிப்பாக மின்கலத்தின் மின்ஆற்றலை) குறைந்த அளவே பயன்படுத்தி, சிறப்பாக செயல்படுவது நிரூபிக்கப்பட்டுள்ளது. இக்கணித்திரைப் புலத்தின் பெரும்பகுதி சி மொழியில் எழுதப்பட்டதாகும். மற்ற சிறுபகுதி மட்டுமே, பைத்தான் மொழியில் எழுதப்பட்டுள்ளது குறிப்பிடத்தகுந்த செய்தியாகும்.


</doc>
<doc id="210288" url="https://ta.wikipedia.org/wiki?curid=210288" title="பார்சிலோனா கால்பந்துக் கழகம்">
பார்சிலோனா கால்பந்துக் கழகம்

பார்சிலோனோ கால்பந்துக் கழகம், ("F.C. Barcelona") பார்செலோனாவிலுள்ள ஓர் காட்டலான்/எசுப்பானிய கால்பந்தாட்டக் கழகம். இவர்கள் 2010/11 யூஈஎஃப்ஏ வாகையர் கூட்டிணைவு போட்டி வெற்றியாளர்கள். லா லீகா, "கோப்பா டெல் ரே" மற்றும் யூஈஎஃப்ஏ வாகையர் கூட்டிணைவை ஒரே ஆண்டில் வென்ற கால்பந்துக் கழகம் இதுவே ஆகும். இவர்களது முதன்மை எதிர்க் கழகமாக ரியல் மாட்ரிட் கால்பந்துக் கழகம் உள்ளது. பல போட்டிகளை வென்று பார்செலோனா கால்பந்துக் கழகம் உலகின் தலைசிறந்த அணிகளில் ஒன்றாக விளங்குகிறது.

ஜோஆன் கேம்பார் என்பவர் வழிநடத்துதலின்படி சில சுவிட்சர்லாந்து, ஆங்கிலேய மற்றும் காட்டலோனிய கால்பந்து வீரர்களால் பார்சிலோனா கால்பந்துக் கழகம் 1899-ஆம் ஆண்டு ஆரம்பிக்கப்பட்டது. காட்டலோனிய பண்பாடு மற்றும் இனவுணர்வுகளின் சின்னமாக இக்கழகம் விளங்குகிறது; அதன் காரணமாகவே கழகத்தின் தாரக மந்திரம் ஒரு கழகத்தினும் மேலானது ( "Més que un club"- More than a club) என்பதாக இருக்கிறது. பெரும்பாலான மற்ற கால்பந்துக் கழகங்களைப் போலன்றி, பார்சிலோனா கால்பந்துக் கழகம் அதன் ஆதரவாளர்களால் நிர்வகிக்கப்படுகிறது, உரிமையாளர்களாக இருக்கின்றனர். ஆண்டுக்கு $613 மில்லியன் வரவு-செலவுடன், உலகின் இரண்டாவது பணக்கார கால்பந்துக் கழகமாகத் திகழ்கிறது; மேலும், $2.6 பில்லியன் மதிப்புடன் உலகின் மூன்றாவது மிகப்பெரும் மதிப்புமிக்க விளையாட்டு அணியாக இருக்கிறது.

பார்சிலோனா அணி, எசுப்பானியாவிலேயே அதிக வெற்றிகளை ருசித்த அணியாகும்; மொத்தமாக 83 வாகையர் பதக்கங்களை வென்றுள்ளனர். திசம்பர்-31, 2009, அன்று "பன்னாட்டு கால்பந்து வரலாறு மற்றும் புள்ளிவிபர கூட்டமைப்பின்" "அனைத்துலக கழக தரவரிசை"யில் முதல் இடம் பெற்றனர்; மேலும், தற்போதைய ஐரோப்பிய கால்பந்துக் கூட்டமைப்பின் கழக தரவரிசையிலும் முதல் இடத்தில் இருக்கின்றனர். எசுப்பானியாவின் உள்நாட்டுப் போட்டிகளில் பார்சிலோனா அணியினரின் வெற்றி வரலாறு பின்வருமாறு: 22 லா லீகா, 26 கோபா டெல் ரே, 11 எசுப்பானிய உன்னதக் கோப்பை, 3 ஈவா துயர்த்தே கோப்பை (உன்னதக் கோப்பையின் முன்னோடி), 2 லா லீகா கோப்பை (எசுப்பானிய கூட்டிணைவுக் கோப்பை). பன்னாட்டு கழக கால்பந்துப் போட்டிகளில் பார்சிலோனாவின் வெற்றி வரலாறு பின்வருமாறு: 4 யூஈஎஃப்ஏ வாகையர் கூட்டிணைவு, 4 யூஈஎஃப்ஏ கோப்பை வெற்றியாளர்கள் கோப்பை (இதுவே அதிகபட்ச வெற்றி சாதனை), 4 யூஈஎஃப்ஏ உன்னதக் கோப்பை, 3 நகர்களிடை காட்சிப் போட்டிக் கோப்பை (அதிகபட்ச சாதனை), மற்றும் அதிகபட்ச சாதனையாக 2 ஃபிஃபா கழக உலகக் கோப்பைகளையும் வென்றுள்ளனர். பார்சிலோனா அணியினருக்கும் ரியல் மாட்ரிட் அணியினருக்கும் பெரும் வரலாறு கொண்ட போட்டித் தன்மை உள்ளது; இவ்விறு அணிகளுக்கும் இடையிலான போட்டி "எல் கிளாசிகோ" ("El Clásico") என்றழைக்கப்படுகிறது.

உலக அளவில் பெரும் ஆதரவு கொண்ட விளையாட்டு அணிகளில் பார்சிலோனா ஒன்றாக விளங்குகிறது; சமூக வலைதளங்களில் மிகப்பெரும் இரசிகர் பலம் கொண்ட விளையாட்டு அணியாக பார்சிலோனா இருக்கிறது ( ஃபேஸ்புக்கில் 52 மில்லியனுக்கும் அதிகமான இரசிகர்கள், டுவிட்டரில் கிட்டத்தட்ட 11 மில்லியன் பின்பற்றுவோர், கூகுள்+-இல் 6 மில்லியனுக்கும் அதிகமான இரசிகர்கள்). பார்சிலோனா அணி வீரர்களே அதிகமுறை பாலோன் தி'ஓர் விருதையும் (10 முறை) மற்றும் ஃபிஃபா ஆண்டின் உலகளவில் சிறந்த வீரர் விருதையும் (7 முறை) வென்றுள்ளனர். 2010-ஆம் ஆண்டில் உலகின் சிறந்த வீரர்களின் முதல் மூவராக பார்சிலோனா கழகத்தின் இளையோர் பயிற்சிக் கழகத்தில் பயிற்றுவிக்கப்பட்ட லியோனல் மெஸ்ஸி, ஆந்த்ரெ இனியஸ்தா, க்சாவி ஆகியோர் தேர்ந்தெடுக்கப்பட்டது வரலாறாகும்; மூவரும் 2010-ஆம் ஆண்டு ஃபிஃபா பாலோன் தி'ஓர் விருது நிகழ்ச்சியில் முதல் மூன்று இடங்களைக் கைப்பற்றினர். இவ்வாறு ஒரே கால்பந்துப் பயிற்சிப் பள்ளியில் கற்ற மூவரும் ஓராண்டில் உலகின் சிறந்த வீரர்களாக அங்கீகரிக்கப்பட்டது இதுவே முதல் நிகழ்வாகும்.

1955-ஆம் ஆண்டு முதல் அனைத்து வருடங்களிலும் ஐரோப்பிய கால்பந்துப் போட்டிகளில் பங்கேற்ற மிகச்சில கால்பந்துக் கழகங்களில் பார்சிலோனாவும் ஒன்றாகும். லா லீகாவிலிருந்து இரண்டாம் நிலை கூட்டிணைவுக்குத் தரம் குறைக்கப்படாத மூன்று கழகங்களில் இது ஒன்றாகும் (மற்ற இரண்டு தரம் குறைக்கப்படாத கழகங்கள்: அத்லெடிக் பில்பாஓ, ரியல் மாட்ரிட் ஆகியன). 2009-ஆம் ஆண்டில் லா லீகா, கோபா டெல் ரே மற்றும் யூஈஎஃப்ஏ வாகையர் கூட்டிணைவு ஆகிய மூன்றையும் வென்றது; இங்ஙனம் அம்மூன்றையும் ஒரே பருவத்தில் வென்ற முதல் எசுப்பானிய கால்பந்துக் கழகம் பார்சிலோனாவாகும். மேலும், அதே ஆண்டில் அது பங்கேற்ற ஆறு கோப்பைப் போட்டிகளையும் வென்று வாகை சூடிய முதல் அணியாக வரலாறு படைத்தது; மேற்சொன்ன மூன்று கோப்பைகளோடு, எசுப்பானிய உன்னதக் கோப்பை, யூஈஎஃப்ஏ உன்னதக் கோப்பை, மற்றும் ஃபிஃபா கழக உலகக் கோப்பை ஆகியவற்றையும் வென்றது. 2011-ஆம் ஆண்டில் மீண்டும் ஐரோப்பிய வாகையர் பட்டம் வென்றார்கள். அவ்வாண்டில் பார்சிலோனா 5 பட்டங்களை வென்றது; கோபா டெல் ரே மட்டும் வெல்லவில்லை - அதில் இரண்டாம் இடம் பிடித்தனர். இந்த அனைத்தையும் வெல்லும் பார்சிலோனா அணி தொடர்ச்சியாக 6 யூஈஎஃப்ஏ வாகையர் கூட்டிணைவு-இல் அரையிறுதியை எட்டியது; 4 ஆண்டுகளில் 14 கோப்பைகளை வென்றது. பெப் கார்டியோலாவினால் பயிற்சியளிக்கப்பட்ட இந்த அணி, பல்வேறு பயிற்சியாளர்கள், விளையாட்டு வீரர்கள் மற்றும் நிபுணர்களால், வரலாற்றின் சிறந்த கால்பந்து அணிகளில் ஒன்றாகக் கருதப்படுகிறது.



</doc>
<doc id="210292" url="https://ta.wikipedia.org/wiki?curid=210292" title="சேவியர் எர்னாண்டசு">
சேவியர் எர்னாண்டசு

இக்சாவி ("Xavi", ஜனவரி 25, 1980) என்று பரவலாக அறியப்படும் சேவியர் "இக்சாவி" எர்னாண்டசு இ கிரெயசு ("Xavier Xavi Hernández i Creus" ) எசுப்பானியக் கால்பந்தாட்ட விளையாட்டு வீரர். இவர் பார்செலோனாவிற்கும் எசுப்பானியாவிற்கும் ஆடுகிறார். 2008ஆம் ஆண்டு ஐரோப்பிய கால்பந்தாட்டப் போட்டியில் இவருக்கு போட்டிகளின் சிறந்த விளையாட்டு வீரர் என்ற விருது கிடைத்தது.


</doc>
<doc id="210295" url="https://ta.wikipedia.org/wiki?curid=210295" title="ஆந்த்ரெ இனியஸ்தா">
ஆந்த்ரெ இனியஸ்தா

ஆந்த்ரெ இனியஸ்தா லூயான் ("Andrés Iniesta Luján", , பிறப்பு மே 11, 1984) எசுப்பானியத் தேசிய அணிக்கும் பார்சிலோனா கால்பந்துக் கழகத்திற்கும் விளையாடும் எசுப்பானிய கால்பந்தாட்ட தொழில்முறை விளையாட்டாளர் ஆவார்.


</doc>
<doc id="210297" url="https://ta.wikipedia.org/wiki?curid=210297" title="செம்பனார்கோயில் எஸ். ஆர். டி. வைத்தியநாதன்">
செம்பனார்கோயில் எஸ். ஆர். டி. வைத்தியநாதன்

செம்பனார்கோயில் எஸ். ஆர். டி. வைத்தியநாதன் (15 மார்ச் 1929 - 18 நவம்பர் 2013) தமிழகத்தைச் சேர்ந்த நாதசுவர இசைக் கலைஞர் ஆவார்.

தமிழ்நாட்டில் நாகப்பட்டினம் மாவட்டத்தில், மயிலாடுதுறையில் பிறந்தவராகிய வைத்தியநாதன், செம்பனார் கோயில் எனும் ஊரினைச் சேர்ந்த இசைக் குடும்பத்தின் வழிவந்தவர். இவரின் தாத்தா இராமசாமிப் பிள்ளையின் இசையினை His Master’s Voice எனும் நிறுவனம் ஒலிப்பதிவு செய்தது. இவரின் தந்தை தக்சிணா மூர்த்தியின் இசையினை Colombia நிறுவனம் ஒலிப்பதிவு செய்தது.
நாதசுர இசையினை மாயவரம் ராமைய்யா பிள்ளையிடமும், வாய்ப்பாட்டினை விழுந்தூர் ஏ. கே. கணேச பிள்ளை, மதுரை மணி ஐயர் ஆகியோரிடமும் கற்றார்.

தர்மபுரம் ஆதீனம், திருவாவடுதுறை ஆதீனம், திருப்பனந்தாள் ஆதீனம் எனும் அமைப்புகளால் ஆதீன வித்துவானாக அங்கீகரிக்கப்பட்டவர். சிதம்பரம் அண்ணாமலைப் பல்கலைக்கழகத்தில் ரீடராகவும், சென்னை தமிழ் இசைச் சங்கத்தில் ஓய்வுப்பெற்ற ரீடராகவும் பணிபுரிந்தவர்.




</doc>
<doc id="210299" url="https://ta.wikipedia.org/wiki?curid=210299" title="பயனர் இடைமுகம்">
பயனர் இடைமுகம்

இடைமுக வடிவமைப்பியல் (User Interface) பயனர் இடைமுகம், மனித இயந்திரம் தொடர்பான தொழில்துறை வடிவமைப்பு துறையில், மனிதர்கள் மற்றும் இயந்திரங்களுக்கு இடையேயான தொடர்பு ஏற்படும் இடத்தில் உள்ள வடிவமைப்பியல் ஆகும். இந்த இடைமுக வடிவமைப்பியல் பயனர் இலகுவாக இயந்திரத்தை தொடர்பு கொள்ளவும் மற்றும் இயந்திர கட்டுப்பாட்டின் மூலம் எளிதாக செயல்பாட்டு முடிவுகளை எடுக்கும் உதவுகிறது.


</doc>
<doc id="210302" url="https://ta.wikipedia.org/wiki?curid=210302" title="மென்பொறியாளர்">
மென்பொறியாளர்

மென்பொருள் பொறியாளர்கள் கணிணி மென்பொருள் சார்ந்த வடிவமைப்பு, வளர்ச்சி, பராமரிப்பு, சோதனை தொடர்பான பொறியியல் கொள்கைகளை பயண்படுத்தி கணிணி மென்பொருள் உருவாக்கத்தில் பங்குபெறுபவர்கள் ஆவர்.

1960கள் வரை மென்பொறியாளர்கள் தங்களை நிரலாளர் அல்லது மென்பொருள் உருவாக்குநர் என்ற அழைத்தனர்.


</doc>
<doc id="210304" url="https://ta.wikipedia.org/wiki?curid=210304" title="பேய்க் கோபுரம்">
பேய்க் கோபுரம்

பேய்க் கோபுரம் ("Devils Tower", லகோட்டா மொழி: Matȟó Thípila ("கரடி வீடு") அல்லது Ptehé Ǧí ("கறுப்பு எருமைக் கொம்பு") (அரபாகோ மொழி: "Wox Niiinon" ) என்பது தென்கிழக்கு வயோமிங்கின் குறூக் கவுண்டியில் அமைந்துள்ள ஓர் தீப்பாறை குவிவளை முகடு ஆகும். இது 1,267 அடி (386 மீ) உயரத்திற்கு சூழவுள்ள நிலப்பிரதேசத்திலிருந்து உயர்ந்தும், கடல் மட்டத்திலிருந்து இதன் சிகரம் 5,114 அடி (1,559 மீ) உயரத்திலும் உள்ளது.

பேய்க் கோபுரம் முதன் முதலில் ஐக்கிய அமெரிக்கா தேசிய நினைவுச்சின்னமாக அந்நாட்டதிபர் தியொடோர் ரோசவெல்ட்டினால் செப்டம்பர் 24, 1906 அன்று அறிவிக்கப்பட்டது. இந்நினைவுச்சின்னத்தின் எல்லை 1,347 ஏக்கர் (545 கெ) பரப்பைக் கொண்டது.

கடந்த வருடங்களில், இதன் வருடாந்த 400,000 வருகையாளர்களின் கிட்டத்தட்ட 1% பேர் இதன்மீது பாரம்பரிய மலையேற்ற நுட்பத்தினைப் பயன்படுத்தி ஏறுகின்றனர்.



</doc>
<doc id="210319" url="https://ta.wikipedia.org/wiki?curid=210319" title="உலகம் (தீவுக்கூட்டம்)">
உலகம் (தீவுக்கூட்டம்)

உலகம் அல்லது உலகத் தீவுகள் ("The World" / "World Islands") என்பது ஐக்கிய அரபு அமீரகத்தின் துபாய் கடற்கரையிலிருந்து 4.0 கி.மீ (2.5 மைல்) தூர கடற்பகுதியில், உலக வரைபட வடிவில் பல்வேறு சிறு தீவுகளினால் அமைக்கப்பட்டுள்ள ஓர் செயற்கையான தீவுக்கூட்டம் ஆகும்.


</doc>
<doc id="210321" url="https://ta.wikipedia.org/wiki?curid=210321" title="ஜெயப்பிரகாஷ் நாராயண் (லோக் சட்டா)">
ஜெயப்பிரகாஷ் நாராயண் (லோக் சட்டா)

நாகபைரவ ஜெயப்பிரகாஷ் நாராயணன் (ஆங்கிலம்: Nagabhairava Jayaprakash Narayan)(பிறப்பு: 14 ஜனவரி 1956) ஜேபி(JP) என்றும் அறியப்படும் இவர் ஒர் இந்திய அரசியல்வாதி, அரசியல் சீர்திருத்தவாதி மற்றும் பத்திரிக்கையாளர் ஆவார். லோக் சட்டா என்கிற கட்சியை உருவாக்கியவரும் அதன் தற்போதைய தலைவருமான இவர், ஆந்திர மாநில சட்டசபை உறுப்பினரும் ஆவார். மேலும், இவர் முன்னாள் இந்திய ஆட்சிப்பணியாளரும் ஆவார். தேர்தல் சீர்திருத்தங்கள், தகவல் பெறும் உரிமைச் சட்டம் ஆகியவற்றில் இவரின் பங்களிப்பிற்காகவும் மிகவும் அறியப்படுகிறார். டைம்ஸ் ஆஃப் இந்தியா, தி இக்கனாமிக்ஸ் டைம்ஸ், தி ஃபினாசியல் எக்ஸ்பிரஸ், தி இந்து போன்ற பல பத்திரைக்களிலும் இவர் பத்திகளை எழுதி வருகிறார். 


</doc>
<doc id="210323" url="https://ta.wikipedia.org/wiki?curid=210323" title="எச்சில் (கோட்பாடு)">
எச்சில் (கோட்பாடு)

எச்சில் என்பது உமிழ்நீர். உணவு செரிமானத்துக்காக வாயில் ஊறும் உமிழ் வாயில் போட்டுக்கொள்ளும் புகையிலை போன்ற நச்சுப் பொருள்களால் உமிழ வேண்டிய தீய பொருளாக மாறிவிடும். அன்றியும் உடல் நோய்வாய்ப் படும்போது கோழையாக மாறி உமிழவேண்டிய ஒன்றாக ஆகிவிடும். இந்த நிலையில் இது வேண்டாத அருவருக்கத் தக்க எச்சில். இது எச்சப் பொருள். வேண்டாத எச்சப் பொருளை, தகாத பொருளை 'எச்சில்' என்றனர். ஆசாரக்கோவை என்னும் நீதிநூல் எச்சில் பற்றிச் சில செய்திகளைக் குறிப்பிடுகிறது.

ஒதுக்கத் தக்க எச்சில் எனத் தமிழ் மக்கள் நானகினைக் கொண்டனர். அவை உடல் கழிவுகளான சிறுநீர், மலம். ஆண்-பெண் உடல் உறவின்போது வெளிப்படும் விந்து, நாதப் பசைகள், வாயில் வரும் கோழை என்பவை. 
இந்த நான்கு வகையான எச்சிலைத் தூய்மைப்படுத்திக் கொள்ளா முன்னர் மேதைகள் பாடங்களை வாய்விட்டுப் படிக்கமாட்டார்கள். பிறரோடு பேசிக்கொண்டிருக்க மாட்டார்கள். படுக்கையில் படுத்து உறங்கமாட்டார்கள். 

எச்சில் பட்டுத் தூய்மைப்படுத்திக்கொள்ளாத நிலையில் இருப்பவர்கள் பசுவையோ, பார்ப்பாரையோ, (சமையல், விளக்குத்)தீயையோ, தெய்வத் திருமேனிகளையோ, தன் உச்சந்தலையையோ தொடக்கூடாது. 

இவர்கள் கண்ணால் பார்க்கத் தகாதனவும் உண்டு. அவை ஐந்து. 1 புலால்-உணவு, 2 வானத்து நிலா, 3 வளர்க்கும் நாய், 4 தோன்றும் ஞாயிறு, 5 வானத்தில் எரிந்து விழும் மீன் (எரிகல்) என்பன. 


</doc>
<doc id="210325" url="https://ta.wikipedia.org/wiki?curid=210325" title="குளோரோபுளோரோகார்பன்">
குளோரோபுளோரோகார்பன்

குளோரோபுளோரோகார்பன் ("chlorofluorocarbon", CFC) எனப்படுவது கரிமம், புளோரின் மற்றும் குளோரின் ஆகிய தனிமங்களை மட்டும் உள்ளடக்கிய கரிமச் சேர்வைகளின் தொகுதியாகும். இவை மெத்தேன், எத்தேன் ஆகியவற்றிலிருந்து உற்பத்தி செய்யப்படுகின்றது. உலகில் அதிகம் பயன்படுத்தப்பட்ட சேர்மம் டைக்குளோரோடைபுளோரோமெத்தேன் (CClF) ஆகும். இது R-12 அல்லது Freon-12 என்ற வணிகப் பெயரில் விற்பனை செய்யப்பட்டது. குளோரோபுளோரோகார்பன்கள் படை மண்டலத்திலுள்ள ஓசோன் வளிமத்துக்குப் பாதிப்பை ஏற்படுத்தியதால், புவி வாழ் உயிரினங்களுக்கு புற ஊதாக்கதிர்களுக்கு எதிரான பாதுகாப்புக் குறைவடைந்தது. எனவே மொண்ட்ரியால் ஒப்பந்தப்படி குளோரோபுளோரோகார்பன்களின் பயன்பாடு பல நாடுகளில் தடை செய்யப்பட்டது. அது வரை குளிராக்கிகளிலும், பீச்சிகளிலும், பரவலாக குளோரோபுளோரோகார்பன்கள் பயன்படுத்தப்பட்டன. பின்னர் படிப்படியாக R-410A போன்ற மாற்றீடுகள் அறிமுகப்படுத்தப்பட்டு குளோரோபுளோரோகார்பன்களின் பயன்பாடு பெருமளவில் குறைக்கப்பட்டு விட்டது.

எளிய அல்கேன்களைப் போல CFCக்களும் நான்முகி வடிவான மூலக்கூற்றுக் கட்டமைப்புடையவை. எனினும் குளோரோபுளோரோகார்பன்களின் கொதிநிலை எளிய அல்கேன்களை விட அதிகமாகும். CFCக்களில் வெவ்வேறு தனிமங்களின் அணுக்கள் இருப்பதால் இங்கு முனைவாக்கத்தன்மை அதிகமாகும். எனவே மூலக்கூறுகளுக்கிடையே மின்னியல் கவர்ச்சி காரணமாக இவற்றின் கொதிநிலை சிறிது அதிகமாக உள்ளது. இதனாலேயே எளிய அல்க்கேனான மெத்தேன் -161 °C இல் கொதிக்க, CClF -29.8 °C இல் கொதிக்கின்றது. சில CFCக்களின் கொதிநிலை இதனிலும் அதிகமாகும். இவ்வாறு அதிக வெப்பநிலையை உள்ளடக்கும் தன்மை காரணமாக குளோரோபுளோரோகார்பன்கள் குளிரூட்டிகளில் அதிகளவில் பயன்படுத்தப்பட்டது. 
குளோரோபுளோரோகார்பன்கள் பொதுவாக பின்வரும் முறையில் உற்பத்தி செய்யப்படுகின்றன.

பின்னர் ஐதரசனுக்குப் பதிலாக புளோரின் அல்லது குளோரின் பதிலிடப்படும். குளோரோபுளோரோகார்பன்களிடையே அடர்த்தியும் கொதிநிலையும் பரவலாக வேறுபடும்.

குளோரோபுளோரோகார்பன்களின் குறைந்த நச்சுத்தன்மை, குறைவாக எரிபற்றல், குறைவாக தாக்கத்திலீடுபடல் காரணமாக இவை பரவலாகப் பல துறைகளிலும் பயன்படுத்தப்படுகின்றன. டெஃப்லோன் தயாரிப்பில் மூலப்பொருளாகத் தற்போதும் பயன்படுத்தப்படுகின்றது (எனவே வாயு வெளியேற்றப்படுவதில்லை). தடை செய்யப்படும் முன்னர் அதிகளவில் குளிரூட்டிகளில் பயன்படுத்தப்பட்டது.

CFCக்களுக்கான மாற்றீடுகள் 1970களிலிருந்து உருவாக்கப்பட்டு வருகின்றன. முதலாவதாக முன்வைக்கப்பட்டு பயன்படுத்தப்பட்ட மாற்றீடு HCFC ஆகும். HCFCயின் நிலைப்புத்தன்மை குறைவென்பதால் அது படை மண்டலத்தை அடைய முன் மாறன் மண்டலத்திலேயே அழிவடைந்து விடும் என எதிர்பார்க்கப்பட்டது. எனினும் எதிர்பார்த்ததை விட அதிகளவான HCFC படை மண்டலத்தை அடைந்து ஓசோன் படைக்கு அழிவேற்படுத்தியதால், வேறு பல ஓசோனுக்கு பாதிப்பை ஏற்படுத்தாத மாற்றீடுகள் அறிமுகப்படுத்தப்பட்டுள்ளன.

ஓசோன் படை நலிவடைதலுக்கு குளோரோபுளோரோகார்பன்களே முக்கிய காரணமாகும். இவை படை மண்டலத்தை அடையும் போது புற ஊதாக் கதிர்களின் தாக்கத்தினால் பிரிகையடைந்து குளோரின் அணுவை வெளியேற்றும்.

இந்த குளோரின் அணு அதிக தாக்குதிறன் உடையது. இது ஊக்கியாகத் தொழிற்பட்டு (எனவே தாக்கத்தில் விரயமாகாது) ஓசோன் வாயுவை ஒக்சிசனாக மாற்றும். இத்னால் அதிக புற ஊதாக் கதிர்கள் புவியை அடைந்து உயிர்ச்சூழலின் சமநிலை பாதிப்ப்டைய வாய்ப்புள்ளது.

குளோரோபுளோரோகார்பன்கள் பச்சை வீட்டு வாயுக்களுமாகும். எனவே இவை புவி வெப்பமடைதலுக்கும் பங்களிப்பனவாகும்.


</doc>
<doc id="210328" url="https://ta.wikipedia.org/wiki?curid=210328" title="கோபுரப் பாலம்">
கோபுரப் பாலம்

கோபுரப் பாலம் ("Tower Bridge") (கட்டப்பட்டது 1886–1894) என்பது இலண்டனிலுள்ள தேம்சு ஆற்றுக்கு குறுக்காக எடைக்கட்டுப் மற்றும் தொங்கு பாலம் இணைந்த ஓர் பாலமாகும். இலண்டன் கோபுரத்திற்கு அருகில் காணப்படும் இது இலண்டன் கோபுரத்தின் பெயரைக் எடுத்துக்கொண்டு, இலண்டனின் முக்கியத்துவ அடையாளமாக விளங்குகிறது.



</doc>
<doc id="210332" url="https://ta.wikipedia.org/wiki?curid=210332" title="தைவான் தமிழ்ச் சங்கம்">
தைவான் தமிழ்ச் சங்கம்

தைவான் தமிழ்ச் சங்கம் தமிழ் ஆர்வலர்களால் தைவானில் 2013-ஆம் ஆண்டு துவங்கப்பட்டது. ஒவ்வொரு ஆண்டும் பொங்கல் விழாவைக் கொண்டாடுகின்றனர். தமிழர்களின் பொங்கல் கலாச்சாரத்தை வெளிப்படுத்தும் வகையில் சித்திரங்கள் வரைந்துப் பார்வைக்கு வைக்கப்பட்டன. மேலும் கவிதை எழுதுதல், வாசித்தல், சீன மொழியில் திருக்குறள் ஒப்புவித்தல் போன்ற போட்டிகளும் நடத்தப்பட்டன. பறையாட்டம், பரதநாட்டியம், மழலைத் தமிழ்ப் பேச்சு, பலகுரல் நிகழ்ச்சி, திரையிசைப்பாடல்கள் பாடுவது, குழு நடனங்கள் போன்ற கலை நிகழ்ச்சிகள் இடம்பெற்றன.

இந்தியாவின் முன்னாள் குடியரசுத் தலைவராக இருந்த அப்துல் கலாமின் வேண்டுகோளுக்கிணங்கி, சீனக் கவிஞர் முனைவர். யூசி திருக்குறளை சீன மொழியில் மொழிபெயர்த்தார். தமிழ் வளர்ச்சி அறநிலையங்கள், செய்தித்துறையின் செயலாளர் முனைவர் ம. இராஜாராம் இ. ஆ. ப., மொழிபெயர்ப்பு இயக்குனர் முனைவர் ந. அருள், தமிழ்ப் பல்கலைக்கழக துணைவேந்தர் முனைவர் ம. திருமலை ஆகியவர்களின் முயற்சியினால் பாரதியார் மற்றும் பாரதிதாசனின் தேர்ந்தெடுக்கப்பட்ட கவிதைகளை முனைவர். யூசி சீன மொழியில் மொழிபெயர்த்துள்ளார். முனைவர். யூசியின் சீனக்கவிதைகள் சில தமிழில் மொழிபெயர்க்கப்பட்டிருக்கின்றன. திருக்குறளை சீன மொழியில் மொழிபெயர்த்ததால் கவிஞர் யூசிக்கு, இந்த ஆண்டுக்கான (2014) 
திருவள்ளுர்வர் விருதினை தமிழக முதல்வர் ஜெயலலிதா அளித்தார்.


</doc>
<doc id="210341" url="https://ta.wikipedia.org/wiki?curid=210341" title="ஆர்க் டே ரியோம்ப்">
ஆர்க் டே ரியோம்ப்

ஆர்க் டே ரியோம்ப் ("Arc de Triomphe de l'Étoile") என்பது பாரிசிலிலுள்ள மிகவும் புகழ்பெற்ற நினைவுச்சின்னங்களில் ஒன்று. இது "பலஸ் சாள்ஸ் டே கேல்" எனுமிடத்தின் மத்தியில் உள்ளது. "ஆர்க் டே ரியோம்ப்" ("வெற்றி வளைவு" என்பது பொருள்) பிரெஞ்சுப் புரட்சிப் போர்கள், நெப்போலியப் போர்கள் ஆகிய போர்களில் பிரான்சுக்காக சண்டையிட்டு இறந்தவர்களை புகழ்வதற்காக, இதன் வெளிப்புற மேற்பரப்பில் முழு பிரான்சிய வெற்றியாளர்கள் மற்றும் தளபதிகளின் பெயர்கள் பதிக்கப்பட்டு அமைக்கப்பட்டுள்ளது. இதன் கீழே முதலாம் உலகப்போரின் "அறியப்படாத போர் வீரன்" கல்லறை உள்ளது.



</doc>
<doc id="210347" url="https://ta.wikipedia.org/wiki?curid=210347" title="ஆசியா பீபி தெய்வ நிந்தனை நிகழ்வு">
ஆசியா பீபி தெய்வ நிந்தனை நிகழ்வு

ஆசியா நோரீன் (Aasiya Noreen, உருது மொழி: آسیہ نو رین, பிறப்பு: 1971) பொதுவாக "ஆசியா பீபி" என்று அறியப்படுபவர். இவர் பாக்கிஸ்தானைச் சார்ந்தவர். இவர் இஸ்லாத்தின் முகம்மது நபியைப் பற்றி 2009 ஆம் ஆண்டு ஜூன் மாதம் சக பெண்களிடம் அறுவடையின் போது தவறாகப் பேசியதாகக் குற்றம் சாட்டப்பட்டவர். இவருக்கு மரணதண்டனை என்று பாகிஸ்தான் நீதிமன்றத்தால் 2010 ஆம் ஆண்டு நவம்பர் மாதம் தீர்ப்பு வழங்கப்பட்டது. இவர் பாகிஸ்தானின் பஞ்சாப் மாகாணத்தில் ஷேய்க்குப்புரா மாவட்டத்தில் பிறந்தவர். இவரது தண்டனை நிறைவேற்றப்பட்டால் பாகிஸ்தானில் 
தெய்வ நிந்தனைக்காக சட்டத்தின் மூலம் கொல்லப்பட்ட முதல் பெண்மணி இவர் ஆவார். இவரது மரண தண்டனையை எதிர்த்து உலகம் முழுவதிலுமிருந்து கண்டனங்கள் தெரிவிக்கப்பட்டது.


</doc>
<doc id="210349" url="https://ta.wikipedia.org/wiki?curid=210349" title="சேய்க்குப்புரா மாவட்டம்">
சேய்க்குப்புரா மாவட்டம்

சேய்க்குப்புரா மாவட்டம் (Sheikhupura District உருது மொழி: ضِلع شَيخُوپُور‎) பாக்கிஸ்தானின் பஞ்சாப் மாகாணத்தில் அமைந்துள்ளது. ஷேய்க்குப்புரா என்பது இம்மாவட்டத்தின் தலைநகரம் ஆகும். பாக்கிஸ்தானின் 1998 ஆம் ஆண்டின் மக்கட் தொகைக் கணக்கெடுப்பின் படி இம்மாவட்டத்தின் மக்கட் தொகை 33,21,029 ஆகும். இதில் 25.45% பேர் நகர்ப்புறத்தில் வசிக்கின்றனர். இம்மாவட்டம் 5 தாலுகாகளைக் கொண்டது.


</doc>
<doc id="210351" url="https://ta.wikipedia.org/wiki?curid=210351" title="சேய்க்குப்புரா">
சேய்க்குப்புரா

சேய்க்குப்புரா (Sheikhupura, உருது மொழி: شَيخُوپُورہ‎) நகரம் சேய்க்குப்புரா மாவட்டத்தின் தலைநகரம் ஆகும். இது பாகிஸ்தானின் பஞ்சாப் மாகாணத்தில் அமைந்துள்ளது. இது ஒரு முக்கிய தொழில் நகரம் ஆகும். லாகூர் நகருக்கு வடகிழக்கே 35 கிலோமீட்டர்கள் தொலைவில் அமைந்துள்ளது. இந்நகரம் வரலாற்றுச் சிறப்புமிக்க இடங்களுள் ஒன்றாகும். இந்நகரம் பொதுவாக "கிலா சேய்க்குப்புரா" (Qila Sheikhupura) என்று அழைக்கப்படுகிறது. ஏனெனில் முகலாய மன்னர் ஜஹாங்கீர் கட்டிய கோட்டை ஒன்று இந்நகரில் அமைந்துள்ளது. "சேய்க்குப்புரா" என்பது "ஜஹாங்கீரின்" மற்றுமொரு பெயரான "ஷேய்க்கு" (Sheikhu) என்பதிலிருந்து வந்தது. "ஜஹாங்கீரின்" தந்தையான அக்பர் இப்பெயரைச் சொல்லியே "ஜஹாங்கீரை" அழைப்பார்.


</doc>
<doc id="210355" url="https://ta.wikipedia.org/wiki?curid=210355" title="ரூபோசு ஓர்நீரோ">
ரூபோசு ஓர்நீரோ

ரூபோசு ஓர்நீரோ ("Rufous Hornero" (Furnarius rufus)) என்னும் பறவை நடுத்தர அளவிலான ஒரு பறவை வகையாகும். இது Furnariidae என்னும் இனத்தை சார்ந்தது.இது தென் அமெரிக்காவின் கிழக்கு பகுதியில் காணப்படுகிறது. இப்பறவை அர்ஜென்டீனா மற்றும் உருகுவே நாட்டின் தேசிய பறவையாகும். சிவப்பு அமெரிக்க பறவை என்றும் அழைக்கின்றனர்.

இப்பறவையை பொதுவாக மேய்ச்சல் மற்றும் விவசாய நிலங்களில் காணலாம். இதன் எல்லை தென்கிழக்கு (southeastern ),தெற்கு பிரேசில்(southern Brazil),பொலிவியா(Bolivia),பராகுவே (Paraguay),உருகுவே(Uruguay),வடக்கு (northern),மத்திய அர்ஜென்டீனா(central Argentina) மற்றும் மேலும் விரிவடைந்து வடக்கு படகோனியா (northern Patagonia) வரை காணப்படுகிறது.இப்பறவையின் இனம் பராகுவே மற்றும் அர்ஜென்டீனா நாட்டில் காணப்படும் முடி ஹோர்நீரோ என்னும் பறவை இனத்தோடு நெருங்கிய தொடர்புடையது. இதில் நான்கு துணை இனங்களும் உள்ளது.

ருபௌஸ் ஹோர்நீரோ( Rufous Hornero ) பறவை நடுத்தர அளவிலும், சதுர வால் மற்றும் சற்று வளைந்த அலகுடனும் காணப்படும். இதன் இறகு பார்பதற்கு சிவப்பு நிறத்திலும், பழுப்பு நிற கிரீடமும் மற்றும் தொண்டை வெள்ளை நிறத்திலும் காணப்படும்.

வேறுபாடின்றி இப்பறவைகள் ஒன்று போலவும்,இளம் பறவைகள் சற்று வெளிர்(ஏனென்றால் அவை சுத்தமானவை) நிறத்திலும் காணப்படும்.இவை தரையில் நடக்கும் பொழுது பூச்சிகள், பாம்புகுட்டிகளை உணவாக உட்கொள்கின்றன.
Rufous Hornero பறவைகளின் பாடல்கள் துணை இனங்களுக்கு இடையே வேறுபட்டவை. பொதுவாக ஆண் பறவையின் பாடல் வேகமாகவும்,பெண் பறவையின் பாடல் மெதுவாகவும் மற்றும் இரண்டும் இணைந்து பாடும் பொழுது ஒரே விகிதத்தில் தாங்கள் இறகுகளை அடித்துக்கொள்ளும். 

பெரிய மற்றும் சிறிய Rufous Hornero பறவைகள் கழுகு, சிறிய பாலூட்டிகள், உள்நாட்டு பூனைகள்,பாம்புகள் மற்றும் பெரிய பல்லிகளுக்கு இரையாகின்றன. எனினும் இதன் கூடு முடப்பற்றிப்பதால் வேட்டையாடி உண்ணும் விலங்குகளிடமிருந்து தன்னை காத்து கொள்கிறது .

இவை ஆகஸ்ட் மற்றும் டிசம்பர் இடையே முட்டைகள் இடுவதற்கு கோடை காலங்கள் முதலே கூடுகளை எழுப்ப தொடங்கி விடும். அவை இனப்பெருக்க பருவம் வரை தாங்கள் பிறந்த பிரதேசத்தில் இருக்கக்கூடும். இப்பறவைகளின் கூடுகள் களிமண் கொண்டு காட்டப்படும். இவற்றை மரம்,வேலி பதிவுகள்,தொலைபேசி கம்பங்கள் அல்லது கட்டிடங்களில் காணலாம் .

ஆண் பறவையும், பெண் பறவையும் இணைந்து இக்கூடின் சுவர்களை எழுப்புகின்றன.சிறிய அளவிலான இக்கூட்டை கட்டுவதற்கு 5 நாட்கள் போதும். ஆனால் இக்கூட்டை கட்டி முடிப்பதற்கு மாதங்கள் எடுத்துக் கொள்கின்றன. 

இப்பறவைகள் இரண்டு முதல் நான்கு முட்டைகள் வரை இடும். இரண்டு பறவைகளும் இணைந்து முட்டைகளை அடைகாக்கும். முட்டைகளில் இருந்து குஞ்சுகள் வெளிவருவதற்கு 14-18 நாட்கள் ஆகும். குஞ்சுகளின் இறகுகள் வளர்வதற்கு 23-26 நாட்கள் ஆகும். இவை வளர்ந்து 6 மாதங்கள் வரை தன் பெற்றோர் பிரதேசத்தில் இருக்கும்.

இப்பறவைகள் பழைய கூடுகளை பயன் படுத்துவது இல்லை.ஆதலால் ஒரு கூடுக்கு அருகில் மற்றொரு கூடு இருப்பதை காணலாம். எனினும் இப்பறவைகள் பயன்படுத்தாத கூடுகளை மற்ற பறவைகள் இனப்பெருக்கத்திருக்க புதுப்பித்து கொள்ளலாம்.

மனித சுழலின் மாற்றங்களால் Rufous Hornero பறவைகள் பயனடைந்தனர்.இதையொட்டி பயன்படுத்தபடாத கூடுகளினால் மற்ற இனப் பறவைகளுக்கு நன்மையாக இருக்க கூடும். குங்குமப்பூ பின்ச் (Saffron Finch ) என்னும் இனம் பழைய ஓவன் பறவைகளின் கூடுகளை பயனபடுதிக் கொண்டிருக்கலாம் .இப்பறவைகளின் வாழ்விடங்கள் நமக்கு பரிச்சியமாக இருப்பதால் அர்ஜென்டீனா மற்றும் உருகுவே நாட்டின் தேசிய பறவையாக ஏற்றுக் கொள்ளப்பட்டது.

மனிதர்களின் அச்சுறுத்தல்களின் மூலம் இப்பறவைகளை கவலை குறைந்த இனம் என்று IUCN.[1] பட்டியலிட்டுள்ளது 


</doc>
<doc id="210358" url="https://ta.wikipedia.org/wiki?curid=210358" title="கோதாபயன் (உருகுணை)">
கோதாபயன் (உருகுணை)

கோதாபயன் என்பவன் உருகுணையை ஆண்ட சிங்கள அரசனாவான்.

இவன் மகாவம்சத்தின் படி உருகுணை அரசை தொடங்கி வைத்தவனான மகாநாகனின் இரண்டாம் மகனாவான். இவனுக்கு அட்டாலய திச்சன் தமையன் ஆவான்.

ஆனால் தாதுவம்சம் என்னும் நூலின் படி இவன் உருகுணை அரசை ஆண்ட தமிழர் அரசை அழித்து அதில் இருந்த பத்து சகோதர அரசர்களைக் கொன்று ஆட்சியைப் பிடித்தவன். அந்த பாவத்தைப் போக்க இவன் பல பௌத்த விகாரைகளை அமைத்ததாக தாதுவம்சம் நூல் குறிப்பிடுகிறது.


</doc>
<doc id="210361" url="https://ta.wikipedia.org/wiki?curid=210361" title="எம். சந்திரசேகரன்">
எம். சந்திரசேகரன்

எம். சந்திரசேகரன் (M. Chandrasekaran பி: டிசம்பர் 11, 1937) தமிழகத்தைச் சேர்ந்த ஒரு கருநாடக இசை வயலின் வாத்தியக் கலைஞரும், வாய்ப்பாட்டு கலைஞரும் ஆவார்.

இரண்டு வயதில் செங்கண்மாரி (jaundice) நோய் காரணமாக பார்வையை இழந்தார். "மாத்ரு தேவோ பவ" என்பதே இவரது தாரக மந்திரம். தெய்வத்திற்கு அடுத்தபடியாக தாயார் மீது பக்தி வைத்துள்ளார். அவரது தாயார் சாருபாலா மோகன் இவரை எல்லா விதத்திலும் வழிநடத்தி இன்றைய நிலைக்குக் கொண்டு வந்தார். வயலின், வாய்ப்பாட்டு என்பவற்றுடன் பிரெயில் முறையையும் கற்றுக்கொடுத்தார். சந்திரசேகரன் தமிழ், ஆங்கிலம், சமசுகிருதம், தெலுங்கு ஆகிய மொழிகளை படிக்கவும் எழுதவும் கற்றிருக்கிறார்.

மன்னார்குடி சாம்பசிவ பாகவதர், கும்பகோணம் எஸ். விசுவநாத ஐயர் (கும்பகோணம் சகோதரர்களில் ஒருவர்), வித்யால நரசிம்ம நாயுடு, டி. ஜயம்மாள் ஆகியோரிடம் இசை பயின்றார்.

இவரது முதலாவது மேடை நிகழ்ச்சி வயலின் பக்கவாத்திய கலைஞராக மே 5, 1949ல் சென்னை மயிலாப்பூர் தியாகராஜ வித்வத் சமாஜத்தில் நடைபெற்றது.

1950ல் மியூசிக் அகாதெமி (சென்னை) நடாத்திய வயலின் போட்டியொன்றில் முதலாவது பரிசு பெற்றார்.

இசை உலகில் புகழ் பெற்ற வித்துவான்களாகிய ஜி. என். பாலசுப்பிரமணியம், மகாராஜபுரம் விசுவநாத ஐயர், முசிரி சுப்பிரமணிய ஐயர், டி. ஆர். மகாலிங்கம் (புல்லாங்குழல் கலைஞர்), மதுரை மணி ஐயர், செம்பை வைத்தியநாத பாகவதர், மதுரை எஸ். சோமசுந்தரம் , டி. கே. ரங்காச்சாரி, இராமநாதன் கிருஷ்ணன், மகாராஜபுரம் சந்தானம், முனைவர் எஸ். இராமநாதன், செம்மங்குடி சீனிவாச ஐயர், பாலமுரளி கிருஷ்ணா, கே. வீ. நாராயணசாமி, நேதுநூரி கிருஷ்ணமூர்த்தி, டி. என். சேசகோபாலன், டி. வீ. சங்கரநாராயணன், முனைவர் என். ரமணி, திருச்சூர் வி. இராமச்சந்திரன் ஆகியோருக்கு பக்கவாத்தியமாக வயலின் வாசித்துள்ளார்.

பக்கவாத்தியமாக வயலின் வாசிக்கும்போது பிரதான கலைஞரின் செயல்பாட்டை மதிப்பீடு செய்து, அதனை தனக்குள் உள்வாங்கி, பின்னர் தான் தொடர்ந்து வயலின் வாசிக்கும் போது கால்பங்கு நேரத்துக்குள் அதன் சாரத்தை குழைத்து கொடுப்பார்.

அவ்வப்போது வாய்ப்பாட்டு கச்சேரியும் செய்வார். தனி வயலின் கச்சேரி செய்யும் போது இடையிடையே சில கீர்த்தனைகளை வயலின் இசையோடு சேர்ந்து தானும் பாடுவார். 

நாதசுவரத்தில் இராக ஆலாபனம் செய்யும் நுட்பம் இவருக்கு மிகவும் பிடிக்கும். டி. என். ராஜரத்தினம் பிள்ளை, காருகுறிச்சி அருணாசலம் ஆகியோரின் நாதசுவர இசையை விரும்பிக் கேட்பார். தனது திருமணத்தின் போது டி. என். ராஜரத்தினம் பிள்ளை நாதசுவரம் வாசித்ததையும் அப்போது ராஜரத்தினம் பிள்ளை இவரையும் வயலின் வாசிக்கச் சொன்னதையும் இவர் வாசித்த கதனகுதூகல இராக ஆலாபனையை இராஜரத்தினம் பிள்ளை வெகுவாகப் பாராட்டி இவரை ஆசீர்வதித்ததையும் பெருமையுடன் நினைவு கூருகிறார் சந்திரசேகரன்.

மேலும் இரண்டு நிகழ்ச்சிகளை இவர் விரும்பி நினைவில் வைத்திருக்கிறார். முதலாவது வயலின் மேதை துவாரம் வேங்கடசுவாமி நாயுடுவுடன் சேர்ந்து வயலின் வாசித்தது. மற்றது முன்னாள் குடியரசுத் தலைவர் முனைவர் சர்வபள்ளி இராதாகிருஷ்ணன் இல்லத்தில் நடைபெற்ற எம். டி. இராமநாதனின் இசைக் கச்சேரிக்கு பக்கவாத்தியமாக வயலின் வாசித்தது.

இந்தியாவின் பல இடங்களிலும் அமெரிக்கா, இங்கிலாந்து, கனடா, மலேசியா, சிங்கப்பூர் ஆகிய நாடுகளிலும் இசைக் கச்சேரிகள் செய்துள்ளார்.

சந்திரசேகரன் வெவ்வேறு மொழிகளில் வர்ணங்களும் கிருதிகளும் இயற்றியிருக்கிறார்.
பாலக்காட்டில் உள்ள இசைக் கல்லூரியின் வருகை பேராசிரியராக பணியாற்றி உள்ளார்.


1998ல் சந்திரசேகரன் தனது தாயாரின் நினைவாக "சாருபாலா மோகன் ட்ரஸ்ட்" (ஆங்கிலம்: Charubala Mohan Trust) என ஒரு நிதியம் தொடங்கி ஒவ்வொரு வருடமும் வாய்ப்பாட்டு, வாத்திய கலைஞர்களுக்கு விருது வழங்கி கெளரவித்து வருவதோடு இசை அரங்குகளையும் நடாத்தி வருகிறார்.

இவரது மகள் பாரதி ஒரு வாய்ப்பாட்டு, வயலின் மற்றும் நாட்டியக் கலைஞர். மகன் முரளி ஒரு புல்லாங்குழல் கலைஞர்.



</doc>
<doc id="210362" url="https://ta.wikipedia.org/wiki?curid=210362" title="புராகுமின்">
புராகுமின்

புராகுமின் (Burakumin) ஜப்பானில் உள்ள தீண்டத்தகாத, தாழ்த்தப்பட்ட சமூகமாகும். இச்சமூகத்துடன் பிற ஜப்பானிய மக்கள் எவ்வகையிலும் தொடர்பு கொள்வதில்லை. குறிப்பாக திருமண உறவுகள் வைத்துக் கொள்வதில்லை. இந்த புராகுமின் சமூக மக்களின் பாரம்பரியத் தொழில், தோல் பதனிடுதல், ஆடு மாடுகளை வெட்டுதல், கசாப்பு கடை நடத்துதல், தோல் காலணி வணிகம் செய்தல், பொதுக் கழிப்பிடங்களை சுத்தம் செய்தல் ஆகும். புராகுமின் சமூக மக்கள் மற்ற ஜப்பானிய சமூக மக்களுடன் கலந்து வாழாமல் தனி குடியிருப்புகளில் கூட்டமாக வாழ்கின்றனர். இரண்டாம் உலகப் போருக்குப் பின் ஜப்பானில் தீண்டாமை சட்டப்படி ஒழிக்கப்பட்டாலும், ஜப்பானிய சமூகத்தில் மறைமுகமாக தீண்டாமை கடைபிடிக்கப்பட்டு வருகிறது. 

புராகுமின் சமூகத்தில் பிறந்தவரும், அச்சமூகத் தலைவரும், புராகுமின் விடுதலை லீக் (BLL) எனும் இயக்கத்தின் தலைவரும் ஆன ஜீச்ஹிரோ மதுமோட்டா (Jiichiro Matumoto 1887-1966) எனும் அரசியல் தலைவர் புராகுமின் சமூகத் தந்தை எனப் போற்றப்படுகிறார். 

ஜப்பானிய அரசர் மொய்ஜி காலத்தில் தீண்டாமை முறையை 1871-ல் ஜப்பானில் கடைபிடிப்பதை நீக்கி உத்தரவிட்டார். புராகுமின் சமூக மக்களும் மற்ற ஜப்பானிய சமூக மக்களுக்கு இணையாக சமூக உரிமை பெற்றவர்கள் என அறிவித்தார். இதனால் புராகுமின் சமூக மக்கள் காலப்போக்கில் சமூக, பொருளாதர ம், கல்வி மற்றும் தொழில் துறைகளில் முன்னேற்றம் கண்டனர்.

இரண்டாம் உலகப் போருக்குப் பின் புராக்குமின் சமூகம் படிப்படியாக முன்னேற்றம் கண்டது. 1969-இல் ஜப்பானிய அரசு புராகுமின் சமூக முன்னேற்றத்திற்காக நிதி ஒதுக்கீடு செய்தது. தற்போது பத்து விழக்காடு புராகுமின் சமூக மக்கள் பிற ஜப்பானிய சமூகத்துடன் திருமண உறவுகள் வைத்துள்ளனர். ஜப்பானில் தீண்டாமை பற்றி பேசுவதும், கடைப்பிடிப்பதும் குற்றச்செயலாகும் என்று அரசு அறிவித்துள்ளது.


</doc>
<doc id="210368" url="https://ta.wikipedia.org/wiki?curid=210368" title="சித்தோர்கார் கோட்டை">
சித்தோர்கார் கோட்டை

சித்தூர் கோட்டை (Chittorgarh Fort) (இந்தி: चित्तौड़ दुर्ग - "Chittor Durg") இந்தியாவின் பெருங்கோட்டைகளில் ஒன்றாகும். மேலும் உலகப் பாரம்பரியக் களங்களில் ஒன்றாகும். மேவார் நாட்டின் தலைநகராகவும் சித்தூர் கோட்டை விளங்கியது. சித்தூர் கோட்டை 
மேவார் பகுதியின் சித்தோர்கார் மாவட்டத்தின் தலைமையிடமான சித்தோர்கார் நகரத்தில் அமைந்துள்ளது.

7ஆம் நூற்றாண்டு முதல் சூரிய குல இராசபுத்திர குகிலோத்தி மன்னர்களாலும், பின்னர் சிசோதியா குல மன்னர்களால், 1567இல் அக்பர் சித்தூர் கோட்டை கைப்பற்றும் வரை ஆளப்பட்டது. 
180 மீட்டர் உயரத்தில், 280 ஹெக்டர் பரப்பளவில், மலைப்பாங்கான இடத்தில் சித்தூர் கோட்டை அமைந்துள்ளது. இதனடியில் பெரோச் ஆறு பாய்கிறது. இக்கோட்டையினுள் அரண்மனைகள், கோயில்கள், கோபுரங்கள், வாயில்கள் அமைந்துள்ளது. சித்தூர் கோட்டை இராஜஸ்தான் மாநிலத்தின் முக்கிய சுற்றுலாத் தலமாகும்.

சித்தூர் கோட்டை பல முறை குஜராத் சுல்தானகம், தில்லி சுல்தானகம் மற்றும் முகலாயர்களால் கைப்பற்றப்பட்ட்டது. இக்கோட்டை எதிரிகளால் கைப்பற்றும் நிலையில் இருக்கும் போது, கோட்டையில் உள்ள இராசபுத்திரப் பெண்களும், அரண்மனை மகளிரும், எதிரிகளின் கையில் சிக்கிச் சீரழியாத வகையில் கூட்டுத் தீக்குளிப்பு விழா நடத்தி தங்கள் உயிர்களை மாய்த்துக் கொள்ளும் வழக்கம் இருந்தது.
சித்தூர் கோட்டையை கி பி 1303இல் அலாவுதீன் கில்சி, மேவார் மன்னர் ராணா ரத்தன் சிங்கை வென்று கைப்பற்றினான். 1535இல் குஜராத் சுல்தான் பகதூர் ஷா விக்கிரம் சித் சிங்கை வென்று கைப்பற்றினான். கி பி 1567இல் அக்பர், மகாராணா இரண்டாம் உதய்சிங்கை வென்று சித்தூர் கோட்டை கைப்பற்றினான்.

சித்தூர் கோட்டையை எதிரிகளிடமிருந்து காக்கும் போரில் 1303இல் ராணி பத்மினியும், 1507இல் "ராணி கர்ணாவதி"யும் உயிர் துறந்தனர்.
இராஜஸ்தான் மாநிலத்தின் ஐந்து கோட்டைகளுடன் சித்தூர் கோட்டையும் உலகப் பாரம்பரியக் களங்களில் ஒன்றாக யுனேஸ்கே நிறுவனம் 2013இல் அறிவித்தது.

இராஜஸ்தான் மாநிலத்தின் மேவார் பகுதியில் சித்தோகார் மாவட்டத்தின் தலைநகரான சித்தோர்கார் நகரத்தில் சித்தூர் கோட்டை அமைந்துள்ளது. தில்லி - மும்பை நெடுஞ்சாலையில், அஜ்மீர் நகரத்திலிருந்து 233 கிலோ மீட்டர் தொலைவில் உள்ளது. தேசிய நெடுஞ்சாலை எண்கள் 76 மற்றும் 79 சித்தூர் கோட்டை வழியாக செல்கிறது. 

சித்தூர் கோட்டையும், சித்தூர் நகரமும் இராசபுத்திரர்களின் பெரும் விழா எனப்படும் கூட்டுத் தீக்குளிப்பு விழாவிற்கு பெயர் பெற்றது.

இராஜஸ்தான் மாநிலத்தின் ஆறு மலைக் கோட்டைகளான ஆம்பர் கோட்டை, சித்தூர் கோட்டை, காக்ரோன் கோட்டை, ஜெய்சல்மேர் கோட்டை, கும்பல்கர்க் கோட்டை மற்றும் ரந்தம்பூர் கோட்டைகள் உலகப் பாரம்பரியக் களங்களில் ஒன்றாக யுனேஸ்கே நிறுவனம் 2013இல் அறிவித்தது.





</doc>
<doc id="210369" url="https://ta.wikipedia.org/wiki?curid=210369" title="நார்த் 24 காதம் (திரைப்படம்)">
நார்த் 24 காதம் (திரைப்படம்)

நார்த் 24 காதம் (North 24 Kaatham) என்பது மலையாளத் திரைப்படம் ஆகும். இத்திரைப்படத்தின் தலைப்பிற்கு தமிழில் "வடக்கு 24 மைல்" என்று பெயர். இத்திரைப்படத்தை இயக்கியவர் "அனில் ராதாகிருஷ்னன் மேனன்" ஆவார். இத்திரைப்படத்தில் ஃபகத் பாசில், நெடுமுடி வேணு மற்றும் சுவாதி ரெட்டி ஆகியோர் முக்கியக் கதாப்பாத்திரத்தில் நடித்திருக்கின்றனர்.
இத்திரைப்படம் 2013 ஆம் ஆண்டு செப்டம்பர் 15 ஆம் தியதி ஓணம் பண்டிகையின் போது வெளியிடப்பட்டது. இத்திரைப்படத்தின் இசையமைப்பாளராக "கோவிந்த மேனன்" மற்றும் "ரெக்ஸ் விஜயன்" பணியாற்றியுள்ளனர். இத்திரைப்படத்தை சி. வி. சாரதி என்பவர் தயாரித்திருந்தார்.


</doc>
<doc id="210373" url="https://ta.wikipedia.org/wiki?curid=210373" title="பகத் பாசில்">
பகத் பாசில்

ஃபகத் பாசில் (Fahadh Faasil) இந்தியாவைச் சேர்ந்த திரைப்பட நடிகர் ஆவார். இவர் மலையாளத் திரைப்படத் துறையில் நடித்து வருகிறார். இவரது தந்தையான ஃபாசில் மலையாளத் திரைப்பட இயக்குனர் ஆவார். இவர் 2002 ஆம் ஆண்டு இவரது தந்தை "ஃபாசில்" இயக்கிய "கையெத்தும் தூரத்து" எனும் திரைப்படத்தில் அறிமுகமானார். இவர் 2011 ஆம் ஆண்டு கேரளா மாநில அரசின் இரண்டாவது சிறந்த நடிகர் எனும் விருதினைப் பெற்றார்.



</doc>
<doc id="210376" url="https://ta.wikipedia.org/wiki?curid=210376" title="நெடுமுடி வேணு">
நெடுமுடி வேணு

நெடுமுடி வேணு (Nedumudi Venu, மலையாளம்: നെടുമുടി വേണു, பிறப்பு: 22 மே 1948) இந்தியாவின் கேரளாவைச் சார்ந்த திரைப்பட நடிகர் ஆவார். இவர் மலையாளத் திரைப்படத்துறையில் பணியாற்றுகிறார். இவரது இயற்பெயர் கே. வேணு கோபால் (K. Venu Gopal) ஆகும். நாடகத்தில் நடித்த பெயரான நெடுமுடி வேணு என்றே பெரும்பாலும் அறியப்படுகிறார். இவர் திரைக்கதையும் எழுதியுள்ளார் மற்றும் ஒரு மலையாளத் திரைப்படத்தையும் இயக்கியுள்ளார். இவர் "கேரளா" மாநிலத்தின் ஆலப்புழையில் பிறந்தவர். திரைப்படத்துறைக்கு வருவதற்கு முன்னர் கலாகெளமுதி பத்திரிகையில் பணியாற்றினார். இவரது பெற்றோர் பி. கே. கேசவன், பி. குஞ்ஞிக்குட்டியம்மா ஆவர். இவரது மனைவியின் பெயர் டி. ஆர். சுசீலா. இவருக்கு "உன்னி" கண்ணன்" என இரு மகன்கள் உள்ளனர்.


</doc>
<doc id="210377" url="https://ta.wikipedia.org/wiki?curid=210377" title="உத்ரயாணம் (திரைப்படம்)">
உத்ரயாணம் (திரைப்படம்)

உத்ரயாணம் 1974 ஆம் ஆண்டு வெளிவந்த மலையாளத் திரைப்படம் ஆகும். இத்திரைப்படத்தை அரவிந்தன் இயக்கியிருந்தார். இத்திரைப்படம் பல்வேறு விருதுகளைப் பெற்றது.

இத்திரைப்படம் கீழ்க்கண்ட விருதுகளைப் பெற்றது. 


</doc>
<doc id="210378" url="https://ta.wikipedia.org/wiki?curid=210378" title="வெண்முரசு (புதினம்)">
வெண்முரசு (புதினம்)

வெண்முரசு மொத்த மகாபாரதத்தையும் மறுபுனைவு செய்து தமிழ் எழுத்தாளர் ஜெயமோகனால் எழுதப்பட்டுவரும் நவீன தமிழ் நாவல் வரிசை. ஜெயமோகனால் அவரது இணையதளத்தில் 2014ம் ஆண்டு அறிவிக்கப்பட்டு, தினமும் ஒரு அத்தியாயம் வீதம் வெளிவந்து கொண்டிருக்கிறது.

இதற்கான அறிவிப்பில் ஜெயமோகன், இந்நாவல் ஐந்நூறு பக்கங்கள் கொண்ட பத்து நாவல்கள் உடையது இது எனச் சொல்லியிருந்தார். அதை பத்தாண்டுகள் எழுதுவேன் எனவும் கூறியிருந்தார். ஆனால் நாவல் எழுத ஆரம்பித்த பிறகு மகாபாரதத்தின் விரிவு காரணமாக, நூல் எண்ணிக்கை 25லிருந்து 30வரை செல்லலாம் என்று தற்போது கூறியிருக்கிறார். அப்படி எழுதி முடிக்கப்படும் நாவல் 25000பக்கங்கள் கொண்டிருக்கும் என்றும் சொல்கிறார்.இதன்படி நிறைவடையும் பொழுது வெண்முரசு, உலக இலக்கியத்தின் மிகப்பெரிய நாவல் வரிசையாகி இருக்கும். 

வியாசரின் மகாபாரதத்தை மட்டும் ஆதாரமாகக் கொள்ளாமல், மகாபாரதக் கதைகளையும் கதை மாந்தர்களையும் வெவ்வேறு விதமாக மொழிந்துள்ள அனைத்துப் புராண, நவீன மற்றும் நாட்டார் பிரதிகளையும் கணக்கில் கொண்டு சொல்வது இது . 

இந்நாவல் தினந்தோறும் அவரது இணையத்தளத்தில் ஒரு நாளின் தொடக்கத்தில் பதிவேற்றப்படுகிறது. இந்நாவலுக்கென்றே தனியாக ஓவியத்தை வரைபவர் ஓவியர் ஷண்முகவேல் ஆவார். கிழக்கு பதிப்பகம் ஜெயமோகன் எழுதும் மகாபாரத நாவலான வெண்முரசின் அனைத்து நாவல்களையும் சாதாரணப் பதிப்பாகவும் சேகரிப்பாளர்கள் பதிப்பு எனும் செம்பதிப்பாகவும் வெளியிடுகிறது. 

இந்தப் பெருநாவல், பதிமூன்று நூல்கள் கடந்து , பதினான்காவது நாவலான நீர்க்கோலம் ஜெயமோகன் தளத்தில் இப்போது வெளிவந்து கொண்டிருக்கிறது.

ஜெயமோகனின் மகாபாரத அறிமுகம் பெரும்பாலான இந்தியர்களைப் போல மிக இளம் வயதிலேயே கிடைத்த ஒன்று. தனது அம்மா மலையாளத்தின் துஞ்சத்து எழுத்தச்சனின் மகாபாரதம் கிளிப்பாட்டை வாசித்த முறையும் சடங்குகளும் ஒரு தொடக்கமாக அவருக்கு அமைந்தது . ஒட்டுமொத்த கதையை அறிந்தபிறகு அவர் வாழ்க்கையின் தொடக்க காலங்களை கழித்த திருவட்டாரில், கோயிலின் முன்னிருக்கும் கதகளி மண்டபத்தில் அரங்கேறிய கதகளி காட்சிகள் அடுத்த கட்ட வளர்ச்சி. அங்கு அந்த மேடையில் அவர் கண்ட துரியோதன, குந்தி, கர்ண கதாப்பாத்திரங்கள் அவரை உலுக்கிய கவர்ந்த விதங்களை விரிவாகவே அவர் கட்டுரைகளில் காணலாம் . வியாசரை பற்றிய உரையில், “"அவனுக்கு கொடுக்கும் அளவிற்கு எவருடைய கையும் உயரம் கிடையாது. எல்லாரும் சின்ன மனிதர்கள். சின்ன மனிதர்களின் நடுவே பெரிய கால்களுடனும் பெரிய சிந்தனைகளுடனும் நிமிர்ந்த தலையுடனும் சென்ற ஒரு மனிதனைப் பார்த்து நான் அழுதிருக்கிறேன், ஐந்து வயதில்..."” என்று கர்ணனைப் பற்றி நெகிழ்ந்து அவர் கூறுவது குறிப்பிடத்தக்கது.

தனது இளமையில் அவர் வீட்டை விட்டு வெளியேறிச் சென்றபோது, கன்னியாகுமரியில் தொடங்கி இந்தியாவின் அனைத்து எல்லைகளுக்கும் பயணிக்கலானார். பல்வேறு வண்ணங்கள் கொண்டிருந்த இந்திய நிலங்களின் பண்பாட்டின் வழியே செல்லும்போது மகாபாரதமும் அதன் பிற பரிமாணங்களும் மேலும் வளர்ந்தன. வாசிப்போடு மட்டுமல்லாமல் அதை நேரடியாக காணும் தருணங்களும் அவருக்கு அப்பயணங்கள் வழியே கிடைத்தது .

பின்னர் ஊர் திரும்பி, எழுத்தாளராகி தனது குருவாகிய நித்ய சைதன்ய யதியை கண்டுகொண்ட பிறகு இந்திய தத்துவ மரபுகளிலும் அதன் நூல்களிலும் ஆழ்ந்த பயிற்சியும் விரிவான விவாதங்களும் ஜெயமோகனுக்கு அமைந்தன . அங்கு அவர் விரிவாக பயின்ற நூல்களில் “பகவத் கீதை”யும் அடங்கும்.

அவர் சிறுகதைகள் எழுதி தமிழ் இலக்கிய உலகில் அறிமுகமாகியிருந்த 1980-90களிளும் பல்வேறு விதமான கதைகளை எழுதியிருக்கிறார். தனது முதல் பெருநாவலான விஷ்ணுபுரம் எழுதிக்கொண்டிருந்த இதே வேளையில், இடையில் "திசைகளின் நடுவே, பத்மவியூகம், நதிக்கரையில்" போன்ற கதைகளை எழுதி பிரசுரித்துள்ளார். "காவியம்,இறுதிவிஷம்" போன்ற குறுநாவல்கள், "களம், அதர்வம்" போன்ற சிறுகதைகள், "வடக்குமுகம், பதுமை" போன்ற நாடகங்கள் அனைத்தும் மகாபாரதப் பின்னணியில் அமைந்தவை.எழுத வந்த தொடக்க காலகட்டம் முதலே ஜெயமோகனின் எழுத்துக்களில் மகாபாரதம் சார்ந்த புனைவு முயற்சிகளையும், பிற குறிப்புகள் நிகழ்வுகள் போன்றவற்றையும் தொடர்ந்து வருவதை காணமுடியும். மகாபாரதம் தொடர்பான முயற்சிகளை கண்டுகொள்வதோடு அவற்றை தமிழில் அறிமுகப் படுத்துவதையும் செய்து வந்துள்ளார்..
. ஒரு யுகத்தின் முடிவு, பருவம், இரண்டாம் இடம், இனி நான் உறங்கட்டும் போன்ற நூல்களை தொடர்ந்து சுட்டி காட்டுவதோடு, சமகால எழுத்தாளரான எஸ்.ராமகிருஷ்ணனின் மகாபாரத பின்னணியில் அமைந்த நவீன நாவலான உப பாண்டவத்திற்கு இவர் எழுதிய விமர்சனமும் குறிப்பிடத்தக்கது .

ஒரு உரையாடலில், கேரள எழுத்தாளர் பி.கே.பாலகிருஷ்ணனிடம் தான் பாரதத்தை முழுதாக நாவலாக எழுதப்போகிறேன் என விளையாட்டாக சொன்னபோது, மிகுந்த ஆவலுடன் தான் நிச்சயம் எழுதுவேன் என அவர் சொன்னதையும் தனது கட்டுரையில் குறிப்பிட்டுள்ளார்.

2013ல் இலங்கை தமிழ் எழுத்தாளர் தெளிவத்தை ஜோசப்பிற்கு அளிக்கப்பட்ட விஷ்ணுபுரம் விருது விழா முடிந்து வீடு திரும்பி, தன் குழந்தைகளுடன் தற்செயலாக மகாபாரதம் குறித்து பேசிக்கொண்டிருக்கும்போது இந்நாவல் பற்றிய எண்ணம் தோன்றியது. இது தன்னுடைய பல ஆண்டு கனவென்றும், பெரிய முயற்சி என்பதால் ஒத்திப் போடப்பட்டதாகவும், இப்போது தன் மகள் சைதன்யா கேட்டதுடன் சிறு திட்டத்தோடு தொடங்குவதாகவும் அறிவிப்பில் கூறியிருந்தார். நாவல் ஜெயமோகனால் 2013 கிறிஸ்துமஸ் அன்று தொடங்கப்பட்டு, 2014 ஜனவரி முதல் தேதி முதல் அவரது இணையதளத்தில் முதல் நாவலான முதற்கனல் வெளியானது. இந்நாவலில் அத்தியாயத்திற்கு ஒரு ஓவியமென முடிவு செய்யப்பட்டு, ஓவியர் ஷண்முகவேலின் கற்பனை மிகுந்த ஓவியங்களோடு வெளிவந்துகொண்டிருக்கிறது . இணையத்தில் எழுதப்படும் ஒரு தமிழ் நாவல் அதெற்கென பிரத்தியேகமான ஓவியங்களுடன் வெளிவருவது இதுவே முதல் முறை.

ஜெயமோகன் தளத்தில் ஒவ்வொரு நாவலும் தினமும் ஒரு அத்தியாயமென வெளிவரும். ஒவ்வொரு நாவல்களுக்கு இடையிலும் ஆசிரியர் அடுத்த நாவலுக்கு ஆயத்தமாகும் இடைவெளி ஒன்றும் தொடரும்.


இவை அனைத்தும் இணையத்தில் வெளியான நாட்களை குறிப்பவை. வெண்முரசை முதலில் பதிப்பித்த பதிப்பகம் "நற்றிணை பதிப்பகம்" ஆகும். அது வெண்முரசின் முதல் நான்கு நாவல்களை வெளியிட்டது. முதல் ஆண்டின் இறுதியில் நீலம் வரையிலான நான்கு நாவல்களுக்கு வெளியீட்டு விழா சென்னை எக்மோர் அரங்கத்தில் நடைபெற்றது. அவ்விழாவில் அசோகமித்திரன், இளையராஜா, கமல்ஹாசன், பிரபஞ்சன், நாஞ்சில் நாடன், பி.ஏ.கிருஷ்ணன் ஆகியோர் கலந்து கொண்டு இம்முயற்சியை வாழ்த்தினர் .மேலும் மகாபாரதத்தை தங்கள் வாழ்நாள் முழுதும் பிரசங்க வடிவிலும் கூத்து வடிவிலும் வழங்கி வரும் கலைஞர்கள் ஐந்து பேர் விழாவில் கௌரவிக்கபட்டனர் .நவம்பர் 9, 2014 அன்று நடந்த இவ்விழாவை விஷ்ணுபுரம் இலக்கிய வட்டம் ஒருங்கிணைத்தது.

நற்றினைக்கு பின் இப்புத்தகத்தின் முந்தைய, அடுத்த பாகங்களை கிழக்கு பதிப்பகம் கொண்டுவரத் தொடங்கியது. வெண்முரசின் வெளியீடு, அதன் சிறப்பு வாசகர்களுக்கான கெட்டி அட்டையும் வண்ணப்படங்களும் கொண்ட செம்பதிப்பாகவும், சந்தைகளில் விற்கும் சாதாரண அட்டை பதிப்பாகவும் வெளிவருகிறது.

முதல் நாவலான முதற்கனல், மொத்த கதையோட்டத்திற்கான ஒரு முன்வரைவை அளித்து தொடங்குகிறது. ஆஸ்திகன் என்ற முனிமைந்தன் தன் அன்னையிடம் கதை கேட்பதாக தொடங்கும் நாவல், ஜனமேஜயனின் வேள்வியை இடைமறித்து வியாசரை வரவழைத்து தீர்வு கேட்பதிலிருந்து மைய கதையோட்டத்தை வந்தடைகிறது. வியாசர் தன் ‘ஜய’ எனும் காப்பியத்தை அவையில் அரங்கேற்றுகிறார். அஸ்தினபுரியின், குரு வம்சத்தின் கதையாக வளரும் இன்னொரு கதைச்சரடு, பீஷ்மரை வெல்லமுடியாத அம்பையின் அனல் சிகண்டியாக உருமாறி பீஷ்மரிடமே இறுதியில் வரும் இடத்தில் முடிகிறது. 

மழைப்பாடல், அம்பிகை அம்பாலிகை சத்யவதி ஆகியோரின் கதாப்பாத்திரச் சித்தரிப்பை விரிவாக நிகழ்த்திச் செல்லும் இப்பெருநாவல், அவர் மைந்தரான திருதராஷ்டிரன் பாண்டு ஆகியோரின் இளமை பருவங்களையும் அவர்களின் சுயம்வரங்களையும் விரிவான பண்பாட்டு வரலாற்று சித்தரிப்புடன் வரைகிறது. பாண்டவர் பிறப்பிற்கு பின் இறுதியில் விளக்கமுடியாத கவித்துவச் சித்தரிப்புடன் முடியும் இந்நாவல், மகாபாரதத்தை, ஆடி தொடங்குபவர்களான குந்தி, சகுனி, விதுரர் ஆகியோரின் விழைவுகளையும் நெய்தெடுப்பது.

வண்ணக்கடல், சங்க பாணனாகிய இளநாகன் பாரத நிலத்தில் ஒரு முனையில் தொடங்கி மறுமுனை வரும்வரை, குரு வம்சத்தின் கதைகளை கேட்டு அறிந்து வருவதாய் உள்ளது ஒரு சரடென்றால் பிறிதொன்று பாண்டவகௌரவர்களின் இளமையை தொட்டுசெல்வது. துரோணர், பரசுராமர், ஏகலைவன், துரியோதனன் போன்ற கதாப்பாத்திரங்கள் எழுந்து வருவதோடு கர்ணனின் ஒளிமிக்க சித்திரத்தையும் இந்நாவல் காட்டுகிறது. குலக்கதைகள், நிலச்சித்தரிப்புகள், திருவிழாக்கள், இந்திய ஞான மரபுகள் என இதன் வண்ணங்கள் முடிவிலாதவை.

நீலம், தனியொரு கவித்துவமும் பித்தும் கலக்கும் மொழியில் கண்ணனின் பிறப்பையும் கல்விக்கு முந்தைய இளமை வாழ்வையும் சொல்லும் தனி நாவல். ராதையில் பிரேமையாகவும் கம்சனில் பகையாகவும் கண்ணன் வெளிப்படுகிறான். வெண்முரசு வரிசையில் இதுவே பக்க அளவில் சிறியது.

பிரயாகை, திரௌபதியின் பிறப்பு வளர்ச்சி சுயம்வரத்தையும் சித்தரிக்கும் இந்நாவலின் ஒரு சரடு, ஒருங்கே கிருஷ்ணனின் அரசியல் தொடக்கத்தையும் முதற்போரையும் துவாரகை அமையும் விதத்தையும் கூறிச் செல்கிறது.

வெண்முகில் நகரம், இந்திரபிரஸ்தம் அமைந்த வழிகளை தொடர்ந்து செல்லும் கதை. திரௌபதியின் திருமணத்திற்கு பின் பாண்டவர்கள் தங்களுக்கென அமைக்க விரும்பும் ஒரு நகரத்தின் வழியே அவர்களின் உள ஆழங்களை சித்தரிக்கிறது இந்நாவல். பூரிசிரவஸ் , சாத்யகி ஆகியோர் இதன் மையக்கதபாத்திரங்கள். அரசியலும் அதற்கு அப்பால் மனிதர்களும் என செல்லும் கதை.

இந்திரநீலம், துவாரகை அமைந்த பிறகு, கிருஷ்ணனுக்கு தன் எட்டு மனைவியருடன் அமைந்த காதலை சொல்லும் கதை. இந்திரநீலம் என்பது சியமந்தக மணி எனும் அருமணி.அது கதை மாந்தர்களிடையே உண்டாக்கும் மாற்றத்தையும் அதற்கேற்ப ஒவ்வொருவரும் மாறும் சித்தரிப்பையும் இந்நாவல் வழங்குகிறது. அனைத்திற்கும் மையமாக இருப்பது கிருஷ்ணன். அரசியல் உதவி கேட்டுவரும் திருஷ்டதுய்மனின் பார்வையில் கதை செல்கிறது.

எட்டாவது நூலாகிய காண்டீபம், இந்திரபிரஸ்தத்திலிருந்து அர்ஜுனன் கிளம்பிச் செல்லும் பயணம். தந்து பயணத்தினூடே பிற மனைவியரையும் உறவுகளையும் கண்டடைகிறான். கிருஷ்ணனின் உறவாக அறிமுகமாகும் அரிஷ்டநேமியின் குணச்சித்திரம், அர்ஜுனின் சாகசங்கள், சுபத்திரையின் வரவு என விரிவடைகிறது.

வெய்யோன், கர்ணனின் இளமை நினைவுகள், உறவுகள், இந்திரபிரஸ்தம் அமைந்த பிறகான மனது என செல்கிறது. கதை தொடங்கும்போதே துரியோதனனால் நாடளிக்கப்பட்ட சூதர் பாடும் அங்க தேசத்து மன்னனாகத்தான் இருக்கிறான். அவன் அன்னையுடனான உறவின் ஆழங்களும், காண்டவ வனத்தை அர்ஜுனனும் கிருஷ்ணனும் அழித்து இந்திரபிரஸ்தம் அமைந்த விதமும், ஜராசந்தன் போன்ற பிற அரசர்களும் அறிமுகமகுவது போன்ற கலவையான மொழிபுகளும் ஓட்டமும் அமைந்த கதை.

பத்தாம் நாவலான பன்னிரு படைக்களம், நகர் அமைந்து பாண்டவர் ராஜசூயம் வேட்டு செய்யும் வேள்வியும், அதன் காரணமாக எதிராக அமையும் அரசியல் காரணங்களும், திரௌபதி பாண்டவரின் அஸ்தினபுரியின் வருகையும் நாற்கள ஆடலும் சித்தரிக்கப்படுகிறது. ஜராசந்தன் சிசுபாலன் ஆகியோரின் கொலைக்குப் பிறகு உக்கிரமாக உருமாறும் துரியோதனின் சித்திரத்தையும் அளிக்கிறது. இதுவரையிலான மொத்த கதையோட்டதிற்கும் ஒரு திருப்பம் போல அமைந்த நாவல்.

பதினோராம் நாவலான சொல்வளர்காடு, நாடிழந்து வனவாசம் செல்லும் பாண்டவரின் கதையின் தொடக்கத்தை கூறுகிறது. ஒவ்வொரு வேதகால கல்விநிலைகள் வழியாக அதன் தத்துவங்களை கடந்து செல்லும் ஒரு பயணமாக அமையும் நாவல். கிருஷ்ணனின் குணசித்திரத்தின் முதல் மாறுதலையும், முதன்மையாக யுதிஷ்டிரன் அடையும் உச்சத்தையும் சொல்லும் நாவல்.

கிராதம், பன்னிரண்டாவது நாவல் இவ்வரிசையில். மீண்டும் கிளம்பிச் செல்லும் அர்ஜுனின் வேறொரு பயணம். இருண்மையும், ஆன்மீகமும், கலந்த சைவப் பின்னணியில் அமைந்த நாவல். இதுவரை வந்த வெண்முரசு வரிசையிலேயே மிகுபுனைவு அதிகம் கலந்தது. நான்கு திசைதேவர்களையும் வென்று அஸ்திரங்கள் பெற்று, இறுதியில் சிவனிடம் போரிட்டு பாசுபதம் பெற்ற கதையைச் சொல்கிறது. கிருஷ்ணனின் இருண்ட பக்கங்களை சித்தரிக்கும் சரடு குறிப்பிடத்தக்கது.

நூல் பதிமூன்று, மாமலர், பீமன் கல்யாண சௌகந்திக மலரை தேடிச் செல்லும் பயணம் பற்றியது. குலாந்தகனாகிய பீமனுக்கு குருகுலத்தின் மூதன்னையரின் கதைகள் சொல்லப்படுகின்றன. பாரதநிலத்தின் முதல் பேரரசியான தேவயானியின் வாழ்வு திரௌபதியின் வாழ்விற்கு இணை வைக்கப்படுகிறது. அனைத்து மெய்மைகளையும் கைவிட்டும் காதலின் அழியா மலராகிய கல்யாண சௌந்திகத்தை அடைந்ததன் மூலம் பீமன் முழுமையடைந்த நிகழ்வு சித்தரிக்கப்பட்டுள்ளது..

நூல் பதினான்கு, நீர்க்கோலம் பாண்டவர்களின் ஓராண்டு தலைமறைவு வாழ்க்கையை பற்றியது. விராட நாட்டில் பாண்டவர்கள் ஐவரும் திரௌபதியுடன் வெவ்வேறு பணிகளில் அமர்ந்து தங்களை ஒளித்துக் கொள்கிறார்கள். இதோடு நள தமயந்தி கதையும் மிக விரிவாக இதற்கு இணையாக கூறப்படுகிறது. தங்கள் ஆழ்மன பிம்பத்தையே மாற்றுருவாக அடைகிறார்கள்.

நூல் பதினைந்து எழுதழல் கெளரவ பாண்டவ மைந்தர்கள் பற்றியது இந்நூல். போருக்கு முந்தைய அணிசேரல் அணிமாறல் உள்ளிட்ட அரசியல் நிகழ்வுகளை உள்ளடக்கியது. அடுத்த தலைமுறை மைந்தரைப் பற்றிய சித்திரம் மிக விரிவாக இடம்பெறுகிறது.

நூல் பதினாறு குருதிச்சாரல் இளைய யாதவர் பாண்டவர்களுக்காக போருக்கு முன் தூது போவது இதில் இடம் பெறுகிறது. மூன்று முறை பாண்டவர் சார்பாக தூது போகிறார் . அது தவிர குந்தியால் அபிமன்யுவும் இளைய யாதவரால் சாத்யகியும் துரியனால் அஸ்வத்தாமனும் தூது அனுப்பப்டுகிறார்கள் வெவ்வேறு இடங்களுக்கு. போருக்கு முன்பாக அன்னையரின் உள நிலையை பேசும் நூல் இது.

பதினேழாவது நாவல் இமைக்கணம், அர்ஜுனனுக்கு கீதை உரைக்கப்பட்ட கதையைக் கூறுகிறது. மொத்த மஹாபாரதத்தையும் வேதங்களுக்கு இடையிலான மோதலாகச் சித்தரிக்கும் வெண்முரசு, எழப்போகும் புதிய வேதத்தை இளைய யாதவருக்கும் வெண்முரசின் முக்கிய கதைமாந்தர்களுக்குமான விவாதம் மூலம் விளக்குகிறது.

பதினெட்டாவது நாவலான செந்நாவேங்கை, அன்னைப் புலியென குருஷேத்ரம் காத்திருந்ததைச் சித்தரிக்கிறது. இளைய யாதவரின் தூது முறிந்தபின் இருதரப்பும் போருக்கெழுவதையும் இளமைந்தரின் போருக்கான மனநிலையையும் அவர்களின் மணங்களையும் விவரிக்கும் இந்நாவல், அன்னையரின் அச்சத்திற்கேற்ப முதல்நாள் போரிலேயே மைந்தர்கள் களம்படுவதுடன் முடிகிறது.

பத்தொன்பதாம் நாவலான திசைதேர் வெள்ளம், இரண்டாம்நாள் முதல் பத்தாம்நாள் வரையிலான போரினை விவரிக்கிறது. பீஷ்மரைக் காக்க கங்கையின் ஆணைப்படி அவருடலில் எழும் எட்டுவசுக்களும் ஒவ்வொருவராக அவரைவிட்டு நீங்க, பத்தாம்நாள் போரில் தனித்து நிற்கும் பீஷ்மர் சிகண்டியாலும் அர்ஜுனனாலும் களத்தில் வீழ்வதைச் சித்தரிக்கிறது இந்நாவல்.

நாவல் குறித்தான விவாதங்கள் வாசகர்களால் எழுதப்படும் கடிதங்கள் இணையத்திலே வெளியாகின்றன. அவை தனிவலைப்பூவில் தொகுக்கப்பட்டுள்ளன. எழுதப்படுகின்ற போதே அதிகம் பேரால் படிக்கப்படும் தமிழ் நாவலாக வெண்முரசு உள்ளது.



</doc>
<doc id="210379" url="https://ta.wikipedia.org/wiki?curid=210379" title="ஞானி">
ஞானி

ஞானி கர்ம யோகத்தைப் பயின்று மனத்தூய்மை அடைந்தவன், அதன் பின் ஞான யோகத்தை பயின்று ஞானத்தில் நிலை பெற்றவனை பகவான் இங்கு ஞானநிஷ்டன் என்று ஞானியை சிறப்பாக குறிப்பிடுகிறார்.
எவன் தன்னிடத்திலேயே தான் மகிழ்வாக இருக்கின்றானோ அவனே (Happy with Himself) ஞானி ஆவான். தன்னை அறிந்து தன்னிடத்தில் தான் நிலை பெற்று, மனநிறைவு அடைந்தவனே ஞானி ஆவான். வைராக்கியம், விவேகம், மனவடக்கம், புலனடக்கம், தியாகம், அமைதி, சமாதானம், பொறுமை, அகிம்சை, முமுச்சுத்துவம் போன்ற நற்குணங்கள் பெற்றவனையே ஞானியின் இலக்கணமாக கூறப்படுகிறது. 

இந்த ஆத்ம ஞானத்தை அறிந்த ஞானி மரணத்திற்கு முன் சீவ முக்தியும், உடல் அழிந்த பின்பு பிரம்ம நிர்வானம் எனும் விதேக முக்தியும் அடைகிறான். விதேக முக்தி அடைந்த ஞானிக்கு மறுபிறவி இல்லை.



</doc>
<doc id="210380" url="https://ta.wikipedia.org/wiki?curid=210380" title="ஆத்ம ஞானி">
ஆத்ம ஞானி

ஆத்ம ஞானி என்பவன் கர்ம யோகம், பக்தி யோகம், மற்றும் ஞான யோகம் பயின்று ஆத்ம ஞானத்தை அடைந்து தன்னிடத்திலேயே தான் மகிழ்வாக இருப்பவனையே (Happy with Himself) ஆத்ம ஞானி ஆவான். தன்னை அறிந்து தன்னிடத்தில் தான் நிலை பெற்று, மனநிறைவு அடைந்தவனே ஆத்ம ஞானி ஆவான். விவேகம், வைராக்கியம், மனவடக்க்ம், புலனடக்கம், தியாகம், அமைதி, சமாதானம், பொருமை, அகிம்சை, சத்துவ குணம், சமாதி மற்றும் ஆத்ம தத்துவத்தை அறிய வேண்டும் என்ற இடைவிடாத ஆர்வம் எனும் முமுச்சுத்துவம் போன்ற நற்குணங்கள் பெற்றவன், சிரவணம், மனனம் மற்றும் நிதித்யாசனம் எனும் மூன்று படிகளில் பிரம்ம தத்துவத்தை அறிந்தவனையே ஆத்ம ஞானியின் இலக்கணமாக கூறப்படுகிறது. 

ஆத்ம ஞானம் அடைந்த ஆத்ம ஞானி தான் வாழும் காலத்திலேயே சீவ முக்தி எனும் மனநிறைவு பெறுகிறான். பின் தன் சட உடலை விட்டு நீங்கிய பின் (இறந்த பின்) மறு பிறப்பு இல்லாமை எனும் விதேக முக்தி அடைகிறான்.


பகவத் கீதை, இரண்டாம் அத்தியாயம் 



</doc>
<doc id="210392" url="https://ta.wikipedia.org/wiki?curid=210392" title="திருத்தந்தையின் ஆலோசனைக்குழு">
திருத்தந்தையின் ஆலோசனைக்குழு

திருத்தந்தையின் ஆலோசனைக்குழு () என்பது திருத்தந்தையின் ஆணையால் அவரது தலைமையில் கர்தினால்கள் ஒன்றுகூடும் கூட்டமாகும்; இக்கூட்டங்கள் சாதாரணமானவையாகவோ அசாதாரணமானவையாகவோ இருக்கலாம்.

கனமான ஆயினும் அடிக்கடி நிகழும் காரியங்களில் ஆலோசனை பெறுவதற்காக அல்லது புதிய கர்தினால்களை நியமிப்பது போன்ற மிகச் சிறப்பான ஒரு சில செயல்களை நிறைவேற்றுவதற்காக அனைத்துக் கர்தினால்களும் குறைந்த அளவு உரோமை நகரில் உள்ளவர்கள், ஒரு "சாதாரண ஆலோசனைக்குழுவுக்கு" அழைக்கப்படுகின்றனர். இத்தகைய சாதாரண ஆலோசனைக்குழு மட்டுமே பகிரங்கமாக இருக்க முடியும்; அதாவது, இக்குழுவுக்குக் கர்தினால்களுடன், மேல்நர்கள், அரசு சமூகங்களின் பிரதிநிதிகள் மற்றும் அழைக்கப்பட்ட மற்றவர்கள் அனுமதிக்கப்படுகின்றனர். 

திருச்சபையின் சிறப்பான தேவைகள் அல்லது அதிகக்கனமான ஆய்வுக்குரிய காரியங்கள் தூண்டும் போது நடைபெறுகின்ற ஓர் "அசாதாரண ஆலோசனைக் குழு"வுக்கு அனைத்துக் கர்தினால்களும் அழைக்கப்படுகின்றனர்.

இத்தகையக்குழு கூட்டத்தில், திருத்தந்தையால் அங்கீகரிக்கப்பட்ட விருப்பத்தேர்வு மூலம் கர்தினால்கள் குருக்கள் அணியிலிருந்து மற்றோர் உரிமைத்தகுதிக்கு மாறலாம்; திருத்தொண்டர் அணியிலிருந்து திருத்தொண்டர்களின் மற்றொரு வட்டத்தொகுதிக்கு மாறலாம்; அவர்கள், திருத்தொண்டர்கள் அணியில் முழுமையான பத்து ஆண்டுகள் நிலைத்திருந்திருப்பின், குருக்கள் அணிக்கும்கூட மாறலாம்.


</doc>
<doc id="210398" url="https://ta.wikipedia.org/wiki?curid=210398" title="வெப்பவியல்">
வெப்பவியல்

வெப்ப இயல் () என்பது வெப்பப் படவியலின் ஒரு துறை. மருத்துவத்தில் பயன்படும் அகச்சிவப்புக் கதிர் படமாக்கலின் மூலம் உடலில் வெப்பம் பரவியுள்ள முறையினை அறிந்துகொள்ளப் பயன்படும் ஒரு தொடாநிலை படமாக்க முறையாகும். இந்த படமாக்க முறை உடல் வெப்ப நிலையினைப் பயன்படுத்தி புற்றுநோயினை அறிந்து கொள்ள உதவுகின்றது எனினும் இது ஒரு சிறப்பான மருத்துவக் கண்டறி முறையல்ல என அமெரிக்க அரசால் அறிவுறுத்தப்பட்டுள்ளது. 
வெப்பப் படயியலில், அதிக வெப்பமான இடங்கள் வெண்மையாகவும் குளிர்ந்த இடங்கள் கருமையாகவும் காட்சியளிக்கும். (எதிர்மறையாகக் காட்டும் கருவிகளும் உள்ளன). நோயற்ற உடலில் காணப்படும் வெப்பப் பரவல் ஒரு வகையாகவும் நோயுள்ள திசுப் பகுதியில் வெப்பப் பரவல் முறை வேறுவகையாகவும் இருக்கும். இவ்வாறு மாறுபட்டுக் காணப்படும் உடல் வெப்பநிலை நோயினைக் காட்டவல்லது.

வெப்பக் கடத்தல், வெப்பச்சலனம் மற்றும் கதிர் வீச்சின் மூலம் வெப்பமானது ஓரிடத்திலிருந்து பிறிதொரு இடத்திற்குப் பரவுகிறது. எல்லா வெப்பமுடைய பொருட்களும் மின்காந்த அலைகளை வெளியிடுகின்றன. 
எக்சு-கதிர், அணுக்கரு, மீயொலி போன்றவற்றைப் போலவே இம்முறையிலும் எந்த இயற்பியல் கருவியும் பொருளைத் தொடுவதில்லை. பொருளில் இருந்து வெளிப்படும் இயற்கையான கதிர் வீச்சினையே பயன்படுத்துகின்றது. கிடைக்கப் பெறும் முடிவு, பொருளில் அகச்சிகப்புக் கதிர்கள் எவ்வாறு பரவியுள்ளது என்பதையுணர்த்தும். 

I = KT என்று கொடுக்கப்படுகிறது..

அதாவது 
I என்பது வெளிப்படும் அகச்சிகப்பு கதிர்களின் செறிவு 
T என்பது தனிவெப்பநிலை 
K என்பது பொருளுக்குப் பொருள் மாறுபடும் ஒரு நிலையான எண் 

கரும்பொருளுக்கு இது உச்ச அளவாக உள்ளது. உடல்பரப்பு ஓர் உன்னதமான கரும்பொருளாகச் செயல்படுகிறது. இம்மூறையில் பயன்படுத்தப்படும் முக்கிய கருவி உடலிலிருந்து வரும் அகச்சிவப்புக் கதிர்களை உணரும் கருவியாகும். இக்கருவியும் அகச்சிவப்புக் கதிர்களை உமிழுகிறது.

சீரான வெப்பநிலையுடைய ஓர் அறையில் எல்லாமே ஒரே வெப்பநிலையில் இருப்பதால் உணர்கருவி எந்த சமிக்ஞையினையும் பெறாது (எடுத்துக்காட்டாக இறந்த மனித உடல்). மாறாக உயிருள்ள ஒரு மனிதன் இருந்தால், உணர்கருவியினைவிட மனிதனின் உடல்வெப்ப நிலை சற்று அதிகமாக இருக்கும். உடலை இப்போது கதிர்ப்படப்பதிவு செய்தால் வெப்பநிலைக்கு ஏற்றவாறு குறியீடுகள் பெறப்படும். தோலின் வெப்பநிலையினைப் பொறுத்து அமையும் இது திரையில் பெறப்படுகிறது. சரியான கருவியுடன் நிரந்தரமான படமும் பெறலாம். 

நடைமுறையில், பெறப்படும் குறிகள் குறைந்த செறிவுடன் காணப்படுவதால், இரைச்சல் (Noise) சிக்கலைத் தோற்றுவிக்கும். இதனைக்குறைக்க உணர்கருவியின் வெப்பநிலை நீர்மநிலை நைட்ரசன் மூலம் குறைக்கப்படுகிறது. 40,000 தனிப்பட்ட அளவீடுகளை 30 வினாடிகளில் செய்யும் நுட்மான கருவிகள் உள்ளன. 

ஆய்விற்கு முன் 10 நிமிடங்கள் திறந்த மேனியுடன் 70 முதல் 76 டிகிரி பாரன்கீட் வெப்பநிலையில் முன் குளிர்வித்தல் உடலுக்குத் தேவை. மார்புப் படம் எடுக்கும்போது குறுக்காக வெப்பம் பாய்வதனைத் தடுக்கக் கைகளை அகல விரித்து வைத்திருக்க வேண்டும். சிறிய அலுமினியத் தகடுகளை உடற்பகுதி குறிகளாகப் பயன்படுத்தலாம். 

மருத்துவ ரீதியாக இன்னும் அதிகப் பயன் பாட்டில் இல்லை. எனினும் பின்வரும் ஆய்வுகளுக்கு இது பயன்படுகிறது


</doc>
<doc id="210399" url="https://ta.wikipedia.org/wiki?curid=210399" title="கூகிள் தொடு வில்லை">
கூகிள் தொடு வில்லை

கூகிள் தொடு வில்லை எனப்படுவது கூகிள் நிறுவனத்தால் வெளியிடப்பட்டுள்ள தொழில்நுட்ப விருத்திகளுடன் கூடிய ஒரு தொடு வில்லையாகும். உலகின் 19 நபர்களில் ஒருவருக்கு ஏற்பட்டுள்ளதான நீரிழிவு நோயினைக் கண்காணிக்க இந்த தொடு வில்லையைப் பயன்படுத்த முடியும் என்று கூகிள் நிறுவனம் அறிவித்துள்ளது.

உடலில் உள்ள சர்க்கரையின் அளவை அளவிடப் குருதி, கண்ணீர் பல்வேறு உடற்திரவங்கள் பயன்படுகின்றன. வைத்தியர்கள் தற்போது கண்ணீரின் மூலம் உடலில் உள்ள சர்க்கரையின் அளவை அளவிட முயல்கின்றனர். ஆயினும் இந்த முறை மிகவும் கடினமானதாகும். இதற்கான முக்கியமான காரணம், கண்ணீர் இலகுவில் குருதிபோல் கண்ணில் இருந்து நினைத்த நேரத்தில் எடுக்க முடியாமையே. இந்தப் பிரச்சனையைத் தீர்க்கவே கூகிள் தொடு வில்லை உள்ளமைந்த இலத்திரனியல் சுற்றுக்களுடன் வெளியிடப்பட்டுள்ளது. இந்த வில்லையில் உள்ள இலத்திரனியல் சுற்றுக்கள் தலைமுடியைவிட மெல்லியவை என்பதைக் குறிப்பிடவேண்டும்.

இந்த கூகிள் தொடு வில்லை மூலம் ஒரு செக்கனுக்கு ஒருதடவை உடலின் சர்க்கரை நிலையை கம்பியில்லாத் தொழில்நுட்பம் மூலம் கண்காணிக்கக்கூடியதாக உள்ளமை சிறப்பாகும். ஆயினும் இந்த வில்லைகள் இன்னும் ஆரம்பநிலையிலேயே உள்ளதாக கூகிள் அறிவித்துள்ளது.


</doc>
<doc id="210415" url="https://ta.wikipedia.org/wiki?curid=210415" title="ஹிரூ ஒனோடா">
ஹிரூ ஒனோடா

ஒனாடா 1922இல் சப்பானில் உள்ள கமேகாவா எனும் கிராமத்தில் பிறந்தார். தனது 17ம் வயதில் தொழில் நிமிர்த்தமாக டஜிமா யோகோ ட்ரேடிங் கம்பனி எனும் நிறுவனத்தில் வேலை பார்த்தார். அவரது 20ம் வயதில் சப்பானிய இராணுவத்தில் இணைத்துக்கொள்ளப்பட்டார்.

இராணுவத்தில் இணைந்த ஹிரூ ஒனோடா உளவு பார்க்கும் பிரிவில் சேர்க்கபட்டார். அதில் சிறப்புப்படையணிக்கான பயிற்சிகளும் இவரிற்கு வழங்கப்பட்டது. மேலும் மறைந்திருந்து கெரில்லாத் தாக்குதல்களை நடத்துதல் சம்பந்தமான பயிற்சிகளும் இவரிற்கு வழங்கப்பட்டது. டிசம்பர் 26, 1944 இல் லுபாங் தீவுகள், பிலிப்பைன்ஸிற்கு இவர் இராணுவப் பணிகளைத் தொடங்க அனுப்பி வைக்கப்பட்டார். இவரிற்கு வழங்கப்பட்ட பணிகளில் குறிப்பிடத்தக்கவை எதிரி விமானங்கள் தரையிறங்காது விமான ஓடுபாதைகளை சேதப்படுத்துதல், கப்பல்கள் வந்திறங்கும் இறங்குதுறைகளை சேதப்படுத்துதல் போன்றவையாகும். அத்துடன் இவரிற்கு எக்காரணம் கொண்டும் எதிரியிடம் சரணடைதலோ அல்லது தனது உயிரை மாய்த்துக்கொள்ளுதலோ கூடாது என்று இவருடைய நேரடி அதிகாரிகளினால் உத்தரவு வழங்கப்பட்டிருந்தது. அத்துடன் எப்படியான பிரைச்சனை வந்தாலும் உங்களை மீட்டுப்போக நாங்கள் மீண்டும் வருவோம் என்றும் இவரிற்கு அறிவுறுத்தல் வழங்கப்பட்டது.

ஆயினும் லுபாங் தீவுகளில் இருந்த ஏனைய படைவீரர்கள் இவர் தனது செயற்பாடுகளை செவ்வனே செய்யவிடாது இடையூறு செய்தனர். இதன் காரணமாக மிக இலகுவாக பெப்ரவரி 28, 1945இல் இந்த தீவை அமெரிக்கப் படைகள் கைப்பற்ற ஏதுவாயின. அமெரிக்கப் படைகள் தீவைக் கைப்பற்றிய வேளையில் அங்கே இருந்த சப்பானிய படைவீரர்கள் அனைவரும் ஒன்று சரணடைந்தனர் அல்லது இறந்துபோயினர். உயிர் பிழைத்த பல சப்பானிய வீரர்கள் சிறு சிறு குழுக்களாகப் பிரிந்து போயினர். சுமார் நான்கு அல்லது ஐந்து பேர் கொண்ட குழுக்களாய் இவர்கள் பிரிந்து காட்டினுள் தங்கியிருந்தனர். இந்தக் குழுக்களில் பலர் காலப்போக்கில் அழிக்கப்பட்டுவிட்டாலும் ஒனோடாவின் குழு நீண்டநாட்கள் காடுகளில் தப்பிப்பிழைத்து வாழ்ந்தனர். உயிர் பிழைத்த ஒனோடா மற்றும் மூன்று சப்பானியப் படைவீரர்கள் ஒனோடா கட்டளைப்படி அண்மையில் இருந்த குன்றுகளுக்குச் சென்றனர்.

காடுகளுக்குள் மறைந்திருந்த ஓடோடாவும் சக சப்பானிய வீரர்களும் அந்த தீவின் மக்கள் சுமார் 30 பேர் வரை இறக்ககாரணமாக இருந்தனர். அத்துடன் உள்ளூர் காவல் துறையுடனும் துப்பாக்கிச்சூட்டு சண்டைகளில் ஈடுபட்டனர்.

1945இல் முதன் முறையாக ஒரு பரப்புரைக் காகிதம் ஒன்றைக் கண்டனர். அக் காகிதத்த்தின் படி யுத்தம் முடிவடைந்துள்ளது என்று குறிப்பிடப்பட்டிருந்தது. ஆயினும் ஓனோடா மற்றும் அவரது குழுவினர் இது ஒரு திட்டமிட்ட சதி என்று எண்ணி அந்த பரப்புரைக் காகிதத்தை நம்ப மறுத்தனர். 1945ன் இறுதியில் சப்பானிய கட்டளை அதிகாரிகளின் குறிப்புடன் மறுபடியும் அப்பிரதேசங்களில் பரப்புரைக் காகிதங்கள் தூவப்பட்டன. அவற்றை கூர்ந்து கவனித்த ஓனோடா மற்றும் குழுவினர் மீண்டும் இது அமெரிக்கப் படைகளில் திட்டமிட்ட சதி, யுத்தம் இன்னும் முடிவடையவில்லை என்று நம்பினர்.

நான்கு பேர்களிள் ஒருவரான யூய்சி அகாட்சு எனும் போர் வீரன் 1949இல் இவர்களிடம் இருந்து பிரிந்து தனியாகச் சென்று பின்னர் 1950ல் பிலிப்பைன்ஸ் படையினரிடம் சரணடைந்தான். இந்த நிகழ்வை ஓனோடா குழுவினர் பாதுகாப்புப் பிரச்சனையாகப் பார்த்ததுடன் 1952இல் போடப்பட்ட பல்வேறு பரப்புரைக் காகிதங்களை நம்ப மறுத்தனர். குறிப்பாக குடும்ப படங்கள், கடிதங்கள் போன்றன போடப்பட்டும் அவற்றை இவர்கள் நம்ப மறுத்தனர். 1953 இல் ஷிமாடா எனும் ஒரு வீரன் உள்ளூர் மீனவர்களுடன் ஏற்பட்ட துப்பாக்கி சண்டையில் காயமடைந்தான். ஆயினும் ஓனோடா அவனை குணப்படுத்தினார். 1954 இல் ஷிமாடா இவர்களைத் தேடிய ஒரு குழுவிடம் சிக்கி பலியானார். கோசுகா என்னும் இன்னுமொரு படைவீரன் 1972ல் உள்ளூர் பொலீசார் நடத்திய துப்பாக்கிச்சூட்டில் பலியானார். இதன் மூலம் ஒனாடோ தனித்துவிடப்பட்டார். ஆரம்பத்தில் 1959இல் ஒனாடோ இறந்துவிட்டதாக அறிவிக்கப்பட்டாலும் இந்தச் சம்பவம் மூலம் ஒனாடோ உயிருடன் இருக்கலாம் என்று எண்ணப்பட்டது. இவரைத் தேடி காட்டினுள் சென்ற எந்தக் குழுவிற்கும் வெற்றி கிடைக்கவில்லை.

பெப்ரவரி 20, 1974 இல் சப்பானில் இருந்து ஒனோடோவைத் தேடி நொரியோ சுசூகி எனும் வாலிபர் வந்தார். அவர் காடுகளில் தேடி அலைந்து சுமார் நான்கு நாட்களின் பின்னர் ஒனோடாவை காட்டினுள்ளே கண்டுபிடித்தார். சப்பானியர்கள் இருவரும் நல்ல நண்பர்களாயினர். ஆயினும் சுசூகியின் வேண்டுகோளுக்கு இணங்க சரணடைய முடியாது என்று குறிப்பிட்டுவிட்டார். தனது உயர் அதிகாரிகள் வந்து பணியிலிருந்து தன்னை விடுவித்தால் அன்றி தான் இந்த இடத்தை விட்டு அசையப்போவதுமில்லை என்று ஒனாடோ குறிப்பிட்டார். சப்பான் திரும்பிய சுசூகி தான் ஒனாடோவுடன் எடுத்த புகைப்படங்களை வெளியிட்டார். அத்துடன் சப்பானிய அரசும் ஓனாடோவின் அக்காலத்து கட்டளை அதிகாரியும் பிற் காலத்து புத்தக வியாபாரியுமான யோஷிமி டனிகுசி என்பவரை கண்டுபிடித்தது. மார்ச் 9, 1974ல் இவர் லுபாங் சென்ற இவர் ஒனோடோவை சரணடையுமாறு பணித்தார்.

உள்ளூரில் பல பொதுமக்களை கொலை செய்திருந்தாலும் அக்காலத்தின் தேவைகருதி பிலிப்பைன்ஸ் அதிபர் பேர்டினார்ட் மார்க்கோஸ் அவர்கள் ஹிரூ ஒனோடாவிற்கு பொது மன்னிப்பு வழங்கினார்.

சப்பான் திரும்பிய ஹிரூ ஒனோடா பெரும் செல்வாக்குடையவரானார். மக்கள் இவரைப் பெரும் மரியாதையுடன் போற்றிப் புகழ்ந்தனர். தாய் நாடு திரும்பிய ஹிரூ ஒனோடா தன்னுடைய 30 வருட கெரில்லா யுத்தம் பற்றி நோ சரண்டர் : மை தேர்ட்டி இயர் வோர் எனும் புத்தகத்தை எழுதினார். இதேவேளை பிலிப்பைன்சில் எடுக்கப்பட்ட ஒரு ஆய்வின்படி ஹிரூ ஒனோடா தனது 30 வருட நடவடிக்கையின் போது பல பொது மக்களைக் கொலை செய்துள்ளார் எனும் செய்தியை வெளியிட்டது. சப்பானிய அரசு மற்றும் பொது நலன் விரும்பிகள் இவர் நாடுதிரும்பியதும் இவரிற்குப் பெரும் தொகைப் பணத்தை வழங்கினர். ஆயினும் அனைத்தையும் ஹிரூ ஒனோடா மறுத்துவிட்டார். மிகக் கட்டாயப்படுத்தப்பட்ட வேளைகளில் அந்தப் பணத்தை யசூகுனி ஸ்ரைனிற்கு வழங்கினார். யசூகுனி ஸ்ரைன் எனப்படுவது சப்பானிய அரசாட்சிக் காலத்தில் போரிட்டு மாய்த போர்வீர்களுக்கான ஞாபகார்த்த நினைவிடம்.

சப்பான் திரும்பிய ஹிரூ ஒனோடாவிற்கு சப்பானின் புதிய போக்கும் அதன் மக்களின் மேலைத்தேயம் சார் நடவடிக்கைகளும் அவ்வளவாக விருப்பைத் தரவில்லை. ஆகவே 1975 இல் தன் சகோதரன் வழியில் பிரேசில் நாட்டிற்குச் சென்று அங்கு கால்நடை வளர்ப்பில் ஈடுபட்டார். மேலும் 1976 இல் திருமணம் செய்துகொண்டதுடன் பிரேசில் நாட்டில் உள்ள சப்பானிய குடியேற்றக்காரர் மத்தியில் பெரும் செல்வாக்குடன் விளங்கினார். ஆயினும் ஓனோடா 80களில் மீளவும் சப்பான் திரும்பிவந்தார். குறிப்பாக ஒனோடா ஷிசென் ஜூகு எனும் இளவயதினர்க்கான பயிற்சிப் பட்டறையை நடத்துவதில் ஆர்வம் காட்டினார்.

1996இல் ஹிரூ ஒனோடா லுபாங் தீவை மீளச் சென்றடைந்தார். அங்குள்ள பாடசாலை ஒன்றிற்கு சுமார் 10,000 அமெரிக்க டாலர்கள் பெறுமதியான அன்பளிப்பை வழங்கினார்.

சனவரி 16, 2014 இல் இதய செயலிழப்பு காரணமாக ஹிரூ ஒனோடா உயிரிழந்தார்.


</doc>
<doc id="210418" url="https://ta.wikipedia.org/wiki?curid=210418" title="சிவகோரி">
சிவகோரி

சிவகோரி (Shivkhori) எனும் மலை குகைக்கோயில் சம்மு காசுமீர் மாநிலத்தின், ரியாசி மாவட்டத்தில் இமயமலையில் அமைந்துள்ள சிவ லிங்க கோயில் ஆகும்.
சிவகோரி சிவலிங்கக்கோயில் இமயமலையில் மலைகள் சூழ்ந்த அடர்ந்த காட்டுப் பகுதியில், சம்மு காசுமீர் மாநிலத்தில் ரியாசி மாவட்டத்தில், பெளனி பஞ்சாயத்து ஒன்றியத்தில் உள்ள ரன்சூ எனும் மலை கிராமத்தில் அமைந்துள்ளது. ஜம்மு நகரத்திலிருந்து 140 கீ. மீ., தொலைவிலும், உதம்பூர் நகரத்திலிருந்து 120 கி. மீ., தொலைவிலும், வைஷ்ணவ தேவி அம்மன் கோயில் அமைந்துள்ள கட்ரா நகரத்திலிருந்து 80 கீ. மீ., தொலைவிலும் இக்கோயில் அமைந்துள்ளது. பேருந்துகள் சிவகோரி மலைக்கோயிலின் அடிவார கிராமமான ரன்சூ வரை செல்கிறது. அதன்பின் ரன்சூ கிராமத்திலிருந்து மூன்று கிலோ மீட்டர் தொலைவு வரை மலை மீது நடந்து சென்று பின் சிவகோரி குகையில் அமைந்துள்ள சிவலிங்கத்தை வழிபட வேண்டும்.

`கோரி` எனும் காஷ்மீர மொழிச் சொல்லுக்கு `குகை` என்று பொருள். எனவே சிவகோரி எனில் சிவன் குகை எனப் பொருளாகும். இயற்கையாக அமைந்துள்ள இந்த சிவகோரிக் குகைக்கோயில் 200 மீட்டர் நீளமும், ஒரு மீட்டர் அகலமும், இரண்டு அல்லது மூன்று மீட்டர் உயரம் கொண்டது. சிவகோரி சிவலிங்கம் சுயம்பு வடிவானது. (தான்தோன்றி) சிவகோரி சிவன் குகைக்கோயிலின் வெளிப்புறம் அகலமாகவும் உட்புறம் குறுகலாகவும் அமைந்துள்ளது. வைஷ்ணவ தேவி கோயிலுக்கு வரும் பக்தர்களும், அமர்நாத் புனித யாத்திரை காலத்தில் அமர்நாத் யாத்திரை செல்லும் பக்தர்களும் சிவகோரி குகைக்கோயிலுக்கும் சென்று சிவலிங்கத்தை வழிபடுகின்றனர். மேலும் இக்குகைக் கோயிலில் பார்வதி, ஐந்து தலை பிள்ளையார், முருகன், இராமர், சீதை ஆகிய கடவுளர்களின் திருவுருவச்சிலைகளும் திரிசூலமும் அமைந்துள்ளன.

இக்கோயில் நிர்வாகத்தை சிவகோரி தேவஸ்தான வளர்ச்சிக் குழு கவனித்துக் கொள்கிறது.




</doc>
<doc id="210420" url="https://ta.wikipedia.org/wiki?curid=210420" title="தாஜ்மகால் (திரைப்படம்)">
தாஜ்மகால் (திரைப்படம்)

தாஜ்மகால் 1999 ஆம் ஆண்டு வெளிவந்த தமிழ்த் திரைப்படமாகும். தனது மகனான மனோஜ் கதாநாயகனாகவும், ரியா சென் கதாநாயகியாகவும், நடித்த இப்படத்தை பாரதிராஜா இயக்கினார்.

தனக்குள்ளே உட்பகையையும், பழிவாங்கலையும் கொண்டு விளங்கும் இரு கிராமங்களிடையே, திரைக்கதை நடக்கிறது. இத்தகைய கிராமம் ஒன்றில் கதாநாயகனும், கதாநாயகி மற்றொரு கிராமத்திலும் வாழ்கின்றனர். 'கண்டதும் காதல்' என்ற அடிப்படையில் இவர்களிடையே காதல் மலர்கிறது. இக்காதலை, அவர்களின் பெற்றோர் கடுமையாக எதிர்கின்றனர். இச்சூழலில் கதாநாயகியின் அண்ணன், பார்த்த வேறொரு மாப்பிள்ளையை கதாநாயகி மணக்கிறாரா? என்பதே கதை. வியப்புடனான முடிவுடன் கதை முடிகிறது.

கதாநாயகனான மனோஜின், அப்பாவாக மணிவண்ணன் நடிக்கிறார். அம்மாவாக ரேவதி நடிக்கிறார். ரஞ்சிதா அண்ணியாகவும், ராதிகா மணிவண்ணின் உடன்பிறந்தவளாகவும் நடிக்கின்றனர்.



</doc>
<doc id="210422" url="https://ta.wikipedia.org/wiki?curid=210422" title="ஃபிஃபா ஆண்டின் உலகளவில் சிறந்த வீரர்">
ஃபிஃபா ஆண்டின் உலகளவில் சிறந்த வீரர்

பன்னாட்டுக் கால்பந்து சங்கங்களின் கூட்டமைப்பு ஆண்டின் உலகளவில் சிறந்த வீரர் என்பது ஒவ்வொரு ஆண்டும் சிறந்த கால்பந்து வீரருக்கு ஃபிஃபாவினால் வழங்கப்படும் பரிசாகும். இது 1991இல் உலகின் சிறந்த ஆண் கால்பந்து விளையாட்டு வீரர்களுக்காக நிறுவப்பட்டது. இது உலகளவில் பல்வேறு பயிற்றுனர்களாலும் பன்னாட்டு அணித்தலைவர்களாலும் வாக்களிப்பு மூலம் தேர்ந்தெடுக்கப்படுகிறது. ஒவ்வொரு பயிற்றுனருக்கும் முறையே ஐந்து, மூன்று ஒரு புள்ளிகள் மதிப்புள்ள மூன்று வாக்குகள் தரப்படுகின்றன;வெற்றி பெற்றவர்கள் தாங்கள் பெற்ற மொத்த புள்ளிகளின் அடிப்படையில் வரிசைப்படுத்தப்படுகிறார்கள். 

ஐரோப்பாவில் வாழும் பிரேசிலிய விளையாட்டாளர்களே இந்த விருதை 18இல் 8 முறை பெற்றுள்ளனர். அடுத்ததாக பிரான்சு மூன்று முறை வென்றுள்ளது. தனிநபர்களைப் பொறுத்தவரை பிரேசில் நாட்டு வீரர்கள் ஐந்து முறையும் இத்தாலியும் போர்த்துக்கல்லும் தலா இருமுறையும் வென்றுள்ளன.

இந்த விருது பெற்ற மிக இளைய விளையாட்டாளராக ரொனால்டோ உள்ளார். இவர் 1996இல் தமது 20வது அகவையில் வென்றார். ரொனால்டோ மீண்டும் 1997இலும் 2002இலும் வென்றுள்ளார். இவரும் ரொனால்டினோவும் அடுத்தடுத்து இருமுறை வென்றுள்ளனர். ரோனால்டோவும் ஜீனடின் ஜிதேனும் மூன்று முறை வென்றுள்ளனர். இந்த விருதைப் பெற்ற மிகவும் முதிய விளையாட்டாளராக பாபியோ கன்னவரோ உள்ளார். இவர் 2006இல் தமது 33வது அகவையில் இவ்விருதை வென்றார்.

2010இல் "ஃப்ரென்ச் கால்பந்தின்" பாலோன் தி'ஓர் மற்றும் ஃபிஃபா உலகின் சிறந்த வீரர் ஆகிய இரண்டு விருதுகளும் ஒன்றிணைத்து ஒவ்வொரு ஆண்டும் உலகின் சிறந்த ஆண் விளையாட்டாளருக்கு ஃபிஃபா பாலோன் தி'ஓர் வழங்கப்படுகிறது.

2001ஆம் ஆண்டில் மகளிருக்கான விருதுசேர்க்கப்பட்டது. மகளிரில் தனிநபர் விருது பெற்றவர்கள் மிகக் குறைவே. இதுவரை ஆறு பேருக்கு —இரு அமெரிக்கர்கள், இரு செருமானியர்கள், ஒரு பிரேசிலியர், ஒரு சப்பானியர்—இவ்விருது வழங்கப்பட்டுள்ளது. 2011இல் ஓமரெ சவாவிற்கும் 2012இல் அபி வாம்பாச்சிற்கும் 2013இல் நதீன் அங்கெரருக்கும் வழங்கப்பட்டுள்ளது. முன்னதாக மார்த்தா ஐந்து முறை அடுத்தடுத்து வென்றுள்ளார். பிர்கிட் பிரின்சு மூன்று முறை அடுத்தடுத்தும் மியா ஆம் அடுத்தடுத்து இருமுறையும் வென்றுள்ளனர். மிகவும் முதிய அகவையில் வென்றவராக 35 அகவையில் வென்ற அங்கெரர் உள்ளார்; ஒரு கோல் காப்பாளராக இவ்விருதைப் பெறுவதும் இவரே ஆவார். மிகவும் இளைய அகவையில் மார்த்தா 2006இல் தமது 20வது அகவையில் வென்றுள்ளார். 


</doc>
<doc id="210424" url="https://ta.wikipedia.org/wiki?curid=210424" title="கழனியூரன்">
கழனியூரன்

எம். எஸ். அப்துல் காதர் (1954 - 2017 சூன் 27) தமிழக எழுத்தாளர் ஆவார். இவர் கழனியூரன் என்னும் புனைப்பெயரில் கவிதை, கதை, கட்டுரைகள் எழுதியவர். கரிசல்காட்டு எழுத்தாளரான கி. இராசநாராயணனின் தொடர்பால் நாட்டார் வழக்காற்றுத் துறையில் ஈடுபாடு கொண்டார். திருநெல்வேலி மாவட்ட நாட்டார் கதைகளைத் தொகுத்ததாலும் அப்பகுதியின் வழக்காறுகளை தன்னுடைய படைப்புகளில் வெளிப்படுத்துவதாலும் இவரை தமிழிலக்கிய உலகம் இவரை செவக்காட்டு கதைசொல்லி என்கிறது.

கழனியூரன் என்னும் அப்துல் காதர், திருநெல்வேலி மாவட்டத்தில் உள்ள கழுநீர்குளம் என்னும் சிற்றூரில் 1954 ஆம் ஆண்டில் பிறந்தவர். கழனியூரன் இடைநிலை ஆசிரியர் பயிற்சியும் முதுகலை, ஆய்வியல் நிறைஞர், முனைவர் ஆகிய பட்டங்களையும் பெற்றிருக்கிறார். கழனியூரில் உள்ள தொடக்கப்பள்ளியில் ஆசிரியராகப் பணியாற்றி ஓய்வுபெற்றார்.

கழனியூரன் எழுதியவையும் தொகுத்தவையும் பின்வரும் நூல்களாக வெளிவந்துள்ளன:



கழனியூரன் 2017 சூன் 27ஆம் சென்னையில் உடல்நலம் குன்றி மரணமடைந்தார்.


</doc>
<doc id="210425" url="https://ta.wikipedia.org/wiki?curid=210425" title="மகாபீடபதம் (சிற்பநூல்)">
மகாபீடபதம் (சிற்பநூல்)

இந்தியச் சிற்ப மரபில் மகாபீடபதம் என்பது, 32 வகைகளாகச் சொல்லப்படும் தள அமைப்புக்களில் ஒன்று. இது ஒவ்வொரு பக்கமும் நான்காகப் பிரிக்கப்பட்டு மொத்தம் பதினாறு (4 x 4) பதங்களைக் (நிலத்துண்டு) கொண்டது. இந்த அமைப்பில், நடுவில் வரக்கூடிய நான்கு பதங்களும் பிரம்மாவுக்கு உரியவை. மீதியுள்ள பன்னிரண்டு பதங்கள் ஒவ்வொன்றும் இரண்டிரண்டு தேவர்களுக்கு உரியவையாகப் பிரிக்கப்பட்டுள்ளது. பிரமனுக்கு உரிய பகுதியின் எல்லைகளுக்கு வெளியே உட்புறச் சுற்றாக எட்டுத் தேவர்களுக்கு உரிய பகுதிகள் உள்ளன. வெளிப்புறச் சுற்றில் 16 தேவர்களுக்கான பகுதிகள் உள்ளன. உட்சுற்றில் வடகிழக்கில் இருந்து தொடங்கி மணிக்கூட்டுத் திசையாக ஆபவத்சன், ஆரியகன், சாவித்திரன், விவசுவதன், இந்திரன், மித்திரகன், உருத்திரன், பூதரன் ஆகியோருக்குரிய இடங்கள் உள்ளன. வெளிச்சுற்றில் வடகிழக்கில் தொடங்கி மணிக்கூட்டுத் திசையாக ஈசன் (சிவன்), சயந்தன், ஆதித்தன், பிராசன், அக்கினி, விததன், யமன், பிருங்கராசன், பிதிர், சுக்கிரீவன், வருணன், சோசன், மாருதன், முக்கியன், சோமன், அதிதி ஆகிய தேவர்களுக்கு உரிய இடங்கள் காணப்படுகின்றன. 




</doc>
<doc id="210429" url="https://ta.wikipedia.org/wiki?curid=210429" title="சிபு சோரன்">
சிபு சோரன்

சிபு சோரன் (Shibu Soren) (பி) ஜனவரி 11, 1944 இவர் ஒரு இந்திய அரசியல்வாதி, சார்க்கண்ட் மாநில முன்னாள் முதலமைச்சர் ஆவார். இந்திய மக்களவை உறுப்பினரும் ஆவார்.

இவர் ஜார்க்கண்டின் ஹசாரிபாக் மாவட்டத்தில் உள்ள நேம்ரா என்ற ஊரில் பிறந்தார். ஏழாவது மக்களவை, ஒன்பதாவது மக்களவை, பத்தாவது மக்களவை, பதினோராவது மக்களவை, பதின்மூன்றாவது மக்களவை, பதினான்காவது மக்களவை, பதினைந்தாவது மக்களவை, பதினாறாவது மக்களவை ஆகிய மக்களவைகளில் உறுப்பினராக இருந்தார்.

இவர் மக்களவைக்கு ஏழு முறை சார்க்கண்ட் மாநிலத்தின் தும்கா மக்களவைத் தொகுதியிலிருந்து ஜார்க்கண்ட் முக்தி மோர்ச்சா கட்சியின் சார்பாகத் தேர்தெடுக்கப்பட்டார்.
இவர் ஜார்க்கண்ட் முக்தி மோர்ச்சா கட்சியின் தலைவராக உள்ளார்

இவர், இவரது செயலாளர் கொலை வழக்கில் குற்றம் சாட்டப்பட்டு 1998 இல் கைது செய்யப்பட்டார்.
இவர் 2006 இல் ஐக்கிய முற்போக்குக் கூட்டணி அரசின் அமைச்சரவையில் நிலக்கரிதுறை அமைச்சராக இருந்தார்.



</doc>
<doc id="210435" url="https://ta.wikipedia.org/wiki?curid=210435" title="படிமுறையியல் வணிகம்">
படிமுறையியல் வணிகம்

படிமுறையியல் வர்த்தகம் என்பது எந்த ஓரு மனித தலையிடுதல் இல்லாமல் நேரம், விலை, காலம் போன்ற மாறிகள் மூலம் வர்த்தகம் ஆணைகளை மின்னணு தளத்தில் செயல்படுத்துவதாகும். சந்தையின் பாதிப்புகளையும் இடர்களையும் நீக்க முதலீட்டு வங்கிகள், ஓய்வூதிய நிதிகள், பரஸ்பர நிதிகள், மற்றும் பிற நிறுவன வணிகர்களால் பயன்படுத்தப்படுகிறது. நிதி சந்தைகளில் பரிவர்த்தனை முடிவெடுப்பது குறித்து மிகவும் மேம்பட்ட கணித மாதிரிகள் பயன்படுத்தும் ஒரு வர்த்தக அமைப்பாகும்.

இந்தியாவில் படிமுறையியல் வர்த்தகம் 2008ஆம் ஆண்டு அனுமதிக்கப்பட்டது. அதன் பின்னர் அதன் பயன்பாடு பன்மடங்கு அதிகரித்துவிட்டது.


</doc>
<doc id="210437" url="https://ta.wikipedia.org/wiki?curid=210437" title="கணினியியல் தத்துவம்">
கணினியியல் தத்துவம்

கணினியியல் தத்துவம் என்பது கணினியியல் துறை சாரந்த தத்துவார்த்த கேள்விகள் நிரலாக்கம் மட்டுமல்லாமல் கணினியியல் துறை சார்ந்த வளர்ச்சிக்கும் மேம்பாட்டுக்கும் தொடர்புடையதாகும்.கணினியியல் தத்துவம் பெரும்பாலும் இயல்பு, விவரக்குறிப்பு, வடிவமைப்பு மற்றும் கட்டுமான பற்றிய ஆய்வுகளை கொண்டுள்ளது. கணினியியலுக்கு இயற்கையாக அமைந்த கோட்பாட்டு ரீதியிலான விடயங்கள் மற்றும் தொழில்நுட்பம் தத்துவங்கள் அனைத்தும் கணிதம் மற்றும் கணக்கீடு குறித்து பல விவாதங்களை முன் வைக்கின்றன. 




</doc>
<doc id="210440" url="https://ta.wikipedia.org/wiki?curid=210440" title="சதாசிவம் விசாரணை ஆணையம்">
சதாசிவம் விசாரணை ஆணையம்

சதாசிவம் விசாரணை ஆணையம் ("Sadasivam Commission") தமிழ்நாட்டில், சத்தியமங்கலம், மேட்டூர், தாளவாடி, மாதேஸ்வரன் மலை உள்ளிட்ட காட்டுப் பகுதிகளில் முகாமிட்டு சந்தனக் கடத்தல் வீரப்பன் தேடுதலில் ஈடுபட்ட அதிரடிப்படையினரின் அத்துமீறல் நடவடிக்கைகள் குறித்து விசாரிக்க தேசிய மனித உரிமை ஆணையத்தால் நீதிபதி சதாசிவம் தலைமையில் அமைக்கப்பட்ட ஓர் ஆணையம் ஆகும்.

கடந்த 1993ம் ஆண்டு சந்தனக் கடத்தல் வீரப்பனைத் தேடிப்பிடிப்பதற்காக அமைக்கப்பட்டத் தமிழக மற்றும் கர்நாடக அதிரடிப்படைகளின் தீவிரத் தேடுதல் நடவடிக்கைகள் தொடங்கின. இந்த நடவடிக்கைகளின் போது அப்பகுதிகளில் வாழ்ந்த மக்களைக் கற்பழிப்பு, சித்திரவதை, கடத்தல் மற்றும் கொலை செய்துள்ளதாக அதிரடிப்படையினரின் மீது குற்றம் சாட்டப்பட்டது. அக்குற்றங்கள் குறித்து இந்த ஆணையம் இரு மாநிலங்களிலும் விசாரணை நடத்தியது. 2000 ஆம் ஆண்டு தொடங்கப்பட்ட விசாரணையின் இறுதி அறிக்கை 2003 இல் சமர்ப்பிக்கப்பட்டது.


</doc>
<doc id="210454" url="https://ta.wikipedia.org/wiki?curid=210454" title="2018 உலகக்கோப்பை காற்பந்து">
2018 உலகக்கோப்பை காற்பந்து

2018 பீஃபா உலகக்கோப்பை ("2018 FIFA World Cup") பன்னாட்டுக் கால்பந்து சங்கங்களின் கூட்டமைப்பு நடத்திய ஒரு பன்னாட்டு காற்பந்தாட்டப் போட்டியாகும். 21வது முறையாக நடக்கும் இந்த உலகக்கோப்பை காற்பந்து போட்டி உருசியாவில் சூன் 14, 2018 முதல் சூலை 15, 2018 வரை நடைபெற்றது. இந்தப் போட்டியை உருசியா ஏற்று நடத்துவது இதுவே முதல் முறையாகும்.

2010 திசம்பர் 2 இல் இப்போட்டிகளை உருசியா நடத்தும் என அறிவிக்கப்பட்டது. 2006 ஆம் ஆண்டிற்குப் பின்னர் ஐரோப்பாவில் நடைபெற்ற முதலாவது காற்பந்து உலகக்கோப்பை இதுவாகும். கிழக்கு ஐரோப்பாவில் நடைபெற்ற முதல் உலகக்கோப்பை இதுவாகும். ஒரு ஆட்டம் தவிர ஏனையவை உருசியாவின் ஐரோப்பியக் கண்டப் பகுதியில் நடைபெற்றன. உலகக்கோப்பை வரலாற்றில் முதல் தடவையாக காணொளி உதவி நடுவர்கள் பணியாற்றினார்கள்.

இறுதிச் சுற்றில் 32 நாடுகள் பங்கேற்றன. இவற்றில் 31 அணிகள் தகுதிநிலைப் போட்டிகளில் இருந்து தெரிவு செய்யப்பட்டன. உருசியா போட்டிகளை நடத்தும் நாடாக தகுதி பெற்றது. 32 அணிகளில், ஐசுலாந்து, பனாமா ஆகிய நாடுகள் முதன் முதலாக உலகக்கோப்பையில் விளையாடத் தகுதி பெற்றன. உருசியாவின் 11 நகரங்களில் 12 அரங்குகளில் மொத்தம் 64 ஆட்டங்கள் இடம்பெற்றன.

நடப்பு உலகக்கோப்பை வாகையாளர் செருமனி குழுநிலை ஆட்டங்களில் தோல்வியடைந்து வெளியேறியது. 1938 ஆம் ஆண்டிற்குப் பின்னர் முதல் தடவையாக செருமனி அணி இரண்டாம் கட்டத்திற்கு முன்னேறவில்லை. கடந்த ஐந்து உலகக்கோப்பைப் போட்டிகளில் நடப்பு வாகையாளர்கள் இவ்வாறு குழுநிலை ஆட்டத்திலேயே வெளியேறியது இது நான்காவது முறையாகும். முன்னதாக பிரான்சு 2002 இலும், இத்தாலி 2010 இலும், எசுப்பானியா 2014 இலும் வெளியேறின. பலம் வாய்ந்த அணிகளாகக் கருதப்பட்ட எசுப்பானியா, போர்த்துகல், அர்கெந்தீனா அணிகள் 16-அணிகளின் சுற்றின் முடிவில் வெளியேற்றப்பட்டன. பலம் குன்றியதாகக் கருதப்பட்ட போட்டி நடத்தும் நாடு காலிறுதிக்கு முன்னேறியது. 1934, 1966, 1982, 2006 இற்குப் பின்னர் முதல் தடவையாக காலிறுதிகளில் ஐரோப்பிய அணிகள் மட்டும் விளையாடின.

இறுதிப் போட்டி சூலை 15 இல் மாஸ்கோவில் லூசினிக்கி அரங்கில் பிரான்சு, குரோவாசிய அணிகளுக்கிடையே நடைபெற்றது. பிரான்சு 4–2 என்ற கோல் வேறுபாட்டில் வென்று தமது இரண்டாவது உலகக்கோப்பையை வென்றது. அடுத்தடுத்த நான்கு உலகக்கோப்பைப் போட்டிகளில் ஒரே கண்டத்தைச் சேர்ந்த நாடுகள் (இத்தாலி 2006, எசுப்பானியா 2010, செருமனி 2014) கோப்பையை வென்றுள்ளன.

உலகக்கோப்பையில் வெற்றி பெற்ற பிரான்சு அணி 2021 பிபா கூட்டமைப்புக்களின் கோப்பைப் போட்டியில் விளையாடத் தகுதி பெற்றது.

2018, 2022 உலகக் கோப்பைகளை நடத்துவதற்கான நாடுகளைத் தெரிவு செய்வதற்கான நடவடிக்கைகள் 2009 சனவரியில் ஆரம்பமாயின. இதற்கான விண்ணப்பங்கள் 2009 பெப்ரவரி 2 வரை ஏற்றுக் கொள்ளப்பட்டன. ஆரம்பத்தில் ஒன்பது நாடுகள் விண்ணப்பித்திருந்தன, ஆனால் மெக்சிக்கோ பின்னர் விலகிக் கொண்டது. இந்தோனேசியாவின் விண்ணப்பம் அந்நாட்டு அரசின் ஆதரவுக் கடிதம் கிடைக்காததால் 2010 பெப்ரவரியில் நிராகரிக்கப்பட்டது. ஐரோப்பிய நாடுகளல்லாத ஆத்திரேலியா, சப்பான், ஐக்கிய அமெரிக்கா ஆகிய நாடுகள் பின்னர் படிப்படியாக விலகிக் கொண்டன. இதனால் 2022 ஆம் ஆண்டுக்கான தெரிவுகளில் ஐரோப்பிய நாடுகள் ஏற்றுக் கொள்ளப்படவில்லை. இறுதியில் 2018 ஆம் ஆண்டுக்கான போட்டிகளை நடத்துவதற்கு இங்கிலாந்து, உருசியா, நெதர்லாந்து/பெல்ஜியம், போர்த்துகல்/எசுப்பானியா ஆகிய நாடுகள் எஞ்சியிருந்தன.

2010 திசம்பர் 2 இல் சூரிக்கு நகரில் 22-உறுப்பினர் கொண்ட பீஃபா பேரவை வாக்களிக்கக் கூடியது. இரண்டாவது கட்ட வாக்களிப்பில் உருசியா 2018 போட்டிகளை நடத்தத் தேர்ந்தெடுக்கப்பட்டது.

வாக்களிப்பு முடிவுகள் வருமாறு:

உலகக்கோப்பை வரலாற்றில் முதல் தடவையாக அனைத்துத் தகுதியுள்ள நாடுகளும் – 209 உறுப்பு நாடுகள் தகுதிநிலைக்குத் தேர்ந்தெடுக்கப்பட்டன. ஏற்று நடத்தும் நாடாக, உருசியா தானியக்கமாக போட்டியில் பங்கேற்க தகுதி பெற்றது. சிம்பாப்வே, இந்தோனேசியா ஆகியன தமது முதல் தகுதிகாண் போட்டிகளை விளையாடுவதற்கு முன்னரே தகுதியிழந்தன. ஆனால், 2016 மே 13 இல் பீஃபா அமைப்பில் இணைந்த ஜிப்ரால்ட்டர், கொசோவோ ஆகியன தகுதிகாண் சுற்றுகளில் விளையாட அனுமதிக்கப்பட்டன. முதலாவது தகுதிகாண் போட்டி கிழக்குத் திமோர், டிலி நகரில் 2015 மார்ச் 12 இல் நடந்தது. இறுதிச் சுற்றில் விளையாடத் தகுதி பெறும் நாடுகளை அறிவிக்கும் முக்கிய நிகழ்வு சென் பீட்டர்ஸ்பேர்க் நகரில் 2015 சூலை 25 இல் நடைபெற்றது.

2018 இறுதிப் போட்டிகளில் பங்குபற்றத் தேர்ந்தெடுக்கப்பட்ட 32 நாடுகளில், 20 நாடுகள் 2014 போட்டியில் பங்குபற்றியிருந்தன. ஐசுலாந்து, பனாமா ஆகிய நாடுகள் முதல் தடவையாகப் போட்டியிடுகின்றன. எகிப்து 28 ஆண்டுகளுக்குப் பின்னரும், பெரு 36 ஆண்டுகளுக்குப் பின்னரும் பங்குபற்றுகின்றன. முதல் தடவையாக மூன்று நோர்டிக் நாடுகள் (தென்மார்க்கு, ஐசுலாந்து, சுவீடன்), நான்கு அரபு நாடுகள் (எகிப்து, மொரோக்கோ, சவூதி அரேபியா, துனீசியா) உலகக் கோப்பைக்குத் தகுதி பெற்றன.

நான்கு முறை உலகக் கோப்பையை வென்ற இத்தாலி (1958 இற்குப் பின்னர் முதல் தடவையாக), மூன்று முறை இரண்டாம் இடத்தை வென்ற நெதர்லாந்து ஆகியன தேர்ந்தெடுக்கப்படாத முக்கிய அணிகள் ஆகும். 2017 ஆப்பிரிக்கக் கோப்பை வெற்றியாளரான கமரூம், இரண்டு தடவை கோப்பா அமெரிக்காவை வென்ற சிலி, மற்றும் நியூசிலாந்து, ஐக்கிய அமெரிக்கா ஆகிய நாடுகளும் தகுதி பெறவில்லை.






இறுதிக் குலுக்கல் 2017 திசம்பர் 1 இல் மாஸ்கோவில் அரச கிரெம்லின் மாளிகையில் இடம்பெற்றது. 32 அணிகள் நான்கு அணிகளாக எட்டுக் குழுக்களில் தேர்ந்தெடுக்கப்பட்டன.

இறுதிக் குலுக்கலின் போது, 2017 அக்டோபர் பிஃபா உலகத் தரவரிசையின் படி அணிகள் நான்கு தொட்டிகளில் இடப்பட்டன. முதலாவது தொட்டியில் உருசியா (போட்டியை நடத்தும் நாடு) ஏ1 நிலைக்கும், சிறந்த ஏழு அணிகள் இடம்பெற்றன. இரண்டாம் தொட்டியில் அடுத்த சிறந்த எட்டு அணிகளும், இவ்வாறு 3-ஆம், 4-ஆம் தொட்டிகளும் நிரப்பப்பட்டன. இக்குலுக்கல் முன்னைய போட்டிகளில் இடம்பெற்ற குலுக்கல் முறையை விட வேறுபட்டது.

உலகக்கோப்பைப் போட்டிகளை நடத்தும் நகரங்களினதும் அரங்குளினதும் இறுதித் தேர்வு 2012 செப்டம்பர் 29 இல் இடம்பெற்றன. 12 அரங்குகள் தெரிவாகின. இவற்றுள் லூசினிக்கி, எக்கத்தரீன்பூர்க், சோச்சி ஆகிய மூன்றும் முற்றிலுமாகப் புனரமைக்கப்பட்டன. ஏனைய 9 அரங்குகளும் புதிதாக அமைக்கப்பட்டன. $11.8 பில்லியன் இதற்காக செலவழிக்கப்பட்டது.

12 அரங்குகளில், உருசியாவின் மிகப் பெரிய இரண்டு அரங்குகள் (லூசினிக்கி, சென் பீட்டர்சுபர்க் அரங்கு ஆகியன) ஒவ்வொன்றிலும் 7 ஆட்டங்கள் இடம்பெறுகின்றன. சோச்சி, கசான், நீசுனி நோவ்கோரத், சமாரா ஆகியவற்றில் ஒவ்வொன்றிலும் (ஒரு காலிறுதி ஆட்டம் உட்பட) ஆறு ஆட்டங்கள் இடம்பெறுகின்றன. மாஸ்கோவின் அத்கிறீத்தியே அரங்கு, ரசுதோவ்-நா-தனு ஆகியன ஒவ்வொன்றிலும் (ஒரு 16-ஆம் சுற்று ஆட்டம் உட்பட) 5 ஆட்டங்கள் இடம்பெறுகின்றன. வோல்கோகிராத், கலினின்கிராத், எக்கத்தரீன்பூர்க், சரான்சுக் ஆகியன ஒவ்வொன்றிலும் 4 ஆட்டங்கள் இடம்பெறுகின்றன.

முழுமையான கால அட்டவணை 2015 சூலை 24 இல் அறிவிக்கப்பட்டது. உருசியா குழு நிலையில் ஏ1 நிலைக்கு வைக்கப்பட்டது. சுற்றின் முதலாவது போட்டியில் உருசியா சவூதி அரேபியாவுடன் சூன் 14 இல் மாஸ்கோ லூசினிக்கி அரங்கில் விளையாடவுள்ளது. லூசினிக்கி அரங்கில் சூலை 11 இல் இரண்டாவது அரையிறுதி ஆட்டமும், சூலை 15 இல் இறுதி ஆட்டமும் இடம்பெறுகின்றன. சென் பீட்டர்ஸ்பேர்க் நகரில் கிரெஸ்தோவ்சுக்கி அரங்கில் சூலை 10 இல் முதலாவது அரையிறுதி ஆட்டமும், சூலை 14 இல் மூன்றாம் இடத்துக்கான போட்டியும் இடம்பெறும்.

பீஃபா உலகக்கோப்பை ஒன்றில் முதற்தடவையாக நிகழ்படக் கண்காணிப்பு நடுவர்கள் இம்முறை அனுமதிக்கப்பட்டாரக்ள்.

2018 மார்ச் 29 இல், பன்னாட்டுக் காற்பந்துச் சங்கங்களின் கூட்டமைப்பு 2018 உலகக்கோப்பைக்கு 36 நடுவர்கள் மற்றும் 63 உதவி நடுவர்கள் பட்டியலை அறிவித்தது. 2018 ஏப்ரல் 30 இல், 13 நிகழ்பட நடுவர்களின் பட்டியல் அறிவிக்கப்பட்டது. 2018 மே 30 இல், சவூதி அரேபிய நடுவர் பகாத் அல்-மிர்தாசி ஆட்டமுடிவை முன்கூட்டியே நிர்ணயித்த குற்றச்சாட்டில் பட்டியலில் இருந்து நீக்கப்பட்டார். கென்யாவின் உதவி நடுவர் மார்வா ராஞ்சி என்பவர் ஊழல் குற்றச்சாட்டில் சிக்கியதை அடுத்து நடுவர் பணியில் இருந்து விலகினார்.

2018 சூன் 15 இல், போர்த்துகலுக்கு எதிரான டியேகோ கொஸ்டாவின் கோல் நிகழ்பட உதவியுடன் தீர்மானிக்கப்பட்ட முதலாவது கோல் ஆகும். நிகழ்பட உதவியுடன் தீர்மானிக்கப்பட்ட முதலாவது தண்ட உதை சூன் 16 இல் ஆத்திரேலியாவுக்கு எதிராக அந்துவான் கிரீசுமன் போட்ட கோல் ஆகும்.

ஆரம்ப விழா 2018 சூன் 14 வியாழக்கிழமை மாஸ்கோவில் லூசினிக்கி அரங்கில் இடம்பெற்றது. தொடர்ந்து உருசிய அணிக்கும் சவூதி அரேபிய அணிக்கும் இடையில் முதல் போட்டி இடம்பெற்றது

பிரேசிலின் முன்னாள் வீரர் ரொனால்டோ சிறுவன் ஒருவனுடன் "உருசியா 2018" மேலாடை அணிந்து அரங்கினுள் நுழைந்தார். அதன் பின்னர் ஆங்கிலேயப் பாப் பாடகர் ரொபி விக்ல்லியம்சு, உருசியாவின் ஐடா கரிஃபுலீனாவுடன் இணைந்து ஒரு பாடலையும், தனித்து இரண்டு பாடல்களையும் பாடினார். இவர்களுடன் மேலும் பலர் கலந்து கொண்டனர். போட்டியில் கலந்து கொண்ட 32 அணிகளின் தேசியக் கொடிகளையும் பெயர்களையும் தாங்கியவண்ணம் பெண்களும் ஆண்களுமாக அரங்கினுள் வந்தனர்.

2018 உலக்கோப்பையின் அதிகாரபூர்வமான கால்பந்துடன் ரொனால்டோ வந்தார். இப்பந்து அனைத்துலக விண்வெளி நிலையத்திற்கு 2018 மார்ச் மாதத்தில் எடுத்துச் செல்லப்பட்டு, பூமிக்கு சூன் ஆரம்பத்தில் திரும்பியிருந்தது.

குழு நிலையில் முன்னிலைக்கு வரும் இரண்டு அணிகள் அடுத்த சுற்றுக்கு (சுற்று 16) முன்னேறும்.

அனைத்து நேரங்களும் உள்ளூர் நேரத்தில் குறிப்பிடப்பட்டுள்ளன.

குழுவிலுள்ள ஓவ்வொரு அணிகளின் தரவரிசை பின்வருமாறு உறுதி செய்யப்படும்:

முதல் ஆட்டம் 2018 சூன் 14 இல் நடைபெற்றது. மூலம்: FIFA

(ந) நடத்தும் நாடு.

முதல் ஆட்டம் 2018 சூன் 15 இல் நடைபெற்றது. மூலம்: FIFA

முதல் ஆட்டம் 2018 சூன் 16 இல் நடைபெற்றது. மூலம்: பீஃபா

முதல் ஆட்டம் 2018 சூன் 16 இல் நடைபெற்றது. மூலம்: பீஃபா

முதல் ஆட்டம் 2018 சூன் 17 இல் நடைபெற்றது. மூலம்: பீஃபா

முதல் ஆட்டம் 2018 சூன் 17 இல் நடைபெற்றது. மூலம்: பீஃபா

முதல் ஆட்டம் 2018 சூன் 18 இல் நடைபெற்றது. மூலம்: பீஃபா

முதல் ஆட்டம் 2018 சூன் 19 இல் நடைபெற்றது. மூலம்: பீஃபா

ஆட்டமிழக்கும் நிலைகளில், வழமையான நேரத்தில் ஆட்டம் சமநிலையில் முடியுமானால், 30 நிமிடங்கள் கூடுதல் நேரம் (ஒவ்வொன்றும் 15 நிமிடங்களாக இரண்டு பகுதிகள்) ஒதுக்கப்படும். தேவைப்படின், சமன்நீக்கி மோதல் மூலம் வெற்றியாளர் தீர்மானிக்கப்படுவர்.

ஆட்டம் ஒன்றுக்குக் கூடுதல் நேரம் ஒதுக்கப்படின், ஒவ்வோர் அணிக்கும் நான்காவது மாற்றீடு செய்ய அனுமதிக்கப்படும். உலகக்கோப்பை போட்டி ஒன்றில் முதல் தடவையாக இவ்வாறு விளையாட அனுமதிக்கப்படுகிறது.

64 ஆட்டங்களில் 169 கோல்கள் எடுக்கப்பட்டன, சராசரியாக ஓர் ஆட்டத்திற்கு கோல்கள்.







<section end=Goalscorers />

போட்டிகளின் இறுதியில் பின்வரும் விருதுகள் வழங்கப்பட்டன. தங்க காலணி, தங்கப் பந்து, தங்கக் கையுறை அனைத்தையும் அடிடாஸ் நிறுவனம் வழங்கியது.

அக்டோபர் 2017 இல் பணப்பரிசுத் தொகை அறிவிக்கப்பட்டது.

2018 உலகக்கோப்பைக்கான நற்றாளி (சின்னம்) 2016 அக்டோபர் 21 அன்று வெளியிடப்பட்டது. பல்கலைக்கழக மாணவர்களுக்கிடையே நடத்தப்பட்ட வடிவமைப்புப் போட்டி மூலம் தெரிவு செய்யப்பட்டது. ஒரு பூனை, ஒரு புலி, ஒரு ஓநாய் ஆகிய மூன்று தெரிவுகளில் இருந்து இறுதித் தெரிவு பொது மக்கள் வாக்கெடுப்பு மூலம் தெரிவு செய்யப்பட்டது. ஏறத்தாழ மொத்தம் ஒரு மில்லியன் வாக்குகளில் 53% வாக்குகளுடன் உருசியத் தேசிய அணியின் வண்ணங்களுடனான மேலணியுடன் சபிவாக்கா என்ற மாந்தவுரு ஓநாய் தேர்ந்தெடுக்கப்பட்டது.

முதற்கட்ட நுழைவுச் சீட்டு விற்பனை 2017 செப்டம்பர் 17 இல் ஆரம்பமாகி, அக்டோபர் 12 வரை இடம்பெற்றன. போட்டிகளில் பங்குபற்றுவோருக்கும், பார்வையாளர்களுக்கும் வழக்கமான நுழைவாணை விதிகள் தளர்த்தப்பட்டன. எந்த நாட்டுக் குடியுரிமையானாலும், பார்வையாளர்கள் நுழைவாணையின்றி உருசியா வர அனுமதிக்கப்பட்டது. ஆனாலும், பார்வையாளர்கள் தங்கள் புகைப்படத்துடன் கூடிய "இரசிகர் அடையாள அட்டை" ஒன்றைப் பெறவேண்டும். ஆட்டங்களைப் பார்ப்பதற்கு அவர்களிடம், நுழைவுச்சீட்டு, அடையாள அட்டை, ஏற்புடைய கடவுச்சீட்டு ஆகியவை வைத்திருக்க வேண்டும். பார்வையாளர்கள் அடையாள அட்டைகளைப் பயன்படுத்தி பொதுப் போக்குவரத்துகளில் (பேருந்து, தொடருந்துகளில்) பயணச்சீட்டின்றி இலவசமாகப் பயணம் செய்ய முடியும்.

2018 உலகக்கோப்பைக்கான அதிகாரபூர்வமான பந்து "டெல்ஸ்டார் 18" என அழைக்கப்படுகிறது. இதன் வடிவமைப்பு 1970 ஆம் ஆண்டின் முதலாவது அடிடாஸ் உலகக்கோப்பை பந்தின் பெயரில் இருந்தும், வடிவமைப்பில் இருந்தும் பெறப்பட்டது. இப்பந்து 2017 நவம்பர் 9 இல் அறிமுகப்படுத்தப்பட்டது.

குழுநிலை ஆட்டங்களின் பின்னர், ஆட்டமிழக்கும் நிலைக்கான போட்டிகளில் "டெல்ஸ்டார் மிச்தா" என்ற பெயருள்ள பந்து பயன்படுத்தப்படும். "மிச்தா" () என்பது உருசிய மொழியில் "கனவு" அல்லது "குறிக்கோள்" எனப் பொருள்.

"லிவ் இட் அப்" ("Live It Up") என்ற பாடல் போட்டிகளுக்கான உத்தியோகபூர்வ பாடலாகும். இதனை வில் சிமித், நிக்கி ஜாம், எரா இஸ்ரெபி ஆகியோர் பாடி, 25 மே அன்று வெளியிட்டிருந்தனர். பீஃபா உலகக்கோப்பை உத்தியோகபூர்வ இசைக் காணொளி 8 சூன் அன்று வெளியிடப்பட்டது.




</doc>
<doc id="210456" url="https://ta.wikipedia.org/wiki?curid=210456" title="மன்னார் மனிதப் புதைகுழி">
மன்னார் மனிதப் புதைகுழி

மன்னார் மனிதப் புதைகுழி ("Mannar mass grave") என்பது இலங்கையின் வட மாகாணத்தில் மன்னார் மாவட்டத்தில், மாந்தை சந்தியில் இருந்து 75 மீட்டர்கள் தொலைவில் திருக்கேதீச்சரம் செல்லும் வழியில் கண்டுபிடிக்கப்பட்ட ஒரு மனிதப் புதைகுழி ஆகும். 2014 பெப்ரவரி 24 வரை மொத்தம் 80 எலும்புக்கூடுகள் கண்டுபிடிக்கப்பட்டுள்ளன. இப்பகுதி 1990 ஆம் ஆண்டு முதல் ஈழப்போர் முடிவடைந்த 2009 ஆம் ஆண்டு வரை இலங்கைப் படைத்துறையின் கட்டுப்பாட்டில் இருந்து வந்துள்ளது. 

பாடல்பெற்ற தலமாகிய திருக்கேதீச்சரம் கோவில் சூழலில் 2013 டிசம்பர் 20 ஆம் நாள் குடிநீர்த் திட்டத்திற்காக நீர்க்குழாய்கள் புதைக்கும் பணியில் ஈடுபட்டிருந்த பணியாளர்கள் நிலத்தைத் தோண்டிய போது, மனித எலும்புக்கூட்டு எச்சங்கள் இருந்தமை கண்டுபிடிக்கப்பட்டது. இதனையடுத்து அந்த இடத்தைப் பார்வையிட்ட மன்னார் நீதிபதி ஆனந்தி கனகரத்தினத்தின் உத்தரவுக்கமைய அந்த இடத்தைத் தோண்டும் பணிகள் ஆரம்பிக்கப்பட்டன. பத்து மண்டையோடுகளும் மனித எலும்புக்கூட்டு எச்சங்களும் முதல் நாளன்று கண்டுபிடிக்கப்பட்டன. நீதிமன்ற உத்தரவுக்கமைய அவைகள் வேதிப் பகுப்பாய்வுக்காக அனுப்பப்பட்டன. புதைகுழி தோண்டும் பணியைப் பார்வையிட்ட வட மாகாண சபை மீன்பிடித்துறை அமைச்சர் பா. டெனீஸ்வரன் எலும்புக்கூடுகளில் சித்திரவதை செய்யப்பட்ட தடயங்கள் காணப்படுவதாகத் தெரிவித்தார். மன்னார் நீதிபதி, சட்ட வைத்திய அதிகாரிகள் மற்றும் காவல்துறையினர் முன்னிலையில் இப்படுகுழி தோண்டும் நடவடிக்கைகள் முன்னெடுக்கப்பட்டு வருகின்றன.

2014 சனவரி 3, 4 ஆம் நாட்களிலும், 2014 சனவரி 6, 7 ஆம் நாட்களிலும், 2014 சனவரி 16, 17 ஆம் நாட்களிலும் புதைகுழி தோண்டும் பணிகள் மன்னார் நீதிபவான் ஆனந்தி கனகரட்ணம், சட்ட வைத்திய நிபுணர் டி.எல். வைத்திய்ரட்ண் மற்றும் காவல்துறையினர் போன்றவர்களின் முன்னிலையில் நடைபெற்றன.

30.01.2013 ஆம் திகதி வரையில் இங்கு மொத்தமாக 55 எலும்புக்கூடுகள் கண்டுபிடிக்கப்பட்டுள்ளன. இவை மன்னார் பொது வைத்தியசாலையில் பாதுகாப்பாக வைக்கப்பட்டுள்ளன.

10.02.2014 ஆந் திகதியன்று மன்னர் நீதவான் ஆனந்தி கனகரத்தினத்தின் முன்னிலையில் மீண்டும் 20ஆவது தடவையாக புதைகுழி தோண்டப்பட்டபோது மேலும் மூன்று எலும்புக்கூடுகள் கண்டுபிடிக்கப்பட்டன. அத்துடன் மொத்தமாக 58 எலும்புக்கூடுகள் கண்டுபிடிக்கப்பட்டுள்ளன. எனினும் இறுதியில் இது ஒரு சாதாரண மயானம் எனக்கூறப்பட்டது.

மனிதப் புதைகுழிக்கருகில் கிணறு இருந்தது கண்டுபிடிக்கப்பட்டிருப்பதால் இது தொடர்பான விசாரணையில் திருப்பம் ஏற்பட்டுள்ளது.


</doc>
<doc id="210457" url="https://ta.wikipedia.org/wiki?curid=210457" title="1950 உலகக்கோப்பை கால்பந்து">
1950 உலகக்கோப்பை கால்பந்து

1950 ஃபிஃபா உலகக்கோப்பை, 1950ஆம் ஆண்டு சூன் 24 முதல் சூலை 16 வரை பிரேசிலில் நடைபெற்ற நான்காவது உலகக்கோப்பை காற்பந்து போட்டியாகும். 1938ஆம் ஆண்டிற்கு பிறகு இரண்டாம் உலகப் போரால் 1942இலும் 1946இலும் நடைபெற திட்டமிடப்பட்டிருந்த உலகக்கோப்பை போட்டிகள் நடைபெறவில்லை. எனவே 12 ஆண்டுகளுக்குப் பிறகு நடைபெற்ற முதல் உலகக்கோப்பை போட்டியாக இது அமைந்தது. இந்தப் போட்டியில் உருகுவே கால்பந்தாட்ட அணி இறுதிப் போட்டியில் 2-1 என்ற கோல்கணக்கில் போட்டி நடத்திய பிரேசில் நாட்டு அணியை வென்று கோப்பையை கைப்பற்றிது. இந்தப் போட்டியின்போது தான் உலகக்கோப்பை போட்டி வெற்றியாளருக்கு வழங்கப்படும் கோப்பைக்கு ஃபிஃபா தலைவராக 25 ஆண்டுகள் பணியாற்றியதைப் பாராட்டும் விதமாக ஜூல்சு ரிமெட் கோப்பை என பெயரிடப்பட்டது.



</doc>
<doc id="210458" url="https://ta.wikipedia.org/wiki?curid=210458" title="இயேசு தோற்றம் மாறுதல்">
இயேசு தோற்றம் மாறுதல்

இயேசு தோற்றம் மாறுதல் () என்பது புதிய ஏற்பாட்டின்படி ஒரு மலையின்மீது இயேசு கிறித்து தோற்றம் மாறிய நிகழ்வினைக்குறிக்கும். ஒத்தமை நற்செய்தி நூல்கள் (, , ) மூன்றிலும் இந்நிகழ்வு குறிக்கப்பட்டுள்ளது. மேலும் பேதுரு எழுதிய இரண்டாம் திருமுகத்திலும் இது பற்றிய குறிப்பு உள்ளது ()

இவ்விவரிப்புகளின்படி இயேசு பேதுருவையும் யாக்கோபையும் யோவானையும் அழைத்து, ஓர் உயர்ந்த மலைக்கு தனிமையாகக் கூட்டிக்கொண்டு போனார். அங்கே அவர்கள்முன் அவர் தோற்றம் மாறினார். அவருடைய ஆடைகள் வெள்ளை வெளேரென ஒளிவீசின. அவரது முகம் கதிரவனைப் போல் ஒளிர்ந்தது. அப்போது எலியாவும் மோசேயும் அவர்களுக்குத் தோன்றினர். இருவரும் இயேசுவோடு உரையாடிக் கொண்டிருந்தார்கள். அப்போது இயேசுவின் திருமுழுக்கின்போது நிகழ்ந்ததுபோலவே தந்தையாம் கடவுள் மேகத்தினின்று, ″இவரே என் மைந்தர்; நான் தேர்ந்து கொண்டவர் இவரே. இவருக்குச் செவிசாயுங்கள்″ என்று கூறியதாக விவரிக்கப்பட்டுள்ளது.

"இயேசு தோற்றம் மாறுதல்" நிகழ்வு நற்செய்திகளில் விவரிக்கப்படுள்ள இயேசுவின் புதுமைகளில் ஒன்றாக கருதப்படுகின்றது. ஆயினும் இது இயேசுவிலேயே நிகழ்வதால் நற்செய்திகளின் பிற புதுமைகளைக்காட்டிலும் இது மாறுபட்டதாகும். தாமஸ் அக்குவைனஸ் இந்நிகழ்வை "இயேசுவின் மிகப்பெரும் புதுமை" என விவரித்துள்ளார். மேலும் அவர் இந்நிகழ்வு இயேசுவின் திருமுழுக்கின் நிறைவு என்றும் கிறித்தவ வாழ்வின் இலக்கான விண்ணகத்தின் முழுமையான எடுத்துக்காட்டு என்றும் கூறியுள்ளார். இயேசுவின் தோற்றம் மாறும் நிகழ்வும் அவருடைய திருமுழுக்கு, சாவு, உயிர்ப்பு மற்றும் விண்ணேற்றம் ஆகியவற்றொடு சேர்த்து அவரின் இவ்வுலக வாழ்வில் நடந்த மிக முக்கிய நிகழ்வாக கருதப்படுகின்றது. 

கிறித்தவ இறையியலின்படி இந்நிகழ்வு இயேசுவின் இறைத்தன்மையினை வெளிப்படுத்துவதாகவும், மனிதத்தையும் இறைவனையும் ஒன்றுபடுத்தும் பாலமாக இயேசு இருப்பதை எடுத்தியம்புவதாகவும் நம்பப்படுகின்றது.

மத்தேயு, மாற்கு, லூக்கா ஆகிய நற்செய்திகளை உள்ளடக்கிய ஒத்தமை நற்செய்திகளில் இயேசு தோற்றம் மாறிய நிகழ்ச்சி நடுப்பகுதியில் விவரிக்கப்படுகிறது. காண்க:

அந்த நிகழ்ச்சி ஒத்தமை நற்செய்திகளில் ஒரு மைய நிகழ்ச்சியாக அமைக்கப்பட்டுள்ளது. அந்நிகழ்ச்சிக்குச் சற்று முன்னர்தான் மற்றொரு முக்கிய நிகழ்ச்சி நடந்திருந்தது. அதில் திருத்தூதர் பேதுரு “நான் யார்?” என்று இயேசு கேட்ட கேள்விக்குப் பதில்மொழியாக “நீர் மெசியா” என்று அறிக்கையிட்டிருந்தார். காண்க: மத்தேயு 16:16; மாற்கு 8:29; லூக்கா 9:20.

இயேசு தோற்றம் மாறிய நிகழ்ச்சி, அவர் யார் என்பதை வெளிப்படுத்துகின்ற மற்றொரு நிகழ்ச்சியாக உள்ளது. இயேசு உண்மையிலேயே “கடவுளின் மகன்” என்று அந்நிகழ்ச்சியின்போது திருத்தூதர்களுக்கு வெளிப்படுத்தப்பட்டது.
நற்செய்திகள் தருகின்ற தகவல்படி, இயேசு மூன்று சீடர்களை, அதாவது பேதுரு, யோவான், யாக்கோபு ஆகிய மூவரையும் அழைத்துக்கொண்டு ஒரு மலைக்கு ஏறிச் செல்கிறார். மலையின் பெயர் குறிப்பிடப்படவில்லை. அங்கே அம்மலையில் இயேசு தம் சீடர்கள் முன்னிலையில் “தோற்றம் மாறுகிறார்” (மத்தேயு 17:2). அப்போது “அவரது முகம் கதிரவனைப் போல் ஒளிர்ந்தது. அவருடைய ஆடைகள் ஒளிபோன்று வெண்மையாயின”. அந்நேரத்தில் பழைய ஏற்பாட்டு வரலாற்றில் சிறப்புமிகு தலைவர்களாயிருந்த மேசே, எலியா ஆகிய இருவரும் தோன்றி இயேசுவோடு உரையாடியதை சீடர்கள் காண்கின்றார்கள்.

லூக்கா நற்செய்தியில் இயேசுவின் தோற்றம் மாறியபோது, சீடர்கள் இயேசுவின் “மாட்சியை” கண்டதாகக் குறிக்கப்படுகிறது (லூக்கா 9:32).

இயேசுவின் தோற்றம் மாறிய காட்சியின்போது தோன்றிய மோசே, எலியா ஆகியோர் சீடர்களின் கண்களிலிருந்து மறையும் வேளையில் பேதுரு இயேசுவை நோக்கி, அவர்கள் தங்கியிருக்க கூடாரங்கள் அமைக்கலாமா என்று வினவுகின்றார். இயேசுவோடு பேசிக்கொண்டிருந்த மோசே, எலியா ஆகியோர் மேலும் சிறிது காலம் தங்கியிருக்கலாமே என்ற எண்ணத்தில் அவர் கேட்டதாகத் தெரிகிறது. ஆனால் அதற்கிடையில் ஒளீமயமான ஒரு மேகம் அவர்கள் மேல் நிழலிட்டது. அந்த மேகத்திலிருந்து ஒரு குரல் வெளிப்பட்டது: “என் அன்பார்ந்த மைந்தர் இவரே. இவர்பொருட்டு நான் பூரிப்படைகிறேன். இவருக்குச் செவிசாயுங்கள்.” இதைத் தொடர்ந்து சீடர்கள் முகங்குப்புற விழுந்தார்கள் அவர்களைப் பேரச்சம் மேற்கொண்டது. ஆனால் இயேசு அவர்களை அணுகிச் செல்கிறார். அவர்களைத் தொட்டு, “எழுந்திருங்கள், அஞ்சாதீர்கள்” என்றார். சீடர்கள் நிமிர்ந்து பார்க்கின்றனர். ஆனால் இப்போது அவர்கள் இயேசுவை மட்டுமே காண்கின்றனர்; மோசே, எலியா ஆகியோர் மறைந்துவிட்டனர் (மத்தேயு 17:5-8).

இயேசுவும் சீடர்களும் மலையிலிருந்து கீழே இறங்குகிறார்கள். இயேசு அவர்களைப் பார்த்து, “மானிட மகன் இறந்து உயிருடன் எழுப்பப்படும்வரை இக்காட்சியைப் பற்றி எவருக்கும் சொல்லக்கூடாது” என்று கட்டளையிடுகிறார். “இறந்து உயிர்த்தெழுதல்” என்பதன் பொருள் என்னவென்று விளங்காமல் சீடர்கள் ஒருவர் ஒருவரோடு பேசிக்கொண்டார்கள் என்று மாற்கு குறிப்பிடுகிறார் (மாற்கு 9:10).

மேலே தரப்பட்ட ஒத்தமை நற்செய்திகள் பகுதிகள் தவிர புதிய ஏற்பாட்டின் வேறு இடங்களிலும் இயேசுவின் தோற்ற மாற்றம் பற்றிய குறிப்புகள் உள்ளன. 2 பேதுரு 1:16-18: "நம் ஆண்டவர் இயேசு கிறித்துவின் வல்லமையையும் வருகையையும் பற்றி நாங்கள் உங்களுக்குத் தெரிவித்தபோது சூழ்ச்சியாகப் புனைந்த கதைகளை ஆதாரமாகக் கொண்டு பேசவில்லை. நாங்கள் அவரது மாண்பை நேரில் கண்டவர்கள். 'என் அன்பார்ந்த மைந்தர் இவரே. இவர் பொருட்டு நான் பூரிப்படைகிறேன்' என்று மாட்சிமிகு விண்ணகத்திலிருந்து அவரைப்பற்றிய குரல் ஒலித்தபோது, தந்தையாகிய கடவுளிடமிருந்து மதிப்பும் மாட்சியும் பெற்றார். தூய மலையில் அவரோடு இருந்தபோது விண்ணிலிருந்து வந்த இக்குரலொலியை நாங்களே கேட்டோம்."
யோவான் நற்செய்தியில் 1:14: "வாக்கு மனிதர் ஆனார்; நம்மிடையே குடிகொண்டார். அவரது மாட்சியை நாங்கள் கண்டோம். அருளும் உண்மையும் நிறந்து விளங்கிய அவர் தந்தையின் ஒரே மகன் என்னும் நிலையில் இம்மாட்சியைப் பெற்றிருந்தார்" என்னும் பகுதியும் இயேசுவின் 
தோற்ற மாற்றத்தைக் குறிப்பதாகக் கொள்ளப்படுகிறது.

புதிய ஏற்பாட்டின் பிற பகுதிகளில் வரும் குறிப்புகளைக் கீழ்வருமாறு காட்டலாம். தூய பவுல் கொரிந்தியருக்கு எழுதிய இரண்டாம் திருமுகத்தில் "இப்போது நாம் அனைவரும் முக்காடு இல்லா முகத்தினராய் ஆண்டவரின் மாட்சியைப் பிரதிபலிக்கிறோம். இவ்வாறு மேன்மேலும் மாட்சிபெற்று, அவர் சாயலாக மாற்றமடைகிறோம். இவையெல்லாம் ஆவியாம் ஆண்டவரின் செயலே" (3:18) என்று கூறுகிறார். இயேசு கிறித்துவில் நம்பிக்கை கொண்டோர் "தோற்ற மாற்றம்" அடைவர் என்பது இங்கே குறிக்கப்படுகிறது. மேலும் அவர்கள் "ஆண்டவரின் மாட்சியைப் பிரதிபலிப்பர்." இயேசு தோற்றம் மாறியது, நம்பிக்கை கொண்டோர் தோற்றம் மாறுவதற்கு அடித்தளம் ஆகிறது.

மத்தேயு 17ஆம் அதிகாரத்தில், இயேசுவின் தோற்ற மாற்றத்தின்போது யோவான் கூட இருந்ததாகக் கூறப்படுகிறது. எனினும், யோவான் நற்செய்தியில் அக்குறிப்பு இல்லை.

இதிலிருந்து சிலர் யோவான் நற்செய்தியை எழுதியவர் யோவான் அல்ல என்ற முடிவுக்கு வருகின்றனர். வேறு சிலர் பல்வேறு விளக்கங்கள் தருகின்றனர். எடுத்துக்காட்டாக, நான்காம் நூற்றாண்டு கிறித்தவ ஆசிரியரான செசரியா யூசேபியஸ் என்பவர் விளக்கப்படி, யோவான் நற்செய்தியானது, பிற மூன்று நற்செய்திகளில் வரும் தகவல்களை அப்படியே மீண்டும் எடுத்துக் கூறவில்லை. மாறாக, அந்த மூன்று நற்செய்திகளிலும் காணப்படாத சிலபல விவரங்களை யோவான் தருகின்றார். 

மேலும், இயேசு இறுதி இராவுணவின்போது நற்கருணை ஏற்படுத்திய தகவல் யோவானில் இல்லை. மற்ற மூன்று நற்செய்திகளும் அதுபற்றி விரிவான தகவல்கள் தருகின்றன. இதிலிருந்து யோவான் ஓர் இறையியல் அளவீட்டைக் கொண்டு தம் நற்செய்தி நூலை அமைத்தார் என்றும், ஒரு சில மையக் கருத்துகளை வலியுறுத்த விரும்பினார் என்றும் தெளிவாகத் தெரிகிறது. 

இயேசு தோற்றம் மாறிய நிகழ்ச்சிக்கு கிறித்தவ இறையியல் மிகுந்த முக்கியத்துவம் அளிக்கிறது. அந்நிகழ்ச்சி நடந்த இடம் ஒரு "மலை". கடவுளும் மனிதரும் சந்திக்கும் இடமாக "மலை" கருதப்பட்டது. மலைமீது இயேசு தோற்றம் மாறினார் என்பது கடவுளுக்கும் மனிதருக்கும் இடையே இயேசு பாலமாக உள்ளார் என்பதைக் காட்டுகிறது.

இயேசு யார் என்னும் கேள்விக்கு அவருடைய தோற்ற மாற்ற நிகழ்ச்சி பதிலிறுக்கிறது. அதாவது, இயேசு "கடவுளின் மகன்" என்னும் செய்தி வானிலிருந்து வந்ததோடு, "இவருக்குச் செவிசாயுங்கள்" என்னும் கட்டளையும் தரப்பட்டது. இதை ஒத்த விதத்தில் இயேசுவின் திருமுழுக்கு நிகழ்ச்சியும் அமைந்தது கவனிக்கத் தக்கது.

இயேசு தோற்றம் மாறிய நிகழ்ச்சியின்போது மோசே மற்றும் எலியா ஆகியோர் உடனிருந்தனர் என்னும் செய்தியிலும் இறையியல் அர்த்தம் உள்ளது. பழைய ஏற்பாட்டில் கடவுளின் செய்தியை மக்களுக்கு வழங்கிய தலைவர் மோசே. அதுபோலவே, எலியா என்னும் இறைவாக்கினரும் மக்களுக்கு இறைவனின் வார்த்தையை எடுத்துக் கூறிய தலைசிறந்த இறைவாக்கினராக இருந்தவர். அவர்களைவிடவும் மேலானவராக இயேசு வந்தார். ஏனென்றால் இயேசு உண்மையிலேயே "கடவுளின் மகன்". அந்த நிகழ்ச்சி இயேசுவின் மாட்சிமையையும் மதிப்பையும் வெளிப்படுத்தியது என்று 2 பேதுரு கூறுகிறது (காண்க: 2 பேதுரு 1:16-18)

இறப்புக்குப் பின்னரும் மனிதர் இயேசுவோடு மகிமை பெறுவர் என்னும் கருத்தும் இந்த நிகழ்ச்சியின் வழி தெரிகிறது. இறந்துபோன மோசே மற்றும் எலியா ஆகியோர் இயேசுவோடு மகிமை பெற்றதுபோல எல்லா மனிதரும் பேறு பெறுவர் என்னும் கருத்து இங்கே உள்ளடங்கியுள்ளது.

திருச்சபையின் தொடக்க காலத்திலிருந்தே இயேசுவின் தோற்ற மாற்றம் இறையியல் பார்வையில் சிந்திக்கப்பட்டு வந்துள்ளது. இரண்டாம் நூற்றாண்டுத் திருச்சபைத் தந்தையான புனித இரனேயு என்பவர் பின்வருமாறு கூறுகிறார்: "கடவுளுக்கு மாட்சியாக அமைவது உயிரோட்டம் கொண்ட மனிதரே. உண்மையான மனித வாழ்வு கடவுளைக் காண்பதில் அடங்கும்." 

பண்டைய திருச்சபைத் தந்தையருள் ஒருவரான ஓரிஜென் என்பவரின் இறையியல் சிந்தனை மிகுந்த தாக்கம் கொணர்ந்தது.இயேசு தம் சீடரை நோக்கி, "மனுமகன் இறந்தோரிடமிருந்து உயிர்பெற்றெழுகின்ற வரையிலும் நீங்கள் கண்ட காட்சியை யாரிடமும் கூறவேண்டாம்" என்று கூறியதிலிருந்து இயேசுவின் உயிர்த்தெழுதலுக்கும் அவருடைய தோற்ற மாற்றத்திற்கும் இடையே ஒரு தொடர்பு உளதை அறியலாம் என்று ஓரிஜென் கூறினார்.

இயேசுவின் தோற்ற மாற்றத்தின்போது அவர் ஒளிமயமாகத் தோன்றினார் என்னும் கருத்தின் அடிப்படையில் அந்த "ஒளி" எப்பொருளைக் குறிக்கிறது என்ற விளக்கம் பாலைநிலத் தந்தையர் () என்னும் தொடக்க கால இறையியலாரால் வழங்கப்பட்டது. இதிலிருந்து "ஒளி இறையியல்" என்னும் கருத்தாக்கம் உருவானது.இந்த இறையியல் பார்வையின் அடிப்படையில் இயேசுவின் தோற்ற மாற்றத்தைச் சித்தரிக்கின்ற திருவோவியங்கள் எழுந்தன. சீனாய் மலையில் உள்ள புனித கத்தரீனா துறவியர் இல்லத்தில் உள்ள திருவோவியம் இப்பாணியைச் சார்ந்ததே.
இந்த திருவோவியம் மேலதிக இறையியல் விளக்கத்திற்கு அடிப்படையாக அமைந்திருக்கலாம்.

இயேசு தோற்றம் மாறிய வேளையில் அவருடைய ஒளிமிகு தோற்றத்தைக் கண்டு அதை உள்வாங்கும் வகையில் சீடர்களின் புலன்களும் ஒருவிதத்தில் ஒளிமயமாகி, உருமாற்றம் பெற்றன என்று புனித மாக்சிமுசு (Saint Maximus the Confessor) கூறுகிறார்."இப்போது நாம் அனைவரும் முக்காடு இல்லா முகத்தினராய் ஆண்டவரின் மாட்சியைப் பிரதிபலிக்கிறோம். இவ்வாறு மேன்மேலும் மாட்சிபெற்று, அவர் சாயலாக மாற்றமடைகிறோம். இவையெல்லாம் ஆவியாம் ஆண்டவரின் செயலே" (2 கொரிந்தியர் 3:18) என்று புனித பவுல் கூறுவதை ஒட்டி, தொடக்க கால இறையியலார் "இயேசு கிறித்துவை நம்பி ஏற்போர் கடவுள் பற்றிய அறிவைப் பெறுவர். அதுவே அவர்களுடைய உருமாற்றத்திற்கு அடித்தளம் ஆகும்" என்று விளக்கம் அளித்தனர்.

மேற்குத் திருச்சபை இயேசுவின் சிலுவைச் சாவை வலியுறுத்துவதாகவும், கீழைத் திருச்சபை இயேசு தோற்றம் மாறிய நிகழ்ச்சியை வலியுறுத்துவதாகவும் பொதுவாகக் கருதப்பட்டாலும், இரு திருச்சபைகளும் மேற்கூறிய இரு நிகழ்ச்சிகளுக்கும் முக்கியத்துவம் கொடுத்துள்ளன என்பதே உண்மை. என்றாலும், மேற்குத் திருச்சபை மரபைச் சார்ந்த புனிதர்களான புனித பிரான்சிசு, பியட்ரல்சினாவின் பியோ போன்றவர்கள் இயேசுவின் காயங்களைத் தம் உடலில் அடையாளமாகப் பெற்றதாக நம்பப்படுகிறது. ஆனால் கீழை மரபில், புனித செராபிம், சிலூவான் போன்றோர் உள்ளொளியால் உருமாற்றம் பெற்றனர் என்று நம்பப்படுகிறது. முதல் மரபு சிலுவையின் பொருளையும், இரண்டாம் மரபு உருமாற்ற ஒளியின் பொருளையும் ஏற்பது தெரிகிறது.

இயேசு தோற்றம் மாறிய இடமாக, 3ஆம் நூற்றாண்டிலிருந்தே அடையாளம் காட்டப்படுவது தாபோர் மலை ஆகும்.

அம்மலை பல நூற்றாண்டுகளாகவே ஒரு திருத்தலமாக இருந்துவந்துள்ளது. எனினும் இயேசுவின் தோற்ற மாற்றம் நிகழ்ந்த இடமாக வேறு இடங்களும் அடையாளம் காட்டப்பட்டுள்ளன.

பல கிறித்தவ திருச்சபைக் குழுக்கள் இயேசு தோற்றம் மாறிய விழாவைச் சிறப்பிக்கின்றன. 9ஆம் நூற்றாண்டளவில் இவ்விழா வெவ்வேறு வடிவங்களில் இருந்துவந்தது. ஆகத்து 6ஆம் நாள் அவ்விழாவைக் கொண்டாடுமாறு திருத்தந்தை மூன்றாம் கலிஸ்து பணித்தார். அந்நாள் பெல்கிரேட் முற்றுகையின் (1456) நினைவாக நிர்ணயிக்கப்பட்டது.கத்தோலிக்க திருச்சபை, சிரிய மரபுவழி சபை, கிழக்கு மரபுவழி சபைகல், ஆங்கிலிக்க சபை போன்றவை இவ்விழாவை ஆகத்து 6ஆம் நாள் கடைப்பிடிக்கின்றன.

உரோமன் கத்தோலிக்க சபையில், இயேசு தோற்றம் மாறிய நிகழ்ச்சியை விவரிக்கின்ற நற்செய்திப் பகுதி தவக்காலத்தின் இரண்டாம் ஞாயிற்றுக் கிழமை அறிக்கையிடப்படுகிறது.



</doc>
<doc id="210463" url="https://ta.wikipedia.org/wiki?curid=210463" title="உட் கருவம்">
உட் கருவம்

புவிநடுக்கவியலின் படி (Seismology),புவியின் கருவம் (core) இரண்டு பாகங்களை கொண்டது , இதில் புவியின் மிக உள்ளார்ந்த பகுதி புவியின் உள்ளகம் அல்லது உட் கருவம்(Inner core) ஆகும், இது சுமார் 1,220 கிமீ (760 மைல்) ஆரம் கொண்ட ஒரு திடப்பந்து. இது நிலாவின் 70 % அளவு ஆகும் . இது ஒரு இரும்பு-நிக்கல் உலோகக்கலவையாக இருக்கலாம் என நம்பப்படுகிறது. இது சூரியனின் மேற்பரப்புக்கு இணையான 5700 கெல்வின் (5430 ° செல்சியஸ்) வெப்பமுடையதாக இருக்கும்.

1936 ல், புவியின் கருவத்திற்கு(core) திரவ வெளி கருவத்திலிருந்து(outer core) முற்றிலும் மாறுபட்ட ஒரு திடமான உட்கருவும் உண்டு என்பது Inge Lehmann ஆல் கண்டுபிடிக்கப்பட்டது. பூமியின் நிலநடுக்கம் மூலம் உருவாகும் நில அதிர்ச்சி அலைகள்(seismic waves) புவியின் உட் கருவத்தின் எல்லையில் பிரதிபலிக்கப்பட்டு பூமியின் மேற்பரப்பை அடையும். இவர் இந்த அதிர்வு அலைகளை நில அதிர்வு வரைபடங்கள்(seismographs) மூலம் கண்காணித்து புவியின் உட் கருவத்தை உறுதிப்படுத்தினார். புவியின் உட் கருவத்தின் எல்லை புல்லன் தொடர்பின்மை என்று கூறப்படுகிறது. ஒரு சில ஆண்டுகளுக்கு பின்னர், 1940 ல், இந்த புவியின் உட் கருவம் திட இரும்பிலானது என அனுமானிக்கப்பட்டு , 1971 ஆம் ஆண்டு உறுதி செய்யப்பட்டது.
புவியினுள் அமுக்க அலைகளை(compressional waves) செலுத்தும் போது, அவை வெளி கருவத்தை(outer core) ஊடுருவிச் செல்கிறது, எனவே, வெளி கருவம் திரவ நிலையில் உள்ளது என உறுதிப்படுத்தப்பட்டது. புவியின் உட் கருவம் என்ற ஒரு திடமான பந்து நிலையை மேலும் ஆராய்வது சற்று கடினம், ஏனெனில், மீள் பெயர்ச்சி அலைகள்(shear waves)புவி உட் கருவத்தில் பட்டு வெளிவரும் பொழுது அது வெளி கருவத்தால் தடைபட்டு மிக பலவீனமாக பூமியை அடைகிறது , எனவே நில அதிர்வு வரைபடங்கள் சரியாகக் கிடைக்கவில்லை.

நமது சூரிய குடும்பத்தில் உள்ள தனிமங்கள், கோள்களின் உருவாக்கம் பற்றிய கோட்பாடு மற்றும் பூமியின் முழுவதும் உள்ள வேதியியல் இரசாயன கூறுகளின் அடிப்படையில், புவியின் உட் கருவத்தின் பெரும்பான்மையான பகுதி இரும்பு-நிக்கல் உலோகக்கலவையினால் (nickel-iron alloy) ஆனது என அறியப்படுகிறது. இரும்பு-நிக்கல் உலோகக்கலவை என்பது இரும்பு (iron) மற்றும் நிக்கல் (Ni) இந்த இரண்டு தனிமங்கள் கலந்த கலவை ஆகும் .இதன் அடர்த்தி (12.8 ~ 13.1) கி/செ.மீ3 என்று அளவீடு செய்யப்பட்டுள்ளது. இரும்பு-நிக்கல் உலோகக்கலவை தவிர புவியின் உட் கருவத்தின் கருப்பகுதியில் தங்கம் , பிளாட்டினம் , இரும்புநாட்டத் தனிமங்களும் (siderophile element), இருக்கலாம் என நம்பப்படுகிறது. இவற்றை பூமியின் மேலே எடுத்து வந்து ஊற்றினால் இது மொத்த பூமியையும் 0.45 மீ (1.5 அடி) அளவு கொண்ட மேல் பூச்சு பூச முடியும். பூமியின் மேற்பரப்பில் அரிதான தனிமங்கள் எனக் கருதப்படும் பல தனிமங்கள், கருப் பகுதியில் ஏராளமாக உள்ளது.

புவியின் உட் கருவத்தின் எல்லைப் பகுதியில் அழுத்தம் 300 ஜிகாபேஸ்கல்ஸ் (GPa) ஆகும். இந்த அழுத்தத்தில், மாசுபட்ட தூய்மையற்ற இரும்பு உருக தேவையான வெப்பநிலையைக் கொண்டு, அங்கு 5,700 கெல்வின் (5,430 ° செல்சியஸ்; 9,800 ° பாரன்ஃகைட்) வரை வெப்பநிலை இருக்கலாம் எனக் கருத்தில் மதிப்பிடப்பட்டுள்ளது.
வெளி மற்றும் உள் கருவத்திற்கு இடையே எல்லைப் பகுதியில் அழுத்தம் சற்று அதிகமாக உள்ளது.
இது 330 முதல் 360 ஜிகாபேஸ்கல்ஸ் (GPa) (3,300,000 36,00,000 atm) வரை இருக்கிறது.
இந்த உயர் வெப்பநிலையில் கூட இரும்பு-நிக்கல் கலவை உருகாமல் திடமாக இருக்க இந்த வியத்தகு அழுத்தம் காரணமாக அமைகிறது (அதித அழுத்தம் காரனமாக இரும்பு தனது அணு பிணைப்பை விடுவித்து உருக முடியவில்லை).

பூமி சூரியனிலிருந்து பிரிந்து வந்ததிலிருந்து இன்று வரை படிப்படியாக குளிர்வடைந்து கொண்டு தான் இருக்கிறது(பில்லியன் ஆண்டுகளுக்கு சுமார் 100 டிகிரி செல்சியஸ்). இதனால், வெளிக் கருவத்திற்கும் உள் கருவத்திற்கும் இடையே உள்ள எல்லைப் பகுதி குளிர்வடைவதால் அப்பகுதி உறைந்து திட நிலையை அடையும். இதனை புவி உள் கருவம் வளர்வதாகக் கருதுகிறார்கள்.
ஆய்வாளர்களின் கருத்துப்படி இந்த புவி உள்கருவம் முதலில் ஒரு சிறிய படிகமாகத்தான் இருந்திருக்க வேண்டும். புவி குளிர்வடைவதால் படிப்படியாக வளர்ந்து இந்த அளவைப் பெற்றது எனக் கூறுகிறார்கள். ஆனால், இது நிரூபிக்கப்படவில்லை.
புவி உட்கருவத்தின் அனைத்துப் பகுதிகளும் சீரானதாக இல்லை. பல இடங்களில் நில அதிர்ச்சி அலைகள் (seismic waves) அதிக தூரம் உள்ளே செல்கிறது. கூடுதலாக, புவி உள் கருவம் 1 கிமீ தூரத்திற்கு ஒருமுறை பரப்பில் மாற்றம் பெற்றுள்ளதாக அறிந்துள்ளனர். உட்கருவம் 250-400 கி.மீ வரை ஒரு மண்டலமாக பிரிக்கப்பட்ட அடுக்குகளால் ஆனது என சமீபத்திய கண்டுபிடிப்புகள் கூறுகின்றன.
இந்தக் கருவம் மூடகத்தால்(mandle) சரியாக இறுகப் பிடிக்கப் படாததால் இது சில நேரங்களில் புவி சுழலும் வேகத்தை விட வேகமாக சுழலுகிறது. நில அதிர்ச்சி அலைகளின் (seismic waves) பண்புகளில் மாற்றம் ஏற்படுவதின் மூலம் இதை அறியலாம்.

சூடான இரும்பு அணுக்கள் தொடர்ச்சியாக நகரும் பொது காந்தப்புலம் உருவாகிறது. அதே போல புவியின் அடியில் சூடான இரும்பு(வெளிக் கருவம்) திரவ நிலையில் சுழல்வதால் புவியின் காந்தப்புலம் உருவாகிறது.
உட் கருவம் விரிவடைவதால் இந்த புவியின் காந்தப்புலம் உருவாதல் பாதிப்புக்கு உள்ளாகிறது.


</doc>
<doc id="210465" url="https://ta.wikipedia.org/wiki?curid=210465" title="தமிழ் சூழ் நிலம்">
தமிழ் சூழ் நிலம்

தமிழ் நிலம் என்பது செந்தமிழ் நிலம், அதனைச் சூழ்ந்திருக்கும் செந்தமிழ் சேர்ந்த பன்னிரு நிலம் ஆகியவற்றைத் தன்னகத்தே கொண்டது. இந்தத் தமிழ் நிலத்தைச் சூழ்ந்திருந்த நிலங்களாக நன்னூல் உரையாசிரியர் மயிலைநாதர் காலத்தில் இருந்த நிலங்கள் 17. இவை தமிழ்சூழ் பதினேழ் நிலம் என ஒரு பாடலில் குறிப்பிடப்பட்டுள்ளது. 


</doc>
<doc id="210467" url="https://ta.wikipedia.org/wiki?curid=210467" title="தமிழ் நிலம்">
தமிழ் நிலம்

தமிழ் நிலம் என்பது தமிழ் வழங்கும் நிலம் ஆகும். தமிழ் நாடு என்பது அரசியல் பிரிவாலான நாட்டுப் பகுதியைக் குறிக்கும் சொல்லாட்சி. தமிழ் நிலம் என்பது தமிழ்மொழி தோன்றிப் பேசப்பட்டுவரும் நாட்டுப்பகுதி. தமிழ் மொழி தோன்றிய நிலம் தமிழகம். இதனைச் சூழ்ந்துள்ள நிலம் தமிழ் சூழ் நிலம்


</doc>
<doc id="210468" url="https://ta.wikipedia.org/wiki?curid=210468" title="கிருமியழித்தல்">
கிருமியழித்தல்

பொருட்களின் (உணவு, திரவ உணவு, மருத்துவ உபகரணங்கள், வேறு பல பொருட்கள்) மேற்பரப்பில் உள்ள அனைத்து வகை நுண்ணங்கிகளையும் அழிக்கும் அனைத்து முறைகளும் கிருமியழித்தல் ("sterilization") என அழைக்கப்படும். கிருமியழித்தல் மூலம் பக்டீரியா, பூஞ்சை, புரொட்டிஸ்டுக்கள், வைரசுக்கள் உட்பட அனைத்துக் கிருமிகளும் இல்லாதொழிக்கப்படுகின்றன. அதிக வெப்பநிலைக்கு சூடாக்கல், இரசாயனங்களைப் பயன்படுத்தல், அதிக அமுக்கத்தை வழங்கல், கதிர்ப்பைப் (x கதிர்கள், காமா கதிர்கள்) பயன்படுத்தல், நுண் துளைகளூடாக வடிகட்டல் மூலம் கிருமியழித்தலை மேற்கொள்ள முடியும். 

உணவின் மூலம் பரவும் நோய்களைத் தடுக்க உணவுப் பொருட்கள் கிருமியழிக்கப்படுகின்றன. பொதுவாக உணவுகளைக் கிருமியழிக்க வெப்பமேற்றும் முறையே பயன்படுத்தப்படுகின்றது. ஏனைய முறைகள் உணவை உண்பவருக்குப் பாதிப்பை ஏற்படுத்தலாம். எனினும் உணவைக் கிருமியழிப்பதால் உணவின் சுவை குன்றுவதுடன், சில முக்கிய வைட்டமின்கள் அழிகின்றன.

வைத்தியசாலைகளில் சத்திர சிகிச்சைக்கு முன்னர் சத்திர சிகிச்சை உபகரணங்கள் முழுமையாக கிருமியழிக்கப்படுகின்றன. பழங்கால ரோமில் சத்திர சிகிச்சை உபகரணங்கள் நெருப்பில் வாட்டப்பட்ட பின் உபயோகிக்கப்பட்டதாகக் கூறப்படுகின்றது. தற்காலத்தில் பாச்சர்முறை மூலம் சில வகை கிருமிகளை மாத்திரம் கொல்லுதலும் கையாளப்படுகின்றது.

இவ்வாய்ப்பாடு முன்னரிலும் ({N_0}) பார்க்க குறிப்பிட்ட நேரத்தில் (t) எத்தனை மடங்கு கிருமிகள் குறைவடைந்துள்ளன (N) என்பதைக் கணிப்பதாகும். இங்கு D எனும் மாறிலி பயன்படுத்தப்பட்டுள்ளது. இம்மாறிலி பயன்படுத்தப்படும் கிருமியழித்தல் முறைக்கேற்பவும், நுண்ணுயிரின் வகைக்கேற்பவும் மாறுபடும். 

கிருமியழித்தலுக்கு ஆகக்குறைவாக ஒரு மில்லியன் மடங்காவது (formula_2) நுண்ணுயிர்களின் எண்ணிக்கை குறைவடைய வேண்டும். ஊசி மூலம் மருந்தேற்றலுக்கு இவ்வெண்ணிக்கையிலும் பத்து மடங்கு குறைவாக (formula_3) நுண்ணுயிர்கள் குறைக்கப்பட வேண்டும். தொற்று நீக்கல் செயன்முறைக்கு (formula_4) போதுமானதாகும். எனினும் முழுமையாக அனைத்து நுண்ணுயிர்களையும் அழித்தல் பொதுவாக சாத்தியமற்றது.




</doc>
<doc id="210470" url="https://ta.wikipedia.org/wiki?curid=210470" title="செந்தமிழ் நிலம்">
செந்தமிழ் நிலம்

செந்தமிழ் நிலம் என்பது இயற்சொல் வழங்கும் நிலப்பகுதி ஆகும். இந்த நிலப்பகுதியின் எல்லையைக் குறிப்பிடுவதில் பழங்கால இலக்கண உரையாசிரியர்களின் கருத்தில் மாறுபாடுகள் உள்ளன. 


</doc>
<doc id="210471" url="https://ta.wikipedia.org/wiki?curid=210471" title="பயணப்பிணி">
பயணப்பிணி

பயணப்பிணி ("Motion sickness", "Travel sickness") பயணத்தினால் ஏற்படும் ஓர் உடல்நலக்குறைவு.

மக்களில் மூன்றில் ஒருவருக்கு பயணம் செய்யும் பொழுது, பயணம் ஒவ்வாத உடல்நலக் குறைவு ஏற்பட்டு பாதிக்கப் படுகிறார்கள். கொந்தளிப்பு, ஆட்டம், குலுக்கல் நிறைந்த பயணங்கள் சிலரை மிகவும் பாதிக்கும். இப்பாதிப்பு கப்பல், ஊர்திகள், விமானமப் பயணங்களிலும் ஏற்படுவதால் இந்த பயணப்பிணி முறையே seasickness, car sickness, airsickness என்றும் ஆங்கிலத்தில் தனித்தனியாகக் குறிப்பிடப் படுவதும் உண்டு. இவ்வாறு பயணங்கள் மட்டும் அல்லாது இராட்டினம் போன்ற கேளிக்கை விளையாட்டிலும், வேகமாக பயணிக்கும் திரைப்படக் காட்சிகளைக் காண்பதிலும் கூடப் பயணப்பிணி உடல்நலக் குறைவு ஏற்படுவதுண்டு.

இந்நோய் ‘கின்னட்டோசிஸ்’ (kinetosis) என்று மருத்துவர்களால் அழைக்கப்படுகிறது. பயணப்பிணி ஏன் ஏற்படுகிறது என்ற சரியான விடையை இன்னமும் உறுதியாகச் சொல்ல முடியாத நிலையில் பல காரணங்களும் ஆராயப்பட்டு வருகிறது.

குமட்டல் (nausea), வாந்தி (vomiting), தலைசுற்றல் (dizziness), மயக்கம் (fainting) , தலைவலி (headache), சோர்வு (fatigue) ஆகியவற்றை பயணப்பிணியினால் பாதிக்கபட்டோர் உணரும் அறிகுறிகளாகக் குறிப்பிடுவர்.

பொதுவாகக் கருதப்படும் காரணம்; தனக்குக் கிடைக்கும் முரணான சமிக்கைகளை மூளை கையாளும் விதமே பயணப்பிணி தோன்றக் காரணம். நாம் ஓர் ஊர்தியில் பயணிக்கும் பொழுது, நமது புலன்கள் முரணான சமிக்கைகளை மூளைக்கு அனுப்புவதால், குழப்பமடைந்த மூளையின் எதிர்விளைவு பயணப்பிணியாக உருவெடுக்கிறது. நமது பயணத்தின் போது திசை, இயக்கம், அசைவு பற்றிய தகவல்களை மைய நரம்பு மண்டலதிற்கும், மூளைக்கும் அனுப்பும் புலனுறுப்புகள் கண், காது மற்றும் தோலின் திசுக்கள் ஆகியன .

கண் பார்வை மூலம் காணும் காட்சியின் வழி திசை மற்றும் இயக்கத்தையும், காதில் உள்ள உட்செவியின் உள்ள ‘செவி முன்றில்’ (vestibular system) உதவியால் சமநிலை, அசைவு ஆகியவற்றையும், தோலின் கீழ் உள்ள தசைகளில் பொதிந்துள்ள உணர்வு நரம்புகள் ஈர்ப்புவிசை, வேகம் போன்ற தகவல்களையும் உள்வாங்கி புலனுறுப்புகள் மூளைக்குத் தெரியப்படுத்துகின்றன. பயண ஊர்தியில் பயணிக்கும் பொழுது நமது கண்ணானது நாம் அறையில் அசையாமல் அமர்ந்திருப்பது போன்ற தகவலை மூளைக்கு அனுப்புகிறது, ஆனால் காதின் சமநிலைக்குக் காரணமான செவிமுன்றில் நாம் வேகமாகப் பயணிப்பதாகத் தகவல் அனுப்புகிறது. முரண்பட்ட இச்சமிக்கைகளால் மூளை குழப்பமடைந்து பயணப்பிணி தோன்றுகிறது. அது குமட்டலாக, வாந்தி வரும் உணர்வாக மாறுகிறது (Motion sickness caused by motion that is felt but not seen). திரைப்படத்தில் தோன்றும் பயணக் கட்சிகளும் இவ்வாறே குழப்பத்தைத் தரும். ஆனால் அது சற்று மாறுபட்ட வகையில் செயல்படுகிறது. கண் பார்வை திரையில் தோன்றும் வேகமாகப் பயணிக்கும் தகவலை மூளைக்கு அனுப்பும் பொழுது, காது அது போன்ற இயக்கம் ஏதும் நிகழவில்லை என்ற தகவலை மூளைக்கு அனுப்பும், இதன் விளைவாகவும் சிலர் எதிர் கொள்வது பயணப் பிணியைத்தான்

இவ்வாறு வயிற்றினைப் பாதிக்கும் குமட்டலுக்கும் வாந்திக்கும் காரணம் பரிணாம வளர்ச்சியின் அடிப்படையில் விளக்கப்படுகிறது. விரைவுப் பயணங்கள் வரலாற்றில் நிகழ்வது சில ஆயிரக்கணக்கான ஆண்டுகளில்தான். அதற்குமுன் மனிதர்களின் இயக்கம் பல்லாயிரக்கனக்கான ஆண்டுகளாக மாற்றமின்றி இருந்தது. இயற்கையில் மனிதர்கள் நச்சினை உண்டுவிட்டால், உடல் மனித உயிரைக் காக்கும் பொருட்டு குமட்டல், வாந்தி எடுப்பதன் மூலம் உடலில் இருந்து அவற்றை வெளியேற்றி மனித உயிரைக் காக்கும். அது போலவே, முரணான தகவல்களையும் நரம்புமண்டலம் நச்சுப் பொருள் என்ற வகையிலேயேக் கையாண்டு, குமட்டல், வாந்தி மூலம் நச்சை வெளியேற்றுவது போன்ற நடவடிக்கையை எடுக்கிறது. குமட்டல், வாந்தி என்ற பயணப்பிணியின் முக்கியமானப் பக்க விளைவுகளைக் கொண்டே இந்த விளக்கம் பிறந்ததுள்ளது. ஆனாலும் இக்கூற்று பல விளக்கங்களைத் தருவதில் தவறிவிடுகிறது. எதனால் பார்வையற்ற பயணிகளுக்கும் இந்த பாதிப்பு ஏற்படுகிறது? எதனால் ஆடவரைவிட மகளிர் அதிகம் பயணப்பிணியினால் பாதிக்கபடுகிறார்கள்? வண்டி ஓட்டுனரைக் காட்டிலும் பயணிகள் பெரும்பாலும் பாதிப்படைவது ஏன்? போன்ற கேள்விகளுக்கு சரியான விளக்கங்கள் இதுவரை கிடைக்கப் பெறவில்லை.

பழக்கமற்ற சூழ்நிலைகளிலும், இடங்களிலும் நம் உடல் சமநிலையில் இருக்கமுடியாததால் ஏற்படும் கோளாறு இவ்வாறு பயணப்பிணியாக வெளிப்படுகிறது என்றும் மற்றொரு விளக்கமும் கொடுக்கப்படுகிறது. பற்பல அறிவியல் முன்னேற்றங்கள் நிகழ்ந்துவிட்ட பொழுதும் எவ்வாறு சளி பிடிப்பதை தவிர்க்க முடியாத நிலையில் உள்ளோமோ அது போலவே பயணப்பிணியும் மனித குலத்திற்கு ஒரு சவாலாகவே இருந்து வருகிறது.

மூளைக்குக் குழப்பம் தரும் இயக்கம் நின்று போனாலும், அல்லது நாம் அதைத் தவிர்க்கும் பொழுதும் பயணப்பிணி நிலைமை பெரும்பாலும் மாறிவிடும். மேலும் இப்பிணியைத்தவிர்க்க, பயணிக்கும் பொழுது தொடுவானத்தில் பார்வையை நிலை நிறுத்தவும், அல்லது பயணம் செல்வதற்கு எதிர்திசையை நோக்கி அமர்ந்து பயணிப்பதைத் தவிர்க்கவும் ஆலோசனைகள் வழங்கப் படுகிறது .

பயணங்களில் இஞ்சியை மெல்லுவதும் உதவுவதாக அனுபவபூர்வமான அறிவுரைகள் கொடுக்கப்படுகிறது, பேருந்து நிலையங்களில் நம்மூரில் ‘இஞ்சி மொரப்பா’ மிட்டாய்கள் விற்கப்படும் காரணமும் இதனால்தான்.

சீனமருத்துவமான ‘அக்யூபங்க்ச்சர்’ (Acupuncture) முறையில் கண்டுணரப்பட்ட சிகிச்சைக்கான அதே உடற் பாகங்களிலேயே கொடுக்கப்படும் அழுத்தங்கள் (acupressure) உதவுவதாகவும் நம்பப்படுவதால் அந்த முறை சிகிச்சையினை அடிப்படையாகக் கொண்டு கைக்காப்பு போன்ற பட்டைகளும் சிலரால் கை மணிக்கட்டில் அணியப்படுகிறது.



</doc>
<doc id="210477" url="https://ta.wikipedia.org/wiki?curid=210477" title="மதப் போர்கள்">
மதப் போர்கள்

மதப் போர்கள் (Religious war) என்பவை மதங்களுக்கு இடையே மதத்தின் காரணமாய் நடக்கும் போர்கள் ஆகும். பதினாறாம் மற்றும் பதினேழாம் நூற்றாண்டுகளில் ஐரோப்பியப் பிராந்தியங்களில் அதிக அளவு நடந்தன. 


</doc>
<doc id="210482" url="https://ta.wikipedia.org/wiki?curid=210482" title="வாஷிங்டனில் திருமணம் (நூல்)">
வாஷிங்டனில் திருமணம் (நூல்)

வாஷிங்டனில் திருமணம் என்பது எழுத்தாளர் சாவியால் எழுதப்பட்ட ஒரு நகைச்சுவைக் கதை. இந்தக் கதையானது ஒரு நகைச்சுவைத் தொடராக ஆனந்த விகடனில் வாரந்தோறும் வெளியானது. வாரம் ஒரு அத்தியாயம் எனும் கணக்கில் மொத்தம் பதினோரு அத்தியாயங்களாக வெளியானது.

இந்தக் கதையை நர்மதா பதிப்பகம் நூல் வடிவில் வெளியிட்டுள்ளது.

"ராக்பெல்லர்" எனும் அமெரிக்கத் தம்பதிகள் தென்னிந்திய திருமணம் ஒன்றை வாசிங்டன் நகரில் நடத்திப் பார்க்க ஆசைப்படுகின்றனர். திருமணம் நடத்திட தேவைப்படும் அனைத்துச் செலவுகளையும் இத்தம்பதியினரே செய்கின்றனர். திருமணம் எப்படி நடத்தப்பட்டது என்பதனை சாவி நகைச்சுவையாக எழுதியிருந்தார். 





</doc>
<doc id="210489" url="https://ta.wikipedia.org/wiki?curid=210489" title="உபபீடகம் (சிற்பநூல்)">
உபபீடகம் (சிற்பநூல்)

இந்தியச் சிற்ப மரபில் உபபீடகம் என்பது, 32 வகைகளாகச் சொல்லப்படும் தள அமைப்புக்களில் ஒன்று. இது ஒவ்வொரு பக்கமும் ஐந்தாகப் பிரிக்கப்பட்டு மொத்தம் இருபத்தைந்து (5 x 5) பதங்களைக் (நிலத்துண்டு) கொண்டது. இந்த அமைப்பில், நடுவில் வரக்கூடிய ஒரு பதம் பிரம்மாவுக்கு உரியது. மீதியுள்ள இருபத்துநான்கு பதங்கள் ஒவ்வொன்றும் ஒவ்வொரு தேவருக்கு உரியவை. பிரமனுக்கு உரிய பதத்தைச் சுற்றியுள்ள உட்புறச் சுற்றில் எட்டுத் தேவர்களுக்கு உரிய பதங்கள் உள்ளன. வெளிப்புறச் சுற்றில் 16 தேவர்களுக்கான பதங்கள் உள்ளன. உட்சுற்றில் வட கிழக்கில் இருந்து தொடங்கி மணிக்கூட்டுத் திசையாக ஆபவத்சன், ஆரியகன், சாவித்திரன், விவசுவதன், இந்திரன், மித்திரகன், உருத்திரன், பூதரன் ஆகியோருக்குரிய பதங்களும், வெளிச்சுற்றில் வடகிழக்கில் தொடங்கி மணிக்கூட்டுத் திசையாக ஈசன் (சிவன்), சயந்தன், ஆதித்தன், பிராசன், அக்கினி, விதாதன், யமன், பிருங்கராசன், பிதிர், சுக்கிரீவன், வருணன், சோசன், மாருதன், முக்கியன், சோமன், அதிதி ஆகிய தேவர்களுக்கு உரிய இடங்களும் காணப்படுகின்றன. 

இந்த உபபீடகமும், 16 பதங்களைக் கொண்ட மகாபீடமும் ஏறத்தாழ ஒரே மாதிரியான அமைப்புள்ளவை. தேவர்களிலும், அவர்களது எண்ணிக்கையிலும், சார்பு நிலைகளிலும் மாற்றங்கள் எதுவும் இல்லை. பிரமனுக்கும் ஏனைய தேவர்களுக்கும் ஒதுக்கப்பட்டுள்ள பதங்களின் எண்ணிக்கையில்லேயே வேறுபாடுகள் உள்ளன. மகாபீடத்தில் பிரமனுக்கு நான்கு பதங்களும், ஏனைய தேவர்களுக்கு அரைப் பதமும் உதுக்கப்பட்டிருக்க உபபீடகத்தில் எல்லாத் தேவர்களுக்குமே ஒவ்வொரு பதம் ஒதுக்கப்பட்டுள்ளது. 




</doc>
<doc id="210497" url="https://ta.wikipedia.org/wiki?curid=210497" title="டுஸ்க்-இ-ஜகாங்கீரி">
டுஸ்க்-இ-ஜகாங்கீரி

டுஸ்க்-இ-ஜகாங்கீரி ("Tuzuk-e-Jahangiri" அல்லது "Tuzuk-i-Jahangiri"; பாரசீக மொழி: تزک جهانگیری ‎) என்பது முகலாய மன்னர் ஜஹாங்கீரின் வாழ்க்கை வரலாற்றுப் புத்தகமாகும். இப்புத்தகம் "ஜஹாங்கீர் நாமா" என்றும் குறிப்பிடப்படுகிறது. இப்புத்தகம் பாரசீக மொழியில் எழுதப்பட்டது. இவரது குல முன்னோரான பாபர் தனது வாழ்க்கை வரலாற்றை பாபர் நாமா என்று எழுதி இப்பழக்கத்தைத் தொடங்கியதின் தொடர்ச்சியாய் இவர் இப்புத்தகத்தை இழுதியுள்ளார். இதில் தனது மதத்தின் வரலாறு, தனது குடும்பம், தனது கலை மற்றும் அரசியல் செயல்பாடுகளைப் பற்றி குறிப்பிட்டுள்ளார்.



</doc>
<doc id="210498" url="https://ta.wikipedia.org/wiki?curid=210498" title="தீபிகா சாம்சன்">
தீபிகா சாம்சன்

தீபிகா சாம்சன் ("Dipika Kakar") ஒரு தொலைக்காட்சி நடிகை. இவர் இமாஜின் தொலைக்காட்சியில் ஒளிப்பரப்பான "நீர் பாரே தேரே நைநா தேவி" எனும் தொலைக்காட்சித் தொடரின் மூலம் அறிமுகமானார். பின்னர், ஜீ டிவியில் ஒளிப்பரப்பான "அக்லே ஜானம் மொஹே பிட்டியா ஹி கி ஜோ" என்னும் தொடரில் நடித்தார். தற்போது, கலர்ஸ் தொலைக்காட்சியின் ஸசுரால் சிமர் கா என்ற தொடரில் சிமர் என்ற கதாபாத்திரத்தில் நடித்ததன் மூலம் பரவலாக அறியப்பட்டார்.

தீபிகா சாம்சனின் தந்தை ஒரு இராணுவ வீரர் ஆவார். இவர் குடும்பத்தின் மூன்றாவது பெண் பிள்ளை ஆவார்.
தீபிகா சாம்சன் நடிக்க வருவதற்கு முன்னால் விமான பணிப் பெண்ணாக பணிபுரிந்தார். பின், நடிப்பின் மீது கொண்ட ஆர்வத்தால் பணியை விடுத்து நடிக்க வந்துவிட்டார். இவர் விமான துறையில் பணிபுரியும் தன் காதலரான "ரவுணக் சாம்சன்" என்பவரை 2009ம் ஆண்டு சனவரி மாதம் திருமணம் செய்து கொண்டார்.


கலர்ஸ் தொலைக்காட்சியின் "சாசுரல் சிமர் கா" என்னும் தொடர், தமிழில் மூன்று முடிச்சு என்ற பெயரில் மொழிமாற்றம் செய்யப்பட்டு ஒளிப்பரப்பப்படுகிறது. தீபிகா சாம்சன் இதில் "சீமா" என்னும் கதாபாத்திரத்தில் வருகிறார்.



</doc>
<doc id="210499" url="https://ta.wikipedia.org/wiki?curid=210499" title="அப்துல் ரஹீம் கான்-இ-கானா">
அப்துல் ரஹீம் கான்-இ-கானா

அப்துல் ரஹீம் கான்-இ-கானா (Abdul Rahim Khan-e-Khana ,இந்தி: अब्दुल रहीम ख़ान-ए-ख़ाना, உருது: عبدالرحيم خانخان, () முகலாய அரசர் அக்பரின் அரசவையில் இருந்த முக்கியமான அமைச்சர் ஆவார். அக்பரின் அரசவையில் இருந்த ஒன்பது அமைச்சர்கள் "நவரத்தினங்கள்" என்று அழைக்கப்பட்டனர். அவர்களுள் ஒருவர் இவர். இவரை "ரஹீம்" என்றும் அழைத்தனர். இவர் அவரது இரட்டை வரி ஹிந்திக் கவிதைகளுக்காகவும் வானியல் தொடர்பான புத்தகங்களுக்காகவும் அறியப்பட்டவர். இவரது காலத்திற்குப் பின்னர் இவரது பெயரில் "கான்கானா" எனும் கிராமத்திற்கு பெயர் சூட்டப்பட்டது. இக்கிராமம் இந்தியாவின் பஞ்சாப் மாநிலத்தின் "நவான்ஷாக்ர்" மாவட்டத்தில் அமைந்துள்ளது.


</doc>
<doc id="210501" url="https://ta.wikipedia.org/wiki?curid=210501" title="தலாய் மாவட்டம்">
தலாய் மாவட்டம்

தலாய் மாவட்டம், இந்திய மாவட்டங்களில் ஒன்று.
. இது திரிபுரா மாநிலத்தின் நான்கு மாவட்டங்களிலேயே குறைந்த மக்கள் தொகையைக் கொண்டது. இதன் தலைமையகம் ஆம்பாசா நகரில் உள்ளது.
இதன் பரப்பளவு 2523 சதுர கி.மீ. பொருளாதார அளவில், தங்கிய மாவட்டங்களில் இதுவும் ஒன்று. மக்கள் அடர்த்திக் கணக்கின்படி, சதுர கி.மீக்கு 157 பேர் வாழ்கின்றனர். இங்குள்ள மக்களின் கல்வியறிவு தேசிய சராசரியை விடவும் அதிகம்.

இந்த மாவட்டம் கிழக்கு திரிபுரா மக்களவைத் தொகுதியில் உள்ளது. இந்த மாவட்டத்தில் ரைமா வேலி, கமல்பூர், சுர்மா, ஆம்பாசா, கரம்சரா, சாவ்மனு ஆகிய சட்டமன்றத் தொகுதிகள் உள்ளன.


</doc>
<doc id="210502" url="https://ta.wikipedia.org/wiki?curid=210502" title="வடக்கு திரிப்புரா மாவட்டம்">
வடக்கு திரிப்புரா மாவட்டம்

வடக்கு திரிப்புரா மாவட்டம், இந்திய மாவட்டங்களில் ஒன்று.. இது திரிப்புரா மாநிலத்தில் அமைந்துள்ளது. இதன் தலைமையகம் தர்மநகரில் உள்ளது. இதன் பரப்பளவு 2821 சதுர கி,மீ, இங்கு ஏறத்தாழ ஆறு லட்சம் மக்கள் வசிக்கின்றனர். இது கஞ்சன்பூர், கைலாசாகர், தர்மநகர் என மூன்று பிரிவுகளாகப் பிரிக்கப்பட்டுள்ளது. இங்குள்ள மக்களின் கல்வியறிவு தேசிய சராசரியை விடவும் அதிகம். இங்கு ரோவா வனவிலங்கு சரணாலயம் உள்ளது.

சட்டசபைக்கு இந்த மாவட்டத்தில் இருந்து பதினோரு பேர் தேர்ந்தெடுக்கப்படுவர். இது கிழக்கு திரிபுரா மக்களவைத் தொகுதிக்கு உட்பட்டது.



</doc>
<doc id="210505" url="https://ta.wikipedia.org/wiki?curid=210505" title="வடக்கு கோவா மாவட்டம்">
வடக்கு கோவா மாவட்டம்

வடக்கு கோவா மாவட்டம், கோவா மாநிலத்தின் இரு மாவட்டங்களில் ஒன்று. இதன் பரப்பளவு 1736 சதுர கி.மீ.
இதன் தலைமையகம் பனாஜியில் உள்ளது. கொங்கன் எனப்படும் பகுதியின் பெரும்பங்கை ஆக்கிரமிக்கிறது.

இது பனாஜி, மபுசா, பிசோலிம், போன்டா என நான்கு பிரிவுகளாகப் பிரிக்கப்பட்டுள்ளது. பர்னேம், பார்தேசு (மாபுசா), பிசோலிம், சத்தாரி (வல்போய்), திஸ்வாடி (பணஜீ) உள்ளிட்ட வட்டங்கள் இதன் கீழ் உள்ளன.

இங்கு எட்டு லட்சத்திற்கும் அதிகமான மக்கள் வாழ்கின்றனர்.
இங்கு வாழும் மக்களின் தாய்மொழி கொங்கணி. சிலர் மராத்தியும் பேசுகின்றனர். ஆங்கிலம், இந்தி ஆகிய மொழிகளையும் புரிந்துகொள்கின்றனர். சிறுபான்மையினர் போர்த்துகீசிய மொழியிலும் பேசுகின்றனர்.



</doc>
<doc id="210506" url="https://ta.wikipedia.org/wiki?curid=210506" title="தெற்கு கோவா மாவட்டம்">
தெற்கு கோவா மாவட்டம்

தெற்கு கோவா மாவட்டம், கோவா மாநிலத்தின் இரு மாவட்டங்களில் ஒன்றாகும். இது முற்காலத்தில் போர்த்துகீசியரின் ஆதிக்கத்திற்கு உட்பட்டிருந்தது. இதன் தலைமையகம் மார்கோவாவில் உள்ளது.
இதில் முர்முகாவோ, சால்சேட், கியூபேம் என்ற மூன்று பிரிவுகளை உடையது. முர்முகாவோ, சால்சேட், கியூபெம், கானகோனா, சங்குயெம் உள்ளிட்ட வட்டங்களைக் கொண்டுள்ளது,

இங்குள்ள மக்களின் கல்வியறிவு வீதம் தேசிய சராசரியை விடவும் அதிகம். இங்கு வாழும் மக்கள் கொங்கணி பேசுகின்றனர். சிலர் மராத்தியும் கன்னடமும் பேசுகின்றனர். இந்தி, ஆங்கிலம் ஆகிய மொழிகளைப் புரிந்துகொள்கின்றனர். சிறுபான்மையினர் போர்த்துகீசிய மொழியில் பேசுகின்றனர்.



</doc>
<doc id="210509" url="https://ta.wikipedia.org/wiki?curid=210509" title="தெற்கு திரிப்புரா மாவட்டம்">
தெற்கு திரிப்புரா மாவட்டம்

தெற்கு திரிப்புரா மாவட்டம், இந்திய மானிலமான திரிப்புராவில் உள்லது. இதன் பரப்பளவு 2152 சதுர கி.மீ. இதன் தலைமையகம் பெலோனியாவில் உள்ளது. பெலோனியா, சபுரூம், சந்திர்பசார் உள்ளிட்ட மூன்று பிரிவுகளை உடையது. இது திரிப்புரா மேற்கு, திரிப்புரா கிழக்கு என இரண்டு சட்டசபைத் தொகுதிகளை உள்ளடக்கியது.
இங்கு எட்டே முக்கால் லட்சம் பேர் வசிக்கின்றனர். இங்கு வாழும் மக்களின் கல்வியறிவு தேசிய சராசரியை விடவும் அதிகம்.
இங்கு திரிஷ்னா வனவிலங்கு சரணாலயம் உள்ளது. கும்தி வனவிலங்கு சரணாலயமும் இங்குள்ளது.


</doc>
<doc id="210510" url="https://ta.wikipedia.org/wiki?curid=210510" title="மேற்கு திரிப்புரா மாவட்டம்">
மேற்கு திரிப்புரா மாவட்டம்

மேற்கு திரிப்புரா மாவட்டம், இந்திய மாநிலமாகிய திரிப்புராவில் உள்ளது.. முற்காலத்தில் இது அரசப் பகுதியாக இருந்தது. இது மலைப்பிரதேசம் ஆகும். இங்கு காபி விளைவிக்கின்றனர். இது சதர், பெலோனியா, பிஷால்கர், சோனாமுரா, கோவாய், தெலியமுரா ஆகிய பிரிவுகளைக் கொண்டிருந்தது. இது மேற்கு திரிபுரா மக்களவைத் தொகுதிக்கு உட்பட்டது. இங்கு அதிகளவிலான இந்துக்கள் வாழ்கின்றனர். தேசிய கல்வியறிவு சராசரியை விடவும் இங்குள்ள மக்களின் சராசரி அதிகம். இந்த மாவட்டத்தின் கோவாய் வட்டம், தெலியமுரா வட்டம் ஆகிய பகுதிகள் சேர்க்கப்பட்டு, கோவாய் மாவட்டம் உருவாக்கப்பட்டுள்ளது. மேலும், சில பகுதிகள் பிரிக்கப்பட்டு, சிபாகிஜாலா மாவட்டம் உருவாக்கப்பட்டது.

இது கிழக்கு திரிபுரா மக்களவைத் தொகுதிக்கு உட்பட்டது.



</doc>
<doc id="210512" url="https://ta.wikipedia.org/wiki?curid=210512" title="மிகையழுத்த உருக்கியிணைப்பு">
மிகையழுத்த உருக்கியிணைப்பு

மிகையழுத்த உருக்கியிணைப்பு ("hyperbaric welding") என்பது உயர்ந்த அழுத்தங்களில் நடத்தப்படும் உருக்கியிணைப்பு முறை. இது பொதுவாக நீருக்கடியில் நடத்தப்படும் ஒரு செயல்முறையாகும். மிகையழுத்த உருக்கியிணைப்பு பொதுவாக நீருக்கடியில் ஈரத்தன்மையுள்ள சூழலில் நடத்தப்படலாம், அல்லது நீருக்கடியில் சிறப்பாக வடிவமைக்கப்பட்ட நேரழுத்த உறையினுள்ளே "உலர்" சூழலில் நடத்தப்படலாம். பெரும்பாலும் நீருக்கடியில் உலர் சூழலில் பயன்படுத்தப்படும் போது "மிகையழுத்த உருக்கியிணைப்பு" என்றும், ஈரமான சூழலில் நடத்தப்படும் போது நீருக்கடியில் உருக்கியிணைப்பு ("underwater welding") என்றும் அழைக்கப்படுகிறது. மிகையழுத்த உருக்கியிணைப்பு கப்பல்கள், கரையோர எண்ணெய்த் தளங்கள், குழாய்கள், போன்றவற்றைத் திருத்துவதற்கு பெரும்பாலும் பயன்படுத்தப்படுகிறது. உருக்கியிணைப்பதற்கு எஃகு பொதுவாகப் பயன்படுத்தப்படுகிறது.

மிகையழுத்த உருக்கியிணைப்பு 1932 ஆம் ஆண்டில் உருசிய உலோகவியல் வல்லுநர் கொன்ஸ்டன்டீன் கிரெனோவ் என்பவரால் முதன் முதலில் கண்டுபிடிக்கப்பட்டது.


</doc>
<doc id="210518" url="https://ta.wikipedia.org/wiki?curid=210518" title="அலைக்குறி">
அலைக்குறி

அலைக்குறி ( ~ ) (ஆங்கிலம்:"tilde") என்பது பல மொழிகளில் பயன்பாட்டில் உள்ள அழுத்தற் குறியீடுகளில் ஒன்று. பெரும்பாலும் எசுப்பானியத்திலும் போர்த்துக்கேய மொழியிலும் பயன்படுத்தப்படுகிறது.

எசுப்பானியத்தில், அலைக்குறி, N எழுத்துருவின் மீது இடப்பட்டால் ( Ñ ), அதனை [n] போலன்றி [ɲ] போல உச்சரிக்க வேண்டும்.

போர்த்துக்கேயத்தில் "a" (ã) மற்றும் "o" (õ) உயிரெழுத்து ஒலிகளை மூக்கின் மூலமாக வெளியிட குறிக்கும் குறியாகப் பயன்படுத்தப்படுகிறது. 

யுனிக்சு இயக்குதளத்தில், அலைக்குறி பயனரின் "தாயக" தரவுத் தொகுப்பைக் குறிக்கிறது.

மேலும் ஏதாவது மதிப்பீடு "ஏறத்தாழ" உள்ளது என்று பொருள்பட அலைக்குறிப் பயனாகிறது. காட்டாக ~24 என்பது ஏறத்தாழ 24, சுமார் 24 எனப் பொருள்படும்.


</doc>
<doc id="210520" url="https://ta.wikipedia.org/wiki?curid=210520" title="தியாகம்">
தியாகம்

தியாகம் எனில் துறத்தல் அல்லது கைவிட்டுவிடுதல் என்று பொருள் படும். நாடு, இனம், சமூகம், மொழி மற்றும் கலாச்சாரம் போன்றவைகளின் உரிமைக்கான போராட்டத்தில் தன் உடல், பொருள், உயிர் ஆகியவைகளை ஒருவன் துறத்தலே தியாகம் ஆகும். 

அனைத்து இல்லற இன்பங்களை துறந்தவனை துறவி என்பர். தியாகம் முக்குணத் தன்மை உடையது. முக்குணங்கள் அடிப்படையில் தியாகத்தை மூன்றாக பிரித்து பகவான் ஸ்ரீகிருஷ்ணர், பகவத் கீதையில் பதினெட்டாவது அத்தியாயத்தில் விரிவாக விளக்குகிறார்.

ஒருவனுக்கு விதிக்கப்பட்ட செயலை (கர்மத்தை) முற்றிலும் துறந்துவிடுவது முறையல்ல. அவ்வாறு தாமச குணத்துடன், மதிமயக்கத்தினால் செயலை துறப்பது தாமசத் தியாகம் ஆகும்.

ஒரு செயல் செய்வதால் துக்கத்தைத் தருமென்று நினைத்து, உடலை வருத்த வேண்டி இருக்குமோ என்ற பயத்தால் அந்த கருமத்தை செய்யாது விட்டால் அத்தியாகம், இராட்சத குணத்துடன் தொடர்புடைய ராஜசத் தியாகம் ஆகும். 

ஒருவனுக்கு விதிக்கப்பட்ட கர்மத்தை (செயலை) தான் செய்தே ஆக வேண்டும் என்ற முனைப்புடன், பற்றுதலையும் கர்மத்தால் உண்டாகும் பலனையும் துறந்து செயலைச் செய்தால் அவ்வகையான தியாகம் சாத்வீக தியாகம் ஆகும். சத்துவ குணம் நிறைந்தவனும், அறிவாளியும், ஐயம் நீங்கிய தியாகியானவன், ஒரு செயலை நல்லது அல்ல என்று வெறுப்பதும் இல்லை. ஒரு செயலை நல்லது என்று அதில் நாட்டம் கொள்வதும் இல்லை. 

உடலைத் தாங்குபவன் எவனும் செயல்களை துறந்து விடுவது என்பது முடியாத செயல். ஆகவே செயல்கள் செய்வதனால் உண்டாகும் புண்ணியம்-பாவம் எனும் கர்மபலன்களைத் தியாகம் (கைவிட்டுவிடுபவன்) செய்வனே தியாகி எனப் போற்றப்படுவான்.

தாமச தியாகம் அல்லது ராஜசத் தியாகம் செய்தவர்கள், தாம் இறந்த பின் இதமான, அல்லது இதமற்ற, அல்லது இரண்டும் கலந்த கர்ம பலனைகளை அனுபவிப்பார்கள். ஆனால் சாத்வீகத் தியாகம் செய்தவர்கள் அதைவிட மேலான பலனை அடைவார்கள்.



</doc>
<doc id="210521" url="https://ta.wikipedia.org/wiki?curid=210521" title="லகர்பூர்">
லகர்பூர்

லகர்பூர் (Laharpur) நகரம் இந்தியாவின் உத்திரப் பிரதேசம் மாநிலத்தில் "சீதப்பூர்" மாவட்டத்தில் அமைந்துள்ளது.
இதன் அமைவிடம் . ஆகும்.
2011 ஆம் ஆண்டின் மக்கட்தொகைக் கணக்கெடுப்பின்படி இந்நகரின் மக்கட்தொகை 50,080 ஆகும். இதில் ஆண்கள் 52%, பெண்கள் 48% ஆகும். இந்நகரின் கல்வியறிவு 41% ஆகும். ஆண்களின் கல்வியறிவு 47% பெண்களின் கல்வியறிவு 34%. இந்நகரின் மக்கட்தொகையில் 19% பேர் ஆறு வயதிற்கும் குறைவான வயதுடைய குழந்தைகள்.

இந்நகரில் முஸ்லீம்கள் 66%, இந்துகள் 32%, சமணர்கள் 1.4% மற்றும் பிற மதத்தவர்கள் 0.6% பேர் வசிக்கின்றனர்.


</doc>
<doc id="210522" url="https://ta.wikipedia.org/wiki?curid=210522" title="உக்கிரபீடம் (சிற்பநூல்)">
உக்கிரபீடம் (சிற்பநூல்)

இந்தியச் சிற்ப மரபில் உக்கிரபீடம் என்பது, 32 வகைகளாகச் சொல்லப்படும் தள அமைப்புக்களில் ஒன்று. இது ஒவ்வொரு பக்கமும் ஆறாகப் பிரிக்கப்பட்டு மொத்தம் முப்பத்தாறு (6 x 6) பதங்களைக் (நிலத்துண்டு) கொண்டது. உண்மையில் இது உபபீடக அமைப்பின் கிழக்கு - மேற்கு, வடக்கு - தெற்கு ஆகிய அச்சுக்கள் பற்றி இழுத்து விரிவாக்கிய ஒரு வடிவம் ஆகும். இரு திசைகளிலும் அச்சை அண்டிய பதங்கள் இரண்டு மடங்காக்கப்பட்டுள்ளன. இந்த அமைப்பில், நடுவில் வரக்கூடிய நான்கு பதங்கள் பிரம்மாவுக்கு உரியவை. மீதியுள்ள முப்பத்து ஐந்து பதங்களுள் சில பதங்கள் ஒவ்வொன்றும் ஒவ்வொரு தேவருக்கு உரியவை. முதன்மைத் திசை அச்சுக்களை அண்டி அமையும் தேவர்களுக்கு இரண்டிரண்டு பதங்கள் ஒதுக்கப்பட்டுள்ளன. 

பிரமனுக்கு உரிய பதத்தைச் சுற்றியுள்ள உட்புறச் சுற்றில் எட்டுத் தேவர்களுக்கு உரிய பதங்கள் உள்ளன. வெளிப்புறச் சுற்றில் 16 தேவர்களுக்கான பதங்கள் உள்ளன. உட்சுற்றில் வட கிழக்கில் இருந்து தொடங்கி மணிக்கூட்டுத் திசையாக ஆபவத்சன், ஆரியகன், சாவித்திரன், விவசுவதன், இந்திரன், மித்திரகன், உருத்திரன், பூதரன் ஆகியோருக்குரிய பதங்களும், வெளிச்சுற்றில் வடகிழக்கில் தொடங்கி மணிக்கூட்டுத் திசையாக ஈசன் (சிவன்), சயந்தன், ஆதித்தன், பிராசன், அக்கினி, விதாதன், யமன், பிருங்கராசன், பிதிர், சுக்கிரீவன், வருணன், சோசன், மாருதன், முக்கியன், சோமன், அதிதி ஆகிய தேவர்களுக்கு உரிய இடங்களும் காணப்படுகின்றன. இவர்களுள் ஆரியகன், விவசுவதன், மித்திரன், பூதரன், ஆதித்தன், யமன், வருணன், சோமன் ஆகிய தேவர்கள் ஒவ்வொருவரும் இரண்டு பதங்களுக்கு அதிபதிகளாக உள்ளனர்.




</doc>
<doc id="210523" url="https://ta.wikipedia.org/wiki?curid=210523" title="தண்டிலம் (சிற்பநூல்)">
தண்டிலம் (சிற்பநூல்)

இந்தியச் சிற்ப மரபில் தண்டிலம் என்பது, 32 வகைகளாகச் சொல்லப்படும் தள அமைப்புக்களில் ஒன்று. இது ஒவ்வொரு பக்கமும் ஏழாகப் பிரிக்கப்பட்டு மொத்தம் நாற்பத்தொன்பது (7 x 7) பதங்களைக் (நிலத்துண்டு) கொண்டது. உண்மையில் இது உபபீடக அமைப்பின் கிழக்கு - மேற்கு, வடக்கு - தெற்கு ஆகிய அச்சுக்கள் பற்றி இழுத்து விரிவாக்கிய ஒரு வடிவம் ஆகும். இரு திசைகளிலும் அச்சை அண்டிய பதங்கள் மூன்று மடங்காக்கப்பட்டுள்ளன. இந்த அமைப்பில், நடுவில் வரக்கூடிய ஒன்பது பதங்கள் பிரம்மாவுக்கு உரியன. மீதியுள்ள நாற்பத்து எட்டுப் பதங்களுள் சில பதங்கள் ஒவ்வொன்றும் ஒவ்வொரு தேவருக்கு உரியவை. முதன்மைத் திசை அச்சுக்களை அண்டி அமையும் தேவர்களுக்கு மும்மூன்று பதங்கள் ஒதுக்கப்பட்டுள்ளன. 

பிரமனுக்கு உரிய பதத்தைச் சுற்றியுள்ள உட்புறச் சுற்றில் எட்டுத் தேவர்களுக்கு உரிய பதங்கள் உள்ளன. வெளிப்புறச் சுற்றில் 16 தேவர்களுக்கான பதங்கள் உள்ளன. உட்சுற்றில் வட கிழக்கில் இருந்து தொடங்கி மணிக்கூட்டுத் திசையாக ஆபவத்சன், ஆரியகன், சாவித்திரன், விவசுவதன், இந்திரன், மித்திரகன், உருத்திரன், பூதரன் ஆகியோருக்குரிய பதங்களும், வெளிச்சுற்றில் வடகிழக்கில் தொடங்கி மணிக்கூட்டுத் திசையாக ஈசன் (சிவன்), சயந்தன், ஆதித்தன், பிராசன், அக்கினி, விதாதன், யமன், பிருங்கராசன், பிதிர், சுக்கிரீவன், வருணன், சோசன், மாருதன், முக்கியன், சோமன், அதிதி ஆகிய தேவர்களுக்கு உரிய இடங்களும் காணப்படுகின்றன. இவர்களுள் ஆரியகன், விவசுவதன், மித்திரன், பூதரன், ஆதித்தன், யமன், வருணன், சோமன் ஆகிய தேவர்கள் ஒவ்வொருவரும் மூன்று பதங்களுக்கு அதிபதிகளாக உள்ளனர்.




</doc>
<doc id="210524" url="https://ta.wikipedia.org/wiki?curid=210524" title="தியாகம், பகவத்கீதை">
தியாகம், பகவத்கீதை

தியாகம் எனில் துறத்தல் அல்லது கைவிட்டுவிடுதல் என்று பொருள். எனவே அனைத்தையும் துறந்தவனை துறவி என்பர். தியாகம் முக்குணத் தன்மை உடையது. முக்குணங்கள் அடிப்படையில் தியாகத்தை மூன்றாக பிரித்து பகவான் ஸ்ரீகிருஷ்ணர், பகவத் கீதையில் பதினெட்டாவது அத்தியாயத்தில் விரிவாக விளக்குகிறார்.

ஒருவனுக்கு விதிக்கப்பட்ட செயலை (கர்மத்தை) முற்றிலும் துறந்துவிடுவது முறையல்ல. அவ்வாறு மதிமயக்கத்தினால் செயலை துறப்பது தாமசத் தியாகம் ஆகும்.

ஒரு செயல் செய்வதால் துக்கத்தைத் தருமென்று நினைத்து, உடலை வருத்த வேண்டி இருக்குமோ என்ற பயத்தால் அந்த கருமத்தை செய்யாது விட்டால் அது ராஜசத் தியாகம் ஆகும். 

ஒருவனுக்கு விதிக்கப்பட்ட கர்மத்தை (செயலை) தான் செய்தே ஆக வேண்டும் என்ற முனைப்புடன், பற்றுதலையும் கர்மத்தால் உண்டாகும் பலனையும் துறந்து செயலைச் செய்தால் அவ்வகையான தியாகம் சாத்வீக தியாகம் ஆகும். சத்துவ குணம் நிறைந்தவனும், அறிவாளியும், ஐயம் நீங்கிய தியாகியானவன், ஒரு செயலை நல்லது அல்ல என்று வெறுப்பதும் இல்லை. ஒரு செயல் நல்லது என்று அதில் நாட்டம் கொள்வதும் இல்லை. 

உடலைத் தாங்குபவன் எவனும் செயல்களை துறந்து விடுவது என்பது முடியாத செயல். ஆகவே செயல்கள் செய்வதனால் உண்டாகும் புண்ணியம்-பாவம் கர்மபலன்களைத் தியாகம் (துறப்பது) செய்வனே தியாகி எனப் போற்றப்படுவான்.

தாமசத்தியாகம் மற்றும் ராஜசத் தியாகம் செய்தவர்கள் தாம் இறந்த பின், இதமற்ற,அல்லது இதமான அல்லது இரண்டும் கலந்த கர்ம பலனைகளை அனுபவிப்பார்கள். ஆனால் சாத்வீகத் தியாகம் செய்தவர்கள் அத்தகைய பலனை அடையாது அதைவிட மேலான பலனை அடைவார்கள்.


</doc>
<doc id="210525" url="https://ta.wikipedia.org/wiki?curid=210525" title="ஹர்தோய் மாவட்டம்">
ஹர்தோய் மாவட்டம்

கார்தோய் மாவட்டம் (Hardoi disctrict, இந்தி: हरदोइ ज़िला, உருது: ہردوئی ضلع‎) இந்தியாவின் உத்திரப் பிரதேசம் மாநிலத்தில் அமைந்துள்ளது. கார்தோய் நகரம் இம்மாவட்டத்தின் தலைநகரம் ஆகும். இம்மாவட்டம் லக்னோ பகுதியின் கீழ் வகைப்படுத்தப்பட்டுள்ளது.
2011 ஆம் ஆண்டின் மக்கட்தொகைக் கணக்கெடுப்பின் படி இம்மாவட்டத்தின் மொத்த மக்கள்தொகை 40,91,380 ஆகும் . இது லெபனான் நாட்டின் மக்கட்தொகைக்குச் சமம் ஆகும். இம்மாவட்டத்தின் மக்கள் அடர்த்தி ஒரு சதுர கிலோமீட்டருக்கு 683 நபர்கள் ஆகும். மக்கட்தொகைப் பெருக்கம் 20.39% ஆகும். இம்மாவட்டத்தில் 1000 ஆண்களுக்கு 856 பெண்கள் எனும் வீதத்தில் உள்ளனர். கல்வியறிவு 68.89% ஆகும். இம்மாவட்டத்தில் 5 தாலுகாக்கள் உள்ளன.


</doc>
<doc id="210526" url="https://ta.wikipedia.org/wiki?curid=210526" title="வைக்கம் விஜயலட்சுமி">
வைக்கம் விஜயலட்சுமி

வைக்கம் விஜயலட்சுமி (பிறப்பு: 7 அக்டோபர் 1981) காயத்ரிவீணை எனும் அரியதோர் இசைக்கருவி இசைப்பதில் தேர்ந்தவரும் திரைப்படப் பின்னணிப் பாடகியும் ஆவார். செல்லுலாய்டு என்னும் மலையாளத் திரைப்படத்தின் மூலமாக இவர் திரைத்துறையில் அறிமுகமானார். 

1981 ஆம் ஆண்டில் விஜயதசமி நாளன்று முரளீதரன், விமலா இணையருக்கு ஒரே மகளாய்ப் பிறந்தவர் விஜயலட்சுமி. இவர் பிறந்த இரண்டொரு நாட்களுக்குப் பிறகு இவரது பெற்றோருக்குத் தங்கள் மகள் தீர்க்கவியலாப் பார்வைக் குறைபாடு பெற்றிருப்பது தெரிய வந்தது. பின்னர் இவர்களது குடும்பம் சென்னைக்கு இடம் பெயர்ந்தது. மிகச்சிறுவயதிலேயே ஒலிநாடாக்களில் வரும் பாடல்களை அப்படியே இராகம் தாளம் பிறழாமல் பாடும் விஜயலட்சுமியின் திறனைக் கண்ட அவர் தந்தை எம்.எஸ். அம்மா, ஜேசுதாஸ், மகாராஜபுரம் சந்தானம் ஆகியோரின் செவ்வியல் ஒலிநாடாக்களைக் கேட்கும்படிச் செய்தார்.

சிறுவயதில் கிடைத்தவொரு வீணையில் பாட்டு வாசிக்கப் படித்தார் விஜயலட்சுமி. பின்னர் இவரது தந்தை ஒற்றைக் கம்பி வீணை ஒன்றை அமைத்தளித்தார். இதன் காரணமாக இவருக்கு ஒற்றக்கம்பி வீணை காயத்ரி என்ற பெயர் கிட்டியது. குன்னக்குடி வைத்தியநாதன் அவர்களே இந்த வீணைக்கு காயத்ரிவீணை என்னும் பெயரை அளித்தவர். 

ஜே. சி. டேனியல் குறித்து வெளியான மலையாளத் திரைப்படமான செல்லுலாய்டில் இவர் பாடிய காட்டே காட்டே (காற்றே காற்றே..) எனும் பாடல் இவரைப் பலரறியச் செய்தது.


</doc>
<doc id="210528" url="https://ta.wikipedia.org/wiki?curid=210528" title="கார்தோய்">
கார்தோய்

கார்தோய் (Hardoi, இந்தி: हरदोई உருது: ہردوئی‎) நகரம் ஒரு நகராட்சி ஆகும். இது இந்தியாவின் உத்திரப் பிரதேசம் மாநிலத்தில் அமைந்துள்ளது. இது கார்தோய் மாவட்டத்தின் தலைநகர் ஆகும்.
இந்நகரின் அமைவிடம் . ஆகும்.
2011 ஆம் ஆண்டின் மக்கட்தொகைக் கணக்கெடுப்பின் படி இந்நகரின் மொத்த மக்கட்தொகை 1,70,314 ஆகும். இதில் 54% பேர் ஆண்கள், 46% பேர் பெண்கள். சராசரிக் கல்வியறிவு 68.89% ஆகும். இந்நகரின் மக்கட்தொகையில் 13% பேர் ஆறு வயதிற்கும் குறைவான வயதுடைய குழந்தைகள்.


</doc>
<doc id="210537" url="https://ta.wikipedia.org/wiki?curid=210537" title="உறுதிபார்த்தல்">
உறுதிபார்த்தல்

உறுதிபார்த்தல் என்பது இந்து சமய திருமணங்களில் நடத்தப்படும் முதல் சடங்காகும். வயதுக்கு வந்த ஒரு ஆணுக்கும் பெண்னுக்கும்
நடக்கப் போகும் திருமணத்திற்கு மணமகன் மற்றும் மணமகள் வீட்டார்களும், அவர்களின் உறவினர்களும் சம்மதம் தெரிவித்த பிறகு, அதனை உறுதி செய்ய தாம்பூலத்தினை (வெற்றிலை, பாக்கு, பூ போன்ற மங்கலப் பொருட்களை) மாற்றிக் கொள்கின்றனர். இவ்வாறு தாம்பூலத்தினை மாற்றி நிச்சயம் செய்து கொள்வதால் இந்த சடங்கிற்கு நிச்சய தாம்பூலம் என்றும் பெயருண்டு. இந்த சடங்கிற்குப் பிறகு அந்த பெண் மணமகளாக ஊராருக்கு அறிவிக்கப்படுகிறார்.

இந்த உறுதிபார்த்தல் சடங்கிற்கு எண்ணற்ற பெயர்கள் வழக்கில் உள்ளன.


முத‌ன்முதலாக மணப்பெண்ணும் மணமகனும் சந்திக்கும் நிகழ்வுக்குப் பிறகு, உறுதிபார்த்தல் என்னும் இச்சடங்கு நடைபெறும்.





</doc>
<doc id="210557" url="https://ta.wikipedia.org/wiki?curid=210557" title="குத்தூசி குருசாமி">
குத்தூசி குருசாமி

குத்தூசி குருசாமி என அழைக்கப்படும் சா. குருசாமி (23 ஏப்பிரல் 1906 - 11அக்டோபர் 1965) விடுதலை இதழில் குத்தூசி என்ற புனைபெயரில் பல அறிவார்ந்த கூர்மையான கட்டுரைகளை எழுதி வந்தவர். 1927 முதல் 1965 வரை பெரியார் ஈ. வே. ராவின் சுயமரியாதை இயக்கத்தில் முன்னணியில் இருந்து செயல்பட்டார்.

தஞ்சாவூர் மாவட்டம் குருவிக்கரம்பையில் சைவக் குடும்பத்தில் சாமிநாதன், குப்பு அம்மையார் ஆகியோருக்கு மகனாகப் பிறந்தார். 1923 இல் திருச்சிராப்பள்ளி தேசியக் கல்லூரியில் இடைநிலைப்படிப்பில் சேர்ந்தார். தேசியக்கல்லூரி சூழ்நிலை குருசாமிக்கு அறிவுப் பசியைத் தூண்டியது. 1925 இல் காந்தி அடிகளைக் கல்லூரிக்கு அழைத்து பணமுடிப்பு அளித்து சிறப்புச் செய்தார். இளங்கலை வரை தேசியக் கல்லூரியில் பயின்றார். சைமன் குழு புறக்கணிப்புக்குத் தலைமைத் தாங்கி கல்லூரிமாணவர்களைத் திரட்டி ஊர்வலம் நடத்தினார்.

பெரியார் ஈ.வெ.ரா தொடங்கிய சுயமரியாதை சங்கத்தின் பத்திரிகையான குடியரசு இதழைப் படித்து சமயம், சாதி முதலிய பாகுபாடுகளையும் மூடப் பழக்க வழக்கங்களையும் எதிர்த்தார். 1927 இல் ஈரோட்டில் பெரியாரைச் சந்தித்து சுயமரியாதை இயக்கத்தில் சேர்ந்தார். குடியரசு ஏட்டில் கட்டுரைகளும் அவ்வப்போது தலையங்கங்களும் எழுதினார். பகுத்தறிவுப் பரப்புரையும் செய்தார். அவருடைய எழுத்திலும் பேச்சிலும் கிண்டல் கேலி 
இருக்கும். அவருடைய கருத்துகள் தெளிவாகவும் தக்கச் சான்றுகளுடன் விளங்கும். அவர் ஒரு பகுத்தறிவாளர் மட்டும் அல்லாமல் பொதுவுடைமைவாதியாகவும் இருந்தார்.

"நான் ஏன் கிறித்தவன் அல்லன்" என்னும் பெர்ட்ரண்டு ரசல் எழுதிய நூலைத் தமிழில் எழுதினார். ஜீன் மெஸ்லியர் என்பவர் எழுதிய மரண சாசனம் என்னும் தலைப்பில் மொழிபெயர்ப்புக் கட்டுரைகள் எழுதினார். விடுதலை ஏட்டில் 'பல சரக்கு மூட்டை' என்னும் தலைப்பில் குத்தூசி என்னும் புனைபெயரில் 16 ஆண்டுகள் சுமார் 5000 கேலிக் கட்டுரைகள் எழுதினார்.

தமிழகத்தில் முதன் முதலில் சுயமரியாதைத் திருமணம் செய்து சாதி மறுப்புத் திருமணத்திற்கும் வழிகாட்டியவர். வேறு எவ்வித சடங்கும் இல்லாமல் தாலி மட்டும் கட்டி திருமணம் நடைபெற்றது. அவருடைய மனைவி குஞ்சிதம் குருசாமி கொள்கை வழியிலும் இல்லறத்திலும் சிறந்தவராக விளங்கினார்.தாலி பெண்களை அடிமைப் படுத்துவதன் அடையாளம் என்ற தன்மான இயக்கக் கருத்தினைக் கேட்டு திருமணமாகி சில ஆண்டுகளுக்குள் தாலியைக் கழற்றிவிட்டார். 

1935 இல் எழுத்துச் சீர்திருத்தத்தைச் செயல்படுத்தினார். அறிஞர்கள் சாக்ரடீசு, காரல் மார்க்சு, காந்தியடிகள், டால்சுடாய், லெனின், அன்னி பெசண்டு, செல்லி பிராட்லா, ஸ்டாலின் ஆகியோரின் வரலாற்றை எழுதினார். குடியரசு, விடுதலை, புதுவை முரசு, ரிவோல்ட்டு, குத்தூசி , அறிவுப்பாதை (வார இதழ்), திராவிடன், பகுத்தறிவு ஆகிய இதழ்களில் பல கட்டுரைகள் எழுதியுள்ளார்.

குத்தூசி , சி.ஐ டி, காலி மணிபர்ஸ், தெப்பக்குளம், பாட்மிண்டன், குகு, சம்மட்டி, சிவப்பழம், தமிழ்மகன், தராசு, கிறுக்கன், மதுரைவீரன், குமி, பென்சில், விடாக்கண்டன், தொண்டைமண்டலம், ஸ்பெக்டேட்டர், பிளைன் ஸ்பீக்கர், எஸ் ஜி; ஆகியன குருசாமியின் புனை பெயர்கள் ஆகும்.

மேதை பெட்ராண்ட் ரசலைப் பின்பற்றி குருசாமியும் தன்மரணக் குறிப்பை 1959இல் எழுதினார். ஆனால் அவர் 11-10-1965 அன்று இறந்தார்.





</doc>
<doc id="210561" url="https://ta.wikipedia.org/wiki?curid=210561" title="நிகோபார் மாவட்டம்">
நிகோபார் மாவட்டம்

நிகோபார் மாவட்டம், இந்தியாவின் ஒன்றியப் பகுதியான அந்தமான் நிக்கோபார் தீவுகளின் மூன்று மாவட்டங்களில் ஒன்று. இதன் தலைமையகம் கார் நிகோபார் நகரத்தில் உள்ளது. இதன் பரப்பளவு 1841 சதுர கி.மீ . இந்த மாவட்டத்தை துணை ஆணையர் ஆள்வார். இந்திய அளவில், மிகக் குறைந்த மக்கள் தொகையைக் கொண்ட மாவட்டங்களில் இதுவும் ஒன்று

அந்தமான் மாவட்டத்திலிருந்து பிரிக்கப்பட்டு ஆகஸ்டு 1, 1974 அன்று உருவாக்கப்பட்டது.. இங்கு முப்பத்து ஆறாயிரத்திற்கும் அதிகமான மக்கள் வசிக்கின்றனர். இவர்களின் கல்வியறிவு தேசிய சராசரியை விட அதிகம். இங்கு வாழும் மக்கள் பழங்குடியினர் ஆவார்.

இது மூன்று கோட்டங்களாகப் பிரிக்கப்பட்டுள்ளது. ஏழு மாவட்டங்களை உள்ளடக்கியது.



</doc>
<doc id="210562" url="https://ta.wikipedia.org/wiki?curid=210562" title="கார் நிகோபார்">
கார் நிகோபார்

கார் நிகோபார் என்பது நிக்கோபார் தீவுகளின் வடதிசையில் அமைந்துள்ளது. நிக்கோபார் தீவுகளில் அமைந்துள்ள இரு நிர்வாகப்பிரிவுகளுள் இதும் ஒன்றாகும்.இது மிகச் சிறிய தீவு ஆகும். இதில் சில கிராமங்களே உள்ளன. இங்குள்ள மக்கள் எண்ணிக்கை இருபத்தொன்பதாயிரத்திலும் அதிகமாகும்.


</doc>
<doc id="210567" url="https://ta.wikipedia.org/wiki?curid=210567" title="சாகித் பகத் சிங் நகர் மாவட்டம்">
சாகித் பகத் சிங் நகர் மாவட்டம்

சாகித் பகத் சிங் நகர் மாவட்டம் (Shahid Bhagat Singh Nagar district) முன்பு "நவான்ஷாகர்" மாவட்டம் (Nawanshahr district) என்று அழைக்கப்பட்டது. இது இந்தியாவின் பஞ்சாப் மாநிலத்தில் அமைந்துள்ளது. இம்மாவட்டத்தில் மூன்று சட்டமன்றத் தொகுதிகள் அடங்கியுள்ளன. இவை "அனந்த்புர்" மக்களவைத் தொகுதியின் கீழ் வகைப்படுத்தப்பட்டுள்ளது. 2011 ஆம் ஆண்டின் மக்கட்தொகைக் கணக்கெடுப்பின்படி இம்மாவட்டம் பஞ்சாபின் மூன்றாவது குறைவான மக்கட்தொகை கொண்ட மாவட்டமாகும்.

இம்மாவட்டத்தின் அமைவிடம் . ஆகும். இதன் பரப்பளவு 1,258 சதுர கிலோமீட்டர்கள் ஆகும்.

2001 ஆம் ஆண்டின் கணக்கின்படி,



</doc>
<doc id="210569" url="https://ta.wikipedia.org/wiki?curid=210569" title="மோகா">
மோகா

"மோகா" (Moga) நகரம் இந்தியாவின் பஞ்சாப் மாநிலத்தில் அமைந்துள்ளது. இந்நகரம் மோகா மாவட்டத்தின் தலைநகரம் ஆகும். இந்நகரம் தேசிய நெடுஞ்சாலை 95-ன் அருகில் அமைந்துள்ளது.

இந்நகரின் அமைவிடம் . ஆகும். இந்நகரானது கடல் மட்டத்திலிருந்து 217 மீட்டர்கள் உயரத்தில் அமைந்துள்ளது.
2011 ஆம் ஆண்டின் மக்கட்தொகைக் கணக்கெடுப்பின்படி இம்மாவட்டத்தின் மக்கட்தொகை 1,59,897 ஆகும். இதில் ஆண்கள் 84,808 பெண்கள் 75,089 ஆவர். இந்நகரின் கல்வியறிவு 81.42% ஆகும்.


</doc>
<doc id="210584" url="https://ta.wikipedia.org/wiki?curid=210584" title="பரித்கோட் மாவட்டம்">
பரித்கோட் மாவட்டம்

பாரிட்கோட் மாவட்டம் (Faridkot district, பஞ்சாபி: ਫਰੀਦਕੋਟ) இந்தியாவின் பஞ்சாப் மாநிலத்தில் அமைந்துள்ளது. இம்மாவட்டத்தின் மொத்தப் பரப்பளவு 1,469 சதுர கிலோமீட்டர்கள் ஆகும்.

2011 ஆம் ஆண்டின் மக்கட்தொகைக் கணெக்கடுப்பின்படி இம்மாவட்டத்தின் மொத்த மக்கட்தொகை 6,18,808 ஆகும். இது சாலமன் தீவுகளின் மக்கட்தொகைக்குச் சமம் ஆகும். மக்கள் அடத்தி சதுர கிலோமீட்டருக்கு 424 பேர்கள் ஆகும் . மக்கட்தொகை வளர்ச்சி (2001-2011) 12.18% ஆகும் . ஆண் பெண் விகிதம் 1000 ஆண்களுக்கு 889 பெண்கள் ஆகும் . இம்மாவட்டத்தின் கல்வியறிவு 70.6% ஆகும் .


</doc>
<doc id="210586" url="https://ta.wikipedia.org/wiki?curid=210586" title="பட்டிண்டா மாவட்டம்">
பட்டிண்டா மாவட்டம்

பட்டிண்டா மாவட்டம் (Bathinda district) இந்தியாவின் பஞ்சாப் மாநிலத்தில் அமைந்துள்ளது. இம்மாவட்டத்தின் மொத்தப் பரப்பளவு 3,344 சதுர கிலோமீட்டர்கள் ஆகும். இம்மாவட்டத்தின் எல்லைகளாக, வடக்கே பரித்கோட் மாவட்டமும் மோகா மாவட்டமும், மேற்கே முக்த்சர் சாகிப் மாவட்டமும், கிழக்கே பர்னாலா மாவட்டமும் மான்சா மாவட்டமும், தெற்கே அரியானாவும் உள்ளன.

2011 ஆம் ஆண்டின் மக்கட்தொகைக் கணெக்கடுப்பின்படி இம்மாவட்டத்தின் மொத்த மக்கட்தொகை 13,88,859 ஆகும். இது சுவாசிலாந்து நாட்டின் மக்கட்தொகைக்குச் சமம் ஆகும். மக்கள் அடத்தி சதுர கிலோமீட்டருக்கு 414 பேர்கள் ஆகும். மக்கட்தொகை வளர்ச்சி (2001-2011) 17.37% ஆகும். ஆண் பெண் விகிதம் 1000 ஆண்களுக்கு 865 பெண்கள் ஆகும். இம்மாவட்டத்தின் கல்வியறிவு 69.6% ஆகும்.


</doc>
<doc id="210587" url="https://ta.wikipedia.org/wiki?curid=210587" title="பரித்கோட்">
பரித்கோட்

பரித்கோட் (Faridkot பஞ்சாபி: ਫ਼ਰੀਦਕੋਟ) நகரம் இந்தியாவின் பஞ்சாப் மாநிலத்திலுள்ள ஓர் நகராட்சி ஆகும். இம்மாவட்டத்தின் மொத்தப் பரப்பளவு 1,475.70 சதுர கிலோமீட்டர்கள் ஆகும். இம்மாவட்டத்தில் 8 தாலுகாகளும் 9 உப தாலுகாகளும் உள்ளன.

இம்மாவட்டமானது கடல் மட்டத்திலிருந்து 196 மீட்டர்கள் உயரத்தில் அமைந்துள்ளது. இம்மாவட்டத்தின் மொத்த வனப்பரப்பு 1.4% மட்டுமே. இம்மாவட்டத்தில் ஆறுகள் மற்றும் இயற்கை நீரோடைகள் (natural drains) எதுவும் இல்லை.
2011 ஆம் ஆண்டின் மக்கட்தொகைக் கணக்கெடுப்பின்படி இம்மாவட்டத்தின் மொத்த மக்கட்தொகை 6,18,008 ஆகும். இது பஞ்சாப் மாநிலத்தின் மொத்த மக்கட்தொகையில் 2% ஆகும். இம்மக்கட்தொகையில் ஆண்கள் 3,27,121 பேரும் பெண்கள் 2,90,887 பேரும் அடங்குவர். இம்மாவட்டத்தின் மக்கள் அடர்த்தி சதுர கிலோமீட்டருக்கு 242 நபர்கள் ஆகும். இம்மாவட்டத்தின் கல்வியறிவு 70.6% ஆகும். ஆண்களின் கல்வியறிவு 75.9%, பெண்களின் கல்வியறிவு 64.8% ஆகும்.


</doc>
<doc id="210589" url="https://ta.wikipedia.org/wiki?curid=210589" title="புன்வெற்றிடம்">
புன்வெற்றிடம்

அனைத்து தாவர மற்றும் பூஞ்சை உயிரினங்களின் உயிரணுக்களிலும் காணப்படும் மென்சவ்வால் சூழப்பட்ட ஒரு புன்னங்கமே புன்வெற்றிடம் ("Vacuole") ஆகும். விலங்குக் கலங்களில் இடையிடையே சிறிய அமைப்பாகத் தோன்றுவதுடன், சில அதிநுண்ணுயிரி மற்றும் பாக்டீரியா போன்ற உயிரினங்களின் கலங்களிலும் இது உள்ளது. ஒளி நுணுக்குக்காட்டியில் ஒன்றுமில்லாத வெற்றிடம் போலத் தோற்றமளிக்கும். இதனாலேயே இப்புன்னங்கத்திற்கு இப்பெயர் வந்தது. எனினும் இது வெற்றிடமல்ல. புன்வெற்றிட மென்சவ்வுள் நீர், சேதன மற்றும் அசேதன மூலக்கூறுகள் மற்றும் நொதியங்கள் கரைசல் வடிவில் காணப்படுகின்றது. சிலவேளைகளில் உள்ளெடுக்கப்பட்ட திண்மத்துகள்களும் காணப்படலாம். சிறிய நுண்குமிழிகள் ஒன்று சேர்ந்து புன்வெற்றிடம் உருவாவதாகக் கருதப்படுகின்றது. புன்வெற்றிடத்திற்கென்றொரு குறித்த வடிவம் காணப்படுவதில்லை. புன்வெற்றிடத்தின் வடிவம் ஒவ்வொரு கலத்தின் வடிவத்துக்கும் தேவைக்குமேற்றபடி வேறுபடும். விலங்குக் கலங்களில் புன்வெற்றிடம் அவ்வளவாக முக்கியத்துவம் வாய்ந்த புன்னங்கம் அல்ல. தாவரங்களிலும், பூஞ்சைகளிலும், சில அதிநுண்ணுயிரிகளிலும் புன்வெற்றிடம் அதி முக்கியத்துவம் வாய்ந்த புன்னங்கங்களில் ஒன்றாக உள்ளது.

தாவர மற்றும் பூஞ்சைக் கலங்களில் பொதுவாக பின்வரும் தொழில்களை புன்வெற்றிடம் மேற்கொள்ளும்:


தாவரங்களிலும், பூஞ்சைகளிலும் விலங்குகளில் இருப்பதைப் போல முறையான கழிவகற்றும் தொகுதி காணப்படாமையால் அனுசேபத்தின் போது வெளியிடப்படும் கழிவுகள் கலத்தினுள்ளேயே சேமிக்க வேண்டும். இவ்வடிப்படையில் தாவர மற்றும் பூஞ்சைக் கலங்களில் புன்வெற்றிடம் மிகவும் முக்கியமானதாகும்.

விருத்தியடைந்த தாவரக் கலத்தில் 30% தொடக்கம் 80%க்கும் மேற்பட்ட கனவளவை புன்வெற்றிடம் உள்ளடக்கியிருக்கும். இதன் கனவளவே இதன் முக்கியத்துவத்தை எடுத்துக் காட்டுகின்றது. தாவரப் புன்வெற்றிடத்தை உருவாக்கும் மென்சவ்வு இழுவிசையிரசனை எனப்படுகின்றது. இதனைப் புன்வெற்றிட மென்சவ்வு எனவும் அழைப்பர். கலச்சாற்றிலிருந்து புன்வெற்றிடத்திற்கு கலத்தின் அமிலத்தன்மையைக் குறைப்பதற்காக H அயன்கள் கடத்தப்படுவதால் புன்வெற்றிடச் சாறு குறைவான pH பெறுமானத்தைக் கொண்டிருக்கும். இவ்வமிலத்தன்மை நொதியங்களை அழிக்கப் பயன்படுத்தப்படுகின்றது; கரையங்களைக் கடத்தவும் பயன்படுகின்றது. பொதுவாக முதிர்ச்சியடைந்த தாவரக் கலத்தில் அதிக கனவளவைப் பிடித்திருக்கும் ஒரு தனி புன்வெற்றிடம் காணப்படும். வளர்ந்து கொண்டிருக்கும் முதிர்ச்சியடையாத தாவரக் கலத்தில் பல சிறிய புன்வெற்றிடங்கள் காணப்படலாம். 

புன்வெற்றிடத்தில் சேமிக்கப்பட்டிருக்கும் நீர் கலச்சுவருக்கு எதிராக நீர்நிலையியல் அமுக்கத்தைக் கொடுக்கின்றது. இவ்வமுக்கம் தாவரத்தை வாடாமல் விறைப்புத்தன்மையுடன் பேண உதவுகின்றது. இதனாலேயே நீரூற்றப்படாத தாவரங்களும், பிரசாரணம் மூலம் நீரகற்றப்பட்ட தாவரங்களும் புன்வெற்றிடம் மூலம் கொடுக்கப்படும் அமுக்கம் குறைவடைவதால் வாட்டமடைகின்றன.

விலங்குக் கலங்களின் தொழிற்பாட்டில் புன்வெற்றிடங்கள் அவ்வளவாகப் பங்களிப்பதில்லை. விலங்குகளில் கழிவகற்றவும், பிரசாரண அமுக்கத்தைப் பேணவும் பல்வேறு தொகுதிகளும் அங்கங்களும் காணப்படுவதால் புன்வெற்றிடங்கள் விலங்குக் கலத்தில் தேவைப்படுவதில்லை. அவ்வப்போது தற்காலிகமாக புன்வெற்றிடங்கள் விலங்குக் கலத்தில் தோன்றி மறையும். அகக்குழியமாதல் மற்றும் புறக்குழியமாதல் ஆகிய செயற்பாடுகளில் இவை உதவுகின்றன. விலங்குக் கலங்களில் புன்வெற்றிடங்கள்- "புடகங்கள்" என்றே அழைக்கப்படுகின்றன. சில விலங்குக் கலங்களில் எந்தவொரு புன்வெற்றிடமும் இருப்பதில்லை.

பூஞ்சைகளிலுள்ள புன்வெற்றிடம் தாவரப் புன்வெற்றிடம் புரியும் தொழிலையே புரிகின்றது. பிரசாரணச் சீராக்கம், pH சீராக்கம், அமினோ அமிலங்கள், பொசுபேற்றுக்களின் சேமிப்பு, விஷத்தன்மையான ஈயம், கோபால்ட், ஸ்ட்ரோன்டியம் 
ஆகிய உலோகங்களின் அயன்களை குழியவுருவிலிருந்து வேறாகப் பிரித்து சேமித்தல் ஆகிய தொழில்களைப் பூஞ்சைக் கலங்களிலுள்ள புன்வெற்றிடங்கள் புரிகின்றன.


</doc>
<doc id="210590" url="https://ta.wikipedia.org/wiki?curid=210590" title="செபு அரசகம்">
செபு அரசகம்

செபு அரசகம் ("Rajahnate of Cebu", செபு மொழி: "கரடியஹன் ச சுக்போ"; மலாய்: "கெர்ஜான் சுக்போ") ஸ்பானியர்கள் வெற்றி கொள்வதற்கு முந்தைய பிலிப்பீன்சு மாநிலமாகும். சுமாத்ராவை வெற்றி கொண்ட சோழ வம்சாவளியைச் சார்ந்த ஸ்ரீ லுமாய் அல்லது இளவரசர் லுமயாவால் இந்த அரசாங்கம் தோற்றுவிக்கப்பட்டது.

மகாராஜாவால் துணைப்படைகளுக்கான ஒரு தளத்தை விரிவாக்க அனுப்பப்பட்ட அவன் தனக்கென்று ஒரு சுதந்திர அரசை அமைத்துக் கொண்டான்.

விசயன் குலவரலாற்றின்படி, ஸ்ரீ லுமாய் சுமாத்ராவிலிருந்து விசயாஸில் குடியேறிய சேர்ந்த மலாய் தமிழ் கலப்பினத்தவன். அவனுக்கு பல மகன்கள் உண்டு. செபுவின் தெற்குப் பகுதியில் இருக்கும் தற்போதைய சார்சர் மற்றும் சண்டாண்டர் பகுதிகளை உள்ளடக்கிய சையலோ பிராந்தியத்தை ஸ்ரீ லுமாயின் மகன்களில் ஒருவனாகிய ஸ்ரீ அல்ஹோ ஆண்டுவந்தான். தற்போதைய கன்சோலேசியன், லிலொயன், கம்போஸ்டெலா, டன, கேர்மென் பண்ட்யான் ஆகிய நகரங்களை உள்ளடக்கிய நஹலின் அரசாங்கத்தை ஸ்ரீ உகோப் ஆண்டுவந்தான்.


</doc>
<doc id="210591" url="https://ta.wikipedia.org/wiki?curid=210591" title="மோட்டிலின்">
மோட்டிலின்

மோட்டிலின் (Motilin) என்பது மோட்டிலின் புரதக் குடும்பத்தைச் சேர்ந்த 22-அமினோ அமிலங்களைக் கொண்ட பல்புரதக்கூறுகளாலான இயக்குநீராகும். மனிதர்களில் இஃது எம்.எல்.என். (MLN) என்னும் மரபணுவால் குறியீடுச் செய்யப்படுகிறது.

மோட்டிலின், சிறுகுடலில் (குறிப்பாக முன்சிறுகுடல், நடுச்சிறுகுடல் பகுதிகளில்) காணப்படும் எண்ணிறந்த குழிகளில் உள்ள நாளமில்லா "எம்" செல்களால் (பேயரின் நிணநீர் முண்டுகளில் உள்ள "எம்" செல்கள் அல்ல) சுரக்கப்படுகிறது. மனிதர்களில் உணவு செரிமானமாகும் நிலையில், 100 நிமிட இடைவெளிகளில், மோட்டிலின் பொதுச் சுற்றோட்டத்தில் வெளியிடப்படுகிறது. இந்த இயக்குநீரானது, உணவுப்பாதையில் உணவு செல்வதற்காகச் சுருங்கி விரியும் பணியைக் கட்டுபடுத்தும் ஒரு முதன்மையானக் காரணியாக விளங்குகிறது. மேலும், மோட்டிலின் கணையச் சுரப்புகளை அகச்சுரப்பாக வெளியிடத் தூண்டுகிறது. அமினோ அமிலத் தொடரின்படி, மோட்டிலின் பிற இயக்குநீர்களிலிருந்து பெருமளவு வேறுபடுகிறது. அசையும் இரையகச் செயற்பாடுகளைத் தூண்டுவதால் "மோட்டிலின்" என்ற பெயரைக் கொண்டுள்ளது. மனிதர்களைத் தவிர மோட்டிலின் ஏற்பிகள் பன்றி, எலி, பசு, பூனை ஆகிய விலங்குகளின் இரையகக் குடல்பாதைகளிலும், முயலின் மைய நரம்பு மண்டலத்திலும் காணப்படுகின்றன.


</doc>
<doc id="210662" url="https://ta.wikipedia.org/wiki?curid=210662" title="சென்டினல் மக்கள்">
சென்டினல் மக்கள்

சென்டினல் மக்கள் ("Sentinelese, Sentineli, Senteneli, Sentenelese") தெற்கு அந்தமானில் உள்ள வடக்கு சென்டினல் தீவில் ஒரு சிறு கிராமத்தில் வாழ்ந்துவரும் பழங்குடியின மக்கள். வெளி உலகத் தொடர்பின்றி, வெளி உலக மக்களையும் பார்க்க விரும்பாமல் அந்தமான் தீவின் அடர்ந்த காடுகளில் வாழ்கின்றனர்.

இப் பழங்குடிமக்கள் வில் அம்புகளுடன் காட்டு விலங்குகளை வேட்டையாடி உண்டு வாழ்கின்றனர். செண்டினல் பழங்குடியின மக்கள் வெளி உலக மக்களிடம் தொடர்பு கொள்வதை மிகவும் வெறுக்கிறார்கள். 2004-ஆம் ஆண்டில் ஏற்பட்ட சுனாமி பேரலையால் இம்மக்கள் பாதிக்கப்படவில்லை. 2004-இல் மேற்கொள்ளப்பட்ட ஹெலிகாப்டர் மூலம் நடத்திய ஆய்வில் தற்போது செண்டினல் பழங்குடி மக்கள் 250 முதல் 500 வரை உள்ளதாக இந்திய அரசு கணக்கிட்டுள்ளது.

சென்டினல் பழங்குடி மக்கள் அறுபதாயிரம் ஆண்டுகளுக்கு முன்னரே அந்தமானில் வாழ்ந்து வருவதாக ஆய்வாளர்கள் கூறுகின்றனர். செண்டினல் பழங்குடி மக்கள் பேசு மொழி, மற்ற அந்தமான் பழங்குடி மக்கள் பேசும் மொழிகளுக்கும் அதிக வேறுபாடு உள்ளது. செண்டினல் இன மக்கள் ஆப்பிரிக்காவின் கருப்பின மக்களைப் போல உருவமும் நிறமும் கொண்டுள்ளனர். செண்டினல் மக்களை இந்திய அரசு பழங்குடி மக்கள் பட்டியலில் வைத்துள்ளது.

உலகில் உள்ள 6 அதி பயங்கர பழங்குடிகளில் இவர்கள் முக்கிய இடம் பிடிக்கிறார்கள்.

2018 நவம்பரில் ஜான் அலென் சா என்ற 26-வயது அமெரிக்க மதப்பரப்புனர் சென்டினல் மக்களுடன் தொடர்புகளை ஏற்படுத்தவும் அவர்களைக் கிறித்தவத்திற்கு மதம் மாற்றவும் உள்ளூர் மீனவர்களின் துணையுடன் வடக்கு சென்டினல் தீவுக்கு சட்டவிரோதமாக செல்ல முயற்சி செய்தார். நவம்பர் 14 இல், இத்தீவிற்கு தன்னைக் கொண்டு செல்வதற்காக செல்வதற்கு போர்ட் பிளேர் நகர மீனவர்களுக்கு ₹25,000 பணத்தைக் கொடுத்துள்ளார். அதிகாரிகளின் கவனத்தைத் திசை திருப்பும் பொருட்டு, இவர் தனது பயணத்தை இரவிலேயே வைத்துக் கொண்டார்.

நவம்பர் 15 இல், கரையில் இருந்து 500-700 மீட்டர்கள் தொலைவில் அவரை மீனவர்கள் கடலில் இறக்கி விட்டனர். மீனவர்கள் அவரை அங்கு செல்லவேண்டாம் என வற்புறுத்தியும், அவர் ஒரு சிறிய படகில் தான் கொண்டு வந்திருந்த விவிலிய நூலுடனும், சிறிய அன்பளிப்புப் பொருட்களுடனும் கரைக்குச் சென்றார். அங்கு அவரை தீவு மக்கள் அம்புகள் கொண்டு தாக்கியதை அடுத்து, மீனவர்களின் படகிற்கு அவர் திரும்பினார். சில கிறித்தவப் பாடல்களை அவர் பாடியதாகவும், தீவு மக்கள் கோபமடைந்தார்கள் எனவும் அவர் எழுதியுள்ளார். அடுத்த நாள் அவர் அங்கு சென்ற போது, அவரது சிறிய படகையும் உடைத்து விட்டார்கள், அவர் நீந்தி வந்து படகை அடைந்தார். 

நவம்பர் 17 இல், தான் தீவில் இருந்து திரும்ப வரமாட்டேன் எனவும், மீனவர்களை சென்று விடுமாறும் கூறி, மூன்றாம் தடவையாகத் தீவுக்குச் சென்றார். தீவு மக்கள் அவரது கழுத்தைச் சுற்றி கயிறைக் கட்டி, அவரது உடலை இழுத்துச் சென்றதைத் தாம் கண்டதாகத் தெரிவித்த மீனவர்கள், பின்னர் அங்கிருந்து திரும்பி விட்டதாகவும் தெரிவித்தனர். அடுத்தநாள் அவர்கள் அங்கு திரும்பிச் சென்ற போது, ஜானின் உடல் கரையில் இருந்ததைப் பார்த்ததாகத் தெரிவித்தனர். இதனை அடுத்து, தடை செய்யப்பட்ட தீவுக்கு ஜானைக் கூட்டிச் சென்ற குற்றத்திற்காக காவல்துறையினர் ஏழு மீனவர்களைக் கைது செய்தனர்.




</doc>
<doc id="210666" url="https://ta.wikipedia.org/wiki?curid=210666" title="அவிகா கோர்">
அவிகா கோர்

அவிகா கோர் ("Avika Gor") ஒரு தொலைக்காட்சி நடிகை மற்றும் விளம்பர மாடல் ஆவார். இவர் இமாஜின் தொலைக்காட்சியில் ஒளிப்பரப்பான 'ராஜ்குமார் ஆர்யன்' எனும் தொலைக்காட்சித் தொடரின் மூலம் அறிமுகமானார். மேலும், 'மெரி ஆவாஸ் கோ மில் கயி ரோஷினி', 'சல்தி கா நாம் கடி', 'கராம் அப்னா அப்னா' போன்ற தொடர்களில் சிறு வேடங்களில் நடித்தார். பின்பு, 'தேஸ்', 'பாடசாலா', 'மார்னிங் வாக்' போன்ற இந்திப் படங்களிலும் நடித்தார். 2013 ஆம் ஆண்டில் 'உய்யாலா ஜம்பாலா' என்ற தெலுங்கு படத்தில் இவர் நடித்தார்.

தற்போது கலர்ஸ் தொலைக்காட்சியில் 1500 பாகங்களை தாண்டி ஓடிக்கொண்டிருக்கும் 'பாலிக வது' என்னும் தொடரின் ஆரம்பத்தில், அதன் கதாநாயகியாக நடித்தார். குழந்தை திருமணத்தைப் பதிவு செய்யும் இத்தொடரில் 'ஆனந்தி' என்னும் கதாபாத்திரமாக இவர் நடித்திருந்தார். இத்தொடரில் இவரது நடிப்பிற்காக இவருக்கு பல விருதுகள் கிடைத்தது. 

கலர்ஸ் தொலைக்காட்சியின் பிரபலமான தொடர் "சாசுரல் சிமர் கா"வில் இவர் ரோலி என்னும் கதாபாத்திரத்தில் நடித்துக் கொண்டிருக்கிறார். குடும்ப வாழ்க்கை முறையையும் அதன் முக்கியத்துவத்தையம் கூறும் தொடர் இது.

இத்தொடர், தமிழில் "மூன்று முடிச்சு" என்றும், தெலுங்கில் "மூடூ முல்லு" என்றும் மொழிமாற்றம் செய்யப்பட்டு ஒளிப்பரப்பப்படுகிறது. இதில் இவரது பெயர் "ரோகிணி" என மாற்றப்பட்டுள்ளது. தமிழ் பதிப்பு பாலிமர் தொலைக்காட்சியிலும், தெலுங்குப் பதிப்பு "மா கோல்ட் தொலைக்காட்சி" இலும் ஒளிப்பரப்பப்படுகிறது.

2013ம் ஆண்டு இவர் நடிப்பில் வெளியான 'உய்யாலா ஜம்பாலா' திரைப்படம் பெரும் வெற்றி பெற்றது. "சின்னரி பெல்லி கூத்துரு" மூலம் இவர் ஆந்திர ரசிகர்களுக்கு முன்பே அறிமுகமாயிருந்தார். அதனால், இவரை "ஆனந்தி" என்றே அறிமுகப்படுத்தினர்.




</doc>
<doc id="210699" url="https://ta.wikipedia.org/wiki?curid=210699" title="எம்பசிஸ்">
எம்பசிஸ்

எம்பசிஸ் என்பது தகவல் தொழில்னுட்பத் துறையைச் சார்ந்த நிறுவனம். இது ஹெவ்லட்-பேக்கர்ட் நிறுவனத்திற்குச் சொந்தமானது. எம்பசிஸ் மென்பொருள் தொடர்பான பல்வேறு சேவைகளை வழங்குகிறது.
இந்தியாவின் முன்னணி நிறுவனங்களில் இதுவும் ஒன்று.
இது 19 நாடுகளில் 30 கிளைகளைக் கொண்டுள்ளது. இந்தியாவில் சென்னை, பாண்டிச்சேரி, பெங்களூர், புனே, மும்பை, அகமதாபாத், புவனேசுவர், மங்களூர், இந்தூர், வடோதரா உள்ளிட்ட நகரங்களில் கிளைகள் உள்ளன. இதில் நாற்பதாயிரத்திற்கும் அதிகமானோர் பணி புரிகின்றனர்.
2013 ஆம் ஆண்டு நவம்பர் மாதம் வரையில், இதன் நிகர லாபம் 190 கோடி ரூபாய் ஆகும்.


</doc>
<doc id="210728" url="https://ta.wikipedia.org/wiki?curid=210728" title="காவல் தெய்வம்">
காவல் தெய்வம்

காவல் தெய்வம் என்பது ஒரு ஊரையோ, நிலப்பரப்பையோ, நபரையோ, வம்சத்தையோ, நாட்டையோ, பண்பாட்டையோ, தொழிலையோ காப்பதாக, புரப்பதாக அல்லது இவற்றில் எதற்காவது பொறுப்பானதாகக் கருதப்படும் சிறுதெய்வம் அல்லது அணங்கு ஆகும்.

ஒருவரின் தனிப்பட்ட சிறுதெய்வமான "ஜீனியஸ்", ஒருவரின் பிறப்புதொட்டு இறப்பு வரையில் தொடரும் "டேய்மன்" முதலியவை மேற்கத்திய காவல் தெய்வ வகைகளுள் சிலவாகும். தமிழர் பண்பாட்டிலும் இலக்கியங்களிலும் காணலாகும் ஐயனார், பல வகை அம்மன், சதுக்கப் பூதம் முதலியன காவல் தெய்வங்களுக்கான எடுத்துக்காட்டுகளாகும்.




</doc>
<doc id="210741" url="https://ta.wikipedia.org/wiki?curid=210741" title="கிருஷ்ணா லட்டு தின்ன ஆசையா">
கிருஷ்ணா லட்டு தின்ன ஆசையா

"

கிருஷ்ணா லட்டு தின்ன ஆசையா புதுயுகம் தொலைக்காட்சியில் திங்கள் முதல் வெள்ளி வரை இரவு 9:30 மணிக்கு ஒளிபரப்பான ஒரு நகைச்சுவைத் தொலைகாட்சித் தொடர் ஆகும். 





</doc>
<doc id="210746" url="https://ta.wikipedia.org/wiki?curid=210746" title="சிசுபாலன் (மகாபாரதம்)">
சிசுபாலன் (மகாபாரதம்)

சிசுபாலன் ( மகாபாரத இதிகாசத்தில் வரும் ஒரு கதாபாத்திரம். கிருஷ்ணனின் அத்தை மகன். 

சிசுபாலன் பிறக்கும் பொழுதே நான்கு கைகளையும் மூன்று கண்களையுமுடையனாயிருந்தான். அப்பொழுது அனைவரும் இது என்னவென்று வியக்கும்போது ஆகாயவாணியார், யார் இவனைத் தொடுகையில் இவனது கைகளிரண்டும் மூன்றாம் விழியும் மறையுமோ, அவனால் இவனுக்கு மரணம் என்று கூறிற்று. அவ்வாறே பலரும் தொடுகையில் மறைபடாத கைகளும் கண்ணும் கண்ணபிரான் தொட்டதும் மறைந்தன, அதனால் ‘இவனைக் கொல்பவன் கண்ணனே’ என்றறிந்த சிசுபாலனின் தாய், யாது செய்யினும் என் மகனைக் கொல்லலாகாது’ என்று கண்ணனை வேண்ட, அந்த அத்தையின் நன்மொழிக்கு இணங்கிய கண்ணன் ‘இவன் எனக்கு நூறு பிழைசெய்யுமளவும் இவன் பிழையை நான் பொறுப்பேன் என்று கூறியருளினன். 

பின்பு சிசுபாலன், தனக்குக் கண்ணன் எதிரி என்பதை இளமையிலேயே அறிந்து பகைமையைப் பாராட்டி, எப்பொழும் கண்ணனை நிந்திப்பதே தொழிலாக இருந்தான். இவனுக்கு மணஞ்செய்து கொடுப்பதென்று நிச்சயித்துவைத்திருந்த ருக்மிணியைக் கண்ணன் வலியக் கவர்ந்து மணஞ்செய்துகொண்டது முதல் இவன் கண்ணனிடத்து மிக்க பகைமை வைரங்கொண்டனன்.

பின்பு இந்திரப்பிரஸ்தத்தில்  நாரதர் சொன்னாற்போல ராஜசூய யாகம் இனிதே நடந்தது. வந்தவர்களுக்கு மரியாதை செய்யும் நிகழ்ச்சி ஆரம்பித்தது. யாருக்கு முதல் மரியாதை செய்வது என்ற கேள்வி எழுந்தது. பீஷ்மர் மற்றும் சான்றோர்கள் கூடி ஆலோசித்து கண்ணனுக்கு முதல் மரியாதை என்று தீர்மானிக்க. அதன்படி சகாதேவன் கண்ணனுக்கு பாத பூஜை செய்தான்.

இதையெல்லாம் பார்த்துக்கொண்டிருந்த சிசுபாலன் தன் அதிருப்தியைக் காட்ட கண்ணனை பலவாறு இகழ்ந்தான். ஆத்திரத்தில் பீஷ்மர் மற்றும் தர்மரின் மனதைப் புண்படுத்தினான். ஆடு மாடுகளை மேய்க்கும் யாதவர் குலத்தைச் சேர்ந்தவன் என்றும் இடையன் என்றும் கண்ணனை ஏசினான். 
கங்கை மைந்தன் பீஷ்மரை வேசிமகன் என்று ஏசினான். (கங்கையில் பலரும் நீராடுவதால் கங்கையை பொதுமகள் என்று ஏசினான்) சிசுபாலனின் அவமானங்களை பொறுத்துக்கொண்டிருந்த கண்ணன் ஒரு கட்டத்தில் அவனின் மரணம் நெருங்கி வருவதை உணர்ந்து அவன் மீது சக்கராயுதத்தை செலுத்தினார். அது சிசுபாலனின் தலையை உடலிலிருந்து அறுத்தெறிந்தது.



</doc>
<doc id="210754" url="https://ta.wikipedia.org/wiki?curid=210754" title="செக்கிரெடின்">
செக்கிரெடின்

செக்கிரெடின் (Secretin) என்னும் இயக்குநீரானது இரைப்பை மற்றும் கணையத்தின் சுரப்புகளைக் கட்டுபடுத்துவதன்மூலம் முன்சிறுகுடல் நிகழ்வுகளையும், உடல் முழுவதும் நீர்ச்சம நிலையையும் ஒழுங்குப்படுத்துகிறது. முன்சிறுகுடலில், லிபெர்குஹ்ன் (Lieberkühn) குழிகளில் உள்ள "எஸ்" செல்களினால் செக்கிரெடின் உருவாக்கப்படுகிறது. மனிதர்களில் இப் புரதக்கூறு எஸ்.சி.டி (SCT) என்னும் மரபணுவால் குறியீடு செய்யப்படுகிறது முதன்முதலாகக் கண்டுபிடிக்கப்பட்ட இயக்குநீர் செக்கிரெடின் ஆகும் .

இரப்பையின் சுவர்ஒட்டிய செல்களால் சுரக்கப்படும் அமிலத்தைத் தடுப்பதின் மூலமாகவும், கணையத்திலுள்ள அசினார் உயிரணுக்கள் மற்றும் இடையில் இணைவுற்ற நாளங்களிலிருந்து உருவாகும் இருகாபனேற்று உற்பத்தியைத் தூண்டுவதன் மூலமாகவும், முன்சிறுகுடலில் அமிலக்காரத்தன்மையை ஒழுங்குபடுத்துவதில் செக்கிரெடின் துணைப்புரிகின்றது.

ஐப்போதலாமசு, கபச் சுரப்பி, சிறுநீரகம் ஆகியவற்றின் மீது செயற்பட்டு சவ்வூடுபரவற்சீராக்கல் பணியினைச் செக்கிரெடின் செய்வதாகக் 2007-ஆம் ஆண்டுக் கண்டறியப்பட்டது.


</doc>
<doc id="210757" url="https://ta.wikipedia.org/wiki?curid=210757" title="வானொலி ஆர்வலர்">
வானொலி ஆர்வலர்

வானொலி ஆர்வலர்கள் (Radio Enthusiasts) எனப்படுவோர் பூமிப் பந்தின் பல்வேறு நாட்டு வானொலி நிலையங்களிலிருந்து ஒலிபரப்பாகும் நிகழ்ச்சிகளை செவிமடுத்து (DXing), அந்தந்த வானொலி நிலையங்களுடன் தொடர்பு கொண்டு நிகழ்ச்சிகள் பற்றி கருத்துப் பரிமாறுவோர், ஒலிபரப்பின் தொழிநுட்ப தரம் பற்றி அறிக்கைகள் சமர்ப்பித்து அங்கீகாரம் பெறுவோர் (DXers), வானலைகளூடாக இருவழித் தொடர்பு ஏற்படுத்தி உரையாடுவோர் (HAM Radio) என பலதிறப்பட்ட, வானொலி பயன்பாட்டில் துடிப்புள்ள, பயனர்களாவர்.

இருபத்தோராம் நூற்றாண்டின் இளவயதினர் வானொலி பற்றி அறிந்தது பண்பலை, இணையம் என்பவற்றில் வரும் எண்ணியல் தொழிநுட்பத்துடன் கூடிய இசை வழங்கும் நிலையங்களே. இந்த நிலையங்கள் பெரும்பாலும் செய்திகளையோ, தகவல்களையோ அளிப்பதில்லை.
ஆனால் 1920 களிலிருந்து 1990 வரை வானொலி கேட்டல் மக்களின் அன்றாட அலுவல்களில் ஒன்றாக இருந்தது. வானொலி நிலையங்களும் செய்திகளையும் பல்வேறு தகவல்களையும் ஒலிபரப்பின. மாணவர்கள், அலுவலர்கள், விவசாயிகள், மாதர்கள், விளையாட்டு வீரர்கள், நோயாளிகள், உல்லாச பயணம் போவோர் என பலதரப்பட்ட மக்களுக்கும் தேவையான நிகழ்ச்சிகள் ஒலிபரப்பாகின. பாரம்பரிய இசை, சாஸ்திரீய இசை, மெல்லிசை, வாத்திய இசை, திரை இசை, நாட்டுப் பாடல்கள் என பலவகையான இசை நிகழ்ச்சிகளையும் வானொலி நிலையங்கள் ஒலிபரப்பின. இவற்றுடன் அரசியல், சமூகம், பண்பாடு, விளையாட்டு ஆகிய துறைகள் பற்றிய செய்திகளும் ஒலிபரப்பாகின.
சிற்றலை ஒலிபரப்புகள் (shortwave broadcasts) மூலம் நாடுகளின் எல்லைகளைத் தாண்டி ஒலிபரப்புகள் மக்களை சென்றடைந்தன. இதன் மூலம் ஒரு நாட்டில் நடக்கும் சம்பவங்கள் பற்றி அந்த நாட்டிலிருந்தே ஏனைய இடங்களிலுள்ள மக்கள் கேட்கக் கூடியதாக இருந்தது.
இங்கிலாந்திலே இரண்டு கவுன்டி அணிகளுக்கிடையே ஒரு கால்பந்தாட்ட போட்டி நடந்தால் அதை உள்ளூர் வானொலி நிலையம் வர்ணனை செய்ய இந்தியாவில் உள்ள ஒரு கால்பந்தாட்ட ஆர்வலர் அதைக் கேட்க முடியும். இலத்தீன் அமெரிக்க இசையை திரினிடாடிலுள்ள ஒரு வானொலி நிலையம் ஒலிபரப்பினால் தாய்லாந்தில் உள்ள ஒரு இசைப் பிரியர் அதனைக் கேட்க முடியும்..
இப்போது இணையத்திலும், திறன்பேசிகளிலும் (Smart Phone) இந்த வசதி ஓரளவு உள்ள போதிலும் அதற்காகும் செலவை கணக்கிட்டுப் பார்க்க வேண்டும். வானொலியில் எத்தனை மணி நேரம் கேட்டாலும் எல்லாம் இலவசமே. வானொலிக் கருவியை பயன்படுத்த தேவைப்படும் மின்வலுவுக்கு ஆகும் செலவு மிக மிக சொற்பமே.

முதலாம் உலகப் போரின் போது சிறிதளவிலும், இரண்டாம் உலகப் போரின் போது பெருமளவிலும் வானொலி பயன்படுத்தப் பட்டது. சாதாரண காலங்களிலும் கடலில் செல்லும் கப்பல்கள், வானில் பறக்கும் விமானங்கள் என்பவற்றின் சரியான தடத்துக்கும் பாதுகாப்புக்கும் வானொலி மட்டுமே உதவியது.

இயற்கை பேரிடர்கள் நிகழ்ந்து மற்ற எல்லா விதமான தொடர்புகளும் துண்டிக்கப்பட்ட நிலையில் Ham radio ஆர்வலர்கள் (வானலை ஊடாக இருவழித் தொடர்பு கொள்வோர்) மக்களுக்கும் அதிகாரிகளுக்கும் பேருதவியாக இருந்திருக்கிறார்கள்.
1978ஆம் ஆண்டு இலங்கை மட்டக்களப்பு நகரை சூறாவளி தாக்கியது. பெருமளவு மரங்கள் வீழ்ந்து போக்குவரத்து துண்டிக்கப்பட்டது. வீடுகள் மட்டுமன்றி கடைகளினதும் மேற்கூரைகள் பிய்த்துக் கொண்டு போனதால் பொருட்கள் எல்லாம் மழையில் நனைந்து மக்கள் உணவுக்கே திண்டாடிய நிலை. ஆனால் தலைநகர் கொழும்புவுக்கு தகவல் அனுப்ப எந்த தொடர்பும் இல்லை. அந்த நேரத்தில் ஒரு வானொலி ஆர்வலரே மின் ஆக்கியிலிருந்து வலு பெற்று வானொலிக் கருவி மூலம் தலைநகருடன் தொடர்பு ஏற்படுத்தினார். தனது குடும்பத்தினரை படைத்தவன் பொறுப்பில் ஒப்படைத்துவிட்டு மூன்று நாட்கள் அவர் தொடர்ந்து தகவல் பரிமாற்றம் செய்ததால் பல ஆயிரம் மக்கள் பயனடைந்தனர். புனரமைப்பு நடைபெற்ற போது எல்லா அரச நிறுவனங்களுக்கும் வானொலி தொடர்பு சாதனங்கள் வழங்கப்பட்டன.
உலகம் முழுவதிலும் இதுபோன்ற எண்ணற்ற சந்தர்ப்பங்களில் வானொலி ஆர்வலர்கள் தங்கள் சொந்த நலனைப் புறக்கணித்து பணியாற்றியிருக்கிறார்கள்.

அப்போதைய காலகட்டத்தில் ஏறக்குறைய எல்லா மக்களுமே வானொலி ஒலிபரப்புகளை கேட்டு வந்தார்கள். உள்நாட்டு ஒலிபரப்புகளைக் கேட்டதோடு அயல் நாடுகளிலிருந்து தமது மொழியில் ஒலிபரப்பாகும் நிகழ்ச்சிகளைக் கேட்பதில் ஆர்வம் காட்டினார்கள். தமிழ் ஒலிபரப்புகள் இந்தியா, இலங்கை நாடுகளிலிருந்து ஒலிபரப்பாகின. இந்தியாவில் இலங்கை வானொலி மிகப் பிரபலமாக இருந்தது. அதே போல இலங்கையில் இருந்த கருநாடக மற்றும் நாதசுவர இசை விரும்பிகள் திருச்சிராப்பள்ளி, சென்னை வானொலி நிலையங்களை விரும்பிக் கேட்டார்கள்.
இலங்கையில் 1983ல் இன அழிப்பு கலவரம் நடைபெற்றபோது அங்குள்ள தமிழ் மக்கள் செய்திகளை அறிய அகில இந்திய வானொலி, பிரித்தானிய ஒலிபரப்பு கூட்டுநிறுவனத்தின் தமிழ் ஒலிபரப்பு போன்ற தமிழ் ஒலிபரப்புகளை செய்தி நேரத்துக்காக காத்திருந்து கேட்டனர். ஆனால் இவர்களைப் பொறுத்தவரை வானொலி கேட்டல் ஒருவழிப் பாதையாகவே இருந்தது. துடிப்புள்ள சில வானொலி ஆர்வலர்கள் அதை இருவழிப் பாதையாக மாற்றினர். 
நிகழ்ச்சிகள் பற்றி கருத்துத் தெரிவித்தும் விமரிசனம் செய்தும் வானொலி நிலையங்களுக்கு அவர்கள் கடிதம் எழுதுவார்கள். வானொலி நிலையத்தினர் அதற்கென தனியாக ஒரு நிகழ்ச்சி ஏற்படுத்தி, அக்கடிதங்களைப் படிப்பதுடன் தேவையான போது பதில் அளித்தும் வந்தார்கள். இடைவிடா ஆர்வலர்களின் ஆக்கபூர்வமான ஆலோசனைகள் பெரும்பாலும் ஏற்கப் பட்டு நிகழ்ச்சிகளில் மாற்றங்கள் செய்யப்படுவதுண்டு. இதனால் கேட்போர் அனைவருக்கும் பயன் விளையும்.
இந்த இருவழிப் பாதையில் இன்னும் சில ஆர்வலர்கள் ஒலிபரப்புகளின் தொழிநுட்ப தரம் பற்றி வானொலி நிலையங்களின் தொழிநுட்ப பிரிவினருக்கு தெரிவிப்பார்கள். இத்தகைய ஆர்வலர்களுக்கு உதவும் பொருட்டு வானொலி நிலையங்கள் ஒரு குறியீட்டு முறையை அறிமுகம் செய்தன. இதன்படி வானொலி ஆர்வலர்கள் ஒலிபரப்பின் தொழிநுட்ப தரம் தங்கள் பகுதியில் எவ்வாறு இருக்கிறது என மதிப்பீடு செய்து அறிக்கையாக வானொலி நிலையத்துக்கு அனுப்பி வைப்பார்கள்.
இதனை SINFO எனக் கூறுவார்கள். S=Signal Strength (அலை வலு), I=Interference (குறுக்கீடு), N=Noise (இரைச்சல்), F=Fading (ஒலி ஏற்றத் தாழ்வு), O=Overall performance (ஒட்டுமொத்த செயல்திறன்). சிலர் SINPO என்றும் கூறுவார்கள். இதில் F=Fading என்பது P=Propagation (பரப்பல் அல்லது செலுத்துகை) என வரும். இவை ஒவ்வொன்றுக்கும் ஒன்று தொடக்கம் ஐந்து வரை மதிப்பீடு கொடுக்க வேண்டும். ஒன்று மிக மோசம், ஐந்து மிகச் சிறந்தது. 55555 என்றால் மிகச் சிறந்த தொழிநுட்பத் தரம். 
இந்த அறிக்கையில் மதிப்பீட்டுடன் தாங்கள் ஒலிபரப்பைக் கேட்ட இடம், திகதி, நேரம் மற்றும் தாங்கள் பயன்படுத்திய வானொலி வாங்கியின் தொழிநுட்ப விபரம் என்பவற்றையும் குறிப்பிடுவார்கள். தாங்கள் ஒலிபரப்பை கேட்டதை உறுதிப் படுத்த ஒலிபரப்பான நிகழ்ச்சியிலிருந்து சில குறிப்புகளை அறிக்கையில் சேர்த்துக் கொள்வார்கள். மொழி தெரியாத சந்தர்ப்பங்களில் நிகழ்ச்சியில் இடங்களின் அல்லது நபர்களின் பெயர்கள் ஒலிபரப்பாகி இருந்தால் அவற்றை எழுதுவார்கள். இல்லையெனில் அந்த மொழியில் முடிந்தவரை ஒன்றிரண்டு சொற்களை எழுதுவர். இந்த அறிக்கை Reception Report (பெறுதல் அறிக்கை) எனப்படும்.
உள்ளூர் வானொலி நிலையங்களை விட தொலைவில் உள்ள வானொலி நிலையங்கள் இந்த பெறுதல் அறிக்கைகளை பெரிதும் வரவேற்றன. 
பிற்காலத்தில் அவை வேறு வழிகளைக் கையாண்ட போதிலும் தொடக்க காலத்தில் வானொலி நிலையங்கள் தங்கள் ஒலிபரப்பு குறிப்பிட்ட பிரதேச மக்களை சரியாகச் சென்றடைகின்றனவா என்பதை அறிய வானொலி ஆர்வலர்களின் பெறுதல் குறிப்பையே பெரிதும் நம்பியிருந்தன.இந்த ஆர்வலர்களின் சேவையின் பயனாக எல்லா மக்களும் ஒலிபரப்புகளை நல்ல திறனுடன் கேட்க முடிந்தது. ஆனாலும் அந்த மக்களில் மிகப் பெரும்பாலானோர் இந்த ஆர்வலர்களின் சேவை பற்றி அறிந்திருக்கவில்லை.

அதனால் இத்தகைய வானொலி ஆர்வலர்களை ஊக்குவிக்க வானொலி நிலையங்கள் பெறுதல் அறிக்கையை பெற்றுக் கொண்டதற்கு அடையாளமாக வண்ண அட்டைகளை அந்தந்த ஆர்வலருக்கு அனுப்பின. அந்த அட்டையில் ஆர்வலரின் பெயர், முகவரியோடு அவர் ஒலிபரப்பைக் கேட்டார் என உறுதி செய்யப் பட்டிருக்கும். இந்த அட்டையை QSL அட்டை என்பார்கள். நூற்றுக்கணக்கில், ஆயிரக் கணக்கில் இந்த அட்டைகளை சேகரித்த வானொலி ஆர்வலர்களும் உண்டு.சில வானொலி நிலையங்கள் காலத்துக்குக் காலம் ஒரு கருப்பொருளை மையமாக (எ-கா: காடு வளர்த்தல், அருகி வரும் விலங்கினங்களை காப்பாற்றுதல்) வைத்து அட்டைகளை ஒரு தொடராக அனுப்புவார்கள். வேறு சில நிலையங்கள் தங்கள் நாட்டின் கலைச் செல்வங்கள் பற்றிய அட்டைகளை வெளியிடுவார்கள்.
பெரிய வானொலி நிலையங்கள் தொடர்ந்து பெறுதல் அறிக்கை அனுப்பும் ஆர்வலருக்கு கிறிஸ்மஸ், புதுவருடம் சமயங்களில் பரிசுப் பொருட்களை அனுப்பும். பல வானொலி நிலையங்கள், அநேகமாக ஆங்கில மொழி ஒலிபரப்புகள், வானொலி ஆர்வலர்களுக்கென்றே தனியாக நிகழ்ச்சிகளை ஒலிபரப்பினார்கள்.

1950 களிலும் 1960 களிலும் பல ஆசிய ஆபிரிக்க நாடுகள் ஏகாதிபத்திய நாடுகளிடமிருந்து விடுதலை அடைந்தபோது தமக்கென வானொலி நிலையங்களை நிறுவின. அதனால் வானொலி நிலையங்களின் எண்ணிக்கை அதிகரித்தது. அதற்கேற்ப வானொலி ஆர்வலர்களின் எண்ணிக்கையும் அதிகரித்தது.
வானொலி ஆர்வலர்கள் பலர் ஒன்றுகூடி சங்கங்கள் அமைத்தார்கள். அமெரிக்காவிலும், ஐரோப்பாவிலும் அங்கங்கு இயங்கும் சங்கங்களை இணைக்கும் ஒன்றியங்கள் அமைக்கப் பட்டன. இவை ஒவ்வொரு வருடமும் மகாநாடுகள் நடத்தி சிறந்த ஒலிபரப்பு நிலையம், சிறந்த ஒலிபரப்பாளர்கள் என வாக்கெடுப்பு மூலம் தெரிவு செய்து பரிசு வழங்கினார்கள். இதனால் வானொலி நிலையங்கள் மேலும் மேலும் நல்ல நிகழ்ச்சிகளை ஒலிபரப்பின. ஒலிபரப்பாளர்களும் மக்களைக் கவரும் வகையில் புதிய உத்திகளைக் கையாண்டு நிகழ்ச்சிகளை வழங்கினார்கள். ஒலிபரப்புகளை கேட்பவர்களை துடிப்புள்ளவர்களாக மாற்ற இந்த சங்கங்கள் பல வகையான போட்டிகளை அறிவித்து நடத்தின. இந்த போட்டிகளில் பங்குபற்ற QSL அட்டைகள் தேவை என்பதால் ஒலிபரப்புகளைக் கேட்டவர்கள் பெறுதல் அறிக்கை அனுப்பி அட்டைகளை சேகரிப்பதில் ஆர்வம் காட்டினார்கள். ஒரு குறிப்பிட்ட இடத்துக்கு சுற்றுலா செல்வது தொடக்கம் பலவிதமான பரிசுகள் வழங்கப்பட்டன. இவை எல்லாம் வானொலி ஆர்வலர்கள் தங்கள் சொந்தப் பணத்தை சேர்த்து செய்தார்கள். 

வானொலி ஆர்வலர்களுக்குத் தேவையான தகவல்களையும், உலகின் பல்வேறு வானொலி நிலையங்களின் ஒலிபரப்பு அலைவரிசை, ஒலிபரப்பு நேரங்கள் போன்ற விபரங்களையும் தாங்கிய புத்தகங்கள், பத்திரிகைகள் மற்றும் செய்திக் கடிதங்கள் என்பனவும் வெளிவந்தன. இவற்றுள் பழமையானதும் அதிக தகவல்களைக் கொண்டதும் உலக வானொலி தொலைக்காட்சி கையேடு (World Radio TV Handbook) ஆகும்.

தமிழகத்தில் ஒரு வானொலி ஆர்வலர் சங்கம் பல ஆண்டுகளாக செயற்பட்டு வருகிறது. ஆர்டிக் (ARDIC DX CLUB) என்ற இந்த அமைப்பு ஆங்கிலத்தில் DXers Guide என்ற இதழையும், சர்வதேச வானொலி என்ற தமிழ் இதழையும் வெளியிடுகின்றது.இலங்கையில் 1980களில் தமிழ் ஒலி வானொலி நேயர் மன்றம் என ஒரு மன்றம் செயற்பட்டு தமிழ் ஒலி என்ற இதழை வெளியிட்டு வந்தது.

அனைத்துலக வானொலி ஒலிபரப்புகளை தொடர்ந்து கேட்கும் ஒருவர் புதிய அநுபவத்தைப் பெறுகிறார். அதுவரை தனது நாடு, தனது மொழி என்ற வட்டத்துக்குள் பழகி வந்தவர் அந்த வட்டத்திற்கு வெளியே வந்து உலகைக் காண்கிறார். அவரின் சிந்தனைகள் புதிய பரிமாணத்தை பெறுகின்றன. தெளிந்த சிந்தனை, பலநோக்கு பார்வை, மக்கள் நேயம், இயற்கையை பாதுகாப்பதில் ஆர்வம் என பல விதங்களில் அவரின் செயற்பாடுகள் மற்றவர்களைவிட மாறுபடுகின்றன. எந்த ஒரு விடயத்திலும் ஒரு குறிப்பிட்ட சமூகம், மொழி, நாடு என்றில்லாமல் அனைத்து உலகு, அனைத்து உயிர்கள் என்ற வகையில் சிந்திக்கிறார். செய்திகளின் நீள, அகலம் மட்டுமன்றி அவற்றின் ஆழத்தையும் புரிந்து கொள்ள அவரால் முடிகிறது. 

தொலைக்காட்சி, இணையம், திறன்பேசி என்பவற்றின் பரம்பலால் வானொலிப் பயன்பாடு அருகிவிட்டது. ஆனாலும் வானொலியின் தேவை இன்னும் அவசியமாகவே இருக்கிறது. முன்னைய மூன்றும் அலைகளைக் கடத்துவதற்கு செயற்கைக் கோள்கள், கோபுரங்கள் போன்ற அமைப்புகளை நம்பி இருப்பவை. ஆனால் வானொலி இயற்கையின் அயன் வலையத்தைப் பயன்படுத்தி அலைகளைக் கடத்துகிறது. அதனால் எங்கும் எப்போதும் செயற்படும் தன்மை கொண்டது. 
மின்தடை ஏற்படும்போதும், பயணங்களின் போதும் இன்றைக்கும் வானொலி நிலையங்களையே சாதாரணமாக மக்கள் நாடுகிறார்கள்.அனைத்துலக வானொலி ஒலிபரப்புகளைக் கேட்கும் ஆர்வலர்களும், வானலை வழியாக ஒருவரையொருவர் தொடர்பு கொண்டு உரையாடும் ஆர்வலர்களும் இன்றைக்கும் இருக்கிறார்கள். 


</doc>
<doc id="210764" url="https://ta.wikipedia.org/wiki?curid=210764" title="மணி மாலை">
மணி மாலை

மணிமாலை 1941 ஆம் ஆண்டு வெளிவந்த தமிழ்த் திரைப்படமாகும். பிரேம் சேத்னா இயக்கத்தில் வெளிவந்த இத்திரைப்படத்தில் பி. வி. ரங்காச்சாரி, கே. கே. ஆதிலட்சுமி மற்றும் பலரும் நடித்துள்ளனர்.



</doc>
<doc id="210767" url="https://ta.wikipedia.org/wiki?curid=210767" title="தமிழில் சிற்றிலக்கியங்கள்">
தமிழில் சிற்றிலக்கியங்கள்

தமிழ் இலக்கியத்தில் சிற்றிலக்கியம் என்பது கீழ்காணும் அடிப்படைகளைக் கொண்டுள்ளது.


இவ்வகையில் தூது, உலா, பிள்ளைத்தமிழ், கலம்பகம், கோவை, குறவஞ்சி போன்ற பலவகை இலக்கியங்கள் சிற்றிலக்கியம் என்ற வகைமையுள் அடங்கும். சிற்றிலக்கியங்கள் வடமொழியில் பிரபந்தங்கள் எனப்படுகின்றன. பிரபந்தம் என்பது இலக்கிய வகைகள் பலவற்றைக் குறிக்கும் ஒரு பொதுப்பெயர் ஆகும். சமக்கிருதத்தில் பிரபந்தம் என்னும் சொல், "கட்டப்பட்டது" எனப் பொருள்படும்.

சிற்றிலக்கியவகைகளின் எண்ணிக்கை தொன்னூற்றாறு என மரபாக கூறப்படுகிறது. இந்த தொன்னூற்றாறு வகைகளையும் தாண்டி பலவகை சிற்றிலக்கியங்கள் வளர்ந்தும் விரிந்தும் தொன்னூற்றாறு என்ற எண்ணிக்கைக் கடந்து பிற்காலத்தில் கூடிவிட்டது. இதன் எண்ணிக்கைக் குறித்து அறிஞர்களிடையே எண்ணிக்கை மாறுபாடு உள்ளது. இந்த எண்ணிக்கையானது குறைந்தபட்சம் 186 என்றும், 417 என அதிகப்பட்சமாகவும் கூறப்படுகிறது. 


மற்றும்
போன்றனவும் உண்டு



</doc>
<doc id="210780" url="https://ta.wikipedia.org/wiki?curid=210780" title="ஃபரூக்காபாத் மாவட்டம்">
ஃபரூக்காபாத் மாவட்டம்

ஃபரூக்காபாத் மாவட்டம் (Farrukhabad district) இந்தியாவின் உத்தரப் பிரதேசம் மாநிலத்தில் அமைந்துள்ளது. இம்மாவட்டத்தின் தலைநகர் "ஃபரூக்காபாத்" ஆகும். இம்மாவட்டம் கான்பூர் பகுதியின் கீழ் வகைப்படுத்தப்பட்டுள்ளது. இம்மாவட்டத்தின் மொத்தப் பரப்பளவு 2,279 சதுர கிலோமீட்டர்கள் ஆகும். இம்மாவட்டத்தில் மூன்று தாலுகாகள் உள்ளன.
2011 ஆம் ஆண்டின் மக்கட்தொகைக் கணக்கெடுப்பின் படி இம்மாவட்டத்தின் மொத்த மக்கட்தொகை 18,87,577 ஆகும். இம்மாவட்டத்தின் மக்கள் அடர்த்தி சதுர கிலோமீட்டருக்கு 865 நபர்கள் ஆகும். மக்கட்தொகை வளர்ச்சி (2001-2011) 20.2% ஆகும். ஆண் பெண் விகிதம் 1000 ஆண்களுக்கு 874 பெண்கள் ஆகும். கல்வியறிவு 70.57% ஆக உள்ளது.


</doc>
<doc id="210792" url="https://ta.wikipedia.org/wiki?curid=210792" title="சிவயோகமலர் ஜெயக்குமார்">
சிவயோகமலர் ஜெயக்குமார்

சிவயோகமலர் ஜெயக்குமார் (இறப்பு: 16 சனவரி 2014) ஈழத்துப் பெண் எழுத்தாளர். "அடிமையின் காதலி" என்ற சரித்திரப் புதினத்தை எழுதியவர்.

அரச அதிகாரியாக இருந்து ஓய்வு பெற்ற இவர் பருத்தித்துறை, அல்வாய் மேற்கு, திக்கம் என்ற ஊரில் சின்னத்தம்பியார் கணேசு, சின்னம்மா ஆகியோருக்கு மூத்த பெண்ணாகப் பிறந்தவர். இவர் திக்கம் மெதடித்த மிசன் பாடசாலையிலும், பின்னர் பருத்தித்துறை மெதடித்த மகளிர் உயர்தரப் பாடசாலையிலும், மருதனாமடம் இராமநாதன் மகளிர் கல்லூரியிலும் கல்வி கற்றார். பல்கலைக்கழகத்தில் இணைந்து இளங்கலைப் பட்டம் பெற்று, ஆசிரியத் தொழிலில் இணைந்தார். பின்னர் தேர்தல் திணைக்களம், யாழ். தேசிய வீடமைப்புத் திணைக்களம் ஆகியவற்றில் பணியாற்றி அரச நிருவாக சேவையில் இருந்து ஓய்வு பெற்றார். இவர் கணக்காளரும், ஊடகவியலாளருமான எஸ். ஜே. ஜெயக்குமார் என்பவரைத் திருமணம் புரிந்து கொழும்பு, வெள்ளவத்தையில் வசித்து வந்தார்.

1984 இல் இவரின் முதல் சிறுகதை 'மகன் தேடிய வீடு' சிந்தாமணி வாரப் பத்திரிகையில் பிரசுரமானது. தொடர்ந்து இவரது சிறுகதைகள், குறுநாவல்கள், தொடர்கதைகள், இலங்கைப் பத்திரிகைகளில் வெளிவரத் தொடங்கின. இவர் எழுதிய அடிமையின் காதலி சரித்திரப் புதினத்தை தினகரன் வாரமஞ்சரியில் 1999 இல் தொடராக வெளியிட்டது. பின்னர் இது நூலாக வெளிவந்தது. இவரது இலக்கியப் படைப்புகள் சப்பிரகமூவ பல்கலைக்கழக சமூக விஞ்ஞானவியல் பீடத்தின் பட்டதாரி (சிறப்பு) மாணவர்களால் ஆய்வு செய்யப்பட்டு “திக்கம் சிவயோகமலரின் இலக்கிய முயற்சிகள் பற்றிய ஆய்வு” என்ற நூலாக வெளியிடப்பட்டது.



</doc>
<doc id="210794" url="https://ta.wikipedia.org/wiki?curid=210794" title="லக்கிம்பூர் கேரி மாவட்டம்">
லக்கிம்பூர் கேரி மாவட்டம்

லக்கிம்பூர் கெரி (Lakhimpur Kheri) மாவட்டம் இந்தியாவின் உத்திரப் பிரதேசம் மாநிலத்தில் அமைந்துள்ளது. இது அம்மாநிலத்தின் மிகப்பெரிய மாவட்டமாகும். இம்மாவட்டம் நேபாள நாட்டின் எல்லையில் அமைந்துள்ளது. இதன் தலைநகரம் "லக்கிம்பூர்" ஆகும். இம்மாவட்டம் லக்னோ பகுதியின் கீழ் வகைப்படுத்தப்பட்டுள்ளது. இம்மாவட்டத்தின் மொத்தப் பரப்பளவு 7,680 கிமீ ஆகும்.
2011 ஆம் ஆண்டின் கணக்கின்படி,


</doc>
<doc id="210816" url="https://ta.wikipedia.org/wiki?curid=210816" title="தேக்கா நிலையம்">
தேக்கா நிலையம்

தேக்கா நிலையம் (ஆங்கிலம்:Tekka Centre) என்பது சிங்கப்பூரின் லிட்டில் இந்தியா பகுதியில் உள்ள பேரங்காடி. இதில் உணவகங்களும், பிற கடைகளும் உள்ளன. இது புக்கிட் திமா சாலையும், செராங்கூன் சாலையும் இணையும் இடத்தில் அமைந்துள்ளது. லிட்டில் இந்தியா பகுதியில் நிறுவப்பட்ட முதல் பேரங்காடி இது. இங்கு வட இந்திய, தென்னிந்திய, இலங்கையின் பாரம்பரிய உணவு வகைகளும், ஆடைகளும் கிடைக்கும். சீன, மலாய் உணவுகள் விற்கும் கடைகளும் உண்டு. இதற்கு அருகில் லிட்டில் இந்தியா தொடருந்து நிலையம் உள்ளது.


</doc>
<doc id="210818" url="https://ta.wikipedia.org/wiki?curid=210818" title="ஜான்சி மாவட்டம்">
ஜான்சி மாவட்டம்

ஜான்சி மாவட்டம் (Jhansi District) இந்தியாவின் உத்திரப் பிரதேசம் மாவட்டத்தில் அமைந்துள்ளது. இது ஜான்சி கோட்டத்தின் நிர்வாகத்தின் கீழ் வருகிறது. இம்மாவட்டத்தின் தலைநகர் ஜான்சி நகரம் ஆகும். இம்மாவட்டம் புந்தேல்கண்ட் புவியியல் பகுதியில் அமைந்துள்ளது.
2011 ஆம் ஆண்டின் கணக்கின்படி,


</doc>
<doc id="210820" url="https://ta.wikipedia.org/wiki?curid=210820" title="லலித்பூர் மாவட்டம்">
லலித்பூர் மாவட்டம்

லலித்பூர் மாவட்டம் (Lalitpur District இந்தி: ललितपुर जिला) இந்தியாவின் உத்திரப் பிரதேசம் மாநிலத்தில் அமைந்துள்ளது. இது ஜான்சிக் கோட்டத்தின் நிர்வாகத்தின் கீழ் வருகிறது. லலித்பூர் நகரம் இம்மாவட்டத்தின் தலைநகரம் ஆகும். இம்மாவட்டத்தின் மொத்தப் பரப்பளவு 5,039 கிமீ ஆகும்.

இம்மாவட்டம் புந்தேல்கண்ட் புவியியல் பகுதியில் அமைந்துள்ளது.
2011 ஆம் ஆண்டின் கணக்கின்படி,


</doc>
<doc id="210821" url="https://ta.wikipedia.org/wiki?curid=210821" title="ஜாலவுன் மாவட்டம்">
ஜாலவுன் மாவட்டம்

ஜலாவுன் மாவட்டம் (Jalaun District இந்தி:जालौन) இந்தியாவின் உத்திரப் பிரதேசம் மாநிலத்தில் அமைந்துள்ளது. இம்மாவட்டம் ஜான்சி கோட்டத்தின் நிர்வாகத்தின் கீழ் வருகிறது. இம்மாவட்டத்தின் தலைநகரம் ஒராய் நகர் ஆகும். இம்மாவட்டத்தின் மொத்தப் பரப்பளவு 4,565 கிமீ ஆகும்.
2011 ஆம் ஆண்டின் கணக்கின்படி,


</doc>
<doc id="210822" url="https://ta.wikipedia.org/wiki?curid=210822" title="தமிழ் மொழியில் உள்ள பேச்சு வழக்கில் திரிந்த தமிழ்ச் சொற்கள்">
தமிழ் மொழியில் உள்ள பேச்சு வழக்கில் திரிந்த தமிழ்ச் சொற்கள்

தமிழ் மொழியில் உள்ள சில சொற்கள் காலப்போக்கில் பேச்சு வழக்கில் பொருள் திரிந்து எழுத்துக்கள் திரிந்து உள்ளன. அவற்றின் தொகுப்பு.


</doc>
<doc id="210823" url="https://ta.wikipedia.org/wiki?curid=210823" title="இராமகிருஷ்ண மடம், சென்னை">
இராமகிருஷ்ண மடம், சென்னை

இராமகிருஷ்ண மடம், சென்னை பத்தொன்பதாம் நூற்றாண்டில் வங்காளத்தில் வாழ்ந்த மகான் இராமகிருஷ்ண பரமஹம்சர் [1836-1886] நினைவாக சென்னை, மைலாப்பூரில் கட்டப்பட்டது இராமகிருஷ்ண மடம். இம்மடம், கொல்கத்தாவில் உள்ள ஸ்ரீ இராமகிருஷ்ண மடத்தின் தலைமையகமான பேலூர் மடத்தின், தென்னிந்தியாவில் அமைந்துள்ள முதல் கிளை மடம் ஆகும். இம்மடம், ஸ்ரீஇராமகிருஷ்ணரின் நேரடி சீடரான சுவாமி இராமகிருஷ்ணானந்தரால் தொடங்கப்பட்டது.

பிப்பிரவரி மாதம், 1897ஆம் ஆண்டு, சுவாமி விவேகானந்தர் மேற்குலக நாடுகளில் ஆன்மீகப் பயணம் முடித்து கொல்கத்தாவிற்கு திரும்புகையில் சென்னையில் சில நாட்கள் தங்கினார். அவ்வமயம் ஸ்ரீஇராமகிருஷ்ணரின் பக்தர்கள், சென்னையில் இராமகிருஷ்ண பரமஹம்சர் நினைவாக ஒரு நிலையான மடம் கட்ட கோரிக்கை வைத்தனர். பக்தர்களின் கோரிக்கையை ஏற்ற சுவாமி விவேகானந்தர், மார்சு மாதம், 1897-இல் ஸ்ரீஇராமகிருஷ்ணரின் நேரடி சீடரான சுவாமி இராமகிருஷ்ணானந்தரை தென்நாட்டு தூதராக ஸ்ரீஇராமகிருஷ்ண மடத்தை கட்டுவதற்கு சென்னைக்கு அனுப்பி வைத்தார்.

சென்னை கடற்கரை ஓரத்தில், திருவல்லிக்கேணியில் உள்ள ஐஸ் ஹவுஸ் எனும் (தற்பொழுது விவேகானந்தர் இல்லம்) மூன்று மாடி கட்டிடத்தில் ஸ்ரீஇராமகிருஷ்ணரின் மடம் உருவாகியது. இக்கட்டிடத்தின் உரிமையாளர் பிலிகிரி அய்யங்கார், இராமகிருஷ்ணரின் தீவிர பக்தர். தனது மூன்று மாடி கட்டிடத்தை ஸ்ரீஇராமகிருஷ்ண மடத்தின் கிளை மடமாக பயன்படுத்திக் கொள்ள தர முன்வந்தார். அக்கட்டிடத்தில் சுவாமி இராமகிருஷ்ணானந்தரின் முயற்சியால் துவக்கப்பட்ட ஆதரவற்ற மாணவர்களுக்காக மாணவர் இல்லம், இன்று ஸ்ரீஇராமகிருஷ்ண மிஷின் மாணவர் இல்லம், மைலாப்பூர் என்ற பெயரில் விவேகானந்தர் இல்லத்தில் இயங்கி வருகிறது.

ஐஸ் ஹவுஸ் கட்டிடத்தில் செயல்பட்டுக் கொண்டிருந்த இராமகிருஷ்ண மடம், கட்டிட உரிமையாளரான பிலிகிரி அய்யங்கார் 1902-இல் இறந்து போன பிறகு, அக்கட்டிட உரிமையாளர்களுக்கு நிதித்தட்டுப்பாடு ஏற்பட்டதின் காரணமாக, அக்கட்டிடம் 1906 ஏலத்திற்கு வந்தது. எனவே, அக்கட்டிடத்தின் வெளிப்புற அறையில் (அவுட் ஹவுஸ்) மடத்தின் பணிகளை தொடர்ந்து செய்து கொண்டு வந்தார். பின் மைலாப்பூரில் பக்தர் ஏ.கொண்டைய செட்டியார் கொடையாக வழங்கிய நிலத்தில் கட்டிடம் கட்டி இராமகிருஷ்ண மடத்தை 17-11-1907-இல் , சென்னை மைலாப்பூருக்கு மாற்றினார். இரண்டு ஆண்டுகளுள் காண்டிராக்டரின் ஏமாற்று வேலை காரணமாக மைலாப்பூர் மடத்தின் கட்டிடம் பல இடங்களில் விரிசல் கண்டது.1912-இல் சுவாமி இராமகிருஷ்ணானந்தாவிற்கு பின் இந்த மடத்தை கவணிக்க வந்த சுவாமி சர்வானந்தா, கட்டிடத்தை முழுமையாக இடித்துவிட்டு, இரண்டு மாடிகள் கொண்ட விசாலமான புதிய கட்டிடத்தை நிர்மாணித்தார்.

ஸ்ரீஇராமகிருஷ்ண பரமஹம்சரின் நேரடி சீடரும், ஸ்ரீஇராமகிருஷ்ண பரம்பரையின் தலைவரும், ஸ்ரீஇராமகிருஷ்ணரின் தலைமை மடத்தின் தலைவருமான சுவாமி பிரம்மானந்தா, இரண்டாம் முறையாக சென்னைக்கு வந்து மைலாப்பூர் இராமகிருஷ்ண மடத்தை விரிவாக்கம் செய்ய 04-08-1916-இல் அடிக்கல் நாட்டினார். 27-04-1917-இல் விரிவாக்கப்பட்ட கட்டிட திறப்பு விழா நடைபெற்றது. ஸ்ரீஇராமகிருஷ்ண பரமஹம்சரின் நினைவாக அக்கட்டிடத்திற்கு ஸ்ரீஇராமகிருஷ்ண மடம் என பெயர் சூட்டப்பட்டது. 2000-ஆம் ஆண்டு முதல் ஸ்ரீஇராமகிருஷ்ணருக்கு ஒரு புதிய பிரபஞ்சக் கோயில் கட்ட முடிவு எடுத்து கட்டிடப்பணி துவக்க 01-12-1977-இல் அடிக்கல் நாட்டப்பட்டது. 07-02-2000-ஆம் ஆண்டில் பிரபஞ்சக் கோயில் திறப்பு விழா நடைபெற்றது.


மேற்படி பிறந்தநாள் விழாக்களும், சிறப்பு பூஜைகளும் வேள்விகளுடனும், தோத்திரங்கள் பாடியும், இசை நிகழ்ச்சிகளுடனும், சொற்பொழிவுகளுடனும் சிறப்பாக நடைபெறுகிறது.

ஸ்ரீஇராமகிருஷ்ண பரமஹம்சரின் பரம்பரையில் அமைந்த மடங்களில் சென்னை மடம் அதிக அளவில் அனைத்து ஆன்மீக நூல்கள், குழந்தைகளுக்கான் நன்னெறி கதை நூல்கள் தமிழ், தெலுங்கு, கன்னடம், மலையாளம், சமசுகிருதம் மற்றும் ஆங்கில மொழிகளில் குறைந்த விலையில் வெளியிட்டு வருகிறது. மேலும் ஸ்ரீஇராமகிருஷ்ண பரமஹம்சர் மற்றும் சுவாமி விவேகானந்தரின் சொற்பொழிவுகளை நூல் வடிவில் வெளியிட்டும் வருகின்றனர்.
சென்னை இராமகிருஷ்ண மடம், வேதாந்த கேசரி எனும் ஆங்கில மாத இதழும், இராமகிருஷ்ண விஜயம் எனும் மாத இதழும் முறையே 1914 மற்றும் 1921 ஆண்டு முதல் வெளியிட்டு வருகிறது. மடத்தில் வாரந்திர ஆன்மீக சொற்பொழிவுகள் நடத்துகின்றனர்.

1944-2006க்கு இடைபட்ட காலத்தில் ஸ்ரீ ராமகிருஷ்ண பிரபா என்ற தெலுங்கு மாத இதழும் அனைத்துத் தெலுங்கு நூல்களும் சென்னை மடமே வெளியிட்டது குறிப்பிடதக்கதாகும். 2006 டிசம்பரில் ஸ்ரீ ராமகிருஷ்ண மடத்தின் தெலுங்கு பதிப்பகம் சென்னையில் இருந்து ஹைதராபாதுக்கு இடம் மாற்றம் செய்யப்பட்டது.

ஆதரவற்ற அனாதை குழந்தைகள் தங்கிப் படிக்கும் உறைவிடப் பள்ளிக்கூடம் திருவல்லிக்கேனியில் 16-05-1917-இல் இராமகிருஷ்ண மடம் சார்பில் இன்று வரை நன்கு செயல்படுகிறது.

சென்னை, ஜார்ஜ் டவுனில் இருந்த சென்னை நேசனல் பெண்கள் பள்ளியின் நிர்வாகம் 1921-ஆம் ஆண்டு முதல் சென்னை இராமகிருஷ்ண மடத்தின் கீழ் வந்த்து. 1932-இல் ஆண்கள் பள்ளிக்கூடம் ஒன்று தியாகராய நகரில் துவக்கப்பட்டது. சென்னை தியாகராயநகரில் செயல்பட்டு கொண்டிருந்த ஸ்ரீசாரதா பெண்கள் பள்ளிக்கூடம் 1938-இல் சென்னை இராமகிருஷ்ண மடத்தின் நிர்வாகத்தின் கீழ் வந்தது. சூன் மாதம், 1946-ஆம் ஆண்டில் மைலாப்பூரில் துவக்கப்பட்ட இராமகிருஷ்ணா மிஷன் விவேகானந்தா கல்லூரி மடத்தின் நிர்வாகத்தின் கீழ் துவக்கப்பட்டது. மடத்தின் கல்வி நடவடிக்கைகள் அதிகரிக்கவே, அந்நிறுவனங்களை வழிநடத்திச் செல்ல பல குழுக்கள் அமைக்கப்பட்டது. சென்னை இராமகிருஷ்ண மட்த்தின் நிர்வாகத்தின் கீழ் செயல்படும் இதர கல்வி நிறுவனங்கள்:



1928 மற்றும் 1948-ஆம் ஆண்டுகளில் மைலாப்பூரில் குடிசைபகுதிகள் எரிந்த பொழுது, இராமகிருஷ்ண மடம், சென்னை சார்பில் பாதிக்கப்பட்ட 100 குடும்பங்களுக்கு, அரசிடமிருந்து நிலம் பெற்று இராமகிருஷ்ணபுரம் எனும் குடியிருப்பை இலவசமாக கட்டி வழங்கியது. சென்னை, இராமகிருஷ்ண மடத்தின் சார்பில் மேற்கொள்ளப்பட்ட முக்கிய நிவாரணப்பணிகள்;






</doc>
<doc id="210826" url="https://ta.wikipedia.org/wiki?curid=210826" title="ஒராய்">
ஒராய்

ஒராய் (Orai) நகரானது இந்தியாவின் உத்திரப் பிரதேசம் மாநிலத்தில் ஜலாவுன் மாவட்டத்தில் அமைந்துள்ளது. இது ஜலாவுன் மாவட்டதின் தலை நகரம் ஆகும். இது ஓர் நகராட்சியாகும். தேசிய நெடுஞ்சாலை 25-ல் ஜான்சிக்கும் கான்பூருக்கும் நடுவே இந்நகர் அமைந்துள்ளது. இது ஜான்சி கோட்டத்தில் அமைந்துள்ளது. 
இந்நகரின் அமைவிடம் ஆகும்.
2011 ஆம் ஆண்டின் மக்க்ட்தொகை கனக்கெடுப்பின் படி இந்நகரின் மக்கட்தொகை 1,90,625 ஆகும். இதில் ஆண்கள் 1,01,434 பேர், பெண்கள் 89,191 பேர் ஆவர். இந்நகரின் கல்வியறிவு 83.35% ஆகும்.
ஒராய் நகர மக்களின் மத விவரங்கள் கீழே,


</doc>
<doc id="210827" url="https://ta.wikipedia.org/wiki?curid=210827" title="வளிம வண்ணப்படிவுப் பிரிகை">
வளிம வண்ணப்படிவுப் பிரிகை

வளிம வண்ணப்படிவுப் பிரிகை (Gas chromatography) என்பது வண்ணப்படிவுப் பிரிகையின் பொதுவான ஒரு வகை ஆகும். இது பகுப்பாய்வு வேதியியலில், சிதைவடையாமல் ஆவியாகக் கூடிய சேர்வைகளைப் பிரித்துப் பகுப்பாய்வு செய்வதற்குப் பயன்படுகிறது. குறித்த பொருளொன்றின் தூய்மையைச் சோதித்தல், ஒரு கலவையில் உள்ள வேறுபட்ட கூறுகளைப் பிரித்து எடுத்தல் போன்றவற்றுக்கு வண்ணப்படிவுப் பிரிகை முறை பயன்படுத்தப்படுகின்றது. சில வேளைகளில் சேர்வையை அடையாளம் காண்பதற்கும் இந்த முறை பயன்படுவதுண்டு. முன்னொருக்க வண்ணப்படிவுப் பிரிகை முறையில் கலப்புள்ள சேர்வையிலிருந்து தேவையான அளவுக்குத் தூய்மையான சேர்வையைத் தயாரிப்பதற்கும் இம்முறையைப் பயன்படுத்துகின்றனர்.




</doc>
<doc id="210829" url="https://ta.wikipedia.org/wiki?curid=210829" title="லலித்பூர்">
லலித்பூர்

லலித்பூர் (Lalitpur இந்தி: ललितपुर, உருது: للت پور‎) நகர் இந்தியாவின் உத்திரப் பிரதேசம் மாநிலத்தில் அமைந்துள்ளது. இது ஒரு நகராட்சி ஆகும். இது லலித்பூர் மாவட்டத்தின் தலைநகர் ஆகும். 

இந்நகரம் கடல் மட்டத்திலிருந்து 428 மீட்டர்கள் உயரத்தில் அமைந்துள்ளது.

2011 ஆம் ஆண்டின் மக்கட்தொகைக் கணக்கெடுப்பின்படி இந்நகரின் மொத்த மக்கட்தொகை 1,33,041 ஆகும். இதில் ஆண்கள் 69,548 பேரும், பெண்கள் 63,493 பேரும் அடங்குவர். இந்நகரின் கல்வியறிவு 83.96 % ஆகும்.


</doc>
<doc id="210832" url="https://ta.wikipedia.org/wiki?curid=210832" title="டிண்டோரி">
டிண்டோரி

தின்தோரி (Dindori) நகர் இந்தியாவின் மத்தியப் பிரதேசம் மாநிலத்தில் தின்தோரி மாவட்டத்தில் அமைந்துள்ளது. இந்நகரம் தின்தோரி மாவட்டத்தின் தலைநகரம் ஆகும்.
இந்நகரின் அமைவிடம் . ஆகும். இந்நகரம் கடல் மட்டத்திலிருந்து 640 மீட்டர்கள் உயரத்தில் அமைந்துள்ளது.
2001 ஆம் ஆண்டின் மக்கட்தொகைக் கணக்கெடுப்பின்படி இந்நகரின் மொத்த மக்கட்தொகை 5,80,730 ஆகும். இதில் ஆண்கள் 52% பேரும், பெண்கள் 48% பேரும் அடங்குவர்.இந்நகரின் கல்வியறிவு 71% ஆகும். 


</doc>
<doc id="210833" url="https://ta.wikipedia.org/wiki?curid=210833" title="டிண்டோரி மாவட்டம்">
டிண்டோரி மாவட்டம்

டிண்டோரி மாவட்டம் (Dindori District) இந்தியாவின் மத்தியப் பிரதேசம் மாநிலத்தில் அமைந்துள்ளது. டிண்டோரி நகரம் இதன் தலைநகரம் ஆகும். இம்மாவட்டம் ஜபல்பூர் கோட்ட நிர்வாகத்தின் கீழ் வருகிறது. இம்மாவட்டத்தின் மொத்தப் பரப்பளவு 6,128 கிமீ

2011 ஆம் ஆண்டின் மக்கட்தொகை கணக்கெடுப்பின்படி இம்மாவட்டத்தின் மொத்த மக்கட்தொகை 7,04,218 ஆகும். மக்கள் அடர்த்தி 94/கிமீ. மக்கட்தொகை வளர்ச்சி 21.26% ஆகும். ஆண் பெண் விகிதம் 1000 ஆண்களுக்கு 1004 பெண்கள் ஆகும். இம்மாவட்டத்தின் கல்வியறிவு 65.47%.






</doc>
<doc id="210835" url="https://ta.wikipedia.org/wiki?curid=210835" title="பாலாகாட் மாவட்டம்">
பாலாகாட் மாவட்டம்

பாலாகாட் மாவட்டம் (Balaghat District, இந்தி: बालाघाट ज़िला) இந்தியாவின் மத்தியப் பிரதேசம் மாநிலத்தில் அமைந்துள்ளது. பாலாகாட் நகர் இம்மாவட்டத்தின் தலைநகரம் ஆகும். கன்ஹா தேசியப் பூங்காவின் பகுதிகள் இம்மாவட்டத்தில் அமைந்துள்ளது.

இம்மாவட்டம் ஜபால்பூர் கோட்டத்தில் அமைந்துள்ளது. இம்மாவட்டத்தின் மொத்தப் பரப்பளவு 9,245 சதுர கிலோமீட்டர்கள் ஆகும்.

பைஹர், லாஞ்சி, பரஸ்வாடா, பாலாகாட், வாராசேவ்னி, கட்டங்கி

2011 ஆம் ஆண்டின் மக்கட்தொகை கணக்கெடுப்பின்படி,


</doc>
<doc id="210836" url="https://ta.wikipedia.org/wiki?curid=210836" title="சிந்த்வாரா மாவட்டம்">
சிந்த்வாரா மாவட்டம்

சிந்த்வாரா மாவட்டம் (Chhindwara district, இந்தி: छिन्दवाड़ा जिला) இந்தியாவின் மத்தியப் பிரதேசம் மாநிலத்தில் அமைந்துள்ளது. இது ஜபல்பூர் கோட்டத்தின் கீழ் உள்ளது. இம்மாவட்டத்தின் தலைநகர் சிந்துவாடா ஆகும்.




சிந்துவாடா, தாமியா, பராசியா, ஜுன்னார்தேவ், அமர்வாடா, சவுரை, சவுன்சர், பாண்டுர்ணா, பிச்சுவா



</doc>
<doc id="210837" url="https://ta.wikipedia.org/wiki?curid=210837" title="ஜபல்பூர் மாவட்டம்">
ஜபல்பூர் மாவட்டம்

ஜபல்பூர் மாவட்டம் (Jabalpur District) இந்தியாவின் மத்தியப் பிரதேசம் மாநிலத்தில் அமைந்துள்ளது.
ஜபல்பூர் நகரம் இம்மாவட்டத்தின் தலைநகரம் ஆகும். இம்மாவட்டம் ஜபல்பூர் கோட்டத்தில் அமைந்துள்ளது.

பாட்டன், பர்கி, ஜபல்பூர் கிழக்கு, ஜபல்பூர் வடக்கு, ஜபல்பூர் கன்டோன்மெண்ட், ஜபல்பூர் மேற்கு, பனாகர், சிஹோரா





</doc>
<doc id="210838" url="https://ta.wikipedia.org/wiki?curid=210838" title="கட்னி மாவட்டம்">
கட்னி மாவட்டம்

கட்னி மாவட்டம் (Katni district, இந்திi: कटनी जिला) இந்தியாவின் மத்தியப் பிரதேசம் மாநிலத்தில் அமைந்துள்ளது. கட்னி நகரம் இம்மாவட்டத்தின் தலைநகரம் ஆகும். இம்மாவட்டம் ஜபல்பூர் கோட்டத்தில் அமைந்துள்ளது. இந்நகரின் மொத்தப் பரப்பளவு 4,949.59 சதுர கிலோமீட்டர்கள் ஆகும்.




</doc>
<doc id="210839" url="https://ta.wikipedia.org/wiki?curid=210839" title="மண்டலா மாவட்டம்">
மண்டலா மாவட்டம்

மாண்ட்லா மாவட்டம் (Mandla District District) இந்தியாவின் மத்தியப் பிரதேசம் மாநிலத்தில் அமைந்துள்ளது. மாண்ட்லா நகரம் இம்மாவட்டத்தின் தலைநகரம் ஆகும். இம்மாவட்டம் ஜபல்பூர் கோட்டத்தில் அமைந்துள்ளது. இம்மாவட்டத்தின் பரப்பளவு 8,771 சதுர கிலோமீட்டர்கள் ஆகும். கன்ஹா தேசியப் பூங்காவின் பகுதிகள் இம்மாவட்டத்தில் அமைந்துள்ளது.


</doc>
<doc id="210840" url="https://ta.wikipedia.org/wiki?curid=210840" title="நர்சிங்பூர் மாவட்டம்">
நர்சிங்பூர் மாவட்டம்

நர்சிங்பூர் மாவட்டம் (Narsinghpur District) இந்தியாவின் மத்தியப் பிரதேசம் மாநிலத்தில் அமைந்துள்ளது. நர்சிங்பூர் நகரம் இம்மாவட்டத்தின் தலைநகரம் ஆகும். இம்மாவட்டம் ஜபல்பூர் கோட்டத்தில் அமைந்துள்ளது.




</doc>
<doc id="210841" url="https://ta.wikipedia.org/wiki?curid=210841" title="சிவனி மாவட்டம்">
சிவனி மாவட்டம்

சியோனி மாவட்டம் (Seoni District) இந்தியாவின் மத்தியப் பிரதேசம் மாநிலத்தில் அமைந்துள்ளது. சிவனி நகரம் இம்மாவட்டத்தின் தலைநகரம் ஆகும். இம்மாவட்டம் ஜபல்பூர் கோட்டத்தில் அமைந்துள்ளது. இம்மாவட்டத்தின் மொத்தப் பரப்பளவு 8,758 சதுர கிலோமீட்டர்கள் ஆகும்.





</doc>
<doc id="210884" url="https://ta.wikipedia.org/wiki?curid=210884" title="குருகு">
குருகு



</doc>
<doc id="210889" url="https://ta.wikipedia.org/wiki?curid=210889" title="அவதானக் குறை மிகையியக்கம் குறைபாடு">
அவதானக் குறை மிகையியக்கம் குறைபாடு

அவதானக் குறை மிகையியக்கம் குறைபாடு அல்லது ஏடிஎச்டி (ADHD; Attention deficit hyperactivity disorder) என்பது அவதானக்குறைவு, அளவுக்கு மீறிய இயக்கம் ஆகிய இரு பரந்த அறிகுறிகளைக் கொண்ட சிறு வயதில் ஏற்படும் ஒரு உளவியல் நோய் ஆகும். ஒரு குறிப்பிட்ட செயற்பாட்டில் முழுமையான கவனத்தைக் குவிக்க முடியாமல் பராக்குப் பார்ப்பது போன்ற சூழ்நிலை மற்றும் வயதுக்கு மீறிய இயக்கம், உத்வேகம் (அளவுக்கு மீறிய துறுதுறுப்பு) என்பன இக்குறைபாட்டில் தோன்றுபவை. ஆரம்ப காலத்திலேயே சிறுவரின் மிகையான இயக்கத்தைக் கண்காணிப்பதன் மூலம் இக்குறைபாடு ஏற்படலாம் என்பதை அறிய முடிகின்றது. இக்குறைபாடு உள்ளது என்று அறுதியிட, ஏழு வயதுக்கு முன்னர் இக்குறைபாட்டின் பதினெட்டு அறிகுறிகளில் குறைந்த பட்சம் பன்னிரண்டாவது ஆறு மாத காலத்துக்கு தோன்றியிருக்கவேண்டும். இதில் ஆறு அறிகுறிகள் அவதானக்குறைவு சம்பந்தப்பட்டதாகவும், ஏனைய ஆறு அறிகுறிகள் மிகை இயக்கம் சம்பந்தப்பட்டதாகவும் அமைதல் தேவை என்று உளவியநோய்களுக்கான அறுதியிடல் மற்றும் புள்ளிவிவரக் கையேட்டின் நான்காவது உரைதிருத்தப் பதிப்பு (DSM-IV-TR) குறிப்பிடுகின்றது. பாடசாலை செல்லும் சிறார்களின் பெறுபேறுகள் கவனமின்மையால் குறைகின்றது.

சிறுவர் உளநோய்களில் மிகவும் பொதுவானதாகவும் அடிக்கடி அறுதியிடுவதாகவும் இந்தக் குறைபாடு விளங்கினாலும் இதற்குரிய முழுமையான காரணங்கள் அறியப்படவில்லை. இக்குறைபாடுடைய சிறார்களைக் கட்டுப்படுத்துவது கடினமான செயலாக இருக்கும். வீட்டின் ஒரு அறையில் இருந்து மற்றொன்றுக்கு அடிக்கடி ஓட்டமாகச் செல்லுவது, மேசையில் இருக்கும் பொருட்களை இழுத்து வீழ்த்துவது, வீட்டிற்கு வந்திருக்கும் விருந்தாளிகளின் பையைத் திறந்து பார்ப்பது, வீட்டுக்கு வெளியே யாரும் பார்க்காத சமயத்தில் ஓடிச்செல்வது, வீதியைக் கடக்கும் போது இருபுறமும் பார்க்காமல் செல்வது, விளையாட்டுப் பொருட்களைத் தொலைப்பது அல்லது உடைப்பது, தாமதமாகத் துயிலுக்குச் சென்று முன்னதாகவே துயிலில் இருந்து எழும்புவது போன்ற செயல்கள் நான்கு வயதுக்கும் ஆறு வயதுக்கும் இடைப்பட்ட குறைபாடு உள்ளவர்களின் செயற்பாடாக இருக்கின்றது.

இக்குறைபாடு வயது போகப்போகச் சீர்நிலைக்குத் திரும்புமாயினும் சிலருக்கு முதிர்பருவத்திலும் நிலைத்துநிற்க வாய்ப்புண்டு. சிறுவயதில் அவதானக் குறை மிகையியக்கம் குறைபாடு உள்ளதென அறுதியிடப்பட்ட மாந்தரில் ஏறக்குறைய 30–50% உடையோருக்கு குறைபாட்டின் அறிகுறிகள் தொடர்ந்தும் முதிர்பருவத்தில் காணப்படுவது அவதானிக்கப்பட்டது.

அவதானக் குறை மிகையியக்கம் குறைபாடு மற்றும் அதனது நோய் அறுதியிடலும் சிகிச்சையும் 1970களில் இருந்து ஒரு முரண்பாடாகவே இருந்து வருகின்றது. மருத்துவர்கள், ஆசிரியர்கள், கொள்கை வகுப்பவர், பெற்றோர், ஊடகங்கள் என்பன முரண்பாடுகளில் பங்கெடுத்துக்கொண்டுள்ளன. அவதானக் குறை மிகையியக்கம் குறைபாடு உருவாகுவதற்கான காரணிகள் மற்றும் அதன் சிகிச்சைக்கு வழங்கப்படும் உளத்தூண்டல் மருந்துகள் இம்முரண்பாடுகளின் தலைப்பாக இருக்கின்றன. பெரும்பான்மையான நலவாழ்விய சிகிச்சையாளர்கள் அவதானக் குறை மிகையியக்கத்தை ஒரு குறைபாடாக ஏற்றுக்கொண்டாலும் அதனை அறுதியிடலிலும் அதற்குச் சிகிச்சையளிப்பதிலும் அறிவியல் சமூகத்தில் விவாதங்கள் தொடர்ந்தவண்ணமே உள்ளன.
அவதானக்குறைவும் மிகை இயக்கமும் உத்வேகமும் இக்குறைபாட்டின் முதன்மையான அறிகுறிகள். பொதுவாகவே சிறுவயதினர் துடினம் உடையவர்களாகவும் சொல்வதைக் கேட்காத போக்குக் கொண்டவர்களாகவும் இருப்பது வழமை. ஆனால் இக்குறைபாட்டில் இந்தத் தன்மை மிதமிஞ்சி இருக்கும். இக்குறைபாடு உள்ளது என்று கண்டறிவதற்கு இக்குறைபாட்டில் தோன்றக்கூடிய பதினெட்டு அறிகுறிகளில் குறைந்த பட்சம் பன்னிரண்டாவது ஆறு மாத காலத்துக்கு தோன்றியிருக்கவேண்டும். அத்துடன் இவை சிறுவர்களின் ஏழு வயதுக்கு முன்னர் ஏற்பட்டு இருக்கவேண்டும். 

மூன்று வகைகள் இக்குறைபாட்டில் உள்ளன. அவையாவன:
அவதானக்குறைவால் ஏற்படக்கூடிய அறிகுறிகள்:

மிகை இயக்கத்தால் ஏற்படும் அறிகுறிகள்:

உத்வேகத்தால் ஏற்படும் அறிகுறிகள்: 

அவதானக் குறை மிகையியக்கம் குறைபாட்டால் பாதிக்கப்பட்டவர்கள் அடுத்தவருடன் நெருங்கிப்பழகுவது, உரையாடுவது, நண்பர்களை ஏற்படுத்திக்கொள்வது போன்ற சமூகத்திறன்களைக் கொண்டிருப்பதில் பின்தங்கி இருப்பார்கள்.  10–15% குறைபாடற்ற சிறார்கள், பதின்மவயதினருடன் ஒப்பிடுகையில் ஏறக்குறைய அவதானக் குறை மிகையியக்கம் குறைபாட்டைக்கொண்ட அரைவாசிச் சிறார்களும் பதின்மவயதுடையவர்களும் தமது சகாக்களால் ஏற்றுக்கொள்ளப்படுவதில்லை. சமூகத்தில் பழகுவது, உரையாடுவது என்பது இவர்களுக்குச் சிக்கல் நிறைந்ததாகக் காணப்படுகின்றது. இவர்களால் மொழிமூலமான, அசைவு மூலமான உரையாடலை ஏற்படுத்துவதில் இயலாமை இருக்கின்றது.

கோபத்தைக் கட்டுப்படுத்துவதும் இக்குறைபாட்டைக் கொண்டுள்ளவர்களுக்குச் சிக்கல் நிறைந்ததாக இருக்கின்றது. இதைவிட இவர்களின் கையெழுத்து சீராக இருப்பதில்லை எனவும் அறியப்பட்டுள்ளது.மேலும் இவர்கள் பேசும் பருவத்தில் பேசத்தொடங்குவதில்லை. இவ்வகைக் குறைபாடுகள் இருந்தும் இவர்களால் தமக்கு விருப்பமான செயல்களில் அக்கறையுடன் கவனம் செலுத்தி ஈடுபட முடிவதுண்டு.

பொதுவாக இவ்வகையான உளக்குறைபாடுகள் வேறு உளகுறைபாடுகளுடன் இணைந்து வருவதுண்டு. அவ்வகையில் கீழ்க்காணும் குறைபாடுகள் அவதானக் குறை மிகையியக்கம் குறைபாட்டுடன் இணைந்துவரக்கூடியவை.


பெரும்பான்மையான குறைபாட்டு நிகழ்வுகளுக்குக் காரணங்கள் அறியப்படவில்லை. எனினும், புறச்சூழல் மற்றும் மரபியல் மூலகாரணிகளுக்கு இடையேயான இடைவினைகளாக இருக்கலாம் என்று நம்பப்படுகின்றது. முன்னர் ஏற்பட்ட தொற்றுடன் அல்லது மூளையில் ஏற்பட்டிருக்கக்கூடிய காயத்துடன் சில நிகழ்வுகள் தொடர்புடையனவாக உள்ளன.

இக்குறைபாடு பெற்றோரில் இருந்து மகவுக்கு பரம்பரையாக மரபியல் சார்பில் கடத்தப்படுகின்றது என்பதை இரட்டையர்ப் படிப்புகள் (Twin studies) குறிப்பிட்டுக் காட்டுகின்றன.அவதானக் குறை மிகையியக்கம் குறைபாடு இளவயது தாண்டியும் தொடர்ந்து நிலைக்குமா என்பதையும் மரபியல் மூலகாரணிகள் தீர்மானிக்கலாம் என்று நம்பப்படுகின்றது.

சில குறிப்பிட்ட வகை மரபணுக்கள் அவதானக் குறை மிகையியக்கம் குறைபாட்டுடன் தொடர்புடையனவாக உள்ளன. இவற்றில் பெரும்பான்மையானவை டோபாமின் நரம்புக்கடத்துகையை நேரடியாகப் பாதிக்கின்றன. டோபாமினுடன் தொடர்பு கொண்டுள்ள மரபணுக்கள்: DAT1, DRD4, DRD5, TAAR1, MAOA, COMT, DBH இக்குறைபாட்டுடன் தொடர்புடைய ஏனைய மரபணுக்கள்: 5HTT, HTR1B, SNAP25, GRIN2A, ADRA2A, TPH2, BDNF

புறச்சூழல் காரணிகள் குறைந்தளவிலேயே தாக்கத்தை ஏற்படுத்துவதாக நம்பப்படுகின்றது. கர்ப்பத்தின் போது மதுபான வகைகள் அருந்துவது முதிர்க்கரு மதுமியத் தொடர்ப் பிறழ்ச்சிகளைத் (fetal alcohol spectrum disorder) தோற்றுவிக்கக்கூடும், இவற்றில் ஏடிஎச்டியின் அறிகுறிகள் காணப்படுகின்றன.கர்ப்பிணித் தாய்மார்கள் புகையிலையின் புகைப்பிடித்த வளியை நுகருவதால் சிசுவுக்கு மைய நரம்புத் தொகுதியின் விருத்தியில் தடைகள் ஏற்படலாம், இது அவதானக் குறை மிகையியக்கம் குறைபாடு உண்டாவதற்குரிய இடர்க்காரணியாகத் திகழ்கின்றது. புகைப்பிடித்தலால் பாதிக்கப்படும் சிறார்களில் ஏடிஎச்டி தோன்றுவதில்லை அல்லது அவர்களில் குறைந்தளவு அறிகுறிகளே தென்படுகின்றன, இவை ஏடிஎச்டிக்கான அறுதியிடல் எல்லையைத் தொடுவதில்லை. ஈயம், பல்குளோரினேற்ற இருபீனைல்கள் ஆகியனவற்றின் வெளிப்பாட்டால் பாதிக்கப்பட்ட சிறார்களில் ஏற்படும் அறிகுறிகள் ஏடிஎச்டியை ஒத்திருக்கின்றன.

அவதானக் குறை மிகையியக்கம் குறைபாட்டின் நோய் உடற்செயலியல் வெவ்வேறு ஒன்றுக்கொன்று சவாலான விளக்கங்களின் மத்தியில் தெளிவாக வரையறுக்கப்படவில்லை. இக்குறைபாட்டில் சிறுவரின் மூளையின் கொள்ளளவு பொதுவாகக் குறைந்தும் விகிதாசாரப்படி மூளையின் இடதுபுற முன்-நுதல் புறணியின் ( prefrontal cortex) கொள்ளளவு மிகவும் குறைந்தும் காணப்படுகின்றது


</doc>
<doc id="210890" url="https://ta.wikipedia.org/wiki?curid=210890" title="சியோனி">
சியோனி

சியோனி (Seoni, இந்தி: सिवनी) நகரம் இந்தியாவின் மத்தியப் பிரதேசம் மாநிலத்தில் அமைந்துள்ளது. இந்நகரம் ஒரு நகராட்சி ஆகும். இது சியோனி மாவட்டத்தின் தலைநகர் ஆகும்.

இந்நகரின் அமைவிடம் . ஆகும். இந்நகரானது கடல் மட்டத்திலிருந்து 611 மீட்டர்கள் உயரத்தில் அமைந்துள்ளது.
2001 ஆம் ஆண்டின் மக்கட்தொகை கணக்கெடுப்பின்படி இந்நகரின் மக்கட்தொகை 89,799 ஆகும். இதில் ஆண்கள் 52% பேரும், பெண்கள் 48% பேரும் அடங்குவர். இந்நகரின் கல்வியறிவு 77% ஆகும். 


</doc>
<doc id="210892" url="https://ta.wikipedia.org/wiki?curid=210892" title="நர்சிங்பூர்">
நர்சிங்பூர்

நர்ஷிங்பூர் (Narsinghpur) நகரம் இந்தியாவின் மத்தியப் பிரதேசம் மாநிலத்தில் அமைந்துள்ளது. இந்நகருக்கும் "நர்ஷிம்பூர்" (Narsimhapur) என்ற பெயரும் உண்டு. இது நர்ஷிங்பூர் மாவட்டத்தின் தலைநகராகும். இந்நகரில் 18 ஆம் நூற்றாண்டில் நிர்மாணிக்கப்பட்டது "நர்ஷிம்" கடவுளின் கோயில் ஒன்று உள்ளது.

இந்நகரின் அமைவிடம் . ஆகும். இந்நகரானது கடல் மட்டத்திலிருந்து 347 மீட்டர்கள் உயரத்தில் அமைந்துள்ளது.
2001 ஆம் ஆண்டின் மக்கட்தொகை கணக்கெடுப்பின்படி இந்நகரின் மொத்த மக்கட்தொகை 46,120 ஆகும். இதில் 52% பேர் ஆண்கள். 48% பேர் பெண்கள். இந்நகரின் கல்வியறிவு 77% ஆகும். மக்கட்தொகையில் 12% பேர் ஆறு வயதிற்குட்பட்ட குழந்தைகள் ஆவார்.


</doc>
<doc id="210896" url="https://ta.wikipedia.org/wiki?curid=210896" title="மண்ட்லா">
மண்ட்லா

மாண்ட்லா (Mandla, இந்தி: मंडला) நகரம் இந்தியாவின் மத்தியப் பிரதேசம் மாநிலத்தில் அமைந்துள்ளது. இந்நகரம் மாண்ட்லா மாவட்டத்தின் தலைநகர் ஆகும். இது ஒரு நகராட்சி ஆகும். இந்நகரானது நர்மதை ஆற்றின் கிளையின் அருகே அமைந்துள்ளது. மூன்று மக்கமும் ஆறால் சூழப்பட்ட நகராகும். மாண்ட்லாவிலிருந்து "ராம்நகர்" வரையான 15 மைல்கள் பாறைகளினூடே நர்மதை நதி செல்கிறது. இவ்விடத்தில் நர்மதைநதி வணங்கப்படுகிறது. இங்கு அழகிய படித்துறைகள் அமைந்துள்ன. இந்நகரானது கடல் மட்டத்திலிருந்து 445 மீட்டர்கள் உயரத்தில் அமைந்துள்ளது.
2001 ஆம் ஆண்டின் மக்க்ட்தொகைக் கணக்கெடுப்பின்படி இந்நகரின் மொத்த மக்கட்தொகை 45,907 ஆகும். இதில் ஆண்கள் 51%, பெண்கள் 49% ஆகும். மொத்த மக்கட்தொகையில் 12% பேர் ஆறு வயதிற்குட்பட்ட குழந்தைகள் ஆவர். இந்நகரின் கல்வியறிவு 72% ஆகும். மக்கட்தொகையில் 90% இந்துகளும், 4% கிறிஸ்தவர்களும், 5% முஸ்லீம்களும் மற்றும் 1% சமணம் மற்றும் பெளவுத்த மதத்தைச் சார்தவர்கள்.


</doc>
<doc id="210897" url="https://ta.wikipedia.org/wiki?curid=210897" title="கட்னி">
கட்னி

கட்னி (Katni) நகரம் "முர்வாரா காத்னி" (Murwara Katni) அல்லது முத்வாரா (Mudwara) என்றும் அழைக்கப்படுகிறது. இந்நகரம் இந்தியாவின் மத்தியப் பிரதேசம் மாநிலத்தில் அமைந்துள்ளது. இது கட்னி ஆற்றங்கரையில் அமைந்துள்ளது. இந்நகரானது கட்னி மாவட்டத்தின் தலைநகர் ஆகும். இது மத்தியப் பிரதேசத்தின் "மஹாகோஷல்" பகுதியில் அமைந்துள்ளது. ஜபல்பூர் நகரிலிருந்து 90 கிலோமீட்டர்கள் தொலைவில் இந்நகரம் அமைந்துள்ளது. இந்நகர் கடல் மட்டத்திலிருந்து 304 மீட்டர்கள் உயரத்தில் அமைந்துள்ளது.

2001 ஆம் ஆண்டின் மக்கட்தொகைக் கணக்கெடுப்பின்படி இந்நகரின் மொத்த மக்கட்தொகை 2,21,875 ஆகும். இதில் 11.3% பேர் ஆறு வயதிற்குட்பட்ட குழந்தைகள் ஆவர். இந்நகரின் கல்வியறிவு 87.43% ஆகும்.


</doc>
<doc id="210898" url="https://ta.wikipedia.org/wiki?curid=210898" title="காத்னி ஆறு">
காத்னி ஆறு

காத்னி ஆறு ("Katni River") இந்தியாவின் மத்தியப் பிரதேச மாநிலம் வழியாகச் செல்லும் ஆறு ஆகும். இது இந்தியாவின் வட பகுதியில் உள்ளது. இந்த ஆறு காத்னி மாவட்டம் வழியாகச் செல்கிறது. காத்னி நகரம் இந்த ஆற்றங்கரையில் அமைந்துள்ளது. இந்த ஆற்றிற்கு "கேத்திவா கோத்திர ஜாட்" மக்களின் பெயர் சூட்டப்பட்டுள்ளது.



</doc>
<doc id="210899" url="https://ta.wikipedia.org/wiki?curid=210899" title="கோல்-கோடு தொழினுட்பம்">
கோல்-கோடு தொழினுட்பம்

காற்பந்தாட்டத்தில், கோல்-கோடு தொழினுட்பம் ("goal-line technology" அல்லது "Goal Decision System") எனப்படுவது கால்பந்து கோல்கோட்டை எப்போது முழுவதுமாகத் தாண்டியது என்பதை இலத்திரனியல் கருவிகளின் உதவியுடன் கண்டறியும் முறையாகும். இது ஆட்ட நடுவருக்கு ஆடும் அணி கோலிட்டது அல்லது கோல் இடவில்லை என அறிவிப்பதற்கு உதவி புரியும். இந்த தொழினுட்பத்தின் நோக்கம் ஆட்ட நடுவர்களின் பங்கைக் குறைப்பதில்லை; மாறாக அவர்கள் ஓர் முடிவிற்கு வரத் துணைபுரிவதாயிருக்கும். இந்தத் தொழினுட்பம் ஆட்டநடுவருக்கு பந்து முழுமையாக கோல் கோட்டை தாண்டியதா அல்லவா என்பதைக் தெளிவாக அறிவிக்கும். அதனைக் கொண்டு நடுவர் இறுதி முடிவை எடுப்பார். இங்கிலீஷ் பிரீமியர் லீக், 2010 உலகக்கோப்பை கால்பந்து மற்றும் யூரோ 2012 போட்டிகளின்போது நடுவர் முடிவுகள் குறித்து எழுந்த சர்ச்சைகளை அடுத்து இதனை எதிர்த்து வந்த பன்னாட்டுக் கால்பந்து சங்கங்களின் கூட்டமைப்பு பல்வேறு மாற்றுத் தயாரிப்புக்களை சோதனையிட்டு ஏற்கத்தக்க அமைப்பை அறிவித்துள்ளது. கோல்கன்ட்ரோல் என்ற செருமானிய நிறுவனத்தின் கோல்கன்ட்ரோல்-4D தொழினுட்பத்தைத் தேர்ந்தெடுத்துள்ளது. இது ஒவ்வொரு கோல் கம்பத்திலும் ஏழு வீதம் 14 ஒளிதப்பிடி கருவிகளை அமைக்க உள்ளது. இது 2014 உலகக்கோப்பையில் பயன்படுத்தப்பட உள்ளது.


</doc>
<doc id="210903" url="https://ta.wikipedia.org/wiki?curid=210903" title="சிலா தோரணம் (திருமலை)">
சிலா தோரணம் (திருமலை)

சிலாதோரணம் (Silathoranam) என்பது இந்தியாவின் ஆந்திரப் பிரதேசம் மாநிலம் திருப்பதி திருமலையில் இயற்கையாக தோரண வடிவில் அமைந்துள்ள மிக பழமையான அபூர்வ பாறை ஆகும்.


</doc>
<doc id="210908" url="https://ta.wikipedia.org/wiki?curid=210908" title="இரும்பு-நிக்கல் உலோகக்கலவை">
இரும்பு-நிக்கல் உலோகக்கலவை

இரும்பு மற்றும் நிக்கல் ஆகிய இரண்டு தனிமங்கள் பெரும்பான்மையாகக் கலந்துள்ள கலவைக்கு இரும்பு-நிக்கல் உலோகக்கலவை அல்லது நிக்கல்-இரும்பு உலோகக்கலவை (Iron–nickel alloy) என்று பெயர். இதை இரும்பு-நிக்கல் கலப்புலோகம் எனவும் அழைக்கலாம். FeNi மற்றும் NiFe என்பது இரும்பு-நிக்கல் உலோகக்கலவையின் சுருக்கம். NiFe என்ற சொற்றொடர் நிக்கல்-இரும்பு உலோகக்கலவையில் வினையூக்கியில் ஏற்படும் வேதிவினைகளை விளக்க உதவுகிறது. மேலும், இந்த "NiFe" புவியியலில் புவியின் கருவம் மற்றும் கோள்களின் கருவத்தை விளக்க உதவும்.

விண்மீன்சார் அணுக்கருச் சிதைவின் போது, கடைசியாக உருவாகும் தனிமம் இரும்பும், நிக்கலும் ஆகும். இதன் காரணமாக, இந்த இரண்டு தனிமங்கள் உருவாக மீயொளிர் விண்மீன் வெடிப்பு தேவையில்லை. எனவே தான் புவியின் கருவத்திலும், விண்கற்களிலும் இந்த இரண்டு தனிமங்கள் அதிகமாக உள்ளன. நிக்கல்-இரும்பு உலோகக்கலவை புவி மற்றும் விண்கற்கள் சார்ந்த கலப்புலோகம் என்பதால் இவை புவியில் இயற்கையாகவே கிடைக்கிறது.

இரும்பு (அணு எண் 26) மற்றும் நிக்கலின் (அணு எண் 28) ஈர்ப்புத்தன்மை காரணமாக, இரும்பு-நிக்கல் உலோகக்கலவை இயற்கையாகவே நிகழ்கிறது. தொழிற் துறை கலப்புலோகம் வணிக நோக்கத்தோடு, அதிக எண்ணிக்கையில் மற்றும் தேவைக்கு ஏற்ப சிக்கலான அணுப்பிணைப்பில் வேதி வினையூக்கிகளின் உதவியுடன் தயாரிக்கப்படுகிறது.

எஃகு தொழில்நுட்பத்தில் இரும்பு மற்றும் நிக்கல் கலக்கப்பட்டு மீவலி தாழ்கரிம எஃகு (maraging steel) மற்றும் குறைக் கலவை எஃகு (low alloy steel) தயாரிக்கப்படுகிறது. மேலும், மற்ற தொழில்நுட்பத்தில் இன்வார் மற்றும் மியூவுலோகம் (mu-metal) தயாரிக்கப்படுகிறது.

பின்வரும் அட்டவணை வெவ்வேறு இரும்பு-நிக்கல் உலோக கலவைகளின் ஒரு கண்ணோட்டம். இயற்கையாகவே உருவாகும் கலவைகள் ஒரு வகை கனிமங்கள் ஆகும். இவை இயற்கை உலோகங்கள் என அழைக்கப்படுகிறது.
சில தனிமங்கள் ஒன்றிற்கு மேற்பட்ட படிக அமைப்புகளை கொண்டுள்ளன (எ.கா. விண்கல் இரும்பு இரண்டு படிக கட்டமைப்புகளின் கலவையாகும்).


</doc>
<doc id="210912" url="https://ta.wikipedia.org/wiki?curid=210912" title="யாசின் பாத்கால்">
யாசின் பாத்கால்

யாசின் பாத்கால் (Yasin Bhatkal) என்று இந்திய உளவுத் துறை அமைப்புகளால் அழைக்கப்படும் "முகம்மது அஹ்மத் சிதிபபா" இந்தியன் முஜாகிதீன் தீவிரவாதக் குழுவைச் சார்ந்தவர். இவர் இந்தியாவில் தேடப்பட்டுவரும் குற்றவாளிகளுள் முக்கியமானவர். இவர் இந்திய நேபாள எல்லையில் பீகார் மாநிலத்தின் "மோதிகாரி" எனும் இடத்தில் 2013 ஆம் ஆண்டு ஆகஸ்டு மாதம் 28 ஆம் தேதி கைது செய்யப்பட்டார். இவர் தீவிரவாதச் செயல்களைச் செய்வதற்காக பாகிஸ்தானில் பயிற்சி எடுத்தவர். 
"முகம்மது அஹ்மத் சிதிபபா" 1983 ஆம் ஆண்டு ஜனவரி மாதம் 15 ஆம் தேதி பிறந்தவர். இவர் 10 வகுப்பு வரை படித்தவர். பத்தாம் வகுப்பு இறுதித் தேர்வை எழுதாமல் துபாய் நகருக்குச் சென்றார். அவரது குடுப்பத்தினரின் தகவலின் படி இவர் 2007 ஆம் ஆண்டு துபாயிலிருந்து காணமல் போய்விட்டார். சில வருடங்களுக்குப் பின் "ஷாகிதா" எனும் பெண்ணை மணந்து கொண்டு டெல்லியில் வசித்து வந்தார். அந்தப் பெண்ணிடம் தனது பெயரை "இம்ரான்" என்றும் லக்னோவைச் சேர்ந்தவர் என்றும் கூறியிருந்தார். 
இவர் தற்போது பீகார் காவல்துறையினரின் கட்டுப் பாட்டில் உள்ளார். இவர் இந்திய நேபாள எல்லையில் பீகார் மாநிலத்தின் "மோதிகாரி" எனும் இடத்தில் 2013 ஆம் ஆண்டு ஆகஸ்டு மாதம் 28 ஆம் தேதி கைது செய்யப்பட்டார்.

"யாசின் பாத்கால்" 2006 ஆம் ஆண்டு தீவிரவாதப் பயிற்சி பெறுவதற்காக பாகிஸ்தானுக்குச் சென்றார். முறையான குடி நுழைவுச் சீட்டு இல்லாமல் பாகிஸ்தானுக்குச் சென்ரார். பின்னர் கராச்சியிலிருந்து பலூசிஸ்தான் நகருக்குச் சென்று பாகிஸ்தான் ராணுவத்திடம் ஆயுதப் பயிற்சி பெற்றார். 50 நாட்கள் பயிற்சிக்குப் பின்னர் "துபாய்" சென்று மீட்டும் இந்தியாவிற்கு வந்தார்.


</doc>
<doc id="210931" url="https://ta.wikipedia.org/wiki?curid=210931" title="இந்திய துணைப் பிரதமர்">
இந்திய துணைப் பிரதமர்

இந்திய துணை பிரதமர் இந்திய அரசின் மத்திய அமைச்சரவையில் ஒரு உறுப்பினர் ஆவார். பொதுவாக ஒரு துணை பிரதமர், உள்துறை அமைச்சகம் அல்லது நிதி அமைச்சகம் போன்ற ஒரு முக்கிய அமைச்சரவையை தன் இலாகாவாக வைத்திருப்பார். துணை பிரதம மந்திரி பதவி அதிகாரப்பூர்வமற்றது, இருப்பினும் இது ஒரு கூட்டணி அரசாங்கத்தின் போதும் அல்லது தேசிய அவசர காலங்களிலும், அரசியல் ஸ்திரத்தன்மைக்காகவும் பயன்படுத்தப்படுகிறது.


</doc>
<doc id="210939" url="https://ta.wikipedia.org/wiki?curid=210939" title="மூவர் கோயில், கொடும்பாளூர்">
மூவர் கோயில், கொடும்பாளூர்

சங்க காலத்திலிருந்து புகழ்பெற்று விளங்கும் கொடும்பாளூரில் என்ற ஊரில் அமைந்துள்ளது மூவர் கோயில்.

திருச்சியிலிருந்து மதுரை செல்லும் வழியில் விராலிமலையை அடுத்து, புதுக்கோட்டையிலிருந்து 36 கி.மீ. தொலைவிலும், திருச்சியிலிருந்து 42 கி.மீ. தொலைவிலும், கொடும்பாளூர் அமைந்துள்ளது. புதுக்கோட்டை மாவட்டத்தில் உள்ள இவ்வூர் கொடும்பை நகர் என்று அழைக்கப்பட்டது.

கொடும்பாளூரை ஆண்ட வேளிர் குல அரசனான பூதிவிக்கிரமகேசரி என்பவனால் மூவர் கோயில் கட்டப்பட்டது. பூதிவிக்கிரமகேசரிக்கு மூவர் கோயிலில் நடுக்கோயிலைத் தன் பெயராலும் மற்ற இரு கோயில்களைத் தன் தேவியரான அனுபமா, கற்றளி என்ற இருவரின் பெயராலும் எடுத்ததை நடுக்கோயிலின் சுவரில் காணப்படுகின்ற அம்மன்னனின் கல்வெட்டு மூலமாக அறியமுடிகிறது. இந்த மூன்று கோயில்களில் நடுவில் உள்ள கோயில் மட்டும் சிவலிங்கம் உள்ளது. பேரழகோடு காணப்படும் இருகோயில்களின் விமானங்களிலும் அழகான சிற்பங்கள் காணப்பெறுகின்றன. இக்கோயில் 10 ஆம் நூற்றாண்டை அதாவது சோழர்களில் இரண்டாம் சுந்தர சோழ பராந்தகன் மற்றும் இரண்டாம் ஆதித்த கரிகாலன் காலத்தில் கட்டப்பட்டது என்று இக்கோயில் கல்வெட்டுகள் குறிப்பிடுகின்றன.

மூன்று கோயில்களிலும் சிவலிங்கம் அமைக்கப்பட்டுள்ளது. தெற்கும் வடக்குமாக கட்டப்பட்டுள்ள இம் மூன்று கோயில்களும் காலபோக்கில் வடக்குப் பக்கம் அமைந்திருந்த கோயில் இடிந்து போனது. மூவர் கோயில் ஒவ்வொன்றிலும் கருவறை, அர்த்த மண்டபம், துவாரபாலகர், நந்திஸ்வரர் என ஆகம விதிப்படி அமைக்கப்பட்டுள்ளது. மூன்று கோயில்களுக்கும் பொதுவாக ஒரு மகா மண்டபம் வெகு நேர்த்தியாக அமைந்திருந்தது. மகா மண்டபத்தை அடுத்து நந்தி மண்டபம், பலிபீடம் அமைந்து இருந்ததற்கான சுவடுகள் மட்டுமே எஞ்சியுள்ளன. பிரகாரச் சுற்றில் பரிவார தேவதைகளுக்காகக் கட்டப்பட்டிருந்த பதினைந்து சந்நிதிகளும் அஸ்திவாரங்கள் மட்டுமே இன்று நம் கண்ணால் காணக் கூடியவை. வடகிழக்கு ஈசான மூலையில் வட்ட வடிவில் நேர்த்தியாக அமைந்த படிக்கிணறு அமைந்துள்ளது. இக்கோயிலைச் சுற்றி பெரிய திருமதில் இருந்தற்கான தடயம் மட்டுமே எஞ்சியுள்ளது.

கருவறை 21' X 21' என்ற அளவில் மேற்கு பார்த்து அமைக்கப்பட்டுள்ளது. விமானம் 32' உயரம் கொண்டது.கோயில் விமானத்தின் சிறப்பு என்னவெனில் விமானக் கட்டுமானக் கற்கள் ஒன்றன் மீது ஒன்றாக அடிக்கி வைக்கப்பட்டிருக்கும் நேர்த்தியே. சுண்ணாம்பு, சாந்து ஏதுமின்றி கற்கள் ஒன்றன் மீது ஒன்றாக அமைக்கப்பட்டுள்ள பாரத்தை கொண்டு விமானத்தின் உள்பகுதி கூம்பு போன்ற உள்கூடாக உருவகப்பட்டுள்ளது. இவை தமிழரின் நாகரிக வளர்ச்சியை, கலாச்சார மேன்மையை உலகத் தரத்திற்கு எடுத்துச் செல்லும் மதிப்புமிக்கவையாகும்.

தென்னிந்திய கட்டிடக் கலையையும் சிற்பக் கலையையும் நுட்பமாகக் கொண்டுள்ள இக்கோயிலில் அமைந்துள்ள களரி மூர்த்தி, கஜசம்ஹார மூர்த்தி, அர்த்தநாரீசுவரர், கங்காதர மூர்த்தி உள்ளிட்ட சிற்பங்கள் உள்ளன.


</doc>
<doc id="210942" url="https://ta.wikipedia.org/wiki?curid=210942" title="முசுகுந்தேஸ்வரர் கோயில், கொடும்பாளூர்">
முசுகுந்தேஸ்வரர் கோயில், கொடும்பாளூர்

சங்க காலத்திலிருந்து புகழ்பெற்று விளங்கும் கொடும்பாளூரில் (தற்போதைய புதுக்கோட்டை மாவட்டம் )மூவர் கோவிலுக்கு சற்று தொலைவே மேற்கே கண்மாய்க் கரையில் அமைந்துள்ளது முசுகுந்தேஸ்வரர் கோயில்.
இக்கோவிலின் எழுந்தருளியுள்ள இறைவனின் நாமம் முதுகுன்றம் உடையார் என்பதாகும். இக்கோவிலை மகிமலாய இருக்கவேள் என்கிற பராந்தக குஞ்சரமல்லன் எனும் சிற்றரசன் கி பி 921 ஆம் ஆண்டு கட்டினான். எனவே இந்தகோவிலும் தஞ்சை பெரிய கோவிலைப் போல 1000 ஆண்டு பழமையான வரலாறு கொண்ட கோவிலாகும். இக்கோவில் முழுக்க சோழர் கால கட்டிக்கலையே பின்பற்றப்பட்டுள்ளது.


</doc>
<doc id="210955" url="https://ta.wikipedia.org/wiki?curid=210955" title="வெளிக் கருவம்">
வெளிக் கருவம்

புவிநடுக்கவியலின்படி (Seismology), புவியின் கருவம் (core) இரண்டு பாகங்களைக் கொண்டது. அவை உட் கருவம் மற்றும் வெளிக் கருவம் ("Outer core") ஆகும். இந்த புவியின் வெளிக் கருவத்தின் அடுக்கு சுமார் 2,266 கிமீ (1.408 மைல்) தடித்தது. இது இரும்பு-நிக்கல் உலோகக்கவையினால் ஆனது. மேலும், இது மூடகத்திற்கும் மற்றும் உட் கருவத்திற்கும் இடையில் புவியின் மேற்பரப்பிலிருந்து சுமார் 5,150 கிமீ (3,200 மைல்) கீழே அமைந்துள்ளது.

வெளிக் கருவத்தின் வெப்பநிலை வெளிப்பகுதிகளில் 4400 டிகிரி செல்சியஸ் (8000 ° F) வரையும், உட் கருவத்தின் அருகே 6100 டிகிரி செல்சியஸ் (11000 ° F) வரையும் இருக்கிறது. அதை கணினியில் மாதிரி செய்து பார்த்த போது அதன் உயர் வெப்பநிலை காரணமாக, வெளிக்கருவம் மிகக் குறைந்த கூழ்மத்தன்மை உடைய திரவ நிலையில் இருப்பது தெரிய வருகிறது. மேலும், இதனால் தான் இதற்குக் கொந்தளிப்பு தன்மையும் உள்ளது என கருதப்படுகிறது. இந்த இரும்பு-நிக்கல் உலோகக்கலவை கூழ்மத்தன்மை காரணமாக புவி சுழலும் போது வெளிக் கருவமும் சுழல்கிறது. இந்தச் சுழலோட்டம் காரணமாகத்தான் புவியின் காந்தப்புலம் உருவாகிறது என நம்பப்படுகிறது.
இந்தக் காந்தப்புலத்தின் வலிமை புவியின் வெளிக் கருவத்தில் 25 காஸ் (Gauss) ஆகும். இது புவியின் மேற்பரப்புடன் ஒப்பிடுகையில் 50 மடங்கு அதிகம். உட் கருவத்தில் உள்ள அதே இரும்பு-நிக்கல் உலோகக்கலவை இதிலும் இருந்த போதிலும் இதன் அழுத்தம் உட்கருவத்தின் அதீத அழுத்தத்திற்கு இணையாக இல்லை (அதீத அழுத்ததில் இரும்பு தனது அணு பிணைப்பை விடுவித்து உருக முடியாது). எனவே, வெளிக் கருவம் திரவ நிலையில் உள்ளது. கந்தகம் மற்றும் ஆக்சிசனும் இதில் இருக்கலாம்.

இதன் வெப்பம் மூடகத்தை நோக்கிச் செல்வதால் உட் கருவம் உறைந்து விரிவடைகிறது. இந்த விரிவடைதல் வருடத்திற்கு 1மி.மீ என கணக்கிடப்பட்டுள்ளது.

சூடான இரும்பு அணுக்கள் தொடர்ச்சியாக நகரும் போது காந்தப்புலம் உருவாகிறது. அதே போல, புவியின் அடியில் சூடான இரும்பு (வெளிக் கருவம்) திரவ நிலையில் சுழல்வதால் புவியின் காந்தப்புலம் உருவாகிறது. இந்த புவியின் காந்தப்புலம் இல்லையென்றால் நாம் சூரியனின் காஸ்மிக் கதிர்களால் பெரும் பாதிப்புக்கு உள்ளாவோம்.


</doc>
<doc id="210974" url="https://ta.wikipedia.org/wiki?curid=210974" title="பார்காத்">
பார்காத்

பார்காட் (Barghat) நகரம் இந்தியாவின் மத்தியப் பிரதேசம் மாநிலத்தில் சியோனி மாவட்டத்தில் அமைந்துள்ளது.
இந்நகரின் அமைவிடம் ஆகும். இந்நகர் கடல் மட்டத்திலிருந்து 537 மீட்டர்கள் உயரத்தில் அமைந்துள்ளது.
2001 ஆம் ஆண்டின் மக்கட்தொகைக் கணக்கெடுப்பின்படி இந்நகரின் மக்கட்தொகை 10,425 ஆகும். இதில் ஆண்கள் 51% பேரும், பெண்கள் 49% பேரும் அடங்குவர். இந்நகர மக்களின் கல்வியறிவு 73% ஆகும். மொத்த மக்கட் தொகையில் 13% பேர் ஆறு வயதிற்கும் குறைவான வயதுடையவர்கள்.


</doc>
<doc id="210977" url="https://ta.wikipedia.org/wiki?curid=210977" title="பேதுல் மாவட்டம்">
பேதுல் மாவட்டம்

பேதுல் மாவட்டம் (Betul District) இந்தியாவின் மத்தியப் பிரதேசம் மாநிலத்தில் அமைந்துள்ளது. பேதுல் நகரம் இதன் தலைநகர் ஆகும். இம்மாவட்டம் "நர்மதாபுரம்" கோட்டத்திற்கு உட்பட்டது.
2011 ஆம் ஆண்டின் மக்கட்தொகைக் கணக்கெடுப்பின்படி இம்மாவட்டத்தின்,


</doc>
<doc id="210978" url="https://ta.wikipedia.org/wiki?curid=210978" title="உலோகக் கூரை">
உலோகக் கூரை

உலோகக் கூரை ("metal roof") என்பது, உலோகத் தகடு, உலோக ஓடுகள் போன்றவற்றினாலான கூரையைக் குறிக்கும். முற்காலத்தில் செப்பு, ஈயம் போன்ற உலோகங்கள் கூரைகளுக்குக் கூடுதலாகப் பயன்பட்டன. தற்காலத்தில் எஃகு, நாகம்பூசிய இரும்பு, அலுமினியம் போன்ற உலோகங்கள் பெருமளவில் பயன்படுகின்றன. கூரைகளுக்கான உலோகத் தகடுகள் தட்டையானவையாக அல்லது நெளிதகடுகளாக இருக்கும். விறைப்பாக இருக்காது என்பதால், பெரிய தட்டையான தகடுகளைக் கூரைச் சட்டகத்தில் நேரடியாகத் தாங்க முடியாது. சட்டகத்தில் மரப் பலகைகளைத் தாங்க வைத்து அதன் மேல் உலோகத் தகடுகளைப் பொருத்துவர். தற்காலத்தில் பெரும்பாலும் நெளிதகடுகளாக இருப்பது வழக்கம். இத்தகடுகள் தொய்வடையாமல் சட்டகங்களின்மீது நேரடியாகவே பொருத்த முடியும். நெளிவுகள் உலோகத் தகட்டுக்கு விறைப்புத் தன்மையைக் கொடுக்கின்றன.

உலோகத் தகடுகள் கூடிய வெப்பம் கடத்துதிறன் கொண்டவை என்பதுடன், விரைவில் சூடாகவும் கூடியன ஆதலால், கடத்தல் மூலமாகவும், கதிர்வீச்சினாலும் பெருமளவு வெளிவெப்ப்ம் உள்ளே நுழைகின்றது. வெப்பக் காப்புப் பொருட்களை உலோகத் தகடுகளுக்குக் கீழே பொருத்துவதன் மூலம் உள்ளே நுழையக் கூடிய வெப்பத்தைப் பெருமளவு குறைக்க முடியும்.



</doc>
<doc id="210980" url="https://ta.wikipedia.org/wiki?curid=210980" title="பேதுல்">
பேதுல்

பேதுல் (Betul) நகரம் இந்தியாவின் மத்தியப் பிரதேசம் மாநிலத்தில் பேதுல் மாவட்டத்தில் அமைந்துள்ளது. இது ஒரு நகராட்சி ஆகும். இந்நகரம் "போபால் கோட்டத்திற்கு" உட்பட்டது.
இந்நகரின் அமைவிடம் . ஆகும். இந்நகரானது கடல் மட்டத்திலிருந்து 658 மீட்டர்கள் உயரத்தில் அமைந்துள்ளது.
2011 ஆம் ஆண்டின் மக்கட்தொகைக் கணக்கெடுப்பின் படி இந்நகரின் மொத்த மக்கட்தொகை 82,300 ஆகும். இதில் ஆண்கள் 52% பேரும் பெண்கள் 48% பேரும் அடங்குவர். இந்நகர மக்களின் கல்வியறிவு 76%. மொத்த மக்கட்தொகையில் 13% பேர் 6 வயதிற்குட்பட்டவர்கள். 


</doc>
<doc id="210989" url="https://ta.wikipedia.org/wiki?curid=210989" title="குருகு (குன்றம்)">
குருகு (குன்றம்)

குருகு பெயர்க் குன்றம் என்பது கௌஞ்சமலை. ‘நாவலந் தண்பொழில்’ என்னும் தமிழகத்துக்கும், வடபொழில் எனப்பட்ட வட-இந்தியாவுக்கும் இடையில் இந்த மலை இது. கௌஞ்சம் என்றும், கிரவுஞ்சம் என்றும் வடசொல்லால் வழங்கப்படும் பறவை குருகு என்னும் தமிழ்ச்சொல்லால் குறிக்கப்படும். 

இதனை முருகப்பெருமான் உடைத்தான் என்னும் செய்தி புராணக் கதைகளில் வருகிறது. 


</doc>
<doc id="210991" url="https://ta.wikipedia.org/wiki?curid=210991" title="அகிலத்துக்கு வணக்கம் (நிரல்)">
அகிலத்துக்கு வணக்கம் (நிரல்)

அகிலத்துக்கு வணக்கம் நிரல் என்னும் நிரல் "அகிலத்துக்கு வணக்கம்" என்ற தொடரை வெளியிடும் ஓரு கணிணி நிரலாகும். இது நிரலாக்க மொழிகளில் எழுதக்கூடிய சிறிய, எளிய நிரல் ஆகும். புதிதாக ஒரு நிரல் மொழியை கற்கும் போது முதலில் எழுதப்படும் நிரலாக இதுவே உள்ளது


எழில் தமிழ் நிரலாக்க மொழியில் எடுத்துக்காட்டு


பதிப்பி "அகிலத்துக்கு வணக்கம்!"
பதிப்பி "******* வருகைக்கு நன்றி! *******"

class HelloWorld {
முதலில் ஆம் ஆண்டு பெல் ஆய்வுகூடத்தில் 'ப்ரியன் கேர்நிகான்' அவர்களின் 'சி' பயிற்றுவிப்பின் போது "ஹலோ, வேர்ல்ட்" அறிமுகப்படுத்தப்பட்டது.

</doc>
<doc id="210992" url="https://ta.wikipedia.org/wiki?curid=210992" title="இந்திய அரசுத் துறைகளின் பட்டியல்">
இந்திய அரசுத் துறைகளின் பட்டியல்

இது அரசுத் துறைகளின் பட்டியல் ஆகும்.

இந்தியாவைப் பொருத்தமட்டில் எந்த ஓரு துறையும் அமைச்சகத்தின் கீழ் வருகின்றன.









</doc>
<doc id="210994" url="https://ta.wikipedia.org/wiki?curid=210994" title="தேசிய பாதுகாப்பு மன்றம்">
தேசிய பாதுகாப்பு மன்றம்

இந்திய தேசிய பாதுகாப்பு மன்றம் (National Security Council) இந்திய நாட்டின் அரசியல், பொருளாதாரம், எரிசக்தி மற்றும் உத்திப்பூர்வமான பாதுகாப்பு குறித்த விடயங்களை நிர்வகிக்கும் உச்ச நிறுவனம் ஆகும். முதன் முதலில் அடல் பிஹாரி வாஜ்பாய் அரசாங்கத்தால் 19 நவம்பர் 1998 அன்று நிறுவப்பட்டது. முதல் தேசிய பாதுகாப்பு ஆலோசகராக பிரிஜேஷ் மிஸ்ரா நியமிக்கப்பட்டார்.


</doc>
<doc id="210995" url="https://ta.wikipedia.org/wiki?curid=210995" title="பிரிஜேஷ் மிஸ்ரா">
பிரிஜேஷ் மிஸ்ரா

பிரஜேஷ் சந்திர மிஸ்ரா (29 செப்டம்பர் 1928 - 2012 செப்டம்பர் 28) சிறந்த 1998 முதல் 2004 வரை இந்திய பிரதமர் அடல் பிஹாரி வாஜ்பாயின் முதன்மை செயலர் மற்றும் தேசிய பாதுகாப்பு ஆலோசகராக பணியாற்றியுள்ளார். இவர் ஒரு இந்திய தூதர் மற்றும் அரசியல்வாதியும் ஆவார். இவரது தந்தை துவராகா பிரசாத் மிஸ்ரா, மத்திய பிரதேசத்தின் முன்னாள் முதல் அமைச்சராவார்.


</doc>
<doc id="210997" url="https://ta.wikipedia.org/wiki?curid=210997" title="தேசிய பாதுகாப்பு ஆலோசகர் (இந்தியா)">
தேசிய பாதுகாப்பு ஆலோசகர் (இந்தியா)

தேசிய பாதுகாப்பு ஆலோசகர் ("National Security Advisor"-NSA) தேசிய பாதுகாப்பு சபையின் (NSC) தலைமை நிர்வாகியும் மற்றும் தேசிய மற்றும் சர்வதேச பாதுகாப்பு தொடர்பான இந்தியாவின் பிரதமரின் முதன்மை ஆலோசகரும் ஆவார். உளவுத்துறை, ஆராய்ச்சி மற்றும் பகுப்பாய்வு பிரிவு மற்றும் புலனாய்வு பிரிவுகள் நேரிடையாகப் பிரதமரிடம் அல்லாமல் தேசிய பாதுகாப்பு ஆலோசகரின் கீழ் வேலை செய்கின்றன.


</doc>
<doc id="210999" url="https://ta.wikipedia.org/wiki?curid=210999" title="அம்லாய்">
அம்லாய்

அம்லாய் (Amlai) நகரம் இந்தியாவின் ஷாதோல் மாவட்டத்தில் அமைந்துள்ளது. இது மத்தியப் பிரதேசம் மாநிலத்தில் அமைந்துள்ள நகராகும்.

இந்நகரின் அமைவிடம் ஆகும்.
2001 ஆம் ஆண்டின் மக்கட்டொகைக் கணக்கெடுப்பின்படி இந்நகரின் மொத்த மக்கட்டொகை 30,292 பேர் ஆகும். இதில் ஆண்கள் 53% பேரும் பெண்கள் 47% பேரும் ஆவர். இந்நகரத்தின் கல்வியறிவு 65% ஆகும். இந்நகர மக்கட்டொகையில் 15% பேர் ஆறு வயதிற்குட்பட்ட குழந்தைகள்.

இந்நகரில் காகிதத் தொழிற்சாலைகள், சணல் தொழிற்சாலைகள், நிலக்கரிச் சுரங்கங்கள் என்பன அமைந்துள்ளன.


</doc>
<doc id="211000" url="https://ta.wikipedia.org/wiki?curid=211000" title="ஷட்டோல் மாவட்டம்">
ஷட்டோல் மாவட்டம்

சாதோல் மாவட்டம் (Shahdol District) இந்தியாவின் மத்தியப் பிரதேசம் மாநிலத்தில் அமைந்துள்ளது. ஷாதோல் நகரம் இம்மாவட்டத்தின் தலைநகரம் ஆகும். இது ஒரு கோட்டமும் ஆகும். 

இம்மாவட்டத்தின் அமைவிடம் ஆகும். இம்மாவட்டத்தின் மொத்தப் பரப்பளவு 5,71 கிமீ ஆகும்.

2011 ஆம் ஆண்டின் மக்கட்தொகைக் கணக்கெடுப்பின்படி இம்மாவட்டத்தின்,


</doc>
<doc id="211001" url="https://ta.wikipedia.org/wiki?curid=211001" title="ஷடோல்">
ஷடோல்

சாதோல் (Shahdol) நகரம் இந்தியாவின் மத்தியப் பிரதேசம் மாநிலத்தில் அமைந்துள்ளது. இது ஷாதோல் மாவட்டத்தின் தலைநகரும் ஆகும். இந்நகரானது மத்தியப் பிரதேசத்தின் கோட்டங்களுள் ஒன்று.
இந்நகரின் அமைவிடம் ஆகும். இந்நகரம் கடல் மட்டத்திலிருந்து 464 மீட்டர்கள் உயரத்தில் அமைந்துள்ளது.
2011 ஆம் ஆண்டின் மக்கட்தொகைக் கணக்கெடுப்பின்படி இந்நகரின் மொத்த மக்கட்தொகை 1,00,565 ஆகும். இதில் ஆண்கள் 51% பேரும் பெண்கள் 49% பேரும் அடங்குவர். இந்நகரின் கல்வியறிவு 80% ஆகும். இந்நகர மக்கட்தொகையில் 12% பேர் ஆறு வயதிற்குட்பட்டவர்கள்.


</doc>
<doc id="211004" url="https://ta.wikipedia.org/wiki?curid=211004" title="உமரியா">
உமரியா

உமாரியா (Umaria) நகரம் இந்தியாவின் மத்தியப் பிரதேசம் மாநிலத்தில் அமைந்துள்ளது. இது உமாரியா மாவட்டத்தின் தலைநகரும் ஆகும். இந்நகரானது மத்தியப் பிரதேசத்தின் கோட்டங்களுள் ஒன்று.

இந்நகரம் கடல் மட்டத்திலிருந்து 538 மீட்டர்கள் உயரத்தில் அமைந்துள்ளது.

2011 ஆம் ஆண்டின் மக்கட்தொகைக் கணக்கெடுப்பின்படி இந்நகரின் மொத்த மக்கட்தொகை 26,837 ஆகும். இதில் ஆண்கள் 53% பேரும் பெண்கள் 47% பேரும் அடங்குவர். இந்நகரின் கல்வியறிவு 69% ஆகும். இந்நகர மக்கட்தொகையில் 14% பேர் ஆறு வயதிற்குட்பட்டவர்கள். 


</doc>
<doc id="211005" url="https://ta.wikipedia.org/wiki?curid=211005" title="புனித அன்னை மரியா சீரோ-மலபார் மறைமாவட்டப் பெருங்கோவில் (எர்ணாகுளம்)">
புனித அன்னை மரியா சீரோ-மலபார் மறைமாவட்டப் பெருங்கோவில் (எர்ணாகுளம்)

புனித அன்னை மரியா சீரோ-மலபார் மறைமாவட்டப் பெருங்கோவில் ("St. Mary's Syro-Malabar Catholic Cathedral Basilica") என்பது இந்தியாவின் கேரள மாநிலத்தில் எர்ணாகுளம் நகரில் அமைந்துள்ள வரலாற்றுச் சிறப்பு மிக்க ஒரு கத்தோலிக்க கோவில் ஆகும். இது சீரோ-மலபார் வழிபாட்டு முறையைச் சார்ந்தது.

இக்கோவில் 1112இல் நிறுவப்பட்டது. இது "துறைமுகங்களின் அன்னை மரியா"வுக்கு அர்ப்பணிக்கப்பட்டுள்ளது. இதற்கு "நசரேனி பள்ளி", "அஞ்சுகைமால் பள்ளி", "தெக்க பள்ளி" என்ற பெயர்களும் உண்டு.

தற்போது உள்ள கோவில் கட்டடம் இருபதாம் நுற்றாண்டின் தொடக்க காலத்தில் எழுந்தது. இதைக் கட்டுவித்தவர் ஆயர் மார் அலோசியுஸ் பழப்பரம்பில் ஆவார்.

இக்கோவிலை "இணைப் பெருங்கோவில்" () நிலைக்கு திருத்தந்தை ஆறாம் பவுல் 1974ஆம் ஆண்டு, மார்ச்சு 20ஆம் நாள் உயர்த்தினார். இக்கோவில் இந்தியாவில் அன்னை மரியாவுக்கு அர்ப்பணிக்கப்பட்ட முக்கியமான ஒரு திருப்பயணத் தலமும் ஆகும்.

இக்கோவில் எர்ணாகுளம்-அங்கமாலி சீரோ-மலபார் கத்தோலிக்க உயர்மறைமாவட்டத்தின் தலைமை இடமாக உள்ளது.

அன்னை மரியாவுக்கு அர்ப்பணிக்கப்பட்ட இக்கோவில் மிகுந்த விரிவும் உயரமும் கொண்டது. திருத்தந்தை இரண்டாம் யோவான் பவுல் 1986ஆம் ஆண்டு பெப்ருவரி 7ஆம் நாள் இக்கோவிலின் மைய நடுப்பீடத்தில் வழிபாடு நிகழ்த்தினார். அப்பீடத்தில் இயேசு கிறித்துவின் பிறப்பு, சிலுவைச் சாவு, உயிர்த்தெழுதல் காட்சிகள் சித்தரிக்கப்பட்டுள்ளன.

கோவிலின் முன் பக்கத்தில் 68 அடி உயரத்தில் இரு கோபுரங்கள் எழுகின்றன. ஒரு கோபுரத்தின் உச்சியில் புனித பேதுரு, மற்ற கோபுரத்தின் உச்சியில் புனித பவுல் ஆகியோரின் திருச்சிலைகள் வைக்கப்பட்டுள்ளன.

கோவிலின் மணிக்கூண்டு தனியாக உள்ளது. அது 88 அடி உயரம் கொண்டது. அந்த மணிக்கூண்டின் உச்சியில் புனித தோமா உருவச்சிலை உள்ளது. மேலும் இயேசு புனித தோமாவுக்குக் காட்சியளிக்கின்ற சித்திரமும் உள்ளது.



</doc>
<doc id="211006" url="https://ta.wikipedia.org/wiki?curid=211006" title="சமூக தணிக்கை சங்கம்">
சமூக தணிக்கை சங்கம்

 (Sasta)
தமிழ்நாடு சங்கங்கள் 'பதிவு சட்டம், 1975 ன் கீழ், ஊரக வளர்ச்சி மற்றும் பஞ்சாயத்து ராஜ் துறை தமிழ்நாடு அரசு நிறுவப்பட்டது. Sasta மகாத்மா காந்தி தேசிய ஊரக வேலைவாய்ப்பு உத்தரவாத திட்டம் (மாநில அரசுகளுக்கு) சரியாக செயல்படுத்த உறுதி தமிழ்நாடு மாநில 12.524 கிராம ஊராட்சிகளில் கிராம சபைகள் மூலம் சமூக தணிக்கை நடத்துவதனை.

தேசிய ஊரக வேலை உறுதி திட்டத்தின் மூலம் செயல்படுத்தப்படும் பணிகள் அனைத்திற்கும் சம்பந்தப்பட்ட ஊராட்சியின் கிராமசபையில் ஒப்புதல் பெறப்பட்டு வட்டார வளர்ச்சி அலுவலரால் பரிந்துரை செய்யப்பட்டு, மாவட்ட கலெக்டரால் நிர்வாக அனுமதி வழங்கப்படுகிறது. இத்திட்டத்தில் நீர்வளத்தை பாதுகாத்தல், நீர் பாசன கால்வாய்களை வெட்டுதல், நீர் நிலைகளை தூர் வாருதல், வடிகால் அமைத்தல், வெள்ள பாதுகாப்பு பணிகள், புதிய சாலைகள் அமைத்தல், சிறு பாலங்கள் அமைத்தல் மற்றும் பிற பணிகள் மேற்கொள்ளப்படுகின்றன.

இத்திட்டத்தின் பயன்கள் முழு அளவில் கிராமத்தில் உள்ள ஏழை மக்களுக்கு சென்றடைவதை உறுதி செய்வதற்கான சமூக தணிக்கை மேற்கொள்ளப்பட வேண்டும் என்று சட்டத்தில் வழிவகை செய்யப்பட்டுள்ளது. அதன் அடிப்படையில் சமூக தணிக்கை சங்கம் தோற்றுவிக்கப்பட்டுள்ளது. ஊராட்சி அளவில் மக்களிடையே திட்டம் தொடர்பான விழிப்புணர்வை ஏற்படுத்துதல், திட்ட நிதி முறையாக கையாளப்படுவதை உறுதி செய்தல் மற்றும் சமூக தணிக்கையின் மூலம் சரிபடுத்துதல் இதன் நோக்கம் ஆகும்.

சமூக தணிக்கை மேற்கொள்வதற்கு வசதியாக பணியாளர்களுக்கு விண்ணப்பபதிவு மற்றும் வேலை அடையாள அட்டை வழங்கும் பதிவேடு, வரவு செலவு பதிவேடு, குடும்ப வாரியாக வேலை வழங்கும் பதிவேடு, வேலை அடையாள அட்டை இருப்பு பதிவேடு, தினசரி வருகை பட்டியல் இருப்பு பதிவேடு. சொத்துபதிவேடு, புகார் மற்றும் பார்வையாளர் பதிவேடு ஆகிய ஆவணங்கள் வழங்கப்பட வேண்டும்.

இந்த ஆவணங்களுடன் வேலை செயல்படுத்தப்பட்ட பணிகளின் மதிப்புpட, நிர்வாக அனுமதி. தனிநபர் வேலை அடையாள அட்டை, தினசரி வருகை பட்டியல். அளவீட்டு புத்தகம் மற்றும் பணிகள் தொடர்பான இதர அனைத்து ஆவணங்களும் சமூக தணிக்கைக்கு எடுத்துச் கொள்ளப்படும். சமூக தணிக்கை தொடர்பான விழிப்புணர்வு ஏற்படுத்த கிராம ஊராட்சியில் உள்ள குடியிருப்பு வாரியாக அனைத்து பகுதிகளிலும் தகவல் தெரிவிக்கப்படும். சமூக தணிக்கையினை மேற்கொள்ள வீடுதோறும் சமூக தணிக்கை குழு வரும் நேரத்தில் பயனாளிகள் தங்களின் அட்டையை சமூக தணிக்கை குழுவிடம் காண்பிக்க வேண்டும்.

சமூக தணிக்கை குழு பணி நடைபெற்ற இடத்தில் பணி தொடர்பான அளவீடுகளை கூர்ந்தாய்வு செய்து ஊராட்சி அளவில் அறிக்கை தயார் செய்து சமூக தணிக்கை குழு வட்டார அளவிலான வல்லுநர்களிடம் ஒப்படைக்க வேண்டும். அதனை தகவல் பலகையில் வெளியிடுதல் வேண்டும். சிறப்பு கிராம சபை கூட்டம் கூட்டப்பட்டு சமூக தணிக்கைக்கான சிறப்பு கிராம சபையில் வட்டார அளவிலான வல்லுநர்கள், பொதுமக்கள், சமூக தணிக்கை குழு உறுப்பினர்கள், மக்கள் பிரதிநிதிகள், சிறப்பு பார்வையாளர்கள் கலந்து கொள்ள வேண்டும். பின்னர் ஒருங்கிணைக்கப்பட்ட முடிவு அறிக்கை தயார் செய்து கலெக்டரின் பார்வைக்கு வைக்க வேண்டும்.
தமிழ்நாடு சமூக தணிக்கை சங்கம் (Sasta) தமிழ் கீழ் நிறுவப்பட்டது. நடத்துவதனை மாநில அரசு தமிழ்நாடு சங்கங்கள் 'பதிவு சட்டம் 1975 கிராம பஞ்சாயத்து கிராம சபைகள் மூலம் சமூக தணிக்கைகள். சமூகம் வசதியளிக்கும் சரியான உறுதி கிராம பஞ்சாயத்து கிராம சபைகள் மூலம் சமூக தணிக்கை நடத்த மகாத்மா காந்தி தேசிய ஊரக வேலைவாய்ப்பு உத்தரவாத திட்டத்தின் கீழ் செயல்படுத்த ஒன்றிய மற்றும் மாநில அரசாங்கங்கள் ஒப்புதல் என தமிழ்நாடு மாநில. சமூகம் மகாத்மா காந்தி சமூக தணிக்கை கால நடத்தை வழங்குகிறது வாழ்வாதார மேம்பாட்டுக்கான உறுதி தேசிய ஊரக வேலைவாய்ப்பு உத்தரவாத திட்டம், மாநில கிராமப்புற பகுதிகளில் வீடுகளில் நிலையான சொத்துக்கள், பாதுகாப்பு உருவாக்கம் தமிழ்நாடு ஒவ்வொரு உத்தரவாத ஊதிய வேலைவாய்ப்பு குறைந்தது 150 நாட்கள் வழங்குவதன் மூலம் அதன் வயது உறுப்பினர்கள் திறமையற்ற கையேடு செய்ய மேற்கொள் ஒவ்வொரு வீட்டு, நிதி ஆண்டு வேலை மற்றும் அவ்விடத்திற்கு அவற்றோடு தொடர்புபட்ட அல்லது இடை வெளிவந்து கொண்டிருக்கின்றன. Sasta முக்கிய நோக்கம் உறுதி தொடர்ச்சியான பொது லஞ்ச ஒழிப்பு ஆகிறது திட்டங்கள் சட்டங்கள் மற்றும் கொள்கைகளை செயல்படுத்த பொறுப்பு. பணிகள் நடைபெற்று திட்டம் கிராம கால கூட்டப்பட்ட கூட்டங்கள் குறிப்பிடப்படுகிறது கீழ் சபா திட்டம் விதி MGNRES தணிக்கை குறிப்பிட்ட விதிகளை ஏற்ப.
== 

ஏப்ரல், 1ம் தேதி முதல், தேசிய ஊரக வேலை உறுதி திட்டத் தில், கூலித்தொகை, 148 ரூபாயில் இருந்து, 167 ரூபாயாக உயர்த்த, ஒன்றிய அரசு உத்தரவிட்டுள்ளது; மேலும், 100 நாள் வேலையை, 150 நாட்களாக அதிகரிக்கவும் திட்டமிட்டுள்ளது. ஒன்றிய அரசின், தேசிய ஊரக வேலை உறுதி திட்டம், 2005ம் ஆண்டு, ஆக., 25ல் அமல்படுத்தப்பட்டது. இது, விவசாய பணிகள் இல்லாத காலத்தில், பொதுப் பணிகள் மேற்கொள்ளும் வகையில், கிராம மக்களுக்கு, 100 நாட்கள், வேலை அளிக்கும் திட்டமாக கொண்டு வரப்பட்டது. இத்திட்டம், நல்ல வரவேற்பு பெற்றதால், 2009, அக்டோபரில், "மகாத்மா காந்தி தேசிய ஊரக வேலை உறுதி திட்டம்' என, பெயர் மாற்றம் செய்யப்பட்டது. லோக்சபா தேர்தல் நெருங்கும் சமயத்தில், ஏப்ரல், 1ம் தேதி முதல், இத்திட்டத்தில், நாள் கூலித் தொகை, 148 ரூபாயில் இருந்து, 167 ரூபாயாக உயர்த்தி வழங்க, ஒன்றிய அரசு உத்தரவிட்டுள்ளது. மேலும், 100 நாட்கள் வேலை என்பதை, 150 நாட்களாக உயர்த்தவும் திட்டமிட்டுள்ளது.தேசிய ஊரக வேலை உறுதி திட்டம் மூலம், நீர் நிலைகள் தூர் எடுத்தல், சாலை விரிவாக்கம் உள்ளிட்ட, பொது பணிகள் மேற்கொள்ளப்படுகின்றன. துவக்கத்தில், நாள் கூலி, 80 ரூபாயும்; அதன் பின், 119 ரூபாய், 132 ரூபாய் என உயர்ந்து, தற்போது, 148 ரூபாய் வழங்கப்படுகிறது. இந்நிலையில், 2015 ஏப்ரல் முதல், 183 ரூபாய் கூலி வழங்க, ஒன்றிய அரசு உத்தரவிட்டுள்ளது.


</doc>
<doc id="211028" url="https://ta.wikipedia.org/wiki?curid=211028" title="ஈரியல்பு (வேதியியல்)">
ஈரியல்பு (வேதியியல்)

இரசாயனவியலில் ஒரு மூலக்கூறு அமிலமாகவும் காரமாகவும் செயற்படக்கூடிய இயல்பே ஈரியல்பு ("Amphoterism") எனப்படுகின்றது. பல உலோகங்கள் ஈரியல்புள்ள ஒக்சைட்டுகளை உருவாக்குகின்றன. நாகம், வெள்ளீயம், ஈயம், அலுமினியம், பெரிலியம் ஆகிய உலோகங்களின் ஒக்சைட்டுகள் ஈரியல்புள்ள பதார்த்தங்களுக்கு உதாரணங்களாகும். இவ்வீரியல்பு ஒக்சைட்டின் ஒக்சியேற்றும் நிலையில் தங்கியுள்ளது. 
ஈரியல்புப் பதார்த்தங்களில் ஒக்சைட்டுகள் மாத்திரமல்லாமல் H அயன்களை ஏற்றுக்கொள்ளக்கூடிய மற்றும் வழங்கக்கூடிய பல மூலக்கூறுகளும் அடங்குகின்றன. இவற்றிற்கு புரதங்களும் அமினோவமிலங்களும் சிறந்த உதாரணங்களாகும். இவற்றிலுள்ள காபொக்சைல் செயற்பாட்டுக் குழு H அயனை வழங்கும், அமைன் குழு H அயனை ஏற்றுக்கொள்ளும். நீர் மற்றும் அமோனியா போன்ற தானாக அயனாக்கமடையும் முனைவாக்கமுடைய மூலக்கூறுகளும் ஈரியல்பைக் காட்டுகின்றன.

அமிலம், காரம் இரண்டுடனும் நாக ஒக்சைட்டு (ZnO) தாக்கமடையக்கூடியது:

அலுமினியம் ஐதரொக்சைட்டும் ஈரியல்புள்ளதாகும் (சுருக்கப்பட்ட தாக்கம்)

வேறு சில ஈரியல்புச் சேர்மங்கள்:



புரொன்ஸ்டட்-லௌரி கொள்கையின் படி அமிலங்கள் நேர்மின்னி வழங்குனராகவும், காரங்கள் நேர்மின்னியை ஏற்றுக்கொள்பனவாகவும் தொழிற்படுகின்றன. ஆனால் அமிலத்தன்மைக்கும், காரத்தன்மைக்கும் இடைப்பட்ட ஈரியல்புள்ள பதார்த்தங்கள் நேர்மின்னியை (அல்லது ஐதரசன் அயன்) சில சந்தர்ப்பத்தில் வழங்குகின்றன; சில சந்தர்ப்பத்தில் ஏற்றுக்கொள்கின்றன. நீர், அமோனியா, அமினோ அமிலங்கள், HCO மற்றும் HSO அயன்கள் ஈரியல்பைக் காட்டும் மூலக்கூறுகளாகும். 

ஐதரசன் காபனேற்று (அல்லது இருகாபனேற்று) அயன் காரமாக செயற்படலாம்:

அது அமிலமாகவும் செயற்படலாம்:

ஐதரசன் குளோரைட்டு போன்ற அமிலங்களுடன் தாக்கமடையும் போது நீர் காரமாகச் செயற்படும் இயல்புடையது:

அமோனியா போன்ற மென்காரத்தோடு தாக்கமடையும் போது நீர் அமிலமாகச் செயற்படுகின்றது:


</doc>
<doc id="211046" url="https://ta.wikipedia.org/wiki?curid=211046" title="கிரைம் பைல்">
கிரைம் பைல்

கிரைம் பைல் 1999ல் வெளிவந்த மலையாளத் திரைப்படமாகும். இதனை கே. மது இயக்கியிருந்தார். இத்திரைப்படத்தில் சுரேஷ் கோபி, சங்கீதா (நடிகை) ஆகியோர் முக்கிய கதாப்பாத்திரத்தில் நடித்திருந்தனர். இத்திரைப்படம் கன்னியாஸ்திரி அபயா கொலை வழக்கினை அடிப்பைடையாகக் கொண்டு எடுக்கப்பட்டது. 

கன்னியாஸ்திரி அமலா (சங்கீதா (நடிகை)) கிணற்றொன்றில் பிணமாக கண்டெடுக்கப்படுகிறார். முதலில் இந்த மரணம் தற்கொலை என்று முடிவு செய்யப்பட்டாலும், காவல்துறை இதனை கொலையாக இருக்குமென சந்தேகம் கொள்கிறது. அதன்பின்பு சுரேஷ் கோபி இம்மரணத்தின் பின்னனி மற்றும் கொலையாளியை கண்டுபிடிக்கின்றார்



</doc>
<doc id="211049" url="https://ta.wikipedia.org/wiki?curid=211049" title="கன்னியாஸ்திரி அபயா கொலை வழக்கு">
கன்னியாஸ்திரி அபயா கொலை வழக்கு

கன்னியாஸ்திரி அபயா கொலை வழக்கு என்பது கேரளா மாநிலத்தில் 27 மார்ச் 1992ல் நிகழ்ந்த கன்னியாஸ்திரி அபயாவின் கொலை குறித்த வழக்காகும். தொடக்கத்தில் தற்கொலை என முடிவு செய்து காவல்துறை இந்த வழக்கை முடித்தார்கள். ஆனால் உடனிருந்த கன்னியாஸ்திரிகளின் போராட்டத்தால், இவ்வழக்கு சிபிஐக்கு மாற்றப்பட்டது. அதன் பின்பு அபயா பாதிரியார்கள் இருவரால் வன்புணர்வு செய்யப்பட்டு கொலை செய்யப்பட்டது தெரியவந்தது. 

கேரளாவின் கோட்டயம் நகரில் 19 வயதான கன்னியாஸ்திரி அபயா 27 மார்ச் 1992 அன்று பள்ளியின் கிணற்றில் இறந்துகிடந்தது கண்டுபிடிக்கப்பட்டது. உள்ளூர் காவல்துறை இந்த மரணத்தினை தற்கொலை என்று வழக்கினை முடித்தாலும், கன்னியாஸ்திரியுடன் படித்தவர்கள் போராட்டத்தினால் வழக்கினை சி.பி.ஐ ஏற்றது.

மார்ச் 1993ல் சிபியை அதிகாரியான தாமஸ் வர்கீஸ் இந்த வழக்கினை கையாண்டார். அவர் 30 டிசம்பர் 1993ல் தனது வேலையை இராஜனாமா செய்தார். பின்பு 19 ஜனவரி 1994 ல் செய்தியாளர்களைத் திரட்டி அபயா வழக்கில் அவர் தற்கொலை செய்து கொள்ளவில்லை, அது கொலை என தான் கண்டறிந்ததாகவும், ஆனால் தன்னைவிட உயர் அதிகாரிகள் இவ்வழக்கினை தற்கொலை என முடிக்க நிர்பந்தித்தால் அதனை ஏற்காமல் இராஜனாமா செய்ததையும் தெரிவித்தார்.

இதனை வழக்காக பதிவு செய்து உயரதிகாரியான தியாகராஜன் அவ்வழக்கிலிருந்து நீக்கப்பட்டார். 2008 ல் அபயாவுடன் தங்கியிருந்த ஸெபி என்ற கன்னியாஸ்திரியின் துணையுடன் தாமஸ் எம்.கொட்டூர், ஜோஸ் போத்ரிக்காயல் என்ற இரு பாதிரியார்கள் அபயாவை கற்பழித்து கொன்றதும், கிணற்றில் அவரது உடலை போட்டு தற்கொலை என நிறுவியதும் நீதிமன்றத்தில் நிறுவப்பட்டது. கன்னியாஸ்திரியையும், இரு பாதிரியார்களையும் கைது செய்தனர். 


</doc>
<doc id="211054" url="https://ta.wikipedia.org/wiki?curid=211054" title="இம்ரானா வன்புணர்வு வழக்கு">
இம்ரானா வன்புணர்வு வழக்கு

இம்ரானா வன்புணர்வு வழக்கு என்பது இந்தியாவில் 28வது வயதான இம்ரானா தனது மாமனாரால் வன்புணர்வு செய்யப்பட்ட வழக்காகும். 

இசுலாமியப் பெண்ணான இம்ரானா 6 ஜூன் 2005ல் இந்தியாவின் முசாபர்நகர் மாவட்டம் உத்தரப் பிரதேசத்தில் உள்ள சர்தாவால் கிராமத்தில் தன் மாமானாரான 69 வயது அலி முகமதுவால் வன்புணர்வு செய்யப்பட்டார். 

இம்ரானா வன்புணர்வு வழக்கின் காலநிலைகள்.







</doc>
<doc id="211056" url="https://ta.wikipedia.org/wiki?curid=211056" title="ஐவிநி விண்வெளிக் கழிவுகள் தொலைநோக்கி">
ஐவிநி விண்வெளிக் கழிவுகள் தொலைநோக்கி

ஐரோப்பிய விண்வெளி நிறுவனத்தின் விண்வெளிக் கழிவுகள் தொலைநோக்கி (The ESA Space Debris Telescope) ஸ்பெயின் நாட்டின் "டெனிரிஃப்" தீவில் அமைந்துள்ளது. இது விண்வெளிக் கழிவுகளைக் கண்காணிப்பதற்காக நிறுவப்பட்டுள்ளது. இக்கழிவுகள் புவிநிலை வளையப் பகுதிகளிலும் புவிநிலை மாறும் வட்டப்பாதையிலும் (Geostationary transfer orbit) உள்ள விண்வெளிக் கழிவுகளைக் கண்காணிக்கிறது. மாதம் ஒரு முறை சந்திரனை மையமாக வைத்து ஆராய்கின்றன. இவ்வகை கண்காணிப்பிற்கு அதிக நேரம் ஆகும்.

"புவிநிலை மாறும் வட்டப்பாதையில்" உள்ள 15 சென்றிமீட்டருக்கும் அதிகமாக அளவுள்ள விண்வெளிக் கழிவுகளை இவை கண்காணிக்கின்றன.


</doc>
<doc id="211058" url="https://ta.wikipedia.org/wiki?curid=211058" title="எஸ். இராமநாதன் (இசைக் கலைஞர்)">
எஸ். இராமநாதன் (இசைக் கலைஞர்)

டாக்டர் எஸ். இராமநாதன் (Dr. S. Ramanathan, ஏப்ரல் 8, 1917 - மார்ச்சு 19, 1988) தமிழகத்தைச் சேர்ந்த ஒரு கருநாடக இசை வாய்ப்பாட்டு, வீணை வாத்திய கலைஞரும் இசையாளரும் (musicologist), இசை ஆராய்ச்சியாளரும் ஆவார்.

சுப்பிரமணிய சாஸ்திரி, பட்டம்மாள் தம்பதியருக்கு மகனாகப் பிறந்தார்.

ஏழாவது வயதில் இசைப் பயிற்சி தொடங்கினார். முதலில் திருக்கோயிலூர் இராமுடு பாகவதரிடமும் மணலூர்ப்பேட்டை சுப்பிரமணிய தீட்சிதரிடமும் இசை பயின்றார்
பின்னர் டைகர் வரதாச்சாரியார், தஞ்சை க. பொன்னையா பிள்ளை, திருவையாறு சபேச ஐயர், சாத்தூர் கிருஷ்ண ஐயங்கார், மதுரை சுப்பிரமணிய ஐயர், தேவகோட்டை நாராயண ஐயங்கார் ஆகியோரிடம் இசை கற்றார்..


இராமநாதன் இசைக்கச்சேரிகள் செய்யும்போது தான் பாடும் சாகித்தியத்தின் வரிகளையும் அவற்றின் முழு கருத்தையும் தெரிந்துகொண்டு பாடுவார்.
மதுரைப் பல்கலைக்கழகத்துடன் இணைந்த ஸ்ரீ சத்குரு சங்கீத வித்தியாலயாவில் முதல்வராக பணியாற்றியுள்ளார். அமெரிக்கா கானக்டிகட் மாநில வெஸ்லியன் பல்கலைக்கழகத்தில் ஆசிரியராக பணியாற்றியுள்ளார்.
அவரிடம் இசை பயின்ற மாணவர்கள் ஏராளம். அவர்களில் பலர் இப்போது மிகப் பிரபலமாக இருக்கிறார்கள்.பி. உன்னிகிருஷ்ணன், எஸ். சௌம்யா, சாவித்திரி சத்தியமூர்த்தி, கீதா பென்னெட் (வீணை), சீதா நாராயணன், வசுமதி நாகராஜன், சுகன்யா இரகுநாதன் (வீணை) பானுமதி இரகுராமன் (வாய்ப்பாட்டு, வீணை), வித்யா ஹரிஹரன் (வாய்ப்பாட்டு, வீணை), வானதி இரகுராமன், பத்மா இராதாகிருஷ்ணன், பத்மா காடியர் (வீணை), மற்றும் பலர் அவரிடம் வாய்ப்பாட்டு, வீணை இசை கற்றுக்கொண்டார்கள்.
பாடலை முழுமையாக மனனம் செய்ய வேண்டும், அவற்றின் பொருள் தெரிந்து கொள்ள வேண்டும், பாடலை இயற்றியவர் யாரென தெரியவேண்டும் என மாணவர்களுக்கு கூறுவார்.
அவரிடம் இசை பற்றி யார் என்ன கேட்டாலும் எந்த ஒரு புத்தகத்தையோ, குறிப்பையோ பார்க்காமல் பதில் சொல்லுவார். இசையைப் பொறுத்தவரை அவர் ஒரு நடமாடும் களஞ்சியமாகத் திகழ்ந்தார்.
அவரது இறுதிக் காலத்தில் ஒரு நாள் அவரது மகள் கீதா பென்னட் தான் புதிதாக கற்றுக்கொண்ட "இக நைன நா" என்ற புஸ்பலதிகா இராக பாடலை அவருக்குப் பாடிக் காண்பிக்க விரும்பினார். ஆனால் அப்பாடலை இயற்றியவர் யாரென அவருக்குத் தெரியவில்லை. மரணப் படுக்கையில் இருந்த தந்தையிடம் கேட்டார். அரை மயக்க நிலையிலும் இராமநாதன் மெலிதான குரலில் "திருப்பதி நாராயணசாமி" எனப் பதில் கூறினார்.
சுப்பாராம தீட்சிதரின் சங்கீத சம்பிரதாய பிரதர்சினி என்ற நூலை பி. ராஜம் ஐயர் தமிழில் மொழிபெயர்த்தபோது அவருடன் சேர்ந்து பணியாற்றினார். பல நிறுவனங்களில் ஆராய்ச்சி இயக்குனராக பணியாற்றியுள்ளார். 


இருதய புற்றுநோயால் பாதிக்கப்பட்டு சில காலம் உடல் நலமின்றி இருந்த முனைவர் எஸ். இராமநாதன் மார்ச்சு 19, 1988 அன்று சென்னையில் காலமானார் அவரது மகள் முனைவர் வானதி இரகுராமனும், எஸ். சௌம்யாவும் பாடிய சுருட்டி இராகத்தைக் கேட்டுக் கொண்டு அவர் உயிர் பிரிந்தது. 


</doc>
<doc id="211059" url="https://ta.wikipedia.org/wiki?curid=211059" title="புவிநிலை வளையம்">
புவிநிலை வளையம்

புவிநிலை வளையம் (geostationary ring) என்பது புவி ஒத்திணைவு வட்டப்பாதையில் அதிவேகத்தில் சுற்றிவரும் விண்வெளிக் கழிவுத் தொகுதியைக் குறிப்பதாகும். இந்தக் கழிவுகளின் அதிவேகச் சுழற்சியானது பூமி, சூரியன், சந்திரன் மற்றும் சூரியக் கதிர்வீச்சு ஆகியவற்றின் காரணமாய் ஏற்படுகிறது.


</doc>
<doc id="211060" url="https://ta.wikipedia.org/wiki?curid=211060" title="நந்தவனம் (தொலைக்காட்சி தொடர்)">
நந்தவனம் (தொலைக்காட்சி தொடர்)

நந்தவனம் என்பது நவம்பர் 11, 2013 முதல் விஜய் தொலைக்காட்சியில் ஒளிபரப்பான மொழிமாற்றுத் தொடர் ஆகும். இந்த தொடர் திங்கள் முதல் வெள்ளி வரை மதியம் 1:30 மணிக்கு ஒளிபரப்பானது. 

இது ஸ்டார் பிளஸ் தொலைக்காட்சியில் 'சசூரல் கெண்ட ஃபூல்' என்ற பெயரில் மார்ச்சு 1, 2010 முதல் ஏப்ரல் 21, 2012 வரை ஒளிபரப்பாகி 573 அத்தியாங்களுடன் நிறைவு பெற்றது. இந்த தொடர் பெங்காலி மொழியில் 'ஓகோ கெடு சுந்தரி' என்ற பெயரில் ஒளிபரப்பான தொடரின் இந்தி மொழி மறுதயாரிப்பாகும்.

திருமணம் செய்து, புகுந்த வீட்டில் உள்ள உறவுகளின் குணங்களுக்கு ஏற்ப தன்னை மாற்றிக் கொண்டு வாழ வேண்டிய நிலைக்கு ஆளாகும் பெண்ணின் கதை.


இந்த தொடரில் நடித்ததற்காக சிறந்த நடிகை, சிறந்த நடிகர், என 20 மேல் பல விருதுகளை வென்றார்கள்.

தெலுங்கு மொழியில் ஆட்டரில்லு என்ற பெயரில் மொழிமாற்றம் செய்யப்பட்டு மா தொலைக்காட்சியில் ஒளிபரப்பானது.




</doc>
<doc id="211064" url="https://ta.wikipedia.org/wiki?curid=211064" title="பருன் சொப்டி">
பருன் சொப்டி

பருன் சொப்டி இவர் ஒரு சின்னத்திரை நடிகர் ஆவார். இவர் 2009ம் ஆண்டு சாரதா என்ற தொடரின் மூலம் சின்னத்திரைக்கு அறிமுகமானார். இவர் தற்பொழுது இது காதலா? என்ற தொடரில் அஸ்வின் என்ற கதாபாத்திரத்தில் நடித்து வருகிறார். இந்தத் தொடர் ஸ்டார் பிளஸ் டிவியில் ஒளிபரபப்பான Iss Pyaar Ko Kya Naam Doon என்ற தொடரின் தமிழ் மொழிமாற்றத் தொடர் ஆகும்.



</doc>
<doc id="211066" url="https://ta.wikipedia.org/wiki?curid=211066" title="பைரோகுளுட்டமிக் அமிலம்">
பைரோகுளுட்டமிக் அமிலம்

பைரோகுளுட்டமிக் அமிலம் ("Pyroglutamic acid") என்பது ஓர் அசாதாராண அமினோ அமிலம். இது குளுட்டமிக் அமிலத்தின் லாக்டம் வளைய வழிப்பெறுதியாகும். தைரோட்ரோபின் விடுவிக்கும் வளரூக்கி "(Thyrotropin-releaing Hormone)" உள்ளிட்ட சில புரதங்களில் பைரோகுளுட்டமிக் அமிலம் காணப்படுகிறது.


</doc>
<doc id="211078" url="https://ta.wikipedia.org/wiki?curid=211078" title="சிவசங்கர் மேனன்">
சிவசங்கர் மேனன்

சிவசங்கர் மேனன் ("Shivshankar Menon", பிறப்பு: சூலை 5, 1949) இந்திய தூதரும், பிரதமர் மன்மோகன் சிங்கின் அமைச்சரவையில் தேசியப் பாதுகாப்பு ஆலோசகராகப் பணியாற்றி வந்தவரும் ஆவார். இதற்கு முன்பு அவர், பாக்கிஸ்தான் மற்றும் சீனாவிற்கான இந்தியத் தூதராக பணியாற்றியுள்ளார்.


</doc>
<doc id="211084" url="https://ta.wikipedia.org/wiki?curid=211084" title="பனிமய மாதா பெருங்கோவில் (பள்ளிப்புறம்)">
பனிமய மாதா பெருங்கோவில் (பள்ளிப்புறம்)

பனிமய மாதா பெருங்கோவில் (பள்ளிப்புறம்) ("Basilica of Our Lady of Snows" Pallippuram) என்பது இந்தியாவின் கேரள மாநிலத்தில் எற்ணாகுளம் மாவட்டத்தில் கோட்டப்புறம் மறைமாவட்டத்தில் அமைந்துள்ள ஒரு இணைப் பெருங்கோவில் () ஆகும். 

இக்கோவிலை 2012, ஆகத்து 27ஆம் நாள் திருத்தந்தை பதினாறாம் பெனடிக்ட் “இணைப் பெருங்கோவில்” நிலைக்கு உயர்த்தினார். கோட்டப்புறம் மறைமாவட்டத்தின் வெள்ளி ஜூபிலி விழாவின் நிறைவின்போது, அக்டோபர் 7ஆம் நாள் அதிகாரப்பூர்வ அறிவிப்பு வெளியிடப்பட்டது.

பனிமய மாதா பெருங்கோவில் மலையாளத்தில் “மஞ்ஞுமாதா தேவாலயம்” என்று அழைக்கப்படுகிறது. இக்கோவிலின் வரலாறு ஐந்து நூற்றாண்டுகளை உள்ளடக்கியது. 16ஆம் நூற்றாண்டின் தொடக்கத்தில் போர்த்துகீசியர்கள் பள்ளிப்புறத்தில் ஒரு கோட்டை கட்டி எழுப்பினார்கள். அதைத் தொடர்ந்து அன்னை மரியாவுக்கு ஒரு கோவில் கட்டி அர்ப்பணித்தார்கள்.

இக்கோவில் நிறுவப்பட்ட ஆண்டு 1503. பின்னர் 1931இல் கோவில் புதுப்பிக்கப்பட்டது. 2006ஆம் ஆண்டு பனிமய மாதா கோவில் புதிதாக மீண்டும் கட்டப்பட்டது.

முதலில் இக்கோவில் கொச்சி மறைமாவட்டத்தின் கீழ் இருந்தது. அப்போது 1577இல் பனிமய மாதா கோவில் ஒரு தனிப்பங்கு ஆனது. வராப்புழை மறைமாட்டத்திலிருந்து பிரிக்கப்பட்ட கோட்டப்புறம் மறைமாவட்டத்தின் தலைமைக் கோவிலாக இப்போது இக்கோவில் உள்ளது.

இக்கோவிலின் முன்வரலாறு பின்வருமாறு கூறப்படுகிறது: கிபி 52ஆம் ஆண்டில் இயேசுவின் சீடரான புனித தோமா பண்டைய முசிறி துறைமுகத்தின் அருகே மலியங்கரையில் வந்திறங்கினார். பெரியாறு அரபிக்கடலில் கலக்குமுன்பு மூன்று கிளைகளாகப் பிரிவதால் “முசிறி” என்ற பெயர் எழுந்தது. முசிறித் துறைமுகம் 1341இல் ஏற்பட்ட பெருவெள்ளத்தில் அழிந்து போனது. பெருவெள்ளத்தின் விளைவாக, கொச்சி அருகே வைப்பீன் தீவு வேம்பநாடு ஏரியில் உருவானது.

பல இடங்களிலுமிருந்து மக்கள் அத்தீவுக்கு வந்து குடியேறினார்கள். 1503இல் போர்த்துகீசியர்கள் அங்கே ஒரு கோட்டை கட்டி எழுப்பினார்கள். ஐரோப்பிய பாணியில் இந்தியாவில் கட்டப்பட்ட முதல் கோட்டை இதுவே. அதே ஆண்டில் அவர்கள் அங்கே ஒரு கோவிலையும் கட்டினார்கள்.

18ஆம் நூற்றாண்டில் மைசூரிலிருந்து திப்பு சுல்தான் கேரளத்தின்மீது படையெடுத்து வந்தார். சாலக்குடி ஆற்றின் அருகே பாளையம் இறங்கி திருவிதாங்கூரைத் தாக்க அவர் திட்டமிருந்தார். அவர் அப்பகுதிகளில் இருந்த பெரும்பாலான கிறித்தவக் கோவில்களையும் இந்துக் கோவில்களையும் தரைமட்டமாக்கினார். கிறித்தவர்கள் பனிமய மாதா கோவிலில் ஒன்றுகூடி அன்னையின் அருளை வேண்டினார்கள். அப்போது ஒரு பனிமூட்டம் ஏற்பட்டது. அது மிகவும் அடர்த்தியாக இருந்ததால் திப்பு சுல்தானின் படைகளால் கோவிலையோ சூழிடங்களையோ அடையாளம் காண முடியவில்லையாம். அது அரபிக்கடலின் பகுதியோ என்று அவர்கள் நினைத்த அவ்வேளையில் பெரியாற்றில் வெள்ளப் பெருக்கு ஏற்பட்டு மன்னன் தன் படைகளின் ஒரு பகுதியை இழந்துவிட்டு மைசூர் திரும்பினாராம்.

இந்த புதுமையான நிகழ்ச்சியைத் தொடர்ந்து மக்கள் அன்னை மரியாவை “பனிமய மாதா” (மஞ்ஞுமாதா) என்று அழைத்தனராம்.

இக்கோவிலின் 500ஆம் ஆண்டு விழா 2007இல் கொண்டாடப்பட்டது.

2012ஆம் ஆண்டு ஆகத்து 27ஆம் நாள் பனிமய மாதா கோவில் “துணைப் பெருங்கோவில்” நிலைக்கு உயர்த்தப்பட்டது. திருத்தந்தை பதினாறாம் பெனடிக்ட் கொடுத்த அறிக்கையை அவருடைய இந்தியத் தூதர் சால்வத்தோரே பென்னாக்கியோ வாசித்தளித்தார்.

பனிமய மாதா கோவில் திருவிழா ஆண்டுதோறும் ஆகஸ்டு 5ஆம் நாள் மிகச்சிறப்பாகக் கொண்டாடப்படுகிறது. சூலை 30 மாலையில் விழாக் கொண்டாட்டம் தொடங்கும்.



</doc>
<doc id="211088" url="https://ta.wikipedia.org/wiki?curid=211088" title="சங்கீத சூடாமணி விருது">
சங்கீத சூடாமணி விருது

சங்கீத சூடாமணி விருது (Sangeetha Choodamani Award) சென்னை ஸ்ரீ கிருஷ்ண கான சபாவினால் 1971ஆம் ஆண்டு தொடக்கம் ஒவ்வொரு ஆண்டும் வழங்கப்படும் ஒரு விருதாகும். இந்த விருது சபா நடத்தும் கோகுலாஷ்டமி இசை விழாவின் தொடக்க நாளன்று இசைத் திறமை உள்ளவரும் மக்கள் நன்மதிப்பைப் பெற்றவருமான ஒரு இசைக் கலைஞருக்கு வழங்கப்படுகிறது. விருதைப் பெறும் கலைஞருக்கு சால்வை போர்த்தப்பட்டு ஒரு தங்கப் பதக்கம், 50,000 ரூபா பணமுடிப்பு, பாராட்டுப் பத்திரம் என்பன வழங்கப்படுகின்றன.



</doc>
<doc id="211091" url="https://ta.wikipedia.org/wiki?curid=211091" title="இரா. நடராசன்">
இரா. நடராசன்

ஆயிஷா நடராசன் எ இரா. நடராசன் , 2014 ஆம் ஆண்டிற்கான பால சாகித்திய அகாதமி விருது பெற்ற சிறுவர் இலக்கிய எழுத்தாளர் . இவர் எழுதிய ஆயிஷா எனும் சிறுகதை ஏற்படுத்திய தாக்கத்தால் இவர் ஆயிஷா நடராசன் என்ற பெயரால் அழைக்கப்படுகிறார். இந்த ஆயிஷா சிறுகதை இவருடைய இரா. நடராசன் சிறுகதைகள் என்ற தொகுப்பிலும் தனிநூலாகவும் கிடைக்கிறது. எளிய தமிழில் அறிவியல் கருத்துகளையும், சில மொழி பெயர்ப்பு நூல்களையும், மாணவர்களுக்கு உதவக்கூடிய எளிய அறிவியல் சோதனைகள் போன்ற பல நூல்களை எழுதியுள்ளார்.

இயற்பியல், கல்வியியல் மேலாண்மை, உளவியல் ஆகிய துறைகளில் முதுகலைப் பட்டம் பெற்றவர் மற்றும் எழுத்தாளர். கடலூரில் கிருஷ்ணசாமி நினைவு மெட்ரிக் மேல்நிலைப்பள்ளியில் தலைமை ஆசிரியராக இரா,நடராசன் பணியாற்றி வருகிறார். கடந்த 12 ஆண்டுகளாக தொடர்ந்து புத்தகங்களுக்காவே வெளிவரும் 'புத்தகம் பேசுது' மாத இதழின் ஆசிரியர்.

இவரின் சிறுகதைகள் உலகளாவிய வாசகர் கவனத்தை ஈர்த்தவை. தமிழ் மொழியில் எழுதப்பட்ட இக்கதைகளில் சில தெலுங்கு, மலையாளம், இந்தி, ஆங்கிலம், பிரஞ்சு உட்பட பல மொழிகளில் மொழியாக்கம் செய்யப்பட்டுள்ளன. உலக சிறுகதை தொகுதிகள் சிலவற்றில் இவரின் சில கதைகள் இடம் பெற்றுள்ளன. இவைகளில் நான்கு கதைகள் குறும்படங்களாக எடுக்கப்பட்டு பன்னாட்டுப் பட விழாகளில் விருதுகளைப் பெற்றுள்ளன. 


இவை தவிர்த்து மேலும் பல புத்தகங்களை எழுதியுள்ளார்.

பால சாகித்திய அகாதமி விருதுகள்


</doc>
<doc id="211092" url="https://ta.wikipedia.org/wiki?curid=211092" title="சேற்றுமுட்டி செல்லியாயி கோயில்">
சேற்றுமுட்டி செல்லியாயி கோயில்

சேற்றுமுட்டி செல்லியாயி கோயில் அல்லது சேத்துமுட்டி செல்லியாயி கோயில் என்பது தமிழ்நாட்டில் சேலம் மாவட்டம், சங்ககிரி வட்டம், வைகுந்தம் என்னும் கிராமத்தில் ஏரிக்கரையில் அமைந்துள்ளது. இக் கோயில் தெய்வத்தை 'சேத்துமுட்டி செல்லியாயி' என்று குறிப்பிடுகின்றனர். தற்போது செல்லாண்டியம்மன் கோயில் எனவும் குறிப்பிடுகின்றனர். ஆண்டுதோறும் ஐப்பசி மாதத்தில் இக் கோயிலில் திருவிழா நடத்தப்படுகிறது. திருவிழாவின் போது இத் தெய்வத்தின் அடியவர்கள் "முட்டி" என்ற சிறிய மண்சட்டியுடன் ஏரியில் நீராடி, சிறிதளவுச் சேற்றை அள்ளி அம் முட்டியிலும், உடலிலும் பூசிக்கொண்டு, கோயிலை மூன்றுமுறை சுற்றிய பிறகு கோயிலின் அருகில் உள்ள மரத்தின்மேல் அம் முட்டியைப் போட்டு உடைப்பது வழக்கம்.


</doc>
<doc id="211094" url="https://ta.wikipedia.org/wiki?curid=211094" title="வீரை (மரம்)">
வீரை (மரம்)

வீரை ("Drypetes sepiaria") என்பது இந்தியா, இலங்கை ஆகிய நாடுகளில் காணப்படும் ஓர் மரம். குறுங்காடுகளிலும் மழைக்காடுகளிலும் காணப்படும் இதன் செந்நிறப்பழங்கள் உண்ணக்கூடியவை. இந்த மர உள்ளமைப்பு உறுதியும் நார்த்தன்மையும் கொண்டிருப்பதால் உதிரி உபயோகங்களுக்கும், வேலிக்கும், விறகுக்கும் பயன்படுத்தப்படுகிறது. 



</doc>
<doc id="211098" url="https://ta.wikipedia.org/wiki?curid=211098" title="காங்கிரஸ் களை">
காங்கிரஸ் களை

காங்கிரஸ் களை ("Parthenium hysterophorus") என்பது அமெரிக்க வெப்பமண்டலத்தைச் சேர்ந்த சாமந்தி குடும்ப பூக்கும் தாவரம் ஆகும். இது பொதுவாக ஆங்கிலத்தில் இருவிதமாக (""Santa Maria Feverfew""; ""Whitetop Weed"") அழைக்கப்படுகிறது. பொதுவாக, ஆக்கிரமிப்பு இனமான இது இந்தியா, அவுஸ்திரேலியா மற்றும் ஆப்பிரிக்காவின் பகுதிகளில் காணப்படுகின்றது. இது சிக்கல் மிகுந்த நிலங்கள், தோட்டம் உட்பட புல்வெளி மற்றும் வீதியோரங்களை ஆக்கிரமிக்கும். இந்தியாவிலும் இலங்கையிலும் இது உள்ளூர் வழக்கில் "காங்கிரஸ் களை" என, காங்கிரஸ் கட்சியின் அரசியல் செயற்பாட்டை உவமிப்பதனால் அறியப்படுகின்றது. இது ஒவ்வாமையைத் தூண்டும் ஒன்றாகவுள்ளது.

இத்தாவரத்தினைத் தொடுவதினால் மனிதர்களுக்கு தோல் அழற்சியும் சுவாசம் தொடர்பில் ஒழுங்கின்மையும், கால்நடை மற்றும் வீட்டு விலங்குகளுக்கு தோல் அழற்சியும் ஏற்படும்.

களைகளை அழிக்கும் முக்கியமான கிளைபோசேட்டு எனும் களைக்கொல்லிக்கு எதிர்ப்புள்ளதாக பார்த்தீனியம் காணப்படுகின்றது. காமாக்சின் கலவை (600 லீட்டர் நீருக்கு 2 லீட்டர் கலவை) தாவரம் வளரும் இடங்களான பாதையோரங்கள் மற்றும் பயன்படுத்தும் நிலங்களில் பிரயோகிக்கலாம். பயிர்கள் உள்ள இடத்தில், இக்களை மீது கையினால் கலவையினை தேய்க்கலாம். தோட்டத்தில் குறைவாக இருந்தால், ஒவ்வொன்றாக பிடுங்கலாம். இல்லாவிட்டால், இது கட்டுப்படுத்த முடியாதளவிற்கு மிக வேகமாக பரவிவிடும். இத்தாவரம் இளமையாக இருக்கும்போது களைக்கொல்லி பயன்படுத்தப்படல் வேண்டும்.

இந்தியப்படை இலங்கையில் நிலை கொண்டிருந்த காலத்தில் மனிதர்களுக்கும், விவசாய நிலங்களுக்கும், கால்நடை மற்றும் விலங்குகளுக்கும் ஊறு விளைவிக்க இது வட- கிழக்கில் இந்தியப்படையினால் பரப்பப்பட்டதாக குற்றச்சாட்டு இருந்தது. வவுனியாவில் மட்டும் 200 கெக்டயர் நிலம் இதனால் பாதிக்கப்பட்டு, பல பின் விளைவுகளாக களை கட்டுப்படுத்த முடியாமை மற்றும் தோல் நோய்களும் ஏற்பட்டது.


</doc>
<doc id="211103" url="https://ta.wikipedia.org/wiki?curid=211103" title="நீரின் தன்னயனாக்கல்">
நீரின் தன்னயனாக்கல்

நீர் மூலக்கூறு தனது தூய வடிவிலோ அல்லது கரைசலொன்றிலோ ஒரு ஐதரசன் அணுவின் கருவை இழந்து ஐதரொக்சைட்டு அயனை (OH)உருவாக்கல் நீரின் தன்னயனாக்கல் எனப்படும். இழக்கப்பட்ட ஐதரசன் அயன் (H) வேறொரு நீர் மூலக்கூறொன்றுடன் இணைந்து ஐதரோனியம் அயனை (HO)உருவாக்கும். நீரின் இத்தன்னயனாக்கல் இயல்பு நீரின் ஈரியல்பைக் காட்டுகின்றது.

தூய நீர் மிகவும் குறைவாகவே மின்னைக் கடத்தும். இவ்வளவு 0.055 µS∙cm என கணிப்பிடப்பட்டுள்ளது. இவ்வளவு நீரின் தன்னயனாக்கத்தால் உருவாகும் அயன்களாலேயே என்க் கருதப்படுகின்றது. 

அயன்களின் செறிவின் அடிப்படையில் மேற்படி தாக்கத்துக்கான சமநிலை மாறிலி பின்வருமாறு வழங்கப்படும்.

நீரின் அயனாக்கல் மாறிலியை (K) நீரிலுள்ள அயன்களின் செறிவையும் சமநிலை மாறிலியையும் கொண்டு கணிக்கலாம்.

இதில் [HO] என்பது ஐதரோனியம் அயனின் செறிவையும், [OH] என்பது ஐதரொக்சைட்டு அயனின் செறிவையும் குறிக்கின்றது.

25 °C வெப்பநிலையில் "K"இன் அளவு ஆகக் காணப்படும். இவ்வளவீட்டைக் கொண்டு நீரின் தன்னயனாக்கல் தூய நீரில் மிக அரிதாகவே நிகழ்கின்றதென அறிந்து கொள்ளலாம்.


</doc>
<doc id="211104" url="https://ta.wikipedia.org/wiki?curid=211104" title="சாகிதான்">
சாகிதான்

சாகிதன் (Zahedan பாரசீக மொழி: زاهدان‎) என்பது ஈரானின் சிச்தான் மற்றும் பலுசிஸ்த்தான் மாகாணம் பகுதியில் அமைந்துள்ள நகரமாகும். "சாகிதன்" எனும் சொல்லுக்கு "தெய்வ பக்தியுள்ள" என்று பொருள் ஆகும். 2006 ஆம் ஆண்டின் மக்கட்தொகைக் கணக்கெடுப்பின்படி இங்கு 1,09,488 குடும்பங்கள் வசிக்கின்றனர். மொத்த மக்கட்தொகை 5,52.706 ஆகும்.

"சாகிதன்" பாக்கிஸ்தான் மற்றும் ஆப்கானிஸ்தான் ஆகிய நாடுகளின் அருகே அமைந்துள்ளது. இந்நகரம் கடல் மட்டத்திலிருந்து 1,352 மீட்டர்கள் உயரத்தில் அமைந்துள்ளது. மேலும் "ஈரானின்" தலைநகர் தெஹ்ரானிலிருந்து 1,605 கிலோமீட்டர்கள் தொலைவில் அமைந்துள்ளது. இந்நகரத்தின் அமைவிடம் ஆகும்.



</doc>
<doc id="211105" url="https://ta.wikipedia.org/wiki?curid=211105" title="சீசுத்தானும் பலுச்சிசுத்தானும் மாகாணம்">
சீசுத்தானும் பலுச்சிசுத்தானும் மாகாணம்

சிச்தான் மற்றும் பலுசிஸ்த்தான் மாகாணம் (Sistan and Baluchestan Province, பாரசீக மொழி: استان سيستان و بلوچستان‎) ஈரானின் 31 மாகாணங்களுள் ஒன்று. இது நாட்டின் தென்கிழக்குப் பகுதியில் அமைந்துள்ளது. பாக்கிஸ்தான் மற்றும் ஆப்கானிஸ்தான் நாடுகளை எல்ல்லையாகக் கொண்டுள்ளது. இம்மாகாணத்தின் தலைநகரம் சாகிதன் நகர் ஆகும்.
இம்மாகாணம் "ஈரானின்" மிகப்பெரிய மாகாணம் ஆகும். இதன் பரப்பளவு 181,785 கிமீ ஆகும். இதன் மக்கட்தொகை 25,34,327 ஆகும். 


</doc>
<doc id="211115" url="https://ta.wikipedia.org/wiki?curid=211115" title="சாகிதன் விமான நிலையம்">
சாகிதன் விமான நிலையம்

சாகிதன் விமான நிலையம் (Zahedan Airport) ஈரானின் சிச்தான் மற்றும் பலுசிஸ்த்தான் மாகாணத்திலுள்ள சாகிதன் நகரில் அமைந்துள்ளது.


</doc>
<doc id="211120" url="https://ta.wikipedia.org/wiki?curid=211120" title="கொனாரக் விமான நிலையம்">
கொனாரக் விமான நிலையம்

கொனாரக் விமான நிலையம் (Konarak International Airport) ஈரானின் சபாகர் நகரில் அமைந்துள்ளது. 


</doc>
<doc id="211121" url="https://ta.wikipedia.org/wiki?curid=211121" title="தேசிய பால்பண்ணை மேம்பாட்டு வாரியம் (இந்தியா)">
தேசிய பால்பண்ணை மேம்பாட்டு வாரியம் (இந்தியா)

தேசிய பால்வள மேம்பாட்டு வாரியம் (National Dairy Developement Board-NDDB) இந்திய நாடாளுமன்றச் சட்டத்தின் கீழ் அமைக்கப்பட்ட தேசிய முக்கியத்துவம் வாய்ந்த ஒரு நிறுவனம் ஆகும். இதன் தலைமை அலுவலகம் ஆனந்த், குஜராத்தில் உள்ளது. இத் தலைமை அலுவலகத்தின் தலைவர் பொறுப்பு வகிப்பவர் டாக்டர் அம்ரிதா படேல் ஆவார்.

இது டாக்டர் வர்கீஸ் குரியன் ஆல் நிறுவப்பட்டது. தேசிய பால்பண்ணை மேம்பாட்டு வாரியம் (NDDB) 1965 ல் உருவாக்கப்பட்டது. லால் பகதூர் சாஸ்திரியின் கனவான கைரா கூட்டுறவு பால் உற்பத்தியாளர்கள் சங்கம் (அமுல்) மூலம் இந்தியா முழுவதும் பால் வழங்கும் திட்டம் தேசிய பால்பண்ணை மேம்பாட்டு வாரியம் மூலம் நிறைவானது.



</doc>
<doc id="211122" url="https://ta.wikipedia.org/wiki?curid=211122" title="எறிபொருள் இயக்கம்">
எறிபொருள் இயக்கம்

புவி மேற்பரப்புக்கு அண்மையில் எறியப்படும் ஒரு பொருளின் பரபோலா வடிவப் பாதையில் நிகழும் புவியீர்ப்பால் மாத்திரம் செல்வாக்கு செலுத்தப்படும் இயக்க வகையே எறிபொருள் இயக்கம் ("Projectile motion") எனப்படும். அப்பொருள் எறியப்படும் கணத்தில் மாத்திரமே வேறு விசையின் தாக்கம் காணப்படும். அதன் மீதி இயக்கம் முழுவதும் எறியப்படும் போது இருந்த ஆரம்ப வேகத்திலும், எறியப்பட்ட கோணத்திலும், புவியீர்ப்பு விசையிலுமே தங்கியிருக்கும். எனினும் அன்றாட வாழ்க்கையில் இவ்வெறிபொருள் இயக்கம் வேறு விசைகளான வளியின் இயக்கத் தடை அல்லது இழுவை விசையால் செல்வாக்கு செலுத்தப்படும். பொதுவாக கணக்குகளில் இக்காரணிகள் தவிர்க்கப்பட்டு கணக்குகள் செய்யப்படுகின்றன.

எறிபொருள் இயக்கம் ஆரம்ப வேகமொன்றுடன் (v) ஆரம்பமாகும். ஆரம்ப வேகம் இல்லாவிட்டால் எறிபொருள் இயக்கம் சாத்தியமாகாது. இவ்வாரம்ப வேகம் பின்வருமாறு காட்டப்படும்.

எறியப்படும் கோணம் "θ" தெரிந்திருந்தால் திரிகோண கணிதத்தைக் கொண்டு ஆரம்ப வேகத்தின் கிடை (v) மற்றும் நெட்டாங்கு (v) கூறுகளைக் கணிக்க இயலும்.

எறிபொருள் வீச்சு(R), பொருள் அடையும் அதிகூடிய உயரம்(h), எறியப்பட்ட கோணம்("θ") என்பன தெரிந்திருந்தால் பின்வரும் முறை மூலம் ஆரம்ப வேகத்தைக் கணிக்க முடியும்.

எறிபொருள் இயக்கத்தில் நெட்டாங்கு இயக்கமும், கிடை இயக்கமும் ஒன்றிலிருந்து ஒன்று முற்றாக சுதந்திரமானவையாகும். கிடை இயக்கக் கூறோ, நெட்டாங்கு இயக்கக் கூறோ ஒன்றில் ஒன்று செல்வாக்கு செலுத்தாது. 

எறிபொருள் இயக்கத்தில் புவியீர்ப்பைத் தவிர வேறு விசைகள் ஈடுபடாததால் இயக்கத்தின் கிடைக்கூறில் எவ்வித ஆர்முடுகலும் காணப்படாது. வளியின் எதிர்ப்பைப் புறக்கணித்தால் கிடையியக்க வேகம் மாறிலியாகவே காணப்படும். நெட்டாங்கு இயக்கம் முழுமையாக புவியீர்ப்பால் கட்டுப்படுத்தப்படுகின்றது. 

எறிபொருள் இயக்கத்தின் போது வேகத்தின் கிடைக்கூறு மாறுபடாமல் இருக்கும் (காற்றின் எதிர்ப்பைப் புறக்கணித்தால்). எனினும் வேகத்தின் நெட்டாங்குப் பகுதி எதிர்த்திசையில் பூமியை நோக்கி அதிகரித்துச் செல்லும். இவ்விரு கூறுகளையும் பைதகரசின் திரிகோண கொள்கையைப் பயன்படுத்தி இணைத்தால் பொருளின் மொத்த வேகம் பெறப்படும். 

மொத்த வேகத்தின் அளவு (பைதகரசின் கொள்கையைப் பயன்படுத்தி):

பொருள் அதே கிடைப் பரப்பில் விழுமெனில் புவியீர்ப்பு தவிர்ந்த வேறெந்த புற விசையும் எறியத்தில் தொழிற்படவில்லை எனக் கருத்தில் கொண்டால் எறியப்பட்ட ஆரம்ப வேகத்திலேயே பொருள் விழும். எனினும் நடைமுறை வாழ்க்கையில் வளித்தடை காணப்படுவதால் எறியப்பட்டதிலும் பார்க்க குறைந்த வேகத்துடனேயே பொருள் விழுகின்றது.

இவ்வாய்ப்பாடுகளில் "t" எழுத்து நேரத்தைக் குறிக்கின்றது. கிடை மற்றும் நெட்டாங்குக் கூறுகள் பின்வருமாறு கண்டறியப்படும்.
இக்கிடை மற்றும் நெட்டாங்குக் கூறுகளைப் பயன்படுத்தி மொத்த இடப்பெயர்ச்சி கண்டறியப்படும்.

எறியப்படும் எறியத்தின் நெட்டாங்கு/ நிலைக்குத்து வேகம் அதியுயர்ப் புள்ளியில் பூச்சியமாகும். இத்தரவையும் அதியுயர் புள்ளியை அடைய எடுக்கும் நேரத்தையும் கொண்டு அதியுயர் உயரத்தைக் கணிக்கலாம். இப்புள்ளியை அடைய எடுக்கும் நேரத்தைக் (t) கணித்து பின் அதியுயர் உயரத்தைக் (h) கணிக்க வேண்டும்.

அதியுயர் புள்ளியை அடைய எடுக்கும் நேரம்:
எறியம் அடையும் அதியுயர் உயரம்:

எறியம் எறியப்படும் அதே கிடைப்பரப்பில் விழும் சந்தர்ப்பத்திலும், வளித்தடையைப் புறக்கணிக்கும் போதும் பின்வரும் கணிப்புகள் பொருத்தமானதாகும். நிலத்தில் மீண்டும் விழும் சந்தர்ப்பத்தில் நிலைக்குத்து இடப்பெயர்ச்சி பூச்சியமாகும். இத்தரவைக் கொண்டு பறப்பு நேரத்தைக் கணிக்கலாம். இப்பறப்பு நேரத்தை ஆரம்ப வேகத்தின் கிடைக்கூறால் பெருக்குவதன் மூலம் எறியம் விழும் கிடைத் தூரத்தைக் கண்டறியலாம்.

பறப்பு நேரம்:
நேரத்தைப் பிரதியிடுவதால் அதிகூடிய கிடைத்தூரம்:
எனவே

இவ்வதிகூடிய கிடைத்தூரம் பின்வரும் நிலையில் அதிகூடியதாக இருக்கும்

அல்லது
எனவே ஒரு பொருளை 45 பாகையில் எறியும் போதே அதிகூடிய தூரத்துக்கு அதனை எறிய முடியும். 


</doc>
<doc id="211125" url="https://ta.wikipedia.org/wiki?curid=211125" title="தேசிய ஒருங்கிணைந்த பூச்சி மேலாண்மை மையம் (இந்தியா)">
தேசிய ஒருங்கிணைந்த பூச்சி மேலாண்மை மையம் (இந்தியா)

தேசிய ஒருங்கிணைந்த பூச்சி மேலாண்மை மையம் ("National Centre for Integrated Pest Management", NCIPM) 1988 பிப்ரவரியில் இந்தியாவில் நிறுவப்பட்டது. இது இந்திய வேளாண் ஆராய்ச்சி சபையின் ஓரு அமைப்பாகும். இது பூச்சிகள் மற்றும் அவற்றின் இயற்கையான எதிரிகளின் பாதுகாப்பினை கண்காணிப்பது குறித்து வலியுறுத்துகிறது. இதன் அலுவலகம் புது தில்லி தொடருந்து நிலையத்திற்க்கு மேற்கே 8 கி.மீ. தொலைவில் அமைந்துள்ளது.



</doc>
<doc id="211126" url="https://ta.wikipedia.org/wiki?curid=211126" title="தேசிய தோட்டக்கலை வாரியம்">
தேசிய தோட்டக்கலை வாரியம்

தேசிய தோட்டக்கலை வாரியம் ("National Horticulture Board -NHB"), சங்கங்கள் பதிவுச் சட்டம் 1860 இன் கீழ் ஒரு தன்னாட்சிச் சங்கமாக 1984 ஆம் ஆண்டு, இந்திய அரசால் அமைக்கப்பட்டது.




</doc>
<doc id="211132" url="https://ta.wikipedia.org/wiki?curid=211132" title="ராஜ்காட் விமான நிலையம்">
ராஜ்காட் விமான நிலையம்

ராஜ்காட் விமான நிலையம் (Rajkot Airport) இந்தியாவின் குஜராத் மாநிலத்தில் அமைந்துள்ளது. இங்கு தினமும் "ஜெட் ஏர்வேய்ஸ்" மற்றும் "ஏர் இந்தியா" விமானங்கள் சேவையளிக்கின்றன. போயிங் 737 மற்றும் ஏடிஆர் 72 (ATR 72) விமானங்களை இங்கு நிறுத்தும் வசதி உள்ளது. மேலும் இவ்விமான நிலைய முனையத்தை 125 மக்கள் பயன்படுத்தும் வசதி உள்ளது.


</doc>
<doc id="211135" url="https://ta.wikipedia.org/wiki?curid=211135" title="தேசிய நெடுஞ்சாலை வளர்ச்சி திட்டம் (இந்தியா)">
தேசிய நெடுஞ்சாலை வளர்ச்சி திட்டம் (இந்தியா)

தேசிய நெடுஞ்சாலை வளர்ச்சி திட்டம் ("National Highways Development Project") என்பது இந்திய அரசாங்கத்தின் ஒரு திட்டமாகும். இந்தத் திட்டம் 1998 ல் அடல் பிகாரி வாச்பாய் அரசால் கொண்டுவரப்பட்டது. தேசிய நெடுஞ்சாலைகள் என்பது மொத்த சாலை தூரங்களில் 2 % மட்டுமே ஆனால் இந்தியாவின் மொத்த போக்குவரத்தில் 40 % இந்த சாலைகள் மூலமாகவே நடைபெறுகிறது. 

இந்த திட்டத்தின் நோக்கம் இந்திய நெடுஞ்சாலைகளை விரிவுபடுத்துவது, தரமுயர்த்துவது, அகலமாக்குவது போன்றவையாகும்.இத்திட்டம் இந்திய தேசிய நெடுஞ்சாலை ஆணையத்தை (NHAI) கொண்டு சாலை, நெடுஞ்சாலை மற்றும் போக்குவரத்து அமைச்சகம் மூலம் செயல்படுத்தப்படுகிறது.



</doc>
<doc id="211136" url="https://ta.wikipedia.org/wiki?curid=211136" title="திருப்பதி விமான நிலையம்">
திருப்பதி விமான நிலையம்

திருப்பதி விமான நிலையம் (Tirupati Airport) "ரேணிகுண்டா விமான நிலையம்" (Renigunta Airport) என்றும் அழைக்கப்படுகிறது. இவ்விமான நிலையம் இந்தியாவின் ஆந்திரப் பிரதேசம் மாநிலத்தில் சித்தூர் மாவட்டத்தில் அமைந்துள்ளது. திருப்பதி நகரிலிருந்து 14 கிலோமீட்டர்கள் தொலைவில் அமைந்துள்ளது. இரவு நேர விமானப் பயன்பாட்டிற்கு ஏற்றவாறு இவ்விமான நிலையம் தரம் உயர்த்தப்படும் என அரசால் 2012 ஆம் ஆண்டு ஜனவரி மாதம் அறிவிக்கப்பட்டு 2013 ஆம் ஆண்டு பிப்ரவரி மாதம் தரம் உயர்த்தப்பட்டது. 


</doc>
<doc id="211146" url="https://ta.wikipedia.org/wiki?curid=211146" title="கே. வி. நாராயணசுவாமி">
கே. வி. நாராயணசுவாமி

கே. வி. நாராயணசுவாமி (K. V. Narayanaswamy பி: நவம்பர் 15, 1923 - இ: ஏப்பிரல் 1, 2002) என பரவலாக அறியப்படும் பாலக்காடு கொல்லெங்கொட விசுவநாத நாராயணசுவாமி தென்னிந்தியாவைச் சேர்ந்த ஒரு கருநாடக இசை வாய்ப்பாட்டு கலைஞர்.

தற்போது கேரள மாநிலத்தில் உள்ள பாலக்காட்டில் கொல்லெங்கொட விசுவநாத பாகவதருக்கும் முத்துலட்சுமிக்கும் மகனாகப் பிறந்தார். இவரது தந்தை விசுவநாத பாகவதர் ஒரு வயலின் வித்துவான். இவரது பாட்டனார் நாராயண பாகவதரும் கொள்ளூப்பாட்டனார் விசுவம் பாகவதரும் கேரளாவில் பிரசித்தி பெற்ற கிருஷ்ணன் ஆட்டத்தில் பாடகர்களாக இருந்தார்கள். விசுவம் பாகவதர் திருவாங்கூர் சமஸ்தானத்தை 1860 தொடக்கம் 1880 வரை ஆட்சி செய்த ஆயிலியம் திருநாள் மகாராஜாவால் கௌரவிக்கப் பட்டவர்.
இவர் பிற்காலத்தில் இசைத் துறையில் ஒளிர வேண்டுமென அப்போதே தீர்மானிக்கப்பட்டுவிட்ட படியால் இவரது பள்ளிப் படிப்பு ஏழாவது வகுப்புடன் நிறுத்தப் பட்டது.
தொடக்கத்தில் தனது தந்தையிடமும் பாட்டனிடமும் இசை கற்றுக் கொண்டார். குடும்ப நண்பரான பாலக்காடு மணி ஐயர் இவரை தனது மாணவனாக ஏற்றுக் கொண்டார். மணி ஐயரிடம் நிரவலும் ஸ்வரம் பாடுதலும் கற்றுக் கொண்டார். இதனால் சிறு வயதிலேயே லய கட்டுப்பாடு அவர் உள்ளத்தில் பதிந்தது. மணி ஐயரின் ஆலோசனைப்படி இடையில் சில காலம் கல்பாத்தியில் இருந்த சி. எஸ். கிருஷ்ண ஐயரிடமும் இசை கற்றார்.
1941ல் சென்னைக்கு வந்து "பாப்பா" கே. எஸ். வெங்கடராமையாவிடம் இசை கற்கத் தொடங்கினார். பின்னர் 1942 தொடக்கம் அரியக்குடி iராமானுஜ ஐயங்காரிடம் குருகுல வாச முறையில் இசைப் பயிற்சி பெற்றார். அரியக்குடியாரின் கச்சேரிகளில் தம்பூரா மீட்டும் பொறுப்பு இவருக்கு கொடுக்கப் பட்டதால் கூடவே பாடி பயிற்சி பெறும் வாய்ப்பு கிடைத்தது. குருகுல வாசத்தின் போது பி. ராஜம் ஐயர், மதுரை கிருஷ்ணன் ஆகியோரும் இவருடன் கூட இருந்தனர். 
டி. பாலசரஸ்வதியின் தாயாராகிய ஜயம்மாளிடம் பதம், ஜாவளி என்பனவற்றைக் கற்றுக் கொண்டார்.

சிறு கச்சேரிகள் செய்து வந்தவருக்கு 1947 டிசம்பர் சீசனில் சென்னை மியூசிக் அகாதமியில் கச்சேரி செய்யும் வாய்ப்பு கிடைத்தது. ஆயினும் சென்னையில் அவரது பெரிய கச்சேரி 1954ல் இடம்பெற்றது. மியூசிக் அகாதமியில் இவரது குருவின் கச்சேரி ஏற்பாடு செய்யப் பட்டிருந்தது. ஏதோ காரணத்தால் அவர் அன்று கச்சேரிக்கு வரவில்லை. மணி ஐயரின் உந்துதலுடன் இவர் அன்று கச்சேரி செய்தார். 
அரியக்குடி பாணியை இவர் பின்பற்றி வந்தாலும் அவரது மத்திம கதியைப் போல் அல்லாது நாராயணசுவாமி விளம்பகாலம் எனப்படும் மந்தகதியில் பாடுவார். இந்த விடயத்தில் அவர் முசிரி சுப்பிரமணிய ஐயர் பாணியை பின்பற்றினார் என்று சொல்லலாம்.
பலவித பயிற்சிகளைப் பெற்றதன் காரணமாக இவரின் கச்சேரிகள் சாதகமான எல்லா அம்சங்களையும் கொண்டிருந்தன. கச்சேரியின் கட்டமைப்பு அரியக்குடி பாணியிலேயே இருக்கும். வர்ணத்தில் தொடங்கி கீர்த்தனைகளை ஒவ்வொன்றாக பாடுவார். ஆனால் அரியக்குடியார் போல இல்லாது சற்று மந்த கதியில் பாடுவார்.
தென்னிந்திய மொழிகள் பலவும் அவருக்குத் தெரிந்திருந்ததால் ஒவ்வொரு பாடலையும் பொருள் உணர்ந்து அவற்றின் நயம் வெளிப்படும் வகையில் பாடுவார். அவரது நிரவல்கள் பாவங்களுடன் அற்புதமாக இருக்கும். கச்சேரியின் இறுதிப் பகுதியில் கோபாலகிருஷ்ண பாரதியாரின் நந்தனார் சரித்திரத்தில் வரும் "வருகலாமோ ஐயா" என்ற பாடல் காலத்தால் நிலைத்து நிற்கும் ஒரு பாடலாகும்.
சுமார் 60 ஆண்டுகள் இந்தியாவிலும் வெளிநாடுகளிலும் இசைக் கச்சேரிகள் செய்துள்ளார். அவரது முதலாவது பெரிய வெளிநாட்டுக் கச்சேரி 1965ல் "எடின்பர்க்" (Edinburgh) நகரில் நடந்த இசை விழாவில் இடம் பெற்றது. 

1962ல் சென்னையில் இருந்த கருநாடக இசைக்கான மத்திய கல்லூரியில் (தற்போதைய இசைக் கல்லூரி) ஆசிரியராக சேர்ந்து பின் அதன் முதல்வராகி 1982ல் ஓய்வு பெற்றார். இடையில் 1965ல் அமெரிக்கா வெஸ்லியன் பல்கலைக் கழகத்தில் இரண்டு ஆண்டுகள் இசை ஆசிரியராக பணியாற்றினார்.


பாலக்காடு கே. வி. நாரயணசுவாமியின் வாழ்க்கை சரிதையை பிரபல ஊடகவியலாளரும் இசைப் பிரியருமான நீலம் புத்தகமாக எழுதி 2001ல் வெளியிட்டுள்ளார். இந்த நூல் அதே ஆண்டில் நீதிபதி வி. ஆர். கிருஷ்ணையரால் ஆங்கிலத்தில் எழுதி வெளியிடப்பட்டது.

பாலக்காடு கே. வி. நாராயணசுவாமி ஏப்பிரல் 1, 2002ல் காலமானார்.


</doc>
<doc id="211157" url="https://ta.wikipedia.org/wiki?curid=211157" title="புனித வியாகுல அன்னை பெருங்கோவில் (திருச்சூர்)">
புனித வியாகுல அன்னை பெருங்கோவில் (திருச்சூர்)

புனித வியாகுல அன்னை பெருங்கோவில் ("Our Lady of Dolours Basilica") என்பது இந்தியாவின் கேரள மாநிலத்தில் திரிசூர் நகரில் அமைந்துள்ள சீரோ-மலபார் கத்தோலிக்க திருச்சபையின் இணைப் பெருங்கோவில் ஆகும். இது ஆசியாவிலேயே மிக உயரமான கோவில் கட்டடங்களுள் ஒன்று ஆகும்.

இக்கோவில் கோத்திக் கலைப்பாணியில் அமைந்தது. இந்திய-கோத்திக் பாணிக்கு சிறந்த எடுத்துக்காட்டாக அமைந்த இக்கோவில் கட்டடம் 25,000 சதுர அடிகள் (2,300 சதுர மீட்டர்கள்) பரப்பில் உள்ளது. இக்கோவிலின் முன்புறத்தில் வானுயர எழுகின்ற மணிக்கூண்டுகள் உள்ளன. கோவிலின் நடு நீள்பகுதியை அடுத்துள்ள நீள்பகுதிகள், குறுக்குப் பகுதிகள் ஆகியவை இரு மாடி கொண்டுள்ளன. கோவிலின் நடுப் பீடம் ஒன்றும் இரு பக்கமும் ஐந்து ஐந்தாக வேறு பத்து துணைப் பீடங்களும் இக்கோவிலில் உள்ளன.

இந்தியாவிலேயே மிகப் பெரிய கோவிலான இப்பெருங்கோவிலின் உட்புறத்தில் அலங்கார வேலைப்படுகள் பல உள்ளன. சுவர் ஓவியங்களும் புனிதர் திருச்சிலைகளும் விவிலிய வரலாற்றைச் சித்தரிக்கின்ற ஓவியங்களும் கோவிலின் உள்ளே சிறப்பான விதத்தில் அமைந்துள்ளன.

இக்கோவிலின் முதல் கட்டடமும் பங்கும் 1814இல் ஏற்படுத்தப்பட்டன. இதுவே திரிசூரின் முதல் கத்தோலிக்க கோவில் ஆகும். மேலும், கத்தோலிக்க சீரோ-மலபார் திருச்சபைக்கு இக்கோவில் ஓர் தலைமை இடமாக விளங்கிவந்துள்ளது.

1874இல் கல்தேய கத்தோலிக்க ஆயரான எலியாஸ் மெல்லுஸ் என்பவர் இந்தியா வந்து, தம்மை ஆயராக ஏற்குமாறு கூறி, பல கத்தோலிக்கர்களைத் தம் வசம் ஈர்த்துக்கொண்டார். அந்த ஆயரை ஏற்றுக்கொண்ட குழு புனித வியாகுல அன்னைக் கோவிலை மையமாகக் கொண்டு செயல்பட்டது. படிப்படியாக, கத்தோலிக்க திருச்ச்சபையிலிருந்து பிரிந்து சென்றது. இதுவே “கல்தேய சிரிய திருச்சபை” என்ற பெயர் ஏற்றது. 

இதைத் தொடர்ந்து, சீரோ-மலபார் கத்தோலிக்கர்கள் ஒரு புதிய கோவிலைத் தமக்கென்று 1929இல் கட்டினர்கள். முதலில் இருந்த கோவில் “மார்ட் மரியம் பெரிய கோவில்” () என்ற பெயரைப் பெற்றது. அக்கோவில் இப்போது கல்தேய சிரிய திருச்சபையில் மறைமாவட்டக் கோவிலாகத் திகழ்கின்றது.

1929இல் தொடங்கிய கோவில் கட்டட வேலை பல படிகளில் நடந்து முடிந்தது. முகப்பில் உள்ள இரு பெரிய கோபுரங்களும் 146 அடி (45 மீ.), நடுக்கோபுரம் 260அடி (79 மீ.) உயரம் கொண்டவை. இவ்வாறு இக்கோவில் ஆசியாவிலேயே மிக உயர்ந்த கோவில்களுள் மூன்றாவது இடத்தில் உள்ளது (காண்க: ). 

மிக உயர்ந்தவையான அக்கோபுரங்களைக் கட்டி எழுப்பவது பெரிய சவாலாக இருந்தது. அவற்றைக் கட்டுவதற்காக தமிழ்நாட்டிலிருந்து சில கட்டட வல்லுநர்கள் கொண்டுவரப்பட்டனர். கோவில் கட்டட வேலையை நிறைவுசெய்த கட்டட வல்லுநர் பெயர் அம்புரோசு கவுண்டர்.


</doc>
<doc id="211160" url="https://ta.wikipedia.org/wiki?curid=211160" title="மண்டூகம் (சிற்பநூல்)">
மண்டூகம் (சிற்பநூல்)

இந்தியச் சிற்ப மரபில் மண்டூகம் அல்லது சண்டிதம் என்பது, 32 வகைகளாகச் சொல்லப்படும் தள அமைப்புக்களில் ஒன்று. "மண்டூகம்" என்பது சமசுக்கிருத மொழியில் "தவளை" என்னும் பொருள் தருவது. இது ஒவ்வொரு பக்கமும் எட்டாகப் பிரிக்கப்பட்டு மொத்தம் அறுபத்து நான்கு (8 x 8) பதங்களைக் (நிலத்துண்டு) கொண்டது. இந்த அமைப்பில், நடுவில் வரக்கூடிய நான்கு பதங்கள் பிரம்மாவுக்கு உரியன. மீதியுள்ள அறுபது பதங்களுள் சில பதங்கள் ஒவ்வொன்றும் ஒவ்வொரு தேவருக்கு உரியவை. சில இடங்களில் இரண்டு பதங்களைச் சேர்த்து ஒருவருக்கு உரித்தாக்கப்பட்டு உள்ளன. வேறு சில பதங்கள் ஒவ்வொன்றும் இரண்டாகப் பிரிக்கப்பட்டு ஒவ்வொரு பிரிவும் (அரைப் பதம்) வெவ்வேறு தேவர்களின் பதங்களாக அமைகின்றன. இவ்வாறு 64 பதங்களில் உருவாகும் மொத்தம் 45 பிரிவுகள் 45 தேவர்களுக்கு உரியவையாக உள்ளன.




</doc>
<doc id="211161" url="https://ta.wikipedia.org/wiki?curid=211161" title="எசுப்பானியா தேசிய காற்பந்து அணி">
எசுப்பானியா தேசிய காற்பந்து அணி

எசுப்பானியத் தேசிய கால்பந்து அணி () பன்னாட்டு கால்பந்துப் போட்டிகளில் எசுப்பானியாவின் சார்பாக விளையாடும் அணி ஆகும். இதனை எசுப்பானிய அரச கால்பந்துக் கூட்டமைப்பு நிர்வகித்து வருகிறது. தற்போதைய பயிற்றுனராக வின்சென்ட் டெல் பாஸ்க் இருக்கிறார். இந்த எசுப்பானிய அணியை பொதுவழக்கில் ("சிவப்பு"), ("சிவப்பு வெறி"), ("எசுப்பானிய வெறி") எனக் குறிப்பிடுகின்றனர். 1904இல் பன்னாட்டுக் கால்பந்து சங்கங்களின் கூட்டமைப்பில் உறுப்பினராக இணைந்தது. இதுவரை நடைபெற்ற 19 உலகக்கோப்பை காற்பந்து போட்டிகளில் பதின்மூன்றிலும் 14 ஐரோப்பியப் போட்டிகளில் ஒன்பதிலும் பங்கேற்றுள்ளது. மூத்த மற்றும் இளைய அணிகள் மொத்தம் 73 பன்னாட்டு கோப்பைகளை வென்றுள்ளன.

எசுப்பானியா 2010 உலகக்கோப்பை மற்றும் யூரோ 2012 கோப்பைகளை வென்று உலகக்கோப்பை மற்றும் ஐரோப்பியக் கோப்பைகளின் நடப்பு வாகையாளராவர். உலக எலோ தரவரிசையில் இரண்டாமிடத்தில் உள்ளனர். பிபா உலகத் தரவரிசையில் முதலாமிடத்தில் உள்ளனர். மேலும் யூரோ 2008இல் வென்றமையால் தொடர்ந்து மூன்று பன்னாட்டுக் கோப்பைகளை வென்ற ஒரே தேசிய அணியாக விளங்குகின்றனர். 29 போட்டிகளில் தொடர்ந்து தோல்வியடையாத அணியாக உள்ளனர். இவற்றால் காற்பந்து விமரிசகர்களும், வல்லுனர்களும் முன்னாள் விளையாட்டாளர்களும் தற்போதைய எசுப்பானிய அணியை எக்காலத்திலும் உலகக் கால்பந்து வரலாற்றிலேயே மிகச்சிறந்த அணியாக மதிப்பிடுகின்றனர்.


</doc>
