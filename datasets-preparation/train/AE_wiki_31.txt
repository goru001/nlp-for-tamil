<doc id="410265" url="https://ta.wikipedia.org/wiki?curid=410265" title="பாசுபரசு எழுபுரோமைடு">
பாசுபரசு எழுபுரோமைடு

பாசுபரசு எழுபுரோமைடு "(Phosphorus heptabromide)" என்பது PBr7 என்ற வாய்ப்பாட்டைக் கொண்ட கனிம வேதியியல் சேர்மம் ஆகும். பாசுபரசின் புரோமைடுகளில் ஒன்றான இதை பாசுபரசு எப்டாபுரோமைடு என்று அழைக்கிறார்கள். சாதாரண வெப்ப அழுத்த நிபந்தனைகளில் இது பட்டகைப் படிகங்களாக உருவாகிறது. பாசுபரசு பென்டாபுரோமைடும் புரோமினும் சேர்ந்த கலவையை பதங்கமாகச் செய்வதன் மூலம் பாசுபரசு எழுபுரோமைடு தயாரிக்கப்படுகிறது.
PBr நேர்மின் அயனிகள் டிரைபுரோமைடு (Br) எதிர்மின் அயனிகளுடன் இணையாகச் சேர்க்கப்பட்டுள்ள கட்டமைப்பில் பாசுபரசு எழுபுரோமைடு காணப்படுகிறது. டிரைபுரோமைடு எதிர் மின் அயனி இங்கு சமச்சீர்மையற்ற வடிவில் உள்ளது.


</doc>
<doc id="410278" url="https://ta.wikipedia.org/wiki?curid=410278" title="ஒசூர் கோதண்டராமர் கோயில்">
ஒசூர் கோதண்டராமர் கோயில்

ஒசூர் வெங்கட்ரமண சுவாமி கோயில் என்பது தமிழ்நாட்டில் கிருஷ்ணகிரி மாவட்டம், ஒசூர் நகரில் அமைந்துள்ள இராமர் கோயிலாகும்.

இக்கோயில் ஒசூர் நகரின் மையத்தில் பேஸ்பசாருக்கு அருகில் அமைந்துள்ளது. இது பழமை வாய்ந்த கோயிலாக கருதப்படுகிறது. இங்கு பல கலவெட்டுகளும் உள்ளன.
இக்கோயிலின் கருவறையில் இராமர் பட்டபிசேகக் கோலத்தில் காட்சியளிக்கிறார் என்பது ஒரு தனிச்சிறப்பு ஆகும்.

இக்கோயிலில் ராம நவமி, அனுமன் ஜெயந்தி, தெலுங்கு மாத புரட்டாசி, தமிழ் மாத புரட்டாசி ஆகிய நாட்களில் சிறப்பு வழிபாடு. பஜனைகள். உற்சவர் வீதி உலா, போன்றவை நடத்தப்படுகின்றன.


</doc>
<doc id="410301" url="https://ta.wikipedia.org/wiki?curid=410301" title="ஒசூர் நஞ்சுண்டேசுவரர் கோயில்">
ஒசூர் நஞ்சுண்டேசுவரர் கோயில்

ஒசூர் நஞ்சுணேடேசுவரர் கோயில் தமிழ்நாட்டில் கிருஷ்ணகிரி மாவட்டம், ஒசூர் என்னும் ஊரில் அமைந்துள்ள சிவன் கோயிலாகும்.

நஞ்சுணேடேசுவரர் கோயிலானது வணிகர்களுக்கு உகந்த கோயிலாக உள்ளது. வெளி மாநிலத்தில் இருந்து வணிகம் செய்யவரும் வணிகர்கள் நஞ்சுணேடேசுவரரை வணங்கி தொழில் மேற்கொள்வது வழக்கம். 

இக்கோயிலில் ஒவ்வொரு திங்கட்கிழமைகளிலும் சிறப்பு வழிபாடு நடத்தப்படுகிறது. 


</doc>
<doc id="410324" url="https://ta.wikipedia.org/wiki?curid=410324" title="ஆண்டியப் பூநாரை">
ஆண்டியப் பூநாரை

ஆண்டியப் பூநாரை ("Phoenicoparrus andinus") உலகின் அரிதான பூநாரை இனங்களில் ஒன்றாகும். இது தென்னமெரிக்காவின் ஆண்டிய மலைத்தொடர்களில் வாழ்கிறது.

இப்பூநாரை வெளிர் சிவப்பு நிறத்தில் இருக்கும். மேற்பகுதி வெளுத்தும் அடிப்பகுதி சற்று அடர்ந்த வெளிர் சிவப்பு நிறத்திலும் இருக்கும். கால்கள் மஞ்சளாகவும் மூன்று விரல்களுள்ள கால்களும் உள்ள ஒரே பூநாரை இனம் இதுவேயாகும். இதன் அலகு வெளிர் மஞ்சளும் கருப்பும் கலந்து காணப்படும்.

சுரங்கத் தொழிலாலும் மனிதர்களின் இடையூறாலும் இவற்றின் வாழிடம் பாதிக்கப்படுவதால் இப்பூநாரைகள் அழிவாய்ப்புள்ள இனமாகக் கருதப்படுகிறது.


</doc>
<doc id="410331" url="https://ta.wikipedia.org/wiki?curid=410331" title="பொட்டாசியம் பெராக்சோகுரோமேட்டு">
பொட்டாசியம் பெராக்சோகுரோமேட்டு

பொட்டாசியம் பெராக்சோகுரோமேட்டு "(Potassium peroxochromate)" என்பது K[Cr(O)].என்ற வாய்ப்பாட்டைக் கொண்ட கனிம வேதியியல் சேர்மம் ஆகும். இச்சேர்மத்தை பொட்டாசியம் டெட்ராபெராக்சோகுரோமேட்டு(V) என்ற பெயராலும் அழைக்கிறார்கள். பாராகாந்தத் தன்மையும் செம்பழுப்பு நிறமும் கொண்ட திண்ம சேர்மமாக இது காணப்படுகிறது. +5 என்ற ஆக்சிசனேற்ற நிலையில் குரோமியம் காணப்படும் சில சேர்மங்களில் இதுவும் ஒன்றாகும். டெட்ராபெராக்சோகுரோமேட்டு(V) இன் பொட்டாசியம் உப்பு என இவ்வுப்பை வகைப்படுத்துகிறார்கள். பெராக்சைடு ஈந்தணைவிகளால் மட்டும் நிலைப்புத்தன்மையை அடைகின்ற அணைவுச் சேர்மத்திற்கு இது உதாரணமாகும் . 
பொட்டாசியம் குரோமேட்டையும் ஐதரசன் பெராக்சைடையும் சேர்த்து 0 º செல்சியசு வெப்பநிலையில் வினைபுரியச் செய்வதால் பொட்டாசியம் பெராக்சோகுரோமேட்டு தயாரிக்கப்படுகிறது. 

இடைநிலை விளைபொருளாக உருவாகும் டெட்ராபெராக்சோகுரோமேட்டு(VI) சேர்மமானது ஐதரசன் பெராக்சைடால் ஒடுக்கப்பட்டு பொட்டாசியம் பெராக்சோகுரோமேட்டு உருவாகிறது :

இவ்வாறாக உருவாகும் ஒட்டுமொத்த வினையை பின்வரும் சமன்பாடாக எழுதலாம். 

உயர் வெப்பநிலைகளில் இச்சேர்மம் தன்னிச்சையாக சிதைவடைகிறது.


</doc>
<doc id="410335" url="https://ta.wikipedia.org/wiki?curid=410335" title="சியாங் ராய் மாகாணம்">
சியாங் ராய் மாகாணம்

சியாங் ராய் மாகாணம் (Chiang Rai Province) (, தாய்லாந்து நாட்டின் வடகோடியில் அமைந்த மாகாணம் ஆகும். இம்மாகாணத்தின் தலைநகரம் சியாங் ராய் நகரம் ஆகும். 

இம்மாகாணத்தின் வடக்கில் மியான்மர் நாட்டின் சான் மாகாணமும், கிழக்கில் லாவோஸ் நாட்டின் போக்கியா மாகாணமும், தெற்கில் தாய்லாந்தின் பயோ மாகாணமும், தென்மேற்கில் லாம்பாங் மாகாணமும் மற்றும் மேற்கில் சியாங் மை மாகாணமும் எல்லைகளாக உள்ளது. 

அபின் அதிக அளவில் உற்பத்தியாகும் தென்கிழக்காசியாவின் தங்க முக்கோணத்தில் அமைந்த பகுதிகளில் இம்மாகாணமும் ஒன்றாகும்.

கனிம வளம் மிகுந்த சியாங் ராய் மாகாணம், கடல் மட்டத்திலிருந்து சராசரி 580 மீட்டர் உயரத்தில் உள்ளது. 
தென்கிழக்கு ஆசியாவில் தாய்லாந்து, மியான்மர் மற்றும் லாவோஸ் நாடுகளை இணைக்கும், உலகில் அதிக அளவு அபின் உற்பத்தியாகும், தங்க முக்கோணத்தில் சியாங் ராய் மாகாணம் அமைந்துள்ளது.

இம்மாகாணத்தில் பாயும் மேகோங் ஆறு லாவோஸ் நாட்டின் எல்லையாகவும், மே சாய் ஆறு மற்றும் ருவாக் ஆறுகள் மியான்மர் நாட்டு எல்லையாகப் பிரிக்கிறது.

இம்மாகாணத்தின் கிழக்குப் பகுதிகள் ஆற்றுச் சமவெளியாகவும், வடக்கிலும், மேற்கிலும் குன் தாங், பி பான் நாம் மற்றும் தயின் லாவோ மலைத்தொடர்களையும் கொண்டது.

கிபி 7ம் நூற்றாண்டு முதல் இம்மாகாணத்தில் மக்கள் வாழ்கின்றனர். கிபி 13ம் நூற்றாண்டில் இப்பகுதி லன்னா இராச்சியத்தின் (Lanna Kingdom) கீழ் வந்தது. கிபி 1786 முதல் இம்மாகாணம் பர்மியர்கள் கைப்பற்றினர். 

1910 முதல் சியாங் ராய் மாகாணம், லன்னா இராச்சியத்தின் பகுதியாக மாறியது. பின்னர் தாய்லாந்து நாட்டின் தன்னாட்சி மாகாணமாக விளங்குகிறது. 

11,678 சதுர கிலோ மீட்டர் பரப்பளவு கொண்ட இம்மாகாணத்தின் மொத்த மக்கள்தொகை 12,87,615 ஆகும். பெரும்பான்மையான மக்கள் காம் முவாங் மொழி பேசும் தாய்லாந்து மக்கள் ஆவார்.

மக்கள்தொகையில் 12.5% தாய்லாந்து பழங்குடி மக்கள் ஆவார். தாய்-சீனா கலப்பின மக்களும் வாழ்கின்றனர். 

நிர்வாக வசதிக்காக சியாங் ராய் மாகாணம் 18 மாவட்டங்களாகவும், 124 துணை மாவட்டங்களாகவும், 1,751 கிராமங்களாகவும் பிரிக்கப்பட்டுள்ளது. 

ஈரானின் கோஸ்ரவி நகரத்தையும், இந்தோசீனாவின் டென்ஸ்பர் நகரத்தையும் இணைக்கும் 13,000 கிமீ நீளம் (8,000 மைல்) கொண்ட ஆசிய நெடுஞ்சாலை 2 இம்மாகாணத்தின் வழியாக செல்கிறது. 

ருசியா, சீனா, மியான்மர் வழியாகச் செல்லும் 7,331 கிமீ நீளம் கொண்ட ஆசிய நெடுஞ்சாலை 3 சியாங் ராய் மாகாணத்தின் வழியாகச் செல்கிறது.



</doc>
<doc id="410352" url="https://ta.wikipedia.org/wiki?curid=410352" title="டைகுளோரோ(1,5-வளைய ஆக்டாடையீன்) பிளாட்டினம்(II)">
டைகுளோரோ(1,5-வளைய ஆக்டாடையீன்) பிளாட்டினம்(II)

டைகுளோரோ(1,5-வளைய ஆக்டாடையீன்) பிளாட்டினம்(II) "(Dichloro(1,5-cyclooctadiene)platinum(II))" என்பது CHCPt என்ற வாய்ப்பாட்டைக் கொண்ட பிளாட்டினத்தின் கரிம உலோக சேர்மம் ஆகும். சுருக்கமாக (Pt(cod)Cl என்று இதைக் குறிப்பிடுவார்கள். டைகுளோரோ(1,5-சைக்ளோ ஆக்டாடையீன்) பிளாட்டினம்(II) என்ற பெயராலும் இச்சேர்மம் அழைக்கப்படுகிறது. திண்ம நிலையில் நிறமற்ற சேர்மமாக காணப்படுகிறது. வளைய ஆக்டாடையீனை அல்லது குளோரைடு ஈந்தணைவிகளை இடப்பெயர்ச்சி செய்வதன் மூலம் பிற பிளாட்டினம் சேர்மங்களை உருவாக்குவதில் தொடக்க வினைபொருளாக பயன்படுகிறது. 1,5-வளைய ஆக்டாடையீனின் பல்வேறு அணைவுச் சேர்மங்களில் இச்சேர்மமும் ஒன்றாகும். 
பொட்டாசியம் டெட்ராகுளோரோபிளாட்டினேட்டுடன் டையீனைச் சேர்த்து சூடுபடுத்துவதன் மூலம் டைகுளோரோ(1,5-வளைய ஆக்டாடையீன்) பிளாட்டினம்(II) சேர்மத்தை தயாரிக்கலாம் :

இச்சேர்மம் சதுரதள வடிவத்தில் படிகமாவதாக எக்சு கதிர் படிகவியல் ஆய்வு தெரிவிக்கிறது . 



</doc>
<doc id="410382" url="https://ta.wikipedia.org/wiki?curid=410382" title="எரிகலப்பி">
எரிகலப்பி

எரிகலப்பி ("carburetor", அல்லது "carburettor") என்பது உள் எரி பொறிகளில் எரிமத்தையும் காற்றையும் எரிதலுக்காகக் குறிப்பிட்ட சில விகிதங்களில் கலக்கக் செய்யும் ஒரு கருவி ஆகும். எரிகலப்பிகள் வாகனங்களில் பெருமளவு பயன்படுத்தப்படுகிறது. எரிபொருள் உட்செலுத்தல் தொகுதி மூலம் விமானப் போக்குவரத்திலும், சில வேளைகளில் சிறிய விசைப்பொறிகளான புல் அறுப்பிகள் போன்றவற்றிலும் பயன்படுத்தப்படுகின்றன.

எரிகலப்பிகள் பெர்னூலியின் தத்துவத்தின் அடிப்படையில் இயங்குகிறது: வேகமாகக் காற்று செலுத்தப்படும் போது, அதன் நிலை அழுத்தம் குறைகிறது, அதன் இயக்கநிலை அழுத்தம் அதிகரிக்கிறது. விசைப்பொறியின் உள்ளிழுவாயில் திறந்து உள் இழுக்கபடும் காற்றானது ஒரு குறுகிய புனல் போன்ற அமைப்பின் வழியாக செலுத்தப்படும் போது அதிக வேகத்துடன் செல்லும். இந்த வேகம் வெற்றிடத்தை பெட்ரோலை கொண்டுவரும் குழாயில் ஏற்படுத்துகிறது. இதன் காரணமாக பெட்ரோல் உறிஞ்சபட்டு காற்றில் கலக்கப்படுகிறது. இந்த பெட்ரோல் காற்று கலவையானது எஞ்சினில் எரிய தயார் நிலையில் இருக்கும்.


</doc>
<doc id="410391" url="https://ta.wikipedia.org/wiki?curid=410391" title="ரகுநாதபுரம், பாபநாசம்">
ரகுநாதபுரம், பாபநாசம்

ரகுநாதபுரம் என்னும் ஊர், இந்திய மாநிலமான தமிழ்நாட்டின் தஞ்சாவூர் மாவட்டத்துக்கு உட்பட்ட பாபநாசம் வட்டத்தில் உள்ளது.

2011ம் ஆண்டு மக்கள்தொகை கணக்கெடுப்பின் படி ரகுநாதபுரத்தின்  மக்கள் தொகை 2,263 ஆக இருக்கிறது.


</doc>
<doc id="410394" url="https://ta.wikipedia.org/wiki?curid=410394" title="தாலிக்கோட்டை">
தாலிக்கோட்டை

2001 மக்கள்தொகை கணக்கெடுப்பின்படி, தாலிக்கோட்டையில்  620 ஆண்கள், 698 பெண்கள் என மொத்தம் 1318 பேர் உள்ளனர். பாலின விகிதம் 1126 ஆகும். இக்கிராமத்தில் கல்வியறிவு விகிதம் 70.69% ஆகும்.


</doc>
<doc id="410408" url="https://ta.wikipedia.org/wiki?curid=410408" title="சூளக்கரை ஐராவதீசுவரர் கோயில்">
சூளக்கரை ஐராவதீசுவரர் கோயில்

ஐராவதீசுவரர் கோயில் என்பது கிருட்டிணகிரி மாவட்டம் சூளக்கரை என்ற ஊரில் உள்ள சிவன் கோயில் ஆகும். 

இந்திரனின் வாகனமான ஐராவதம் மிகுந்த பலமும் அழகும் கொண்டது. இதனால் அது செருக்குடன் இருந்தது. அதேபோல இந்திரனும் மிகுந்த செருக்குடன் இருந்தான். சிவனின் ரிசப வாகனத்தை ஏளனமாக கருதினான். இதை உணர்ந்த சிவன் இந்திரனின் செருக்கை அடக்கி, அவனை பணியவைக்கும் பொருட்டு, ஐராவதத்தை வீழ்த்தி அதன் செருக்கழித்தார், இந்திரன் தன் அறியாமையை உணர்ந்து வருந்தி இறைவனிடம் சரண்டைந்தான். தன் வாகனத்தை இறைவனே ஏற்றருளவும் வேண்டினான். அவனது வேண்டுகோளை ஏற்று, ஐராவதத்தில் ஏறி, அதனை ஏற்றருளியபின், அதனை மீண்டும் இந்திரனுக்கே அளித்து அவனை மன்னித்தருளினார். இதனால் இத்தலத்து இறைவன் ஐராவதீசுவரர் என அழைக்கப்படுகிறார்.

மிகப் பழமையான இந்தக் கோயில் சிதிலமடைந்து காணப்படுகிறது, கோயிலானது தெற்கு நோக்கிய வாயிலுடன் அமைந்துள்ளது. அழகிய வேலைப்பாடுகளுடன் முன் மண்டபம் அமைந்துள்ளது. இதில் உள்ள தூண்களில் இந்திரன் ஐராவதத்தில் அமர்ந்துள்ள காட்சி, வியாக்கிரபாதர் புலி உடலுடன் சிவனுக்கு பூசை செய்யும் காட்சி போன்றவை உள்ளன. இதையடுத்து மகாமண்டபம் அமைய்துள்ளது. மகாமண்டபத்தின் இடதுபுறம் அர்த்த மண்டபமும் கருவறையும் அமைந்துள்ளன. கருவறையில் ஈசன் லிங்கவடிவில் உள்ளார். சிவன் சந்நிதிக்கு அடுத்து பர்வதனி அம்மனின் கிழக்கு நோக்கிய தனிச்சந்நிதியில் உள்ளார். பிரகாரத்தில் விநாயகருக்கும், சுப்பிரமணியருக்கும் தனிச்சந்நிதிகள் உள்ளன.
ஒவ்வொரு திங்கட்கிழமையும் சிறப்பு வழிபாடு நடத்தப்படுகிறது. சிவராத்திரியன்று நான்கு கால பூசை சிறப்புற நடத்தப்படுகிறது. சித்ரா பௌர்ணமி, கார்த்திகை தீபம் போன்ற விழாக்கள் சிறப்பாக கொண்டாடப்படுகின்றன.
சூளக்கரையானது கிருஷ்ணகிரி மாவட்டம், கல்லாவியில் இருந்து, போச்சம்பள்ளி செல்லும் வழியில் நான்கு கிலோமீட்டர் தொலைவில் அமைந்துள்ளது. சூளக்கரையில் இருந்து இக்கோயில் ஓரு கிலோமீட்டர் தொலைவில் உள்ளது.


</doc>
<doc id="410409" url="https://ta.wikipedia.org/wiki?curid=410409" title="புதுவை 7 (நெல்)">
புதுவை 7 (நெல்)

பி ஒய்- 7 ("PY 7") (வேளாண் வழக்கு அன்னலட்சுமி ("Annalakshmi") எனப்படும் இந்த நெல் இரகம், புதுச்சேரி நெல் வகையாகும்.

இந்திய நடுவண் அரசின் ஒன்றியப் பகுதியான புதுச்சேரியின் வேளாண் அறிவியல் நிலையம், 2007 ஆம் ஆண்டு, இந்த நெல் இரகத்தை வெளியிடப்பட்டதாக அறியப்படுகிறது.

கூடுதல் குறுகியகால நெற்பயிர்களில் ஒன்றான இது, 120 - 125 நாட்களில் அறுவடைக்கு வரக்கூடியதாக கருதப்படுகிறது. இதுபோன்ற கூடுதல் குறுகியகால நெற்பயிர்கள், பின் சம்பா பட்டத்திற்கு (பருவத்திற்கு) ஏற்றதாக கூறப்படுகிறது.

பாசன வசதியுள்ள பகுதிகளில் நன்கு வளரக்கூடிய இந்த நெல் வகை, இந்திய ஒன்றியப் பகுதியான புதுச்சேரி, மற்றும் தமிழகத்தின் அனைத்து மாவட்டங்களிலும், சாகுபடி செய்ய பரிந்துரைக்கப்படுகிறது.




</doc>
<doc id="410423" url="https://ta.wikipedia.org/wiki?curid=410423" title="சியாங் ராய், தாய்லாந்து">
சியாங் ராய், தாய்லாந்து

சியாங் ராய் (Chiang Rai) (, தாய்லாந்து நாட்டின் வடகோடியில் உள்ள சியாங் ராய் மாகாணாத்தின் தலைநகரமும், முயியாங் சியாங் ராய் மாவட்டத்தின் நிர்வாகத் தலைமையிடமும் ஆகும். இந்நகரத்தை மன்னர் மங்ராய் கிபி 1262ல் நிறுவினார். உலகில் அதிக அளவில் அபின் உற்பத்தியாகும் தங்க முக்கோணத்தில் அமைந்துள்ள நகரங்களில் ஒன்றாகும். 

மங்ராய் வம்ச மன்னர்களின் தலைநகராக சியாங் ராய் நகரம் விளங்கியது. சியாங் ராய் நகரம் பின்னர் பர்மாவின் ஆட்சியில் பல நூற்றாண்டுகளாக இருந்தது. 1899ல் தாய்லாந்து மன்னர் சியாங் ராய் நகரத்தை கைப்பற்றி, 1933ல் சியாங் ராய் மாகாணத்தை நிறுவினார். 

கோக் ஆற்றின் வண்டல் மண் சமவெளியில், கடல் மட்டத்திலிருந்து 390மீட்டர் உயரத்தில் உள்ள சியாங் ராய் நகரம், வடக்கில் தாயின் லாவோ மலைத்தொடருக்கும், தெற்கில் பி பான் நாம் மலைத்தொடருக்கும் நடுவில் அமைந்துள்ளது. லாவோ ஆறு சியாங் ராய் நகரத்தின் தெற்கில் பாய்கிறது.

சியாங் ராய் நகரம், பாங்காக் நகரத்திற்கு வடக்கில் 860 கிமீ தொலைவிலும், சியாங் மாய் நகரத்திற்கு வடகிழக்கில் 200 கிமீ தொலைவிலும், மியான்மர் எல்லைக்கு தென்மேற்கில் 62 கிமீ தொலைவிலும் உள்ளது. தங்க முக்கோணத்தில் அமைந்துள்ள நகரஙகளில் ஒன்றாகும்.

60.85 சதுர கிலோ மீட்டர் பரப்பளவு கொண்ட சியாங் ராய் நகரத்தின், 2012ம் ஆண்டின் மக்கள்தொகை கணக்கெடுப்பின்படி, சியாங் ராய் நகர மக்கள்தொகை 69,888 ஆகும். சியாங் ராய் நகர மக்கள்தொகையில் 12.5% தாய்லாந்து மலைவாழ் பழங்குடி மக்கள் ஆவார்.

சியாங் ராய் நகரம் வெப்பமண்டல ஈரமான மற்றும் வறண்ட காலநிலை கொண்டது. (கோப்பென் காலநிலை வகைப்பாடு "Aw"). 

குளிர்காலம் வறட்சியாகவும், சிறிது வெப்பமாகவும் இருக்கும். கோடைக்கால சராசரி வெப்பம் 34.9°C ஆகும். ஏப்ரல் முதல் அக்டோபர் வரை பலத்த பருவமழை பெய்கிறது. 




</doc>
<doc id="410428" url="https://ta.wikipedia.org/wiki?curid=410428" title="தாம் இலுவாங் குகை மீட்பு">
தாம் இலுவாங் குகை மீட்பு

தாம் இலுவாங் குகை மீட்பு அல்லது 2018 தாய்லாந்து குகை மீட்பு என்பது தாய்லாந்தின் சியாங் ராய் மாகாணத்தில் உள்ள தாம் இலுவாங் நாங் நோன் குகையில் (உறங்கும் சீமாட்டியின் பெருங்குகை, ) சிக்கிக்கொண்ட 11 முதல் 17 அகவையினராகிய 12 சிறுவர்களையும் அவர்களது 25 அகவை பயிற்றுநரையும் மீட்க மேற்கொள்ளப்பட்ட பெரும் மீட்புப்பணியாகும். இக்குகைக்குள் அவர்கள் நுழைந்த சிறிது நேரத்திலேயே பெருமழையால் வெள்ளம் ஏற்பட்டு நுழைவாயிலை அடைத்துக்கொண்டது. இதனால் வெள்ளநீரிலிருந்து தள்ளியிருக்க குகையின் உட்புறம் சிறுவர்கள் சென்றனர். உள்ளக கால்பந்தாட்ட இளைஞரணி உறுப்பினர்களாகிய இச்சிறுவர்களும் அவர்களது உதவிப் பயிற்றுநரும் காணாமல் போனதாக உடனேயே அறிவிக்கப்பட்டது; தேடுதல் பணிகளும் உடன் தொடங்கின. 

குகை அமைப்பினுள் உயர்ந்து வந்த வெள்ளநீரால் அவர்களைத் தேடுவது கடினமாயிற்று. ஒரு வாரத்திற்கும் மேலாக அவர்களைத் தொடர்பு கொள்ள இயலவில்லை. உலகளவில் ஊடகச் செய்திகளும் பொதுமக்கள் ஆர்வமும் எழுந்த நிலையில் தேடுதல் முயற்சிகள் விரிவாக்கப்பட்டன. குறுகிய நீர்வழிகளிலும் கலங்கிய நீரிலும் தேடி வந்தனர். சூலை 2 அன்று பிரித்தானிய மூழ்காளர்கள் இவர்கள் உயிருடன் இருப்பதைக் கண்டறிந்தனர். குகையின் நுழைவிலிருந்து 3.2 கி.மீ (2.0 மைல்) உட்புறமாக உயரமானப் பாறைகளில் அவர்கள் இருப்பதைக் கண்டறிந்தனர். மீட்பு ஒருங்கிணைப்பாளர்கள் இவர்களை மீட்க சிறுவர்களுக்கும் பயிற்றுநருக்கும் அடிப்படை ஆழ்நீர் மூழ்கல் திறன்களில் பயிற்சி அளிப்பதா அல்லது மழைநீர் வடியும்வரையோ அல்லது புதிய நுழைவைக் குடையும் வரையோ காத்திருப்பதா என ஆராய்ந்தனர். குகையிலிருந்து பல நாட்கள் நீரிறைத்தும் மழை சற்று விட்டபின்னரும் அடுத்த பருவ மழை துவங்குமுன் மீட்புப்பணிகளைத் தொடங்கினர். அடுத்து சூலை 11 அன்று அளவிலான மழை வாய்ப்புள்ளதாக வானிலை மையம் அறிவித்தது. சூலை 8 அன்று, நான்கு சிறுவர்கள் மீட்க்கப்பட்டனர். சூலை 9 அன்று, மேலும் நான்கு சிறுவர்கள் மீட்கப்பட்டனர். சூலை 10 அன்று மிஞ்சிய அனைத்து சிறுவர்களும் அவர்களது பயிற்றுநரும் மீட்கப்பட்டனர். 

இந்த மீட்புப் பணியில் தாய்லாந்து கடற்படையின் சீல்கள் உட்பட 1000க்கும் மேற்பட்டோர் பங்கேற்றனர். பல்வேறு நாடுகளிலிருந்தும் தன்னார்வலர்கள் இம்மீட்பில் ஈடுபட்டனர். இந்த மீட்பின்போது ஒரு உயிரிழப்பு நேர்ந்தது. சூலை 5 அன்று குகைக்குள் ஆக்சிசன் உருளைகளை வழங்கிவிட்டு குறுகிய நீர்வழியில் திரும்புகையில் சமான் குணன் என்ற தாய்லாந்து கடற்படை வீரர் மூச்சுத் திணறி உயிரிழந்தார். 



</doc>
<doc id="410433" url="https://ta.wikipedia.org/wiki?curid=410433" title="தங்க முக்கோணம், தென்கிழக்காசியா">
தங்க முக்கோணம், தென்கிழக்காசியா

தங்க முக்கோணம் (Golden Triangle, Southeast Asia) என்பது உலகில் அதிக அளவில் அபினி உற்பத்தி செய்யப்படும் தென்கிழக்காசியாவின் பிரதேசங்களைக் குறிக்கிறது. தென்கிழக்காசியாவின் தாய்லாந்து, லாவோஸ் மற்றும் மியான்மரின் எல்லைப் பகுதிகளை இணைக்கும் மலைப்பாங்கான பகுதிகளில் அபினிச் செடிகள் விளைவிக்கப்படும் பிரதேசங்களைக் குறிக்கிறது. .
ஐக்கிய அமெரிக்காவின் உளவு நிறுவனமான நடுவண் ஒற்று முகமையால், இப்பிரதேசங்களுக்கு தங்க முக்கோணம் எனும் பெயரிடப்பட்டது. 

தென்கிழக்காசியாவின் இத்தங்க முக்கோணப் பிரதேசம் தாய்லாந்தின் வடக்கு, மியான்மரின் கிழக்கு மற்றும் லாவோசின் மேற்குப் பகுதிகளை இணைக்கும் மலைத்தொடர்களில் 36,000 சகிமீ பரப்பளவு கொண்டது.

தங்கப் பிறை என அழைக்கப்படும் அபினி உற்பத்தியாகும் பிரதேசங்களில் ஒன்றான ஆப்கானிஸ்தானில், உலகில் அதிக அளவில் அபினி உற்பத்திச் செய்யப்படுகிறது.

உலகின் அபின் உற்பத்தியில் ஆப்கானித்தானித்தானிற்கு அடுத்து, தென்கிழக்காசியாவின் மியான்மர் இரண்டாம் இடம் வகிக்கிறது. மியான்மர் நாடு, இரண்டாம் உலகப் போருக்குப் பின், அபினை மருத்துவப் பயன்பாட்டு உற்பத்தியில் தென்கிழக்காசியாவில் முதலிடம் வகித்தது. ஐக்கிய நாடுகள் அவையின் மருந்துக் கட்டுப்பாடு அமைப்பின் கணக்கீடின் படி, 2005ல் மியான்மரில் 167 சதுர மைல் பரப்பில் அபினி பயிரிடப்பட்டதாக கூறுகிறது.

மியான்மர், தாய்லாந்து மற்றும் லாவோஸ் ஆகிய இந்த மூன்று நாடுகளின் எல்லைப்புற பகுதிகளில் அமைந்த மலைப்பாங்கான பகுதிகளில் அபினி பயிரிடப்படுவதை தொடர்புடைய அரசுகளால் கண்காணிக்க இயலாதவாறு, உள்ளூர் தாய்லாந்து மலைவாழ் பழங்குடி மக்கள் மூலம் போதை மருந்து கடத்துபவர்கள் போதை தரும் [[அபினி] செடியை பயிரிடுகின்றனர்.

1996 முதல் 2006 வரை மியான்மரின் இராணுவ அரசு [[அபினி]] பயிரிடப்படுவதை ஒழிக்கும் நடவடிக்கையில் ஈடுபட்டதால், தங்க முக்கோணப் பகுதியில், அபின் செடிகள் பயிரிடுவது 80% குறைந்துள்ளது. 

[[File:Mohn z06.jpg|thumb|விதைகளுடன் கூடிய உலர்ந்த [[அபினி]] பூக்கள்]] 
[[File:Poppies-seeds-dry.png|thumb|left| உலர்ந்த [[அபினி]] விதைகளுடன் கூடிய பூத்தண்டுகள் (தட்டில்), மற்றும் விதைகள் (கிண்ணத்தில்).]] 



[[பகுப்பு:தென்கிழக்காசியாவின் புவியியல்|*]] 
[[பகுப்பு:தென்கிழக்காசியா]]
[[பகுப்பு:மியான்மார்]]
[[பகுப்பு:தாய்லாந்து]]
[[பகுப்பு:லாவோஸ்]]

</doc>
<doc id="410445" url="https://ta.wikipedia.org/wiki?curid=410445" title="ஓ. பன்னீர்செல்வம் அமைச்சரவை (2001–02)">
ஓ. பன்னீர்செல்வம் அமைச்சரவை (2001–02)

2001 தமிழக சட்டமன்றத் தேர்தலில் அதிமுக கூட்டணி வென்றதையடுத்து ஜெ. ஜெயலலிதா மே 15 அன்று முதல்வராக பதவியேற்றார். நீதிமன்றத்தால் குற்றவாளி என தண்டிக்கப்பட்ட ஜெயல்லிதாவை முதல்வராக நியமித்தது சட்டவிரோதம் என்று உச்சநீதிமன்ற அமர்வு 2001 செப்டம்பர் 21 அன்று தீர்ப்பு வழங்கியதையடுத்து ஜெயலலிதா முதல்வர் பதவியை விட்டு விலகினார். அதையடுத்து அன்றே ஓ. பன்னீர்செல்வம்  தமிழ்நாடு முதலமைச்சராக பதவியேற்றார். ஜெயலிலிதா மீதான வழக்கின் மேல்முறையீட்டில் அவருக்கு சாதகமாக தீர்ப்பு வெளியானதையடுத்து ஜெயலலிதா 2002 மார்ச் முதல் நாளில் மீண்டும் முதல்வரானார். இந்த இடைப்பட்டக் காலத்தில் ஓ. பன்னீர்செல்வம் தலைமையிலான அமைச்சரவை தொடர்ந்தது.

அமைச்சரவை 2001 திசம்பர் 30 அன்று இருந்தவாறு:


</doc>
<doc id="410449" url="https://ta.wikipedia.org/wiki?curid=410449" title="3,3-பிசு (குளோரோமெத்தில்) ஆக்சிடேன்">
3,3-பிசு (குளோரோமெத்தில்) ஆக்சிடேன்

3,3-பிசு (குளோரோமெத்தில்) ஆக்சிடேன் (3,3-Bis(chloromethyl)oxetane) என்பது CHCO என்ற வாய்ப்பாட்டைக் கொண்ட கரிம வேதியியல் சேர்மம் ஆகும். அமெரிக்க அரசு இச்சேர்மத்தை மிகவும் அபாயகரமான சேர்மம் என வகைப்படுத்தியுள்ளது. அமெரிக்காவின் அவசரகால திட்டமிடல் மற்றும் சமூக தகவலறியும் உரிமை சட்டம் (42 யு.எசு.சி 11002) பிரிவு 302 வரையறையிலும் இது உறுதிபடுத்தப்பட்டுள்ளது. தயாரித்தல், சேமித்தல் அல்லது குறிப்பிடத்தக்க அளவிற்கு அதைப் பயன்படுத்துதல் ஆகியவை கடுமையான கட்டுப்பாடுகளுக்கு உட்படுத்தப்படுகின்றன. இவ்வேதிப்பொருளை உட்கொள்ளுவதால் சிறுநீரக பாதிப்பு, கண்ணீர்வழிதல் மற்றும் இறப்பு ஆகியவற்றை சந்திக்க நேரிடும். 

3,3-பிசு (குளோரோமெத்தில்) ஆக்சிடேன் ஒரு பயனுள்ள பலபடிக்கு முந்தைய ஒருபடியாகும். உலகெங்கிலும் இதை ஓர் ஆற்றலமிகு பொருளாக இராணுவ பயன்பாடுகளுக்கு பயன்படுத்துவது தொடர்பான ஆய்வுகள் மேற்கொள்ளப்படுகின்றன. நடைமுறையில் பயன்படுத்தப்படும் உந்துபொருள் பிணைப்பிக்கு மாற்றாக இதைப் பயன்படுத்தும் திறன் மிக்க பொருளாகவும் கருதப்படுகிறது. 


</doc>
<doc id="410468" url="https://ta.wikipedia.org/wiki?curid=410468" title="தங்கப் பிறை">
தங்கப் பிறை

தங்கப் பிறை (Golden Crescent) போதை தரும் அபினி செடிகளை வளர்க்கும் நடு ஆசியாவின் தெற்கில் உள்ள ஆப்கானிஸ்தான், தெற்காசியாவின் மேற்கு உள்ள பாக்கித்தான் மற்றும் மேற்காசியாவின் கிழக்கில் உள்ள ஈரான் நாடுகளின் பகுதிகளைக் குறிக்கும்.

இது தவிர மத்திய அமெரிக்காவின் மெக்சிகோ மற்றும் தென் அமெரிக்காவின் கொலம்பியா மற்றும் தென்கிழக்காசியாவின் தங்க முக்கோணப் பகுதிகளிலும் அபினி செடிகள் வளர்ப்பதில் உலகின் முன்னிணி பிரதேசங்கள் ஆகும். 

உலக அளவில் அபினி உற்பத்தியில் ஆப்கானித்தான், 1991களில் 1,782 மெட்ரிக் டன் உற்பத்தி செய்து உலகில் முதலாவதாக இருந்தது. 

2001ல் ஆப்கானிஸ்தானில் தாலிபானிகளின் ஆட்சிக் காலத்தில் அபினியின் உற்பத்தி பெருமளவு சரிந்ததது. 

தற்போது ஆப்கானிஸ்தானில் மருத்துவப் பயன்பாட்டிற்காக உலகின் தேவையில் 90% தரமான அபினி உற்பத்தி செய்யப்படுகிறது. மேலும் மருத்துவப் பயன்பாட்டிற்குமான கஞ்சா செடிகளை வளர்ப்பதில் ஆப்கானித்தான் முன்னிலை வகிக்கிறது. 

2007ல் உலக அளவில் உற்பத்தியான 9,000 டன் அபினியில், தங்கப் பிறை நாடுகளில் மட்டும் 8,000 டன் உற்பத்தியானது. 

தங்க முக்கோணம், தென்கிழக்காசியா|தங்க முக்கோணப்]] பகுதியை விட, 64% அளவில் தங்கப் பிறை நாடுகள் அபினியை சந்தையில் விற்றது. தங்கப் பிறைப் பகுதியிலிருந்து 2,500 டன் அபினை ஆப்பிரிக்கா, அமெரிக்கா மற்றும் ஐரோப்பிய நாடுகளுக்கும் மற்றும் உலக அளவில் 9.5 மில்லியன் அபின் பயன்பாட்டாளர்களுக்கு கள்ளச் சந்தையில் வணிகம் செய்துள்ளது. 

உலக அளவில் கள்ளத்தனமாக அபின் உற்பத்தியில், 23.5% மட்டுமே அனைத்து அரசுகளின் காவல்துறையால் கைப்பற்றப்பட்டுள்ளது. 

2008ல் தங்கப் பிறைப் பகுதியில் உற்பத்தியாகும் அபினியில் 50% ஈரானில் மட்டுமே உற்பத்தியாகிறது. ஆப்கானிஸ்தானில் உற்பத்தியாகும் அபினியில் 7% மட்டுமே உள்நாட்டில் பயன்படுத்தப்படுகிறது. 




</doc>
<doc id="410479" url="https://ta.wikipedia.org/wiki?curid=410479" title="அலுமினியம் சல்பசிட்டேட்டு">
அலுமினியம் சல்பசிட்டேட்டு

அலுமினியம் சல்பசிட்டேட்டு "(Aluminium sulfacetate)" என்பது AlSO(CHCO) என்ற வாய்ப்பாட்டைக் கொண்ட கனிம வேதியியல் சேர்மம் ஆகும் .

இது அலுமினியம் சல்பேட்டு மற்றும் அலுமினியம் அசிட்டேட்டு ஆகிய இரண்டு சேர்மங்களின் இரட்டை உப்பு ஆகும். நிறம் ஊன்றியாக . நெய்யப்பட்ட துணிகளின் மீது சாயத்தை ஊன்றுவதற்கு பயன்படுத்தப்படுகிறது . குறிப்பாக இரும்பு, அலுமினியம் போன்ற பல்லிணைதிற உலோக அயனிகளை இது கொண்டுள்ளது . கார அலுமினியம் ஈரசிட்டேட்டு அல்லது அலுமினியம் சல்பசிட்டேட்டு, ஆகியவற்றின் கலவை பருத்தி, செல்லுலோசு இழை மற்றும் பட்டு ஆகியவற்ரின் மீது பயன்படுத்தப்படுகிறது. அலுமினியம் மூவசிட்டேட்டு அலிசாரின் சாயங்களுடன் சேர்க்கப்பட்டு நிற்ம் ஊன்றும் முகவராகப் பயன்படுகிறது 
தார் மணம் கொண்ட நீர்மங்களான தூய்மையற்ற சல்பசிட்டேட்டு சேர்மத்தை தடைசெய்து தூய்மையான சல்பசிட்டேட்டு சேர்மத்தை தயாரிக்க வேண்டும் என 1989 ஆம் ஆண்டில் கான்சுவிண்ட்டு பரிந்துரைத்தார். எம்பைரியூமா என்ற வேதியியல் மற்றும் மருத்துவச் சொல் வழக்கற்றுப் போனது. இச்சொல்லின் பொருள் தாவர மற்றும் விலங்குகளை எரிக்கும்போது உண்டாகும் மணம் மற்றும் சுவையுடன் தொடர்புடைய தார்மணம் என்பதைக் குறிக்கிறது. இந்நிறமூன்றியைத் தயாரிக்கும் போதும் பைரோலிக்னியசு அமிலம் எனப்படும் மர அமிலத்தைப் பயன்படுத்துவதால் இத்தகைய மணம் தோன்றுகிறது.

அலுமினியம் சல்பேட்டையும் ஈய(II) அசிட்டேட்டையும் சேர்த்து வினைபுரியச் செய்து அலுமினியம் சல்பசிட்டேட்டு தயாரிக்கப்படுகிறது. பயன்படுத்தப்படும் இப்பகுதிப்பொருள்களின் அளவு உருவாகும் கலவையின் பகுதிப்பொருள்களை கட்டுப்படுத்துகிறது. இப்பகுதிப் பொருட்களின் விகிதவியல் விகிதம் 3:1 என்ற அளவைத் தாண்டும் போது வினை செயல்முறையானது ஒட்டுமொத்தமாக அலுமினியம் மூவசிட்டேட்டு உருவாக்கத்தை நோக்கி நகர்கிறது. ஈய அசிட்டேட்டின் அளவு குறையும்போது அலுமினியம் மூவசிட்டேட்டும் அலுமினியம் சல்பசிட்டேட்டும் கலவையாக உருவாகின்றன. அலுமினியம் சல்பசிட்டேட்டின் அளவு அதிகரித்து வினைப்பொருளின் மோல் விகிதம் 2:1 என்ற அளவை நோக்கி நகர்கிறது. நிறம் ஊன்றும் செயலுக்குத் தேவையான பல்வேறு வகை கலவைகளைத் தயாரிக்க இப்பண்பு பெரிதும் உதவுகிறது:

அசிட்டேட்டு அயனிகளை இடப்பெயர்ச்சி செய்து ஐதராக்சைடு அயனிகளை இடம்பெறச் செய்து Al2SO4(CH3CO2)4 - n(OH)n, என்ற கார அலுமினியம் சல்பசிட்டேட்டையும் தயாரிக்க முடியும். (n = 0) எனில் அலுமினியம் சல்பசிட்டேட்டும் (n = 4) எனில் அலுமினியம் சல்பேட்டு மற்றும் அலுமினியம் ஐதராக்சைடுகளின் இரட்டை உப்பும் (Al2SO4(OH)4) இறுதியாக விளைகின்றன. அலுமினியம் சல்பேட்டின் நீரேற்றுகள் மற்றும் ஈய அசிட்டேட்டுகளிலிருந்தும் அலுமினியம் சல்பசிட்டேட்டு தயாரிக்கப்படுகிறது:

n = 1 மற்றும் n = 2 ஆக உள்ள நிகழ்வுகளில் உரிய வினைப்பொருளுடன் சோடியம் பைகார்பனேட்டை உபயோகித்து கார அலுமினியம் சல்பசிட்டேட்டுகள் உருவாக்கப்படுகின்றன:. 
n = 3 ஆக உள்ள நிகழ்வுகளில் ஈய அசிட்டேட்டுக்குப் பதிலாக சோடியம் பைகார்பனேட்டுடன் அசிட்டிக் அமிலத்தைப் பயன்படுத்தி கார அலுமினியம் சல்பசிட்டேட்டே தயாரிக்கப்படுகிறது 


</doc>
<doc id="410483" url="https://ta.wikipedia.org/wiki?curid=410483" title="சுண்ணாம்புக் கரடு">
சுண்ணாம்புக் கரடு

சுண்ணக்கரடு ("Karst") சுண்ணக்கல், தொலமைற்று, ஜிப்சம் போன்ற நீரில் கரையக்கூடிய பாறைகளால் உருவான நிலவமைப்பாகும். இத்தகைய நிலவமைப்பில் நிலத்தடி கால்வாய்களும் புதைகுழிகளும் குகைகளும் காணப்படுகின்றன. சரியான வானிலை யமைந்தால் படிகப்பாறை போன்ற வானிலை தாங்கும் பாறைகளிலும் உருவாவது ஆவணப்படுத்தப்பட்டுள்ளது. நிலத்தடி வடிகால்கள் இருப்பதால் மேற்புறத்தில் ஆறுகள், ஏரிகள் போன்ற நீர்நிலைகள் குறைவாக இருக்கும். 

சுண்ணக்கல் கரடுகளைக் குறித்த ஆய்வுகள் பெட்ரோலிய புவிப்பொதியியலில் முதனைமையாகின்றன; உலகின் எண்ணெய் சேமிப்பில் 50% வரையில் இத்தகைய நிலவமைப்புகளில் அமைந்துள்ளன.


</doc>
<doc id="410489" url="https://ta.wikipedia.org/wiki?curid=410489" title="குருக்கத்தி">
குருக்கத்தி

நாகப்பட்டினம் மாவட்டத்தின், கீழ்வேளுர் ஒன்றியத்தில் குருக்கத்தி கிராமம் உள்ளது. இது திருவாருர்- நாகப்பட்டினம் முக்கிய வழிச்சாலையில் அமைந்துள்ளது. குருக்கத்தியில் நாகப்பட்டின மாவட்டத்திற்குரிய மாவட்ட ஆசிரியர் கல்வி மற்றும் பயிற்சி நிறுவனமும், அரசு மேல்நிலைப்பள்ளியும் அமைந்துள்ளன.

குருக்கத்தி என்னும் மலரும் உள்ளது. இது மாதவி என்னும் மலரைக் குறிக்கும்



</doc>
<doc id="410513" url="https://ta.wikipedia.org/wiki?curid=410513" title="தாம் இலுவாங் நாங் நோன்">
தாம் இலுவாங் நாங் நோன்

தாம் இலுவாங் நாங் நோன் ("Tham Luang Nang Non", ) வடக்கு தாய்லாந்தில், சியாங் ராய் மாகாணத்தின், மோய் சாய் மாவட்டத்தில் உள்ள "போங் பா" சிற்றூரருகே உள்ள தாம் இலுவாங்-குன் நாம் நாங் நோன் வனப்பூங்காவிலுள்ள சுண்ணக்கரட்டு குகையமைப்பாகும். இது மியான்மர் எல்லையில் உள்ள தோய் நாங் நோன் மலைத்தொடர் கீழே அமைந்துள்ளது. 

இக்குகை சூலை 2, 2018 முதல் உலகளவில் பெரும் ஈர்ப்பைப் பெற்றது; இக்குகையில் இளையோர் காற்பந்தாட்ட அணியின் 12 சிறுவர்களும் அவர்களது உதவிப் பயிற்சியாளரும் குகையின் ஆழ்பகுதியில் சிக்கிக் கொண்டனர். சூன் 23, 2018 அன்று ஏற்பட்ட பருவமழை வெள்ளத்தால் இவ்வாறு சிக்கிக்கொண்டனர். சூலை 10 அன்று இவர்கள் அனைவரும் பாதுகாப்பாக மீட்கப்பட்டனர். இம்முயற்சியில் தாய்லாந்தின் மீட்பு மூழ்காளர் ஒருவர் உயிரிழந்தார்.




</doc>
<doc id="410518" url="https://ta.wikipedia.org/wiki?curid=410518" title="காமநாயக்கன் பாளையம் ஊராட்சி ஒன்றியம்">
காமநாயக்கன் பாளையம் ஊராட்சி ஒன்றியம்

காமநாயக்கன் பாளையம் ஊராட்சி ஒன்றியம் தமிழ்நாட்டில் திருப்பூர் மாவட்டத்தில் உள்ள பதினான்கு ஊராட்சி ஒன்றியங்களில் இதுவும் ஒன்றாகும். திருப்பூர் மாவட்டம், பல்லடம் வட்டாரத்தில் "காமநாயக்கன் பாளையம் ஊராட்சி ஒன்றியம்" அமைந்துள்ளது. 2018ம் ஆண்டு தமிழக முதலமைச்சர் ஜெயலலிதா ஆட்சியில் ஊராட்சி ஒன்றியமாக தரம் உயர்த்தப்பட்டது. இந்த ஊராட்சி ஒன்றியங்களில் 14 ஊராட்சிகள் அடங்கியுள்ளன. காமநாயக்கன் பாளையத்தின் வட்டார வளர்ச்சி அலுவலகம் நிர்வாக வசதிக்காக பல்லடம் நகரில் இயங்கி வருகிறது.
கா.நா.பாளையம் நகரில் இருந்து தமிழகத்தின் முக்கிய நகரங்களை போக்குவரத்து வசதியுடன் இணைக்கிறது.அவ்வகையில்
என தமிழக முக்கிய பகுதிகளுக்கு பேருந்து வசதி உள்ளது. மேலும் காமநாயக்கன் பாளையம் ஊராட்சி ஒன்றியதில் உள்ள ஊராட்சிகளுக்கு இங்கிருந்துதான் நகரப் பேருந்துகள் இயக்கப்படுகின்றன.

2011 ஆண்டு மக்கள் தொகை கணக்கெடுப்பின்படி காமநாயக்கன் பாளையம் ஊராட்சி ஒன்றியம் மக்கள் தொகை 82,235 பேர் வசிக்கின்றனர்.மேலும் காமநாயக்கன் பாளையம் மக்கள் தொகை 8.453 பேர் வசிக்கின்றனர்.




</doc>
<doc id="410526" url="https://ta.wikipedia.org/wiki?curid=410526" title="யோசெமிட்டி தேசியப் பூங்கா">
யோசெமிட்டி தேசியப் பூங்கா

யோசெமிட்டி தேசியப் பூங்கா ("Yosemite National Park", , ) கலிபோர்னியாவின் மேற்கு சியேரா நிவாடாவில் அமைந்துள்ள அமெரிக்கத் தேசியப் பூங்கா. ஐக்கிய அமெரிக்காவின் தேசியப் பூங்கா சேவையால் பராமரிக்கப்பட்டு வரும் இப்பூங்காவின் பரப்பளவு 747,956 ஏக்கர்கள் (1,168.681 ச மை; 302,687 எக்டேர்; 3,026.87 கிமீ). 1984இல் உலகப் பாரம்பரியக் களமாக அறிவிக்கப்பட்ட யோசெமிட்டி உலகளவில் இங்குள்ள கருங்கல் முகடுகள், அருவிகள், தெளிந்த நீரோடைகள், மீப்பெரும் செகுவா மரவனங்கள், ஏரிகள், மலைகள்,புல்வெளிகள், பனிப்பாறைகள், மற்றும் உயிரியற் பல்வகைமைக்காக அறியப்படுகின்றது. கிட்டத்தட்ட 95% பூங்காப் பகுதி அடர்காட்டுப் பகுதியாக அறிவிக்கப்பட்டுள்ளது.

ஒவ்வொரு ஆண்டும் சராசரியாக ஏறத்தாழ 4 மில்லியன் மக்கள் யோசெமிட்டிக்கு வருகின்றனர். வருபவர்களில் பெரும்பாலானோர் தங்கள் நேரத்தை யோசெமிட்டிப் பள்ளத்தாக்கின் 5.9 சதுர மைல்கள் (15 கிமீ) பரப்பில் கழிக்கின்றனர். 2016இல் இப்பூங்காவின் வரலாற்றில் சாதனையளவாக 5 மில்லியன் பேர் வந்துள்ளனர். தேசியப் பூங்கா குறித்த கருத்தியல் உருவாக்கத்தில் யோசெமிட்டி முக்கிய பங்கு வகித்தது. துவக்கத்தில், காலென் கிளார்க்கும் மற்றவர்களும் யோசெமிட்டியை பாதுகாக்கப் போராடினர்; இறுதியில் 1864இல் குடியரசுத் தலைவர் ஆபிரகாம் லிங்கன் "யோசெமிட்டி நல்கை"யில் ஒப்பமிட்டார். பின்னர் ஜான் முயர் யோசெமிட்டி பள்ளத்தாக்கை மட்டுமன்றி சுற்றியுள்ள மலைத்தொடர்களையும் வனங்களையும் உள்ளடக்கிய பெரியத் தேசியப் பூங்கா அமைக்கப் போராடினார். இதுவே ஐக்கிய அமெரிக்க தேசியப் பூங்கா அமைப்பு நிறுவப்பட வழிகோலியது.


</doc>
<doc id="410528" url="https://ta.wikipedia.org/wiki?curid=410528" title="தோய் நாங் நோன் மலைத்தொடர்">
தோய் நாங் நோன் மலைத்தொடர்


</doc>
<doc id="410536" url="https://ta.wikipedia.org/wiki?curid=410536" title="கண்ணம்மா (தொலைக்காட்சித் தொடர்)">
கண்ணம்மா (தொலைக்காட்சித் தொடர்)

கண்ணம்மா ஸ்ரீ பாரதி அஸோசியேட் தயாரிப்பில் ‘28 மே 2018’ ஆம் ஆண்டு முதல் திங்கள் முதல் வியாழன் வரை இரவு 8:01 க்கு ராஜ் தொலைக்காட்சியில் ஒளிபரப்பான ஒரு குடும்ப பின்னணியை தழுவிய மெகா தொடர் ஆகும். இந்த தொடரை ஜெனி என்பவர் இயக்க, அர்ச்சனா, ஷாம், நிவிஷா, அரவிந்தராஜ், மணி, சாய் மாதவி, புவி ராஜ் போன்ற பலர் நடித்துள்ளார்கள்.இந்த தொடர் சில காரணங்களால் 69 அத்தியாங்களுடன் பாதியில் நிறுத்தப்பட்டுள்ளது.

இந்த தொடரின் கதை கண்ணம்மா தன் குடும்ப சூழல் மற்றும் தன் அப்பாவின் கோபம் இரண்டின் காரணமாகவும் பள்ளிப் படிப்பை பாதியில் நிறுத்திக் கொண்டு ஒரு டெய்லராக ஒரு ஃபேஷன் கார்மென்ட்ஸில் வேலை செய்கிறாள். அரவிந்த் அந்த நிறுவனத்தின் முதலாளி ஆரம்பத்தில் இருந்து அரவிந்துக்கும் கண்ணம்மாவுக்கும் ஒருவர் மீது ஒருவரை பிடிக்கவில்லை. கண்ணம்மாவை தனது அலுவலகத்தில் வேலைக்கு வைத்ததே அவளை பலி வாங்குவதற்குத்தான்.

இந்நிலையில் கண்ணம்மாவே எதிர்பார்க்காத ஒரு தருணத்தில் அவளது முதலாளியின் மானத்தைக் காப்பாற்ற வேண்டி அவரையே திருமணம் செய்ய வேண்டியதாகிறது. கண்ணம்மா அவளது கணவனின் மனதையும், தனக்கு எதிர்பாராமல் அமைந்த இந்த வாழ்வையும் காப்பாற்றிக் கொள்ள போராடுவதே இந்த தொடரின் கதை.



இந்த தொடருக்கான முகப்பு பாடலான ‘கண்ணம்மா கண்ணம்மா’ என்ற பாடலுக்கு இளைய கம்பன் பாடல் வரிகள் எழுதியுள்ளார், விஜய் சரவணா இசை அமைக்க, பாடகி சரண்யா சீனிவாசன் இந்த பாடலை பாடியுள்ளார். 



</doc>
<doc id="410537" url="https://ta.wikipedia.org/wiki?curid=410537" title="இலிசு மெக்டொனால்டு">
இலிசு மெக்டொனால்டு

எலிசபெத் (இலிசு) மெக்டொனால்டு "(Elizabeth (Liz) MacDonald)" ஓர் அமெரிக்க விண்வெளி வானிலை அறிவியலாளர் ஆவார். இவர் நாசாவின் கோடார்டு விண்வெளி பறப்பு மையத்தில் பணிபுரிகிறார். இவர் எல்லியம், உயிரகம், முதன்மி, மின்னன் கதிர்நிரல் அளவி வழியாக நாசாவில் வான் ஆலன் ஆய்கலங்கள் (கதிர்வீச்சுப் பட்டை ஆய்வுத்) திட்ட இணை ஆய்வாளர் ஆவார்.

இவர் அலைசு மெக்டொனால்டுக்கும் வால்லா வால்லன்சு பில்லுக்கும் மகளாகப் பிறந்தார். இவர் நாசாவின் விண்வெளி ஆய்வு நல்கை பெற்று வாழ்சிங்டன் பல்கலைக்கழகத்தில் இயற்பியலில் இளம் அறிவியல் பட்டம் 1999 இல் பெற்றார். இவரது வழிகட்டியான உரூது சுகவுகு ஆய்வில் தொடரும்படி ஊக்கப்படுத்தினார். இவர் நியூகாம்ப்சயர் பல்கலைக்க்ழகத்தில் பட்டமேற் படிப்பை முடித்து 2005 இல் முனைவர் பட்டமும் படித்தார்.

இவர் மின்மப் பொருண்மைக் கதிர்நிரல் அளவையியலில் ஆர்வம் கொண்டு 15 ஆண்டுகளுக்கு மேலாக அத்துறை சார்ந்த கருவி உருவாக்கம், தரவுப் பகுப்பாய்வு, விளக்கத்திலும் ஈடுபட்ட வல்லுனர் ஆவார்.

முனைவர் பட்டம் முடித்ததும், இவர் இலசு அலமாசு ஆய்வகத்தில் சேர்ந்தார். அந்த ஆய்வகத்தில் இவர் ஆற்றல் துறை சார்ந்த விண்வெளி வளிமண்டல அறிவிக்கை அமைப்புக்கான புவிஒத்தியக்க கருவிகள் திட்டத்தின் இசட்வகை மின்மக் கதிர்நிரல் அளவி ஆய்வில் முதன்மை ஆய்வாளர் ஆவார். இவர் "புத்தாக்க ஆராய்ச்சி, ஒருங்கிணைந்த உணர்தல்" குழுவுக்கும் தலைமை தாங்கினார். She was principal investigator for the Advanced Miniaturized Plasma Spectrometer. இவர் மும்முறை இலாசு அலமாசு விருதுகள் திட்டத்தில் விருது பெற்றுள்ளார்.


</doc>
<doc id="410540" url="https://ta.wikipedia.org/wiki?curid=410540" title="இந்திய அரசியலமைப்புச் சட்டத்தில் தேர்தல்கள்">
இந்திய அரசியலமைப்புச் சட்டத்தில் தேர்தல்கள்

தேர்தல்கள் (Elections ) குறித்து இந்திய அரசியலமைப்புச் சட்டம் பிரிவுகள் 54, 56, 325, 326 மற்றும் சில பிரிவுகள் குறிப்பிடுகின்றன. இப்பிரிவுகள் மூலம் தேர்தல்கள் எவ்வாறு யாரால் நடத்தப்படவேண்டும் என்று விளக்கப்பட்டுள்ளது. அரசியலமைப்புச் சட்டம் குடியரசுத் தலைவருக்கு நடைபெற வேண்டிய தேர்தல் குறித்த நடைமுறைகளை பிரிவு 54-லிலும் துணைக்குடியரசுத் தலைவர் தேர்தல் குறித்து பிரிவு 66-லிலும் குறிப்பிடுகின்றது. மாநில சட்டசபைகளுக்கும், பாராளுமன்றத்திற்கும் நடைபெற வேண்டிய தேர்தல் குறித்து வழிமுறைகளும் கோட்பாடுகளும் பிரிவு 325, 326 போன்றவைகளில் விளக்கப்பட்டுள்ளது

சட்டமன்றங்களுக்கும், பாராளுமன்றத்திற்கும் தேர்தல்கள் நடத்துவதற்கு அரசியலமைப்புச் சட்டம் சில கோட்பாடுகளை விதித்துள்ளது. அவை பின்வருமாறு.

தேர்தல் நடைமுறைகளை மேற்பார்வையிடவும், தேர்தல்களை சுமூகமாக நடத்தவும் தேர்தல் ஆணையத்தை நிறுவ பிரிவு 324-வகை செய்கிறது. தேர்தல் ஆணையர்கள் சுயமாக செயல்படவும், ஆணையம் சுய அதிகாரத்துடன் செயல்படவும், வகை செய்யும் வண்ணம், தேர்தல் ஆணையா்களை, சட்ட மன்றங்களோ, நிர்வாகமோ கட்டுப்படுத்தாத வகையில் பிரிவுகள் அமைக்கப்பட்டுள்ளன.


</doc>
<doc id="410543" url="https://ta.wikipedia.org/wiki?curid=410543" title="மோய் சாய் மாவட்டம்">
மோய் சாய் மாவட்டம்

மேய் சாய் மாவட்டம் (Mae Sai) (, தாய்லாந்து நாட்டின் வடக்கில் உள்ள சியாங் ராய் மாகாணத்தின் வடகோடியில், தாய்லாந்து - மியான்மர் பன்னாட்டு எல்லையில் அமைந்த மாவட்டம் ஆகும். இம்மாவட்டத்தின் நிர்வாகத் தலைமையிட நகரம் மோய் சாய் நகரம் ஆகும். பன்னாட்டு ஆசிய நெடுஞ்சாலை 2, மாயி சாய் நகரத்தின் வழியாக மியான்மருக்குச் செல்கிறது. 285 சதுர கிலோ மீட்டர் பரப்பளவு கொண்ட இம்மாவட்டத்தின் மக்கள்தொகை 2005ல் 86,298 ஆக இருந்தது. 

தங்க முக்கோணத்தில் அமைந்த மோய் சாய் மாவட்டம், சியாங் ராய் மாகாணத் தலைமையிடமான சியாங் ராய் நகரத்திற்கு வடக்கில் 259 கிமீ தொலைவிலும், தேசியத் தலைநகரமான பாங்காக்கிற்கு வடக்கே 850 கிமீ தொலைவிலும் உள்ளது. இம்மாவட்டத்தில் போதைப் பொருட்கள் தயாரிப்பு, விற்பனை அதிக அளவில் நடைபெறுகிறது. 

இம்மாவட்டத்தில் உள்ள தோய் நாங் நோன் மலைத்தொடரில் உள்ள தாம் இலுவாங் நாங் நோன் குகையில் 23 சூன் 2018 அன்று 12 சிறுவர்களும், ஒரு கால்பந்தாட்ட பயிற்சியாளரும் மழை வெள்ளத்தில் சிக்கினர். அவர்களை பன்னாட்டு மீட்பு குழுவினர் 10 சூலை 2018 குகையிலிருந்து மீட்டனர். 

நிர்வாக வசதிக்காக இம்மாவட்டம் எட்டு துணை மாவட்டங்களாகவும், 92 கிராமங்களாகவும் பிரிக்கப்பட்டுள்ளது. இம்மாவட்டத்தில் மோய் சாய் மற்றும் இரண்டு துணை மாவட்ட நகராட்சிகளையும் கொண்டது. 



</doc>
<doc id="410544" url="https://ta.wikipedia.org/wiki?curid=410544" title="கடல் கடந்து உத்தியோகம் (தொலைக்காட்சித் தொடர்)">
கடல் கடந்து உத்தியோகம் (தொலைக்காட்சித் தொடர்)

கடல் கடந்து உத்தியோகம் ஸ்ரீ பாரதி அஸோசியேட் தயாரிப்பில் ‘28 மே 2018’ ஆம் ஆண்டு முதல் திங்கள் முதல் வியாழன் வரை இரவு 7:30 மணிக்கு ராஜ் தொலைக்காட்சியில் ஒளிபரப்பான மெகா தொடர் ஆகும். இந்த தொடரை லேனா மூவேந்தர் இயக்குகிறார். சுர்ஜித் அன்சாரி ஹீரோவாகவும், காயத்ரி கண்ணன் ஹீரோயினாகவும் நடிக்கிறார்கள். இந்த தொடர் சில காரணங்களால் 69 அத்தியாங்களுடன் பாதியில் நிறுத்தப்பட்டுள்ளது.

முதுமையில் தனிமையில் வாழும் நாராயணன். தனது கடைசி காலத்தில் தனது பிள்ளைகளுடன் கூட்டுக் குடும்பமாக வாழ நினைக்கிறார். இவரின் 60வது திருமண நாளுக்கு வெளிநாட்டில் இருந்து வரும் மகள், மகன், பேரத் பேத்திகளை பல திட்டங்களை போட்டு தன்னுடனேயை தங்க வைக்கிறார். அது எப்படி என்பதுதான் இந்த தொடரின் கதை.


இந்த தொடருக்கான முகப்பு பாடலான ‘கடல் கடந்து கடல் கடந்து’ என்ற பாடலுக்கு ‘அருண் பாரதி’ பாடல் வரிகள் எழுதியுள்ளார், ‘ஜான்சன்’ இசை அமைக்க, பாடகி பிரியங்கா இந்த பாடலை பாடியுள்ளார். 



</doc>
<doc id="410545" url="https://ta.wikipedia.org/wiki?curid=410545" title="இலிசா கால்டெனகர்">
இலிசா கால்டெனகர்

இலிசா கால்டெனகர் "(Lisa Kaltenegger)" (4 மார்ச்சு 1977, சால்சுபர்கு அண்மையில் உள்ள குச்சில்) ஓர் ஆசுத்திரிய வானியலாளர் அவர். இவர் புறக்கோள்களின் படிமமாக்கத்திலும் பான்மையிலும் விண்வெளி உயிரியலிலும் வல்லுனர் ஆவார். இவர் 2014 ஜூலை 1 இல் கார்னெல் பல்கலைக்கழகத்தில் உதவிப் பேராசிரியராகச் சேர்ந்தார். முன்பு, இவர் ஐடெல்பர்கில் உள்ள வானியலுக்கான மேக்சு பிளாங்கு நிறுவனத்தில் இணைபதவி வகித்தார். இங்கு இவர் எம்மி நோயதர் ஆராய்ச்சிக் குழுவின் தலைவராகவும் இருந்தார். இக்குழு "மீப்புவிகளும் உயிர்வாழ்வும்" பர்ரிய ஆய்வில் ஈடுபட்டது. மேலும் இவர் கேம்பிரிட்ஜ், ஆர்வார்டு சுமித்சோனிய வானியற்பியல் மையத்திலும் பணிபுரிந்தார். இவர் 2008 இல் ஆர்வார்டு பல்கலைக்கழகத்தில் விரிவுரையாளராகச் சேர்ந்தார். இவர் 2011 இல் ஐடெல்பர்கு பல்கலைக்கழகத்தில் புல உறுப்பினராகச் சேர்ந்தார்.



</doc>
<doc id="410548" url="https://ta.wikipedia.org/wiki?curid=410548" title="மாங்கனீசு(III) புளோரைடு">
மாங்கனீசு(III) புளோரைடு

மாங்கனீசு(III) புளோரைடு (Manganese(III) fluoride also known as Manganese trifluoride) MnFஎன்ற மூலக்கூற்று வாய்ப்பாட்டை உடைய ஒரு கனிமச் சேர்மம் ஆகும். இந்த சிவப்பு நிற/கருஞ்சிவப்பு நிறத் திண்மம் நீரகக்கரிமங்களை புளோரோகார்பன்களாக மாற்றுவதில் மிகவும் பயனுள்ளதாக உள்ளது, அதாவது, இது ஒரு புளோரினேற்றக் காரணியாக உள்ளது இச்சேர்மம் ஐதரேட்டையும் உருவாக்குகிறது. 

MnF ஆனது ஐதரசன் புளோரைடில் கரைந்த MnF கரைசலுடன் புளோரினை வினைப்படுத்துவதால் தயாரிக்கப்படுகிறது:

இச்சேர்மமானது தனிம நிலை புளோரினுடன் மாங்கனீசு(II) ஆலைடை ~250 °செ வெப்பநிலையில் வினைப்படுத்துவதன் மூலமும் தயாரிக்கப்படுகிறது.

படிக நிலையில், MnF யானது  வனேடியம்(III) புளோரைடை ஒத்திருக்கிறது.  இரண்டு சேர்மங்களின் எண்முகி உலோக மையங்கள் ஒரே மாதிரியான சராசரி M-F பிணைப்பு நீளங்களைக் கொண்டுள்ளன. இருப்பினும், ஜான் டெல்லர் விளைவின் காரணமாக மாங்கனீசு சேர்மத்தைப் பொறுத்தவரை, ஒரு உருக்குலைந்த அமைப்பாகத் தான் (மேலும், இறுதியில் ஒற்றைச்சாய்வுள்ள ஓரலகு படிகம் மற்றும் உயர் ஒருங்கமைவுள்ள மற்றொரு வடிவம்) உள்ளது. Mn-F பிணைப்பு நீளங்கள் 1.79, 1.91, 2.09 Å என்ற அளவில் உள்ளன 


</doc>
<doc id="410551" url="https://ta.wikipedia.org/wiki?curid=410551" title="மாங்கனீசு ஊதா">
மாங்கனீசு ஊதா

மாங்கனீசு ஊதா "(Manganese violet)" என்பது NHMnPO என்ற வாய்ப்பாட்டைக் கொண்ட கனிம வேதியியல் சேர்மம் ஆகும். இதை அமோனியம் மாங்கனீசு(III) பைரோபாசுபேட்டு என்று அழைக்கிறார்கள். பைரோபாசுபேட்டு (P2O4−7), அமோனியம் (NH+4), மற்றும் மாங்கனீசு ஆகியவை சேர்ந்து அமோனியம் மாங்கனீசு(III) பைரோபாசுபேட்டு திண்மத்தை உருவாக்குகின்றன. மாங்கனீசு(III) ஆக்சைடு, டை அமோனியம் பாசுபேட்டு, பாசுபாரிக் அமிலம் ஆகியவை சேர்ந்த கலவையை சூடுபடுத்துவதன் மூலம் மாங்கனீசு ஊதா தயாரிக்கப்படுகிறது. இது பரவலாக அறியப்பட்ட ஒரு நிறமியாகும் .

α- மற்றும் β-வடிவம் என்ற இரண்டு பல்லுருவ தோற்றங்களில் இது அறியப்படுகிறது. ஆனால் இரண்டு வடிவங்களிலும் கட்டமைப்பு ஒரே மாதிரியாகவே உள்ளது. Mn(III) மையங்கள் உருக்குலைந்த எண்முக தளங்களில் பைரோபாசுபேட்டு ஈந்தணைவிகள் வழங்கும் ஆறு ஆக்சிசன் அணுக்களால் சூழப்பட்டுள்ளன .

பிரதிபலிப்பு மற்றும் ஒளிர்வு நிறமாலைகளை அகச்சிவப்பு நிறமாலையில் காணலாம் .


</doc>
<doc id="410555" url="https://ta.wikipedia.org/wiki?curid=410555" title="தூய லூர்தன்னை திருத்தலம், பெரம்பூர்">
தூய லூர்தன்னை திருத்தலம், பெரம்பூர்

தமிழகத்தின் சென்னை-மயிலை உயர்மறைமாவட்டத்தில் உள்ள தூய லூர்து அன்னை திருத்தலம், பெரம்பூர் பகுதியில் வாழும் கத்தோலிக்க கிறிஸ்தவ மக்களின் பங்கு ஆலயமாக விளங்குகிறது. தமிழகத்தில் வேறெங்கும் காணப்படாத வகையில், கீழ்த்தளம், மேல்தளம் என இரண்டடுக்கு கொண்ட கத்தோலிக்க ஆலயமாக இது கட்டப்பட்டுள்ளது. சுமார் 4,000 கிறிஸ்தவ குடும்பங்கள் இந்த ஆலயத்தின் உறுப்பினர்களாக உள்ளனர். சென்னை மற்றும் நாட்டின் பல்வேறு பகுதிகளில் இருந்தும் திரளான மக்கள் லூர்து அன்னையை நாடி இந்த ஆலயத்திற்கு திருப்பயணமாக வருகை தருகின்றனர். லூர்து நகரில் காட்சி அளித்த இறையன்னை மரியாவின் உதவியால் பல்வேறு நன்மைகளைப் பெறுவதாக அவர்கள் நம்புகின்றனர்.

பிரான்சு நாட்டின் லூர்து நகரில் பெர்னதெத் சுபீரு என்ற 14 வயது சிறுமிக்கு, 1858 பிப்ரவரி 11ந்தேதி முதல் அன்னை மரியா 18 முறை காட்சி அளித்தார். ஆகவே, அவர் லூர்து அன்னை என்று அழைக்கப்படுகிறார். மசபியேல் என்ற குகையில் தோன்றிய மரியன்னை, தரையைத் தோண்டி தண்ணீர் அருந்துமாறு பெர்னதெத்துக்கு கட்டளையிட்டார். அதை ஏற்று பெர்னதெத் தோண்டிய இடத்தில் ஊற்று ஒன்று உருவானது. அந்த ஊற்றின் நீரை அருந்திய பலரும் தங்கள் நோய்களில் இருந்து சுகம் பெற்றதாக கூறினார்கள். இதையடுத்து, அந்த இடம் அன்னை மரியாவின் புகழ்பெற்ற திருத்தலமாக மாறியது. அதன் விளைவாக, உலகின் பல்வேறு பகுதிகளிலும் லூர்து அன்னையின் பெயரில் பல ஆலயங்கள் கட்டப்பட்டன.

1800களில், சென்னை வேப்பேரி புனித அந்திரேயா ஆலயப் பங்கின் ஒரு பகுதியாக பெரம்பூர் கிறிஸ்தவர்கள் வாழ்ந்து வந்தனர். அந்த ஆலயத்தின் பங்குத்தந்தை ஹென்னசே, 1879ஆம் ஆண்டு பெரம்பூரில் லூர்தன்னை பெயரில் சிற்றாலயம் ஒன்றைக் கட்டியெழுப்ப முயற்சி எடுத்தார். 1880ல் சிற்றாலயம் புனிதம் செய்யப்பட்டதை அடுத்து, வேப்பேரி பங்கின் கிளைப்பங்காக பெரம்பூர் மாறியது. பெரம்பூரில் கிறிஸ்தவ மக்களின் எண்ணிக்கை தொடர்ந்து அதிகரித்ததால், லூர்தன்னை ஆலயம் 1903ஆம் ஆண்டு அருட்தந்தை பி.ஜே. கரோல் தலைமையில் தனிப்பங்காக உருவெடுத்தது. 1935ல் பங்குத்தந்தையாக பொறுப்பேற்ற அருள்தந்தை முரே, இந்த ஆலயத்தை திருத்தலமாக உருவாக்கும் முயற்சியைத் தொடங்கினார்.

1947ஆம் ஆண்டு, பெரம்பூர் லூர்தன்னை திருத்தலத்தின் பங்குத்தந்தை ஏ. மரியோட்டா ச.ச. முதல் தேசிய திருப்பயணத்தை தொடங்கி வைத்தார். லூர்து நகரில் நடைபெறுவது போன்று நற்கருணை ஆசீருடன் நோயாளிகளுக்கு நலமளிக்கும் வழிபாட்டையும் அறிமுகம் செய்தார். 1951ல் தற்போதுள்ள ஆலயத்தின் தரைத்தளத்தைக் கட்ட அடித்தளம் இடப்பட்டது. 1953 பெப்ரவரி 22ந்தேதி, சென்னை-மயிலை உயர்மறைமாவட்டத்தின் அப்போதைய பேராயர் லூயிஸ் மத்தியாஸ் கீழ்த்தள ஆலயத்தை புனிதம் செய்து திறந்து வைத்தார். 1958ல் பங்குத்தந்தை ஜோசப் சந்தனம் ச.ச. முயற்சியால் மேல்தள ஆலயத்தின் கட்டுமானப் பணிகள் தொடங்கப்பட்டன. 1953 பெப்ரவரி 11ந்தேதி, பேராயர் லூயிஸ் மத்தியாஸ் மேல்தள ஆலயத்தை புனிதப்படுத்தினார்.

1968ஆம் ஆண்டு ஆலயத்தின் இடது பக்கம் லூர்தன்னையின் அழகிய கெபி கட்டியெழுப்பப்பட்டது. இதில் பிரான்ஸ் நாட்டின் லூர்து நகரில் அன்னை மரியா காட்சி அளித்த இடத்தில் இருந்து கொண்டு வரப்பட்ட கல் பதிக்கப்பட்டுள்ளது. 2007ஆம் ஆண்டு ஆலயத்தின் இடது பக்கத்தில் நற்கருணை சிற்றாலயம் கட்டப்பட்டு, அக்டோபர் 11ந்தேதி சென்னை-மயிலை உயர்மறைமாவட்ட பேராயர் ஏ.எம். சின்னப்பா ச.ச. அவர்களால் புனிதம் செய்து திறந்து வைக்கப்பட்டது.

பெரம்பூர் தூய லூர்தன்னை திருத்தலம், பிரான்சின் லூர்து நகரில் அமைந்துள்ள மரியன்னை ஆலயத்தை மாதிரியாகக் கொண்டு கட்டியெழுப்பப் பெற்றுள்ளது. கீழ்த்தளம், மேல்தளம் என இரண்டடுக்காக அமைந்துள்ள இந்த திருத்தல ஆலயம் கலைநயம் மிகுந்த தூண்களைக் கொண்டுள்ளது. கீழ்த்தள ஆலயத்தின் நடுப்பீடத்தில் பாடுபட்ட சுரூபமும், இடது பக்கத்தில் லூர்து அன்னை, வலது பக்கத்தில் புனித யோசேப்பு பீடங்களும் அமைந்துள்ளன. பக்கவாட்டு கதவுகளின் மேற்புறத்தில் அன்னை மரியாவின் பல்வேறு கண்ணாடி ஓவியங்கள் இடம் பெற்றுள்ளன. சிலுவைப்பாதையின் 14 நிலைகளும் புடைப்புச் சிற்பங்களாக உள்ளன.

மேல்தள ஆலயத்தின் நடுப்பீடத்தில் லூர்தன்னை சுரூபமும், இடது பக்கத்தில் ஜான் போஸ்கோ, வலது பக்கத்தில் தோமினிக் சாவியோ பீடங்களும் இருக்கின்றன. இங்குள்ள சிலுவைப்பாதையின் 14 நிலைகளும் புடைப்புச் சிற்பங்களாகவே உள்ளன. மேல்தள ஆலயத்திற்கு செல்ல வளாக முகப்பில் இருந்து சறுக்குத்தளமும், கீழ்த்தள ஆலய முகப்பிலும் பின்புறமும் இருந்து படிக்கட்டுகளும் அமைக்கப்பட்டுள்ளன. திருத்தலத்தின் மத்திய கோபுரத்தின் நடுப்பகுதியில், பெர்னதெத் சுபீருக்கு அன்னை மரியா காட்சி அளித்ததை சித்தரிக்கும் எழில் மிகுந்த கண்ணாடி ஓவியம் இடம் பெற்றுள்ளது.

மாதத்தின் முதல் வெள்ளி: இயேசுவின் திருஇதயத்தின் நாளான அன்று, நண்பகல் மற்றும் மாலைத் திருப்பலியுடன் மற்றும் நற்கருணை ஆராதனை நடைபெறுகிறது.

மாதத்தின் முதல் சனி: அன்னை மரியாவின் நாளான அன்று, மாலைத் திருப்பலி முடிந்த பிறகு சிறப்பு செபமாலையுடன் தேர்பவனி நடைபெறுகிறது.

மாதத்தின் 2ஆம் சனி: பாவ மன்னிப்பு பெறும் ஒப்புரவு நாளாக சிறப்பிக்கப்பட்டு, மாலைத் திருப்பலியுடன் மற்றும் நற்கருணை ஆராதனை நடைபெறுகிறது.

மாதத்தின் 11ந்தேதி: லூர்து அன்னையின் சிறப்பு நாளான அன்று, காலையில் 200க்கும் மேற்பட்ட ஏழை குடும்பங்களுக்கு உதவிகள் வழங்கப்படுகின்றன. மாலைத் திருப்பலிக்கு பிறகு நற்கருணை ஆசீருடன் நலமளிக்கும் வழிபாடு நடைபெறுகிறது.

மாதத்தின் 24ந்தேதி: கிறிஸ்தவர்களின் சகாய அன்னையின் நினைவு நாளான அன்று, மாலைத் திருப்பலிக்கு பிறகு தேர்பவனி நடைபெறுகிறது.

ஆலயத் திருவிழா: பெரம்பூர் தூய லூர்தன்னை திருத்தலத் திருவிழா பெப்ரவரி 11ந்தேதியை ஒட்டி வரும் ஞாயிறன்று கொண்டாடப்படுகிறது. பதினோரு நாட்கள் நடைபெறும் இந்த விழாவில் நாட்டின் பல்வேறு பகுதிகளில் இருந்து வரும் பக்தர்கள் கலந்து கொள்கிறார்கள்.


</doc>
<doc id="410557" url="https://ta.wikipedia.org/wiki?curid=410557" title="தம்மபதம்">
தம்மபதம்

தம்மபதம் (Dhammapada) என்பது பெளத்த மதப் புனித இலக்கியங்களுள் ஒன்றாகும். கௌதம புத்தர் அருளிய அறவுரைகளும் முதலானவை பெளத்தத்தின் திரிபிடகங்கள் என்று அழைக்கப்படுகின்றன. அவைகள் சுத்தபிடகம், விநயபிடகம், அபிதம்மபிடகம் என்பவை ஆகும். இவற்றுள் சுத்த பிடகத்திலுள்ள ஐந்து பகுதிகளில், குத்தக நிகாயம் என்ற பகுதியில் தம்மபதம் என்ற இந்நூல் அமைந்துள்ளது.

பாளி மொழியில் அமைந்த தம்மபதம் 26 அத்தியாயங்களும் 423 சூத்திரங்களும் கொண்டது. புத்த பெருமான் அவ்வப்போது கூறிய வாக்கியங்களாக அமைகின்றது. இதனால், பெளத்த சமயத்தவரின் பாராயண நூலாகவும், பிரமாண நூலாகவும் அமைகின்றது.

தம்மபதம் என்பது அறவழி, அறநெறி, அறக்கொள்கை, அறக்கோட்பாடு எனப் பல பொருள்களில் வழங்கப்பெறுகின்றது.

முதலாம் பெளத்த சங்க மாநாட்டில் அங்கீகரிக்கப்பட்டது என புத்தகோசரால் கூறப்படுகின்றது.


</doc>
<doc id="410571" url="https://ta.wikipedia.org/wiki?curid=410571" title="ஈரமான ரோஜாவே (தொலைக்காட்சித் தொடர்)">
ஈரமான ரோஜாவே (தொலைக்காட்சித் தொடர்)

ஈரமான ரோஜாவே விஜய் டிவியில் ஜுலை 9 2018 முதல் திங்கள் முதல் சனிக்கிழமை வரை பிற்பகல் 2.30 மணிக்கு ஒளிபரப்பாகும் தொடர். இந்த தொடரில் மலராக பவித்ரா நடிக்கிறார். புதுமுக நடிகர் திரவியம் வெற்றியாக அறிமுகமாகிறார். இவர்களுடன் குமரன் தங்கத்துரை, ஷாம், நிஷா போன்ற பலர் நடிக்கிறார்கள். இந்தத் தொடரை பிரான்சிஸ் கதிரவன் இயக்குகிறார். ஒளிப்பதிவு ரமேஷ் துரை, இசை எம்ஆர்.

மலரின் வாழ்க்கையில் நடக்கும் ஏற்ற இறக்கங்கள்தான் இந்தத் தொடரின் முக்கிய கரு.

பிரிந்திருக்கும் இரு குடும்பங்களைச் சேர்ந்த இளம் தலைமுறையினரான மலரும் மாறனும் காதல் வலையில் விழுகின்றனர். தங்களது திருமணத்தின் வழியாக இரண்டு குடும்பங்களும் ஒன்று சேரும் என்று எண்ணுகிறார்கள். ஆனால், வாழ்கை வேறு திருப்பங்களுடன் காத்துக் கொண்டிருக்கிறது. திருமணத்திற்கு முதல் நாள், மாறன் ஒரு விபத்தில் இறக்கிறான். மேலும், சூழ்நிலை காரணமாக மாறனின் தம்பி வெற்றியை திருமணம் செய்து கொள்கிறார் மலர். வெற்றிதான் மாறனின் இறப்பிற்கு காரணம் என்று எண்ணுகிறார் மலர். 

மலர் தான் தன் குடும்பத்திற்கு சாபம் என்று கருதும் வெற்றியின் தாயார் ஒருபுறம். இந்த மனவலிக்கு இடையே வெற்றியுடன் மலர் சேர்ந்து வாழ்க்கையை வாழ்வாரா என்பதுதான் கதைச் சுருக்கும்.








</doc>
<doc id="410576" url="https://ta.wikipedia.org/wiki?curid=410576" title="ஐதராக்சில் அலுமினியம் பிசு(2-எத்தில்யெக்சேனோயேட்டு)">
ஐதராக்சில் அலுமினியம் பிசு(2-எத்தில்யெக்சேனோயேட்டு)

ஐதராக்சில் அலுமினியம் பிசு(2-எத்தில்யெக்சேனோயேட்டு) "(Hydroxyl aluminium bis(2-ethylhexanoate))" என்பது CHAlO என்ற மூலக்கூற்று வாய்ப்பாட்டைக் கொண்ட வேதிச்சேர்மம் ஆகும். 2-எத்தில்யெக்சேனாயிக் அமிலம் மற்றும் அலுமினியம் (III) ஆகியனவற்றிலிருந்து இது வருவிக்கப்படுகிறது. பெயரளவில் Al(OH)(O2CCHEt(CH2)3CH3)2 என்ற வாய்ப்பாட்டைக் கொண்ட ஒருங்கிணைவுச் சேர்மமாகக் கருதப்படுகிறது. வாய்ப்பாட்டில் உள்ள Et = எத்தில் குழுவைக் குறிக்கிறது. இச்சேர்மத்தின் இயைபைக் காண்கையில் இது ஓர் ஒருபடித்தான சேர்மமாக இல்லை என்பதைக் காட்டுகிறது. கூழ்மக் கலவையான நாபாம் உள்ளிட்ட பல நீர்மங்களின் பாகுத் தன்மையை அதிகரிக்கும் முகவராக இதைப் பயன்படுத்துகிறார்கள். சிறிதளவு நீருறிஞ்சும் தன்மையையும் இச்சேர்மம் கொண்டுள்ளது.


</doc>
<doc id="410595" url="https://ta.wikipedia.org/wiki?curid=410595" title="இவான் பெரிசிச்">
இவான் பெரிசிச்

இவான் பெரிசிச் ("Ivan Perišić", ; பிறப்பு 2 பெப்ரவரி 1989) குரோவாசிய தொழில்முறை கால்பந்தாட்ட வீரர். இவர் இன்டர் மிலானிலும் குரோவாசியா தேசிய அணியிலும் நடுக்கள வீரராக பக்கவாட்டில் விளையாடுகிறார். தவிர தாக்கும் நடுக்களத்தவராகவும் இரண்டாம் தாக்குபவராகவும் விளையாடக் கூடியவர்.

இளவயதில் அஜ்துக் இசுப்ளிட் கழகத்திலும் சோச்சோ கழகத்திலும் பயிற்சி பெற்ற பெர்சிச் புருக்கெ கழகத்தில் ஆடும்போது, பெல்ஜியத்தின் 2011ஆம் ஆண்டின் சிறந்த தொழில்முறை கால்பந்தாட்ட வீரராக தேர்ந்தெடுக்கப்பட்டார். இந்த அறிமுகத்தால் பொருசியா டோர்ட்மண்டு கழகத்தில் ஆட அழைக்கப்பட்டார். சனவரி 2013இல் €8 மில்லியனுக்கு வோல்சுபர்கால் எடுக்கப்பட்டார். இரண்டரை பருவங்கள் அங்கு ஆடிய பின்னர் இன்டர் மிலனுக்கு €16 மில்லியனுக்கு இடம் பெயர்ந்தார்.

பெரிசிச் தனது குவாரேசியா நாட்டு தேசிய அணியில் 2011இல் அறிமுகமானார்.தொடர்ந்து யூரோ 2012, the 2014 உலகக் கோப்பை, யூரோ 2016, 2018 உலகக் கோப்பை போட்டிகளில் குவாரேசியா தேசிய அணியில் பங்கேற்றார்.


</doc>
<doc id="410604" url="https://ta.wikipedia.org/wiki?curid=410604" title="மாங்கனீசு(IV) புளோரைடு">
மாங்கனீசு(IV) புளோரைடு

மாங்கனீசு(IV) புளோரைடு (Manganese tetrafluoride) MnF, மாங்கனீசின் உயர்ந்தபட்ச புளோரைடு ஆகும். இது ஒரு வலிமை மிக்க ஆக்சிசனேற்றியாகும். இச்சேர்மம் புளோரின் தனிமத்தை தூய்மைப்படுத்தும் முறையில் ஒரு வழிமுறையாககவும் பயன்படுகிறது.

மாங்கனீசு டெட்ராபுளோரைடு 1961 ஆம் ஆண்டில் தெளிவற்ற முறையில் முதன் முதலில் தயாரிக்கப்பட்டது. அதாவது மாங்கனீசு(II) புளோரைடு (அல்லது இதர Mn சேர்மங்கள்) புளோரின் வாயுவுடன் 550 °செல்சியசில் வினைக்குட்படுத்தி தயாரிக்கப்படுகிறது: MnF வாயுவாக பதங்கமாகி குளிர்விக்கப்பட்ட நிலைக்கு மாறுகிறது. இது இன்று வரை பொதுவான தயாரிப்பு முறையாகும், பதங்கமாதல் நிகழ்வானது புளோரின் வாயுவை அதிகமான அழுத்தத்தில் பயன்படுத்துவதன் மூலமும் (4.5–6 வளிமண்டல அழுத்தம் 180–320 °செ) தவிர்க்கப்படலாம். மேலும், இயந்திரமுறையில் நன்கு குலுக்குவதன் மூலம் வெப்பப்படுத்தப்படுவது தவிர்க்கப்படுகிறது. இந்த வினையானது நீர்மப்படுகையில் உள்ள மாங்கனீசுத் தூளிலிருந்து தொடங்கப்படுகிறது.
இச்சேர்மத்தை, MnF,  வேறு முறைகளில் தயாரிப்பதென்பது Other MnF வை கிரிப்டான் டைபுளோரைடு உடன் புளோரினேற்றம் செய்வது அல்லது ஐதரசன் புளோரைடு நீர்மக் கரைசலில் புற ஊதாக் கதிர் வீச்சிற்குட்பட்டு F உடன் வினைபரியச் செய்தலாகும். மாங்கனீசு டெட்ராபுளோரைடானது, ஆண்டிமணி டெட்ராபுளோரைடு மற்றும் KMnF ஆகியவற்றுக்கிடையேயான தனிம புளோரினை தொகுப்பு முறையில் தயாரிக்கப் பயன்படும் வேதிச்செயல்முறையின் ஒரு பகுதியாக உள்ள வினை மூலமாகவும் தயாரிக்கப்படுகிறது. 


</doc>
<doc id="410607" url="https://ta.wikipedia.org/wiki?curid=410607" title="மரியோ மஞ்சூக்கிச்">
மரியோ மஞ்சூக்கிச்

மரியோ மஞ்சூக்கி ("Mario Mandžukić", ; பிறப்பு 21 மே 1986) குரோவாசிய தொழில்முறை கால்பந்தாட்ட வீரர். இவர் இத்தாலியக் கழகமான யுவென்டசிலும் குரோவாசியா தேசிய அணியிலும் முன்கள வீரராக விளையாடுகின்றார். ஏராளமான கோல்களை அடித்துள்ளதைத் தவிர இவரது பாதுகாப்பு மற்றும் வான்வழி திறன்களும் பெரிதும் பாராட்டப்படுகின்றது.


</doc>
<doc id="410627" url="https://ta.wikipedia.org/wiki?curid=410627" title="யோக்யகர்த்தா">
யோக்யகர்த்தா

யோக்யகர்த்தா ("Yogyakarta", ; மற்றும் "ஜோகியா" அல்லது "ஜோகஜாகர்த்தா") இந்தோனேசியாவின் சாவகத் தீவில் அமைந்துள்ள நகரமும் அதே பெயரிலுள்ள யோக்யகர்த்தா சிறப்புப் பகுதியின் தலைநகரமும் ஆகும். இது இந்தோனேசிய தேசியப் புரட்சிக் காலத்தில், 1945 முதல் 1949 வரை, இந்தோனேசியத் தலைநகரமாகவும் இருந்துள்ளது. யோக்யகர்த்தாவின் ஒரு பகுதியான கோட்டாகெடே 1575 முதல் 1640 வரை மாதாராம் சுல்தான்களின் தலைநகரமாக இருந்துள்ளது. இந்த நகரம் கல்வி மையமாகவும் ("கோட்டா பெலாஜார்"), பத்தீக் , பாலே நடனம், நாடகம், இசை, கவிதை, பொம்மலாட்டக் கலைகள் போன்ற செம்மைச் சாவக நுண்கலை மற்றும் பண்பாடுகளின் மையமாகவும் விளங்குகின்றது.

இந்நகரின் மக்கள்தொகை 2010இல் 388,627 ஆகும். இந்தோனேசியாவிலேயே மிக உயர்ந்த மனித மேம்பாட்டுச் சுட்டெண் 0.837 கொண்டுள்ள யோக்யகர்த்தா "மிக வளர்ந்த" நகரமாக கருதப்படுகின்றது.



</doc>
<doc id="410637" url="https://ta.wikipedia.org/wiki?curid=410637" title="சிறீதர் சில்லால்">
சிறீதர் சில்லால்

சிறீதர் சில்லால் (Shridhar Chillal) (பிறப்பு:1938), இடது கை விரல்களில் 29 அடி 8 அங்குல (909.6 செமீ அல்லது 358.1 அங்குலம்) நீளத்திற்கு நகங்களை வளர்த்து உலக சாதனை நிகழ்த்தியவர். இவரது கட்டை விரல் நகம் மட்டும் 6.5 அடி (197.8 செமீ /77.87 அங்குலம்) நீளம் கொண்டது. இவர் 1952 ஆண்டு முதல் தனது இடது கை விரல்களில் நகங்களை வெட்டும் வழக்கத்தை நிறுத்தினார். 

இவர் 66 ஆண்டுகளாக இடது கை விரல்களில் நகங்களை பாதுகாப்புடன் வளர்த்த காரணத்தினால், இடது கை செயல் இழக்கும் நிலைக்கு ஆளானார். 

11 சூலை 2018 அன்று இவரது நீண்ட நகங்களை வெட்டி எடுக்கப்பட்டு நியூயார்க் நகர அருங்காட்சியகத்தில் காட்சிக்கு வைக்கப்பட்டுள்ளது. 



</doc>
<doc id="410647" url="https://ta.wikipedia.org/wiki?curid=410647" title="கார்போனிக் அமிலம்">
கார்போனிக் அமிலம்

கார்போனிக் அமிலம் (Carbonic acid) HCO (சமானமாக OC(OH)) என்ற மூலக்கூற்று வாய்ப்பாட்டை உடைய வேதிச் சேர்மம் ஆகும். இது சில சமயங்களில் கார்பனீராக்சைடை நீரில் கரைத்த கரைசல்களுக்குக்(சோடா நீர்)  கொடுக்கப்படும் பெயராகவும்கு உள்ளது. ஏனெனில், அத்தகைய கரைசல்கள் சிறு அளவிலான HCOஐக் கொண்டிருக்கலாம். உடலியங்கியலில், கார்போனிக் அமிலமானது ஆவியாகக் கூடிய அமிலமாகவும் அல்லது "மூச்சுக்குழல் அமிலமாகவும் "குறிப்பிடப்படுகிறது. ஏனெனில், இந்த அமிலம் மட்டுமே நுரையீரலால் வாயுவாக வெளியிடப்படக்கூடிய அமிலமாக உள்ளது. இது அமில-கார நீர்ச்சமநிலையை நிர்வகிக்கக்கூடிய பைகார்பனேட்டு தாங்கல் கரைசலில் மிக முக்கியப் பங்கு வகிக்கிறது. 

வலிமை குறைந்த அமிலமான கார்போனிக் அமிலமானது, கார்பனேட்டு மற்றும் பைகார்பனேட்டு என்ற இரண்டு விதமான உப்புகளை உருவாக்குகிறது. மண்ணியலில், கார்போனிக் அமிலம் சுண்ணாம்புக்கல்லை கரையவைத்து கால்சியம் பைகார்பனேட்டை உருவாக்கி, சுண்ணாம்புக் கல்லின் வெவ்வறு வடிவங்களான இஸ்டாலக்டைட்டுகள் மற்றும் இஸ்டாலக்மைட்டுகள் ஆகியவை உருவாக காரணமாக உள்ளது.

மிக நீண்ட காலமாக கார்போனிக் அமிலம் தூய்மையான சேர்மமாக இருக்க இயலாது என நம்பப்பட்டது. இருப்பினும், 1991 ஆம் ஆண்டில் ஐக்கிய அமெரிக்காவின் விண்வெளி அமைப்பான நாசா அறிவியலாளர்கள் திண்ம HCO மாதிரிகளை தயாரிப்பதில் வெற்றி கண்டார்கள்.

கார்பனீராக்சைடு நீரில் கரையும் போது கார்போனக் அமிலத்துடன் வேதிச் சமநிலையில் இருக்கும்: 

நீரேற்ற வேதிச்சமநிலை மாறிலியானது25 °செல்சியசில் K, என அழைக்கப்படுகிறது. கார்போனிக் அமிலத்தைப் பொறுத்தவரை, தூய நீரில் இதன் மதிப்பு[HCO]/[CO] ≈ 1.7×10 ஆகும். மேலும் இதன் மதிப்பு கடல் நீரில் ≈ 1.2×10ஆக உள்ளது. இறுதியில், கார்பனீராக்சைடின் பெரும்பகுதி கார்போனிக் அமிலமாக மாற்றப்படாமல் உள்ளது, மீதமிருப்பவை CO மூலக்கூறுகளாகவே உள்ளன. ஒரு வினைவேக மாற்றி இல்லாதிருக்கும்போது, இந்தச் சமநிலையானது மிக மெதுவாகவே எட்டப்படுகிறது. வேக மாறிலிகள், முன்னோக்கு வினைக்கு, (CO + HO → HCO)   0.039 வினாடி என்பதாகவும் மற்றும் (HCO → CO + HO) என்ற பின்னோக்கு வினைக்கு 23 வினாடி என்பதாகவும் உள்ளது. CO மூலக்கூற்றுடன் இரண்டு மூலக்கூறு நீர் மூலக்கூறுகள் சேர்க்கப்படும் போது "ஆர்த்தோகார்போனிக் அமிலம்", C(OH), கிடைக்கப்பெறுகிறது. ஆனால், இச்சேர்மம் நிமிடக்கணக்கிலான நேரங்களே நீர்க்கரைசலில் நிலைத்திருக்கிறது.


</doc>
<doc id="410650" url="https://ta.wikipedia.org/wiki?curid=410650" title="கார்பனைலேற்றம்">
கார்பனைலேற்றம்

கார்பனைலேற்றம் ("carbonylation") என்பது கரிம அல்லது கனிம அடி மூலக்கூறுகளுடன் கார்பனோராக்சைடை சேர்ப்பதற்காக நிகழும் வேதிவினையைக் குறிக்கும். மிகுதியான அளவில் கிடைக்கக்கூடிய வாயுவாகவும் தேவைக்கேற்ப வினைபடுத்தக்கூடிய தன்மை கொண்டதாகவும் கார்பனோராக்சைடு உள்ளதால், இது தொழில்துறை இரசாயனத்தில் வினைபடு பொருளாகப் பயன்படுத்தப்படுகிறது. கார்பனைலேற்றம் என்பது புரோட்டீன் பக்க சங்கிலிகளின் ஆக்சிசனேற்றத்தையும் குறிக்கிறது.

தொழில்ரீதியாக பயனுள்ள பல கரிமச் சேர்மங்கள் கார்பனைலேற்ற வினை மூலமாகத் தயாரிக்கப்படுகின்றன, அவ்வினைகள் யாவும் மிகவும் தேர்ந்தெடுக்கப்பட்ட வினைகள் ஆகும். கார்பனைலேற்ற வினையால் கரிம கார்பனைல்கள் உற்பத்தி செய்யப்படுகின்றன, அதாவது C=O வேதி வினைக்குழுவைக் கொண்டுள்ள ஆல்டிகைடுகள், கார்பாக்சிலிக் அமிலங்கள், மற்றும் எசுத்தர்கள் போன்றவை உருவாகின்றன .ஐதரோபார்மைலேற்ற வினை மற்றும் ரெப்பி வினை ஆகிய இரண்டு முதன்மையான வினைகளுக்கு கார்பனைலேற்ற வினை அடிப்படையாகும். 

நிறைவுறா கரிமச் சேர்மங்களுடன் (வழக்கமாக ஆல்க்கீன்கள்) கார்பனோராக்சைடு, ஐதரசன் ஆகிய இரண்டையும் சேர்ப்பதற்குரிய ஓர் இன்றியமையாத வினையாகும். இவ்வினையில் வழக்கமாக ஆல்டிகைடுகள் உருவாகின்றன.
CO, H2, மற்றும் ஆல்க்கீனை இணைக்கும் இவ்வினைக்கு உலோக வினையூக்கி தேவைப்படுகிறது, ஒருங்கிணைந்த கோளத்திற்குள் இந்த அடி மூலக்கூறுகளை இணையவும் அனுமதிக்கிறது.

பல கரிம கார்பனைல்கள் கார்பனைல் நீக்க வினையில் பங்கேற்கின்றன. பொதுவாக இம்மாற்ற வினையில் ஆல்டிகைடுகள் ஆல்கேன்களாக மாற்றப்படுகின்றன. உலோக ஒருங்கிணைவுச் சேர்மங்கள் வழக்கமாக இவினையில் வினையூக்கியாகச் செயல்படுகின்றன :

கரிம அடி மூலக்கூறுகளுடன் கார்பனோராக்சைடு, ஓர் அமில ஐதரசன் வழங்கி ஆகிய இரண்டையும் சேர்ப்பதற்குரிய ஓர் இன்றியமையாத வினை ரெப்பி வினையாகும்.வால்ட்டர் ரெப்பி என்பவர் கண்டறிந்த காரணத்தால் இவ்வினை அப்பெயரைப் பெற்றது. மெத்தனாலை அசிட்டிக் அமிலமாக மாற்றும் மன்சேன்டோ மற்றும் கேட்டிவா செயல்முறைகள் இவ்வகையான கார்பனைலேற்ற வினையின் வழியாக பேரளவில் தயாரிப்புகளை மேற்கொள்கின்றன. அசிட்டிக் நீரிலியை இதேபோல தொடர்புடைய ஒரு கார்பனைலேற்ற வினையில் மெத்தில் அசிட்டேட்டில் இருந்து தயாரிக்கிறார்கள் . இதே தொடர்பிலுள்ள ஐதரோகார்பாக்சிலேற்றம் மற்றும் ஐதரோ எசுத்தராக்கல் வினைகளில் ஆல்க்கீன்களும் ஆல்கைன்களும் அடி மூலக்கூறுகளாக உள்ளன. தொழிற்சாலைகளில் இச்செயல்முறையில் எத்திலீனில் இருந்து புரோப்பியோனிக் அமிலம் உற்பத்தி செய்யப்படுகிறது. 

இவ்வினைகள் நிகழ உலோக வினையூக்கிகள் அவசியமாகின்றன. இவ்வினையூக்கிகள் கார்பனோராக்சைடை பிணைக்கவும் செயலூக்கவும் செய்கின்றன . இபுபுரோபென் தயாரிக்கும் தொழிற்சாலை தொகுப்பு முறையில் பென்சைலிக் ஆல்ககால் அதனுடன் தொடர்புடைய கார்பாக்சிலிக் அமிலமாக மாற்றப்படுகிறது. இவ்வினை பலேடியம் வினையூக்கியின் உதவியால் நிகழும் கார்பனைலேற்ற வினையாகும் :

ஒரு காலத்தில் அசிட்டைலீனை ஐதரோகார்பாக்சிலேற்ற வினைக்கு உட்படுத்தியே அக்ரைலிக் அமிலம் பிரதானமாகத் தயாரிக்கப்பட்டது. தற்போது நவீன முறையில் புரோப்பீனை ஆக்சிசனேற்றம் செய்து தயாரிக்கிறார்கள். ஆல்க்கீனை ஐதரோகார்பாக்சிலேற்றம் செய்யும் வினையை ரெப்பி வினைக்கு உரிய சரியான எடுத்துக்காட்டாக கூறலாம். தொழிற்சாலைகளில் புரோப்பனாயிக் அமிலத்தை நிக்கல் கார்பனைல் வினையூக்கியின் உதவியால் எத்திலீனை ஐதரோகார்பனைலேற்றம் செய்து தயாரிக்கிறார்கள் :

ஐதரோ எசுத்தராக்கல் வினையும் ஐதரோ கார்பாக்சிலேற்ற வினையைப் போன்றதுதான் என்றாலும் இதில் தண்ணிருக்குப் பதிலாக ஆல்ககால் பயன்படுகிறது. இவ்வினை மெத்தில் புரோப்பியோனேட்டு தயாரிக்க பயன்படுத்தப்படுகிறது. 

உலோக வினையூக்கிகளின் உதவியில்லாமல் ஐதரோகார்பாக்சிலேற்ற வினை நிகழ்கின்ற ஒரு சிறப்பு வினை கோச் வினையாகும். அதற்குப் பதிலாக இவ்வினை கந்தக அமிலம் அல்லது பாசுபாரிக் அமிலம் மற்றும் போரான் முப்புளோரைடு இணை போன்ற வலிமையான அமிலங்களால் வினையூக்கப்படுகிறது. எளிய ஆல்க்கீன்களுக்கு இவ்வினை குறைவாகவே பொருந்தும். கிளைக்காலிக் அமிலம் தொழிற்சாலைகளில் இம்முறையில் தயாரிக்கப்படுகிறது :

ஐசோபியூட்டீனை பைவேலிக் அமிலமாக மாற்றும் வினையும் எடுத்துக்காட்டாக கூறப்படுகிறது.

கோச் வினையுடன் தொடர்பில்லாத டைமெத்தில் கார்பனேட்டு மற்றும் டைமெத்தில் ஆக்சலேட்டு போன்றவையும் கார்பனோராக்சைடைக் கொண்டே தொழிதுறையில் தயாரிக்கப்படுகின்றன. இவ்வினைகளுக்கு ஆக்சிசனேற்றி தேவைப்படுகிறது. 

ஆல்க்கைல், பென்சைல், வினைல், அரைல் மற்றும் அல்லைல் ஆலைடுகள் போன்றவற்றையும் கூட கார்பனைலேற்றம் செய்ய முடியும். கார்பனோராக்சைடும் பொருத்தமான வினையூக்கிகளான மாங்கனீசு, இரும்பு, அல்லது நிக்கல் தூள் போன்றவற்றின் இருப்பு இதற்கு முக்கியமாகும் .

M(CO)xLy (M = உலோகம்; L = பிற ஈந்தணைவிகள்) என்ற வாய்ப்பாட்டைக் கொண்ட உலோகக் கார்பனைல்கள் இடைநிலைத் தனிமங்களை கார்பனைலேற்றம் செய்வதன் மூலம் தயாரிக்கலாம். இரும்பு மற்றும் நிக்கல் தூள் நேரடியாக கார்பனோராக்சைடுடன் வினைபுரிந்து முறையே Fe(CO)5 மற்றும் Ni(CO)4,சேர்மங்களைக் கொடுக்கின்றன. பெரும்பாலான பிற உலோகங்கள் இதைப்போல கார்பனோராக்சைடுடன் ஆக்சைடுகள் அல்லது ஆலைடுகள் போல நேரடியாக வினைபுரிவது குறைவு ஆகும். உலோகக் கார்பனைல்கள் மேலே விவரிக்கப்பட்ட ஐதரோபார்மைலேற்றம் மற்றும் ரெப்பி வினைகளில் வினையூக்கிகளாகப் பயன்படுத்தப்படுகின்றன . கார்பனோராக்சைடு ஈந்தணைவிகளைப் பெற்றுள்ள கனிமச் சேர்மங்கள் கூட கார்பனைல் நீக்க வினைகளில் பெரும்பாலும் ஒளிவேதி வினைகளில் பங்கேற்கின்றன. 

புரோட்டீனிலுள்ள இசுட்டிடின், சிசுடெய்ன் மற்றும் லைசின் போன்ற இயற்கையான அமினோ அமிலங்களின் பக்கச் சங்கிலிகளை கார்பனைல் வழிப்பொருளாக (ஆல்டிகைடு மற்றும் கீட்டோன்கள்) மாற்றுகின்ற வினை புரோட்டீன் கார்பனைலேற்ற வினை எனப்படும் . ஆக்சிசனேற்ற அழுத்தம் பெரும்பாலும் உலோக வினையூக்கத்தால் புரோட்டீன் கார்பனைலேற்றம் நிகழ்கிறது.


</doc>
<doc id="410654" url="https://ta.wikipedia.org/wiki?curid=410654" title="கிடாத்திருக்கை">
கிடாத்திருக்கை

கிடாதிருக்கை தமிழ்நாட்டிலுள்ள, இராமநாதபுரம் மாவட்டத்தில் அமைந்துள்ள ஒரு கிராம பஞ்சாயத்து ஆகும். மாநில தலைநகரம் சென்னை கிடாதிருக்கை கிராமத்திலிருந்து 466.8 கி.மீ. தொலைவில் அமைந்துள்ளது. கிடாத்திருக்கை முதுகுளத்தூர் சட்டமன்றத் தொகுதிக்கும் ராமநாதபுரம் மக்களவைத் தொகுதிக்கும் உட்பட்டதாகும். இதன் அஞ்சல் குறியீடு எண்: 623 704. இதன் அருகிலுள்ள நகரங்கள் முதுகுளத்தூர் மற்றும் கடலாடி ஆகும்.

கிடாதிருக்கை அருகிலுள்ள இரயில் நிலையம், பரமக்குடி இரயில் நிலையம் 38 கி.மீ தொலைவில் உள்ளது.

கிடாத்திருக்கை அருகில் உள்ள விமான நிலையம்: மதுரை விமான நிலையம் 72.4 கி.மீ தொலைவில் உள்ளது.

கிடாதிருக்கை கிராமத்தின் வேளாண்மை முக்கியமான தொழில் ஆகும். இன்னும் இந்த கிராமம் தொழில்துறை வளர்ச்சிக்கு காத்திருக்கிறது.


அடிப்படை வசதிகள்
தமிழ்நாடு ஊரக வளர்ச்சி மற்றும் ஊராட்சித் துறையின் 2015ஆம் ஆண்டுத் தரவின்படி கீழ்க்கண்ட தகவல் தொகுக்கப்பட்டுள்ளது.[5]

அடிப்படை வசதிகள் எண்ணிக்கை
குடிநீர் இணைப்புகள் 4
சிறு மின்விசைக் குழாய்கள் 2
கைக்குழாய்கள் 
மேல் நிலை நீர்த்தேக்கத் தொட்டிகள் 4
தரைமட்ட நீர்தேக்கத் தொட்டிகள் 
உள்ளாட்சிக் கட்டடங்கள் 10
உள்ளாட்சிப் பள்ளிக் கட்டடங்கள் 3
ஊரணிகள் அல்லது குளங்கள் 3
விளையாட்டு மையங்கள் 
சந்தைகள் 
ஊராட்சி ஒன்றியச் சாலைகள் 83
ஊராட்சிச் சாலைகள் 2
பேருந்து நிலையங்கள் 
சுடுகாடுகள் அல்லது இடுகாடுகள் 3
சிற்றூர்கள்
இந்த ஊராட்சியில் அமைந்துள்ள சிற்றூர்களின் பட்டியல்[6]:

கிடாத்திருக்கை
கிடாத்திருக்கை காலனி
கொண்டுலாவி
மேலக்கொண்டுலாவி


</doc>
<doc id="410682" url="https://ta.wikipedia.org/wiki?curid=410682" title="ஹிமா தாசு">
ஹிமா தாசு

ஹிமா தாசு ("Hima Das", பிறப்பு: 9 சனவரி 2000) ஒரு இந்திய விரைவோட்ட வீராங்கனை ஆவார். அவர் IAAF உலக தடகள சாம்பியன்சிப் 20 வயதுக்குட்பட்டோர் போட்டியில் தங்கப்பதக்கம் வென்ற முதல் இந்தியர் ஆவார்.

ஹிமா தாஸ் இந்திய மாநிலம் அஸ்ஸாமில் நாகான் நகரில் பிறந்தார். அவரது பெற்றோர்கள் ரோன்ஜித் மற்றும் ஜோமாலி தாஸ் ஆவர். அவர்களுக்கு ஹிமாவுடன் சேர்த்து மூன்று குழந்தைகள். ஹிமா சிறுவயதில் மண் தரையில் சிறுவர்களுடன் கால்பந்து விளையாடுவார். அவரது கனவு இந்திய கால்பந்து அணியில் இடம் பெற வேண்டுவதாக இருந்தது.

ஹிமா தாசு, உலகளாவிய போட்டியில் பதக்கம் வென்ற முதல் இந்திய தடகள விரைவோட்ட வீரர் ஆவார். அவர், பின்லாந்து, தம்பீரேவில் நடந்த 2018 - 20 வயதுக்குட்பட்டோர் உலக சாம்பியன்சிப், 400 மீட்டர் பெண்கள் இறுதி போட்டியில் தங்கம் வென்றார், அவர் எடுத்துக்கொண்ட நேரம் 51.46 விநாடிகள். அவர் கடைசி 80 மீட்டர் தொலைவில் முன்னணியிலிருந்த 3 போட்டியாளர்களை முந்திச் சென்று, தங்கம் வென்று வரலாறு படைத்தார்.

தாஸ் 20 வயதுக்குட்பட்டோர் உலக சாம்பியன்சிப் போட்டியில் பதக்கம் வென்ற இந்தியர்களில் ஒருவரானார். இந்தப் பட்டியலில் உள்ள மற்றவர்கள்: சீமா புனியா (வெண்கலம், வட்டெறிதல்), நவஜித் கவுர் தில்லான்(வெண்கலம், வட்டெறிதல்) மற்றும் நீரஜ் சோப்ரா (தங்கம், ஈட்டி எறிதல்).



</doc>
<doc id="410712" url="https://ta.wikipedia.org/wiki?curid=410712" title="1099">
1099

1099 (MXCIX) பழைய யூலியன் நாட்காட்டியில் ஒரு சனிக்கிழமையில் ஆரம்பமான ஒரு சாதாரண ஆண்டாகும்.




</doc>
<doc id="410716" url="https://ta.wikipedia.org/wiki?curid=410716" title="1149">
1149

1149 (MCXLIX) பழைய யூலியன் நாட்காட்டியில் ஒரு சனிக்கிழமையில் ஆரம்பமான ஒரு சாதாரண ஆண்டாகும்.




</doc>
<doc id="410717" url="https://ta.wikipedia.org/wiki?curid=410717" title="1240">
1240

1240 (MCCXL) பழைய யூலியன் நாட்காட்டியில் ஒரு ஞாயிற்றுக்கிழமையில் ஆரம்பமான ஒரு நெட்டாண்டு ஆகும்.




</doc>
<doc id="410722" url="https://ta.wikipedia.org/wiki?curid=410722" title="1381">
1381

1381 (MCCCLXXXI)) பழைய யூலியன் நாட்காட்டியில் ஒரு செவ்வாய்க்கிழமையில் ஆரம்பமான ஒரு சாதாரண ஆண்டாகும்.




</doc>
<doc id="410727" url="https://ta.wikipedia.org/wiki?curid=410727" title="நினிவே">
நினிவே

நினிவே (Nineveh), பண்டைய அசிரியப் பேரரசுக்குட்பட்ட வடக்கு மெசொப்பொத்தேமியா நகரம் ஆகும். பண்டைய நகரமான நினிவே, தற்போது ஈராக் நாட்டின் வடக்கில் உள்ள நினிவே ஆளுநகரகத்தில், நினிவே சமவெளியில் மோசுல் நகரத்திற்கு வெளியே உள்ளது. 

நினிவே நகரம் டைகிரிசு ஆற்றின் கிழக்கு கரையில் உள்ளது. நினேவா நகரம், கிமு 911 முதல் கிமு 609 முடிய புது அசிரியப் பேரரசின் தலைநகராக விளங்கியது. 

நினிவே நகரத்திற்கு 60 கிமீ தொலைவிலும், நிம்ருத்திற்கு தெற்கில் 65 கிமீ தொலைவிலும் பண்டைய அசூர் நகரம் உள்ளது. 
புது அசிரியப் பேரரசு காலத்தில், உலகின் பெரிய நகரங்களில் ஒன்றாக நினிவே நகரம் விளங்கியது. புது அசிரியப் பேரரசில் கிமு 627ல் நடைபெற்ற அசிரியர்களுக்கு எதிரான நினிவே நகரத்தில் நடைபெற்ற போரில், பாபிலோனியர்கள், மீடியர்கள், சால்டியர்கள், பாரசீகர்கள் மற்றும் சிதியர்கள் நினிவே நகரத்தை தாக்கி அழித்தனர். 

பண்டைய அசிரியப் பேரரசின் தலைநகரான நினிவே நகரத்தின் சிதிலங்கள், நினிவே ஆளுநகரத்தின் மோசுல் நகரத்தின் அருகே உள்ள ஆற்றின் கரையில் இன்றும் காணப்படுகிறது. நினிவேவின் டெல் தொல்லியல் களம்மற்றும் வடக்கு அரண்மனை தொல்லியல் களங்களிலிருந்து அசிரியப் பேரரசின் சிற்பங்கள் கிடைத்துள்ளது.நினிவே தொல்லியல் களங்களிலிருந்து கண்டெடுத்த தொல்பொருட்கள் உலகின் பல்வேறு அருங்காட்சியகங்களில் பார்வைக்கு உள்ளது.

இசுலாமிய அரசுப் படைகள், 2010ம் ஆண்டின் நடுவில், பண்டைய நினிவே நகரத்தின் எஞ்சியிருந்த தொல்லியல் நினவுச் சின்னக் கட்டிடங்களை குண்டுகள் வைத்து தகர்த்தெரிந்தனர். சனவரி 2017ல் ஈராக்கிய படைகள் நினிவே நகரத்தை இசுலாமிய அரசின் பயங்கரவாதிகளிடமிருந்து மீட்டனர். 

விவிலியத்தின் யோனா புத்தகத்தில் நினிவே நகரத்தின் தீர்க்கதரிசி யோனா குறித்தும், நினிவே மக்கள் குறித்தும் பேசியுள்ளது. 

யூதர்களின் எபிரேய வேதாகத்தில் பண்டைய அசிரியா நாட்டின் அசூர், ஊர், நிம்ருத் நகரங்களுடன் நினிவே நகரமும் குறிப்பிட்டுள்ளது. 

யூத சமயத்தினர் வாழ்ந்த பண்டைய அசிரியாவின் தலைநகரமாக நினிவே நகரம் திகழ்ந்தது.யூத தீர்க்கதரிசி ஜெக்காரியா வாழ்ந்த காலத்தில் அசிரியப் பேரரசராக ஹெசிக்கியா இருந்தார்.

மத்தியதரைக் கடலுக்கும், இந்தியப் பெருங்கடலுக்கு இடையே, வடக்கேமெசொப்பொத்தேமியாவில், டைகிரீஸ் ஆற்றின் கரையில் அமைந்த புது அசிரியப் பேரரசின் தலைநகரமாக விளங்கிய நினிவே நகரம். மேற்காசியா மற்றும் பண்டைய அண்மை கிழக்கையும், இந்தியப் பெருங்கடலையும் இணைக்கும் முதன்மையான வணிகப் பாதையாக நினிவே இருந்தது. 

பண்டைய தொல்பொருட்கள் கொண்ட உலகின் பழைமையான, பெரிய நகரமான நினிவே, கிமு 6,000 ஆண்டின் புதிய கற்காலத்தின் பிந்தைய காலத்தைச் சேர்ந்தது.

கிமு 3,000ல் நினிவே நகரத்தில், மெசொப்பொத்தேமியா பெண் கடவுளான இஸ்தரை வழிபட்டனர். நிலநடுக்க்த்தால் அழிந்து போன நினிவே நகரத்தை, கிமு 2,260ல் அக்காடியப் பேரரசு காலத்தில் மீண்டும் சீரமைத்து நிறுவப்பட்டது.

கிமு 1800ல் பழைய அசிரியப் பேரரசு ஆட்சியில், நினிவே நகரம் "இஸ்தர்" எனும் பெண் கடவுளை வழிபடும் மையமாக விளங்கியது.

அசிரிய நகரமான நினிவே நகர இராச்சியம், கிமு 1,400 முதல் 50 ஆண்டுகள் வரை மித்தானி இராச்சியத்தின் கீழ் சிற்றரசாக இருந்தது. கிமு 1,365ல் அசிரியப் பேரரசர் அசூர்-உபாலித், நினிவே நகரத்தை கைப்பற்றி மத்திய அசிரியப் பேரரசை (கிமு 1365 – 1050) நிறுவினார்.

பண்டைய அண்மை கிழக்கின் முக்கியமான அசூர் நகரம், பழைய அசிரியப் பேரரசு (கிமு 2025–1750), மத்திய அசிரியப் பேரரசு (கிமு 1365–1050), மற்றும் புது அசிரியப் பேரரசுகளின் (கிமு 911–608) தலைநகரமாக விளங்கியது. 

புது அசிரியப் பேரரசர் இரண்டாம் அசூர்னசிர்பால் ஆட்சியில் (கிமு 883–859), நினிவே நகரத்தில் புதிய வழிபாட்டு கட்டிடங்கள் எழுப்பப்பட்டது.

கிமு 700ல் பெரிய அரண்மனைகளுடன் கூடியிருந்த நினிவே நகரத்தின் அரண்மனை 530 x 242 மீட்டர் நீள அகலத்துடன், சிற்பங்களுடன் கூடிய 80 அறைகளுடன் இருந்தது. மேலும் இவ்வரண்மனையில் ஆப்பெழுத்துகள் கொண்ட பலகைகள் கொண்டிருந்தது. அரண்மனையின் 22 மீட்டர் ஆழமுள்ள அடிக்கல் செங்கல், சுண்ணாம்பு மற்றும் களிமண்னால் கட்டப்பட்டது.

கிமு 612ல் நடைபெற்ற நினிவே போரின் போது, பாபிலோனியர்கள், சால்டியர்கள், பாரசீகர்கள், மீடியர்களின் தொடர் தாக்குதல்களால், புது அசிரியப் பேரரசின் தலைநகரான நினிவே நகரத்தின் செழிப்பு குறையத் துவங்கியது.

கிமு 612 முதல் மனிதர்கள் வாழ இயலாத பகுதியாக இருந்த நினிவே நகரம், பின்னர் பாரசீகர்களின் அகாமனிசியப் பேரரசின் (கிமு 550 – 330) கீழ் வந்ததது. பின்னர் நினிவே நகரம் கிமு 320ல் பேரரசர் அலெக்சாந்தர் ஆட்சியின் கீழ் சென்றது. பின்னர் சசானியப் பேரரசு (கிபி 224 – 651) ஆட்சியிலும்; கிபி 637 முதல் இசுலாமிய கலீபாக்களின் ஆட்சியின் கீழ் நினிவே நகரம் இருந்தது. 

1842ல் பிரான்சு நாட்டின் பவுல் எமிலி பொட்டா என்பவர், தற்கால ஈராக் நாட்டின் மோசுல் நகரத்தின் அருகே டைகிரீஸ் ஆற்றின் கரையில் அகழாய்வு மேற்கொண்டதில், நினிவே நகரத்தின் முற்றிலும் சிதிலமடைந்த அரண்மனை போன்ற கட்டிடங்களையும், மண் மேடுகளையும் கண்டறிந்தார். 

1847ல் பிரித்தானிய அரசியல் வல்லுனர் ஆஸ்டின் ஹென்றி லேயர்டு என்பவர் நினிவே நகரத்தின் சிதிலமடைந்த பகுதிகளை ஆய்வு செய்தார். 1853ல் ஆஸ்டின் ஹென்றி லேயர்டு, நினிவே நகரக் கோட்டைச் சுவர்களில் 22,000 [[ஆப்பெழுத்து|ஆப்பெழுததுக்களுடன்] கூடிய, 71 அறைகள் கொண்ட சிதிலமடைந்த ஒரு அரண்மனையை அகழாய்வில் கண்டறிந்தார். 
நினிவே அகழாய்வுகள், கிமு 911 முதல் 609 முடிய ஆட்சி செய்த [[புது அசிரியப் பேரரசு|புது அசிரியப் பேரரசின்]] அரசியல், பண்பாடு மற்றும் நாகரீகத்தை படம் பிடித்து காட்டுகிறது. நினிவே தொல்லியல் அகழாய்வில் கிடைத்த தொல்பொருட்கள் அமெரிக்கா மற்றும் ஐரோப்பிய நாடுகளின் அருங்காட்சியகங்களில் காட்சிக்கு வைக்கப்பட்டுள்ளது.
[[புது அசிரியப் பேரரசு|புது அசிரியப் பேரரசின்]] நினிவே நகரத்தில் வாழ்ந்த யூத சமய தீர்க்கதரிசி [[யோனா]] வாழ்ந்த மண்மேடுகள் மற்றும் நினிவே நகரத்தின் 12 கிமீ சுற்றளவு கொண்ட நகரக் கோட்டைச் சுவர்கள் கண்டறியப்பட்டுள்ளது.

24 சூலை 2014ல் [[இசுலாமிய அரசு]] பயங்கரவாதிகளால் பண்டைய நினிவே நகரத்தின் 12 கிமீ சுற்றளவு கொண்ட சுவர் குண்டுகள் வைத்து தகர்த்தனர்.

[[File:Nineveh Nebi Yunus Excavation Bull-Man Head.JPG|thumb|right|பண்டைய நினிவே நகரத்தின் நெபி யுனுஸ் எனுமிடத்தில் கண்டெடுக்கப்பட்ட காளை மாட்டின் கொம்புடன் கூடிய அரசரின் சிற்பம்]]

[[Image:Nineveh map city walls & gates.JPG|thumb|கோட்டைச் சுவர்கள் மற்றும் நுழைவு வாயில்களுடன் கூடிய பண்டைய நினிவே நகரத்தின் வரைபடம்]] 

[[File:Fall of nineveh.jpg|thumb|240px|நினிவே நகரத்தின் வீழ்ச்சி, ஓவியம் ஜான் மார்டின்]]

ஊர்]]


[[பகுப்பு:பண்டைய நகரங்கள்]]
[[பகுப்பு:அசிரியப் பேரரசு|*]]
[[பகுப்பு:ஈராக்]]
[[பகுப்பு:உலகப் பாரம்பரியக் களங்கள்]]
[[பகுப்பு:மெசொப்பொத்தேமிய நாகரிகங்கள்]]

</doc>
<doc id="410729" url="https://ta.wikipedia.org/wiki?curid=410729" title="மரியம் அல் அசுத்துருலாபி">
மரியம் அல் அசுத்துருலாபி

மரியம் அல் அசுத்துருலாபி "(Mariam al-Asturlabi)" அல்லது அல்-'லிய்லியா பிந்த் அல்-'லிய்லி அல்-அசுத்துருலாபி (அரபு மொழி: العجلية بنت العجلي الأسطرلابي),ஒரு பத்தாம் நூற்றாண்டு இடைக்கால இசுலாமியப் பெண் வானியலாளர் ஆவார். இவர் இன்றைய வடக்கு சிரியாவான அலெப்போவில் வாழ்ந்த வான்கோளம் உருவாக்குபவர் ஆவார்.

இவர் வாண்கோளம் செய்பவராகிய அல்-'லிய்லி அல்-அசுத்துருலாபியின் மகளாவார். இபின் அல் நாதிம் கூறுகிறபடி, இவர் பாசுதுலசுவிடம் பயில்நிலையாளராக இருந்துள்ளார்.

அல்-'லிய்லியா கடல், வான் பயணத்துக்கு வழிகாட்டியாக விளங்கும் கருவியாகிய வான்கோளங்களைப் பத்தாம் நூற்றாண்டில் வடிவமைத்து உருவாக்கினார். இவர் கி.பி. 944 முதல் 967 வரையில் ஆட்சிபுரிந்த சாயிப் அல் தாவ்லவால் பணியில் சேர்க்கப்பட்டுள்ளார்.

என்றி ஈ. கோல்ட் 1990 இல் கண்டுபிடித்த முதன்மைப் பட்டைச் சிறுகோள் 7060 அல்-'லிய்லியா இவரது நினைவாகப் பெயரிடப்பட்டுள்ளது. பெயரீட்டுச் சான்று 2016 நவம்பர் 14 இல் வெளியிடப்பட்டது ().




</doc>
<doc id="410738" url="https://ta.wikipedia.org/wiki?curid=410738" title="மார்கரெட் தர்ன்புல்">
மார்கரெட் தர்ன்புல்

மார்கரெட் கரோல் தர்ன்புல் "(Margaret Carol Turnbull)" ஓர் அமெரிக்க வானியலாளர் ஆவார். இவர் 2004 இல் அரிசோனா பல்கலைக்கழகத்தில் வானியலில் முனைவர் பட்டம் பெற்றார். இவர் வாழத்தகும் கோள்கள் அமைந்த விண்மீன் அமைப்புகளிலும் இரட்டைச் சூரிய அமைப்புகளிலும் வல்லுனர் ஆவார், இவர் கோள் வாழ்தகவு காண்பதிலும் வல்லுனர் ஆவார்.

இவர் 2002 இல் ஜில் டார்ட்டருடன் இணைந்து வாழ்தகவு கோள்கள் அட்டவணையை உருவாக்கினார். இது மாந்த வாழ்தகவு வாய்ப்புள்ள விண்மீன் அமைப்புகளின் அட்டவணை ஆகும். அடுத்த ஆண்டு 100 ஒளியாண்டுகளுக்குள் அமைந்த வாழ்தகவு விண்மீன் அட்டவணைப் பட்டியலில் இருந்த 5000 விண்மீன்களில் மிகவும் தகுதி வாய்ந்த 30 விண்மீன்களைத் தேர்வு செய்தார்.

இவர் 2006 இல் ஒவ்வொன்றிலும் ஐந்து விண்மீன்கல் அமைந்த இரு வாழ்தகவு வாய்ப்புள்ள விண்மீன்களை குறும்பட்டியல்களை வெளியிட்டார். முதல் பட்டியலில் ஆலன் தொலைநோக்கி அணி உதவியால் சேதி கதிர்த்தேட்டங்களில் கண்டறிந்த விண்வமீன்கள் ஆகிய ([[பீட்டா கானும் வெனட்டிகோரம், எச். டி. 10307,எச். டி. 211415, 18 சுகார்ப்பி, 51 பெகாசி ஆகியன அடங்கும். இரண்டாம் பட்டியலில் தரை கோள்காணி கண்டறிந்த சிறந்த ஐந்து விண்மீன்கள் ஆகிய எப்சிலான் இண்டி, எப்சிலான் எரிதானி, [[40 எரிதானி, ஆல்பா சென்டாரி B, டௌ சேதி என்பன அடங்கும்.

தர்ன்புல்லை 2007 இல் CNN தொலைக்காட்சி "மதிநுட்பர்" என இவரது மிகவும் உயிர்தோன்றி அறிதிறன் நாகரிகம் நிலவ மிகவும் வாய்ப்புள்ள கோள்கள் உருவாக வல்ல விண்மீன்களின் அட்டவணையை உருவாக்கிய பணிக்காக பாராட்டியது.

சிறுகோள் 7863 தர்ன்புல் இவரது நினைவாகப் பெயரிடப்பட்டது.


[[பகுப்பு:அமெரிக்க வானியலாளர்கள்]]
[[பகுப்பு:பெண் வானியலாளர்கள்]]
[[பகுப்பு:வாழும் நபர்கள்]]
[[பகுப்பு:விண்வெளி உயிரியலாளர்கள்]]
[[பகுப்பு:பெண் உயிரியலாளர்கள்]]

</doc>
<doc id="410745" url="https://ta.wikipedia.org/wiki?curid=410745" title="வீர்மேன் தரங்குறைப்பு வினை">
வீர்மேன் தரங்குறைப்பு வினை

வீர்மேன் தரங்குறைப்பு வினை "(Weerman degradation)" கரிம வேதியியலில் ஒரு பெயர் வினையாக வகைப்படுத்தப்படுகிறது, இதை வீர்மேன் வினை என்ற பெயராலும் அழைக்கிறார்கள். ருடால்ப் அட்ரியன் வீர்மேன் 1910 ஆம் ஆண்டு இவ்வினையைக் கண்டறிந்தார் .பொதுவாக கார்போவைதரேட்டு வேதியியலில் வீர்மேன் தரங்குறைப்பு வினை இடம்பெறுகிறது. அமைடுகள் சோடியம் ஐப்போகுளோரைட்டால் தரங்குறைக்கப்பட்டு எண்ணிக்கையில் ஒரு கார்பன் குறைவான ஆல்டிகைடுகளாக உருவாக்கப்படுகின்றன ஆப்மேன் மறுசீராக்கல் வினையின் நீட்சியாக சிலர் இவ்வினையைக் கருதுகிறார்கள். ம்ன்ம்ம். 

α-ஐதராக்சி-பதிலீடு செய்யப்பட்ட கார்பானிக் அமில அமைடுகளில் வீர்மேன் தரங்குறைப்பு வினை நிகழ்கிறது. உதாரணம் : சர்க்கரை

α-ஐதராக்சி-பதிலீடு செய்யப்பட்ட கார்பானிக் அமில அமைடுகளில் வீர்மேன் தரங்குறைப்பு வினை நிகழும் போது கார்பன் சங்கிலியில் ஒரு கார்பன் அணு குறைகிறது

அறை வெப்ப நிலையில் இவ்வினை மிகவும் மெதுவாக நடைபெறுகிறது என்பதால் வினை கலவையை 60-65 ° செல்சியசு வெப்ப நிலைக்கு சூடுபடுத்த வேண்டும். 

வினை வழிமுறையானது ஆப்மான் தரங்குறைப்பு வினையுடன் தொடர்பு கொண்ட வினையாகும். 
முதலில் கார்பானிக் அமில அமைடு (1) சோடியம் ஐப்போகுளோரைட்டுடன் வினைபுரிகிறது. தண்ணீர் மற்றும் குளோரைடு ஆகியவை பிரிக்கப்பட்ட பின்னர் தளர்வு பிணைப்புடன் ஓர் அமீன் 2 கட்டமைக்கப்படுகிறது. மறுசீரமைப்பால் ஓர் இடைநிலை (3) உருவாகிறது. அடுத்த நிலையில் ஒரு நீராற்பகுப்பு வினை நிகழ்கிறது. எண்'1' என்று எண்ணிடப்பட்ட கார்பன் அணுவுடன் தண்ணீர் சேர்க்கப்படுகிறது. ஒரு ஐதராக்சிலிக் குழு உருவாக்கப்படுகிறது. கடைசி படிநிலையில் அமில அமைடு தனித்துப் பிரிக்கப்பட்டு ஒர் ஆல்டிகைடு உருவாகிறது.

கூடுதலாக வீர்மேன் தரங்குறைப்பு வினை α,β-நிறைவுறா கார்பானிக் அமில அமைடுகளுடன் நிகழ்த்தப்படுகிறது. உதாரணம் அக்ரைலமைடு.

α-ஐதராக்சி-பதிலீடு செய்யப்பட்ட கார்பானிக் அமில அமைடுகளில் வீர்மேன் தரங்குறைப்பு வினை நிகழும் போது கார்பன் சங்கிலியில் ஒரு கார்பன் குறைவு தோன்றுகிறது 
அறை வெப்ப நிலையில் இவ்வினை மிகவும் மெதுவாக நடைபெறுகிறது என்பதால் வினை கலவையை 60-65 ° செல்சியசு வெப்ப நிலைக்கு சூடுபடுத்த வேண்டும். 

வினை வழிமுறையானது ஆப்மான் தரங்குறைப்பு வினையுடன் தொடர்பு கொண்ட வினையாகும். 

முதலில் கார்பானிக் அமில அமைடு (1) சோடியம் ஐப்போகுளோரைட்டுடன் வினைபுரிகிறது. தண்ணீர் மற்றும் குளோரைடு ஆகியவை பிரிக்கப்பட்ட பின்னர் தளர்வு பிணைப்புடன் ஓர் அமீன் 2 கட்டமைக்கப்படுகிறது. மறுசீரமைப்பால் ஓர் இடைநிலை (3) உருவாகிறது. இந்நிலையில் இரண்டு வினைவழிமுறைகளுக்கு சாத்தியம் உள்ளது. மேற்கண்ட வினைவழி முறையில் இரண்டு மெத்தனால் மூலக்கூறுகள் இடைநிலையுடன் வினைபுரிகின்றன. இதனால் சேர்மம் (4) உருவாகிறது. இதன் பின்னர் கார்பனீராக்சைடு, தண்ணீர், அமோனியம், மெத்தனால் ஆகியன வெவ்வேறு படிநிலைகளில் பிரிகின்றன. குறைந்தபட்சமாக இது ஓர் ஆல்டிகைடாக புரோட்டானேற்றம் (5) அடைகிறது. 
இடைநிலை உருவாகும் வரை (3) வினை வழிமுறை மேற்கண்ட வழிமுறையையே ஒத்துள்ளது. அதன் பின்னரே ஒரு மெத்தனால் அணு ஒரு புரோட்டானேற்றத்துடன் சேர்க்கப்பட்டு (4) தண்ணீர், கார்பனீராக்சைடு, மெத்தனால் ஆகியன பிரிகின்றன. ஓர் அமோனியம் அயனி (5) உற்பத்தியாகிறது. நீராற்பகுப்பின்போது ஒரு ஐதராக்சிலிக் குழு 6 கட்டமைக்கப்படுகிறது. அமோனியம் அயனி பிரிந்து ஓர் ஆல்டிகைடு (7) உருவாகிறது. 

குளுக்கோசு நேரடியாக சோடியம் ஐப்போகுளொரைட்டால் ஆக்சிசனேற்றம் அடைந்து அரபினோசு உருவாகிறது. ஆல்டானிக் அமிலம் மற்றும் ஆல்டோ அமைடு உருவாகும் படிநிலைகள் தவிர்க்கப்படுகின்றன. உதாரணம்: டி-குளூக்கோனமைடு டி-அரபினோசாக தரங்குறைதல்

ύமேலே ஒரு ஐதராக்சிலிக் குழு அமிடோ குழு அருகே உள்ளது என்பதைக் காட்ட வீர்மேன் சோதனை பயன்படுத்தப்படுகிறது. இவ்வினை வரலாற்று நோக்கில் முக்கியமானது. ஏனென்றால் இவ்வினை மெதுவாக விளைபொருளைக் கொடுத்து அரிதாகவே பயன்படுத்தப்படுகிறது.


</doc>
<doc id="410749" url="https://ta.wikipedia.org/wiki?curid=410749" title="மால்கம் மக்கரிச்">
மால்கம் மக்கரிச்

மால்கம் மக்கரிச் (Thomas Malcolm Muggeridge 24 மார்ச்சு 1903 --14 நவம்பர் 1990) என்பவர் பிரித்தானிய இதழாளர் எழுத்தாளர் மற்றும் நூலாசிரியர் ஆவார்.
இரண்டாம் உலகப் போரில் படை வீரராகவும் உளவாளியாகவும் பணியாற்றினார். தொடக்கத்தில் இடதுசாரிக் கொள்கையராகவும் பிற்காலத்தில் பொதுவுடைமைத் தத்துவத்தை எதிர்ப்பவராகவும் மாறினார்.மேற்கத்திய நாடுகளில் அதிகமாக அறியப்படாமல் இருந்த அன்னை தெரசாவை வெளிச்சத்துக்குக் கொண்டு வந்த பெருமை இவருக்கு உண்டு. இவரைப் பற்றிய தன் வரலாற்று நூல் இரண்டு தொகுதிகளாக வெளி வந்து அறிவுலகில் பிரபலாமானது. இவர் சில காலம் இந்தியாவிற்கு வந்து கொல்கத்தாவில் வாழ்ந்து வந்தார். 1934 முதல் 1936 வரை கொல்கத்தாவில் ஸ்டேட்ஸ்மன் பத்திரிகையில் ஆசிரியராகப் பணி ஆற்றினார். சில ஆண்டுகள் தனியாகக் கொல்கத்தாவில் வாழ்ந்து வந்தார்.


</doc>
<doc id="410754" url="https://ta.wikipedia.org/wiki?curid=410754" title="தமிழ் வினைகளின் இலக்கணமயமாக்கம்">
தமிழ் வினைகளின் இலக்கணமயமாக்கம்

1. முன்னுரை

           சொற்களும் கட்டுமானங்களும் சில மொழியியல் சூழல்களில் சில இலக்கணச் செயற்பாங்குகளைச் குறிப்பிடுமாறு செய்யும் மாற்றம் இலக்கணமயமாக்கம் (grammaticalization) எனப்படும்; அவ்வாறு இலக்கணமயமாக்கம் அடைந்தால் அவை புதிய இலக்கணச்செயல்பாட்டை உருவாக்கும் (Hopper & Traugott 2003:1). எளிமையாகக் கூறினால் ஒரு சொல் அல்லது சொல்வரிசை அதன் எல்லா அல்லது சில சொற் பொருண்மையை இழந்து கூடுதல் இலக்கணச் செயல்பாட்டை நிறைவேற்றுவது இலக்கணமயமாக்கமாகும். இலக்கணமயமாக்கம் நிகழ்கையில் பெயர்களும் வினைகளும் காலப்போக்கில் துணிவினைகளாகவும் வேற்றுமை உருபுகளாகவும் திரிபுகளாகவும் வாக்கிய இணைப்பான்களாகவும் மாறும்.

           வரலாற்று மொழியியலில் அடிப்படையில் இலக்கணமயமாக்கம் என்பது மொழி மாற்றத்தின் செயல்பாடாகும்; இச்செயல்பாட்டால் பொருட்களும் செயல்பாடுகளும் (அதாவது பெயர்கள், வினைகள்) இலக்கணக் குறிப்பான்களாக (ஒட்டுகள், பின்னுருபுகள் போன்றவைகளாக) மாற்றப்படுகின்றன.  இலக்கணமயமாக்கம் இருக்கிற கட்டுண்ட மற்றும் திரிபு வடிவங்களிலிருந்து அல்லாமல் பொருள் தரும் சொற்களிலிருந்து புதிய செயல்பாட்டு வடிவங்களை உருவாக்குகின்றது.

தமிழ் வினைகளான "ஆகு, இரு, விடு" என்பன என்பன ’செய்து’ வினை எச்சத்திற்குப் பின் வினையாற்றுவகைத் துணைவினைகளாகவும் (aspectual auxiliary verbs) "போ, வா, இரு, கூடு, பார், முடி, வேண்டு" என்பன ‘செய்ய’ வினை எச்சதிற்குப் பின் வேறுபட்ட வினைநோக்குத் துணைவினைகளாகவும் (modal auxilaires) இலக்கணமயமாக்கம் அடைந்துள்ளன. மட்டுமன்றி சில வினைகளின் திரிபுற்ற மற்றும் திரிபுறா வடிவங்கள் வேறுபட்ட வேற்றுமை உறவுகளை உணர்த்தும் பின்னுருபுகளாகவும் இலக்கணமயமாக்கம் அடைந்துள்ளன. எடுத்துக்காட்டாக, "இரு" என்ற வினையின் இறந்தகால வினையெச்ச வடிவமான "இருந்து" நீங்கல் வேற்றுமை உறவை குறிப்பிட்டும்படி (எ.கா. "அவன் வீட்டிலிருந்து வந்தான்") இலக்கணமயமாக்கம் அடைந்துள்ளது. "கொள், வை" என்ற வினைகளின் இறந்தகால வினையெச்ச வடிவங்களான "கொண்டு, வைத்து" என்பன கருவி வேற்றுமை உறவை குறிபிட்டும்படி (எ.கா. "அவன் கத்தி கொண்டு/வைத்து வெட்டினான்") இலக்கணமயமாக்கம் அடைந்துள்ளன. வேறு சில வினைகள் பெயர்களுடன் இணைந்து புதிய வினைகளை ஆக்கும் வினையாகியகளாகவும் (வினையாக்க வினைகளாகவும்) இலக்கணமயமாக்கம் அடைந்துள்ளன. எடுத்துக்காட்டாக பின்வரும் சிலவற்றைக் குறிப்பிடலாம்: "விசாரணை + செய் > விசாசரணைசெய், அச்சு + அடி > அச்சடி, வாது + இடு > வாதிடு"  (இந்தப் பட்டியல் நீண்டுகொண்டே போகும்) என்ற கூட்டுவினையாக்கத்தில் "செய்", "அடி" என்பன வினையாக்கிகளாகச்  செயல்படுகின்றன. "ஆகு" என்ற வினையின் திரிபு வடிவங்கள் (ஆன, ஆக) பெயரடை ஆக்கியாகவும் (எ.கா. அழகு+ஆன> அழகான) வினையடை ஆக்கியாகவும் (எ.கா. விரைவு+ஆக>விரைவாக) இலக்கணமயமாக்கம் அடைந்துள்ளன. "என்" என்ற வினையின் பெயரெச்ச வடிவம் "என்று" என்பது நிரப்புக் கிளவியாக இலக்கணமயமாக்கம் அடைந்துள்ளது. 

           இலக்கணமயமாக்கச் செயல்பாட்டின் புரிதலுக்காகச் சொற்பொருண்மையுள்ள உள்ளடக்கமுள்ள சொற்களுக்கும் சொற்பொருண்மை இல்லாத இலக்கணச் சொற்கள் அல்லது செயல்பாட்டுச் சொற்களுக்கும் வேறுபாடு பாராட்டவேண்டும்.          தமிழ் வினைகளின் வேறுபட்ட இலக்கணமயமாக்கத்தை விரிவாக ஆய்வதுதான் இக்கட்டுரையின் நோக்கமாகும்.

2. இலக்கணமயமாக்கக்கோட்பாடு 

           ஹைனின் (Heine, 2004) கூற்றுபடி இலக்கணமயமாக்கக்கோட்பாடு (grammaticalization theory) என்பது மொழிக்கோட்பாடோ (theory of language) மொழிமாற்றமோ (language change) அன்று. அதன் நோக்கம் இலக்கணமயமாக்கத்தை விளக்குவதாகும்; அதாவது இடம் மற்றும் காலப் போக்கில் இலக்கண வடிவுகள் எவ்வாறு உருவாகின்றன மற்றும் அவை ஏன் அவ்வாறு அமைப்பாக்கம் அடைகின்றன என்பதை விளக்குவதாகும். இலக்கணவாக்கம் ஒரு திசை மாற்றமாகக் கருதுகோள் செய்யப்படுகின்றது. இலக்கணமயமாக்கம் சொல்வகைபாட்டிலிருந்து இலக்கணவகைப்பாட்டிற்கு மாற்றம் விளைவிப்பதாகப் பெரும்பாலும் விளக்கப்படுகின்றது. இந்தக் கண்ணோட்டம் பல எண்ணிக்கையிலான மொழியியல் செயல்பாடுகளைக் கவனித்துக்கொள்கின்றது; ஆனால் பல எண்ணிக்கையிலான இலக்கணவகைபாட்டின் உருவாக்கத்தைக் கணக்கில் எடுக்கவில்லை. இரண்டுவகையிலான குறைபாடுகளைக் கொண்டிருக்கின்றது. முதலாவது இலக்கணமயமாக்கம் சொல் வடிவத்தோடு எல்லைப்படுத்தப்படவில்லை; இலக்கணவடிவுகளும் மேலும் இலக்கணவடிவுகளை அடையும் படிக்கு இலக்கணமயமாக்கம் செய்யும். இரண்டாவதாக மொழியியல் கூறுகளுக்குக் குறிப்பிட்ட சூழல்களும் கட்டுமானங்களும் தேவைப்படுவதால் இலக்கணவாக்கக் கோட்பாடும்  இச்செயல்பாடு நடைபெறும் பயன்வழியியல் மற்றும் உருபனியல்-தொடரியல் சூழலோடு தொடர்புடையதாக இருக்கின்றது. இலக்கணமயமாக்கம் ஒருகால மற்றும் இருகால பரிமாணத்தைக் கொண்டிருக்கையில் இதன் அடிப்படை இருகால இயல்பானதாகும். 

              இலக்கணமயமாக்கச் செயல்பாட்டில், ஒரு திரிபுறா சொல் (அல்லது உள்ளடக்கச் சொல்) ஒரு இலக்கணச் சொல்லாக (அல்லது செயல்பாட்டுச் சொல்லாக) மாற்றப்படுகிறது. சொல் அதன் சொல்வகைப்பாட்டை விட்டு மற்றொன்றில் நுழையும் செயல்முறை உடனடியானது அல்ல; தனிப்பட்ட மாற்றங்கள் படிப்படியாகத் தொடர்ச்சியாக நிகழ்கிறது. இலக்கணமயமாக்கதின் மேலூரும் நிலைகள் ஒரு சங்கிலியை உருவாக்கும்; இது பொதுவாக ஒரு தொடர்பம் (cline) என்று அழைக்கப்படுகிறது. இந்த மாற்றங்கள் பொதுவாக வெவ்வேறு மொழிகளில் இதேபோன்ற ஒழுங்கமைப்பைப் பின்பற்றுகின்றன (Hopper and Traugott 2003:6). மொழியியலாளர்கள் தொடர்பம் என்பதன் துல்லியமான வரையறையையோ அல்லது கொடுக்கப்பட்ட நேர்வுகளில் அதன் சரியான பண்புகளையோ ஏற்றுக்கொள்வதில்லை. தொடர்பத்தின் மீதுள்ள நிலைகள் எப்போதும் ஒரு நிலையான நிலைப்பாட்டைக் கொண்டிருக்கவில்லை மாறுபடும் என்றும் நம்பப்படுகிறது. இருப்பினும், ஹேப்பர் மற்றும் டிராகோட்டின் இலக்கணமயமாக்கத்தின் புகழ்பெற்ற அமைப்பொழுங்கு வடிவின் பல்வேறு நிலைகளை விவரிக்கிறது:

3. இலக்கணமயமாக்கத்தின் வழிமுறைகள் 

3.3.ஒலியியல்சார் குறுக்கம் (Phonetic erosion)

= 4.1. துணைவினைகளாக இலக்கணமயமாக்கம் செய்தல் =

           "ஆகு, இரு, விடு" ஆகிய வினைகளும் ("கொண்டு" +இரு>) "கொண்டிரு" போன்ற கூட்டுவினைகளும் ’செய்து’ வினையெச்சவடிவ முதன்மை வினைகளுடன் இணைந்து வினையாற்றுவகைத் துணைவினைகளாக (aspectual auxiliaries) இலக்கணமயமாக்கம் செய்யும். 

4.1.1.1. "ஆகு" என்பதன் இலக்கணமயமாக்கம்

4.1.1.1.1. ’செய்து’ வினையெச்சம்+ஆயிற்று

           "ஆகு" என்ற வினை ’இறந்தகாலம், படர்க்கையிடம், ஒருமை, ஒன்றன்பால்’ இவற்றிற்கு திரிபுற்று (ஆகு+த்+து> ஆயிற்று) ’செய்து’ வினையெச்ச இயக்கு முதன்மை வினைகளுடன் (affective main verbs) இணைந்து முற்றுவினையாற்றுவகைத் துணைவினையாக (perfect aspectual auxiliary) (Steever 1983: 374, Lehmann 1993:210) இலக்கணமயமாக்கம் செய்யும்.

           அவன் அந்த வேலையை (முடி-த்து+ஆயிற்று>)முடித்தாயிற்று.

           ராஜா கடனைத் (திருப்பிக்கொடு-த்து+ஆயிற்று<) திருப்பிக்கொடுத்தாயிற்று.

"ஆயிற்று" என்பது பேச்சுவழக்கில் "ஆச்சு" என ஒலியியல்சார் குறுக்கம் அடையும்.

           அவன் அந்த வேலைய செய்தாச்சு 

4.1.1.1.2. வினைப்பெயர்+"ஆகு"

         "ஆகு" இறந்தகால வினைமுற்றுவிகுதிக்குத் திரிபுற்று, "அல்" என்ற பெயராக்கியால் பெயராக்கம் அடைந்த வினைப் பெயர்களின் பின்னர் இணைந்து தொடங்கு வினையாற்றுவகைத் துணைவினையாக (inceptive aspectual auxiliary) (Lehman, 1993: 210) இலக்கணமயமாக்கம் செய்யும்.

           ராணி அரங்கத்தில் (ஆடல்-ஆனாள்>) ஆடலானாள் 

4.1.1.2. "இரு" என்பதன் இலக்கணமயமாக்கம்

           "இரு" துணைவினையாக ’செய்து’ வினையெச்சவடிவ இருப்பல்லா முதன்மை வினையுடன் (non-stative main verb) இணைந்து முற்றுவினையாற்றுவகைத் துணைவினையாக (Steever 1983:308, Lehmann 1993:206) இலக்கணமயமாக்கம் செய்யும்.

           ராஜா சென்னைக்குப் (போ-ய்+இருக்கிறான்>) போயிருக்கிறான்

"இரு" ’செய்து’ வினையெச்சவடிவ இருப்பு முதன்மை வினையுடன் (stative main verb) இணைந்து தொடர் வினையாற்றுவகைத் துணைவினையாக (progresstive aspectual auxiliary) (Steever 1983:306, Lehman 1993:206) வினையாக்கம் செய்யும்.

           ராஜா நாற்காலியில் (உட்கார்-ந்து+ இருக்கிறான்>) உட்கார்ந்திருக்கிறான்

4.1.1.3. "கொண்டிரு" என்பதன் இலக்கணமயமாக்கம் 

           கூட்டுவினை "கொண்டிரு" ’செய்து’ வினையெச்சவடிவ முதன்மை வினையுடன் இணைந்து தொடர்வினையாற்றுவகைத் துணைவினையாக இலக்கணமயமாக்கம் செய்யும்.

           அவன் மைதானத்தில் ஓடிக்-கொண்டிருக்கிறான்.

4.1.1.4. "கொண்டுவா" என்பதன் இலக்கணமயமாக்கம்

         கூட்டுவினை "கொண்வா" ’செய்து’ வினையெச்சவடிவ முதன்மை வினையுடன் இணைந்து தொடர்வினையாற்றுவகைத் துணைவினையாக இலக்கணமயமாக்கம் செய்யும்.

           விலை ஏறிக்கொண்டுவரும்.

4.1.1.5. "விடு" என்பதன் இலக்கணமயமாக்கம்

           ராஜா வீட்டைவிட்டிப் போய்-விட்டான்.

           நான் இந்த நூலைப் படித்து-விட்டேன்.

           "ஆகு, இரு, அட்டு, கூடு, பார், மாடு, முடி, போ, வா, வேண்டு," என்ற வினைகள் ’செய்ய’ வினையெச்சவடிவ முதன்மை வினையுடன் இணைந்து வினைநோக்குத் துணைவினைகளாக இலக்கணமயமாக்கம் செய்யும். அவை சூழல் சாத்தியம், கட்டாயம், விழைவு, அனுமதி போன்ற வினைநோக்குகளாக இலக்கணமயமாக்கம் செய்யும். இத்துணை வினைகளை மூன்றாகப் பகுக்கலாம். முதல் வகையைச் சாரும் "வேண்டு, கூடு, முடி" என்பன குறை உருபனியலைக் கொண்டிருக்கின்றன (Lehman 1993:211). இவற்றின் முற்று வினைவடிவம் "உம்" என்ற போர்ட்மண்டோ உருபனையோ (எதிர்காலம்+படர்க்கை இடம்+ஒன்றன்பால்) "ஆம்" என்ற போர்ட்மண்டோ உருபனையோ (எதிர்மறை+படர்க்கை இடம்+ஒன்றன்பால்) ஏற்கும். "அட்டு, ஆகு" என்பன இரண்டாவது வகையைச் சாரும். "அட்டு" ஒலியனியல் குறுக்கம் அடிப்படையில் "அ" என்ற உயிரை இழந்து "ட்டு" என்று குறுகும் (Lehman 1993:212). இதனுடன் போர்ட்மாண்டோ உருபனான "உம்" சேர்ந்து "ட்டும்" என்று வரும். இது போன்று "ஆகு" என்ற வினையும் "உம்" என்ற போர்ட்மாண்டோ உருபனுடன் இணைந்து "ஆகும்" என்ற வடிவம் அடைந்து பின்னர் ஒலியனியல் குறுக்கம் அடிப்படையில் "ஆம்" என்று குறுகும்.  மூன்றாவது வகையில் "போ, வா, இரு, பார்" என்பன வரும். இவை எல்லா கால மற்றும் மாற்றுபெயர் ஒட்டுகளை ஏற்று வரும் (Lehman 1993:212). 

4.1.2.1. "வேண்டு" என்ற வினையின் இலக்கணமயமாக்கம்

         "வேண்டு" என்பது "உம்" என்ற போர்ட்மாண்டோ உருபனையோ "ஆம்" என்ற எதிர்மறை ஒட்டையோ ஏற்று ’செய்ய’ வினையெச்ச வடிவிற்குப் பின் வந்து வினைநோக்குத் துணைவினையாக (Lehman 1993:212) இலக்கணமயமாக்கம் செய்யும். "உம்" ஒட்டேற்று விளையும் ("வேண்டு"+"உம்">) "வேண்டும்" என்பது பேசுபவரால் திணிக்கப்பட்ட அகக் கட்டாய வினைநோக்கை (internal obligation imposed by the speaker) இலக்கணமயமாக்கம் செய்யும்; ("வேண்டு"+"ஆம்">) "வேண்டாம்" என்பது புறக்கட்டாய எதிர்மறை வினைநோக்கை (Lehman 1993:212) இலக்கணமயமாக்கம் செய்யும்.

           1. அகக் கட்டாய வினைநோக்கு 

ராஜா இப்போது ஊருக்குப் போக வேண்டும்

            2. புறக்கட்டாய எதிர்மறை வினைநோக்கு

              ராஜா இந்த மருந்தைச் சாப்பிட வேண்டாம்

           3. கடமை

              நீ உன் மனைவியிடம் அன்பு செலுத்த வேண்டும்

           4. அறிவுரை

             ராஜா ஓய்வு எடுக்க வேண்டும்

4.1.2.2. வேண்டிவா, வேண்டி இரு என்ற கூட்டு வினைகளின் இலக்கணமயமாக்கம்

            ("வேண்டி+வா>) வேண்டிவா, வேண்டி இரு" என்ற வினைகள் ’செய்ய’ வினையெச்ச வடிவிற்குப் பின் இணைந்துவந்து புறக் கட்டாய வினைநோக்குத் துணைவினைகளாக (Lehman 1993:213) இலக்கணமயமாக்கம் செய்யும்.

           ராஜா சென்னைக்குப் போகவேண்டிவரும்.

           ராஜா சென்னைகுப் போகவேண்டி இருக்கும்.

4.1.2.3. கூடு என்ற வினையின் இலக்கணமயமாக்கம்

         "கூடு" என்ற வினை "உம்" என்ற போர்ட்மண்டோ உருபனையும் (கூடு-உம்> கூடும்) "ஆது" என்ற எதிர்மறை ஒட்டையும் (கூடு+ஆது> கூடாது) ஏற்று வந்து ’செய்ய’ வினையெச்ச வடிவடிவிற்குப் பின் வந்து சூழல் சாத்தியம், கட்டாயம், விழைவு, அனுமதி  ஆகிய வினைநோக்குகளை (Lehman 1993: 213) இலக்கணமாக்கம் செய்யும்.  

           1.சூழல் சாத்தியம்

           இன்று மழை பெய்யக் கூடும்

           2. எதிர்மறை கட்டாயம்

           இந்தக் குளத்தில் குளிக்கக் கூடாது

           3.எதிர்மறை விழைவு

           நீ ராஜாவோடு பேசக் கூடாது

           4.எதிர்மறை அனுமதி

           நீ வண்டி ஓட்டக்கூடாது

           நீ உள்ளே வரக்கூடாது.

4.1.2.4. "அட்டு" என்ற வினையின் இலக்கணமயமாக்கம்

           "அட்டு" என்ற வினை "உம்" என்ற போர்ட்மாண்டோ உருபனை ஏற்று "அட்டும்" என்ற வடிவம் அடைந்து, ஒலியியல் குறுக்கம் காரணமாக "ட்டும்" என்ற வடிவம் பெற்று ‘செய்ய’ வினையெச்ச வடிவ முதன்மை வினையின் பின்னர் இணந்து வந்து படர்க்கையிட அறிவுறுத்தல், படர்க்கையிட வியங்கோள் ஆகிய வினைநோக்குகளை (Lehman 1993: 214) இலக்கணமயமாக்கம் செய்யும்.

           1. படர்க்கையிட அறிவுறுத்தல்

           ராஜா உள்ளே வரட்டும்

           2.படர்க்கையிட வியங்கோள்

           அவர்கள் மகிழ்ச்சியாய வாழட்டும்

"ட்டும்" கேள்வி ஒட்டு "ஆ"-உடன் அல்லது கேள்விச் சொல்லுடன் சேர்ந்துவந்து விழைவு வினைநோக்கை இலக்கணமயமாக்கம் செய்யும்.

           நான் வரட்டுமா

           நாம் எப்போது அங்கு வரட்டும்

 4.1.2.5. "ஆகு" என்ற வினையின் இலக்கணமயமாக்கம்

           "ஆகு" போர்ட்மாண்டோ உருபன் "உம்­"-ஐ ஏற்று (ஆகு+உம்>) "ஆகும்" என்ற வடிவம் அடைந்து ஒலியனியல் குறுக்கம் காரணமாக "ஆம்" என்ற வடிவம் பெற்று, அல்-ஏற்று பெயராக்கமடைந்த முதல் வினையின் பின்னர் இணந்து வந்து சூழல் சாத்தியம், உய்த்துணரும் சாத்தியம், அனுதி ஆகிய வினைநோக்குகளை (Lehman 1993: 214) இலக்கணமயமாக்கம் செய்யும்.

           1.சூழல்சாத்தியம்

           இன்று மழை பெய்யலாலாம் 

           2.உய்த்துணரும் சாத்தியம்

           3.அனுமதி

           நீங்கள் உள்ளே வரலாம்

"ஆகு" என்ற வினை ஆது என்ற எதிர்மறை ஒட்டை ஏற்று வந்து "ஆகாது" என்ற வடிவில் அல்-ஏற்று பெயராக்கமடைந்த முதல் வினையின் பின்னர் இணந்து வந்து எதிர்மறை கட்டாயம், எதிர்மறை விழைவு, எதிர்மறை அனுமதி ஆகிய வினைநோக்குகளை (Lehman 1993: 214) இலக்கணமயமாக்கம் செய்யும்.

           1.எதிர்மறை கட்டாயம்

           பொய் பேசல்-ஆகாது

           இந்த குளத்தில் குளிக்கல்-ஆகாது

2. எதிர்மறை விழைவு

நீ ராஜாவுடன் பேசல்-ஆகாது

3.எதிர்மறை அனுமதி 

நீங்கள் வண்டி ஓட்டல்-ஆகாது

  4.1.2.6. "போ", "வா" என்ற வினைகளின் இலக்கணமயமாக்கம்

           "போ" என்ற வினை ’செய்ய’ வினையெச்ச வடிவ முதன்மை வினையின் பின்னர் இணைந்து வந்து எண்ணம், கணிப்பு ஆகிய வினைநோக்குகளை வெளிப்படுத்தும் தூணைவினைகளாக (Lehman 1993: 217) இலக்கணவயமாக்கம் செய்யும். சில குறிப்பிட்ட முதல்மை வினைகளுடன் "வா" என்ற வினை எண்ணைம் என்ற வினைநோக்கை வெளிப்படுத்தும் துணைவினைகளாக இலக்கணமாக்கம் செய்யும்.

           1. எண்ணம்

           ராஜா ஒரு வீடு கட்டப் போகிறான்

           ராஜா குமாரிடன் பேச வந்தான்

           2. (பேசுபவரின்) கணிப்பு

           மழை பெய்யப் போகிறது

4.1.2.7. "இரு" என்ற வினையின் இலக்கணமயமாக்கம்

           "இரு" என்ற வினை ‘செய்ய’வினைவடிவ முதன்மை வினையின் பின்னர் இணந்து வந்து எழுவாயின் எண்ணம், கணிப்பு திட்டம் ஆகிய வினைநோக்குகளை வெளிப்படுத்தும் துணைவினைகளாக (Lehman 1993: 217) இலக்கணமயமாக்கம் செய்யும்.

           ராஜா ஒரு வீடு கட்ட இருக்கிறான்

4.1.2.8. "பார்" என்ற வினையின் இலக்கணமயமாக்கம்

"பார்" என்ற வினை ‘செய்ய’வினைவடிவ முதன்மை வினையின் பின்னர் இணந்து வந்து விருப்ப முயற்சி என்ற வினைநோக்கை வெளிப்படுத்தும் துணைவினையாக (Lehman 1993: 218) இலக்கணமயமாக்கம் செய்யும். 

ராஜ அவளைக் கொல்லப் பார்த்தான்.

4.1.2.9. "மாடு" என்ற வினையின் இலக்கணமயமாக்கம்

"மாடு" என்ற வினை வரலாற்றுமொழியியல் அடிப்படையில் ‘செய்’ எனப் பொருள்படும் மற்றும் இது குறை வினையாக மாற்றம் அடைந்துள்ளது. மாடு ‘செய்ய’ வடிவ முதன்மை வினையின் பின்னர் இணந்து எதிர்மறை விருப்பம், மறுத்தல், எதிர்கால எதிர்மறை என்ற வினைநோக்குகளை வெளிப்படுத்தும் துணைவினைகளாக (Lehman 1993: 218) இலக்கணமயமாக்கம் செய்யும். 

           ராஜா மேடையில் பாடமாட்டான்.

           குமார் விருந்துக்கு வரமாட்டான்.

"படு" என்ற வினை ’செய்ய’ வடிவ முதன்மை வினையின் பின்னர் இணந்து வந்து செயப்பாட்டு வினைபாட்டை வெளிப்படுத்தும் துணைவினையாக (Lehman 1993: 218) இலக்கணமயமாக்கம் செய்யும்.  

           ராஜா ஒரு பாம்பைக் கொன்றான்.

           ஒரு பாம்பு ராஜாவால் கொல்லப்பட்டது.

4.1.4.காரணவினைப்பாடுத் துணைவினையாக இலக்கணவயமாக்கம் செய்தல்

         "செய், வை, பண்ணு" என்னும் வினைகள் ’செய்ய’ வடிவ முதன்மை வினையின் பின்னர் இணந்து வந்து காரணவினைப்பாட்டை இலக்கணமயமாக்கம் செய்யும்.  

           அவள் அவனைத் பாடச் செய்தாள்.

ராஜா அவளைப் பேச வைத்தான்.

           அவன் அவளைத் தூங்கப் பண்ணினான்

= 4.1.5. உளப்பாங்குத் துணைவினையாக இலக்கணமயமாக்கம் செய்தல் =
           ஸ்டீவர் (Steever 1983: 417) உளப்பாங்கு என்ற வகைப்பாட்டை பேசுபரின் அகவயமான மதிப்பீட்டைக் குறிப்பிடும் படி அதாவது பேசுபவர் தனது சொந்தக் கருத்தைக் குறிப்பிடும் படி முன்மொழிகின்றார்.  "தொலை, போடு, தள்ளு, கிட, கிழி, போ, தீர்" என்ற வினைகள் ’செய்ய’ வடிவ முதன்மை வினையின் பின்னர் இணந்து வந்து வேறுபட்ட உளப்பாங்கை உணர்த்தும் துணைவினைகளாக இலக்கணமயமாக்கம் செய்யும்.

4.1.5.1."தொலை" என்ற வினையின் இலக்கணமயமாக்கம்

4.1.5.2."போடு"  என்ற வினையின் இலக்கணமயமாக்கம்

           ராஜா வாசல் கதவை மூடிப்போட்டான்.

4.1.5.3."தள்ளு" என்ற வினையின் இலக்கணமயமாக்கம்

           அவள் குழந்தைகளைப் பெற்றுத் தள்ளினாள்.

4.1.5.4."கிட" என்ற வினையின் இலக்கணமயமாக்கம்

           அந்த கடை பூட்டிக்கிடக்கின்றது.

4.1.5.5."கிழி" என்ற வினையின் இலக்கணமயமாக்கம்

           ராஜா பாட்டுப்பாடிக் கிழித்தான்.

           அவன் படித்துக் கிழித்தான்.

4.1.5.6."போ" என்ற வினையின் இலக்கணமயமாக்கம்

           முகம்பார்க்கும் கண்ணாடி உடைந்து போயிற்று.

4.1.5.7. "தீர்" என்ற வினையின் இலக்கணமயமாக்கம்

           ரஜா அவளைத் திட்டித் தீர்த்தான்.

= 4.1.6. உளப்பாங்கில்லாத் துணைவினையாக இலக்கணமயமாக்கம் செய்தல் =
           "கொள், அழு, பார், வை, கொடு" என்ற வினைகள் ’செய்ய’ வடிவ முதன்மை வினையின் பின்னர் இணந்து வந்து உளப்பாங்கில்லாத் துணைவினைகளாக இலக்கணமயமாக்கம் செய்யும்.

4.1.6.1. "கொள்" என்ற வினையின் இலக்கணமயமாக்கம்

           "கொள்" என்ற வினை ’செய்ய’ வடிவ முதன்மை வினையின் பின்னர் இணந்து வந்து முதன்மை வினை வெளிப்படுத்தும் செயலை எழுவாய் தானாகவே முன்வந்து செய்வதை வெளிப்படுத்தும் துணைவினையாக (Paramasivam 1979: 33, Lehman 1993:225) இலக்கணமயமாக்கம் செய்யும். 

           ராஜா கல்யாணம் செய்து கொண்டான்.

           ராஜா தன்னைத்தானே அடித்துக்கொண்டான்.

இரண்டாவது வாக்கியத்தில் "கொள்" தற்சுட்டு வினைப்பாட்டை (reflexive voice) இலக்கணமயமாக்கம் செய்யும். 

4.1.6.2. "அழு" என்ற வினையின் இலக்கணமயமாக்கம்

           "அழு" என்ற வினை ’செய்ய’ வடிவ முதன்மை வினையின் பின்னர் இணந்து வந்து முதன்மை வினை வெளிப்படுத்தும் செயல் எழுவாய்க்கு விருப்பமில்லாமல் நிகழ்ந்தது (Lehman 1993: 223-226) என்பதை வெளிப்படுத்தும் துணைவினையாக இலக்கணமயமாக்கம் செய்யும்.          

           ராஜா அவளுக்குக் கடன் கொடுத்து அழுதான்.

4.1.6.3. "பார்" என்ற வினையின் இலக்கணமயமாக்கம்

           "பார்" என்ற வினை ’செய்ய’ வடிவ முதன்மை வினையின் பின்னர் இணந்து வந்து முதன்மை வினை வெளிப்படுத்தும் செயலை எழுவாய் மதிப்பிடவோ கணிப்பிடவோ முயல்வதை (Lehman 1993: 223-226) வெளிப்படுத்தும் துணைவினையாக இலக்கணமயமாக்கம் செய்யும்.           

           அவன் பழத்தைச் சாப்பிட்டுப் பார்த்தான்.

4.1.6.4. "வை" என்ற வினையின் இலக்கணமயமாக்கம்

           "வை" என்ற வினை ’செய்ய’ வடிவ முதன்மை வினையின் பின்னர் இணந்து வந்து முதன்மை வினை வெளிப்படுத்தும் செயலை எழுவாய் எதிர்கால நோக்கத்திற்காகவோ நன்மைக்காகவோ செய்வதை (Lehman 1993: 223-227) வெளிப்படுத்தும் துணைவினையாக இலக்கணமாக்கம் செய்யும்.

           அவன் ஜன்னலைத் திறந்துவைத்தான்.

4.1.6.5. "கொடு" என்ற வினையின் இலக்கணமயமாக்கம்

           "கொடு" என்ற வினை ’செய்ய’ வடிவ முதன்மை வினையின் பின்னர் இணந்து வந்து முதன்மை வினை வெளிப்படுத்தும் செயலை எழுவாய் மற்றொருவரின் நன்மைக்காகச் செய்வதை (Lehman 1993: 223-227) வெளிப்படுத்தும் துணைவினையாக இலக்கணமாக்கம் செய்யும்.

           ராஜா அவளுக்குக் கடிதம் எழுதிக்கொடுத்தான்.

           ராணி அவனுக்குக் காய்கறி வெட்டிக் கொடுத்தாள்.

4.2. ஆக்கிகளாக இலக்கணமயமாக்கம் செய்தல்

= 4.2.1. வினையாக்கிகளாக இலக்கணமயமாக்கம் செய்தல் =
           தமிழ் பெயரையும் வினையையும் இணைத்து புதிய வினைப் பொருண்மையைத் தரும்படிக்கு வினையாக்கம் செய்கின்றது. ஒரு குறிப்பிட்ட என்ணிணிக்கையிலான வினைகள் சில தேர்ந்தெடுக்கப்பட்ட பெயர்களுடன் இணைந்து புதிய வினைகள் உருவாக்கப்படுகின்றன. இவ்வினைகளை வினையாக்கிகள் என்று கூறலாம். இவ்வினையாக்கிகள் பெயருடன் இணைந்து புதிய வினப்பொருளை ஆக்கும்போது தமது மூலப்பொருண்மையைப் பெரும்பாலும் இழந்து விட்டு வினையாக்கிகளாக (அதாவது வினையாக்க ஒட்டு போன்று) இலக்கணமயமாக்கம் செய்யும். 
= 4.2.2. பெயரடை மற்றும் வினையடை ஆக்கிகளாக இலக்கணமயமாக்கம் செய்தல் =
4.2.2.1. "ஆகு" என்ற வினையின் இலக்கணமயமாக்கம்

           "ஆகு" என்ற வினையின் பெயரெச்ச வடிவமான "ஆன" என்பதும் ’செய்ய’ வினையெச்ச வடிவமான "ஆக" என்பதும் ஒரு குழுமப் பெயர்களுடன் சேர்ந்து முறையே பெயரடையாக்கி ஆகவும் வினையடை ஆக்கியாகவும் இலக்கணமயமாக்கம் செய்யும்.

           அழகு+ஆன>அழகான

           எளிது+ஆன>எளிதான

           அழகு+ஆக>அழகாக

           அழகு+ஆன>அழகான

4.2.2.1. "என்" என்ற வினையின் இலக்கணமயமாக்கம்

         "என்" என்பதன் ’செய்து’ வினையெச்ச வடிவம் (என்று) ஒலிக்குறிப்புச் சொற்களுடன் இணைந்துவந்து வினையடையாக்கியாக இலக்கணமயமாக்கம் செய்யும்.

           திடீர்+என்று >திடீரென்று

           படார்+என்று >படாரென்று

= 4.3. பின்னுருபுகளாக இலக்கணமயமாக்கம் செய்தல் =

= 4.4. நிரப்புக் கிளவியாக இலக்கணமயமாக்கம் செய்தல் =
           "என்" என்ற வினயின் வினையெச்ச வடிவான "என்று" என்பது நிரப்புக்கிளவியாக இலக்கணமயமாக்கம் செய்யும்.

           அவள் பானை உடைந்துவிட்டது என்று கூறினாள்

           அவன் நாளை வருவேன் என்று கூறினான்.

5. முடிவுரை

         ஹோப்பர் மற்றும் ட்ரோகோட் (Hopper and Traugott, 2003) இலக்கணமயமாக்கத்தின் தொடர்பம் (cline) இருகால உட்குறிப்பையும் ஒருகால உட்குறிப்பையும் கொண்டிருக்கும் என்று கூறுகின்றனர். வடிவுகளும் சொற்களும் காலப்போக்கில் மாறும் இயல்பான பாதையை உருப்படுத்தம் செய்யும். தொடர்பத்தின் ஒரு முனையில் முழு அல்லது சொல் வடிவமும் மறுமுனையில் குறைந்த அல்லது இலக்கண வடிவமும் இருக்குமாறு மனக்கோட்டில் வடிவுகளின் வரிசைமுறையாகக் காண இயலும். ஹோப்பர் மற்றும் ட்ரோகோட் இருகால அல்லது வரலாறுப் பார்வையின் படி சொல்வடிவுகளின் மாற்றங்களை இயல்பான செயல்பாடாகவும் ஒருகாலப் பார்வையின் படி இச்செயல்பாட்டை வரலாறு சார்ந்தது என்பதைவிட தவிர்க்க இயலாதது என்றும் காண இயலும். 

           மீள நிகழும் தொடர்பங்களைப் படிப்பதும் ஆணவமாக்கலும் பொதுவாக மொழியியலாளர்களை இலக்கணமயமாக்கத்தின் மற்றும் மொழி மாற்றத்தின் பொதுவிதிகளை உருவாக்குவதை இயலச்செய்கின்றது. மாற்றங்களை ஆணவப்படுத்துதல் மொழி எதிர்காலத்தில் உருவாகும் கிரமத்தை வெளிப்படுத்த உதவ இயலும். 

துணை நூல்கள்

Annamalai, E. 1982. Dynamics of verbal extensions in Tamil. In International Journal of Dravidian Linguistics 11:22-166.

Aitchison, Jean. (2001). Language Change, Progress or Decay? Cambridge: Cambridge University Press.

Haiman, John. (1991)  "From V/2 to Subject Clitics: Evidence from Northern Italian" pp 135–158 Approaches to grammaticalization: Focus on theoretical and methodological issues edited by Elizabeth Closs Traugott, Bernd Heine. John Benjamins Publishing 1991.

Heine, Bernd. (1993). Auxiliaries: Cognitive Forces and Grammaticalization. Oxford: Oxford University Press.

Heine, Bernd. (2004). Grammaticalization. In Joseph B.D. and Janda R. D. (eds.). The Handbook of Historical Linguistics. Blackwell Reference Online, Blackwell Publishing Inc. 

Heine, Bernd and Kuteva, Tania. 2002. World Lexicon of Grammaticalization.  Cambridge: Cambridge University Press.

Hopper, Paul J. (1991). "On some principles of grammaticalization". In Elizabeth Closs Traugott and Bernd Heine, eds. Approaches to Grammaticalization, Vol. I. Amsterdam: John Benjamins. pp. 17–36.

Hopper, Paul J. and Elizabeth Traugott. 2003. Grammaticalization. Cambridge: Cambridge University Press.

Givon, Talmy. (1971). "Historical syntax and synchronic morphology: an archaeologist's field trip", Papers from the Regional Meetings of the Chicago Linguistic Societv, 1971, 7, 394-415.

Lehmann, C. 2015. Thoughts on grammaticalization (third edition).  Berlin: Language science press. 

Rangan, K. 1970. Modals as main verbs in Tamil. In Proceedings of the First All India Conference of Linguistics. Poona: Deccan College.

Stever, S.B. 1983. A study in auxiliation: the grammar of indicative auxiliary verb system in Tamil. Unpublished PhD dissertation. Chicago: University of Chicago.1. முன்னுரை

           சொற்களும் கட்டுமானங்களும் சில மொழியியல் சூழல்களில் சில இலக்கணச் செயற்பாங்குகளைச் குறிப்பிடுமாறு செய்யும் மாற்றம் இலக்கணமயமாக்கம் (grammaticalization) எனப்படும்; அவ்வாறு இலக்கணமயமாக்கம் அடைந்தால் அவை புதிய இலக்கணச்செயல்பாட்டை உருவாக்கும் (Hopper & Traugott 2003:1). எளிமையாகக் கூறினால் ஒரு சொல் அல்லது சொல்வரிசை அதன் எல்லா அல்லது சில சொற் பொருண்மையை இழந்து கூடுதல் இலக்கணச் செயல்பாட்டை நிறைவேற்றுவது இலக்கணமயமாக்கமாகும். இலக்கணமயமாக்கம் நிகழ்கையில் பெயர்களும் வினைகளும் காலப்போக்கில் துணிவினைகளாகவும் வேற்றுமை உருபுகளாகவும் திரிபுகளாகவும் வாக்கிய இணைப்பான்களாகவும் மாறும்.

           வரலாற்று மொழியியலில் அடிப்படையில் இலக்கணமயமாக்கம் என்பது மொழி மாற்றத்தின் செயல்பாடாகும்; இச்செயல்பாட்டால் பொருட்களும் செயல்பாடுகளும் (அதாவது பெயர்கள், வினைகள்) இலக்கணக் குறிப்பான்களாக (ஒட்டுகள், பின்னுருபுகள் போன்றவைகளாக) மாற்றப்படுகின்றன.  இலக்கணமயமாக்கம் இருக்கிற கட்டுண்ட மற்றும் திரிபு வடிவங்களிலிருந்து அல்லாமல் பொருள் தரும் சொற்களிலிருந்து புதிய செயல்பாட்டு வடிவங்களை உருவாக்குகின்றது.

தமிழ் வினைகளான "ஆகு, இரு, விடு" என்பன என்பன ’செய்து’ வினை எச்சத்திற்குப் பின் வினையாற்றுவகைத் துணைவினைகளாகவும் (aspectual auxiliary verbs) "போ, வா, இரு, கூடு, பார், முடி, வேண்டு" என்பன ‘செய்ய’ வினை எச்சதிற்குப் பின் வேறுபட்ட வினைநோக்குத் துணைவினைகளாகவும் (modal auxilaires) இலக்கணமயமாக்கம் அடைந்துள்ளன. மட்டுமன்றி சில வினைகளின் திரிபுற்ற மற்றும் திரிபுறா வடிவங்கள் வேறுபட்ட வேற்றுமை உறவுகளை உணர்த்தும் பின்னுருபுகளாகவும் இலக்கணமயமாக்கம் அடைந்துள்ளன. எடுத்துக்காட்டாக, "இரு" என்ற வினையின் இறந்தகால வினையெச்ச வடிவமான "இருந்து" நீங்கல் வேற்றுமை உறவை குறிப்பிட்டும்படி (எ.கா. "அவன் வீட்டிலிருந்து வந்தான்") இலக்கணமயமாக்கம் அடைந்துள்ளது. "கொள், வை" என்ற வினைகளின் இறந்தகால வினையெச்ச வடிவங்களான "கொண்டு, வைத்து" என்பன கருவி வேற்றுமை உறவை குறிபிட்டும்படி (எ.கா. "அவன் கத்தி கொண்டு/வைத்து வெட்டினான்") இலக்கணமயமாக்கம் அடைந்துள்ளன. வேறு சில வினைகள் பெயர்களுடன் இணைந்து புதிய வினைகளை ஆக்கும் வினையாகியகளாகவும் (வினையாக்க வினைகளாகவும்) இலக்கணமயமாக்கம் அடைந்துள்ளன. எடுத்துக்காட்டாக பின்வரும் சிலவற்றைக் குறிப்பிடலாம்: "விசாரணை + செய் > விசாசரணைசெய், அச்சு + அடி > அச்சடி, வாது + இடு > வாதிடு"  (இந்தப் பட்டியல் நீண்டுகொண்டே போகும்) என்ற கூட்டுவினையாக்கத்தில் "செய்", "அடி" என்பன வினையாக்கிகளாகச்  செயல்படுகின்றன. "ஆகு" என்ற வினையின் திரிபு வடிவங்கள் (ஆன, ஆக) பெயரடை ஆக்கியாகவும் (எ.கா. அழகு+ஆன> அழகான) வினையடை ஆக்கியாகவும் (எ.கா. விரைவு+ஆக>விரைவாக) இலக்கணமயமாக்கம் அடைந்துள்ளன. "என்" என்ற வினையின் பெயரெச்ச வடிவம் "என்று" என்பது நிரப்புக் கிளவியாக இலக்கணமயமாக்கம் அடைந்துள்ளது. 

           இலக்கணமயமாக்கச் செயல்பாட்டின் புரிதலுக்காகச் சொற்பொருண்மையுள்ள உள்ளடக்கமுள்ள சொற்களுக்கும் சொற்பொருண்மை இல்லாத இலக்கணச் சொற்கள் அல்லது செயல்பாட்டுச் சொற்களுக்கும் வேறுபாடு பாராட்டவேண்டும்.          தமிழ் வினைகளின் வேறுபட்ட இலக்கணமயமாக்கத்தை விரிவாக ஆய்வதுதான் இக்கட்டுரையின் நோக்கமாகும்.

2. இலக்கணமயமாக்கக்கோட்பாடு 

           ஹைனின் (Heine, 2004) கூற்றுபடி இலக்கணமயமாக்கக்கோட்பாடு (grammaticalization theory) என்பது மொழிக்கோட்பாடோ (theory of language) மொழிமாற்றமோ (language change) அன்று. அதன் நோக்கம் இலக்கணமயமாக்கத்தை விளக்குவதாகும்; அதாவது இடம் மற்றும் காலப் போக்கில் இலக்கண வடிவுகள் எவ்வாறு உருவாகின்றன மற்றும் அவை ஏன் அவ்வாறு அமைப்பாக்கம் அடைகின்றன என்பதை விளக்குவதாகும். இலக்கணவாக்கம் ஒரு திசை மாற்றமாகக் கருதுகோள் செய்யப்படுகின்றது. இலக்கணமயமாக்கம் சொல்வகைபாட்டிலிருந்து இலக்கணவகைப்பாட்டிற்கு மாற்றம் விளைவிப்பதாகப் பெரும்பாலும் விளக்கப்படுகின்றது. இந்தக் கண்ணோட்டம் பல எண்ணிக்கையிலான மொழியியல் செயல்பாடுகளைக் கவனித்துக்கொள்கின்றது; ஆனால் பல எண்ணிக்கையிலான இலக்கணவகைபாட்டின் உருவாக்கத்தைக் கணக்கில் எடுக்கவில்லை. இரண்டுவகையிலான குறைபாடுகளைக் கொண்டிருக்கின்றது. முதலாவது இலக்கணமயமாக்கம் சொல் வடிவத்தோடு எல்லைப்படுத்தப்படவில்லை; இலக்கணவடிவுகளும் மேலும் இலக்கணவடிவுகளை அடையும் படிக்கு இலக்கணமயமாக்கம் செய்யும். இரண்டாவதாக மொழியியல் கூறுகளுக்குக் குறிப்பிட்ட சூழல்களும் கட்டுமானங்களும் தேவைப்படுவதால் இலக்கணவாக்கக் கோட்பாடும்  இச்செயல்பாடு நடைபெறும் பயன்வழியியல் மற்றும் உருபனியல்-தொடரியல் சூழலோடு தொடர்புடையதாக இருக்கின்றது. இலக்கணமயமாக்கம் ஒருகால மற்றும் இருகால பரிமாணத்தைக் கொண்டிருக்கையில் இதன் அடிப்படை இருகால இயல்பானதாகும். 

              இலக்கணமயமாக்கச் செயல்பாட்டில், ஒரு திரிபுறா சொல் (அல்லது உள்ளடக்கச் சொல்) ஒரு இலக்கணச் சொல்லாக (அல்லது செயல்பாட்டுச் சொல்லாக) மாற்றப்படுகிறது. சொல் அதன் சொல்வகைப்பாட்டை விட்டு மற்றொன்றில் நுழையும் செயல்முறை உடனடியானது அல்ல; தனிப்பட்ட மாற்றங்கள் படிப்படியாகத் தொடர்ச்சியாக நிகழ்கிறது. இலக்கணமயமாக்கதின் மேலூரும் நிலைகள் ஒரு சங்கிலியை உருவாக்கும்; இது பொதுவாக ஒரு தொடர்பம் (cline) என்று அழைக்கப்படுகிறது. இந்த மாற்றங்கள் பொதுவாக வெவ்வேறு மொழிகளில் இதேபோன்ற ஒழுங்கமைப்பைப் பின்பற்றுகின்றன (Hopper and Traugott 2003:6). மொழியியலாளர்கள் தொடர்பம் என்பதன் துல்லியமான வரையறையையோ அல்லது கொடுக்கப்பட்ட நேர்வுகளில் அதன் சரியான பண்புகளையோ ஏற்றுக்கொள்வதில்லை. தொடர்பத்தின் மீதுள்ள நிலைகள் எப்போதும் ஒரு நிலையான நிலைப்பாட்டைக் கொண்டிருக்கவில்லை மாறுபடும் என்றும் நம்பப்படுகிறது. இருப்பினும், ஹேப்பர் மற்றும் டிராகோட்டின் இலக்கணமயமாக்கத்தின் புகழ்பெற்ற அமைப்பொழுங்கு வடிவின் பல்வேறு நிலைகளை விவரிக்கிறது:

3. இலக்கணமயமாக்கத்தின் வழிமுறைகள் 

3.3.ஒலியியல்சார் குறுக்கம் (Phonetic erosion)

= 4.1. துணைவினைகளாக இலக்கணமயமாக்கம் செய்தல் =

           "ஆகு, இரு, விடு" ஆகிய வினைகளும் ("கொண்டு" +இரு>) "கொண்டிரு" போன்ற கூட்டுவினைகளும் ’செய்து’ வினையெச்சவடிவ முதன்மை வினைகளுடன் இணைந்து வினையாற்றுவகைத் துணைவினைகளாக (aspectual auxiliaries) இலக்கணமயமாக்கம் செய்யும். 

4.1.1.1. "ஆகு" என்பதன் இலக்கணமயமாக்கம்

4.1.1.1.1. ’செய்து’ வினையெச்சம்+ஆயிற்று

           "ஆகு" என்ற வினை ’இறந்தகாலம், படர்க்கையிடம், ஒருமை, ஒன்றன்பால்’ இவற்றிற்கு திரிபுற்று (ஆகு+த்+து> ஆயிற்று) ’செய்து’ வினையெச்ச இயக்கு முதன்மை வினைகளுடன் (affective main verbs) இணைந்து முற்றுவினையாற்றுவகைத் துணைவினையாக (perfect aspectual auxiliary) (Steever 1983: 374, Lehmann 1993:210) இலக்கணமயமாக்கம் செய்யும்.

           அவன் அந்த வேலையை (முடி-த்து+ஆயிற்று>)முடித்தாயிற்று.

           ராஜா கடனைத் (திருப்பிக்கொடு-த்து+ஆயிற்று<) திருப்பிக்கொடுத்தாயிற்று.

"ஆயிற்று" என்பது பேச்சுவழக்கில் "ஆச்சு" என ஒலியியல்சார் குறுக்கம் அடையும்.

           அவன் அந்த வேலைய செய்தாச்சு 

4.1.1.1.2. வினைப்பெயர்+"ஆகு"

         "ஆகு" இறந்தகால வினைமுற்றுவிகுதிக்குத் திரிபுற்று, "அல்" என்ற பெயராக்கியால் பெயராக்கம் அடைந்த வினைப் பெயர்களின் பின்னர் இணைந்து தொடங்கு வினையாற்றுவகைத் துணைவினையாக (inceptive aspectual auxiliary) (Lehman, 1993: 210) இலக்கணமயமாக்கம் செய்யும்.

           ராணி அரங்கத்தில் (ஆடல்-ஆனாள்>) ஆடலானாள் 

4.1.1.2. "இரு" என்பதன் இலக்கணமயமாக்கம்

           "இரு" துணைவினையாக ’செய்து’ வினையெச்சவடிவ இருப்பல்லா முதன்மை வினையுடன் (non-stative main verb) இணைந்து முற்றுவினையாற்றுவகைத் துணைவினையாக (Steever 1983:308, Lehmann 1993:206) இலக்கணமயமாக்கம் செய்யும்.

           ராஜா சென்னைக்குப் (போ-ய்+இருக்கிறான்>) போயிருக்கிறான்

"இரு" ’செய்து’ வினையெச்சவடிவ இருப்பு முதன்மை வினையுடன் (stative main verb) இணைந்து தொடர் வினையாற்றுவகைத் துணைவினையாக (progresstive aspectual auxiliary) (Steever 1983:306, Lehman 1993:206) வினையாக்கம் செய்யும்.

           ராஜா நாற்காலியில் (உட்கார்-ந்து+ இருக்கிறான்>) உட்கார்ந்திருக்கிறான்

4.1.1.3. "கொண்டிரு" என்பதன் இலக்கணமயமாக்கம் 

           கூட்டுவினை "கொண்டிரு" ’செய்து’ வினையெச்சவடிவ முதன்மை வினையுடன் இணைந்து தொடர்வினையாற்றுவகைத் துணைவினையாக இலக்கணமயமாக்கம் செய்யும்.

           அவன் மைதானத்தில் ஓடிக்-கொண்டிருக்கிறான்.

4.1.1.4. "கொண்டுவா" என்பதன் இலக்கணமயமாக்கம்

         கூட்டுவினை "கொண்வா" ’செய்து’ வினையெச்சவடிவ முதன்மை வினையுடன் இணைந்து தொடர்வினையாற்றுவகைத் துணைவினையாக இலக்கணமயமாக்கம் செய்யும்.

           விலை ஏறிக்கொண்டுவரும்.

4.1.1.5. "விடு" என்பதன் இலக்கணமயமாக்கம்

           ராஜா வீட்டைவிட்டிப் போய்-விட்டான்.

           நான் இந்த நூலைப் படித்து-விட்டேன்.

           "ஆகு, இரு, அட்டு, கூடு, பார், மாடு, முடி, போ, வா, வேண்டு," என்ற வினைகள் ’செய்ய’ வினையெச்சவடிவ முதன்மை வினையுடன் இணைந்து வினைநோக்குத் துணைவினைகளாக இலக்கணமயமாக்கம் செய்யும். அவை சூழல் சாத்தியம், கட்டாயம், விழைவு, அனுமதி போன்ற வினைநோக்குகளாக இலக்கணமயமாக்கம் செய்யும். இத்துணை வினைகளை மூன்றாகப் பகுக்கலாம். முதல் வகையைச் சாரும் "வேண்டு, கூடு, முடி" என்பன குறை உருபனியலைக் கொண்டிருக்கின்றன (Lehman 1993:211). இவற்றின் முற்று வினைவடிவம் "உம்" என்ற போர்ட்மண்டோ உருபனையோ (எதிர்காலம்+படர்க்கை இடம்+ஒன்றன்பால்) "ஆம்" என்ற போர்ட்மண்டோ உருபனையோ (எதிர்மறை+படர்க்கை இடம்+ஒன்றன்பால்) ஏற்கும். "அட்டு, ஆகு" என்பன இரண்டாவது வகையைச் சாரும். "அட்டு" ஒலியனியல் குறுக்கம் அடிப்படையில் "அ" என்ற உயிரை இழந்து "ட்டு" என்று குறுகும் (Lehman 1993:212). இதனுடன் போர்ட்மாண்டோ உருபனான "உம்" சேர்ந்து "ட்டும்" என்று வரும். இது போன்று "ஆகு" என்ற வினையும் "உம்" என்ற போர்ட்மாண்டோ உருபனுடன் இணைந்து "ஆகும்" என்ற வடிவம் அடைந்து பின்னர் ஒலியனியல் குறுக்கம் அடிப்படையில் "ஆம்" என்று குறுகும்.  மூன்றாவது வகையில் "போ, வா, இரு, பார்" என்பன வரும். இவை எல்லா கால மற்றும் மாற்றுபெயர் ஒட்டுகளை ஏற்று வரும் (Lehman 1993:212). 

4.1.2.1. "வேண்டு" என்ற வினையின் இலக்கணமயமாக்கம்

         "வேண்டு" என்பது "உம்" என்ற போர்ட்மாண்டோ உருபனையோ "ஆம்" என்ற எதிர்மறை ஒட்டையோ ஏற்று ’செய்ய’ வினையெச்ச வடிவிற்குப் பின் வந்து வினைநோக்குத் துணைவினையாக (Lehman 1993:212) இலக்கணமயமாக்கம் செய்யும். "உம்" ஒட்டேற்று விளையும் ("வேண்டு"+"உம்">) "வேண்டும்" என்பது பேசுபவரால் திணிக்கப்பட்ட அகக் கட்டாய வினைநோக்கை (internal obligation imposed by the speaker) இலக்கணமயமாக்கம் செய்யும்; ("வேண்டு"+"ஆம்">) "வேண்டாம்" என்பது புறக்கட்டாய எதிர்மறை வினைநோக்கை (Lehman 1993:212) இலக்கணமயமாக்கம் செய்யும்.

           1. அகக் கட்டாய வினைநோக்கு 

ராஜா இப்போது ஊருக்குப் போக வேண்டும்

            2. புறக்கட்டாய எதிர்மறை வினைநோக்கு

              ராஜா இந்த மருந்தைச் சாப்பிட வேண்டாம்

           3. கடமை

              நீ உன் மனைவியிடம் அன்பு செலுத்த வேண்டும்

           4. அறிவுரை

             ராஜா ஓய்வு எடுக்க வேண்டும்

4.1.2.2. வேண்டிவா, வேண்டி இரு என்ற கூட்டு வினைகளின் இலக்கணமயமாக்கம்

            ("வேண்டி+வா>) வேண்டிவா, வேண்டி இரு" என்ற வினைகள் ’செய்ய’ வினையெச்ச வடிவிற்குப் பின் இணைந்துவந்து புறக் கட்டாய வினைநோக்குத் துணைவினைகளாக (Lehman 1993:213) இலக்கணமயமாக்கம் செய்யும்.

           ராஜா சென்னைக்குப் போகவேண்டிவரும்.

           ராஜா சென்னைகுப் போகவேண்டி இருக்கும்.

4.1.2.3. கூடு என்ற வினையின் இலக்கணமயமாக்கம்

         "கூடு" என்ற வினை "உம்" என்ற போர்ட்மண்டோ உருபனையும் (கூடு-உம்> கூடும்) "ஆது" என்ற எதிர்மறை ஒட்டையும் (கூடு+ஆது> கூடாது) ஏற்று வந்து ’செய்ய’ வினையெச்ச வடிவடிவிற்குப் பின் வந்து சூழல் சாத்தியம், கட்டாயம், விழைவு, அனுமதி  ஆகிய வினைநோக்குகளை (Lehman 1993: 213) இலக்கணமாக்கம் செய்யும்.  

           1.சூழல் சாத்தியம்

           இன்று மழை பெய்யக் கூடும்

           2. எதிர்மறை கட்டாயம்

           இந்தக் குளத்தில் குளிக்கக் கூடாது

           3.எதிர்மறை விழைவு

           நீ ராஜாவோடு பேசக் கூடாது

           4.எதிர்மறை அனுமதி

           நீ வண்டி ஓட்டக்கூடாது

           நீ உள்ளே வரக்கூடாது.

4.1.2.4. "அட்டு" என்ற வினையின் இலக்கணமயமாக்கம்

           "அட்டு" என்ற வினை "உம்" என்ற போர்ட்மாண்டோ உருபனை ஏற்று "அட்டும்" என்ற வடிவம் அடைந்து, ஒலியியல் குறுக்கம் காரணமாக "ட்டும்" என்ற வடிவம் பெற்று ‘செய்ய’ வினையெச்ச வடிவ முதன்மை வினையின் பின்னர் இணந்து வந்து படர்க்கையிட அறிவுறுத்தல், படர்க்கையிட வியங்கோள் ஆகிய வினைநோக்குகளை (Lehman 1993: 214) இலக்கணமயமாக்கம் செய்யும்.

           1. படர்க்கையிட அறிவுறுத்தல்

           ராஜா உள்ளே வரட்டும்

           2.படர்க்கையிட வியங்கோள்

           அவர்கள் மகிழ்ச்சியாய வாழட்டும்

"ட்டும்" கேள்வி ஒட்டு "ஆ"-உடன் அல்லது கேள்விச் சொல்லுடன் சேர்ந்துவந்து விழைவு வினைநோக்கை இலக்கணமயமாக்கம் செய்யும்.

           நான் வரட்டுமா

           நாம் எப்போது அங்கு வரட்டும்

 4.1.2.5. "ஆகு" என்ற வினையின் இலக்கணமயமாக்கம்

           "ஆகு" போர்ட்மாண்டோ உருபன் "உம்­"-ஐ ஏற்று (ஆகு+உம்>) "ஆகும்" என்ற வடிவம் அடைந்து ஒலியனியல் குறுக்கம் காரணமாக "ஆம்" என்ற வடிவம் பெற்று, அல்-ஏற்று பெயராக்கமடைந்த முதல் வினையின் பின்னர் இணந்து வந்து சூழல் சாத்தியம், உய்த்துணரும் சாத்தியம், அனுதி ஆகிய வினைநோக்குகளை (Lehman 1993: 214) இலக்கணமயமாக்கம் செய்யும்.

           1.சூழல்சாத்தியம்

           இன்று மழை பெய்யலாலாம் 

           2.உய்த்துணரும் சாத்தியம்

           3.அனுமதி

           நீங்கள் உள்ளே வரலாம்

"ஆகு" என்ற வினை ஆது என்ற எதிர்மறை ஒட்டை ஏற்று வந்து "ஆகாது" என்ற வடிவில் அல்-ஏற்று பெயராக்கமடைந்த முதல் வினையின் பின்னர் இணந்து வந்து எதிர்மறை கட்டாயம், எதிர்மறை விழைவு, எதிர்மறை அனுமதி ஆகிய வினைநோக்குகளை (Lehman 1993: 214) இலக்கணமயமாக்கம் செய்யும்.

           1.எதிர்மறை கட்டாயம்

           பொய் பேசல்-ஆகாது

           இந்த குளத்தில் குளிக்கல்-ஆகாது

2. எதிர்மறை விழைவு

நீ ராஜாவுடன் பேசல்-ஆகாது

3.எதிர்மறை அனுமதி 

நீங்கள் வண்டி ஓட்டல்-ஆகாது

  4.1.2.6. "போ", "வா" என்ற வினைகளின் இலக்கணமயமாக்கம்

           "போ" என்ற வினை ’செய்ய’ வினையெச்ச வடிவ முதன்மை வினையின் பின்னர் இணைந்து வந்து எண்ணம், கணிப்பு ஆகிய வினைநோக்குகளை வெளிப்படுத்தும் தூணைவினைகளாக (Lehman 1993: 217) இலக்கணவயமாக்கம் செய்யும். சில குறிப்பிட்ட முதல்மை வினைகளுடன் "வா" என்ற வினை எண்ணைம் என்ற வினைநோக்கை வெளிப்படுத்தும் துணைவினைகளாக இலக்கணமாக்கம் செய்யும்.

           1. எண்ணம்

           ராஜா ஒரு வீடு கட்டப் போகிறான்

           ராஜா குமாரிடன் பேச வந்தான்

           2. (பேசுபவரின்) கணிப்பு

           மழை பெய்யப் போகிறது

4.1.2.7. "இரு" என்ற வினையின் இலக்கணமயமாக்கம்

           "இரு" என்ற வினை ‘செய்ய’வினைவடிவ முதன்மை வினையின் பின்னர் இணந்து வந்து எழுவாயின் எண்ணம், கணிப்பு திட்டம் ஆகிய வினைநோக்குகளை வெளிப்படுத்தும் துணைவினைகளாக (Lehman 1993: 217) இலக்கணமயமாக்கம் செய்யும்.

           ராஜா ஒரு வீடு கட்ட இருக்கிறான்

4.1.2.8. "பார்" என்ற வினையின் இலக்கணமயமாக்கம்

"பார்" என்ற வினை ‘செய்ய’வினைவடிவ முதன்மை வினையின் பின்னர் இணந்து வந்து விருப்ப முயற்சி என்ற வினைநோக்கை வெளிப்படுத்தும் துணைவினையாக (Lehman 1993: 218) இலக்கணமயமாக்கம் செய்யும். 

ராஜ அவளைக் கொல்லப் பார்த்தான்.

4.1.2.9. "மாடு" என்ற வினையின் இலக்கணமயமாக்கம்

"மாடு" என்ற வினை வரலாற்றுமொழியியல் அடிப்படையில் ‘செய்’ எனப் பொருள்படும் மற்றும் இது குறை வினையாக மாற்றம் அடைந்துள்ளது. மாடு ‘செய்ய’ வடிவ முதன்மை வினையின் பின்னர் இணந்து எதிர்மறை விருப்பம், மறுத்தல், எதிர்கால எதிர்மறை என்ற வினைநோக்குகளை வெளிப்படுத்தும் துணைவினைகளாக (Lehman 1993: 218) இலக்கணமயமாக்கம் செய்யும். 

           ராஜா மேடையில் பாடமாட்டான்.

           குமார் விருந்துக்கு வரமாட்டான்.

"படு" என்ற வினை ’செய்ய’ வடிவ முதன்மை வினையின் பின்னர் இணந்து வந்து செயப்பாட்டு வினைபாட்டை வெளிப்படுத்தும் துணைவினையாக (Lehman 1993: 218) இலக்கணமயமாக்கம் செய்யும்.  

           ராஜா ஒரு பாம்பைக் கொன்றான்.

           ஒரு பாம்பு ராஜாவால் கொல்லப்பட்டது.

4.1.4.காரணவினைப்பாடுத் துணைவினையாக இலக்கணவயமாக்கம் செய்தல்

         "செய், வை, பண்ணு" என்னும் வினைகள் ’செய்ய’ வடிவ முதன்மை வினையின் பின்னர் இணந்து வந்து காரணவினைப்பாட்டை இலக்கணமயமாக்கம் செய்யும்.  

           அவள் அவனைத் பாடச் செய்தாள்.

ராஜா அவளைப் பேச வைத்தான்.

           அவன் அவளைத் தூங்கப் பண்ணினான்

= 4.1.5. உளப்பாங்குத் துணைவினையாக இலக்கணமயமாக்கம் செய்தல் =
           ஸ்டீவர் (Steever 1983: 417) உளப்பாங்கு என்ற வகைப்பாட்டை பேசுபரின் அகவயமான மதிப்பீட்டைக் குறிப்பிடும் படி அதாவது பேசுபவர் தனது சொந்தக் கருத்தைக் குறிப்பிடும் படி முன்மொழிகின்றார்.  "தொலை, போடு, தள்ளு, கிட, கிழி, போ, தீர்" என்ற வினைகள் ’செய்ய’ வடிவ முதன்மை வினையின் பின்னர் இணந்து வந்து வேறுபட்ட உளப்பாங்கை உணர்த்தும் துணைவினைகளாக இலக்கணமயமாக்கம் செய்யும்.

4.1.5.1."தொலை" என்ற வினையின் இலக்கணமயமாக்கம்

4.1.5.2."போடு"  என்ற வினையின் இலக்கணமயமாக்கம்

           ராஜா வாசல் கதவை மூடிப்போட்டான்.

4.1.5.3."தள்ளு" என்ற வினையின் இலக்கணமயமாக்கம்

           அவள் குழந்தைகளைப் பெற்றுத் தள்ளினாள்.

4.1.5.4."கிட" என்ற வினையின் இலக்கணமயமாக்கம்

           அந்த கடை பூட்டிக்கிடக்கின்றது.

4.1.5.5."கிழி" என்ற வினையின் இலக்கணமயமாக்கம்

           ராஜா பாட்டுப்பாடிக் கிழித்தான்.

           அவன் படித்துக் கிழித்தான்.

4.1.5.6."போ" என்ற வினையின் இலக்கணமயமாக்கம்

           முகம்பார்க்கும் கண்ணாடி உடைந்து போயிற்று.

4.1.5.7. "தீர்" என்ற வினையின் இலக்கணமயமாக்கம்

           ரஜா அவளைத் திட்டித் தீர்த்தான்.

= 4.1.6. உளப்பாங்கில்லாத் துணைவினையாக இலக்கணமயமாக்கம் செய்தல் =
           "கொள், அழு, பார், வை, கொடு" என்ற வினைகள் ’செய்ய’ வடிவ முதன்மை வினையின் பின்னர் இணந்து வந்து உளப்பாங்கில்லாத் துணைவினைகளாக இலக்கணமயமாக்கம் செய்யும்.

4.1.6.1. "கொள்" என்ற வினையின் இலக்கணமயமாக்கம்

           "கொள்" என்ற வினை ’செய்ய’ வடிவ முதன்மை வினையின் பின்னர் இணந்து வந்து முதன்மை வினை வெளிப்படுத்தும் செயலை எழுவாய் தானாகவே முன்வந்து செய்வதை வெளிப்படுத்தும் துணைவினையாக (Paramasivam 1979: 33, Lehman 1993:225) இலக்கணமயமாக்கம் செய்யும். 

           ராஜா கல்யாணம் செய்து கொண்டான்.

           ராஜா தன்னைத்தானே அடித்துக்கொண்டான்.

இரண்டாவது வாக்கியத்தில் "கொள்" தற்சுட்டு வினைப்பாட்டை (reflexive voice) இலக்கணமயமாக்கம் செய்யும். 

4.1.6.2. "அழு" என்ற வினையின் இலக்கணமயமாக்கம்

           "அழு" என்ற வினை ’செய்ய’ வடிவ முதன்மை வினையின் பின்னர் இணந்து வந்து முதன்மை வினை வெளிப்படுத்தும் செயல் எழுவாய்க்கு விருப்பமில்லாமல் நிகழ்ந்தது (Lehman 1993: 223-226) என்பதை வெளிப்படுத்தும் துணைவினையாக இலக்கணமயமாக்கம் செய்யும்.          

           ராஜா அவளுக்குக் கடன் கொடுத்து அழுதான்.

4.1.6.3. "பார்" என்ற வினையின் இலக்கணமயமாக்கம்

           "பார்" என்ற வினை ’செய்ய’ வடிவ முதன்மை வினையின் பின்னர் இணந்து வந்து முதன்மை வினை வெளிப்படுத்தும் செயலை எழுவாய் மதிப்பிடவோ கணிப்பிடவோ முயல்வதை (Lehman 1993: 223-226) வெளிப்படுத்தும் துணைவினையாக இலக்கணமயமாக்கம் செய்யும்.           

           அவன் பழத்தைச் சாப்பிட்டுப் பார்த்தான்.

4.1.6.4. "வை" என்ற வினையின் இலக்கணமயமாக்கம்

           "வை" என்ற வினை ’செய்ய’ வடிவ முதன்மை வினையின் பின்னர் இணந்து வந்து முதன்மை வினை வெளிப்படுத்தும் செயலை எழுவாய் எதிர்கால நோக்கத்திற்காகவோ நன்மைக்காகவோ செய்வதை (Lehman 1993: 223-227) வெளிப்படுத்தும் துணைவினையாக இலக்கணமாக்கம் செய்யும்.

           அவன் ஜன்னலைத் திறந்துவைத்தான்.

4.1.6.5. "கொடு" என்ற வினையின் இலக்கணமயமாக்கம்

           "கொடு" என்ற வினை ’செய்ய’ வடிவ முதன்மை வினையின் பின்னர் இணந்து வந்து முதன்மை வினை வெளிப்படுத்தும் செயலை எழுவாய் மற்றொருவரின் நன்மைக்காகச் செய்வதை (Lehman 1993: 223-227) வெளிப்படுத்தும் துணைவினையாக இலக்கணமாக்கம் செய்யும்.

           ராஜா அவளுக்குக் கடிதம் எழுதிக்கொடுத்தான்.

           ராணி அவனுக்குக் காய்கறி வெட்டிக் கொடுத்தாள்.

4.2. ஆக்கிகளாக இலக்கணமயமாக்கம் செய்தல்

= 4.2.1. வினையாக்கிகளாக இலக்கணமயமாக்கம் செய்தல் =
           தமிழ் பெயரையும் வினையையும் இணைத்து புதிய வினைப் பொருண்மையைத் தரும்படிக்கு வினையாக்கம் செய்கின்றது. ஒரு குறிப்பிட்ட என்ணிணிக்கையிலான வினைகள் சில தேர்ந்தெடுக்கப்பட்ட பெயர்களுடன் இணைந்து புதிய வினைகள் உருவாக்கப்படுகின்றன. இவ்வினைகளை வினையாக்கிகள் என்று கூறலாம். இவ்வினையாக்கிகள் பெயருடன் இணைந்து புதிய வினப்பொருளை ஆக்கும்போது தமது மூலப்பொருண்மையைப் பெரும்பாலும் இழந்து விட்டு வினையாக்கிகளாக (அதாவது வினையாக்க ஒட்டு போன்று) இலக்கணமயமாக்கம் செய்யும். 
= 4.2.2. பெயரடை மற்றும் வினையடை ஆக்கிகளாக இலக்கணமயமாக்கம் செய்தல் =
4.2.2.1. "ஆகு" என்ற வினையின் இலக்கணமயமாக்கம்

           "ஆகு" என்ற வினையின் பெயரெச்ச வடிவமான "ஆன" என்பதும் ’செய்ய’ வினையெச்ச வடிவமான "ஆக" என்பதும் ஒரு குழுமப் பெயர்களுடன் சேர்ந்து முறையே பெயரடையாக்கி ஆகவும் வினையடை ஆக்கியாகவும் இலக்கணமயமாக்கம் செய்யும்.

           அழகு+ஆன>அழகான

           எளிது+ஆன>எளிதான

           அழகு+ஆக>அழகாக

           அழகு+ஆன>அழகான

4.2.2.1. "என்" என்ற வினையின் இலக்கணமயமாக்கம்

         "என்" என்பதன் ’செய்து’ வினையெச்ச வடிவம் (என்று) ஒலிக்குறிப்புச் சொற்களுடன் இணைந்துவந்து வினையடையாக்கியாக இலக்கணமயமாக்கம் செய்யும்.

           திடீர்+என்று >திடீரென்று

           படார்+என்று >படாரென்று

= 4.3. பின்னுருபுகளாக இலக்கணமயமாக்கம் செய்தல் =

= 4.4. நிரப்புக் கிளவியாக இலக்கணமயமாக்கம் செய்தல் =
           "என்" என்ற வினயின் வினையெச்ச வடிவான "என்று" என்பது நிரப்புக்கிளவியாக இலக்கணமயமாக்கம் செய்யும்.

           அவள் பானை உடைந்துவிட்டது என்று கூறினாள்

           அவன் நாளை வருவேன் என்று கூறினான்.

5. முடிவுரை

         ஹோப்பர் மற்றும் ட்ரோகோட் (Hopper and Traugott, 2003) இலக்கணமயமாக்கத்தின் தொடர்பம் (cline) இருகால உட்குறிப்பையும் ஒருகால உட்குறிப்பையும் கொண்டிருக்கும் என்று கூறுகின்றனர். வடிவுகளும் சொற்களும் காலப்போக்கில் மாறும் இயல்பான பாதையை உருப்படுத்தம் செய்யும். தொடர்பத்தின் ஒரு முனையில் முழு அல்லது சொல் வடிவமும் மறுமுனையில் குறைந்த அல்லது இலக்கண வடிவமும் இருக்குமாறு மனக்கோட்டில் வடிவுகளின் வரிசைமுறையாகக் காண இயலும். ஹோப்பர் மற்றும் ட்ரோகோட் இருகால அல்லது வரலாறுப் பார்வையின் படி சொல்வடிவுகளின் மாற்றங்களை இயல்பான செயல்பாடாகவும் ஒருகாலப் பார்வையின் படி இச்செயல்பாட்டை வரலாறு சார்ந்தது என்பதைவிட தவிர்க்க இயலாதது என்றும் காண இயலும். 

           மீள நிகழும் தொடர்பங்களைப் படிப்பதும் ஆணவமாக்கலும் பொதுவாக மொழியியலாளர்களை இலக்கணமயமாக்கத்தின் மற்றும் மொழி மாற்றத்தின் பொதுவிதிகளை உருவாக்குவதை இயலச்செய்கின்றது. மாற்றங்களை ஆணவப்படுத்துதல் மொழி எதிர்காலத்தில் உருவாகும் கிரமத்தை வெளிப்படுத்த உதவ இயலும். 

துணை நூல்கள்

Annamalai, E. 1982. Dynamics of verbal extensions in Tamil. In International Journal of Dravidian Linguistics 11:22-166.

Aitchison, Jean. (2001). Language Change, Progress or Decay? Cambridge: Cambridge University Press.

Haiman, John. (1991)  "From V/2 to Subject Clitics: Evidence from Northern Italian" pp 135–158 Approaches to grammaticalization: Focus on theoretical and methodological issues edited by Elizabeth Closs Traugott, Bernd Heine. John Benjamins Publishing 1991.

Heine, Bernd. (1993). Auxiliaries: Cognitive Forces and Grammaticalization. Oxford: Oxford University Press.

Heine, Bernd. (2004). Grammaticalization. In Joseph B.D. and Janda R. D. (eds.). The Handbook of Historical Linguistics. Blackwell Reference Online, Blackwell Publishing Inc. 

Heine, Bernd and Kuteva, Tania. 2002. World Lexicon of Grammaticalization.  Cambridge: Cambridge University Press.

Hopper, Paul J. (1991). "On some principles of grammaticalization". In Elizabeth Closs Traugott and Bernd Heine, eds. Approaches to Grammaticalization, Vol. I. Amsterdam: John Benjamins. pp. 17–36.

Hopper, Paul J. and Elizabeth Traugott. 2003. Grammaticalization. Cambridge: Cambridge University Press.

Givon, Talmy. (1971). "Historical syntax and synchronic morphology: an archaeologist's field trip", Papers from the Regional Meetings of the Chicago Linguistic Societv, 1971, 7, 394-415.

Lehmann, C. 2015. Thoughts on grammaticalization (third edition).  Berlin: Language science press. 

Rangan, K. 1970. Modals as main verbs in Tamil. In Proceedings of the First All India Conference of Linguistics. Poona: Deccan College.

Stever, S.B. 1983. A study in auxiliation: the grammar of indicative auxiliary verb system in Tamil. Unpublished PhD dissertation. Chicago: University of Chicago.

</doc>
<doc id="410785" url="https://ta.wikipedia.org/wiki?curid=410785" title="ஆங்கெலி-ரிமினி வினை">
ஆங்கெலி-ரிமினி வினை

ஆங்கெலி-ரிமினி வினை "( Angeli–Rimini reaction)" என்பது ஓர் ஆல்டிகைடுக்கும் என்-ஐதராக்சிபென்சீன்சல்போனமைடு எனப்படும் ஒரு சல்போனமைடுக்கும் இடையில் நடைபெறும் ஒரு கரிம வேதியியல் வினையாகும். ஒரு காரத்தின் முன்னிலையில் நிகழும் இவ்வினையில் ஐதராக்சமிக் அமிலம் உருவாகிறது.

இவ்வினையில் சல்பினிக் அமிலமும் உடன் விளைபொருளாகத் தோன்றுகிறது.இத்தாலிய வேதியியலர்களான ஆங்கெலோ ஆங்கெலி மற்றும் என்ரிக்கோ ரிமினி (1874–1917) ஆகியோர் இவ்வினையைக் கண்டறிந்து 1896 ஆம் ஆண்டில் வெளியிட்டனர்.

பெரிக் குளோரைடு சேர்மத்தின் உதவியுடன் ஆல்டிகைடுகளை கண்டறிவதற்கான சோதனையாக இவ்வினை பயன்படுகிறது. ஆல்டிகைடு இருப்பதாக கருதப்படும் மாதிரியின் சில துளிகள் முதலில் எத்தனாலில் கரைக்கப்படுகிறது. பின்னர், சல்போனமைடுடன் சிறிதளவு சோடியம் ஐதராக்சைடு கரைசலை சேர்த்து காங்கோ சிவப்பு நிற அமிலமாக்கப்படுகிறது. பெரிக் குளோரைடு துளியைச் சேர்க்கும் போது அம்மாதிரியில் ஆல்டிகைடு இருக்கும் பட்சத்தில் அக்கரைசல் அடர் சிவப்பு நிறமாக மாறுகிறது. ஐதராக்சிலமீன் மற்றும் எத்தனாலில் உள்ள பென்சீன்சல்போனைல் குளோரைடு சேர்மங்கள் பொட்டாசியம் உலோகத்துடன் வினைபுரிவதால் சல்போனமைடு தயாரிக்கப்படுகிறது

இவ்வினையின் வினை வழிமுறை தெளிவிலாமல் உள்ளது என்றாலும் வினையின் போக்கு குறித்த பல்வேறு பாதைகள் காணப்படுகின்றன.

என்-ஐதராக்சிபென்சீன்சல்போனமைடு 1 அல்லது அதன் புரோட்டான் நீக்கப்பட்ட வடிவம் 2 ஒரு நியூக்ளியோபைல் எனப்படும் மின்னணு மிகுபொருளாக ஆல்டிகைடுடன் 3 வினைபுரிந்து 4 இடைநிலை விளைபொருளாக மாறுகிறது. மூலக்கூற்றிடை புரோட்டான் பரிமாற்றத்திற்குப் பின்னர் சல்பினிக் அமில எதிர்மின் அயனி பிரிகிறது. நைட்ரோன் வேதி வினைக்குழு 6 மற்றும் இடைநிலை விளைபொருள் 7 வழியாக ஐதராக்சமிக் அமிலம் 8 உருவாகிறது. மாற்றாக அசிரிடின் இடைநிலை விளைபொருள் 9 நேரடியாக இறுதி விளைபொருளாக உருவாகிறது. இடைநிலை விளைபொருள் நைட்ரீன் குழு 10 உருவாதல் இங்கு நிராகரிக்கப்படுகிறது. இதனால் ஏற்படும் வினை கலவையின் வினைத்திறன் பற்றாக்குறையால் எளிய ஆல்க்கீன்கள் உருவாவதில்லை. 

திண்ம நிலை தொகுப்பு வினைகளில் ஆங்கெலி-ரிமினி வினை சமீபத்தில் சல்போனமைடு சகப்பிணைப்பாக பாலிசிடைரீனுடன் இணைக்கப்பட்டு திண்ம ஆதரவுடன் பயன்படுத்தப்பட்டது .


</doc>
<doc id="410787" url="https://ta.wikipedia.org/wiki?curid=410787" title="சிற்றூர் அரசுக்கல்லூரி">
சிற்றூர் அரசுக்கல்லூரி

சித்தூர் அரசுக்கல்லூரி இந்திய மாநிலமான கேரளத்தில் உள்ள பழமையான கல்வி நிறுவனங்களில் ஒன்றாகும். கள்ளிக்கோட்டை பல்கலைக்கழகத்துடன் இணைவுப்பெற்ற இக்கல்லூரி, கேரள அரசின் கல்லூரிக்கல்வி இயக்ககத்தின் கீழ் சிறப்புநிலைக் கல்லூரி என்னும் சிறப்பினையும் பெற்றுள்ளது.

கலை, அறிவியல், வணிகவியல் பிரிவுகளில் இளங்கலை, முதுகலைப் படிப்புகள் இக்கல்லூரியில் உள்ளன. 

தமிழ், மலையாளம், பொருளியல், வரலாறு, தத்துவவியல் (மெய்யியல்), இசையியல் ஆகிய கலைப்பிரிவுத்துறைகளிலும் கணிதம், இயற்பியல், வேதியியல், தாவரவியல், விலங்கியல், மின்னணுவியல், புவியியல் ஆகிய அறிவியல் பிரிவுத்துறைகளிலும் வணிகவியல் துறையிலும் இளங்கலைப்பட்டப்படிப்பு உள்ளது. 

தமிழ், பொருளியல், தத்துவவியல் (மெய்யியல்), இசையியல் ஆகிய கலைப்பிரிவுத்துறைகளிலும் கணிதம், புவியியல் ஆகிய அறிவியல் பிரிவுத்துறைகளிலும் வணிகவியல் துறையிலும் முதுகலைப் பட்டப்படிப்பு உள்ளது. 

தமிழ், கணிதம், தத்துவவியல், இசையியல் ஆகிய துறைகளில் முனைவர்ப்பட்டப்பிரிவு செயல்படுகிறது. 

2018 முதல் தமிழ், கணிதம் ஆகிய துறைகளின் கீழ் ஆய்வியல் நிறைஞர்ப்பட்டப்பிரிவும் அறிவிக்கப்பட்டுள்ளது.    

ஒரு கல்வியாண்டில் ஏறக்குறைய 1400 மாணவர்கள் இக்கல்லூரியில் பயில்கின்றனர். 

தமிழ், மலையாளம், இந்தி, சமஸ்கிருதம் ஆகிய மொழிகளை இரண்டாம் மொழியாகத் தேர்ந்தெடுத்துப் படிக்கும் வாய்ப்பு உள்ளது.

1947 ஆம் ஆண்டு ஆகத்து மாதம் பதினொன்றாம் நாள் அதாவது, இந்திய சுதந்திரத்திற்கு நான்கு நாள் முன்பாக நிறுவப்பட்ட கல்லூரி ஆகும். 1954 முதல் சோகநாசினி என்றழைக்கப்படும் சித்தூர்ப்புழை ஆற்றின் கரையில் உள்ள தற்போதைய வளாகத்தில் செயல்பட்டுவருகிறது.

திரையிசைப் பாடகர்கள் (மறைந்த) சொர்ணலதா, கிருஷ்ண சந்திரன்,  தமிழ்த்திறனாய்வாளர்கள் (மறைந்த) ராஜமார்த்தாண்டன், அ. கா. பெருமாள், வேதசகாயகுமார், தலமரங்கள் நூலாசிரியர் (மறைந்த) சுந்தரசோபிதராஜ், கண்ணதாசன் ஆய்வாளர் பாலு ஆகியோர் இக்கல்லூரியில் பயின்ற மாணவர்களில் குறிப்பிடத்தக்கவர்கள்.

பாலக்காடு நகரத்திலிருந்து 17 கி.மீ தூரத்தில் சித்தூர் தத்தமங்கலம் நகராட்சியில் சோகநாசினி என்றழைக்கப்படும் சித்தூர்ப்புழை ஆற்றின் கரையில் அமைந்துள்ளது. 

கோயமுத்தூர் – கொல்லங்கோடு, கோயமுத்தூர் – புதுநகரம், கோயமுத்தூர் – தத்தமங்கலம் பேருந்து வழித்தடத்திலும் பொள்ளாச்சி – கொழிஞ்சாம்பாறை – பாலக்காடு பேருந்து வழித்தடத்திலும் அமைந்துள்ள இக்கல்லூரி பாலக்காடு மாவட்டத்தின் உட்பகுதிகளில் இருந்து பேருந்துத் தடங்களால் இணைக்ககப்பட்டுள்ளது.

“பெரியோர் வழியே நல்வழி” என்னும் பொருள்படும் महाजनो येन गत : स पन्था என்னும் இந்திமொழி வாசகத்தினைத் தன் இலக்குமொழியாகக் கொண்டு இக்கல்லூரி இயங்குகிறது.

தமிழ், மலையாளம், பொருளியல், வரலாறு, தத்துவவியல் (மெய்யியல்), இசையியல் ஆகிய கலைப்பிரிவுத்துறைகளும் கணிதம், இயற்பியல், வேதியியல், தாவரவியல், விலங்கியல், மின்னணுவியல், புவியியல் ஆகிய அறிவியல் பிரிவுத்துறைகளும் வணிகவியல் துறையும் ஆக பதினான்கு துறைகள் முதன்மைத்துறைகளாக இயங்குகின்றன. 

இந்தித்துறை, சமஸ்கிருதத்துறை, விளையாட்டுத்துறை ஆகியனவும் இயங்குகின்றன.


</doc>
<doc id="410789" url="https://ta.wikipedia.org/wiki?curid=410789" title="சி. இறையரசன்">
சி. இறையரசன்

சி. இறையரசன் என்ற இயற்பெயரைக் கொண்ட இவர் தமிழகத்தின் இலக்கிய வட்டத்தில் பாவலர் இறையரசன் என்றே அழைக்கப்படுகிறார். இவர் 20 நவம்பர், 1943 ஆம் ஆண்டு, தமிழகத்தின் கரூர் மாவட்டத்தின் வட்டங்களுள் ஒன்றான, கரு(வூ)ர் வட்டத்தின் கீழ் அமைந்துள்ள, சூ. தொட்டம்பட்டி என்னும் சிற்றூரில் பிறந்தவர். இவரது தந்தை பெ. சிவன்மலை, தாய் பொன்னம்மாள் என்ற பெற்றோருக்கு, இரண்டாம் மகனாகப் பிறந்தார். திண்ணைப்பள்ளியில், மூன்றாம் வகுப்பு வரைக்கக் கற்றார். எனினும், அதன்பின் தொடர்ந்து முத்தமிழ் கற்றதால், பாக்கள் எழுதும் திறன் பெற்றிருக்கிறார். தமிழகத்தின் பல்வேறு முன்னனி இதழ்களில், இவரின் படைப்புகள் பதிந்துள்ளன. இவரின் "சிந்தனை ஊற்று" என்னும் பாநூலுக்கு, அமெரிக்கக் கலிபோர்னிய உலகக் கலை இலக்கியப் பண்பாட்டுக் கழகம், "இலக்கிய முனைவர் பட்டம்" வழங்கிச் சிறப்பித்துள்ளது. மேலும், பல இலக்கிய அமைப்புகளினால் சிறப்புப் பெயர் பட்டங்களைப் பெற்றுள்ளார். அவற்றில், "பாமாமணி, குறள் படைப்புச் செம்மல், உரைப்பா ஊற்று, இன்பா ஏறு போன்றவைகள் குறிப்பிடத்தக்கன ஆகும். பாவேந்தர் நூற்றாண்டு விழாவில், தமிழக, புதுவை அரசுகளின் சான்றிதழ்களும், பரிசும் பெற்றவர். பேராசிரியர் மது ச. விமலானந்தம் தொகுத்த " தமிழ் இலக்கிய வரலாறு " என்னும் நூலில் இவரைப்பற்றிய குறிப்புரைகள் உள்ளன. "உலகத்திருக்குறள் மையம், குறளாயம், அகில இந்திய தமிழ் எழுத்தாளர் சங்கம், தமிழ்க்காசு இலக்கியக் குழு" போன்ற பல்வேறு அமைப்புகளில் பணியாற்றியுள்ளார்.



</doc>
<doc id="410795" url="https://ta.wikipedia.org/wiki?curid=410795" title="கே. ராணி">
கே. ராணி

கே. ராணி (1943 - 13 சூலை 2018) தென்னிந்தியப் பின்னணிப் பாடகி ஆவார். இவர் 500 இற்கும் அதிகமான பாடல்களை தெலுங்கு, தமிழ், கன்னடம், மலையாளம், இந்தி, வங்காளி, சிங்களம், உசுப்பெக் மொழிகளில் பாடியுள்ளார். ராணி இலங்கையின் "சிறீ லங்கா தாயே" என்ற தேசியப் பண்ணைப் பாடியுள்ளார்.

இந்திய தேசிய காங்கிரசு தலைவர் காமராசர் இவருக்கு "இன்னிசை ராணி" எனப் பட்டம் சூட்டினார்.

நாகூர் ஈ. எம். ஹனீஃபாவுடன் இணைந்து பாடிய சில இசுலாமியப் பாடல்கள்:



</doc>
<doc id="410796" url="https://ta.wikipedia.org/wiki?curid=410796" title="இந்திய அரசியலமைப்புச் சட்டத்தில் மொழிகள்">
இந்திய அரசியலமைப்புச் சட்டத்தில் மொழிகள்

மொழிகள் (Languages) இந்திய அரசியல் சாசனத்தை உருவாக்கியவர்களுக்கு, இந்தியாவில் பலவேறு மொழிகள் வழக்கில் இருந்ததால் அவைகளைக் கையாள்வது பெரிய சவாலாக இருந்தது. இந்திய அரசியலமைப்புச் சட்டம் உருவாக்கப்படும் பொழுது இந்தியாவில் 1652 மொழிகள் பேச்சு வழக்கில் இருந்தன. இவைகளில் இந்திய மொழிகளல்லத 63 மொழிகளும் அடங்கும்.

அரசியல் சாசனத்தை உருவாக்கியவர்கள் ஒரு சில மொழிகளை அலுவலக தகவல் பரிமாற்றத்திற்காக அறிவிக்க வேண்டியிருந்தது. மொத்த பேச்சு வழக்கில் இருந்த 1652 மொழிகளில் 22 மொழிகள் (எட்டாவது அட்டவணை) ஏறக்குறைய 91 விழுக்காடு மக்களால் பேசப்பட்டு வந்தது. இதில் இந்தி மொழி அதன் மறுவடிவங்களான உருது, இந்துஸ்தானி ஆகியவைகளுடன் ஏறக்குறைய 46 விழுக்காடு மக்களால் பேசப்பட்டு வந்தது. ஆதலால் இந்தியும், அதன் தேவநாகரி எழுத்துவடிவமும் இந்தியாவின் அலுவலக மொழியாகவும், ஆங்கிலம் 15 ஆண்டுகளுக்கு தொடரும் என்றும் அறிவிக்கப்பட்டது. (பிரிவு 351)

இந்தி அலுவலக மொழியாக அறிவிக்க்ப்பட்டாலும் மாநில சட்டமனடறங்கள் தங்களுக்கு தேவையான மொழிகளை தங்களுக்குள் தகவல் பாிமாற்றத்திற்காக அறிவித்துக் கொள்ளலாம் (பிாிவு 347)

இந்திய அரசியல் சாசனப் பிரிவு 343-ன் படி இந்தி அதன் தேவநாகரி எழுத்துவடிவத்தில் இந்தியாவின் அலுவலக மொழியாக இருக்கும். 15 வருடங்களுக்கு ஆங்கிலம் தொடர்ந்து பயன்படுத்தப்படும். அதன் பின் பாராளுமன்றம் சட்டம் இயற்றுவதன் மூலம் ஆங்கிலத்தைத் தொடரலாம். இதனடிப்படையில் பாராளுமன்றம் அலுவல மொழிகள் சட்டம் 1963-ஐ இயற்றியது.

அரசியல் சாசனப் பிரிவு 344-ன் படி குடியரசுத் தலைவர் அலுவலக மொழிகள் ஆணையத்தை நிறுவலாம். இதன் முக்கிய பணி, குடியரசுத் தலைவருக்கு அலுவலக மொழிகள் குறித்து அறிவுரை வழங்குவதாகும்.

இந்த ஆணையம் முதலில் ஐந்து வருடம் கழித்தும் பின்பு 10 வருடங்கள் கழித்தும் நிறுவப்படும். எட்டாவது அட்டவணையில் உள்ளிட்ட மொழிகளின் பிரதிநிதிகளை உள்ளடக்கி ஆணையம் நிறுவப்படும்.


ஆணையம் பரிந்துரை வழங்கும் போது இந்தியாவின் அறிவியல், கலாசாரம் மற்றும் தொழில் துறை மேம்பாட்டினையும், இந்தி பேசாத மக்களின் அரசுப் பணியில் சேர்வதற்கான நியாயமான வாய்ப்பினையும் கருத்தில் கொள்ள வேண்டும்.


</doc>
<doc id="410811" url="https://ta.wikipedia.org/wiki?curid=410811" title="இரைப்பை ஏற்றம்">
இரைப்பை ஏற்றம்

இரைப்பை ஏற்றம் அல்லது இயற்பிளவுப் பிதுக்கம் (hiatal hernia) என்பது ஒரு வகையான குடலிறக்கம் ஆகும். இரைப்பையின் மேற்பகுதியில் உள்ள ஒரு சிறு பகுதி உதரவிதானத்தின் மேற்பகுதியின் உள்ள நெஞ்சுக்குள் புகுந்துகொள்ளும் நிலை இரைப்பை ஏற்றம் என அழைக்கப்படுகிறது. இதன் அறிகுறிகள் உணவைச் சாப்பிட்டதும் நெஞ்செரிச்சல் ஏற்படுதல், குறிப்பாக மிக இனிப்பான, காரமான, கொழுப்பான உணவு வகைகளைச் சாப்பிட்டால், உடனே நெஞ்சு முழுவதும் எரிதல், இரைப்பையில் உள்ள அமிலம் மேலேறி, நெஞ்செரிச்சல் உண்டாதல், இவற்றோடு ஏப்பம், குமட்டல், வாந்தி போன்ற பிற தொல்லைகளும் சேர்ந்துகொள்ளுதல். இதன் பிற அறிகுறிகள் விழுங்கற்கடுமை மற்றும் நெஞ்சு வலி ஆகியன. இரும்புச்சத்துக் குறை சோகை, குடல்முறுக்கம் போன்றவையும்ஏற்படலாம்.

இதன் பொதுவான காரணியானது முதுமை மற்றும் உடற் பருமன் ஆகும். பிற காரணிகள் பேரதிர்ச்சி, ஸ்கோலியோசிஸ், சிலவகை அறுவைச் சிகிச்சைகள் ஆகும். இதில் இரண்டு முக்கிய வகைகள் உள்ளன: "நழுவும் இரைப்பை ஏற்றம்" என்பது இரைப்பையின் சிறு பகுதி நெஞ்சுக்குள் புகுவதும் மீண்டும் வயிற்றுக்குள் திரும்பும் நிலை ஒன்று ஆகும். அடுத்து "இடமாறு இரைப்பை ஏற்றம்" என்பது நெஞ்சுக்கும் வயிற்றுக்கும் நழுவிக்கொண்டிருக்கும் இரைப்பையின் மேற்பகுதி, ஒரு கட்டத்தில் வயிற்றுக்குத் திரும்பாமல், நெஞ்சுக்குள்ளேயே நிலையாக இருந்துவிடும் நிலையாகும். இந்த சிக்கலை உள்நோக்கியியல் அல்லது மருத்துவப் படிமவியல் போன்றவற்றால் உறுதிப்படுத்தலாம். மேற்குறிப்பிட்ட அறிகுறிகள் இருப்பின் பொதுவாக உள்நோக்கியல் வழியாகவே கண்டறியப்படுகிறது, இதன் அறிகுறிகளுக்கு ஏற்ப சிகிச்சை அளிக்கப்படுகிறது. இது பொதுவாக 50 வயதைக் கடந்தவர்களுக்கே ஏற்படுகிறது.

படுக்கையின் தலைப்பகுதியை உயர்த்திக்கொள்ளுதல், எடையைக் குறைத்தல், உணவு பழக்கங்களை மாற்றுதல் போன்ற பழக்கவழக்கங்கள் இதற்கு நிவாரணமாகும். இதற்கான மருந்துகளாக எச்2 பிளாக்கர்ஸ் அல்லது புரோட்டான் பம்ப் இன்ஹைபைட்ஸ் போன்ற இரைப்பை அமிலத்தை குறைக்கும் மருந்துகள் உதவுகின்றன, எனினும் அவை குறிப்பிடத்தக்க பக்க விளைவுகளை உருவாக்கலாம். மருந்துகளால் நிலை மேம்படாவிட்டால், லேப்ராஸ்கோப் முறையில் அறுவைச் சிகிச்சை மேற்கொள்ளப்படுவதும் உண்டு. அமெரிக்காவில் 10% முதல் 80% வரையிலான மக்கள் இதனால் பாதிக்கப்படுகின்றனர். 
இரைப்பை ஏற்றமானது பெரும்பாலும் "great mimic" (பெருநடிப்பு) என்று அழைக்கப்படுகிறது, ஏனெனில் அதன் அறிகுறிகள் பல உடல் சீர்குலைவுகளை ஒத்திருக்கின்றன. இரைப்பை ஏற்றத்துக்கு ஆளானவர்கள் மார்பில் மந்தமான வலி, மூச்சு வாங்குதல் (உதரவிதானத்தின்மீது இரைப்பை ஏறுவதால் உண்டாகிறது), இதயப் படபடப்பு (வேகஸ் நரம்பு எரிச்சல் காரணமாக), அடிக்கடி நெஞ்செரிச்சல் ஏற்படுவதும், மார்பக வலி அல்லது உண்ணும் வலி ஏற்படக்கூடும். பெரும்பாலும் இரைப்பை ஏற்றமானது எந்த அறிகுறிகளும் இல்லாமல் இருப்பதும் உண்டு.

ஏறிய இரைப்பை இறங்குமா..?


</doc>
<doc id="410830" url="https://ta.wikipedia.org/wiki?curid=410830" title="1054">
1054

1054 (MLIV) பழைய யூலியன் நாட்காட்டியில் ஒரு சனிக்கிழமையில் ஆரம்பமான ஒரு சாதாரண ஆண்டாகும்.




</doc>
<doc id="410832" url="https://ta.wikipedia.org/wiki?curid=410832" title="மீடியாப் பேரரசு">
மீடியாப் பேரரசு

மீடியாப் பேரரசு, கிமு 5ம் நூற்றாண்டில் பாரசீகம் எனும் தற்கால ஈரான் நாட்டின் வடமேற்கு பகுதிகளை முதலில் ஆண்டவர்கள். இவர்களின் சமயம் சொராட்டிரிய நெறி ஆகும். கிமு 678ல் நிறுவப்பட்ட மீடியாப் பேரரசு, பேரரசர் சைரசு கிமு 549ல் மீடியாவை கைப்பற்றும் வரை ஆட்சி செலுத்தியது. 

மீடியர்கள் கிமு 1100 - 1000 வரை இரானின் வடமேற்கு மலைப்பகுதிகளிலும், மெசொப்பொத்தேமியாவின் வடகிழக்கு மற்றும் கிழக்கில் உள்ள ஹமதான் எனும் இகபடானா பகுதிகளில் வாழ்ந்தவர்கள். 

கிமு 800 - 700க்கு இடைப்பட்ட காலத்தில் மீடியர்கள் இரானின் மேற்குப் பகுதிகளை மீடியப் பேரரசில் கொண்டு வந்தனர. 

பண்டைய பாரசீகத்தின் மீடியப் பேரரசு, தற்கால ஈரானின் வடகிழக்கு, ஈராக்கின் தெற்கு மற்றும் அனதோலியாவின் தெற்கு மற்றும் கிழக்குப் பகுதிகளை ஆட்சி செய்தனர். மீடியர்கள் பழைய பாரசீக மொழியின் உட்பிரிவான மீடியன் மொழியை பேசினர். மீடியர்கள் சொராஷ்டிரிய சமயத்தை பின்பற்றினர். மீடியப் பேரரசின் தலைநகராக இகபடானா (தற்கால ஹமதான்) விளங்கியது.

மேற்கு ஈரானில் நடந்த அகழாய்வில் கிடைத்த தொல்பொருட்கள் மற்றும் சாத்திரக் குறிப்புகளின் அடிப்படையில், மீடியர்கள், அசிரிய மக்கள் மற்றும் பண்டைய கிரேக்கர்களின் சமகாலத்தில் வாழ்ந்தவர்கள் ஆவார்.

பாரசீகத்தின் அகாமனிசியப் பேரரசர் சைரசு மீடியாப் பேரரசை கிமு 549ல் கைப்பற்றினார். 





</doc>
<doc id="410838" url="https://ta.wikipedia.org/wiki?curid=410838" title="வலாச்சியா">
வலாச்சியா

வலாச்சியா அல்லது வல்லாச்சியா ( "Walachia", "Wallachia" ) உருமேனியாவின் வரலாற்றுச் சிறப்புமிக்கதும் புவியியல் பகுதியுமாகும். இது கீழ் தன்யூபிற்கு வடக்கிலும் தெற்கு கார்பத்தியனுக்கு தெற்கிலும் அமைந்துள்ள நிலப்பகுதியாகும். வலாச்சியா வழமையாக இரு பகுதிகளாகப் பிரிக்கப்படுகின்றது. பெரிய வலாச்சியா முந்தேனியா என்றும் சிறிய வலாச்சியா ஓல்தேனியா என்றும் அழைக்கப்படுகின்றது. சில நேரங்களில் முழுமையான வலாச்சியாவுமே முந்தேனியா எனப்படுகின்றது.

வலாச்சியா அங்கேரியின் முதலாம் சார்லசுக்கு எதிராக, முதலாம் பாசரபால் 14ஆம் நூற்றாண்டின் துவக்கத்தில் வேள்பகுதியாக நிறுவப்பட்டது. 1246இலேயே ஓல்ட் ஆற்றின் மேற்கிலுள்ள பகுதி வலாச்சா என ஆவணங்களில் குறிப்பிடப்பட்டுள்ளது. 1417இல் வலாச்சா உதுமானியப் பேரரசின் கப்பம் கட்டும் நாடானது; இந்த ஏற்பாடு, இடையில் 1768 முதல் 1859 வரை சிறு இடைவெளிகளில் உருசிய ஆக்கிரமிப்பில் இருந்தபோதும், 19ஆம் நூற்றாண்டு வரை இது நீடித்தது. 1859இல் மோல்டாவியாவுடன் இணைந்து "ஐக்கிய வேள்பகுதிகள்" உருவானது. இந்த புதிய நாடு 1866இல் "ரோமானியா" என அழைக்கப்படலாயிற்று. 1881இல் அலுவல்முறையாக உருமேனியா இராச்சியமானது. பின்னர் ஆத்திரிய-அங்கேரிய இராச்சியத்தின் கலைப்பைத் தொடர்ந்து 1918இல் மக்கள் பிரதிநிதிகளின் தீர்மானப்படி புகோவினா, டிரான்சில்வேனியா மற்றும் பனத், கிரிசனா,மராமுரெசின் சில பகுதிகளும் உருமேனிய இராச்சியத்திற்கு வழங்கப்பட்டன. இதுவே தற்கால உருமேனிய நாடாக உருவானது.


</doc>
<doc id="410839" url="https://ta.wikipedia.org/wiki?curid=410839" title="தலையாரி">
தலையாரி

தலையாரி என்பது முத்தரையர்(முத்துராஜா) சமுதாயத்தில் உள்ள ஓர் பட்டப்பெயர் ஆகும். முத்தரையர் சமுதாயத்தில் உள்ள பட்டப்பெயர்களில் தலையாரி பட்டமும் ஒன்றாகும்.

தலை+யாரி(ஆரி)=தலையா(ஆ)ரி

தலை=தலை என்பது முத்தரையர் மக்கள் வாழும் ஊரில் உள்ள தலைவன் எனவும்
ஆரி=ஆசிரியம் என கொள்ளவேண்டும். ஆசிரியம் என்பது [காவல்] என பொருளை கொண்டது.

அதாவது முத்தரையர் கிராம நாட்டு மக்களுக்குள், மக்களையும், கிராமத்தையும்,
வயல், கோவில் போன்றவற்றை தலைமையாக இருந்து காவல்காப்பவரே தலையாரியாவார்கள். குறிப்பாக, புதுக்கோட்டை மாவட்டம், பொன்னமராவதி வட்டம், பிடாரம்பட்டி என்ற ஊரில் முத்தரையர் மக்களே நிறைந்து வாழுகின்றனர். இங்கு அம்பலம், சேர்வை என்ற பட்டமும் "தலையாரி" என்ற பட்டமும் கொண்டுள்ளனர். தலையாரி பட்டமானது ஊர் நாட்டாமை, அதாவது ஊர் அம்பலத்தால் பட்டம் கட்டப்பட்டு அதன் மூலம் தலையாரி பட்டக்காரர்கள் ஊர், கோவில், வயல் போன்றவற்றை தலைமையாக காவல்புரிவார், அவற்றின் தொடர்ச்சியாக தலையாரி பட்டக்காரர்கள் பரம்பரை பரம்பரையாக தலையாரி பட்டத்துடன் காவல்புரிவார்கள். ஊர் முக்கிய பட்டகாரர்களில் அம்பலம், சேர்வை, பூசாரி, தலையாரி என மரியாதை பெருவார்கள். ஒரு முத்தரையர் நாட்டு பிரிவில் தலையாரி பட்டக்காரர்களும் முக்கியமானவர்களாக உள்ளார்கள்.

தென்னிந்திய குடிகளும் குலங்களும் நூலில் தலையாரி என்போர் முதன்மையான கிராம காவலர் என்றும், முத்தரசர்(முத்தரையர்) கிராம காவல் என்றும் தெளிவாக கூறுகிறது. மேலும் தலையாரி பட்டம் அரசனால் நியமிக்கப்படுபவர்கள், அவர்களின் பரம்பரை பரம்பரையாக காவல்புரிபவர்கள் என ந.சி.கந்தையா குறிப்பிட்டுள்ளார்.

இதன் மூலம் தலையாரி பட்டம் முத்தரையர்களுக்கு உரியது என்பது தெளிவுபடுகிறது. மேலும்
தலையாரி என்ற பட்டம் கொண்ட முத்தரையர்கள் ஏராலமாக பரவி வாழ்கின்றனர். சாதி ரீதியாக தலையாரி பட்டம் முத்தரையர்களே கொண்டுள்ளர்.
மேலும் தமிழக அரசு வெளியிட்ட முத்தரையர் சாதியின் உட்பிரிவில் தலையாரியும் ஒன்று என்பது குறிப்பிடத்தக்கது.

தற்போதைய காலத்தில் கணக்குபிள்ளை, பத்தர அலுவலகம் கிராம சபை போன்ற இடங்கள் தலையாரி என்ற பெயரையும் பயன்படுத்துகின்றனர்.


</doc>
<doc id="410849" url="https://ta.wikipedia.org/wiki?curid=410849" title="பிக்ரமிக் அமிலம்">
பிக்ரமிக் அமிலம்

பிக்ரமிக் அமிலம் (Picramic acid), 2-அமினோ-4,6-டைநைட்ரோபீனால், எனவும் அழைக்கப்படும் ஆல்ககாலில் கரைக்கப்பட்ட பிக்ரிக் அமிலத்துடன் அம்மோனியம் ஐதராக்சைடுடன் நடுநிலைப்படுத்துவதன் மூலம் கிடைக்கப் பெறுகின்ன அமிலம் ஆகும். கிடைக்கப் பெறும் கரைசலுடன் ஐதரசன் சல்பைடு சேர்க்கப்படும் போது கரைசல் சிவப்பு நிறமாக மாறி கந்தகம் மற்றும் சிவப்பு நிறப்படிகங்களைத் தருகிறது. இவை பிக்ரமிக் அமிலத்தின் அம்மோனியம் உப்புகள் ஆகும். அசிட்டிக் அமிலத்தைப் பயன்படுத்தி பிரித்தெடுக்கப்படுகிறது.

பிக்ரமிக் அமிலம் ஒரு வெடிபொருளாகவும் மிகுந்த நச்சுத்தன்மை உடையதாகவும் உள்ளது. இது கசப்புச் சுவை உடையது.


</doc>
<doc id="410853" url="https://ta.wikipedia.org/wiki?curid=410853" title="மரியா மார்கரெதா கிர்ச்சு">
மரியா மார்கரெதா கிர்ச்சு

மரிய மர்கரெதா கிர்ச்சு "(Maria Margaretha Kirch)" வரலாற்றுச் சான்றுகளில் (Winckelmann "எனப்படுபவர்" அல்லது மரியா மார்கரெதா கிர்ச்சின் "(Maria Margaretha Kirchin)"; 25 பிப்ரவரி 1670 – 29 திசம்பர் 1720) ஒரு செருமானிய வானியலாளர் ஆவார். இவர் சூரியனும் காரிக்கோளும் வெள்ளியும் வியாழனும் 1709 இலும் 1712 இலும் ஒன்றியதை எழுதி அறிவித்து பெயர்பெற்றவர்.



</doc>
<doc id="410856" url="https://ta.wikipedia.org/wiki?curid=410856" title="மவுரா தாம்பெல்லி">
மவுரா தாம்பெல்லி

மவுரா தாம்பெல்லி "(Maura Tombelli)" (பிறப்பு: 1952) ஓர் இத்தாலியப் பயில்நிலை வானியலாளர் ஆவார். இவர் மாறும் விண்மீன்களின் நோக்கீட்டாளராக வானியலில் பயிற்சி எடுத்தார். இவர் முதன்மைப் பட்டை சிறுகோளாகிய 7794 சான்விட்டோ உட்பட, 200 சிறுகோள்களைக் கண்டுபிடித்துள்ளார். இவர் அமெரிக்க மாறும் விண்மீன்கள் நோக்கீட்டாளர் கழகத்தின் உறுப்பினரும் ஆவார்.

இவர் தான் இத்தாலிய வானளக்கையில் ஈடுபட்ட ஒரே பெண் வானியலாளரும் ஆவார். 



</doc>
<doc id="410862" url="https://ta.wikipedia.org/wiki?curid=410862" title="மார்கரெட் இலிண்டுசே அகின்சு">
மார்கரெட் இலிண்டுசே அகின்சு

மார்கரெட் இலிண்டுசே, சிமாட்டி அகின்சு "(Margaret Lindsay, Lady Huggins)" (பிறப்பு: 14 ஆகத்து 1848, டப்ளின் – இறப்பு: 24 மார்ச்சு 1915, இலண்டன்),
(பிறப்புப் பெயர் மார்கரெட் இலிண்டுசே முரே "(Margaret Lindsay Murray)", ஓர் ஆங்கிலேய அறிவியல் ஆய்வாளரும் வானியலாளரும் ஆவார்.
இவர் தன் கணவராகிய வில்லியம் அகின்சுவுடன் இணைந்து கதிர்நிரலியலில் முன்னோடியாகத் திகழ்ந்தார்; அவருடன் இணைந்து "குறிப்பிடத்தக்க விண்மீன்களின் கதிர்நிரல்களின் வான்பட அட்டவணை (Atlas of Representative Stellar Spectra)" (1899 எனும் கட்டுரையை எழுதியுள்ளார்).




</doc>
<doc id="410874" url="https://ta.wikipedia.org/wiki?curid=410874" title="வந்தாள் ஸ்ரீதேவி (தொலைக்காட்சித் தொடர்)">
வந்தாள் ஸ்ரீதேவி (தொலைக்காட்சித் தொடர்)

வந்தாள் ஸ்ரீதேவி என்பது 18 ஏப்ரல் 2018 முதல் கலர்ஸ் தமிழ் தொலைக்காட்சியில் திங்கள் முதல் வெள்ளி வரை இரவு 9 மணிக்கு ஒளிபரப்பாகும் ஒரு நாடகத் தொடர் ஆகும்.
இந்த தொடர் 'கலர்ஸ் கன்னடா' தொலைக்காட்சியில் ஒளிபரப்பாகும் 'லட்சுமி பாரம்மா' என்ற தொடரின் தமிழாக்கம் ஆகும். இந்த தொடரை சொ. அருள் ராஜன் என்பவர் இயக்க அனன்யா, நந்தன் லோகநாதன், சோனியா, தேவிப்பிரியா போன்ற பலர் நடிக்கின்றார்கள். 

இந்த தொடரின் கதை ஊருக்கெல்லாம் கைராசிகரியாக விளங்கும் ஸ்ரீதேவி என்ற ஒரு பெண்ணை பற்றிய கதை.

ஸ்ருதியின் தாய்.



</doc>
<doc id="410875" url="https://ta.wikipedia.org/wiki?curid=410875" title="எதிலீன்டைநைட்ரமீன்">
எதிலீன்டைநைட்ரமீன்

எதிலீன்டைநைட்ரமீன் (Ethylenedinitramine) (EDNA) ஒரு வெடிக்கும் தன்மையுள்ள நைட்ரோ அமீன் வகை வேதிச் சேர்மம் ஆகும்.

எட்னடால் என்பது 58% எதிலீன்டைநைட்ரமீன் மற்றும் 42% டிரைநைட்ரோடொலுவீன் ஆகியவை கலந்த மிகவும் வீரியமிக்க வெடிபொருள் ஆகும்.


</doc>
<doc id="410897" url="https://ta.wikipedia.org/wiki?curid=410897" title="கரிமமுப்புளோரோபோரேட்டுகள்">
கரிமமுப்புளோரோபோரேட்டுகள்

கரிமமுப்புளோரோபோரேட்டுகள் "(Organotrifluoroborates)" என்பவை [RBF]என்ற பொதுவாய்ப்பாட்டைக் கொண்ட எதிர்மின் அயனிகளைப் பெற்றிருக்கும் கரிமப் போரான் சேர்மங்களைக் குறிக்கும். கரிம டிரைபுளோரோபோரேட்டுகள் எனவும் இவற்றை அழைக்கிறார்கள். பாதுகாக்கப்பட்ட போரானிக் அமிலங்கள் அல்லது கார்பனெதிர்மின் அயனி மற்றும் போரான் முப்புளோரைடு ஆகியனவற்றின் கூட்டுசேர் பொருள்கள் என இவற்றை கருதுகிறார்கள். கரிமமுப்புளோரோபோரேட்டுகள் காற்றிலுள்ள ஈரப்பதத்தைத் தாங்குகின்றன. இவற்றை தூய்மைப்படுத்துவதும், கையாள்வதும் எளிதாகும். பெரும்பாலும் கரிமத்தொகுப்பு வினைகளில் போரானிக் அமிலங்கள் (RB(OH)2), போரானேட்டு எசுத்தர்கள் (RB(OR′)2), கரிமபோரேன்கள் (R3B) போன்றவற்றுக்கு மாற்றாக குறிப்பாக சுசுகி-மியாவுரா இணைப்பு வினையில் கரிமமுப்புளோரோபோரேட்டுகள் பயன்படுகின்றன.

போரானிக் அமிலங்கள் (RB(OH)2) பொட்டாசியம் பைபுளோரைடுடன் (K[HF2]) வினைபுரிந்து முப்புளோரோபோரேட்டு உப்புகளை (K[RBF3]) உருவாக்குகின்றன.

முப்புளோரோபோரேட்டுகள் வலிமையான மின்னணு மிகுபொருட்களாகும். இடைநிலை- உலோக வினையூக்கிகளின் உதவியில்லாமல் இவை எலக்ட்ரான் கவரிகளுடன் இவை வினைபுரிகின்றன .

சுசுகி-மியாவுரா இணைப்பு வினையை அடிப்படையாகக் கொண்ட கரிமமுப்புளோபோரேட்டு வினையின் வினைவழிமுறை சமீபத்தில் விரிவாக ஆராயப்பட்டுள்ளது. தளத்தில் கரிமமுப்புளோபோரேட்டு நீராற்பகுப்புக்கு உட்பட்டு போரானிக் அமிலமாக மாறுகிறது. எனவே முப்புளோரோபோரேட்டின் இடத்தில் போரானிக் அமிலத்தையும் தேவைக்கேற்ப மெதுவாகவும் கவனமாகவும் பயன்படுத்தலாம் .


</doc>
<doc id="410905" url="https://ta.wikipedia.org/wiki?curid=410905" title="வேள்பகுதி">
வேள்பகுதி

வேள்பகுதி ("principality", "princedom") ஓர் இளவரசர் அல்லது இளவரசியால் ஆளப்படும் நாடாகும். Principalities were common in the நடுக்கால ஐரோப்பாவில் இத்தகைய வேள்பகுதிகள் வழமையானவையாக இருந்தன. இன்று வரை நிலைத்திருக்கும் சில வேள்பகுதிகள்: அந்தோரா, மொனாக்கோ, லீக்கின்ஸ்டைன். நாட்டின் கீழமைந்த வேள்பகுதிகளுக்கு காட்டாக ஆதூரியா (எசுப்பானியா), வேல்ஸ் (ஐக்கிய இராச்சியம்) போன்றவற்றைக் கூறலாம்.

சில நாடுகள் தங்களை வேள்பகுதிகள் என அறிவித்துக் கொண்டாலும் அவற்றை பிற நாடுகள் ஏற்கவில்லை: "சீலாந்து" (ஆங்கிலக் கடலோரத்திலுள்ள ஓர் கடற்கோட்டை), "செபோர்கா" (இத்தாலியிலுள்ள நகரம்), ஆத்திரேலியாவின் "ஹூத் ஆற்று வேள்பகுதி", அமைதிப் பெருங்கடலிலுள்ள "மினர்வா வேள்பகுதி". இவை நுண் நாடுகளுக்கான காட்டாகவும் விளங்குகின்றன.

சில நேரங்களில் இச்சொல் ஆப்பிரிக்கா, ஆசியா, இந்தியா]], முன்-கொலம்பியக் காலம், ஓசியானியா பகுதிகளில் சார்ந்துள்ள ஆள்பகுதிகளைக் குறிக்கவும் பயன்படுத்தப்படுகின்றது. 


</doc>
<doc id="410908" url="https://ta.wikipedia.org/wiki?curid=410908" title="செந்தில் கணேஷ்">
செந்தில் கணேஷ்

செந்தில்கணேசன் தமிழ்நாட்டின் புதுக்கோட்டை மாவட்டத்தைச் சேர்ந்த ஒரு கிராமிய மக்களிசைப் பாடகர் ஆவார். 15 சூலை 2018 அன்று விஜய் தொலைக்காட்சி நடத்திய சூப்பர் சிங்கர் - 6வது போட்டியில் செந்தில்கணேசன் முதல் இடத்தை வென்று, ரூபாய் 50 இலட்சம் மதிப்புள்ள வீட்டை பரிசாக வென்றார். இவரது மனைவியும், கிராமிய மக்களிசைப் பாடகருமான இராஜலெட்சுமி இப்போட்டியில் கலந்து கொண்டு ஆறுதல் பரிசு வென்றார்.

அறிமுக இயக்குனர் செல்ல. தங்கையா இயக்கத்தில் 2014ல் வெளியான திருடு போகாத மனசு எனும் தமிழ் திரைப்படத்தில், இவர் சாய் மற்றும் இராசலெட்சுமியுடன் கதாநாயகனாக பாடி நடித்துள்ளார். மேலும் தற்போது செல்ல. தங்கையா இயக்கும் கரிமுகன் எனும் திரைப்படத்தில் பாடி, நடித்துக் கொண்டிருக்கிறார்.




</doc>
<doc id="410918" url="https://ta.wikipedia.org/wiki?curid=410918" title="பேசெல் விலங்குக் காட்சியகம்">
பேசெல் விலங்குக் காட்சியகம்

பேசெல் விலங்குக் காட்சியகம் ("Basel Zoo ") என்பது சுவிட்சர்லாந்து நாட்டின் பேசெல் நகரில் அமைந்துள்ள ஒரு இலாப நோக்கற்ற விலங்கு காட்சியகம் ஆகும். இதுவே அந்நாட்டின் மிகப் பழமையானதும் (1874) மிகப் பெரியதும் (விலங்குகளின் எண்ணிக்கை அடிப்படையில்) ஆகும். இது ஆண்டுக்கு 18 இலட்சம் பார்வையாளர்களை ஈர்க்கிறது.


</doc>
<doc id="410936" url="https://ta.wikipedia.org/wiki?curid=410936" title="மார்கரிதா ஏக்">
மார்கரிதா ஏக்

மார்கரிதா ஏக் "(Margherita Hack)", (இத்தாலிய மொழி:marɡeˈriːta ˈ(h)akk; 12 ஜூன் 1922 – 29 ஜூன் 2013) ஓர் இத்தாலிய வானியலாளரும் மக்கள் அறிவியல் எழுத்தாளரும் ஆவார். 1995 இல் கண்டுபிடித்த சிறுகோள் 8558 ஏக் இவரது நினைவாகப் பெயரிடப்பட்டுள்ளது.

இவர் சுவீடனைச் சேர்ந்த கணக்குவைப்பாளரும் சீர்திருத்தக் கிறித்தவரும் ஆகிய இராபெர்த்தோ ஏக் மகளாக புளோரன்சில் பிறந்தார். இவரது தாயார் மரியா உலூயிசா பொகேசி தசுக்கனியைச் சேர்ந்தவரும் கத்தோலிக்கரும் ஆவார். பொகேசி பிரான்சு பெல்லி கலைக் கல்விக்கழகத்தில் பட்டம் பெற்றவர். மேலும் இவர் உப்பிழி கலையரங்கில் நுண்பட ஓவியரும் ஆவார்.

இவரது பெற்றோர் இருவரும் தம் குடும்பச் சமய நெறியைத் துறந்துவிட்டு இத்தாலிய இறையியல் கழகத்தில் இணைந்தனர். இவர் இந்தக் கழகத்தில் சிலகாலம் செயலாளராக இருந்தார். இளவரசர் காம்பெரினி காவல்லினி இக்கழகத்தின் தலைவர் ஆவார்.


</doc>
<doc id="410939" url="https://ta.wikipedia.org/wiki?curid=410939" title="மேரி வார்டு">
மேரி வார்டு

மேரி வார்டு "(Mary Ward)" (கிங் "எனப்பட்டவர்" ; 27 ஏப்பிரல் 1827 – 31 ஆகத்து 1869, அகவை 42,) ஓர் ஆங்கிலேய அயர்லாந்து இயற்கையியலாளரும் வானியலாளரும் எழுத்தாளரும் கலைஞரும் நுண்ணோக்கியாளரும் ஆவார்.
இவர் இன்றைய ஒப்பாலி கவுண்டியில் உள்ள பெர்பேனில் 1827 ஏப்பிரல் 27 இல் பிறந்தார். இவரது பிறப்புப் பெயர் மேரி கிங் ஆகும். இவர் என்றி, ஆரியத் என்றியின் மிக இளைய குழவி ஆவார். இவரும் இவரது பெண் உடன்பிறப்புகளும் அக்கால வழக்கப்படி வீட்டிலேயே கல்வி பயின்றனர். இவர் ஓர் அறிவியல் குடும்பத்தில் பிறந்ததால் இவரது கல்வி சற்றே மாறுபட்டு அமைந்தது. இவர் இளம்பருவத்தில் இருந்தே இயற்கையில் ஆர்வம் காட்டியுள்ளார். தன் மூன்றாம் அகவையிலேயே பூச்சிகளைத் திரட்டியுள்ளார்.

காண்க, பக்கம் 653, "The Field Day Anthology of Irish Writing, Volume IV, Irish Women's Writing and Traditions". Edited by Angela Bourke et al., NYU Press, 2002. The Field Day Anthology of Irish Writing.


</doc>
<doc id="410948" url="https://ta.wikipedia.org/wiki?curid=410948" title="கோட்டைமேடு">
கோட்டைமேடு

கோட்டைமேடு என்பது சேலம் மாவட்டம், காடையாம்பட்டி வட்டம், கஞ்சநாயக்கன்பட்டி ஊராட்சியைச் சேர்ந்த ஒரு சிற்றூராகும். இவ்வூர் மேலூர், கீழூர், முஸ்லீம் தெரு, புளியமரத்து கொட்டாய் என நான்கு பகுதிகளைக் கொண்டது.

இதன் வடக்கில் "வடமனேரி", (வடமனேரி சேலம் மாவட்டத்தில் உள்ள நீர்நிலைகளில் மிகப்பெரிய ஏரியாகும்) கிழக்கில் "மேற்கு சரபங்கா நதி", மேற்கில் சோலைகொட்டாய், தெற்கில் கலர்காடு ஆகியவை இதன் சுற்றுப்புறத்தில் அமைந்துள்ளது. மேலும் இவ்வூரின் தென்மேற்கில் ஒடசல் ஏரி உள்ளது. தாராபுரம் மற்றும் கஞ்சனாயக்கன்பட்டியை இணைக்கும் புது ரோடு சாலை கோட்டைமேடு வழியாகச் செல்கிறது.

கோட்டைமேடு ஊரின் முக்கிய தொழில் விவசாயம் ஆகும். நெல், கரும்பு, பருத்தி, சாமந்தி பூ, காய்கறிகள் ஆகியன முக்கியமாக விளைவிக்கபடுகிறது. மேலும் விசைத்தறி, கைத்தறி மற்றும் பாய் உற்பத்தி போன்ற தொழிலிலும் மக்கள் பரவலாக ஈடுபட்டு வருகின்றனர். விவசாயம் மற்றும் கட்டிட கூலிகளாகவும் உள்ளனர்.

இந்து மற்றும் இஸ்லாம் வழிபாட்டுத்தலங்கள் இங்கு உள்ளன. ஸ்ரீ கோட்டைமாரியம்மன் திருக்கோவில், செல்லாண்டியம்மன் கோவில், சக்தி விநாயகர் கோவில் போன்றவை உள்ளன. கோட்டைமாரியம்மன் கோவில் சித்திரை (மே மாதம்) மாதங்களிலும், செல்லாண்டியம்மன் ஆடியிலும் (சூலை) பண்டிகைகள் கொண்டாடப்படுகின்றன. இஸ்லாமியர்களின் ஜமாத் பள்ளிவாசல் இங்கு உள்ளது.
கோட்டைமேட்டில் உள்ள ஊராட்சி ஒன்றிய நடுநிலைப்பள்ளி, குழந்தைகள் கல்வி கற்க உதவுகிறது. இங்கு மொத்தம் 200 மாணவர்கள் பாடம் படிக்கின்றனர். இவ்வூரை சுற்றியுள்ள பகுதிகளிலிருந்தும் மாணவர்கள் இப்பள்ளியில் கற்கின்றனர். மொத்தம் எட்டு ஆசிரியர்கள் இப்பள்ளியில் உள்ளனர். இப்பள்ளி காடையாம்பட்டி ஊராட்சி ஒன்றியத்தினால் நிர்வகிக்கபடுகிறது. பள்ளியினை சிறப்பாக செயல்படுத்த பெற்றோர் ஆசிரியர் கழகம் ஏற்படுத்தப்பட்டுள்ளது.


</doc>
<doc id="410956" url="https://ta.wikipedia.org/wiki?curid=410956" title="அலுமினியம் கார்பைடு">
அலுமினியம் கார்பைடு

அலுமினியம் கார்பைடு "(Aluminum carbide)" என்பது AlC என்ற வாய்ப்பாட்டைக் கொண்ட கனிம வேதியியல் சேர்மம் ஆகும். அலுமினியமும் கார்பைடு அயனியும் சேர்ந்து இச்சேர்மம் உருவாகிறது. வெளிர் மஞ்சள் நிறம் தொடங்கி பழுப்பு நிறம் வரையிலான தோற்றத்தில் அலுமினியம் கார்பைடு காணப்படுகிறது. 1400° செல்சியசு வெப்பநிலை வரையிலும் இது நிலைப்புத்தன்மையுடன் காணப்படுகிறது. உயர் வெப்பநிலையில் தண்ணீருடன் சேர்ந்து மீத்தேனை உற்பத்தி செய்து சிதைவடைகிறது.

வழக்கத்திற்கு மாறான ஒரு படிகக் கட்டமைப்புடன் அலுமினியம் கார்பைடு படிகமாகிறது. ஒன்றுவிட்டு ஒன்றாக Al2C மற்றும் Al2C2 அடுக்குகள் இவ்வமைப்பை உருவாக்குகின்றன. ஒவ்வொரு அலுமினியம் அணுவும் நான்கு கார்பன் அணுக்களுடன் ஒருங்கிணைவு கொண்டு நான்முகி தோற்றத்தை அளிக்கின்றன. கார்பன் அணுக்கள் இரண்டு வகையான பிணைப்புச் சுழல்களில் காணப்படுகின்றன. 6 அலுமினியம் அணுக்கள் 271 பைக்கோ மீட்டர் தொலைவில் உருக்குலைந்த எண்முக தோற்றம், இதேபோல நான்கு அலுமினியம் அணுக்கள் 190-194 பைக்கோமீட்டர் தொலைவிலும் ஐந்தாவது அலுமினியம் அணு 221 பைக்கோமீட்டர் தொலைவிலும் உள்ள சிதைந்த முக்கோண இரட்டைப்பட்டைக் கூம்பு தோற்றம் ஆகியன இவ்விரண்டு பிணைப்புச் சூழல்களாகும் . ஐயுபிஏசி முறையில் மெத்தைடுகள் எனப்படும் பிற கார்பைடுகளும் சிக்கலான அணைவுக் கட்டமைப்புகளில் காணப்படுகின்றன. 

நீராற்பகுப்பின்போது அலுமினியம் கார்பைடு படிப்படியாக மீத்தேனை வெளியிடுகிறது. அறை வெப்பநிலை இவ்வினை தொடங்கினாலும் சூடுபடுத்துவதால் வினையின் வேகம் முடுக்கப்படுகிறது 

பிற ஐதரசன் வழங்கும் முகவர்களுடன் சேர்ந்து இதேவகையான வினைகளில் இது ஈடுபடுகிறது :

ஒரு மின் சுடர் உலையில் அலுமினியமும் கார்பனும் நேரடியாக வினைபுரிவதால் அலுமினியம் கார்பைடு உருவாகிறது 

இங்கு அலுமினாவுடன் சேர்ந்து ஒரு மாற்று வினையும் தொடங்குகிறது. ஆனால் கார்பனோராக்சைடு உருவாகும் என்பதால் இவ்வினை ஏற்கப்படுவதில்லை.

அலுமினியத்துடன் சிலிக்கன் கார்பைடும் வினைபுரிந்து Al4C3 சேர்மத்தைக் கொடுக்கிறது. இம்மாற்றம் சிலிக்கன் கார்பைடின் இயந்திர பயன்பாடுகளை கட்டுப்படுத்துகிறது. ஏனெனில் அலுமினியம் கார்பைடு சிகிக்கன் கார்பைடைக்காட்டிலும் அதிகமாக நொறுங்கும் தன்மையைப் பெற்ற்றுள்ளது 

அலுமினிய அணிக்கலப்புகளுடன் சிலிக்கன் கார்பைடு சேர்க்கப்பட்டு வலுப்படுத்தப்படுகிறது. சிலிக்கன் கார்பைடும் உருகிய அலுமினியமும் வினைபுரிந்து சிலிக்கன் கார்பைடு துகள்கள் மீது அலிமினியம் கார்பைடு அடுக்கை உருவாக்குகின்றன. இதனால் அப்பொருளின் வலிமை குறைகிறது. எனினும் சிலிக்கன் கார்பைடின் நனைதிறன் அதிகரிக்கிறது. பொருத்தமான ஆக்சைடு அல்லது நைட்ரைடை சிலிக்கன் கார்பைடு துகளின் மீது மேற்பூச்சாகப் பூசினால் இப்போக்கைக் குறைக்க இயலும். சிலிக்கா பூச்சுக்காக துகள்களை முன் ஆக்சிசனேற்றம் செய்தல் வேண்டும் அல்லது ஓர் அடுக்கு உலோக பூச்சை மேற்பூச்சாகப் பயன்படுத்த வேண்டும் .

ஓர் அலுமினியம்-அலுமினியம் கார்பைடு கலப்புப் பொருளை அலுமினியம் தூளுடன் கிராபைட்டு துகள்களைக் கலந்து கலப்பு உலோகமாகத் தயாரிக்கிறார்கள். 

சிறிய அளவுகளில் அலுமினியம் கார்பைடு மாசுப்பொருளாக கால்சியம் கார்பைடுடன் கலந்து காணப்படுகிறது. மின்பகு முறையில் அலுமினியம் தயாரிக்கும் போது கிராபைட்டு மின்முனைகளில் அலுமினியம் கார்பைடு தோன்றுகிறது .

சிலிக்கான் கார்பைடுடன் சேர்த்து அலுமினியம் அணியில் பரவும் வேகத்தை மட்டுப்படுத்த அலுமினியம் கார்பைடை பயன்படுத்துகிறார்கள் .

அதி வேக துண்டிக்கும் கருவிகளில் தேய்ப்புப் பொருளாக அலுமினியம் கார்பைடு பயன்படுத்தப்படுகிறது. கிட்டத்தட்ட புட்பராகம் எனப்படும் நவமணியின் கடினத்தன்மையை அலுமினியம் கார்பைடும் கொண்டுள்ளது .


</doc>
<doc id="410984" url="https://ta.wikipedia.org/wiki?curid=410984" title="மேரி பிராக்டர்">
மேரி பிராக்டர்

மேரி பிராக்டர் "(Mary Proctor)" (1862 – செப்டம்பர் 11, 1957) அமெரிக்க மக்கள் வானியல் பரப்புரையாளர் ஆவார். இவர் தொழில்முறை வானியலாளர் ஆகவில்லை. ஆயினும் வானியல் கட்டுரைகளையும் நூல்களையும் பற்றி பல கட்டுரைகளை எழுதியுள்ளார். இவர் அமெரிக்கராக அறியப்பட்டாலும், இவர் பிரித்தானியர் என 1924 பயணர் பட்டியலில் எனக் குறிப்பிடப்பட்டுள்ளார்.
இவர் அயர்லாந்தில் உள்ள டப்ளினில் பிறந்தார். இவரது தந்தையார் இரிச்சர்டு அந்தோனி பிராக்டர் ஆவார்; தாயார் பெயர் மேரி. இவரது தாயார் 1879 இல் இறந்தார். எனவே உஇவரது தந்தையார் 1881 இல் மறுமணம் செய்துகொண்டார். இவரது குடும்பம் 1882 இல் அமெரிக்காவுக்குப் புலம்பெயர்ந்து மிசிசோரியில் உள்ள செயிண்ட் யோசப்புக்கு சென்று குடியேறியது. இவரது தந்தையார் இலண்டனில் பிறந்தவர். கேம்பிரிட்ஜ் புனித ஜான் கள்ளூர்யில் பட்டம் பெற்றவர். இவர் மக்கள் வானியல் பரப்புரையாளரும் விரிவுரையாளரும் எழுத்தாளரும் ஆவார். மேரி வானியல் அறிவையும் எழுத்தையும் தந்தையாரிடம் இருந்து வரித்துகொண்டார். இளமையிலேயே இவர் தந்தையாரின் நூலகத்திக் கவனிதுக் கொண்டதோடு, அவரது கடிதங்களை அடுக்கிவைப்பார்; அவரதுநூல்களுக்கு மெய்ப்பு திருத்துவார். இவர் 1898இல் இலண்டன் பிரிசெப்டார் கல்லூரியில் தன் பட்ட்த்தைப் பெற்றார்.
பிராக்டர் எனும் நிலாக் குழிப்பள்ளமும் இவரது நினைவாகவும் பிராக்டர் எனும் செவ்வாய்க் குழிப்பள்ளமும் இவரது தந்தையாரின் நினைவாகவும் பெயரிடப்பட்டுள்ளன.)

பிராக்டர் தன் தந்தையார் தொடங்கிய "அறிவு" எனும் இதழின் பணியில் தன் பணியைத் தொடங்கினார். இந்த இதழை இவரது தந்தையார் நிறுவி பதிப்பித்து வந்தார். இவர் முதலில் இவ்விதழில் ஒப்பீட்டுத் தொன்மவியலில் தொடர் கட்டுரைகளை எழுதி வெளியிட்டுள்ளார். பின்னர் இவர் வானியல் விரிவுரையாளராகவும் பணியாற்றியுள்ளார். இவர் 1893 இல் சிகாகோவில் நடந்த உலக்கொலம்பியக் கண்காட்சியில் வெற்றிகறமாகப் பணியாற்றிப் பெயர்பெற்றுள்ளார். இவரது 1898 இல் வெளியிட்ட முதல் நூலாகிய விண்மீன்நாட்டுக் கதைகளை நியூயார்க் நகரக் கள்விக்குழும் ஏற்று பயன்படுத்தியுள்ளது. இவர் கொலம்பியா பல்கலைக்கழகத்தில் பணியாற்றியவாறே தனியார் பள்ளிகளில் வானியலைக் கற்பித்துள்ளார்.

இவர் செய்தாள்களிலும் இதழ்களிலும் பல கட்டுரைகளை வெளியிட்டதோடு பல மக்கள் அறிவியல் நூல்களை வெளியிட்டுள்ளார். இவரது கட்டுரைகளும் நூல்களும் இளைஞருக்கானவை ஆகும். இதனால் இவர் இளைஞர் வானியலாளர் என அழைக்கப்பட்டார். இவரது நூல்கள் படிக்க எளியஐ;உள்ளடக்கத்தில் துல்லியமானவை; இவை தகவல்களும் ப்ட விளக்கங்களும் நிரம்பியவை. இவை தொழில்முறை வானியலாளராலும் பராட்டப்பட்டவை. எனவே இவர்1898 இல் அமெரிக்க அறிவியல் மேம்பாட்டுக் கழகத்தின் உறுப்பினராகத் தேர்வு செய்யப்பட்டார். இவர் 1916 இல் அரசு வானியல் கழகத்தின் ஆய்வுறுப்பினராகத் தேர்வு செய்யப்பட்டுள்ளார்.





</doc>
<doc id="410985" url="https://ta.wikipedia.org/wiki?curid=410985" title="மரியா தெரசா உரூசு">
மரியா தெரசா உரூசு

மரியா தெரசா உரூசு "(María Teresa Ruiz)" (பிறப்பு: 24 செப்டம்பர் 1946) ஒரு சிலி வானியலாளர் ஆவார். இவர் சிலி நாட்டுச் சரிநிகர் அறிவியல் புலங்களுக்கான தேசிய விருதைப் பெற்ற முதல் பெண்மணியாவார்.

உரூசு 1946 இல் சாந்தியாகோ தெ சிலியில் பிறந்தார். இவர் சிலி பல்கலைக்கழகத்தில் வானியல் பயின்ற முதல் பெண்மணியாவார். இவர் பிரின்சுடன் பல்கலைக்கழகத்தில் வானியற்பியலில் முனைவர் பட்டம் பெற்ற முதல் பெண்மணியாவார். இவர் 1997 இல் சிலி நாட்டுச் சரிநிகர் அறிவியல் புலங்களுக்கான தேசிய விருதைப் பெற்ற முதல் பெண்மணி ஆனார். இவர் தியெசுத்ரே வான்காணகத்தில் முதுமுனைவர் ஆய்வுக்கும் தேர்வு செய்யப்பட்ட்டுள்ளார். உரூசு மெக்சிகோவில் அமைந்த யூனாம் வானியல் நிறுவனத்தில் இரண்டு ஆண்டுகள் பணிபுரிந்துள்ளார்.

இவர் குகன்கீம் ஆய்வு நல்கையைப் பெறுவதற்கு முன்பு திரியெசுத்தே, மெக்சிகோ, நியூயார்க் நகரில் ஆய்வுகளை மேற்கொண்டுள்ளார். இவர் கேலு -1 எனும் பழுப்புக் குறுமீனைக் கண்டுபிடித்தார்.

இவர் 2016 மேவில் இருந்து சிலி அறிவியல் கல்விக்கழக உறுப்பினராகவும் சிலி பல்கலைக்கழகப் பேராசிரியராகவும் உள்ளார். இங்கு இவர் வானியலைக் கற்பிக்கிறார். இவர் வானியற்பியலுக்கான கெட்டா (CATA ) மைய உறுப்பினர் ஆவார்.



</doc>
<doc id="410990" url="https://ta.wikipedia.org/wiki?curid=410990" title="மவுடு உர்செசுட்டர் மேக்கெம்சன்">
மவுடு உர்செசுட்டர் மேக்கெம்சன்

மவுடு உர்செசுட்டர் மேக்கெம்சன் "(Maud Worcester Makemson)" (செப்டம்பர் 16, 1891—திசம்பர் 25, 1977) ஓர் அமெரிக்க வானியலாளர் ஆவார். இவர் தொல்வானியல் வ்ல்லுனரும் வாசர் வான்காணக இயக்குநரும் ஆவார்.

இவர் 1891 இல் நியூகாம்சயரில் உள்ள செண்டர் ஆர்பரில் பிறந்தார். இவர் மசாசூசட்டில் உள்ள போசுட்டன் மகளிர் இலத்தினப் பள்ளியில் படித்தார். இவர் இரேகிளிப் கல்லூரியிலும் சிறிது காலம் பயின்றுள்ளார். நடுவில் கலவியை நிறுத்திவிட்டு பள்ளியில் கல்வி கறிக்கத் தொடங்கியுள்ளார். இவரது குடும்பம் 1911 இல் கலிபோர்னியாவில் அமைந்த பசதேனவுக்கு இடம்பெயர்ந்துள்ளது. இவர் அரிசோனா, பிசுபீ இதழில் இதழியலாளராகப் பணிபுரிந்தபோது வானியலில் ஆர்வம் கொண்டுள்ளார். இவர் கலிபோர்னியாவுக்குத் திரும்பிவந்து பள்ளியில் பாடம் நட்த்திக் கொண்டே, கலிபோர்னியா பல்கலைக்கழகத்தில் சேர தொலைநிலைக் கல்விபயின்றுள்ளார்; கோடை வகுப்புகளுக்கும் சென்றுள்ளார். இவர் 1925 இல் இலாசு ஏஞ்சலீசில் உள்ள கலிபோர்னியா பல்கலைக்க்ழகத்தில் தன் இளவல் பட்ட்த்தைப் பெற்றார். இவர் பெர்க்கேலியில் உள்ள கலிபோர்னியா பல்கலைக்கழகத்தில் 1930 இல் முனைவர் பட்டம் பெற்றார். இவரது முனைவர் பட்ட ஆய்வுரை சிறுகோள்களின் வட்டணைகளைக் கணக்கிடுதல் ஆகும்.

இவர் 1932 இல் வாசர் கல்லூரியில் உதவி வானியல் பேராசிரியராகச் சேர்ந்தார்; இவர் அங்கு 1944 இல் முழுநிலைப் பேராசிரியர் ஆனார். இவர் 1936 இல் கரோலின் பர்னெசுக்குப் பிறகு வாசர் வான்காணக இயக்குநர் ஆனார்.

இவர் 1941 இல் மாயா வானியலை ஆய்வு செய்ய குகன்கீமின் ஆய்வு நல்கையைப் பெற்றார். இவர் 1953 முதல் 1954வரை யப்பானிலும் இந்தியாவிலும் தங்கும் புல்பிரைட் அறிஞராக விளங்கினார். இவர் மேலைநாடு சாராத வானியல் அறிவைப் பல தனிவரைவு நூல்களாக எழுதி வெளியிட்டார். அவை, "காலைச் சூரியன் எழுகிறது: பாலினேசிய வானியல் உரை", (1941), "மாயா வானியல் அட்டவணைகள்" (1943), "மாயா ஒப்புறவு சிக்கல்" (1946), "யாகுவார் பூசாரியின் நூல்" (1951,பதினாறாம் நூற்றாண்டு பனுவலின் மொழிபெயர்ப்பு) என்பனவாகும்.

இவர் 1957 இல் வாசர் கல்லூரியில் இருந்து ஓய்வு பற்று இலாசு ஏஞ்சலீசு, கலிபோர்னியா பல்கலைக்கழகத்தில் வானியல் பயிற்றுவித்தார். இவர் இளவல் இராபெர்ட் எம். எல். பேக்கருடன் இணைந்து, "வான் இயங்கியலுக்கான அறிமுகம்" (1960) எனும் நூலை எழுதினார் இவர் 1960 களில் நாசாவின் நிலாத் தேட்டத்துக்கான அறிவுரைப் பணிக்காக, பொது இயங்கியல் சார்ந்த பயன்முறை ஆராய்ச்சி ஆய்வகங்களில் சேர்ந்தார். இவர் நிலாவியல் சிக்கல் பற்றி ஆய்வு மேற்கொண்டார். இதன்வழி, நிலாவில் நிற்கும் வான்வலவர் தம் இருப்பைத் துல்லியமாக அறிதலுக்கான வழிமுறையை உருவாக்கினார்.
வேரா உரூபின் இவரிடம் வாசரில் இளவல் பட்டத்துக்குப் படித்த மாணவரில் ஒருவராவார். வேரா உரூபினுக்கு இவர் ஒரு வான்கோளத்தைத் தந்துள்ளார்.

இவர் 1912 இல் தாமசு எம்மட் மேக்கெம்சனை மணந்துள்ளார்; இவர்கள் 1919 இல் மணவிலக்கு பெறும் முன்பு மூன்று குழந்தைகளைப் பெற்றெடுத்துள்ளனர். மேக்கெம்சன் 1977 இல் கிறித்துமசு நாளில் டெக்சாசில் அமைந்த வெதர்போர்டில் இறந்துள்ளார். இவரது மனாகிய டொனால்டு ஈ. உர்செசுட்டர் ஓர் எழுத்தாளரும் டெக்சாசு கிறித்தவப் பல்கலைக்கழகத்துப் வரலாற்றுப் பேராசிரியரும் ஆவார்.


</doc>
<doc id="411004" url="https://ta.wikipedia.org/wiki?curid=411004" title="மோல்டாவியா">
மோல்டாவியா

மோல்டாவியா ("Moldavia", உருமானியம்:"Moldova"), Цара Мѡлдовєй (பழைய உருமானிய சிரில்லிய நெடுங்கணக்கில்) கிழக்கு ஐரோப்பாவில் கீழ்கார்பேதியப் பகுதிக்கும் டினீயெஸ்டர் ஆற்றுக்கும் இடைப்பட்ட பகுதியில் அமைந்திருந்த முன்னாள் வேள்பகுதியும் வரலாற்று நிலப்பகுதியுமாகும். துவக்கத்தில் சுதந்திரமான, பின்னாளில் தன்னாட்சி பெற்ற நாடாக 14ஆம் நூற்றாண்டிலிருந்து 1859 வரை இருந்து வந்தது. 1859இல் வலாச்சியா () உடன் இணைந்தது தற்கால உருமேனியாவின் உருவாக்கத்திற்கு அடிப்படையாக அமைந்தது; வரலாற்றின் பல்வேறு காலங்களில் மோல்டாவியாவில் பெசராபியா, புகோவினா, எர்ட்சா பகுதிகளை உள்ளடக்கி இருந்தது. சிறிது காலத்திற்கு பொகுட்யாவும் இதன் அங்கமாகவிருந்தது. 

மேற்குப் பாதி மோல்டாவியா தற்போதைய உருமேனியாவின் ஓர் வலயமாக உள்ளது;கிழக்குப் பகுதி மல்தோவா குடியரசாகவும் வடக்குப்பகுதி, தென்கிழக்குப் பகுதிகள் உக்ரைனின் அங்கங்களாகவும் உள்ளன.


</doc>
<doc id="411011" url="https://ta.wikipedia.org/wiki?curid=411011" title="மார்கரெட் தியோடோரா மேயர்">
மார்கரெட் தியோடோரா மேயர்

மார்கரெட் தியோடோரா மேயர் "(Margaret Theodora Meyer)" (செப்டம்பர் 1862 – 27 ஜனவரி 1924), (மவுடு மேயர் எனப்பட்டவர்) ஒரு பிரித்தானியக் கணிதவியலாளர் ஆவார். இவர் கணிதவியல் ஆராய்ச்சியில் இயக்குநரும் இலண்டன் கணிதவியல் கழகத்தின் முதல் உறுப்பினர்களில் ஒருவரும் ஆவார்.இவர் 1916 இல் அரசு வானியல் அழக ஆய்வுறுப்பினராகத் தேர்வாகிய முதல் பெண்மணியாவார்.

மேயர் அயர்லாந்து, டைரோன், சுட்டிராபேனில் பிறந்தார். இவரது தந்தையார் பிரெசுபைட்டரிய அமைச்சர் தியோடோர் யோனா மேயர் ஆவார்; தாயார் ஜேன் ஆன் ஆவார். இவருக்குச் சர் வில்லியம் சுட்டீவென்சன் மேயர் என்றொரு அண்ணன் உண்டு. இவரது இந்தியாவில் முதல் பிரித்தானிய ஆணையராகப் பணிபுரிந்தார். மேயர் பெரிதும் தன் இளமைக் காலத்தை இத்தாலியில் கழித்தார். இவர் வடக்கு இலண்டன் கல்லூரி மகளிர் பள்ளியில் படித்தார். இவர் 1879 இல் கேம்பிரிட்ஜ் கிர்ட்டன் கல்லூரியில் சேர்ந்தார். இவர் அங்கு 1882 இல் பல்கலைக்கழகப் 15 ஆம் விரேங்கிளராக கணிதவியலில் தேர்வுபெற்றார். இவர் 1907இல் அட் எனண்டம் முதுகலைப் பட்டம் டப்ளின் டிரினிட்டி கல்லூரியால் வழங்கப் பெற்றார்.

இவர் 1882 முதல் 1888 வரை இலண்டனில் உள்ள நாட்டிங்கில் பள்ளியில் கல்வி பயிற்றுவித்தார். பின்னர் கிர்ட்டன் கல்லூரியில் கணிதவியல் விரிவுரையாளர் ஆனார். இங்கு இவர் 30 ஆண்டுகளுக்குப் பணிபுரிந்துள்ளார். முதல் உலகப் போரின்போது, தன் ஓய்வு நேரத்தில் பிரித்தானியப் போர் அலுவலகத்துக்காக கணிக்கீட்டுப் பணியைச் செய்தார். இவர் 1918 இல் கல்லூரியில் இருந்து ஓய்வு பெற்று பிரித்தானிய வான்படை அமைச்சகத்துக்காக பணிபுரிந்துள்ளார். இப்பணியில் வான்கல வடிவமைப்பும் கட்டுமானமும் அடங்கும்.

மேயர் தன் கோட்பாட்டு வானியல் (கணித வானியல்) படிப்பின் பகுதியாக வானியலில் தணித்த ஆர்வம் பூண்டிருந்தார். இவர் இப்பாட்த்தில் வெளியிடப்படாத பல ஆய்வுகளைச் செய்துள்ளார். இவர் 1916 இல் அரசு வானியல் கழகத்துக்கு முதல் பெண்மணியாகத் தேர்வு செய்யப்பட்டார். இவருடன் ஏ. கிரேசு குக், பியம்மேத்தா வில்சன், எல்லா சர்ச்சு, மேரி பிளேகு, இரீன் எலிசபெத் தோயி வார்னர் அகியோரும் அரசு வானியல் கழகத்துக்குத் தேர்வாகினர். 

மேயர் கேம்பிரிட்ஜ், கிர்ட்டன் கல்லூரி ஆலயத்துக்கான ஓக் மரப் பலகங்களைச் செதுக்கியதோடு, அப்பலகங்களைச் செதுக்கிய மாணவர்களையும் மேற்பார்வையிட்டுள்ளார். இவர் மலையேற்றத்தில் ஆர்வம் கொண்டிருந்தார். இவர் ஆல்பைன் மகளிர் மலையேற்றக் குழுமத்தில் உறுப்பினராகவும் பின்னர் அதன் தலைவராகவும் விளங்கியுள்ளார்.

இவர் 1924 இல் மிதிவண்டியில் சென்றபோது பேருது மோதி இறந்துள்ளார்.இவர் தன் உயிலில் கிர்ட்டன் கல்லூரியின் பெண் கணிதவியல் மாணவருக்கு 2000 பவுண்டுகள் கொடையாக வழங்கியுள்ளார். இவர் மேலும் 1000 பவுண்டுகளை கல்லூரிக் கணிதவியல் நூல்களை வாங்கவும் தான் திரட்டிய கணிதவியல் நூல்களையும் தந்துள்ளார்.


</doc>
<doc id="411013" url="https://ta.wikipedia.org/wiki?curid=411013" title="சிமிகோட்">
சிமிகோட்

சிமிகோட் (Simikot) நேபாள நாட்டின் மேற்கில் உள்ள மாநில எண் 6ல் உள்ள ஹும்லா மாவட்டத்தின் நிர்வாகத் தலைமையிட நகரம் ஆகும். இம்மாவட்டம் நேபாளத்தின் இமயமலைத் தொடரில் உள்ளது. நேபாள தேசியத் தலைநகரம் காட்மாண்டு நகரத்திற்கு வடமேற்கே 263 மைல் (423 கிமீ) தொலைவில், இமயமலையில் 2910 மீட்டர் உயர்த்தில் சிமிகோட் நகரம் உள்ளது. கைலாஷ் மானசரவோர் யாத்திரை செல்வோர் சிமிகோட் நகரத்தின் வழியாக செல்வர்.

2,910 மீட்டர் உயரத்தில் உள்ள சிமிகோட் வானூர்தி நிலையம் 549 மீட்டர் நீளமுள்ள விமான ஓடுபாதை கொண்டது. சிமிகோட் வானூர்தி நிலையத்திலிருந்து காத்மாண்டு, நேபாள்கஞ்ச் போன்ற நகரங்களுக்கு வானூர்தி சேவைகள் உண்டு. 

இதன் அருகில் உள்ள நகரங்களுக்குச் செல்ல பேருந்து வசதிகள் உள்ளது. 




</doc>
<doc id="411014" url="https://ta.wikipedia.org/wiki?curid=411014" title="இங்கிலாந்தின் மூன்றாம் எட்வார்டு">
இங்கிலாந்தின் மூன்றாம் எட்வார்டு

மூன்றாம் எட்வார்டு ("Edward III", 13 November 1312 – 21 June 1377) சனவரி 1327 முதல் இங்கிலாந்தின் மன்னராகவும், அயர்லாந்தின் பிரபுவாகவும் விளங்கியவர்.

இவரது ஆட்சியில் ஐரோப்பாவின் மிகப் பலம் வாய்ந்த இராச்சியங்களில் ஒன்றாக இங்கிலாந்து விளங்கியது.

14 வயதில் முடிசூட்டப்பட்ட எட்வார்டு மன்னர் 17வது வயதில் மோர்ட்டிமரை யுத்தத்தில் வென்று புதிய சரித்திரம் படைத்தார்


</doc>
<doc id="411016" url="https://ta.wikipedia.org/wiki?curid=411016" title="மல்லேகவுண்டன் பாளையம்">
மல்லேகவுண்டன் பாளையம்

மல்லேகவுண்டன் பாளையம் ஊராட்சி தமிழ்நாட்டில் திருப்பூர் மாவட்டத்தில் காமநாயக்கன் பாளையம் வட்டத்தில் அமைந்துள்ளது. இது பல்லடம் சட்டமன்ற தொகுதிக்கும் கோயம்புத்தூர் மக்களவைத் தொகுதிக்கும் உட்பட்டதாகும்.காமநாயக்கன் பாளையம்-அன்னூர் சாலையில் இந்த ஊராட்சி அமைந்துள்ளது.

2011 ஆண்டு மக்கள் தொகை கணக்கெடுப்புப்படி மல்லேகவுண்டன் பாளையம் ஊராட்சியில் 2,014 பேர் வசிக்கின்றனர். இவற்றில் 48.08% பேர் பெண்களும் 51.92% பேர் ஆண்களும் வசிக்கின்றனர்.



</doc>
<doc id="411017" url="https://ta.wikipedia.org/wiki?curid=411017" title="மேரி வாட்சன் வைட்னே">
மேரி வாட்சன் வைட்னே

மேரி வாட்சன் வைட்னே "(Mary Watson Whitney)" (செப்டம்பர் 11, 1847 – ஜனவரி 20, 1921) ஓர் அமெரிக்க வானியலாளர் அவார். இவர் வாசர் வான்காணகத் தலைவராக 22 ஆண்டுகள் இருந்தார். இங்கு இவர் 102 அறிவியல் கட்டுரைகள் தன் வழிகாட்டுதலின்கீழ் வெளியிட்டுள்ளார்.

வைட்னே மசாசூசட்டில் உள்ள வால்தாமில் 1847 இல் பிறந்தார். இவரது தாயார் மேரிவாட்சன் கிரெகோர் ஆவார். இவரது தந்தையார் சாமுவேல் பட்ரிக் வைட்னே ஆவார். இவரது தந்தையார் வெற்றிகரமாக நில வணிகமும் கட்டிடம் கட்டும் பணியும் செய்து நல்ல செல்வந்தராக விளங்கியதால் தன் மகளை எளிதாக நல்ல கல்வியைத் தரமுடிந்தது. இவர் வால்தாம் பள்ளியில் படித்தார். கணிதத்தில் நல்ல திறமை பெற்றிருந்தார். இவர் பள்ளிக்கல்வியை 1863 இல் முடித்தார். இவர் 1865 இல் வாசர் கல்லூரியில் சேர்வதற்கு முன்பு ஓராண்டு தனிப்பயிற்சி பெற்றார். இங்கு இவர் வானியலாளராகிய மரியா மிட்செல்லைச் சந்தித்தார். இவர் வாசர் கல்லூரியில் உள்ளபோதே இவரது தந்தையார் இரந்துவிட்டுள்ளார். அண்ன்னும் கடலில் காணாமல் போயுள்ளான். இவர் தன் பட்ட்த்தை 1868 இல் பெற்றுள்ளார். 

இவர் 1869 முதல் 1870 வரை ஆர்வார்டில் பெஞ்சமின் பியர்சுவிடம் வானியக்க்கவியலிலும் பாடம் கற்றுள்ளார். அப்போது ஆர்வார்டில் பெண்கள் சேர்க்கப்படுவதில்லை என்பதால் விருந்தினராகப் பாடம் படித்தார். இவர் 1872 இல் வாசர் கல்லூரியில் முதுவர் பட்ட்த்தைப் பெற்றார். பின்னர் இவர் சூரிச் சென்று மூன்று ஆண்டுகள் கணிதவியலும் வானியக்கவியலும் கற்றார்.

வாசர் வான்காணகத்தில் மரியா மிட்செல்லிடம் உதவியாளராகச் சேர்வதற்கு முன் அமெரிக்காவில் தன் சொந்த நகருக்குத் திரும்பிவந்து உயர்நிலைப் பள்ளியில் ஆசிரியாகப் பணியாற்றினார். மரியா மிட்செல் 1888 இல் ஓய்வு பெற்றதும் இவர் வாசர் வான்காணகப் பேராசிரியராகவும் இயக்குநராகவும் பதவி ஏற்றுள்ளார். அங்கு இவர் உடல்நல்க் குறைவு காரணமாக 1915 ஓய்வு பெறும்வரை பணிபுரிந்தார்.

இவர் பணியில் இருந்தபோது இரட்டை விண்மீன்கள், மாறும் விண்மீன்கள் சிறுகோள்கள், வால்வெள்ளிகள் பற்ரி பயிற்றுவித்து ஆராய்ச்சியிலும் ஈடுபட்டார். ஒளிப்பட்த்தட்டுகளின் அளவீடுகளிலும் ஈடுபட்டார். இவரது வழிகாட்டுதலில் வாசர் வான்காணகம் 102 கட்டுரைகளை வெளியிட்டது. இவர் தன் தாயும் தங்கையும் 1889 இல் நோய்வாய்பட்ட்தால் அவர்களைக் கவனிக்க வான்காணகத்துக்கு அழைத்துக் கொண்டார். தன் பணியை பகுதிநேரமாகச் செய்தார். இரண்டாண்டுகளுக்குப் பிறகு அவர்கள் இறந்ததும், முழுநேரப் பணியில் ஈடுபட்டார். இவர் அமெரிக்க அறிவியல் மேம்பாட்டுக் கழகத்தின் ஆய்வுறுப்பினரும் வானியல், வானியற்பியல் கழகத்தின் பட்டய உறுப்பினரும் ஆவார்.

இவர் நிமோனியா காய்ச்சலால் 1921 ஜனவரி 20 இல் வால்தாமில் இறந்தார்.]].



</doc>
<doc id="411018" url="https://ta.wikipedia.org/wiki?curid=411018" title="ஹில்சா, நேபாளம்">
ஹில்சா, நேபாளம்

ஹில்சா (Hilsa, Nepal) (நேபாளி: , நேபாளத்தின், கர்ணாலி மாநிலத்தின், ஹும்லா மாவட்டத்தின் வடமேற்கில், நேபாள - திபெத் எல்லைப்புறத்தில் உள்ள மலைக்கிராமம் ஆகும். இக்கிராமம் இமயமலையில் 3640 மீட்டர் உயரத்தில் அமைந்துள்ளது. 

திபெத்தில் உற்பத்தியாகும் கர்ணாலி ஆறு, இக்கிராமத்தின் வழியாக பாய்ந்து செல்கிறது.

ஹும்லா மாவட்டத் தலைமையிட நகரமான சிமிகோட்டிலிருந்து 51 கிமீ தொலைவில் ஹில்சா கிராமம் உள்ளது.ஹில்சா கிராமத்தில் நேபாளம் மற்றும் சீனாவின் எல்லைப்பாதுகாப்புச் சாவடிகள் மற்றும் சுங்கச் சாவடிகள் உள்ளது. நேபாளத்திலிருருந்து கயிலை மலை யாத்திரை செல்பவர்கள் ஹில்சா கிராமத்தின் வழியாக திபெத் செல்ல வேண்டும்.


</doc>
<doc id="411027" url="https://ta.wikipedia.org/wiki?curid=411027" title="திருடு போகாத மனசு">
திருடு போகாத மனசு

திருடு போகாத மனசு (Thirudu Pogatha Manasu) 13 சூன் 2014ல் வெளியான தமிழ் திரைப்படமாகும். இத்திரைப்படத்தின் நாயகன் செந்தில் கணேஷ் ஆவார். இத்திரைப்படத்தின் கதை, வசனம், இசை மற்றும் பாடல்கள் செல்ல. தங்கையா எழுதியும், இயக்கியும் உள்ளார். இப்படத்தின் ஏழு பாடல்களும் கதாநாயகன் செந்தில் கணேஷ் பாடியுள்ளார். படத்தின் நடிகைகள் சாய் மற்றும் இராசலெட்சுமி ஆவார். இத்திரைப்படம் நாட்டுப்புற கலை மற்றும் இசையை மையமாகக் கொண்டு வெளியானது.


</doc>
<doc id="411032" url="https://ta.wikipedia.org/wiki?curid=411032" title="மார்கரெட் ஆர்வுட்">
மார்கரெட் ஆர்வுட்

மார்கரெட் ஆர்வுட் "(Margaret Harwood)" (மார்ச்சு 19, 1885 – பிப்ரவரி 6, 1979) ஓர் அமெரிக்க வானியலாளரும் நாண்டக்கெட்டில் அமைந்த மரியா மிட்செல் வான்காணக முதல் இயக்குநரும் ஆவார். இவர் வானியல்சார் ஒளிப்படவியலில் வல்லுனர் ஆவார்.

இவர் 1885 இல் மசாசூசட் சேர்ந்த இலிட்டில்டனில் பிறந்தார். இவர் எர்பெர்ட் ஜோசப் ஆர்வுட்டின் மகளாவார். இவரது தாயார் எமேலீ அகத்தா கிரீன் ஆவார். இவர் இவ்விருவரின் ஒன்பது குழந்தைகளில் ஒருவராவார். இவர் இராடுகிளிப் கல்லூரியில் சேர்ந்து 1907 இல் இளங்கலைப் பட்டம் பெற்றார். அப்போது இவர் பை, பீட்டா, கப்பா கழகத்தில் உறுப்பினராக இருந்துள்ளார். இவர் 1916 இல் கலிபோர்னியா பல்கழகத்தில் முதுகலைப் பட்டம் பெற்றார்.

இவர் கல்லூரிப் படிப்பு முடிந்ததும் ஆர்வார்டு வான்காணகத்தில் பணிபுரிந்துள்ளார். இவர் போசுட்டன், கேம்பிரிட்ஜ், தேதாம் ஆகிய இடங்களி அமைந்த தனியார் பள்ளிகளிலும் கல்விகற்பித்துள்ளார். இவர் 1912 இல் நாந்துகெட் மரியா மிட்செல் வான்காணகத்தின் வானியல் ஆய்வுநல்கையைப் பெற்றார். இந்த வான்காணகம் முதல் பெண் வானியலாளர் நினைவாக அமெரிக்கா கட்டிய சிறிய வான்காணகம் ஆகும். இவர் 1916 இல் இந்த வான்காணக இயக்குநராகி அங்கே தான் 1957 இல் ஓய்வு பெறும் வரை பணிபுரிந்தார்.இவரது புலம் சிறுக்கோள்கள், விண்மீன்களின் ஒளிமாற்றத்தை அளக்கும் ஒளியளவியல் ஆகும். குறிப்பாக இவர் சிரிய கோளகிய ஈரசின் ஒளிமாற்றத்தை அளந்தார். இவர் அமெரிக்க வானியல் கழக உறுப்பினரும் அரசு வானியல் கழக ஆய்வுறுப்பினரும் ஆக இருந்து பல சம கால வானியலாளர்களோடு கடிதத் தொடர்பு வைத்திருந்தார். ஐரோப்பாவிலும் அமெரிக்காவிலும் பல இடங்களுக்குப் பயணம் செய்துள்ளார். இவர் சீரியச் சமூகப் பணியாளர் ஆவார். எனவே, இவர் தன்னார்வத்தோடு நாந்துகெட் கல்லூரி மருத்துவமனையிலும், நாந்துகெட் பள்ளிக் குழுவிலும் நாந்ந்துகெட் செஞ்சிலுவைச் சங்கத்திலும் பணி செய்துள்ள்ளார். இவர் இரண்டாம் உலகப் போரின்போது மசாசூசட் தொழில்நுட்ப நிறுவனத்தில் கல்விகற்பித்துள்ளார். மேலும் இவர் நாந்துகெட் மருத்துவமனை அறக்கட்டளையாளராகவும் இருந்துள்ளார். 

இவரது கண்டுபிடிப்பாகிய சிறுகோள் 886 வாழ்சிங்டோனியா ஒப்புதல் கிடைப்பதற்கு நன்கு நாட்களுக்கு முன்னமே தள்ளுபடி செய்யப்பட்டுள்ளது. அக்காலதில் ஆர்வார்டின் புரவலர்கள் இத்தகைய கண்டுபிடிப்புகளுக்காகப் பெண்கள் பெயர்பெறுதல் தகுதியானதன்று எனக் கருதியுள்ளனர்.

இவர் அப்போது உலகின் பெரிய வான்காணகமாக விளங்கிய மவுண்ட் வில்சன் வான்காணகத்தில் சேர்ந்த முதல் பெண்மணியாவார்.

கார்னெலிசு யோகான்னெசு வான் கவுட்டனும் இங்கிரிடு வான் கவுட்டன் குரோயெனவெல்டும் தாம் கெகிரெல்சும் ஆகிய அறிவியலாளர் மூவர் கூட்டாகத் தாம் 1960 இல் கண்டுபிடித்த 2542 P-L ஆர்வுட் எனும் சிறுகோளை 7040 ஆர்வுட் என இவரது நினைவாகப் பெயரிட்டனர்.

இவர் இலிட்டில்டனில் உள்ள வெசுட்டுலான் கல்லறையில் அடக்கம் செய்யபட்டார்..

ஆர்வுட் ஆக்சுபோர்டு பல்கலைக்கழகத்தில் தகைமை முனைவர் பட்டம் பெற்ற முதல் பெண்மணியாவார். கார்னெலிசு யோகான்னெசு வான் கவுட்டனும் இங்கிரிடு வான் கவுட்டன் குரோயெனவெல்டும் 1960 இல் கண்டுபிடித்த 2542 P-L ஆர்வுட் இவரது நினைவாகப் பெயரிடப்பட்டது. இவர் 1962 இல் வானியலுக்கான ஆன்னி ஜம்ப் கெனான் விருதைப் பெற்றார். மேலும் நாந்துகெட்டில் உள்ல மரியா மிட்செல் கழகத்தின் மகளிருக்கான வானியல் ஆய்வுநல்கை வென்றார். மேலும் தகவல்களுக்குக் காண்க, http://www.wickedlocal.com/article/20120410/News/304109549#sthash.qmlxqiDy.dpuf




</doc>
<doc id="411037" url="https://ta.wikipedia.org/wiki?curid=411037" title="சமாதான நீதவான்">
சமாதான நீதவான்

சமாதான் நீதவான் என்பது ஒரு பதவியாகும். பொதுமக்களின் தேவைகளை விரைவுபடுத்தவும், இலகுபடுத்தவும் ஏற்படுத்தப்பட்ட பதவியாகும். இப் பதவியில் வகிப்பவர்களுக்கு வேதனம் வழங்கப்படுவதில்லை. சேவை கருதிய கெளரவ அந்தஸ்து கிடைக்கப்பெறுகின்றது.

பிரித்தானிய காலனித்துவ ஆட்சியின் போது மக்களிடைேய பிரித்தானிய அரசின் கொள்கைகளை அமுல்ப்படுத்தவும், மக்களிடையே சமாதானத்தை நிலைபெறச் செய்யவுமே முதலில் இப்பதவி உருவாக்கப்பட்டது. குறிப்பாக, முதலாம் ரிச்சார்ட் மன்னனின் காலப்பகுதியில் அறிமுகப்படுத்தப்பட்டது. ஆரம்பத்தில் "சமாதானத்தின் காவலர்கள்" என்றே இப் பதவி குறிப்பிடப்பட்டது.

மூன்றாம் எட்வார்ட் மன்னனின் காலப்பகுதியில் இப் பதவி வகித்தவர்களுக்கு சற்று அதிகாரமும் வழங்கப் பெற்ற நிலையில் "சமாதான நீதவான்" என்ற பதவிப் பெயரும் வழங்கப்படலாயிற்று.

இப் பதவி பெறுவதற்கு குறைந்தபட்சம் க.பொ.த உயர்தரப் பரீட்சையில் சித்தியடைந்திருக்க வேண்டும் என்ற நியதி காணப்படுகின்றது. இப் பதவியானது கெளரவம் மிக்க பதவி என்பதாலும், சமூகத்தில் சட்டரீதியான அங்கீகாரத்தை உடைய பதவி என்பதாலும் பல்வேறு பொறுப்புக்கள் காணப்படுகின்றன. Eg: கையொப்பத்தை உறுதிப்படுத்தல், ஆவணங்களைச் சான்றுபடுத்தல், சமூக அநீதிகளை இனங்காணவும் காவல்துறை, சட்டத்துறைக்கு உதவுதலும், குற்றச்செயல்களைத் தடுக்க உதவுதல் போன்றன பல இப்பதவிக்குரிய கடமைகளாகும்.

</doc>
<doc id="411039" url="https://ta.wikipedia.org/wiki?curid=411039" title="அருணகிரிநாதர் (1964 திரைப்படம்)">
அருணகிரிநாதர் (1964 திரைப்படம்)

அருணகிரிநாதரின் வாழ்க்கை வரலாற்றை விளக்கும் இத்திரைபடத்தை பாபா ஆர்ட் புரெடக்சன்ஸ் நிறுவனம், 1964ல் தயாரித்து வெளியிட்டது. டி. ஆர். ராமண்ணா இயக்கிய இத்திரைப்படத்தின் நாயகனான டி. எம். சௌந்தரராஜன், அருணகிரிநாதர் மற்றும் சக்தி கிருஷ்ணசாமி எழுதிய ஏழு பாடல்களை பாடியுள்ளார். அதில் சில பாடல்களை பி. சுசீலா மற்றும் ஜிக்கியுடன் பாடியுள்ளார். 

இப்படத்தின் எதிர் நாயகனாக எம். ஆர். இராதா நடித்துள்ளார். இப்படத்திற்கு ஜி. ராமநாதன் மற்றும் டி. ஆர். பாப்பா இசை அமைத்துள்ளனர்.




</doc>
<doc id="411057" url="https://ta.wikipedia.org/wiki?curid=411057" title="மாய்லி சாஞ்சேழ்">
மாய்லி சாஞ்சேழ்

மாய்லி சாஞ்சேழ் "(Mayly Sánchez)" அயோவா அரசு பல்கலைக்கழகத்தில் ஆய்வு செய்யும் ஒரு வெனிசுவேலா நாட்டுத் துகள் இயற்பியலாளர் ஆவார். இவர் 2011 இல் அறிவியலாளர், பொறியாளர் தொடக்கநிலை ஆய்வுக்கான குடியரசு தலைவர் விருதைப் பெற்றுள்ளார். இது தொடக்கநிலை அறிவியல் ஆய்வாளருக்கு அமெரிக்காவில் வழங்கப்படும் உயர்நிலைத் தகைமையாகும், இவர் 2013 இல் பிரித்தானிய ஒலிபரப்பு நிறுவனத்தால் இலத்தீன அமெரிக்காவின் பத்து உயர்நிலை அறிவியலாளரில் ஒருவராக அறிவிக்கப்பட்டுள்ளார்.

மாய்லி சாஞ்சேழ் வெனிசுவேலா கரகாசில் பிறந்தார். இவர் தன் குடும்பத்தோடு தன் 13 ஆம் அகவையில் வெனிசுவேலா, மேரிதவுக்கு இடம் பெயர்ந்தார். இவர் பாதிமா கல்லூரி உயர்நிலைப் பள்ளியில் படித்தார். இவர் வெனிசுவேலா, மேரிதாவில் உள்ள அந்தேசு பல்கலைக்கழகத்தில் கல்வி பயின்றார். இவர் இயற்பியல் இளவல் பட்டத்தை 1995 இல் பெற்றார், இவர் தன் பட்டமேற்படிப்புக்கான உதவிநல்கையை இத்தாலி, திரியெசுத்தேவில் உள்ள பன்னாட்டுக் கோட்பாட்டு இயற்பியல் மையத்தில் படிக்க வென்றார். இவர் உயர் ஆற்றல் இயற்பியலில்1996 இல் பட்டயம் பெற்றதும், மசாசூசட், போசுட்டனுக்குப் புறத்தே அமைந்த டப்ட்சு பலகலைக்கழகத்தில் முனைவர் பட்ட ஆய்வு நிகழ்ச்சியில் சேர்ந்து. முனைவர் பட்ட்த்தை 2003 இல் பெற்றார்.

முனைவர் பட்டம் பெற்றதும், சாஞ்சேழ்ஆர்வார்டு பல்கலைக்கழகத்தில் முதுமுனைவர் ஆய்வை மேற்கொண்டார். இவர் 2007 இல் அமெரிக்க ஆற்றல் துறையின் ஆர்கோன் தேசிய ஆய்வகத்தில் உதவி இயற்பியலாளராகப் பணியில் அமர்த்தப்பட்டார். இவர் 2009 இல் அயோவா அரசு பல்கலைக்கழகத்தில் புல உறுப்பினராகச் சேர்ந்தார். இவர் அங்கு இப்போது இயற்பியல், வானியலுக்கான இணைப்பேராசிரியராகவும் கேசுலிங் குடும்பப் பேராசிரியராகவும் உள்ளார் .இவரது ஆய்வு நீள அடித்தள நொதுமன் செய்முறை (DUNE) திட்டத்தின் பகுதியாக அமைந்ததாகும். இச்செய்முறையில் நொதுமன்களின் செறிந்த கற்றையை இல்லினாயிசில் அமைந்த பெர்மி தேசியச் சுழன்முடுக்கி ஆய்வகத்தில் இருந்து தென்தக்கோட்டாவில் உள்ள ஓம்சுட்டேக் சுரங்கத்தின் காணிக்கு அனுப்பத் திட்டமிடப்பட்டுள்ளது. இந்தச் செய்முறை புடவி எப்படி உருவானது என்பதையும் பாறைவழி கடக்கும்போது நொதுமன்கள் ஏன் வடிவ மாற்றத்தை அடைகின்றன என்பதையும் அறிவியலாளர் உணரவைக்க வடிவமைக்கப்பட்டது. இவர் மினோசு (MINOS) எனச் சுருக்கி அழைக்கப்படும் முதன்மை உட்புகும் நொதுமன் அலைவாட்டத் தேட்டத் திட்டத்திலும் நோவா (NOνA) எனச் சுருக்கி அழைக்கப்படும் வடக்கு மின்னசோட்டாவில் உள்ள பெர்மி ஆய்வக காணிகளில் இருந்து அனுப்பப்படும் நொதுமன் அலைவுகளை ஆயும் செய்முறைகளிலும் ஈடுபட்டுள்ளார் இவர் பெர்மி ஆய்வகத்தின் சுழன்முடுக்கி நொதுமன்-நொதுமி ஊடாட்டச் செய்முறையின் வல்லுனரும் பரப்புரையாளரும் ஆவார். அமெரிக்க வெள்ளை மாளிகை 2012 இல் இவரை 2011 ஆம் ஆண்டு பெக்கேசு (PECASE) விருது வென்றவராக அறிவித்தது. இந்த விருது இளம் அறிவியலாளருக்கு அமெரிக்காவில் அறிவிக்கப்படும் மிக உயரிய விருதாகும். பிரித்தானிய ஒலிபரப்புக் கழகம் 2013 இல் இவரை இலத்தீன அமெரிக்க பெண் அறிவியலாளரில் முதல் பத்து அரிய பெண் அறிவியலாளர்களில் ஒருவராகச் சுட்டியது.



</doc>
<doc id="411091" url="https://ta.wikipedia.org/wiki?curid=411091" title="அக்னிவேஷ்">
அக்னிவேஷ்

அக்னிவேஷ் (Agnivesh), பிரபலமாக சுவாமி அக்னிவேஷ் ( பிறப்பு 21 செப்டம்பர் 1939) என அறியப்படுபவர் இந்திய அரசியல்வாதி மற்றும் அரியானா மாநில முன்னாள் சட்டமன்ற உறுப்பினர், ஆரிய சமாஜ அறிஞர் மற்றும் சமூக செயற்பாட்டாளர் ஆவார். 1981இல் நிறுவப்பட்ட கொத்தடிமைத் தொழிலாளர் விடுதலை முன்னணி மூலம் கொத்தடிமைத் தொழிலாளர் முறையை எதிர்த்துப் போராடியதற்காக இவர் நன்கு அறியப்படுகிறார். 1875 ஆம் ஆண்டு சுவாமி தயானந்த சரஸ்வதியால் நிறுவப்பட்ட ஆரிய சமாஜ இயக்க உலக மன்றத்தின் தலைவராக (2004-2014) இருந்தார். மேலும் 1994 முதல் 2004 வரை ஐக்கிய நாடுகள் அவையின் அடிமைத்தனத்திற்கு எதிரான தன்னார்வ அறக்கட்டளை நிதியத்தின் தலைவராக பணியாற்றினார்.

அக்னிவேஷ் ஆந்திர மாநிலம் ஸ்ரீகாகுளத்தில் 1939 செப்டம்பர் 21 இல் பிறந்தார். இவரது இயற்பெயர் வேப ஷியாம் ராவ். இவர் நான்காவது வயதில் தந்தையை இழந்தார். பின்னர் தற்கால சத்தீஸ்கர் மாநிலப் பகுதியில் இருந்த சக்தி என்ற சுதேச அரசின் திவானாக இருந்த அவரது தாய்வழி தாத்தாவால் வளர்க்கப்பட்டார். அங்கு சட்டம், வணிகப் பிரிவில் பட்டப்படிப்புகளை முடித்தார். கொல்கத்தாவிலுள்ள செயின்ட் சேவியர் கல்லூரியில் பேராசிரியராகவும் பணியாற்றினார். உச்ச நீதிமன்றத் தலைமை நீதிபதியாக பிற்காலத்தில் பணியாற்றிய சப்யாசச்சி முகர்ஜியிடம், இளம் வழக்கறிஞராக சில காலம் பணிபுரிந்தார்.

1970 ஆம் ஆண்டு அக்னிவேஷ் ஆரிய சமாஜத்தின் கொள்கைகளை அடிப்படை சித்தாந்தமாக கொண்டு ஆர்யா சபா என்ற அரசியல் கட்சியை நிறுவினார்.

1977 ஆம் ஆண்டு அரியானா சட்டமன்ற உறுப்பினராக தேர்ந்தெடுக்கப்பட்டு, 1979 இல் கல்வி அமைச்சராக பணியாற்றினார் . 1981 இல், அமைச்சராக இருந்த போது, கொத்தடிமைத் தோழிலாளர் விடுதலை முன்னணியை நிறுவினார், இது இந்தியாவில் கொத்தடிமைத் தொழிலாளர்களின் பிரச்சினைகளுக்காக தொடர்ந்து குரலெழுப்பி வருகிறது, குறிப்பாக தில்லி மற்றும் அதன் சுற்றுப்புறங்களில் இது செயல்பட்டு வருகிறது. இவர் இந்த அமைப்பின் தலைவராக இவர் உள்ளார். அமைச்சரவையை விட்டு வெளியேறியபின், அவர் இருமுறை கைது செய்யப்பட்டார். கொலைக் குற்றச்சாட்டின்பேரில் 14 மாதங்கள் சிறைதண்டனை அனுபவித்தார். பின்னர் அவர் அதில் விடுவிக்கப்பட்டார்.

2011 மார்ச்சில், மாவோயிச படையானது சத்தீஸ்கர் பாதுகாப்பு மற்றும் காவல்துறை படையினரில் மூன்று பேரைக் கொன்றது; அதைத் தொடர்ந்து, பாதுகாப்பு படையினர் மாவோவிய கிராமத்தைச் சேர்ந்தவர்கள் மீது தாக்குதல் நடத்தினர். சுவாமி அக்னிவேசும் அவரது அமைப்பினரும் பாதிக்கப்பட்ட கிராமக் குடும்பங்களுக்கு நிவாரண உதவிகள் வழங்க முயன்ற போது, அவர்களைத் தடுக்கும் விதமாக மாவோயிஸ்டுகள் பாதுகாப்பு படையினர் பலரின் இறப்புக்கு காரணமானவர்கள் என்று கூறி அவர்களது மகிழுந்துகளை ஒரு பெரிய ஆர்பாட்டக் குழுவானது கற்களை வீசி தாக்கியது.

2011 ஆகத்து மாதம் இந்தியாவில் ஊழல் எதிர்ப்பு ஆர்ப்பாட்டங்களில் சுவாமி அக்னிவேஷ் கலந்துகொண்டார். இந்த இயக்கத்தில் அன்னா குழுவில் முக்கியஸ்தராக இடம் பெற்றிருந்த அக்னிவேஷ். பின்னர் கருத்து வேறுபாடு காரணமாக அக்குழுவில் இருந்து வெளியேறினார்.

புரி ஜெகன்னாதர் கோயிலில் வழிபட இந்துக்கள் அல்லாதோருக்கும் அனுமதி தரவேண்டும் என்று சுவாமி அக்னிவேஷ் கூறியதால் இவரை இந்துக்களின் எதிரி என்று இந்துத்துவ அமைப்பினர் விமர்சனம் செய்தனர். இந்திலையில் 2018 சூலை 17 அன்று ஜார்க்கண்ட் தலைநகர் ராஞ்சியிலிருந்து 360 கிலோமீட்டர் தொலைவில் அமைந்துள்ளது பாக்கூரின், லிட்புரா பகுதியில் நடைபெற்ற நிகழ்ச்சியில் கலந்துகொள்ள சுவாமி அக்னிவேஷ் வந்தார். அப்போது பாஜக யுவ மோர்ச்சா (பிஜேஒய்எம்) பிரிவினர் இவரை தாக்கி உதைத்தனர்.
அக்னிவேஷ் பிக் பாஸ் வீட்டில் விருந்தினராக 2011 நவம்பர் 8 முதல் 11 வரை மூன்று நாட்கள் இருந்தார்.


</doc>
<doc id="411101" url="https://ta.wikipedia.org/wiki?curid=411101" title="அகமதுநகர் சுல்தானகம்">
அகமதுநகர் சுல்தானகம்

அகமதுநகர் சுல்தானகம் (Ahmadnagar Sultanate) தென்னிந்தியாவின் வடமேற்கு தக்காணப் பீடபூமியில், குஜராத் சுல்தானகத்திற்கும், பிஜப்பூர் சுல்தானகத்திற்கும் இடைய உள்ள நிலப்பரப்புகளை 1490 முதல் 1636 முடிய ஆட்சி செலுத்தியது. இது தக்காணத்தில் இருந்த ஐந்து சுல்தானகங்களில் ஒன்றாகும். பிற தக்காண சுல்தானகங்கள்; பிஜப்பூர் சுல்தானகம், கோல்கொண்டா சுல்தானகம், பீதர் சுல்தானகம் மற்றும் பேரர் சுல்தானகம் ஆகும். 

இச்சுல்தானகம் பாமினி சுல்தானகத்தின் வீழ்ச்சி காலத்தில் 1490ல் மாலிக் அகமது என்பவரால் நிறுவப்பட்டது. 

அகமதுநகர் சுல்தானகத்தின் துவக்க காலத்தில் ஜூன்னார் முதல் தலைநகராக விளங்கியது. ஜூன்னார் என்ற பெயரை பின்னர் சிவனேரி என மாற்றினர். 

நிசாம் சாகி வம்சத்தின் மாலிக் அகமது தனது பெயராய் அகமதுநகரை நிறுவி அதனை தமது சுல்தானகத்தின் தலைநகராகக் கொண்டார்.

அகமது சுல்தானியர் 1499ல் தௌலதாபாத் நகரத்தையும், 1574ல் பேரர் சுல்தானகத்தையும் கைப்பற்றினர்.

1636ல் முகலாயப் பேரரசின் தக்காண ஆளுநர் அவுரங்கசீப் அகமதநகர் சுல்தானகத்தை வென்று முகலாயப் பேரரசில் இணைத்தார்.

அகமத்நகர் சுல்தானகத்தை நிறுவிய மாலிக் அகமதின் தந்தை நிசாம் உல் முல்க் மாலிக் ஹசன் பகாரி, உண்மையில் ஒரு இந்து பிராமணர் ஆவார். நிசாம் சாகி வம்சத்தை நிறுவிய மாலிக் அகமது, தான் நிறுவிய அகமத்நகரை, அகமத்நகர் சுல்தானகத்திற்கு தலைநகராக்கினார்.

26 சனவரி 1565 அன்று விசயநகரப் பேரரசிற்கும் அகமத்நகர் சுல்தான் முதலாம் உசைன் நிசாம் ஷா உள்ளிட்ட தக்காண சுல்தான்களுக்கும் இடையே தலைகோட்டை எனுமிடத்தில் நடைபெற்ற போரில் விஜயநகரப் பேரரசர் ராமராயரின் படைகள் தோற்கடிக்கப்பட்டது.
முதலாம் உசைன் நிசாம் ஷாவின் மனைவி சந்த் பீபி, கோல்கொண்டா சுல்தானகம் மற்றும் பிஜப்பூர் சுல்தானகம் ஆகியவைகளுடன் கூட்டு சேர்ந்து அவுரங்கசீப்பின் முகலாயப் பேரரசின் படைகளை எதிர்த்து நின்றார்.

நிசாம் சாகி வம்சத்தின் கீழ்கண்ட சுல்தான்கள் அமகதுநகர் சுல்தானகத்தை ஆண்டனர்.
 


</doc>
<doc id="411102" url="https://ta.wikipedia.org/wiki?curid=411102" title="குன்மிங்">
குன்மிங்

குன்மிங் ("Kunming", ) தென்மேற்கு சீனாவில் உள்ள மாகாணம் யுன்னானின் தலைநகரமும் அம்மாகாணத்திலுள்ள மிகப்பெரிய நகரமும் ஆகும். 1920கள் வரை யுன்னான்-ஃபு என அறியப்பட்ட இந்த நகரம் இன்று மாவட்ட நிலையில் மாகாணத்தின் அரசியல், பொருளியல், தொலைத்தொடர்பு மற்றும் பண்பாட்டு மையமாக விளங்குகின்றது. மாகாண அரசு இங்கிருந்தே செயல்படுகின்றது. இங்கு நிலவும் வானிலை காரணமாக வசந்த நகரம் என அழைக்கப்படுகின்றது. இரண்டாம் உலகப் போரின் போது சீனப் படை மையமாகவும், அமெரிக்க வான்படை தளமாகவும், பர்மா சாலையின் போக்குவரத்து முனையமாகவும் விளங்கியது. யுன்னான்-குய்சோ சமவெளியின் நடுவில் கடல்மட்டத்திலிருந்து 1,900 மீட்டர்கள் (6,234 அடி) உயரத்தில் அமைந்துள்ளது. இதன் நிலநேர்க்கோடு கடக ரேகைக்கு சற்றே வடக்கே உள்ளது. 2014ஆம் ஆண்டில் குன்மிங்கின் மக்கள்தொகை 6,626,000 ஆகவிருந்தது; இதில் நகர்ப்புற மக்கள்தொகை 4,575,000, பெரிய டியான் ஏரியின் வடக்கெல்லையில் அமைந்துள்ள இந்நகரினைச் சுற்றிலும் கோவில்களும் ஏரிசார் சுண்ணக்கல் குன்றுகளும் அமைந்துள்ளன.


</doc>
<doc id="411104" url="https://ta.wikipedia.org/wiki?curid=411104" title="ஸ்ரீ கிருஷ்ணாபுரம்">
ஸ்ரீ கிருஷ்ணாபுரம்

ஸ்ரீ கிருஷ்ணாபுரம் கேரளா மாநிலம், பாலக்காடு மாவட்டத்திலுள்ள ஓர் ஊராகும்.




</doc>
<doc id="411108" url="https://ta.wikipedia.org/wiki?curid=411108" title="கவுரி மா">
கவுரி மா

கவுரி மா "(Gauri Ma)" (பிப்ரவரி, 1857 – 1 மார்ச்சு 1938), (பிறப்புப் பெயர்: மிரிதானி "(Mridani)" இராமகிருஷ்ணரின் பெயர்பெற்ற இந்திய மாணாக்கியர் ஆவார். சாரதாதேவியாரின் துணைவரும் கொல்கத்தா சாராதேசுவரி ஆசிரமத்தின் நிறுவனரும் ஆவார்.


</doc>
<doc id="411111" url="https://ta.wikipedia.org/wiki?curid=411111" title="வனப் பயிற்சிப் பணி">
வனப் பயிற்சிப் பணி

வனப் பயிற்சிப் பணி (Forest Apprentice) என்பது தமிழ்நாடு அரசின் ஆளுமைக்குட்பட்ட வனப்பகுதிகளை பாதுகாக்கவும், வனவுயிரனங்களை பராமரிக்கும் பொறுப்பினை மேற்கொள்ளும் தமிழ்நாடு வனத்துறைப் பணியாகும்.




</doc>
<doc id="411127" url="https://ta.wikipedia.org/wiki?curid=411127" title="கோல்கொண்டா சுல்தானகம்">
கோல்கொண்டா சுல்தானகம்

கோல்கொண்டா சுல்தானகம் அல்லது குதுப் சாகி வம்சம், (Qutb Shahi dynasty or Golconda Sultanate) தென்னிந்தியாவின் தற்கால தெலங்கானா மற்றும் ஆந்திரப் பிரதேசத்தின் தெற்குப் பகுதிகளை, கோல்கொண்டாவை தலைநகரமாகக் கொண்டு 1518 முதல் 1686 முடிய ஆண்ட பாரசீக சியா இசுலாமியர்கள் ஆவர். 

கோல்கொண்டா சுல்தான்கள் அடிக்கடி பிஜப்பூர் சுல்தான்களுடன் பிணக்கு கொண்டிருந்தனர். 1687ல் முகலாயப் பேரரசர் அவுரங்கசீப், கோல்கொண்டா சுல்தானகத்தை வெற்றி கொண்டு முகலாயப் பேரரசுடன் இணைத்தார்.

கோல்கொண்டா குதுப் சாகி வம்சத்தை நிறுவிய சுல்தான் கியுலி குதுப் உல் முல்க், 16ம் நூற்றாண்டின் துவக்கத்தில் தற்கால ஈரானிலிருந்து, தில்லியில் குடியேறிவர். பின்னர் தென்னிந்தியாவின் பாமினி சுல்தான் முகமது ஷாவின் கீழ் படைத்தலைவராக பணியாற்றியவர். 

பாமினி சுல்தானகத்தின் வீழ்ச்சிக்குப் பின் 1512ல் தக்காணத்தின் கோல்கொண்டா பிரதேசங்களைக் கைப்பற்றி, தன்னை கோல்கொண்டா சுல்தானாக 1512ல் அறிவித்துக் கொண்டார்.

இதே காலகட்டத்தில் பாமினி சுல்தானகத்தின் பிற படைத்தலைவர்கள் பாமினி சுல்தானகத்தின் பிற பகுதிகளைக் கைப்பற்றி, அகமதுநகர் சுல்தானகம் பிஜப்பூர் சுல்தானகம், பீதர் சுல்தானகம் மற்றும் பேரர் சுல்தானகங்களை நிறுவி தன்னாட்சியுடன் ஆண்டனர்.

கோல்கொண்டா சுல்தான் தற்கால ஐதராபாத் அருகே சார்மினார் பள்ளிவாசலைக் கட்டினார். கோல்கொண்டாவிற்குப் பின் சுல்தானகத்தின் தலைநகரமாக ஐதராபாத் விளங்கியது. 
1687ல் அவுரங்கசீப் கோல்கொண்டா சுல்தானகத்தை கைபப்ற்றும் வரை, கோல்கொண்டா சுல்தான்கள் 171 ஆண்டுகள் ஆட்சிபுரிந்தனர்.
26 சனவரி 1565 அன்று விசயநகரப் பேரரசிற்கும் கோல்கொண்டா சுல்தான் இப்ராகிம் குயுலி குதுப் ஷா வாலி உள்ளிட்ட தக்காண சுல்தான்களுக்கும் இடையே நடைபெற்ற தலைகோட்டை போரில் விஜயநகரப் பேரரசர் ராமராயரின் படைகள் தோற்கடிக்கப்பட்டது.

சியா இசுலாமை பின்பற்றிய கோல்கொண்டா சுல்தான்கள், தங்களது தாய்மொழியான பாரசீக மொழியுடன் தெலுங்கு மொழியையும் நன்கறிந்தனர். சார்மினார் எனும் அழகிய பள்ளிவாசலை ஐதராபாத் நகரத்தில் கட்டினர். 

கோல்கொண்டா சுல்தானகத்தாஇ ஆண்ட எட்டு ஆட்சியாளர்கள்



 


</doc>
<doc id="411170" url="https://ta.wikipedia.org/wiki?curid=411170" title="பீதர் சுல்தானகம்">
பீதர் சுல்தானகம்

பீதர் சுல்தானகம் (Bidar sultanate) தென்னிந்தியா ஐந்து தக்காண சுல்தானகங்களில் ஒன்றாகும். காசிம் பரீத் சாகி வம்சத்தின் பீதர் சுல்தானகம், தற்கால வடக்கு கர்நாடகா, தென்கிழக்கு மகாராட்டிரா மற்றும் மேற்கு தெலுங்கான பகுதிகளை 1489 முதல் 1619 முடிய வரை ஆண்டனர். பீதர் சுல்தானகத்தின் தலைநகரம் பீதர் நகரம் ஆகும். பீதர் சுல்தான்கள் சியா இசுலாமியர்கள் ஆவர்.

பீதர் சுல்தானகத்தை 1492ல் நிறுவிய காசிம் பரீத், முன்னாள் துருக்கிய அடிமை ஆவார். இவர் பாமினி சுல்தான் மூன்றாம் முகமது ஷாவிடம் படைவீரராக சேர்ந்து, படிப்படியாக முன்னேறி பிரதம அமைச்சராக பதவி வகித்தார். பாமினி சுல்தானகம் வீழ்ச்சியடையும் தருவாயில், 1489 முதல் பீதர் பகுதிகளை கைப்பற்றி காசிம் பரித் ஷா வம்சத்தினர் தன்னாட்சியுடன் ஆண்டனர்.

26 சனவரி 1565 அன்று விசயநகரப் பேரரசிற்கும், பீதர் சுல்தான் அலி பரீத் உள்ளிட்ட தக்காண சுல்தான்களுக்கும் இடையே தலைகோட்டை எனுமிடத்தில் நடைபெற்ற போரில் விஜயநகரப் பேரரசர் ராமராயரின் படைகள் தோற்கடிக்கப்பட்டது.

1619ல் நடைபெற்ற போரில் பிஜப்பூர் சுல்தானகம், பீதர் சுல்தானகத்தை வென்று, பிஜப்பூருடன் இணைத்தது. 12 செப்டம்பர் 1686ல் முகலாயப் பேரரசின் தக்காண ஆளுநர் அவுரங்கசீப் தக்காண சுல்தான்கள் மீது படையெடுத்து போரிட்டு, பீதர் உள்ளிட்ட அனைத்து தக்காண சுல்தானகங்களையும் முகலாயப் பேரரசில் இணைத்தார்.






</doc>
<doc id="411180" url="https://ta.wikipedia.org/wiki?curid=411180" title="பிஜப்பூர் சுல்தானகம்">
பிஜப்பூர் சுல்தானகம்

பிஜப்பூர் சுல்தானகம் (Bijapur Sultanate), தென்னிந்தியாவின் தக்காணப் பகுதியில் தற்கால கர்நாடகா மாநிலத்தின் பிஜப்பூர் நகரத்தை தலைநகரமாகக் கொண்டு, தற்கால வடக்கு கர்நாடகா , தெற்கு மகாராட்டிராப் பகுதிகளை 1490 முதல் 1686 முடிய ஆண்ட சியா இசுலாமிய சுல்தான்கள் ஆவார். பிஜப்பூர் சுல்தானகத்தை 1490ல் நிறுவியவர் யூசுப் அடில் ஷா ஆவார். 

26 சனவரி 1565 அன்று விசயநகரப் பேரரசிற்கும் பிஜப்பூர் சுல்தான் முதலாம் அடில் ஷா உள்ளிட்ட தக்காண சுல்தான்களுக்கும் இடையே தலைகோட்டை எனுமிடத்தில் நடைபெற்ற போரில் விஜயநகரப் பேரரசர் ராமராயரின் படைகள் தோற்கடிக்கப்பட்டது.







 


</doc>
<doc id="411184" url="https://ta.wikipedia.org/wiki?curid=411184" title="பெரார் சுல்தானகம்">
பெரார் சுல்தானகம்

பெரார் சுல்தானகம் (Berar sultanate), பாமினி சுல்தானகம் வீழ்ச்சியுரும் தருவாயில் 1490ல் பெரார் சுல்தானகம் நிறுவப்பட்டது.

பாமினி சுல்தானகத்தின் மத்திய இந்திய பிரதேசத்தின் ஆளுநராக இருந்த பதுல்லா இமாம் உல் முல்க் எனும் ஆளுநர், பாமினி சுல்தானகத்தின் வீழ்ச்சியின் கிபி 1490 முதல் பெரார் பகுதிகளை தன்னாட்சியுன் ஆளத்துவங்கினார். 

இவர் மகாராட்டிரத்தின் மககூர் பகுதிகளைக் கைப்பற்றி, அச்சல்பூர் நகரத்தை தலைநகராகக் கொண்டார்.

26 சனவரி 1565 அன்று விசயநகரப் பேரரசிற்கும் புர்கான் பெரார் சுல்தானகததின் இமாம் ஷா உள்ளிட்ட தக்காண சுல்தான்களுக்கும் இடையே தலைகோட்டை எனுமிடத்தில் நடைபெற்ற போரில் விஜயநகரப் பேரரசர் ராமராயரின் படைகள் தோற்கடிக்கப்பட்டது.

1572ல் அகமதுநகர் சுல்தான் முர்தாஜா நிசாம் ஷா, பெரார் சுல்தானகத்தின் மீது படையெடுத்து, அதனை அகமதுநகர் சுல்தானகத்துடன் இணைத்தார்.

பெரார் சுல்தானகத்தை ஆண்ட இமாம் சாஹி வம்ச சுல்தான்கள்:


 
 


</doc>
<doc id="411185" url="https://ta.wikipedia.org/wiki?curid=411185" title="புனித வனத்துச்சின்னப்பர் தேவாலயம், கல்பட்டு">
புனித வனத்துச்சின்னப்பர் தேவாலயம், கல்பட்டு

புனித வனத்துச்சின்னப்பர் திருத்தலமானது, புதுவை-கடலூர் உயர் மறைமாவட்டத்தில் கி.பி.1898 ஆம் ஆண்டு உருவான திருத்தலங்களில் ஒன்றாகும். இது தென்னிந்தியாவில் சென்னையில் இருந்து 177 கி.மீ. தூரத்தில் உள்ளது. விழுப்புரம் மாவட்டத்தில், விழுப்புரம் - திருக்கோவிலூர் நெடுஞ்சாலையில் உள்ள மாம்பழப்பட்டு என்ற ஊரின் தெற்கு திசையில் 2 கி.மீ. தொலைவில் அமைந்துள்ளது. 

= கல்பட்டு பங்கின் வரலாறு =
கல்பட்டு என்ற இவ்வூரானது தெளி, கக்கனூர் போன்ற ஊர்களை போன்று, முகையூர் பங்கின் கீழ் இருந்து வந்தது. அப்போது முகையூரின் பங்கு குருவாக இருந்த அருட்திரு. அந்தோணி அடிகள் காலத்தில் புனித வனத்துச் சின்னப்பர் காட்சி தந்ததின் காரணமாக இத்திருத்தலமானது உதயமானது. பக்தர்கள் பெருங்கூட்டமாக வருவதைக்கண்டு, இந்த புனித பகுதி திருயாத்திரை தலமாக சிறப்பிக்கப்பட்டது. இத்திருத்தலத்தின் காரணமாக கல்பட்டுக்கு அருகில் உள்ள தெளி என்ற கிராமமானது கல்பட்டை உள்ளடக்கி தனிப்பங்காக முகையூர் பங்கில் இருந்து கி.பி.1901-ம் ஆண்டு பிரிக்கப்பட்டு ஏற்படுத்தப்பட்டது. பிறகு கி.பி.1998-ம் ஆண்டு ஆகத்து மாதம் 8 ஆம் தேதி தெளி பங்கில் இருந்து பிரிக்கப்பட்டு கல்பட்டு தனிப்பங்காக உயர்த்தப்பட்டது.

சுமார் கி.பி. 1898-ம் ஆண்டு கல்பட்டு கிராமத்தை சேர்ந்த கல்யாண ஐயர் குடும்பத்தைச் சேர்ந்த சுப்பிரமணி ஐயர் ஒருநாள் புதர்களிடையே காணாமல் போன மாடுகளை தேடிவந்தபோது. (தற்போதுள்ள பழைய ஆலயத்தை சேர்ந்தார்ப்போல் உள்ள) மலையில் தூப நறுமணமும், மணியோசையும் சிலுவை அடையாளமும் தோன்றி, தோன்றி மறைவது போன்ற காட்சிகளைக் கண்டு வீட்டிற்க்குச் சென்றார். இரவு நித்திறையில் வெள்ளைக்குதிரையில் துறவி போன்ற ஒருவர் தோன்றி "வனத்துச்சின்னப்பர் நானே! பகலில் காட்சி கண்ட இடத்தில் மாடுகள் கிடைக்கும்" எனக் கூறியதை கனவில் கண்டார். காலையில் எழுந்து கிறிஸ்துவ சமுதாயத்தைச் சேர்ந்த சூரப்ப வாத்தியார் குமாரர் கலங்காணிமுத்து என்பவரிடம் சென்று நடந்ததைச் சொன்னார். அவருடன் இன்னும் சிலரும் சென்று அதே மலையில் மீண்டும் அந்த அற்புத காட்சிகளை கண்டதுடன் மாடுகளும் கிடைத்தன. இந்த அதிசயம் நடந்த இவ்விடத்தில் உண்மையிலே புனித வனத்துச்சின்னப்பர் எழுந்தருளியுள்ளார் என்பதை உணர்ந்து மக்கள் மலையடிவாரத்திலுள்ள முட்செடிகளையும், புதற்களையும் சுத்தம் செய்து, மேடையும் அமைத்து சிலுவை ஒன்றை நட்டு மண்கூடு விளக்கேற்றி நாள்தோறும் புனித வனத்துச்சின்னப்பரை வணங்கி பக்தியுடன் வேண்டி பலவிதமான அற்புதங்களையும், வரங்களையும் பெற்றனர். இச்செய்தி எங்கும் பரவி பக்தர்கள் கூட்டம் கூட்டமாக திரண்டு இத்திருத்தலம் நாடி வந்தனர். புனிதரின் மகிமையை திரளான மக்கள் ஒன்று கூடி கொண்டாடினார்கள்.

பக்திமிக்க பங்கு குருவாக முகையூரில் பணிபுரிந்த அருள்திரு. அந்தோணி அடிகள் காலத்திலே மேற்கூறப்பட்ட புனித வனத்துச்சின்னப்பரின், புதுமை நடைபெற்றது சிறப்பு மிக்க ஒன்றாகும். இவர் புனித வனத்துச்சின்னப்பருக்கு மகிமை சேர்க்கும் விதத்திலே சிற்றாலயமாக கூரை ஆலயத்தை அமைத்து தந்தார். புனிதரின் சுரூபமானது இல்லாததனால் பக்தர்கள் பார்த்து ஜெபிக்கவும், இவ்வாலயத்தில் வைக்கவும் தந்தையின் முயற்சியால் பிரான்ஸ் தேசத்திலிருந்து புனிதரின் சுருபம் வரவழைக்கப்பட்டது.

விழுப்புரத்திற்க்கு பார்சலில் வந்த புனித வனத்துச்சின்னப்பர் சுருப பெட்டியை ஏற்றி வந்த புகை வண்டி மாம்பழப்பட்டு இரயில் நிலையம் வந்து நின்றது. பிறகு மீண்டும் புறப்பட ஆரம்பித்தபொழுது புகைவண்டி இயங்கவில்லை இரயில் இயக்குனர்கள் என்ன காரணம் என்று தெரியாமல் தவித்துக்கொண்டிருந்தார்கள். ஒவ்வொரு பெட்டியிலும் சோதனை செய்தார்கள். பின்பு பார்சல் பெட்டி அருகில் சென்ற போது அருகில் உள்ள பகுதிக்கு வந்த பார்சல்களை இறக்கி வைத்தார்கள் அந்த பார்சலில் முகையூர் பங்கு என்ற பெயரிலே பார்சல் ஒன்று இருப்பதை பார்த்து இறக்கிவைத்தார்கள். அப்போது திடீரென இரயில் இயங்கத் தொடங்கிவிட்டது. இந்த மகிழ்ச்சியிலேயே மீண்டும் புனித வனத்துச்சின்னப்பரின் சுரூபம் உள்ள பார்சல் பெட்டியை புகைவண்டியிலேயே ஏற்றி புறப்பட ஆரம்பித்தபொழுது புகைவண்டி புறப்படவில்லை. எனவே இரயில் இயக்குனர்கள் அதிசயமாக பார்த்தார்கள். எனவே அந்த பார்சல் பெட்டியை மாம்பழப்பட்டு இரயில் நிலையத்திலேயே இறக்கி வைத்துவிட்டு முகையூர் பங்கு தந்தையிடம் இச்சம்பவத்தை அறிவித்தார்கள். இச்சம்பவத்தை கேட்ட பங்குத்தந்தை அருள்திரு. அந்தோணி அடிகள் அந்தப்பார்சலை முகையூருக்கு மாட்டுவண்டியில் கொண்டுவரும்படி வண்டியோடு ஆட்களை அனுப்பி வைத்தார். மாட்டுவண்டியில் அந்த பார்சலை ஏற்றிவைத்து முகையூருக்கு ஓட்டிச்செல்ல முயன்றபொழுது அந்த வண்டிமாடு அங்கு செல்ல வில்லை. பிறகு மாடுகள் போகின்ற போக்கிலே விட்டுவிட்டார்கள். அது நேராக கல்பட்டுக்கு வந்து கூரை ஆலயத்தின் முன்புற வாசலில் வந்து நின்றது. பின்பு எல்லோரும் அந்த பெட்டியை திறந்து சுரூபத்தை மகிழ்ச்சியோடு தூக்கி வந்து இந்த கூறை ஆலயத்தில் வைத்து வழிபட்டு புனித வனத்துச்சின்னப்பரின் பெருமையை புகழ்ந்து பேசினார்கள்.


</doc>
<doc id="411189" url="https://ta.wikipedia.org/wiki?curid=411189" title="திருவையாறு அரசர் கல்லூரி">
திருவையாறு அரசர் கல்லூரி

திருவையாறு அரசர் கல்லூரி என்பது தமிழ்நாட்டின் திருவையாறில் உள்ள ஒரு கல்லூரி ஆகும். இக்கல்லூரி சமஸ்கிருதம், தமிழ், இசை – கல்வி போன்றவற்றை கற்பிக்கும் கல்லூரி ஆகும்.
தஞ்சை மராட்டிய மன்னர்கள் காலத்தில் திருவையாறில் உருவாக்கப்படது கலியாணியம்மாள் சத்திரம் ஆகும். அங்கு 1881ஆம் ஆண்டு வடமொழிப் பள்ளி துவக்கப்பட்டது. இந்நிலையில் சென்னைப் பல்கலைக்கழகம் வடமொழியும், தமிழும் கலந்த வித்வான் படிப்பை இங்கு 1910 இல் துவக்கியது. அதனால் வடமொழிப் பள்ளி வடமொழிக் கல்லூரியாக மாறியது. தமிழும் சமசுகிருதமும் கலந்த வித்துவான் (2அ, 2ஆ, 2இ) என மூன்றுவகையான பட்டங்கள் அளிக்கப்பட்டன. கல்லூரியில் உணவும் உறைவிடமும் இலவசமாக அளிக்கப்பட்டன. ஆங்கிலேயர் காலத்தில் 1907இல் மாவட்ட நிர்வாகம் (மாவட்டக் கழகம்) உருவாக்கப்படபிறகு சத்திரமும் கல்லூரியும் அதன் நிர்வாகத்தின்கீழ் வந்தன.

1923இல் மாவட்டக் கழகத் தலைவராக நீதிக்கட்சித் தலைவர் ஏ. டி. பன்னீர் செல்வம் பொறுப்புக்கு வந்தார். அவரின் நிர்வாகத்தின்கீழ் கலியாணியம்மாள் சத்திரத்திரமும், கல்லூரியும் வந்தன. அக்காலக் கட்டத்தில் தனித்தமிழ் கற்பிக்கும் கல்லூரிகள் இல்லாத நிலை இருந்து வந்தது. இதனால் மாவட்டக் கழகத்தின் துணைத்தலைவராக இருந்த உமாமகேஸ்வரனார் திருவையாறு கல்லூரியில் தனித்தமிழ் படிப்பைத் துவக்க வேண்டுமென வலியுறுத்தினார். இதையடுத்து ஏ. டி. பன்னீர்செல்வம் தனித்தமிழ்ப் படிப்பை ஏற்படுத்தும் முயற்சியை எடுத்தார். அதை எதிர்த்து இது வடமொழிக் கல்லூரி இங்கு வடமொழி மட்டுமே கற்பிக்கவேண்டும். இதை மன்னர் செப்புப் பட்டையத்தில் வடமொழியில் எழுதிவைத்துள்ளார் என கல்லூரி நிர்வாகத்தினர் பட்டையத்தைக் காட்டினர். இவர்கள் கூற்றில் உண்மைத் தன்மையை அறிய விரும்பிய பன்னீர் செல்வம் அந்தப் பட்டையத்தை தன் பொறுப்பில் பெற்றுக் கொண்டார். பின்னர் திருப்பாதிரிப்புலியூர் மடத்தின் தலைவரான ஞானியார் அடிகளிடம் பட்டையத்தைக் கொடுத்து அவர்கள் கூறியதுபோல பட்டையத்தில் உள்ளதா என படித்துக்கூற வேண்டினார். பட்டையத்தைப் படித்த ஞானியார் அடிகள் பட்டையத்தில் "கல்வி வளர்ச்சிக்கு" என்று பொதுவாகவே எழுதப்பட்டுள்ளது அவர்கள் கூறுவது தவறு தனித்தமிழ் படிப்பைத் துவக்க இதில் தடை இல்லை என்றார். 

இதன்பிறகு திருவையாறு வடமொழி கல்லூரிக்கு திருவையாறு அரசர் கல்லூரி என 1924 இல் பெயர் மாற்றப்பட்டது. அதன்பிறகு தனித்தமிழ் படிப்பானது வித்வான் (2ஈ) என்ற பெயரில் அளிக்கப்பட்டது. இந்தப் பட்டம் 1972இல் தமிழ் புலவர் என மாற்றம்பெற்றது. 


</doc>
<doc id="411204" url="https://ta.wikipedia.org/wiki?curid=411204" title="புர்சா">
புர்சா

புர்சா ("Bursa", உதுமானியத் துருக்கி بورسا) துருக்கியின் பெரிய நகரங்களில் ஒன்றாகும். இது அனத்தோலியாவின் வடமேற்கில், மர்மரா வலயத்தில் அமைந்துள்ளது. இது துருக்கியின் நான்காவது மக்கள்தொகை மிக்க நகரமாகும். நாட்டின் மிகவும் தொழில்மயமாக்கப்பட்ட பெருநகரப் பகுதிகளில் முதன்மையானதாக விளங்குகின்றது. இது புர்சா மாகாணத்தின் தலைநகரமாகவும் உள்ளது.

புர்சா 1335க்கும் 1363க்கும் இடைப்பட்டக் காலத்தில் உதுமானிய நாட்டின் முதல் முதன்மைத் தலைநகரமாகவும் இரண்டாவது பொதுத் தலைநகரமாகவும் இருந்தது. அக்காலத்தில் இந்த நகரம் "உடாவென்டிகர்" (Hüdavendigar, உதுமானியத் துருக்கி خداوندگار 'கடவுளின் கருணை') என அழைக்கப்பட்டது. அண்மைக்காலத்தில் "எசி புர்சா" (Yeşil Bursa, 'பசுமை புர்சா' ) என விளிக்கப்பட்டது. நகர்புறத்தில் பரவியுள்ள பூங்காக்களையும் தோட்டங்களையும் சுற்றியுள்ள பகுதியிலுள்ள வனங்களையும் கருத்தில் கொண்டு இவ்வாறு அழைக்கப்பட்டது. தொன்மையான உலுடாக் குன்று இதை நோக்கியுள்ளது; அங்குள்ள பனிச்சறுக்கு மகிழ்விடுதி மிகவும் புகழ்பெற்றது. புர்சாவின் நகர வளர்ச்சி ஒரு ஒழுங்கமைவுடன் நடந்துள்ளது. உதுமானிய சுல்தான்களின் கல்லறைகள் புர்சாவில் உள்ளன. உதுமானியர் காலத்தில் கட்டப்பட்ட பல கட்டிடங்கள் இன்று முதன்மையான பார்வையிடங்களாக உள்ளன. தவிரவும் இங்கு பல மருத்து நீருற்றுகளும் அருங்காட்சியகங்களும் உள்ளன.

2015இல், புர்சாவின் மக்கள்தொகை 1,854,285 ஆக இருந்தது. புர்சா மாகாணத்தின் மக்கள்தொகை 2,842,000 ஆகும்.


</doc>
<doc id="411220" url="https://ta.wikipedia.org/wiki?curid=411220" title="அயோத்தி நவாப்">
அயோத்தி நவாப்

அயோத்தி நவாப் (Nawab of Awadh or Nawab of Oudh), தற்கால வட இந்தியாவின் உத்தரப் பிரதேச மாநிலத்தின் அவத் பிரதேசத்தின் அயோத்தி இராச்சியத்தை 30 ஏப்ரல் 1722 முதல் 8 சூலை 1859 முடிய 136 ஆண்டுகள் ஆண்ட பாரசீகத்தின் சியா இசுலாமிய மன்னர்கள் ஆவர். 1724ல் சதாத் அலி கான் என்பவர் அயோத்தி இராச்சியத்தை நிறுவினார்.






</doc>
<doc id="411267" url="https://ta.wikipedia.org/wiki?curid=411267" title="இலீலாவதி சிங்">
இலீலாவதி சிங்

இலீலாவதி சிங் "(Lilavati Singh)" அல்லது இலிலிவதி சிங் "(Lilivati Singh)" (திசம்பர் 14, 1868 – மே 9, 1909) ஓர் இந்தியக் கல்வியியலாளரும் இலக்கிய, மெய்யியல் பேராசிரியரும் ஆவார். இவர் இலக்னோவில் உள்ள இசபெல்லா தோபர்ன் கல்லூரியில் பேராசிரியராக இருந்தார்.

இவர் கோரக்பூரில் கிறித்தவப் பெற்றோருக்கு "எதெல் இராபயேல்" எனும் ஞானஸ்நானப் பெயருடன் பிறந்தார். இவர் சிறுமியாக இருந்தபோதே மேரி அல்காட்டின் சிறிய பெண்மணி நூலைப் படித்ததை நினைவுகூர்கிறார். இவரும் அப்புதினப் பாத்திரம் போலவருய்தவியில்லாமல் இருந்தமையையும் உணர்ந்துள்ளார்.

இவர் தன் சிறுமியாக இருந்தபோதே தன் இந்தியப் பெயரைப் பயன்படுத்த தொடங்கியுள்ளார். இவர் இளம்பெண்ணாக செல்வி தோபர்ன் பள்ளியில் தங்கிப் படித்துள்ளார். இவர் 1895 இல் அலகாபாத் பல்கலைக்கழகத்தில் ஆங்கில இலக்கியத்தில் இளவல் பட்டம் பெற்றுள்ளார்.இந்நிறுனவனத்தில் இவர்தான் முதலில் பட்டம்பெற்ற பெண்மணி ஆவார்.


</doc>
<doc id="411274" url="https://ta.wikipedia.org/wiki?curid=411274" title="யோகின் மா">
யோகின் மா

யோகேந்திர மோகினி இசுவாசு அல்லது யோகின் மா "(Yogin Ma)" ( வங்க மொழி: যোগীন মা) என மக்களால் வழங்கப்படுபவர், புனித அன்னை சிறீ சாரதா தேவியின் முன்னிலைப் பெண் மாணாக்கியர் (சீடர்) ஆவார். கோலாப் மாவும் இவரும் சிறீ சரளா தேவிக்குத் தொடர்ந்து துணைவர்களாக விளங்கினர். இவர் இராமகிருஷ்ணர் துறவு மடத்தைத் தொடக்கநிலையில் உருவாக்கியபோது பெரும் பங்களிப்பு செய்துள்ளார். இவர் கல்கத்தாவில் உபோதன் இல்லத்தில் புனித அன்னையோடு தங்கியுள்ளார். இது சிறீ சாரதா தேவியின் பயனுக்காக சிறீ சாரதானந்தாவால் கட்டப்பட்டதாகும்.



</doc>
<doc id="411280" url="https://ta.wikipedia.org/wiki?curid=411280" title="மனோரமா தம்புராட்டி">
மனோரமா தம்புராட்டி

மனோரமா தம்புராட்டி "(Manorama Thampuratti)" ஒரு 18 ஆம் நூற்றாண்டுச் சமற்கிருத அறிஞர் ஆவார் இவர் கோட்டக்கல்லைச் சேர்ந்த கிழக்கே கோவிலகத்தைச் சார்ந்தவர். இது கோழிக்கோடு நிலக்கிழார் ஆட்சிப் பிரிவுகளில் ஒன்றாகும். இவர் அரசக் குடும்பத்தைச் சேர்ந்தவர் என்பதால் சமற்கிருதத்தில் அறிஞர் ஆனார். அப்போது பெண்கள் எவரும் சமற்கிருதம் படிக்கும் வழக்கம் இல்லை. இவர் இளமையிலேயே சமற்கிருதத்தில் ஆழ்ந்த புலமை பெற்றதால் இம்மொழியின் சாத்திரங்களையும் அப்போதே பயிலும் வாய்ப்பு பெற்றார்.

இவர் சமற்கிருதத்தில் பல கவிதைகளை இயற்றிக் கேரளாவில் கவிஞராகப் பரவலாக அறியப்பட்டுள்ளார். என்றாலும், சில சுலோகங்களைத் தவிபிவரது பிற கவிதைகள் இப்போது கிடைக்கவில்லை.

இவர் திருவாங்கூர் மகாராசாவாகிய தர்மராஜா சிறீ கார்த்திகா திருநால் பலராமவர்மா (1724–98) காலத்தவர் ஆவார். திப்பு சுல்தான் வடக்கு மலபாரை வென்றதும் இவர் திருவாங்கூரில் தலைமறைவாகினார்ரிவரது தகலைமறைவு காலத்தில் தான் திருவாங்கூர் அரசர் "பாலராம பாரதம்" எனும் நாடகத்தை இயற்றினார். இதற்கு மனோரமா தம்புராட்டி உரையும் அறிவுரையும் வழங்கியுள்ளார். இந்நிகழ்ச்சி நாடகத்தை முழுமைபெறச் செய்தது. அரசர் கார்த்திகா திருநாளுடனான இவரது கடிதத் தொடர்புகள் வரலாற்றுச் சிறப்பு வாய்ந்தனவாகும்.


</doc>
<doc id="411287" url="https://ta.wikipedia.org/wiki?curid=411287" title="அயோத்தி இராச்சியம்">
அயோத்தி இராச்சியம்

அயோத்தி இராச்சியம் (Oudh State)இதனை அவத் நாடு என்றும் அழைப்பர். அயோத்தி இராச்சியம், வட இந்தியாவின் தற்கால உத்தர பிரதேசத்தின் வடமேற்கில் அமைந்துள்ளது. அயோத்தி சுல்தானகத்தின் தலைநகரம் முதலில் பைசாபாத் ஆக இருந்தது. பின்னர் பிரித்தானிய கிழக்கிந்தியக் கம்பனி ஆட்சியின் போது தலைநகரமாக லக்னோ விளங்கியது

முகலாயப் பேரரசர் முகமது ஷாவின் ஆட்சி வீழ்ச்சி அடைந்து கொண்டிருந்த நேரத்தில், 
அயோத்தி பிரதேசத்தின் ஆளுநராக இருந்த "சதாத் அலி கான்" என்ற "புர்கான் உல் முல்க் சதாத் கான்" என்பவர் அயோத்திக்கு அருகில் பைசாபாத் நகரத்தை நிறுவி 1722-ஆம் ஆண்டில் அயோத்தி நவாப் ஆனார். அவரும் அவரது 12 வாரிசுகளும் அவத் பகுதியை 1722 முதல் 1859 முடிய அயோத்தி நவாப்புகள் என்ற பெயரில் 136 ஆண்டுகள் ஆண்டனர். 

அயோத்தி நவாப்புகள் பிரித்தானியர்களின் துணைப்படைத் திட்டத்தை ஏற்றதால், மே, 1816 முதல் பிரித்தானியக் கிழக்கிந்தியக் கம்பெனியின் பாதுகாப்பிற்குட்பட்ட சுதேச சமஸ்தானமாக விளங்கியது. 

அயோத்தி நவாப், 1857 சிப்பாய்க் கிளர்ச்சியையை தனது இராச்சியப் பகுதியில் அடக்க திறனற்று போனார். டல்ஹவுசி பிரபு அறிவித்த அவகாசியிலிக் கொள்கையின் படி, அயோத்தி நவாப் ஆட்சி செய்வதற்குத் தகுதியற்றவர் எனக் காரணம் காட்டி, 1859ல் அவத் இராச்சியத்தை, பிரித்தானிய இந்தியாவின் ஆட்சியில் இணைத்தனர்.

அயோத்தி இராச்சியத்தில், தற்கால உத்தரப் பிரதேச மாவட்டங்களான அம்பேத்கர்நகர், பகராயிச், பலராம்பூர், பாரபங்கி, பஸ்தி, பைசாபாத், கோண்டா, ஹர்தோய், லக்கிம்பூர், லக்னோ, பிரத்தாப்புகர், ரேபரேலி, சிராவஸ்தி, சுல்தான்பூர், சித்தார்த்நகர், உன்னாவு, சீத்தாபூர் மற்றும் கங்கை சமவெளியின் தெற்கு பகுதிகளான கான்பூர், பதேபூர், கௌசாம்பி, அம்ரேகா மற்றும் அலகாபாத் என 22 மாவட்டங்கள் இருந்தது. 

18ம் நூற்றாண்டில் அயோத்தி இராச்சியத்தின் மக்கள்தொகை 3 மில்லியனாக இருந்தது கணித்துள்ளனர். மக்கள்தொகையில் பெரும்பான்மையினர் இந்துக்களே. சமசுகிருதம் மற்றும் பாரசீக மொழிகள் கலந்த அவதி மொழி பேசப்பட்டது. 


 


</doc>
<doc id="411303" url="https://ta.wikipedia.org/wiki?curid=411303" title="சரளா தேவி சாதுராணி">
சரளா தேவி சாதுராணி

சரளா தேவி சாதுராணி "(Sarala Devi Chaudhurani" (வங்கமொழி:সরলা দেবী চৌধুরানী) (9 செப்டம்பர் 1872 – 1மாகத்து 1945) இந்தியாவில் பாரத் மகளிர் மகாமண்டலம் எனும் முதல் மகளிர் அமைப்பை அலகாபாத்தில் 1910 இல் நிறுவிய பெண்மணியாவார். ஐதன் முதன்மையான இலக்கு பெண்கல்வியை வளர்த்தெடுப்பதாகும்மிது இலாக்குர், அலகாபாத், தில்லி, கராச்சி, அமிர்தசர்,ஐதராபாத், கான்பூர், பாங்கூரா, அசாரிபாகு, மிட்னாபூர், கொல்கத்தா ஆகிய இடங்களில்தைந்தியா முழுவதும் உள்ள பெண்களின் நலங்களை மேம்படுத்த பல அலுவலகங்களைத் திறந்தது.

இவர் 1905 இல் இதழியலாறான பண்டித இராம்பூஜ் தத் சவுதரியை (1866–1923) மணந்தார்.



</doc>
<doc id="411317" url="https://ta.wikipedia.org/wiki?curid=411317" title="அணைவுச் சேர்மங்கள்">
அணைவுச் சேர்மங்கள்

அணைவுச் சேர்மம் (Coordination Compound) என்பது நிறைவுற்றதாகத் தோற்றமளிக்கும் வெவ்வேறு மூலக்கூறுகளின் சேர்க்கையினால் உருவாகும் சேர்மமாகும். இச்சேர்மமானது தனது தனித்துவத்தை திண்ம நிலையிலும், திரவ நிலையிலும் தக்க வைத்துக் கொள்ளும் தன்மை உடையது. மற்றொரு வகையான வரையறையானது, லூயி அமிலமும், லூயி காரமும் இணைந்து பெறப்படும் சேர்மங்கள் அணைவுச் சேர்மங்கள் எனவும், அவை தாம் பெற்றுள்ள அயனிகளைக் கரைசலில் தருவதில்லை எனவும் கூறுகிறது. அணைவுச் சேர்மம் என்பது ஒரு மைய உலோக அணுவையும், அதைச் சூழ்ந்துள்ள ஈனிகள் என்றழைக்கப்படும் அலோக அணுக்கள், அல்லது தொகுதிகள் ஆகியவற்றுடன் ஈதல் சகப்பிணைப்பு அல்லது ஈந்திணைப் பிணைப்பினைக் கொண்டுள்ள வேதியியல் அமைப்புகளைக் கொண்டுள்ள வேதிச் சேர்மமாகும்.
ஒரு எதிர்மின் அணைவுச் சேர்மத்தில் ஒரு எதிர்மின் அணைவு அயனியும், ஒரு நேர்மின் எளிய அயனியும் உள்ளன.
ஒரு நேர்மின் அணைவுச் சேர்மத்தில் ஒரு நேர்மின் அணைவு அயனியும், ஒரு எதிர்மின் எளிய அயனியும் உள்ளன.
சில அணைவுச் சேர்மங்களி் நேர்மின் மற்றும் எதிர்மின் அயனிகள் அணைவு அயனிகளாவே உள்ளன 


</doc>
<doc id="411335" url="https://ta.wikipedia.org/wiki?curid=411335" title="வங்காள நவாபுகள்">
வங்காள நவாபுகள்

வங்காள நவாபுகள் (Nawabs of Bengal or Nawab Nizam of Bengal and Orissa) முகலாயப் பேரரசின் வங்காளம், ஒடிசா, பிகார் மற்றும் முர்சிதாபாத் பிரதேசங்களின் நவாப் நிசாம் எனும் ஆளுநர்கள் ஆவர். 

வங்காள நவாபுகள் முகலாயப் பேரரசின் பிரதிநிதிகளாக பெயரளவில் இருப்பினும், 1717 - 1765க்கு இடைப்பட்ட காலங்களில், வங்காள மாகாணத்தின் தன்னாட்சியாளர்களாகவே விளங்கினர். 

வங்காளத்தின் இறுதி நவாப் சிராஜுதின் உத் தௌலாவை, 1757ல் நடைபெற்ற பிளாசிப் போரின் போது, பிரித்தானிய கிழக்கிந்தியக் கம்பனி படைத்தலைவர்களிடம், மிர் ஜாஃபர் என்ற படைத்தலைவர் காட்டிக் கொடுத்ததால், அவருக்கு வஙகாள நவாப் பதவியை ஆங்கிலேயர்கள் பரிசாக அளித்தனர். 

1765 முதல் 1772 முடிய பிரித்தானிய கிழக்கிந்தியக் கம்பனிக்கு அடங்கிய வங்காள பொம்மை நவாபுகள் ஆண்டனர். 1772ம் ஆண்டிலிருந்து வஙகாளத்தை பிரித்தானியர்களின் நேரடி ஆட்சியின் கீழ் சென்றது. 

1793ம் ஆண்டு முதல் கிழக்கிந்தியக் கம்பெனி ஆட்சியினர், வங்காள நவாபுகளின் ஆளுநர் பதவிகளை பறித்துக் கொண்டு, அதற்கு பதிலாக ஓய்வூதியம் வழங்கினர். 

நவம்பர், 1880ல் வங்காளத்தின் இறுதி நவாப் மன்சூர் அலி கானுக்குப் பதிலாக அவரது மகன் அசன் அலி மிர்சாவை வங்காளம் மற்றும் முர்சிதாபாத் நவாபாக பிரித்தானிய இந்தியாவின் ஆட்சியாளர்கள் நியமித்தனர். . 1880ல் வங்காள நவாபுகளின் பட்டங்களை ஆங்கிலேயர்கள் பறித்தனர். 

1947ல் இந்தியப் பிரிவினைக்குப் பின்னர், வங்காள மாகாணத்தில் சுதேச சமஸ்தானங்கள் இந்தியா மற்றும் கிழக்கு பாகிஸ்தானுடன் இணைக்கப்ப்பட்டது. முர்சிதாபாத், 17 ஆகஸ்டு 1947ல் இந்தியாவுடன் இணைக்கப்பட்டது. முர்சிதாபாத் நவாப்புகளின் இறுதி வாரிசு 1969ல் வாரிஸ் அலி மிர்சாவுடன் முடிவுற்றதாக இந்திய அரசு அறிவித்தது. 

வங்காளம் மற்றும் முர்சிதாபாத்தை 1717 முதல் 1880 முடிய நசிரி, அப்சர் மற்றும் நஜபி என மூன்று இசுலாமிய வம்ச நவாபுகள் ஆண்டனர்.

நசிரி வம்ச நவாபுகள் 1717 முதல் 1740 வரையும், அப்சர் வம்ச நவாபுகள் 1740 முதல் 1757 வரையும் ஆண்டனர். வங்காளத்தை மூன்றாவதாகவும், இறுதியாக ஆண்டவர்கள் நஜபி இசுலாமிய நவாபுகள் ஆவார்.

முகலாயப் பேரரசில் செழிப்பு மிக்க மாகாணம் வங்காளம் ஆகும். 1700ல் முகலாயப் பேரரசின் வீழ்ச்சி காலத்தில், வங்காள நவாபுகள் பெயரளவிற்கு முகலாயப் பேரரசின் பிரதிநிதிகளாக வங்காளத்தை ஆண்டாலும், தங்களது படைகளை வலுப்படுத்தி தன்னாட்சியுடன் ஆண்டனர். 

மராத்தியர்கள் 1741 முதல் 1748 வரை ஆறு முறை வங்காளத்தின் மீது படையெடுத்தனர். இப்படையெடுப்புகளின் போது, மராத்தியப் படைத்தலைவர் இரகுநாதராவ், வங்காள நவாபுகள் ஆண்ட தற்கால ஒடியாவின் பகுதிகளை கைப்பற்றினார். மராத்தியப் படையெடுப்புகளால் பிகார், வங்காளம், ஒடிசா பகுதிகளின் பொருளாதாரம் பாதிப்படைந்தது.

1751ல் வங்காள நவாப் அலிவர்த்தி கான், மராத்தியர்களுடன் செய்து கொண்ட போர் ஒப்பந்தப்படி, வங்காள நவாபுகள் தங்களின் ஆட்சிப் பகுதியான ஒடிசாவின் பெரும்பகுதிகளை மராத்தியர்களுக்கு விட்டுக்கொடுத்ததுடன், ஆண்டுக்கு 12 இலட்சம் ரூபாயும் கப்பம் கட்ட வேண்டியதாயிறு. 

1750களில் மராத்தியப் படைகளால், முகலாயப் பேரரசின் முதுகெலும்பு முறிக்கப்பட்ட நிலையில், பேரரசு முழுவதும் தன்னாட்சி கொண்ட சிறிதும், பெரிதுமான புதிய இராச்சியங்கள் உருவாயின.

1757ல் நடைபெற்ற பிளாசி சண்டையில், வங்காள நவாப் சிராச் உத் தவ்லாவை, கிழக்கிந்தியக் கம்பெனி படைத்தலைவர் ராபர்ட் கிளைவ் வெற்றி கொண்டார். இப்போருக்குப் பின்னர் வங்காள நவாபுகள், ஆங்கிலேயப் படைகளின் பாதுக்காப்பில், பொம்மை நவாபுகளாக வங்காளத்தை ஆண்டனர். 

பிளாசிப் போரில் ஆங்கிலேயர்களுக்கு உதவிய மீர் ஜாபரை பாரட்டும் விதமாக, சிராச் உத் தவ்லாவிற்கு பதிலாக வங்காள நவாபாக நியமித்தனர். 

வங்காள நவாபு மிர் ஜாஃபர் மற்றும் அயோத்தி நவாபு ஆகியோர் டச்சுக் கிழக்கிந்தியக் கம்பனியுடன் கூட்டுச் சேர்ந்து ஆங்கிலேயப் படைகளை, 1764ல் பிகாரில் உள்ள பக்சாரில் நடைபெற்ற பக்சார் சண்டையில், ஆங்கிலேயப் படைகள் வங்காள நவாபு மற்றும் அயோத்தி நவாபுகளின் படைகளை வென்றனர்.

போரின் முடிவில் 12 ஆகஸ்டு 1765 அன்று முகலாயப் பேரரசர் ஷா ஆலமிற்கும், கிழக்கிந்திய கம்பெனிக்கும் இடையே அலகாபாத் ஒப்பந்தம் ஏற்பட்டது. இந்த ஒப்பந்தப்படி, வங்காளம், பிகார் மற்றும் ஒடிசா உள்ளிட்ட கிழக்கிந்தியாவின் மக்களிடம் கிழக்கிந்திய கம்பெனி நேரடியாக வரி வசூலிக்கும் உரிமை பெற்றது. மேலும் அயோத்தி நவாப் சுஜா உத்-தவுலா அலகாபாத் ஒப்பந்தத்தில் கையெழுத்திட்டு, கம்பனியாருடன் அமைதி ஏற்படுத்திக் கொண்டார். 

மேலும் வங்காள மாகாணத்தின் பெரும் பகுதிகளில் நிலவரி வசூலிக்கும் உரிமையை கிழக்கிந்தியக் கம்பெனியினர் பெற்றனர்.
1774ல் பிரித்தானியக் கிழக்கிந்தியக் கம்பெனியின் இந்தியத் தலைமை ஆளுநர் ஆக பதவியேற்ற வாரன் ஹேஸ்டிங்ஸ், 1765ல் வங்காளத்தை கிழக்கிந்தியக் கம்பெனியின் ஆட்சிப் பகுதியாக வங்காள மாகாணமாக நிறுவினர். கொல்கத்தா நகரம் வங்காள மாகாணத்திற்கு தலைநகரானது. இந்தியத் தலைமை ஆளுநர் வாரன்ஹேஸ்டிங்ஸ், வங்காள நவாபுகளுக்கு பணியிலிருந்து ஓய்வு கொடுத்து, மாதந்தோறும் ஓய்வூதியம் வழங்கினர்.

சர்பராஸ் கான் மற்றும் மீர் ஜாபர் ஆகியோர் மட்டுமே இரண்டு முறை வங்காள நவாபுகளாக பதவியில் இருந்தனர்.1717ல் முர்சித் குயுலி கானால் நிறுவப்பட்ட வங்காள நவாபுகளின் ஆட்சி, முர்சிதாபாத் நவாப் மன்சூர் அலி கானுடன் 1881ல் நிறைவுற்றது.

ஆங்கிலேயர்களால் 1881ல் வங்காள நவாபுகளின் பட்டங்கள் பறித்த பிறகு, அப்பட்டங்கள் முர்சிதாபாத் நவாபுகளுக்கு வழங்கப்பட்டது.1971ல் இந்திய அரசால் முர்சிதாபாத் நவாப் பட்டங்கள் பறிக்கப்பட்டது. 




</doc>
<doc id="411349" url="https://ta.wikipedia.org/wiki?curid=411349" title="விச்துலா ஆறு">
விச்துலா ஆறு

விச்துலா ("Vistula", ; ஒலிப்பு:விஸ்வா; ) போலந்தின் மிகப் பெரியதும் மிக நீளமானதுமான ஆறு. இதன் நீளம் 1,022 கிமீ (635 மைல்கள்). விச்துலா ஆற்றின் வடிநிலப் பரப்பு 193,960 கிமீ (74,890 ச மைல்), இதில் 168,868 கிமீ (65,200 சதுரமைல்) போலந்தில் உள்ளது. இது போலந்தின் நிலப்பரப்பில் 54% ஆகும். மற்ற வடிநிலப்பரப்பு பெலருஸ், உக்ரைன், சிலோவாக்கியா நாடுகளில் பரந்துள்ளது.

விச்துலா ஆறு தெற்கு போலந்தில் பரனியா கோரா என்றவிடத்தில் உற்பத்தியாகிறது. கடல்மட்டத்திலிருந்து 1,220 மீட்டர்கள் (4,000 அடி) உயரத்தில் சிலேசிய பெஸ்ட்கிட்சில் (மேற்கத்திய கார்பத்தேயக் குன்றுகள்) இவ்விடம் அமைந்துள்ளது. துவக்கத்தில் வெள்ளைச் சிறு விச்துலா ("Biała Wisełka") எனவும் கருஞ்சிறு விச்துலா ("Czarna Wisełka") என இரு கிளைகளாக உள்ளது. போலந்தின் பரந்த சமவெளியில் தொடர்ந்து ஓடி பல பெரிய போலிய நகரங்களினினூடே செல்கிறது. சில முக்கிய நகரங்களாவன: கிராக்கோவ், சன்டோமீர்சு, வார்சாவா, பிளாக், விசுவாவெக், தோருன், பைட்கோசுசு, கதான்ஸ்க். இந்த ஆறு விச்துலா காயலில் ("Zalew Wiślany") கலக்கிறது; அல்லது நேராக பால்டிக் கடலின் கதான்ஸ்க் விரிகுடாவில் கலக்கிறது. இதன் கழிமுகத்தில் பலகிளையாறுகளாகப் பிரிந்துள்ளது.



</doc>
<doc id="411350" url="https://ta.wikipedia.org/wiki?curid=411350" title="தராவீஹ்">
தராவீஹ்

தராவீஹ் () என்பது சுன்னி இசுலாமியர் ரம்ஜான் எனும் இசுலாமிய மாதத்தில் இரவு நேரத்தில் மேற்கொள்ளும் சிறப்புத் தொழுகை ஆகும்.


ஹனஃபி (Hanafi) மற்றும் ஷாஃபி (Shafi') இஸ்லாம் மார்க்க அடிப்படையில் தராவீஹ் பிரார்த்தனையானது இரட்டை ரக அத்துகளாக (raka'āt) 08/12/20 என்று மேற்கொள்ளப்படும். ஒவ்வொறு இரட்டை ரக அத்துக்கும் பின்னர் ஒரு இடைவெளி எடுத்தும் பின்னர் ஒவ்வொறு  4(2+2) ரக அத்துக்கும் பின்னர் ஒரு வேண்டுதலுடனும் இத் தொழுகை மேற்கொள்ளப்படும். ஒவ்வொரு ஆண்டிலும்  இஸ்லாமிய காலண்டரின்படி ரமலான் மாதத்தில் மட்டும், இஷா தொழுகைக்குப்பின் இந்த தராவீஹ் தொழுகை மேற்கொள்ளப்படும். ரமலான் மாதத்திற்கு பிறைச்சந்திரன் தோன்றிய இரவு முதல் தராவீஹ் தொழுகை தொடங்கும். இது ரமலான் மாதம் முழுமையும் நீடிக்கும். சுன்னி முஸ்லிம்களின் நம்பிக்கைப்படி இக்காலத்தில் தராவீஹ் தொழுகை மூலமாக  குர்ஆன் முழுவதையும் "முழுமையான பாராயணம்" செய்து முடிப்பது ஒரு மத அனுட்டானம் ஆகும். ரமலான் மாதத்தில் ஓர் இரவில் திருக்குர் ஆனின் ஓர் அத்தியாயத்தை முடிப்பது விரும்பத்தக்கதாகக் கருதப்படுகிறது. ஆனால், கட்டாயமில்லை


</doc>
<doc id="411354" url="https://ta.wikipedia.org/wiki?curid=411354" title="வங்காள சுல்தானகம்">
வங்காள சுல்தானகம்

வங்காள சுல்தானகம் (Bengal Sultanate); ( "Bangālah", ) and Shahi Bangalah ( சாகி பங்களா, ))தில்லி சுல்தான்கள் 14ம் நூற்றாண்டில் பல்வேறு இராச்சியங்களாக சிதறியிருந்த வங்காள பிரதேசங்களை தில்லி சுல்தான்கள் கைப்பற்றி ஒன்றிணைத்தனர். 
தில்லி சுல்தானகத்தின் ஆளுநர்களாக வங்காள சுல்தான்கள் 1352 முதல் 1576 முடிய ஆண்டனர். பின்னர் முகலாயப் பேரரசு காலத்தில் வங்காள நவாபுகள் வங்காளத்தை ஆண்டனர். வங்காள சுல்தான்கள், பாரசீக நாட்டின் சியா இசுலாம் பிரிவைச் சேர்ந்தவர்கள். பாரசீக மொழி மற்றும் பண்பாட்டை பின்பற்றுபவர்கள். 

தெற்காசியாவின் கிழக்கு பகுதியையும், தென்கிழக்காசியாவையும் இணைக்கும் வங்காள சுல்தானகத்தை ஐந்து இசுலாமிய வம்ச சுல்தான்கள் ஆண்டனர்.

சிட்டகாங் பகுதியில் போர்த்துகேயர்களுக்கு வணிகம் மற்றும் தொழிற்சாலைகள் நிறுவ வங்காள சுல்தான்கள் அனுமதி அளித்தனர்.

1537ல் ஆப்கானிய படைத்தலைவர் சேர் சா சூரி வங்காள நவாபுகளை வென்று வங்காளத்தை கைப்பற்றினார். சேர் சா சூரியின் இறப்பிற்குப் பின்னர் 1576-இல் முகலாயப் பேரரசர் அக்பர் காலத்தில் ராஜ்மகால் போரின் முடிவில் வங்காள சுல்தானகம் முடிவிற்கு வந்தது. 

1338ல் வங்காளத்தின் மீதான தனது கட்டுப்பாட்டை தில்லி சுல்தான்கள் இழந்ததைப் பயன்படுத்திக் கொண்ட வங்காள ஆளுநர் சுல்தான் பக்ருத்தீன் முபாரக் ஷா சோனார்கோனிலும், சுல்தான் அலாவூதீன் அலி ஷா லக்நௌட்டியிலும், சுல்தான் சம்சுதீன் இலியாஸ் ஷா சட்கோனிலும் தனித்தனி சுல்தானகங்களை நிறுவி, வங்காளத்தின் பிரதேசங்களை தன்னாட்சியுடன் ஆண்டனர்.

துருக்கிய இனத்தவரான இலியாஸ் ஷா வம்சத்தினர் வங்காளப் பகுதிகளை 1490 வரை ஆண்டனர்.

1494ல் இலியாஸ் ஷா சுல்தான்களின் பிரதம அமைச்சராக இருந்த அலாவுதீன் உசைன் ஷா, வங்காளத்தைக் கைப்பற்றி 1519 வரை ஆண்டார். அலாவுதீன் உசைன் ஷாவின் வழிவந்தவர்கள் வங்காளத்தை 1538 வரை ஆட்சி செய்தனர்.
அலாவுதீன் உசைன் ஷா வம்சத்தின் வங்காள சுல்தானகத்தில் வங்காளத்தின் கிழக்கில் அரக்கான், அசாம், திரிபுரா மற்றும் தெற்கில் ஒடிசா பகுதிகள் இருந்தன. 

இச்சுல்தானியர்களின் ஆட்சியின் போது, சிட்டகாங் பகுதியில் போர்த்துகேய கிழக்கிந்தியக் கம்பனியினருக்கு குடியிருப்புகள் அமைத்துக் கொண்டு, வணிகம் மற்றும் தொழில் செய்ய அனுமதி வழங்கப்பட்டது. ஆப்கானியப் படைத்தலைவர் சேர் சா சூரி, வங்காளத்தைக் கைப்பற்றினார். பின்னர் 1540ல் முகலாயப் பேரரசர் உமாயுனை வென்று தில்லிப் பேரரசர் ஆனார். செர் ஷா சூரி வங்காளத்தையும், பெசாவரையும் இணைக்கும் 2,500 கிமீ நீளமுள்ள பெரும் தலைநெடுஞ்சாலையை அமைத்தார். பாபர் காலத்தில் வங்காள சுல்தான்களை வென்று, வங்காளத்தை மீண்டும் முகலாயப் பேரரசில் இணைத்தார். முகலாயப் பேரரசர் அக்பர் காலத்தில், 1576ல் ராஜ்மகால் போரின் முடிவில் வங்காள சுல்தானகம் முடிவிற்கு வந்து, வங்காளம் முகலாயப் பேரரசில் இணைக்கப்பட்டது. 




</doc>
<doc id="411357" url="https://ta.wikipedia.org/wiki?curid=411357" title="பிரேம் சவுத்ரி">
பிரேம் சவுத்ரி

பிரேம் சவுத்ரி ("Prem Chowdhry") ஓர் இந்தியச் சமூக அறிவியலாளரும் வரலாற்றாளரும் ஆவார். இவர் புதுதில்லியில் உள்ள இந்திய வரலாற்று ஆராய்ச்சி மன்றத்தின் முதுநிலைக் கல்வியியல் ஆய்வுறுப்பினர் ஆவார். இவர் ஒரு பெண்ணியவாதி ஆவார். குடும்ப ஏற்பாட்டு திருமணங்களை மறுக்கும் இணைகள் மீதான வன்முறையைத் தாக்குபவர்.

இவர் பாலின ஆய்வறிஞர்; அரசியல் பொருளியலில் வல்லுனர்; இந்திய நாட்டின் ஆரியானா மாநிலச் சமூக வரலாற்று அறிஞர். ] இவர் அர்த்துவாரி லாலின் மகள் ஆவார். இவர் பெயர்பெற்ர கல்வியாளரும் ஆரியானா மாநில இந்தியத் தேசியப் பேராயக் கட்சி சட்டமன்ற உறுப்பினரும் ஆவார்.

இவர் மகளிர் ஆய்வு மையத்தின் வாழ்நாள் உறுப்பினர். இவர் இந்திய சமூக அறிவியல் ஆராய்ச்சி மன்றம் நடத்தும் புதுதில்லியில் உள்ள தற்காலவியல் ஆய்வு மையத்தில் பணிபுரிந்துள்ளார்; அப்போது இவர் ஜவகர்லால் நேரு அருங்காட்சியகம், நூலகப் பிரிவில் இருந்தார்.

இவர் ஜவகர்லால் நேரு ப்ல்கலைக்கழகத்தின் முன்னாள் மானவர் ஆவார்; இவர் இந்தியப் பல்கலைக்கழக நல்கைக் குழுவின் தொழில்முறை ஆய்வுறுப்பினர் ஆவார்.

இவர் தானே பயின்று வளர்ந்த ஓவியராவார். இவரது ஓவியங்கள் இந்தியத் தேசிய கலையரங்கிலும் இலலித் கலைக் கல்விகழகத்திலும் உள்ளன. பின்னது இந்தியத் தேசிய நுண்கலைக் கல்விக்கழகம் ஆகும். இவர் 1970 இல் இருந்தே தன் ஓவியங்களைக் காட்சிப்ப்டுத்தி வருகிறார். இவை இந்தியாவில் பெண்களின் நிலையைப் படம்பிடிக்கின்றன.




</doc>
<doc id="411398" url="https://ta.wikipedia.org/wiki?curid=411398" title="நோவசிபீர்சுக்">
நோவசிபீர்சுக்

நோவசிபீர்ஸ்க் ("Novosibirsk" ) உருசியாவில் மிகுந்த மக்கள்தொகை உடைய நகரங்களில் மூன்றாவது ஆகும்; மாஸ்கோவும் சென். பீட்டர்ஸ்பேர்க்கும் முந்தியவையாம். ஆசிய உருசியாவில் மிகுந்த மக்கள்தொகை கொண்ட நகரமாக விளங்குகின்றது. 2010 கணக்கெடுப்பின்படி இதன் மக்கள்தொகை1,473,754. தவிரவும் இந்நகரம் நோவசிபீர்சுக் மாகாணம் மற்றும் சைபீரிய கூட்டரசு மாவட்டம் ஆகியவற்றின் நிர்வாகத் தலைநகராக விளங்குகின்றது. 

நோவசிபீர்சுக் நகரம் சைபீரியாவின் தென்மேற்குப் பகுதியில் ஓபு ஆற்றுப் பள்ளத்தாக்கை அடுத்து ஓபு ஆற்றங்கரையில் அமைந்துள்ளது. நோவசிபீர்சுக் புனல்மின் நிலையத்திற்காக அணை கட்டப்பட்டு நகரத்தின் அருகே பெரும் நீர்த்தேக்கமாக உள்ளது. இந்த நகரம் பத்து மாவட்டங்களாகப் பிரிக்கப்பட்டுள்ளது. நகரத்தின் பரப்பளவு 502.1 சதுர கிமீ (193.9 ச மை) மாஸ்கோவிலிருந்து கிழக்கில் 2,800 கி.மீ (1,700 மை) தொலைவிலும் எக்கத்தரீன்பூர்க்கிலிருந்து கிழக்கே 1,400 கிமீ (870 மை) தொலைவிலும் அமைந்துள்ளது.

நோவசிபீர்சுக் என்ற பெயரை "புதிய சைபீரியா" என மொழியாக்கம் செய்யலாம். 1893 முதல் 1925 வரை இந்த நகரம் நோவோனிகோலயெவ்ஸ்க் என அழைக்கப்பட்டது. 

இந்த நகரின் தெற்கே உள்ள உகோக் சமவெளி யுனெஸ்கோவின் உலகப் பாரம்பரியக் களமான "ஆல்டாய் தங்க மலைகளின்" அங்கமாகும். இங்குள்ள வானிலை ஐரோப்பிய பெருநில வானிலையாகும். மிகவும் கடுமையான குளிரும் பனிப்பொழிவுமான குளிர்காலமும் வெப்பமான உலர் வேனிற்காலமும் கொண்டது. வேனிற்கால வெப்பநிலை 20 முதல் 25 °C (75 °F) வரையும் குளிர்கால வெப்பநிலை -18 முதல் -20 °C (0 °F) வரையும் நிலவுகிறது; குளிர்காலத்தில் வெப்பநிலை -40 °C (-40 °F) வரையும் வேனிற்காலத்தில் வெப்பநிலை 35-40 °C (100 °F) வரையும் செல்லலாம். மீயுயர் வெப்பநிலைக்கும் மீகுறை வெப்பநிலைக்கும் இடையேயான வேறுபாடு 88 °C (158 °F). பெரும்பாலும் சூரிய ஒளி காணப்படுகின்றது; சராசரியாக ஆண்டுக்கு 2880 மணிகள் சூரிய ஒளி கிடைக்கின்றது.

இயந்திரங்கள் தயாரிப்பு, உலோகவியல் ஆகியவை முதன்மை தொழில்களாக உள்ளன. நோவசிபீர்சுக் மாநிலப் பல்கலைக்கழகம் இங்குள்ளது. மற்றும் பல கல்வி நிறுவனங்களும் அறிவியல் ஆய்வகங்களும் அமைந்துள்ளன. நோவசிபீர்சுக்கின் ஓபரா, பாலே புகழ்பெற்றது; பல குழுக்களும் அரங்கங்களும் இங்குள்ளன.


</doc>
<doc id="411410" url="https://ta.wikipedia.org/wiki?curid=411410" title="எஸ். செல்லமுத்து">
எஸ். செல்லமுத்து

சங்கரப்பிள்ளை செல்லமுத்து ("Sangarapillai Sellamuttu", 25 பெப்ரவரி 1916 - 1993) இலங்கைத் தமிழ் அரசியல்வாதியும், வழக்கறிஞரும், தொழிலதிபரும் ஆவார். இவர் கொழும்பு மாநகர சபை முதல்வராக 1951 இல் தெரிவு செய்யப்பட்டார்.

சங்கரப்பிள்ளை யாழ்ப்பாணம், மானிப்பாயைச் சேர்ந்த அதிகார் ஏ. செல்லமுத்து என்பவருக்கு நான்காவது மகனாகப் பிறந்தார். கொழும்பு ரோயல் கல்லூரியிலும், பின்னர் கேம்பிரிட்ச் திரித்துவக் கல்லூரியிலும் கல்வி கற்றார்.

கல்வியை முடித்துக் கொண்ட இவர் வழக்கறிஞராகப் பணியாற்றினார். சர் சிற்றம்பலம் கார்டினரின் அழைப்பை ஏற்று அவரது சிலோன் தியேட்டர்சு நிறுவனத்தில் 1944 இல் இணைந்து அதன் நிதி, மற்றும் சட்ட அலுவல்களுக்குப் பொறுப்பாகப் பணியாற்றினார். 1946 இல் அதன் பணிப்பாளர் சபைக்குத் தெரிவு செய்யப்பட்டார். 1974 ஆம் ஆண்டில் அந்நிறுவனத்தின் தலைவரானார்.

உள்ளூர் அரசியலில் ஆர்வம் கொண்ட செல்லமுத்து 1951 ஆம் ஆண்டில் கொழும்பு கறுவாத்தோட்டம் வட்டாரத்தில் இருந்து ஐக்கிய தேசியக் கட்சியின் சார்பில் கொழும்பு நகர சபைக்குப் போட்டியின்றித் தெரிவு செய்யப்பட்டார். 1951 சனவரி 10 இல் இவர் கொழும்பு நகர முதல்வராகத் (மேயராக) தெரிவு செய்யப்பட்டார். இவருக்கு 17 வாக்குகளும், இவரை எதிர்த்துப் போட்டியிட்ட ரி. ருத்ரா 11 வாக்குகளைப் பெற்றார். இவரது காலத்தில் களத்துவாவை நீர் விநியோகத் திட்டம் ஆரம்பம், துரொலி பேருந்து சேவை அறிமுகம் போன்றவை குறிப்பிடத்தக்கவை ஆகும்.

கொழும்பு இந்துக் கல்லூரியின் நிறுவனர்களில் இவரும் ஒருவர் ஆவார். மோதரை சித்தி விநாயகர் கோவில் புனரமைப்பில் இவர் முக்கிய பங்கள்ளிப்பாளர் ஆவார். இவர் அரச அடைமான வங்கிப் பணிப்பாளர் சபை, மில்லர்சு, கார்கில்சு நிறுவனங்களின் பணிப்பாளர் சபைகள ஆகியவற்றில் உறுப்பினராக இருந்துள்ளார்.

சங்கரப்பிள்ளை செல்லமுத்து 1941 இல் சொக்கநாதன் தம்பையா என்பவரின் மகள் ஞானேசுவரியை (இறப்பு: மார்ச் 2002) திருமணம் புரிந்தார். இவர்களுக்கு ராஜன், உமேஷா என இரு பிள்ளைகள் உள்ளனர். செல்லமுத்து ஆகத்து 1993 இல் தனது 77வது அகவையில் காலமானார்.



</doc>
<doc id="411413" url="https://ta.wikipedia.org/wiki?curid=411413" title="நிம்ருத்">
நிம்ருத்

நிம்ருத் (Nimrud) (; ) தற்கால ஈராக் நாட்டின் நினிவே ஆளுநகரகத்தில் மோசுல் நகரத்திற்கு தெற்கில் 20 கிமீ தொலைவில் உள்ள பண்டைய நகரம் ஆகும். நிம்ருத் உலகப் பாரம்பரியக் களங்களில் ஒன்றாக யுனெஸ்கோ அறிவித்துள்ளது. 

வடக்கு மெசொப்பொத்தேமியாவில் டைகிரீஸ் ஆற்றின் கரையில் அமைந்த நிம்ருத் நகரம், கிமு 879 முதல் 706 முடிய புது அசிரியப் பேரரசின் தலைநகராக விளங்கியது.

இந்நகரம் கிமு 1350 முதல், கிமு 612ல் நினிவே போர் முடியும் வரை பண்டைய அசிரியாவின் முக்கிய நகரமாக விளங்கியது.

நிம்ருத் நகரம் 360 ஹெக்டெர் பரப்பளவு கொண்டது.பண்டைய நிம்ருத் நகரத்தின் அழிபாடுகள், தற்போதைய ஈராக் நாட்டின் நினிவே மாகாணத்தின், மோசுல் நகரத்திற்கு தென்கிழக்கில் 30 கிமீ தொலவில் உள்ள அசிரியக் கிராமமான நூமானியாவில் அகழாய்வில் கண்டெடுக்கப்பட்டுள்ளது. நிம்ருத் தொடர்பான அகழாய்வுகள் 1845, 1879 மற்றும் 1949 முதல் நடைபெற்றது.
நிம்ருத் அகழாய்வில் கண்டெடுக்கப்பட்ட முக்கியத் தொல்பொருட்கள் ஈராக் மற்றும் ஐரோப்பிய நாடுகளின் அருங்காட்சியகங்களில் காட்சிக்கு உள்ளது.

விவிலியம் காலத்திய புது அசிரியப் பேரரசர் நிம்ரோத்தின் பெயரால் இந்நகரம் நிம்ருத் என அழைக்கப்படுகிறது. 

மத்திய அசிரியப் பேரரசு காலத்தில் (கிமு 1365–1050), பேரரசர் முதலாம் சல்மேனேசெர் (கிமு 1274–1245) ஆட்சியின் போது நிம்ருத் பெரு நகரம் நிறுவப்பட்டது. இருப்பினும் அசூர் நகரமே பழைய அசிரியப் பேரரசின் தலைநகரகமாக கிமு 3500 முதல் விளங்கியது. 

நிம்ருத் நகரம், புது அசிரியப் பேரரசின் தலைநகரமாக கிமு 879 முதல் 706 முடிய விளங்கியது. பேரரசர் இரண்டாம் அசூர்னசிர்பால் (கிமு 883–859) நிம்ருத் நகரத்தில் 5 கிமீ சுற்றளவில் சுவர்களுடன் கூடிய, குடியிருப்புப் பகுதிகள், பெரிய கோயில்களையும், அரண்மனைகளையும் எழுப்பினார். அரண்மனை சுவர்களில் சிற்பஙகள் செதுக்கி வைத்தார். 

2014ம் ஆண்டின் நடுவில், பண்டைய நிம்ருத் நகரத்தின் நினைவுச் சின்னங்களை, இசுலாமிய அரசு பயங்கரவாதிகள் குண்டுகள் வைத்து தகர்த்தெறிந்தனர்.

ஈராக்கின் நிம்ருத் நகரத்தின் அருகில் உள்ள மோசுல் நகர அருங்காட்சியகத்தில் இருந்த அக்காத் பேரரசின் நினைவுச் சின்னங்களை 5 மார்ச் 2015ல் இசுலாமிய அரசு பயங்கரவாதிகளால் முற்றிலும் அழிக்கப்பட்டது. 

நிம்ருத் அகழாய்வில் கண்டெடுக்கப்பட்ட தொல்பொருட்கள் உலகின் பல்வேறு அருங்காட்சியகங்களில் காட்சியில் உள்ளது





</doc>
<doc id="411447" url="https://ta.wikipedia.org/wiki?curid=411447" title="லம்மசு">
லம்மசு

லம்மசு (lamassu (ஆப்பெழுத்து: , ; சுமேரியம்:lammař; அக்காதியம்: "lamassu"; சிலநேரங்களில் லமஸ்சுஸ் என்றும் அழைப்பர்.)பண்டைய அசிரியர்களின் காவல்தெய்வம் ஆகும். லம்மசு காவல் தெய்வத்தின் சிற்பங்கள் மனிதத் தலையும், காளை அல்லது சிங்க உடலும், சிறகுகளுடன் கூடியது. 
சில தொல்லியல் ஆய்வாளர்கள் லம்மசு பெண் தெய்வத்தை பிரதிநிதித்துவம் செய்ய சித்தரிக்கப்படுகிறது எனக் கூறுகின்றனர். 
"லம்மசு" சிற்பம் இராசி மண்டலத்தின் விண்மீன்களின் கூட்டத்தை குறிப்பதாக கருதுகின்றனர்.

மனிதத் தலையும், காளையின் உடலும், சிறகுகளும் கொண்ட லம்மசு சிற்பங்களின் உடலில் அழகிய மணிகள் செதுக்கப்பட்டுள்ளது. 

கிமு 3,0000 ஆண்டுகளுக்கு முன்னர், மனிதத் தலையும், இறகுகளுடன் கூடிய இது போன்ற சிற்பங்கள், பண்டைய அண்மை கிழக்கின் எப்லா இராச்சியத்தில் முதன்முதலாகக் கண்டெடுக்கப்பட்டதாக அகழாய்வுக் குறிப்புகள் கூறுகிறது. லம்மசு சிற்பங்கள் அசிரியர்களின் வீரத்தின் அடையாளமாக குறிக்கப்படுகிறது.

அசிரியர்களின் அரண்மனை நுழைவாயில்களின் இருபுறங்களிலும் மற்றும் அரசவை மண்டபங்களிலும் லம்மசு சிற்பங்கள் காணப்படுகிறது.




</doc>
<doc id="411468" url="https://ta.wikipedia.org/wiki?curid=411468" title="டெக்கேனால்">
டெக்கேனால்

டெக்கேனால் "(Decanal)" என்பது CHCHO என்ற மூலக்கூற்று வாய்ப்பாடு கொண்ட ஒரு கரிமச் சேர்மம் ஆகும். பத்து கார்பன் அணுக்களால் ஆன ஒர் எளிய ஆல்டிகைடு சேர்மத்திற்கு இது உதாரணமாகும். 

டெக்கேனால் இயற்கையாகவே தோன்றுகிறது வாசனை திரவியங்கள் மற்றும் சுவையூட்டிகளில் இதைப் பயன்படுத்துகிறார்கள் 
ஆக்டனால், சிட்ரால் மற்றும் சினென்சால் ஆகியனவற்றுடன் சேர்ந்து டெக்கேனால் கிக்சிலியின் முக்கியமான பகுதிப்பொருளாகக் காணப்படுகிறது. 
புளித்த மாவின் நெடிக்கும் டெக்கேனால் ஒரு பகுதிப்பொருளாக உள்ளது . 

கொத்தமல்லி மூலிகையின் (கொரியண்டம் சாடிமம்) அத்தியாவசிய எண்ணெயிலும் பிரதானமான மூலப்பொருளாக (17%) டெக்கேனால் உள்ளது .

டெக்கேனால் ஆல்ககாலை ஆக்சிசனேற்றம் செய்து டெக்கேனாலைத் தயாரிக்க இயலும் . 


</doc>
<doc id="411482" url="https://ta.wikipedia.org/wiki?curid=411482" title="தார்தனெல்சு நீரிணை">
தார்தனெல்சு நீரிணை

தார்தனெல்சு ("Dardanelles", (; , ), செவ்வியல் தொன்மைக்காலத்து எல்லெசுபொன்ட் ("Hellespont")
(; , "Hellespontos", தமிழில் "எலியின் கடல்"), துருக்கியின் வடமேற்கிலுள்ள குறுகலான இயற்கை நீரிணை ஆகும். இது பன்னாட்டளவில் மிகவும் குறிப்பிடத்தக்க நீர்வழியாகும். இது ஐரோப்பா, ஆசியா கண்டங்களின் எல்லையில் அமைந்துள்ளது. ஆசிய துருக்கியையும் ஐரோப்பிய துருக்கியையும் பிரிக்கிறது. பன்னாட்டுக் கடற் போக்குவரத்தில் பயன்படுத்தப்படும் உலகின் மிகக் குறுகலான நீரிணைகளில் ஒன்றாக விளங்குகின்றது. இந்த நீரிணை மர்மரா கடலை ஏஜியன், நடுநிலக் கடல்களுடன் இணைக்கிறது. அதே சமயம் பொசுபோரசு வழியாக கருங்கடலுக்கும் வழியமைக்கிறது. தார்தனெல்சு 61 கிமீ (38 மைல்) நீளமும், 1.2 முதல் 6 கிமீ (0.75 முதல் 3.73 மைல்) அகலமும் உள்ளது. மிகுந்த ஆழப்பகுதி கனக்கலே நகரருகே இதன் மிகக் குறுகலான பகுதியில் 103 மீ (338 அடி) உள்ளது. சராசரியாக இதன் ஆழம் 55 மீ (180 அடி).
இந்த நீரிணையின் வட பகுதியில் மக்கள் குடியேற்றம் குறிப்பிடும்படி இல்லை; ஆனால் தெற்கில் 110,000 மக்கள்தொகை கொண்ட கனக்கலே நகரம் உள்ளது. 
பொசுபோரசும், தார்தனெல்சும் கூட்டாக துருக்கிய நீரிணைகள் எனப்படுகின்றன.


</doc>
<doc id="411486" url="https://ta.wikipedia.org/wiki?curid=411486" title="எலி (தொன்மவியல்)">
எலி (தொன்மவியல்)

ஹெலி ("Helle", ; ), சில நேரங்களில் அதாமசு ("Athamantis", Ἀθαμαντίς), எனப்படுவது கிரேக்கத் தொன்மவியலில் இடம்பெறும் ஓர் பாத்திரமாகும். இத்தேவதை ஜேசன் மற்றும் அர்கோனாட்சு கதையில் முதன்மையானவராக வருகிறார். 


</doc>
<doc id="411489" url="https://ta.wikipedia.org/wiki?curid=411489" title="கிழக்கு திரேசு">
கிழக்கு திரேசு

கிழக்கு திரேசு, ("East Thrace", "Eastern Thrace" (, அல்லது "திராக்கியா"; ("Trakya", , "Anatoliki Thraki"; , "Iztochna Trakiya"), தென் ஐரோப்பாவிலுள்ள, திரேசு புவியியற் பகுதியின் கிழக்கிலுள்ள, தற்கால துருக்கி குடியரசின் அங்கமாகும். இது துருக்கிய திரேசு எனவும் ஐரோப்பிய துருக்கி எனவும் அறியப்படுகின்றது. துருக்கியின் நிலப்பரப்பில் 3% உள்ள இப்பகுதியில் துருக்கியின் 14% மக்கள்தொகை உள்ளது. துருக்கியின் மற்ற பகுதிகள் புவியியல்படி தென்மேற்கு ஆசியாவிலுள்ள அனத்தோலியாவில் உள்ளன. கிழக்கு திரேசு கடல் வணிகப் போக்குவரத்து மிக்கப் பகுதியில் உள்ளதால் வரலாற்றுச் சிறப்பு மிக்கதாக விளங்குகின்றது. இப்பகுதியில் உள்ள இரு குறுகலான நீரிணைகள் நடுநிலக்கடலையும் கருங்கடலையும் இணைக்கின்றன. இதனால் உருசியா, உக்ரைன், உருமேனியா, பல்காரியா, சியார்சியா நாட்டுக் கடற்படைகளுக்கு அணுக்கம் வழங்குவதால் போர்நிலை முதன்மையும் பெறுகின்றது.


</doc>
<doc id="411500" url="https://ta.wikipedia.org/wiki?curid=411500" title="கொடியலூர் அகத்தீசுவரர் கோயில்">
கொடியலூர் அகத்தீசுவரர் கோயில்

கொடியலூர் அகத்தீசுவரர் கோயில், தமிழ்நாடு, திருவாரூர் மாவட்டம், நன்னிலம் வட்டத்தில் உள்ள சிவன் கோயிலாகும்.

 நுழைவாயிலைக் கடந்து உள்ளே செல்லும்போது விநாயகர், பலிபீடம், நந்தியைக் காணலாம். அடுத்து மூலவர் சன்னதிக்கு முன்பாக வலது புறம் எமதர்மராஜனும், இடது புறம் சனீஸ்வர பகவானும் உள்ளனர். மூலவராக அகஸ்தீஸ்வரர் உள்ளார். மூலவர் சன்னதிக்கு இடது புறம் ஆனந்தவல்லி சன்னதி உள்ளது. திருச்சுற்றில் விநாயகர், பாலசுப்பிரமணியன், விஜயலட்சுமி, சண்டிகேஸ்வரர், நவக்கிரகங்கள், பைரவர் ஆகியோரின் சன்னதிகள் உள்ளன. கோஷ்டத்தில் தட்சிணாமூர்த்தி உள்ளார்.

இக்கோயிலின் இறைவன் அகஸ்தீஸ்வரர், இறைவி ஆனந்தவல்லி.

சனீஸ்வர பகவானும், எமதர்மராஜாவும் பிறந்த தலமென்றும், அவர்கள் இங்கு வழிபட்டதாகவும் கூறப்படுகிறது. 



</doc>
<doc id="411522" url="https://ta.wikipedia.org/wiki?curid=411522" title="பறி">
பறி

பறி என்பது தமிழ் மீனவர்கள் தாங்கள் பிடித்த மீன்களை இடுகின்ற ஒரு பெட்டி ஆகும். இது பனை ஓலையில் செய்யப்பட்டதாக குடுவை போன்ற அமைப்பில் இருக்கும். இதைப் பார்ப்பதற்குச் சுரைக் குடுவை போலவே இருக்கும். குருத்தோலைகளைக் கொண்டு இவற்றைப் பின்னுவதால், நெகிழும்தன்மை கொண்டதாக இருக்கிறது. இதற்கு கையளவுள்ள சிறிய வாய் அமைத்திருக்கும். உயிருடன் பிடிக்கப்படும் மீன்கள், துள்ளி வெளியே சென்றுவிடாதபடி இருக்க ஒரு அமைப்பைக் கொண்டதாகவும் இது உள்ளது. 


</doc>
<doc id="411525" url="https://ta.wikipedia.org/wiki?curid=411525" title="அரிவட்டி">
அரிவட்டி

அரிவட்டி என்பது தமிழ்நாட்டின், கன்னியாகுமரி மாவட்டத்தில் அரிசிவடிக்கப் பயன்படுத்தப்படும் ஒரு பனை ஓலைக் கூடையாகும். இது அரிசி வடிக்கும் பெட்டியாதலால் ‘அரிவட்டி’ என அழைக்கப்படுகிறது. இது குமரி மாவட்டத்தில் மட்டும் செய்யப்படும் ஒரு பெட்டி வகை ஆகும். பெரும்பாலும் குருத்தோலைகளிலிருந்து பெறப்படும் ஈர்க்கில்களைக் கொண்டு செய்யப்பட்டுவந்தது. குருத்தோலைகள் கிடைப்பது அரிதானத தற்காலத்தில் சாரோலை ஈர்க்கில்களைக் கொண்டு செய்யப்படுகிறது. குமரி மாவட்டத்தில் புட்டு (பிட்டு) செய்ய அரிசியைத் தண்ணீரில் ஊறப்போட்டுப் பின்னர் உரலில் இட்டுக் குத்தி மாவைச் சலித்தெடுப்பார்கள். ஊறப்போட்ட அரிசியை வடித்து உலர்த்தி எடுப்பதற்காக அனைத்து வீடுகளிலும் அரிவட்டி தவறாது இடம்பெற்றிருக்கும். திருமண வீடுகளின் அரிசியைக் கழுவி நீர் வடித்து உலையில் போட அரிவட்டியைப் பயன்படுத்துவர்.


</doc>
<doc id="411530" url="https://ta.wikipedia.org/wiki?curid=411530" title="சரளா ராய்">
சரளா ராய்

சரளா ராய் "(Sarala Roy)" ( "சோரொலா ரே") ஒரு கல்வியாளரும் சமூகப் பணியாளரும் ஆவார். இவர் கொல்கத்தாவில் (முந்தைய கல்கத்தா) உள்ள கோகலே நினைவுப் பள்ளியை நிறுவியதால் பெயர்பெற்றவர்.ளைப்போது கொல்கத்தா மேற்கு வங்கத் தலைநகராகும்.

இவர் பிரம்மஞானச் சீர்திருத்தவாதியாகிய துர்கா மோகன் தாசுவின் மகளாவார். இவர் சத்தீசு இரஞ்சன் தாசு, அபலா போசு, சைலா பாலா தாசு ஆகியோரின் தங்கையாவார். இவர் சித்தரஞ்சன் தாசு, இந்தியத் தலைமை நீதிபதியாகிய சுதி இரஞ்சன் தாசு ஆகியோரின் ஒன்றுவிட்ட தங்கையாவார்ரிப்போது வங்க தேசத்தில் அமைந்த தாக்கா நகரத் தெலிர்பாகு குசும்பத்தைச் சேர்ந்தவர். இவர் கொல்கத்தா. மாநிலக் கல்லூரியின் முதல் இந்திய முதல்வராகிய பிரசன்ன குமார் ராயை மணந்தார். 


</doc>
<doc id="411538" url="https://ta.wikipedia.org/wiki?curid=411538" title="சுனிதி தேவி">
சுனிதி தேவி

சுனிதி தேவி "(Suniti Devi)" CIE (1864–1932) இந்தியாவைச் சேர்ந்த கோச்பீகார் மன்னராட்சிப் பகுதியின் மகாராணி ஆவார்.
இவர் கொல்கத்தாவைச் சேர்ந்த பிரம்மஞான அவை சீர்திருத்தவாதி கேசவ் சந்திர சென்னின் மகளாவார். 

இவர் 1932 இல் இராஞ்சியில் திடீரென இறந்தார்.

1887 - இந்தியப் பேரரசு ஆணை, இவரது கணவர் நிரிபேந்திர நாராயண் விக்டோரியா அரசி பொன்விழா ஆண்டில் கலந்து கொண்டபோது வழங்கப்பட்டது.

கோச் பீகாரில் உள்ள சாலை ஒன்று " சுனிதி சாலை" என வழங்கப்படுகிறது



</doc>
<doc id="411542" url="https://ta.wikipedia.org/wiki?curid=411542" title="மத்திய அசிரியப் பேரரசு">
மத்திய அசிரியப் பேரரசு

மத்திய அசிரியப் பேரரசு (Middle Assyrian Empire), பழைய அசிரியப் பேரரசுக்கும், புது அசிரியப் பேரரசுக்கும் இடைப்பட்ட காலத்தில், தற்கால ஈராக், சிரியா மற்றும் துருக்கிப் பகுதிகளை, கிமு 1392 முதல் கிமு 934 முடிய ஆண்ட அசிரியர்களின் இராச்சியம் ஆகும். இப்பேரரசு மித்தான்னிப் பேரரசிலிருந்து தன்னாட்சியுடன் ஆண்டது.

மத்திய அசிரியப் பேரரசர் முதலாம் எரிபா-அதாத் (கிமு 1392–1366), அசிரியர்கள் மீது மித்தான்னி பேரரசின் தாக்கம் அதிகம் கொண்டிருந்தது. பேரரசர் முதலாம் அசூர்-உபாலித் (கிமு 1365–1330) ஆட்சியில், மத்திய அசிரியப் பேரரசு அதிக வலுடன் விளங்கியது.

இப்பேரரசின் சம காலத்தில் இருந்த மித்தானி இராச்சியத்தின் மீது , அசிரியர்கள் தென்கிழக்கிலிருந்தும், இட்டைட்டுகள் வடமேற்கிலிருந்தும் அழுத்தம் தந்ததால், மித்தானிப் பேரரசின் பலம் வீழ்ச்சி கண்டது. அசிரியா மன்னர் முதலாம் அசூர்-உபாலித், மித்தானிப் பேரரசர் இரண்டாம் சுத்தார்னாவை ஒரு போர்க்களத்தில் சூழ்ச்சி செய்து வீழ்த்தி, அசிரியாவை சக்தி மிக்க பேரரசு ஆனது. அசிரியப் பேரரசர் என்லில் நிராரி (கிமு 1329–1308) ஆட்சியில் பாபிலோனை கைப்பற்றினார். அசிரியப் பேரரசர் ஆரிக்- டென் -இலி (கிமு 1307–1296) சிரியாவைக் கைப்பற்றினார். 

முதலாம் அதாத் - நிராரி (கிமு 1295–1275) ஆட்சியில், நிம்ருத் நகரம் அசிரியப் பேரரசின் தலைநகரானது. மேலும் இட்டைட்டுப் பேரரசின் பகுதிகளையும், ஆசிய மைனரையும் கைப்பற்றி பேரரசை விரிவாக்கினார். அசூர் நகரத்தில் அசிரிய தெய்வஙகளுக்கான கோயில்களும், அரண்மனைகளும் கட்டப்பட்டது.

முதலாம் சால்மனேசர் (கிமு 1274–1244) ஆட்சியில் கிமு 1274ல் உரார்த்துகளின் உரியன் இராச்சியத்தை கைப்பற்றினார். பின்னர் மித்தான்னிப் பேரரசையும் முழுவதுமாக வீழ்த்தினார்.

இட்டைட்டு பேரரசு மற்றும் எகிப்து இராச்சியத்திற்கும், அசிரியப் பேரரசு பெரும் அச்சுறுத்தலாக இருந்தது. 
அசிரியப் பேரரசர் முதலாம் துக்குல்தி - நினுர்தா (கிமு 1244–1207), மீண்டும் இட்டைட்டுகளையும், பாபிலோனியர்களையும் வென்றார். 

செப்புக் காலத்தில் மக்கள் எழுச்சியால் கிமு 1200 - 900 கால வரையிலான பண்டைய அண்மை கிழக்கு, வட ஆப்பிரிக்கா, ஆசியா மைனர், காகசஸ், பால்கன் மற்றும் மத்தியதரைக் கடல் பகுதிகள், ஆளும் வர்க்கத்தினருக்கு இருண்ட காலமாக அமைந்தது. கிமு 1056ல் அசிரியப் பேரரசர் அசூர் பெல் - காலாவின் இறப்பிற்குப் பின், அசிரியா நூறு ஆண்டுகளுக்கு தொடர்ந்து வீழ்ச்சியை சந்தித்தது. படிப்படியாக அசிரியப் பேரரசு சுருங்கி கிமு 1026ல் இப்பேரரசு அசிரியாவை மட்டுமே ஆட்சி செய்தது. கிமு 934ல் இப்பேரரசு வீழ்ச்சியுற்றது.




</doc>
<doc id="411543" url="https://ta.wikipedia.org/wiki?curid=411543" title="கொழுப்பு ஆல்டிகைடு">
கொழுப்பு ஆல்டிகைடு

கொழுப்பு ஆல்டிகைடுகள் "(Fatty aldehydes)" என்பவை திறந்த சங்கிலி வகை சேர்மங்களாகும். நீண்ட-சங்கிலி ஆல்டிகைடுகளான இவை மோனோ அல்லது ஒற்றை நிறைவுறா அல்லது பாலிநிறைவுறா சேர்மங்களாக இருக்கலாம். ஆக்டேனால், நோனேனால், டெக்கேனால், டோடெக்கேனால் அல்லது பன்னிருடெக்கேனால் உள்ளிட்ட ஆல்டிகைடுகள் கொழுப்பு ஆல்டிகைடுகள் வகையைச் சேர்ந்தவையாகும். ஆல்க்கேன்களை அடிப்படையாகக் கொண்டு கொழுப்பு ஆல்டிகைடுகளுக்கான பெயரிடல் முறை வருவிக்கப்படுகிறது. ஆல்டிகைடு குழுவுடன் ’ஆல்’ என்ற விகுதி சேர்க்கப்பட்டு இவற்றினுடைய பெயர் அடையாளப்படுத்தப்படுகிறது. 
பல்வேறு சிட்ரசு வகை பழங்களின் அத்தியாவசிய எண்ணெய்கள் போன்ற பல இயற்கை பொருட்களில் கொழுப்பு ஆல்டிகைடுகள் என்பவை இயற்கைப் பகுதிப்பொருள்களாகும். ஆரஞ்சு பழத்தோலில் ஒரு கூறாக டெக்கேனால் கானப்படுகிறது. பலவகையான பூச்சி இனங்கள் சுரக்கும் பிரமோன்களில் கொழுப்பு ஆல்டிகைடு காணப்படுகிறது. இவை தவிர பாலூட்டிகளின் இதயத் தசைகளிலும் கொழுப்பு ஆல்டிகைடுகள் காணப்படுகின்றன.
தாமிர-துத்தநாக வினையூக்கிகளைப் பயன்படுத்தி கொழுப்பு ஆல்ககால்களை ஐதரசன் நீக்கல்வினைக்கு உட்படுத்தி கொழுப்பு ஆல்டிகைடுகளைத் தயாரிக்கிறார்கள். ஆல்க்கீன்களிலிருந்து ஆக்சோ செயல்முறை மூலமாக கொழுப்பு ஆல்டிகைடுகளை பெருமளவில் தயாரிக்கிறார்கள்.
ஐதரோபார்மைலேற்றம் வழியாக ஆக்சோ செயல்முறையில் பெருமளவில் தயாரிக்கப்படும் கொழுப்பு ஆல்டிகைடுகள் நேரடியாக கொழுப்பு ஆல்ககால்கள் தயாரிக்கப் பயன்படுத்தப்படுகின்றன. வாசனைத் திரவியங்கள் தயாரிப்பில் பல கொழுப்பு ஆல்டிகைடுகள் நறுமணப்பொருளாகப் பயன்படுத்தப்படுகின்றன. பிரெஞ்சு நாட்டவரான கோகோ சேனல் அறிமுகப்படுத்திய முதலாவது வாசனைத் திரவியத்தின் குறிப்பீட்ட ஒரு மணமாக 2-மெத்திலன்டெக்கேனால் இருந்தது ஓர் உதாரணமாகும். உணவுப்பொருட்கள் மற்றும் நறுமணப் பொருள்கள் தயாரிப்பில் பயன்படுத்தப்படும் இனிப்பான டெக்கேனால் முறையே நறுமணப்பொருளாகவும் வாசனைத்திரவியமாகும் பயன்படுத்தப்படுகிறது. மற்றும் இது ஆரஞ்சுப் பழத்தோலின் வாசனையையும் நினைவூட்டுகிறது . 


</doc>
<doc id="411566" url="https://ta.wikipedia.org/wiki?curid=411566" title="ஏ. ஆர். சீனிவாசன்">
ஏ. ஆர். சீனிவாசன்

ஏ. ஆர். சீனிவாசன் (பிறப்பு: ஏப்ரல் 8, 1933) மற்றும் ஏ. ஆர். எஸ் என்றும் அழைக்கப்படும் ஆலங்குடி இராமமூர்த்தி சீனிவாசன் ஓர் இந்திய மேடை நாடக நடிகர், தொலைக்காட்சி நாடக நடிகர் மற்றும் திரைப்பட நடிகராவார். 

இவர் 1933 ஏப்ரல் மாதம் 8ஆம் நாள் சென்னையில் பிறந்தார். இவரின் தந்தை ஏ. எஸ். இராமமூர்த்தி மற்றும் தாயார் ஏ. ஆர். சரஸ்வதி. 

ஏ. ஆர். எஸ் வழக்கறிஞருக்கான சட்டக்கல்வி பயின்றவர். பிலிப்ஸ் நிறுவனத்தில் சிலகாலம் பணியாற்றியவர் மற்றும் துடுப்பாட்ட வீரராவார். இவர் சீ ஹாக்ஸ் (Sea Hawks) என்ற கழகத்துக்காகவும், தென்சென்னை மண்டலத்துக்காகவும் விளையாடியுள்ளார்.

தமிழ் நாடகவியலாளரும் திரைப்பட நடிகருமான ஒய்.ஜி. பார்த்தசாரதியால் 1964 இல் மேடைநாடகத்துறைக்கு வந்தார். ஏ. ஆர். எஸ். ஒய் ஜி பியின் யுனெடெட் ஆர்டிஸ்ட் அசோசியேசன் அமைப்பில் இணைந்து ஐம்பதாண்டுகளுக்கும் மேல் பணியாற்றியவர். வாணி கலா மந்திர், ஜெய் தியேட்டர் நிறுவனங்களின் நாடகங்களிலும் நடித்துள்ளார். பதினேழு நாடகங்களை இயக்கியுள்ளார். வெர்டிக்ட், இன்வஸ்ட்மெண்ட் அன்லிமிட்டட், அண்டர் செகரட்டரி, கண்ணன் வந்தான், மெழுகு பொம்மைகள், சுஜாதா, பாமினி, சுபேதார் சுதர்சனம் ஆகிய நாடகங்கள் இவர் நடித்த நாடகங்களுள் குறிப்பிடத்தக்கன. 

1964இல் ராமன் பரசுராமன் என்னும் தெலுங்கு மொழிப்படத்தில் அறிமுகப்படுத்தப்பட்டார். நூறுக்கும் மேற்பட்ட திரைப்படங்களில் நடித்துள்ளார். அவற்றுள் ஏறத்தாழ 27 படங்களில் காவல்துறை அதிகாரியாக நடித்துள்ளார். பல படங்களில் கிறித்துவப் பாதிரியாராகவும் நடித்துள்ளார்.

1980இல் சென்னை தொலைக்காட்சி நிலையம் தொடங்கப்பட்ட நாளிலிருந்து தொலைக்காட்சி நாடகங்களிலும் ஆவணப்படங்களிலும் நடித்துவந்துள்ளார். விஜய் தொலைக்காட்சியில் ஒளிபரப்பான அவள் தொடரிலும், கலைஞர் தொலைக்காட்சியில் ஒளிபரப்பான சூர்யபுத்திரி தொடரிலும் நடித்துள்ளார்

நடிப்புத்துறையில் பொன்விழா (ஐம்பதாண்டுகள்) கண்ட ஏ ஆர் எஸ் தமிழக அரசின் கலைமாமணி விருதினைப் பெற்றவர். 2005ஆம் ஆண்டு நாடக அகாடமி வழங்கும் நாடகரத்னா விருதினைப் பெற்றவர். மேடைநாடகத்துறையில் நடிகராய் வழங்கிய பங்களிப்பிற்காக 2011 ஆம் ஆண்டு நடுவணரசின் சங்கீத நாடக புரஸ்கார் விருதையும் பெற்றிருக்கிறார்.



</doc>
<doc id="411580" url="https://ta.wikipedia.org/wiki?curid=411580" title="ஆக்டேனால்">
ஆக்டேனால்

ஆக்டேனால் "(Octanal)" என்பது CH(CH)CHO அல்லது CHO என்ற மூலக்கூற்று வாய்ப்பாடு கொண்ட ஒரு கரிமச் சேர்மம் ஆகும். நிறமற்ற ஆல்டிகைடான இச்சேர்மம் பழத்தின் நறுமணத்துடன் காணப்படுகிறது. சிட்ரசு வகை சாறுகளில் இது இயற்கையாகத் தோன்றுகிறது. உணவுத் தொழிற்சாலைகளிலும் வாசனைத் திரவியங்கள் தயாரிப்புத் தொழிலிலும் ஆக்டேனாலை வர்த்தக முறை நறுமனமூட்டியாகப் பயன்படுத்துகிறார்கள். எப்டீனை ஐதரோபார்மைலேற்றம் செய்வதன் மூலமும், 1-ஆக்டேனாலை ஐதரசன் நீக்கவினையில் ஈடுபடுத்தியும் பொதுவாக ஆக்டேனாலைத் தயாரிப்பார்கள்.
கேப்ரைலிக் ஆல்டிகைடு அல்லது ஆல்டிகைடு சி-8 என்றும் கூட ஆக்டேனாலை அடையாளப்படுத்துகிறார்கள்.


</doc>
<doc id="411590" url="https://ta.wikipedia.org/wiki?curid=411590" title="என். ஜி. கே (திரைப்படம்)">
என். ஜி. கே (திரைப்படம்)

என். ஜி. கே (N. G. K) ஆனது வெளிவரயிருக்கின்ற ஓர் தமிழ்த் திரைப்படமாகும். இத்திரைப்படத்தை செல்வராகவன் எழுதி, சூர்யா நடிக்கும் முதல் திரைப்படமாகும். இத்திரைப்படத்தை யுவன் சங்கர் ராஜா இசையில், டி. ஆர். பிரகாஷ்பாபு மற்றும் டி. ஆர். பிரபு ஆகியோரின் டிரீம் வாரியர் பிக்சர்ஸ் தயாரித்து, ரிலையன்ஸ் என்டர்டெய்மன்ட் வெளியிட உள்ளது. இத்திரைப்படத்தில் சூர்யா, ரகுல் பிரீத் சிங், சாய் பல்லவி ஆகியோர் முன்னணி கதாபாத்திரங்களில் நடித்துள்ளனர். சனவரி 22, 2018 அன்று படப்பிடிப்பு ஆரம்பமானது. இத்திரைப்படமானது, தீபாவளி பண்டிகையான நவம்பர் 06, 2018 அன்று வெளியாகும் என அறிவிக்கப்பட்டது.



</doc>
<doc id="411595" url="https://ta.wikipedia.org/wiki?curid=411595" title="திரேசு">
திரேசு

திரேசு ("Thrace", , : "Thráke"; ; "Trakiya", ) ஐரோப்பாவின் தென்கிழக்கிலுள்ள வரலாற்றுச் சிறப்புடைய புவியியற் பகுதி ஆகும். இதனைச் சூழ வடக்கில் பால்கன் மலைகளும் தெற்கில் ரோடோப் மலைகளும் ஏஜியன் கடலும், கிழக்கில் கருங்கடலும் மர்மரா கடலும் உள்ளன. இப்பகுதிகள் தற்காலத்தில் தென்கிழக்கு பல்காரியா, வடகிழக்கு கிரேக்கம், மற்றும் துருக்கியின் ஐரோப்பிய நிலப்பகுதியாக உள்ளன. இங்கிருந்த திரேசியர்கள் பண்டைக்கால இந்தோ ஐரோப்பிய மக்கள் ஆவர். திரேசியர்கள் ஐரோப்பாவின் நடு, கிழக்கு, தென்கிழக்கு பகுதிகளில் வாழ்ந்திருந்தனர். 

திரேசின் மக்கள் தங்களை எவ்வாறாகவும் குறிப்பிட்டுக் கொள்ளவில்லை. இருப்பினும் இவர்களை திரேசியர்கள் என்றும் இப்பகுதியை திரேசு என்றும் கிரேக்கர்களே பெயரிட்டனர். திரேசியர்கள் பல பழங்குடி குழுக்களாக பிரிந்திருந்தனர். திரேசிய வீரர்கள் பெர்சிய படையில் பயன்படுத்தப்பட்டதாக அறியப்படுகிறது. அடுத்திருந்த நாட்டு அரசர் அலெக்சாந்தரின் படையில் பங்கேற்று தார்தனெல்சு நீரிணையைக் கடந்து பாரசீகப் பேரரசுடன் போரிட்டனர்.

திரேசியர்கள் பலவாறாகப் பிரிந்திருந்தமையால் ஓர் அரசியலமைப்பைக் கொண்டிருக்கவில்லை. மலை மக்களாகிய திரேசியர்கள் இயல்பான போர்வீரர்களாக இருந்தனர். சமவெளிப் பகுதிகளில் வாழ்ந்திருந்த திரேசியக் குழுக்கள் அமைதியை விரும்பினர். 

அலெக்சாந்தர் திரேசைக் கைப்பற்றியிருந்தார். பின்னர் இது விடுதலை பெற்றது. பல முயற்சிகளுக்குப் பிறகு மீண்டும் பொ.யு 46இல் குளோடியசு காலத்தில் உரோமானியர்களால் கைப்பற்றப்பட்டனர். உரோமானியர் ஆட்சியில் இது மாகாணமாகவும், பின்னர் நான்கு மாநிலங்களாகவும் பிரிக்கப்பட்டது. இறுதியில், பேரரசு அழிபட்டநிலையில் ஆயிரமாண்டுகளுக்கு சண்டைகளையும் ஆக்கிரமிப்புகளையும் திரேசு எதிர்கொண்டது. இதன் பின்னர் திரேசு என்றுமே தன்னாட்சி பெற்றதில்லை.


</doc>
<doc id="411601" url="https://ta.wikipedia.org/wiki?curid=411601" title="சுவிரா ஜெய்ஸ்வால்">
சுவிரா ஜெய்ஸ்வால்

சுவிரா ஜெய்ஸ்வால் (Suvira Jaiswal) என்பவர் இந்திய வரலாற்றாளர். பழங்கால இந்தியாவின் சமூக வரலாற்றை ஆய்வு செய்தவர். இந்தியாவில் சாதிய முறை உருவான வரலாற்றையும் இந்து மதக் கடவுள்கள் பற்றியும் ஆராய்ச்சி செய்துள்ளார்.

அலகாபாத் பல்கலைக் கழகத்தில் பயின்று வரலாறு பாடத்தில் முதுகலைப் பட்டம் பெற்றார். ராம் சரண் சர்மா என்ற வரலாற்று அறிஞரின் கீழ் ஆய்வு செய்து முனைவர் பட்டம் பெற்றார். 

1962 இல் பாட்னா பல்கலைக் கழகத்தில் பேராசியர் பணியில் சேர்ந்தார். சவகர்லால் நேரு பல்கலைக் கழக்த்தில் 1971 முதல் 1991 வரை பேராசிரியராக இருந்தார். 2007 இல் இந்திய வரலாறு பேரவையில் தலைவராகத் தேர்ந்தெடுக்கப் பட்டார்.


</doc>
<doc id="411616" url="https://ta.wikipedia.org/wiki?curid=411616" title="த மெக்">
த மெக்

த மெக் (The Meg) என்பது 2018 ஆண்டைய அதிரடி அறிம்புனைவு திகில் திரைப்படமாகும். அமெரிக்க அறிவியல் புனைவு எழுத்தாளரான ஸ்டீவ் அல்டென் எழுதி 1997இல் வெளியான மெக்: எ நாவல் ஆஃப் டீப் டெரர் என்ற புதினத்தை அடிப்படையாகக் கொண்டு டீன் ஜார்ஜாரஸ், ஜான் ஹோபர் மற்றும் எரிக் ஹோயர் ஆகியோர் எழுத, ஜான் டர்டெல்டூப் இயக்கிய திரைப்படம் இதுவாகும். இப்படத்தில் ஜேசன் ஸ்டேதம், லீ பிங்கிங்கிங், ரெய்ன் வில்சன், ரூபி ரோஸ், வின்ஸ்டன் சாவ் மற்றும் கிளிஃப் கர்டிஸ் ஆகிய நட்சத்திரங்கள் நடித்துள்ளனர். படத்தில் 75 அடி நீள உடலுள்ள மெகலோடன் சுறா கடற்பகுதியில் மனிதர்களை விரட்டி வேட்டையாடுவதாக காட்டப்பட்டுள்ளது. இப்படம் அமெரிக்க-சீன கூட்டுத் தயாரிப்பில், இரு நாடுகளிலும் 2018 ஆகத்து 10 இல், ரியல் டி 3 டி, டால்பி சினிமா, மற்றும் ஐமேக்ஸ் ஆகியவற்றில் வெளியிடப்பட உள்ளது. இப்படத்தின் தமிழ் மொழியாக்கப்படமானது தி மெக் ஆழ்கடல் அரக்கன் என்ற பெயரில் வெளியாக உள்ளது.

பல கோடி ஆண்டுகளுக்கு முன்னர் பசிபிக் பெருங்கடலை ஆண்டு வந்து தற்பொது அழிந்துவிட்டதாக கருதப்படும் ‘மெகலோடன்’ என்ற 75 அடி நீள உடலைக் கொண்ட சுறா மீண்டும் சீனக் கடற்கரையிலிருந்து சுமார் நூறு மைல்கள் தொலைவில், தட்டுப்படுகிறது. அது பலரை வேட்டையாடும் நிலையில் அதை எதிர்கொள்ளும் ஜோனாஸ் டெய்லர் (ஜேசன் ஸ்டேதம்) என்ற அமெரிக்கக் கடற்படை அதிகாரி தன் குழுவினரைக் காக்க ஈடுபடும் ஆழ்கடல் சாகசங்களே படத்துக்கு அடிப்படையாக உள்ளது.


இந்த புத்தக உரிமையை முதலில் 1997 ஆம் ஆண்டு டிஸ்னியால் வாங்கப்பட்டது, இருப்பினும் 2015 காலக்கட்டத்தில் உரிமையானது வார்னர் பிரதர்சுக்கு கைமாறியது. அந்த ஆண்டு சூன் மாதத்தில், எலி ரோத்துடன் இயக்கத்துக்கான பேச்சுவார்த்தை நடத்தப்பட்டதாகக் கூறப்பட்டது, இறுதியாக படத்தின் இயக்கமானது ஜோன் டர்டெல்டூப்பிடம் வந்து சேர்ந்தது.

நியூசிலாந்தின், மேற்கு ஆக்லாண்டில், 2016 அக்டோபர் 13 அன்று படத்தின் முதன்மைப் படப்பிடிப்பு துவங்கியது. 2017 சனவரி 11 அன்று முதன்மைப் படப்பிடிப்பு முடிவடைந்தது.

த மெக் படமானது சீனாவில் கிராவிட்டி பிக்சர்சாலும் அமெரிக்காவில் வார்னர் புரோசால் 2018 மார்ச் 2இல் வெளியிடப்படவுள்ளதாக இருந்தது. வார்னர் பிரதர்ஸ் பிக்சர்ஸ் மற்றும் சீனாவின் கிராவிட்டி பிக்சர்ஸ் நிறுவனங்கள் சீனாவில் 2018 ஆம் ஆண்டு சீன புத்தாண்டின்போது படத்தை வெளியிடுவதாக தெரிவித்தன. 2018 மார்ச் 2இல் வருவதாக எதிர்பார்க்கப்பட்ட ஆண்டு விடுமுறை நாட்கள் இரண்டு வாரங்களுக்கு முன்னதாக 2018 பெப்ரவரி 16இல் துவங்கியது. இதனால் த மெக் படத்தின் வெளியீடு 2018 ஆகத்து 10க்கு தள்ளிப்போடப்பட்டது. படத்தின் அதிகாரப்பூர்வ முன்னோட்டமானது யூடியூப்பில் 2018 ஏப்ரல் 9, அன்று வெளியிடப்பட்டது.



</doc>
<doc id="411626" url="https://ta.wikipedia.org/wiki?curid=411626" title="கம்பினாசு">
கம்பினாசு

கம்பினாசு ("Campinas", , "சமவெளி" அல்லது "புல்வெளி") பிரேசிலின் தென்கிழக்கு வட்டாரத்தில் சாவோ பாவுலோ மாநிலத்திலுள்ள ஓர் நகராட்சி. 2010 ஆண்டுக் கணக்கெடுப்பின்படி, நகரத்தின் மக்கள்தொகை 1,080,999, இது பிரேசிலின் 14வது மக்கள்தொகை மிக்க நகரமாக விளங்குகின்றது. சாவோ பாவுலோ மாநிலத்தில் மூன்றாவது மக்கள்தொகை மிக்க நகராட்சியாக உள்ளது. பெருநகர் பகுதி, கம்பினாசு பெருநகர வட்டாரம், இருபது நகராட்சிகளை உள்ளடக்கியது; இதன் மக்கள்தொகை 3,656,363.இதன் பரப்பளவு 795,697 சதுர கிலோமீட்டர்கள் (307,220 சதுர மைல்கள்).

இந்த நகரம் சாவோ பாவுலோ நகரிலிருந்து ஏறத்தாழ 90 கிமீ (56 மைல்) தொலைவில் உள்ளது. 


</doc>
<doc id="411630" url="https://ta.wikipedia.org/wiki?curid=411630" title="மித்தானி இராச்சியம்">
மித்தானி இராச்சியம்

மித்தானி இராச்சியம் (கிமு 1475 - 1275) (Mitanni) (; 
தற்கால வடக்கு சிரியா, மற்றும் தென்கிழக்கு அனதோலியாவின் பிரதேசங்களை கிமு 1475 முதல் கிமு 1275 முடிய ஆண்ட, இந்திய-ஐரோப்பிய மொழிகளில் ஒன்றான உரியன் மொழி பேசியவர்கள் ஆவார். மித்தானி இராச்சியத்தின் தலைநகரம் "வாசுகன்னி" ஆகும். 

மித்தானியர்கள் இட்டைட்டு பேரரசின் அமோரிட்டு நகரத்தை வீழ்த்தி, மெசொப்பொத்தேமியாவில் மித்தானி இராச்சியத்தை கிமு 1475ல் நிறுவினர்.

மெசொப்பொத்தேமியாவில் மித்தானியர்கள் பழைய அசிரியப் பேரரசுக்கும், மத்திய அசிரியப் பேரரசுக்கும் இடையே பெரும் வெற்றிடத்தை ஏற்படுத்தி தங்கள் இராச்சியத்தை நிறுவியவர்கள். 

துவக்கத்தில் எகிப்தின் 18வது வம்ச ஆட்சிக்கும், மித்தானியர்களுக்கும் கடும் பகை இருந்தது. இட்டைட்டுப் பேரரசின் ஆதிக்கத்தால், தங்களை காத்துக் கொள்ள மித்தானியர்களும், எகிப்தியர்களும் உடன்படிக்கை செய்துகொண்டனர்.

மித்தானியர்கள் யூப்ரடீஸ் - டைகிரீஸ் ஆறுகளுக்கு மேற்புறப் பகுதிகளை கிமு 1475 முதல் 1275 முடிய ஆண்டனர். 1275ல் மித்தானி இராச்சியம் இட்டைடுகள் மற்றும் அசிரியர்களின் தொடர் தாக்குதல்களால் 1275ல் மித்தானி இராச்சியம் வீழ்ச்சியடைந்தது. பின்னர் மத்திய அசிரியப் பேரரசில் மித்தானி ஒரு மாகாணமாக விளங்கியது. 





</doc>
<doc id="411631" url="https://ta.wikipedia.org/wiki?curid=411631" title="தமிழ் உயர்கல்வி வரலாறு">
தமிழ் உயர்கல்வி வரலாறு

தமிழ் உயர்கல்வி வரலாறு என்பது முறைசார்ந்த உயர்கல்வியில் தமிழ் இடம்பெற்றதைக் குறிப்பது ஆகும்.
ஆங்கிலேயர் காலத்தில் முறையான பள்ளிப்படிப்பைத் துவக்கி அது வளர்வதற்கு முன்பு தமிழகத்தில் திண்ணைப் பள்ளிக்கூடங்கள் வழியாகவே தமிழ் கற்பிக்கப்பட்டது. மேற்கொண்டு தமிழை ஆழமாக படிக்கவேண்டுமானால் கவிராயர்களிடம் மாணாக்கராக சேர்ந்தே கற்கவேண்டி இருந்தது. தமிழ்நாட்டுக்கு முறையான பள்ளிப் படிப்பானது 1831இல் ஆங்கிலேயர் காலத்தில் அறிமுகமானது. அப்போது பள்ளியில் தமிழ் கற்பிக்க தேவைப்பட்ட ஆசிரியர்களை கவிராயர்கள் அளிக்கும் சான்றைக் கொண்டு நியமிக்கப்பட்டனர். காரணம் தமிழைக் கற்பிக்க முறையான கல்லூரிப் படிப்பும், கல்லூரி சான்றுகளும் இல்லாத நிலையே ஆகும்.

மதுரைத் தமிழ்ச் சங்கம் 1901 செப்டம்பர் 14 இல் துவக்கப்பட்டபிறகு தமிழ்ப் புலவருக்கான பண்டித‍த் தேர்வை அது முதலில் தொடங்கியது. இதில் "பிரவேசம்", "பாலபண்டிதம்", "பண்டிதம்" என்னும் மூன்று தேர்வுகள் நடத்தப்பட்டு பட்டங்கள் வழங்கப்பட்டன. இதற்கடுத்து திருநெல்வேலியில் தொடங்கப்பட்ட தென்னிந்தியத் தமிழ்ச் சங்கம் தமிழ்ப்புலவர் தேர்வை நடத்தத் தொடங்கியது. இந்த சங்கம் "சங்க நூற் சிறப்புப் புலவர்", "கப்பியச் சிறப்புப் புலவர்", "சமய நூற் சிறப்புப் புலவர்", "நீதி நூற் சிறப்புப் புலவர்" என்னும் நான்குவகை சிறப்புப்புலவர் தேர்வுகள் நடத்தப்பட்டன. இந்த இரண்டு இடங்களிலும் தேர்வுக்கு வருபவர்கள் நூல்பட்டியலைப் பெற்று அவர்களின் சொந்த முயற்சியில் படிக்கவேண்டிய சூழல் நிலவியது. இவை கல்லூரி, வகுப்பறை போன்ற ஏற்பாடுகளைச் சொய்துகொள்ளாமல் தேர்ச்சியை மதிப்பிட்டு பட்டம் தரும் பணியை மட்டும் செய்தன. இதனால் இவை நடத்திய தேர்வுகளும் தந்த பட்டங்களும் பல்கலைக்கழக ஏற்பு பெறாதவையாக இருந்தன. 
சென்னைப் பல்கலைக்கழகம் தமிழ்ப் புலமைக்கான வித்துவான் தேர்வை 1910இல் நடத்த‍த் தொடங்கியது. அங்கு தமிழும் சமசுகிருதமும் கலந்த மூவகைப் பாடத்திட்டங்கள் கடைபிடிக்கப்பட்டன. வித்துவான் (2அ, 2ஆ, 2இ) என மூன்றுவிதமான பட்டங்கள் தரப்பட்டன. தமிழ் மட்டும் கற்பிக்கப்படும் சூழல் எந்தக் கல்லூரியிலும், இல்லாத நிலையே இருந்த‍து. 
அச்சமயம் திருவையாறு அரசர் கல்லூரியில் சென்னைப் பல்கலைக் கழகம் மேற்குறிப்பிட்டவிதமான வித்வான் படிப்பைத் துவக்கியது. இந்தக் கல்லூரி மாவட்டக் கழகத்தின் கட்டுப்பாட்டில் இருந்துவந்தது. இந்நிலையில் 1923இல் மாவட்டக் கழகத் தலைவராக நீதிக்கட்சித் தலைவர் ஏ. டி. பன்னீர் செல்வம் பொறுப்புக்கு வந்தார். அவரின் நிர்வாகத்தின்கீழ் திருவையாறு கல்லூரி வந்தது. இதன்பிறகு திருவையாறு கல்லூரியில் தனித்தமிழ் படிப்பைத் துவக்க வேண்டுமென்ற முனைப்பில் பல தடைகளைத் தாண்டி, முதன்முதலில் தனித்தமிழ் படிப்பானது வித்வான் (2ஈ) என்ற பெயரில் அளிக்கப்பட்டது. இந்தப் பட்டம் 1972இல் தமிழ் புலவர் என மாற்றம்பெற்றது. 


</doc>
<doc id="411686" url="https://ta.wikipedia.org/wiki?curid=411686" title="தவாங் மடாலயம்">
தவாங் மடாலயம்

தவாங் மடாலயம் (Tawang Monastery) என்பது இந்திய ஒன்றியத்தின், அருணாச்சலப் பிரதேசத்தின், தவாங் மாவட்டத்தின், தவாங் நகரில் உள்ள ஒரு பௌத்த மடாலயமாகும். இந்த பௌத்தமடாலயமானது இந்தியாவிலேயே மிகப் பெரியது. உலகின் மிகப்பெரிய பௌத்தமடாலயமான திபெத்தின் லாசாவில் பொட்டலா அரண்மனை மடாலயத்துக்கு அடுத்து இரண்டாவது பெரிய மடாலயம் ஆகும். இது தவாங் ஆற்றின் பள்ளத்தாக்கில், இதே பெயரிலான சிறிய நகருக்கு அருகில், அருணாச்சலப் பிரதேசத்தின் வடமேற்குப் பகுதியில்,  திபெத்திய மற்றும் பூட்டான் எல்லைகளுக்கு அருகாமையில் உள்ளது.

தவாங் மடாலயமானது திபெத்தியில் கோல்டன் நாம்கே லாட்ஸே என அழைக்கப்படுகிறது., இது "விண்ணுலகின் சொர்க்கம்" என மொழிபெயர்க்கப்படுகிறது. இதை 5வது தலாய் லாமாவின் விருப்பத்திற்கு இணங்க. மெரிக் லாமா 1680-1681இல் நிறுவினார்.   இது மகாயான பௌத்த மதத்தின் கெலுக் பாடசாலைக்கு சொந்தமானது, மேலும் பிரித்தானிய ஆட்சிக் காலத்திலும் லாசாவின் டிரெபங் மடாலயத்தில் சமய உறவு தொடர்ந்து இருந்துவந்தது.

மடாலயம் மூன்றடு உயரப் பிரிவுகளாக உள்ளது.  இது 925 அடி (282 மீ) நீள மதிற்சுவரால் சூழப்பட்டுள்ளது. இந்த வளாகத்தில் 65 குடியிருப்பு கட்டிடங்கள் உள்ளன. மடாலய நூலகத்தில் பழங்காலத்திய மதிப்புமிக்க சமய நூல்கள் உள்ளன.

இந்த மடாலயமானது மலை உச்சிக்கு அருகில் சுமார் 10,000 அடி உயரத்தில்,   பனி-மூடிய மலைகள் மற்றும் ஊசியிலையுள்ள காடுகளோடு தவாங் ஆற்றுப் பள்ளத்தாக்கிலிருந்து காட்சியளிக்கிறது. அதன் தெற்கு மற்றும் மேற்குப் பகுதிகளின் ஓரத்தில், நீரோடைகளால் உருவான செங்குத்தான பள்ளத்தாக்குகளோடு, வடக்கில் ஒரு கிளைக் குன்றும்,  கிழக்கில் ஒரு  சரிவான தரைப் பாதையையும் கொண்டுள்ளது. மடாலயத்தின் பெயரைக் கொண்ட அருகில் உள்ள தவாங் நகரானது, சாலை, தொடர்வண்டி, வானூர்தி சேவைகள் மூலமாக நன்கு இணைக்கப்பட்டுள்ளது. அருகிலுள்ள தொடருந்து நிலையம்   280 கி.மீ (170 மைல்) தொலைவில் உள்ள பாலுக் பாங் தொடருந்து நிலையம் ஆகும். 350 கிலோமீட்டர் தொலைவில் உள்ள தேஜ்பூர் விமான நிலையம் அருகில் உள்ள விமான நிலையம் ஆகும்.


</doc>
<doc id="411689" url="https://ta.wikipedia.org/wiki?curid=411689" title="உக்யெங்லிங் மடாலயம்">
உக்யெங்லிங் மடாலயம்

உக்யெங்லிங் மடாலயம் (Urgelling Monastery) என்பது இந்திய ஒன்றியத்தின் வடகிழக்கில் உள்ள அருணாச்சலப் பிரதேசத்தில் உள்ள ஒரு பௌத்த மடாலயம் ஆகும். 6ஆவது தலாய்லாமா பிறந்த இடமான இங்கு 1847இல் இந்த மடாலயம் கட்டப்பட்டது.


</doc>
<doc id="411692" url="https://ta.wikipedia.org/wiki?curid=411692" title="பய்சுன்னிசா சவுதுராணி">
பய்சுன்னிசா சவுதுராணி

இவரது கல்வி, இலக்கியப் பணிகள் 1857 படைவீர்ர் (சிப்பாய்) கிளர்ச்சிக்குப் பிந்தைய காலத்தவையாகும். அப்போது இந்திய முசுலீம் மக்கள் முழுமையாக குடியேற்ற அரசான பிரித்தானியரின் கொடுமைக்குள்ளாகி அடிமைபட்டு உழன்றனர். பிறரிடம் இருந்து பெரிதும் பாகுபடுத்தப்பட்டனர். இந்தப் பண்பாட்டுச் சூழலில் பய்சுன்னிசா பல பெண்களுக்கான பள்ளிகளை நிறுவினார். குறிப்பாக, இவர் தனது நூலாகிய ரூப்ஜாலால் காப்பியத்தில் ஒரு முசுலீம் தலைவனைப் படைத்து எதிர்காலத்துக்கான நம்பிக்கையையும் தன்னம்பிக்கையும் ஊட்டி முசுலீம் சமுதாயத்தை துன்பத்தில் இருந்தும் அறியாமை வலையில் இருந்தும் மீட்டெடுத்தார் எனலாம்.

இவர் பெண்கல்விப் போராளி; கொடையாளர்; முனைவுமிக்க சமூகப் பணியாளர்.

சவுதுராணி காமில்லா மாவட்ட இலக்சம் சேர்ந்த பச்சிம்காவொனில் பிறந்தார். இது இன்றைய வங்கதேசத்தில் உள்ளது. இவரது தந்தையார் ரகமது அலி சவுதுரி; இவர் சாசாதா மிர்சா அவுரங்கசீப் எனவும் அழைக்கப்பட்டார்.இவர் கான் பகதூரின் நவாப் ஆவார். இவர் மொகலாயப் பேர்ரசர்களின் கால்வழியினர்; ஓம்னாபாத் பச்சிம்காவோன் பகுதி நிலக்கிழார் ஆவார். பய்சுன்னிசா முகத்திரையணிந்த மரபுவழி முசுலீம் குடும்பத்தில் பிறந்தவர்ரிவர் முறைசார் கல்வி பயிலவில்லை; ஆனால் ஓய்வு நேரத்தில் தனது நூலகத்தில் தானே கல்வி கற்றார். இவர் அரபு, பாரசீகம், சமற்கிருதம், வங்கமொழி ஆகியற்றில் சிறந்த புலமை பெற்றார். இவர் 1860 இல் அருகாமையில் நிலக்கிழாராக இருந்து தூரத்து உறவினரான மகம்மது காசியை இரண்டாம் மனைவியானார். ஆனால் இவர் இருபெண்களுக்குத் தாயாகிய பிறகு, இருவரும் மணவிலக்கு பெற்றதால் இவர் மீண்டும் தன் பெற்றோரின் குடும்பத்தில் வாழலானார்.


</doc>
<doc id="411704" url="https://ta.wikipedia.org/wiki?curid=411704" title="தீபோ கூர்த்துவா">
தீபோ கூர்த்துவா

தீபோ கூர்த்துவா ("Thibaut Nicolas Marc Courtois", பிறப்பு: 11 மே 1992) பெல்ஜியத்தைச் சேர்ந்த தொழில்முறைக் காற்பந்தாட்ட வீரர் ஆவார். இவர் பெல்ஜியத் தேசிய அணி, மற்றும் இங்கிலாந்தின் செல்சீ அணி ஆகியவற்றில் கோல்காப்பாளராக விளையாடுகிறார்.

2011 அக்டோபர் முதல் பன்னாட்டுப் போட்டிகளில் பங்கேற்று வருகிறார். 2014 உலகக்கோப்பை காற்பந்து, யூரோ 2016, 2018 உலகக்கோப்பை காற்பந்து ஆகிய போட்டிகளில் பெல்ஜிய அணியில் கோல்காப்பாளராக விளையாடினார். 2018 உலகக்கோப்பை காற்பந்து போட்டிகளில் சிறந்த கோல்பாப்பாளருக்கான தங்கக் கையுறை விருதைப் பெற்றுக் கொண்டார்.

அத்லெடிகோ மாட்ரிட்

செல்சீ

பெல்ஜியம்



</doc>
<doc id="411708" url="https://ta.wikipedia.org/wiki?curid=411708" title="சி. எஸ். அமுதன்">
சி. எஸ். அமுதன்

சி. எஸ். அமுதன் (C S Amudhan பிறப்பு: சூலை 19,1977) இந்தியத் திரைப்பட இயக்குநர் மற்றும் பாடலாசிரியர் ஆவார். இவர் தமிழ் படம் மற்றும் தமிழ் படம் 2.0 ஆகிய திரைப்படங்களை இயக்கியதன் மூலம் பரவலாக அறியப்படுகிறார்.


</doc>
<doc id="411715" url="https://ta.wikipedia.org/wiki?curid=411715" title="இயுக்யூ தீவுகள்">
இயுக்யூ தீவுகள்

இயுக்யூ தீவுகள் (, அல்லது நான்செய் தீவுகள் (, கியூசூவிற்கும் சீனக் குடியரசுக்கும் இடையிலான சப்பானி தீவுகள். இங்குள்ள மக்கள் இயுக்யூவ மக்கள் எனப்படுகின்றனர். 

14ஆம் நூற்றாண்டில் இத்தீவுகளில் ஆண்டு வந்தது. திறை கட்டும் அரசாட்சியாக சீனப் பேரரசுடன் இருந்து வந்தது.

17ஆம் நூற்றாண்டின் துவக்கத்தில் இந்த அரசாட்சி சப்பானுடன் திறை செலுத்தும் நாடாக இணைந்தது. preserving as usual the independence of the kingdom and its rulers.








இத்தீவுகள் கிழக்கு சீனக்கடலின் கீழ்கோடியில் அமைதிப் பெருங்கடலின் மேற்கு கோடியில் அமைந்துள்ளது.

இத்தீவுகள் இரு புவியியல் வலயங்களாக பிரிபட்டுள்ளன: அமாமி தீவை மையமாகக் கொண்ட வடக்கு இயுக்யூ தீவுகள், மற்றும் ஒக்கினவா தீவை மையமாக்க் கொண்ட தெற்கு இயுக்யூ தீவுகள் சில நேரங்களில் தெற்கு இயுக்யூ தீவுகள் ஒகினாவா தீவுகள் என்றும் சாக்கிசிமா தீவுகள் என்றும் மேலும் பிரிக்கப்படுகின்றன. 

இத்தீவுகளில் மிகவும் பெரியது ஓக்கினாவா தீவு.

இத்தீவு மக்களால் கராத்தே கண்டுபிடிக்கப்பட்டது; குறிப்பாக ஒக்கினாவா மாகாணத்தில்.


</doc>
<doc id="411732" url="https://ta.wikipedia.org/wiki?curid=411732" title="வடக்கின் மெருகூட்டப்பட்ட கருப்பு மட்பாண்டப் பண்பாடு">
வடக்கின் மெருகூட்டப்பட்ட கருப்பு மட்பாண்டப் பண்பாடு

வடக்கின் மெருகூட்டப்பட்ட கருப்பு மட்பாண்டப் பண்பாடு (Northern Black Polished Ware culture) (சுருக்கப் பெயர்: NBPW or NBP) கருப்பு மற்றும் சிவப்பு மட்பாண்டப் பண்பாடு மற்றும் சாம்பல் வண்ண ஓவியம் தீட்டப்பட்ட மட்பாண்டப் பண்பாடு காலத்திற்கு பின்னர் இந்தியத் துணைக்கண்டத்தின் வடமேற்கிலும், வட இந்தியா மற்றும் மத்திய இந்தியாவிலும் இரும்புக் காலத்தின் இறுதியில் கிமு 700 - 200க்கும் இடைப்பட்ட காலத்தில் செழித்திருந்த நகரப் பண்பாட்டுக் காலமாகும். 

பிந்தைய வேதகாலத்தின் துவக்கத்தில் கிமு 700 முதல் துவங்கிய வடக்கின் மெருகூட்டப்பட்ட கருப்பு மட்பாண்டப் பண்பாடு, கிமு 500 - 300 காலங்களில் மிகவும் உச்சத்தில் இருந்தது. இக்காலகட்டத்தில் வட இந்தியாவில் ஹரியங்கா வம்சத்தின் மகத நாடு உள்ளிட்ட 16 நகர மகாஜனபத அரசுகள் எழுச்சி கொண்டது. 

வடக்கின் மெருகூட்டப்பட்ட கருப்பு மட்பாண்டப் பண்பாட்டுக் காலத்திய கலைப்பொருட்கள் பெயருக்கு ஏற்றவாறு கலைநயத்துடன் இருந்தது. இப்பண்பாட்டுக் காலத்தில் சிந்து சமவெளி நாகரீகத்தின் வீழ்ச்சிக்குப் பின்னர் தெற்காசியாவில் நகர அரசுகள் தோன்றியது. 
சுட்ட செங்கற்கள், கோட்டைகள் மற்றும் அரண்மனைகள் மற்றும் பொதுக் கட்டுமானத்திற்கு பயன்படுத்தப்பட்டது. கட்டிடப் பணி, போர்க்கருவிகள், நகையணி உற்பத்தி பெருகியதால் நகரப்புறங்களில் மக்கள்தொகை பெருகியதுடன் தச்சு வேலை, கொல்லு வேலை மற்றும் கைவினைக் கலைஞர்களின் கூட்டம் நகரங்களில் பெருகியது. 

இப்பண்பாட்டுக் காலத்தில் விலங்குகளின் தந்தம், சங்குகள் மற்றும் நவரத்தின கற்களில் செதுக்கப்பட்ட வேலைப்பாடுகளுடன் கூடிய கலைப்பொருட்கள், அளவைக் கருவிகள், கரோஷ்டி மற்றும் பிராமி எழுத்துக்களுடன் கூடிய முத்திரையிடப்பட்ட நாணயங்கள் மற்றும் அரசாங்க முத்திரைகள் வெளியிடப்பட்டது. 

இப்பண்பாட்டுக் காலத்தில் அரிசி, நவதானியம், மக்காச்சோளத்தில் செய்த உணவுப்பொருட்கள் மக்களின் முக்கிய உணவானது. தொல்லியல் அறிஞர்கள் ஜியோப்பிரி சாமுவேல் மற்றும் டிம் ஹோப்கின்ஸ் ஆகியவர்களின் கூற்றின்படி, மத்திய கங்கைச் சமவெளிப் பகுதிகள், வடக்கின் மெருகூட்டப்பட்ட கருப்பு மட்பாண்டப் பண்பாட்டின் மையமாக விளங்கியது.

குறிப்பிடத்தக்க வடக்கின் மெருகூட்டப்பட்ட கருப்பு மட்பாண்டப் பண்பாட்டுத் தொல்லியல் களங்களில் சில மகாஜனபத நகர இராச்சியங்களுடன் தொடர்புடையவைகள். அவைகள்:









</doc>
<doc id="411756" url="https://ta.wikipedia.org/wiki?curid=411756" title="காம்பிளி ஆறு">
காம்பிளி ஆறு

காம்பிலி ஆறு என்பது தமிழ்நாட்டின் திருப்பூர் மாவட்டம் அனுப்பட்டி என்ற இடத்தில் துவங்கி ஈரோடு மாவட்டம் மயில்ரங்கம் எனும் இடத்தில் அமராவதி ஆற்றோடு கலக்கும் ஒரு காட்டாறாகும். இதன் நீளம் சுமார் 70கிமீ. பெரு மழைக்காலங்களில் நதி போன்றும் மற்ற நேரங்களில் வறண்ட ஓடையாகவும் காட்சி தரும். இதன் செல் வழியில் பல தடுப்பணைகள் கட்டப்பட்டு நீர் சேமிக்கும் முயற்சிகள் நடந்துகொண்டுள்ளன. முழுமையாக மீட்டெடுக்கவும் பல்வேறு ஆலோசனைகளும் முன்வைக்கப்பட்டுக் கொண்டுள்ளன.


</doc>
<doc id="411762" url="https://ta.wikipedia.org/wiki?curid=411762" title="கார்பன் மோனோபாசுபைடு">
கார்பன் மோனோபாசுபைடு

கார்பன் மோனோபாசுபைடு "(Carbon monophosphide)" CP என்ற மூலக்கூற்று வாய்ப்பாடு கொண்ட கனிம வேதியியல் சேர்மமாகும். இதனுடைய மூலக்கூற்று எடை42.984 ஆகும்.

தனிமவரிசை அட்டவணையின் 15 ஆவது குழுவில் இடம்பெற்றுள்ள நிக்டோகென்கள் எனப்படும் நைட்ரசன் குடும்பத்தின் சேர்மமாக கார்பன் மோனோபாசுபைடு அறியப்படுகிறது. உறவுமுறையில் சால்கோகெனிக் இனத்தை ஒத்த சேர்மங்களைப் போல நிக்டோகெனிக் சேர்மங்களும் கருதப்படுகின்றன. 
ஒவ்வொரு ஈரணுவிலும் உள்ள பெரிய அணுக்களின் நிறை வேறுபாடுகள் தவிர கார்பன் மோனோபாசுபைடு, கார்பன் நைட்ரைடு இரண்டும் இரட்டை அடிமட்டநிலை ஆற்றல் அமைப்பு கொண்ட முழுமையடையாத திறந்த இணைதிறன் கூடு இனங்களாகும். ஆனால், கார்பன் மோனோசல்பைடு, கார்பன் மோனாக்சைடு இரண்டும் அடிமட்ட ஆற்றல் நிலையில் முழுமையடைந்த மூடிய இணைதிறன் கூடு இனங்களாகும்.
கார்பன் மோனோபாசுபைடின் எளிய ஈரணு தனியுறுப்பு 1990 ஆம் ஆண்டு விண்மீன்சூழ் மண்டலத்தில் இருந்த ஐ.ஆர்.சி +10216 என்ற விண்மீனில் கண்டறியப்பட்டது. ஐ.ஆர்.ஏ.எம் 30 மீட்டர் வானொலி அதிர்வெண் தொலைநோக்கி வழியாக 10 சுழற்சி கோடுகளை உற்றுநோக்கி பொருத்தி இந்த அடையாளம் உருவாக்கப்பட்டது


</doc>
<doc id="411771" url="https://ta.wikipedia.org/wiki?curid=411771" title="நிலவு மறைப்பு, 27 சூலை 2018">
நிலவு மறைப்பு, 27 சூலை 2018

ஒரு முழுமையான நிலவு மறைப்பு 27 சூலை 2018 அன்று நிகழ்ந்தது. அப்போது நிலவு புவியின் நிழலின் மையக் கோடு வழியே நகர்ந்து சென்றது. எனவே இது 2011 சூன் நிலவு மறைப்புக்குப் பின் நிகழும் முதலாவது மைய நிலவு மறைப்பு ஆகும். மேலும் இது 2018ம் ஆண்டு நிகழ்ந்த இரண்டாவது நிலவு மறைப்பு ஆகும்.

இந்நிகழ்வின் போது நிலவு புவிக்கு மிக தொலைவில் இருந்ததால் இது நீண்ட நேரம் நீடித்தது. எனவே இது 21ஆம் நூற்றாண்டின் மிக நீளமான நிலவு மறைப்பாக இருந்தது. இது தோராயமாக 1 மணி 47 நிமிடங்கள் வரை நீடித்தது.

கிழக்கு ஆபிரிக்கா, மத்திய ஆசியாவில் முழுமையாகத் தோற்றும். கிழக்கு அமெரிக்கா, மேற்கு ஆபிரிக்காவின் மீதாக உதயமாகி, கிழக்கு ஆசியா மற்றும் அவுத்திரேலியா மேலாக மறையும். 

புவியின் நிழல் பகுதியில் நிலவு பயணிக்கும் போது நிலவு மறைப்பு நிகழ்கிறது. நிலவு மறைப்பின் ஆரம்பத்தில் புவியின் நிழல் நிலவொளியை முதலில் கருமையாக்கும். பின்னர் இது நிலவினை முழுமையாக மூடும். இதனால் நிலவு சிவப்பு நிறமாக மாறும் ( இது வளிமண்டலத் தன்மையைப் பொறுத்து மாறுபடலாம்). 


</doc>
<doc id="411775" url="https://ta.wikipedia.org/wiki?curid=411775" title="மேரி பூனன் உலூகோசு">
மேரி பூனன் உலூகோசு

மேரி போனன் உலூகோசு "(Mary Poonen Lukose)"ஒரு மகப்பேறு மருத்துவரும் அறுவையரும் முதல் இந்தியப் பெண் பொது அறுவையரும் ஆவார். இவர் நாகர்கோவிலில் என்புருக்கிநோய்த் தணிப்பகத்தையும் 
திருவனந்தபுரத்தில் X-கதிர், இரேடியம் நிறுவனத்தையும் நிறுவியவரும் ஆவார். இவர் திருவாங்கூர் அரசர் சமத்தானத்தில் உடல்நலத் துறையின் தலைவராகவும் இருந்துள்ளார். இவர் திருவாங்கூர் அரசின் முதல் சட்டமன்றப் பெண் உறுப்பினரும் ஆவார். இந்திய அரசு இவருக்கு 1975 இல் நான்காம் இந்திய உயர்க்குடிமை விருதாகிய பத்மசிறீ விருதை வழங்கி மதிப்பளித்தது.


</doc>
<doc id="411784" url="https://ta.wikipedia.org/wiki?curid=411784" title="ஒக்கோத்ஸ்க் கடல்">
ஒக்கோத்ஸ்க் கடல்

ஒக்கொத்ஸ்க் கடல் ("Sea of Okhotsk" (; ) அமைதிப் பெருங்கடலின் மேற்குப் பகுதியிலுள்ள "கரையோரக் கடல்". இது கிழக்கில் கம்சாத்கா தீபகற்பத்தையும் தென்கிழக்கில் கூரில் தீவுகளையும், தெற்கில் ஹொக்கைடோ தீவையும், மேற்கில் சக்கலின் தீவையும், வடக்கிலும் மேற்கிலும் நீண்ட கிழக்கத்திய சைபீரியக் கடற்கரையையும் எல்லைகளாகக் கொண்டுள்ளது. இதன் வடகிழக்கில் செலிகோவ் வளைகுடா உள்ளது. தூரக் கிழக்கில் உருவான முதல் உருசியக் குடியேற்றமான ஒக்கோத்ஸ்க் ஒட்டி இக்கடல் பெயரிடப்பட்டுள்ளது.
ஒக்கோத்ஸ்க் கடலின் பரப்பளவு 611,000 ச.மை. (1,583,000 கிமீ). சராசரி ஆழம் 2,818 அடி (859 மீட்டர்கள்). மிக கூடிய ஆழம் 11,063 அடி (3,372 மீட்டர்கள்). இது மேற்கில் சக்கலின் வளைகுடா, தார்தரி வளைகுடா மூலமாகவும் தெற்கில் லா பெரூசு நீரிணை மூலமாகவும் சப்பான் கடலுடனும் இணைந்துள்ளது.

ஒக்கோத்ஸ்க் கடலில் பெரும் பனிப்பாறைகள் காரணமாக குளிர்காலத்தில் பயணிப்பது மிகவும் கடினம் அல்லது இயலாதது.

சப்பானின் ஹொக்கைடோவைத் தவிர இக்கடலின் அனைத்துப் பகுதிகளிலும் உருசிய நிலப்பரப்பே உள்ளது. எனவே இது பொதுவாக உருசியாவின் அங்கமாக கருதப்படுகின்றது.
ஒக்கோத்ஸ்க் கடலின் சில தீவுகள் மிகப் பெரியன. சப்பானின் இரண்டாவது பெரிய தீவான ஹொக்கைடோ மற்றும் உருசியாவின் சக்கலின் தீவு இதில் அடங்கும். ஐயனித் தீவு தவிர மற்ற தீவுகள் அனைத்துமே கடலோரத் தீவுகளாகும்; ஐயனித் தீவு மட்டுமே கடலின் நடுவே உள்ள தீவாகும். பெரும்பாலான தீவுகளில் மக்கள் குடியேற்றங்கள் இல்லை. எனவே இங்கு சீல்கள், கடற்சிங்கங்கள், கடற்பறவைகளின் பாலினப் பெருக்கத்திற்கு சிறந்த இடங்களாக உள்ளன.



</doc>
<doc id="411809" url="https://ta.wikipedia.org/wiki?curid=411809" title="1302">
1302

1302 (MCCCII) பழைய யூலியன் நாட்காட்டியில் திங்கட்கிழமை ஆரம்பமான ஒரு சாதாரண ஆண்டாகும்.




</doc>
<doc id="411822" url="https://ta.wikipedia.org/wiki?curid=411822" title="மாலிப்டினம் கார்பைடு">
மாலிப்டினம் கார்பைடு

மாலிப்டினம் கார்பைடு "(Molybdenum carbide)" என்பது MoC மற்றும் MoC என்ற மூலக்கூற்று வாய்ப்பாடுகளைக் கொண்ட கனிம வேதியியல் சேர்மமாகும். மிகவும் கடினத்தன்மை கொண்ட எதற்கும் வளைந்து கொடுக்காத பீங்கான் வகைப் பொருளாக இது வர்த்தக முறையில் வெட்டும் கருவிகளில் உளி முனையாகப் பயன்படுத்தப்படுகிறது. 


</doc>
<doc id="411834" url="https://ta.wikipedia.org/wiki?curid=411834" title="காமநாயக்கன் பாளையம் ஊராட்சி">
காமநாயக்கன் பாளையம் ஊராட்சி

காமநாயக்கன் பாளையம் தமிழ்நாட்டின் திருப்பூர் மாவட்டத்தில், பல்லடம் வட்டத்தில் வதம்பச்சேரி ஊராட்சியில் உள்ள ஓர் பேரூராட்சி ஆகும். இதை 1997ம் ஆண்டு தமிழக முதலமைச்சர் கருணாநிதியால் 2007ம் ஆண்டு "ஊராட்சி ஒன்றியமாக" தரம் உயர்த்தப்பட்டது. மேலும் "அண்ணா மறுமலர்ச்சி திட்டத்தின்" கீழ் முதல்வர் கருணாநிதி ஆட்சியில் வதம்பச்சேரி ஊராட்சியில் பல திட்டங்கள் கொண்டு வரப்பட்டது. இந்த ஊராட்சி ஒன்றியமானது பல்லடம் சட்டமன்றம் மற்றும் சூலூர் சட்டமன்றத் தொகுதிக்கும், கோயம்புத்தூர் மக்களவைத் தொகுதிக்கும் உட்பட்டதாகும்.

கொங்கு நாட்டில் அமைந்துள்ள இவ்வூர் 672 ஆண்டுகள் பழமை வாய்ந்த ஊராகும். விஜய நகர ஆட்சியில் சில பகுதிகளில் நாயக்கர்கள் அரசப் பிரதிநியாக நியமிக்கப்பட்டனர். பல பகுதிகளில் நாயக்கர்கள் ஒரு குறிப்பிட்ட இடத்தை தலைமையிடமாக கொண்டு ஆட்சி செய்தனர். இங்கு காம நாயக்கர்கள் இருந்ததாகவும் உடன் காமப் பெண்களும் இருந்ததாகவும் கூறப்படுகிறது. மேலும் காமத்துடன் மோக ஆசைகள் இங்கு இருந்ததாக கல்வெட்டுக்கள் கூறப்படுகிறது. இவ்வூரின் பாவத்தை போக்கவே ஆண் பாதி பெண் பாதி கொண்ட "அர்த்நாரீஸ்வரர்" ஆலையம் அமைந்துள்ளதாக கூறப்படுகிறது. இதனாலையே இவ்வூர் காம-வீரிய-நாயக்கன்-பாளையம் என பெயர்பெற்றது. கால போக்கில் பெயர் மருவுதலின் காரணமாக "காம-நாயக்கன்-பாளையம்" எனப் பெயர் பெற்றது.

காமநாயக்கன் பாளையம் ஊராட்சி ஒன்றியத்தை சுற்றி பல தொழில்கள் உள்ளது.குறிப்பாக 

2001ம் ஆண்டு மக்கள் தொகை கணக்கெடுப்பின்படி இவ்வூரில் 8,453 பேர் உள்ளனர். இதில் 53% ஆண்களும் 47% பெண்களும் வசிக்கின்றனர். காமநாயக்கன் பாளையத்தின் சராசரி கல்வி அறிவு 83% ஆகும். இதில் 43% ஆண்களும் 40% பெண்களும் ஆவர். 13% மக்கள் 18 வயதினருக்கும் கீழ் உள்ளவர்கள் ஆவார்.

அப்போதைய தமிழக முதலமைச்சரான கருணாநிதியின் ஆட்சியில் தான் காமநாயக்கன் பாளையத்திற்கு பல்வேறு திட்டங்கள் கொண்டு வரபட்டன. "அண்ணா மறுமலர்ச்சி திட்டத்தின்"கீழ் பல்வேறு குட்டை நீர் தேக்கங்கள் கட்டப்பட்டன. மேலும் நவீன தெரு விளக்குகளும் காமநாயக்கன் பாளையம் - அன்னூர் சாலையை மாவட்ட சாலையில் இருந்து, மாநிலச் சாலையாக தரம் உயர்த்தியும் அதற்கான நிதியையும் ஒதுக்கினார். நீர்த் தேங்கங்களின் மூலம் பல நூற்றுக்கணக்கான தென்னை மரங்களும் விவசாய நிலங்களும் பாசன வசதி பெற்றன. மேலும் அரசு உயர்நிலை பள்ளி கட்டப்பட்டன. மேல்நிலை பள்ளிக்கு இடம் ஒதுக்கியும் 2011 ஆட்சி மாற்றத்தால் அத்திட்டம் கிடப்பில் போடப்பட்டது. மேலும் கருணாநிதி ஆட்சியில் பரபிக்குளம் - ஆழியாறு திட்டத்தின் கீழ் குடிநீர் வசதி செய்யப்பட்டது. 

கா.நா.பாளையம் நகரில் இருந்து சுற்று வட்டார அனைத்து பகுதிகளுக்கும் பேருந்து வசதி உள்ளது. மேலும் காமநாயக்கன் பாளைய எல்லைக்குள் விமான நிலையம் அமைக்க மத்திய அரசு திட்டமிட்டுள்ளது. இங்கிருந்து மாவட்ட தலைநகரான திருப்பூர் ரயில் நிலையம் 28கி.மீ தொலைவில் அமைந்துள்ளது. மேலும் 40கி.மீ தொலைவில் கோவை ரயில் நிலையம் அமைந்துள்ளது. இங்கிருந்து 37கி.மீ தொலைவில் பொள்ளாச்சி ரயில் நிலையம் அமைந்துள்ளது. மேலும் கா.நா.பாளையத்திலிருந்து திருச்சூர், குருவாயூர், பொள்ளாச்சி, நெகமம்,பல்லடம், திருப்பூர், சூலூர், கோயம்புத்தூர், பெருந்துறை,ஈரோடு, சங்ககிரி, சேலம், ஒசூர், பெங்களூர், கோபி,சத்தியமங்கலம்,கருமத்தம்பட்டி,சோமனூர்,அன்னூர்,புஞ்சை புளியம்பட்டி,உடுமலை,திருவண்ணாமலை,ஆனைமலை என அனைத்து பகுதிகளுக்கும் பேருந்து வசதி உள்ளது. திருப்பூர்-பொள்ளாச்சி வழிதடத்தில் 5நிமிடங்களுக்கு ஒரு பேருந்து வந்து செல்கிறது.மேலும் கா.நா.பாளையம் நகரிலிருந்து சுற்று வட்டார சிறு கிராமங்களுக்கு இங்கிருந்து தான் பேருந்து செல்கிறது.


</doc>
<doc id="411866" url="https://ta.wikipedia.org/wiki?curid=411866" title="அதனா">
அதனா

அதனா ("Adana", ; ; ) தெற்கு துருக்கியிலிலுள்ள முதன்மையான நகரம். இந்த நகரம் தென்மத்திய அனத்தோலியாவில் செய்கன் ஆற்றங்கரையில் நடுநிலக் கடலிலிருந்து 35 கிமீ (22 மை) தொலைவில் உள்நாட்டில் அமைந்துள்ளது. அதனா மாகாணத்தின் நிர்வாகத் தலைநகரமாகவுள்ள அதனாவின் மக்கள்தொகை 1.7 மில்லியன். இது துருக்கியின் 5வது மிகுந்த மக்கள்தொகையுள்ள நகரமாக விளங்குகிறது. அதனா-மெர்சின் பன்மையப் பெருநகர் பகுதியின் மக்கள்தொகை 3 மில்லியன் ஆகும். அதனா, மெர்சின்,டார்சசு நகரங்களை உள்ளடக்கிய இந்த பெருநகரப் பகுதி கிழக்கு-மேற்காக 70 கிமீ (43 மை) அகலமும் வடக்கு-தெற்காக 25 கிமீ (16 மை) நீளமும் கொண்டுள்ளது. 

அதனா சிலிசியா எனப்படும் புவி-பண்பாட்டு வலயத்தின் மையத்தில் உள்ளது; இப்பகுதி தற்போது சுகுரோவா என அறியப்படுகின்றது. ஆறு மில்லியன் மக்கள் வாழும், சிலிசியா துருக்கியின் மிகப்பெரும் மக்களடர்த்தி கொண்ட பகுதிகளில் ஒன்றாகும். சமவெளியான, வண்டல் பூமியாதலால் வேளாண்மைக்கு மிகவும் ஏற்றதாக விளங்குகின்றது. இப்பகுதியில் அதனா மாகாணம், மெர்சின் மாகாணம், ஓசுமானியெ மாகாணம், அதாய் மாகாணங்கள் அடங்கியுள்ளன.



</doc>
<doc id="411887" url="https://ta.wikipedia.org/wiki?curid=411887" title="பழைய அசிரியப் பேரரசு">
பழைய அசிரியப் பேரரசு

பழைய அசிரியப் பேரரசு (ஆட்சிக் காலம்:கிமு 2025 - கிமு 1378) (Old Assyrian Empire) அசிரிய மக்களின் நான்கு கால கட்டங்களில் இருந்த பேரரசுகளில் இரண்டாவதாகும். பிற மூன்று கால கட்டங்களில் இருந்த அசிரிய இராச்சியங்கள் பண்டைய அசிரியா, மத்திய அசிரியப் பேரரசு மற்றும் புது அசிரியப் பேரரசுகள் ஆகும். பழைய அசிரியப் பேரரசின் தலைநகராக அசூர் மற்றும் டெல்-லெய்லான் எனும் சுபாத்-என்லில் நகரங்கள் விளங்கியது. பழைய அசிரியப் பேரரசு கிமு 2025 முதல் 1378 முடிய ஆண்டனர். 

பண்டைய அண்மை கிழக்கில், யூப்ரடீஸ் - டைகிரீஸ் ஆறுகள் பாயும் மேல் மெசொப்பொத்தேமியாவில், தற்கால ஈராக் மற்றும் சிரியாவில் வாழ்ந்த அசிரியர்கள் கிழக்கு செமிடிக் மொழியான அக்காதியம் பேசினர்.

நாகரீகங்களின் தொட்டில் எனப்போற்றப்படும் மெசொப்பொத்தேமியாவில் சுமேரியாவின் அக்காடியப் பேரரசு, பாபிலோன், அசிரியா இராச்சியங்கள் கலை, பண்பாடு, அறிவியல் மற்றும் தொழில்நுட்பத்தில் உயர்ந்த நிலையில் இருந்தன. 

பழைய அசிரியப் பேரரரசு உச்சத்தில் இருந்த போது கிழக்கில் தற்கால ஆர்மீனியா, அஜர்பைஜன், மற்றும் ஈரான், ஈராக், சிரியா, தெற்கில் அரேபியத் தீபகற்பம், மேற்கில் சைப்பிரஸ், பண்டைய எகிப்து, பண்டைய லிபியா ஆகிய பகுதிகளில் அசிரியர்களின் ஆட்சியில் இருந்தது.

முந்தைய அக்காடியப் பேரரசில் சிறு நகரமாக இருந்த அசூர் நகரத்தில் கிமு 2600ல் அசிரிய மக்கள் கோயில்கள், அரண்மனைகள், நகரச் சதுக்கங்கள் கட்டி, அதனை தமது இராச்சியத்திற்கு பெயராகவும், தலைநகரமாகவும் கொண்டனர். 
அசூர் நகரம் நிறுவுவதற்கு முன்னர் அசிரியாவை சுபர்த்து என்றும் சாசானியப் பேரரசில் அசோரிஸ்தான் எனவும் அழைக்கப்பட்டது. 

பழைய அசிரியப் பேரரசர் இலு - சுமா காலத்தில் தற்கால துருக்கி மற்றும் சிரியாவின் அனதோலியா, லெவண்ட் மற்றும் மெசொப்பொத்தேமியாவின் தெற்கின் பாபிலோனியப் பகுதிகளில் அசிரியர்களின் குடியிருப்புகள் ஏற்படுத்தினர்.

மெசொப்பொத்தேமியாவில் கிமு 2450ல் அசிரியர்கள், சுமேரியர்களின் ஆதிக்கத்தை முடிவுக்கு கொண்டு வந்தனர். 
அசிரிய மக்களின் முதல் கோயிலை அசூர் நகரத்தில் அசிரியப் பேரரசர் உஷ்பியா கிமு 2050ல் நிறுவினார். பின்னர் நகரத்துடன் அசூர் கோயிலைச் சுற்றி கோட்டைச் சுவர்கள் எழுப்பப்பட்டது. 

கிமு 2500 - 2400க்கு இடைப்பட்ட காலத்தில் கால்நடைகள் மேய்க்கும் நாடோடி இன மக்களாக இருந்த அசிரியர்கள், அனதோலியாவின் ஹட்டியர்கள் மற்றும் உரியர்கள், மற்றும் ஈலாம் பகுதியின் குடியன், லுல்லுபி மற்றும் அமோரிட்டு இன மக்களிடம் பகை பாராட்டினர்.

கிமு 2400ல் சுமேரிய மக்கள் அக்காடியப் பேரரசின் அசிரிய-பாபிலோனிய குடிமக்கள் ஆயினர்.கிமு 2025ல் அசிரியர்கள் மொசபதோமியாவில் பழைய அசிரியப் பேரரசை நிறுவினர்.

பழைய அசிரியப் பேரரசுக்கும், மத்திய அசிரியப் பேரரசுக்கும் இடைப்பட்ட காலத்தில் கிமு 1475 முதல் கிமு 1275 முடிய மித்தானியர்கள் அசிரியர்களின் பேரரசைக் கைப்பற்றி ஆண்டனர்.



பழைய அசிரியப் பேரரசர்களின் பட்டியல்:



</doc>
<doc id="411895" url="https://ta.wikipedia.org/wiki?curid=411895" title="கெர்மன்சா">
கெர்மன்சா

கெர்மான்சா ("Kermanshah", அல்லது பாக்தரன் (Bākhtarān) அல்லது கெர்மான்ஷான்), ஈரானின் மேற்குப் பகுதியில் தெகுரானிலிருந்து 525 கிமீ (326 மைல்) தொலைவில் அமைந்துள்ள நகரமாகும். இதேபெயருள்ள கெர்மான்ஷா மாகாணத்தின் தலைநகரமுமாகும். 2011 கணக்கெடுப்பின்படி இதன் மக்கள்தொகை 851,405. பெரும்பாலான மக்கள் தெற்கத்திய குர்தீசு மொழி பேசுகின்றனர். இங்கு மிதமான மலைப்பாங்கான வானிலை நிலவுகிறது.

கெர்மான்சா ஈரானில் மிகுந்த குர்தீசு மொழியினர் வசிக்கும் நகரமாகும். கெர்மான்ஷாவின் பெரும்பான்மை மக்கள் சியா இசுலாமியர்கள். இருப்பினும் சிறுபான்மை சுன்னி இசுலாம் முஸ்லிம்கள், யர்சானியர்களும் இங்குள்ளனர்.



</doc>
<doc id="411906" url="https://ta.wikipedia.org/wiki?curid=411906" title="குரும்பை ஆடு">
குரும்பை ஆடு

குரும்பை ஆடு அல்லது கோயம்புத்தூர் ஆடு என்பது வட தமிழ்நாட்டின் கோயம்புத்தூர் மாவட்டத்தின் சூலூர் வட்டத்தில் வசிக்கும் குரும்பர் இனத்தவர்களால் முதலில் வளர்க்கப்பட்ட ஒரு செம்மறியாட்டு இனமாகும். இவை இறைச்சி மற்றும் முரட்டு ரோம உற்பத்திக்குப் பயன்படுகிறது இதன் ரோமங்களில் இருந்து கம்பளி உற்பத்தி செய்யப்படுகிறது.

இவை பொதுவாக வெண்மை நிறம் கொண்டவையாகவும், தலை மற்றும் கழுத்துப் பகுதிகளில் கருப்பு அல்லது பழுப்பு நிறத்தோடும் காணப்படும். இவற்றின் 30 விழுக்காடு பெட்டை ஆடுகளுக்கு கொம்புகள் இருக்காது.
வளர்ந்த கிடா 25 கிலோ கிராம் எடையுடனும் பெட்டை 20 கிலோ கிராம் எடையுடனும் இருக்கும் .


</doc>
<doc id="411914" url="https://ta.wikipedia.org/wiki?curid=411914" title="மண்மங்கலம் வட்டம்">
மண்மங்கலம் வட்டம்

மண்மங்கலம் வட்டம், தமிழ்நாட்டின் கரூர் மாவட்டத்தில் புதிதாக நிறுவப்பட்ட ஆறாவது வருவாய் வட்டம் ஆகும். இவ்வட்டம் கரூர் வட்டத்தின் வடக்கில் உள்ள சில பகுதிகளைக் கொண்டு 12 பிப்ரவரி 2014 நிறுவப்பட்டது. காகித ஆலைகளும், கரும்பாலைகளும் கொண்ட மண்மங்கலம் வட்டம் 326 சதுர கிலோ மீட்டர் பரப்பளவு கொண்டது. மண்மங்கலம் வட்டத்தின் மக்கள்தொகை 1.65 இலட்சம் ஆகும். 

இவ்வட்டத்தின் வட்டாட்சியர் அலுவலகம் மண்மங்கலத்தில் செயல்படுகிறது. மண்மங்கலம் வட்டம் புகழூர், வாங்கல், மண்மங்கலம் மற்றும் தாளப்பட்டி என நான்கு உள்வட்டங்கள் எனும் வருவாய் பிர்காக்களும், 30 வருவாய் கிராமங்களும் கொண்டுள்ளது.






</doc>
<doc id="411919" url="https://ta.wikipedia.org/wiki?curid=411919" title="கடவூர் வட்டம்">
கடவூர் வட்டம்

கடவூர் வட்டம் (Kadavur taluk) தமிழ்நாட்டின் கரூர் மாவட்டத்தின் ஆறு வருவாய் வட்டங்களில் ஒன்றாகும். கரூர் மாவட்டத்தின் ஐந்தாவது வருவாய் வட்டமாக, குளித்தலை வட்டத்தின் 20 வருவாய் கிராமங்களையும், கிருஷ்ணராயபுரம் வட்டத்தின் 3 வருவாய் கிராமங்களைக் கொண்டு கடவூர் வருவாய் வட்டம் பிப்ரவரி, 2010ல் புதிதாக அமைக்கப்பட்டது. கடவூர் வட்டம் கடவூர் மற்றும் மைலம்பட்டி என இரண்டு உள்வட்டங்கள் கொண்டது. கடவூர் வட்டத்தின் வட்டாட்சியர் அலுவலகம் தரகம்பட்டியில் செயல்படுகிறது. 

கடவூர் ஊராட்சி ஒன்றியம் முழுமையாகவும், கிருஷ்ணராயபுரம் ஊராட்சி ஒன்றியத்தின் சில பகுதிகளும் கடவூர் வருவாய் வட்டத்தில் உள்ளது. இவ்வட்டம் கரூர் மக்களவைத் தொகுதி மற்றும் பெரம்பலூர் மக்களவைத் தொகுதிகளில் அடங்கியுள்ளது. 
471.85 சதுர கிலோ மீட்டர் பரப்பளவு கொண்ட கடவூர் வட்டத்தின் 2011ம் ஆண்டின் மக்கள்தொகை கணக்கெடுப்பின்படி மொத்த மக்கள்தொகை 1,09,810 ஆகும். அதில் ஆண்கள் 54,852 ஆகவும், பெண்கள் 54,958 ஆகவும் உள்ளனர். பாலின விகிதம் 1000 ஆண்களுக்கு 1002 பெண்கள் வீதம் உள்ளனர். எழுத்தறிவு 57.85% ஆகவுள்ளது. ஆறு வயதிற்குட்பட்டோரில் ஆண் குழந்தைகள் 6,130 ஆகவும், பெண்கள் 5,747 ஆக உள்ளனர்.



</doc>
<doc id="411922" url="https://ta.wikipedia.org/wiki?curid=411922" title="பள்ளப்பட்டி (கரூர்)">
பள்ளப்பட்டி (கரூர்)

பள்ளபட்டி (Pallapatti) தமிழ்நாட்டின் கரூர் மாவட்டத்தில் உள்ள 11 பேரூராட்சிகளில் ஒன்றாகும். அரவக்குறிச்சி வட்டத்தில் அமைந்த பள்ளப்பட்ட் பேரூராட்சி 18 உறுப்பினர்களைக் கொண்டது. பள்ளப்பட்டி பகுதியில் அமராவதி ஆற்றின் கிளை ஆறான "நன்காஞ்சி ஆறு" பாய்கிறது. 

7,426 வீடுகள் கொண்ட பள்ளப்பட்டி பேரூராட்சியின் 2011ம் ஆண்டின் மக்கள்தொகை கணக்கெடுப்பின் படி, மொத்த மக்கள்தொகை 30,624 ஆகும். அதில் ஆண்கள் 15,069 (49%) ஆகவும்; பெண்கள் 15,555 (51%) ஆகவும் உள்ளனர். பாலின விகிதம் 1000 ஆண்களுக்கு, 1032 பெண்கள் வீதம் உள்ளனர். எழுத்தறிவு 92.53% ஆகவுள்ளது. பள்ளப்பட்டியின் மொத்த மக்கள்தொகையில் 6 வயதிற்குட்பட்டோர் 3471 ஆகவுள்ளனர். பள்ளப்பட்டி பேரூராட்சியின் பெரும்பாலான மக்கள் தமிழ் மொழி பேசும் இசுலாமியர்களாக (94.90%) உள்ளனர்.

கரூர் மற்றும் திண்டுக்கல் நகரங்களுக்கிடையே அமைந்த பள்ளப்பட்டி, கரூரிலிருந்து 37 கிமீ தொலைவிலும், திண்டுக்கல்லிருந்து 47 கிமீ தொலைவிலும் உள்ளது.


</doc>
<doc id="411928" url="https://ta.wikipedia.org/wiki?curid=411928" title="1299">
1299

1299 (MCCXCIX) பழைய யூலியன் நாட்காட்டியில் வியாழக்கிழமை ஆரம்பமான ஒரு சாதாரண ஆண்டாகும்.



</doc>
<doc id="411941" url="https://ta.wikipedia.org/wiki?curid=411941" title="1214">
1214

1214 (MCCXIV) பழைய யூலியன் நாட்காட்டியில் புதன்கிழமை ஆரம்பமான ஒரு சாதாரண ஆண்டாகும்.



</doc>
<doc id="411958" url="https://ta.wikipedia.org/wiki?curid=411958" title="கவிஞர் மித்ரா">
கவிஞர் மித்ரா

உண்ணாமலை என்னும் இயற்பெயர் கொண்ட மித்ரா சேலம் மாவட்டம் ஆத்தூர் வட்டம் செக்கடிபட்டி என்னும் கிராமத்தில் 3 ஜீலை 1945-ல் பிறந்தார். (பெற்றோர் - வீரமுத்து, சின்னம்மாள்) விவசாயக் குடும்பத்தில் பிறந்த மித்ரா தனது ஆரம்ப கல்வியைச் செக்கடிபட்டியிலும், மேல்நிலைக் கல்வியைப் பேளுரிலும் முடித்தார். புகுமுக வகுப்பைத் தொடர்ந்து இளங்கலைப் பட்டப் படிப்பைச் சேலம் சாரதா கல்லூரிலும், முதுகலைப் பட்டப் படிப்பைச் சென்னை மாநிலக் கல்லூரியிலும் படித்தார். பின்னர் அண்ணாமலைப் பல்கலைக்கழகத்தில் இளம் முனைவர்ப் பட்டப் படிப்பை முடித்து, அப்பல்கலைக்கழகத்திலேயே பேராசிரியராகப் பணியில் சேர்ந்தார்.

இளம் வயதிலேயே இயற்கை மேல் கொண்ட நாட்டத்தாலும், மனித நேயத்தின் மேல் கொண்ட பற்றாலும் உயிர் இரக்கக் கவிதைகள் புனையத் தொடங்கினார். கவிதா என்னும் புனைப் பெயரில் எழுதத் துவங்கியவர், பிறகு அன்பையும் மனித நேயத்தையும் வெளிப்படுத்தும் வகையில் தன்னுடையப் பெயரை, ‘மித்ரா’ என மாற்றித் தொடர்ந்து மரபுக் கவிதைகளையும் புதுக்கவிதைகளையும் எழுதி வருகிறார். இயற்கைச் சார்ந்த அழகியலும் வள்ளலாரின் உயிர்நேயச் சிந்தனையும் மித்ராவை ஹைக்கூ பக்கம் கொண்டு சேர்த்தன. நிரம்ப ஹைக்கூ கவிதைகளைப் புனைத்து, தமிழ் ஹைக்கூ முன்னோடிகளில் ஒருவராகத் தன்னை வளர்த்துக் கொண்டார்.

இதனிடையே பேராசிரியப் பணியோடு ஆய்வுப் பணியையும் மேற்கொண்டு முனைவர்ப் பட்டம் பெற்றார். நீண்ட நெடிய பேராசிரியப் பணியில் கவிதைகளோடு ம் கவிஞர்களின் உலகத்தோடு தொடர்ந்து பயணித்த மித்ரா, ஹைக்கூ தளத்தில் ஆய்வுச் செய்து முதுமுனைவர்ப் பட்டம் (D.Litt.) பெற்றார். தமிழில் முதல் முதுமுனைவர்ப் பட்டம் பெற்றவர் என்ற சிறப்பிற்குரியவராகத் திகழ்கிறார்.

பேராசிரியப் பணியில் படைப்பிலக்கிய வகுப்புகளைத் திறம்பட நடத்தி பல மாணவர்களைப் படைப்பாளர்களாக உருவாக்கியுள்ளார். ஆண்டுதோறும் மாணவர்கள் கவிதைகளையும், கட்டுரைகளையும், சிறுகதைகளையும் நூலாக்கம் செய்து பல்கலைக்கழகத்தின் சார்பில் வெளியிட்டு வந்தார். தமது நெறியாளுகையின் கீழ் 30-க்கும் மேற்பட்டோர் இளமுனைவர் பட்டங்களையும், 15-க்கும் மேற்பட்டோர் முனைவர்ப் பட்டங்களையும் பெற்றுள்ளனர். வள்ளலார் குறித்த சொற்பொழிவுகளைத் தமிழகத்தின் பல ஊர்களில் நிகழ்த்தியதோடு, வானொலிகளிலும் உரையாற்றியிருக்கிறார். மேலும், கவிதைகள் குறித்த கருத்தரங்களிலும், கவியரங்குகளிலும், கவிஞர்கள் சந்திப்புக் கூட்டங்களில் தொடர்ந்து கலந்து கொண்டு தம் படைப்புத் திறனை வெளிப்படுத்தியுள்ளார். தொலைக்காட்சி கவியரங்கங்களில் பங்கெடுத்துக் கவிதைப் பாடியுள்ளார்.

பேராசிரியப் பணியோடு கவியுலகில் தனக்கெனத் தனித் தடம் பதித்ததோடு, தமிழ் ஹைக்கூ வரலாற்றில் முன்னோடியாகவும் கருதப்படும் மித்ரா, ‘சித்திரை வெயில், தாகம் தீரா வானம்பாடிகள், நிரந்தர நிழல்கள், ஹைக்கூ கவிதைகள், குடையில் கேட்ட பேச்சு, ஹைக்கூ என் தோழி, காற்றின் சிறகுகள், மௌனம் சுமக்கும் வானம்’ உள்ளிட்ட முப்பத்து மூன்று (33) கவிதை நூல்களையும், கவிதைகள் குறித்த 6 ஆய்வு நூல்களைப் படைத்துள்ளார். கண்ணதாசன், பாரதிதாசன் குறித்த 2 ஆய்வு நூல்கள் எழுதியுள்ளார். மேலும், ஜப்பானிய ஹைக்கூ கவிதைகளையும் மொழிபெயர்த்து நூலாக்கம் செய்துள்ளார்.

மித்ராவின் ஹைக்கூ கவிதைகளைப் பல மொழிகளில் மொழிபெயர்த்துள்ளனர். இவரின் 2000 கவிதைகள் ஆங்கிலத்தில் மொழிபெயர்க்கப்பட்டுள்ளன. இந்தியில் 1000 கவிதைகள் மொழிபெயர்க்கப்பட்டுள்ளன. மேலும், 2000 கவிதைகள் மொழிபெயர்த்து அச்சில் உள்ளன. இவர் கவிதைகள் குறித்து 10-க்கு மேற்பட்ட இளமுனைவர்ப் பட்ட மாணவர்களும், முனைவர்ப் பட்ட மாணவர்களும் ஆராய்ந்துள்ளனர். தமிழகப் பல்கலைக்கழகங்கள் இவரின் கவிதைகளைப் பாடத் திட்டத்தில் வைத்துள்ளன. தற்பொழுது +1 பாடத்திட்டத்தில் இவரின் ஹைக்கூ கவிதை இடம்பெற்றுள்ளது.

இவரது படைப்புகளை ஆய்ந்த அமெரிக்கா 2000-ஆம் ஆண்டில் சிறந்த பெண்மணிக்கான விருதை வழங்கியது. பாரதிதாசன் பல்கலைக்கழகம் வெற்றிப் பெண்மணி என்னும் விருதை அளித்துள்ளது. 2005-ஆம் ஆண்டு இந்தோ இன்டர்நேஷனல் ஃப்ரன்சிப் அமைப்பின், ‘ பாரத் ஜோதி விருதை ஹைத்திரபாத்தில் பெற்றார். சென்னைப் படைப்பாளர்கள் தமிழ்ச் சங்கம், ‘மதிப்புரு படைப்பாளி’ என்னும் விருதை வழங்கியுள்ளது. நெய்வேலி புத்தக கண்காட்சி சிறந்த எழுத்தாளர் விருதையும், நாமக்கல் கண்டர் கல்லூரி கவிதாயினி விருதையும், நாமக்கல் விவேகானந்தர் கல்லூரி கவியரசி விருதையும் அளித்துள்ளன.

மித்ரா அவர்களின் பிறந்த நாளைக் கொண்டாடும் விதமாக 2000-ஆண்டு முதல் கவிஞர் தாமரைப் பாண்டியனும் கவிஞர் கணேசனும், சிறந்த கவிஞர் ஒருவருக்கு, ‘மித்ரா’ என்னும் விருது வழங்கி வருவதோடு, அன்றைய தினம் மரக்கன்றுகள் நடு விழாவையும் நடத்தி வருகின்றனர். கன்னிக்கோயில் ராஜா மற்றும் செல்லம் பாலா ஆகியோர் 2014-ஆம் ஆண்டு முதல் ஆண்டுதோறும் 10 ஹைக்கூ கவிஞர்களுக்குப் பாராட்டு மடலோடு பொற்கிழியும் அளித்து வருகின்றனர். 

இன்றும் மித்ரா அவர்கள் தொடர்ந்து ஹைக்கூ கவிதைகளை எழுதி வருகிறார். கவிதைத் தொடர்ப்பான ஆய்வுப் பணிகளிலும் ஈடுபடும் நோக்கில் அண்ணாமலைப் பல்கலைக்கழகத் தமிழியல்துறையில் படைப்பாக்க இருக்கையை உருவாக்கி ஆராச்சிப் பணி மேற்கொண்டு வருகிறார். தமது ஹைக்கூ கவிதைகளின் 6000 கவிதைத் தொகுப்பைக் கொண்டு வரும் முயற்சியிலும் ஈடுபட்டுள்ளார்.

</doc>
<doc id="411974" url="https://ta.wikipedia.org/wiki?curid=411974" title="குழ. செல்லையா">
குழ. செல்லையா

குழ. செல்லையா (சொல்லரசு என்றும் அழைக்கப்பட்டார்) (மறைவு: 23 நவம்பர் 2017) என்பவர் தமிழகத்தைச் சேர்ந்த ஒரு அரசியல்வாதியும், பேராவூரணி சட்டமன்றத் தொகுதியின் முன்னாள் சட்டமன்ற உறுப்பினராவார். இவர் அதிமுகவைச் சேர்ந்தவர்.

இவர் தஞ்சாவூர் மாவட்டம், பேராவூரணியையடுத்த முதுகாடு கிராமத்தைச் சேர்ந்தவர். தொடக்கத்தில் திமுகவில் இருந்த இவர். 1971 சட்டப்பேரவை தேர்தலில் போட்டியிட கட்சியில் வாய்ப்பு அளிக்கப்படாததால் பேராவூரணி சட்டமன்றத் தொகுதியில் சுயேட்சையாக போட்டியிட்டு வெற்றி பெற்றார்.

பின்னர், எம். ஜி. ஆர் அதிமுகவை தொடங்கியபோது, அதன் விண்ணப்பப் படிவத்தில் எம்ஜிஆர் முதலாவதாகவும், குழ. செல்லையா ஐந்தாவது நபராகவும் கையெழுத்திட்டார். பின்னர் அதிமுக மாநில விவசாய பிரிவு செயலாளராக இருந்தார். இடையில் தமிழ்நாடு முத்தரையர் சங்கத்தை தொடங்கி அதன் தலைவராகவும் செயல்பட்டார். 


</doc>
<doc id="411975" url="https://ta.wikipedia.org/wiki?curid=411975" title="உகாண்டா ஆசியர்களை வெளியேற்றல்">
உகாண்டா ஆசியர்களை வெளியேற்றல்

உகாண்டா ஆசியர்களை வெளியேற்றல் (Expulsion of Asians from Uganda) 4 ஆகஸ்டு, 1972 அன்று உகாண்டாவின் இராணுவ சர்வாதிகார அதிபர் இடி அமீன், உகாண்டாவில் வாழும் ஆசிய நாட்டவர்களை 90 நாட்களுக்குள் நாட்டை விட்டு வெளியேற ஆணையிட்டார். வெளியேற்றத்தின் போது இருந்த 80,000 தெற்காசிய நாட்டவர்களில் பெரும்பான்மையினர் குசராத்தி வம்சாவளியினராக இருந்தனர். 1972ல் உகாண்டாவில் தங்கியிருந்த 23,000 ஆசிய மக்களின் குடியுரிமை விண்ணப்பத்தை உடனடியாக உகாண்டா அரசு ஏற்றது. உகாண்டா மக்கள் இந்திய வணிகர்களுக்கு எதிரான வெறுப்புணர்ச்சியில் இருந்ததால், உகாண்டா அதிபர் இடிஅமீன் ஆசியர்களை உகாண்டாவை விட்டு வெளியேற்றும் முடிவிற்கு வந்தார். 

வெளியேற்றப்பட்டவர்களில் 27,000 ஆசியர்கள் ஐக்கிய இராச்சியம் மற்றும் அதன் காலனி நாடுகளின் குடியுரிமை பெற்றவர்களாக இருந்ததால், ஐக்கிய இராச்சியற்கு குடியேறினர். 6,000 ஆசிய அகதிகள் கனடாவிற்கும், 4,500 அகதிகள் இந்தியாவிற்கும், 2,500 அகதிகள் அருகில் உள்ள கென்யாவிற்கும் புகழிடம் அடைந்தனர். 20,000 உகாண்டா அகதிகள் குறித்தான விவரம் கிடைக்கவில்லை. 5,655 ஆசியர்களின் நிறுவனங்கள், பண்ணை வீடுகள், கால்நடைப்பண்ணைகள் மற்றும் தோட்டங்கள், வீடுகள் உகாண்டா மக்களுக்கு பகிர்ந்தளிக்கபப்ட்டது.

பிரித்தானியா, உகாண்டாவை 1894 முதல் 1962 வரை காலனியாதிக்க நாடாக ஆட்சி செய்த போது, தெற்காசிய மக்கள், குறிப்பாக குஜராத்தி மக்கள் உகாண்டாவில் தொழில் மற்றும் வணிகம் செய்யச் சென்றனர்.1890களில் பிரித்தானிய இந்தியாவிலிருந்து 32,000 கூலித்தொழிலாளர்கள், உகாண்டாவில் இருப்புப் பாதை அமைக்க அழைத்துச் செல்லப்பட்டனர். இருப்புப் பாதை பணி முடிந்த பின் 6,724 கூலித்தொழிலாளர்கள் தவிர பிறர் இந்தியாவிற்கு நாடு திரும்பினர். 

உகாண்டாவின் 1% ஆசிய மக்கள், உள்ளூர் உகாண்டா மக்களை விட சிறிது வசதி படைத்தவர்களாக வாழ்ந்தனர். உகாண்டா தேசிய வருமானத்தில் ஆசியர்களின் பங்கு ஐந்தில் ஒன்றாக இருந்தது. உகாண்டாவின் பெரும்பாலான வணிகர்கள் குஜராத்தி மக்களாக இருந்தனர். இதனால் உள்ளூர் மக்கள் ஆசிய நாட்டவர்கள் மீது வெறுப்புணர்வுடன் இருந்தனர்.

1969-70களில் உகாண்டாவில் வாழ்ந்த 30,000 கென்ய மக்கள் உகாண்டாவை விட்டு வெளியேற்றப்பட்டனர்.

இடி அமீன் ஆட்சிக்குப் பிறகு, 1980ல் உகாண்டா ஆட்சியாளர்களின் அழைப்பின் பேரில் ஆயிரக்கணக்கான குஜராத்தி மக்கள் மீண்டும் வணிகம் மற்றும் தொழில் தொடங்க உகாண்டா திரும்பினர். உகாண்டாவின் சமூக, பொருளாதார வளர்ச்சிக்கு குஜராத்தி மக்கள் முக்கியப் பங்களிக்கின்றனர்.



</doc>
<doc id="411979" url="https://ta.wikipedia.org/wiki?curid=411979" title="முதலீடு மாதிரிகள்">
முதலீடு மாதிரிகள்

முதலீட்டு மாதிரிகள் என்பது பணத்தை சொத்துக்களில் எப்படிப் போடுவது என்பதைப் பற்றிப் பேசுகின்றன.

ஒரு நாடு வளர (அனைவருக்கும் வேலைவாய்ப்புகள் கிடைக்க செய்ய), அதிகமான பொருட்கள் மற்றும் சேவைகளை உற்பத்தி செய்ய வேண்டும், எனவே வணிகம், விவசாயம் மற்றும் தொழில்துறை ஆகியவற்றில் முதலீடு செய்ய வேண்டும் அல்லது உள்கட்டமைப்பை அதிகரிக்க வேண்டும்.

ஆனால் மொத்த உள்நாட்டு உற்பத்தியில் ( GDP) 5.1% நிதி பற்றாக்குறை உள்ள  இந்தியா போன்ற நாடுகளில் அனைத்து முதலீட்டு தேவைகளையும் அரசு கவனித்துக்கொள்ள முடியாது. தனியார் முதலீட்டாளர்களிடமிருந்தும் முதலீடு பெற வேண்டும்.

GDP = C + I + G + NX

இதில் C நுகர்வு செலவினம், 

G என்பது அரசாங்க செலவினம் 

மற்றும் NX நிகர ஏற்றுமதிகள் (ஏற்றுமதி மற்றும் இறக்குமதிகளுக்கிடையேயுள்ள வேறுபாடு X-M) 

எனவே முதலீடு I நுகர்வு, அரசு செலவுகள் மற்றும் நிகர ஏற்றுமதிகள் கழித்து மொத்த உள் நாட்டு உற்பத்தியில் எஞ்சிய அனைத்தும் ஆகும் (I மொத்த முதலீட்டை குறிக்கிறது. i.e. I = GDP − C − G − NX).

முதலீடு என்பது வருமானம் மற்றும் வட்டி வீதத்துடன் தொடர்பு உடையது ஆகும். I = [f (Y, r)]. 

அதிக வருமானம் இருந்தால், முதலீடு அதிகமாக இருக்கும்; 

அதிக வட்டி விகிதம் இருந்தால் முதலீடு குறைவான இருக்கும்.

அதிக வருமானம்- > அதிக சேமிப்புக்கள்-> அதிக முதலீடு- > அதிக வருமானம்.

முதலீடு இல்லை->  வளர்ச்சி  இல்லை -> வறுமை, ஊட்டச்சத்து குறைபாடு, வேலையின்மை முதலியவை.

பொது ஆதாரங்கள் (அரசு), தனியார் ஆதாரங்கள் (கார்பரேட்) அல்லது ஒருங்கிணைந்த ஆதாரங்கள் (பொது தனியார் பங்கு அல்லது PPP) ஆகியவற்றிலிருந்து முதலீடு செய்வதற்கான பணம் இருக்கலாம்.


1. BOT (கட்டு-செயல்படுத்து-மாற்று).

2. BOOT (கட்டு-சொந்தமாக வைத்திரு-செயல்படுத்து-மாற்று ).

3. BOO (கட்டு-சொந்தமாக வைத்திரு-செயல்படுத்து).

4. BLT (கட்டு-குத்தகை விடு-மாற்று).

5. DBFO (வடிவமை -கட்டு-நிதி கொடு-செயல்படுத்து).

6. DBOT (வடிவமை-கட்டு-இயக்கு-மாற்று).

7. DCMF (வடிவமை-நிர்மாணி-மேலாண்மை - நிதி கொடு).

இரண்டு முதலீட்டு மாதிரிகள் உள்ளன.

1.உள்நாட்டு முதலீட்டு மாதிரி - இது பொது, தனியார் அல்லது பொது தனியார் பங்கு மாதிரியில்  இருந்து முதலீடு இருக்கலாம்.

2.வெளிநாட்டு முதலீட்டு மாதிரி - இது 100%  அன்னிய நேரடி முதலீடு (FDI) அல்லது வெளிநாட்டு உள்நாட்டு கலவையாக முதலீடு இருக்கலாம்.

பிரிவு குறிப்பிட்ட முதலீட்டு மாதிரிகள் (   சிறப்புப் பொருளாதார மண்டலம் SEZ (or) MIZ போன்றவை).

கொத்து முதலீட்டு மாதிரிகள்  ( Cluster Investment Model )(எ.கா: உணவு பதப்படுத்தும் தொழிற்சாலைகள்)

ஒரு நாட்டை வளர்க்க மற்றும் அதன் வருமானத்தை அதிகரிக்க உற்பத்தி அதிகரிக்க வேண்டும். 

மேலும் பொருட்கள் மற்றும் சேவைகள் தயாரிக்கப்பட வேண்டும்.

உற்பத்தி, போக்குவரத்து, ஆற்றல் மற்றும் தகவல் தொடர்பு ஆகியவற்றை ஆதரிக்கும் உள்கட்டமைப்பு  அதிகமாக உருவாக்கப்பட வேண்டும். 

இந்தியாவில் உள்ள முதலீட்டு மாதிரிகள்:

முதலீடுகள் மூன்று கோணங்களில் இருந்து ஆய்வு செய்யப்பட வேண்டும் - குடும்பங்கள், நிறுவனங்கள் மற்றும் அரசு

நிறுவனங்கள் மற்றும் அரசு முதலீடுகள் மூலம்  இலாபம் வருமென எதிர்பார்க்கின்றன.

நலன்புரிப் பக்கத்திலும் அபிவிருத்தியிலும் இலாபம் எதிர்பார்க்கும் முதலீட்டீன் விளைவு புறக்கணிக்கப்படக் கூடாது.

பொருளாதார வளர்ச்சி தொழில்நுட்ப முன்னேற்றங்கள் மூலம் இன்னும் திறமையாக முதலீடு பயன்படுத்தி  சேமிப்பை அதிகரிப்பதன் மூலம் முதலீட்டை அதிகரிக்கும் கொள்ளையை சார்ந்தது.

ஒரு பொருளாதாரம் சமநிலையான வளர்ச்சியைக் கொண்டிருப்பதற்கு இயற்கையான காரணம் இல்லை என்று அது கூறுகிறது

இது ஒரு பிரிவு மாதிரி மீது அதிகமாக அல்லது குறைவாக இருந்த்தது.

இந்தியாவில் நல்ல மூலதன பொருட்களுக்கான தொழிற்சாலைகள் இல்லாததால், நுகர்வோர் பொருட்களில் முதலீடுகளை ஈர்ப்பதில் இந்தியா தோல்வி அடைந்தது.

இது ஒரு நவ - பாரம்பரிய மாதிரி

இதில் ஒரு புதிய சொல் சேர்க்கப்பட்டுள்ளது: உற்பத்தித்திறன் வளர்ச்சி

நீண்டகாலத்தில் மூலதன பொருட்கள் துறையில் அதிகமான திறன் கொண்ட நுகர்வோர் பொருட்களின் உற்பத்தி திறன் அதிகரிக்கிறது. இதனால் மாதிரியின் சாராம்சம் உள்நாட்டு நுகர்வுப் பொருட்கள் துறையை கட்டமைப்பதில் தொழில் முதலீட்டின் வடிவத்தில் மாற்றமாகும். 

இது இரண்டு துறை மாதிரி ஆகும், இது பின்னர் நான்கு துறை மாதிரிகளாக உருவாக்கப்பட்டது. நேரு-மஹாலொபொபிஸ் மாதிரி எனவும் அழைக்கப்படுகிறது.

1991 ஆம் ஆண்டில்  திரு நரசிம்ம ராவ் மற்றும் டாக்டர் மன்மோகன் சிங் ஆகியோரால் தொடங்கப்பட்ட பொருளாதார விடுதலை  மற்றும் அன்னிய நேரடி முதலீடு கொள்கை ஆகும் (Econmic Liberation and FDI)



</doc>
<doc id="411982" url="https://ta.wikipedia.org/wiki?curid=411982" title="வளங்களை திரட்டுதல்">
வளங்களை திரட்டுதல்

திரட்டல் என்பது பயன்பாட்டிற்காக அல்லது ஒருங்கிணைந்த இலக்கை அடைய ஒரு பொருளை தயாராக உருவாக்குவதும், ஒழுங்கமைப்பதும் ஆகும். வளங்களை அணிதிரட்டுவதன் மூலம் பூட்டப்பட்ட வளங்களை விடுவிக்க முடியும்.

ஒவ்வொரு நாட்டிலும் உள்நாட்டு வளங்கள் என அழைக்கப்படும் நாட்டின் எல்லைக்குள்ளேயே பொருளாதார ஆதாரங்கள் உள்ளன. ஆனால் பெரும்பாலும் அவை கூட்டு பயன்பாட்டிற்காக கிடைக்கவில்லை. நடைமுறைக்கு ஒப்பிடும்போது பயன்படுத்தப்படும் வளங்களின் சதவீதம் மிகவும் குறைவாக உள்ளது. ஒரு நாடு வளர, அதன் ஆதாரங்களை அடையாளப்படுத்தி, அணிதிரட்டுவது அவசியம். இது எளிமையான பயன்பாட்டிற்கும் மத்திய மற்றும் மாநில அளவிலான திட்டமிடளுக்கும் கிடைக்க வேண்டும்.

எனவே வளங்களை திரட்டுவதில் முதல் பணி - ஆதாரங்களை அடையாளம் காணல் ஆகும்


இந்த ஆதாரங்களின் சரியான பயன்பாடானது பொருளாதார ஆதாரங்களான - சேமிப்பு, முதலீட்டு மூலதனம், வரி ஆகியவற்றிற்கு வழிவகுக்கிறது. ஆதாரங்களை அணிதிரட்டிப் பார்க்கையில், பொருளாதார வளங்களை (நிதி வளங்கள்) அணிதிரட்டி ஆய்வு செய்யப்பட வேண்டும்.

இந்தியா கொள்கை சிக்கல்கள் காரணமாக போதுமான இருப்புக்களை வைத்திருக்கும் நாடு என்றாலும், நிலக்கரி மற்றும் இரும்பு இறக்குமதி செய்கிறது.இது இந்தியாவின் நடப்பு கணக்கு பற்றாக்குறையை அதிகரித்து வருகிறது.

இந்தியாவின் வளர்ச்சிக்கான மனித திறனை பயன்படுத்த ஏதுவாக அமைக்க வேண்டும் .உண்மையில், 125 கோடி மக்கள் வாழும் நாட்டில், இந்தியா இப்போது அதன் மனித வளத்தை இன்னும் அதிகமாகக் காண்கிறது. மக்கள்தொகைப் பங்கீடு இந்தியாவுக்கு ஆதரவாகவும் உள்ளது.


ஒரு நாடு வளர வேண்டும் என்றால், அதிகமான பொருட்கள் மற்றும் சேவைகள் தயாரிக்கப்பட வேண்டும். உற்பத்தி துறை, தனியார் துறை அல்லது PPP முறையில் செய்ய முடியும். அதற்காக, ஒரு நாட்டின் பொருளாதார ஆதாரங்கள் திரட்டப்பட வேண்டும்.

இந்தியாவில், நல்ல சேமிப்பு விகிதம் இருந்தாலும், உள்நாட்டு முதலீடு குறைவாக உள்ளது. தங்கம் மற்றும் நுகர்வோர் போன்ற நீடித்த உற்பத்திச் சொத்துக்களை இந்தியர்கள் முதலீடு செய்கின்றனர். இந்தியா வளர வேண்டும் என்றால், விவசாயம், உற்பத்தி அல்லது சேவைகளில் அதிக முதலீடுகள் இருக்க வேண்டும்.



தனியார் துறை நிதி மற்றும் குடும்பங்களின் சேமிப்புகளை நிதிய இடைத்தரகர்கள் மூலம் திரட்டுகிறது, அவை இந்த வளங்களை உற்பத்தி செயல்களில் முதலீடு செய்வதற்கு ஒதுக்கப்படுகின்றன.

இயற்கை வளங்கள், மனித வளங்கள் மற்றும் நிதி ஆதாரங்களை அணிதிரட்டுதல் ஆகியவற்றை உள்ளடக்கிய அனைத்து சிக்கல்களையும் சிக்கல்களையும் உள்ளடக்கிய வளங்களை ஒருங்கிணைப்பதில் சிக்கல்கள் உள்ளன.

பரந்த வறுமையை எதிர்கொள்ளும் குறைந்த வருமானம் உள்ள நாடுகளில், உள்நாட்டு வளங்களை திரட்டுவது குறிப்பாக சவாலானது, இது வெளிநாட்டு உதவி, வெளிநாட்டு நேரடி முதலீடு, ஏற்றுமதி வருவாய் மற்றும் பிற வெளி வளங்களை நம்புவதற்கு வளரும் நாடுகளுக்கு வழிவகுத்துள்ளது.ஆயினும்கூட DRM க்கு அதிக முக்கியத்துவம் கொடுக்கும் கட்டாயக் காரணங்கள் உள்ளன.



</doc>
<doc id="412011" url="https://ta.wikipedia.org/wiki?curid=412011" title="நையோபியம் மோனாக்சைடு">
நையோபியம் மோனாக்சைடு

நையோபியம் மோனாக்சைடு ("Niobium monoxide") என்பது NbO என்ற மூலக்கூற்று வாய்ப்பாடு கொண்ட கனிம வேதியியல் சேர்மமாகும். நையோபியம் ஓராக்சைடு என்ற பெயராலும் இச்சேர்மத்தை அழைக்கலாம். சாம்பல் நிறத்தில் திண்மமாகக் காணப்படும் இச்சேர்மம் உலோகம் சார்ந்த கடத்தும் தண்மையைக் கொண்டுள்ளது.

பாறை உப்பில் இருப்பதைப் போல வழக்கத்திற்கு மாறான கனசதுர கட்டமைப்பை நையோபியம் மோனாக்சைடு ஏற்கிறது. ஆனால், இங்கு நையோபியம் மற்றும் ஆக்சிசன் அணுக்கள் இரண்டும் நான்கு ஒருங்கிணைவு சதுரத்தளத்தில் உள்ளன . மேலும், நையோபியம் மையங்கள் எண்முக வடிவில் அடுக்கப்பட்டுள்ளன, கீழ்நிலை நையோபியம் ஆலைடுகளில் காணப்படும் எண்முக நையோபியம் தொகுதிகள் போன்ற கட்டமைப்பு ஒற்றுமையையும் இது கொண்டுள்ளது . நையோபியம் மோனாக்சைடில் Nb-Nb பிணைப்பின் பிணைப்பு நீளம் 298 பைக்கோ மீட்டர்களாகும். உலோக மையங்களுக்கு இடையில் வலிமையாகவும் கிட்டத்தட்ட சகப்பிணைப்பும் உள்ளதாக ஓர் ஆய்வு தெரிவிக்கிறது . 

1.38 கெல்வின் வெப்பநிலையில் இச்சேர்மம் ஒரு மீக்கடத்தியாகச் செயல்படுகிறது. NbO மணிகளை சூழ்ந்து Nb2O5 அடுக்கு உருவாகியுள்ள மின்தேக்கிகளில் மின்காப்புப் பொருளாக இது பயன்படுத்தப்படுகிறது .

நையோபியம் பென்டாக்சைடை ஐதரசன் வாயுவுடன் வினைபுரியச் செய்து நையோபியம் மோனாக்சைடு தயாரிக்கப்படுகிறது. குறிப்பாக ஒத்தவிகிதசமயிணைப்பு முறை வினையில் இது தயாரிக்கப்படுகிறது More typically, it is prepared by comproportionation:


</doc>
<doc id="412014" url="https://ta.wikipedia.org/wiki?curid=412014" title="1148">
1148

1148 (MCXLVIII) பழைய யூலியன் நாட்காட்டியில் வியாழக்கிழமை ஆரம்பமான ஒரு நெட்டாண்டாகும்.



</doc>
<doc id="412023" url="https://ta.wikipedia.org/wiki?curid=412023" title="1030">
1030

1030 (MXXX) பழைய யூலியன் நாட்காட்டியில் வியாழக்கிழமை ஆரம்பமான ஒரு சாதாரண ஆண்டாகும்.




</doc>
<doc id="412024" url="https://ta.wikipedia.org/wiki?curid=412024" title="கரிமநையோபியம் வேதியியல்">
கரிமநையோபியம் வேதியியல்

கரிமநையோபியம் வேதியியல் "(Organoniobium chemistry)" என்பது நையோபியம்-கார்பன் பிணைப்பைக் கொண்டுள்ள சேர்மங்களைப் பற்றி ஆய்வுசெய்கின்ற வேதியியல் துறையாகும். கரிமநையோபியம் சேர்மங்களில் நையோபியம் +5 என்ற ஆக்சிசனேற்ற நிலையில் காணப்படுகிறது. நையோபியம்(V) குளோரைடு ஓர் ஏற்புடைய தொடக்க வினைபொருளாகத் திகழ்கிறது. கரிமநையோபியம் சேர்மங்கள் பெரும்பாலும் ஆக்சைடுகவரிகளாக உள்ளன. கரிம டாண்ட்டலம் மற்றும் கரிமநையோபியம் வேதியியல் இடையே ஏராளமான ஒற்றுமைகள் காணப்படுகின்றன. கரிமடாண்ட்டலம் சேர்மங்கள் ஒடுக்கம் அடைவதை எதிர்க்கின்றன. 

Nb(IV) அயனியின் வழிப்பெறுதியாக மெட்டலோசின் வகை நையோபியம் டைகுளோரைடு ((C5H5)2NbCl2) உருவாகிறது. இது காற்றில் ஆக்சிசனேற்றம் அடைந்து Nb(V) அயனியின் வழிப்பெறுதியாக Cp2NbOCl என்ற ஓர் ஆக்சிகுளோரைடை உருவாக்குகிறது. போன்ற (C5Me5)2NbH3 பென்டாமெத்தில்வளையபென்டாடையீன் வழிப்பெறுதிகளும் அறியப்படுகின்றன. 

[Nb(CO)6]− என்ற எதிர்மின் அயனி நையோபியத்தின் ஓர் எளிய கார்பனைல் சேர்மமாகும். சோடியம் – பொட்டாசியம் கலப்புலோகத்தைப் பயன்படுத்தி கார்பனோராக்சைடு சூழலில் NbCl5 சேர்மத்தை ஒடுக்குவதன் வழியாக இக்கார்பனைல் தயாரிக்கப்படுகிறது


</doc>
<doc id="412026" url="https://ta.wikipedia.org/wiki?curid=412026" title="நையோபியம்(V) புளோரைடு">
நையோபியம்(V) புளோரைடு

நையோபியம்(V) புளோரைடு "(Niobium(V) fluoride)" என்பது NbF என்ற மூலக்கூற்று வாய்ப்பாடு கொண்ட கனிம வேதியியல் சேர்மமாகும். இத்திண்மம் [NbF] என்ற நாற்படிகளால் ஆக்கப்பட்டுள்ளது. நிறமற்ற திண்மமான இச்சேர்மம் அரிதாகப் பயன்படுத்தப்படுகிறது.

நையோபியம் சேர்மம் ஏதாவதொன்றுடன் புளோரினைச் சேர்த்து சூடுபடுத்தி நையோபியம் பென்டாபுளோரைடத் தயாரிக்கிறார்கள்: 

ஐதரசன் புளோரைடுடன் நையோபியம்(V) புளோரைடு வினைபுரிந்து HNbF என்ற ஒரு மிகை அமிலத்தைக் கொடுக்கிறது. 

ஐதரோபுளோரிக் அமிலத்தில் NbF5 சேர்மம் [[NbF7]2- மற்றும் [NbF5O]2- அயனிகளாக மாற்றப்படுகிறது. பொட்டாசியத்துடன் சேர்ந்த உப்புகளாக இந்த அயனிகள் மற்றும் தொடர்புடைய டாண்ட்டலம் புளோரைடுகளின் கரைதிறன், நையோபியம் மற்றும் டாண்ட்டலம் தனிமங்களைப் பிரிக்கும் மேரிக்னாக் செயல்முறைக்கு அடிப்படையாகும். 
புளோரைடின் மூலைப்பகிர்வு நாற்படி கட்டமைப்புக்கு மாறாக NbCl5 விளிம்பு பகிர்வு எண்முக முக்கோணக இருபடிக் கட்டமைப்பாக உருவாகிறது. 


[[பகுப்பு:நையோபியம் சேர்மங்கள்]]
[[பகுப்பு:புளோரைடுகள்]]
[[பகுப்பு:உலோக ஆலைடுகள்]]

</doc>
<doc id="412029" url="https://ta.wikipedia.org/wiki?curid=412029" title="நாட்டு மாடு">
நாட்டு மாடு

நாட்டுமாடு ( zebu (; "Bos primigenius indicus" or "Bos indicus" or "Bos taurus indicus" sometimes known as indicine cattle or humped cattle ) என்பது இந்தியத் துணைக்கண்டத்தில் தோன்றிய ஒரு மாட்டினம் அல்லது கிளையினம் ஆகும். நாட்டுமாடுகள் முதுகில் திமிலுடனும், கழுத்தில் தொங்கும் தசையான அலைதாடியுடனும், சிலசமயம் தொங்கிய காதுகளுடனும் இருக்கும். நாட்டு மாடுகளும் அதன் கலப்பின மாடுகள் மிகுந்த வெப்பநிலையை தாங்கக்கூடியதாக உள்ளதால், வெப்பமண்டல நாடுகளில் வளர்க்கப்படுகின்றன. தூய நாட்டு மாடுகள் மற்றும் கலப்பின மாடுகள் போன்றவை இழுவை விலங்கு, வண்டி மாடுகள் போன்ற பணி விலங்காகவும், பால் மாடுகளாகவும், இறைச்சித் தேவைக்காகவும் வளர்க்கப்படுகின்றன. இவற்றின் சாணமானது எரிபொருளாகவும், இயற்கை உரமாகவும் பயன்படுத்தப்படுகிறது. நாட்டுமாடுகளில் சிற்றுரு (மினியேச்சர்) மாடுகளை செல்லப்பிராணிகளாக வளர்க்கப்படுகின்றன. 1999ஆம் ஆண்டு டெக்சாஸ் ஏ அண்ட் எம் பல்கலைக்கழகமானது இந்த மாட்டினத்தை படியெடுப்பு முறையில் உருவாக்கியது.

நாட்டுமாடுகளானது இந்திய காட்டெருதுவில் இருந்து தோன்றியதாக கருதப்படுகிறது. சிலசமயம் அதன் துணையினமாகவும் கருதப்படுகிறது. 

மட்பாண்டங்கள் மற்றும் பாறை ஓவியங்கள் உள்ளிட்ட தொல்லியல் சான்றுகளின்படி ஏறக்குறைய கி.மு. 2000 காலக்கட்டத்தில் இந்த இனமானது எகிப்தில் இருந்தது என்றும், அது கிழக்கு அல்லது தெற்கில் இருந்து இறக்குமதி செய்யப்பட்டதாக கருதப்படுகிறது. இவை சகாரா கீழமை ஆபிரிக்காவில் 700 மற்றும் 1500க்கு இடைப்பட்ட காலத்தில் முதலில் இருந்ததாக கருதப்படுகிறது. மேலும் ஏறக்குறைய 1000இல் ஆப்பிரிக்காவின் கொம்புவில் அறிமுகமாயின.

நாட்டு மாடுகளில் இந்திய துணைக்கண்டம் மற்றும் ஆப்பிரிக்க இனங்கள் என மொத்தம் சுமார் 75 வகைகள் உள்ளன. உலகின் முதன்மையான நாட்டு மாடுகளாக கிர், காங்ரேஜ் மற்றும் குஸ்ராத், இந்தோ பிரேசிலியன், பிரம்மன், நெல்லூர், ஒங்கோல், சாகிலால், சிவப்பு சிந்தி, பட்டானா, கெனனா, போர்ன், பாகாரா, தர்பர்கார், காங்கேயம், தென் மஞ்சள், கெடா-கெலந்தன் மற்றும் உள்ளூர் இந்திய பால் மாடு போன்றவை உள்ளன. கேடா-கெலந்தன் மற்றும் லீட் போன்றவை மலேசியாவில் உருவானவை. 

ஆபிரிக்க சங்கா மாட்டு இனமானது பழங்கால ஆப்பிரிக்க இன மாடு மற்றும் நாட்டு மாடு ஆகியவற்றின் இனக்கலப்பால் உருவானது; இதில் ஆப்பிரிக்கானர், ரெட் ஃபுலானி, அன்கோல்-வூட்டீஸ், மற்றும் மத்திய மற்றும் தெற்கு ஆபிரிக்காவின் பல இனங்களின் அடங்கும்.


</doc>
<doc id="412031" url="https://ta.wikipedia.org/wiki?curid=412031" title="பிற்ரன்">
பிற்ரன்

பிற்ரன் ("Bitton") இங்கிலாந்தின் தென்மேற்கு மாவட்டங்களில் ஒன்றான தெற்கு குளொஸ்டர்சயரில் பிரிஸ்டல் நகருக்கு கிழக்குப் பக்கத்தில் பாய்ட் ஆற்றை ஒட்டி உள்ள ஒரு சிறிய கிராம மற்றும் சிவில் திருச்சபை ஆகும். 2011ஆம் ஆண்டு மதிப்பீட்டின்படி இங்குள்ள மக்கள்தொகை 9,307 ஆகும்.  

இக்கிராமத்தில் கோடை வசந்தகாலத்தில் ஒரு நாள் 'Open Gardens' நிகழ்வு நடக்கும். அவ்நிகழ்ச்சியில் கலந்து கொள்ளும் வீட்டு உரிமையாளர்கள் பொதுமக்களின் பார்வைக்கு தங்களது வீட்டுத்தோட்டத்தினை திறந்துவிடுவார்கள். ஒவ்வொரு வருடமும் செப்டம்பர் முதல் சனிக்கிழமை பிற்ரன் புனித மேரி தேவாலயத்தின் திறந்த வெளியில்  கிராம களியாட்டவிழா நடக்கும். இக்கிராமத்தை மையமாகக் கொண்டு 1892இல் தொடங்கப்பட்ட பிற்ரன் உதைப்பந்தாட்ட கழகம் இன்றும் இயங்கி வருகின்றது.



</doc>
<doc id="412035" url="https://ta.wikipedia.org/wiki?curid=412035" title="762">
762

762 (DCCLXII) பழைய யூலியன் நாட்காட்டியில் வெள்ளிக்கிழமை ஆரம்பமான ஒரு சாதாரண ஆண்டாகும்.




</doc>
<doc id="412038" url="https://ta.wikipedia.org/wiki?curid=412038" title="பென் ஸ்டோக்ஸ்">
பென் ஸ்டோக்ஸ்

பெஞ்சமின் ஆண்ட்ரூ "பென்" ஸ்டோக்ஸ் (Benjamin Andrew "Ben" Stokes பிறப்பு: சூன் 4, 1991) இங்கிலாந்து துடுப்பாட்ட அணியின் வீரர் மற்றும் முன்னாள் தேர்வுத் துடுப்பாட்ட அணியின் தலைவர் ஆவார். இவர் கிறைஸ்ட்சேர்ச், நியூசிலாந்தில் பிறந்தார். தனது பன்னிரண்டாவது வயதில் இவர் வடக்கு இங்கிலாந்திற்கு புலம்பெயர்ந்து அங்கிருந்த உள்ளூர் அணிகளின் சார்பாக துடுப்பாட்டம் விளையாடத் துவங்கினார். இவர் சகலத்துறையர் ஆவார். வலதுகை விரைவு வீச்சாளர் மற்றும் இடதுகை மட்டையாளர் ஆவார்.

தேர்வுத் துடுப்பாட்டப் போட்டிகளில் அதிவேக இரட்டை நூறுகள் அடித்த இங்கிலாந்து வீரர் எனும் சாதனை படைத்துள்ளார்.

ஸ்டோக்சினுடைய தந்தை ஜெரார்டு ஸ்டோக்ஸ், ரக்பி கால்பந்து வீரர் மற்றும் பயிற்சியாளரும் ஆவார். இவரின் தந்தை இங்கிலாந்திலுள்ள ரக்பி அணியின் தலைமைப் பயிற்சியாளராக நியமனம் செய்யப்பட்ட காரணத்தினால் பென்ஸ் டோக்ஸ் இளம் வயதிலேயே தனது குடும்பத்துடன் இங்கிலாந்தில் குடிபெயர்ந்தனர். பின் 2013 ஆம் ஆண்டில் இவரின் பெற்றோர்கள் மீண்டும் நியூசிலாந்தில் உள்ள கிறைஸ்ட்சேர்ச்சில் குடிபெயர்ந்தனர். 



</doc>
<doc id="412077" url="https://ta.wikipedia.org/wiki?curid=412077" title="ராஷ்மிகா மந்தண்ணா">
ராஷ்மிகா மந்தண்ணா

ராஷ்மிகா மந்தண்ணா, இந்தியத் திரைப்பட நடிகை ஆவார். இவர் கன்னடம், தெலுங்கு திரைப்படங்களில் நடித்திருக்கிறார். இவர் நடித்த கிரிக் பார்ட்டி என்ற திரைப்படத்தின் மூலம் புகழ் பெற்றார். 

இவர் கர்நாடகத்தில் உள்ள குடகு மாவட்டத்தின் விராஜ்பேட்டையில் கொடவ குடும்பத்தில் பிறந்தார். இவர் ரக்‌ஷித் ஷெட்டி என்ற நடிகரை மணம் புரிந்தார்.


</doc>
<doc id="412086" url="https://ta.wikipedia.org/wiki?curid=412086" title="நையோபியம்(V) புரோமைடு">
நையோபியம்(V) புரோமைடு

நையோபியம்(V) புரோமைடு "(Niobium(V) bromid)" என்பது Nb2Br10 என்ற மூலக்கூற்று வாய்ப்பாடு கொண்ட கனிம வேதியியல் சேர்மமாகும். NbBr5 என்ற அனுபவ வாய்ப்பாட்டிலிருந்து இச்சேர்மம் நையோபியம்(V) புரோமைடு என்ற பெயரைப் பெறுகிறது. டயா காந்தப் பண்பும் ஆரஞ்சு நிறமும் கொண்ட இத்திண்மம் எளிதில் நீராற்பகுக்கப்படுகிறது. இரண்டு NbBr5 அலகுகள் ஒரு சோடி புரோமைடு பாலங்களால் இணைக்கப்பட்டுள்ள விளிம்பு - பகிர்வு ஈரென்முக கட்டமைப்பை நையோபியம்(V) புரோமைடு ஏற்கிறது . Nb மற்றும் Ta தனிமங்களின் பென்டாகுளோரைடுகளும், பென்டா அயோடைடுகளும் இதே மையக்கருத்து கட்டமைப்பை ஏற்கின்றன. நையோபியம் மையங்களுக்கு இடையில் பிணைப்பும் கிடையாது. உயர் வெப்பநிலையில் நையோபியம் உலோகத்துடன் புரோமினை ஒரு மின் உலையில் இட்டு வினைபுரியச் செய்து நையோபியம்(V) புரோமைடைத் தயாரிக்கிறார்கள். 



</doc>
<doc id="412095" url="https://ta.wikipedia.org/wiki?curid=412095" title="சபோல்க் செம்மறி">
சபோல்க் செம்மறி

சபோல்க் செம்மறியாடு (Suffolk sheep) என்பது ஆட்டுக்கறியை முதன்மைத் தேவையாக கொண்டு வளர்க்கப்படும் ஒரு செம்மறியாட்டு இனமாகும். 

இந்த செம்மறி ஆட்டு இனமானது இங்கிலாந்து நாட்டைச் சார்ந்த ஆட்டு இனமாகும். இவை பெரிய உடலமைப்பைக் கொண்டவை. இவற்றின் முகம், காதுகள், கால்கள் போன்றவை கருமை நிறத்தோடும், தலை மற்றும் காதுகளில் அடர்ந்த ரோமங்கள் இல்லாமலும் இருக்கக்கூடியன. இந்த ஆடுகளில் கிடா மற்றும் பெட்டைகள் என இரண்டுக்கும் கொம்புகள் கிடையாது. ஒரு சில கிடாக்களுக்கு கொம்புகள் இருக்குமிடத்தில் மொட்டுகள் காணப்படும். ஒரு ஆட்டிலிருந்து ஆண்டொன்றிற்கு 2.3 கி.கி ரோமம் உற்பத்தி செய்ய இயலும்
வளர்ந்த கிடா 100-135 கி.கி எடையுடனும், பெட்டை 70-100 கி.கி எடையுடனும் இருக்கும்
பெட்டை ஆடுகள் அதிகம் பால் உற்பத்தி செய்யக்கூடிய திறன் பெற்றவை. 


</doc>
<doc id="412121" url="https://ta.wikipedia.org/wiki?curid=412121" title="புது பாபிலோனியப் பேரரசு">
புது பாபிலோனியப் பேரரசு

புது பாபிலோனியப் பேரரசு (Neo-Babylonian Empire) (இரண்டாம் பாபிலோனியப் பேரரசு) என்றும் அழைப்பர்), மெசொப்பொத்தேமியாவை மையமாகக் கொண்டு கிமு 626 முதல் 539 முடிய 87 ஆண்டுகள், தற்கால ஈராக், சிரியா, துருக்கி போன்ற வளமான பிரதேசங்களை ஆட்சி செய்த பாபிலோனின் 11வது வம்சத்தினரான சால்டியர்கள் ஆவார். இவர்களில் புகழ் பெற்றவர் பாபிலோனின் தொங்கு தோட்டத்தை அமைத்த இரண்டாம் நெபுகாத்நேசர் ஆவார். 

புது பாபிலோனிய வம்சத்தவர்களுக்கு முன்னர் பாபிலோனை அக்காதியம் மற்றும் அசிரிய மக்கள் மூன்று நூற்றாண்டுகள் ஆட்சி செய்தனர். புது அசிரியப் பேரரசர் அசூர்-பனிபால் கிமு 627ல் இறந்த ஒராண்டு கழித்து கிமு 626ல் நடந்த அசிரிய உள்நாட்டுப் போரின் போது, பாபிலோனியாவின் 11வது வம்சத்தின் முதலாமர் நபோபேலசர் எனும் நபு-அப்லா-உசூர், மீடியர்கள், பாரசீகர்கள், சிதியர்கள் துணையுடன் பாபிலோன் மற்றும் நினிவே நகரங்களைக் கைப்பற்றி புது பாபிலோனியப் பேரரசை அமைத்தார். 

முதலாம் பாபிலோனியப் பேரரசர் அம்முராபி கிமு 18ம் நூற்றாண்டின் நடுவில் இறந்த பிறகு, பாபிலோன் நகரம் மீண்டும் கிமு 626ல் பாபிலோனியர்களின் தலைநகரமாயிற்று. கிமு 539ல் அகாமனிசியப் பேரரசர் சைரசு புது பாபிலோனியப் பேரரசை கைப்பற்றி அகாமனிசியப் பேரரசில் இணைத்தார். 

பழைய அசிரியப் பேரரசு (கிமு 1365–1020) மற்றும் புது அசிரியப் பேரரசு (கிமு 911–626) காலத்திலும் தொடர்ந்து அசிரியர்களின் ஆட்சியின் கீழ் பாபிலோனிய நாடு இருந்ததது. புது அசிரியப் பேரரசில் கிமு 626ல் ஏற்பட்ட உள்நாட்டுப் போருக்குப் பின், பாபிலோனில் வாழ்ந்த சால்டியர்கள் பபிலோனியாவைக் கைப்பற்றி ஆண்டனர். பின்னர் தற்கால வடக்கு ஈராக், குவைத், சிரியா, துருக்கி போன்ற பிரதேசங்களை கைப்பற்றி 87 ஆண்டுகள் ஆண்டனர். 

புது பாபிலோனியப் பேரரசில் கிமு 639 முதல் பபிலோனியா தன்னாட்சியுடன் ஆண்ட போது, சுமேரிய-அக்காடிய பண்பாட்டுகளின் படி கோயில்களை கட்டினர். அரமேயம் மொழி மக்களின் பேச்சு மொழியானது. அக்காதியம் ஆட்சி மொழியானது. அக்காடியர்களின் ஆப்பெழுத்து முறை சீரமைக்கப்பட்டடது. அக்காடிய வழக்கப்படி, அரசகுடும்பப் பெண் கோயில் பூசாரியாக நியமிக்கப்பட்டார். 

மெசொப்பொத்தேமியாவின் தெற்கில் அமைந்த புதுப் பாபிலோனியப் பேரரசில் யூப்ரடீஸ் மற்றும் டைகிரிஸ் ஆறுகள் பாய்வதால், வேளாண்மைத் தொழில் செழித்தது. வேளாண் நிலங்களுக்கு ஆற்று நீர் பாய்வதற்கு வசதியாக கால்வாய்கள், வாய்க்கால்கள், குளங்கள், ஏரிகள் அமைத்தனர். பாபிலோனியர்களின் நகரங்களான பாபிலோன் மற்றும் நினிவே தன்னாட்சியுடன் நிர்வகிக்கப்பட்டது. கோயிலை மையப்படுத்தி நகரங்கள் இருந்தது. நீதிமன்றங்களில் வழக்குகள் உடனடியாக விசாரித்து தீர்ப்புகள் அறிவித்தனர். 

புது பாபிலோனியப் பேரரசர்கள் (பாபிலோனின் 11வது சால்டிய வம்சத்தினர்) 

87 ஆண்டுகள் ஆண்ட புது பாபிலோனியப் பேரரசை, கிமு 539ல் ஓபிஸ் போரில் அகாமனிசியப் பேரரசர் சைரசு கைப்பற்றி தனது பேரரசில் இணைத்துக் கொண்டார். அகாமனிசியப் பேரரசில் புது பாபிலோனியப் பேரரசும், அசிரியப் பேரரசும் சிற்றரசுகளாக விளங்கியது.



</doc>
<doc id="412136" url="https://ta.wikipedia.org/wiki?curid=412136" title="நையோபியம் நைட்ரைடு">
நையோபியம் நைட்ரைடு

நையோபியம் நைட்ரைடு "(Niobium(V) nitride)" என்பது NbN. என்ற மூலக்கூற்று வாய்ப்பாடு கொண்ட கனிம வேதியியல் சேர்மமாகும். நையோபியம் மற்றும் நைட்ரசன் தனிமங்கள் சேர்ந்து இச்சேர்மம் உருவாகிறது. 16 கெல்வின் வெப்பநிலை போன்ற தாழ் வெப்பநிலைகளில் நையோபியம் நைட்ரைடு மீக்கடத்தியாகிறது. மேலும் இது அகச்சிவப்பு ஒளியில் உணரியாகப் பயன்படுகிறது .

•ஒரு மீக்கடத்தியாகப் பயன்படுவது நையோபியம் நைட்ரைடின் மிக முக்கியமான பயனாகும். அகச்சிவப்பு நிறமாலையில் 1-10 மைக்ரோ மீட்டர் பகுதியில் உள்ள தனி போட்டானை இதனால் உணரமுடியும் . இப்பயன் வானியல் மற்றும் தொலைதொடர்புகளில் முக்கியமானதாக உள்ளது. 25 கிகாயெர்ட்சு அளவிலான மாற்றங்களை இதனால் உணரமுடியும். 
•ஒளியியலில் எதிரொளிப்பை எதிர்க்கும் மேற்பூச்சாக வில்லைகள் மீது பூசுவதற்கும் இதைப் பயன்படுத்துகிறார்கள். 

•பேனசோனிக் நிறுவனம் 2015 ஆம் ஆண்டில் நையோபியம் நைட்ரைடை அடிப்படையாகக் கொண்டு ஒரு ஒளிவினையூக்கியை உருவாக்கியது. இது சுமார் 57% சூரிய ஒளியை ஈர்த்து தண்ணீர் சிதைவுறுதலை ஊக்குவித்து ஐதரசன் வாயு உற்பத்தியை அதிகரித்தது. இம்முறையில் உற்பத்தியாகும் வாயு மின்வேதியியல் எரி கலன்களில் எரிபொருளாகப் பயன்படுத்தப்படுகிறது .


</doc>
<doc id="412140" url="https://ta.wikipedia.org/wiki?curid=412140" title="இரும்பு டெட்ராபோரைடு">
இரும்பு டெட்ராபோரைடு

இரும்பு டெட்ராபோரைடு "(Iron tetraboride)" என்பது FeB என்ற மூலக்கூற்று வாய்ப்பாடு கொண்ட கனிம வேதியியல் சேர்மமாகும். இரும்பு மற்றும் போரான் தனிமங்கள் சேர்ந்து இச்சேர்மம் உருவாகிறது. ஒரு மீக்கடின மீக்கடத்தியாக இரும்பு டெட்ராபோரைடு கருதப்படுகிறது. இயற்கையில் இச்சேர்மம் தோற்றம் பெறுவதில்லை ஆனால் செயற்கை முறையில் உற்பத்தி செய்யப்படுகிறது கணிப்பொறி மாதிரிகளைக் கொண்டு இதன் கட்டமைப்பு முன்கணிக்கப்படுகிறது. 



</doc>
<doc id="412165" url="https://ta.wikipedia.org/wiki?curid=412165" title="பிளாட்டினம் பல்மினேட்டு">
பிளாட்டினம் பல்மினேட்டு

பிளாட்டினம் பல்மினேட்டு "(Platinum fulminate)" என்பது Pt(CNO) என்ற மூலக்கூற்று வாய்ப்பாடு கொண்ட கனிம வேதியியல் சேர்மமாகும். எட்மண்டு டேவி இச்சேர்மத்தைக் கண்டுபிடித்தார். பிளாட்டினத்தின் பல்மினேட்டு உப்பான இச்சேர்மம் ஒரு முதல்நிலை வெடிபொருளாகக் கருதப்படுகிறது. பழுப்பு நிற தூளாகக் காணப்படுகிறது .


</doc>
<doc id="412223" url="https://ta.wikipedia.org/wiki?curid=412223" title="இரேனியம் எப்டாபுளோரைடு">
இரேனியம் எப்டாபுளோரைடு

இரேனியம் எப்டாபுளோரைடு "(Rhenium heptafluoride)" என்பது ReF என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமாகும். மஞ்சள் நிறத்தில் குறைவான உருகுநிலை கொண்டதாக இச் சேர்மம் காணப்படுகிறது. வெப்பத்திலும் நிலைப்புத் தன்மை கொண்ட ஒரே உலோக எப்டாபுளோரைடு இரேனியம் எப்டாபுளோரைடு ஆகும். அயோடின் எப்டாபுளோரைடில் உள்ளது போலவே இச்சேர்மத்திலும் சிதைந்த ஐங்கோண இரட்டைப்பட்டைக் கூம்பு கட்டமைப்பு காணப்படுகிறது. 1.5 கெல்வின் வெப்பநிலையில் தோன்றும் நியூட்ரான் விளிம்பு இதை உறுதிப்படுத்துகிறது . எலக்ட்ரான் விளிம்பு ஆய்வுகள் இக்கட்டமைப்பு திடமானதல்ல என்று தெரிவிக்கின்றன
400 பாகை செல்சியசு வெப்ப நிலையில் இரேனியம் மற்றும் புளோரின் தனிமங்களை வினை புரியச்செய்து இரேனியம் எப்டாபுளோரைடு தயாரிக்கப்படுகிறது:
CsF போன்ற புளோரைடு வழங்கிகளைப் போல இங்கும் ReFReF எதிர்மின் அயனி )
உருவாகிறது. இது சதுர எதிர் பட்டகக் கட்டமைப்பில் உள்ளது. With ஆன்டிமணி பென்டாபுளோரைடு (SbF5) போன்ற புளோரைடு ஏற்பிகளுடன் ReF நேர்மின் அயனி உருவாகிறது. 


</doc>
<doc id="412230" url="https://ta.wikipedia.org/wiki?curid=412230" title="இரேனியம் டைதெலூரைடு">
இரேனியம் டைதெலூரைடு

இரேனியம் டைதெலூரைடு "(Rhenium ditelluride)" என்பது ReTe என்ற மூலக்கூற்று வாய்ப்பாடு கொண்ட கனிம வேதியியல் சேர்மமாகும். இரேனியம் மற்றும் தெலூரியம் தனிமங்கள் சேர்ந்து இச்சேர்மம் உருவாகிறது. இரேனியம் இருதெலூரைடு என்றும் இதை அழைக்கலாம். இரேனியம் டைசல்பைடு மற்றும் இரேனியம் டைசெலீனைடு போன்ற சேர்மங்களின் கட்டமைப்பைப்போல அடுக்கு கட்டமைப்பைப் பெறாமல் இது மாறுபடுகிறது .


</doc>
<doc id="412241" url="https://ta.wikipedia.org/wiki?curid=412241" title="மெத்தில் இரேனியம் மூவாக்சைடு">
மெத்தில் இரேனியம் மூவாக்சைடு

மெத்தில் இரேனியம் மூவாக்சைடு "(Methylrhenium trioxide)" என்பது CHReO என்ற மூலக்கூற்று வாய்ப்பாடு கொண்ட கரிம உலோகச் சேர்மமாகும். மெத்தில் இரேனியம் டிரையாக்சைடு, மெத்தில்டிரையாக்சோ இரேனியம், மெத்தில் மூவாக்சோ இரேனியம் என்ற பெயர்களாலும் அழைக்கலாம். நிறமற்ற இத்திண்மம் எளிதில் ஆவியாகும். சில ஆய்வக்கூடச் சோதனைகளில் வினையூக்கியாக இச்சேர்மத்தைப் பயன்படுத்துகிறார்கள். மெத்தில் இரேனியம் மூவாக்சைடில் இரேனியம் ஒரு மெத்தில் மற்றும் மூன்று ஆக்சோ ஈந்தணைவிகள் சேர்ந்த நான்முக ஒருங்கிணைப்பு வடிவத்தைப் பெற்றுள்ளது. இரேனியத்தின் ஆக்சிசனேற்ற எண் +7 ஆகும்.

வர்த்தக முறையிலும் மெத்தில் இரேனியம் மூவாக்சைடு கிடைக்கிறது. பலவழி முறைகளில் இதைத் தயாரிக்கிறார்கள். டெட்ராமெத்தில் வெள்ளீயத்தையும் Re2O7 சேர்மத்தையும் வினைபுரியச் செய்து தயாரிப்பது முக்கியமான ஒரு முறையாகும் :

இதையொத்த ஆல்க்கைல் மற்றும் அரைல் வழிப்பெறுதிகளும் அறியப்படுகின்றன. RReO3 வகைச் சேர்மங்கள் இலுயிசு அமிலங்களாகச் செயல்படுகின்றன. ஆலைடுகள் மற்றும் அமீன்களுடன் இவை 1:1, 1:2 கூட்டுசேர் பொருள்களாக உருவாகின்றன.

பல்வேறு நிலைமாற்ற வினைகளில் மெத்தில் இரேனியம் மூவாக்சைடு ஒரு பல்லின வினையூக்கியாகச் செயல்படுகிறது. 25 பாகை செல்சியசு வெப்பநிலையில் ஒலிபீன் மறுபகிர்வு வினைக்கு வினையூக்கியாகச் செயல்படும் Al2O3/SiO2 வினையூக்கிகளுக்கு துணையாகச் செயல்படுகிறது. 

கரைசலில் மெத்தில் இரேனியம் டிரையாக்சைடு ஐதரசன் பெராக்சைடுடனான ஆக்சிசனேற்றத்தை ஊக்குவிக்கிறது. விளிம்புநிலை ஆல்க்கைன்கள் தொடர்புடைய அமிலம் அல்லது எசுத்தரைக் கொடுக்கின்றன. ஐதரசன் அணு இல்லாத உள் ஆல்கைன்கள் டைகீட்டோன்களையும், ஆல்க்கீன்கள் ஈப்பாக்சைடுகளையும் கொடுக்கின்றன. மேலும், ஆல்டிகைடுகளையும், டையசோ ஆல்க்கேன்களையும் ஆல்க்கீன்களாக மாற்றும் வினைகளையும் இது ஊக்குவிக்கிறது. அமீன்களை சோடியம் பெர்கார்பனேட்டுடன் சேர்ந்து என்-ஆக்சைடுகளாக மாற்றுவதையும் இது ஊக்குவிக்கிறது. 


</doc>
<doc id="412252" url="https://ta.wikipedia.org/wiki?curid=412252" title="பேரன்ட்ஸ் கடல்">
பேரன்ட்ஸ் கடல்

பேரன்ட்சு கடல் ("Barents Sea", ; , "Barentsevo More") ஆர்க்டிக் பெருங்கடலின் கரையோரக் கடல். இது நோர்வே, உருசியாவின் வடக்குக் கடலோரத்தில் நோர்வீய, உருசிய ஆளுகைக்குட்பட்ட கடற்பரப்பில் அமைந்துள்ளது. உருசியாவில் இது "முர்மன் கடல்" ("நோர்வீயக் கடல்") என நடுக் காலங்களில் அறியப்பட்டிருந்தது; டச்சு மாலுமி வில்லெம் பேரன்ட்சு நினைவாகத் தற்போது பெயரிடப்பட்டுள்ளது. 

இது 230 மீ (750 அடி) சராசரி ஆழமுள்ள குறைந்த ஆழத் திட்டுக் கடல் ஆகும். மீன் பிடிப்பிற்கும் நீர்கரிமத் தேடலுக்கும் முதன்மையான களமாக விளங்குகின்றது. பேரன்ட்சு கடலின் தெற்கே கோலா மூவலந்தீவும் மேற்கில் நோர்வீயக் கடலின் திட்டு விளிம்பும், வடமேற்கில் சுவல்பார்டு தீவுக் கூட்டங்களும், வடகிழக்கில் பிரான்சு யோசஃப் நிலமும் கிழக்கில் நோவயா செம்லியாவும் உள்ளன. உரால் மலைகளின் வடக்கு முனையின் விரிவாயுள்ள நோவயா செம்லியா தீவுகள் பேரன்ட்சுக் கடலை காரா கடலிலிருந்து பிரிக்கின்றன. 

ஆர்க்டிக் பெருங்கடலின் அங்கமாயிருப்பினும் பேரன்ட்சு கடல் "அத்திலாந்திக்குக்கான திருப்புமுனையாக" கருதப்படுகின்றது. "ஆர்க்டிக்கை வெதுவெதுப்பாக்கும் வெப்ப இடம்" இக்கடலில் உள்ளதால் இவ்வாறு குறிப்பிடப்படுகின்றது. புவி சூடாதலின் நீரியல் மாற்றங்களால் கடற் பனிப்பாறைகள் குறைந்துள்ளன; இது ஐரோவாசிய வானிலையில் பெரும் மாற்றங்களை விளைவிக்கக் கூடியது.


</doc>
<doc id="412255" url="https://ta.wikipedia.org/wiki?curid=412255" title="காவிரி ஆறு, மத்தியப் பிரதேசம்">
காவிரி ஆறு, மத்தியப் பிரதேசம்

காவிரி (Kaveri) என்பது இந்தியாவின் மத்தியப் பிரதேசத்தில்,  நருமதை ஆற்றின் கிளை ஆறாக பாயும் ஆறாகும். இது  40 கிலோமீட்டர் நீளம் பாய்கிறது. மேலும் இதன் வடிநிலப் பரப்பு  954 கிமீ² ஆகும்.

நருமதை ஆறு தோன்றி அது 882 கி.மீ. தொலைவில் உள்ள மந்ததார் (ஓங்காரேஸ்வரர்) அருகே வரும்போது அத்துடன் காவிரி ஆறு கலக்கிறது.   நருமதை ஆற்றின் புகழைப் போன்றும் நூலான "நர்மதா மஹாத்மியம்" என்ற நூலானது, நருமதை மற்றும் காவிரி ஆறுகள்  சங்கமிக்கும் இடத்தை புனித தீர்த்தமாக கூறுகிறது. தெற்கில் பாயும் காவிரியையும், மத்தியப் பிரதேசத்தின் காவிரி ஆற்றையும் சேர்த்து  மச்ச மற்றும் கூர்ம புராணங்களில் பெருமையாக குறிப்பிடப்பட்டுள்ளது.

மச்ச புராணம் மற்றும் "பத்ம புராணம்" போன்றவை இந்த கூடுதுறையின் பெருமையைக் கூறுகின்றன.



</doc>
<doc id="412262" url="https://ta.wikipedia.org/wiki?curid=412262" title="இ. எஸ். பொறியியல் கல்லூரி">
இ. எஸ். பொறியியல் கல்லூரி

இ. எஸ். பொறியியல் கல்லூரி (E.S Engineering College) ஆனது, இந்திய மாநிலமான தமிழ்நாட்டின், விழுப்புரம் மாவட்டத்துக்கு உட்பட்ட அய்யங்கோவில்பட்டு என்னும் ஊரில் உள்ள பொறியியல் கல்லூரி ஆகும். இக்கல்லூரியில் தமிழக மாணவர்களும் வட இந்திய மாணவர்களும் படிக்கின்றனர்.

இக்கல்லூரி 2007 ஆம் ஆண்டு இ. எஸ். கல்வி குழுமத்தால் நிறுவப்பட்டது. இ. எஸ். கல்வி குழுமமானது 30 வருட அனுபவம் கல்வி துறையில் உள்ளது. 1983 ஆம் ஆண்டில் இதன் முதல் கல்வி நிறுவனத்தை ஆரம்பித்தது, அதன் பிறகு படிப்படியாக வளர்ந்துள்ளது. இந்த குழுமத்தின் தலைமையிடம் விழுப்புரம் நகரத்தில் அமைந்துள்ளது.

இக்கல்லூரியானது அண்ணா பல்கலைக்கழகத்தின் கட்டுப்பாட்டில் இயங்குகிறது. மேலும் தேசிய மதிப்பீடு மற்றும் அங்கீகாரக் கவுன்சிலின் (NAAC) தர அங்கீகாரம் பெற்றது. இக்கல்லூரி ஐஎஸ்ஓ 9001: 2008 சான்றிதழ் பெற்றது. மேலும் இது புது தில்லியில் இயங்குகின்ற ஏ.ஐ.சி.டி.இ., என்.பி.ஏ ஆகியவற்றின் அங்கீகாரம் பெற்ற கல்லூரி ஆகும்.

இது சென்னை - திருச்சி 45வது தேசிய நெடுஞ்சாலையில் அமைந்துள்ளது. இக்கல்லூரி புதுச்சேரி மாநிலத்தில் இருந்து 40 கி.மீ தொலைவிலும், விழுப்புரத்தில் இருந்து 3 கி.மீ தொலைவிலும் தமிழகத்தின் தலைநகரான சென்னையில் இருந்து 157 கி.மீ தொலைவிலும் உள்ளது. விழுப்புரம் இரயில் நிலையம் 3 கி. மீ தொலைவில் உள்ளது.

இங்கு மாணவ, மாணவிகளுக்கென தனி, தனியாக தங்கும் விடுதிகள் உள்ளன. கல்லூரியில் உள்ள நூலகத்தில் அனைத்து துறைகளைச் சேர்ந்த புத்தகங்கள் அத்துடன் தொழில்நுட்ப இதழ்களும் பிற இதழ்களும் உள்ளன. கணினி ஆய்வகங்கள், பொழுதுபோக்கு அறைகள், விளையாட்டு வசதிகள், உணவகம் போன்றவை உள்ளன.

ஒவ்வொரு கல்வி ஆண்டும் இரண்டு பருவங்களாகப் பிரிக்கப்பட்டுள்ளது. ஒவ்வொரு பருவங்களிலும் அனைத்து கோட்பாடு பாடங்களில் மூன்று உள் தேர்வுகளும், மற்றும் ஒரு இறுதித் தேர்வும் இருக்கும். ஆய்வகத் தேர்வுகள் இறுதித் தேர்வை தொடர்ந்து உள் தேர்வாக வைக்கப்படுகிறது. அனைத்துத் தேர்வுகளும் இந்தியாவின் பிற பொறியியல் கல்லூரிகள் போன்றே எழுத்துத் தேர்வுகள் மற்றும் செய்முறைத் தேர்வுகள் முறை வழக்கத்தில் உள்ளது. 


</doc>
<doc id="412268" url="https://ta.wikipedia.org/wiki?curid=412268" title="நோர்வீயக் கடல்">
நோர்வீயக் கடல்

நோர்வீயக் கடல் ("Norwegian Sea", ) நோர்வேயின் வடமேற்கிலுள்ள ஆர்க்டிக் பெருங்கடலின் கரையோரக் கடல். இது வட கடலுக்கும் (ஐக்கிய இராச்சியத்திற்கு வடக்கில்) கிரீன்லாந்து கடலுக்கும் இடையில் வடகிழக்கில் பேரன்ட்சு கடலை அடுத்தும் அமைந்துள்ளது. தென்மேற்கே, ஐசுலாந்திற்கும் பராயே தீவுகளுக்கும் இடையே உள்ள கடலடி முகட்டால் அத்தலாந்திக்குப் பெருங்கடலிலிருந்து பிரிக்கப்பட்டுள்ளது. வடக்கில் கிரீன்லாந்து கடலிலிருந்து ஜான் மாயென் முகடு பிரிக்கிறது.

மற்ற கடல்களைப் போலன்றி நோர்வீயக் கடலின் அடித்தளத்தின் பெரும்பகுதியும் கண்டத் திட்டின் அங்கமல்ல. எனவே சராசரியாக இரண்டு கி.மீ ஆழம் கொண்டதாக உள்ளது. இங்கு எண்ணெய் வளமும் இயற்கை எரிவளிச் சேமிப்பும் மிகுந்ததாக வணிகமுறையில் எடுக்கப்படுகின்றன. கடலோரப் பகுதிகள் மீன் பிடிப்பிற்கு உகந்ததாக உள்ளன; வட அத்திலாந்திக்கு அல்லது பேரன்ட்சு கடல் பகுதிகளிலிருந்து "காட்" வகை மீன்கள் முட்டையிட இங்கு வருகின்றன. வெப்பமான வட அத்திலாந்திக்கு நீரோட்டத்தால் இக்கடல் ஒப்பளவில் நிலைத்த உயர் வெப்பநிலை கொண்டதாக விளங்குகின்றது. எனவே பிற ஆர்க்டிக் கடல்களைப் போலன்றி இங்கு ஆண்டு முழுவதும் பனிப்பாறைகள் உருவாவதில்லை. இந்த ஆழ்கடலின் மிகுந்த நீர் கொள்ளளவும் தொடர்புடைய பெரும் வெப்பம் உள்வாங்கும் திறனும் நோர்வேயின் மிதமான குளிர்கால வானிலைக்கு முதன்மையாக உள்ளன.


</doc>
<doc id="412278" url="https://ta.wikipedia.org/wiki?curid=412278" title="சாரதா (நடிகை)">
சாரதா (நடிகை)

சாரதா (Sharada) (25 சூன் 1945) மூன்று முறை சிறந்த நடிகைக்கான தேசிய விருது பெற்றுள்ளார். இவர் பல தமிழ், தெலுங்கு மற்றும் மலையாள மொழி திரைப்படங்களில் நாயகியாக நடித்துள்ளார். இவர் இரண்டு முறை தென்னிந்திய பிலிம்பேர் விருது பெற்றுள்ளார். 2010ல் ஆந்திர அரசின் என் டி ஆர் விருதையும் பெற்றுள்ளார். 
தற்போது அரசியல்வாதியான இவர், தெலுங்கு தேசம் கட்சியின் சார்பாக தெனாலி நாடாளுமன்றத் தொகுதியிலிருந்து தேர்ந்தெடுக்கப்பட்டுள்ளார். 

இந்தியாவின் ஆந்திரப் பிரதேசம் மாநிலத்தின் குண்டூர் மாவட்டம், தெனாலியில் 25 சூன் 1945 அன்று சரஸ்வதி தேவி எனும் பெயரில் பிறந்த சென்னையிலுள்ள தனது பாட்டி கனகம்மா வீட்டில் வளர்ந்தார். திரைப்படங்களில் நடிக்கத் துவங்கிய காலத்தில் தனது பெயரை சாரதா என மாற்றிக் கொண்டார். தெலுங்குத் திரைப்பட நடிகர் சலம் என்பவரை திருமணம் செய்து கொண்டார். பின்னர் அவருடன் திருமண உறவு முறித்துக் கொண்டு ஐதராபாத் நகரத்தில் வாழ்கிறார். 

துவக்கத்தில் சாரதா தெலுங்கு நாடக மேடைகளில் சிறு பாத்திரங்களில் நடிக்கத் துவங்கினார். பின்னர் தமிழ், தெலுங்கு மொழி மேடை நாடகங்களில் முக்கிய நாயகி பாத்திரங்களில் நடிக்கத் துவங்கினார்.

1961ல் அக்கினேனி நாகேஸ்வர ராவ்வுடன் முதன்முறையாக கதாநாயகியாக சாரதா நடித்தார். பின்னர் தமிழ் மற்றும் மலையாளத் திரைப்படங்களில் கதாநாயகியாக நடித்தார். 1968ல் மலையாளத்தில் இவர் நடித்த துலாபாரம் எனும் திரைப்படம், சாரதாவிற்கு சிறந்த நடிகைக்கான தேசிய விருது கிடைத்தது. 
மேலும் சுயம்வரம் என்ற மலையாள திரைப்படம் மற்றும் 1978ல் நிமஜ்ஜனம் எனும் தெலுங்குத் திரைபப்டத்தில் கதாநாயகியாக நடித்த சாரதா சிறந்த நடிகைக்கான தேசிய விருது பெற்றார்.

தெலுங்கு தேசம் கட்சியின் சார்பாக தெனாலி மக்களவைத் தொகுதியிலிருந்து 1996ல் தேர்ந்தெடுக்கப்பட்டார்சாரதா ஐதராபாத் நகரத்தில் லோட்டஸ் சாக்லெட் உற்பத்தி தொழிற்சாலை நடத்தி வருகிறார்.


</doc>
<doc id="412291" url="https://ta.wikipedia.org/wiki?curid=412291" title="1274">
1274

1274 (MCCLXXIV) பழைய யூலியன் நாட்காட்டியில் திங்கட்கிழமை ஆரம்பமான ஒரு சாதாரண ஆண்டாகும்.





</doc>
<doc id="412296" url="https://ta.wikipedia.org/wiki?curid=412296" title="லோட் மரம்">
லோட் மரம்

லோட் மரம் இதை குறிக்கிறது:



</doc>
<doc id="412300" url="https://ta.wikipedia.org/wiki?curid=412300" title="சித்ரத்துல் முன்தஹா">
சித்ரத்துல் முன்தஹா

சித்ரத்துல் முன்தஹா ()  இது லோட் மரம் ஏழாம் வானத்தின் முடிவை குறிக்கிறது, இஸ்லாமிய நம்பிக்கைப்படி இந்த எல்லைக்கு அப்பால் எந்தவொரு படைப்பும் செல்ல முடியாது என்பதாகும். இஸ்ரா மற்றும் மிஃராஜ் பயணத்தின் போது முஹம்மது நபி(ஸல்) அவர்கள் ஜிப்ரீல்(அலை) அவர்களுடன் இந்த இடத்திற்கு வருகை தந்து அல்லாஹ்வை சந்தித்து 5 நேர தொழுகையை பரிசாக பெற்று கொண்டார்கள்.

லோட் மரம் (சித்ரத்துல் முன்தஹா), சூரா 36 வசனம் 16  மற்றும் சூரா 56 வசனம் 28 களிலும் குறிப்படப்பட்டுள்ளது.





</doc>
<doc id="412311" url="https://ta.wikipedia.org/wiki?curid=412311" title="அமோரிட்டு மக்கள்">
அமோரிட்டு மக்கள்

அமோரிட்டு மக்கள் ( Amorites) செமிடிக் மொழி பேசிய மக்கள் ஆவார்.பண்டைய சிரியாவிலிருந்து தற்கால ஈராக் நாட்டின் மெசொப்பொத்தேமியாவின் தெற்கு பகுதியான பபிலோனியாவில் குடியேறி கிமு 21ம் நூற்றாண்டு முதல் 17ம் நூற்றாண்டு வரை பாபிலோன் போன்ற பெரிதும் சிறிதுமான நகர அரசுகளை அமைத்து ஆட்சி செய்தவர்கள். அமோரிட்டு மக்களின் முதன்மைக் கடவுள் அம்முரு ஆவார். 

யூதர்களின் விவிலியம் நூலில், அமோரிட்டு மக்கள் யோசுவாவிற்கும் முன்னும், பின்னும் கானான் நாட்டில் குடியிருந்ததாக கூறுகிறது. 

மெசொப்பொத்தேமியாவில் அமோரிய ராஜ்யங்களின் எழுச்சி அதன் அரசியல், சமூக மற்றும் பொருளாதார கட்டமைப்பில், குறிப்பாக தெற்கு மெசொப்பொத்தேமியாவில் ஆழமான மற்றும் நீடித்த விளைவுகளை ஏற்படுத்தியது.

தெற்கு மெசொப்பொத்தேமியாவில் உள்ள பிரதேசங்கள் பாபிலோனிய நகர இராச்சியங்களில் பிரித்து வைத்தனர். மனிதர்கள், நிலம் மற்றும் கால்நடை ஆகியவை கடவுட்களுக்கு அல்லது கோவில்களுக்கும் அல்லது அரசர்களுக்கும் உரியதானாது. புதிய அமொரைட்டு மக்களின் முடியாட்சி ஒரு புதிய சமுதாயத்தை வெளிப்படுத்துவதற்கு நகர அரசுகளை உருவாக்கியது. பூசாரிகள் கடவுளின் சேவையை ஏற்றுக் கொண்டனர். 

அமோரைட்டு மக்களின் முதன்மை நகர அரசுகள், லெவண்ட் மற்றும் மெசொப்பொத்தேமியாவில் மாரி, இசின், குவட்னா, யாம்ஹத், லார்சா, பாபிலோனில் நிறுவப்பட்டது. 

கிமு 1894ல் சிறிய நகர அரசாக இருந்த பாபிலோன், அமோரைட்டு பேரரசர் அம்முராபி ஆட்சியில், கிமு 18ம் நூற்றாண்டின் முற்பகுதியில் மெசொப்பொத்தேமியாவின் தெற்கு பகுதி பபிலோனியா என அழைக்கப்பட்டது. 

கிமு 1740 மற்றும் கிமு 1735களில் வடக்கு மெசொப்பொத்தேமியா பகுதிகளில் வாழ்ந்த அமோரிட்டு மக்களை, அசிரியர்கள் தாக்கி வெளியேற்றினர். பழைய அசிரியப் பேரரசர் "புசூர் - சின்" ஆட்சிக் காலத்தில் பாபிலோனை ஆண்ட அமோரைட்டு மக்களை வென்றார். லெவண்ட் பகுதியை ஆண்ட அமோரைட்டு மக்களை இட்டைட்டு மக்கள் வெளியேற்றினர்.

விவிலியத்தின் தொடக்க நூலில் (10:16) அமோரிட்டு மக்கள் கானான் பகுதியில் வாழ்ந்த மலைமக்கள் எனக் குறித்துள்ளது. வளுமிக்க அமோரைட்டு மக்கள் ஜோர்டான் ஆற்றின் கிழக்கு மற்றும் மேற்கு கரைப் பகுதிகளை ஆண்டு வந்தனர்.





</doc>
<doc id="412322" url="https://ta.wikipedia.org/wiki?curid=412322" title="சர்வதேசக் கணித ஒலிம்பியாட்">
சர்வதேசக் கணித ஒலிம்பியாட்

சர்வதேசக் கணித ஒலிம்பியாட் (International Mathematical Olympiad (IMO) என்பது கல்லூரிப் படிப்புக்கு முந்தைய அதாவது ஒன்றாம் வகுப்பு முதல் பனிரெண்டாம் வகுப்புவரை பயிலும் பள்ளி மாணவர்களுக்கான சர்வதேச கணிதவியல் போட்டியாகும். மேலும் இது சர்வதேச அறிவியல் ஒலிம்பியாட்களில் பழமையானது ஆகும். முதல் போட்டியானது 1959இல் உருமேனியாவில் நிகழ்த்தப்பட்டது. இது 1980ஐத் தவிர, ஆண்டுதோறும் நடைபெற்றுள்ளது. உலக மக்கள் தொகையில் 90% க்கும் மேற்பட்டவர்களைக் கொண்டவையான 100க்கும் மேற்பட்ட நாடுகள், இந்தப்போட்டிக்கு தலா ஆறு மாணவர்களைக் கொண்ட குழுக்களை அனுப்புகின்றன. மேலும் இதில் ஒரு குழுத் தலைவர், ஒரு துணைத் தலைவர், மற்றும் பார்வையாளரும் இருப்பர்.

போட்டிக்கான மாணவர் தேர்ந்தெடுப்பு செயல்முறையானது நாட்டுக்கு நாடு வேறுபடுகின்றது. என்றாலும் பெரும்பாலும் இது தொடர்ச்சியான தேர்வுகளைக் கொண்டதாக, போட்டிக்கான மாணவர்களை வடிகட்டும் வகையில் உள்ளது. இதற்காக ஒவ்வொரு நாட்டிலும் பங்கேற்கும் மாணவர்களுக்குச் சிறப்புப் பயிற்சி அளிக்கப்படுகிறது. போட்டியில் அளிக்கப்படும் விருதுகளில் தோராயமாக 50% க்கும் அதிகமானவை உச்சபட்ச மதிப்பெண்களை வாங்கும் தனி நபர்களுக்கு வழங்கப்படுகிறது. குழுக்களானது அதிகாரப்பூர்வமாக அங்கீகரிக்கப்படவில்லை - அனைத்து போட்டிகளும் தனிப் போட்டியாளர்களுக்கு மட்டுமே வழங்கப்படுகின்றன. ஆனால் அணியின் மதிப்பெண்களானது அதிகாரப்பூர்வமற்ற முறையில் தனிநபர் மதிப்பெண்களை விட மிகுதியாய் ஒப்பிடப்படுகிறது. போட்டியாளர்கள் 20 வயதிற்கு உட்பட்டவராக இருக்க வேண்டும். அந்தந்த நாட்டின் பள்ளித் தேர்ச்சி முறைப்படி பங்கேற்பாளர்கள் அனுமதிக்கப்படுகிறார்கள். ஒரு தனிநபர் இந்தப் போட்டிகளில் எத்தனை முறையானாலும் பங்கேற்கக்கூடும்.

சர்வதேச கணித ஒலிம்பியாட்டானது கணிதத் திறனாய்வு தேர்வுகளில் தலைசிறந்ததாகக் கருதப்படுவது ஆகும். 2011 சனவரியில், சர்வதேச கணித ஒலிம்பியாட் அமைப்புக்கு 1 மில்லியன் யூரோக்களை கூகுல் வழங்கியது.

முதல் சர்வதேசக் கணித ஒலிம்பியாட் போட்டியானது 1959இல் உருமேனியாவில் நடைபெற்றது. அதன் பின்னர் ஒவ்வொரு ஆண்டும் 1980ஆம் ஆண்டு தவிர நடத்தப்பட்டுவருகிறது. அந்த ஆண்டு, மங்கோலியாவில் நடந்த உள்நாட்டு பூசல்கள் காரணமாக போட்டி ரத்து செய்யப்பட்டது. துவக்கத்தில் சோவியத் ஒன்றியத்தின் செல்வாக்கின் கீழ், வார்சா உடன்பாட்டில் கையோப்பம் இட்டிருந்த கிழக்கு ஐரோப்பிய நாடுகளை உறுப்பினராகக் கொண்டு இது நிறுவப்பட்டது, என்றாலும் பின்னர் பிற நாடுகளும் பங்கேற்றன. கிழக்கு ஐரோப்பிய நாடுகளினால் இது தோற்றுவிக்கப்பதன் காரணமாக, முதலில் கிழக்கு ஐரோப்பிய நாடுகளில் மட்டுமே நடத்தப்பட்டது. அதன்பிறகு படிப்படியாக மற்ற நாடுகளுக்கும் பரவியது.

ஒரு நாட்டில் இருந்து அதிகபட்சம் ஆறு மாணவர்களே இதில் கலந்துகொள்ள முடியும். முந்தைய ஆண்டில் கேட்கப்பட்ட எந்தக் கேள்வியும் மீண்டும் கேட்கப்படாது. எண் கோட்பாடு, இயற்கணிதம், சேர்வியல், வடிவியல் போன்ற நான்கு கணித உட்பிரிவுகளிலிருந்து கேள்விகள் கேட்கப்படும்.

இறுதிச் சுற்றில் கேட்கப்படும் ஆறு கேள்விகளில் முதல் நாளன்று மூன்று கேள்விகளும் இரண்டாம் நாளன்று மூன்று கேள்விகளும் கொடுக்கப்படும். ஒவ்வொரு நாளும் கேட்கப்படும் மூன்று கேள்விகளுக்கு ஒரு கேள்விக்குத் தலா ஏழு மதிப்பெண்ணும் அவற்றைத் தீர்வு காண அதிகபட்சம் நான்கரை மணி நேரமும் வழங்கப்படும்.

ஒவ்வொரு பிரிவிலும் இவர்களுக்குக் கொடுக்கப்படும் கேள்விகளுக்கு அதிகபட்சம் ஏழு மதிப்பெண்கள் வழங்கப்படும். எனவே ஒரு நாட்டின் மாணவர் அதிகபட்சமாக 6 × 7 = 42 மதிப்பெண்கள் பெறமுடியும். இப்படிப் பங்கேற்கும் 6 மாணவர்களின் மதிப்பெண்களைக் கூட்டிக் கிடைக்கும் மொத்த மதிப்பெண்ணைப் பிறநாட்டு மாணவர்களின் மொத்த மதிப்பெண்ணுடன் ஒப்பிட்டுத் தரவரிசைப் பட்டியல் தயார் செய்யப்படும். ஒரு நாட்டுக்கு அதிகபட்சமாக 42 × 6 = 252 மதிப்பெண்கள் கிடைக்க வாய்ப்புள்ளது. 42 மதிப்பெண்களுக்கு ஒவ்வொரு மாணவரும் எடுக்கும் மதிப்பெண்ணைப் பொறுத்துத் தங்கம், வெள்ளி, வெண்கலப் பதக்கங்கள் வழங்கப்படும். ஒரு குறிப்பிட்ட கேள்விக்கு மட்டும் எதிர்பாராத விதத்தில் அற்புதமாக விடையளிக்கும் மாணவர்களுக்கு Honourable Mention என்ற கவுரவம் வழங்கப்படும். இரு வாரங்கள் நிகழ்த்தப்படும் இந்தப் போட்டியில் ஒரு நாள் சுற்றுலாப் பயணமும் இறுதி நாளன்று பரிசு, பதக்கங்களும் வழங்கப்படும்.


</doc>
<doc id="412326" url="https://ta.wikipedia.org/wiki?curid=412326" title="விழுப்புரத்தில் போக்குவரத்து">
விழுப்புரத்தில் போக்குவரத்து

விழுப்புரத்தில் போக்குவரத்து (Transport in Viluppuram) என்பது இந்தியா, தமிழ்நாடு மாநிலம், விழுப்புரம் நகரின் போக்குவரத்து வசதியைப்பற்றியது ஆகும். விழுப்புரம் நகரமானது சாலை மற்றும் தொடருந்து மூலம் இந்தியாவின் பெரும்பாலான நகரங்களுடன் இணைக்கப்பட்டுள்ளது. விழுப்புரம் நகரமானது பேருந்துகள் நிறைந்த நகரமாகும். தமிழ்நாட்டின் தலைநகரமான சென்னையிலிருந்து வரும் அனைத்து பேருந்துகள் மற்றும் இரயில்கள் தென்தமிழகமான திருச்சி, மதுரை, தூத்துக்குடி, விருதுநகர், திருநெல்வேலி, கன்னியாகுமரி போன்ற பகுதிகளுக்கு செல்லும் பேருந்துகள் மற்றும் இரயில்கள் விழுப்புரத்தின் வழியாக செல்கிறது. 

விழுப்புரம் நகரில் இரண்டு பேருந்து நிலையங்கள் உள்ளன. புதிய பேருந்து நிலையம் மற்றும் பழைய பேருந்து நிலையங்கள் ஆகும். புதிய பேருந்து நிலையமானது, தமிழ்நாட்டில் கோயம்பேடு பேருந்து நிலையத்திற்கு அடுத்த படியாக உள்ள மிகப்பெரிய (பரப்பளவில்) பேருந்து நிலையமாகும். பழைய பேருந்து நிலையமானது நகரப் பேருந்துகளுக்காக பயன்படுத்தப்படுகிறது. இங்கு விழுப்புரம் மண்டலத்திற்கு உட்பட்ட தமிழ்நாடு அரசுப் போக்குவரத்துக் கழகம் அமைந்துள்ளது. 

விழுப்புரம் நகரத்திலிருந்து பல இடங்களுக்குச் செல்ல சாலைப்போக்குவரத்திற்கு நன்கு இணைக்கப்பட்டுள்ளது.


இங்கிருந்து வடக்கு திசையில் 160 கி.மீ தொலைவில் சென்னையும், தெற்கு திசையில் 160 கி.மீ தொலைவில் திருச்சியும், கிழக்கு திசையில் 40 கி.மீ தொலைவில் புதுச்சேரியும், மேற்கு திசையில் 38 கி.மீ தொலைவில் திருக்கோவிலூரும், தென்கிழக்கு திசையில் 40 கி.மீ தொலைவில் கடலூரும், வடமேற்கு திசையில் 60 கி.மீ தொலைவிலும் திருவண்ணாமலையும் மற்றும் 44 கி.மீ தொலைவில் செஞ்சிக் கோட்டையும், தென்மேற்கு திசையில் 144 கி.மீ தொலைவில் சேலமும் அமைந்துள்ளது. விழுப்புரத்திலிருந்து கோலியனூர் வழியாக பண்ருட்டி, கடலூர், விருத்தாச்சலம், கும்பகோணம், சிதம்பரம், சீர்காழி, மயிலாடுதுறை, தஞ்சாவூர் போன்ற இடங்களுக்கு செல்லலாம்.

விழுப்புரம் நகரில் இரயில் நிலையம் ஒன்று உள்ளது. இது இந்தியாவின், தமிழ்நாட்டின், தென்னக இரயில்வேயின் முக்கியமான தொடருந்து நிலையமாகும், இது தமிழ்நாட்டின் தலைநகரான சென்னையையும், தென்தமிழகத்தினையும் இணைக்கும் மிகமுக்கியமான இணைப்பு நிலையமாக திகழ்கிறது. இது தென்னக இரயில்வேயின் ஐந்து முக்கியமான தொடருந்து நிலையங்களுள் ஒன்றாகும். 

விழுப்புரம் சந்திப்பு தொடருந்து நிலையத்திலிருந்து 5 தொடருந்து இணைப்புகள் பிரிந்து செல்கின்றது.


விழுப்புரத்தில் விமான நிலையம் இல்லாததால், 40 கி. மீ தொலைவில் உள்ள புதுச்சேரி விமான நிலையம் பயன்படுகிறது.


</doc>
<doc id="412330" url="https://ta.wikipedia.org/wiki?curid=412330" title="சங்கர் கிருட்டிணமூர்த்தி">
சங்கர் கிருட்டிணமூர்த்தி

சங்கர் கிருட்டிணமூர்த்தி என்பவர் மாவட்டம் நங்காவரத்தை பிறப்பிடமாகக் கொண்ட பொறியாளரும், மேலாண்மை ஆலோசகரும், வழக்குரைஞருமாவார். இவர் திரைப்படங்களில் நடிப்பதோடு, திரைத்துறையில் திரைக்கதை உதவியாசிரியராகவும், திரைப்படங்களுக்கு சட்ட ஆலோசகராகவும் பணியாற்றி வருகிறார். 

சங்கர் கிருட்டிணமூர்த்தி தமிழ்நாட்டிலுள்ள திருச்சி மாவட்டத்திலுள்ள நங்கவரம் எனும் ஊரில் பிறந்தார். சென்னையில் வளர்க்கப்பெற்று, இளங்கலை பொறியியல் மற்றும் முதுநிலை வணிக மேலாண்மை ஆகியவற்றை பெங்களூரில் பயின்றார். மேலும், பெங்களூரிலுள்ள தேசிய சட்டக்கல்லூரி பல்கலைக்கழகத்தில் சட்டப்படிப்பை பயின்றதுடன் வணிக சட்டங்களை சிறப்புப் பாடமாக தேர்ந்தெடுத்து பட்டம் பெற்றார்.

பெங்களூரிலுள்ள தூர்தர்ஷனில் தொகுப்பாளராக தன்னுடைய ஊடகப்பணியைத் துவங்கினார். திரைப்படங்களிலும் நடிக்கத் துவங்கினார். 2006 ஆம் ஆண்டு வெளியான காதலே என் காதலே திரைப்படத்தில் சிறு வேடமேற்று நடித்தார். இப்படம் 2007 ஆம் ஆண்டு அப்போதைய முதல்வர் திரு.கருணாநிதி அவர்களால் சிறப்பு விருதினைப் பெற்றது. பல திரைப்படங்களுக்கு திரைக்கதை உதவியாசிரியராகவும் பணியாற்றிய இவர், 2012 ஆம் ஆண்டு நடிகர் சூர்யா நடிப்பில் வெளியான மாற்றான் திரைப்படத்தில் நடித்தார். அதனைத் தொடர்ந்து 2015 ஆம் ஆண்டு நடிகர் தனுஷ் நடிப்பில் வெளியான அனேகன் படத்திலும் சிறு வேடத்தில் நடித்தார். இயக்குனர் மோ.இராஜாவின் தனி ஒருவன் திரைப்படத்திற்கு திரைக்கதை ஆலோசகராகவும் பணியாற்றினார்.

சங்கர் கிருட்டிணமூர்த்தி தற்சமயம் சட்ட ஆலோசகராகவும், நடிகராகவும் பணியாற்றி வருகிறார். பல்வேறு இதழ்களிலும், செய்திதாள்களிலும் இவர் கட்டுரைகள் எழுதியுள்ளன.


</doc>
<doc id="412334" url="https://ta.wikipedia.org/wiki?curid=412334" title="பென்டாகார்பனைல் ஐதரிடோ இரேனியம்">
பென்டாகார்பனைல் ஐதரிடோ இரேனியம்

பென்டாகார்பனைல் ஐதரிடோ இரேனியம் "(Pentacarbonylhydridorhenium)" என்பது ReH(CO) என்ற மூலக்கூற்று வாய்ப்பாடு கொண்ட கரிம உலோகச் சேர்மமாகும். நிறமற்ற நீர்மமான இச்சேர்மம் ஒரு வலிமை குறைந்த அமிலமாகும். டையிரேனியம் டெக்காகார்பனைல் (Re2(CO)10) சேர்மத்தின் மிகமுக்கியமான வழிப்பெறுதியாக இச்சேர்மம் கருதப்படுகிறது. மெத்தனாலில் கரைக்கப்பட்ட புரோமோபென்டா கார்பனைல் இரேனியம்(I) சேர்மக் கரைசலுடன் துத்தநாகம் மற்றும் அசிட்டிக் அமிலத்தைச் சேர்த்து சூடுபடுத்தி பென்டாகார்பனைல் ஐதரிடோ இரேனியத்தைக் தயாரிக்கிறார்கள் 

இச்சேர்மம் ஒரு மிதமான ஒளி உணரியாகும். உலோகத் தொகுதிகள் ReH(CO) உருவாவதால் இச்சேர்மத்தின் மாதிரிகள் மஞ்சள் நிறத்திற்கு மாறுகின்றன. 

100 பாகை செல்சியசு வெப்பநிலையில் Re(CO) ஆக இது சிதைவடைகிறது:


</doc>
<doc id="412335" url="https://ta.wikipedia.org/wiki?curid=412335" title="புரோமோபென்டாகார்பனைல் இரேனியம்(I)">
புரோமோபென்டாகார்பனைல் இரேனியம்(I)

புரோமோபென்டாகார்பனைல் இரேனியம்(I) "(Bromopentacarbonylrhenium(I))" என்பது Re(CO)Br என்ற மூலக்கூற்று வாய்ப்பாடு கொண்ட கரிம இரேனியம் சேர்மமாகும். பொதுவாக இரேனியத்தின் அணைவுச் சேர்மங்களைத் தயாரிக்க இது பயன்படுத்தப்படுகிறது. 

டையிரேனியம் டெக்காகார்பனைலை புரோமினுடன் சேர்த்து ஆக்சிசனேற்றம் செய்து எளிய முறையில் புரோமோபென்டா கார்பனைல் இரேனியம்(I) சேர்மத்தைத் தயாரிக்கிறார்கள் :

இரேனியம்(III) புரோமைடை ஒடுக்க கார்பனைலேற்றம் செய்து முதலில் இச்சேர்மம் தயாரிக்கப்பட்டது:

இவ்வினையில் தாமிர(I) புரோமைடு உடன் விளைபொருளாக உருவாகிறது.

பிற இரேனியம் அணைவுச்சேர்மங்கள் தயாரிப்பதற்கு உதவும் ஒரு முன்னோடிச் சேர்மமாக புரோமோபென்டா கார்பனைல் இரேனியம்(I) பயன்படுகிறது. துத்தநாகம் மற்றும் அசிட்டிக் அமிலம் ஆகிய சேர்மங்களுடன் சேர்ந்து வினைபுரிந்து பென்டாகார்பனைல் ஐதரிடோ இரேனியம் (HRe(CO)5) அணைவுச் சேர்மத்தைக் கொடுக்கிறது

டைகிளைம் என்ற கரைப்பானில் கரைக்கப்பட்ட டெட்ரா எத்திலமோனியம்புரோமைடுடனும் இது வினைபுரிந்து [NEt4]2[ReBr3(CO)3)] என்ற அணைவுச் சேர்மத்தைக் கொடுக்கிறது. இந்த அணைவுச் சேர்மம் இரேனியம் முக்கார்பனைல் குழுவைக் கொண்ட சேர்மங்களைத் தயாரிக்க உதவும் முக்கியமான முன்னோடிச் சேர்மமாகும்.
தண்ணீருடன் புரோமோபென்டா கார்பனைல் இரேனியம்(I) சேர்த்து சூடுபடுத்துவதால் முந்நீர் அணைவுச் சேர்மங்கள் உருவாகின்றன. 

இப்பாதையில் டெட்ரா எத்திலமோனியம்புரோமைடு உடன் விளைபொருள் உருவாதல் தவிர்க்கப்படுகிறது. வினைகலவையில் இருந்து இவ்வுடன் விளை பொருளை பிரித்து எடுப்பது பெரும்பாலும் கடினமான செயலாகும்.


</doc>
<doc id="412344" url="https://ta.wikipedia.org/wiki?curid=412344" title="காராக் கடல்">
காராக் கடல்

காராக் கடல் ("Kara Sea", , "Karskoye more") சைபீரியாவின் வடக்கில் அமைந்துள்ள ஆர்க்டிக் பெருங்கடலின் அங்கமாகும். இது பேரன்ட்சு கடலிலிருந்து மேற்கில் "காரா நீரிணைவாலும்" "நோவாயா செமியா" தீவுக் கூட்டத்தாலும் பிரிக்கப்பட்டுள்ளது; கிழக்கில் "செவமாயா செமியா" தீவுக்கூட்டத்தால் லாப்டேவ் கடலிலிருந்து பிரிக்கப்பட்டுள்ளது. இது உரால் பகுதி காரா ஆற்றை ஒட்டி பெயரிடப்பட்டுள்ளது. இந்த ஆறு தற்போது அவ்வளவு குறிப்பிடத்தக்கதல்ல எனினும் வட சைபீரியாவை உருசியா ஆளுகைக்குட்படுத்தியக் கட்டத்தில் முதன்மை பங்கு வகித்தது. காரா ஆற்றுக்கான பெயரே "சிறுகுன்றான அழுத்தப் பனிப்பரப்பு" எனப் பொருள்படும் நெனெத்து மொழிச்சொல்லிலிருந்து பெறப்பட்டது.

காராக் கடல் கிட்டத்தட்ட 1,450 கி.மீ நீளமும் 970 கி.மீ அகலமும் உடையது; இதன் பரப்பளவு ஏறத்தாழ ஆகும், சராசரி ஆழம் .

அத்திலாந்திக்கிலிருந்து வெப்ப நீரோட்டத்தைப் பெறும் பேரன்ட்சு கடல் போலன்றி காராக்கடல் மிகவும் குளிர்ந்துள்ளது; ஆண்டின் ஒன்பது மாதங்களுக்கு உறைந்தே உள்ளது. 

காராக் கடலுக்கு ஓபி ஆறு, எனிசே ஆறு, பியாசினா ஆறு, தைமிரா ஆறுகள் மூலமாக பெருமளவில் நன்னீர் வரத்துள்ளது. எனவே இதன் உப்புத்தன்மை மிகவும் மாறக்கூடியது. 

இக்கடலில் நோவி துறைமுகமும் டிக்சன் குடியேற்றமும் முதன்மைத் துறைமுகங்களாக உள்ளன; இக்கடல் ஆண்டின் பெரும்பகுதி உறைந்திருந்தாலும் மீன் பிடித்தல் முதன்மைத் தொழிலாக உள்ளது. குறிப்பிடத்தக அளவில் பாறை எண்ணெய், இயற்கை எரிவளி இருப்புகள் கண்டறியப்பட்டுள்ளன; இவை இன்னமும் பயன்படுத்தபடவில்லை. 2014இல் இங்கு எண்ணெய்த் தேடலில் ஈடுபட்டிருந்த அமெரிக்க எக்சான் நிறுவனம் ஐக்கிய அமெரிக்க அரசுத் தடையால் செப்டம்பர் 26 வரை தனது இயக்கத்தை நிறுத்தி வைத்திருந்தது.


</doc>
<doc id="412359" url="https://ta.wikipedia.org/wiki?curid=412359" title="வைத்தியநாத ஜோதிலிங்கம்">
வைத்தியநாத ஜோதிலிங்கம்

வைத்தியநாத ஜோதிலிங்க கோயில் (Vaidyanath Jyotirlinga temple) அல்லது "பாபா தம்" என்றும் "பைத்தியநாத் தம்" எனவும் அழைக்கப்படுவது சிவபெருமானின் மிகப் புனிதமான பன்னிரண்டு ஜோதிர்லிங்கங்களில் ஒன்றாகும்.  இந்த  வைத்தியநாத ஜோதிர்லிங்கம் உள்ள இடமானது சர்ச்சைக்குரியதாக ஒன்றுக்கும் மேற்பட்ட இடங்களில் உரிமை கோரப்படுவதாக உள்ளது. அந்த இடங்கள் பின்வருமாறு:


</doc>
<doc id="412362" url="https://ta.wikipedia.org/wiki?curid=412362" title="1057">
1057

1057 (MLVII) பழைய யூலியன் நாட்காட்டியில் புதன்கிழமை ஆரம்பமான ஒரு சாதாரண ஆண்டாகும்.



</doc>
<doc id="412364" url="https://ta.wikipedia.org/wiki?curid=412364" title="அக்சய் வெங்கடேஷ்">
அக்சய் வெங்கடேஷ்

அக்சய் வெங்கடேஷ் ("Akshay Venkatesh", பிறப்பு: 21 நவம்பர் 1981) ஆத்திரேலியக் கணிதவியலாளரும், கணிதப் பேராசிரியரும் ஆவார். இவர் எண்கணிப்பு, சமப்பரம்பல், and எண் கோட்பாடு, உருமாதிரியாக்கக் கோட்பாடு, அளவுகாப்பு உருமாற்றவியல் ஆகியவற்றில் ஆய்வு செய்து வருகிறார். இவர் பன்னாட்டு இயற்பியல், மற்றும் கணித ஒலிம்பியாதுகள் இரண்ட்லிம் விருதுகள் வாங்கிய ஒரேயொரு ஆத்திரேலியர் ஆவார். இவர் இவற்றைத் தனது 11வது, 12வது அகவைகளில் முறையே பெற்றுக் கொண்டார்.

2018 ஆம் ஆண்டில் இவருக்கு "கணிதத்தில் நோபல் பரிசு" என அழைக்கப்படும் ஃபீல்ட்ஸ் பதக்கம் வழங்கப்பட்டது.

அக்சய் தில்லி நகரில் ஒரு நடுத்தரத் தமிழ்க் குடும்பத்தில் 1981 இல் பிறந்தார். இவரது தந்தை தமிழ்நாடு, கும்பகோணத்தையும், தாயார் தஞ்சாவூரையும் சேர்ந்தவர்கள். தனது ஆரம்பக் கல்வியை புதுதில்லியிலும், பின்னர் குடும்பத்துடன் ஆத்திரேலியாவுக்குக் குடி பெயர்ந்து மேற்கு ஆத்திரேலியாவில் பேர்த் நகரில் தனது இடைநிலைக் கல்வியை ஸ்கொட்ச் கல்லூரியில் தொடர்ந்தார். இவரது தாயார் சிவெத்தா கணினியியல் பேராசிரியையாக டீக்கின் பல்கலைக்கழகத்தில் பணியாற்றுகிறார். 1993 இல் இவர் வர்ஜீனியாவில் நடந்த 24வது இயற்பியல் ஒலிம்பியாதில் பங்குபற்றி வெண்கலப் பதக்கத்தைப் பெற்றார். 1994 இவர் தனது கவனத்தைக் கணிதத்தில் திருப்பினார். ஆங்காங்கில் நடந்த பன்னாட்டுக் கணித ஒலிம்பியாதில் கலந்து கொண்டு வெண்கலப் பதக்கத்தைப் பெற்றார். 13வது அகவையில் தனது பாடசாலைக் கல்வியை முடித்து, அடுத்த ஆண்டில் மேற்கு ஆத்திரேலியப் பல்கலைக்கழகத்தில் சேர்ந்து 1997 இல் கணிதத்தில் முதல் வகுப்பில் சிறப்புப் பட்டம் பெற்றார்.



</doc>
<doc id="412382" url="https://ta.wikipedia.org/wiki?curid=412382" title="வைத்தியநாதர் கோயில், பரளி">
வைத்தியநாதர் கோயில், பரளி

வைத்தியநாதர் கோயில், பரளி (Vaijnath temple, Parli) என்பது இந்தியாவின் மகாராட்டிர மாநிலத்தின், பீடு மாவட்டத்தில் உள்ள பரளி என்னும் நகரத்தில் அமைந்துள்ள ஒரு இந்துக் கோயில் ஆகும். இது சிவனுக்காக அமைக்கப்பட்டுள்ள 12 ஜோதிர்லிங்கத் தலங்களுள் ஒன்று என்று கருதப்படுகிறது. 
தேவர்களைக் கொடுமைப்படுத்திய சூரபத்மனுடைய அசுரர் படைகளுக்கும், தேவசேனாதிபதியான கார்த்திகேயன் தலைமையிலான தேவர் படைகளுக்கும் இடையில் போர் நடந்தது. இந்தப் போரில் காயமுற்றவர்களுக்கு மருத்துவம் பார்க்கும் பொருட்டு சிவன் வைத்தியராக வந்தமையால் வைத்தியநாதர் எனப் பெயர்பெற்றார். வைத்தியநாதர் மருந்துகளுடன் இங்கு வந்து தங்கியதால் இத்தலம் வைத்தியநாதம் எனப் பெயர்பெற்றது.
இக்கோயில் சிறு குன்றின்மீது அமைந்துள்ளது. கோயிலுக்குச் செல்ல வடக்குப் பக்கமாகவும், கிழக்குப் பக்கமும் படிக்கட்டுகள் அமைக்கப்பட்டுள்ளன. கோயிலைச் சுற்றி அழகான கோட்டைபோன்ற அமைப்பு உள்ளது. கோயிலின் கோபுரமானது அரைகோள வடிவில் கட்டப்பட்டுள்ளது. கோயிலானது இரண்டு திருச்சுற்றுகளைக் கொண்டுள்ளது. கருவறையில் வைத்தியநாதர் லிங்கவடிவில் காட்சியளிக்கிறார். கருவறைக்குள் சென்று லிங்கத்தைத் தொட்டு வணங்க பக்தர்கள் அனுமதிக்கப்படுகின்றனர். கோயிலின் பரிவார தெய்வங்களாக காளி, வீரபாகு, அனுமன், கார்த்திகேயன், ஐயப்பன், விஷ்ணு ஆகியோர் உள்ளனர். 


</doc>
<doc id="412394" url="https://ta.wikipedia.org/wiki?curid=412394" title="இரேனியம் இருசல்பைடு">
இரேனியம் இருசல்பைடு

இரேனியம் இருசல்பைடு "(Rhenium disulfide)" என்பது ReS என்ற மூலக்கூற்று வாய்ப்பாடு கொண்ட கனிம வேதியியல் சேர்மமாகும். இரேனியம், கந்தகம் தனிமங்கள் சேர்ந்து இச்சேர்மம் உருவாகிறது.இரேனியம் டைசல்பைடு என்ற பெயராலும் இதை அழைக்கிறார்கள். இச்சேர்மம் அடுக்குக் கட்டமைப்பால் ஆனது. ஒவ்வொரு அடுக்கினுள்ளும் அணுக்கள் வலிமையாக பிணைக்கப்பட்டுள்ளன. வாண்டர் வால்சு விசை இவ்வடுக்குகளை ஒன்றாகப் பிடித்து வைத்திருக்கின்றது. ஒட்டு மொத்த கட்டமைப்பிலிருந்து அடுக்குகளை தனித்தனியாக உரிக்க முடியும்.
அடுக்குக் கட்டமைப்பில் இருக்கும் பெரும்பாலான பிற டைசால்கோகெனைடுகள் அறுகோண சீரமைப்பை கொண்டுள்ளன. இரேனியம் இருசல்பைடு மிகவும் தாழ்ந்த முச்சரிவு சீரொழுங்கில் அமைந்துள்ளது. ஆனால் இவ்வொழுங்கு ஒட்டுமொத்த பேரளவில் இருந்து ஒற்றை அடுக்குகளுக்கு மாறுவதில்லை. 


</doc>
<doc id="412402" url="https://ta.wikipedia.org/wiki?curid=412402" title="பாலிகுளோரோ பீனாக்சி பீனால்">
பாலிகுளோரோ பீனாக்சி பீனால்

பாலிகுளோரோ பீனாக்சி பீனால்கள் "(Polychloro phenoxy phenols)" என்பவை கரிம பல்லாலசனேற்ற சேர்மங்களின் குழுவைச் சேர்ந்த சேர்மங்களாகும். பாலிகுளோரினேற்ற பீனாக்சி பீனால்கள் அல்லது பல்குளோரினேற்ற பீனாக்சி பீனால்கள் என்ற பெயர்களாலும் இதை அழைப்பார்கள். இவற்றுள் டிரைகுளோசான் மற்றும் பிரிடையாக்சின் உள்ளிட்ட சில சேர்மங்கள் சிலவகை டையாக்சின்கள் மற்றும் பியூரான்களாக கீழிறக்கம் அடைகின்றன . குறிப்பாக, டிரைகுளோசான் கீழிறக்கத்தால் உருவாகும் 2,8 டைகுளோரோ டைபென்சோ டையாக்சின் மீன் கருமுட்டைகளில் நச்சுத்தன்மை இல்லாமல் காணப்படுகின்றன


</doc>
<doc id="412404" url="https://ta.wikipedia.org/wiki?curid=412404" title="4-குளோரோபீனாக்சி அசிட்டிக் அமிலம்">
4-குளோரோபீனாக்சி அசிட்டிக் அமிலம்

4-குளோரோபீனாக்சி அசிட்டிக் அமிலம் "(4-Chlorophenoxyacetic acid)" என்பது CHClO என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். பாராகுளோரோபீனாக்சி அசிட்டேட்டு என்ற பெயராலும் இது அழைக்கப்படுகிறது. இது செயற்கை முறையில் தயாரிக்கப்படும் ஒரு பூச்சிக் கொல்லியாகும். தாவர இயக்குநீர்களில் காணப்படும் ஆக்சின்கள் போன்ற வேதிப் பொருளாக இது கருதப்படுகிறது 



</doc>
<doc id="412410" url="https://ta.wikipedia.org/wiki?curid=412410" title="இந்திய அரசியலமைப்புச் சட்டத்தில் உயர் நீதிமன்றம்">
இந்திய அரசியலமைப்புச் சட்டத்தில் உயர் நீதிமன்றம்

உயர் நீதிமன்றம் (High court) உட்பட்ட நீதி நிா்வாகம் மாநில அளவில் அமைய வேண்டிய முறை குறித்து, இந்திய அரசியல் அமைப்புச் சட்டம் பிாிவுகள் 214 முதல் 237 குறிப்பிடுகின்றன. மாநில அளவில் நீதி நிா்வாகம் என்பது உயா் நீதிமன்றமும் அதன் ஆளுகையின் கீழ் அமைந்துள்ள சாா்பு நீதிமன்றங்களின் அமைப்பையும் உள்ளடக்கியதாகும். அரசியலமைப்புச் சட்டம் பிாிவு 214, ஒவ்வொரு மாநிலத்திலும் ஒரு உயா் நீதிமன்றம் அமைய வழி செய்கின்றது. பிாிவு 231 (1) -ன்படி பாராளுமன்றம் தேவைப்பட்டால், இரண்டு மாநிலங்களுக்கும் பொதுவாகவோ, அல்லது யூனியன் பிரதேசங்களுடன் இணைந்தோ ஒரு உயா் நீதிமன்றத்தை நிறுவலாம்.
ஒவ்வொரு உயா் நீதிமன்றமும் ஒரு தலைமை நீதிபதியையும் மற்ற நீதிபதிகளையும் கொண்டு செயல்படும். தலைமை நீதிபதியையும், நீதிபதிகளையும் குடியரசுத்தலைவர் நியமனம் செய்வார். (பிாிவு 216). அரசியலமைப்புச் சட்டத்தில் குறைந்த பட்ச நீதிபதிகள் எண்ணிக்கை எதுவும் குறிப்பிடப்படவில்லை.

(அரசியலமைப்புச் சட்டத்தின் 99-வது திருத்தத்திற்கு முன்பு இருந்த நிலை) 
உயா் நீதிமன்ற நீதிபதிகள் குடியரசுத் தலைவரால் நியமனம் செய்யப்படுவா். குடியரசுத் தலைவா், உச்ச நீதிமன்றத் தலைமை நீதிபதியையும், மாநில ஆளுநரையும் கலந்து உயா்நீதிமன்றத் தலைமை நீதிபதியை நியமனம் செய்வாா். மற்ற நீதிபதிகளை நியமனம் செய்யும் பொழுது உயா் நீதிமன்ற தலைமை நீதிபதியையும் கலந்துகொள்வாா்.

இந்த திருத்தத்தின்படி, உயா் நீதிமன்ற நீதிபதியை குடியரசுத் தலைவா் நியமனம் செய்வாா். இது தேசிய நீதி பணியமைப்பு ஆணையத்தின் பாிந்துரையின் அடிப்படையில் அமைய வேண்டும். (பிாிவு 124A) இந்த திருத்தத்தின்படி, குடியரசுத் தலைவா், உச்ச நீதிமன்றத் தலைமை நீதிபதியையோ, மாநில ஆளுநரையோ, உயா் நீதிமன்றத் தலைமை நீதிபதியை நியமனம் செய்யும் பொழுது கலந்து ஆலோசிக்கத் தேவையில்லை. அதுபோலவே உயா் நீதிமன்ற நீதிபதிகளை நியமனம் செய்யும் பொழுது, இவா்களுடன், உயா் நீதிமன்றத் தலைமை நீதிபதியையும் கலந்து ஆலோசிக்கத் தேவையில்லை.
அரசியலமைப்புச் சட்டத்தின் இந்த 99வது திருத்தம் அரசியலமைப்புச் சட்டத்திற்கு புறம்பானது என்று உச்ச நீதிமன்றம் இந்தமாற்றத்தைத் தள்ளுபடி செய்துவிட்டது. ஆதலால் இந்தத் திருத்தத்திற்கு முந்தைய நிலையே தற்பொழுது நடைமுறையில் உள்ளது. 

குடியரசுத் தலைவா் உச்ச நீதிமன்றத் தலைமை நீதிபதியைக் கலந்து ஆலோசித்து ஒரு மாநில உயா்நீதிமன்ற நீதிபதியை வேறு மாநில உயர் நீதிமன்றத்திற்கு மாற்றலாம். (பிாிவு 222(1).
அரசியலமைப்புச் சட்டம் 99-வது திருத்தம் இந்த அதிகாரத்திற்கு சில மாற்றங்களைக் கொண்டு வந்தது. ஆனால் இந்தத் திருத்தம் செல்லாது என்று உச்ச நீதிமன்றம் தீா்ப்பு வழங்கியுள்ளதால் முதலிலிருந்த நிலையே தற்பொழுது தொடர்கிறது.

உயா் நீதிமன்றத்தின் தலைமை நீதிபதி பதவி காலியானாலோ அல்லது தலைமை நீதிபதி தமது பணியைத் தொடரமுடியாமல் போகும் தருணத்திலோ குடியரசுத் தலைவா் பிாிவு 223-ன் கீழ் தற்காலிக தலைமை நீதிபதியை நியமனம் செய்யலாம்.

வழக்குகள் தேங்குவதைத் தவிா்க்க குடியரசுத் தலைவா் கூடுதல் மற்றும் தற்காலிக நீதிபதிகளை இரண்டு வருடங்களுக்கு மிகாமல் நியமனம் செய்யலாம். (பிாிவு 224(1))

இந்தியக் குடிமகனாக இருக்க வேண்டும்.
நீதி நிா்வாகப் பணியில் இந்திய நாட்டில் குறைந்தது 10 ஆண்டுகள் பணி புாிந்திருக்க வேண்டும்.
உயா் நீதிமன்றத்தில் குறைந்தது 10 ஆண்டுகள் வழக்கறிஞராகப் பணியாற்றியிருக்க வேண்டும்.

நீதிபதி 62 வயது நிறைவடையும் வரை பதவி வகிக்கலாம். உச்ச நீதிமன்ற நீதிபதியைப் பதவி நீக்கம் செய்வதற்க்கு கடைபிடிக்கப்படும் வழிமுறைகளே உயா் நீதிமன்ற நீதிபதிக்கும் பொருந்தும். உயா் நீதிமன்ற நீதிபதியாக இருந்து ஓய்வு பெற்றவா்கள், உச்ச நீதிமன்றம் அல்லது வேறு உயா் நீதிமன்றங்கள் தவிர எந்த நீதிமன்றத்திலும் வழக்கறிஞராகவோ அல்லது வேறுவகையிலோ பணியாற்றக் கூடாது.

நீதிபதிகள் ஊதியம் இரண்டாவது அட்டவணையில் குறிப்பிட்டுள்ளபடி இருக்கும். இதர படிகள் குறித்து பாராளுமன்றம் இயற்றும் சட்டத்தின் அடிப்படையில் அமையும்.

ஆகியவை அரசியலமைப்புச் சட்டம் இயற்றுவதற்கு முன்பு எவ்வாறு இருந்தனவோ அவையே தொடரும். (பிாிவு 225)

பிாிவு 226ன் கீழ் உயா் நீதிமன்றங்கள் 5 வகையான நீதிப் பேரணைகள் (Writs) வழங்க முடியும்.


</doc>
<doc id="412412" url="https://ta.wikipedia.org/wiki?curid=412412" title="இரேனியம் மூவாக்சைடு">
இரேனியம் மூவாக்சைடு

இரேனியம் மூவாக்சைடு "(Rhenium trioxide)" என்பது ReO என்ற மூலக்கூற்று வாய்ப்பாடு கொண்ட கனிம வேதியியல் சேர்மமாகும். இச்சேர்மம் இரேனியம் டிரையாக்சைடு, இரேனியம்(VI) ஆக்சைடு என்ற பெயர்களாலும் அழைக்கப்படுகிறது. உலோகத்தின் பளபளப்புடன் சிவப்பு நிறத் திண்மமாக தோற்றத்தில் தாமிரம் போல இது காட்சியளிக்கிறது. ஏழாவது குழு தனிமங்களில் (Mn, Tc, Re) நிலைப்புத்தன்மை கொண்ட ஒரே மூவாக்சைடு இரேனியம் மூவாக்சைடு ஆகும். 

இரேனியம்(VII) ஆக்சைடை கார்பனோராக்சைடு கொண்டு ஒடுக்குவதன் மூலம் இரேனியம் மூவாக்சைடைத் தயாரிக்கலாம்

இரேனியம்(VII) ஆக்சைடை டையாக்சேனைப் பயன்படுத்தியும் ஒடுக்கி இதைத் தயாரிக்கிறார்கள் .

தொடக்கநிலை கனசதுர அலகுக் கூடாக இரேனியம் ஆக்சைடு படிகமாகிறது. 3.742 Å அல்லது 374.2 பைக்கோ மீட்டர் என்ற அணிக்கோவை அளவுருக்களை இப்படிகம் பெற்றுள்ளது. மேலும், அலகுக்கூட்டின் மையத்தில் பெரிய A நேர்மின் அயனி இடம்பெறாத பெரோவ்சிகைட்டின் கட்டமைப்பை ஒத்ததாகவும் இரேனியம் மூவாக்சைடின் கட்டமைப்பு உள்ளது. ஒவ்வொரு இரேனிய மையமும் ஆறு ஆக்சிசன் மையங்களால் ஆன எண்முக முக்கோணகத்தால் சூழப்பட்டுள்ளன. இந்த எண்முக முக்கோணகம் முப்பரிமாண கட்டமைப்பாக உருவாக மூலைகளைப் பகிர்ந்து கொள்கின்றன. ஒவ்வொரு ஆக்சிசன் அணுவும் இரண்டு அண்டை இரேனியம் அணுக்களை பெற்றிருப்பதால் இதில் ஆக்சிசனின் ஒருங்கிணைவு எண் 2 ஆகும் . 

வெற்றிடத்தில் 400 பாகை செல்சியசு வெப்பநிலைக்குச் சூடுபடுத்தினால் இது விகிதச்சமமின்றி பிரிகையடைகிறது :

ஆக்சைடுகளில் வழக்கத்திற்கு மாறான ஓர் ஆக்சைடாக இரேனியம் மூவாக்சைடு திகழ்கிறது. ஏனெனில் இது மிக குறைவான மின் தடையைக் கொடுக்கிறது. வெப்பநிலை குறைவதற்கேற்ப இதன் மின்தடையும் குறைந்து ஒரு உலோகம் போன்ற பண்பை வெளிப்படுத்துகிறது. 300 கெல்வின் வெப்பநிலையில் இதன் மின் தடை 100.0 nΩ•m, ஆகும். அதேபோல 100 கெல்வின் வெப்பநிலையில் இதன் மின் தடை 6.0 nΩ•m ஆகக் குறைகிறது. இந்த அளவு கிட்டத்தட்ட 17 மடங்கு குறைவாகும் .

அமைடு ஒடுக்க கரிமத் தொகுப்பு வினைகளில் இரேனியம் மூவாக்சைடு சில பயன்களை அளிக்கின்றது . 


</doc>
<doc id="412423" url="https://ta.wikipedia.org/wiki?curid=412423" title="பேணிப்பந்து">
பேணிப்பந்து

பேணிப்பந்து விளையாட்டு- விளையாட்டு விதி முறைகள்

1. விளையாட்டு வீரர்கள் இரு சமனான எண்ணிக்கை கொண்ட அணிகளாகப் பிரிக்கப்படுவார்கள்.

2. இரண்டு அணியிலிருந்தும் ஒரேயளவு தூரத்தில், நடுவிலிருக்கக் கூடியதாய், 7 தொடக்கம் 8 வரையிலான பேணிகள் அவற்றின் பருமனின் அடிப்படையில் பெரிதிலிருந்து சிறிது மேலிருக்கும் வகையில் அடுக்கப்படும்.

3. அடுக்கப்பட்ட பேணிகளிலிருந்து இரண்டு அணிகளும் பந்து வீசும் தூரத்தில் நிறுத்தப்படுவார்கள்.

4. இரண்டு அணிகளும் குறி பார்த்துப் பந்தை எறிந்து பேணியின் அடுக்கைக் கலைக்க முயலுவார்கள். இரண்டு அணிகளும் மாறி மாறி சமனான வாய்ப்புகளில் பேணியின் அடுக்கை உடைக்க முயலுவார்கள்.

5. பந்தை எறிந்து பேணியின் அடுக்கை உடைத்த அணி, அதை மீளக் கட்ட முயல வேண்டும். கட்டும் போது உடைந்தால் மீண்டும் கட்டி எழுப்ப முயற்சிக்க வேண்டும்.

6. எதிர் அணி, பேணியை அடுக்க முயலுபவர்களையும் அந்த அணியைச் சேர்ந்தவர்களையும் காலில் படக்கூடியதாய்ப் பந்தை எறிவதன் மூலம் ஆட்டமிழக்க வைக்க முயலுவார்கள்.

7. பந்து உடலில் படாமல் தன்னைக் காத்துக் கொண்டு பேணியின் அடுக்கை மீள எழுப்பி முடித்தால் அந்த அணி வெற்றி பெற்றவர்களாகக் கருதப்பட்டு அவர்களுக்கு ஒரு புள்ளி வழங்கப்படும்.

8. மாறாகப் பேணியின் அடுக்கை மீளக்கட்டும் முன் பந்து உடலில் பட்டு அனைத்து வீரர்களும் ஆட்டமிழந்தால் எதிர் அணி புள்ளி ஒன்றைப் பெற்றுக் கொள்வார்கள்.

9. அதிக புள்ளிகளைப் பெற்ற அணி வெற்றியாளர்களாகக் கருதப்படுவார்கள்.

</doc>
<doc id="412424" url="https://ta.wikipedia.org/wiki?curid=412424" title="கார்பேத்திய மலைகள்">
கார்பேத்திய மலைகள்

கார்ப்பேத்திய மலைகள் ("Carpathian Mountains") அல்லது கார்ப்பேத்தியம் ("Carpathians", ) நடுவ, கிழக்கு ஐரோப்பாவில் ஏறத்தாழ நீளமான வட்டவில்லையாகவுள்ள மலைத் தொடர் அமைப்பாகும். இவை ஐரோப்பாவில், நீளமுள்ள எசுக்காண்டினாவிய மலைகளை அடுத்து) இரண்டாவது-நீளமான மலைத்தொடராகும்.

ஐரோப்பாவின் பெருமளவிலான பழுப்புநிறக் கரடிகள், ஓநாய்கள், ஐரோப்பிய மான்கள், லின்க்ஸ் பூனைகள் இம்மலைத்தொடர்களில், மிகக் கூடுதலாக உருமேனியாவில், வாழ்கின்றன. தவிரவும் ஐரோப்பாவின் மூன்றில் ஒரு பங்கு தாவரவினங்கள் இங்குள்ளன. கார்ப்பேத்தியத்திலும் அதன் மலையடிவாரங்களிலும் பல வெந்நீர், கனிம நீரூற்றுகள் உள்ளன; உருமேனியாவில் மட்டுமே ஐரோப்பாவின் மூன்றில் ஒருபங்கு நீரூற்றுகள் உள்ளன. இதேபோல உருமேனியாவில், உருசியாவை அடுத்து, இரண்டாவது பெரிய புவிப்பரப்பு கன்னிக் காடுகள் அமைந்துள்ளன; 250,000 எக்டேரில் (65%) பரந்துள்ள இவற்றில் பெரும்பாலானவை கார்ப்பத்தேயத்தில் அமைந்துள்ளன. தெற்கு கார்ப்பேத்தியத்தில் ஐரோப்பாவின் பிளவுபடாத மிகப் பெரிய வனப்பகுதி உள்ளது.

கார்ப்பத்தியம் வடமேற்கில் செக் குடியரசில் (3%) தொடங்கி சிலோவாக்கியா (17%), போலந்து (10%), அங்கேரி (4%), உக்ரைன் (10%) செர்பியா (5%) மற்றும் தென்கிழக்கிலுள்ள உருமேனியா (50%) வரை வட்டவிலையாக அமைந்துள்ளது.



</doc>
<doc id="412456" url="https://ta.wikipedia.org/wiki?curid=412456" title="தமிழ்த் துறை">
தமிழ்த் துறை

தமிழ்த் துறை என்பது தமிழ் மொழியை கற்க, கற்பிக்க, ஆய்வு செய்யவென பல்கலைக்கழகங்களிலும் கல்லூரிகளிலும் உள்ள ஒரு பிரிவு ஆகும். தமிழ்த் துறை "துறைத்தலைவரையும், அவர்களின் கீழ் பணியாற்றும் பேராசிரியர்கள், துணைப்பேராசிரியர்கள், விரிவுரையாளர்களை கொண்டு தமிழில் இளநிலை, முதுகலை பட்டப்படிப்புகளும், ஆராய்ச்சி படிப்பும் வழங்கப்படும்" வண்ணம் பொதுவாக ஒழுங்கமைக்கப்பட்டு இருக்கும். இந்தியாவிலும் இலங்கையிலும் உள்ள பல பல்கலைக்கழகங்களிலும் கல்லூரிகளிலும்தமிழ்த் துறை உண்டு.



</doc>
<doc id="412465" url="https://ta.wikipedia.org/wiki?curid=412465" title="இஷ்தர் கோயில் நுழைவாயில்">
இஷ்தர் கோயில் நுழைவாயில்

இஷ்தர் கோயில் நுழைவாயில் (Ishtar Gate ) () தற்கால ஈராக் நாட்டின் பண்டைய பாபிலோன் நகரக் கோட்டையின் எட்டு நுழைவாயில்களில் ஒன்றில் அமைந்த இஷ்தர் தெய்வத்திற்கான கோயிலின் நுழைவு வாயில் ஆகும். 

இஷ்தர் கோயில் நுழைவாயிலை, கிமு 575ல் புது பாபிலோனியப் பேரரசர் இரண்டாம் நெபுகாத்நேசர் (ஆட்சிக் காலம்:கிமு 604 - 562) கிமு 575ல் 120 சிங்கங்கள், காளை மற்றும் யாழிகளின் சிற்பங்களுடன் கட்டினார்.

இஷ்தர் கோயிலின் கோட்டைச்சுவர் மற்றும் நுழைவு வாயில், கிபி 1930ல் நடைபெற்ற அகழ்வாய்வில் கண்டெடுக்கப்பட்டது. இஷ்தர் கோயில் நுழைவுவாயிலை சீரமைத்து பெர்லின் நகரத்தின் பெர்கமோன் அருங்காட்சியகத்தில் காட்சிக்கு வைக்கப்பட்டுள்ளது.

புது பாபிலோனியப் பேரரசர் இரண்டாம் நெபுகாத்நேசர் கிமு 575ல் பாபிலோனியர்களின் இஷ்தர் எனும் தாய்க் கடவுளுக்கு மெருக்கூட்டிய செங்கற்களால் கோயில் சுவர்களை எழுப்பினார். இச்சுவர்களில் பாபிலொனியக் கடவுளர்களை போற்றும் வகையில் 120 சிங்கங்கள், காளைகள் மற்றும் யாழிகளின் சிற்பங்களை நிறுவினார்.

பண்டைய உலக அதிசயங்களில் ஒன்றாக பாபிலோனின் இஷ்தர் கோயில் நுழைவாயில் போற்றப்படுகிறது.




</doc>
<doc id="412477" url="https://ta.wikipedia.org/wiki?curid=412477" title="இரேனியம் இருசெலீனைடு">
இரேனியம் இருசெலீனைடு

இரேனியம் இருசெலீனைடு "(Rhenium diselenide)" என்பது ReSe என்ற மூலக்கூற்று வாய்ப்பாடு கொண்ட கனிம வேதியியல் சேர்மமாகும். இதை இரேனியம் டைசெலீனைடு என்றும் அழைப்பார்கள். அடுக்குக் கட்டமைப்பை கொண்டுள்ள இச்சேர்த்தின் ஒவ்வொரு அடுக்கிலும் அணுக்கள் வலிமையாகப் பிணைக்கப்பட்டுள்ளன. மேலும் பலவீனமான வாண்டர்வால்சு பிணைப்புகளால் இவ்வடுக்குகள் ஒன்றாகப் பிணைக்கப்பட்டுள்ளன. எனவே ஒட்டுமொத்தப் பிணைப்பிலிருந்து அடுக்குகளை எளிமையாக உரித்துப் பிரிக்கமுடியும்.

மிகச் சிறிய தடிமனுடைய மூன்று- அணு அடுக்குகள் கொண்ட இரேனியம் இருசெலீனைடு சேர்மத்தை சுற்றுச்சூழல் அழுத்தத்தில் வேதியியல் ஆவிப்படிவு முறையில் தயாரிக்க முடியும். ஆர்கான் மற்றும் ஐதரசன் வாயுக்களின் கலவை ஒரு குழாயின் வழியாக செலுத்தப்படுகிறது. இக்குழாயின் முனைகள் வெவ்வேறு வெப்பநிலையில் வைக்கப்படுகின்றன. தளப்பொருளும் ReO3 தூளும் சூடான முனையில் வைக்கப்பட்டு 750 பாகை செல்சியசு வெப்பநிலைக்கு சூடுபடுத்தப்படுகிறது. செலீனியம் தூள் குளிர் முனையில் வைக்கப்பட்டு 250 பாகை செல்சியசு வெப்பநிலை பராமரிக்கப்படுகிறது

இடைநிலை உலோகங்களின் மற்ற சால்கோகெனைடுகள் போல இரேனியமும் அடுக்குக் கட்டமைப்பை ஏற்றுள்ளது. இருப்பினும் மற்ற அடுக்கு சால்கோகெனைடுகள் உயர் அறுகோணக சீரொழுங்கில் உள்ளன. இரேனியம் இருசெலீனைடு மிகக் தாழ்ந்த முச்சரிவு சீரொழுங்கை ஏற்றுள்ளது. இச்சீரொழுங்கு ஒட்டுமொத்த கட்டமைப்பு நிலையிலிருந்து ஒற்றை அடுக்கிற்கு மாறுவதில்லை . 


</doc>
<doc id="412478" url="https://ta.wikipedia.org/wiki?curid=412478" title="ஆல்ஃபா (திரைப்படம்)">
ஆல்ஃபா (திரைப்படம்)

ஆல்ஃபா (Alpha) என்பது வெளிவர இருக்கும் அமெரிக்க நாடக சாகசத் திரைப்படமாகும். ஆல்பர்ட் ஹ்யூஸ் எழுதிய கதைக்கு, டானியேல் செபாஸ்டியன் வைடென்ஹூப்ட்  திரைக்கதை எழுத, ஆல்பர்ட் ஹ்யூஸ் இயக்கியுள்ளார்.  இப்படத்தில் கோடி ஸ்மித், லியோனர் வரெலா, ஜென்ஸ் ஹல்டன் உள்ளிட்டோர் நடித்துள்ளனர். துணைக் கதாபாத்திரங்களாக இலங்கையைப் பூர்வீகமாகக் கொண்டவரும் கனடா நடிகையுமான பிரியா ராஜரத்தினம் வருகிறார். இப்படமானது பனி யுகத்தின் போது ஒரு இளம் வேட்டைக்காரனையும் அவனது நண்பனான காயமடைந்த ஓநாயையும் கதை பின்தொடர்கிறது. இது சோனி பிக்சர்சால் அமெரிக்காவில் 2018 ஆகத்து 17 அன்று வெளியிடப்பட உள்ளது.

20000  ஆண்டுகளுக்கு முன்னர் பூமியில் பனி யுகம் இருந்த காலத்தில் படத்தின் கதை நடக்கிறது. பதின்ம வயதை நிறைவுசெய்யும் வயதில் இருக்கும் ஒரு இளைஞன் காட்டெருது வேட்டைக்கு தன் குழுவோடு போகிறான். அங்கே அந்தக் குழுவிலிருந்து தொலைந்து போகும் அவன் ஒரு விபத்தில் காயமடைந்து சாவை எதிர்நோக்கி இருக்கிறான். இந்நிலையில், அதே போன்ற நிலையில் இருக்கும் ஓர் ஓநாயைச் சந்திக்கிறான். இயல்பில் தனது எதிரியான ஓநாயை, அந்தக் கடின நிலை காரணமாக நண்பனாக மாற்றுகிறான்.  தனது தந்தையின் தாரகமந்திரமான ‘தலைவன் இல்லாதபோது அவனாக நீயே மாறு’ என்ற சொல்லைப் பின்பற்றி நடைபோடுகிறான். வழியில் கொடூர விலங்குகள், கடுங்குளிர் காலத்தின் தொடக்கம், அபாயகரமான நில அமைப்பு என அடுத்தடுத்த சவால்களை புது நண்பன் உதவியுடன் எதிர்கொண்டு தனது இருப்பிடத்துக்குத் திரும்பும் சாகசமே படத்தின் கதையாகும்.


இந்தப் படம் 2015 செப்டம்பர் 15 அன்று முதன்முதலாக அறிவிக்கப்பட்டது, ஆல்பர்ட் ஹ்யூஸ் இயக்குனராக உறுதிப்படுத்தப்பட்டார். இதை ஸ்டுடியோ 8 என்ற தயாரிப்பு நிறுவனத்தால்  ஐமாக்ஸ் 3டி வடிவமைப்பில் தயாரிக்கப்படுகிறது. 2016 பிப்ரவரி 19 அன்று நடிகர்கள் இறுதி செய்யப்பட்டனர். கோடி ஸ்மிட்-மேக்ஃபி 2015 நவம்பர் 12 இல் நடிக்க இருப்பதாக உறுதிசெய்யப்பட்டது.

படத்தின் படப்பிடிப்பானது வான்கூவர் மற்றும் டிரம்ஹெல்லர் ஆகிய பகுதிகளில் நடந்தது. வான்கூவரின் கிழக்கு கென்ட் அவென்யூக்கு அருகே ஒரு எல்லைப்புற சாலையில் பெரிய செட்டிங்குகள் அமைக்கப்பட்டன.சில காட்சிகள் பர்னாபை நகரில் நடந்தன. பின்னர் ஐஸ்லாந்தில் படப்பிடிப்புகள் நடந்தன. வன்கூவரில் 2016 பிப்ரவரி 22 இல் தொடங்கிய படப்பிடிப்பானது, மே 20 அன்று முடிவடைந்தது.  2016 ஏப்ரல் மாதத்தில் கனடாவின் பாட்ரிசியா ஆல்பர்டாவுக்கு அருகிலுள்ள டைனோசர் மாகாண பூங்காவில் படப்பிடிப்பு நடந்தது.

படத் தயாரிப்பிற்காக ஐந்து ஆல்பர்ட்டா காட்டெருதுகள் கொல்லப்பட்டதாக விசாரணை செய்யப்பட்டது.

2017 சூனில் படத்தின் பெயரானது "தி சாலட்டிரியன்" என்பதிலிருந்து "ஆல்ஃபா" என்று மாற்றப்பட்டது.  2017 செப்டம்பரில் வெயிடப்படுவதாக அறிவிக்கப்பட்ட படத்தின் வெளியீடு பின்னர்,  2018 மார்ச் 2 அன்று வெளியிடப்படுவதாக அறிவிக்கப்பட்டது. பின்னர் 2017 திசம்பருக்கு ஒத்திவைக்கப்பட்ட வெயீட்டுத் தேதி,  2018 செப்டம்பர் 14க்கு ஒத்திவைக்கப்பட்டது. மீண்டும் வெளியாட்டுத் தேதியாக 2018 ஏப்ரல் என்று அறிவிக்கப்பட்டு, பின்னர் அதுவும் மாற்றப்பட்டு 2018 ஆகத்து 17 அன்று வெளியாவதாக அறிவிக்கப்பட்டுள்ளது.



</doc>
<doc id="412491" url="https://ta.wikipedia.org/wiki?curid=412491" title="1281">
1281

1281 (MCCLXXXI) பழைய யூலியன் நாட்காட்டியில் புதன்கிழமை ஆரம்பமான ஒரு சாதாரண ஆண்டாகும்.




</doc>
<doc id="412492" url="https://ta.wikipedia.org/wiki?curid=412492" title="பீடோ">
பீடோ

பீடோ (PHAEDO) என்பது சாக்ரட்டீசின் மரணம் பற்றிய ஒரு நூல் ஆகும்.
சாக்ரட்டீசு மரண தண்டனைப் பெற்று நஞ்சு அருந்தி சாகும் தறுவாயில், நடந்த நிகழ்வுகளையும் உரையாடல்களையும் பதிவு செய்த நூல் ஆகும். சாக்ரடிஸ் இறந்த பிறகு அவரது உடலைப் புதைப்பதா எரிப்பதா என விவாதிக்கப்பட்டது. இறந்த பிறகு உயிரின் நிலை என்ன? எங்கு போகும்? போன்ற கேள்விகள் எழுப்பப்பட்டன? 

பீடோ என்பவன் சாக்ரட்டீசின் மாணவன் மற்றும் நண்பன் ஆவான். சாக்ரட்டீசு சாகும்போது உடன் இருந்து கண்ணீர் வடித்தவன். இந்த உரையாடல்களை எக்சக்கிரட்டசு என்பவருக்கு எடுத்துச் சொல்வதாக இந்த நூல் உள்ளது.
பீடோ என்ற இந்த நூல் என்றி அரிஸ்டிபஸ் என்பவரால் 1160 இல் கிரேக்க மொழியிலிருந்து இலத்தின் மொழிக்கு மொழிபெயர்ப்பு செய்யப்பட்டது. இந்த நூல் சாக்ரட்டீசின் மாணவர் பிளேட்டோவின் பெரும் படைப்புகளில் ஒன்றாகக் கருதப்படுகின்றது. 

ஆன்மா என்பது அழியாத ஒன்று என்பது சாக்ரட்டீசு பேசிய உரையாடலின் மிகச் சாரமான கருத்து ஆகும். ஏதென்சு நீதி மன்றம் சாக்ரட்டீசுக்கு மரணத் தண்டனை விதித்து சிறைக்கு அவரை அனுப்பியது. அரசால் அங்கீகரிக்கப்பட்ட கடவுள்களை நம்பாமல் இளைஞர்களின் மனத்தைக் கெடுப்பதாக சாக்ரட்டீசு மீது குற்றம் சாற்றப்பட்டு தண்டிக்கப்பட்டார். 


</doc>
<doc id="412493" url="https://ta.wikipedia.org/wiki?curid=412493" title="1,3-ஈரமினோபுரோப்பேன்">
1,3-ஈரமினோபுரோப்பேன்

1,3-ஈரமினோபுரோப்பேன் "(1,3-Diaminopropane)" என்பது (CH)(NH) என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். இதை 1,3- டையமினோபுரோப்பேன், மும்மெத்திலீன் ஈரமீன், மும்மெத்திலீன்டையமீன் என்ற பெயர்களாலும் அழைக்கலாம். எளிய இந்த ஈரமீன் மீன் வாசனை கொண்ட ஒரு நிறமற்ற நீர்மமாகும். தண்ணீரிலும் பல முனைவுக் கரைபான்களிலும் மும்மெத்திலீன்டையமீன் கரையும். இது 1,2-ஈரமினோபுரோப்பேனுடன் மாற்றியப் பண்பைக் கொண்டுள்ளது. பல்லினவளையங்களைத் தொகுக்கும் கரிம வினைகளில் நெசவுத் தொழிலில் துணிகளை இறுதிசெய்வது மற்றும் ஒருங்கிணைவுச் சேர்மங்களில் பயன்படுத்துவதைப் போல இவ்விரண்டு சேர்மங்களும் கட்டுறுப்புத் தொகுதிகளாக உள்ளன. அக்ரைலோநைட்ரைலை அமீனேற்றம் செய்வதால் உருவாகும் அமினோபுரோப்பியோநைட்ரலை தொடர்ந்து ஐதரசனேற்றம் செய்து 1,3-ஈரமினோபுரோப்பேன் தயாரிக்கப்படுகிறது . 

ஆல்க்கைன் சிப்பர் வினையில் பொட்டாசியம் உப்பு பயன்படுத்தப்படுகிறது

பைரோசேன்ட்ரோன், லோசோசேன்ட்ரோன் தயாரிப்பில் 1,3- டையமினோபுரோப்பேன் பயன்படுத்தப்படுகிறது.

1,3-டையமினோபுரோப்பேன் உயிர் கொல்லும் அளவு 177 மி.கி கி.கி அளவு முயல் தோலில் படநேர்ந்தால் நச்சுத்தன்மையை அளிக்கிறது. 


</doc>
<doc id="412495" url="https://ta.wikipedia.org/wiki?curid=412495" title="2,4-ஈரமினோதொலுயீன்">
2,4-ஈரமினோதொலுயீன்

2,4-ஈரமினோதொலுயீன் "(2,4-Diaminotoluene)" என்பது CH(NH)CH என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். இதை 2,4- டையமினோதொலுயீன் என்ற பெயராலும் இதை அழைக்கலாம். இதே மூலக்கூற்று வாய்ப்பாட்டைக் கொண்ட ஆறு மாற்றியங்களில் 2,4-ஈரமினோதொலுயீன் சேர்மமும் ஒன்றாகும். தூய்மையான நிலையில் இச்சேர்மம் வெண்மை நிறத்துடன் காணப்படுகிறது. வர்த்தக மாதிரிகள் மஞ்சள், பழுப்பு நிறங்களுடன் காணப்படுகின்றன, 2,4-இருநைட்ரோதொலுயீனை நிக்கல் வினையூக்கியைப் பயன்படுத்தி ஐதரசனேற்றம் செய்து இதைத் தயாரிக்கலாம். வர்த்தக மாதிரிகள் பெரும்பாலும் 20% 2,6-மாற்றியத்தைப் பெற்றுள்ளன.
பாலியூரித்தேன் தயாரிக்க உதவும் முன்னோடிச் சேர்மமான தொலுயீன் டையைசோசயனேட்டு என்ற சேர்மத்தைத் தயாரிப்பில் 2,4-ஈரமினோதொலுயீன் ஒரு முன்னோடிச் சேர்மமாக விளங்குகிறது. 

பென்சீன்டையசோனியம் குளோரைடுடன் இது வினைபுரிவதால் நேர்மின் அசோ சாயம் அடிப்படை ஆரஞ்சு 1 உருவாகிறது. அசிட்டால்டிகைடுடன் சேர்த்து ஒடுக்க வினைக்கு உட்படுத்துவதால் அடிப்படை மஞ்சள் 9 என்ற அக்ரிடீன் சாயம் உருவாகிறது 


</doc>
<doc id="412501" url="https://ta.wikipedia.org/wiki?curid=412501" title="சோழன் விரைவுத் தொடர்வண்டி">
சோழன் விரைவுத் தொடர்வண்டி

சோழன் விரைவுத் தொடர்வண்டி (Cholan Express) இந்தியாவின், தமிழ்நாடு மாநிலத்தில், திருச்சிராப்பள்ளி முதல் சென்னை எழும்பூர் வரை தினமும் இயக்கப்படும் ஓர் விரைவு வண்டியாகும். இது இந்திய ரயில்வேயின், தெற்கு ரயில்வே கோட்டத்தின் கீழ் இயங்குகிறது. இந்த இரயில் சராசரியாக 401 கி. மீ (249 மைல்) தூரத்தை 8 மணி, 15 நிமிடங்களில் கடக்கிறது.

இந்த இரயில் கடந்து செல்லும் பகுதிகளில் "சோழ அரசர்கள்" ஆட்சி புரிந்ததால் இந்தப் பெயரிடப்பட்டது. தஞ்சாவூரைத் தலைமையிடமாக கொண்டு "சோழர்கள்" தங்கள் ராஜ்ஜியத்தை ஆட்சி செய்தனர்.

மொத்த பெட்டிகளின் எண்ணிக்கை 23 ஆகும்

இந்தத் தொடருந்து கும்பகோணம் வழியே செல்லும் பழைய சென்னை எழும்பூர் - தஞ்சாவூர் முதன்மை வழித்தடம் (மெயின் லைன்) வழியாக இயக்கப்படுகின்றது, இதனால் பயணத்தொலைவு 64 கி.மீ கூடுகின்றது.

முக்கிய நிறுத்தங்கள் :




</doc>
<doc id="412510" url="https://ta.wikipedia.org/wiki?curid=412510" title="ராம் சேவக் சர்மா">
ராம் சேவக் சர்மா

ராம் சேவக் சர்மா ( Ram Sewak Sharma 1955) என்பவர் இந்திய அரசு அதிகாரி ஆவார். இந்திய ஆட்சிப் பணி 1978 ஆம் ஆண்டு குழுவைச் சேர்ந்தவர். இந்தியத் தொலைத்தொடர்பு ஒழுங்குமுறை ஆணையம் என்ற அமைப்பின் தலைவராக இருக்கிறார். இதற்கு முன் மின்னணு மற்றும் தகவல் தொழில் நுட்பத் துறையிலும் செய்தி மற்றும் தகவல் துறையிலும் செயலர் பொறுப்புகளில் பணியாற்றினார்.

உத்தரபிரதேச மாநிலத்தில் ஒரு சிற்றுரில் பிறந்தார். அந்த ஊருக்கு அண்மையில் இருந்த பள்ளிகளில் பயின்று அலகாபாத் பல்கலைக் கழகத்தில் சேர்ந்து 1974இல் இளம் அறிவியல் பட்டம் பெற்றார். கான்பூர் ஐ.ஐ.டி. கல்வி நிறுவனத்தில் படித்து 1976இல் கணிதத்தில் முதுஅறிவியல் பட்டம் பெற்றார். பின்னர் 2000 ஆண்டில் கலிபோர்னியா பல்கலைக்கழகத்தில் கணினித் துறையில் பட்டம் பெற்றார்.

ஆர்.எஸ்.சர்மா அண்மையில் தனது ஆதார் எண்ணை வெளியிட்டு, இதனைக் கொண்டு தனது தனி விவரங்களைக் கண்டுபிடியுங்கள் என வெளிப்படையாக டுவிட்டரில் அறைகூவல் விடுத்தார். வெளியான சில மணி நேரங்களில் சில குறும்பர்கள் ஆர்.எஸ்.சர்மாவின் பான்எண், பிறந்த தேதி, தொலைபேசி எண் போன்ற விவரங்கள் அனைத்தையும் வெளியிட்டனர். அவரது வங்கிக் கணக்கிலும் ஒரு ரூபாய் செலுத்தப்பட்டது. இந்தச் செய்தி பரபரப்பையும் விவாதங்களையும் ஏற்படுத்தியது. 


</doc>
<doc id="412514" url="https://ta.wikipedia.org/wiki?curid=412514" title="ஜோஹிலா ஆறு">
ஜோஹிலா ஆறு

ஜோஹிலா ஆறு, இந்திய மாநிலமான மத்தியப் பிரதேசத்தின் அனூப்பூர் மாவட்டத்தில் அமைந்துள்ள அமர்காண்டக் மலைகளில் உருவாகிறது. அமர்கண்டக்கிலிருந்து 10 கி.மீ தூரத்திலுள்ள ஜவலேஷ்வர் மலைக்கு அருகில் உள்ள ராஜேந்திரகிராமம் வழியாக செல்கிறது. உமரியா மாவட்டத்திலுள்ள கெல்ஹரி ஆற்றுடன் கலக்கிறது.இவ்வாற்றில் மற்றொரு கிளையாற்றில் நீர்த்தேக்கம் அமைக்கப்பட்டுள்ளது.


</doc>
<doc id="412532" url="https://ta.wikipedia.org/wiki?curid=412532" title="மறிமான் ஜாக் குழிமுயல்">
மறிமான் ஜாக் குழிமுயல்

மறிமான் ஜாக் குழிமுயல் (ஆங்கிலப் பெயர்: Antelope Jackrabbit, அறிவியல் பெயர்: Lepus alleni), தென் அரிசோனா மற்றும் வடமேற்கு மெக்ஸிக்கோ ஆகியவற்றில் காணப்படும் ஒரு வட அமெரிக்க முயல் இனம் ஆகும். இந்த வரம்பில், அது உலர் பாலைவன பகுதிகளை ஆக்கிரமிக்கிறது. இந்த உயிரினம் லெபோரிடே குடும்பத்தில் லகோமோர்பா வரிசையின் கீழ் வகைப்படுத்தப்பட்டுள்ளது. ஆண் மற்றும் பெண் மறிமான் ஜாக் குழிமுயல்கள் தோற்றத்தில் ஒத்ததாக உள்ளன. இந்த இனம் நீண்ட, சுட்டிக்காட்டும் காதுகளுடன் மற்றும் தனித்துவமான உரோம வண்ணத்துடன் பெரியதாக இருக்கும். இது ஒரு வெள்ளை தொப்பை, வெளிர் சாம்பல் பக்கங்கள், ஒரு கருப்புப் பொறிகளுடைய முதுகு மற்றும் கழுத்து மற்றும் மார்பு மீது ஆரஞ்சு வண்ணத்துடன் காணப்படும். இது கருப்புவால் குழிமுயல் மற்றும் வெள்ளைப் பக்கவாட்டுக் குழிமுயல் ஆகியவற்றைப் போலவே காணப்படும். இது அந்தி நேரத்தில் மிகவும் சுறுசுறுப்பாக உள்ளது. இது இரவு நேரங்களில் விழித்திருக்கும் விலங்கு ஆகும். ஆனால் நிலைமைகள் சாதகமானதாக (அதிக மேகமூட்டத்துடன்) இருக்கும்போது பகலிலும் சுறுசுறுப்பாக இயங்கும். இது காக்டஸ்கள், மெஸ்குயிட் இலைகள் மற்றும் பிற தாவரங்களை உண்கிறது.


</doc>
<doc id="412539" url="https://ta.wikipedia.org/wiki?curid=412539" title="அவுண்டா நாகநாதர் கோயில்">
அவுண்டா நாகநாதர் கோயில்

அவுண்டா நாகநாதர் கோயில் (Aundha Nagnath Temple) (மராத்தி औंढा नागनाथेश्वर देउळ) என்பது ஒரு பழமையான சிவன் கோயிலாகும். 8வது சோதிலிங்க தலமான இது இந்தியாவின், மகாராட்டிரத்தின், ஹிங்கோலி மாவட்டத்தில் உள்ள அவுண்டா நாகநாதத்தில் உள்ளது.

அவுண்டா நாகநாதர் கோயிலானது (நாகேஸ்வரம்) இந்தியாவின் பன்னிரெண்டு சோதிலிங்கங்க தலங்களில் எட்டாவது இடமாக கருதப்படுகிறது, இது பக்தர்களின் முக்கியமான புனிதத் தலமாக உள்ளது. தற்போது உள்ள இந்தக் கோயிலானது 13ஆம் நூற்றாண்டில் தேவகிரி யாதவ மன்னர்களால் கட்டப்பட்டதாக தெரிகிறது. முதலில் இக்கோயிலானது பாண்டவர்கள் தங்கள் 14 ஆண்டு வனவாசத்தின்போது தருமனால் கட்டப்பட்டதாக கூறப்படுகிறது.

இந்தக் கோயிலானது இந்து சமயத்தின் ஒரு பிரிவினரான வர்க்காரிகளால் மதிக்கப்படும் புனிதர்களான நாம்தேவ், விசாபா கெகரா, ஞானேஷ்வர் ஆகியோரின் வாழ்க்கையுடன் நெருக்கமாக தொடர்பு கொண்டுள்ளது.

இக்கோயில் நாற்புரமும் மதில்களால் சூழப்பட்டு, உள்ளே பரந்த இடம் கொண்டதாக உள்ளது. கிழக்கிலும் வடக்கிலும் வாயில்கள் உள்ளன, என்றாலும் வடக்கு வாயிலானது பெரியதாகவும் புழக்கத்தில் உள்ளதாகவும் உள்ளது. கோயிலானது 669.60 சதுர மீட்டர் (7200 சதுர அடி) பரப்பளவு கொண்டதாகவும், 18.29 மீட்டர் (60 அடி) உயரமுடையதாகவும் உள்ளது. கோயில் வளாகத்தின் மொத்தம் பரப்பளவானது 60,000 சதுர அடியாக உள்ளது. சமய முக்கியத்துவத்துவ்வம் கோண்ட இந்தக் கோயிலானது அழகிய சிற்பவேலைப்பாடுகளைக் கொண்டதாக உள்ளது. தற்போதைய கோயிலின் அடிப்பகுதியானது ஹெமத்பந்தி கட்டட பாணியில் உள்ளது, அதையடுத்த மேல்பகுதியானது பிற்காலத்தில் மறுசீரமைப்பு செய்யப்பட்டதால். அது பேஷ்வா ஆட்சிக் கால பாணியில் உள்ளது. கோயில் விமானமானது வாழைப்பூ போன்று கூம்புவடிவில் உயராமாக சிற்பவேலைப்பாடுகளுடன் உள்ளது. விமானத்தின் கீழுள்ள கருவறையில் ஒரு மேடை மட்டுமே உள்ளது. கருவறையின் இடப்பக்க மூலையில் நான்குக்கு நான்கடி என்ற அளவில் உள்ள சுரங்கப்பாதையில் சென்றால் பூமிக்கு அடியில் உள்ள கருவறையில் நாகநாதர் லிங்கவடிவில் உள்ளார். 
இத்தலம் மகாராட்டிரத்தின் ஹிங்கோலி மாவட்டத்தில் உள்ளது. இங்கு செல்ல வைத்தியநாதர் கோயில், பரளியில் இருந்தும் பர்பானியில் இருந்தும் பேருந்துகள் உள்ளன. இத்தலத்தின் தென்கிழக்கே 30 கிமீ தொலைவில் சோண்டி என்ற தொடர்வண்டி நிலையம் உள்ளது. 


</doc>
<doc id="412550" url="https://ta.wikipedia.org/wiki?curid=412550" title="1305">
1305

1305 (MCCCV) பழைய யூலியன் நாட்காட்டியில் வெள்ளிக்கிழமை ஆரம்பமான ஒரு சாதாரண ஆண்டாகும்.




</doc>
<doc id="412554" url="https://ta.wikipedia.org/wiki?curid=412554" title="பரோ விமான நிலையம்">
பரோ விமான நிலையம்

பரோ விமான நிலையம் , பூட்டானில் அமைந்துள்ள ஒரே பன்னாட்டு விமான நிலையம் ஆகும். இது பரோ சூ ஆற்றங்கரையை ஒட்டிய பள்ளத்தாக்கில் அமைந்துள்ளது. இந்நிலையம் மலைகளால் சூழப்பட்டுள்ளதாலும், சிறிய ஓடுபாதையைக் கொண்டுள்ளதாலும், இங்கு விமானங்களை தரையிறக்குவதும் பறப்பதும் கடினமானதாகும். இதனால் வெகு சில வானூர்தி ஓட்டுநர்களுக்கு மட்டும் இங்கு வானூர்தியை இயக்க அனுமதி அளிக்கப்பட்டது.

இத்தகைய சூழ்நிலையால் பகல் நேரத்தில் மட்டும் இங்கு வானூர்திகளை இயக்க அனுமதி அளிக்கப்பட்டுள்ளது. தட்பவெட்ப நிலை கண்காணிக்கப்பட்டே விமானங்கள் தரையிறக்க அனுமதிக்கப்படும். 

பரோ நகரத்தில் இருந்து சாலை வழியாக ஆறு கி.மீ பயணித்து இந்நிலையத்தை அடையலாம். திம்புவில் இருந்து 54 கி.மீ பயணித்தும் வந்து சேரலாம்.



</doc>
<doc id="412565" url="https://ta.wikipedia.org/wiki?curid=412565" title="தமிழ் இருக்கை">
தமிழ் இருக்கை

தமிழ் இருக்கை என்பது தமிழ் மொழியை கற்பிக்க, ஆய்வு செய்யவென பல்கலைக்கழகங்களிலும் கல்லூரிகளிலும் உள்ள ஒரு பேராசிரியர் பொறுப்பு ஆகும். "ஒரேயொரு பேராசிரியர் மூலம் சராசரியாக பத்து ஆராய்ச்சி மாணவர்களை கொண்டு ஆராய்ச்சிகளும், கருத்தரங்குகளும், மொழிசார்ந்த நிகழ்வுகள் மட்டுமே நடத்தப்படுவது தமிழ் இருக்கை" என்று தமிழ் இருக்கை குழுமத்தின் உறுப்பினர் அ. முத்துலிங்கம் அவர்கள் விபரிக்கிறார். பொதுவாக நிலையான நிதியில் (endowments) இருந்து பெறப்படும் வருவாயில் இருந்து தமிழ்க் இருக்கைக்கு நிதி வழங்கப்படுகிறது. 

உலக நாடுகளில் உள்ள சிறந்த பல்கலைக்கழகங்களில் தமிழ்க் இருக்கையை ஏற்படுத்தும் நோக்குடன் தமிழ் இருக்கை குழுமம் செயற்பட்டு வருகிறது. தமிழ்நாடு அரசும் இந்தச் செயற்திட்டத்துக்கு ஆதரவு அளித்துவருகிறது.

உலகின் சிறந்த பல்கலைக்கழகங்களிலும் கல்லூரிகளும் தமிழ் இருக்கையை அமைப்பது பல வகையான பயன்களைத் தரும் என்று கூறப்படுகிறது.

தமிழ் இருக்கைகளை மேற்குநாடுகளில் பெரும் பொருட் செலவில் அமைப்பது தொடர்பாக பல வகையான விமர்சனங்கள் முன்வைக்கப்பட்டுள்ளன. அவை பின்வருமாறு:




</doc>
<doc id="412584" url="https://ta.wikipedia.org/wiki?curid=412584" title="1100">
1100

1100 (MC) பழைய யூலியன் நாட்காட்டியில் ஞாயிற்றுக்கிழமை ஆரம்பமான ஒரு நெட்டாண்டாகும்.







</doc>
<doc id="412600" url="https://ta.wikipedia.org/wiki?curid=412600" title="எசுக்காண்டினாவிய மலைகள்">
எசுக்காண்டினாவிய மலைகள்

எசுக்காண்டினேவிய மலைகள் ("Scandinavian Mountains") அல்லது எசுகாண்டெசு ("Scandes") எசுக்காண்டினேவிய மூவலந்தீவின் முழுமையும் நீண்டுள்ள மலைத் தொடர். இம்மலைத் தொடரின் மேற்குப் பகுதி செங்குத்தாக வடகடல், நோர்வீயக் கடல் பகுதிகளில் இறங்கி நோர்வேயின் கடனீர் இடுக்கேரிகளை உருவாக்கியுள்ளது. வடகிழக்கில் படிப்படியாக பின்லாந்து நோக்கி வளைந்துள்ளது. வடக்கில் இவை நோர்வேக்கும் சுவீடனுக்குமான எல்லையாக உள்ளது. இறுதியில் ஆர்க்டிக் வட்டத்தில் 2,000 மீட்டர்கள் (6,600 அடி) உயரத்தை எட்டுகிறது. இந்த மலைத்தொடர் பின்லாந்தின் வடமேற்கு முனையைத் தொடுகிறது. 

இந்த மலைகள் மிகவும் உயரத்தை உடையவை அல்ல. ஆனால் மிகவும் செங்குத்தான பகுதிகளைக் கொண்டவை. தெற்கு நோர்வேயில் 2,469 மீட்டர்கள் (8,100 அடி) உயரமுள்ள "கலோபிகென்" வடக்கு ஐரோப்பிய நிலப்பகுதியிலுள்ள மிக உயரமான சிகரமாகும். சுவீடியப் பகுதியில் 2,104 மீ (6,903 அடி) உயரமுள்ள "கெப்னேகைசா" ]] மிக உயர்ந்த சிகரமாகும். பின்லாந்தில் 1,324 மீ (4,344 அடி) உயரமுள்ள "ஆல்த்தி" மிக உயர்ந்த சிகரமாகும். 

இம்மலைத் தொடரின் வடக்கு அமைவிடமும் வட அத்திலாந்திக்குப் பெருங்கடலின் ஈரப்பசையும் இணைந்து இங்கு பல பனிப்புலங்களும் பனியாறுகளும் உருவாகியுள்ளன. உயரங்களை எட்ட எட்ட வெப்பநிலை விரைவாகக் குறைகிறது. தெற்கு நோர்வேயில் கடல்மட்டத்திலிருந்து 1500 மீட்டர்களுக்கு மேலுள்ள மேற்குச் சரிவுகளிலும் 1200 மீ மேலுள்ள கிழக்குச் சரிவுகளிலும் பொதுவாகவே நிலத்தடி உறைபனி உருவாகிறது. வடக்கு நோர்வேயின் மேற்குச் சரிவுகளில் 800 - 900 மீ மேலும் கிழக்குச் சரிவுகளில் 600 மீ மேலும் நிலத்தடி உறைபனியைக் காணலாம்.


</doc>
<doc id="412614" url="https://ta.wikipedia.org/wiki?curid=412614" title="மு. இராமசாமி">
மு. இராமசாமி

மு.இராமசாமி (4 திசம்பர் 1951) என்பவர் பேராசிரியர், எழுத்தாளர், நாடகக்கலைஞர், நடிகர், திரைப்படத் திறனாய்வாளர் ஆவார்.

இராமசாமியின் தந்தையின் ஊர் பாளையங்கோட்டை; தாயின் ஊர் 
அம்பாசமுத்திரம். பள்ளிப்படிப்பை பாளையங்கோட்டை அந்தோணியார் பள்ளியிலும் கல்லூரிப்படிப்பை முதுகலை வரை பாளையங்கோட்டைக் கல்லூரியிலும் படித்து முடித்தார். மதுரைப் பல்கலைக் கழகத்தில் முனைவர் பட்டம் பெற்றார். தோற்பாவை நிழற் கூத்து என்னும் கலையில் ஆய்வு செய்து முனைவர் பட்டம் பெற்றார். மதுரைப் பல்கலைக் கழகம், தஞ்சைத் தமிழ்ப் பல்கலைக் கழகம் ஆகியவற்றில் பேராசிரியராகப் பணி புரிந்தார்.

பாதல் சர்க்காரின் ஸ்பார்ட்டகஸ் நாடகம் 

குஜராத்துக் கலவரத்தை விமர்சிக்கும் கட்டுண்ட பிரமோதியஸ் 

பெர்டோல்ட் பாரக்கட்டின் கலிலியோ கலீலீ

நந்தன் கதை 

தோழர்கள் 

கலகக்காரர் தோழர் பெரியார் 

துர்கிர அவலம் 

நவீன நாடகக் கலையைத் தொடர்ந்து நடத்தி வந்தார். தமிழ்ப் பல்கலைக் கழகத்தில் பேராசிரியராக இருந்த பொழுது கூத்துக் களரி என்ற கல்வித் திட்டத்தை உருவாக்கினார். தமிழ்த் திரைப்படங்களுக்கு விமரிசனம் எழுதினார்.சில தமிழ்த் திரைப்படங்களில் நடித்தும் இருக்கிறார்.

விகடன் தடம் இதழ் ஆகசுடு 2018


</doc>
<doc id="412616" url="https://ta.wikipedia.org/wiki?curid=412616" title="1284">
1284

1284 (MCCLXXXIV) பழைய யூலியன் நாட்காட்டியில் சனிக்கிழமை ஆரம்பமான ஒரு நெட்டாண்டாகும்.







</doc>
<doc id="412622" url="https://ta.wikipedia.org/wiki?curid=412622" title="மஞ்சள் தொண்டை சின்னான்">
மஞ்சள் தொண்டை சின்னான்

மஞ்சள் தொண்டை சின்னான் (yellow-throated bulbul ("Pycnonotus xantholaemus") என்பது கொண்டைக்குருவி குடும்பத்தைச்சேர்ந்த, பேசரின் பறவை ஆகும். இவை தென்னிந்திய தீபகற்பத்தில் உள்ள அகணிய உயிரியாகும். இவை செங்குத்தான, பாறைக் குன்றுகளின் உச்சியில் வாழக்கூடியன. இவற்றின் வாழிடங்கள் கிரானைட் சுரங்களால் அச்சுறுத்தலுக்கு ஆளாகியுள்ளன. இந்த உயிரினத்தின் அழைப்புகள் வெண்புருவ கொண்ண்டாத்தியுடன் மிகவும் ஒத்திருக்கிறது. இவற்றின் நோற்றமும் வெண்புருவ கொண்டலாத்திபோல இருந்தாலும் இதை சிலர் வெண்புருவக் கொண்டலாத்தியாக நினைத்துக் குழப்பிக் கொள்வதுண்டு. இதன் தலை, தொண்டை, போன்றவற்றில் உள்ள மஞ்சள் நிறம் இவற்றை வேறுபடுத்துவதாக உள்ளன. 

மஞ்சள் தொண்டை சின்னானானது முதலில் தாமஸ் சி. ஜெர்டன் அவர்களால் பிரோகிபஸ் பேரினத்த்தில் வகைபடுத்தப்பட்டது ("பைக்கோனொனாட்டசி"ன் வேறு பெயர்). பின்னர் மறு வகையாக்கத்தின்போது இக்ஸோஸின் பேரினத்தில் வகைப்படுத்தப்பட்டது. இது மீண்டும் "பைக்கோனொனாட்டஸ்" பேரினத்திலேயே மீண்டும் வகைப்படுத்தப்பட்டது.

இந்தப் பறவைகளின் வாழிடமானது பாறைகள் நிறைந்த மலைகளின் மேற்பகுதி ஆகும். பெரும்பாலும் தென்னிந்தியாவில் குறிப்பாக கிழக்குத் தொடர்ச்சி மலைகள் மற்றும் மேற்குத் தொடர்ச்சி மலைகளில் சில இடங்களிலும் காணப்படுகின்றன. இவற்றின் வாழிடங்களான இந்த மலைக் காடுகள் கிரானைட் சுரங்கங்கள், காட்டுத் தீ, மேய்ச்சல் பொன்றவற்றால் அச்சுறுத்தலுக்கு ஆளாகியுள்ளன. இதனால் இந்தப்பறவையானது முன்பு காணப்பட்ட பல இடங்களிலிலிருந்து அற்றுப்போய்விட்டது.

இவை காணப்படும் சில இடங்களாக அறியப்பட்டவை நந்தி மலை, ஹார்ஸ்லி மலைகள், செஞ்சி, ஏற்காடு வல்லிமலை (வேலூர்), ஜவ்வாது மலை பிலிகிரி ரங்கநாத மலை போன்றவை ஆகும். இந்த இனமானது மேற்குத் தொடர்ச்சி மலைகளின் ஆனைமலையின் சில பகுதிகளில் காணப்படுவதாக அறியப்படுகிறது. இது வாழும் பகுதிகளின் வட எல்லையானது ஆந்திரத்தின் நல்லமலைக் குன்றுகள் எனப்படுகிறது ஆனால் இவை வாழும் பகுதியானது வடக்கில் கிழக்குத் தொடர்ச்சி மலைகளில் ஒடிசாவரை இருக்கலாம் என்ற ஐயம் உள்ளது.

இந்தப் பறவை கூச்சசுபாவமானதாகையால், புதர்களில்மறைந்து இருக்கக்கும். இதன் வெண்புருவ கொண்ண்டாத்தை ஒத்திருக்கும் குரலைக் கொண்டு இதை அறியலாம். இவை பூச்சிகள் மற்றும் "உண்ணிச்செடி", "காட்டுமிளகு", "செம்புளிச்சான்", "மணித்தக்காளி", "சந்தனம்", "ஆல்" அத்தி, உள்ளிட்ட தாவரங்களின் பழங்களையும் உண்ணும்.
வெயில்கால மாலை நேரங்கள் மற்றும் வறண்ட பருவங்களில் இவை நீர் குடிக்கவும், குளிக்கவும் குளங்களுக்கு வரும்.

இவற்றின் இனப்பெருக்க காலம் சூன் முதல் ஆகத்துவரை ஆகும். இவை சிறிய மரமுட்களைக் கொண்டு பாறை இடுக்கில் கூடுகட்டும். கூட்டில் இரண்டு முட்டைகள் இட்டு 20 நாட்கள் அடைகாக்கின்றன. குஞ்சுகள் 13 நாட்களுக்குப் பிறகு பறக்கத் துவங்குகின்றன.



</doc>
<doc id="412649" url="https://ta.wikipedia.org/wiki?curid=412649" title="தாலமி சோத்தர்">
தாலமி சோத்தர்

தாலமி முதலாம் சோத்தர் (Ptolemy I Soter) (கிமு 367 – 283/282) பண்டைய கிரேக்க மாசிடோனியப் பேரரசர் அலெக்சாந்தரின் போர்ப்படைத்தலைவர்களில் ஒருவர்.

கிமு 323ல் பாபிலொனில் பேரரசர் அலெக்சாந்தரின் மறைவிற்குப் பின்னர், கிரேக்கப் பேரரசின் தியாடோச்சி எனும் வாரிசுமைப் போரில், அலெக்சாந்தரின் ஐந்து போர்ப்படைத்தலைவர்களான, தாலமி சோத்தர், டயடோட்டஸ், செலூக்கஸ் நிக்காத்தர், ஆண்டிகோணஸ் சசாண்டர் மற்றும் லிசிமச்சூஸ் ஆகியோர் கிரேக்கப் பேரரசை தமக்குள் பிரித்து ஆண்டனர். இக்கிரேக்கப் படைத்தலைவர்கள் கிரேக்கப் பேரரசை ஆண்ட காலத்தை ஹெலனிய காலம் என்பர்.

தாலமி சோத்தர் (கிமு 323–283/2) நிறுவிய தாலமி வம்சத்தின் எகிப்தை மையமாகக் கொண்டு நிறுவப்பட்ட தாலமைக் பேரரசின் இறுதி காலத்தில் தற்கால எகிப்து, லிபியா மற்றும் துனிசியா நாடுகள் அடங்கியிருந்தது. 

முதலாம் தாலமி சோத்தர், தாலமைக் வம்சத்தை நிறுவி தாலமைக் பேரரசை கிமு 323 முதல் கிமு 283 வரை ஆண்டார். இவரது வழித்தோன்றல்கள் கிமு 30 வரை மூன்று நூற்றாண்டுகள் ஆண்டனர். ஹெலனிய காலத்திய தாலமி சோத்தர் ஆட்சியில் எகிப்து பிரதேசத்தில் கிரேக்கப் பண்பாடு பரவியது. எகிப்து கடற்கரையில் அலெக்சாந்திரியா நகரம் சிறப்புடன் விளங்கியது. 

தாலமி சோத்தரின் தாலமைக் பேரரசின் கிரேக்கப் பண்பாட்டு மையமாக அலெக்சாந்திரியா நகரம் விளங்கியது. இருப்பினும் பண்டைய எகிப்து மன்னர்களின் பெயரான பார்வோன் எனும் பட்டத்தை கிமு 305 முதல் இவரது வழித்தோன்றல்கள் சூட்டிக் கொண்டனர்.

தாலமி சோத்தர் பேரரசில் வாழ்ந்த யூக்ளிடு எனும் கிரேக்க கணிதவியல் அறிஞர் புதிய வடிவவியல் மற்றும் எண்ணியல் கோட்பாட்டை கண்டுபிடித்தார்.






</doc>
<doc id="412652" url="https://ta.wikipedia.org/wiki?curid=412652" title="மண்ணாடிப்பட்டு">
மண்ணாடிப்பட்டு

மண்ணாடிப்பட்டு (Mannadipattu) என்பது இந்தியாவின், புதுச்சேரி ஒன்றிய பிரதேசத்தின், வில்லியனூர் வட்டத்தில் உள்ள ஓர் கிராமம் ஆகும். இது மண்ணாடிப்பட்டு கொம்யூனுக்கும் மண்ணாடிப்பட்டு சட்டமன்றத் தொகுதிக்கும் உட்பட்டது ஆகும். இது புதுச்சேரியின் மேற்கு பகுதியில் உள்ளது. மண்ணாடிப்பட்டு கொம்யூனும் நெட்டப்பாக்கம் கொம்யூனும் புதுச்சேரி மாநிலத்தின் மேற்கு பகுதியின் எல்லையாக உள்ளன.

2001 ஆம் ஆண்டு மக்கள் தொகை கணக்கெடுப்பின் படி 25,473 பேர் வசிக்கின்றனர். இதில் ஆண்கள் 50% மற்றும் பெண்கள் 50% ஆகும். 

இந்த கொம்யூன் ஆனது புதுச்சேரி நகரத்தில் இருந்து மேற்கு திசையில் 24 கி. மீ தொலைவில் உள்ளது. இங்கிருந்து திருக்கனூர் வழியாக புதுச்சேரி செல்ல முடியும்.


</doc>
<doc id="412674" url="https://ta.wikipedia.org/wiki?curid=412674" title="தஹில் ரமணி">
தஹில் ரமணி

விஜய கம்லேஷ் தஹில் ரமணி ( VK Tahilramani 1958, அக்டோபர் 3) என்பவர் சென்னை உயர் நீதிமன்றத் தலைமை நீதிபதியாவார். இவர் சென்னை உயர்நீதிமன்றத்தின் மூன்றாவது பெண் தலைமை நீதிபதியாவார்.
தஹில் ரமணி 1958 இல் மகாராட்டிர மாநிரத்தில் பிறந்தவர். 1982இல் வழிக்கறிஞராக பதிவுசெய்து, மும்பை மற்றும் கோவாவின் கீழ் நீதிமன்றங்களில் வழங்கறிஞராகப் பணியாற்றத் தொடங்கினார். குடிமை மற்றும் குற்றவியல் வழக்குகளில் தேர்ச்சி பெற்ற இவர் மும்பை கீழ் நீதிமன்றங்களில் அரசுத் தரப்பு வழக்கறிஞராக செயல்பட்டார். பின்னர் மகாராட்டிர அரசின் அரசுத் தரப்பு வழக்கறிஞராகவும் பல ஆண்டுகள் பணியாற்றினார். இந்நிலையில் 2001ஆம் ஆண்டு சூன் மாதம் 26ஆம் நாள் மும்பை உயர் நீதிமன்ற நீதிபதியாக நியமிக்கப்பட்டார். 17 ஆண்டுகள் மும்பை உயர் நீதிமன்றத்தில் நீதிபதியாக இருந்த அவர். பொறுப்புத் தலைமை நீதிபதியாகவும் பதவிவகித்தார். இந்நிலையில் தஹில் ரமணியை சென்னை உயர்நீதிமன்ற தலைமை நீதிபதியாக 2018 ஆகத்து 12 அன்று பதவியேற்றார்.


</doc>
<doc id="412675" url="https://ta.wikipedia.org/wiki?curid=412675" title="கொன்யா">
கொன்யா

கொன்யா ("Konya", ; , ) துருக்கியின் மத்திய அனத்தோலியா சமவெளியின் தென்மேற்கு விளிம்பிலுள்ள முதன்மையான நகரம். 2.1 மில்லியன் மக்கள்தொகை கொண்ட இந்த நகரம் நாட்டின் ஏழாவது மிகுந்த மக்கள்தொகை கொண்ட நகரமாக விளங்குகின்றது. கொன்யா மாகாணத்தின் தலைநகராக விளங்கும் இது பொருளியல் நிலையிலும் தொழில் வளர்ச்சியிலும் முன்னேறிய நகராக உள்ளது. 

துருக்கிய தொல்குடியினரால் கைப்பற்றப்பட்ட பின்னர் கொன்யா 1077–1308 காலகட்டத்தில் செல்யூக் மரபின் இரம் சுல்தான்களின் தலைநகராகவும் 13ஆவது நூற்றாண்டிலிருந்து 1487 வரை கரமனிதுகளின் தலைநகராகவும் இருந்துள்ளது. 




</doc>
<doc id="412682" url="https://ta.wikipedia.org/wiki?curid=412682" title="பண்டைய அண்மை கிழக்கின் நகரங்கள்">
பண்டைய அண்மை கிழக்கின் நகரங்கள்

பண்டைய அண்மைக் கிழக்கின் தற்கால மத்திய கிழக்கு நாடுகளில், கிமு 3,000 ஆண்டுகளுக்கு முந்தைய வரலாறு கொண்ட பண்டைய நகர அரசுகள் இருந்தன.

இப்பண்டைய நகர அரசுகளின் ஆட்சிகள், கிமு 6ம் நூற்றண்டில் பாரசீகத்தின் அகாமனிசியப் பேரரசு மற்றும் கிமு நான்காம் நூற்றாண்டில் பேரரசர் அலெக்சாந்தர் படையெடுப்புகளாலும், பின்ன்ர் கிபி ஏழாம் நூற்றாண்டில் இசுலாமிய படையெடுப்புகளாலும் முடிவிற்கு வந்தது. 

வெண்கலக் காலத்திய பண்டைய அண்மைக் கிழக்கின் மிகப்பெரிய நகரங்களில் ஒன்றாக பண்டைய எகிப்தின் மெம்பிஸ் நகரம் 30,000 மக்களுடன் விளங்கியது. மத்திய வெண்கலக் காலத்தில் மெசொப்பொத்தேமியாவின் ஊர் நகரம் 65,000 மக்கள்தொகையுடனும், பாபிலோன் நகரம் 50,000 முதல் 60,000 மக்கள்தொகையுடனும், 20,000 – 30,000 மக்கள்தொகையுடன் இருந்த நினிவே நகரம், கிமு 700ல் (இரும்புக் காலத்தில்) 1 இலட்சம் மக்கள்தொகையுடன் விளங்கியது.




 


</doc>
<doc id="412692" url="https://ta.wikipedia.org/wiki?curid=412692" title="யெகுடா அமிசாய்">
யெகுடா அமிசாய்

யெகுடா அமிசாய் ( Yehuda Amichai 3 மே 1924 --22 செப்டம்பர் 2000) என்பவர் இசுரேலியக் கவிஞர். இவர் இசுரேலிலும் உலக அளவிலும் பேசப் படுகிற நவீனக் கவிஞர் ஆவார். கவிதைகள், கதைகள், புதினங்கள், நாடகங்கள் ஆகியவற்றை ஈப்ரு மொழியில் படைத்தார். 

யெகுடா அமிசாய் ஒரு யூதர் குடும்பத்தில் செருமானியில் வூர்சுபர்க் என்னும் ஊரில் பிறந்தார். தமது 11 அகவை வரை செருமானியில் வாழ்ந்தார். தொடக்கக் கல்வியை அங்கே முடித்தார். பின்னர் இவருடைய பெற்றோர் செருசலேமுக்குக் குடிபெயர்ந்து சென்றதால் இவரும் அங்கு போனார். ஈப்ரு மற்றும் செருமனி மொழிகளைக் கற்றும் பேசியும் வந்தார். இவரது செருமானியப் பெயர் லுத்விக் பூப்பர் ஆகும். இவரது படைப்புகளும் ஈப்ரு மொழியில் அமைந்தன.

பிரிட்டிசு இராணுவத்தில் சேர்ந்து பணி செய்து இரண்டாம் உலகப் போரில் பங்கு கொண்டார். 1946 இல் படைப் பணியிலிருந்து வெளியேறினார். சில ஆண்டுகள் பள்ளி ஆசிரியராகவும் இருந்தார்.

போர் முடிந்ததும் அமிசாய் பைபிளையும் ஈப்ரு இலக்கியங்களையும் செருசலேம் ஈப்ரு பல்கலைக் கழகத்தில் கற்றார். 1955 இல் தனது முதல் கவிதைத் தொகுப்பு நூலை எழுதி வெளியிட்டார். இவரது கவிதைகளில் யூத இன மக்களின் வரலாறு பழக்க வழக்கங்கள் நம்பிக்கைகள் பாடப்பட்டன. இவரது கவிதைகள் 40 மொழிகளில் மொழி ஆக்கம் செய்யப்பட்டுள்ளன. ஆங்கிலக் கவிஞர் டேட் ஹியூஸ் என்பவர் அமிசாய் கவிதைகளை ஆங்கிலத்தில் மொழி பெயர்த்தார்.

பெர்கிலி கலிபோர்னியா பல்கலைக் கழகத்தில் வருகைப் பேராசிரியராக இருந்தார். 1987இல் நியுயார்க்கு பல்கலைக் கழகத்தில் கவிஞராக இருந்தார். இசுரேலியா கருத்தரங்கில் ஆசிரியர்களுக்கு இலக்கியம் கற்பித்தார். ஈப்ரு பல்கலைக் கழகத்தில் மாணவர்களுக்கு இலக்கியம் கற்றுக் கொடுத்தார். 

சியோன்ஸ்கி பரிசு (1957)

பிரென்னர் பரிசு (1960)

பியாலிக் பரிசு (1976)

இசுரேல் பரிசு (1982)

மால்ராக்ஸ். பன்னாட்டு புத்தகக் கண்காட்சி-பிரான்சு (1994)

மெசிடோனியா தங்கம் ரீத் விருது பன்னாட்டுக் கவிதை விழா (1995)

மத்திய தரைக் கடல் பிரதேசத்தில் அமைதி ஏற்படுத்தியமைக்காக யாசர் அராபத், சிமோன் பெரெஸ்,
இட்சாக் ரபீன் ஆகிய மூவருக்கும் ஓஸ்லோவில் நடந்த நோபல் பரிசு வழங்கிய விழாவில் எகுடா அமிசாயின் கவிதை ஒன்றைப் படித்துக் காட்டினார் இட்சாக் ரபீன். அப்பொழுது அவ்விழாவில் அமிசாய் கலந்து கொண்டார்.


</doc>
<doc id="412707" url="https://ta.wikipedia.org/wiki?curid=412707" title="தாமிர(I) பாசுபைடு">
தாமிர(I) பாசுபைடு

தாமிர(I) பாசுபைடு "(copper(I) phosphide)" என்பது CuP என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமாகும். தாமிர பாசுபைடு, குப்ரசு பாசுபைடு, குப்ரோ பாசுபரசு, பாசுபர் தாமிரம் என்ற பெயர்களாலும் இச்சேர்மத்தை அழைக்கின்றனர். தாமிரம் மற்றும் பாசுபரசு தனிமங்கள் சேர்ந்து இச்சேர்மம் உருவாகிறது. தாமிரத்தின் பாசுபைடு உப்பு தாமிரம்(I) பாசுபைடு என வகைப்படுத்தப்படுகிறது. மஞ்சள் கலந்த சாம்பல் நிறத்தில் எளிதில் நொறுங்கக் கூடிய படிகக் கட்டமைப்பை இச்சேர்மம் பெற்றுள்ளது. தண்ணீருடன் தாமிரம்(I) பாசுபைடு வினைபுரிவதில்லை. 
பாசுபர் வெண்கலம் என்ற பெயரில் தாமிரம்(I) பாசுபைடு தாமிர கலப்புலோகங்களில் மிகவும் பயனுள்ளதாக உள்ளது. தாமிரத்தின் மிகச்சிறந்த ஓர் ஆக்சிசனகற்றியாக இது செயல்படுகிறது. 

எதிர் அனல் உலை அல்லது ஓர் மூசை உலையில் தாமிரம்(I) பாசுபைடு உற்பத்தி செய்யப்படுகிறது. உதாரணமாக சிகப்பு பாசுபரசுடன் தாமிரம் மிகுதி பொருள் ஒன்றுடன் சேர்த்து மேற்கண்ட உலையில் இட்டு இது தயாரிக்கப்படுகிறது. குப்ரிக் ஐப்போபாசுப்பைட்டை கதிர்வீச்சுக்கு உட்படுத்தியும் ஒளிவேதியியல் முறையில் இதைத் தயாரிக்கலாம். புறஊதா கதிரைப் பயன்படுத்தி கதிர்வீச்சுக்கு உட்படுத்தும்போது தாமிர பாசுபைடு ஒளிர்வை வெளிப்படுத்துகிறது. 

வெண் பாசுபரசுடன் தாமிர உப்புக் கரைசலைச் சேர்க்கும்போது கருநீல தாமிர பாசுபைடு படலம் வெண்பாசுபரசின் மீது உருவாகிறது. எனவே, பாசுபரசு துகள்களைக் கொண்டிருக்கும் காயங்கள் 1% தாமிர சல்பேட்டு கரைசலால் கழுவப்படும்போது அத்துகள்கள் எளிதாக நீக்கப்படுகின்றன. அவற்றினுடைய ஒளிர்வு பண்பு இதற்கு உதவுகிறது. பாசுபரசை உட்கொள்வதால் மேற்கொள்ளப்படும் இரைப்பைகழுவலுக்கு தாமிர சல்பேட்டை பயன்படுத்தும்போது தாமிர பாசுபைடு பாதுகாப்பு அடுக்கு உருவாதல் பயன்படுத்திக் கொள்ளப்படுகிறது.


</doc>
<doc id="412711" url="https://ta.wikipedia.org/wiki?curid=412711" title="ஆல்பா-கீட்டோ அடிப்பிக் அமிலம்">
ஆல்பா-கீட்டோ அடிப்பிக் அமிலம்

ஆல்பா-கீட்டோ அடிப்பிக் அமிலம் "(α-Ketoadipic acid)" என்பது CHO என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். 2-ஆக்சோ அடிப்பேட்டு என்ற பெயராலும் இச்சேர்மத்தை அழைப்பார்கள். ஆல்பா-அமினோ அமிலமான லைசினின் வளர்சிதை மாற்றத்தில் ஒரு இடைநிலைச் சேர்மமாக இது உருவாகிறது.


</doc>
<doc id="412713" url="https://ta.wikipedia.org/wiki?curid=412713" title="நாகேஸ்வரி அண்ணாமலை">
நாகேஸ்வரி அண்ணாமலை

நாகேஸ்வரி அண்ணாமலை என்பவர் ஒரு தமிழ் எழுத்தாளராவார். இவரது கணவர் அண்ணாமலை ஒரு தமிழ் ஆளுமையாவார். தமிழ்நாட்டில் பிறந்த நாகேஸ்வரி, இள வயதிலேயே கணவரோடு அமெரிக்கா சென்று வாழ்ந்துவந்துவருகிறார். இவர் தன்னுடைய 60ஆவது வயதுக்குப் பிறகு, எழுதத் தொடங்கினார். இவர் பெரும்பாலும் அமெரிக்க வாழ்வு, கலாச்சாரம் சம்பந்தமான நூல்களை எழுதியுள்ளார்.

வல்லமை


</doc>
<doc id="412719" url="https://ta.wikipedia.org/wiki?curid=412719" title="இமினோ அசுபார்டிக் அமிலம்">
இமினோ அசுபார்டிக் அமிலம்

இமினோ அசுபார்டிக் அமிலம் "(Iminoaspartic acid)" என்பது CHNO என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். இமினோ சக்சினேட்டு, இமினோ அசுபார்டேட்டு என்ற பெயர்களாலும் இதை அழைக்கிறார்கள். உயிரியல் தொகுப்பு முறையில் நிக்கோட்டினிக் அமிலத்தைத் தயாரிக்கும்போது டைகார்பாக்சிலிக் அமிலமாக இது உருவாகிறது. அசுபார்டேட்டை ஆக்சிசனேற்றம் செய்து இதைத் தயாரிக்கிறார்கள். குயினோலினேட்டு சின்தேசு என்ற நொதியால் கிளைசெரோன் பாசுபேட்டுடன் சேர்ந்த இமினோ சக்சினேட்டை ஒடுக்கமடையச் செய்து குயினோலினிக் அமிலத்தை உருவாக்குகிறது . 


</doc>
<doc id="412736" url="https://ta.wikipedia.org/wiki?curid=412736" title="அரராத்து இராச்சியம்">
அரராத்து இராச்சியம்

அரராத்து இராச்சியம் (Urartu) (), விவிலியம் கூறும் அரராத்து மலைகளை மையமாகக் கொண்ட இராச்சியம் ஆகும். தற்கால ஆர்மீனியாவின் மேட்டு நிலங்களில் வளர்ந்த அரராத்து இராச்சியத்தின் ஹுரியத் மக்கள், தற்கால ஆர்மீனியா, அசர்பைஜான், ஜார்ஜியா, ஈரான், ஈராக் மற்றும் துருக்கி நாடுகளின் பகுதிகளை கிமு 858 முதல் கிமு 590 முடிய 268 ஆண்டுகள் ஆண்டனர்.

அரராத்து இராச்சியத்தின் நிலப்பரப்புகள் மேற்கில் அனதோலியா மற்றும் மெசொப்பொத்தேமியாவும், கிழக்கில் ஈரானியப் பீடபூமி, ஆர்மீனியன் மேட்டு நிலங்களைக் கொண்டது. அரராத்து இராச்சியத்தின் தென்மேற்கில் புது பாபிலோனியப் பேரரசும், தெற்கில் மீடியாப் பேரரசும் இருந்தது. 

இவ்விராச்சிய மக்கள் ஆப்பெழுத்து முறையில் எழுதப்பட்ட உரார்த்து மொழி பேசினர்.

அரராத்து இராச்சியம் கிமு ஆறாம் நூற்றாண்டின் இறுதியில் வீழ்ச்சி அடைந்து கொண்டிருந்த நேரத்தில், பாரசீகத்தின் மீடியாப் பேரரசினர் கிமு 590ல் அரராத்து இராச்சியத்தை முழுவதுமாகக் கைப்பற்றினர். தற்கால ஆர்மினிய மக்களின் முன்னோர்கள் உரார்த்து மொழி பேசியவர்கள் எனக்கருதப்படுகிறது.


புது அசிரியப் பேரரசில் கையாண்ட வேளாண் முறையே அரராத்து இராச்சியதிலும் கையாளப்பட்டது. போர்க் கைதிகளை தொழிலாளர்களாக பயன்படுத்தினர். தானியங்கள், குதிரைகள், காளைகள் முதலியன வரியாக அரசுக்கு செலுத்தினர். அமைதிக் காலங்களில் அரராத்து வணிகர்கள், அசிரியர்களுடன் மது, இரும்பு, குதிரைகள் மற்றும் கால்நடைகளை பண்டமாற்று முறையில் வணிகத்தில் ஈடுபட்டனர். 
அகழாய்வில் கண்டெடுக்கப்பட்ட அரராத்து இராச்சிய தொல்பொருட்கள்:



</doc>
<doc id="412764" url="https://ta.wikipedia.org/wiki?curid=412764" title="ஆர். கே. தவன்">
ஆர். கே. தவன்

ஆர். கே. தவன் ("Rajinder Kumar Dhawan", 16 சூலை 1937 - 6 ஆகத்து 2018) என்பவர் இந்திய அரசியல்வாதியும், முன்னாள் இந்திய தேசிய காங்கிரசின் முக்கிய தலைவரும் மற்றும் மாநிலங்களவை உறுப்பினரும் ஆவார். இவர் மேனாள் பிரதமர் இந்திரா காந்தியின் தனிச்செயலராகவும் நெருக்கமான உதவியாளராகவும் இருந்தார். நெருக்கடி காலத்தில் அதிகாரமும் செல்வாக்கும் மிக்கவராக இருந்தார். டேராடூனில் உள்ள கர்னல் பிரவுன் கேம்பிரிச் பள்ளியிலும், பனாரசு இந்து பல்கலைக் கழகத்திலும் கல்வி பயின்றார். தமது 74 ஆம் அகவையில் திருமணம் செய்து கொண்டார். இவர்
2018 ஆகத்து 6 ஆம் திகதியில் நோய்வாய்ப்பட்டு இறந்தார்.


</doc>
<doc id="412840" url="https://ta.wikipedia.org/wiki?curid=412840" title="இந்திய அரசியலமைப்புச் சட்டம், பிரிவு 35ஏ">
இந்திய அரசியலமைப்புச் சட்டம், பிரிவு 35ஏ

இந்திய அரசியலமைப்புச் சட்டம், பிரிவு 35ஏ (Article 35A) ஜம்மு காஷ்மீர் மாநிலத்தில் வாழ்பவர்களில் நிரந்தர குடியிருப்பாளர்கள யார் என்பதை வரையறுக்கவும், நிரந்தர குடியிருப்பாளர்களுக்கு அரசுத் துறைகளில் வேலைவாய்ப்பு, அரசு உதவித் தொகைகள் வழங்குதல் மற்றும் அசையாச் சொத்துகள் வாங்குவது மற்றும் விற்பது போன்ற இனங்களில் தீர்மானம் செய்ய, இந்திய அரசிலமைப்பு "சட்டப் பிரிவு 35ஏ" ஜம்மு காஷ்மீர் சட்டமன்றத்திற்கு உரிமை வழங்கியுள்ளது. இச்சட்டப்பிரிவு, 
ஜம்மு காஷ்மீர் மாநில அரசின் ஒப்புதலுடன், 14 மே 1954 அன்று இந்தியக் குடியரசுத் தலைவரின் ஆணையின் படி, அரசியலமைப்பு சட்டப்பிரிவு 35ஏ, இந்திய அரசியலமைப்பு சட்டம், பிரிவு 370, இணைப்பு (1)ல் சேர்க்கப்பட்டது.

15 ஆகஸ்டு 1947 அன்று இந்திய விடுதலைக்கு முன்னர், பிரித்தானிய இந்தியாவின் ஆட்சியில் ஜம்மு காஷ்மீர் இராச்சியம் தன்னாட்சி கொண்ட சுதேச சமஸ்தானமாக விளங்கியது.

26 அக்டோபர் 1947 அன்று ஜம்மு காஷ்மீர் இராச்சியத்தின் மன்னர் ஹரி சிங், ஜம்மு காஷ்மீரை, 1947இந்திய விடுதலை சட்டத்தின் படி, இந்தியாவுடன் இணைத்துக் கொள்ளும் ஜம்மு காஷ்மீர் இணைப்பு ஒப்பந்தம் செய்து கொண்டார். ஜம்மு காஷ்மீர் மக்கள் இந்தியக் குடிமக்களாயினர். 
ஜம்மு & காஷ்மீர் மாநில மக்களுக்கு சிறப்பு சலுகைகள் வழங்க வழிவகை செய்ய, 1949-இல் இந்திய அரசியல் அமைப்பு சட்டம் 21 பகுதியில் திருத்தம் செய்து தற்காலிக மற்றும் மாறுதலுக்கு உட்படுத்தலின் கீழ் இந்திய அரசியலமைப்பு சட்டம், பிரிவு 370 இயற்றப்பட்டது..

ஜம்மு காஷ்மீர் மாநில அரசின் ஒப்புதலுடன், 14 மே 1954 அன்று இந்தியக் குடியரசுத் தலைவரின் ஆணையின் படி, அரசியலமைப்பு சட்டப்பிரிவு 35ஏ, இந்திய அரசியலமைப்பு சட்டம், பிரிவு 370, இணைப்பு (1)ல் சேர்க்கப்பட்டது.

ஜம்மு காஷ்மீர் மக்களுக்கு சிறப்பு தகுதி வழங்கும் இந்திய அரசிலமைப்புச் சட்டப் பிரிவு 35ஏ தொடர்பாக, இந்திய நாடாளுமன்றத்தில் தீர்மானம் ஏதும் நிறைவேற்றப்படவில்லை என்பதால், இந்திய அரசிலமைப்புச் சட்டப் பிரிவு 35ஏ-வை அரசியலமைப்புச் சட்டத்திலிருந்து நீக்கம் செய்யக் கோரி சிலர் இந்திய உச்சநீதிமன்றத்தில் வழக்கு தொடுத்துள்ளனர். மேலும் ஜம்மு காஷ்மீர் மக்கள் அரசியல் சட்டப்பிரிவு 35ஏ ஐ நீக்கக் கூடாது என ஆர்பாட்டங்கள் செய்துவருகின்றனர்.





</doc>
<doc id="412851" url="https://ta.wikipedia.org/wiki?curid=412851" title="2-சயனோகுவானிடின்">
2-சயனோகுவானிடின்

2-சயனோகுவானிடின் "(2-Cyanoguanidine)" என்பது CHN என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். குவானிடின் சேர்மத்திலிருந்து வழிப்பொருளாக வருவிக்கப்படும் நைட்ரைல் சேர்மம் இதுவாகும். சயனமைடினுடைய இருபடிச் சேர்மமாகவும் இது கருதப்படுகிறது. சயனமைடில் இருந்தே 2-சயனோகுவானிடின் தயாரிக்கப்படுகிறது. இதுவொரு நிறமற்ற திண்மமாகும். தண்ணீர், அசிட்டோன், ஆல்ககால் போன்ற முனைவுக் கரைப்பான்களில் 2-சயனோகுவானிடின் கரைகிறது. பென்சீன், எக்சேன் போன்ற முனைவற்ற கரிமக் கரைப்பான்களில் இது கரைவதில்லை.

சயனமைடுடன் ஒரு காரத்தைச் சேர்த்து சூடுபடுத்தி 2-சயனோகுவானிடினைத் தயாரிக்கிறார்கள். சயனமைடு சேர்மம் சிதைக்கப்படுவதால் மண்ணில் இது உருவாகிறது. 2-சயனோகுவானிடின், குவானிடின்கள், மெலாமைன்கள் போன்ற சேர்மங்களிலிருந்து பல்வேறு வகையான பயனுள்ள பொருட்கள் தயாரிக்கப்படுகின்றன. உதாரணமாக, அசிட்டோகுவானமைன், பென்சோகுவானமைன் போன்ற கரிமச் சேர்மங்கள் சயனோகுவானிடினுடன் நைட்ரைலைச் சேர்த்து ஒடுக்க வினைக்கு உட்படுத்துவதால் தயாரிக்கப்படுகிறது:

சயனோகுவானிடினை மெது உரமாகவும் பயன்படுத்துகிறார்கள். முன்னதாக இது சில வெடிபொருட்களில் எரிபொருளாகப் பயன்படுத்தப்பட்டது. பிசின் தொழிற்சாலைகளில் ஈப்பாக்சி பிசின்களை நீராற்றும் முகவராகவும் பயன்படுத்துகிறார்கள்

2-சயனோகுவானிடின் இரண்டு வகையான வடிவ மாற்றியங்களைக் கொண்டுள்ளது. இவை புரோட்டானேற்றத்திலும் நைட்ரைல் குழு இணைந்துள்ள நைட்ரசன் அணுவுடன் ஏற்பட்டுள்ள பிணைப்பிலும் வேறுபடுகின்றன. 

நைட்ரசன்களின் முறை சார்ந்த அமில கார வினை வழியாக உருவாகி இருமுனை அயனியாகவும் 2-சயனோகுவானிடின் காணப்படுகிறது.

இருமுனை அயனி வடிவிலிருந்து அமோனியா (NH) நீக்கமும் தொடர்ந்து எஞ்சியுள்ள மைய நைட்ரசன் அணுவின் புரோட்டான் நீக்கத்தாலும் டைசயனமைடு [N(CN)] எதிர்மின் அயனி உருவாகிறது. 



</doc>
<doc id="412860" url="https://ta.wikipedia.org/wiki?curid=412860" title="பார்கவி நாராயண்">
பார்கவி நாராயண்

பார்காவி நாராயண், இந்தியத் திரைப்பட நடிகை ஆவார். இவர் பல கன்னடத் திரைப்படங்களில் நடித்துள்ளார். பல்லவி, முய்யி, ஜாபூ சவாரி, காத பவுதிகளு, இதொள்ளெ ராமாயண ஆகிய திரைப்படங்களில் நடித்துள்ளார்.

இவர் இருபதுக்கு அதிகமான கன்னடத் திரைப்படங்களில் நடித்திருக்கிறார். மந்தனா, முக்தா ஆகிய தொலைக்காட்சித் தொடர்களிலும் நடித்துள்ளார். அனைத்திந்திய வானொலிக்காக நாடகங்களை எழுதியுள்ளார். கன்னட நாடக சங்கத்தில் உறுப்பினராக இருந்தார்.

இவர் இஎஸ்ஐ கார்ப்பரேஷன் நிறுவனத்தில் மேலாளராகப் பணியாற்றியுள்ளார். "நா கண்ட நம்மவரு" என்ற கன்னட நூலையும் எழுதியுள்ளார்.

இவர் 1938ஆம் ஆண்டில் பிப்பிரவரி மாதத்தில் நாமகிரியம்மாவுக்கும் ராமசாமிக்கும் மகளாகப் பிறந்தார். She was married who was a Kannada film actor, and a makeup artist.



</doc>
<doc id="412862" url="https://ta.wikipedia.org/wiki?curid=412862" title="அம்புதீர்த்த மலை">
அம்புதீர்த்த மலை

அம்புதீர்த்த மலை, இந்திய மாநிலமான கர்நாடகத்தின் ஷிமோகா மாவட்டத்திலுள்ள மலையாகும். இது தீர்த்தஹள்ளி என்ற ஊரில் இருந்து தொலைவில் அமைந்துள்ளது. இம்மலையில் இருந்து ஷாராவதி ஆறு பாய்கிறது. இங்கு நீர்மின் நிலையங்கள் அமைக்கப்பட்டுள்ளன.

இராமர் தன் மனைவி சீதையின் தாகத்தைப் போக்க அம்பை தரையில் எய்தார். இதனால் இங்கு தோன்றிய ஆற்றுக்கு ஷாராவதி என்று பெயர் ஏற்பட்டது. ஷாரா என்றால் வடமொழியில் அம்பு என்று பொருள்.


</doc>
<doc id="412924" url="https://ta.wikipedia.org/wiki?curid=412924" title="1329">
1329

1329 (MCCCXXIX) பழைய யூலியன் நாட்காட்டியில் ஞாயிற்றுக்கிழமை ஆரம்பமான ஒரு சாதாரண ஆண்டாகும்.




</doc>
<doc id="412925" url="https://ta.wikipedia.org/wiki?curid=412925" title="குவானிடின் நைட்ரேட்டு">
குவானிடின் நைட்ரேட்டு

குவானிடின் நைட்ரேட்டு "(Guanidine nitrate)" என்பது [C(NH)]NO என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். நிறமற்ற உப்பான இச்சேர்மம் தண்ணீரில் கரையக்கூடியதாகும். வாயுநிலை மின்னாக்கியாகவும் ராக்கெட்டுகளில் பயன்படுத்தப்படும் திட உந்து எரிபொருள் பயன்பாடுகள் போன்ற உயர் ஆற்றல் எரிபொருளாக பேரளவில் உற்பத்தி செய்யப்படுகிறது. குவானிடியம் நைட்ரேட்டு என்பது அலுவல்முறையாக இருந்தாலும் குவானிடின் நைட்ரேட்டு என்ற பெயர் பரவலாகப் பயன்படுத்தப்பட்டு வருகிறது. 

குவானிடின் சேர்மத்துடன் நைட்ரிக் அமிலத்தைச் சேர்த்து நடுநிலையாக்கம் செய்வதால் இது உருவாக்கப்பட்டாலும் தொழிற்சாலைகளில் டைசயன்டையமைடுடன் அல்லது ஒரு கால்சியம் உப்புடன் அமோனியம் நைட்ரேட்டைச் சேர்த்து வினைபுரியச் செய்தே பேரளவில் தயாரிக்கிறார்கள் .
மாதிரி விமானங்களுக்காகத் தயாரிக்கப்படும் யெட்டெக்சு இயந்திரங்களில் ஒற்றை உந்து எரிபொருளாக இது பயன்படுகிறது. 

குறைவான தீப்பற்றும் வெப்பநிலையும் அதிக வாயு வெளியீடும் கொண்டிருப்பதால் இது அதிகமாக விரும்பப்படுகிறது. குவானிடின் நைட்ரேட்டின் ஒற்றை ஒப்பு உந்துவிசை எண் 177 நொடிகளாகும். (கிலோநியூட்டன்.வினாடி/கிலோகிராம்) 
குவானிடின் நைட்ரேட்டின் வெடித்துச் சிதைவடையும் வினையை பின்வரும் சமன்பாடு விளக்குகிறது. 

H6N4CO3 (தி) → 3 H2O (வா) + 2 N2 (வா) + C (தி)

ஒரு ஆக்சிசனேற்றியாக இருப்பதால் இச்சேர்மம் வெடிக்கும் தன்மை கொண்டதாகவும் தீங்கிழைக்கும் சேர்மமாகவும் கருதப்படுகிறது. கண்கள், தோல் மற்றும் மூச்சுப்பாதை போன்றவை இச்சேர்மத்தால் பாதிக்கப்படுகின்றன.



</doc>
<doc id="412928" url="https://ta.wikipedia.org/wiki?curid=412928" title="குவானிடினோபுரோப்பியானிக் அமிலம்">
குவானிடினோபுரோப்பியானிக் அமிலம்

β-குவானிடினோபுரோப்பியானிக் அமிலம் "(β-Guanidinopropionic acid)" என்பது CHNO என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். குவானிடினோபுரோப்பியானிக் அமிலம், பீட்டா- குவானிடினோபுரோப்பியானிக் அமிலம், β-கு.பு.அ. என்ற பலவகைப் பெயர்களால் இச்சேர்மம் அழைக்கப்படுகிறது. இது ஓர் உணவுத்திட்ட சேர்க்கைப் பொருளாகப் பயன்படுத்தப்படுகிறது.
வெண்மை நிற படிகத் தூளாகக் காணப்படும் β-குவானிடினோபுரோப்பியானிக் அமிலம் தண்ணீரில் கரையக்கூடியதாக உள்ளது. 50 மில்லி கிராம்/மி.லி அளவில் நிறமற்ற தெளிவான கரைசலாக இது உருவாகிறது . 

எலிகள், வெல்லெளிகள் மற்றும் குரங்குகள் போன்ற விலங்குகளின் மீது நடத்தப்பட்ட ஆய்வுகளில் β-கு.பு.அ போன்ற அமிலத்தன்மை வாய்ந்த குவானிடின் வழிப்பொருட்கள் இன்சுலினை சார்ந்திராத அவ்விலங்குகளின் இரத்தச் சர்க்கரை அளவை சீர்மையாக்கப் பயன்படுகின்றன .
β-கு.பு.அ சேர்மத்தை வாய் வழியாக கொடுக்கும் சிகிச்சை முறை நன்கு நடைமுறைப்படுத்தப்பட்டு வந்தாலும் அதற்கான முறையான ஆய்வுமுடிவுகள் ஏதும் இதுவரை அறியப்படவில்லை . 


</doc>
<doc id="412930" url="https://ta.wikipedia.org/wiki?curid=412930" title="தேசிய கைத்தறி நாள்">
தேசிய கைத்தறி நாள்

தேசிய கைத்தறி நாள், கைத்தறி நெசவாளர்களை நினைவுகூறும் வகையில் இந்தியாவில் கொண்டாடப்படுகிறது. இதற்காக சுதேசி இயக்கம் தொடங்கப்பட்ட ஆகஸ்ட் ஏழாம் நாள் தேர்ந்தெடுக்கப்பட்டது. 
கைத்தறியாடை இந்தியர்களின் பாரம்பரியத்தைக் குறிக்கின்றது. சிறுதொழிலான கைத்தறி நெய்தலில் கிட்டத்தட்ட 43 இலட்சம் மக்கள் ஈடுபடுகின்றனர். இது இந்தியாவின் ஊரகப் புறங்களில் அதிக வருமானத்தை தருகிறது. உலகெங்கும் உள்ள ஆடைகளில் கிட்டத்தட்ட 95% கைத்தறி ஆடைகள் இந்தியாவில் தயாரிக்கப்படுகின்றன.

2015ஆம் ஆண்டின் ஆகஸ்ட் ஏழாம் நாளில், இந்தியப் பிரதமரான நரேந்திர மோதி தேசிய கைத்தறி நாளை வரும் ஆண்டுகளில் இந்திய அரசு கொண்டாடும் என்று கூறி, கைத்தறித் துறைக்கான சின்னத்தை அறிவித்தார். இவ்விழாவில் கைத்தறித் துறை தொடர்பான 72 விருதுகள் வழங்கப்பட்டன.



</doc>
<doc id="412934" url="https://ta.wikipedia.org/wiki?curid=412934" title="சிஸ்கோ சிசிஐஇ சான்றிதழ்">
சிஸ்கோ சிசிஐஇ சான்றிதழ்

சிஸ்கோ சான்றளித்த இண்டர்நெட் நிபுணர் அல்லது CCIE சிஸ்கோ சிஸ்டம்ஸ் வழங்கும் தொழில்நுட்ப சான்றிதழ் ஆகும். சிஸ்கோ சான்றளிக்கப்பட்ட இன்டர்நெட் நிபுணர் (CCIE) மற்றும் சிஸ்கோ சான்றளித்த வடிவமைப்பு நிபுணர் (சிசிசிஈ) சான்றிதழ்கள் உலகளாவிய நிபுணத்துவம் வாய்ந்த வல்லுநர்களின் உலகளாவிய அம்சங்களை விளக்கி, உலகளாவிய நிபுணத்துவ அளவிலான உள்கட்டமைப்பு நெட்வொர்க் வடிவமைப்பு திறன்களை மதிப்பீடு செய்வதற்காக தொழில் செய்ய உதவுகின்றன. இந்த சான்றிதழ்கள் பொதுவாக தொழிலில் மிகவும் மதிப்புமிக்க நெட்வொர்க்கிங் சான்றிதழ்களை உலகம் முழுவதும் ஏற்றுக்கொள்ளப்படுகின்றன. CCIE மற்றும் CCDE சமூகம் நெட்வொர்க்கிங் தொழிற்துறையை ஆழமான தொழில்நுட்ப நெட்வொர்க்கிங் அறிவில் முன்னணி வகிக்கின்றன மற்றும் மிகவும் தொழில்நுட்ப ரீதியாக சவாலான நெட்வொர்க் பணிகளில் ஈடுபடுகின்றன. நிபுணத்துவ அளவிலான சான்றிதழ் நிரல் தொடர்ச்சியாக புதுப்பித்தலும் நிரல் தரம், பொருத்துதல் மற்றும் மதிப்பையும் உறுதிப்படுத்தி அதன் சோதனை கருவிகள் மற்றும் வழிமுறைகளை திருத்தும். ஒரு கடுமையான எழுதப்பட்ட பரீட்சை மற்றும் செயல்திறன் அடிப்படையிலான ஆய்வகப் பரீட்சை மூலம், இந்த நிபுணத்துவ அளவிலான சான்றிதழ் நிரல்கள் இணையத்தள நிபுணத்துவத்திற்கான தரநிலையை அமைக்கின்றன. [1] 


</doc>
<doc id="412942" url="https://ta.wikipedia.org/wiki?curid=412942" title="எத்திபோத்தல அருவி">
எத்திபோத்தல அருவி

எத்திபோத்தல அருவி, இந்திய மாநிலமான ஆந்திரப் பிரதேசத்தின் குண்டூர் மாவட்டத்தில் அமைந்துள்ளது. இந்த அருவி, கிருஷ்ணா ஆற்றின் கிளை ஆறான சந்திரவங்கா ஆற்றில் அமைந்துள்ளது. சுமார் 70 அடி உயரத்தில் அமைந்துள்ளது. இந்த அருவி நாகார்ஜுன சாகர் அணையில் இருந்து 11 கி.மீ தொலைவில் அமைந்துள்ளது. இவ்விடம் சுற்றுலாத்தலமாகவுள்ளது. ரங்கநாதர், தத்தாத்ரேயர் கோயில்களுக்கு அருகில் அமைந்துள்ளது.

எத்தி என்றால் ஏற்றுதல் என்றும், போத்த என்றால் ஊற்றுதல் என்றும் தெலுங்கில் பொருள். 


</doc>
<doc id="412947" url="https://ta.wikipedia.org/wiki?curid=412947" title="குவானோக்ளோர்">
குவானோக்ளோர்

குவானோக்ளோர் "(Guanoclor)" என்பது CHCNO என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். குவானோகுளோர் என்ற பெயராலும் இதை அழைக்கிறார்கள். நரம்புகளுக்கு வலுவேற்றும் சிகிச்சையில் இதை பரிவகற்றும் மருந்து என வகைப்படுத்துகிறார்கள். சிறுநீரக சவ்வுகளில் அட்ரீனல் அல்லாத வினைத்தளங்களுடன் பிணைவதற்காக இது அறியப்படுகிறது. 

β-(2,6-டைகுளோரோபீனாக்சி)எத்தில் புரோமைடு (1) ஐதரசீனுடன் வினைபுரியும்போது 2 என்று எண்ணிடப்பட்ட விளைபொருள் உருவாகிறது. இச்சேர்மம் எசு-மெத்தில்தயோயூரியாவுடன் வினை புரியும்போது குவானோக்ளோர் (3) உருவாகிறது


</doc>
<doc id="412954" url="https://ta.wikipedia.org/wiki?curid=412954" title="நைட்ரோலிக் அமிலம்">
நைட்ரோலிக் அமிலம்

நைட்ரோலிக் அமிலங்கள் "(Nitrolic acids)" என்பவை RC(NO)=NOH என்ற வேதிவினைக் குழுவைக் கொண்ட கரிம வேதியியல் சேர்மங்களாகும். நைட்ரோ ஆல்க்கேனுடன் காரம் மற்றும் நைட்ரைல் மூலங்களைச் சேர்த்து வினைபுரியச் செய்து இவற்றை தயாரிக்கிறார்கள் 

இம்மாற்றத்தை முதன் முதலில் விக்டர் மேயர் நைட்ரோ ஈத்தேனைப் பயன்படுத்தி கண்டறிந்தார் . நைட்ரோனேட்டு எதிர்மின் அயனியின் இடைநிலை வழியாக இவ்வினை மாற்றம் நிகழ்கிறது.

பல நைட்ரோலிக் அமிலங்கள் ஆய்வகத் தயாரிப்புகளுக்கு மட்டுமே உட்படுகின்றன. HO2C(CH2)4C(NO2)=NOH அமிலம் மட்டுமே விதிவிலக்காகும். வளைய எக்சனோனுடன் நைட்ரிக் அமிலத்தைச் சேர்த்து ஆக்சிசனேற்றம் செய்து இதை தயாரிக்கிறார்கள். . இச்சேர்மம் அடிப்பிக் அமிலம் மற்றும் நைட்ரசு ஆக்சைடாக சிதைவடைகிறது.

NO தயரிப்புக்கான மிகப்பெரிய மரபார்ந்த முறை பாதையாக இவ்வினை மாற்றம் கருதப்படுகிறது. பல நைலான் பலபடிகளுக்கு அடிப்பிக் அமிலம் முன்னோடி சேர்மமாகக் கருதப்படுகிறது. 


</doc>
<doc id="412959" url="https://ta.wikipedia.org/wiki?curid=412959" title="தில்லையடி">
தில்லையடி

தில்லையடி ("Thillayadi") என்பது இலங்கையின் வடமேற்கில் புத்தளம் மாவட்டத்தில் அமைந்துள்ள ஒரு நகரமாகும். இங்கு நாவின மக்களும் செறிந்து வாழ்கின்றனர்.

புத்தளம் நகரிற்கு மிகவும் அருகாமையில், புத்தளம் - கொழும்பு வீதியுடன் ஒட்டி இந்நகரம் அமைந்துள்ளது.



= பாடசாலைகள் =





</doc>
<doc id="412962" url="https://ta.wikipedia.org/wiki?curid=412962" title="தில்லையடி முஸ்லிம் மகா வித்தியாலயம்">
தில்லையடி முஸ்லிம் மகா வித்தியாலயம்

தில்லையடி முஸ்லிம் மகா வித்தியாலயம் (Thillayadi Muslim Maha Vidhyalaya) வடமேல் மாகாணம் புத்தளம் மாவட்டத்தில் தில்லையடி பிரதேசத்தில் அமைந்துள்ள ஒரு பாடசாலையாகும். புத்தளம் மாவட்டத்தில் மிகப்பெரிய மைதானத்தை கொண்ட பாடசாலையும் இதுவென்பதால், வலய மற்றும் கோட்ட விளையாட்டுபோட்டிகள் பெரும்பாலும் இங்கே நடைபெறும்.

= வரலாறு =
தில்லையடியைச் சேர்ந்த முன்னால் பிரதி நகரபிதா திரு.எம்.எம். அஹமட் கபீர் அவர்களின் வேண்டுகோளிற்கிணங்க; புத்தளத்தை பிறப்பிடமாக கொண்ட தேசிய அரசுப் பேரவை உறுப்பினரும், நிதித்திட்டமிடல், பொருளாதார, பிரதி அமைச்சருமான ஜனாப் எம்.எச்.எம். நெய்னா மரைக்கார் அவர்களால் 1978.02.10ம் திகதி அங்குரார்ப்பணம் செய்து வைக்கப்பட்டது. 

உத்தியோக பூர்வ வலைத்தளம் http://www.thillaiyadi.sch.lk/web/

மாறும் உலகின் மாற்றங்களை அனுசரித்து, சகிப்புத் தன்மை ,நடுநிலைமை,பிறர் நலம் பேணல் போன்ற நற்பண்புகளை மாணவர் மத்தியில் வளர்த்து சமூக பிரஜைகளை உருவாக்கி தேச நலனைக் காத்தல்.

அதிபர், ஆசிரியர், மாணவர்,பெற்றார் மற்றும் நலன் விரும்பிகளாகிய நாம் எமது கல்லுரி முகாமைத்துவத்தில் பங்கெடுத்து ஜனநாயக சூழலை உருவாக்கி, மனித விழுமியங்களையும் தத்தமது ஒழுக்க பண்பாட்டு கலாசார விழுமியங்களையும் கடைப்பிடித்து, பல்லின சமூகத்தினரிடையே சேர்ந்து வாழும் திறமைகளை உருவாக்கி, நவீன வேலை உலகிற்கு ஏற்ற மாணவர் பரம்பரையை உருவாக்க உறுதி பூணுவோம்.




</doc>
<doc id="412976" url="https://ta.wikipedia.org/wiki?curid=412976" title="நைட்ரோனேட்டு">
நைட்ரோனேட்டு

நைட்ரோனேட்டு "(Nitronate)" என்பது என்ற கட்டமைப்பில் அமைந்த வேதி வினைக்குழுவைக் கொண்ட கரிம வேதியியல் சேர்மமாகும். ஐயுபிஏசி முறையில் இச்சேர்மத்தை அசினேட்டு என்று அழைக்கிறார்கள் . நைட்ரோ சேர்மத்தின் கட்டமைப்பு மாற்றியமான நைட்ரோனிக் அமிலத்தின் எதிர்மின் அயனி நைட்ரோனேட்டு ஆகும். கீட்டோன்களும் ஆல்டிகைடுகளும் அவற்றின் ஈனால் கட்டமைப்பு மாற்றிய வடிவில் அமில கார நிபந்தனைகளில் சமநிலையில் உள்ளது போல நைட்ரோ சேர்மங்களும் கார நிபந்தனைகளில் அவற்றின் நைட்ரோனேட்டுடன் சமநிலையில் காணப்படுகின்றன. α கார்பன் அல்லது நைட்ரசனுடன் நேரடியாக இணைக்கப்பட்டுள்ள கார்பனை காரம் புரோட்டான் நீக்கம் செய்கிறது. வேறுபட்ட இரண்டு ஒத்ததிர்வுக் கட்டமைப்பை நைட்ரோனேட்டு கொண்டுள்ளது. α கார்பன் மீது எதிர்மின் சுமையும், நைட்ரசன் மற்றும் ஒரு ஆக்சிசன் அணுக்களுக்கு இடையில் இரட்டைப்பிணைப்பும் கொண்ட கட்டமைப்பு அவற்றில் ஒன்றாகும். மற்றொன்று நைட்ரசன் மற்றும் α கார்பன் அணுக்களுக்கு இடையில் ஓர் இரட்டைப் பிணைப்பும், நைட்ரசன் மற்றும் ஆக்சிசன் அணுக்களுக்கு இடையில் இரட்டைப் பிணைப்பு இல்லாமலும் உள்ள கட்டமைப்பு ஆகும். நைட்ரோனிக் அமிலமும் அசி வடிவத்தில் உள்ளதாகக் கருதப்படுகிறது. நெப் வினையில் நைட்ரோனிக் அமிலங்கள் கீட்டோன்களாக தரம் குறைகின்றன. அவற்றிலுள்ள ஆக்சிசன் மீது ஆல்கைலேற்றம் செய்ய முடியும். மேலும் 1,3-இருமுனைவு வளையக் கூட்டு வினைகளில் ஐந்து உறுப்பு வளையங்கள் உருவாக்க பயன்படுத்தவும் இயலும். 


</doc>
<doc id="413003" url="https://ta.wikipedia.org/wiki?curid=413003" title="முத்தாயம்மாள் பொறியியல் கல்லூரி, இராசிபுரம்">
முத்தாயம்மாள் பொறியியல் கல்லூரி, இராசிபுரம்

முத்தாயம்மாள் பொறியியல் கல்லூரி (MUTHAYAMMAL ENGINEERING COLLEGE) என்பது தமிழ்நாட்டின், இராசிபுரத்தில் உள்ள ஓர் பொறியியல் கல்லூரி ஆகும். இக்கல்லூரி "ராசிபுரம் கல்வி அறக்கட்டளை மற்றும் ஆய்வு மையத்தால்" 2000 ஆண்டு துவக்கப்பட்டது. இதற்கு பல்கலைக்கழக மாநியக் குழு தன்னாட்சி அங்கீகாரத்தை வழங்கியுள்ளது. இக்கல்லூரியில் முதுநிலை மற்றும் இளநிலைப் பொறியியல் படிப்புகள் வழங்கப்படுகின்றன.

இக்கல்லூரி தமிழ்நாட்டின் இராசிபுரத்தில், சேலம் மற்றும் நாமக்கல்லில் இருந்து 25 கி. மீ தொலைவில் உள்ளது.

இளநிலை படிப்புகள்



</doc>
<doc id="413004" url="https://ta.wikipedia.org/wiki?curid=413004" title="முத்தாயம்மாள் பொறியியல் கல்லூரி">
முத்தாயம்மாள் பொறியியல் கல்லூரி

முத்தாயம்மாள் பொறியியல் கல்லூரி ("Muthayammal College of Engineering") என்பது தமிழ்நாட்டின், இராசிபுரத்தில் உள்ள ஓர் பொறியியல் கல்லூரி ஆகும். இக்கல்லூரி "ராசிபுரம் கல்வி அறக்கட்டளை மற்றும் ஆய்வு மையத்தால்" 2011 ஆண்டு துவக்கப்பட்டது. இதற்கு பல்கலைக்கழக மாநியக் குழு தன்னாட்சி அங்கீகாரத்தை வழங்கியுள்ளது. இக்கல்லூரியில் முதுநிலை மற்றும் இளநிலைப் பொறியியல் படிப்புகள் வழங்கப்படுகின்றன.

இக்கல்லூரி தமிழ்நாட்டின் இராசிபுரத்தில், சேலம் மற்றும் நாமக்கல்லில் இருந்து 25 கி.மீ தொலைவில் உள்ளது.

இளநிலை படிப்புகள்



</doc>
<doc id="413008" url="https://ta.wikipedia.org/wiki?curid=413008" title="நரசுஸ் சாரதி பொறியியல் கல்லூரி">
நரசுஸ் சாரதி பொறியியல் கல்லூரி

நரசுஸ் சாரதி பொறியியல் கல்லூரி (narasu's sarathy engineering college) என்பது தமிழ்நாட்டின் சேலம் மாவட்டம் பூசாரிப்பட்டியில் உள்ள ஒரு பொறியியல் கல்லூரி ஆகும். இக்கல்லூரி "ஸ்ரீமதி மகாலட்சுமி அம்மாள் கல்வி அறக்கட்டளை"யால் 2008 சனவரி 26 ஆண்டு துவக்கப்பட்டது. இதை நிறுவியவர் நரசூஸ் காபியின் உரிமையாளரான சாரதி ஆவார். இது அண்ணா பல்கலைக் கழகத்தின்கீழ் இயங்கி வருகிறது. இக்கல்லூரியில் முதுநிலை மற்றும் இளநிலைப் பொறியியல் படிப்புகள் வழங்கப்படுகின்றன.
நரசுஸ் சாரதி பொறியியில் கல்லூரியானது தமிழ்நாட்டின் சேலம் மாவட்டம், காடையாம்பட்டி வட்டம், பூசாரிப்பட்டியில் தேசிய நெடுஞ்சாலை 7ஐ ஒட்டி உள்ளது.
இளநிலை படிப்புகள்
முதுநிலைப் படிப்புகள்


</doc>
<doc id="413013" url="https://ta.wikipedia.org/wiki?curid=413013" title="ஜொனாதன் நிட்சன்">
ஜொனாதன் நிட்சன்

ஜொனாதன் நிட்சன், கனடாவில் உள்ள யார்க் பல்கலைக்கழகத்தில் அரசியல் பொருளியல் துறையின் பேராசிரியர் ஆவார். 2009 ஆம் ஆண்டில் சிமோச்சர் பிச்சலருடன் இணைந்து மூலதனம் ஒரு சக்தியாக: அதன் அதிகாரங்களைப் பற்றிய படிப்பு என்ற புத்தகத்தை எழுதி வெளியிட்டார். மூலதனத்தின் உள்ள மூலதனம் தன்மை பற்றிய இவர்களின் எழுத்துக்கள் மார்க்சிசம் மற்றும் புதியசெந்நெறிப் பொருளாதாரம் ஆகியவற்றுக்கான ஒரு மாற்றுப் பார்வையை வழங்குகிறது. இவரின் கருத்துப்படி மூலதனம் என்பது அதிகாரத்தின் ஒரு அளவுகோள். இவருடைய தத்துவ கோட்பாட்டின் படி ஒரு மாறுபட்ட குவியல் மூலம் ஒரு நிறுவனத்தின் சராசரி இலாபத்தை விட அதிக இலாபத்தை ஈட்ட முடியும்.


</doc>
<doc id="413031" url="https://ta.wikipedia.org/wiki?curid=413031" title="பல்மைரேனிய இராச்சியம்">
பல்மைரேனிய இராச்சியம்

பல்மைரேனிய இராச்சியம் (Palmyrene Empire) கிபி மூன்றாம் நூற்றாண்டின் இறுதியில் உரோமானிய பேரரசின் படைத்தலைவர்கள், உரோமைப் பேரரசை மூன்றாகப் பிரித்துக் கொண்டு ஆண்டனர். அதில் ஒரு உரோம படைத்தலைவர், பல்மைராவை தலைநகராகக் கொண்டு, தற்கால துருக்கி, சிரியா, லெபனான், ஜோர்டான், பாலஸ்தீனம், இசுரேல் மற்றும் எகிப்து நாடுகளை கிபி 267 முதல் 273 முடிய குறுகிய காலம் ஆண்டனர். 

கிபி 235ல் உரோமைப் பேரரசர் அலெக்சாந்தர் செவரசின் இறப்பிற்குப் பின், உரோமப் படைத்தலைவர்கள் ஒருவர் பின் ஒருவராக உரோமப் பேரரசை கட்டுப்படுத்தினர். உரோமைப் பேரரசின் எல்லைப்புறப் பகுதிகள் கவணிக்கப்படாததல், வெளிநாட்டினர் உரோமைப் பேரரசின் மீது தொடர் தாக்குதல் தொடுத்தனர்.பேரரசின் கிழக்குப் பகுதிகளை, பாரசீகத்தின் சசானியர்கள் தாக்கினர்.கிபி 260ல் சசானியர்கள் உரோமப் பேரரசின் அனதோலியா பகுதிகளை தாக்கினர் 
பல்மைராவின் உரோமானியப் படைத்தலைவர் ஒடானியனதுஸ் தன்னை தானே பல்மரேனியாவின் மன்னராக அறிவித்துக் கொண்டார்.

ஒடானியனதுஸ் தன்னுடைய ஆட்சி காலத்தை பாரசீகர்களுடன் போரிடுவதிலே கழித்தார். கிபி 271ல் உரோமைப் பேரரசின் கிழக்குப் பகுதியான அனதோலியா மற்றும் லெவண்ட் பகுதிகளுக்கு ஆளுநராக ஒடானியனதுஸ் நியமிக்கப்பட்டார். பின்னர் கிபி 271ல் ஒடானியனதுஸ் தன்னைத் தானே மன்னர்களின் மன்னராக அறிவித்துக் கொண்டார். |group=note}} பின்னர் ஒடானியனதுஸ் மற்றும் அவரது மகன் ஹைரன் படுகொலை செய்யப்பட்டனர். பின்னர் சிறிது காலத்திற்கு மேனியஸ் என்பவர் பல்மைரைனியா நாட்டிற்கு மன்னராக இருந்தார். அவரும் தம் படைவீரர்களால் கொல்லப்பட்டார். 

ஒடானியனதுசுக்குப் பின்னர் அவரது வயதிற்கு வராத பத்து வயது மகன் ஜெனொபியா பல்மைரேனியா மன்னராக முடிசூட்டப்பட்டார். வயதிற்கு வராத மன்னரின் பிரதிநிதியாக அவரது தாய் நாட்டை ஆண்டார். 

கிபி 273ல் உரோமைப் பேரரசின் படைகள், பல்மைரேனியாவைக் கைப்பற்றி, மீண்டும் உரோமைப் பேரரசுடன் இணைத்தனர்.



</doc>
<doc id="413075" url="https://ta.wikipedia.org/wiki?curid=413075" title="டெட்ராசிடோமெத்தேன்">
டெட்ராசிடோமெத்தேன்

டெட்ராசிடோமெத்தேன் "(Tetraazidomethane)" என்பது CN என்ற மூலக்கூற்று வாய்ப்பாட்டைக் கொண்ட ஒரு கரிம வேதியியல் சேர்மம் ஆகும். டெட்ராசிடோமீத்தேன், நான்கசிடோமீத்தேன் என்ற பெயர்களாலும் இதை அழைக்கலாம். நிறமற்றதாக உள்ள இச்சேர்மம் வெடிக்குந் தன்மை மிகுந்த நீர்மமாகும். ஒரு கார்பன் அணுவுடன் நான்கு அசைடு வேதி வினைக்குழுக்கள் பதிலீடு செய்யப்பட்ட கட்டமைப்பை இச்சேர்மம் பெற்றுள்ளது. 

2006 ஆம் ஆண்டு கிளாசு பானெர்ட்டு என்பவர் டிரைகுளோரோ அசிட்டோநைட்ரைலுடன் சோடியம் அசைடை வினைபுரியச் செய்து முதன் முதலில் இதைத் தயாரித்தார்

பிற பாலி அசைடுகளுடன் டெட்ராசிடோமெத்தேனும் வெடிபொருட்கள், உந்து பொருட்கள் தயாரிக்கப் பயன்படும் உயர்-ஆற்றல்-அடர்த்தி பொருளாக பயன்படுகிறது. சிலிக்கன் டெட்ராசைடு என்ற சேர்மமும் அறியப்படுகிறது. 

நீராற்பகுத்தல், ஆல்க்கீன்கள், ஆல்க்கைன்களுடன் வளையக் கூட்டுவினைகள், பாசுபீனுடன் வினைபுரிந்து பாசுபாசின்கள் உருவாதல் போன்ற பல ஆச்சர்யமூட்டும் வினைகளில் டெட்ராசிடோமெத்தேன் பங்கு கொள்வதாக பானெர்ட்டு அறிவித்தார்


</doc>
<doc id="413080" url="https://ta.wikipedia.org/wiki?curid=413080" title="சயனோசன் அசைடு">
சயனோசன் அசைடு

சயனோசன் அசைடு "(Cyanogen azide)" என்பது CN என்ற மூலக்கூற்று வாய்ப்பாட்டைக் கொண்ட ஒரு கரிம வேதியியல் சேர்மம் ஆகும். இச்சேர்மத்தின் மூலக்கூற்று வாய்ப்பாட்டை NCN என்றும் எழுதுகிறார்கள். கார்பனும் நைட்ரசனும் சேர்ந்து எண்ணெய்ப் பசை கொண்ட சேர்மமாக உருவாகும் இந்த அசைடு மட்டுமே அறை வெப்பநிலையில் நிறமற்ற நீர்மமாகக் காணப்படுகிறது. உயர் வெடிக்குந் தன்மை கொண்ட இச்சேர்மம் பெரும்பாலான கரிமக் கரைப்பான்களில் கரைகிறது. பொதுவாக நீர்த்த நிலையில் சயனோசன் அசைடு சேர்மத்தை கையாள்கிறார்கள் . 1960 களின் முற்பகுதியில் டு பாண்ட்டு என்ற அமெரிக்க வெடிமருந்து நிறுவனத்தில் எப்.டி. மார்சு முதன் முதலில் இதைத் தயாரித்தார் . 
நீர்த்த கரைசலைத் தவிர்த்து அடர்த்தியான நிலையில் இதைக் கையாள்வது மிகவும் அபாயகரமானதாகும். டையமினோடெட்ரசோல்கள் போன்ற வேதிப்பொருட்களைத் தயாரிக்கும் செயல்முறையில் இதை பயன்படுத்தும்போது வினைத் தளத்திலேயே இச்சேர்மம் உருவாக்கிக் கொள்ளப்படுகிறது . சோடியம் அசைடுடன் சயனோசன் குளோரைடு அல்லது சயனோசன் புரோமைடு போன்ற சேர்மங்களில் ஒன்றை அசிட்டோநைட்ரைல் போன்ற ஒரு கரைப்பானில் கரைத்து அறைவெப்பநிலைக்கு குறைவான வெப்பநிலையில் வினைபுரியச் செய்து இதைத் தயாரிக்கிறார்கள். இத்தயாரிப்பு வினை மிகுந்த எச்சரிக்கையுடன் மேற்கொள்ளப்பட வேண்டும். ஏனெனில் உருவாகும் உடன் விளைபொருட்கள் சிறு அதிச்சியையும் உணர்ந்து வெடிக்குந்தன்மை கொண்டவையாகும் . 



</doc>
<doc id="413119" url="https://ta.wikipedia.org/wiki?curid=413119" title="அண்ணா சதுக்கம்">
அண்ணா சதுக்கம்

அண்ணா நினைவிடம், தமிழ்நாட்டின் மறைந்த முதலமைச்சர் கா. ந. அண்ணாதுரை நினைவாக சென்னை மெரீனா கடற்கரையில், 1969ம் ஆண்டு கட்டப்பட்டது. பின்னர் ஜெ. ஜெயலலிதா முதல்வராக இருந்த காலத்தில் இந்நினைவகம் விரிவுபடுத்தப்பட்டது. இந்த நினைவகத்தில் பசுமையான குழந்தைகள் பூங்காவாகவும் உள்ளது. இந்நினைவகம் அருகே எம். ஜி. ஆர் நினைவிடம் உள்ளது. அண்ணா சதுக்க வளாகத்தில், அண்ணா நினைவிடத்தின் பின்புறத்தில் 9 ஆகஸ்டு 2018ல் மறைந்த முன்னாள் முதலமைச்சர் மு. கருணாநிதியின் உடல் அடக்கம் செய்யப்பட்டது. 



</doc>
<doc id="413135" url="https://ta.wikipedia.org/wiki?curid=413135" title="கிமு 32-ஆம் நூற்றாண்டு">
கிமு 32-ஆம் நூற்றாண்டு

கிமு 32-ஆம் நூற்றாண்டு ("32nd century BC") என்பது கிமு 3200 முதல் கிமு 3101 வரையான நூற்றாண்டுக் காலப் பகுதியைக் குறிக்கும்.





</doc>
<doc id="413160" url="https://ta.wikipedia.org/wiki?curid=413160" title="மாரி, சிரியா">
மாரி, சிரியா

மாரி நகர இராச்சியம் ("Mari", தற்கால "Tell Hariri", ) பண்டைய அண்மை கிழக்கின் மெசொப்பொத்தேமியாவில், தற்கால சிரியாவின் கிழக்கு எல்லையில், கிழக்கு செமிடிக் மொழி பேசிய, பண்டைய நகர இராச்சியம் ஆகும். இந்நகரத்தின் சிதிலங்கள் சிரியாவின் "டெல் அரிரி" தொல்லியல் களத்தில் காணப்படுகிறது. தெற்கில் பாபிலோனுக்கும், மேற்கில் லெவண்ட் பகுதிகளுக்கு இடையே அமைந்த மாரி இராச்சியம், கிமு 2900 முதல் கிமு 1759 முடிய 1141 ஆண்டுகள் செழிப்புடன் விளங்கியது. சுமேரியா நாகரீகத்தின் மேற்கின் நுழைவாயில் என "மாரி நகரம்" அழைக்கபப்ட்டது. 

கிமு 26ம் நூற்றாண்டின் நடுவில் அழிக்கப்பட்ட மாரி நகரம், கிமு 2500ல் மீண்டும் சீரமைக்கபப்ட்டது. மாரி நகர இராச்சியத்தினர், எப்லா இராச்சியத்தினருடன் கடும் பகை கொண்டிருந்தனர். மாரி நகரம் கிமு 23ம் நூற்றாண்டில், அக்காடியப் பேரரசால் கைப்பற்றப்பட்டு, அக்காதிய இராணுவ படைத்தலைவர்களால் கிமு 19ம் நூற்றாண்டு வரை ஆளப்பட்டது. பின்னர் கிமு 1761ல் மாரி நகரம், பபிலோனியா இராச்சியத்துடன் இணைக்கப்பட்டு, அசிரியர்களாலும், பாபிலோனிய மக்களாலும் ஆளப்பட்டது. கிமு 4ம் நூற்றாண்டில் ஹெலனியக் காலத்தில் கிரேக்கர்களால் மாரி நகரம் முற்றிலும் அழிக்கப்பட்டது. 

மாரி நகர இராச்சிய மக்கள் மெசொப்பொத்தேமியா மற்றும் சுமேரியர்களின் கடவுள்களை வணங்கினர். மேற்கு செமிடிக் மொழிகள் பேசிய அமோரிட்டு மக்கள் மாரி நகரத்தில் கிமு 21ம் நூற்றாண்டிற்கு முன்னர் தங்கள் குடியிருப்புகளை நிறுவினர். 1933ல் மாரி நகரத்தின் தொல்லியல் களங்களை அகழாய்வு செய்தனர். மாரி தொல்லியல் களத்தில் கண்டெடுக்கப்பட்ட, ஆப்பெழுத்துகளில் எழுதப்பட்ட 25,000 களிமண் பலகைகளில், கிமு இரண்டாயிரம் ஆண்டுகளுக்கு முந்தைய மாரி நகர ஆட்சி நிர்வாகம், அண்டை நாடுகளுடன் கொண்டிருந்த இராஜ தந்திர உறவுகள் எடுத்துரைக்கிறது. மாரி நகர இராச்சியத்தினர் கிமு 1800ல் சைப்பிரசு, கிரீட் போன்ற மத்தியத் தரைக் கடல் நாடுகள் மற்றும் ஆப்கானிஸ்தானுடன் கொண்டிருந்த வணிகங்கள் இச்சுடுமண் பலகைகளில் எழுதப்பட்ட குறிப்புகள் மூலம் அறிய முடிகிறது

மெசொப்பொத்தேமியா மக்கள் வழிபட்ட "மெர்" என்ற புயல் தேவதையின் பெயரால் இந்நகரத்திற்கு மாரி எனப்பெயராயிற்று. 

முதலில் சிற்றரசாக இருந்த முதலாம் மாரி நகர இராச்சியம் வளர்ந்து, கிமு 2900ல் பெரிய நகர இராச்சியமாக உருவெடுத்தது. இக்காலத்தில் மாரி இராச்சியத்தினர் லெவண்ட் மற்றும் தெற்கின் சுமேரியாவின் வணிகப் பாதைகளை இணைக்கும் யூப்பிரடீஸ் ஆற்றுப் பகுதிகளை கைப்பற்றினர். 

மாரி இராச்சியத்தினர் , யூப்பிரடீஸ் ஆற்றிற்கு இரண்டு கிலோ மீட்டர் தொலைவில் மாரி எனும் நகரத்தை அமைத்தனர். மாரி நகரம் கிமு 2550ல் அழிந்த காரணம் அறியப்படவில்லை.

கிமு 2500ன் முற்பகுதியில் இரண்டாம் மாரி இராச்சியத்தினர் மெசொப்பொத்தேமியாவின் தற்கால சிரியா மற்றும் ஈராக் நாடுகளின் பகுதிகளை ஆட்சி செய்தனர். இரண்டாம் மாரி இராச்சியத்தின் தலைநகரமான மாரி நகரத்தை மறுசீரமைத்து இரண்டு கிலோ மீட்டர் சுற்றளவில், ஆறடி அகலத்தில் உயரமான சுவர்களை எழுப்பினர். மேலும் சுவர்கள் மீது வில் வீரர்கள் காவலுக்கு நிற்கப்பட்டிருந்தனர். 
பின்னர் இப்பழைய நகரத்தை சீரான தெருக்களுடன் சீரமைத்து கட்டப்பட்ட புதிய நகரத்தில் கழிவு நீர் மற்றும் மழைநீர் வடிகால்களுடன் அமைக்கப்பட்டது. 

மாரி நகரத்தின் மையத்தில் அமைக்கப்பட்ட அரண்மனை, கோயிலாகவும் செயல்பட்டது. 

மாரி நகரத்தின் தொல்லியல் களங்களை அகழாய்வு செய்த போது, கோயிலுக்கு செல்லும் வழியில் மூன்று இரட்டை மரத் தூண்கள், சிம்மாசன அறை மற்றும் ஒரு மண்டபம் கண்டெடுக்கப்பட்டது. மேலும் ஆறு கோயில்களின் இடிபாடுகள் மாரி நகர தொல்லியல் களத்தில் கண்டெடுக்கப்பட்டது. மேலும் மாரி நகரத்தில் சுமேரியக் கடவுள்களான [[எஸ்தர், சுமேரியக் கடவுள்|இஷ்தர்], "நிங்குர்சக்" மற்றும் "சமாஷ்" தெய்வவங்களின் சிற்பங்கள் கண்டெடுக்கப்பட்டது. 

செல்வாக்குடன் விளங்கிய இரண்டாம் மாரி நகர இராச்சியம், [[பண்டைய அண்மை கிழக்கு|பண்டைய அண்மைக் கிழக்கில்]] அரசியல் மையமாக விளங்கியது. மாரி இராச்சிய மன்னர்கள் லுகல் எனும் பட்டப் பெயரில் ஆட்சி செய்தனர் [[எப்லா இராச்சியம்|எப்லா இராச்சியத்தின்]] களிமண் பலகைகளில் எழுதப்பட்ட குறிப்புகள், எப்லா இராச்சியத்தினர், மாரி இராச்சியத்தினருக்கு பரிசுகள் வழங்கியதை குறித்துள்ளது.|group=note}} 

[[File:Cylinder seal battle Louvre AO18359.jpg|thumb|280 px|மாரி இராச்சியத்தின் உருளை வடிவ சுடுமண் பலகையின் சிற்பங்கள் மற்றும் [[ஆப்பெழுத்து]]கள், கிமு 25ம் நூற்றாண்டு]] 

மாரி இராச்சிய மன்னர் "அன்சுத்" என்பவர் [[எப்லா இராச்சியம்|எப்லா இராச்சியத்தின்]] மீது பல்லாண்டுகள் போரிட்டு, [[எப்லா இராச்சியம்|எப்லா]] நகரத்தைக் கைப்பற்றினார். 

மன்னர் "சாமு" காலத்தில் "ராஅக்" மற்றும் "நிரும்" நகரங்களை கைப்பற்றினார். கிமு 24ம் நூற்றாண்டின் மத்தியில், எப்லா இராச்சியத்தினர் வலிமை இழந்த காலத்தில், மாரி நகர இராச்சியத்தினருக்கு [[திறை|கப்பம்]] செலுத்தினர். மாரி இராச்சிய மன்னர் "என்ன - தாகன்", அண்டை நாட்டு [[எப்லா இராச்சியம்|எப்லாவிடம்]] திறை வசூலித்தான்; பின்னர் அவனது மாரி நகர இராச்சியம், [[எல்பா]]வின் மன்னர் இர்கப் - தாமுவிடம் வீழ்ந்தது.

எப்லாவிற்கும், வடக்கு [[மெசொப்பொத்தேமியா]] வழியாக தெற்கு [[பபிலோனியா|பாபிலோன்]] நகரத்திற்கு செல்வதற்கான வணிகப்பாதைகளை, மாரி இராச்சியத்தினர் தொடர்ந்து ஏழு ஆண்டுகள் அடைத்தனர். இதனால் [[எல்பா]] மற்றும் சுமேரிய மன்னர்களின் கூட்டணிப்படைகள் ஒன்று சேர்ந்து கிமு 2300ல் மாரி இராச்சியப்படைகளை தோற்கடித்தது. 

மாரியின் அகழாய்வில் கண்டெடுக்கப்பட்ட மன்னர் இஸ்கி - மாரியின் அரச முத்திரையில் போர்க் காட்சிகள், எல்பா நகரத்தின் அழிவுகள் குறித்து விளக்குகிறது.கிமு 2300ன் நடுவில் எல்பா நகரத்தின் அழிவிற்கு பத்தாண்டுகளுக்குப்பின் மாரி நகரத்தை [[அக்காடியப் பேரரசு|அக்காடியப் பேரரசர்]] "சர்கோன்" எரித்தார். 

மாரி இராச்சியம் இரண்டு தலைமுறைகள் காலத்திற்குள் சிதைந்து போனது. பின்னர் [[அக்காடியப் பேரரசு|அக்க்காடிய]] மன்னர் "மனிஷ்துசு" என்பவர் மூன்றாம் மாரி இராச்சியத்தை கட்டமைத்தார். கிமு 2266ல் மாரி இராச்சியப் பகுதிகளை நிர்வகிப்பதற்கு, அக்காடியப் பேரரசர் சக்கநக்கு பட்டத்துடன் கூடிய ஒரு படைத்தலைவரை ஆளுநராக நியமித்தார். [[அக்காடியப் பேரரசு]] வீழ்ச்சியடைந்து கொண்டிருந்த காலத்தில், மாரி நகரத்தின் இராணுவ ஆளுநர் வம்சத்தினர் கிமு 19ம் நூற்றாண்டின் அரைப்பகுதி வரை மாரி இராச்சியத்தை தன்னாட்சியுடன் ஆண்டனர். மூன்றாம் மாரி இராச்சியத்தில் தற்கால [[சிரியா]] மற்றும் [[ஈராக்]] நாடுகள் அடங்கியிருந்தது. 

[[File:Statue of lion-AO 19520 19824-P5280748-gradient.jpg|thumb|left|மாரி நகரத்தின் சிங்கச் சிற்பம், கிமு 22ம் நூற்றாண்டு]]

"சுப்ரும்" பகுதியின் "யாக்கிட்-லிம்" எனும் ஆட்சியாளர் கிமு 1820ல் மாரி இராச்சியத்தில் ஆட்சி அமைத்தார். 
[[File:Deesse au vase (Mari).jpg|thumb|left|மாரி இராச்சிய தேவதை, கிமு 18ம் நூற்றாண்டு]] 

பின்னர் ஆட்சிக்கு வந்த "யாதுன் - லிம்" மாரி நகரத்தைச் சுற்றிலும் சுவர் எழுப்பினார். மேலும் புதிய கோட்டைகள் நிறுவினார். மேற்கில் மத்தியதரைக் கடல வரை மாரி இராச்சியத்தின் ஆட்சியை விரிவு படுத்தினார். 

[[அசிரிய மக்கள்|அசிரிய]] மன்னர் "முதலாம் சாம்சி-அதாத்" கிமு 1798ல் மாரி இராச்சியத்தை கைப்பற்றினார். 

[[பண்டைய அசிரியா|அசிரியப் பேரரசர்]], மாரி இராச்சியத்தின் மன்னராக தனது மகன் "யாஸ்மா - அதாத்தை" நியமித்தார். மாரி இராச்சித்தின் பழைய மன்னர் யாதுன் - லிம்மின் மகளை அசிரியப் பேரரசர் மணந்தார். 

[[File:Investiture of Zimri-Lim Louvre AO19826 n01.jpg|thumb|மன்னர் சிம்ரி - லிம்மின் முடிசூட்டு விழா, கிமு 18ம் நூற்றாண்டு]] 

[[File:Shamsh-res-usur, governor of Mari and Suhi.jpg|thumb|மாரி இராச்சிய ஆளுநர் சமாஸ் - ரிசா - உசூர், கிமு 760]]

[[பாபிலோன்|பாபிலோனை]] அழிக்க நினைத்த மாரி இராச்சியத்தை, [[பபிலோனியா|பாபிலோனிய]] மன்னர் [[அம்முராபி]] கிமு 1759ல் அழித்தார். இருப்பினும் மாரி இராச்சியம் ஒரு கிராமாக, பாபிலோனியாவின் ஆட்சியின் கீழ் இருந்தது. 

பின்னர் மாரி இராச்சியம் [[அசிரிய மக்கள்|அசிரிய]] மன்னர் "துகுல்தி - நினுர்தா" ஆட்சியில் (கிமு 1243 - 1207) இருந்தது.

[[File:Idi-ilum Louvre AO 19486 n01.jpg|thumb|மன்னர் இட்டின் - எல் தலையற்ற சிற்பம், கிமு 2090]]
[[File:Istanbul - Museo archeol. - Puzur Ishtar, governatore di Mari (fine 3o mill aC) - Foto G. Dall'Orto 28-5-2006.jpg|thumb|மாரி இராச்சிய மன்னர் புசூர் -இஷ்தரின் சிற்பம், (கிமு 2050)]]
[[File:Statue of governor of Tura Dagan, Mari. Originally from Mari, found in Babylon. 1894-1594 BCE. Ancient Orient Museum, Istanbul.jpg|thumb|அக்காடிய பேரரசின் மாரி ஆளுநர் துரா தகானின் தலையற்ற சிற்பம் (கிமு 2071 -2051)]] 
[[File:Disk Yahdun-Lim Louvre AO18236.jpg|thumb|மாரி நகர [[அக்காடியப் பேரரசு|அக்காடிய]] ஆளுநர் யாதுன் - லிம் கல்வெட்டுக்கள், ஆண்டு கிமு 1820–1798]] 

மாரி நகர இராச்சியத்தை கிமு 2500 முதல் கிமு 1761 முடிய ஆண்ட பல்வேறு வம்ச மன்னர்களின் பட்டியல்:

[[File:Woman polos Louvre AO17564.jpg|thumb|150px|left|[[அமோரிட்டு மக்கள்|அமோரிட்டு பெண்]], கிமு 25ம் நூற்றாண்டு]]

மாரி இராச்சியத்தின் முதலாம் மற்றும் இரண்டாம் இராச்சிய ஆட்சியில் தெற்கு [[சுமேரியா]] நாகரீகத்தின் தாக்கம் அதிகம் இருந்தது.. மாரி இராச்சியம் ஒரு [[சிலவர் ஆட்சி| நகர இராச்சியமாக]] விளங்கியது. மாரி நகர மக்களின் முடி அழகு மற்றும் உடைகளால் நன்கு அறியப்படுகிறார்கள். மாரி இராச்சியத்தினர் 12 மாதங்கள் கொண்ட சூரிய நாட்காட்டி அறிமுகப்படுத்தினர். இதனையே [[எப்லா இராச்சியம்|எப்லா இராச்சித்தினரும்]] கடைபிடித்தனர். மாரி இராச்சியத்தினர் தங்களது குறிப்புகள் [[சுமேரிய மொழி]]யில் எழுதியுனர். கலை மற்றும் கட்டிடங்களும் [[சுமேரியா|சுமேரிய]] பாணியில் அமைத்தனர்.

மாரி இராச்சியத்தில் [[அமோரிட்டு மக்கள்]] குடியேறிய பின் , [[மெசொப்பொத்தேமியா]]வின் [[பபிலோனியா|பாபிலோனிய]] நாகரீகத்தின் [[ஆப்பெழுத்து]] முறை கையாளப்பட்டது.

மாரி இராச்சியத்தில் பெண்கள், ஆண்களுக்கு நிகராக உரிமைகளை அனுபவித்தனர். மன்னர் வெளிநாட்டிற்கு சென்றிருந்த போது, மாரி இராச்சிய ராணி சிப்தி, தன் கணவரின் பெயரால் நாடாண்டார். 

சுமேரிய மற்றும் செமிடிக் மக்களின் பல்தெய்வ வழிபாட்டை மாரி மக்களும் கொண்டிருந்தனர். இருப்பினும் "மெர்" எனும் காவல்தெய்வத்தை முதன்மைக் கடவுளாக வணங்கினர். வீட்டின் செழிப்பிற்கு பெண் தெய்வமாக [[எஸ்தர், சுமேரியக் கடவுள்|இஷ்தர்]] மற்றும் [[ஆதாத்]] கடவள்களை வணங்கினர், அத்தர் மற்றும் அனைத்தும் அறிந்த, அனைத்தும் பார்கின்ற "சமாஸ்" எனும் சூரியக் கடவுளை வணங்கினர். மேலும் எங்கி, அனு மற்றும் என்லில் போன்ற தெய்வஙகளை வணங்கினர். மாரி இராச்சிய மக்கள் கோயில் பூசாரிகளிடம் அருள்வாக்கு கேட்கும் வழக்கம் கொண்டிருந்தனர். சமயச் சடங்களில் மன்னர்களும், அரச குடும்பத்தினரும் பங்கு கொண்டனர்.

[[File:سور مملكة ماري.JPG|thumb|240 px|மாரி தொல்லியல் களத்தின் அரண்மனைச் சுவர்களின் பகுதிகள்]]

[[சிரியா]] - [[ஈராக்]] அமைந்த பண்டைய மாரி நகரத்தில் 1933ம் ஆண்டில் அகழாய்வு செய்யப்பட்டது. 

மாரி நகர தொல்லியல் களத்தில் கிபி 1993ல் அகழாய்வு செய்கையில் 300 அறைகளுடன் கூடிய "சிம்ரிலிம்" எனும் மன்னரின் பெரிய அரண்மனை கண்டெடுக்கப்பட்டது. இவ்வரண்மனையை [[பாபிலோன்]] மன்னர் [[அம்முராபி]] கிமு 18ம் நூற்றாண்டில் கைப்பற்றி அழித்தார். 

மாரி தொல்லியல் களத்தில் அகழாய்வு செய்த போது, முதலில் [[அக்காதியம்]] மொழியில் [[ஆப்பெழுத்து|ஆப்பெழுத்தில்]] எழுதப்பட்ட 25,000 [[களிமண் பலகை|சுடுமண் பலகைகள்]] கண்டெடுக்கப்பட்டது. மாரி நகர தொல்லியல் களத்தின் அகழாய்வில் கண்டெடுக்கப்பட்ட தொல்பொருட்கள் தேசிய அருங்காட்சியகம், [[அலெப்போ]], ([[சிரியா]]), , பிரான்சு நாட்டின் [[இலூவா அருங்காட்சியகம்]] மற்றும் "தேசிய அருங்காட்சியகம்" [[திமிஷ்கு]], ([[சிரியா]])வில் காட்சிக்கு வைக்கப்பட்டுள்ளது. 

1933 - 1939, 1951-1956 மற்றும் 1960 ஆண்டுகளில் மாரி நகரத்தின் தொல்லியல் அகழாய்வுகள் மேற்கொள்ளப்பட்டது முதலில் "ஆண்ட்ரே பாரேட்" 1974 முடிய 21 முறை அகழாய்வுகள் மேற்கொண்டார். பின்னர் "ஜீன் கிளௌட் மர்குரேன்" (1979_2004) மற்றும் "பஸ்கல் பட்டலின்" 2005ல் மீண்டும் அகழாய்வுகள் மேற்கொண்டார். மாரி தொல்லியல் களம் தொடர்பான இதழ் 1982 முதல் வெளியிடப்பட்டது. 

மாரி இராச்சியத்தில் [[களிமண் பலகை|களிமண் பலகைகளில்]] [[அக்காதியம்|அக்காதிய]] மொழியில் எழுதப்பட்ட குறிப்புகள் மூலம் மாரி இராச்சிய வரலாறு, மக்களின் பண்பாடு, நாகரீகம் பழக்க வழக்கங்கள் அறிந்து கொள்ள முடிகிறது. இந்நகரத்தின் தொல்லியல் களத்தில் கண்டெடுத்த 3,000 [[களிமண் பலகை]] கடிதங்கள் மூலம் மாரி நாட்டின் நிர்வாகம், நீதித் துறை, பொருளாதாரம் குறித்தான செய்திகள் அறிய முடிகிறது. மாரி நகர தொல்லியல் களத்தில் கிடைத்த செங்கற் பலகை ஆவனங்கள் கிமு 1800 - 1750 காலத்தவையாகும்.

2011ம் ஆண்டில் துவங்கிய [[சிரிய உள்நாட்டுப் போர்|சிரிய உள்நாட்டுப் போரின்]] விளைவாக, பண்டைய மாரி நகர தொல்லியல் களத்தில் இருந்த அரச குடும்பத்தினரின் அரண்மனைகள், பொதுக்குளியல் அறைகள், இஷ்தர் மற்றும் தகான் கோயில்களை [[இசுலாமிய அரசு]] பயங்கரவாதிகளால் வெடி குண்டுகள் வைத்து தரைமட்டமாக்கப்பட்டது.




[[பகுப்பு:சிரியா]]
[[பகுப்பு:பண்டைய நகரங்கள்]]
[[பகுப்பு:பண்டைய வரலாறு]]
[[பகுப்பு:மெசொப்பொத்தேமிய நாகரிகங்கள்]]
[[பகுப்பு:ஆசியாவின் முன்னாள் நாடுகள்]]
[[பகுப்பு:வெண்கலக் காலம்]]
[[பகுப்பு:பண்டைய நாடுகள்]]
[[பகுப்பு:தொல்லியற்களங்கள்]]

</doc>
<doc id="413161" url="https://ta.wikipedia.org/wiki?curid=413161" title="2-டைமெத்திலமினோயெத்திலசைடு">
2-டைமெத்திலமினோயெத்திலசைடு

2-டைமெத்திலமினோயெத்திலசைடு "(2-Dimethylaminoethylazide)" என்பது CHN என்ற மூலக்கூற்று வாய்ப்பாட்டைக் கொண்ட ஒரு கரிம வேதியியல் சேர்மம் ஆகும். இச்சேர்மத்தை 2-இருமெத்திலமினோயெத்திலசைடு என்ற பெயராலும் அழைக்கலாம். நீர்ம எரிபொருளான இச்சேர்மத்தை விண்கல உந்து எரிபொருளாக பயன்படுத்த ஆய்வு செய்யப்படுகிறது. நச்சுத்தன்மை கொண்ட புற்று நோய் ஊக்கியான மோனோயெத்தில் ஐதரசீன் எரிபொருளுக்கு மாற்றாக இச்சேர்மம் ஆய்வு செய்யப்பட்டு வருகிறது. புற்றுநோய் ஆபத்தற்ற தன்னிச்சையாகத் தீப்பற்றும் எரிபொருள் குடும்பத்தைச் சேர்ந்த இச்சேர்மம் ஐதரசீன் வழி உந்து எரிபொருள்களுக்கு மாற்றாகக் கருதப்படுகிறது. 


</doc>
<doc id="413177" url="https://ta.wikipedia.org/wiki?curid=413177" title="பொற்கோ">
பொற்கோ

பொற்கோ என்பவர் தமிழ்ப்பேராசிரியர், மொழியியல் அறிஞர், கல்வியாளர், பல்கலைக்கழகத் துணைவேந்தர், இதழாசிரியர் மற்றும்,தமிழியல் ஆராய்ச்சியாளர் ஆவார். அறுபது நூல்களுக்கும் மேல் எழுதியுள்ளார். இந்தியா மற்றும் வெளிநாடுகளில் வெளிவரும் இதழ்களில் உறுப்பினராக இருந்து பல ஆராய்ச்சிக் கட்டுரைகள் எழுதியுள்ளார்.

பொற்கோவின் இயற்பெயர் பொன் கோதண்டராமன்.அரியலூர் மாவட்டத்தில் இரும்புலிக்குறிச்சி என்னும் ஊரில் பிறந்தார்.தந்தை பொன்னுசாமி ஆசிரியராக இருந்தார். தாயார் பழனியம்மாள்.
தொடக்கக் கல்வி இரும்புலிக்குறிச்சியிலும் உயர்நிலைப்பள்ளிப் படிப்பைப் பொன்பரப்பி என்ற ஊரிலும் கற்றார்.
திருப்பனந்தாள் செந்தமிழ்க் கல்லூரியில் வித்துவான் படிப்பில் சேர்ந்தார். அப்போது இரண்டாம் ஆண்டில் கோதை வளவன் என்ற காப்பியத்தை எழுதினார். இந்தக் காப்பியம் பின்னாளில் வேங்கடவன் பல்கலைக் கழகம், கேரளப் பல்கலைக்கழகம், சென்னைப் பல்கலைக்கழகம் ஆகிய மூன்றிலும் தமிழ் மாணவர்களுக்குப் பாடமாக வைக்கப்பட்டது. திருநெல்வேலி சைவ சித்தாந்தக் கழகத்தில் இளம் புலவர் பட்டமும் மதுரைத் தமிழ்ச் சங்கத்தில் பண்டிதம் பட்டமும் பெற்றார். பின்னர் அண்ணாமலைப் பல்கலைக் கழகத்தில் கீழைக்கலையியல் துறையில் பிஓஎல் பட்டம் பெற்றார்.அங்கு மொழியியல், திராவிட மொழியியல் ஆகிய பாடங்களைக் கற்றார். அண்ணாமலைப் பல்கலைக் கழகத்தில் மொழியியல் அறிஞர்கள் தெ.பொ. மீனாட்சிசுந்தரனார் மற்றும் அகத்தியலிங்கனார் ஆகியோரிடமும் மாணவராக இருந்து கல்வி பயின்றார்.

அண்ணாமலை பல்கலைக் கழகத்தில் மொழியியல் துறையில் பணியில் சேர்ந்தார். அந்தக் காலகட்டத்தில் பேரா.ச. அகத்தியலிங்கம் , பேரா.குமாரசாமி ராஜா போன்றோருடன் பொற்கோ பணி செய்தார். 

1970 ஆம் ஆண்டில் இலண்டன் பல்கலைக்கழக அழைப்பின்பேரில் இலண்டன் பல்கலைக்கழகத்தில் 2 ஆண்டுகள் ஆய்வுப் பணிகள் செய்து விட்டு 1972 இல் இந்தியாவுக்குத் திரும்பினார்.

1973-74 ஆம் ஆண்டுகளில் யுனெசுகோ ஆய்வுநிலை அறிஞர் என்ற பொறுப்பில் அமெரிக்கப் பல்கலைக் கழகங்களில் ஆய்வு நிலைகளைப் பார்வையிட்டார்.

1973 ஆம் ஆண்டில் அண்ணாமலைப் பல்கலைக் கழகத்தில் விரிவுரையாளராகப் பணியில் சேர்ந்தார். அதன் பின்னர் சென்னையில் உள்ள உலகத் தமிழாராய்ச்சி நிறுவனத்தில் பணி செய்தார். 1977 இல் சென்னைப் பல்கலைக் கழகத்தில் இணைப் பேராசிரியராக ஆனார்.அங்கேயே பேராசிரியராகவும் துறைத்தலைவராகவும் உய்ர்வு பெற்றார். பின்னர் 1999 முதல் 2002 வரை சென்னைப் பல்கலைக் கழகத் துணைவேந்தராகப் பதவி வகித்தார். பொற்கோ துணைவேந்தராக இருந்த காலத்தில் சென்னைப் பல்கலைக் கழகம் 5 நட்சத்திர மதிப்பைப் பெற்றது.
உயர்சிறப்புப் பல்கலைக்கழகம் என்ற விருதினையும் பெற்றது.
இவர் காலத்தில் பல்கலைக்கழக நல்கைக் குழு சென்னைப் பல்கலைக் கழகத்துக்கு 30 கோடி உருபா நிதி வழங்கியது. இந்தியாவில் இத்தகைய சிறப்புப் பெற்ற 5 பல்கலைக்கழகங்களில் சென்னைப் பல்கலைக் கழகம் முதலிடம் வகித்தது.
காரைக்குடி அழகப்பா பல்கலைக்கழகம், சென்னைப் பல்கலைக்கழகம், குப்பத்தில் உள்ள திராவிடப் பல்கலைக் கழகம் ஆகியவற்றின் ஆட்சிமன்றக் குழுவில் உறுப்பினராக இருந்தார்.

தமிழ் சப்பானிய ஒப்பாய்வில் ஈடுபட்டார். 1982 இல் டோக்கியோவில் பன்னாட்டு மொழியியல் அறிஞர்கள் கூடிய ஒரு மாநாட்டில் பொற்கோ தமிழ் சப்பானிய மொழித் தொடர்பு பற்றி விரிவாகப் பேசினார். 

சென்னைப் பல்கலைக் கழகத்தில் பொற்கோவின் வழிகாட்டுதலில் பேராசிரியர் ஓனோ ஓராண்டு காலம் தமிழ் சப்பான் மொழி உறவு ஆய்வைச் செய்தார். இந்தக் காலகட்டத்தில் தமிழ் சப்பானிய ஆய்வுகள் வலுவாகக் கால் ஊன்றியது. பேராசிரியர் ஓனோ மற்றும் பிற சப்பானிய அறிஞர்களுடன் தமிழ் சப்பானிய மொழிஉறவு ஆய்வுகள் மேற்கொண்டார்.

1965 இல் ஆய்வுப்பட்ட மாணவராக இருந்தபோது அறிவுக்கூர்வாள் என்ற கையெழுத்துப் பிரதியை நடத்தினார்.

மக்கள் நோக்கு என்ற இதழை சில நண்பர்களின் உதவியோடு சில ஆண்டுகள் நடத்தினார்.

ஆய்வாளர்களுக்காகவும் அறிஞர்களுக்காகவும் புலமை என்ற ஆராய்ச்சி இதழை 1974 இல் தொடங்கி பல ஆண்டுகளாக நடத்தி வருகிறார். அதன் தொடர்ச்சியாக புலமை மன்றம் என்ற அமைப்பின் வாயிலாக தமிழியல் ஆராய்ச்சி என்னும் பெயரில் முப்பத்து நான்கு தொகுதிகள் வெளியாகின. தமிழ் ஆராய்ச்சித் துறையில் 45 ஆண்டுகள் இடையீடு இல்லாமல் பொற்கோ சில நண்பர்களின் உதவியுடன் இந்த ஆய்விதழைப் பதிப்பித்து வெளிக் கொண்டு வருகிறார்.

சென்னைப் பல்கலைக்கழகத்தில் துணைவேந்தர் பணிகளுக்கிடையில் தொல்காப்பிய அறக்கட்டளை, தமிழ் மன்றம், தமிழ் மேம்பாட்டுத்தளம் ஆகியவற்றை உருவாக்கினார்.

இவர் காலத்தில் சென்னைப் பல்கலைக்கழக ஆட்சி மன்றம், கல்வி மாமன்றம், பல்கலைக்கழகப் பொதுப்பேரவை ஆகிய மூன்றும் தமிழ் செவ்வியல்மொழி ஆவதற்குத் தீர்மானங்கள் இயற்றின.

தமிழ் கல்விமொழி, ஆட்சிமொழி ஆவதற்கான போராட்டங்களில் கலந்து கொண்டார். 
மொழி மேம்பாட்டுப் பேரவை என்ற அமைப்பின் மூலம் பல மாநாடுகளையும் கருத்தரங்குகளையும் ஊர்வலங்களையும் முன்னின்று நடத்தினார். இவற்றின் விளைவாக தமிழ்வழிக் கல்விக்கு ஓர் இயக்கம் பிறந்தது

இங்கிலாந்து, அமெரிக்கா, ஜப்பான், சிங்கப்பூர், மலேசியா, தென்னாப்பிரிக்கா முதலிய நாடுகளுக்கு ஆய்வுகள் செய்யவும் சிறப்புச் சொற்பொழிவுகள் ஆற்றவும் பயணம் செய்தார்.

தமிழக அரசு வழங்கிய கலைமாமணி விருது (1995- 96)

தமிழக அரசு வழங்கிய திருவள்ளுவர் விருது (2009)

மதுரை காமராஜர் பல்கலைக்கழகம் வழங்கிய தமிழ்ப்பேரவைச் செம்மல் (2003)

வாழ்க்கைப் பூங்கா, 1965

வாழ்வியல், 1969 

வள்ளுவ நெறியும் வைதிக நெறியும், 1969

பி.பி.சி தமிழோசையில்..1972

இலக்கண உலகில் புதிய பார்வை 1973

செந்தமிழ், 1974

உலகில் தமிழும் தமிழரும், 1976

இலக்கியக் கோலங்கள் 1976

கோதை வளவன், 1978

கலங்கரை விளக்கம், 1979

இலக்கண உலகில் புதிய பார்வை-2, 1981

குறள் காட்டும் உறவுகள், 1982

நல்ல உடல் நல்ல மனம், 1982

இலக்கணக் கலைக்களஞ்சியம், 1985

தமிழ் உணர்ச்சி தமிழ் வளர்ச்சி தமிழ் ஆட்சி,1986

பொற்கோவின் கவிதைகள்,1987

தமிழ் இலக்கணக் கோட்பாடுகள், 1989

தமிழில் நீங்களும் தவறில்லாமல் எழுதலாம்,1992

தொல்காப்பிய அறிமுகம்,1994

தேவையான மொழிக் கொள்கை,1994

இன்னமுத மாமழை,1994

தமிழக வரலாற்றில் தந்தை பெரியார்,1995

புதிய நோக்கில் தமிழ் யாப்பு, 1995

ஆராய்ச்சி நெறிமுறைகள்,1996

இலக்கண உலகில் புதிய பார்வை-3, 1996

பொது மொழியியல்,1997

குயில் பாட்டு, 1998

இலக்கிய அறிவியல், 1998

திருக்குறள் அரங்கம், 1999

தமிழக வரலாற்றில் திருக்குறள்,2000

இலக்கணக் கலைக் களஞ்சியம், 2000 மூன்றாம் பதிப்பு 

பண்பாட்டுக் கருத்தோட்டம், 2001

இலக்கிய வெளிச்சம்--1 2001

இலக்கிய வெளிச்சம்--2 2001

மொழிசார் சிந்தனைகள், 2001

இக்காலத் தமிழ் இலக்கணம், 2002

கோதைவளவன், 2002 மூன்றாம் பதிப்பு 

தேவையான மொழிக் கொள்கை,விரிவாக்கப் பதிப்பு,2003

தமிழில் நாமும் தவறின்றி எழுதலாம் 2003 

தமிழ் ஜப்பானிய ஒப்பாய்வு, 2003

திருக்குறள் உரைவிளக்கம்,2004

தமிழ் வரலாற்றில் பாவாணர், 2004

தமிழ் வரலாற்றில் வள்ளலார்,2004

மக்கள் நேயச் சுயமரியாதை,2005

தமிழக வரலாற்றில் அறுந்து கிடக்கும் சங்கிலிகள், 2005

தமிழ் ஜப்பானிய ஆராய்ச்சி --பாதையும் பயணமும், 2005

இலக்கண உலகில் புதிய பார்வை,நான்காம் பதிப்பு தொகுதி (1,2,3) 2005

மக்கள் நடுவில் பொற்கோ,2006

குறள் காட்டும் உறவுகள்,விரிவாக்கப் பதிப்பு,2006

இக்காலத் தமிழ் இலக்கணம், சீராக்கப் பதிப்பு ,2006

தமிழக வரலாற்றில் பேராசிரியர் தெ.பொ.மீ. 2007

செம்மொழித் திட்டம், 2007

வள்ளுவ நெறியும் வைதிக நெறியும், 2007

நல்ல உடல் நல்ல மனம், சீராக்கப் பதிப்பு, 2007

வாழ்க்கை வளம் பெற வழிவகைக் காண்போம், 2007

பொதுமொழியியல் மூன்றாம் பதிப்பு, 2007

தமிழில் நாமும் தவறில்லாமல் எழுதலாம், ஐந்தாம் பதிப்பு 

மொழிசார்ந்த சுயமரியாதை,2008 

திருக்குறள் உரைவிளக்கம், சீராக்கப் பதிப்பு, 2008

பொது மொழியியல், சீராக்கப் பதிப்பு, 2008

மொழி சார்ந்த இயக்கங்கள், 2009

இவை அல்லாமல் 15 ஆங்கில நூல்களை எழுதியுள்ளார். 'தமிழ் ஸ்டடீஸ்' என்ற 800 பக்கங்கள் கொண்ட ஆங்கில நூல் இவரால் எழுதப்பெற்று வெளிவந்தது. இந்த நூல் செம்மொழி என நடுவணரசு அறிவிக்கும் காலத்தில் நல்ல வரவேற்பைப் பெற்றது. 400 க்கும் மேற்பட்ட ஆய்வுரைகளை ஆங்கிலத்திலும் தமிழிலும் எழுதி வழங்கியிருக்கிறார்.

பொற்கோவின் வாழ்க்கைப்பாதை-நூல் ஆசிரியர் பொற்கோ, பூம்பொழில் வெளியிடு சென்ன-ை600126

அறிஞர்களின் பார்வையில் பொற்கோ, 70 ஆம் ஆண்டு நிறைவு விழா மலர், சூன் 2011


</doc>
<doc id="413179" url="https://ta.wikipedia.org/wiki?curid=413179" title="சிவசக்தி பாண்டியன்">
சிவசக்தி பாண்டியன்

சிவசக்தி பாண்டியன் என்னும் பாண்டியன் என்பவர் ஒரு தமிழகத் திரைப்படத் தயாரிப்பாளராவார். சென்னையைச் சேர்ந்தவரான இவர் துவக்கத்தில் திரைப்பட விநியோகத் தொழிலைச் செய்வதுவந்தார். பின்னர் சென்னை பாடியில் உள்ள "சிவசக்தி" என்ற திரையரங்கை குத்தகைக்கு எடுத்து நடத்திவந்தார். அங்கே படம் பார்த்துவிட்டு வெளியே வருபவர்களின் விமர்சனங்களைக் கொண்டு ரசிகர்களின் ரசனையை அறிந்தார். திரைப்படங்களுக்கான கதை எப்படி இருக்கவேண்டும் என்று உணரத் தொடங்கியபிறகு இவருக்கு திரைப்படங்களைத் தயாரிக்கும் ஆர்வம் ஏற்பட்ட படங்களைத் தயாரிக்கத் துவங்கினார்.


</doc>
<doc id="413203" url="https://ta.wikipedia.org/wiki?curid=413203" title="கிமு 25-ஆம் நூற்றாண்டு">
கிமு 25-ஆம் நூற்றாண்டு

கிமு 25-ஆம் நூற்றாண்டு ("25th century BC") என்பது கிமு 2500 முதல் கிமு 2401 வரையான நூற்றாண்டுக் காலப்பகுதியாகும்.




</doc>
<doc id="413218" url="https://ta.wikipedia.org/wiki?curid=413218" title="பூஞ்சார் பேரரசு">
பூஞ்சார் பேரரசு

பூஞ்சார் பேரரசு மத்தியகால கேரளாவில் வாழ்ந்த மதுரை பாண்டிய அரசர்களின் பரம்பரைகளில் ஒன்று. இந்த பேரரசை நிறுவியவர் மாணவிக்ரம குலசேகர பாண்டியன் என்று வரலாற்றில் குறிப்பிடப்பட்டுள்ளது. மத்திய திருவிதாங்கூர் பகுதியில் இருந்த சிறிய நகராட்சிக்கு உட்பட்ட பகுதிகள் தற்போதைய திண்டுக்கல், கம்பம், போடிநாயக்கனூர், வண்டிப்பெரியார், பீர்மேடு மற்றும் கண்ணன் தேவன் மலைக் குன்று போன்ற பகுதிகள் ஆகும்.


</doc>
<doc id="413219" url="https://ta.wikipedia.org/wiki?curid=413219" title="பேர்ம்">
பேர்ம்

பேர்ம் ("Perm", ;) உருசியாவின் ஐரோப்பியப் பகுதியில் உரால் மலைகளின் அருகில் காமா ஆற்றோரம் அமைந்துள்ள நகரமும் பேர்ம் பிரதேசத்தின் நிர்வாக மையமும் ஆகும். 

2010ஆம் ஆண்டு உருசியக் கணக்கெடுப்பின்படி இதன் மக்கள்தொகை 991,162. இது 2002இல் இருந்த 1,001,653 மக்கள்தொகைக்கும் 1989ஆம் கணக்கெடுப்பின்படியான 1,090,944 மக்கள்தொகைக்கும் குறைவானதாகும். 2010ஆம் ஆண்டு கணக்கெடுப்பின்படி இது உருசியாவின் பதின்மூன்றாவது பெரிய நகரமாகும். 

1940 இலிருந்து 1957 வரை மொலோடோவ் வைசெஸ்லாவ் நினைவாக இந்நகரம் மொலோடோவ் ( ) என அழைக்கப்பட்டிருந்தது.



</doc>
<doc id="413220" url="https://ta.wikipedia.org/wiki?curid=413220" title="இலித்தியம் பிசு(முப்புளோரோமெத்தேன்சல்போனைல்)இமைடு">
இலித்தியம் பிசு(முப்புளோரோமெத்தேன்சல்போனைல்)இமைடு

இலித்தியம் பிசு(முப்புளோரோமெத்தேன்சல்போனைல்)இமைடு "(Lithium bis(trifluoromethanesulfonyl)imide)" என்பது LiCFNOS என்ற வாய்ப்பாட்டைக் கொண்டிருக்கும் ஒரு நீர் நாட்ட உப்பு ஆகும். இதை சுருக்கமாக LiTFSI என்ற சுருக்கக் குறியீட்டால் குறிப்பிடுவார்கள். பொதுவாக இலித்தியம் அயனி மின்கலன்களில் மின்னாற்பகுப்புக்காக இலித்தியம் அயனியின் ஆதாரமூலமாக இச்சேர்மத்தைப் பயன்படுத்துவார்கள். வழக்கமாக இதற்காகப் பயன்படுத்தப்படும் இலித்தியம் எக்சாபுளோரோபாசுபேட்டுக்கு மாற்றாக இச்சேர்மம் கருதப்படுகிறது It is commonly used as Li-ion source in electrolytes for Li-ion batteries as a safer alternative to commonly used lithium hexafluorophosphate.. ஓர் இலித்தியம் நேர்மின் அயனியும் பிசு(முப்புளோரோமெத்தில்)சல்போனிமைடு எதிர்மின் அயனியும் சேர்ந்து இச்சேர்மம் உருவாகிறது. 

நீரில் இச்சேர்மத்தின் உயர் கரைதிறன் (> 21 மி) என்பதால் இலித்தியத்தின் நீர்க்கரைசல் நீரிய இலித்தியம்-அயனி மின்கலன்களில் பயன்படுத்தப்படுகிறது .


</doc>
<doc id="413222" url="https://ta.wikipedia.org/wiki?curid=413222" title="மசினகுடி">
மசினகுடி

மசினகுடி, தமிழ்நாடு மாநிலத்தின் நீலகிரி மாவட்டத்தில், கூடலூர் வட்டத்தின், கூடலூர் ஊராட்சி ஒன்றியத்தில், மசினகுடி ஊராட்சியில் அமைந்த சிற்றூர் ஆகும். 

ஊட்டியிலிருந்து மைசூர் செல்லும் நெடுஞ்சாலையில், தமிழ்நாடு, கர்நாடகம் மற்றும் கேரளம் ஆகிய மாநில எல்லைகள் சந்திக்கும் இடத்தில் மசினகுடி சிற்றூர் அமைந்துள்ளது. இதனருகில் மசினகுடி முதுமலை தேசியப் பூங்கா உள்ளது. மசினகுடி வாழ் மக்களில் பெரும்பாலனவர்கள் மலைவாழ் பழங்குடி மக்களே. முதுமலை தேசியப் பூங்கா மற்றும் யானைகளை பராமரிக்கும் தெப்பக்காடு மசினகுடி அருகே உள்ளது. மேயாறு நீர் மின் திட்டப்பணியாளர்களின் குடியிருப்புகளுக்கு மசினகுடி மையமாக உள்ளது. மசினகுடியின் தட்பவெப்பம் ஆண்டு முழுவதும், குறைந்த வெப்பமும், குறைந்த குளிரும் கொண்டது. 

மசினகுடியில் காப்புக்காடுகள் சட்டத்தை மீறி யாணைகளின் வழித்தடத்தை மறித்துக் கட்டப்பட்ட 11 ரிசார்ட்டுகள் மற்றும் உணவு விடுதிகளை மூடி முத்திரையிட 8 ஆகஸ்டு 2018 அன்று தமிழக அரசுக்கு இந்திய உச்சநீதிமன்றம் உத்தரவிட்டுள்ள்து. 
2011ம் ஆண்டின் மக்கள்தொகை கணக்கெடுப்பின்படி, 2,393 வீடுகள் கொண்ட மசினகுடி சிற்றூரின் மக்கள்தொகை 8,783 ஆகும். மக்கள்தொகையில் பட்டியல் சமுகத்தினர் 25.86 % ஆகவும்; பட்டியல் பழங்குடி மக்கள் 20.46 % ஆகவுள்ளது. எழுத்தறிவு 76.11 % ஆக உள்ளது. 

மசினகுடியிலிருந்து அருகில் உள்ள அனைத்து நகரங்களுக்கும் செல்ல பேருந்து வசதி மட்டுமே உள்ளது. மசினகுடியிலிருந்து



</doc>
<doc id="413229" url="https://ta.wikipedia.org/wiki?curid=413229" title="பாஃபின் தீவு">
பாஃபின் தீவு

பாஃபின் தீவு ("Baffin Island", இனுக்ரிருற் மொழி:ᕿᑭᖅᑖᓗᒃ, Qikiqtaaluk, ), கனடாவின் நூனவுட் ஆட்புலத்திலுள்ளது. இது கனடாவின் மிகப் பெரும் தீவாகவும் உலகில் ஐந்தாவது பெரிய தீவாகவும் விளங்குகின்றது. இதன் பரப்பளவு 507,451 கிமீ (195,928 சது மை). இதன் மக்கள்தொகை ஏறத்தாழ 11,000 (2007 மதிப்பீடு). இது 65.4215 வ, 70.9654 மே ஆட்கூற்றில் அமைந்துள்ளது. ஆங்கில தேடலியலாளர் வில்லியம் பாஃபின் நினைவாகப் பெயரிடப்பட்டுள்ளது, இத்தீவு கொலம்பியக் காலத்திற்கு முன்னரே அறியப்பட்டிருக்கக் கூடும். கிறீன்லாந்து, ஐசுலாந்து தீவுகளிலிருந்து எசுக்காண்டினாவிய தேடலியலாளர்கள் இங்கு வந்திருக்கலாம். ஐசுலாந்திய தொன்மைக் கதைகளில் இத்தீவின் அமைவிடம் "எல்லுலாந்து" எனக் குறிப்பிடப்பட்டுள்ளது.


</doc>
<doc id="413230" url="https://ta.wikipedia.org/wiki?curid=413230" title="வில்லியம் பாஃபின்">
வில்லியம் பாஃபின்

வில்லியம் பாஃபின் ("William Baffin",  – 23 சனவரி 1622) ஆங்கிலேய மாலுமியும் தேடலியலாளரும் ஆவார். அத்திலாந்திக்குப் பெருங்கடலிலிருந்து அமைதிப் பெருங்கடலுக்கு வடமேற்குப் பெருவழியைக் கண்டறிய முனைந்ததற்காகப் பெரிதும் அறியப்படுகிறார். இந்த முயற்சியின் போது தற்கால கனடாவின் பாஃபின் விரிகுடாவைக் கண்டறிந்த முதல் ஐரோப்பியராக விளங்குகிறார். தவிரவும் பிரித்தானிய கிழக்கிந்திய நிறுவனத்திற்காக செங்கடல், பாரசீக வளைகுடா பகுதிகளைச் சிறப்பாக அளந்தவராகவும் அறியப்படுகின்றார்.


</doc>
<doc id="413234" url="https://ta.wikipedia.org/wiki?curid=413234" title="இலித்தியம் எக்சாபுளோரோசெருமானேட்டு">
இலித்தியம் எக்சாபுளோரோசெருமானேட்டு

இலித்தியம் எக்சாபுளோரோசெருமானேட்டு "(Lithium hexafluorogermanate)" என்பது LiGeF என்ற மூலக்கூற்று வாய்ப்பாட்டைக் கொண்ட கனிம வேதியியல் சேர்மமாகும். ஈரப்பதத்தில் வெளிப்பட நேரிடும்போது இச்சேர்மம் அரை வெண்மை நிற நீர் உறிஞ்சும் தூளாக மாறுகிறது. எளிமையாக நீராற்பகுப்பு அடைந்து ஐதரசன் புளோரைடு மற்றும் செருமானியம் புளோரைடு]] வாயுக்களையும் வெளியிடுகிறது . 

இலித்தியம் எக்சாபுளோரோசெருமானேட்டு ஐதரசன் புளோரைடில் கரைந்து இலித்தியம் புளோரைடைக் கொடுக்கிறது . 
கடோலினியம் ஆக்சிபுளோரைடை வெப்பப்படுத்தலுக்கு உட்படுத்தி அதன் அடர்த்தியதிகரிக்கும் பொருளாக இலித்தியம் எக்சாபுளோரோசெருமானேட்டு பயன்படுகிறது .

இலித்தியம் அயனி மின்கலத்தில் பயன்படும் மின்பகுளியில் இலித்தியம் உப்புடன் சேர்க்கைப் பொருளாகவும் இதை பயன்படுத்துகிறார்கள். 


</doc>
