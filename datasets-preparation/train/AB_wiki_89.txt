<doc id="114764" url="https://ta.wikipedia.org/wiki?curid=114764" title="உரோமைக் குடியரசு">
உரோமைக் குடியரசு

உரோமைக் குடியரசு உரோம நாகரீகம் குடியரசு அரசமைப்பாக இருந்த கால கட்டத்தைக் குறிக்கிறது. முடியரசாக இருந்த உரோம நகர் கிமு 508 இல் குடியரசானது. ஒவ்வொரு ஆண்டும் கோன்சல்கள் எனப்பட்டும் இரு அதிகாரிகள் செனேட் அவையினால் வாக்கெடுப்பு மூலம் தேர்ந்தெடுக்கப்பட்டு, குடியரசை நிருவகித்தனர். காலப்போக்கில் ஒரு விரிந்த அரசியலமைப்புச் சட்டமும் உருவானது. அதில் அரசின் ஒவ்வொரு பிரிவின் அதிகாரங்கள் தெளிவாக வரையறுக்கப்பட்டு ஒவ்வொரு அங்கமும் முழு அதிகாரத்தைக் கையிலெடுக்காவண்ணம் அதிகாரத் தடைகளும் ஏற்படுத்தப்பட்டிருந்தன. தேசிய நெருக்கடி காலங்களைத் தவிர அதிகாரிகளின் பதவிக் காலம் ஓராண்டாக குறுக்கப்பட்டிருந்தது. எந்த வொரு தனி மனிதனும் குடியரசு மீது சர்வாதிகாரம் செலுத்த முடியாதவாறு கட்டமைப்புகள் உருவாக்கப்பட்டிருந்தன.

ஆனால் உரோமக் குடியரசு படையெடுப்புகளாலும் பிற நாட்டுக் கூட்டணிகளாலும் அளவில் பெருகியதால், குடியரசு நிருவாக முறை கொஞ்சம் கொஞ்சமாக நீர்த்துப் போனது. அதிகாரம் ஒரு சில செல்வாக்கு வாய்ந்த செனேட்டர்கள் கையில் தங்கியதால், அவர்களுக்குள் அடிக்கடி மோதல்கள் ஏற்பட்டன. உள்நாட்டுப் போர் மூழ்வது வழக்கமானது. கிமு முதலாம் நூற்றாண்டின் இறுதியில் தொடர்ச்சியாக பல உள்நாட்டுப் போர்கள் நிகழ்ந்தன. அவற்றின் இறுதியில் வெற்றி பெற்ற ஆக்ட்டேவியன் அகஸ்ட்டஸ் என்ற பெயரில் பேரரசராகத் தன்னை அறிவித்துக் கொண்டார். குடியரசு கலைக்கப்பட்டு உரோமைப் பேரரசு உருவானது.


</doc>
<doc id="114773" url="https://ta.wikipedia.org/wiki?curid=114773" title="கம்பு உணவுகள்">
கம்பு உணவுகள்

நவதானியங்கள் என அழைக்கப்படும் தானியங்களில் ஒன்றான கம்பு என்ற தானியத்தில் செய்யப்படும் உணவுகள் அனைத்தும் கம்பு உணவுகள் என்று அழைக்கப்படுகின்றன. இதில் செய்யப்படுகின்ற கம்பஞ்சோறு, கம்பங்கூழ் போன்றவை மிகச் சிறந்த உணவுகளாகும். தமிழர்களின் ஆரோக்கியமான சத்து நிறைந்த உணவு கம்பஞ் சோறு. இதை நீரில் வேக வைத்து செய்யப்படும் உணவு பதார்த்தம் ஆகும். இச்சோற்றுக்கென, கம்பு உடைப்பில் தனி முறையே உள்ளது. அதன்படி, செய்தால் கம்பஞ்சோறு, குழையாமல் அரிசிச் சோற்றினைப் போலவே கொஞ்சம் தனித்தனியாக ஈரப்பதத்துடன் கிடைக்கும். இதனை 'கம்பஞ் சாதம்' என்றும் சொல்வர். இது தமிழர்களின் மிகப்பழமையான உணவாகும். இந்தக் 'கம்பஞ் சாதம்' பெரும்பாலும் மதிய நேரங்களில் உண்ணப்படுகிறது. இதை மோருடன் சேர்த்து உண்ணும் போது உடல் வெப்பத்தை குறைக்கும் தன்மை உடையதால் வேளாண்மை செய்யும் மக்களே அதிகம் விரும்பி உண்கின்றனர். இரவு நேரங்களில் சூடாக குழம்புகளுடன் சேர்த்து உண்ணப்படுகிறது. கம்பு கூழ்,களி,அடை,தோசை, உருண்டை போன்ற பதங்களாகவும் செய்யப்படுகிறது. இப்பொழுது நகர்புறங்களில் கோடைக் காலங்களில் தள்ளுவண்டி கடைகளில் கூழாகவும் கிடைக்கிறது.


</doc>
<doc id="114777" url="https://ta.wikipedia.org/wiki?curid=114777" title="ஆளவந்தார் கொலை வழக்கு">
ஆளவந்தார் கொலை வழக்கு

ஆளவந்தார் கொலை வழக்கு 1952-53 காலகட்டத்தில் தமிழ்நாட்டில் பெரும் பரபரப்பை ஏற்படுத்திய ஒரு கொலை வழக்கு.

சென்னையைச் சேர்ந்த சி. ஆளவந்தார் என்னும் பேனா வர்த்தகரை ஆகஸ்ட் 28, 1952 முதல் காணவில்லை என அவரது முதலாளி எம். சி. குன்னன் குட்டி (ஜெம் அண்ட் கோ நிறுவனர்) காவல்துறையினரிடம் புகார் அளித்தார். அதற்கு மறுநாள் சென்னையிலிருந்து தனுஷ்கோடி வரை செல்லும் இந்திய-சிலோன் விரைவுத் தொடருந்தின் மூன்றாம் வகுப்பு பெட்டியொன்றில் தலையற்ற உடல் ஒன்று கண்டெடுக்கப்பட்டது. இரயில் மானாமதுரை சந்திப்பருகில் சென்று கொண்டிருக்கையில் இருக்கைக்கு கீழே இருந்த பெட்டி ஒன்றிலிருந்து துர்நாற்றம் வீசுவதாகப் பயணிகள் புகார் அளித்தனர். புகாரை விசாரிக்க அங்கு வந்த காவல் துறையினர் பெட்டியைத் திறந்து பார்த்த போது அதில் தலையற்ற உடலும், வெட்டப்பட்ட கை, கால்களும் இருப்பது கண்டுபிடிக்கப்பட்டது. மானாமதுரையில் நடந்த பிரேதப் பரிசோதனையிலும் காவல் துறை விசாரணையின் இறுதியில் அவ்வுடல் 25 வயது மதிக்கத்தக்க ஒரு முசுலிமுடையதாக இருக்கலாம் என அறிக்கை தரப்பட்டது. (விருத்தசேதனம் செய்யப்பட்ட உடலாகையால் அத்தகு தவறான முடிவு எடுக்கப்பட்டது). 

இதுநடந்த சில நாட்களுக்குள் சென்னை ராயபுரம் கடற்கரைப் பகுதியில் ஒரு மனிதத் தலை காவல் துறையினரால் கண்டெடுக்கபப்ட்டது. ஒரு சட்டையில் சுற்றி கடற்கரையில் புதைக்கப்பட்டிருந்த அத்தலை கடலலைகளால் தொண்டியெடுக்கபபட்டு கரையோரமாக ஒதுங்கியிருந்தது. தடயவியல் சோதனைக்காக அது சென்னை மருத்துவக் கல்லூரிக்கு அனுப்பி வைக்கப்பட்டது. மானாமதுரையில் கண்டெடுக்கப்பட்ட உடல் பகுதிகளும் அங்கு அனுப்பப்பட்டன. அவற்றை சோதித்த மருத்தவர் சி. பி. கோபாலகிருஷ்ணா அவை 42 வயது மதிக்கத் தக்க ஒரே நபருடையன என்று முடிவு செய்தார். உடலைப் பார்வையிட்ட ஆளவந்தாரின் மனைவி அது தன் கணவர் தான் என்று அடையாளம் காட்டினார். ஆளவந்தார் பிரித்தானிய இந்திய இராணுவத்தில் பணியாற்றியவராகையால் அங்கிருந்த ஆவணங்களிலிருந்து அவரது கை ரேகை விவரங்கள் கொண்டு வரப்பட்டு உடலின் கைரேகையோடு ஒப்பிடப்பட்டன. இதன் மூலம் கிடைத்த உடலும் தலையும் ஆளவந்தாருடையன என்பது உறுதியானது.

ஆளவந்தார் கொலையினை காவல் துறையினர் விசாரித்த போது அவரது கொலைக்கான காரணங்கள் வெளியாகின. ஆளவந்தார் சென்னை பாரி முனை சைனா பசாரில் பேனா கடை வைந்திருந்தார். அதுமட்டுமன்றி தவணை முறையில் சேலைகளையும் விற்று வந்தார். அவருக்குப் பல பெண்களுடன் தொடர்பு இருந்தது. அவர்களுள் ஒருவர் கேரளத்தைச் சேர்ந்த தேவகி மேனன். 1951 இல் ஆளவந்தாருடன் தொடர்பு வைத்திருந்த தேவகி பின் அவரை விட்டு விலகி பி. பிரபாக்கர் மேனன் என்பவரை திருமணம் செய்து கொண்டார். ஆனால் ஆளவந்தார் திருமணத்துக்குப் பின்பும் தேவகியை தொடர்ந்து தன்னுடன் உடலுறவு கொள்ள வற்புறுத்தி வந்தார். இதனால் தேவகி தன் கணவர் பிரபாக்கரிடம் ஆளவந்தாரால் தனக்கு ஏற்பட்டுள்ள சிக்கலைச் சொல்லி முறையிட்டார். தேவகியும் பிரபாக்கரும் இணைந்து ஆளவந்தாரைக் கொலை செய்ய முடிவு செய்தனர். திட்டமிட்டபடி தேவகி ஆளவந்தாரை தனது 62, கல்லறை சாலை இல்லத்துக்கு வரவழைத்தார். ஆகஸ்ட் 28, 1952 நன்பகல் தேவகியின் வீட்டுக்குச் சென்ற ஆளவந்தாரை தேவகியும், பிரபாக்கரும் சேர்ந்து கொலை செய்தனர். பின் அவரது உடலைப் பல பகுதிகளாக வெட்டி தலையை இராயபுரம் கடற்கரையில் புதைத்தனர். உடலை ஒரு பழைய பயணப் பெட்டியில் அடைத்து இந்திய-சிலோன் தொடருந்தில் ஏற்றிவிட்டனர். பின் சென்னையிலிருந்து மும்பை நகருக்குச் சென்று விட்டனர். இவ்விவரங்கள் அனைத்தும் காவல்துறை விசாரணையில் வெளியாகின. மும்பையில் அவர்கள் கைது செய்யப்பட்டு சென்னைக்கு கொண்டு வரப்பட்டனர்.

1953 இல் அவர்கள் மீதான கொலை வழக்கு ஆரம்பமானது. அவர்கள் சார்பாக பி. டி. சுந்தரராஜன் என்ற வழக்கறிஞர் வாதாடினார். நீதிபதி ஏ. எஸ். பி. ஐயர் தலைமையில் நடைபெற்ற அவ்வழக்கு பொதுமக்களால் ஆன நடுவர் குழுவத்தால் ஆராயப்பட்டது (நடுவர் குழாம் வழக்கம் இவ்வழக்கு நடந்து சில ஆண்டுகளுக்குப் பின்னர் கைவிடப்பட்டது). ஆளவந்தாரின் தொடர் தொந்திரவால் வேறு வழியின்றி குற்றவாளிகள் அவர் உயிரைப் பறித்தனர் என்றும் நடந்த நிகழ்வு கொலையாகாது, மரணம் விளைவித்தல் (homicide) என்றும் அவர்களது வழக்கறிஞர் வாதிட்டார். (சட்டப்படி மரணம் விளைவித்தல், கொலையை விட கடுமை குறைவான குற்றம்). இவ்வழக்கு சென்னையிலும் தமிழ்நாட்டின் பிற பகுதிகளிலும் பெரும் பரபரப்பை ஏற்படுத்தியது. வழக்கு நடந்த நீதிமன்றத்தில் கட்டுக்கடங்காத பார்வையாளர் கூட்டம் கூடியது. நடுவர் குழாம் தேவகி மற்றும் பிரபாக்கர் இருவரும் குற்றவாளிகள் என அறிவித்தது. நீதிபதி ஐயர் தண்டனை வழங்கையில், குற்றவாளிகள் பாதிக்கப்பட்டவர்கள் என்றும் அவர்கள் ஆளவந்தாரை தண்டிக்கவே அவரைக் கொலை செய்தனர் என்றும் கருத்து தெரிவித்தார். எனவே குறைவான தண்டனையே வழங்கினார். பிரபாக்கருக்கு ஏழாண்டுகள் கடுங்காவல் தண்டனையும் தேவகிக்கு மூன்றாண்டு சிறை தண்டனையும் வழங்கினார்.

பொது மக்களிடையே பெரும் பரபரப்பை ஏற்படுத்திய இவ்வழக்கு தடயவியல் துறையில் முக்கிய வழக்காகக் கருதப்பட்டது. இது குறித்து ஆய்விதழ்களில் கட்டுரைகள் எழுதப்பட்டன. மருத்துவப் பாடப் புத்தகங்களிலும் இது குறிப்பிடப்பட்டது.

"ஆளவந்தார் கொலை வழக்கு" என்ற பெயரிலான நாடகம் ஒன்று சென்னைத் தொலைக்காட்சியில் (தூர்தர்ஷன்) ‌ஒளிபரப்பப்பட்டது.

ஆளவந்தார் கொலை வழக்கு சிந்து எனும் கொலைச்சிந்து குஜிலி பாடல் மிகப் பிரபலமாக வெளியிடப்பட்டது. 


</doc>
<doc id="114783" url="https://ta.wikipedia.org/wiki?curid=114783" title="உப்புமா">
உப்புமா

தென்னிந்தியாவைப் பூர்விகமாகக் கொண்ட உப்புமா இந்தியாவின் பிரபலமான சிற்றுண்டியாகும். உப்பும் மாவும் சேர்ந்த கலவையே உப்புமா ஆகும். மிகக்குறைவான செய்பொருட்களைக் கொண்ட உப்புமா சுலபமாக தயாரிக்கப் படுவதாலும், சிறந்த சுவையுடையதாக இருப்பதாலும் பெரும்பான்மையான மக்களால் விரும்பப்படுகிறது. 

உப்புமா பெரும்பாலும் ரவை கொண்டு செய்யப்படுகிறது. அரிசி ரவை உப்புமா, கோதுமை ரவை உப்புமா, சேமியா உப்புமா, ஜவ்வரிசி உப்புமா, பிரட் உப்புமா, ஓட்ஸ் உப்புமா, இட்லியை உதிர்த்து செய்யப்படும் இட்லி உப்புமா எனப் பலவகை உப்புமாக்கள் உள்ளன. உப்புமா சர்க்கரையுடனோ அல்லது சட்னியுடனோ உண்ணப்படுகிறது.


</doc>
<doc id="114786" url="https://ta.wikipedia.org/wiki?curid=114786" title="நாவண்ணன்">
நாவண்ணன்

நாவண்ணன் (சூசைநாயகம் இறப்பு: ஏப்ரல் 15, 2006) ஒரு சிறந்த கவிஞர், சிறந்த ஓவியர், சிறந்த சிற்பவல்லுனர், சிறந்த நாடக நெறியாள்கையாளர். போராட்டத்தின் பதிவுகளைத் தனது எழுத்து, பேச்சு, ஓவியம், சிற்பம் போன்றவற்றால் வெளிப்படுத்தியவர். அரங்காற்றுகையிலும் தனக்கென தனியிடத்தைப் பிடித்துக் கொண்டவர். நாட்டுப்பற்றாளர். இவர் தனது கலைப்படைப்புகள் ஊடாக மக்களிடையே போராட்ட விழிப்புணர்வையும் ஒடுக்குமுறைக்கு எதிரான கொதிப்புணர்வையும் தூண்டி விட்டவர். சிங்கள அரசு தமிழீழத்திலே நிகழ்த்திய கொடுமைகளையும், கொடூரங்களையும் அதனதன் தன்மைகளோடு காலவரிசைப்படி பதிவு செய்தவர். போராட்ட வாழ்வில் தமிழ்மக்கள் எதிர்கொள்ளும் எண்ணற்ற பிரச்சனைகளையும், நெருக்கடிகளையும் பல்வேறு கோணங்களில் படம்பிடித்தவர். புதிய கலைவடிவங்களைக் கண்டறிந்து அவற்றோடு புதியநுட்பங்களைப் புகுத்தி, காலத்திற்கேற்ப, வரலாற்று ஓட்டத்திற்கு ஏற்ப கலைப்படைப்புக்களைச் செய்தவர்.


புலிகளின் குரல் வானொலியில் நீண்டகாலமாகப் பணியாற்றி வந்தார். தொண்ணூறுகளின் இறுதியில் 'தமிழன் சிந்திய இரத்தம்' என்ற தொடர் நிகழ்ச்சி ஒன்றை வானொலியில் வழங்கினார். ஏற்கெனவே அதேபெயரில் தானெழுதிய புத்தகத்தை இன்னும் விரிவாக்கி, நேரடி சாட்சியங்களின் ஒலிவடிவச் செவ்விகளையும் சேர்த்துத் தொகுத்து வழங்கினார். குறிப்பிட்டுச் சொல்லப்பட வேண்டிய அம்சமாக, அதிகளவில் பேசப்படாத, ஆவணப்படுத்தப்படாத கிழக்கு மாகாணச் சம்பவங்களை சம்பந்தப்பட்டவர்களின் நேரடிக் குரற்பதிவுகள் மூலம் ஆவணப்படுத்தினார். நிகழ்ச்சி நடந்துகொண்டிருந்த காலப்பகுதியை அண்மித்து நடந்த படுகொலைகள், சித்திரவதைகள் வரை பல விடயங்களை ஒலிவடிவிலேயே ஆவணப்படுத்தி அந்நிகழ்ச்சியைத் தொடர்ந்து வழங்கினார்.

இவருக்கு ஒரு மகன் ஐந்து மகள்கள்.
இவரது மகன் சூசைநாயகம் கிங்சிலி உதயன் (2ஆம் லெப்.கவியழகன்) போராட்டத்தில் இணைந்து மே 16, 1997 அன்று வவுனியா நெடுங்கேணியில் ஜெயசிக்குறு நடவடிக்கைக்கு எதிரான சமரில் களமொன்றில் வீரச்சாவடைந்தார்.

இவரது விடுதலைப் பணியைக் கௌரவிக்கும் முகமாக 'மாமனிதர்' என்ற அதியுயர் தேசியவிருது இவரது முதலாம் ஆண்டு நினைவஞ்சலியின் போது தமிழீழ விடுதலைப்புலிகளின் தலைவர் பிரபாகரனால் இவருக்கு வழங்கப்பெற்றது.

புலிகளின் குரலில் சிறப்பாகச் செயற்பட்டமைக்காக 1998 இலும், கரும்புலி காவியம் நூல் உருவாக்கம், கலை இலக்கியம் போன்ற செயற்பாடுகளுக்காக இன்னொரு தடவையுமாக தமிழீழ விடுதலைப்புலிகளின் தலைவர் பிரபாகரனால் இரு தங்கப்பதக்கங்கள் வழங்கி மதிப்பளிக்கப்பட்டார்.

லெப்.மாலதியின் உருவச்சிலை வடிவமைப்புக்காக தளபதி கேணல் ஜெயமிடம் இருந்து பரிசு பெற்றார்.

செஞ்சோலைப்பாடல்கள் சிலவும்




</doc>
<doc id="114789" url="https://ta.wikipedia.org/wiki?curid=114789" title="இந்திய அரசியலமைப்பிலுள்ள இணைப்புப் பட்டியல்கள்">
இந்திய அரசியலமைப்பிலுள்ள இணைப்புப் பட்டியல்கள்

இந்தியாவானாது ஒன்றிய அரசு அளவில் கூட்டாட்சியையும், அவற்றின் மாநிலங்கள் அளவில் ஒற்றையாட்சியையும் கொண்டுள்ளது. இதனை செவ்வனே செய்ய இந்திய அரசியலமைப்பு அதிகாரங்களை கீழ்கண்ட பட்டியல்கள் வழியாக வழங்குகின்றன.இந்திய அரசியலமைப்பில் உள்ள பட்டியல்களில் எண்ணிக்கை பனிரெண்டு ஆகும். அரசியலமைப்பு உருவாக்கப்பட்ட போது, இருந்த பட்டியல்களின் எண்ணிக்கை எட்டு மட்டுமே ஆகும்.பின்னர், 1951, 1985, 1992, 1992 ஆகிய ஆண்டுகளில் நான்கு பட்டியல்கள் அரசியலமைப்புச் சட்டத்திருத் தங்கள் மூலம் பின்னர் இணைத்துக் கொள்ளப் பட்டன.

இந்திய ஒன்றியத்தின் அடங்கியுள்ள மாநிலங்களையும், ஒன்றிய ஆட்சிப் பகுதிகளையும் பற்றி விவரிப்பது முதற்பட்டியலாகும். தற்சமயம் 29 மாநிலங்களும், 6 ஒன்றிய ஆட்சிப் பகுதிகளும்(ஒன்றியப் பகுதிகள்), ஒரு தேசிய தலைநகர் பகுதியும் இந்தியாவில் உள்ளன.

இந்தியக் குடியரசுத் தலைவர், துணைக் குடியரசுத் தலைவர், மக்களவை மற்றும் மாநிலங்களவை சபாநாயகர்கள், உச்சநீதிமன்ற, உயர்நீதிமன்ற நீதிபதிகள், மாநில ஆளுநர்கள், தலைமைக் கணக்காய்வர், சட்டமன்றத் தலைவர் ஆகியோரது சம்பளம் மற்றும் பிற வசதிகள் ஆகியவை விளக்கப்பட்டுள்ளன. இது ஐந்து பிரிவுகளைக் கொண்டது.

பதவிப்பிரமாணம் மற்றும் உறுதி மொழிகள் பற்றி விளக்குவது மூன்றாவது பட்டியலாகும். ஒன்றிய மற்றும் மாநில அமைச்சர்கள், நாடாளுமன்ற, சட்டமன்ற உறுப்பினர்கள், உச்சநீதிமன்ற, உயர்நீதிமன்ற நீதிபதிகள், தலைமைக் கணக்காய்வர் ஆகியோரது பதவிப்பிரமாணம், இரகசியக் காப்புக் பிரமாணம் மற்றும் எடுத்துக் கொள்ள வேண்டிய உறுதிமொழிகள் இப்பட்டியலில் விளக்கப் பட்டுள்ளன.
மாநிலங்களவையில் உறுப்பினர்கள் ஒதுக்கீடு தொடர்பானது நான்காவது பட்டியல். மாநிலங்களுக்கும் ஒன்றியப் பகுதிகளுக்கும் மாநிலங்களவையில் உறுப்பினர் களைப் பிரித்தளிப்பது பற்றிய விளக்கம் தரப்படுகிறது.
தாழ்த்தப்பட்டோர் (SC) மற்றும் பழங்குடி மக்கள் (ST) வாழும் பகுதிகளின் கட்டுப்பாடும் நிர்வாகமும் பற்றி விளக்குகிறது. நாடாளுமன்றத்தில் எளிதான அதிக வாக்குகள் மூலம், இப்பட்டியல்களைத் திருத்த இயலும் என்பது குறிப்பிடத் தகுந்தது.
அசாம், மேகாலயா, மிசோரம் மாநிலங்களில் பழங்குடி மக்கள் வசிக்கும் பகுதிகளின் மேலாண்மைப் பற்றி ஆறாவது பட்டியல் விவரிக்கிறது.இப்பட்டியலும் எளிமையான அதிக வாக்குகள் மூலம் நாடாளுமன்றத்தில் திருத்தப்படலாம்.

ஒன்றிய - மாநில அரசுகளின் அதிகாரம் செயல்பாடுகள் பற்றி ஏழாவது பட்டியல் விளக்குகிறது. இதில் மேலும், மூன்று பட்டியல்கள் இடம் பெற்றுள்ளன.

இது ஒன்றிய அரசுக்கு உள்ள அதிகாரங்கள் பற்றியது. ஒன்றியப் பட்டியலில் மொத்தம் 97 துறைகள் உள்ளன. இவற்றில் சட்டம் இயற்றும் அதிகாரம் கொண்டது ஒன்றிய அரசு, பாதுகாப்பு, அணுசக்தி, தேசிய நெடுஞ்சாலைகள், விமான, கப்பல் போக்குவரத்துக்கள், காப்பீட்டுக் கழகங்கள், மக்கள்தொகை, நதிகள், தொலைபேசி, பண அச்சடிப்பு இது போன்ற முக்கியமான 97 துறைகள் ஒன்றிய அரசின் அதிகாரத்தில் உள்ளன.

இது மாநில அரசுக்கு உள்ள அதிகாரங்கள் பற்றியது. ஆரம்பத்தில் மாநிலப் பட்டியலில் இருந்த துறைகள் 66. இவற்றில் கல்வியும், விளையாட்டும் பொதுப்பட்டியலுக்குக் கொண்டு செல்லப்பட்டமையால், தற்போது 64 துறைகள் மட்டுமே மாநில அரசின் அதிகாரத்திற்குள் வருகின்றன. வேளாண்மை வருமான வரி, நகராட்சி. சிறைச்சாலைகள், சுங்கக் கட்டணங்கள், கேளிக்கை வரி போன்ற 64 துறைகள் மாநிலப்பட்டியலில் உள்ளன. இத்துறைகளில் சட்டம் இயற்றும் உரிமை பெற்றவை மாநில அரசுகள் ஆகும்.

இது ஒன்றிய அரசுக்கும், மாநில அரசுகளுக்கும் உள்ள பொதுவான அதிகாரங்களைப் பற்றிப் பேசுகிறது. பொதுப் பட்டியலின் தொடக்கத்தில் 47 துறைகள் இருந்தன. கல்வியும் விளையாட்டும் தற்போது பொதுப் பட்டியலுக்குக் கொண்டு வரப்பட்டதால் தற்போது பொதுப்பட்டியலில் உள்ள துறைகள் மொத்தம் 49. காடுகள், மின்சாரம், தொழிற்சாலைகள், உணவுப் பொருட்கள், திருமணம், கல்வி, விளையாட்டு உட்பட 49 துறைகள்மீது சட்டம் இயற்றும் அதிகாரம் பெற்றவை ஒன்றிய அரசும், மாநில அரசுகளும் ஆகும்.

அரசியலமைப்பால் அங்கீகரிக்கப்பட்ட 22 மொழிகளைப் பற்றி விவரிப்பது எட்டாவது பட்டியல் ஆகும்.இதில் 2003-ம் ஆண்டு, 19வதாக மைதிலியும், 20வதாக போடோவும், 21வதாக சாந்தலியும், 22வதாக டோக்ரியும் இணைக்கப் பட்டன.


நீதிமன்றங்களின் மறுபரிசீலனைக்கு அப்பாற்பட்ட சட்டங்களைப் பற்றி விவரிப்பது, ஒன்பதாவது பட்டியலாகும். அரசியல் சட்டத்திருத்தம் -1 இன் மூலம் 1951-ம் ஆண்டு இப்பட்டியல் இணைக்கப்பட்டது. நிலக்குத்தகை, நிலவரி, ரயில்வே, தொழிற்சாலைகள் இது போன்றவற்றின் சட்டங் களும் ஆணைகளும் இதில் உள்ளன. 9-வது பட்டியலில் சேர்க்கப்பட்ட முதல் சட்டம் சமீன்தாரி ஒழிப்புச் சட்டமாகும். தமிழ்நாட்டில் 69% பிற்படுத்தப்பட்டோருக்கு இடஒதுக்கீடு வழங்கப்படும் மசோதா 1993-ல் 85-வது சட்டத்திருத்தத்தால் நிறைவேற்றப்பட்டு இப்பட்டியலில் வைக்கப்பட்டுள்ளன.

கட்சித்தாவல் தடைச் சட்டம் பற்றி விவரிப்பது பத்தாவது பட்டியலாகும். 1985-ம் ஆண்டு 52-வது சட்டத் திருத்தத்தின் மூலமாக இப்பட்டியல் அரசியலமைப்பில் இணைக்கப்பட்டது. இச்சட்டப்படி நாடாளுமன்ற, சட்டமன்ற உறுப்பினர் தாய்க்கட்சியை விட்டு விலகி புதிய கட்சியில் சேர்ந்தாலோ, புதிய கட்சியை உருவாக்கினாலோ அவரது உறுப்பினர் பதவியை இழக்க நேரிடும். மூன்றில் ஒரு பங்கு கட்சியினர் தாய்கட்சியை விட்டு விலகினால் அச்சமயம் பதவி பறிபோகாது. அது கட்சிப்பிளவு எனக் கருதப்படும்.

பஞ்சாயத்து மற்றும் ஊராட்சி நிறுவனங்களுக்கு வழங்கப்பட்டுள்ள சுயாட்சி அதிகாரம் பற்றி பதினோராவது பட்டியல் விளக்குகிறது. 1992-ம் ஆண்டு, 73-வது சட்டத் திருத்தத்தின்படி, 29 துறைகளில் பஞ்சாயத்து அமைப்புகளுக்கு அதிகாரம் வழங்கப்பட்டுள்ளது.

இது நகர்பாலிகா மற்றும் நகரப்பஞ்சாயத்துகளுக்கு வழங்கப்பட்டுள்ள சுய அதிகாரம் தொடர்பானது பனிரெண்டாவது பட்டியலாகும். 1992-ல் 74 சட்டத்திருத்தத்தின்படி, இது அர சியலமைப்பில் சேர்க்கப்பட்டது. நகரப் பஞ்சாயத்துக்கள் 18 துறைகளில் பெற்றுள்ள அதிகாரங்கள் பற்றி இப்பட்டியலில் விளக்கப்பட்டுள்ளன. எதிர்த்து வழக்கு போடுவதையும் இது தடை செய்தது.


</doc>
<doc id="114793" url="https://ta.wikipedia.org/wiki?curid=114793" title="செதிலிறகுப் பூங்குயில்">
செதிலிறகுப் பூங்குயில்

செதிலிறகுப் பூங்குயில் (Phaenicophaeus cumingi) என்பது குயிற் குடும்பத்தில் பூங்குயில் பேரினத்தில் உள்ள ஒரு பறவையாகும். சாம்பல் நிறத்திலமைந்த இதன் தலை தனித்துவமான செதிலமைப்பைக் கொண்டிருக்கும். இதன் நெஞ்சுப் பகுதி பழுப்பு நிறத்திலும் கழுத்து வெண்மையாயும் இருக்கும்.

இது பிலிப்பீன்சுக்குத் தனிச் சிறப்பான இனமாகும்.



</doc>
<doc id="114794" url="https://ta.wikipedia.org/wiki?curid=114794" title="கொண்டைப் பூங்குயில்">
கொண்டைப் பூங்குயில்

கொண்டைப் பூங்குயில் (Phaenicophaeus superciliosus) என்பது குயிற் குடும்பத்தில் பூங்குயில் பேரினத்தில் உள்ள ஒரு பறவையாகும். இது தனித்துவமான கரடான செந்நிறக் கொண்டையைக் கொண்டிருக்கும்.

கொண்டைப் பூங்குயில் பிலிப்பீன்சுக்குத் தனிச் சிறப்பான இனமாகும். இதன் இயற்கை வாழிடம் துணை அயன மண்டல மற்றும் அயன மண்டல ஈரலிப்பான தாழ்நிலக் காடுகளாகும்.



</doc>
<doc id="114795" url="https://ta.wikipedia.org/wiki?curid=114795" title="வயிற்று வலி">
வயிற்று வலி

வயிற்று வலி (Abdominal pain அல்லது stomach ache) தற்காலிக நோய்கள் அல்லது கடுமையான நோய்களுடைய அறிகுறியாக இருக்கலாம். பல நோய்கள் இந்த அறிகுறியைக் கொண்டிருப்பதால் எந்தக் காரணத்தால் வயிற்றுவலி உண்டானது என்பதைக் கண்டுபிடிப்பது மிகவும் சிக்கலானதாகும். இது மிகவும் பொதுவான நோயாகும். பெரும்பாலான நேரங்களில் இது அபாயமில்லாததும் தானே சரியாகிவிடக் கூடியதுமானது. இருப்பினும் சில கடுமையான நோய்களுக்கு இது அறிகுறியாக அமையும்போது உடனடி மருத்துவம் தேவைப்படும்.


</doc>
<doc id="114818" url="https://ta.wikipedia.org/wiki?curid=114818" title="ஒற்றப்பாலம்">
ஒற்றப்பாலம்

ஒட்டப்பாலம் பாலக்காடு மாவட்டத்தில் உள்ள ஓர் ஊர். ஒட்டப்பாலம் வட்டத்தின் தலைநகரும் இதுவே. இவ்வூர் பாரதப்புழா ஆற்றின் கரையில் அமைந்துள்ளது. சோரனூர்-பாலக்காடு இருப்புப்பாதை இவ்வூரின் வழியாகச் செல்கிறது. மலையாளமே இங்கு பேசப்படும் முதன்மையான மொழி.



</doc>
<doc id="114833" url="https://ta.wikipedia.org/wiki?curid=114833" title="கோமட்சு லிமிடெட்">
கோமட்சு லிமிடெட்

கோமட்சு லிமிடெட் (Komatsu Limited, 株式会社小松製作所) அல்லது கோமட்சு கட்டுமானம், சுரங்கம், படைத்துறைக் கருவிகள், அச்சு இயந்திரங்கள், மற்றும் வெப்ப மின்னோட்ட ஜெனரேட்டர்கள் போன்ற தொழில்துறை கருவிகள் உற்பத்தி செய்யும் ஒரு பன்னாட்டு நிறுவனம். இதன் தலைமையகம் ஜப்பானில் உள்ள டோக்கியோவில் மினட்டோவை என்னும் இடத்தில் உள்ளது. கோமட்சு உலகின் இரண்டாவது பெரிய கட்டுமான கருவிகள் மற்றும் சுரங்க இயந்திரங்கள் உற்பத்தி செய்யும் நிறுவனம்.


</doc>
<doc id="114834" url="https://ta.wikipedia.org/wiki?curid=114834" title="நிப்பான் ஆயுள் காப்பீட்டு நிறுவனம்">
நிப்பான் ஆயுள் காப்பீட்டு நிறுவனம்

நிப்பான் ஆயுள் காப்பீட்டு நிறுவனம் (Nippon Life Insurance Company, 日本生命保険相互会社) இரண்டாவது மிகப்பெரிய சப்பானிய ஆயுள் காப்பீட்டு நிறுவனம். நிப்பான் லைப் அசூரன்சு கம்பெனி (Nippon Life Assurance Co., Inc) என இது 1889 ஆம் ஆண்டு நிறுவப்பட்டது. முதன்முதலாக 1898 இல் பங்கு இலாபம் பகிர்ந்தளித்தது.





</doc>
<doc id="114836" url="https://ta.wikipedia.org/wiki?curid=114836" title="ஹிரோஷிமா எலக்ட்ரிக் ரயில்வே">
ஹிரோஷிமா எலக்ட்ரிக் ரயில்வே

ஹிரோஷிமா எலக்ட்ரிக் ரயில்வே கம்பெனி லிமிடெட் ("Hiroshima Electric Railway Co., Ltd", 広島電鉄株式会社) ஜூன் 18, 1910 ல் நிறுவப்பட்ட ஒரு ஜப்பானியப் போக்குவரத்து நிறுவனம். ஹிரோஷிமா நகரம் மற்றும் அதன் சுற்றுப்புறங்களில் சுற்றி அமிழ் தண்டூர்திகள் மற்றும் பேருந்துகளை இந்நிறுவனம் இயக்குகிறது.


</doc>
<doc id="114845" url="https://ta.wikipedia.org/wiki?curid=114845" title="மண்டூர் கந்தசுவாமி கோயில்">
மண்டூர் கந்தசுவாமி கோயில்

மண்டூர் கந்தசுவாமி கோயில் இலங்கையின் கிழக்கு மாகாணத்தில் மட்டக்களப்பு நகரின் தெற்கே சுமார் 20 மைல்கள் தூரத்தில் மண்டூர் கிராமத்தில் மட்டக்களப்பு நீர்ப்பரப்பை ஒட்டி அமைந்துள்ள ஒரு தொன்மை வாய்ந்த முருகன் கோவில். இது "தில்லை மண்டூர்" அல்லது "சின்னக் கதிர்காமம்" என்றும் சிறப்பாக அழைக்கப்படுகிறது.

கதிர்காமம், மற்றும் மண்டூர் ஆலயங்கள் கந்தன் படை­யெ­டுப்­புடன் சம்­பந்­தப்­பட்­டவை என்று கொள்­ளப்­ப­டு­கின்­றன. கந்தன் படை­யெ­டுப்பு இராமாயணப் போருக்கு முற்­பட்­டது எனவும் இது கி.மு. 1800 க்கு முற்­பட்­டது எனவும் கொள்­ளப்­ப­டு­கின்­றது. சூர­பத்­மனை சங்­காரம் செய்த வேலா­னது உக்­கிரம் தாங்க முடி­யாமல் கடலில் மூழ்கி மூன்று கிளையானது என்றும் அதில் ஒரு கிளையே மண்­டூரில் தில்லை மரத்தில் பதிந்து திருத்­த­ல­மா­னது என்றும் மட்­டக்­க­ளப்பு தமி­ழகம், மட்டக்களப்பு மான்மியம் ஆகிய நூல்கள் கூறு­கின்­றன.

இக்கோவில் 1215-1248 காலப்பகுதியில் கட்டப்பட்டது. கோவில் அமைப்பு கதிர்காமம் போன்று அமைந்துள்ளது. வெளி முற்றத்தில் இரண்டு சிறிய கோயில்கள் உள்ளன. ஒன்று தெய்வயானைக்கும் மற்றையது வள்ளிக்கும் ஆகும். பிள்ளையார், மற்றும் நாகதம்பிரானுக்கும் கோயில்கள் உள்ளன. 

இங்குள்ள வழிபாட்டு முறைகள் பண்டைய மற்றும் கதிர்காமத்தை ஒத்து உள்ளன.

கதிர்­கா­மத்தில் திரு­வி­ழாவின் போது புறப்­படும் சுவா­மியின் வீதி­யுலா வள்­ளி­ அம்பாள் ஆலய முன்­றலைச் சென்­ற­டையும். பின்னர் யானையின் மீதுள்ள பேழையுள் இருக்கும் ஒரு பொருளை பூசகர் (கப்புறாளை) வள்­ளி­யம்பாள் ஆல­யத்­திலும் மறைவாக எடுத்துச் செல்வார். பூசை முடிந்­ததும் மீண்டும் மறை­வாக கொண்டு வந்து பேழையுள் வைத்­ததும் ஊர்­வலம் தொடரும். தீர்த்­தத்தின் போதும் இப்பொருளே தீர்த்­த­மாட மாணிக்க கங்கையுள் கொண்டு செல்­லப்­ப­டு­கின்­றது. இதே நடைமுறை மண்­டூ­ரிலும் பின்­பற்றப் படு­கின்­றது. இங்கு யானைக்குப் பதிலாக புட்பக விமானம் எனப்­படும் தேரினுள் வைத்தே அப்பொருள் கொண்டு செல்­லப்­ப­டு­கின்­றது. மண்டூர் முருகன் ஆல­யத்தில் இருந்து புறப்­படும் சுவா­மியின் வீதி­யுலா வள்­ளி­யம்பாள் ஆலய முன்­றலை அடைந்­ததும் புட்பக விமானம் அங்­குள்ள மேடையில் வைக்­கப்­படும். கப்­பு­கனார் (பூசகர்) அதனுள் இருக்கும் பொருளை மறை­வாக வள்­ளி­யம்பாள் ஆல­யத்­தினுள் எடுத்துச் சென்று பூசை செய்த பின்னர் மீண்டும் கொண்டு வந்து வைப்பார்.

தீர்த்­தத்தின் போது புட்பக விமானம் ஆல­யத்­தி­லி­ருந்து புறப்­பட்டு மட்டக்களப்பு வாவிக்­ க­ரையில் உள்ள சபா மண்­ட­பத்தை சென்­ற­டையும். கப்­பு­கனார் அதனுள் இருக்கும் பொருளை மட்­டக்­க­ளப்பு வாவியில் சீலையால் மறைக்­கப்­பட்­டி­ருக்கும் பந்தருள் எடுத்துச் சென்று தீர்த்தம் ஆடுவார்.

மண்­டூரில் பண்­டைய காலத்தில் கதிர்­காமம் போன்று தீ மிதிப்பும் இடம்­பெற்­றுள்­ளது. முத­லியார் எஸ். ஓ. கன­க­ரெத்­தினம் மட்­டக்­க­ளப்பு பற்றி ஆங்கிலத்தில் எழுதி வெளியிட்ட நூலில் குறிப்­பி­டப்­பட்­டுள்­ளது. திரு­வி­ழாவை ஆரம்­பிப்­ப­தற்­கான முதல் நிகழ்­வாக மாலையில் வீதி­யுலா வரும் பாதை­களில் சாட்­டை­யடி வீரர்கள் சாட்டை அடிப்பார். வெளிச்சம் இல்­லாத காலத்தில் காட்­டினுள் ஆலயம் இருந்­த­போது அரு­கி­லுள்ள மிரு­கங்­களை கலைப்­ப­தற்­காக சாட்டை அடிக்­கப்­பட்­டது. திருவிழாவின் போது மாலையில் ஆல­யத்தைச் சுற்றி சங்கு ஊதி சேகண்டி அடிப்­பது வழக்­க­மாகும். கம்­பி­களில் சீலையைச் சுற்றி தேங்காய் எண்­ணெயில் நனைத்து இங்கு இன்றும் ஒளியூட்டப்படுகின்றது.


</doc>
<doc id="114848" url="https://ta.wikipedia.org/wiki?curid=114848" title="நல்லந்துவனார்">
நல்லந்துவனார்

நல்லந்துவனார் சங்ககாலப் புலவர்களில் ஒருவர். அந்துவன் என்னும் பெயரைக்கொண்டு இவர் சேரர் குடியைச் சேர்ந்தவர் எனக் கொள்ளலாம்.

இவர் பாடியனவாக 39 பாடல்கள் உள்ளன. அவை:

அகநானூறு 43 – பாடல் 1
கலித்தொகை, நெய்தல்-கலி, - பாடல் 33
நற்றிணை 88 –பாடல் 1
பரிபாடல் 6 வையை, 8 செவ்வேள், 11 வையை, 20 வையை, - பாடல் 4 

இவர் செவ்வேள்மீது பாடிய பரிபாடலை மதுரை மருதன் இளநாகன் என்னும் புலவர் “அந்துவன் பாடிய சந்துகெழு நெடுவரை” என்று குறிப்பிட்டுப் பாராட்டியுள்ளார். (அகநானூறு 59)

இவரது பாடலில் சொல்லப்பட்ட சொல்-விளக்கங்கள் இன்று பலராலும் எடுத்தாளப்படுகின்றன. தொல்காப்பியம், திருக்குறள், சிலப்பதிகாரம் போன்ற நூல்களில் உள்ள பொருள்-சொற்றொடர்கள் வியப்பைத் தருகின்றன. அசுணமா, மகன்றில் ஆகிய விலங்குகளுக்கு இவரது பாடல்கள் விளக்கமாக அமைந்துள்ளன. இவர் கூறும் மெய்யுரைகள் ஆழமானவை. பழக்கவழக்கங்கள் தமிழரின் பண்பாட்டைக் காட்டும் வரலாற்றுச் சுவடுகள். உவமைகள் புதுமையானவை. சேரரின் கால்வழியைச் சேர்ந்த இவர் பாண்டியனைப் புகழும் பாங்கு இவரது நடுவுநிலைமைப் பண்புக்கு எடுத்துக்காட்டு. புராணச் செய்திகளின் புலியாக இவர் விளங்குகிறார்.

சொல் விளக்கம்

தொல்காப்பியம் 
திருக்குறள்
சிலப்பதிகாரம் 
நன்னெறி
உலகியல்
மெய்யுணர்வு
உவமை
வேதம்
வாழ்வியல்
சத்தியம் செய்யும் பழக்கம்
பொங்கல் திருநாள் நினைவு
புராணக் கதை
அரசியல்
அசுணமா விலங்கு -இசைக்கு மயங்கும் உயிரினம்
மகன்றில் விலங்கு - dolphin போன்ற நீர்வாழ் உயிரினம்
பொறியியல்
தமிழ்ச்சங்கம்
தமிழ்


</doc>
<doc id="114851" url="https://ta.wikipedia.org/wiki?curid=114851" title="தசைவளக்கேடு">
தசைவளக்கேடு

தசை வளக்கேடு / தசையழிவு / தசை அழிவு (Muscular Dystrophy) என்பது உடலை அசைக்க உதவும் தசைகளை பலவீனமடையச் செய்யும், சந்ததிகளூடாக கடத்தப்படக்கூடிய பல தசை நோய்களை உள்ளடக்கி கூட்டாக குறிக்கும் ஒரு சொல்லாகும். இவ்வகையான நோய்களில் எலும்புத்தசை பலவீனம், தசை புரதங்களில் குறைபாடுகள் காணப்பட்டு, அவை தீவிரமடையும்போது தசைக் கலங்களும், தசை இழையங்களும் இறப்புக்குள்ளாகும். Duchenne, Becker, Limb girdle, Congenital, Facioscapulohumeral, Myotonic, Oculopharyngeal, Distal, Emery-Dreifuss ஆகிய 9 நோய்கள் தசை வளக்கேட்டு நோய்களாக பாகுபடுத்தப்பட்டிருப்பினும் நூற்றுக்கு மேற்பட்ட நோய்கள் இவ்வகையான தசை வளக்கேட்டை ஒத்திருக்கின்றன. இதனால் இதயம், இரையகக்குடல் (gastrointestinal), நரம்புத் தொகுதி, அகச்சுரப்பிகள், தோல், கண்கள், மூளை போன்றவற்றிலும் குறைபாடுகள் ஏற்படும். இதனால் மனநிலை மாற்றங்கள் (mood swings), கற்றலில் சிக்கல்களும் தோன்றலாம்.

1860 ஆம் ஆண்டுகளில், வலுவின்மை காரணமாகவும், நடக்கும் திறனை இழந்தும், மற்றும் இளம் வயதிலே இறந்து போகும் சிறுவர்களைப் பற்றிய செய்திகள் மருத்துவ நாளேடுகளில் வந்த வண்ணம் இருந்தன. தொடர்ந்து வந்த பத்தாண்டுகளில், பிரான்சு நாட்டைச் சார்ந்த நரம்பியல் நிபுணரான குய்லாவ்மே டக்சென்னி என்பவர் 13 சிறுவர்களைக் கொண்டு பொதுவான, தீவிரமான இந்த நோயின் பல்வேறு தோற்றத்தினை விளக்கினார். அதனால் தற்போது அந்த நோயானது டக்சென்னி தசைவளக்கேடு என்று அவருடைய பெயரிலேயே அழைக்கப்படுகின்றது. அந்த நோயானது பல்வேறு வடிவங்களைக் கொண்டிருக்கிறது என்பதற்கு டக்சென்னியின் விளக்கங்கள் மிகப்பெரிய சான்றாக அமைந்தன என்பதுடன், அந்நோய் அனைத்து தரப்பு வயதிலான ஆண்களை பாதித்தது
இந்த நோய்க்கு இதுவரை மருந்துகள் கண்டுபிடிக்கப்படவில்லை. உடலை படிப்படியாக ஊனமாக்கி, உயிரைக் குடிக்கும் இந்த நோய், பெரும்பாலும் ஆண் குழந்தைகளை மட்டுமே தாக்கக் கூடியது. இந்தக் கொடிய நோயால் பாதிக்கப்பட்டவர்கள், 20 முதல் 30 வயதுக்குள் பெரும்பாலும் உயிரிழக்க நேரிடுகிறது. இந்த நோயின் வீரியத்தை குறைந்தது 5 வயதுக்கு மேல்தான் உணரமுடியும்.

இந்தத் தன்மைகள் அனைத்தும் மரபினை அடிப்படையாகக் கொண்டவை என்பதுடன், பல்வேறு தசைவளக்கேடுகள் அனைத்தும் வெவ்வேறு மரபியல் மாதிரிகளை அடிப்படையாகக் கொண்டுள்ளன. நன்கறிந்த வகையான, டக்சென்னி தசைவளக்கேடு (டிஎம்டி) எக்ஸ் தொடர்பிலான மரபியல் மாதிரியைச் சார்ந்தது, இதன் அர்த்தம் யாதெனில் இந்நோய்க்கு காரணமான மரபணு மொத்தமுள்ள இரண்டு பாலியல் நிறமிகளில் எக்ஸ் என்ற நிறமியில் காணப்படுகிறது, ஆகவே இந்நோயானது பாலியல் தொடர்பை அடிப்படையாகக் கொண்டதாகவும் கருத இயலும். ஆண்களின் (ஒரே ஒரு எக்ஸ் நிறமியை மட்டும் உடையவர்கள்), ஒவ்வொரு உயிரணுவிலும் உள்ள மரபணுக்களின் இரண்டில் ஒரு மாதிரியே இந்நோயை உருவாக்க காரணமாகிறது. பெண்களில் (இரண்டு எக்ஸ் நிறமிகளை உடையவர்கள்), ஒவ்வொரு உயிரணுவிலும் உள்ள மரபணுக்களின் இரண்டு மாதிரிகளும் இந்நோயை உருவாக்க காரணமாகிறது. விதிவிலக்காகவும், சில சமயங்களில் X தொழிற்படாத்தன்மை ஈடுசெய்வதிலும் ஏற்படும். மொத்தத்தில் ஆண்கள் மிகவும் பாதிக்கப்படுகின்றனர்.

சில அறிகுறிகள், மருத்துவப் பரிசோதனைகள் மூலம்தான், இந்நோயைப் பற்றி அறியமுடியும் எனத் தெரிவிக்கும் மேலைநாட்டு மருத்துவர்கள் மற்றும் மரபணு ஆராய்ச்சியாளர்கள், இந்நோய்க்கான மருந்தைக் கண்டறியும் ஆராய்ச்சியில் தீவிரமாக ஈடுபட்டுள்ளனர்.

இந்நோயின் முக்கிய அறிகுறிகள் பின்வருமாறு:
இந்த நோயை அறுதியிடுவதற்கு முன்பாக மேற்கூறிய சில அறிகுறிகள் தென்படலாம் அல்லது தென்படாமலும் போகலாம். தசைவளக்கேட்டின் சில பிரிவுகள் இதயத்தை பாதிக்க வாய்ப்புள்ளது என்பதுடன், இதயத் தசைநோய் அல்லது குருதி ஊட்டக்குறை போன்றவற்றை ஏற்படுத்துவதற்குக் காரணமாக அமைகிறது.

தசை உயிரகச்செதுக்கு மற்றும் அதிகப்படுத்தப்பட்ட creatine kinase (CK) ஆகியவற்றின் முடிவுகளின் அடிப்படையில் தசைவளக்கேடு நோய் கண்டறியப்படுகிறது. சில நேரங்களில், டி.என்.ஏ இரத்தப் பரிசோதனையை மேற்கொள்வது அவசியமாகிறது.

உடற் பரிசோதனை மற்றும் நோயாளியின் மருத்துவ விவரம் உள்ளிட்டவை தசைவளக்கேட்டின் வகையைக் கண்டறிய மருத்துவருக்கு உதவியாக இருக்கும். குறிப்பிட்ட தசைக் குழுக்கள் பல்வேறு வகையான தசைவளக்கேட்டினால் பாதிக்கப்படுகிறது.

கொழுப்பு மற்றும் தசையைப் பெரிதாக்கும் திசுக்களின் உருவாக்கத்திற்கு குறிப்பிட்ட வகையான தசைவளக்கேடு காரணமாக இருப்பதால், அடிக்கடி ஏற்படும் அதிகப்படியான தசை இழப்பைத் (திசு அழிவுறுதல்) தடுப்பது அவசியமாகிறது. இதுவே கெண்டைக் கால் தசை அதிகரிப்பு என்றழைக்கப்படுகிறது.

தசைவளக்கேடு பிரச்சினையுள்ள மக்களை இனம் கண்டறிவது நோயின் தீவிரத்தைப் பொறுத்து மாறுபடுகிறது. தசைக் குறைபாடுகள், செயல்பட இயலாமை மற்றும் நடக்க இயலாமை போன்ற பல்வேறு குறைபாடுகளை தசைவளக்கேடு ஏற்படுத்தி வரும் நிலையில், குறிப்பிட்ட தசைவளக்கேட்டு வகைகள் நோயின் தீவிரத்தை அதிகப்படுத்துவதில்லை. தசைவளக்கேடு காரணமாக சில குழந்தைகள் சிறு வயதிலேயே இறந்துவிடுகின்றன, இருப்பினும் பெரும்பாலான குழந்தைகள் பலவீனத்துடன் வாலிபப் பருவம் வரை உயிருடன் இருக்கின்றன. தசைகளின் பாதி்ப்பு சூழ்நிலைக்கேற்றார் போல மாறுபடும், இருப்பினும் இடுப்பெலும்பு, தோள், முகம் அல்லது வேறு இடங்களில் அந்நோயின் பாதிப்பு பெருமளவில் காணப்படுகிறது. தசைவளக்கேடு வயது வந்தோரை பாதிக்கும், இருப்பினும் அந்நோயின் பல்வேறு செயல்பாடுகள் குழந்தைப் பருவத்திற்கு முன்பாகவே பாதிப்பை ஏற்படுத்தும் திறன் கொண்டவை.
தசைவளக்கேட்டை குணப்படுத்தும் சிகிச்சை முறை எதுவும் இல்லை. செயலற்ற தன்மை (படுக்கை ஓய்வு மற்றும் நீண்ட காலமாக உட்கார்ந்து கொண்டிருத்தல்) அந்நோயை மேலும் தீவிரப்படுத்த வாய்ப்புள்ளது. நலமீட்பு உடற்பயிற்சி ஊட்ட உணவு சிகிச்சை, தொழில்வழி சிகிச்சை, இயல்பான அணுகுமுறை, பேச்சு பிறழ்வு சிகிச்சை மற்றும் எலும்பியல் சம்பந்தமான உபகரணங்கள் ("உதாரணமாக" , சக்கர நாற்காலி, நிற்க உதவும் சட்டங்கள்) ஆகியவை இந்நோயைத் தீர்க்க உதவியாக இருக்கும்.

தசைவளக்கேட்டை குணப்படுத்துவதற்கான குறிப்பிட்ட சிகிச்சை முறை என்று எதுவும் இல்லை. நலமீட்பு உடற்பயிற்சி ஊட்ட உணவு சிகிச்சை முறையானது சுருக்கங்களைத் தடுக்கவும் மற்றும் தசை இறுக்கத்தைப் பராமரிப்பதற்கும் பயன்படுகிறது, மேலும் நேர்த்தியான (எலும்பியல் உபகரணங்களின் ஆதரவு) மற்றும் சரிசெய்யப்பட்ட எலும்பியல் அறுவைச் சிகிச்சை உள்ளிட்டவை நோயாளிகளின் வாழ்க்கைத் தரத்தை மேம்படுத்துவதற்குத் தேவைப்படுகின்றன.

Emery-Dreifuss, myotonic ஆகிய தசைவளக்கேடு வகைகளுக்கு செயற்கை இதயமுடுக்கி தேவைப்படலாம். Myotonic தசைவளக்கேட்டில் கடினமான தசைச்சுருக்கத்தத் தொடர்ந்து, தாமதமாக தசை தளர்வு வரும் நிலையைக் குறிக்கும் myotonia வுக்கான சிகிச்சையாக quinine, phenytoin, mexiletine போன்றன பயன்படுத்தப்படும். ஆனால் நீண்டகால சிகிச்சை எதுவும் அறியப்பட்டிருக்கவில்லை.

எம்டியுடன் உள்ள ஒருவர் தினந்தோறும் மேற்கொள்ளும் செயல்பாடுகளுக்கு (தானே உண்பது, தன்னைத் தானே காத்துக்கொள்ளுதல் மற்றும் பல) தொழில்வழி சிகிச்சை முறை உதவியளிக்கிறது என்பதுடன், ஓய்வு நேரத்தின்போதான நடவடிக்கைகளுக்கும் உதவி புரிகிறது. இந்த முறையானது உபகரணங்கள் அல்லது ஆற்றல் பாதுகாப்புத் தொழில்நுட்பம் ஆகியவற்றைப் பயன்படுத்தி நிறைவேற்றப்படுகிறது. வீட்டிலோ அல்லது அலுவலகங்களிலோ ஒருவரின் செயல்பாடுகள் மற்றும் அணுகும் தன்மையை உயர்த்துவதற்கு, தொழில்வழி சிகிச்சை முறை சூழ்நிலைக்கு ஏற்றாற்போல பயன்படுத்திக் கொள்ளப்படுகிறது. தொழில்வழி சிகிச்சை முறை வல்லுநர்கள் தசைவளக்கேட்டில் ஏற்படக்கூடிய உளவியல் மாற்றங்களையும், புலன் உணர்வில் ஏற்படும் வீழ்ச்சியையும் கவனிப்பதுடன், இந்நோயுள்ளவர்களின் குடும்பத்துக்குத் தேவையான அறிவையும், ஆதரவையும் வழங்குவர்.

அமெரி்க்காவிலுள்ள National Institute of Neurological Disorders and Stroke (NINDS), National Institute of Arthritis and Musculoskeletal and Skin Diseases (NIAMS), National Institute of Child Health and Human Development (NICHD) ஆகிய நிதியளிக்கும் மூன்று அமைப்புகள் கூட்டாக இணைந்து தசைவளக்கேட்டில் கவனம் செலுத்தி வருகின்றன.

1966 ஆம் ஆண்டில், தசைவளக்கேடு அமைப்பு ஆண்டுதோறும் Jerry Lewis MDA Telethon என்ற நிகழ்ச்சியை நடத்தத் தொடங்கியது என்பதுடன், அந்நிகழ்ச்சியானது மற்ற அனைத்து நிகழ்ச்சிகளைக் காட்டிலும் குறிப்பிடத் தகுந்த முறையில் தசைவளக்கேடு குறித்த விழிப்புணர்வை ஏற்படுத்தி வந்தது.

2001 ஆம் ஆண்டு டிசம்பர் 18 ஆம் தேதி, பல்வேறு வகையான தசைநார்த் தேய்வைக் குறித்த ஆராய்ச்சியை மேற்கொள்வதற்காக, MD Care Act சட்டத்தின் கீழ், பொது நலச் சேவை சட்டம் திருத்தம் செய்யப்பட்டது. முரண்பாடற்ற ஆய்வு உத்திகளின் மூலம் தசைvaLakkeedu ஆராய்ச்சியின் செயல்பாடுகளைக் கண்காணிக்கும் வகையில், இந்தச் சட்டம் தசைவளக்கேடு ஒருங்கிணைப்பு அமைப்பை உருவாக்கியது.

பெக்கர் தசைவளக்கேடு (Becker Muscular Dystrophy), டக்சென்னி தசைவளக்கேட்டை (Duchenne Muscular Dystrophy) விடவும் குறைந்த தீவிரத்தன்மை கொண்டதாகும். இது உருவாகக் காரணம் துண்டிக்கப்பட்ட, பகுதியான தொழிற்பாட்டைக் கொண்ட தசையிலுள்ள டிஸ்ரொப்பின் என்னும் புரதத்தின் உருவாக்கமாகும். இந்நோய்யானது பொதுவாக வயதானவர்களுக்கே ஏற்படும்.

தசை வலுவிழந்து காணப்படுதல் மற்றும் மூட்டு அங்கவீனம், நோய் மெதுவாகப் பரவுதல், குறைந்த காலமே வாழ்வது உள்ளிட்டவை பிறவி தசைவளக்கேட்டின் பொதுவான அறிகுறிகளாகும்.

பிறவி தசைவளக்கேடானது பல நோய்களுடன் கூடிய குறிப்பிட்ட அறிகுறிகளை உள்ளடக்கியது. தசைவளக்கேடானது சாதாரணமாகவோ அல்லது கடுமையாகவோ இருக்கலாம். இப்பிரச்சினையை மூட்டு இயக்கு தசைக்கு பரவாமல் கட்டுப்படுத்த வேண்டும், இல்லையெனில் தசைவளக்கேடானது இருமடங்காகும் பட்சத்தில் அது மூளை மற்றும் மற்ற உடல் உறுப்புக்களை பாதிக்க நேரிடலாம். புரதக் குறைபாடே பல்வேறு வடிவத்திலான பிறவி தசைவளக்கேட்டை உருவாக்கக் காரணமாகும், மேலும் அப்புரதங்கள் டிஸ்ட்ரோபின்-கிளைகோபுரோட்டீன் கட்டமைப்பின் தொடர்பைக் கொண்டுள்ளதுடன், தசை உயிரணுக்கள் மற்றும் அதைச் சுற்றியுள்ள இழையக் கட்டமைப்பு ஆகியவற்றிற்கு இடையை தொடர்பை ஏற்படுத்துகின்றது. சில வடிவத்திலான பிறவி தசைவளக்கேடானது மூளையின் வழவழப்பான பகுதி மற்றும் நீர் கபாளம் உள்ளிட்ட இடங்களில் பாதிப்பை ஏற்படுத்தி இயல்பற்ற மூளை வளர்ச்சிக்குக் காரணமாகிறது.

டக்சென்னி தசைவளக்கேடானது (டிஎம்டி) பொதுவாக குழந்தைப் பருவத்தில் ஏற்படும் தசைவளக்கேடு என்பதுடன், குழந்தை நடக்கத் தொடங்கியவுடன் இதன் அறிகுறிகள் தென்படத் தொடங்கிவிடும். இந்நோயால் பாதிக்கப்பட்டவர்கள் 10 முதல் 12 வயதிற்குள்ளாகவே சக்கர நாற்காலியைப் பயன்படுத்தத் தொடங்குகின்றனர் என்பதுடன், 30 வயதிற்கு முன்பாகவே இறந்துவிடுகின்றனர். இருந்தபோதும் டக்சென்னி தசைவளக்கேடு குறைபாடுடைய சில நோயாளிகள் தற்போது 40 வயது அல்லது அதைக் கடந்தும் வாழ்கின்றனர். 1990 ஆம் ஆண்டுகளுக்கு முன்பாக, டிஸ்டிரோபின் புரதத்திற்கான மரபணு இல்லாமலிருப்பதே இந்நோய்க்கு காரணம் என்று ஆய்வாளர்கள் கண்டறிந்தனர். இந்த மரபணு எக்ஸ் நிறமியில் காணப்படுவதிலிருந்து, இந்நோய் ஆண் மற்றும் பெண் ஆகிய இருவரையும் தாக்குகிறது, அத்துடன் அவர்கள் இந்நோய் தாக்குதலின் காரணமாக மேலோட்டமான அறிகுறிகளைக் கொண்டுள்ளனர். தொடர்ச்சியற்ற மாற்றங்கள் அடிக்கடி ஏற்படுகின்ற காரணத்தினால், மூன்றில் ஒரு நோயாளி மரபணுவில் இந்நோய் பாதிப்புக்கு ஆளாகிறார். எஞ்சியுள்ள இரண்டு நோயாளிகள் தங்கள் பெற்றோரிடமிருந்து இந்நோய்க்கான மரபணுவைப் பெறுகின்றனர்.
டிஸ்டிரோபின் என்பது பல்வேறு புரத ஆக்கக்கூறுகளுடன் இணைந்துள்ள சிக்கலான கட்டமைப்பின் ஒரு பகுதியாகும். "டிஸ்டிரோபின்-கிளைகோபுரோட்டீன் அமைப்பு" எலும்புக்கூட்டினுள் காணப்படும் தசை உயிரணுவிற்கு ஆதாரத்தை வழங்குகிறது என்பதுடன், உயிரணுவின் வெளி்ப்புற சவ்வின் வழியாக ஒவ்வொரு உயிரணுவைச் சுற்றியுள்ள திசு கட்டமைப்பிற்கும் ஆதாரத்தை வழங்குகிறது. திசு கட்டமைப்பில் ஏற்படும் குறைபாடுகளின் காரணமாக உருவாகும் தசைச் சுருக்கமானது, தசை உயிரணுவின் வெளிப்புறச் சவ்வில் பிளவுகளை ஏற்படுத்துவதற்கும், தசை வலுவிழப்பு மற்றும் தசைவளக்கேடு போன்றவற்றை ஏற்படுத்துவதற்கும் காரணமாக அமைகிறது.

சேய்மை தசைவளக்கேடானது பொதுவாக 20 முதல் 60 வயது வரையிலுள்ள மக்களுக்கு ஏற்படும் நோயாகும், மேலும் கைகள், முன்னங்கைகள் மற்றும் பின்னங்கால்களின் தசைகள் வலுவிழந்தும், சீர்கேடு அடைந்தும் காணப்படுவது, மற்றும் உயிருக்கு அச்சுறுத்தல் இல்லாத மெதுவான பாதிப்பு போன்றவை இதன் அறிகுறிகளாகும்.

மியோசி தசைநலிவு என்பது சேய்மை தசைவளக்கேட்டு நோய்களுள் ஒன்று என்பதுடன், கொண்டைக்கால் தசை நலிவிற்கு இதுவே காரணமாகிறது, மேலும் இணையுறுப்பு வளைய தசைவளக்கேட்டுக்குக் காரணமான மரபணுவே இந்நோயை ஏற்படுத்துவதற்குக் காரணமாகும்.

எமெரி-டிரெய்பஸ் தசைவளக்கேடு பொதுவாக குழந்தைப்பருவம் மற்றும் வாலிபப் பருவத்திற்கு முன்பான வயதுடையவர்களுக்கு வரும் நோயாகும். வலுவின்மை மற்றும் தசைவளக்கேடு, மூட்டுத் தசைகளில் தொடங்கி இடுப்பெலும்பு தசை வரையில் ஏற்படும் சுருக்கங்கள் உள்ளிட்டவை இதன் அறிகுறிகளாகும். பெரும்பாலான நோயாளிகள் இதய சம்பந்தமான குறைபாடுகளால் பாதிக்கப்படுகின்றனர், மேலும் நோயாளிகளின் குருதி ஊட்டக்குறை சரிசெய்யப்படாமல் விடப்படும் பட்சத்தில் அவர்கள் பக்கவாதம் மற்றும் திடீர் இறப்புக்கு ஆளாகின்றனர். 
எக்ஸ்-தொடர்பிலான வடிவம், இயல்பு நிறமியின் ஆதிக்கத்திலான வடிவம் மற்றும் இயல்பு நிறமி ஒடுக்க வடிவம் உள்ளிட்ட மூன்று வடிவங்கள் மரபு வழியின் அடிப்படையில் வகைப்படுத்தப்படும் எமெரி-டிரெய்பஸ் தசைவளக்கேட்டின் மூன்று துணைப் பிரிவுகளாகும். எக்ஸ்-தொடர்பிலான வடிவம் மிகவும் பொதுவானதாகும். அந்நோயின் ஒவ்வொரு வடிவமும் பரவும் தன்மை மற்றும் அறிகுறிகள் ஆகியவற்றைப் பொறுத்து மாறுபடுகிறது.
எல்எம்என்ஏ மரபணு அல்லது இஎம்டி மரபணுவில் ஏற்படும் மாறுபாடே இந்நோய்க்கு காரணமாக அமைகிறது. இரண்டு மரபணுக்களும் உட்கரு உறையின் புரதப் பகுதிப்பொருளை அடையாளங்காணுகின்றன. இருந்தபோதும், நோய்த்தோற்ற வகைகளின் மாறுபாடுகள் இன்றளவும் புரிந்துகொள்ள இயலாத வகையில் இருக்கின்றன.

முகம் தோள் சிறகெலும்பு தசைவளக்கேடு தொடக்கத்தில் முகம், தோள்கள் மற்றும் மேல் கரங்களின் தசைகள் ஆகியவற்றை பாதிக்கிறது. இந்நோய் அறிகுறிகள் பொதுவாக வாலிபப் பருவத்திலேயே தென்படுகிறது. இந்நோய் சிலருக்கு தனிப்பட்ட முறையில் மிக மோசமான விளைவுகளை ஏற்படுத்துகிறது. மரபு வழியில் ஏற்படும் குறைபாடே இயல்பு நிறமியின் ஆதி்க்க வடிவத்திலான தசைவளக்கேட்டிற்கு காரணமாகும், இருப்பினும் மரபணுக் குறைபாடுகள் பொதுவாக தவறாகப் புரிந்துகொள்ளப்படுகிறது. இந்நோய் நிறமி 4க்கு அருகிலுள்ள திசுக்களின் அழிவிற்குக் காரணமாகிறது.

இணையுறுப்பு வளைய தசைவளக்கேடு LGMD என்றும் அழைக்கப்படும். இது தசை வலுவின்மைக்கு காரணமாவதுடன், மேற்புற கைகள் மற்றும் கால்களை பாதிக்கிறது. இதன் பல்வேறு வடிவங்கள் கண்டறியப்பட்டுள்ளன என்பதுடன், அது பல்வேறு மரபியல் மாதிரிகளைக் கொண்டுள்ளது (இயல்பு நிறமியின் ஆதிக்க வடிவத்திற்கு எதிரான இயல்பு நிறமியின் ஒடுக்க வடிவத்தைக் கொண்டுள்ளது). இயல்பு நிறமியின் ஒடுக்க வடிவ மரபு மாதிரிகளைக் கொண்ட ஒருவர் குறைபாடுடைய மரபணுக்களின் இரண்டு பிரதிகளைக் கொண்டிருப்பர். ஒடுக்க வடிவ எல்ஜிஎம்டிக்கள் அனைத்தும் ஆதிக்க வடிவத்தைக் காட்டிலும் அதிக அளவில் காணப்படுகிறது என்பதுடன், குழந்தைப் பருவம் அல்லது வாலிபப் பருவத்தினருக்கு ஏற்படும் தசைநார்த் தேய்விற்கு இந்த ஒடுக்க வடிவமே காரணமாகிறது. ஆதிக்க வடிவ எல்ஜிஎம்டிக்கள் பொதுவாக வயது வந்தோர்களுக்கு ஏற்படும் தசைநார்த் தேய்விற்குக் காரணமாகிறது. டிஸ்டிரோபின்-கிளைகோபுரோட்டீன் வடிவமைப்பை உருவாக்கும் புரதங்களின் குறைபாடுகளே ஒடுக்க வடிவ தசைவளக்கேட்டிற்குக் காரணமாகும். இதய சுவாசமூட்டலில் காணப்படும் சிக்கலே, எல்ஜிஎம்டியினால் ஏற்படும் இறப்புக்குக் காரணமாகும்.

20 முதல் 40 வயது வரையிலானவர்களை மயோடானிக் தசைநார்த் தேய்வு தாக்குகிறது என்பதுடன், இது வயது வந்தோரைத் தாக்கும் தசைவளக்கேட்டின் பொது வடிவமாகும். தசைச் சுருக்கம், தசைச் சீரழிவு மற்றும் தசை வலுவிழப்பு உள்ளிட்டவை இந்நோயின் அறிகுறியாகும். மயோடானிக் தசைவளக்கேடானது நோயின் கடுமை மற்றும் அதன் தோற்றம் ஆகியவற்றைப் பொறுத்து மாறுபடும் என்பதுடன், மூட்டு இயக்குத் தசைகள், இதயம், நாளமிலாச் சுரப்பி அமைப்புகள், கண்கள், மற்றும் இரையக் குடலியல் வழிப் பாதை உள்ளிட்ட பல உடலுறுப்புகளுக்குப் பாதிப்பை ஏற்படுத்துகிறது. மயோடானிக் தசைவளக்கேடானது இயல்பு நிறமியின் ஆதிக்க வடிவ மரபமைப்பு மாதிரியை அடிப்படையாகக் கொண்டது. டிஎன்ஏ வரிசையமைப்பில் (சிடிஜி ஒரு மரபணுவில் இருத்தல் அல்லது சிசிடிஜி வேறொரு மரபணுவில் இருத்தல்) மீண்டும் ஏற்படும் குறைந்த அளவிலான விரிவாக்கமே மயோடானிக் தசைவளக்கேட்டிற்குக் காரணமாக அமைகிறது. மரபணு குறைபாடு என்பது மரபுத் தொகுதியில் மூன்று அல்லது நான்கு எழுத்து "வார்த்தை" வழக்கத்திற்கு மாறான மீண்டும் வருவதே ஆகும். சரியான இயங்குமுறை நடவடிக்கை எதுவும் தெரியாத பட்சத்தில், மூலக்கூறு மாற்றம் முக்கிய தசைப் புரதங்களின் உற்பத்தியை தடுக்க நேரிடலாம்.

40 முதல் 70 வயதுடையவர்களுக்கு இந்நோய் ஏற்படும், மேலும் கண் இமைகள், முகம், மற்றும் தொண்டை ஆகியவற்றின் தசைகள் பாதிக்கப்படுவதுடன், இடுப்பெலும்பு மற்றும் தோள் தசைகள் வலுவிழந்து காணப்படுவது இந்நோயின் அறிகுறியாகும். இந்நோய் அறிகுறிகள் மரபுத் தொகுதியில் ஏற்படும் குறைந்த அளவிலான விரிவாக்கத்திற்குக் காரணமாகிறது என்பதுடன், சில மரபணுக்களை புரதங்களின் நடைமுறைக்கேற்றார் போல மாற்றியமைக்கிறது.

முதுகெலும்புத் தசைநார் வலுவிழப்பு நரம்பு தசைக்குரிய நோய் என்றழைக்கப்படுவதுடன், இயக்க நரம்பணுக்களின் சீர்கேட்டை வகைப்படுத்துகிறது, மேலும் அது தசைநார் வலுவிழப்பு (திசு அழிவுறுதல்) மற்றும் சோர்வுக்கு காரணமாகிறது. குழந்தைப் பருவத்திற்கு முன்பான இறப்பு மற்றும் வாலிபப் பருவத்தில் ஏற்படும் இறப்பு போன்றவை எஸ்எம்ஏவின் அறிகுறிகளாகும். நுரையீரல் பாதுகாப்பு, நரம்பியல் பாதுகாப்பு, எலும்பியல் அறுவை சிகிச்சை, தீவிர பராமரிப்பு, மருத்துவம் மற்றும் மறுசீரமைப்பு உள்ளிட்ட பல்வேறு ஒழுக்க முறைகள் சம்பந்தமான நடவடிக்கைகள் இந்நோயால் பாதிக்கப்பட்ட நோயாளிகளுக்குத் தேவைப்படுகின்றது, மேலும் நலமீட்பு உடற்பயிற்சி ஊட்ட உணவு சிகிச்சை, தொழில்வழி சிகிச்சை, சுவாச சிகிச்சை மற்றும் மருத்துவ ஊட்டச்சத்து உள்ளிட்ட சிகிச்சையும் நோயாளிகளுக்குத் தேவைப்படுகிறது. மரபியல் சம்பந்தமான ஆலோசனைகள் பெற்றோர்களுக்கும் மற்றும் குடும்பத்தில் இருப்பவர்களுக்கும் மிகவும் உதவியாக இருக்கும்.

"குழந்தைப் பருவ முதுகெலும்பு தசைநார்த் தேய்வு" என்ற வார்த்தை குகெல்பெர்க்-வெலேன்டர் நோய் அறிகுறியைக் குறிப்பிடுகிறது.

பிரௌன் வியாலெட்டோ வேன் லாரே நோய் அறிகுறி (பிவிவிஎல்) என்பது சில நேரங்களில் பிரௌனின் நோய் அறிகுறி என்றும் அழைக்கப்படுகிறது. இந்நோய் வெகு அரிதாக ஏற்படுவது என்பதுடன், செவிட்டுத்தன்மை மற்றும் முகம், கழுத்து, தோள்கள் மற்றும் மூட்டுத் தசைகளி்ன் செயலிழப்பு போன்றவை இந்நோயின் அறிகுறிகளாகும். 


</doc>
<doc id="114853" url="https://ta.wikipedia.org/wiki?curid=114853" title="கோவிந்த மாரார்">
கோவிந்த மாரார்

கோவிந்த மாரார் ("Shadkala Govinda Marar", மலையாளம்: ഗോവിന്ദ മാരാര്‍, 1798 – 1843) பிரபலமாக ஷட்கால கோவிந்த மாரார்) புகழ்பெற்ற ஒரு கருநாடக இசைப் பாடகர். தியாகராஜர் மற்றும் திருவிதாங்கூர் சாம்ராச்சியத்தின் மாமன்னர் சுவாதித் திருநாள் ராமவர்மா காலத்தில் இவர் வாழ்ந்தார். அவர் செண்டை, இடக்கை மற்றும் திமிலை போன்ற இசைக்கருவிகள் வாசிப்பதில் திறமையானவராக இருந்தார். கருநாடக இசையில் 'அதி அதி விளம்பிதம்', 'அதி விளம்பிதம்', 'விளம்பிதம்', 'மத்யமம்', 'துரிதம்', 'அதி-துரிதம்' ஆகிய ஆறு காலங்களிலும் பாடும் ஆற்றலை பெற்றிருந்ததால் "ஷட்கால" என்ற பட்டம் பெற்றார்.

கோவிந்த மாரார் கேரள கோயில்களில் பாரம்பரிய பாடல்கள் பாடுபவராக திகழ்ந்தார். மாரார் சமூகத்தைச் சேர்ந்த இவர் ராமமங்கலம் கிராமத்தில் 1798-இல் பிறந்தார். சிறு வயதிலிருந்தே பாட தொடங்கிய இவர் ஹரிப்பாத் ராமஸ்வாமி பாகவதர் என்பவரிடம் இசை பயிற்சி பெற்றார்.

அவர் ஏழு தந்திகள் கொண்ட ஒரு தம்புராவை பயன்படுத்தினார் என்று கூறப்படுகிறது. 21-ஆம் வயதில் வீட்டை விட்டு, நாடோடி போல கேரளா முழுவதும் பல முக்கிய கோவில்களுக்கு சென்று பாடியுள்ளார் என்று நம்பப்படுகிறது.

நரேந்திர மேனன் என்ற அறிஞர் கூறுகிறார் - திருவனந்தபுரத்தில் இருக்கும்போது ஒருமுறை தியாகராஜரின் நேரடி சீடரான கண்ணையா என்பவரிடம் இருந்து சில தியாகராஜ கீர்த்தனைகளை மிகுந்த ஆர்வத்துடன் கேட்கலானார். ஹரிப்பாத் ராமஸ்வாமி பாகவதர் என்பவரும் தியாகராஜரின் சில பாடல்களை கற்றிருந்ததால் அவரிடம் இருந்து திரு மாரார் அவற்றை கற்கலானார். தியாகராஜர் அவருக்கு ஒரு சுடர்விளக்காகிவிட்டார் என்று கூறல் மிகையாகாது. 1837 ஆம் ஆண்டு தியாகராஜரை காண திருவையாற்றிற்கு இவர் பாதயாத்திரை மேற்கொண்டார். தியாகராஜரின் வீட்டை ஏகாதசி நாளன்று வந்தடைந்தார். தியாகராஜர் தலமையில் தினசரி பஜனை நடந்துகொண்டிருந்தபோது வந்து சேர்ந்து சோர்வுற்றிருந்த மாராருக்கு அமர இடத்தை அளித்தார் தியாகராஜர். விருந்தினரை வழக்கமாக பஜனையில் சில பாட்டுகள் பாடசொல்லும் பழக்கம் இருந்தது அன்று. மாரார் பாட அழைக்கப்பட்டார். வைணவருக்கு சிறப்பான ஏகாதசி நாளானதால் கண்ணன் மேல் மாரார் ஒரு பாட்டு பாடலாம் என்று நிர்ணயித்து "சந்தன சர்ச்சித நீல களேபர" என்ற அஷ்டபதி பாடலை பந்துவராளி ராகத்தில் பாட துவங்கினார். தியாகராஜரின் நேரடி சீடர்களான வாலாஜாபேட்டை வேங்கடரமண பாகவதர் மற்றும் தஞ்சாவூர் ராமாராவ், பனையோலையில் எழுதிய தியாகராஜரின் வாழ்க்கை வரலாறு கொண்டும், கிருஷ்ணஸ்வாமி பாகவதர் என்ற மற்றொரு நேரடி சீடரின் புத்தகத்தில் இருந்தும் கிடைத்த செய்திகளின்படி பேராசிரியர் சாம்பமூர்த்தி இந்த காட்சியை நமக்கு பிரதிபலிக்கிறார் - "அவர் (மாரார்) பாட ஆரம்பித்தது அதி அதி விளம்ப காலம் (முதல் காலம்). அங்கு கூடிய மக்களுக்கு இவர் ஏன் இவ்வளவு மந்தமான வேகத்தில் பாடுகிறார் என்ற நினைப்பு இருந்தது, ஆனால் அவரின் காலப்பிரமாணம் மிகவும் துல்லியமாக இருந்ததை அவர்கள் உணர்ந்தனர். இடது கையில் தம்புராவை மீட்டிக்கொண்டு கால்கள் இடையில் வைத்த கஞ்சிராவை வலது கையால் வாசித்துக்கொண்டு பாடிய இவரை கண்டு தியாகராஜர் வியப்புற்றார். பிறகு அவர் அதி விளம்ப (அதாவது இரண்டாம்) காலத்தில் அதே பாடலை பாடினார். அதேபோல் மூன்று (விளம்ப), நான்கு (மத்யம), ஐந்து (துரித), ஆறு (அதி துரித) என்று ஒன்றிற்கு பின் ஒன்றாக வேகத்தை இரட்டித்து கொண்டே போனார். அவர் ஐந்தாம் காலத்தில் பாட நெருங்கியபோது பார்வையாளர்கள் இவரின் ஆற்றலை கண்டு மெய்மறந்து போனர். ஆறாம் காலம் பாடிய போது, தியாகராஜர் இவறது லய சம்பத்தை கண்டு வியந்து இவர் ஒரு மாமேதை என்பதை உணர்ந்தார். உடனே தியாகராஜர் மாராரின் ஆற்றலை போற்றும் வகையாக "எந்தரோ மகானுபாவுலு அந்தரிகி வந்தனமு" (மகான்கள் இவ்வுலகில் ஏராளம் அவர்கள் அனைவருக்கும் என் வணக்கங்கள்) என்ற பிரபலமான பஞ்சரத்ன கீர்த்தனையை இயற்றினார். அன்று தியாகராஜரின் வயது 70, மாராரின் வயது 39, இது அக்காலத்தின் மாபெரும் இசை கலைஞர்களின் அறிய சந்திப்பு என்பது நரேந்திர மேனனின் அபிப்பிராயம்.

நீண்ட காலம் நாடோடியாக அலைந்து வாழ்ந்த காலத்தின் இறுதியில் அவர் பந்தர்பூரில் உள்ள பாண்டுரங்கன் கோவில் வந்தடைந்தார். "பரமஹம்ச கோவிந்த தாஸ்" என்று அங்கு அழைக்கலான இவர் கோவில் பதிவுகளின்படி 1843 இல் காலமானார் என்றும் தெரிகிறது.



</doc>
<doc id="114885" url="https://ta.wikipedia.org/wiki?curid=114885" title="உல்லாசம்">
உல்லாசம்

உல்லாசம் 1997ல் வெளிவந்த தமிழ்த் திரைப்படம். இந்தப் படத்தில் கதாநாயகனாக அஜித் குமாரும், கதாநாயகியாக மகேஷ்வரியும் நடித்துள்ளனர். அ.ப.க.லி நிறுவனம் தயாரித்த இந்தத் திரைபடத்திற்கு கார்த்திக் ராஜா இசையமைத்துள்ளார். படத்தின் முக்கிய கதாப்பாத்திரங்களில் விக்ரம் மற்றும் ரகுவரன் நடித்துள்ளனர்.

ரகுவரனின் மகன் விக்ரம், எஸ். பி. பாலசுப்பிரமணியத்தின் மகன் அஜித் இவர்கள் நால்வருக்கும் இடையில் நடக்கும் பாசப் போராட்டமே இத்திரைப்படத்தின் கதையாகும். எஸ். பி. பாலசுப்பிரமணியத்தின் மகனான அஜித், அவர்களது எதிர்வீட்டில் இருக்கும் உள்ளூர் "தாதாவான" ரகுவரன் மேலும் அவர் செய்யும் ரவுடித்தனங்களின் மேலும் ஈர்ப்பு ஏற்படுகிறது. அதனால் ரகுவரனுடன் இணைந்து அஜித்தும் ரவுடி செயல்களில் ஈடுபடுகிறார். அஜித்தின் தந்தையான எஸ். பி. பாலசுப்பிரமணியம் இதனை எவ்வளவோ கண்டித்தும் அவருக்கு ஏமாற்றமே மிஞ்சுகிறது. ரகுவரனின் மகனான விக்ரமோ அமைதியாக நல்வழியில் வாழ விரும்புகிறார். எனவே விக்ரமை தனது மகனாக நினைத்து தன்னுடன் வளர்க்கிறார். சிறப்பாக பாடல்களைப் பாடும் விக்ரமும் சிறப்பாக நடனம் ஆடுவதில் விருப்பம் உள்ளவரான அஜித்தும் ஒரே கல்லூரியில் பயில்கிறார்கள். அதே கல்லூரியில் பயிலும் மகேஷ்வரியை அவர்கள் இருவருமே விரும்புகிறார்கள். ஆனால் மகேஷ்வரியோ அஜித்தை விரும்புகிறார். இந்நிலையில் விக்ரமின் காதலைப் பற்றி அறிந்து கொள்ளும் எஸ். பி. பாலசுப்பிரமணியம் விக்ரமுக்காக காதலை விட்டுத் தருமாறு தனது மகன் அஜித்திடம் வேண்டுகிறார். அஜித்தும் தனது காதலை விக்ரமுக்காக தியாகம் செய்கிறார். இறுதியாக மகேஷ்வரிக்கு யாருடன் திருமணம் நடந்தது என்பதே இப்படத்தின் இறுதிக் காட்சியாகும்.


நடிகர் அமிதாப் பச்சனின் படத்தயாரிப்பு நிறுவனமான அமிதாப் பச்சன் பிலிம் கார்ப்பரேசன் தயாரித்த முதல் தமிழ் திரைப்படமான இதில் அஜித் குமார் மற்றும் விக்ரம் உடன் கதாநாயகியாக இணைந்து நடிக்க, நடிகை ஸ்ரீவித்யாவின் உறவினரான நடிகை மகேஷ்வரியை தேர்வு செய்தனர். ரகுவரன், எஸ். பி. பாலசுப்பிரமணியம், ஸ்ரீதேவி உள்ளிட்ட பிரபல நடிகர்களோடு ஒளிப்பதிவாளராக ஜீவாவும் நடன இயக்குநராக ராஜு சுந்தரமும் பங்கேற்றதால் இத்திரைப்படத்தின் மேலான எதிர்பார்ப்பு அதிகரித்தது. நடிகை குஷ்புவின் சகோதரர் அப்துல்லாவும், நடிகை நக்மாவின் சகோதரியும் தான் இப்படத்தில் நடிப்பதாக இருந்தாலும் அது நடக்காமல் போனது. இசையமைப்பாளர் கார்த்திக் ராஜா இசையமைத்த இத்திரைப்படத்தில் தமிழ்த் திரைப்படத்துறையில் உள்ள முன்னணி கதாநாயகர்களில் ஒருவரான நடிகர் கமல்ஹாசன் "முத்தே முத்தம்மா" எனும் பாடலைப் பாடியுள்ளார். பெப்சி தொழிலாளர்கள் 1997ல் நடத்திய வேலைநிறுத்தப் போராட்டத்தால் இப்படத்தின் படப்பிடிப்பு தாமதமானது. மீண்டும் படப்பிடிப்பு தொடங்கிய பிறகு அஜித் குமாருக்கு நடந்த முதுகெலும்பு அறுவை சிகிச்சையால் நடனக் காட்சிகளிலும் சண்டை காட்சிகளிலும் நடிப்பதில் சிரமம் உண்டானதால் இத்திரைப்படம் மேலும் தாமதமானது.

உல்லாசம் திரைப்படத்தில் சிறந்த நடிகர்கள் நடித்திருந்தாலும் இத்திரைப்படத்தில் சிறப்பாக சொல்லும் அளவிற்கு ஒன்றுமில்லை என விமர்சிக்கபட்டது. அஜித் குமார் இத்திரைப்படத்தில் நடிகர் விக்ரம் உடன் இணைந்து நடித்ததால் விக்ரம் ரசிகர்களின் அன்பையும் பெற்றார். இத்திரைப்படத்தில் இவர் ஒரு மென்மையான கதாபாத்திரத்தில் தோன்றியதால் இப்படம் வெளியான பிறகு தனக்கு இருக்கும் பெண் ரசிகர்களின் எண்ணிக்கை உயர்ந்து இருப்பதாக குறிப்பிடுகிறார்.

இசையமைப்பாளர் கார்த்திக் ராஜா இசையமைத்த இத்திரைப்படத்தில் நடிகர் கமல்ஹாசனும் ஒரு பாடலைப் பாடியுள்ளார்.<br> இத்திரைப்படத்தின் பாடல்களை கங்கை அமரன், அறிவுமதி, பழனிபாரதி, பார்த்தி பாஸ்கர், மற்றும் அருண் மொழி ஆகியோர் எழுதியுள்ளனர்.


</doc>
<doc id="114887" url="https://ta.wikipedia.org/wiki?curid=114887" title="அமிதாப் பச்சன் கார்ப்பரேசன் லிமிடெட்">
அமிதாப் பச்சன் கார்ப்பரேசன் லிமிடெட்

அமிதாப் பச்சன் கார்ப்பரேசன் லிமிடெட் என்பது இந்தியாவிலுள்ள ஒரு பொழுதுபோக்கு நிறுவனம். இந்த நிறுவனம் திரைப்படங்கள் தயாரிப்பு மற்றும் நிகழ்ச்சிகள் மேலாண்மை நிபுணத்துவம் போன்றவற்றில் ஈடுபட்டுவருகிறது. 



</doc>
<doc id="114890" url="https://ta.wikipedia.org/wiki?curid=114890" title="ஜே. டி. ஜெரி">
ஜே. டி. ஜெரி

ஜே. டி. ("J.D") மற்றும் ஜெரி ("Jerry") என்பவர்கள் தமிழ்த் திரைப்பட இயக்குநர்கள். இவர்கள் இருவரும் ஒரு குழுவாக இனைந்து பல திரைப்படங்களுக்கு கதைகள் எழுதியுள்ளனர். இவர்கள் இயக்கிய முதல் தமிழ்த் திரைப்படமான உல்லாசம், அமிதாப் பச்சன் தயாரிப்பில் 1997ல் வெளிவந்தது. உல்லாசம் திரைப்படத்தில் முன்னணி கதாப்பாத்திரங்களில் அஜித் குமாரும், விக்ரமும் நடித்துள்ளனர். 2003ல் வெளிவந்த மற்றொரு தமிழ்த் திரைப்படமான விசில் என்பதையும் இவர்கள் இயக்கியுள்ளனர். மேலும் இவர்கள் பல்வேறு தொலைக்காட்சித் தொடர்களை இயக்கி வருகின்றனர்.


</doc>
<doc id="114891" url="https://ta.wikipedia.org/wiki?curid=114891" title="ஆரி பாட்டர் அண்டு த கோப்லட்டு ஆப் பயர் (நூல்)">
ஆரி பாட்டர் அண்டு த கோப்லட்டு ஆப் பயர் (நூல்)

ஆரி பாட்டர் அண்டு த கோப்லட்டு ஆப் பயர் ("Harry Potter and the Goblet of Fire") ஆரி பாட்டர் புனைவுத்தொடரின் நான்காம் புனைவு நூல் ஆகும். இப்புனைவு பிரித்தானிய எழுத்தாளர் ஜே. கே. ரௌலிங் என்பவரால் எழுதப்பட்டு 2000ம் ஆண்டு சூலை 8ம் திகதி வெளியிடப்பட்டது. ஐக்கிய அமெரிக்காவில் மட்டும் 3 மில்லியன் பிரதிகள் முதல் வாரத்தில் விற்றுத்தீர்ந்தது. இப்புனைவு 2001ல் இயுகோ விருது பெற்றது. ஆரி பாட்டர் புனைவுகளில் இவ்விருது பெற்ற ஒரே புனைவு இதுவாகும். 2005 நவம்பர் 15ல் இந்நூல் திரைப்படமாக எடுக்கப்பட்டது.


</doc>
<doc id="114893" url="https://ta.wikipedia.org/wiki?curid=114893" title="சிட்டு (விடுதலைப் புலி உறுப்பினர்)">
சிட்டு (விடுதலைப் புலி உறுப்பினர்)

மேஜர் சிட்டு ([இறப்பு:ஆவணி 1, 1997) விடுதலைப் புலிகளின் இசைக் கலைஞர். போராளி.

இவர் மருதங்கேணி,வடமராட்சிக்கிழக்கு, யாழ்ப்பாணம், இலங்கை யைப் பிறப்பிடமாகக் கொண்டவர். மெல்லிசைப்பாடகர் கே. எஸ். பாலச்சந்திரனின் இளைய சகோதரன். தொண்ணூறுகளின் ஆரம்பத்தில் வெளிவந்த 'கண்ணீரில் காவியங்கள் செந்நீரில் ஓவியங்கள்' என்ற பாடல் இவர் முதலில் பெயர் பெறக் காரணமாக அமைந்தது. இப்பாடலை மேஜர் செங்கதிர் எழுதியிருந்தார். தொடர்ந்த காலங்களில் கேணல் கிட்டுவின் நினைவாக அவசரமாக உருவாக்கப்பட்டு, இரு நாட்களுள் வெளிவந்த பாடலான 'கடலம்மா.. எங்களுக்கு நீதி சொல்ல எவருமில்லையா' என்ற பாடல் மூலம் இவர் பிரபலமானார். குரல் வளத்தினால் புகழ்பெற்றார். தமிழீழ விடுதலைப்புலிகளால் தயாரிக்கப்பட்ட உயிர்ப்பூ திரைப்படத்தில் இடம் பெற்ற 'சின்ன சின்ன கண்ணில் வந்து மின்னல் விளையாடிடும்' என்ற பாடலும் இவருக்கு புகழ் பெற்றுத் தந்தது. இவர் 'கண்ணீரில் காவியங்கள் செந்நீரில் ஓவியங்கள்' பாடலில் தொடங்கி 'சிறகு முளைத்து உறவை நினைத்துப் பறக்கும் குருவிகள்' பாடல்கள் வரை 75 பாடல்களைப் பாடியுள்ளார்.

ஆவணி 1, 1997 இல் ஜெயசிக்குறு படை நடவடிக்கைக்கு எதிராக ஒமந்தைப் பகுதியில் சிறிலங்கா படையினர் மீது மேற்கொள்ளப்பட்ட ஊடறுப்புத் தாக்குதலில் கொல்லப்பட்டார்.





</doc>
<doc id="114894" url="https://ta.wikipedia.org/wiki?curid=114894" title="விசில்">
விசில்

விசில் 2003ல் வெளிவந்த தமிழ்த் திரைப்படம். இந்தப் படம் அர்பன் லெஜன்ட் என்ற ஆங்கில திகில் படத்தின் மறுஆக்கம்(Remake) ஆகும். படத்தின் கதாநாயகனாக விக்ரமாதித்யா நடித்துள்ளார். முக்கோணக் காதல்கதை அமைந்த இந்தப் படத்தில் காயத்ரி ரகுராம் மற்றும் செரின் நடித்துள்ளனர். விவேக்கின் காமெடி படத்தில் நன்றாக அமைந்தது.


</doc>
<doc id="114897" url="https://ta.wikipedia.org/wiki?curid=114897" title="தோஷிபா">
தோஷிபா

தோஷிபா நிறுவனம் ("Toshiba Corporation", 株式会社東芝) டோக்கியோவைத் தலைமையிடமாகக் கொண்ட ஒரு ஜப்பானிய பன்னாட்டு நிறுவனம். தோஷிபா நிறுவனத்தின் முக்கியமான வணிக பொருட்கள் - தொலைக்காட்சிகள், மடிக்கணினிகள், நுகர்வோர் பொருட்கள் மற்றும் பிற மின்னணு சாதனங்கள்.


</doc>
<doc id="114898" url="https://ta.wikipedia.org/wiki?curid=114898" title="மணிப்புரியம்">
மணிப்புரியம்

மணிப்புரியம் ("Manipuri", মণিপুরি) அல்லது மேதி மொழி ("Meitei-lon", মৈতৈলোন্, "Meitei-lol", মৈতৈলোল্) என்பது, வடகிழக்கு இந்தியாவிலும், வங்காளதேசம், மியான்மார் நாடுகளிலும் பேசப்படும் மொழியாகும். குறிப்பாக இந்தியாவிலுள்ள மணிப்பூரில் மாநிலத்தில் அதிகமானோரும், அசாம், திரிபுரா மாநில மக்களால் குறைந்த அளவிலும் பேசப்படுகிறது. இந்திய அலுவலக மொழிகளுள் ஒன்றாக இருக்கிறது. இது பர்மிய மொழிகளுள் ஒன்றும் ஆகும். மேலும், நாகா மொழிகளின் பண்புகளுடனும் ஒத்துவருகிறது. இந்தியாவில் இம்மொழியை, ஏறத்தாழ 15 இலட்சம் மக்கள் பேசுகின்றனர்.

1992-ஆம் ஆண்டு, இந்திய அரசியலமைப்பில் ஆட்சி மொழிகளைத் தன்னகத்தே கொண்டுள்ள பட்டியல்-8-இல், இம்மொழியும் இணைக்கப் பட்டது. இவ்விணைப்பை, 71வது இந்திய அரசியலமைப்பு சட்டத்திருத்தம் நிறைவேற்றியது. அதனால் மணிப்புரியம், இந்திய ஆட்சிமொழிகளில் ஒன்றானது.


1 - "அம", 2 - "அனி", 3 - "அகும்", 4 - மரி, 5 - "மேன்க", 6 - "தருக்", 7 -"தரட்", 8 -நிய்பன், 9 - "மபன்", 10 -"ட்டர"


</doc>
<doc id="114900" url="https://ta.wikipedia.org/wiki?curid=114900" title="அலையன்ஸ்">
அலையன்ஸ்

அலையன்ஸ் ("Allianz") ஜெர்மனி உள்ள மியூனிக் நகரைத் தலைமையிடமாக கொண்டு உலகளாவிய நிதி சேவைகள் செய்யும் நிறுவனம். இதன் முக்கிய வணிகம் காப்பீடு. 5 பிப்ரவரி 1890 அன்று பெர்லினில் அலையன்ஸ் காப்பீடு நிறுவனம் ‎உருவாக்கப்பட்டது. அதன் தலைமையகம் 1949ல் முனிக் நகருக்கு மாற்றப்பட்டது.


</doc>
<doc id="114915" url="https://ta.wikipedia.org/wiki?curid=114915" title="சம்சுங் இலக்ட்ரோனிக்ஸ்">
சம்சுங் இலக்ட்ரோனிக்ஸ்

சாம்சங் எலக்ட்ரானிக்ஸ் ("Samsung Electronics" ) தென் கொரியாவில் உள்ள சியோல் நகரைத் தலைமையிடமாக கொண்ட நிறுவனம். 1969 ஆம் ஆண்டு நிறுவப்பட்ட இது உலகின் மிகப்பெரிய மின்னணு நிறுவனமாகும்.


</doc>
<doc id="114919" url="https://ta.wikipedia.org/wiki?curid=114919" title="எல்ஜி எலெக்ட்ரானிக்ஸ்">
எல்ஜி எலெக்ட்ரானிக்ஸ்

எல்ஜி எலெக்ட்ரானிக்ஸ் ("LG Electronics", கொரிய மொழி: LG전자) தென் கொரியாவில் உள்ள சியோல் நகரைத் தலைமையிடமாகக் கொண்ட பன்னாட்டு மின்னணு நிறுவனம். இது உலகம் முழுவதிலும் 119 துணை நிறுவனங்களையும் 82,000 தொழிலாளர்களையும் கொண்ட எல்ஜி குழுமத்தின் ஒரு பகுதி. 2011ம் ஆண்டு தொலைக்காட்சிப் பெட்டிகள் தயாரிப்பில் உலகின் இரண்டாவது மிகப்பெரிய நிறுவனமாக இந்நிறுவனம் இருந்தது. இந்நிறுவனம் 1958 ஆம் ஆண்டு நிறுவப்பட்டது.

எல்ஜி எலெக்ட்ரானிக்ஸ் தற்போது நான்கு வணிக அலகுகளைக் கொண்டு இயங்குகிறது. இவை வீட்டுப் பொழுதுபோக்கு (Home Entertainment), நகர் தொலைத்தொடர்பு (Mobile Communications), வீட்டுக் கருவிகளும் வளித் தீர்வுகளும் (Home Appliances & Air Solutions), தானுந்துக் கூறுகள் (Vehicle Components) என்பவை ஆகும். எல்ஜி எலெக்ட்ரானிக்ஸ் நிறுவனம் செனித் நிறுவனத்தின் உரிமையாளராக இருப்பதுடன் எல்ஜி டிஸ்பிளே () நிறுவனத்தின் 37.9 வீதப் பங்குகளையும் தனது கட்டுப்பாட்டில் வைத்துள்ளது.


</doc>
<doc id="114922" url="https://ta.wikipedia.org/wiki?curid=114922" title="சீமென்ஸ்">
சீமென்ஸ்

சீமென்ஸ் ஏஜி ("Siemens", German pronunciation: [ˈziːməns]) ஒரு ஜெர்மானிய பொறியியல் நிறுவனம். வெர்னர் வோன் சீமன்ஸ் என்பவரால் 12 அக்டோபர் 1847 அன்று நிறுவப்பட்டது. பெர்லின், மியூனிக் மற்றும் எர்லங்கேன் ஆகிய ஊர்களில் இதன் சர்வதேச தலைமையகங்கள் அமைந்துள்ளன. இந்நிறுவனம் மூன்று முக்கிய வர்த்தக பிரிவுகளை கொண்டிருக்கிறது - அவை தொழில்துறை, ஆற்றல், மற்றும் சுகாதாரம். சீமென்ஸ் ஏஜி பிராங்க்ஃபுர்ட் பங்கு சந்தையில் பட்டியலிடப்பட்டுள்ளது, மேலும் மார்ச் 12, 2001 முதல் நியூயார்க் பங்குச் சந்தையிலும் பட்டியலிடப்பட்டுள்ளது.


</doc>
<doc id="114923" url="https://ta.wikipedia.org/wiki?curid=114923" title="தாமரைக்குளம் சீலக்காரியம்மன் கோயில்">
தாமரைக்குளம் சீலக்காரியம்மன் கோயில்

தேனி மாவட்டம் பெரியகுளம் அருகிலுள்ள தாமரைக்குளம் எனும் ஊரில் வாணியர் சாதியினருக்கான சீலக்காரியம்மன் கோயில் அமைக்கப்பட்டுள்ளது. இந்தக் கோயிலில் சீலக்காரியம்மன் முதன்மை தெய்வமாகவும், பத்ரகாளி, மாரியம்மன், கணபதி, முருகன், பைரவர் போன்ற தெய்வங்களுக்கும் சிலைகள் உள்ளன.

சில நூற்றாண்டுகளுக்கு முன்பு கணவனை இழந்த பெண்கள் இறந்த கணவன் உடன் அழிக்கப்படும் சிதையில் உடன்கட்டை ஏறி உயிர்விடும் வழக்கம் இருந்து வந்தது. இப்படி உடன்கட்டை ஏறிய சில பெண்கள் தெய்வங்களாக இருந்து அந்தக் குடும்பத்தைக் காப்பாற்றுவதாக ஒரு நம்பிக்கை அன்றைய மக்களிடையே இருந்து வந்தது. இப்படி காக்கும் பெண்களாக வழிபடப்பட்டவர்கள் அந்தக் குடும்பத்தினரின் குல தெய்வமாகக் கருதப்பட்டனர். வாணியர் சாதியினரில் அதிகமானவர்கள் இப்படி சீலக்காரியம்மனைக் குல தெய்வமாக வழிபட்டு வருகின்றனர். சில பிரிவினர், பத்திரகாளி, ராக்காச்சி என்ற பெண் தெய்வங்களைக் குல தெய்வமாக ஏற்று வழிபட்டு வருகின்றனர்.

தூத்துக்குடி மாவட்டம் திருச்செந்தூர் தேரிக்குடியிருப்பு பகுதியிலிருந்த வாணியர் / நாடார் என்று கருதப்படுகிற குடும்பத்தைச் சேர்ந்த பத்துவயதுக்குட்பட்ட சீலக்காரி எனும் சிறுமி பிற சாதியினரால் இழைக்கப்பட்ட கொடுமைகளைத் தாங்க முடியாது தீக்குளித்தார். இந்தத் தீயில் பெண்ணின் உடல் எரிந்து விட்ட போதும், அவள் அணிந்திருந்த ஆடை, காதணிகள், பூ, வளையல் போன்ற பொருட்கள் எவ்விதச் சேதமுமின்றி இருந்தது. இதைக் கண்ட அவள் குடும்பத்தினர் அந்தப் பொருட்களை மட்டும் எடுத்து ஒரு பெட்டியில் வைத்துக் கொண்டு அந்தச் சிறுமி எரிக்கப்பட்ட இடத்திலிருந்து சிறிது மண்ணையும் எடுத்துக் கொண்டு அந்த ஊரை விட்டு வெளியேறினர். இப்படி வெளியேறிய குடும்பத்தினர் அவளுக்கென்று ஒரு கோயில் கட்டி வழிபடத் தொடங்கினர். இந்தக் கோயில் பகுதியிலிலிருந்து இடம் பெயர்ந்த குடும்பத்தினர் தங்கள் வசிப்பிடங்களில் சீலக்காரிக்கு கோயில் கட்டத் தொடங்கினர். இப்படி சீலக்காரியம்மன் கோயில் பல ஊர்களில் இவர்களின் குல தெய்வக் கோயிலாக இருந்து வருகின்றன. சீலக்காரிக்கென தனியாக சிலை எதுவுமின்றி அவள் இறந்த போது அணிந்திருந்த ஆடை, அணிகலன்களை ஒரு பெட்டியில் வைத்து அடைத்து அதையே தெய்வமாக வழிபட்டு வருகின்றனர்.

சீலக்காரியம்மனை நாடார் சமூகத்தினர் தங்களுடைய குல தெய்வமாக வழிபடுகின்றனர். சீலக்ககாரியம்மனின் முதன்மை சன்னதி தேரிக்குடியிருப்பில் கற்குவேல் ஐயனார் கோவிலில் உள்ளது. இங்கிருந்து பிடிமண்ணை எடுத்து நாடார் சமூகத்தினர் மங்களம் குரிச்சி (ஏரல் அருகில்), காத்தான்பட்டி(கமுதி அருகில்), சிவகாசி, உவரி, மற்றும் பல் ஊர்களில் கோவில்களை கட்டி வழிபாட்டு வருகின்றனர். நாடார் சமூக மக்களும் சீலக்கரியம்மன் தங்கள் இனத்தில் தோன்றி சிறுமியாக இறந்து தங்கள் குலதேய்வமாக வழிபட்டுவருவதாக வம்சா வழி கதையாக தம் மக்களுக்கு உரைத்து வருகின்றனர்.

சீலக்காரியம்மனை பிள்ளைமார் சமூகத்தினரும் தம் குலதேய்வமாக பாவித்து வழிபடுகின்றனர். தேரியில் பிள்ளைமார்களே பூசாரிகளாகவும் இருந்து வருகின்றனர். 

- தேரி என்ற செம்மண் காட்டில் வாழ்ந்த இவர்கள் ஒரே இனமாக வாழ்ந்து பிறகு காலத்தின் கட்டாயத்தால், மாறுதலால் பல இனமாக பிரிந்திருக்கக் கூடும். 
- செய்கின்ற தொழிலே ஒரு காலத்தில் ஜாதியாக உருவானது என்பது குறிப்பிடத்தக்கது. 
- தேரி என்ற இடத்தில் எள், தேங்காயை விட பனைமரங்களும் அதை சார்ந்த தொழில்களும் தான் அபரிதமாக இருந்திருக்கிறது & இருக்கிறது என்பதும் யாவரும் அறிந்த உண்மை

இப்படி இடம் பெயர்ந்து வந்த வாணியர் குடும்பத்தினரில் சின்னத்தம்பி, குப்பையாண்டி எனும் சகோதரர்கள் பெரியகுளம் மற்றும் தாமரைக்குளம் பகுதியில் தனித்தனியாக வசிக்கத் தொடங்கினர். இவர்கள் செக்குகள் மூலம் எண்ணெய் ஆட்டி விற்பனை செய்யும் தொழிலை மேற்கொண்டனர். இவர்களால் தாமரைக்குளம் ஊரில் சீலக்காரியம்மனுக்கு வழிபாடு மட்டும் நடத்தப்பட்டு வந்தது. இவர்கள் குடும்பம் விரிவடைந்த நிலையில் குடும்பத்தினர் தொழில் தேடி தேனி மாவட்டப் பகுதி முழுவதும் பரவலாகச் சென்று விட்டனர். இந்த குடும்பத்தினர் அனைவரையும் ஒருங்கிணைத்து தேனி. எஸ். மாரியப்பன் என்பவர் தற்போது தாமரைக்குளம் பகுதியில் சீலக்காரியம்மன் கோயிலைத் தனது சொந்தச் செலவில் கட்டியிருக்கிறார். இக்கோயில் சீலக்காரியம்மன் சிறுமியாக எரிக்கப்பட்ட நிலையில் அணிந்திருந்த எரியாத ஆடை, அணிகலன்கள் ஒரு பெட்டியில் வைக்கப்பட்டிருக்கின்றன. இதையே சீலக்காரியம்மன் என வழிபடுகின்றனர். கோயிலில் பத்ரகாளியம்மன் சிலைக்கு அருகில் சீலக்காரியம்மன் பெட்டி வைக்கப்பட்டு வழிபாடு செய்யப்பட்டு வருகிறது.

இக்கோயிலில் தற்போது சீலக்காரி அம்மனுக்கும், பிற தெய்வங்களுக்கும் பூசை மற்றும் வழிபாடுகள் தினசரி செய்யப்பட்டு வருகின்றன


</doc>
<doc id="114924" url="https://ta.wikipedia.org/wiki?curid=114924" title="அவிவா">
அவிவா

அவிவா பிஎல்சி ("Aviva plc") (, ) இங்கிலாந்தில் உள்ள லண்டனை தலைமையிடமாக கொண்ட உலகக் காப்புறுதி நிறுவனம் ஆகும். இது நிகர காப்பீட்டு சந்தா வருவாய் அடிப்படையில் உலகின் ஆறாவது மிகப்பெரிய காப்பீட்டு நிறுவனமாகும். மேலும் 28 நாடுகளில் 53 மில்லியன் வாடிக்கையாளர்களை கொண்டுள்ளது.


</doc>
<doc id="114928" url="https://ta.wikipedia.org/wiki?curid=114928" title="மணியம் (ஓவியர்)">
மணியம் (ஓவியர்)

மணியம் என்ற புனைபெயரில் புகழ்பெற்ற டி. யூ. சுப்பிரமணியம் (பிறப்பு: சனவரி 26, 1924 - 1968) ஓர் சிறந்த கதை விளக்கும் ஓவியராக விளங்கினார். கல்கி கிருஷ்ணமூர்த்தியின் பொன்னியின் செல்வன், சிவகாமியின் சபதம் ஆகிய வரலாற்றுப் புதினங்களுக்கு அதன் கதாபாத்திரங்கள் வாசகர்களின் மனதில் நிலைக்குமாறு இதழோவியம் வரைந்து புகழ்பெற்றார். 

’பொன்னியின் செல்வன்’ நூலின் முன்னுரையில் இராஜாஜி, ஓவியர் மணியத்தின் ஓவியங்கள் நல்லவர்களையும் திருடத் தூண்டும் அளவு சிறப்பாக உள்ளதால், நூல்களை பத்திரமாக பாதுகாக்கும்படி நூலகர்களையும், புத்தகத்தை படித்துவிட்டு திருப்பித் தர வாடகைக்குக் கொடுப்பவர்களுக்கும் நகைச்சுவையாக அறிவுறுத்தும் பெருமை பெற்றவை இவரது ஓவியங்கள்.

ஓவியர் மணியம் - 


</doc>
<doc id="114933" url="https://ta.wikipedia.org/wiki?curid=114933" title="ஐடிசி லிமிடெட்">
ஐடிசி லிமிடெட்

ஐடிசி லிமிடெட் ("ITC Limited") () இந்தியாவில் கொல்கத்தாவைத் தலைமையிடமாகக் கொண்ட பொதுப் பங்கு நிறுவனமாகும். இந்நிறுவனம் கொல்கத்தாவில் அதன் பதிவு அலுவலகத்தை கொண்டிருக்கிறது. இந்நிறுவனம் இந்தியா முழுவதும் 60 க்கும் மேற்பட்ட இடங்களில் 26,000 க்கும் மேற்பட்ட ஆட்களை பணியமர்த்தியுள்ளது; ஃபோர்ப்ஸ் 2000 பட்டியலிலும் இடம் பெற்றுள்ளது. சிகரெட்டுகள், பயணியர் விடுதிகள், காகிதப் பொருட்கள், அட்டைப்பெட்டிகள், வேளாண் பொருள் ஏற்றுமதி என பல துறை வர்த்தகத்தில் ஈடுபட்டுள்ளது.


</doc>
<doc id="114937" url="https://ta.wikipedia.org/wiki?curid=114937" title="வலையேற்றம்">
வலையேற்றம்

இணைய பக்கங்களை வலையமைப்பு வழங்கணினி (Server) யில் பதிவேற்றம் செய்வது வலையேற்றம் ("Hosting / Web Hosting") ஆகும். இணைய வழங்கணினியில் பதிவேற்றப்பட்ட பக்கங்களையே பயனாளர்கள் காண இயலும்.

இணையபக்கங்கள் ஹெச் டி எம் எல் (HTML) போன்ற நிரல் குறையீட்டு மொழிகளால் உருவாக்ப்படுகின்றன. அவை வெறும் எழுத்துநடை கோப்புகளாகும். இக்கோப்புகள் சில் சிறப்புக் குறியீடுகள் (Tag) இணைய உலவிகள் அந்த கோப்பை எவ்வாறு காட்ட வேண்டும் என்பதற்க்காக அமைந்த குறியீடுகளாகும். உலாவிகள் குறியீடுகளின் படி செயல்பட்டு உரைநடை பகுதியை மட்டும் பயனாளருக்கு காட்டும். இந்த பக்கங்களே இணைய பக்கங்களாகும். அவை வழங்கணினியில் பாதுகாக்கப்படுகிறது.


</doc>
<doc id="114938" url="https://ta.wikipedia.org/wiki?curid=114938" title="ஒருகுடம் தண்ணி ஊத்தி">
ஒருகுடம் தண்ணி ஊத்தி

ஒருகுடம் தண்ணி ஊத்தி சிறுவர் சிறுமியர் ஒன்று கூடி, கதைப்பாட்டு சொல்லிக் கொண்டு விளையாடும் நடிப்பு விளையாட்டு. 

இருவர் எதிர் எதிரே நின்று கைகளை உயரத் தூக்கிக் கோர்த்துக் கொண்டு நிற்பர். ஏனையோர் பின்புறம் முன்னுள்ளவரின் இடுப்புத் துணியைப் பிடித்துக் கொண்டு சங்கிலி போல் பின் தொடர்வர். தொடர் தூக்கி நிற்கும் கைகளுக்கிடையில் நுழைந்து 8 போல் சுற்றும். கை தூக்கி நிற்பவர் கூடிப் பாடும் பாடல் முடியும்போது இடையில் வருபவரைத் தம் கைகளைத் தாழ்த்திப் பிடித்துக் கொள்வர். 

உரையாட்டு நிகழும். 

பிடித்தவரை விட்டுவிடுவர். 

கூட்டுப்பாடல்:

(இப்போது இடையில் வருவோரைப் பிடித்துக்கொள்வர்) 

அடுத்து விடுபடும் பாடல்

அளவு காட்டும் படம் பார்க்க. 

விடுவித்துக் கொள்ளும் உரையாடல் 

பிடிபட்டவன் சிறுவனாயிருந்தால், 

எல்லாரும் சிரிப்பர். (அகப்பட்டவனை விட்டுவிடுவர்.)

பிடிபட்டவர் சிறுமியாயிருந்தால்,

எல்லாரும் சிரிப்பர். (பிடிபட்டவர் விடுவிக்கப்படுவார்) 


</doc>
<doc id="114939" url="https://ta.wikipedia.org/wiki?curid=114939" title="ரேப்பிட்ஷேர்">
ரேப்பிட்ஷேர்

ரேப்பிட் ஷேர்” ("RapidShare") என்பது கணினி கோப்புகளை கணினி பயன்படுத்துவோர் பறிமாறிக்கொள்ள பயன்படும் இணைய சேவையாகும். இது ஒரு கோப்பு வலையேற்ற சேவை ஆகும். இக்கோப்புகளின் முகவரிகள் அறிந்தவர்கள் அனைவருமே அதனை பதிவிறக்கிக் கொள்ள முடியும்.


</doc>
<doc id="114948" url="https://ta.wikipedia.org/wiki?curid=114948" title="ஆயக்காரன்புலம்">
ஆயக்காரன்புலம்

ஆயக்காரன்புலம் தமிழ்நாட்டில் நாகப்பட்டினம் மாவட்டத்தில் வேதாரண்யம் வட்டத்திற்குட்பட்ட ஒரு பெரிய வருவாய் கிராமம் ஆகும்.இந்தக் கிராமம் ஆயக்காரன்புலம்-1,2,3,4 சேத்தி என நான்கு ஊராட்சிகளாக செயல்படுகிறது. நான்கு பிரிவிற்கும் நான்கு ஊராட்சி மன்றத் தலைவர்கள் செயல்படுகின்றனர். ஆயக்காரன்புலம் என்ற பெயர் பல நூற்றாண்டுகளுக்கு முன்னர் கம்பரால் பெயர் பெற்றது என்ற வரலாறும் இங்கு பேசப்படுகிறது.


ஆயக்காரன்புலம் 1, 2ம் சேத்திக்கு பொதுவாக திங்கள் சந்தையடியில் மழைமாரியம்மன் கோயில் உள்ளது. இக்கோயிலில் ஆடி மாதம் கடைசி வாரம் ஆடித்திருவிழா நடைபெறும். இவ்விழாவிற்க்கு ஆயக்காரன்புலம் வருவாய் கிராமத்தினர் அனைவரும் சேர்ந்து கொண்டாடுகின்றனர். 

ஆயக்காரன்புலம் 3ஆம் சேத்தியில் சுயம்பு ஸ்ரீகலிதீா்த்த அய்யனாா் கோவில் உள்ளது.இக்கோவிலில் பக்தா்கள் பிராத்தனை செய்தால் அனைத்தும் நடக்கும் என்பது மக்ளின் நம்பிக்கை அனைத்து மதத்தினரும் வந்து செல்கின்றனா்.இங்கு பக்தா்கள் இரவில் தங்கி அய்யனை வழிபட்டும் தங்குவதற்கும் வசதிகள் செய்யப்பட்டுள்ளன.


</doc>
<doc id="114952" url="https://ta.wikipedia.org/wiki?curid=114952" title="கபில மார்புப் பூங்குயில்">
கபில மார்புப் பூங்குயில்

கபில மார்புப் பூங்குயில் (Phaenicophaeus curvirostris) என்பது குயில் குடும்பத்தில் பூங்குயில் பேரினத்தில் உள்ள ஒரு பறவையாகும். தென்கிழக்காசியாவில் மியான்மர் முதல் கீழைச் சாவகம், பிலிப்பைன்சு மற்றும் போர்னியோ வரையிலான பகுதிகளில் பரவிக் காணப்படும் இப்பறவையினம், 49 செமீ (19 அங்குலம்) வரை வளரக்கூடியது. இதன் மேற்பகுதி சாம்பல் மற்றும் கடும் பச்சை நிறமாகவும் கீழ்ப் பகுதி செங்கபில நிறமாகவும் இருப்பதுடன் வெளிறிய மஞ்சள் நிறத்திலான அதன் சொண்டு சற்றுப் பெரிதாகவும் மேற்பகுதி கீழ் நோக்கி வளைந்தும் இருக்கும். இப்பறவைகளின் இறகுகளின் நிறங்களின் அடிப்படையில் ஆண், பெண் இரண்டும் ஒரே மாதிரியாகக் காணப்படும். ஏராளமான ஏனைய குயிலினங்களைப் போலன்றி, கபில மார்புப் பூங்குயில்கள் தம் கூடுகளைத் தாமே கட்டுவதுடன் தம் குஞ்சுகளையும் பராமரிக்கும் தன்மையும் உடையனவாகும்.

கபில மார்புப் பூங்குயில்களில் ஆறு துணையினங்கள் இருப்பதாகக் கருதப்படுகின்றது. அவை:

42-49 செமீ (17-19 அங்குலம்) வரை வளர்ச்சியடையத் தக்கதான கபில மார்புப் பூங்குயில் பெரிய, வளைந்த, வெளிர் மஞ்சள் நிறத்திலான மேற் சொண்டையும் நிறங் கடுமையான அல்லது சிவந்த அல்லது கறுத்த கீழ்ச் சொண்டையும் கொண்டிருக்கும். இதன் கண்களைச் சுற்றித் தனிச் சிவப்பிலான அடையாளமொன்று காணப்படுவதுடன், தலை சாம்பல் நிறத்தில் இருக்கும். இதன் சிறகுகள் கடும் பச்சை நிறத்திலிருந்த போதிலும் முதுமையடையும் போது நிறம் மங்கி, சற்று நீல நிறமாக மாறும். மார்புப் பகுதியும் கால்களுக்கு இடைப்பட்ட பகுதியும் செங்கபில நிறமாக இருப்பதுடன், கால்கள் கடும் சாம்பல் நிறத்தைக் கொண்டிருக்கும். இப்பறவைகளின் இறகுகளின் நிறங்கள் ஆண், பெண் பறவைகளுக்குப் பொதுவாக இருப்பினும், ஆண் பறவையின் கண் புரை வெளிர் நீலமாகவும் பெண் பறவையின் கண் புரை மஞ்சளாகவும் காணப்படும்.

கபில மார்புப் பூங்குயில்கள் புரூணை, இந்தோனேசியா, மலேசியா, மியான்மர், மேலைப் பிலிப்பீன்சு, தென் தாய்லாந்து, சிங்கப்பூர் மற்றும் மியான்மர் ஆகிய நாடுகளிற் காணப்படுகின்றன. 

இப்பறவைகளின் இயற்கை வாழிடங்கள் துணை அயன மண்டல மற்றும் அயன மண்டல ஈரலிப்பான தாழ்நிலக் காடுகளும் துணை அயன மண்டல மற்றும் அயன மண்டலக் கண்டற் காடுகளுமாகும். இவை பொதுவாக மரங்களின் அடர்ந்த இலைகளுக்கிடையிலேயே வசிக்கும். இந்நாட்களில் இப்பறவைகளின் வாழிடங்களான காடுகள் பெரிதும் அழிக்கப்படுகின்றன.

இப்பறவையினம் சிறிய பல்லி, தவளை, பறவைக் குஞ்சுகள் போன்ற சிறு முண்ணானிகளையும் மயிர்க்கொட்டிகள், வெட்டுக்கிளி, கரப்பான் பூச்சி, வண்டு போன்ற பூச்சிகளையும், சிலந்தி, சிறு நண்டு போன்றவற்றையும் உணவாகக் கொள்ளும்.

ஏனைய குயிலினங்களில் ஏராளமானவற்றைப் போலன்றி, கபில மார்புப் பூங்குயில்கள் தம் கூடுகளை அமைத்துக் கொள்வதுடன் தம் குஞ்சுகளையும் தாமே வளர்க்கும். இவற்றின் இனப்பெருக்க காலம் இடத்துக்கிடம் வேறுபடும். இது போர்னியோவில் ஆகஸ்ட் முதல் திசம்பர் வரையிலும் ஏனைய தென்கிழக்காசியப் பகுதிகளில் ஜனவரி, செப்டெம்பர் என வேறுபடுவதாகவும் இருக்கும். இவ்வினத்தின் ஆணும் பெண்ணும் கலவியில் ஈடுபடும் காலத்தில் சிறு மரக் கிளைகளையும் குச்சிகளையும் கொண்டு கிட்டத்தட்ட 35 செமீ (14 அங்குலம்) விட்டம் கொண்ட கூட்டை அமைக்கும். கூட்டின் உட்பகுதியில் இலைகளை அடுக்கி கோப்பை போல ஆக்கும். 34 x 28 மிமீ அளவான இரண்டு அல்லது மூன்று வெண்ணிற முட்டைகளை இடும். ஆண், பெண் இரண்டும் சேர்ந்து முட்டைகளை அடைகாக்கும். முட்டைகள் பொரிப்பதற்கு கிட்டத்தட்ட 13 நாட்கள் எடுக்கும். இளம் குஞ்சுகள் 11 நாட்கள் வரை கூட்டிலேயே இருக்கும். இக்காலப் பகுதியில் பெற்றோரான ஆண், பெண் இரண்டும் சேர்ந்து குஞ்சுகளுக்கு இரையூட்டும்.



</doc>
<doc id="114953" url="https://ta.wikipedia.org/wiki?curid=114953" title="சாவகம்">
சாவகம்



</doc>
<doc id="114958" url="https://ta.wikipedia.org/wiki?curid=114958" title="ஆலோ இமோடின்">
ஆலோ இமோடின்

ஆலோ இமோடின் "(aloe emodin)" என்பது ஒரு ஆந்த்ரகுயினோன் சேர்மம். இது கற்றாழைச் சாறில் இயற்கையாகவே காணப்படுகிறது. இது மலமிளக்கிகளில் பயன்படுத்தப்பட்டு வந்தது. ஆனால் பின்விளைவுகள் காரணமாக விலக்கிக்கொள்ளப்பட்டது. தற்போது புற்று ‌நோய்க்கு எதிராகப் பயன்படுத்தப்படுவதற்காக ஆய்வு செய்யப்பட்டு வருகிறது.


</doc>
<doc id="114959" url="https://ta.wikipedia.org/wiki?curid=114959" title="பீட்டா-லாக்டமேசு">
பீட்டா-லாக்டமேசு

பீட்டா-லாக்டமேசு ("Beta-lactamase") () என்பவை சில பாக்டீரியங்களால் சுரக்கப்படும் நொதிகள் ஆகும். இந்த நொதிகள் பீட்டா லாக்டம் வகை நுண்ணுயிர்க்கொல்லி மருந்துகளில் உள்ள பீட்டா லாக்டம் வளையத்தை உடைக்கின்றன. எனவே இவை பாக்டீரியாவின் நோய்த்தொற்றுத் திறனை அதிகரிக்கின்றன. 

கிராம் சாயம் ஏற்கும் மற்றும் ஏற்கா பாக்டீரியங்கள் இரண்டிலும் பீட்டா லாக்டமேசு நொதிகள் காணப்படுகின்றன. பீட்டா லாக்டமேசு தடுப்பி மூலம் இந்த பீட்டா லாக்டமேசு நொதிகளைத் தடுக்க முடியும். 


</doc>
<doc id="114964" url="https://ta.wikipedia.org/wiki?curid=114964" title="பூங்குயில்">
பூங்குயில்

பூங்குயில்கள் எனப்படுபவை குயிற் குடும்பத்தில் உள்ள பூங்குயிற் பேரினத்தைச் சேர்ந்த பெரிய பறவைகளாகும். இவை ஆசியாவின் அயன மண்டலப் பகுதிகளிலேயே காணப்படுகின்றன. பூங்குயிற் பேரினத்துக்கான உயிரியற் பெயர் பண்டைய கிரேக்க மொழிச் சொல்லான "ஃபொயினிக்கோஃபேயசு", அதாவது "கடுஞ் சிவப்புக் கண்கள்" என்பதிலிருந்து பெறப்பட்டது. இப்பெயர் செம்முகப் பூங்குயிலின் உருவத்திலிருந்தே பெறப்பட்டுள்ளது.

பெயரீட்டு வரிசையின் அடிப்படையிற் பூங்குயிலினங்கள் பின்வருமாறு: 

தீங்குயில் ("Rhinortha") என்பது தனிவகை தீங்குயிலினம் என்னும் வகையைச் சேர்ந்ததெனினும், பூங்குயில்களுடன் உள்ள மிக நெருங்கிய தொடர்பு கொண்டதாக நெடுங்காலமாகக் கருதப்பட்டதன் காரணமாக முன்னர் செம்பகப் பூங்குயில் (""P." chlorophaeus") எனப் பெயரிடப்பட்டிருந்தது. எனினும், அது பூங்குயில்களிலிருந்து மிகவும் வேறுபட்ட தனியினமாகும்.


</doc>
<doc id="114965" url="https://ta.wikipedia.org/wiki?curid=114965" title="இன்றியமையா மருந்துகள்">
இன்றியமையா மருந்துகள்

உலக சுகாதார நிறுவனத்தின் வரையறைப்படி இன்றியமையா மருந்துகள் "(essential drug)" என்பவை ஒரு நாட்டில் உள்ள பெரும்பாலான மக்களின் உடல்நலத் தேவைகளைப் பூர்த்தி செய்யும் பொருட்டு எல்லா வேளைகளிலும் போதுமான அளவு கையிருப்பில் மக்கள் வாங்கக் கூடிய விலையில் கிடைக்கும் மருந்துகள் ஆகும்.
இந்த இன்றியமையா மருந்துகளின் பட்டியல் உலக சுகாதார நிறுவனத்தால் வெளியிடப்படும். ஒவ்வொரு நாடும் தங்கள் தேவைகளுக்கேற்ப அந்தப் பட்டியலை மாற்றிக் கொள்ளும். ஒவ்வொரு நாட்டிலும் இந்த இன்றியமையாத மருந்துகளின் பட்டியல் மாறுபடும். ஏனெனில் ஒவ்வொரு நாட்டிலும் நோய்களின் பரவல் வேறுபடுகிறது. 

இன்றியமையா மருந்து எனும் கோட்பாடு அல்மா ஆட்டா பிரகடனத்தின் பத்து பாகங்களுள் ஒன்றாக வெளியிடப்பட்டிருந்தது.


</doc>
<doc id="114976" url="https://ta.wikipedia.org/wiki?curid=114976" title="கள்ளிக்குயில்">
கள்ளிக்குயில்

கள்ளிக் குயில் ("Phaenicophaeus leschenaultii"), என்பது குயிற் குடும்பத்தில் பூங்குயில் பேரினத்தில் உள்ள ஒரு பறவையினமாகும். இது இந்தியத் துணைக்கண்டத்தைச் சேர்ந்தது.

கள்ளிக்குயில்கள் இந்தியத் துணைக்கண்டத்தின் இமயம் சார்ந்த பகுதிகளிலும், ராஜஸ்தான், பாக்கித்தான் என்பவற்றின் சில பகுதிகளிலும் வங்காளதேசம், இலங்கை ஆகிய நாடுகளிலும் காணப்படுகின்றன. இவற்றின் நிற வேறுபாடுகள் காரணமாக இவை மூன்று வெவ்வேறு இனங்களாகச் சிலவேளைகளில் வரையறுக்கப்படுவதுண்டு.

இவை 42 செமீ வரை வளரக்கூடிய பெரிய பறவையினமாகும். இப்பறவையினம் பொதுவாக மண்ணிறம் அல்லது செம்மண்ணிறம் கொண்டதாகக் காணப்படும். நிறை கூடியதாயும் நீண்டும் காணப்படும் இப்பறவையினத்தின் வால் நுனியில் வெண்ணிறமான பக்கக் கோட்டமைப்பில் அமைந்த இறகுகளைக் கொண்டிருக்கும். இது செம்பகங்களை ஒத்துக் காணப்படும். இதன் சொண்டு கீழ் நோக்கி வளைந்தும் பிரகாசமான சிவப்பு அல்லது மஞ்சள் நிறம் கொண்டு காணப்படும். இவற்றின் ஆண், பெண் பறவைகள் நிறத்தினடிப்படையில் ஒரே மாதிரியாகக் காணப்பட்டாலும் குஞ்சுகள் நிறம் மங்கியனவாக இருக்கும். இதன் ஒலி "பிசுக்...பிசுக்" என்பது போலிருக்கும். சில வேளைகளில் "ப்..தங்" என்பது போன்ற ஒலியையும் ஏற்படுத்தும்.

சிறுகீற்றுப் பூங்குயில்கள் பொதுவாக பெரு நிலப் பகுதியில், திறந்தவெளிப் புதர்கள், முட்காடுகள், சிறு காடுகள் போன்றவற்றிலேயே காணப்படும். இவை தனித்தோ, சோடியாகவோ காணப்படலாம். இவை பூச்சிகள், பல்லிகள், சிறு பழங்கள் போன்றவற்றை உணவுக்காகப் பெறத் தக்க வகையில் இவற்றில் உடலமைப்பு வளைந்து காணப்படும். இப்பறவைகள் புதர்களுக்கிடையே கீரிப்பிள்ளைகள் போன்று மிக வேகமாக ஓடக்கூடியனவாகும். மிகக் குறைவாகவே பறக்கக்கூடிய இப்பறவைகள் கிளைக்குக் கிளை தாவி மரங்களில் மிக வேகமாக ஏறக்கூடியனவாகும். ("Glaucidium radiatum")

இவை பூச்சிகளையும், மயிர்க்கொட்டிகளையும், சிறு முண்ணாணிகளையுமே உணவாகக் கொண்டபோதிலும் சிறு பழங்களையும் சில வேளைகளில் உண்பதுண்டு.

சிறுகீற்றுப் பூங்குயில் ஏனைய பூங்குயில்களைப் போன்றே ஒட்டுண்ணியல்லாததாகும். இதன் பொதுவான இனப்பெருக்க காலம் மார்ச்சு முதல் ஓகத்து வரையிலுமாயினும், இது வாழும் இடத்துக்கேற்ப சற்று வேறுபடும். முட்தாவரங்களில் 2 முதல் 7 மீற்றர் வரையான உயரத்தில் இது பசிய இலைகளைக் கொண்டு கூடுகளை அமைத்துக்கொள்ளும். ஒரு முறைக்கு இரண்டு அல்லது மூன்று முட்டைகளை இடும். முட்டைகள் வெண்கட்டி போன்ற நிறத்திற் காணப்படும்.


</doc>
<doc id="114989" url="https://ta.wikipedia.org/wiki?curid=114989" title="ஒலிம்பஸ் கார்ப்பரேஷன்">
ஒலிம்பஸ் கார்ப்பரேஷன்

ஒலிம்பஸ் கார்ப்பரேஷன் ("Olympus Corporation", オリンパス株式会社) ஒளியியல் மற்றும் தோற்றுரு வரைவியல் பொருட்கள் உற்பத்தி செய்யும் ஒரு ஜப்பானிய நிறுவனம். ஒலிம்பஸ் 12 அக்டோபர் 1919ம் ஆண்டு நுண்ணோக்கி மற்றும் வெப்பநிலைமானிகள் தயாரிக்கும் நிறுவனமாக உருவாக்கப்பட்டது. 

1936 இல், ஒலிம்பஸ் அதன் முதல் கேமரா அறிமுகப்படுத்தியது. ஒலிம்பஸ் முதல் புதுமையான கேமரா தொடர் 1959 ஆம் ஆண்டு அறிமுகப்படுத்தப்பட்டது

ஒலிம்பஸ் எண்டோஸ்கோபிக், அல்ட்ராசவுண்ட் மற்றும் நுண்ணோக்கிகள் தயாரிக்கிறது. ஒலிம்பஸ் உற்பத்தி செய்ய முதல் நுண்ணோக்கி ஆசாஹி என்று அழைக்கப்பட்டது



</doc>
<doc id="114994" url="https://ta.wikipedia.org/wiki?curid=114994" title="புதுவை இரத்தினதுரை">
புதுவை இரத்தினதுரை

புதுவை இரத்தினதுரை (பிறப்பு: டிசம்பர் 3, 1948) ஒரு கவிஞர், சிற்பக்கலைஞர். தமிழீழ விடுதலைப் புலிகளின் கலை பண்பாட்டுத் துறையில் முக்கிய பங்காற்றியவர். விடுதலைப் போராட்டத்துக்கு தனது கவிதைகளால் உரமூட்டியவர். புரட்சிப் பாக்களை எழுதி இளைஞர்களை எழுச்சி கொள்ளச் செய்தவர். 

இவர் யாழ்ப்பாண மாவட்டம் புத்தூரைப் பிறப்பிடமாகக் கொண்டவர். 

இவர் தனது 14வது வயதிலேயே கவிதைகளை எழுதத் தொடங்கி விட்டார். இவர் வியாசன், மாலிகா என்ற புனைபெயர்களிலும் பல கவிதைகள் எழுதியுள்ளார். இவர் எழுதிய "இந்த மண் எங்களின் சொந்த மண்" பலரது வரவேற்பையும் பெற்ற உணர்வுப்பூர்வமான பாடல்.






</doc>
<doc id="114995" url="https://ta.wikipedia.org/wiki?curid=114995" title="ஒருபத்தி இருபத்தி (விளையாட்டு)">
ஒருபத்தி இருபத்தி (விளையாட்டு)

ஒருபத்தி இருபத்தி சிறுமியரின் ஒரு உரைப்பாட்டு விளையாட்டு. 

சிறுமியர் தம் கைகளில் ஒன்றைத் தலையில் வைத்துக்கொண்டு வட்டமாக உட்காருவர். நடுவில் நிற்கும் மேலாள் ஒருத்தி ஒவ்வொருவர் தலையிலும் கையை வைத்துப் பாடிக்கொண்டே வருவாள். பாட்டு முடியும்போது யார் தலையில் கை வைக்கிறாளோ அவர் தன் தலையிலிருக்கும் கையை எடுத்துக்கொள்ளலாம். 

அவரைப் பூனைக்குட்டி என்று வைத்து மீண்டும் உரையாட்டுப்பாடல் தொடரும். 

தலையில் கை வைக்கும் பாடல் 
ஒரு பெண்ணின் தலையில் கை வைத்து அவரோடு நிகழும் உரையாடல் 
ஒவ்வொருவர் தலையாகத் தொட்டுகொண்டு பாடல்
கையை எடுத்துக்கொண்டு பூனை ஆவார். 

மீண்டும் உரையாடல் 
அத்தனை எட்டிலே செல்லவேண்டும். 
15 எட்டிலே என்றால் அத்தனை எட்டிலே செல்லவேண்டும். (எட்டு = தப்படி)



</doc>
<doc id="115003" url="https://ta.wikipedia.org/wiki?curid=115003" title="மனையியல்">
மனையியல்

மனையியல் அல்லது மனை அறிவியல் என்பது வீடு, குடும்பம், வாழ்வியல் தொடர்பான பல்வேறு கூறுகளுக்கான ஒரு கல்வித் துறை ஆகும். இது சமூக மற்றும் பெளதீக அறிவியல்களில் இருந்து பல்வேறு விடயங்களை உள்ளடக்கியது. மேற்குநாடுகளில் இது வீட்டுப் பொருளியல் (Home Economics) அல்லது Family and consumer science (வீட்டு மற்றும் நுகர்வு அறிவியல்) அல்லத வீட்டுச் சூழலியல் (Home Ecology) என்றும் அறியப்படுகிறது. 

நெடுங்காலமாக உயர் கல்வி ஆண்களுக்கு மட்டுமானதாக மட்டும் இருந்து வந்தது. இந்த நிலை 1850 களின் பின்பு ஐக்கிய அமெரிக்காவில் உருவாக்கப்பட்ட நில-அன்பளிப்பு பல்கலைக்கழகங்களால் (Land-grant university) மாற்றப்பட்டது. இந்தப் பல்கலைக்கழகங்கள் மரபுவழியில் அளிக்கப்பட்டு வந்த லிபிரல் ஆட்சு (liberal arts) கல்வித்துறைகளைத் தாண்டி வேளாண்மை, அறிவியல், பொறியியல், படைத்துறையியல் ஆகிய தொழில்சார், திறன்சார் துறைகளில் (hands on and skill based practices) உயர் கல்வி வழங்கின. இவை பெண்கள் கல்விபெறவும் வாய்ப்புக்களைக் கொடுத்தன. இந்தப் பல்கலைக்கழகங்களில் பெண்களுக்கு கைத்தொழிற்கலைகளை, திறன்களைக் கற்பிக்கவென உருவாக்கப்பட்ட துறையே மனையியல் துறை ஆகும். இந்தத் துறை வீட்டையும் குடும்பத்தையும் மேலாண்மை செய்ய அறிவியல் நோக்கிலான கல்வியை வழங்குவதை நோக்கக் கொண்டு தொடங்கப்பட்டது. அன்றைய சமூக-கல்வி-பொருளாதாரச் சூழலில் மனையியல் துறையின் உருவாக்கம் முற்போக்கான ஒரு மாற்றம் ஆகும். பெண்கள் கல்வி, அரசு, தொழிற் துறைகளுக்கு பெருமளவில் வர இத் துறை அடித்தளம் இட்டது. பிற்காலத்தில் இது ஆண், பெண் இருபாலருக்குமான அடித்தள அறிவுகளையும் திறன்களையும் கொண்ட ஒரு கல்வித்துறையாக மாற்றம்பெற்றது. 

இந்தியாவில் 1920 களுக்குப் பின்னரே மனையியல் அறிமுகப்படுத்தப்பட்டது. 1938 ஆம் ஆண்டு செனைப் பல்கலைக்கழத்தில் மனை அறிவியல் இளநிலைப் பட்டப் படிப்பாக அறிமுகப்படுத்தப்பட்டது. இராஜம்மாள். பி. தேவதாஸ் அவர்களின் முயற்சியால் பள்ளியில் இருந்து பல்கலைக்கழகம் வரை பல உட்பிரிவுகளுடான ஒரு துறையாக விரிவுபெற்றது. இன்று தமிழ்நாட்டுக் கல்வித்திட்டத்தின் ஒரு முக்கிய பாடமாக மனை அறிவியல் அமைகிறது. 

வீட்டுத் தோட்டம், கோழி,ஆடு,மாடு வளர்த்தல், சமைத்தல், தைத்தல், தோய்த்தல், பின்னுதல், வீடு திருத்தல், கைத்தொழில்கள், குழந்தை வளர்ப்பு/பராமரிப்பு, குழந்தைகள் கல்வி, போக்குவரத்துச் சேவைகள் என பல உற்பத்திச் செயற்பாடுகள் வீடு சார்ந்தே நடைபெற்றன, நடைபெறுகின்றன. இதனை முறைப்படி ஆயும் ஒரு துறையாக உருவாகியதே மனைப் பொருளியல் துறை. ஒரு வீட்டை, குடும்பத்தை சிறப்பாக மேலாண்மை செய்ய பல்வேறு அறிவுகள் தேவைப்படுகிறன. அவ்வாறான முதலுதவி, ஊட்டச்சத்து, சுகாதாரம் (hygiene), நிதி மேலாண்மை போன்ற பல்வேறு உட்பிரிவுகளைச் சேர்த்து இது விரிவானது. 

பல்வேறு சமூக சூழலியல் தாக்கங்களும் வீடு சார்ந்தே அமைகின்றன. எ.கா ஒரு கனடிய வீடு 4000 இராத்தல்கள் கழிவுகளை உற்பத்தி செய்கிறது. கூட்டுக் குடும்பங்களைக் கொண்ட வீடுகள், தனிக் குடும்ப வீடுகளாகவும், மேற்குநாடுகளில் தனிநபர் வீடுகளாகவும் மாறி உள்ளன. இத்தகைய மாற்றங்களிலும் மனையியல் துறை அக்கறை கொண்டுள்ளது. 

அண்மைக் காலமாக வீடுசார் உற்பத்தி குறைந்துள்ளது. பல தரப்பட்ட தேவைகளுக்கும் வெளிச் சந்தையை அல்லது நுகர்வை தங்கி இருக்கும் போக்கு அதிகரித்துள்ளது. இது மனையியல் துறையைப் பெருமளவில் பாதித்துள்ளது. குறிப்பாக உணவு உற்பத்தி, சமைத்தல், தைத்தல், கைத்தொழில்கள் போன்ற அடிப்படை திறன்கள் அடிப்படையிலான கல்வியில் இருந்து நுகர்வுக்கு உதவும் வகையிலான கல்விக்கு இது பல இடங்களில் நகர்ந்துள்ளது.


</doc>
<doc id="115009" url="https://ta.wikipedia.org/wiki?curid=115009" title="மண்ணியல்">
மண்ணியல்


</doc>
<doc id="115011" url="https://ta.wikipedia.org/wiki?curid=115011" title="புவி அறிவியல்">
புவி அறிவியல்

புவி அறிவியல் "(Earth science)" என்பது புவி தொடர்பான பல கல்வித் துறைகளைக் குறிக்கப் பயன்படும் ஒரு சொல் ஆகும். இன்றுவரை உலகில் மட்டுமே உயிர்கள் வாழ்வதாக நாம் அறிந்திருப்பதாலும், புவி மனித வாழ்விற்கு இன்றியமையாத இடம் என்பதாலும் புவி அறிவியல் சிறப்பாக கவனப்படுத்தப்பட்டு ஆராயப்படுகிறது.



</doc>
<doc id="115014" url="https://ta.wikipedia.org/wiki?curid=115014" title="நிலச் சருகுமான்">
நிலச் சருகுமான்

நிலச் சருகுமான் என்பது சருகுமான் குடும்பத்தைச் சேர்ந்த இரட்டைப்படைக் குளம்பிகளான விலங்குப் பேரினமொன்றாகும். இவை இந்தியா, இலங்கை போன்ற நாடுகளிலும் சிலவேளைகளில் நேபாளத்திலும் காணப்படும். ஆசியாவிலுள்ள ஏனைய சருகுமான் பேரினத்தின் விலங்குகளைப் போலன்றி, இப்பேரினத்தின் விலங்கினங்கள் தம் உடலில் மங்கிய நிறமுள்ள புள்ளிகள் அல்லது கோடுகளைக் கொண்டிருக்கும்.

"நிலச் சருகுமான்" பேரினத்தின் விலங்குகள் தனியொரு இனத்தினவாகவே பன்னெடுங்காலமாகக் கருதப்பட்டன. எனினும், 2005 ஆம் ஆண்டு இவ்விலங்குகள் மூன்று வேறுபட்ட விலங்கினங்களைச் சேர்ந்தவை என வரையறுக்கப்பட்டது. அவை:



</doc>
<doc id="115018" url="https://ta.wikipedia.org/wiki?curid=115018" title="வீ. தோ. பொ. த. ஆறுமுகபிள்ளை">
வீ. தோ. பொ. த. ஆறுமுகபிள்ளை

வீ. தோ. பொ. த. ஆறுமுகபிள்ளை (1822-1908) இலங்கை, மட்டக்களப்பு, துறைநீலாவணையைச் சேர்ந்த பல்கலை அறிஞர். இவர் எழுத்தாளர்களான எஸ். முத்துக்குமாரன், சைவப்புலவர் எஸ். தில்லைநாதன் என்பவர்களது பூட்டன் ஆவார்.

இவர் 1822 இல் துறைநீலாவணைப் பிரதேசத்தில் சாஸ்திரி வீமாச்சியார் என்பவருக்கும், கண்ணம்மை என்பவருக்கும் மகனாகப் பிறந்தார். பண்டைய வழக்கின்படி எழுதப்பட்ட இவரது பெயர் முதலெழுத்துக்கள் குறிப்பது வீமாச்சியார் தோம்புதோர் பொலிஸ்த் தலைமை ஆறுமுகபிள்ளை என்பதாகும். அக்காலத்தில் ஒருவர் ஊதியம் பெறாமல் வகிக்கின்ற அரசாங்கக் கௌரவப் பதவியை அவரது பெயர் முதலெழுத்துக்களுடன் சேர்த்து எழுதுவது வழக்காகும். இவரது தந்தையார் அக்காலத்தில் கண்டி அரசனின் பிரதானிகளில் ஒருவர்.

இவர் பல நூல்களை ஆக்கியும், அரிய பல நூல்களைப் பிரதிபண்ணியும் உள்ளார். இவரது படைப்புகள் ஓலைச் சுவடிகளிலேயே காணப்பட்டன. அவற்றுட் சில தற்காலத்தில் அச்சுருப் பெற்றுள்ளன.
கீழ்க்குறிப்பிடப்படும் நூல்கள் அவரால் ஆக்கப்பட்ட நூல்களுள் தற்காலத்தில் ஓலைச் சுவடிகளில் பெறக்கூடியதாயிருப்பது. இன்னும் பல நூல்கள் தற்காலத்திற் பெறமுடியவில்லை.

இவரால் பல அரிய நூல்கள் பிரதிபண்ணப்பட்டுள்ளன. இவர் பிரதிபண்ணிய கண்ணகி வழக்குரை ஓலைச்சுவடி இன்றும் துறைநீலாவணைக் கண்ணகையம்மன் ஆலயத்தின் வழிபாட்டுப் பொருட்களில் ஒன்றாக உள்ளது. இது இவரது சந்ததியினரால் பாதுகாக்கபட்டு வருகின்றது.



</doc>
<doc id="115021" url="https://ta.wikipedia.org/wiki?curid=115021" title="தமிழ்நாடு இடைநிலைக் கல்வி வாரியம்">
தமிழ்நாடு இடைநிலைக் கல்வி வாரியம்

தமிழ்நாடு இடைநிலைக் கல்வி வாரியம் (Tamil Nadu Board of Secondary Education) 1910ஆம் ஆண்டு நிறுவப்பட்டது. இது தமிழக அரசின் கல்வித்துறையின் கீழ் இயங்குகிறது. இடைநிலைக் கல்வியின் பத்தாவது வகுப்பு வரைக்கான கல்வி கீழ்வரும் முறைமைகளில் வழங்கப்படுகிறது:

உயர்நிலைக் கல்வியில் (வகுப்புகள் 11 & 12) உயர்நிலைப் பள்ளிச் சான்றிதழ் (HSC) வழங்க ஒரே ஒருங்கிணைக்கப்பட்ட முறைமை கடைப்பிடிக்கப்படுகிறது. தமிழ்நாடு மாநில பள்ளித் தேர்வுகள் வாரியம் மாணவர்களின் கல்வித்தகுதியை இருநிலைகளில் - பத்தாவது வகுப்பு முடிவிலும் 12வது வகுப்பு முடிவிலும் - வாரியத்தேர்வுகள் மூலம் மதிப்பிடுகிறது 12வது வகுப்பு வாரியத் தேர்விகளில் பெற்ற மதிப்பெண்கள் பல்கலைக்கழகங்களில் சேர்க்கைக்கான தகுதியாகவும் விருப்ப கல்வித்திட்டங்களுக்கான துண்டிப்பு மதிப்பெண்களாகவும் பயன்படுத்தப்படுகின்றன.

இந்த வாரியத்தின் ஆட்சிப்பகுதி தமிழ்நாடு முழுமையிலும் உள்ள பள்ளிகளாகும். பள்ளிகள் இந்த வாரியத்துடனோ அல்லது பத்தாவது மற்றும் 12வது வகுப்புத் தேர்வுகளை நடத்தி சான்றிதழ் வழங்க இந்த வாரியத்தின் அனுமதி பெற்ற நடுவண் இடைநிலைக் கல்வி வாரியத்துடனோ அல்லது இந்திய இடைநிலைக் கல்வி வாரியத்துடனோ இணைந்து கொள்ளலாம்.

1978ஆம் ஆண்டு தமிழ்நாட்டின் இடைநிலைக்கல்வியின் வடிவமைப்பாளர் எனப் போற்றப்படும் எச்.எச்.எஸ்.லாரன்ஸ் அந்த வாரியத்தின் இயக்குனராகப் பணிபுரிந்தபோது தமிழ்நாட்டின் கல்வித்திட்டங்களை ஆய்வு செய்து அனைத்திந்தியாவிலும் தற்போது கடைபிடிக்கப்படும் 10+2+3 முறைமையைத் தோற்றுவித்தார்.



</doc>
<doc id="115024" url="https://ta.wikipedia.org/wiki?curid=115024" title="கெட்டி முதலிகள் மரபு">
கெட்டி முதலிகள் மரபு

கட்டி அரசு மரபினர் பற்றிய குறிப்புகள் சங்க இலக்கியத்தில் உண்டு. "வல்வேற் கட்டியர்"(குறுந்தொகை:11) "போராடும் தானை கட்டி"(அகம்226), "பல்வேற் கட்டியர்" (சிலம்பு : 25 : 157 ) எனவே கட்டி அரசர்களின் காலம் கிமு முதல் நூற்றாண்டு என்கிறார் தமிழ் நாடன்( கெட்டி முதலி அரசர்கள் ப.13 ) கரிகால சோழனோடும் சேரன் செங்குட்டுவனோடும் இப்பாடல்கள் கட்டி அரசர்களை குறிப்பிடுகிறது . ஆனால் கி.பி 1274 போசாள மன்னன் வீரராமநாதன் காலத்தில் இருந்தே இவர்களைப் பற்றிய கல்வெட்டுகள் கிடைக்கின்றன. .'தாரமங்கலத்து முதலிகள் ' என்ற தொடர் 13 நூற்றாண்டு முதல் கல்வெட்டுகளில் (7/25,24,23) காணப்படுகின்றன. கெட்டி அரசர்கள் பற்றி 21 கல்வெடுகள் சேலம்நாமக்கல் கல்வெட்டுத் தொகுதியில் கிடைக்கின்றன. கெட்டி முதலிகள் வரலாற்று குறிப்புகளில் உள்ள தாரமங்கலம், தோப்பூர் , அமரகுந்தி , பவானி ,ஈரோடு , இராசிபுரம் , சேலம் ஆத்தூர் ஆகிய ஊர்களில் செங்குந்தர்கள் முதலியார் என்று பட்டத்துடன் அழைக்கப்படுகிறார்கள். இவை அனைத்தும் இவர்கள் அரசாட்சிக்கு உட்பட்ட பகுதிகளாக இருந்திருக்கின்றன. ஆத்தூர் கோட்டையை இவர்கள் கட்டினார்கள் என்றும் 14 தலைமுறை ஆட்சி ஆண்டார்கள் என்றும் சாம்பள்ளி கைபீது குறிப்பிடுகிறது. "கெட்டி முதலி"' மரபினர், சேர சோழ. பாண்டியர் என மூவேந்தர் மட்டுமின்றி போசாளர் விசயநகர அரசு நாயக்கர் மற்றும் மைசூர் மன்னர்களின் காலங்களிலும் அரசோச்சிய, கொங்கு நாட்டுச் சிற்றரசர்கள் அனைவரும் காவேரி, அமரகுத்தி, தாரமங்கம் ஆகிய இடங்களைத் தலமையிடங்களாகச் கொண்டு அரசாண்டவர்கள். இவ்வரசர்களில்
இந்த சிற்றரசர்களால், தற்பொழுதுள்ள சேலம் மாவட்ட மக்களின் வாழ்க்கைச் சீர்மை மேலோங்கியது. மைசூர் அரசப்படையினரால், இச்சிற்றரசர்களின் நிலை மாறியது.

கட்டி அரசர்களின் காலம் சங்க காலம் முதல் தொடங்குகிறது.போசாளர் பிற்காலப் பாண்டியர்கள் காலத்தில் இவர்கள் செல்வாக்கு மிகுதி . நாய்க்கர் காலத்தில் அரியநாத முதலி என்பவர் மதுரையின் தலைவாயாகவும் பின்பு ஒரு பாளையத்திற்கு அரசனாகவும் இருந்திருக்கிறார் . தமிழகமானது நாயக்கர் காலத்தில், கீழ்கண்டப் பகுதிகளாக பிரிக்கப்பட்டு ஆளப்பட்டது.

இதில் மதுரை நாயக்கர் பகுதி விரிவான ஆளுகைக்கு உட்பட்ட நாடாக இருந்தது. சேலம் உள்ளிட்ட கொங்கு நாடு, மதுரை நாயக்கர் பகுதியோடு இணைந்திருந்தது. அப்பகுதி பாளையக்காரர்கள் அனைவரும், மதுரையின் எழுபத்திரெண்டு பாளையப்பட்டுகளோடு சேர்ந்திருந்தார்கள்.

கொங்குப் பகுதிகளில் வாழ்ந்த தாரமங்கலம் கெட்டி மரபினர் தொண்டைமண்டல சைவ வெள்ளாளர் முதலியார் இவர்கள்.'
தாரமங்கலத்தை அரசு புரிந்த கெட்டி முதலிகள் என்னும் அரசர்கள் கி.பி.13 ஆம் நூற்றாண்டில் தம் பெயரு்க்கு முன்னால் நீருணி என்ற பெயரைச்சேர்த்து வழங்கியுள்ளனர்.இதனை கி.பி.1274-ஜ சேர்ந்த வீரராமனாதன் காலத்து கல்வெட்டு ஓன்று தாரமங்கலத்து முதலிகளில் நீருணி பெரிய இளமன் என்பவன் முதலாகன ஆறுவர் இளமீகரமுடைய நாயனார்க்கு தேவதானம் விட்டதையும்,

கி.பி.1281-ல் சேர்ந்த சடையவர்சந்தாபாண்டியன் இரண்டாம் காலத்து கல்வெட்டு ஓன்று முதலிகளில் நீருணி இளையான் நல்ல உடையப்பன் என்பவன் தனது பிதாக்கள் போரில் இலட்சுமண சதுர்வேதி மங்கலம் அமைத்ததையும் குறிப்பிடுகின்றன்.

மேலும், இளமீகரன் கோயில் காணப்படும் சுந்தர பாண்டியனின் காலத்துக் கல்வெட்டுக்களில் ஓன்று இலட்சுமண சதுர்வேதி மங்கலத்துப் பட்டர்களுக்கு உடைப் பெடுத்த காரைகளத்தினைப் பழது திருத்தி இறையிலியாகக் கொடுத்த எட்டு முதலி அரசர்களின் ஓருவராக மேற்குறிப்பிட்ட இளையான் நல்லுடையப்பனைக் குறித்துள்ளது.

இவ்வாறே, மற்றொரு கல்வெட்டு இலட்சுமணன் சதுர்வேதி மங்கலத்துப் பட்டர்களுக்கு அமரகுந்தி முதல் வெள்ளரைப்பள்ளிஈறாக ஓன்பது ஊர்களையும் செய்ய பெருமாள் ஏரி நீர் பாயும் நான்கெல்லை நிலங்களையும் இறையிலியாக கெடுத்த ஓன்பது முதலிகளில் ஓரு வராகவும் அவரைக் குறித்துள்ளது.

நீருணியர் இன்றைய நீருண்ணியக் கூட்டமே கல்வெட்டுகளில் நீருணியர் எனப்படுகின்றனர் இக்கூட்டம் பற்றிக் குறிக்கும் கல்வெட்டுகள் சேலம் மாவட்டம் தாரமங்கலத்தில் இருந்து கிடைக்கப்பெற்றதாகும்.

இக்கூட்டத்தைக் குறிக்கும் ஆட்பெயர்களில் வேளாளன் என்ற சாதிப்பெயருக்குப் பதில் முதலி என்ற சாதிப்பெயர் வருகிறது.எடுத்துக் காட்டாக 'முதலிகளில் நீருணி பெரிய இளமன்' .இங்கும் வேளான் என்ற சொல் காணப்படவில்லை. வேளான் என்பதும் முதலி என்பதும் அக்காலத்தில் ஓரு பொருள் கொண்டதே என்பது இதன் மூலம் அறியலாம்.
விசவநாத நாயக்கர் 1529 முதல் 1564 வரை, மதுரையைத் தலைநகராகக் கொண்டு, மதுரை நாயக்க நாட்டை வல்லமையுடன் ஆண்டார். இவரின் தந்தை நாகம நாயக்கர் தென்மண்டல அதிபதியாக, விசயநகரப் பேரரசில் இருந்தபோது அவருக்கு கணக்குப்பிள்ளையாகவும், பின்னர் நம்பிக்கையான படைத்தலைவனாகவும்(தளவாய்) இருந்தார். விசுவநாத நாயக்கரை, மதுரைக்கு அரசராக நியமித்தவுடன், அவருக்கு துணையாக அனுப்பப்பட்டவர் தான் அரியநாத முதலி. இவர் விசுவநாத நாயக்கருக்குத் தளவாயாகவும், தளபதியாகவும், அமைச்சராகவும் இருந்து செயல்பட்டார். பாளையப்பட்டு அமைப்பு முறை உருவாகத் துணையானார்.
இந்த அரியநாத முதலி, தொண்டை மண்டலச் சைவ வேளாளராகிய, முதலியர்கள் வகுப்பைச் சேர்ந்தவர். மேலும், இவர் முதலாம் கிருஷ்ணப்பர் (1564-72) காலத்தும், வீரப்ப நாயக்கர் காலத்தும் (1572-95), இரண்டாம் கிருஷ்ணப்பர் (1595-1601) காலத்தும் தளவாயாக இருந்தவர். நாயக்கர் நாட்டில் மன்னர்களுடைய ஆதிகத்தைவிட, இவருடைய ஆதிக்கம் தான் பெரியதாக இருந்தது.இவர் என்ன சொன்னாலும் நாயக்க மன்னர்கள் கேட்டனர். ஆகவே, தனக்குப் பலம் சேர்க்க வேண்டி, தன்னுடைய இன மக்களை, தொண்டை மண்டலத்திலிருந்து, அரியநாத முதலி மதுரை நாட்டில் குடியமர்த்தினார். சோழவந்தானிலும், திருநெல்வேலியிலும், காஞ்சிபுரத்திலிருந்தும் முதலியார்களைக் குடியமர்த்தினார்.

தொண்டைமண்டல முதலியார்களின் வசதியும் வாயப்பும், திருமலை நாயக்கர் காலத்திலும் இருந்திருக்கிறது. மன்னர் திருமலை நாயக்கர் மதுரையை ஆண்டபோது. மன்னன் திருமலைக் கோயிலில் வழிபாடு நடத்துவதற்காக அரசர்க்குரிய ஆபரணங்களைக் களைந்து விட்டுச் சென்றிருக்கிறான். கெட்டிமுதலிக்கு ஒர் ஆசை, இச்சமயத்தில் அரசர்க்குரிய கோலத்தில் இருக்க நினைத்து ஆபரணங்களையும், முடியையும் அணிந்து அரசனுடைய கட்டிலில் துயில் கொள்கிறான். அச்சமயத்தில் மன்னன் திரும்பி வருகிறான். இவனைப் பார்த்துவிட்டு உணவருந்த சென்று விடுகிறான். மன்னன் சென்றவுடன் அண்ணன் கொமர முதலி அங்கு வருகிறான். தம்பியின் நிலையைக்காண்கிறான், மன்னன் பார்த்திருப்பான், உறுதியாக தண்டனை கிடைக்கும். இனி இங்கு இருக்க கூடாது என்று சொல்லி, தம்பியை எழுப்பி அரண்மனையை விட்டு யாரும் அறியாதிருக்க ஓடிவிடுகின்றனர். வந்த இடத்தில், ஒரு நந்தவனத்தில் களைப்பால் தூங்கி விடுகின்றனர். அந்த இடம் கொங்கு நாடு ஆகும். மேலும், அவ்விடம் மதுரை நாயக்க மன்னர் ஆளுகைக்குட்பட்ட பாளையப்பட்டு ஆகும்.
அவர்கள் தூங்கும் போது, பாம்பொன்று படமெடுத்து அருகில் நின்றது. அப்பொழுது அப்பக்கம் வந்த நாவிதன், அவர்களை பாம்பு தீண்டியதால் மயக்கம் வந்து விழுந்து விட்டனர் என்று கருதி அவர்களுக்கு மாற்றுமருந்து கொடுத்தான். பின்பு நிலையறிந்து அவர்களைத் தன்னுடன் இருக்குமாறு செய்து, அவர்களுக்கும் மருத்துவம் கற்றுத் தருகிறான். அவர்களும் சிறப்பாக அம்மருத்துவத் தொழிலைச் செய்தனர்.அக்காலத்தில் நாவிதர், மருத்துவம் கற்றனர். அதனால் அவர்களை மருத்துவர் என்றும், பண்டிதர் என்றும் அழைப்பர்.

வேடர் பாளையப்பட்டின் மரபில் வந்தவனும், அமராவதிப் பட்டிணத்தில் ஆட்சி செய்தவனுமான, குன்னவேடர் என்பவனுக்கு, இராகபிளவை என்னும் நோயினால், அல்லல் பட்டான். அப்பொழுது இக்கெட்டி முதலி, அங்குச் சென்று மன்னனின் பிளவைக்கு மருத்துவம் பார்த்து, உடனே குணப்படுத்தினான். அதனால் மன்னனுக்கு கெட்டி மீது வாஞ்சை ஏற்பட்டு, அரசைக் கொடுக்க முன் வந்தான். எனக்கு வாரிசு உண்டுயென்றாலும் நீயே இப்பாளையபட்டை கட்டி ஆள வேண்டும். நான் வடக்கே செல்கிறேன். நீ இன்று போலவே, கெட்டியென்ற பெயருடனே அமராவதிப் பட்டணத்தைச் சேர்ந்த நாட்டை ஆள வேண்டும் என்று சொல்லிப் புறப்பட்டான்.

மன்னர் திருமலை நாயக்கர், தனக்கு கீழ் சேவகம் செய்து வந்தவனாகிய கெட்டி முதலி, பாளையகாரர் ஆகியவர்களோடு சேர்ந்து தனித்துச் செயல்படுகிறான் என்று கேள்விபட்டு, அவனை உடனே பிடித்துவர ஆணையிட்டான். தளபதி இராமப்பய்யன் படைகளோடு சென்று மோதிப் பார்த்தான். பிடிக்க இயலவில்லை, திரும்பிவிட்டான், இதனால் மன்னன் திருமலை நாயக்கர் அவனுக்கு ஓலை ஒன்று அனுப்பினான். உன்னுடைய ஆட்சியை கண்டு பெருமிதம் அடைகிறேன், நீ என்னை வந்து பார்க்க வேண்டும். உனக்கு மா¢யாதை செய்ய வேண்டுமென்று எழுதியிருந்தான். 

இதனால் கெட்டி முதலி மதுரை சென்றான். மன்னர் திருமலை நாயக்கர் கெட்டி முதலியை பணியவைக்க வேண்டுமென்பதற்காக யானை மீது வரச் செய்தான். கோட்டை - அரண்மனை வாசலில் யானை மீது குனியாது வரச் செய்ய வேண்டுமென்பதே மன்னன் நினைப்பு. ஆனால் கெட்டி முதலி யானை மீது வரும் போது குனியாது முன்னுக்கு மல்லாந்து அரண்மனைக்குள் புகுந்தான், இதனால் திருமலை நாயக்கர் மகிழ்ந்தான். இது போன்ற செய்திகளெல்லாம் மெக்கன்சி தொகுப்பில் உள்ளன.



</doc>
<doc id="115027" url="https://ta.wikipedia.org/wiki?curid=115027" title="தமிழ்நாடு பதின்மப் பள்ளிகள் இயக்ககம்">
தமிழ்நாடு பதின்மப் பள்ளிகள் இயக்ககம்

தமிழ்நாடு பதின்மப் பள்ளிகள் இயக்ககம் (Directorate of Matriculation Schools, Tamil Nadu) தமிழ்நாடு மாநிலத்தில் உள்ள மெட்ரிகுலேசன் பள்ளிகளைக் கட்டுப்படுத்தும் ஓர் அங்கீகார மற்றும் ஆட்சி அமைப்பாகும். இந்தியாவிலேயே தனிப்பட்டநிலையில் 1971ஆம் ஆண்டுவரை தமிழ்நாட்டில் மட்டுமே பல்கலைக்கழகங்கள் இடைநிலைப்பள்ளிக் கல்வியையும் கட்டுப்படுத்தி வந்தன; அத்தகைய பள்ளிகளில் படித்தவர்கள் "மெட்ரிகுலேசன்" முறைமையில் படித்தவர்களாக அறியப்பட்டனர். தமிழ்நாட்டில் உள்ளப் பள்ளிகளில் ஏறத்தாழ 5% இந்த முறைமையின் கீழ் உள்ளன.

இந்தப் பள்ளிகளில் ஆங்கிலம் பயிற்றுமொழியாக உள்ளது. பத்தாவது வகுப்புவரை தனியான கல்வித்திட்டத்தின் கீழ் பயிலும் மாணவர்கள் உயர்நிலைக் கல்வியில் 11 மற்றும் 12வது வகுப்புகளில் தமிழ்நாடு இடைநிலைக் கல்வி வாரியத்தின் கல்வித்திட்டத்தை பின்பற்றுகின்றனர். பள்ளிகள் ஒவ்வொரு ஆண்டும் இணைத்துக்கொள்ளப் படுகின்றன

The Directorate of Matriculation Schools was set up in Tamil Nadu with the aim of providing quality education to students in the state. About 5% of the total schools in Tamil Nadu and an overall student population of a little over 25% come under the purview of the Tamil Nadu Matriculation Board. The students studying under this board follow a unique curriculum till class X, formulated by the Board of Matriculation Schools. The revision of the curriculum and syllabi of Tamil Nadu Matriculation Board schools had been brought into effect in a phased manner in the period from 2005–2008. With this, several macro as well as micro level changes were introduced, such as dividing the entire 14 years of schooling into distinctive stages with age-appropriate learning strategies and providing for seamless transitions between those stages, introducing computers at the primary stage etc.

Homepage of the Directorate of Matriculation Schools, Tamil Nadu


</doc>
<doc id="115034" url="https://ta.wikipedia.org/wiki?curid=115034" title="தீங்குயில்">
தீங்குயில்

தீங்குயில் (Rhinortha chlorophaea) என்பது குயிற் குடும்பத்தைச் சேர்ந்த தனிவகையான "தீங்குயிலினத்தின்" தனித்த பறவையினமாகும். முன்னர் இது பூங்குயில்களுடன் சேர்த்து பூங்குயிலினமொன்றாக வகைப்படுத்தப்பட்டிருந்தது. எனினும், இப்பறவையினம் பூங்குயிலினங்களிலிருந்து மிகவும் வேறுபாடான தனித்துவமான உடலமைப்புக்களைக் கொண்டிருப்பதுடன் வெளித்தோற்றத்தில் பாலின வேறுபாட்டைக் காட்டுவதாயும் உள்ளது.

இப்பறவையினம் பூங்குயில்களுடன் நெருங்கிய தொடர்பெதனையும் கொண்டிராவிடினும், குயில்களுடன் அடிப்படைத் தொடர்பைக் கொண்டுள்ளது. இதனாற்றான், இதனைத் தனிவகையான "தீங்குயிலினம்" என வரையறுக்கப்பட்டுள்ளது.

தீங்குயில்கள் புரூணை, இந்தோனேசியா, மலேசியா, மியன்மார், சிங்கப்பூர், தாய்லாந்து ஆகிய நாடுகளிலிற் காணப்படுகின்றன. இதன் இயற்கை வாழிடம் துணை அயன மண்டல மற்றும் அயன மண்டல ஈரலிப்பான தாழ்நிலக் காடுகளாகும்.



</doc>
<doc id="115043" url="https://ta.wikipedia.org/wiki?curid=115043" title="பிரெடரிக் கௌலாண்ட் ஆப்கின்சு">
பிரெடரிக் கௌலாண்ட் ஆப்கின்சு

பிரடரிக் கௌலாண்ட் ஹாப்கின்ஸ் "(Frederick Gowland Hopkins)" (20 சூன் 1861 – 16 மே 1947) ஓர் ஆங்கிலேய உயிர்வேதியியல் அறிஞர். உயிர்ச்சத்துக்களைக் கண்டறிந்தவர் இவரே. இதற்காக 1929 ஆம் ஆண்டு இவருக்கு உடலியங்கியல் அல்லது மருத்துவத்திற்கான நோபெல் பரிசு வழங்கப்பட்டது. 1930 முதல் 1935 ஆம் ஆண்டு வரை இவர் வேந்திய கழகத்தின் தலைவராக இருந்தார்.


</doc>
<doc id="115051" url="https://ta.wikipedia.org/wiki?curid=115051" title="ஜக்கம்மா தேவி">
ஜக்கம்மா தேவி

ஜக்கம்மா தேவி என்பது தொட்டிய நாயக்கர் சாதியினரால் வணங்கப்படும் குல தெய்வம். தொட்டிய நாயக்கர் சாதியினரில் சிலர் குறி சொல்தல், கோடாங்கி சொல்தல், அருள் வாக்களித்தல், குடுகுடுப்பை சொல்தல், கைரேகை சோதிடம் பார்த்தல், மாந்திரீகம் செய்தல் போன்ற வேலையில் ஈடுபடுகின்றனர். இவர்கள் அனைவருக்கும் ஜக்கம்மாதான் முதல் தெய்வம். ஜக்கம்மா காளி தேவியின் அவதாரம் என்றும், இவர் போயசம்மா, எல்லம்மா, ஜக்கும்மா, போலேரம்மா, பொம்மம்மா போன்ற வேறு சில பெயர்களாலும் இச்சாதியினரால் அழைக்கப்படுகிறார். 

கம்பளத்து நாயக்கர் சமுதாயத்தைச் சேர்ந்த மக்கள் இசுலாமியரின் படை எடுப்பால் இருக்குமிடங்களிலிருந்து தெற்கு நோக்கி இடம் பெயர்ந்தார்கள். இதற்கு இசுலாமிய மன்னன் ஒருவன் கம்பளத்து சமுதாயப் பெண் ஒருவரை விரும்பி மணமுடித்துத் தரும்படி கேட்டதாகவும், தங்கள் சமுதாயப் பெண்ணின் பாதுகாப்பிற்காக கம்பள நாட்டை ஆண்டு வந்த பாலராசு நாயக்கர் என்ற மன்னர் இசுலாமியர்களிடம் இருந்து தங்கள் குல பெண்களைக் காப்பாற்றிக் கொள்ள தெற்கு நோக்கி தமிழகத்திற்கு செல்ல ஆணையிட, ஜக்கம்மா என்ற பெண் தலைமையில் கம்பளத்து சமுதாய மக்கள் சிலர் அங்கிருந்து தெற்கு நோக்கி தமிழகத்துக்கு வந்தனர். இப்படி வரும் வழியில் பல தடைகள் ஏற்பட்டதாகவும் , அதனை வீரம், மாந்தரிகம் போன்றவற்றால் கலைத்து அவர்களை ஜக்கம்மா காத்ததால் அவரை தெய்வமாக வழிபடத் தொடங்கினர். இதனால் இவர் ராஜகம்பளம் சாதியினரால் குல தெய்வமாக வணங்கப்படுகின்றார். என்று இச்சாதியினர் தெரிவிக்கின்றனர். மேலும் காப்பு இனத்தில் பிறந்த ஜக்கம்மாளுக்கு ஒன்பது குழந்தைகள் பிறந்ததாகவும் , இந்தப் பிள்ளைகளின் வம்சம்தான் தற்போதைய ஒன்பது கம்பளத்து மக்கள் என்றும் சொல்லப்படுகிறது.

ஜக்கம்மா மிக சக்தி வாய்ந்த தெய்வம் என்ற நம்பிக்கை சோதிட நம்பிக்கையுடைய பலருக்கும் உண்டு. குடுகுடுப்பை, கைரேகை சோதிடம், மாந்தரிகம், கோடாங்கி பார்த்தல் போன்ற வேலைகள் ஜக்கம்மா பெயரைச் சொல்லித்தான் தொடங்கப்படுகிறது. இந்த சாதியினர் சொல்லும் வாக்கு உண்மையாக நடக்கும் என்கிற நம்பிக்கை முன்பு பலருக்கும் இருந்தது. எட்டயபுர அரசர்களுக்குக் குருவாக இருந்தவர்கள் கோடங்கி நாயக்கர்கள் எனப்படுபவர்கள். இவர்களும் கம்பளத்து நாயக்கர் இனத்தைச் சேர்ந்தவர்களே. சோதிடம், மாந்திரிகம் போன்ற கலைகளில் திறமை மிக்கவர்களாக இருந்திருக்கின்றார்கள். இந்தக் கோடங்கி நாயக்கர்கள் முன்னிலையில் தான் திருமண வைபவங்கள் நிகழ்ந்திருக்கின்றன. திருமணம் மட்டுமல்ல, இறப்பு சடங்குகள், கிரியைகள் ஆகியற்றோடு ஒரு குருவின் அனைத்து கடமைகளையும் நிறைவேற்றுபவர்களாக இவர்கள் இருந்திருக்கின்றனர். 

இந்திய விடுதலைப் போராட்டத்தில் ஈடுபட்ட சில மன்னர்களுள் வீரபாண்டிய கட்டபொம்மனும் ஒருவர். இவர் ராஜகம்பளம் சமுதாயத்தை சேர்ந்தவர் என்பதால் இவரின் குல தெய்வமாக ஜக்கம்மாவே இருந்துள்ளார். இவருடைய அரண்மனை அமைந்திருந்த பாஞ்சாலங்குறிச்சிக் கோட்டைப் பகுதியில் ஜக்கம்மாவுக்கு கோவில் ஒன்றும் அமைத்திருந்தார். இவர் தினமும் இந்தக் கோயிலுக்கு வந்து வழிபட்டுச் செல்வதுடன் தன்னுடைய செயல்பாடுகளுக்கு இங்குதான் வேண்டிக் கொள்வார் என்பதும் ஒரு கும்மிப் பாடல் மூலம் தெரிகிறது .

பொதுவாக தொட்டிய நாயக்கர், ராஜகம்பளம் சாதியினைச் சேர்ந்தவர்கள் ஜக்கம்மாவைக் குல தெய்வமாகக் கொண்டுள்ளதால் இவர்கள் சாதி விழாக்களில் ஜக்கம்மா வழிபாடும் ஒன்றாக உள்ளது.

ஆண்டுதோறும் சித்திரை மாதம் வரும் திங்கள் கிழமையில் ஜக்கம்மா உயிர் நீத்தார் என்ற நம்பிக்கையில் சித்திரை மாதத் திங்கள் கிழமைகளில் ஜக்கம்மாவுக்கு சிறப்பு வழிபாடுகள் செய்யப்படுகின்றன. பாஞ்சாலங்குறிச்சியிலிருக்கும் ஜக்கம்மா கோவிலில் கம்பளத்து சாதியினர் சிறப்பு வழிபாடுகளுடன் தேவராட்டம், சேர்வைஆட்டம், கும்மி போன்றவைகள் மூலம் ஆடிப்பாடி மகிழ்ச்சியுடன் விழாவைக் கொண்டாடுகின்றனர். இந்த ஜக்கம்மாளுக்கு காவல் தெய்வம் எதுவும் கிடையாது என்பதால் ஆடு, கோழி எனப் பலியிடுதல் வழக்கமோ அதை உணவாக்கிப் படைக்கும் வழக்கமோ இல்லை.

என்று கம்பளத்தார் ஜக்கம்மாவை வணங்கும் விதம் குறித்து கட்டபொம்மன் நாட்டுப் பாடல் மூலம் அறிய முடிகிறது. 



</doc>
<doc id="115053" url="https://ta.wikipedia.org/wiki?curid=115053" title="ஆங்கில-ஈராக்கியப் போர்">
ஆங்கில-ஈராக்கியப் போர்

ஆங்கில-ஈராக்கியப் போர் ("Anglo-Iraqi War") என்பது இரண்டாம் உலகப் போரின் போது ஐக்கிய இராச்சியத்துக்கும் ஈராக்கின் புரட்சி அரசுக்கும் இடையே நடைபெற்ற போர். மே 2-31, 1941 காலகட்டத்தில் நடைபெற்ற இப்போர் நடுநிலக்கடல், மத்திய கிழக்கு மற்றும் ஆப்பிரிக்க களத்தின் ஒரு பகுதியாகும்.

முதலாம் உலகப் போருக்குப்பின் பிரிட்டன் உலக நாடுகள் சங்கத்தின் அனுமதியோடு ஈராக்கை நிருவகித்து வந்தது. 1932 இல் ஈராக்கிற்கு தன்னாட்சி வழங்கி படிப்படியாக தனது படைகளை விலக்கிக் கொண்டது. ஈராக்கிய பிரதமர் நூரி அஸ்-சைத் ஒரு பிரித்தானிய ஆதரவாளர். அவரது ஆட்சியில் ஈராக் பிரித்தானியாவுடனும் பிற நேச நாடுகளுடனும் நட்புறவுடன் செயல்பட்டு வந்தது. இரண்டாம் உலகப் போர் மூண்டவுடன் நாசி ஜெர்மனியுடனான தூதரக உறவை முறித்துக் கொண்டது. ஆனால் மார்ச் 1940 இல் அஸ்-சைத் பதவியிலிருந்து இறக்கப்பட்டு தேசியவாதியான ரசீத் அலி பிரதமரானார். அவர் அச்சு நாட்டு ஆதரவாளர். அவரது நிருவாகத்தில் ஈராக் அச்சு நாடுகளுக்கு ஆதரவாகச் செயல்படத் தொடங்கியது. மத்திய கிழக்காசியாவில் அச்சு நாடுகளின் கூட்டணி நாடு போலவே செயல்பட்டது. ஆனால் ஜனவரி 1941 இல் ரசீத் அலியின் அரசு கவிழ்ந்து தாகா அல் ஹஷீமி பிரதமரானார். மீண்டும் ஈராக் நேச நாட்டு ஆதரவு நாடானது. ஆனால் ஏப்ரல் 1941 இல் ரசீத் அலி இராணுவ அதிகாரிகளுடன் துணையுடன் புரட்சி ஒன்றை ஏற்படுத்தி மீண்டும் ஆட்சியைக் கைப்பற்றினார். விடுதலைக்கு முன்பு பிரிட்டனுடன் செய்து கொண்ட ஒப்பந்தகங்களை ரத்து செய்ய முயன்றார். மேலும் பிரிட்டனுக்கு ஆதரவான மன்னராட்சி பதிலாளுனர் அப்துல்லாவையும் பதவியிலிருந்து அப்புறப்படுத்தினார். இதனால் கோபம் கொண்ட பிரித்தானியத் தலைவர்கள், படைபலத்தால் ஈராக்கைப் பணிய வைக்க முடிவு செய்தனர்.

ஏப்ரல் 1941 இல் ஈராக்குக்கு பிரித்தானிய தரை, கடல் மற்றும் வான்படைப் பிரிவுகள் பல அனுப்பப்பட்டன. இதனால் இரு தரப்புக்குமிடையே பேச்சுவார்த்தைகள் முறிந்து வெளிப்படையாகப் போர் மூண்டது. மே 2ஆம் தேதி ஈரக்கியப் படைகள் ஹப்பானியாவிலிருந்து வேந்திய வான்படைத் தளத்தை முற்றுகையிட்டன. இந்த முற்றுகையை முறியடிக்க பிரித்தானியப் படைகள் முயன்றன. அடுத்த சில வாரங்களில், ரசீத் அலி அரசுக்கு ஆதரவாக அச்சுப் படைகள் ஈராக்குக்கு அனுப்பப்பட்டன. நாசி ஜெர்மனி, பாசிச இத்தாலி, விஷி பிரான்சு ஆகியவை ரசீத் அலிக்கு ஆதரவாக படைப்பிரிவுகளையும் தளவாடங்களையும் ஈராக்குக்கு அனுப்பின. ஹப்பானியா முற்றுகையை முறியடிக்க பாலஸ்தீனத்திலிருந்து ஜெனரல் ஆர்ச்சிபால்டு வேவல் தலைமையில் ஒரு பிரித்தானியப் படை வடக்கிலிருந்து ஈராக் மீது படையெடுத்தது. இரு பிரிவுகளாக ஈராக்கினுள் முன்னேறி மே 17ம் தேதி ஹப்பானியா தளத்தை அடைந்து முற்றுகையை முறியடித்தது. இதே வேளை ஈராக்கின் தெற்கே பாஸ்ரா நகரிலிருந்து பிரித்தானியப் படைகள் ஈராக்கினுள் முன்னேறின. மே 18ம் தேதி ஃபல்லூஜா கைப்பற்றப்பட்டது. மே 27ம் தேதி பிரித்தானியப் படைகள் ஈராக்கியத் தலைநகர் பக்தாத்தை நோக்கி முன்னேறத் தொடங்கின. மே 31ம் தேதி பக்தாத் நகரம் சரணடைந்து போர் முடிவுக்கு வந்தது.

ரசீத் அலியின் அரசு கலைக்கப்பட்டு, அப்துல்லா மன்னராட்சி பதில் ஆளுனராக மீண்டும் நியமிக்கப்பட்டார். மேலும் ஒரு பிரித்தானிய ஆதரவு அமைச்சரவை ஈராக்கில் பதவியேற்றது.



</doc>
<doc id="115065" url="https://ta.wikipedia.org/wiki?curid=115065" title="அசுக்கொட் தொப்பி">
அசுக்கொட் தொப்பி

அசுக்கொட் தொப்பி என்பது கடினமான, ஆண்கள் அணியும் தொப்பி. தட்டைத் தொப்பியைப் போன்றது எனினும் இதன் கடினத்தன்மையாலும், வளைவான வடிவத்தாலும் அதிலிருந்து வேறுபடுகின்றது. இவ்வகைத் தொப்பி பொதுவாக உரோம அட்டைகளால் அல்லது கம்பளியால் செய்யப்படுகிறது. மாரி காலத்தில் இறுதிப் பகுதியில் இத்தொப்பியை அணிவது வழக்கம். வெதுவெதுப்பான காலநிலை உள்ளபோது அணிவதற்காகப் புல்லால் செய்யப்பட்ட அசுக்கொட் தொப்பிகளும் உள்ளன.

ஒற்றை நிறத்தைக் கொண்ட இவ்வகைத் தொப்பிகளை அணிபவர்கள், தமது உடையின் நிறத்தோடு ஒத்துப்போகத் தக்கதான நிறத்தைத் தெரிவு செய்து அணிவர். தட்டைத் தொப்பிகளில் இருப்பதுபோல் இவ்வகைத் தொப்பிகளில் பட்டுத் துணியாலான உட்புறவுறை கிடையாது. ஆனாலும் இதன் மூடிய வடிவமைப்பினாலும், உரோம அட்டைகளால் செய்யப்பட்டிருப்பதாலும் இதனை அணியும்போது கதகதப்பான சுகம் கிடைக்கிறது. 1900 ஆவது ஆண்டை அண்டிய காலப் பகுதியில் இருந்து இத் தொப்பி புழக்கத்தில் உள்ளது.

இதைப் பெரும்பாலும் ஆண்களே அணிவர் எனினும், சில பெண்களும் இதை அணிவதுண்டு. இத் தொப்பி, தோல் முதலிய வேறு பொருட்களாலும் செய்யப்படுவது உண்டு.


</doc>
<doc id="115074" url="https://ta.wikipedia.org/wiki?curid=115074" title="சிங்கப்பூரில் தமிழில் கல்வி">
சிங்கப்பூரில் தமிழில் கல்வி

சிங்கப்பூரில் தமிழில் கல்வி என்பது சிங்கப்பூரில் 19, 20 ம் நூற்றாண்டுகளின் பெரும் பகுதியில் தமிழ் மொழியில் நடைபெற்ற கல்வியைக் குறிக்கிறது. சிங்கப்பூரில் முதலாவது தமிழ்ப் பள்ளி 1834 ம் ஆண்டு தொடங்கப்பட்டது. கடைசித் தமிழ்ப் பள்ளி 1985 ம் ஆண்டு மூடப்பட்டது. அரச ஆதரவு இன்மை, அரசியல் ஒடுக்குமுறைகள், திறனற்ற பாடத்திட்டங்கள், கல்விக்கூட வசதிகள் இன்மை, பெற்றோர் தெரிவு போன்ற பல்வேறு காரணங்களால் சிங்கப்பூரில் தமிழில் கல்வி மதிப்பிழந்து நின்றுபோனது. 



</doc>
<doc id="115076" url="https://ta.wikipedia.org/wiki?curid=115076" title="தமிழ்ச்சோலை (பிரான்சு)">
தமிழ்ச்சோலை (பிரான்சு)

தமிழ்ச்சோலை என்பது பிரான்சில் தமிழ்ப் பள்ளிகளை நடத்தும் அமைப்பு ஆகும். இந்த அமைப்பின் தலைமையில் 63 தமிழ்ப் பள்ளிகள் நடைபெறுகின்றன. இதன் தலைமையகம் லா சப்பாலில் உள்ளது. இதன் தற்போதைய பொறுப்பாளாராக திரு. க. செயகுமாரன் உள்ளார். 


</doc>
<doc id="115077" url="https://ta.wikipedia.org/wiki?curid=115077" title="தமிழ்க் கல்விக் கழகம் (யேர்மனி)">
தமிழ்க் கல்விக் கழகம் (யேர்மனி)

தமிழ்க் கல்விக் கழகம் (Tamilischer Bildungsvereinigung e.V.) என்பது யேர்மனியில் தமிழாயங்களில் கல்வி, கலை, விளையாட்டுக்களை ஒருங்கிணைக்கும் நடுவம் ஆகும். 1990 களின் தொடக்கம் முதலே யேர்மனியில் தமிழாயலங்கள் ஊடாக தமிழ்க் கல்வி வழங்கப்பட்டு வருகிறது. இந்த அமைப்பின் தற்போதைய பொறுப்பாளாராக இரா. நாகலிங்கம் உள்ளார். 


</doc>
<doc id="115079" url="https://ta.wikipedia.org/wiki?curid=115079" title="மாலதி தமிழ்க் கலைக்கூடம்">
மாலதி தமிழ்க் கலைக்கூடம்

மாலதி தமிழ்க் கலைக்கூடம் (Malathy Tamilske Kulurcenter) என்பது டென்மார்க்கில் தமிழ் வகுப்புகளை நடத்தும் அமைப்பு ஆகும். இதன் தற்போதைய பொறுப்பாளாராக தி. அருளானந்தராசா உள்ளார். டென்மார்க்கில் தமிழ் மொழியையும் பண்பாட்டையும் பேண இந்த அமைப்பு முக்கிய பங்காற்றி வருகிறது.


</doc>
<doc id="115085" url="https://ta.wikipedia.org/wiki?curid=115085" title="2012 புலம்பெயர்ந்தோர் தமிழ்க் கல்வி மாநாடு">
2012 புலம்பெயர்ந்தோர் தமிழ்க் கல்வி மாநாடு

2012 புலம்பெயர்ந்தோர் தமிழ்க் கல்வி மாநாடு என்பது 2012 சூன் 8-10 திகதிகளில் ஐக்கிய அமெரிக்காவில் உள்ள சான்பிரான்சிசுகோ நகரில் நடைபெற இருக்கும் ஒரு தமிழ் கல்வி மாநாடு ஆகும். இதனை கலிஃபோர்னியா தமிழ்க் கழகம் ஒழுங்கு செய்கிறது. இதில் பிற மொழிச் சூழலில் புலம்பெயர்ந்தோர் தமிழ் கல்வியை மேம்படுத்துவதை நோக்கக் கொண்டு, சவால்கள், நோக்குகள், சாத்தியங்கள் என்ற கருப்பொருளின் பின்னணியில் இந்த மாநாடு நடைபெற இருக்கிறது.



</doc>
<doc id="115091" url="https://ta.wikipedia.org/wiki?curid=115091" title="செவியியல்">
செவியியல்

செவியியல் (otology) என்பது மருத்துவத் துறையின் ஒரு பிரிவு ஆகும். இது காது மூக்கு தொண்டை மருத்துவத்தின் உட்பிரிவுகளுள் ஒன்றாகும். புறச்செவி, நடுச்செவி, உட்செவி ஆகியவற்றின் உடற்கூறு மற்றும் உடலியங்கியல் பற்றியும் அவற்றின் நோய்த்தோற்றவியல், நோயறிதல், மருத்துவம் ஆகியவை குறித்தும் இத்துறை அலசுகிறது. 


</doc>
<doc id="115092" url="https://ta.wikipedia.org/wiki?curid=115092" title="பகைவன்">
பகைவன்

பகைவன் 1997ல் வெளிவந்த தமிழ்த் திரைப்படம். இந்தப் படத்தின் முன்னணி கதாப்பாத்திரங்களில் அஜித் குமார், சத்யராஜ், அஞ்சலா ஜவேரி நடித்து உள்ளனர். இந்தப் படத்தில் ரஞ்சிதா, நாகேஷ், கே. எஸ். ரவிக்குமார், விவேக் மற்றும் பலர் நடித்துள்ளனர். இந்தப் படம் ஆகஸ்ட் மாதம் வெளிவந்தது.



</doc>
<doc id="115094" url="https://ta.wikipedia.org/wiki?curid=115094" title="அஞ்சலா ஜவேரி">
அஞ்சலா ஜவேரி

அஞ்சலா சவேரி இந்தியத் திரைப்பட நடிகை ஆவார். அவர் இந்தி, தெலுங்கு, மலையாளம், கன்னடம், தமிழ்த் திரையுலகில் நடித்துள்ளார். இவர் லண்டனில் பிறந்தவர்.மருத்துவ கல்லூரி மாணவியான இவர் படித்துக் கொண்டிருக்கும்போதே ஹிமாலய புத்ரா என்ற இந்தி படத்தின் மூலம் திரை வாழ்க்கையை தொடங்கினார்.


</doc>
<doc id="115095" url="https://ta.wikipedia.org/wiki?curid=115095" title="எலும்பியல்">
எலும்பியல்

எலும்பியல் "(osteology)" என்பது விலங்கினங்களின் எலும்புகளைப் பற்றிய அறிவியல் படிப்பு ஆகும். இது மானிடவியல் மற்றும் தொல்லியலின் உட்பிரிவுகளுள் ஒன்றாகும். மனித எலும்பியல் "(Human osteology)" என்பது மனித எலும்புகளைப் பற்றியதாகும். இது மனித உடற்கூறு இயலின் உட்பிரிவுகளுள் ஒன்றாகும். சட்டம் சார் மருத்துவ நிபுணர்களுக்கும் எலும்புகளைப் பற்றிய விரிவான அறிவு அவசியம் ஆகும். 

ஒன்று அல்லது சில எலும்புகளைக் கொண்டு அது எந்த விலங்கினதுடையது அந்த விலங்கின் வயது என்ன என்பதோடு அவ்விலங்கு ஆணா அல்லது பெண்ணா என்பதையும் எலும்பியல் வல்லுநர்கள் கண்டறிய முடியும்.


</doc>
<doc id="115096" url="https://ta.wikipedia.org/wiki?curid=115096" title="வேலணையூர் சுரேஷ்">
வேலணையூர் சுரேஷ்

வேலணையூர் சுரேஷ் (சுரேஷ் இராமச்சந்திரன்) தமிழீழ விடுதலைப் போராட்டத்துக்கு தன் கவிதைகளால் பங்காற்றியவர். கிளிநொச்சியில் வாழ்ந்தவர். போராளிக் கலைஞர்களால் இளங்கவிஞர் என வர்ணிக்கப் பட்டவர்.




</doc>
<doc id="115098" url="https://ta.wikipedia.org/wiki?curid=115098" title="க. சா. அரியநாயகம்">
க. சா. அரியநாயகம்

க. சா. அரியநாயகம் (கபிரியல் சாமிநாதன் அரியநாயகம், 1934 - மே 9, 2000) ஈழத்தின் மூத்த எழுத்தாளர்களில் ஒருவர். 

இவர் மட்டக்களப்பைப் பிறப்பிடமாகக் கொண்டவர். கல்முனை கிறிஸ்தவக் கல்லூரியில் கல்வி பயின்றவர். பிரித்தானியக் கடற்படையில் பொறியியல் பிரிவில் பணியாற்றியவர். இவரது இரு புதல்வர்கள் ஈழப்போராட்டத்தில் இணைந்து மாவீரர்களானவர்கள்.

இவர் ஆரம்பத்தில் பிரித்தானியக் கடற்படையில் பொறியியல் பிரிவில் பணியாற்றி இருந்தாலும், எழுத்தின் மீதான ஆர்வத்தினால் குறுகிய காலத்தில் அப்பணியை விடுத்து தேசாபிமானி பத்திரிகையுடன் இணைந்து கொண்டார். தொடர்ந்த காலங்களில் தினகரன் பத்திரிகைக்கு ஏராளமான சிறுகதைகளும், கட்டுரைகளும் எழுதி வந்தார். இரண்டாம் ஈழப்போரின் ஆரம்பத்துடன் திருமலையிலிருந்து இடம்பெயர்ந்து சுதந்திரபுரம், உடையார் கட்டில் வசித்து வந்தார். இவர் எழுதிச் சேர்த்து வைத்திருந்த பல படைப்புகளையும், நூல்களையும் இவ் இடப்பெயர்வுகளின் போது கடலிலே தொலைத்து விட்டு வருந்திக் கொண்டிருந்தார். 1997 இன் பிற்பகுதியில் ஈழநாடு பத்திரிகைக்கு எழுதத் தொடங்கியதன் மூலம் இலக்கிய உலகில் மீள் பிரவேசம் செய்த இவர் மிகக் குறுகிய காலத்தில் சிறுகதைகள், கட்டுரைகள், விமர்சனங்கள் என நிறையவே எழுதியதுடன், தனது இறுதிக்காலம் வரை தீவிரமாகவும் எழுதிக் கொண்டிருந்தார். இவரது இறுதிப் படைப்பு இரண்டு தலைமுறைகள் என்ற நாவல்.



</doc>
<doc id="115099" url="https://ta.wikipedia.org/wiki?curid=115099" title="கொன்றை வேந்தன்">
கொன்றை வேந்தன்

கொன்றை வேந்தன் ஔவையார் இயற்றிய ஒரு தமிழ் நீதி நூல். கொன்றை மரத்தின் மலரை விரும்பி அணியும் கடவுள் சிவன். அவரது புதல்வர்களுள் ஒருவாகிய விநாயகரை போற்றி இந்நூல் பாடப்பட்டுள்ளது. இந்நூலின் கடவுள் வாழ்த்துப் பாடல்:

இதில் குறிப்பிடப்படும் “கொன்றை வேந்தன் செல்வன்” கொன்றைமாலை அணிந்த சிவன் என்னும் கடவுளின் மகனாகிய விநாயகர். இப்பாவின் முதலிரு சொற்களே இந்நூலின் பெயராகின. இதில் மொத்தம் 91 பாக்கள் உள்ளன.

1. அன்னையும் பிதாவும் முன்னறி தெய்வம்

2. ஆலயம் தொழுவது சாலவும் நன்று

3. இல்லறம் அல்லது நல்லறம் அன்று

4. ஈயார் தேட்டைத் தீயார் கொள்வர் [ஈயார் = பிறக்குக் கொடாதவர்]

5. உண்டி சுருங்குதல் பெண்டிர்க்கு அழகு [உண்டி = உணவு]

6. ஊருடன் பகைக்கின் வேருடன் கெடும்

7. எண்ணும் எழுத்தும் கண்எனத் தகும் [எண் = கணிதம்; எழுத்து = மொழியிலக்கணம்]

8. ஏவா மக்கள் மூவா மருந்து [ஏவு = வேலைசெய்யென்று கட்டளையிடு; மூவா = மூக்காத, பெற்றோர் மூக்காத, வயதாகாத]

9. ஐயம் புகினும் செய்வன செய் [ஐயம் = பிச்சை]

10. ஒருவனைப் பற்றி ஓரகத்து இரு

11. ஓதலின் நன்றே வேதியர்க்கு ஒழுக்கம்

12. ஔவியம் பேசுதல் ஆக்கத்திற்கு அழிவு [ஔவியம் = பொறாமை, வஞ்சனை; ஆக்கம் = செல்வம், நன்மை]

13. அஃகமும் காசும் சிக்கெனத் தேடு [அஃகம் = தானியம்; சிக்கென = உறுதியாக, சிக்கனமாக; வீண்செய்யாமல் தக்கவைக்குமாறு]

14. கற்புஎனப் படுவது சொல்திறம் பாமை

15. காவல் தானே பாவையர்க்கு அழகு

16. கிட்டா தாயின் வெட்டென மற [கிட்டாதாயின் = கிடைக்காதானால்; வெட்டென = உறுதியாக]

17. கீழோர் ஆயினும் தாழ உரை

18. குற்றம் பார்க்கில் சுற்றம் இல்லை

19. கூரம்பு ஆயினும் வீரியம் பேசேல்

20. கெடுவது செய்யின் விடுவது கருமம்

21. கேட்டில் உறுதி கூட்டும் உடைமை

22. கைப்பொருள் தன்னில் மெய்ப்பொருள் கல்வி

23. கொற்றவன் அறிதல் உற்ற இடத்து உதவி

24. கோள்செவிக் குறளை காற்றுடன் நெருப்பு

25. கௌவை சொல்லின் எவ்வெவர்க்கும் பகை

26. சந்ததிக்கு அழகு வந்திசெய்யாமை

27. சான்றோர் என்கை ஈன்றோட்கு அழகு

28. சிவத்தைப் பேணின் தவத்திற்கு அழகு

29. சீரைத் தேடின் ஏரைத் தேடு

30. சுற்றத்திற்கு அழகு சூழ இருத்தல்

31. சூதும் வாதும் வேதனை செய்யும்

32. செய்தவம் மறந்தால் கைதவம் ஆளும்
[கைதவம் = கபடம், பொய்]

33. சேமம் புகினும் யாமத்து உறங்கு

34. சைஒத்து இருந்தால் ஐயம் இட்டு உண்

35. சொக்கர் என்பவர் அத்தம் பெறுவர்

36. சோம்பர் என்பவர் தேம்பித் திரிவர்

37. தந்தை சொல் மிக்க மந்திரம் இல்லை

38. தாயிற் சிறந்தொரு கோயிலும் இல்லை

39. திரைகடல் ஓடியும் திரவியம் தேடு

40. தீராக் கோபம் போராய் முடியும்

41. துடியாப் பெண்டிர் மடியில் நெருப்பு

42. தூற்றும் பெண்டிர் கூற்றெனத் தகும்

43. தெய்வம் சீறின் கைதவம் மாளும்

44. தேடாது அழிக்கின் பாடாய் முடியும்

45. தையும் மாசியும் வையகத்து உறங்கு

46. தொழுதூண் சுவையின் உழுதூண் இனிது

47. தோழ னோடும் ஏழைமை பேசேல்

48. நல்இணக்கம் அல்லது அல்லற் படுத்தும்

49. நாடெங்கும் வாழக் கேடொன்றும் இல்லை

50. நிற்கக் கற்றல் சொல்திறம் பாமை

51. நீரகம் பொருந்திய ஊரகத்திரு

52. நுண்ணிய கருமமும் எண்ணித்துணி

53. நூல்முறை தெரிந்து சீலத்து ஒழுகு

54. நெஞ்சை ஒளித்தொரு வஞ்சகம் இல்லை

55. நேரா நோன்பு சீர் ஆகாது

56. நைபவர் எனினும் நொய்ய உரையேல் [நைபவர் = வருந்துபவர், கேட்டு வருந்துபவர்; நொய்ய = கீழானவை]

57. நொய்யவர் என்பவர் வெய்யவர் ஆவர் [நொய்யவர் = சிறியவர், மெலிந்தவர், வலிமையற்றவர்; வெய்யவர் = எல்லாரும் விரும்பத்தக்கவர், மதிக்கத்தக்கவர்]

58. நோன்பென் பதுவே கொன்றுதின் னாமை [நோன்பு = தவம்]

59. பண்ணிய பயிரிற் புண்ணியம் தெரியும்

60. பாலோடு ஆயினும் காலம்அறிந்து உண்

61. பிறன்மனை புகாமை அறம்எனத் தகும்

62. பீரம் பேணில் பாரம் தாங்கும் [பீரம் = தாய்ப்பால்; பேணில் = ஊட்டிக்கவனித்தால்; பாரம் = சுமை]

63. புலையும் கொலையும் களவும் தவிர்

64. பூரியோர்க்கு இல்லை சீரிய ஒழுக்கம் [பூரியோர் = கயவர், கீழானவர்; சீரிய = உயர்ந்த]

65. பெற்றோர்க்கு இல்லை செற்றமும் சினமும் [பெற்றோர் = முற்றிய அறிவு; செற்றம் = தீராக் கோபம், கறுவல்]

66. பேதைமை என்பது மாதர்க்கு அணிகலம்

67. பையச் சென்றால் வையம் தாங்கும்

68. பொல்லாங்கு என்பவை எல்லாம் தவிர்

69. போனகம் என்பது தான்உழந்து உண்டல் [போனகம் = விருந்து, உணவு; உழந்து - உழைத்து; உண்டல் = உண்ணுதல்]

70. மருந்தே ஆயினும் விருந்தோடு உண்

71. மாரி அல்லது காரியம் இல்லை

72. மின்னுக் கெல்லாம் பின்னுக்கு மழை

73. மீகாமன் இல்லா மரக்கலம் ஓடாது

74. முற்பகல் செய்யின் பிற்பகல் விளையும்

75. மூத்தோர் சொல் வார்த்தை அமிர்தம்

76. மெத்தையில் படுத்தல் நித்திரைக்கு அழகு

77. மேழிச் செல்வம் கோழை படாது

78. மை விழியார் தம் மனை அகன்று ஒழுகு

79. மொழிவது மறுக்கின் அழிவது கருமம்

80. மோனம் என்பது ஞான வரம்பு

81. வளவன் ஆயினும் அளவறிந்து அழித்துஉண்

82. வானம் சுருங்கின் தானம் சுருங்கும்

83. விருந்து இலோர்க்கு இல்லை பொருந்திய ஒழுக்கம்

84. வீரன் கேண்மை கூர் அம்பாகும்

85. உரவோர் என்கை இரவாது இருத்தல்

86. ஊக்கம் உடைமை ஆக்கத்திற்கு அழகு

87. வெள்ளைக்கு இல்லை கள்ளச் சிந்தை

88. வேந்தன் சீறீன் ஆம் துணை இல்லை

89. வைகல் தோறும் தெய்வம் தொழு

90. ஒத்த இடத்து நித்திரை கொள்

91. ஓதாதவர்க்கு இல்லை உணர்வோடு ஒழுக்கம்




</doc>
<doc id="115100" url="https://ta.wikipedia.org/wiki?curid=115100" title="நல்வழி">
நல்வழி

நல்வழி ஔவையார் இயற்றிய ஒரு தமிழ் நீதி நூல். மக்கள் வாழ்க்கையில் பின் பற்றவேண்டிய நல்வழிகளை இந்நூல் எடுத்துரைப்பதால் இப்பெயர் ஏற்பட்டது.

இந்நூலின் கடவுள் வாழ்த்துப் பாடல்:

இதில் குறிப்பிடப்படும் “கரிமுகத்துத் தூமணி” பிள்ளையார். இதில் மொத்தம் 41 பாக்கள் உள்ளன.



</doc>
<doc id="115105" url="https://ta.wikipedia.org/wiki?curid=115105" title="2011 மும்பை குண்டு வெடிப்புகள்">
2011 மும்பை குண்டு வெடிப்புகள்

13 சூலை 2011 மும்பை குண்டு வெடிப்புக்கள் () இந்திய நிதிமையமான மும்பை நகரில் சூலை 13, 2011 அன்று மாலை இந்திய சீர்தர நேரம் 18:54 இற்கும் 19:06 இற்கும் இடையே மூன்று இடங்களில் (சவேரி பசார், ஓப்பரா அவுசு மற்றும் மேற்கு தாதர்) தொடர் குண்டு வெடிப்புகள் நிகழ்ந்த்தைக் குறிப்பதாகும். சான்டாகுரூசு பகுதியில் நான்காவது குண்டு கண்டறியப்பட்டு சமயத்தில் செயலிழக்கச் செய்ததாகவும் கூறப்படுகின்றது. 17-18 பேர் இறந்திருப்பதாகவும் 141 பேர் காயமடைந்திருப்பதாகவும் தற்போது அறிவிக்கப்பட்டது.



</doc>
<doc id="115122" url="https://ta.wikipedia.org/wiki?curid=115122" title="கைவினை வெடி குண்டு">
கைவினை வெடி குண்டு

கைவினை வெடிகுண்டு (improvised explosive device, IED) அல்லது தெருவோர குண்டு என்பது கைவினையாக வீடுகளில் செய்யப்பட்டு, வழமையான படைத்துறை சண்டைகளைப் போலன்றி மாற்றுவழிகளில் செயல்படுத்துகின்ற வெடிகுண்டுகளாகும். வழமையான படைத்துறை ஆயுதங்களை, காட்டாக எறிகணைகளை, வெடிக்கவைக்கும் இயங்குமுறையோடு இணைத்தும் உருவாக்கப்பட்டிருக்கலாம்.

இத்தகைய கைவினை வெடிகுண்டுகளை தீவிரவாதிகள் செயல்படுத்தலாம்; அல்லது வழமையில்லா போர்களில் கொரில்லாப் போர்முறையில் போராளிகளும் அதிரடி படைகளும் தங்கள் சண்டைக்களங்களில் பயன்படுத்தலாம். இரண்டாவது இராக் போரின்போது கைவினை வெடிகுண்டுகள் வெகுவாகப் பயன்படுத்தப்பட்டன; 2007ஆம் ஆண்டு இறுதியில் இராக்கில் இறந்த கூட்டுப் படையினரில் 64% கைவினை வெடிகுண்டுகளுக்கே பலியாயுள்ளனர். ஆப்கானிஸ்தானிலும் கிளர்ச்சிக்காரர்கள் இவ்வகை வெடிகுண்டுகளால் 2001 முதல் இன்றுவரை 66% கூட்டுப் படையினரை அழித்ததாக மதிப்பிடப்படுகிறது.

தமிழீழ விடுதலைப் புலிகள் இலங்கையின் படைத்துறை இலக்குகளை நோக்கி இத்தகைய வெடிகுண்டுகளையே பயன்படுத்தினர். இந்தியாவிலும் தீவிரவாத தாக்குதல்களில் கைவினை வெடிகுண்டுகள் பயன்படுத்தப்பட்டுள்ளன.



</doc>
<doc id="115133" url="https://ta.wikipedia.org/wiki?curid=115133" title="சமச்சீர் பல்லுறுப்பு">
சமச்சீர் பல்லுறுப்பு

கணிதத்தின் எல்லாத்துறைகளிலும் மற்றும் கணிதத்தின் எல்லா பயன்பாடுகளிலும் சமச்சீர் கருத்து அடிக்கடி தோன்றுமென்பது எதிர்பார்க்கத்தக்கதே.பல்லுறுப்பு என்ற கணிதக்கருத்தோடு சமச்சீர் கருத்து உறவாடும்போது ஏற்படும் எல்லா கணிதச் சூழ்நிலைகளையும் உருவகப்படுத்துவதுதான் சமச்சீர் பல்லுறுப்பு அல்லது சமச்சீர் பல்லுறுப்புக்கோவை ("Symmetric polynomial") அல்லது சமச்சீர் சார்பு பற்றிய கோட்பாடு. இது முக்கியமாக சேர்வியல் என்ற கணிதத்துறையில் ஆய்வு பெறப்படும்.

formula_1(α, α, ... , α) என்ற பல்லுறுப்பின் மாறிகள் α, α, ... , α இன் எந்த வரிசைமாற்றத்திற்கும் பல்லுறுப்பு மாறாமல் இருந்தால் அப்பல்லுறுப்பு சமச்சீர் பல்லுறுப்பு அல்லது சமச்சீர் சார்பு எனப்படும். குறிப்பாக, இதை n மாறிகளின் சமச்சீர் பல்லுறுப்பு என்று கூறுவதுண்டு.

1. α + β + γ.

2.αβ + αγ + βα + βγ +γα + γβ

3. α.α... .α

இவைகளை 'Σ' குறியீடு கொண்டும் குறிப்பிடமுடியும்; ஆனால் அதற்கு, எத்துணை மாறிகள் பயன்படுத்தப் படுகின்றன என்ற கருதுகோள் தொக்கிநிற்கவேண்டும். அப்படி நின்றால் மேலுள்ள எடுத்துக்காட்டுகளனைத்தையும் சுருக்கமாகக் கீழே கண்டபடி எழுதலாம்:

1.Σα

2.Σαβ

3.α.α... .α இதனில் இருப்பதே ஓருறுப்பு தான். அதனால் 'Σ' குறியீடு தேவையில்லை.

ஓரங்க சமச்சீர் சார்பின் (Monomial symmetric function) குறியீடு k. இதன் விரிவாக்கத்தை சில எடுத்துக்காட்டுகளால் புரிந்துகொள்வது எளிது.

பொதுவாக, k = Σ α α ... α. இன்னொரு குறியீடும் இதற்கு உண்டு. அ-து, 

ஒருபடித்தான முழு சமச்சீர் சார்பு (Complete Homogeneous Symmetric Function):

எடுத்துக்காட்டாக, 

இங்கு ஒரு விஷயம் கவனிக்கப்படவேண்டும். குறியீடுகளின் எண்ணிக்கை n ஐப்பற்றியது.

n < 1 ஆக இருக்குமானால், (*)இல், பின் நான்கு உறுப்புகளும் இருக்காது, அ-து, மறைந்துவிடும்.

n = 2 ஆக இருக்குமானால், (*)இல், பின் இரண்டு உறுப்புகளும் மறைந்துவிடும்.

n = 3 ஆக இருக்குமானால், (*)இல்,கடைசி உறுப்பு மறைந்துவிடும்.

n ≥ 4 ஆக இருக்குமானால், (*)இல், எல்லாஐந்து உறுப்புகளும் மறையாமல் இருக்கும். 

இப்பொழுது ஒருபடித்தான முழு சமச்சீர் சார்பின் வரையறையைக் கொடுக்க முடியும். அதாவது,
எடுத்துக்காட்டாக,

தனித்த சமச்சீர் சார்பு (Elementary Symmetric Function):

எ.கா. a = Σ αααα

a சூன்ய உறுப்பாக இல்லாமல் இருப்பதற்கு, n ≥ 4 உண்மையாக இருக்கவேண்டும்.

இப்பொழுது தனித்த சமச்சீர் சார்பின் வரையறையைக் கொடுக்க முடியும். அதாவது,

எ.கா. a = a a = (Σ ααα)(Σα).

அடுக்குத்தொகை சமச்சீர் சார்பு (Power Sum Symmetric function):

குறிப்பு: ஒரு குறியீடு இருந்தாலும் s சூன்யமாகாது.

இப்பொழுது அடுக்குத்தொகை சமச்சீர் சார்பின் வரையறையைக் கொடுக்க முடியும். அதாவது

எ.கா.: s = Σα.

ஒரு குறிப்பிட்ட முழு எண் N உடைய எல்லாப்பிரிவினைகள் λ வுக்கும் அவைகளுக்கு இணைவான k க்கள் எல்லாம் கொண்ட கணத்தை SYM என்ற குறியீட்டால் குறிப்பிடுவோம். இக்கணத்தில்,

என்பது கூட்டல் வரையறை ஆகும்.

இவ்விரண்டு செயல்பாடுகளுக்கு SYM நேரியல் வெளியாகின்றது.

இவ்வெளிக்கு அடுக்களம் {k, λ formula_2 N} : பரிமாணம் p(N), அ-து, N உடைய பிரிவினைகளின் எண்ணிக்கை. இதைவிட மேலாக பின்வரும் தேற்றமே நிறுவப்படக்கூடியது .

வரிசைமாற்றக் குலத்தின் சுழற் குறியீடு


</doc>
<doc id="115139" url="https://ta.wikipedia.org/wiki?curid=115139" title="அருங்கலச்செப்பு">
அருங்கலச்செப்பு

அருங்கலச்செப்பு ஒரு தமிழ் நீதி நூல். 
பன்னிரண்டாம் நூற்றாண்டைச் சேர்ந்த இந்நூல் பெயர் தெரியாத சமண முனிவர் ஒருவரால் இயற்றப்பட்டது. 
இதில் 180 குறள் வெண்பாக்கள் உள்ளன. 
‘ரத்ன கரண்ட சிராவகாசாரம்’ என்னும் வடமொழி நூலின் மொழிபெயர்ப்பு இது என்று கருதப்படுகிறது. 
இந்நூல் சமண இல்லறத்தார் பின்பற்ற வேண்டிய கடமைகளைக் கூறுகிறது.


</doc>
<doc id="115140" url="https://ta.wikipedia.org/wiki?curid=115140" title="அறநெறிச்சாரம்">
அறநெறிச்சாரம்

அறநெறிச்சாரம் ஒரு தமிழ் நீதி நூல். அறத்தின் வழியைப் பிழிந்து சாரமாகத் தருவதால் இப்பெயர் ஏற்பட்டது. பதிமூன்றாம் நூற்றாண்டைச் சேர்ந்த இந்நூல் முனைப்பாடியார் என்னும் சமண முனிவர் ஒருவரால் இயற்றப்பட்டது. இதில் 226 வெண்பாக்கள் உள்ளன. 

<poem>
அறிவுடைமை, மீக்கூற்றம், ஆன குலனே,
உறுவலி, நல்தவம், ஓங்கிய செல்வம்
பொறிவனப்பில், எம்போல்வார் இல்என்னும் எட்டும்
இறுதிக்கண் ஏமாப்(பு) இல 
</poem>
<poem>
காலொடு கைஅமுக்கிப் பிள்ளையை வாய்நெறித்து
பாலொடு நெய்பெய்யும் தாய்அனையர் 
</poem>
<poem>
அங்கம் அறஆடி அங்கே படம்மறைத்து
அங்கே ஒருவண்ணம் கோடலால் - என்றும்
அரங்காடு கூத்தனே போலும் உயிர்தான்
நுழன்றாடு தோற்றப் பொலிவு 
</poem>


</doc>
<doc id="115142" url="https://ta.wikipedia.org/wiki?curid=115142" title="நோர்வேத் தமிழ் நபர்கள் பட்டியல்">
நோர்வேத் தமிழ் நபர்கள் பட்டியல்

நோர்வேயில் இயங்கிவரும் KIM (Kontaktutvalget mellom Innvandrerbefolkningen og Myndighetene) என்னும் ஒரு சுயாதீனமாக அமைப்பு வருடந்தோறும் நோர்வே சமூகத்தின் சமூகக் கலாசார மற்றும் தொழில்சார் விடயங்களில் தாக்கத்தை ஏற்படுத்திய 10 முதன்மையான வெளிநாட்டவர்களை தெரிவு செய்து வருகிறது. 2006 ஆம் ஆண்டில் தெரிவு செய்யப்பட்ட, நோர்வேயின் பத்து முதன்மை (Top10) வெளிநாட்டவர்களில் ஒருவராக, தமிழரான பேராசிரியர் வேலாயுதபிள்ளை தயாளன் தெரிவு செய்யப்பட்டிருந்தார்.










பரதசூடாமணி திருமதி தமயந்தி சாந்தகுமாரன், பேர்கன் நகரில் 1991ஆம் ஆண்டு ஆரம்பிக்கப்பட்டு இயங்கி வரும் பிருந்தாவன சாரங்கா கலைப்பாடசாலையின் இரு நிர்வாகிகளுள் ஒருவராவார். இவர் நடனக்கலையை கற்பித்து வருகின்றார். ஏழு மாணவர்களுடன் ஆரம்பிக்கப்பட்ட இக்கல்விக்கூடமானது, தற்போது கிட்டத்தட்ட ஐம்பது மாணவர்களுடன் இயங்கி வருகின்றது. 


மிருதங்கமாமணி திரு சக்திதரன் சிவப்பிரகாசம், ஆர்யாலயா என்னும் ஒரு கலைக்கூடத்தை, 1993ஆம் ஆண்டு ஸ்தவாங்கர் நகரில் ஆரம்பித்தார். 12 மாணவர்களுடன் ஆரம்பமாகிய இக்கலைக்கூடத்தில் கஞ்சிரா, தபேலா, மிருதங்கம், மோர்சிங், கடம் முதலான பல வாத்தியங்களும் கற்பிக்கப்பட்டது. இவர் 2000ஆம் ஆண்டு பேர்கன் நகருக்கு இடம் மாறியதனைத் தொடர்ந்து ஆர்யாலயா கலைக்கூடமும் பேர்கன் நகரில் இயங்கி வருகின்றது.
ஆர்யாலயா கலைக்கூடத்தின் சார்பில், 2006ஆம் ஆண்டு உலகம் முழுவதும் சமாதானம் மலரவேண்டி இசைநிகழ்ச்சி ஒன்று நடாத்தப்பட்டது. பேர்கன் மாநகரில் நடைபெற்ற இவ்விசை நிகழ்ச்சியில், உலகப் புகழ்பெற்ற கோற (Kore) (சித்தார் ரகத்தைச் சேர்ந்த இசைக்கருவி) வாத்தியக் கலைஞரான ஆபிரிக்க நாட்டவராகிய சஞ்சாலி என்பவரும் இணைந்து இருந்தார்.

வீணை இசைக்கலைமாமணி திருமதி நளாயினி சக்திமித்திரன், பேர்கன் நகரில் 1991ஆம் ஆண்டு ஆரம்பிக்கப்பட்டு இயங்கி வரும் பிருந்தாவன சாரங்கா கலைப்பாடசாலையின் இரு நிர்வாகிகளுள் ஒருவராவார். இவர் வீணை, சங்கீதம் முதலான கலைகளைக் கற்பிக்கின்றார்.
ஏழு மாணவர்களுடன் ஆரம்பிக்கப்பட்ட இக்கல்விக்கூடமானது, தற்போது கிட்டத்தட்ட ஐம்பது மாணவர்களுடன் இயங்கி வருகின்றது. 

நோர்வேயில் வேர்விட்ட விழுதுகள் நூல் இன்றுவரை (27.02.2014) வெளியிடப்படவில்லை. எனவே உசாத்துணை என்று குறிப்பிடமுடியாது.


</doc>
<doc id="115143" url="https://ta.wikipedia.org/wiki?curid=115143" title="நோர்வேத் தமிழர் அமைப்புகள்">
நோர்வேத் தமிழர் அமைப்புகள்








</doc>
<doc id="115145" url="https://ta.wikipedia.org/wiki?curid=115145" title="குந்தா நீர்மின்னாக்கத் திட்டம்">
குந்தா நீர்மின்னாக்கத் திட்டம்

தமிழகத்தின் உள்ள நீலகிரிமாவட்டத்தில் அமைந்துள்ள குந்தா நீர்மின்னாக்கத் திட்டம், காமராசர் அரசால் நீலகிரி மலைகளிலிருந்து வரும் குந்தா ஆற்றில் கட்டப்பட்டது. இத்திட்டத்தின் கீழ் ஐந்து மின்னாக்க நிலையங்கள் நிறுவப்பட்டுள்ளன. இவற்றால் உற்பத்தியாகக் கூடிய மின்சக்தியின் மொத்த அளவு ஏறத்தாழ 500 மெகா வாட் ஆகும். ஒரு மெகாவாட் என்பது 10 இலட்சம் யூனிட்டுகளை கொண்டதாகும். கொழும்புத் திட்டத்தின்கீழ் இந்தியா, கனடா நாடுகளின் கூட்டுறவால் இப்பெரிய திட்டம் உருப்பெற்றது.

இத்திட்டத்திற்காக கனடா அரசு 4.3 கோடி டாலர்கள் நிதி உதவி அளித்தது. கனடாவின் இவ்வுதவிக்கு நன்றி தெரிவிக்கும் முறையில் ஐந்து மின்னாக்க நிலையங்களுக்கும் கனடா மின்னாக்க நிலையங்கள் என்றே பெயர் சூட்டப்பட்டுள்ளது.

அவலாஞ்சி, எமரால்டு என்னும் இரண்டு காட்டாறுகள் தேவபெட்டா, கரைக்கடா, கௌலின் பெட்டா, போர்த்திமந்து என்ற 8000அடி உயரமலைகளினிடையே ஒடி ஒன்றாகக் கலந்து குந்தா ஆறு என்ற பெயரினைப் பெறுகிறது.

6000 அடி உயரத்தில் சில்ல அள்ளா என்ற ஆறும், அதன்கீழே கனர அள்ளா, கௌளி முளி அள்ளா, பெகும்ப அள்ளா என்ற சிற்றாறுகளும், குந்நாவுடன் இணைகின்றன. குந்தா ஆறு இறுதியல், பவானியில் கலக்கிறது.

அவலாஞ்சி எமரல்டு ஆகியவற்றின் குறுக்கே அணையிட்டுத் தேக்கப்பெற்ற நீர்ப்பிடிப்பின் மொத்த அளவு 550 கோடி கன அடி ஆகும். மேல் பவானியில் கட்டப்பட்டுள்ள அணையின் தேக்கம் 357.2 கோடி கனஅடி ஆகும். அவலாஞ்சி, எமரல்டு தேக்கங்களை 2367 அடி நீளமுள்ள சுரங்க வாய்க்கால் ஒன்றிணைக்கின்றன. இதைப் போலவே, மின்னாக்க நிலையங்களுக்குத் தண்ணீரைச் செலுத்தும் பொங்கு தொட்டிகளையும், நீர்த் தேக்கங்களையும் சுரங்க வாய்க்கால்களே இணைக்கின்றன.

இத்திட்டத்தின் மூலம் உற்பத்தியாகும் மின்சாரமானது, துடியலூர், சேலம், ஈரோடு, மதுரை, வில்லிவாக்கம்ஆகிய ஊர்களிலுள்ள அடிமின்நிலையங்களுக்கு 10, 230 கிலோ வோல்ட் கம்பிகளின் மூலம் கொண்டு செல்லப்படுகிறது.இவ்வணையால் மலைவாழ் மக்களின் உழவுத்தொழிலுக்கும், வீடுகளுக்கும் மின்சாரமும், நீரும் கிடைக்கிறது. மேலும், சில தொழிற்சாலைகளும் பயன்பெறுகின்றன.

மூன்றாம் மின்னாக்க நிலையத்தின் உருளைகளை, இயக்கிச் செல்லும் கழிவு நீரும் வீணாகமல் இருக்கத் திட்டமிட்டுள்ளனர்.பவானி ஆற்றின் மேல் கட்டப்பட்டுள்ள வெங்கட்டராமன் அணையில் (பில்லூர்)தேக்கப்பட்டு, அது மேலும், இரண்டு மின்னாக்க நிலையங்களை இயக்கப் பயன்படுத்தப் படுகிறது.

வெங்கட்டராமன் அணை கல்லினால் கட்டப்பட்டது. அணையின் மேற்புற நீளம் 1170 அடி:அகலம் 21 அடி. மேலே வண்டிப் பாதை ஒன்றினையும் அமைத்துள்ளனர். இத்தேக்கத்துக்குள் பாயும் நீர், சுமார் 460 சதுரமைல் பரப்பிலிருந்து வடிந்து வருகின்றது. தேக்கம் மொத்தம் 156.8 கோடி கனஅடி நீரைக் கொள்ளக் கூடியதாக உள்ளது.


</doc>
<doc id="115152" url="https://ta.wikipedia.org/wiki?curid=115152" title="தேவதானப்பட்டி மூங்கிலணை காமாட்சியம்மன் கோயில்">
தேவதானப்பட்டி மூங்கிலணை காமாட்சியம்மன் கோயில்

மூங்கிலணை காமாட்சியம்மன் கோயில் என்பது தேனி மாவட்டம் பெரியகுளம் வட்டம் தேவதானப்பட்டியில் அமைந்துள்ள அம்மன் கோயிலாகும். இக்கோயில் [தமிழ்நாடு அரசு|தமிழ்நாடு அரசின்]] இந்து சமய அறநிலையத் துறையின் கீழ் செயல்பட்டு வருகிறது. இக்கோயிலினை கதவுக் கோயில் என்று அழைக்கின்றனர். மூலவராக சிலைகளையோ, படங்களோ இல்லாமல் கதவினை மட்டுமே காமாட்சியம்மனாக வழிபடுகின்றனர். இக்கோயில் தேனி மாவட்டத்தில் அமைந்துள்ள முக்கிய கோயிலாகவும், சுற்றுலாதளமாகவும் உள்ளது.

இந்து சமயக் கதையின்படி,
முன்பொரு காலத்தில், காஞ்சனா எனும் காட்டுப்பகுதியை, சூலபாணி எனும் அசுர மன்னன் வங்கிசபுரி எனும் நகரைத் தலைநகராகக் கொண்டு ஆண்டான். இவன் சிவபெருமானை நோக்கிக் கடுமையான தவம் புரிந்து பல அரிய வரங்களைப் பெற்றிருந்தான். அதில் தனக்குத் தன்னைக்காட்டிலும் அதிக வலிமையுடன், தான் பெற்ற அரிய சக்திகளுடன் ஆண் மகன் ஒருவன் பிறக்க வேண்டும் என்பதும் ஒன்று. இந்த தவத்தின் பலனால் அவனுக்கு வலிமையான ஆண்மகன் பிறந்தான். அவனுக்கு வச்சிரதந்தன் எனும் பெயரிட்டு வளர்த்து வந்தான். பின்னர் அவனை அப்பகுதியின் அரசனாக்கினான். அவனுக்கு மாங்குசானன் என்பவன் அமைச்சராகவும், துட்டபுத்தி என்பவன் தளபதியாகவும் இருந்தனர். இவர்களிருவரின் ஆலோசனைப்படி காட்டுப் பகுதியிலிருந்த தவசிரேஷ்டர்களையும், வேத விற்பன்னர்களையும் கொடுமைப்படுத்தத் தொடங்கினான். பிறப்பிலேயே பல்வேறு சக்திகளைப் பெற்றிருந்ததால் அவனை யாராலும் எதிர்க்க முடியவில்லை.

பாதிக்கப்பட்டவர்கள் அவனுடைய தொல்லைகள் பற்றி பிரம்மனிடம் சென்று முறையிட்டனர். அவரும் வச்சிரதந்தனை அழிக்க தேவேந்திரனை அனுப்பி வைத்தார். தேவேந்திரன் வச்சிரதந்தனின் தளபதியான துட்டபுத்தியின் தாக்குதலுக்கு ஈடுகொடுக்க முடியாமல் தனது படையையும் இழந்து போர்க்களத்திலிருந்து ஓடிவிட்டான். இப்படி ஓடிய தேவேந்திரன் வச்சிரதந்தனை பராசக்தியால்தான் அழிக்க முடியும் என்று கருதி பிற தேவர்களுடன் பராசக்தி காமாட்சியம்மனாக எழுந்தருளியுள்ள காஞ்சிபுரம் சென்று அன்னையிடம் வேண்டினர். அவர்களின் வேண்டுகோளை ஏற்ற காமாட்சியம்மன் அவனை அழிக்கப் புறப்பட்டார். வங்கிசபுரி வரும் வழியில் பன்றிமலை என்ற வராகமலையில் இறங்கி துர்க்கையை வச்சிரதந்தனுடன் போரிட அனுப்பி வைத்தார்.

துர்க்கை அங்கிருந்து புறப்பட்டு வங்கிசபுரி வந்து வச்சிரதந்தனுடன் போர் புரிந்தார். அவனுடைய தலையைத் துண்டித்தார். மீண்டெழுந்து சிங்கத்தலையுடன் நின்றான். அதையும் துண்டித்தார். பின்னர் புலி, கரடி, காட்டெருமை என ஒவ்வொரு தலையுடன் தோன்ற அனைத்தையும் துண்டித்தார் துர்க்கை. இவனை ஒழிக்க காமாட்சியம்மனாலேயே முடியும் என்ற நோக்குடன் துர்க்கை அங்கிருந்து திரும்பினார்.

துர்க்கை தோல்வியுடன் திரும்பியது கண்டு காமாட்சியம்மன் கோபத்துடன் துர்க்காதேவியையும் அழைத்துக் கொண்டு அங்கிருந்து வங்கிசபுரி வந்தார். வச்சிரதந்தன் ஏவிய ஆயுதங்கள் காமாட்சியம்மனை மூன்றுமுறை வலம் வந்து அவனிடமே திரும்பிச் சென்றது. வச்சிரதந்தனும் அந்த அம்மனை வணங்கினான். பின்னர் அம்மனுடன் போரிடத் தொடங்கினான். துர்க்கையுடன் போரிட்டது போல் பல்வேறு தலைகளுக்கு மாறினான். காமாட்சியம்மன் துர்க்கையிடம் வச்சிரதந்தன் தலை துண்டிக்கப்பட்டு தரையில் விழுந்தவுடன் அதைக் காலால் நசுக்கி அழித்து விடும்படி கூறி வச்சிரதந்தனின் தலையைத் துண்டித்தார். துர்க்கையும் அந்தத் தலையைக் காலால் நசுக்கி அழித்தார். அசுரன் மறுதலை எடுக்க முடியாமல் அழிந்தான். தேவர்கள் பூமாரி பொழிந்தனர்.

அசுரனது தலையை மிதித்த இடம் தலையாறு எனவும், மூளை சிதறிப் போய் விழுந்த இடம் மூளையாறு எனவும், குலைகாய் ஈரல் விழுந்த இடம் குலையூத்து எனவும், உடல் குறுக்காக விழுந்த இடம் குறுக்குமலை எனவும் பெயர் பெற்றன. இன்றும் இந்தப் பகுதியில் இந்தப் பெயர்கள் வழக்கத்திலுள்ளன.

வங்கிசபுரிக்கு அருகில் வேகவதி என்ற ஆறு ஓடிக் கொண்டிருந்தது. இந்த ஆறு மாணிக்கமலைத் தொடரிலிருக்கும் தலையாறு எனுமிடத்தில் மூங்கில் காடுகளுக்கிடையே பாய்கிறது. அசுரனைக் கொன்ற அம்மன் யௌவன வடிவம் கொண்டு இந்நதி அருகில் தவமிருந்தாள். அசுரனைக் கொன்ற பாவம் அம்மனுக்கு நீங்குவதற்காக சப்த கன்னியர்கள், தெய்வப் பெண்கள், துர்க்கை அனைவரும் சேர்ந்து ஆயிரத்தெட்டு தங்கக் குடங்களில் நீரெடுத்து வாசனைத் திரவியங்களுடன் மஞ்சளும் கலந்து அபிசேகம் செய்தனர். கன்னித் தெய்வமாய் பொலிவுறும் காமாட்சியம்மனுக்கு அபிசேகம் செய்த மஞ்சள் நீர் ஆற்றில் கலந்ததால் வேகவதி ஆறாக இருந்த ஆறு மஞ்சளாறு எனப் பெயர் மாற்றமடைந்தது. அம்மன் தலையாற்றின் மூங்கில் காடுகளில் தவமிருந்த இடத்தில் சிறிய கோயில் கட்டப்பட்டுள்ளது. இது “அம்மா மச்சு” என்று அழைக்கப்படுகிறது.

அசுரன் ஆண்ட வங்கிசபுரிக்கு தலேச்சுரம் என்ற மற்றொரு பெயரும் உண்டு. இது தெய்வங்களை வழிபடுவதற்காக பாண்டிய மன்னனால் தானமாக அளிக்கப்பட்டதால் “தெய்வதானப்பதி” என்று அழைக்கப்பெற்றது. பின்னர் இந்தப் பெயர் மருவி “தேவதானம்” என்று ஆனது. தற்போது இது தேவதானப்பட்டி என்று ஆகி விட்டது. இந்த தெய்வதானப்பதி நாயக்கர்கள் ஆட்சிக் காலத்தில் ராஜகம்பள நாயக்கர் சமூகத்தைச் சேர்ந்த பூசாரி நாயக்கர் என்பவரின் தலைமையிலான பாளையத்தின் ஆட்சியாக (ஜமீன்தார் ஆட்சி) இருந்து வந்தது. இந்த ஜமீனைச் சேர்ந்த மாடுகளை ஒருவன் மேய்க்கக் கொண்டு செல்வான். அவன் மேய்க்கக் கொண்டு செல்லும் மாடுகளில் ஒன்றான ஈனாத (குட்டி போடாத) பசு ஒன்று தினமும் அந்தக் கூட்டத்திலிருந்து பிரிந்து சென்று மாலையில்தான் திரும்ப வரும். அந்த ஒரு பசு மட்டும் எங்கே செல்கிறது? எதற்குச் செல்கிறது? என்று அறிய ஆவல் கொண்ட அவன் ஒருநாள் அந்தப் பசுவைப் பின் தொடர்ந்து சென்றான்.

அங்கு மூங்கில் புதர் ஒன்றில் யௌவன வடிவமான தேவ அம்சம் பொருந்திய பெண் அப்பசுவின் பால் அருந்துவது கண்டான். அவன் கண்டது சாதாராணப் பெண் அல்ல. அது காமாட்சியம்மன். ஒளிப்பிழம்பாய் விளங்கும் அன்னையை மாடு மேய்ப்பவன் பார்த்தவுடன் அவன் கண்கள் குருடாகிப் போய்விட்டன. அவன் ஜமீன்தாரரிடம் சென்று நடந்ததைக் கூறினான். இது தெய்வக் குற்றமாக இருக்கும் என்று கருதிய ஜமீன்தாரர் பூசைகள் செய்தார். அப்போது அம்மன் அசரீரியாக, “இந்தப் பகுதியில் வச்சிரதந்தன் என்ற அசுரனை அழித்து அமைதிக்காக தவமிருக்கும் என்னைக் கண்ட மாடு மேய்ப்பவன் என்னுடைய ஒளி தாங்காமல் அவன் கண்களை இழந்தான். இன்னும் ஒரு வாரத்தில் இந்த ஆற்றில் பெருமழை பெய்து வெள்ளம் வரும். அந்த வெள்ளத்தின் மீது மிதந்து வரும் மூங்கில் பெட்டியில் நான் அமர்ந்து வருவேன். ஒரு இடத்தில் மூங்கில் புதர் கொண்டு அணையிட்டு பெட்டியைத் தடுத்து நிறுத்தி, அந்தப் பெட்டியை எடுத்து வழிபட்டால் குருடான உன் மாடு மேய்ப்பவனுக்குக் கண்கள் தெரியும். கன்னித் தெய்வமான என்னருகில் இல்லறத்திலிருப்பவர்கள் குடியிருக்கக் கூடாது. நெய்விளக்கு தவிர வேறு விளக்குகளை ஏற்றக் கூடாது. தேங்காயும் பழமும் நைவேத்தியம் செய்தால் போதும். அன்ன நைவேத்தியம் கூடாது” என்றும் கூறியது.

அம்மனின் வாக்குப்படி மழை பெய்து ஆற்றில் வெள்ளம் வந்தது. ஜமீன்தாரரும், அந்த ஊர் மக்களும் மஞ்சளாற்றின் கரையில் காத்து இருந்தனர். ஆற்றில் மூங்கில் பெட்டி ஒன்று மிதந்து வந்தது. பெட்டியைக் கண்டதும் அவர்கள் மூங்கில் புதர் அணையிட்டு அந்தப் பெட்டியை நிறுத்தினர். கண்கள் குருடான மாடு மேய்ப்பவன் அந்தப் பெட்டியை எடுத்தான். அவன் அந்தப் பெட்டியைத் தொட்டவுடன் அவனுக்கு கண்கள் தெரியத் தொடங்கின. காக்கும் தெய்வம் காமாட்சியம்மனின் சக்தியை நேரில் கண்ட மக்கள் பக்தியுடன் வணங்கத் தொடங்கினர். தேங்காய், பழம், சூடம், பத்தி வைத்து அவசர அவசரமாகப் பூசை செய்தார்கள். தேங்காய் உடைக்காமல், வாழைப்பழம் உரிக்காமல் பூசை செய்த பின்னர்தான் உணர்ந்தார்கள். குட்டி போடாத காரம்பசுவின் பாலருந்திய அம்மன் உடைக்காத தேங்காயும், உரிக்காத வாழைப்பழமும்தான் விரும்புகிறார் என்றும் தெளிவு கொண்டனர். அன்றிலிருந்து அம்மனுக்கு நைவேத்தியம் செய்யப்படும் தேங்காய் உடைக்கப்படுவதில்லை. பழம் உரிக்கப்படுவதில்லை. பூசை செய்த பின்னர்தான் தேங்காய் உடைக்கப்படும். இது வேறு எந்த இந்து சமயக் கோயில்களிலும் இல்லாத ஒன்று. இக்கோயிலில் அன்ன நைவேத்தியமும் செய்யப்படுவதில்லை.

மூங்கில் அணையிட்டு நிறுத்தியதால் இந்த அம்மன் மூங்கிலணைக் காமாட்சி என்று அழைக்கப்படுகிறார். அம்மனின் அருள் வாக்குப்படி பெட்டி எடுத்த இடத்தில் கோயில் கட்டப்பட்டது. காமாட்சிப்புல்லால் வேயப்பட்ட குச்சுவீட்டுக்குள் (குடில்) அம்மன் பெட்டி வைக்கப்பட்டுள்ளது. கோயில் பூசை செய்யும் பொறுப்பு மலைமேல் குடியிருக்கும் மன்னாடியர்கள் வசம் ஒப்படைக்கப்பட்டது. அவர்களும் பூசைப் பணிகளைச் செய்து வந்தனர். இந்நிலையில் மன்னாடியருக்கும், ஜமீந்தாரருக்கும் அவர்களது நிலங்களுக்குத் தண்ணீர் பாய்ச்சுவதில் கருத்து வேறுபாடு ஏற்பட்டது. இந்தக் கருத்து வேறுபாட்டில் கோபம் கொண்ட மன்னாடியார் கோயில் கதவைப் பூட்டியதுடன் “நான் அடைத்த கதவு என்றும் திறக்கக் கூடாது” என்று சொல்லிவிட்டுச் சென்றார். அன்றிலிருந்து இன்று வரை பூட்டியகதவு திறக்கப்படுவதில்லை. மேலும் அடைத்த கதவிற்கு முன்பாகத்தான் பூசை செய்யப்படுகிறது. தற்போது அந்த அடைத்த கதவின் முன்பாக நாக பீடம் அமைக்கப்பட்டு காமாட்சியம்மனுக்கு வழிபாடு செய்யப்படுகிறது. கோயிலின் வடக்குப் பிரகாரத்தில் ஒரு மேடை அமைக்கப்பட்டுள்ளது. இந்த மேடையிலிருந்தபடி கோயிலின் குச்சுவீடு கலசம் (கர்ப்பகிருக கலசம்) தரிசனம் செய்ய வசதி செய்யப்பட்டுள்ளது.

பூசாரி நாயக்கர் பரம்பரையில் வந்த கடைசி ஜமீந்தார் மனைவி காமக்காள் அன்பவர் தனது ஒரே மகனான பொம்முலிங்கசாமி என்ற மகனுடன் கோயிலுக்குள் இருக்கும் காமக்காள் அரண்மனை எனும் கட்டிடத்தில் வசித்து வந்தார். காமக்காள் தன் பக்தியின் வலிமையால் அம்மனுடன் நேரடியாகப் பேசும் பேறு பெற்றாள். இரவில் தன் தாயார் தனியாகச் சென்றி வருவதில் சந்தேகமடைந்த மகம் தாயைக் கோபித்துக் கொண்டார். அவண் அம்மா உண்மையைக் கூறிய நிலையிலும் நம்பாமல் தானும் அம்மனைக் காண வேண்டுமென்று பிடிவாதம் செய்தான். அன்றிரவு காமக்காள் மகனை அழைத்துக் கொண்டு சென்றார். காமாட்சியம்மனை நேரில் கண்ட அவன் மண்டை வெடித்துச் சிதறி இறந்தான்.

தன் ஒரே மகன் தலை வெடித்து இறந்ததைக் கண்ட காமக்காள் அம்மனிடம், “ எனக்கு இருந்த ஒரு மகனையும் எடுத்துக் கொண்டாயே. இனி நான் இறந்த பிறகு எனக்குச் செய்ய வேண்டிய திவசக் காரியங்களை (இறந்தவருக்குச் செய்யும் சில சடங்குகள்) யார் செய்வார்?” என வருந்திக் கேட்டள். உடனே அம்மன், “ வருத்தமடையாதே, நீ இறந்த பின் நாயக்கர் சமுதாயத்தவரைக் கொண்டே உனக்கு திவசமிடச் செய்கிறேன்” என்று வாக்களித்தாள். காமக்காள் தை மாதம் இரத சப்தமியில் மரணமடைந்தாள். அம்மனின் வாக்குப்படி ராஜகம்பளம் நாயக்கர்கள் திவசமிட்டனர். (காமக்காள் மற்றும் அவள் மகன் சமாதிகள் (கல்லறைகள்) இங்கிருந்து அரை கிலோ மீட்டர் தொலைவில் உள்ளன.

ஒவ்வொரு ஆண்டும் தை மாத இரத சப்தமியில் கோயிலில் காமக்காள் திவசம் கொடுக்கப்படுகிறது. திவசம் முடிந்த அன்றே கோயிலின் ஆண்டுத் திருவிழாவிற்கு முகூர்த்தக்கால் நடப்படுகிறது. மகா சிவராத்திரியை முதல் தினமாகக் கொண்டு எட்டு நாட்கள் திருவிழா மிகவும் சிறப்பாகக் கொண்டாடப்பட்டு வருகிறது. இந்தத் திருவிழா தேனி மாவட்டத்திலுள்ள கோயில்களில் கொண்டாடப்படும் திருவிழாக்களில் முக்கியமான ஒன்றாக இருக்கிறது. இத்திருவிழாக் காலமான எட்டு நாட்களும் கோயிலுக்கு தனிப் பேருந்து வசதிகள் செய்யப்படுகின்றன.

ஒவ்வொரு ஆண்டும் ஆடித்திங்களில் முதல் மூன்று நாட்கள் ஆடிப்பள்ளயத் திருவிழா நடைபெறுகிறது. இவ்விழாவில் ராஜகம்பளம் நாயக்கர் சமுதாயத்தின் “தேவராட்டம்” நிகழ்வு சிறப்பாக இருக்கும். இது தவிர சித்திரை வருடப் பிறப்பு, விஜயதசமி, கார்த்திகைத் திருநாள், தைப்பொங்கல் போன்ற பிற விழாக்காலங்களிலும் சிறப்பு வழிபாடுகள் செய்யப்படுகின்றன. பிற நாட்களில் இந்தக் கோயிலில் தினசரி பூசைகள் நடைபெற்று வருகின்றன.


தமிழ்நாடு அரசின் இந்து சமய அறநிலைய ஆட்சித்துறையின் நிர்வாகத்திலுள்ள இக்கோயிலுக்கு ஒரு பரம்பரை அறங்காவலரும், இரண்டு பரம்பரையல்லாத அறங்காவலர்களும் கொண்ட குழு அமைக்கப்பட்டுள்ளது. ராஜகம்பளம் சாதியைச் சேர்ந்தவர்கள் இங்கு பரம்பரை அறங்காவலர்களாக சுழற்சி முறையில் இருந்து வருகின்றனர்.

தேனி மாவட்டத்தில் பெரியகுளம் அருகிலுள்ள தேவதானப்பட்டி எனும் ஊரிலிருந்து இரண்டு கிலோமீட்டர் தொலைவில் இந்த மூங்கிலணை காமாட்சியம்மன் கோயில் அமைந்துள்ளது. தமிழ்நாடு அரசின் இந்து சமய அறநிலையத் துறையின் கீழ் செயல்பட்டு வரும் இந்தக் கோயிலுக்குப் பேருந்தில் செல்ல விரும்புபவர்கள் திண்டுக்கல்லில் இருந்து தேனி செல்லும் வழித்தடத்தில் வத்தலக்குண்டுக்கு அடுத்து தேவதானப்பட்டி எனும் பேருந்து நிறுத்தத்தில் இறங்கிக் கொள்ளலாம். இது போல் மதுரையிலிருந்து பெரியகுளம் செல்லும் வழித்தடத்தில் தேவதானப்பட்டியில் இறங்கிக் கொள்ளலாம். சென்னை, பெங்களூர் போன்ற ஊர்களிலிலிருந்து கம்பம், தேனி, குமுளி, போடிநாயக்கனூர், பெரியகுளம் செல்லும் பேருந்துகளில் பயணித்தால் தேவதானப்பட்டியில் இறங்கிக் கொள்ளலாம். தொடருந்தில் (இரயில்) பயணிப்பவர்கள் திண்டுக்கல் வந்து அதன் பிறகு மேலே குறிப்பிட்ட வழித்தடத்தில் தேவதானப்பட்டியை அடையலாம்.



</doc>
<doc id="115159" url="https://ta.wikipedia.org/wiki?curid=115159" title="நீதி நெறி விளக்கம்">
நீதி நெறி விளக்கம்



</doc>
<doc id="115161" url="https://ta.wikipedia.org/wiki?curid=115161" title="நன்னெறி (நூல்)">
நன்னெறி (நூல்)

நன்னெறி ஒரு தமிழ் நீதி நூல். மக்களை நல்வழி படுத்தும் நன்னெறிகளை எடுத்துரைப்பதால் இப்பெயர் ஏற்பட்டது. இதனை இயற்றியவர் சிவப்பிரகாசர். நாற்ப்து பாடல்கள் கொண்ட இந்த நூல் பதினேழாம் நூற்றாண்டைச் சேர்ந்தது. நட்பு, இன்சொல் பேசுவதன் சிறப்பு, கல்வியின் மேன்மை, அறிஞர்களின் உயர்வு, பெரியோர் பெருமை, உதவிசெய்து வாழ்வதன் சிறப்பு, ஆணவம் கூடாது முதலிய நன்னெறிகளச் சொல்கிறது.

இந்நூலின் பாடல்களை சிவப்பிரகாசர் கடற்கரை மணலில் எழுத, பின் அவரது சீடர்கள் அவற்றை ஏடுகளில் பதிவு செய்தனர் என்று இதன் முன்னுரை சொல்கிறது. இநூலின் பாடல்கள் அனைத்தும் மகடூஉ முன்னிலை அமைப்பில் (பெண் ஒருத்தியை அழைத்துச் சொல்வது போல) அமைந்துள்ளன. 




</doc>
<doc id="115172" url="https://ta.wikipedia.org/wiki?curid=115172" title="கரிக்கோல்">
கரிக்கோல்

கரிக்கோல் (பென்சில்) என்பது ஒரு குறியிடும் உள்ளகமும் நெகிழி அல்லது மரத்தால் ஆன வெளியுறையும் கொண்ட ஒரு எழுதும் அல்லது கலை சாதனம் ஆகும். வெளியுறையானது கரிக்கோலை உடையாமல் இருக்கவும் பயனரின் கைகளுக்கு சிரமம் உண்டாகாமல் இருக்கவும் அமைகிறது.
கரிக்கோல்கள் தேய்வு மூலம் குறியிடும் உள்ளகம் காகிதத்தின் மேல்பரப்பில் ஒட்டி குறிகளை ஏற்படுத்துகின்றன. கரிக்கோல்கள் பெரும்பாலும் களிமண் மற்றும் எழுதுகரியால் (Graphite) ஆன உள்ளகத்தால் ஆனவை. இக்குறிகளை எளிமையாக அழிப்பான்கள் மூலம் அழிக்கக்கூடியவை. எழுதுகரி கரிக்கோல்கள் (Graphite Pencils) வரைவதற்கும் எழுதுவதற்கும் பயனாகின்றன. வண்ணக் கரிக்கோல்களில் (Colour Pencils) மெழுகு கலக்கப்படுகின்றன. இவை பளப்பளப்பான குறிகளை விடுவிக்கின்றன. பெரும்பாலுமான கரிக்கோல்களின் வெளியுறை மரத்தால் ஆனவை. கரிக்கோலைப் பயன்படுத்த, வெளியுறை சீவிவிடப்பட்டு நுனி கூர்மைப்படுத்தப்படுகிறது. .
பொறிமுறைக் கரிக்கோல்கள் (Mechanical Pencils) நெகிழியால் ஆன வெளியுறை கொண்டுள்ளன. இவைகளில் ஒரு பொத்தான் மூலம் எழுதுகரி உள்ளகத்தை வெளியில் நீட்டவோ அல்லது மீள்ப்படுத்தவோ செய்யப்படுகிறது.

ரோமானியர் காலத்தில் எழுதுவதற்கு 'ஸ்டைலஸ்' எனப்படும் ஒரு நீண்ட, கூரான உலோகத்துண்டு பயன்படுத்தப்பட்டது. அது காகிதத்தில் மெல்லிய, ஆனால் படிக்கக்கூடிய தடத்தை உருவாக்கியது. பின்னர் உலோக ஸ்டைலசுக்குப் பதிலாக காரீயத்தால் ஆன எழுதுகோல்கள் பயன்படுத்தப்பட்டன. அதனால்தான் பென்சில்கள் இன்றும் 'லெட்' பென்சில்கள் என்று அழைக்கப்படுகின்றன. இங்கிலாந்தில் 1500களில் எழுதுகரி படிவு கண்டறியப்பட்டு செம்மறியாடுகளைக் குறியிடுவதற்கு பயன்பட்டது. இக்குறிப்பான எழுதுகரிப் படிவு தூய்மையாகவும் திண்மையாகவும் இருந்ததால் இதனை வைத்து குச்சிகள் செய்யப்பட்டன. பின்னர் காரீயத்துக்குப் பதிலாக 1564 ல் முதல் முறையாக இங்கிலாந்தில் எழுதுகரியால் ஆன குச்சி பயன்படுத்தப்பட்டது.எழுதுகரியானது காரீயத்தை விட கரிய எழுத்துகளை உருவாக்கியதால் அந்த எழுத்துக்கள் படிப்பதற்கு எளிதாக இருந்தன. நவீனக்கால தச்சரின் கரிக்கோலின் அச்சுப்படி ஸிமோனியோ மற்றும் லிண்டானியா பெர்னாக்கோட்டி என்கிற இத்தாலியத் தம்பதிகளால் படைக்கப்பட்டது. 1795 ல் நிக்கோலாஸ் ஜாக்ஸ் கான்ட்டே முதன்முதலாக களிமண்ணையும் எழுதுகரியையும் கலந்தார். இக்கலவையின் விகிதாச்சாரத்தை மாற்றுவதன் மூலம் எழுதுகரிக் கம்பியின் கடினத்தை மாற்றலாம் என அறிந்தார். கரிக்கோல் தயாரிப்பு முறை 1790 ல் ஜோஸெஃப் ஹார்ட்மூத் என்கிற ஆஸ்திரியரால் வளர்க்கப்பட்டு இன்றுவரை பயன்படுத்தப்படுகிறது.

ஐரோப்பியத் தரம்பிரிப்பு முறையில் B என்றால் கருமையைக் குறிக்கும். H என்பது கடினத்தைக் குறிக்கிறது. அமெரிக்க முறையில் எண்கள் பயன்படுத்தப்படுகின்றன. உயர்ந்த எண்கள் உயர்ந்தக் கடினத்தைக் குறிக்கின்றன.


</doc>
<doc id="115174" url="https://ta.wikipedia.org/wiki?curid=115174" title="ஜார்ஜ் குர்ச்சீயெவ்">
ஜார்ஜ் குர்ச்சீயெவ்

ஜார்ஜ் இவானொவிச் குர்ச்சீயெவ் ("George Ivanovich Gurdjieff", , , கியோர்கி கியுர்ஜீயெவ், சனவரி 14, 1866? – அக்டோபர் 29, 1949) ஒரு விசித்திரமான மற்றும் ஒரு ஆன்மீகவாதியாகக் கருதப்பட்டவர். அவர் தனது கோட்பாடுகளை "ஆக்கம்" (The Work) என அழைத்தார். இவரது கொள்கைகள் நான்காவது வழி எனவும் அழைக்கப்பட்டது. ஒரு கட்டத்தில் அவர் தனது போதனைகளை "ஆச்சரியத்திற்குரிய கிறித்துவம்" ("esoteric Christianity") என விவரித்தார்.

அவரது வாழ்க்கையில் பல நேரங்களில், உலகம் முழுவதிலும் தனது போதனைகளைக் கற்பிக்க பல நிறுவனங்களை உருவாக்கினார்.



</doc>
<doc id="115178" url="https://ta.wikipedia.org/wiki?curid=115178" title="லோக்கோன் மலை">
லோக்கோன் மலை

லோக்கோன் மலை ("Mount Lokon"), என்பது இந்தோனேசியாவின் சுலாவெசி தீவில் அமைந்துள்ள இரட்டை எரிமலைகளுள் ஒன்றாகும். இதற்கு 2.2 கிமீ தூரத்தில் எம்புங் மலை காணப்படுகிறது. இத்தீவின் டொண்டானோ சமவெளிக்கு மேலாக இரண்டு எரிமலைகளும் உயர்து காணப்படுகின்றன. சுலாவெசி தீவில் உள்ள உயிர்ப்புள்ள எரிமலைகளில் இதுவும் ஒன்றாகும். லோக்கோன் எரிமலை தட்டையானதும், பெருவாய் அற்றது ஆகும்
இந்த எரிமலை கடைசியாக 2011 சூலை 14 ஆம் நாள் வெடித்தது. சுற்று வட்டத்தில் உள்ள பல்லாயிரக்கணக்கானோர் வெளியேறினர்.



</doc>
<doc id="115181" url="https://ta.wikipedia.org/wiki?curid=115181" title="டோன் விண்கலம்">
டோன் விண்கலம்

டோன் ("Dawn") என்பது ஐக்கிய அமெரிக்காவின் நாசா விண்வெளி ஆய்வு நிறுவனத்தினால் அனுப்பப்பட்ட ஒரு தானியங்கி விண்கலம் ஆகும். டோன் விண்கலம் செருமனி, இத்தாலி, மற்றும் நெதர்லாந்து ஆகிய ஐரோப்பிய நாடுகளின் கூட்டுடன் அமைக்கப்பட்டது. இது சிறுகோள் பட்டையில் காணப்படும் மிக முக்கியமான வெஸ்டா என்ற சிறுகோள், செரசு என்ற குறுங்கோள் ஆகியவற்றை நோக்கி 2007 ஆம் ஆண்டு செப்டம்பர் 27 ஆம் நாள் ஏவப்பட்டது.

டோன் விண்கலம் 2011 சூலை 16 ஆம் நாள் வெஸ்டாவின் சுற்றுப்பாதையை அடைந்தது. இது 2012 செப்டம்பர் 5 வரை அதனை ஆய்வு செய்தது. பின்னர் 2015 பெப்ரவரியில் செரசு குறுங்கோளை அடையும் எனக் கணக்கிடப்பட்டுள்ளது. இவற்றை அடையும் முதல் விண்கலமாக இது இருக்கும்.
வான்பொருள் ஒன்றின் சுற்றுப்பாதைக்குள் சென்று அதனை ஆராய்ந்த பின்னர் அச்சுற்றுப் பாதையில் இருந்து விலகி வேறொரு வான்பொருளுக்குச் செல்லவிருக்கும் முதலாவது விண்கலம் இதுவாகும். பல விண்பொருட்களை ஆராய்ச் சென்ற ஏனைய விண்கலங்கள் (வொயேஜர் திட்டம் உட்பட) விண்பொருட்களை அணுகியவையே ஆகும்.



</doc>
<doc id="115184" url="https://ta.wikipedia.org/wiki?curid=115184" title="எம். கே. ஞானசேகரன்">
எம். கே. ஞானசேகரன்

எம். கே. ஞானசேகரன் (பிறப்பு: சூன் 9, 1955) மலேசியாவில் எழுத்தாளர்களுள் ஒருவராவரான இவர் கனலன் எனும் புனைப்பெயரில் நன்கறியப்பட்டவர்.

1969 முதல் இவர் மலேசியா தமிழ் இலக்கியத்துறையில் ஈடுபட்டுவருகின்றார். கவிதைகள், புதுக்கவிதைகள், சிறுகதைகள், ஆய்வுக் கட்டுரைகள் எழுதிவரும் இவர் வானொலிக் கவியரங்கங்களிலும் பாடியுள்ளார். இவரின் இத்தகைய ஆக்கங்கள் மலேசியா தேசிய பத்திரிகைகளிலும், இதழ்களிலும் பிரசுரமாகியுள்ளன.



</doc>
<doc id="115185" url="https://ta.wikipedia.org/wiki?curid=115185" title="அக்குப்ரா">
அக்குப்ரா

அக்குப்ரா என்பது ஆசுத்திரேலியாவில் புழக்கத்தில் உள்ள ஒருவகைத் தொப்பி ஆகும். இதன் அகலமான விளிம்பு, ஆசுத்திரேலியப் பண்பாட்டின், சிறப்பாக ஆசுத்திரேலிய நாட்டுப்புறப் பண்பாட்டின் தனித்துவமான ஒன்றாகத் திகழ்கிறது. "அக்குப்ரா" என்னும் பெயர் ஆசுத்திரேலியத் தொல்குடி மக்களின் மொழியில் "தலையை மூடுதல்" எனப் பொருள்படும் சொல்லில் இருந்து பெறப்பட்டது என நம்பப்படுகிறது.

இந்த வகையைச் சேர்ந்த சிறந்த தொப்பிகள் முயலின் உரோமங்களை அழுத்திப் பெறப்படும் உரோம அட்டைகளினால் அகலமான விளிம்புகளோடு செய்யப்படுகின்றன. எனினும் இந்த வகையைச் சேர்ந்த எல்லாத்தொப்பிகளையுமே "அக்குப்ரா" என அழைப்பது உண்டு. காற்று காலங்களில் தொப்பி தலையுடன் இறுக்கமாக இருப்பதற்காகப் பல அக்குப்ராக்களில் இழுத்துக் கட்டும் பட்டிகள் இருக்கும். அத்துடன் இப் பட்டிகள் தொப்பிக்கு அழகையும் கொடுக்கின்றன.


</doc>
<doc id="115186" url="https://ta.wikipedia.org/wiki?curid=115186" title="ஸ்ரீருத்ரம்">
ஸ்ரீருத்ரம்

ஸ்ரீருத்ரம் என்பது வடமொழியிலுள்ள கிருஷ்ண யஜுர்வேதத்தில் ஒரு குறிப்பிட்ட அத்தியாயத்திற்கு (4-வது காண்டம், 5-வது அத்தியாயம்) பொது வழக்கிலுள்ள பெயர். யஜுர்வேதத்தின் 100 ('சாகைகள்' என்ற) கிளைகளிலும் இவ்வத்தியாயம் காணப்படுவதால் இது `சதருத்ரீயம்' என்றும் பெயர் பெற்றது. (`சத' என்றால் நூறு).அதனில் 37 ரிக்குகளும் 130 யஜுஸ்ஸுகளும் உள்ளன. செய்யுள் நடையிலுள்ள வேதவாக்கியத்திற்கு ரிக்(கு) என்றும் உரைநடையிலுள்ள வேதவாக்கியத்திற்கு யஜுஸ் என்றும் பெயர். ஸ்ரீருத்ரத்தில் 47 யஜுஸ்ஸுகள் தொடக்கத்திலும் முடிவிலும், மற்ற யஜுஸ்ஸுகள் தொடக்கத்தில் மட்டிலும், 'நமஹ' என்ற சொல்லை உடையவை. இதனாலேயே இவ்வத்தியாயத்திற்கு 'ருத்ர-நமகம்' அல்லது சுருக்கமாக 'நமகம்' என்றும் ஒரு பெயர் உண்டு. இது 'ருத்ரன்' என்ற சிவனை 300 பெயர்களாலும் இன்னும் பல மந்திரங்களாலும் போற்றி போற்றி என்று போற்றுவது. திராவிட நாட்டு அந்தணர்கள் கூட்டமாகச்சேர்ந்து சிவலிங்கத்திற்கு நீராடல்செய்யும்போது இந்த ருத்ரத்தை அதன் ஸ்வரங்களுடன் உரக்க உச்சரிப்பது செவிக்கும் உள்ளத்திற்கும் ஓர் ஆன்மீகவிருந்தென்று சொல்வோர் பலர்.

ஸ்ரீருத்ரம் தமிழில் திருவுருத்திரம் என அறியப்படுகிறது. வடமொழியில் ஸ்ரீருத்ர ப்ரச்னம், ஸ்ரீருத்ரசூக்தம், ஸ்ரீருத்ராநுவாகம் முதலிய பெயர்களாலும் அழைக்கப்படுகிறது. 

'நமஹ' என்ற வடமொழிச்சொல்லிற்கு 'போற்றி' என்றோ 'வணங்குகிறோம்' என்றோ பொருள் கூறலாம்.மற்றும் அச்சொல்லிற்குள் ஒரு பெரிய வேதாந்த தத்துவமே அடங்கியிருக்கிறது. 'ந' என்றால் 'இல்லை' என்று பொருள். 'ம' என்ற மெய்யெழுத்து 'மம' என்ற சொல்லின் பொருளான 'எனது' 'என்னுடையது' என்ற எண்ணத்தைக் குறிக்கிறது. அதனால் 'நமஹ' என்று உச்சரிக்கும்போது 'என்னுடையது இல்லை' என்ற தத்துவத்தை வெளிப்படுத்துகிறோம். அதாவது, நம்முடையது என்று ஒன்றுமில்லை, எல்லாம் ஆண்டவனுடையது என்று பொருள். இப்பொருள் செறிந்த சொல்லாகிய நமஹ என்பதைச்சேர்த்து ஆண்டவனின் திருநாமத்தைச் சொல்லும்போது அது இன்னும் ஏற்றமுடையதாகிறது என்பது இந்து மதநூல்களின் கொள்கை.

வேதகாலத்து நூல்களில் ஒரு முக்கியமான உபநிடதமான தைத்திரீய உபநிடதத்தில் (3-வது அத்தியாயம், 10-வது அனுவாகம்)'நமஹ' என்ற சொல்லிற்குள்ள ஏற்றத்தை "தம் நம இத்யுபாஸீத, நம்யந்தே அஸ்மை காமாஹ" என்று பறை சாற்றுகிறது. அதாவது "அவரை (பரம்பொருளை) நமஹ என்று எவன் போற்றித் தொழுகிறானோ அவனை ஆசைகள் அவ்வளவும் வந்து வணங்குகின்றன" என்று பொருள்.ஆசைகள்தான் மனிதர்கள் எல்லோரையும் ஆட்டி வைக்கின்றன; அவைகளே நம்மை வந்து வணங்குவதாயிருந்தால், ஆன்மீக உயர்வுக்காக அதை விட வேண்டக்கூடியது எது?

'நமச்சிவாய' என்ற ஐந்தெழுத்து மந்திரம் இந்துமத நூல்களிலும் மரபிலும் மிக உயர்வாகப் பேசப்படுகின்ற ஒன்று. அது இந்த ஸ்ரீருத்ரத்தின் நடுமையத்தில் உள்ள சொற்றொடராகும். மேலும் ருத்ரமே சற்றேறக்குறைய யஜுர்வேதத்தின் மையத்தில் உள்ளது. யஜுர்வேதத்தில் 7 காண்டங்கள். ஒவ்வொருகாண்டத்திலும் பல அத்தியாயங்கள் ('பிரச்னங்கள்' என்று பெயர் கொண்டவை). அத்தியாயங்கள் 'அனுவாகங்களாகவும்' அனுவாகங்கள் அனேகமாக 50 சொற்கள் கொண்ட 'பஞ்சாசத்'துக்களாகவும் பிரிக்கப்பட்டவை. கீழே காணும் பட்டியலிலிருந்து, 'நமச்சிவாய' மந்திரம் எப்படி நடுக்காண்டத்திலும், ஏறக்குறைய நடு அத்தியாயம், நடுஅனுவாகம், நடு பஞ்சாசத்து, இவைகளில் பொறிந்திருப்பது தெரியவரும்.உண்மையில், யஜுர்வேதத்திலுள்ள சுமார் ஒரு லட்சத்து பத்தாயிரம் சொற்களில் நமச்சிவாய மந்திரம், நட்டநடுமையத்தை ஓராயிரம் சொற்களால்தான் தப்புகின்றது!

ஜாபால உபநிடதத்தில் சதருத்ரீயத்தை ஜபித்தால் ஒருவன் சாகாநிலை என்னும் வீடு பெறுவான் என்பதை யாக்ஞவல்கிய முனி அவருடைய சீடர்களுக்கு உபதேசிக்கிறார்.கைவல்ய உபநிடதத்தில் "எவன் சதருத்ரீயத்தை அத்தியயனம் செய்கிறானோ அவன் தீயினால், காற்றால், ஆன்மாவால் தூயப்படுத்தப்பட்டவன் போல் ஆகின்றான்... அதனால் 'அவிமுக்தம்' எனும் பதவியை அடைகின்றான். துறவி அதை ஒவ்வொரு நாளும் ஒருதடவையாவது ஜபிக்கவேண்டும்."(2.6) இது கைவல்ய உபநிஷத்தின் முடிவில் சொல்லப்பட்டிருக்கிறது. நாராயண தீர்த்தர் என்பவர் இவ்வுபநிஷத்துக்கு உரை எழுதும்போது, இந்த ருத்ரத்தை ‘சகுணப்பிரம்ம உபாசனை’ என்றும், இவ்வுபநிஷத்தை ‘நிர்க்குணப்பிரம்ம உபாசனை’ என்றும் கூறுகிறார்.




</doc>
<doc id="115192" url="https://ta.wikipedia.org/wiki?curid=115192" title="செருமானியத் தமிழ் நபர்கள் பட்டியல்">
செருமானியத் தமிழ் நபர்கள் பட்டியல்













</doc>
<doc id="115199" url="https://ta.wikipedia.org/wiki?curid=115199" title="சோன் ஆறு">
சோன் ஆறு

சோன் ஆறு இந்தியாவின் நடுப்பகுதியில் பாய்கிறது. கங்கையாற்றின் தென் துணையாறுகளுள் இதுவே மிகப்பெரியது. மத்தியப்பிரதேசத்தின் அமர்காந்தக் என்ற இடத்திற்கு அருகில் இது உற்பத்தியாகிறது. பின்னர் இது கைமூர் மலைகளுக்கு இணையாக உத்திரப்பிரதேசம், சார்க்கண்டு, பீகார் மாநிலங்களின் வழியாகப் பாய்ந்து பாட்னா அருகே கங்கையாற்றுடன் கலக்கிறது. 784 கி.மீ நீளமான இந்த ஆறு இந்தியாவின் பெரிய ஆறுகளுள் ஒன்றாகும்.


</doc>
<doc id="115202" url="https://ta.wikipedia.org/wiki?curid=115202" title="வேம்பநாடு ரயில் பாலம்">
வேம்பநாடு ரயில் பாலம்

வேம்பநாடு ரயில் பாலம் கேரள மாநிலத்தின் கொச்சியில் உள்ள எடப்பள்ளி, வல்லார்பாதம் ஆகிய இடங்களை இணைக்கிறது. கட்டப்படுகையில் இதுவே இந்தியாவின் மிக நீளமான ரயில் பாலமாக இருந்தது. தற்போது இந்தியாவில் நீர்நிலைகளுக்கு மேலிருக்கும் மிக நீளமான பாலங்களுள் இது நான்காவதாக உள்ளது. இப்பாலம் சரக்குப் போக்குவரத்திற்கு மட்டுமே பயன்படுத்தப்படுகிறது.

இந்த ரயில் பாலம், ரயில் விகாஸ் நிகாம் லிமிடெட், (RVNL) என்ற ஒரு இந்திய அரசு நிறுவனத்தால் சூன் 2007-இல் கட்டத்தொடங்கப்பட்ட இப்பாலம் 2010 மார்ச்சுத் திங்கள் முடிக்கப்பட்டது. இப்பாலத்தின் நீளம் 4.62 கிலோமீட்டர்கள்.


</doc>
<doc id="115204" url="https://ta.wikipedia.org/wiki?curid=115204" title="எஸ். கே. வடிவேலு">
எஸ். கே. வடிவேலு

எஸ். கே. வடிவேலு (பி: 1947) மலேசியாவில் எழுத்தாளர்களுள் ஒருவராவார். கம்பதாசன் எனும் புனைப்பெயரில் நன்கறியப்பட்ட இவர் ஓர் அரசாங்க ஊழியராவார். அத்துடன் இவர் பினாங்கு செந்தமிழ்க் கலாநிலையத்தில் பயின்றவரும்கூட.
1966 முதல் இவர் மலேசியா தமிழ் இலக்கியத்துறையில் ஈடுபட்டுவருகின்றார். பெரும்பாலும் நிறையப் பக்திப் பாடல்களும், கவிதைகளும், கட்டுரைகளும் நாடகங்களும் எழுதியுள்ளார். இவரின் இத்தகைய ஆக்கங்கள் மலேசியா தேசிய பத்திரிகைகளிலும், இதழ்களிலும் பிரசுரமாகியுள்ளன.


</doc>
<doc id="115206" url="https://ta.wikipedia.org/wiki?curid=115206" title="மு. வருதராசு">
மு. வருதராசு

மு. வருதராசு (பிறப்பு: சூன் 8 1947) மலேசியாவில் எழுத்தாளர்களுள் ஒருவரான இவர் தொழிலாளர்கள் நலன்களுக்கான இயக்கங்களில் தீவிர ஈடுபாடு உள்ளவர்.
1985 முதல் இவர் மலேசியா தமிழ் இலக்கியத்துறையில் ஈடுபட்டுவருகின்றார். பெரும்பாலும் தீவிர சமுதாய உணர்வுள்ள கட்டுரைகளையே எழுதியுள்ளார். இவரின் இத்தகைய ஆக்கங்கள் மலேசியா தேசிய பத்திரிகைகளிலும், இதழ்களிலும் பிரசுரமாகியுள்ளன.


</doc>
<doc id="115208" url="https://ta.wikipedia.org/wiki?curid=115208" title="வாஞ்சிதேவன் அண்ணாமலை">
வாஞ்சிதேவன் அண்ணாமலை

வாஞ்சிதேவன் அண்ணாமலை மலேசியாவில் எழுத்தாளர்களுள் ஒருவரான இவர் வாஞ்சிதேவன் சோமசன்மா எனும் புனைப்பெயரில் எழுதிவருகின்றார். மலேசியாவின் எழுத்தாளர் தம்பதிகளான மலேசியக் கவியரசு சோமசன்மா- அமிர்தம் சோமசன்மா அவர்களின் புதல்வரான இவர் ஒரு இளங்கலைப் பட்டதாரி. உயர்நிலைப் பள்ளி ஆசிரியராக பணிபுரிகிறார்.
1982 முதல் இவர் மலேசியா தமிழ் இலக்கியத்துறையில் ஈடுபட்டுவருகின்றார். பெரும்பாலும் கவிதைகள், புதுக்கவிதைகள், சிறுகதைகள், ஆய்வுக் கட்டுரைகள் ஆகியவற்றை எழுதிவருகின்றார். இவரின் இத்தகைய ஆக்கங்கள் மலேசியா தேசிய பத்திரிகைகளிலும், இதழ்களிலும் பிரசுரமாகியுள்ளன.


</doc>
<doc id="115209" url="https://ta.wikipedia.org/wiki?curid=115209" title="ஃபிராங்க் வூலி">
ஃபிராங்க் வூலி

ஃபிராங்க் வூலி ("Frank Woolley", பிறப்பு: மே 27 1887, இறப்பு: அக்டோபர் 18 1978) என்பவர் இங்கிலாந்து அணியின் துடுப்பாட்டக்காரர் ஆவார். இவர் 64 தேர்வுத் துடுப்பாட்டப் போட்டியிலும் , 978 முதல்தர துடுப்பாட்டப் போட்டிகளிலும் கலந்து கொண்டுள்ளார். இவர் 1909 - 1934 ஆண்டுகளில்இங்கிலாந்து தேசிய அணி உறுப்பினராக தேர்வுத் துடுப்பாட்டப் போட்டிகளில் பங்குகொண்டார்.


</doc>
<doc id="115213" url="https://ta.wikipedia.org/wiki?curid=115213" title="ஸ்டான் வொர்திங்டோன்">
ஸ்டான் வொர்திங்டோன்

ஸ்டான் வொர்திங்டோன் ("Stan Worthington", பிறப்பு: ஆகத்து 21 1905, இறப்பு: ஆகத்து 31 1973), இங்கிலாந்து அணியின் துடுப்பாட்டக்காரர். இவர் ஒன்பது தேர்வுத் துடுப்பாட்டப் போட்டியிலும் , 453 முதல்தர துடுப்பாட்டப் போட்டிகளிலும் கலந்து கொண்டுள்ளார். இவர் 1930 - 1937 ஆண்டுகளில்இங்கிலாந்து தேசிய அணி உறுப்பினராக தேர்வுத் துடுப்பாட்டப் போட்டிகளில் பங்குகொண்டார்.


</doc>
<doc id="115219" url="https://ta.wikipedia.org/wiki?curid=115219" title="சிலம்பவேளாங்காடு">
சிலம்பவேளாங்காடு

சிலம்பவேளாங்காடு தமிழ்நாட்டில் தஞ்சாவூர் மாவட்டம், பட்டுக்கோட்டை வட்டம், மூத்தாகுறிச்சி ஊராட்சியில் அமைந்திருக்கும் அழகிய கிராமம்.

தஞ்சாவூர் மாவட்டம் மதுக்கூரிலிருந்து அதிராம்பட்டினம் செல்லும் மாநில நெடுஞ்சாலையில் 5 கிமீ தொலைவிலும், பட்டுக்கோட்டையிலிருந்து மதுக்கூர் செல்லும் மாநில நெடுஞ்சாலையில் 7 கிமீ தொலைவிலும் அமைந்துள்ளது. ஊரின் வடக்கில் மூத்தாக்குறிச்சி கிராமம், இடையில் வடக்கு ஏரி, தெற்கில் காசாங்காடு கிராமம், இடையில் மஞ்சிக்கனேரி, கிழக்கில் வாட்டாக்கு்டி கிராமம், இடையில் குண்டுக்கட்டேரி, மேற்கில் நாட்டுச்சாலை கிராமம், இடையில் காசாங்காட்டேரி. இவ்வாறு ஏரிகள் சூழ்ந்த கிராமம்.


அரசு தொடக்கப் பள்ளியும், ஒரு மழலையர் பள்ளியும் இங்கு உண்டு.

ஏறக்குறைய 3000 எக்டேர் பரப்பளவில் பரந்துக் கிடக்கும் குடியிருப்பு பகுதிகளில் அனைத்து பகுதிகளையும் இணைக்கும் தெருவிளக்குக் கொண்ட தார்ச் சாலைகள் உள்ளன.

குடியிருப்பு பகுதிகளில் வடக்கு, தெற்கு, மேற்கு ஓரங்களில் அரசு அமைத்துள்ள மேல்நிலை நீர்த்தேக்கத்தொட்டிகள் உள்ளன.

மழலையர் பள்ளி அருகில் சிறிய மைதானம் உள்ளது.


</doc>
<doc id="115223" url="https://ta.wikipedia.org/wiki?curid=115223" title="தொடர் பெருக்கம்">
தொடர் பெருக்கம்

ஒரு நேர்ம முழு எண்ணின் தொடர் பெருக்கம் (factorial) என்பது அதற்கு சமமாகவும் குறைவாகவும் உள்ள எல்லா நேர்ம முழு எண்களின் பெருக்கல் ஆகும். இது "n"! எனக் குறிக்கப்படும். 

எ.கா:

தொடர் பெருக்கச் செய்கையைக் கணிதத்தில் பல பகுதிகளில் காணமுடியும். குறிப்பாக சேர்மானவியல், இயற்கணிதம், கணிதப் பகுப்பாய்வு என்பவற்றைக் குறிப்பிடலாம். இதன் மிக அடிப்படையாக பயன்பாட்டை, வரிசை மாற்றத்தில், வெவ்வேறான "n" பொருட்களை "n"! வழிகளில் தொடராக ஒழுங்குபடுத்தலாம்" என்பதில் காணமுடிகிறது. இந்த உண்மை ஆகப் பிந்தியது 12ம் நூற்றாண்டிலேயே இந்திய அறிஞர்களுக்குத் தெரிந்திருக்கிறது. பிரான்சு நாட்டைச் சேர்ந்த கணிதவியலாளர் கிறித்தியன் கிறாம்ப் என்பவர் n! குறியீட்டை 1808 ஆம் ஆண்டில் முதன் முதலில் அறிமுகப்படுத்தினார்.

தொடர் பெருக்கச் சார்பு பின்வருமா று வரையறுக்கப்படுகிறது:

அல்லது பின்வரும் தொடர்பின் மூலமும் இது தரப்படலாம்:

அடுக்கு விதியைப் பயன்படுத்தியும் பின்வருமாறு இதை வரையறுக்க முடியும்:

மேற்காட்டிய எல்லா வரைவிலக்கணங்களும் :formula_10 என்பதை உட்படுத்துகின்றன.

பெரும்பாலும் சேர்மானவியலைச் சேர்ந்தது என்றாலும் கணிதத்தின் பல பிரிவுகளிலுள்ள வாய்ப்பாடுகளில் தொடர் பெருக்கம் காணப்படுகிறது.


எடுத்துக்காட்டு:
"n" பொருட்கள் கொண்ட கணத்திலிருந்து "k" பொருட்களைத் தேர்வுசெய்து அவற்றை வரிசைப்படுத்தும் வழிகளின் எண்ணிக்கை:

இந்த வழிகளில் தேர்வுகள் ஒவ்வொன்றிலும் தேர்ந்தெடுக்கப்பட்ட "k" பொருட்களை வரிசைப்படுத்தக்கூடிய "k"! வெவ்வேறான வழிகளும் அடங்கும் எனபதால் வரிசைப்படுத்தலைத் தவிர்த்து, "n" பொருட்கள் கொண்ட கணத்திலிருந்து "k" பொருட்களின் சேர்வுகளின் எண்ணிக்கைக்கான வாய்ப்பாடு:

இந்த வாய்ப்பாடு விரிவில் "X" இன் கெழுவாகவும் அமைவதால் ஈருறுப்புக் கெழு (formula_13) எனவும் அழைக்கப்படுகிறது.

டெயிலரின் தேற்றம்: 

"k" ≥ 1 ஒரு முழு எண்; புள்ளியில், சார்பு "k" தடவைகள் வகையிடத்தக்கது எனில், என்ற ஒரு சார்பு பின்வருமாறு இருக்கும்:
formula_15

எடுத்துக்காட்டு:
இவ்வாய்ப்பாட்டில், 





தொடர் பெருக்கங்களின் பெருக்கல் தலைகீழிகளாலான தொடர், ஒருங்கும் தொடராக இருக்கும்:

இத் தொடரின் கூடுதல் ஒரு விகிதமுறா எண் என்றாலும், தொடரின் உறுப்பிலுள்ள தொடர் பெருக்கங்களை நேர் முழு எண்களைக் கொண்டு பெருக்கி, தொடரை விகிதமுறு எண்ணைக் கூடுதலாகக் கொண்ட ஒருங்கு தொடராக மாற்றலாம்:
இதனால் தொடர் பெருக்கங்கள் விகிதமுறாத் தொடர்முறைகளை அமைக்காது.

கணிதத்தில் தொடர் பெருக்கம் போன்ற பிற பெருக்கங்களும் வரையறுக்கப்பட்டுள்ளன. அவை:

பகாத்தனி தொடர்பெருக்கம் (primorial) என்பது, பகாஎண்களின் தொடர்பெருக்கச் சார்பாக அமையும். 
"n" வது பகா எண் "p" இன் பகாஎண் தொடர்பெருக்கம் "p#" என்பது முதல் "n" பகா எண்களின் பெருக்கமாக வரையறுக்கப்படுகிறது:

"p" என்பது "k" -வது பகா எண்.

எடுத்துக்காட்டாக:

முதல் ஆறு பகாஎண் தொடர்பெருக்கங்கள்:

பொதுவாக ஏதேனுமொரு இயல் எண்ணிற்கு கீழ்க்காண்டவாறு வரையறுக்கப்படுகிறது:

ஒரு நேர் முழு எண் "n" இன் பகாஎண் தொடர்பெருக்கம் "n#" என்பது "n" -ஐ விடச்சிறிய பகாஎண்களின் பெருக்கமாக வரையறுக்கப்படுகிறது:

இங்கு, formula_24 பகாஎண்-எண்ணும் சார்பு , "n" -ஐ விடச்சிறிய பகாஎண்களைத் தருகிறது.

இவ்வரையறை கீழுள்ள வரையறைக்கு ஈடானதாகும்:

எடுத்துக்காட்டாக, 12# என்பது 12க்கும் குறைந்த பகாஎண்களின் தொடர்பெருக்கம்:

ஒற்றை நேர் எண் "n" வரையிலான ஒற்றை எண்களின் பெருக்கம் ’இரட்டைத் தொடர்பெருக்கம்’ (double factorial) எனப்படும். இதன் குறியீடு "n"<nowiki>!!</nowiki>. 

எடுத்துக்காட்டு: 

"n" = 1, 3, 5, 7, ... எனில் இரட்டைத் தொடர்பெருக்கங்களின் தொடர்முறை:

முக்கோணவியல் தொகையீட்டில் இரட்டைத் தொடர்பெருக்கம் பயன்படுத்தப்படுகிறது.

எதிரிலா முழு எண்களின் "k"-வது தொடர்பெருக்கம் formula_28:

தொடர்பெருக்கம் formula_30 எதிர் எண்களுக்கு வரையறுக்கப்படாதது போல, இரட்டைத் தொடர்பெருக்கம் formula_31 எதிர் இரட்டை எண்களுக்கு வரையறுக்கப்படவில்லை; பல்தொடர்பெருக்கம் formula_28 formula_33 ஆல் வகுபடும் எதிர் முழுஎண்களுக்கு வரையறுக்கப்படவில்லை.


</doc>
<doc id="115224" url="https://ta.wikipedia.org/wiki?curid=115224" title="புள்ளியியல் தலைப்புகள் பட்டியல்">
புள்ளியியல் தலைப்புகள் பட்டியல்







</doc>
<doc id="115228" url="https://ta.wikipedia.org/wiki?curid=115228" title="வானவில் தேரை">
வானவில் தேரை

அன்சோனியா லாட்டிடிஸ்க்கா ("Ansonia latidisca", பொதுவாக "Sambas stream toad" அல்லது "Bornean rainbow toad", போர்ணிய வானவில் தேரை), என்பது ஒரு வகைத் தேரை இனமாகும். இவ்வினம் இந்தோனேசியா, மற்றும் மலேசியாவில் கண்டுபிடிக்கப்பட்டுள்ளன. மிதவெப்ப மண்டல அல்லது வெப்பமண்டலத் தாழ்நிலக் காடுகள் அல்லது ஆறுகள் ஆகியன இவற்றின் இயற்கையான வாழ்விடங்கள் ஆகும். இவை மிக அரிதான அல்லது முற்றாக அழிந்த இனமாக வகைப்படுத்தப்பட்டுள்ளது.

"அன்சோனியா லாட்டிடிஸ்க்கா" இனம் "உலகில் தேடப்படும் முதல் 10 தவளை" இனங்களில் ஒன்றாக 2010 ஆம் ஆண்டில் வகைப்படுத்தப்பட்டது. 2011 சூலையில் மலேசியாவின் சரவாக் மாநிலத்தின் மலேசியப் பல்கலைக்கழகத்தைச் சேர்ந்த முனைவர் இந்திராநீல் தாஸ் என்பவரின் தலைமையில் ஆய்வாளர்கள் குழு ஒன்று இவ்வகைத் தேரைகளைக் கண்டுபிடித்தனர். மேற்கு சரவாக்கின் குனுங் பென்றிசன் மலைத்தொடரில் உள்ள மிக உயரமான மரக் கொப்புகளில் இவ்வகையான மூன்று தேரையினக்களைப் படம் பிடித்துள்ளனர். இக்கண்டுபிடிப்புகளுக்கு முன்னர் 1920களின் ஆய்வாளர்களின் தகவல்களின் அடிப்படையில் இவ்வகைத் தேரைகளின் மாதிரிப்படங்களே வரையப்பட்டுள்ளன.



</doc>
<doc id="115232" url="https://ta.wikipedia.org/wiki?curid=115232" title="மாதிரியெடுத்தல்">
மாதிரியெடுத்தல்

புள்ளியியலில், ஒரு முழுத் தொகுதியில் (population) இருந்து சில கூறுகளை (subset of individuals) மட்டும், அந்த தொகுதி தொடர்பாக தகவல் தரக்கூடியவாறு தெரிவு செய்தல் மாதிரியெடுத்தல் எனப்படும். மாதிரிகளில் இருந்து திரட்டிய தகவல்களின் அடிப்படையில் முழுத் தொகுதி தொடர்பான முடிவுகளையும் எதிர்வுகூறல்களைம் செய்யக் கூடியதாக இருக்கும். 

முழுத் தொகுதியில் இருந்தும் தகவல் திரட்டுவது என்பது கடினமானது. இதற்கான செலவு அதிகம். முழுத் தொகுதியின் உறுப்புகள் மாறிக் கொண்டே இருக்கலாம். மாற்றாக குறைந்த செலவில், வேகமாக, சரியான தரவுகளை முறையாக மாதிரியெடுப்பதன் மூலம் பெறலாம்.



</doc>
<doc id="115235" url="https://ta.wikipedia.org/wiki?curid=115235" title="கெனான் இன்க்">
கெனான் இன்க்

கெனான் ("Canon") ஒளிப்படக் கருவிகள், கணினி அச்சுக் கருவிகள், படமாக்கல் மற்றும் ஒளியியல் பொருட்களை உற்பத்தி செய்யும் ஒரு ஜப்பானிய பன்னாட்டு நிறுவனம். இதன் தலைமையகம் ஜப்பானில் உள்ள டோக்கியோவில் ஓட் என்னும் இடத்தில் உள்ளது.

தரமான லேசர் பிரிண்டர்கள் பல ஆண்டுகளாக, கெனானின் முக்கிய தயாரிப்பாக இருந்தன. கெனான் லேசர் பிரிண்டர்கள் பொதியுறையை பயன்படுத்துகின்றன. கேனான் 1984 முதல், ஆர்சி-701டிஜிட்டல் கேமராக்கள் உற்பத்தி செய்து விநியோகமும் செய்கிறது. கெனான் பல ஆண்டுகளாக வீட்டு கணினிகளில் பயன்படுத்த உயர் தர ஒளிவருடிகளை உற்பத்தி செய்து வருகிறது. அவற்றுள் தட்டைப்படுகை வருடிகள், திரைப்பட வருடிகள், மற்றும் ஆவண வருடிகள் ஆகியவை அடங்கும்.


</doc>
<doc id="115236" url="https://ta.wikipedia.org/wiki?curid=115236" title="நிகழ்தகவுப் பரவல்">
நிகழ்தகவுப் பரவல்

நிகழ்தகவு பரவல் அல்லது நிகழ்தகவு அடர்த்தி அல்லது நிகழ்தகவு எடை என்பது ஒரு தன்னிச்சை மாறி குறிப்பிட்ட மதிப்புக்களை எடுப்பதற்கான நிகழ்தகவை விபரிக்கும் ஒரு சார்பு ஆகும். ஆயப்பட வேண்டிய பல கூறுகள் குறிப்பிட்ட சில பரவல் வடிவங்களை எடுக்கின்றன. இவற்றுள் இயல்நிலைப் பரவல், ஈருறுப்புப் பரவல், பாய்சான் பரவல், அடக்குக்குறிப் பரவல், கைவர்க்கப் பரவல் ஆகியவை, பெருக்குப் பரவல், செவ்வகப் பரவல் போன்றவை அதிகம் பயன்படுத்தப்படும் பரவல்கள் ஆகும்.

தொடர் நிகழ்தகவு பரவை ஆராய அளவுக்கோட்பாடு தேவைப்படுகிறது. நிகழ்தகவு பரவலின் மொத்தத் தொகையீடு ஒன்றாகும். நிகழ்தகவு பரவலிருந்து குவிவு பரவலைப் பெற,
எ.கா., கௌஸியன் பரவல்,


</doc>
<doc id="115237" url="https://ta.wikipedia.org/wiki?curid=115237" title="அ. நாகலிங்கம்">
அ. நாகலிங்கம்

அருணாசலம் நாகலிங்கம் (பெப்ரவரி 25, 1901 - மார்ச் 19, 1979) என்பவர் இலங்கையின் வடமாகாணத்தில் காரைநகரில் பிறந்து மலேசியாவில் வாழ்ந்த தமிழறிஞரும் எழுத்தாளரும் ஆவார். இவர் ஈழத்து வாழ்வை ஒட்டிய சாம்பசிவம்-ஞானாமிர்தம் அல்லது நன்னெறிக் களஞ்சியம் என்ற புதினத்தை 1927 ஆம் ஆண்டில் எழுதி வெளியிட்டமைக்காக அறியப்படுகிறார்.

1901 ஆம் ஆண்டில் யாழ்ப்பாணம், காரைநகரில் சம்பந்தர்கண்டி என்ற இடத்தில் கணபதிப்பிள்ளை அருணாசலம் என்பவருக்கு மூன்றாவது பிள்ளையாகப் பிறந்தவர் நாகலிங்கம். காரைநகர் அமெரிக்க மிசன் தமிழ், ஆங்கிலப் பள்ளியிலும், பின்னர் காரைநகர் இந்துக் கல்லூரியிலும் கல்வி பயின்றார். இவரது தந்தை வேளாண்மைக் குடும்பத்தில் பிறந்தவர். ஊர்காவற்றுறை துறைமுகத்தில் வந்திறங்கும் பொருட்களை வாங்கி கண்டி போன்ற இடங்களுக்குக் கொண்டு சென்று விற்பனை செய்து வந்தார். சமூக சேவையாளரும் ஆவார். 1930களில் காரைநகர் ஐயனார் கோயிலைப் புதுப்பித்தார்.

அக்காலத்தில் மலேசியாவில் நெகிரி செம்பிலான் மாநிலத்தில் கோலா பிலா நகரில் ஒப்பந்தக்காரராகப் பணியாற்றிய இவரது உறவினர் டி. கோவிந்தசாமி என்பவரே நாகலிங்கத்தை மலேசியாவுக்குச் செல்லத் தூண்டியவர். தனது 19ஆவது அகவையில் நாகலிங்கம் மலாயாவுக்குப் புலம் பெயர்ந்தார். தாய்ப்பிங் ஏழாம் எட்வர்டு அரசர் பாடசாலையில் கல்வி பயின்று மலாயா திறைசேரியில் எழுத்தராகப் பணியில் சேர்ந்தார்.

மலேசியாவில் கோலா பிலா நகரில் கந்தசுவாமி கோவிலைப் புனரமைக்க உதவிகள் புரிந்தார். அத்துடன் அவர் காந்தியவாதியாகவும் திகழ்ந்தார். கதர் உடுப்பு அணிய அனைவரையும் தூண்டினார். கோலா பிலா நகரின் தமிழ்ப் பள்ளியின் ஆரம்ப உறுப்பினர்களில் ஒருவராக இருந்தார். நாடகங்களில் தோன்றி நடித்ததாக கலையரசு சொர்ணலிங்கம் அவர்கள் தனது அஞ்சலிக் குறிப்பு ஒன்றில் தெரிவித்துள்ளார்

1928 ஆம் ஆண்டில் ஞானாமிர்தம் என்ற அமிர்தரத்தினம் அழகக்கோன் (23.06.1910 – 07.12.1988) என்பவரைக் காதலித்துத் திருமணம் புரிந்தார். இவர் யாழ்ப்பாணம், உரும்பிராய், மற்றும் நவாலியைச் சேர்ந்தவர். தனது புதினத்தின் பாத்திரப் பெயர்களையும் தனது மனைவியின் பெயரிலேயே புனைந்தார். நாகலிங்கத்தின் ஏனைய சகோதரர்களும் பின்னர் மலாயாவுக்குப் புலம் பெயர்ந்தனர். இரண்டாம் உலகப் போரின் போது இவர் திறைசேரியில் இருந்து மருத்துவமனை நிருவாகத்துக்கு மாற்றப்பட்டார்.

இக்காலகட்டத்தில் சுபாஸ் சந்திர போசின் உரைகளைத் தமிழில் மொழிபெயர்த்தார்.

உலகப் போர் முடிவடைந்த பின்னர் 1947 ஆம் ஆண்டில் காரைநகர் திரும்பினார். இவரது ஏழு பிள்ளைகளில் கடைசி இருவரும் யாழ்ப்பாணத்தில் பிறந்தார்கள்.

மலாய ஓய்வூதியம் பெற்றுக் கொண்டு யாழ்ப்பாணத்தில் பல சமூக சேவைகளில் தன்னை இணைத்துக் கொண்டார். காரைநகர் சிவன் கோவில் 1968 இல் புனரமைக்கப்பட்ட போது அதன் கூட்டுச் செயலராக இருந்தார்.



</doc>
<doc id="115238" url="https://ta.wikipedia.org/wiki?curid=115238" title="நிகழ்வெண் செவ்வகப்படம்">
நிகழ்வெண் செவ்வகப்படம்

புள்ளியியலில், நிகழ்வெண் செவ்வகப்படம் ("Histogram") என்பது தரவுகளின் பரவலைத் துல்லியமாகக் காட்சிப்படுத்தும் ஒர் விளக்கப்படம் ஆகும். இது ஒரு தொடர் மாறியின் நிகழ்தகவு பரவல் மதிப்பீட்டைக் காட்சிப்படுத்துகிறது. அதாவது ஒரு தரவு அல்லது மாறியின் மதிப்பு எத்தனை தடவைகள் நிகழ்ந்தன என்பதை இந்த வரைபடம் எடுத்துரைக்கிறது. என்ன மதிப்புகள் அதிகம் இடம்பெற்றன என்பதை எளிதாக கண்டுபிடிக்கவும், மதிப்புகள் என்ன நிகழ்தகவு கோட்டில் நிகழ்ந்தன போன்ற கேள்விகளுக்கு பதில் தரவும் இவை உதவுகின்றன. நிகழ்வெண் செவ்வகப்படமானது கார்ல் பியர்சனால் அறிமுகப்படுத்தப்பட்டது.

செவ்வகப்படங்கள் இரு மாறிகளின் தொடர்பைக் காட்சிப்படுத்துகின்றன; நிகழ்வெண் செவ்வகப்படங்களோ ஒரு மாறியின் மதிப்புகளை காட்சிப்படுத்துகின்றன. நிகழ்வெண் செவ்வகப்படம் வரையுமுன்னர் தரவினை நிகழ்வெண் அட்டவணையாக அமைக்க வேண்டும். நிகழ்வெண் அட்டவணையிலுள்ள இடைவெளிகள் தொடர்ச்சியானவையாகவும், அடுத்தடுத்தவையாகவும், பெரும்பான்மை சமவளவானவையாகவும், மேற்படிதல் அற்றவையாகவும் இருத்தல் அவசியம்.

இடைவெளிகள் சமவளவினதாக இருக்கும்போது ஒவ்வொரு இடைவெளியின் மீதும் அவ்விடைவெளிக்குரிய நிகழ்வெண்ணுடன் விகிதசமனான நீளமுடைய செவ்வகங்கள் வரையப்படுகின்றன. இடைவெளிகள் சமமானவையாக இல்லையென்றால் அவற்றின் மீது வரையப்பட்ட செவ்வகங்களின் பரப்பளவுகள், அந்தந்த இடைவெளிக்குரிய நிகழ்வெண்களுக்கு விகிதசமனாக இருக்கும். இடைவெளிகள் தொடர்ச்சியானவையாக இருப்பதால் நிகழ்வெண் செவ்வகப்படத்தின் செவ்வகங்கள் அடுத்தடுத்த செவ்வகங்கள் ஒன்றையொன்று தொட்டவாறு இருக்கும். மேலும் இவ்வமைப்பு எடுத்துக்கொள்ளப்பட்ட மாறி தொடர்ச்சியானது என்பதைக் காட்டுகிறது.


</doc>
<doc id="115247" url="https://ta.wikipedia.org/wiki?curid=115247" title="தேசிய அனல் மின் நிறுவனம்">
தேசிய அனல் மின் நிறுவனம்

தேசிய அனல் மின் நிறுவனம் (, ) இந்தியாவில் உள்ள மிக பெரிய அரசுக்கு சொந்தமான மின்சார உற்பத்தி நிறுவனம். இந்நிறுவனம் நவம்பர் 7, 1975 அன்று நிறுவப்பட்டது. தற்போது 34894 மெகாவாட் மின்சாரம் உற்பத்தி திறன் கொண்ட என்டிபிசி, 2017ம் ஆண்டு முதல் 75,000 மெகாவாட் உற்பத்தி செய்ய திட்டம் இட்டுள்ளது.

இந்திய அரசின் பொதுத்துறை நிறுவனங்களில் மகாரத்னா மதிப்பைப் பெற்ற மிகப் பெரிய நிறுவனம் ஆகும்.

என்டிபிசி நிறுவனத்தின் தலைமை அலுவலகம் 8 இடத்தில் உள்ளது.


 


</doc>
<doc id="115250" url="https://ta.wikipedia.org/wiki?curid=115250" title="அஸ்பார்டிக் அமிலம்">
அஸ்பார்டிக் அமிலம்

அஸ்பார்டிக் அமிலம் (Aspartic acid) (அ) அஸ்பார்டிக் காடி [குறுக்கம்: Asp (அ) D; அஸ்பார்டிக் அமிலம் (அ) அஸ்பரஜின் அமினோ அமிலத்தை குறிக்கும் மற்றொரு குறுக்கம்: Asx or B] என்னும் அமினோ அமிலம் ஒரு ஆல்ஃபா- அமினோ அமிலமாகும். இதனுடைய வாய்பாடு: HOOCCH(NH)CHCOOH. இது ஒரு அத்தியாவசியமற்ற அமினோ அமிலமாகும். இது விலங்குகளினால்/மனிதர்களால் தயாரிக்கப்படக்கூடியது. இதன் குறிமுறையன்கள்: GAU மற்றும் GAC. அஸ்பார்டிக் அமிலத்தின் கார்பாக்சிலேட் எதிரயனி, உப்பு மற்றும் மணமியங்கள் "அஸ்பார்டேட்" என்றழைக்கப்படுகின்றன. அஸ்பார்டிக் அமிலமும், குளுடாமிக் அமிலமும் அமிலத் தன்மை உள்ள அமினோ அமிலங்களாகும் (காடி பிரிவுறும் எண், pKa = 4).


</doc>
<doc id="115252" url="https://ta.wikipedia.org/wiki?curid=115252" title="சிஸ்டீன்">
சிஸ்டீன்

சிஸ்டீன் (Cysteine) [குறுக்கம்: Cys (அ) C] என்னும் அமினோ அமிலம் ஒரு ஆல்ஃபா- அமினோ அமிலமாகும். இதனுடைய வாய்பாடு: HOCCH(NH)CHSH. இது ஒரு அத்தியாவசியமற்ற அமினோ அமிலமாகும். இது விலங்குகளின் உடலிலும் மனிதர்களின் உடலிலும் விளைகின்ற ஒன்று. இதன் குறிமுறையன்கள்: UGU மற்றும் UGC. மின் முனைவற்ற தயோல் தொகுதியை பக்கத் தொடராக கொண்டுள்ளதால், சிஸ்டீன் அமினோ அமிலமானது நீர்நாட்டமுள்ள அமினோ அமிலமாகக் கருதப்படுகிறது.

கவனிக்க: "சிஸ்டைன் என்னும் "இருபடி அமினோ அமிலம்", இரண்டு சிஸ்டீன் அமினோ அமிலங்கள் ஆக்சிசனேற்றம் அடைவதனால் உருவாகும் இருசல்பைடு ஈதல் பிணைப்பைக் கொண்டது."


</doc>
<doc id="115255" url="https://ta.wikipedia.org/wiki?curid=115255" title="சிஸ்டைன்">
சிஸ்டைன்

சிஸ்டைன் (Cystine) என்னும் "இருபடி அமினோ அமிலம்", இரண்டு சிஸ்டீன் அமினோ அமிலங்கள் உயிர்வளியேற்றம் அடைவதனால் உருவாகும் இருசல்பைடு ஈதல் பிணைப்பைக் கொண்டது. இதனுடைய வாய்பாடு: (SCHCH(NH)COH). இது, 247-249 °செ வெப்பநிலையில் உருகும் தன்மைக் கொண்ட வெண்மையான திடப் பொருளாகும். சிஸ்டைன், இரு புரத மூலகூறுகளுக்கு இடையிலேயும், ஒரு புரதத்திற்குள்ளேயும் இருசல்பைடு பிணைப்புகளை உருவாக்குவதால் புரதங்களின் மூன்றாம்நிலை கட்டமைப்பில் முக்கிய காரணியாக விளங்குகிறது.

சிஸ்டைனில் உள்ள இருசல்பைடு ஈதல் பிணைப்பு மிக எளிதாக உயிர்வளியிறக்கப்பட்டு தயோல் தொகுதி கொண்ட சிஸ்டீன் அமினோ அமிலமாக உருவாகிறது. இவ்வினையானது தயோல் தொகுதியை கொண்ட மெர்காப்டோஎதனோல் (அ) டைதையோதிரைடோல் ஆகிய வேதிப் பொருட்களால் எளிதாக நிகழ்கிறது.

வேதி வினை: (SCHCH(NH)COH) + 2 RSH → 2 HSCHCH(NH)COH + RSSR


</doc>
<doc id="115259" url="https://ta.wikipedia.org/wiki?curid=115259" title="காயம்குளம்">
காயம்குளம்

காயம்குளம் என்பது இந்திய மாநிலமான கேரளாவில் ஆலப்புழா மாவட்டத்தில் உள்ள ஒரு நகரம் ஆகும். இந்நகரம் கேரளாவில் காயல் பகுதியில் அமைந்துள்ளது. கேரளாவில் மிக பெரிய மின் உற்பத்தி நிலையங்களில் ஒன்றான தேசிய அனல் மின் நிறுவனம் காயம்குளத்தில் அமைந்துள்ளது. காயம்குளம் ஒரு நகராட்சி ஆகும். கிருஷ்ணபுரம் மாளிகை இவ்வூருக்கு அருகில் உள்ளது. இது பண்டைக்காலத்தில் காயங்குளத்தினை ஆண்ட காயங்குளம் மன்னர்களுடையதாகும்.


</doc>
<doc id="115260" url="https://ta.wikipedia.org/wiki?curid=115260" title="மாவேலிக்கரா">
மாவேலிக்கரா

மாவேலிக்கரா (mavelikkara) என்பது இந்திய மாநிலமான கேரளாவில் ஆலப்புழா மாவட்டத்தில் உள்ள ஒரு நகரம் ஆகும். இந்நகரம் அச்சன்கோவில் ஆற்றங்கரையில் ஆலப்புழை மாவட்டத்தின் தெற்குப் பகுதியில் இருக்கிறது. மாவேலிக்கரா தேசிய நெடுஞ்சாலை 47 (NH 47) அருகில் இருக்கிறது. 2001ஆம் ஆண்டு இந்திய மக்கள்தொகை கணக்கெடுப்பின்படி, மாவேலிக்கராவில் மக்கள்தொகை 28,440. மாவேலிக்கரை கேரளத்தின் நகராட்சிகளில் ஒன்று.



</doc>
<doc id="115272" url="https://ta.wikipedia.org/wiki?curid=115272" title="பரப்பளவின் படி பாலைவனங்களின் பட்டியல்">
பரப்பளவின் படி பாலைவனங்களின் பட்டியல்

இப்பட்டியல் பரப்பளவின் அடிப்படையில் வரிசைப்படுத்தப் பட்டுள்ள பாலைவனங்களின் பட்டியலாகும்.
50, 000 ச.கி.மீ க்கும் அதிகமான பரப்பள்ள பாலைவனங்கள் அனைத்தும் பட்டியலிடப்பட்டுள்ளன. 


</doc>
<doc id="115273" url="https://ta.wikipedia.org/wiki?curid=115273" title="தேசிய நெடுஞ்சாலை 47 (இந்தியா)">
தேசிய நெடுஞ்சாலை 47 (இந்தியா)

தேசிய நெடுஞ்சாலை 47 பொதுவாக என்எச் 47 என குறிப்பிடப்படுகிறது. தென்னிந்தியாவில் கன்னியாகுமரியையும் சேலத்தையும் இணைக்கிறது. இதன் நீளம் 650 கிமீ (400 மைல்). இந்நெடுஞ்சாலை கேரளா மற்றும் தமிழ்நாடு மாநிலங்கள் வழியாக செல்கிறது. மேலும், சேலம்,பெருந்துறை,கோயம்புத்தூர்,பாலக்காடு, திருச்சூர், கொச்சி, ஆலப்புழை, கொல்லம், திருவனந்தபுரம், நாகர்கோவில் போன்ற பல்வேறு முக்கிய நகரங்களை இணைக்கிறது

இத்தேசிய நெடுஞ்சாலை சமீப காலங்களில் விரிவாக்கப்பட்டது. பல வயதான மரங்கள் இந்த விரிவாக்கப்பணிகளுக்காக வெட்டப்பட்டன.

சேலம், ஈரோடு, கோயமுத்தூர், பாலக்காடு, திரிசூர், அலுவ, கொச்சி, ஆழப்புழா, கொள்ளம், திருவனந்தபுரம், நாகர்கோவில், கன்னியாகுமரி


</doc>
<doc id="115274" url="https://ta.wikipedia.org/wiki?curid=115274" title="இஸ்லாமிய தமிழ் இலக்கிய 15வது மாநாடு - காயல்பட்டினம்">
இஸ்லாமிய தமிழ் இலக்கிய 15வது மாநாடு - காயல்பட்டினம்

தமிழ்நாடு இஸ்லாமிய தமிழ் இலக்கிய கழகத்தின் இஸ்லாமிய தமிழ் இலக்கிய 15வது மாநாடு தமிழ்நாடு தூத்துக்குடி மாவட்டம், காயல்பட்டினத்தில் 2011 சூலை 8, சூலை 9, சூலை 10ம் திகதிகளில் நடைபெற்றது. இம்மாநாட்டில் இந்தியாவின் பல மாநிலங்களைச் சேர்ந்த தமிழ் இஸ்லாமிய எழுத்தாளர்களும், இலங்கை, மலேசியா சிங்கப்பூர், பர்மா ஆகிய நாடுகளைச் சேர்ந்த தமிழ் முஸ்லிம் எழுத்தாளர்களும், பேராளர்களாகவும், ஆய்வாளர்களாகவும் கலந்து கொண்டனர்.

இஸ்லாம் எங்கள் வழி, இன்பத் தமிழ் எங்கள் மொழி

மாநாட்டின் துவக்கவிழா சூலை 8 2011ல் காயல்பட்டினம் ஐக்கிய விளையாட்டு சங்கத்திடலில் அமைக்கப்பட்டிருந்த விசேட அரங்கில் ஆரம்பமானது. ஏற்பாட்டுக்குழுத் தலைவர் எம். எம். உவைஸ் தலைமை தாங்கினார். துவக்கவிழாவின் விசேட அம்சமாக ஜலாலுத்தீன் ரூமி எழுதிய மஸ்னவி சரீப் எனும் அரபு நூலின் தமிழாக்கம் வெளியிடப்பட்டது.

மாநாட்டின் துவக்க விழாவைத் தொடர்ந்து காயல்பட்டினம் ஐக்கிய விளையாட்டு சங்கத்திடலில் அமைக்கப்பட்டிருந்த மண்டபத்தில் 'ஊடகம்' எனும் தலைப்பில் ஈரோடு தமிழ் அன்பன் தலைமையில் கவியரங்கம் நடைபெற்றது. இதில் முப்பத்துமூன்று கவிஞர்கள் கவி பாடியமை குறிப்பிடத்தக்கது.

சூலை 8 2011ல் காயல்பட்டினம் ஐக்கிய விளையாட்டு சங்கத்திடலில் அமைக்கப்பட்டிருந்த மண்டபத்தில் இஸ்லாமிய பாடல் அரங்கம் கவிஞர் எஸ். செய்யது அஹமத் தலைமையில் நடைபெற்றது.

என். டி. அப்துல் ஹை ஆலிம் நுழைவு வாயில் எம். கே. எஸ். முஹியத்தீன் இப்றாகிம் சாகிப் காக்கா அரங்கில் சூலை 9 2011ல் ஆரம்பித்து வைக்கப்பட்டது.

புலவர் நாயகம் சேக்குனா புலவர் அரங்கம்: சூன் 9ம் திகதி குமரி ஆனந்தன் தலைமையில் ஆரம்பித்து வைக்கப்பட்டது.

சாம் சிகாபுதீன் ஒலி அரங்கம் எஸ். ஏ. சுலைமான் கட்டிடம் எல். கே. மேனிலைப்பள்ளி மண்டபத்தில் சூலை 9, 2011 இல் நடைபெற்றது. இவ்வரங்கிற்கு திருவனந்தபுரம், பல்கலைக்கழகக் கல்லூரி, மேனாள் முதல்வர், முனைவர் திருமலர் மீரான் பிள்ளை தலைமை தாங்கினார். 

தலைப்பு: காப்பியம்

ஆய்வுரை நடத்தியவர்: உணர்வுப் பாவலர் அ. உசேன், புதுச்சேரி
ஆய்வுரை நடத்தியவர்: புலவர் மு. கமால் முகைதீன், புளியங்குடி
ஆய்வுரை நடத்தியவர்: பி. சங்கர நாராயணன், பெரியகுளம்
ஆய்வுரை நடத்தியவர்: எம்.எல்.சுகத குமாரி, முனைவர் பட்ட ஆய்வாளர் பல்கலைக்கழகக் கல்லூரி, திருவனந்தபுரம்
ஆய்வுரை நடத்தியவர்: முனைவர் க. சேட்டு, தமிழாசிரியர், ஈ.கே.எம்.அ.க. மதரஸா, இஸ்லாமிய உயர் நிலைப்பள்ளி, ஈரோடு
ஆய்வுரை நடத்தியவர்: டாக்டர் தாஸிம் அஹமது, இலங்கை
ஆய்வுரை நடத்தியவர்: தக்கலை பசீர், நாகர்கோவில்
ஆய்வுரை நடத்தியவர்: முனைவர் திருமலர் மீரான் பிள்ளை
ஆய்வுரை நடத்தியவர்: முனைவர் ர. விஜயலட்சுமி, வள்ளியம்மாள் மகளிர் கல்லூரி, சென்னை
ஆய்வுரை நடத்தியவர்: முனைவர் நா. இளங்கோ, தமிழ்ப் பேராசிரியர், காஞ்சி மாமுனிவர் பட்ட மேற்படிப்பு மையம், புதுச்சேரி - 8

அரபு தமிழ் ஹாபிழ் அமீர் ஒலி அரங்கம். எஸ். ஏ. சுலைமான் கட்டிடம், எல். கே. மேனிப்பள்ளி மண்டபத்தில் சூலை 9 2011 இல் நடைபெற்றது. இவ்வரங்கிற்கு சென்னை, இஸ்லாமிய ஆய்வு பண்பாட்டு நிலையம், முனைவர் தக்கலை எம். எஸ். பசீர் தலைமை தாங்கினார். 

தலைப்பு: மெய்ஞ்ஞானம்

ஆய்வு நிகழ்த்தியவர்: வி. எஸ். அப்துல்ரசாக், கடையநல்லூர்
ஆய்வு நிகழ்த்தியவர்: முனைவர் கா. மு. அ. அஹமது ஜுபைர், அரபித் துறை உதவிப் பேராசிரியர், புதுக்கல்லூரி, சென்னை.
ஆய்வு நிகழ்த்தியவர்: ஜி.எஸ்.டி.மஹபூபு சுபுஹானி
ஆய்வு நிகழ்த்தியவர்: ப.க.மணிமேகலை, தமிழ்த்துறை தூய தாமஸ் கலை அறிவியல் கல்லூரி, சென்னை
ஆய்வு நிகழ்த்தியவர்: கவிஞர் இ.முகமதலி, மக்கள் தொடர்பு அலுவலர், பி.எஸ்.என்.எல். (ஓய்வு), திருச்சி
ஆய்வு நிகழ்த்தியவர்: அதிரை அருட்கவி மு.முகம்மது தாஹா, அதிராம்பட்டினம்
ஆய்வு நிகழ்த்தியவர்: முனைவர் பி. எம். ஜமாஹிர், மெய்யியல் உளவியல் துறை, பேராதனைப் பல்கலைக்கழகம், இலங்கை
ஆய்வு நிகழ்த்தியவர்: பேராசிரியர் சா. நசீமாபானு, காரைக்கால்

உமர் ஒலி அரங்கம் எஸ். ஏ. சுலைமான் கட்டிடம், எல். கே. மேனிலைப்பள்ளி மண்டபத்தில் சூலை 9, 2011 இல் நடைபெற்றது. இவ்வரங்கிற்கு மேனாள் காப்பாட்சியர் அருங்காட்சியம், சென்னை, முனைவர் ஜெ. ராஜா முகம்மது தலைமை தாங்கினார்.

தலைப்பு: வரலாறு
ஆய்வு நிகழ்த்தியவர்: சாதிக் அப்துல் ஹமீது, தமிழ்த்துறைத் தலைவர், முஹம்மது சதக் கலை அறிவியல் கல்லூரி, சோழகங்க நல்லூர், சென்னை
ஆய்வு நிகழ்த்தியவர்: முனைவர் கே. சங்கரி, வரலாற்றுத்துறை இணைப் பேராசிரியர், அண்ணாமலைப் பல்கலைக்கழகம்
ஆய்வு நிகழ்த்தியவர்: முனைவர் எஸ். பத்மநாபன், பொதுச் செயலர், கன்னியாகுமரி, வரலாற்று பண்பாட்டு ஆய்வு மையம்
ஆய்வு நிகழ்த்தியவர்: இரா. பாலாஜி, வரலாற்றுத்துறை, உதவிப் பேராசிரியர், அண்ணாமலைப் பல்கலைக்கழகம்.
ஆய்வு நிகழ்த்தியவர்: செல்வி. எஸ். ஏ. சி. பெரோஸியா, வரலாற்றுத்துறை விரிவுரையாளர் பேராதனைப் பல்கலைக்கழகம், இலங்கை
ஆய்வு நிகழ்த்தியவர்: ஆர். மகேஸ்வரன், துணை நூலகர் பேராதனைப் பல்கலைக்கழகம்
ஆய்வு நிகழ்த்தியவர்: கே. ஜே. முஹம்மது அஜ்ஹாருதீன், கூத்தாநல்லூர்
ஆய்வு நிகழ்த்தியவர்: கே. ஏ. ஜஹபர் உசேன் கூத்தாநல்லூர்
ஆய்வு நிகழ்த்தியவர்: பேராசிரியர் மை. பரீதாபேகம், வரலாற்றுத்துறை காதிர் முகைதீன் கல்லூரி, அதிராம்பட்டினம்
ஆய்வு நிகழ்த்தியவர்: மானா மக்கீன், இலங்கை

கண்ணகமது மொகுதூம் முஹம்மது அரங்கம் எஸ். ஏ. சுலைமான் கட்டிடம், எல். கே. மேனிலைப்பள்ளி மண்டபத்தில் சூலை 9 2011 இல் நடைபெற்றது. இவ்வரங்கிற்கு எஸ். முத்துமீரான் தலைமை தாங்கினார்.

தலைப்பு: சமயம்
ஆய்வு நிகழ்த்தியவர்: கவிஞர் நா.இராச செல்வம், விரிவுரையாளர், புதுச்சேரி
ஆய்வு நிகழ்த்தியவர்: கவிஞர் சீ. ராசா முஹம்மது, தென்காசி
ஆய்வு நிகழ்த்தியவர்: கவிஞர் சீர்காழி இறையன்பனார், சீர்காழி
ஆய்வு நிகழ்த்தியவர்: கவிஞர் பொன்னகரம் சுல்தான், சென்னை
ஆய்வு நிகழ்த்தியவர்: சா. செய்யது முஹம்மது, தலைமையாசிரியர், கிருஸ்ணகிரி
ஆய்வு நிகழ்த்தியவர்: கவிஞர் இ. மு. முஹம்மது புகாரி, கடையநல்லூர்
ஆய்வு நிகழ்த்தியவர்: மௌலவி எம்.முஹம்மது ரஃபீக் ரஸ்ஸாதி, விழுப்புரம்
ஆய்வு நிகழ்த்தியவர்: மௌலவி எம். சி. எம். சுஹைல், இலங்கை
ஆய்வு நிகழ்த்தியவர்: பேராசிரியர் மு.சாயபு மரைக்காயர், முதுகலை தமிழ்த்துறைத் தலைவர், அறிஞர் அண்ணா அரசு கலைக்கல்லூரி, காரைக்கால்
ஆய்வு நிகழ்த்தியவர்: சா. சையத் முஹம்மது, தலைமையாசிரியர், கிருஸ்ணகிரி
ஆய்வு நிகழ்த்தியவர்: பா.மொஹிதீன் பாசா, சென்னை
ஆய்வு நிகழ்த்தியவர்: சொல்லின் செல்வர் இல .க. கபாஸ் சந்திரபோஸ் சிவகங்கை

மாப்பிள்ளை லெப்பை ஆலிம் அரங்கம் எஸ். ஏ. சுலைமான் கட்டிடம், எல். கே. மேனிலைப்பள்ளி மண்டபத்தில் சூலை 9 2011 இல் நடைபெற்றது. இவ்வரங்கிற்கு அறிஞர் அண்ணா அரச கலைக்கல்லூரி காரைக்கால், பேராசிரியர் சா. நசீமா பானு, மேனாள் முதுகலைத் தமிழ்த்துறை தலைமை தாங்கினார்.

தலைப்பு: பண்பாடு சமூகம்
ஆய்வு நிகழ்த்தியவர்: கி. அய்யப்பன், முனைவர் பட்ட ஆய்வாளர் மாநிலக் கல்லூரி, சென்னை
ஆய்வு நிகழ்த்தியவர்: பேரா. அ. கமாலுதீன், முதல்வர், சுல்தானா அப்துல்லா ராவுத்தர் கல்லூரி, கூத்தாநல்லூர்
ஆய்வு நிகழ்த்தியவர்: வே.செந்தில் ஆறமுகம், ஆரல்வாய் மொழி
ஆய்வு நிகழ்த்தியவர்: த. தங்கம், முனைவர் பட்ட ஆய்வாளர், தெ. தி. இந்துக்கல்லூரி நாகர்கோவில்
ஆய்வு நிகழ்த்தியவர்: ஏ. தாஹிரா தஸ்வீர், இலங்கை.
ஆய்வு நிகழ்த்தியவர்: கே. எஸ். ஏ. பாத்திமா கலீஃபா, காயல்பட்டினம்
ஆய்வு நிகழ்த்தியவர்: அல்ஹாஜ் எம். எஸ். எம். புகாரி பாகவி, மஹ்லரி
ஆய்வு நிகழ்த்தியவர்: மு. இ. முகம்மது ஹஸன் மரைக்காயர், உதவிப் பேராசிரியர், தமிழ்த்துறை அறிஞர் 
அண்ணா அரசு கலைக்கல்லூரி, காரைக்கால்
ஆய்வு நிகழ்த்தியவர்: முஃபஸ்ஸல் அபூபக்கர், தத்துவம், உளவியல் துறை விரிவுரையாளர் பேராதனைப் பல்கலைக்கழகம், இலங்கை
ஆய்வு நிகழ்த்தியவர்: ஹாஜி அ. ஹனீபா தலைமையாசிரியர் (ஓய்வு) கோட்டாப்பாளையம், திருச்சி மாவட்டம்
ஆய்வு நிகழ்த்தியவர்: எம்.எஸ். அமானுல்லா சென்னை

விளக்கு முஹம்மது முஹியதீன் லெப்பை புலவர் அரங்கம் எஸ். ஏ. சுலைமான் கட்டிடம், எல். கே. மேனிலைப்பள்ளி மண்டபத்தில் சூலை 9, 2011 இல் நடைபெற்றது. இவ்வரங்கிற்கு திருநெல்வேலி மனோன்மணீயம் சுந்தரனார் பல்கலைக்கழக, தமிழியல் துறைத் தலைவர் முனைவர், க.அழகேசன் தலைமை தாங்கினார்.

தலைப்பு: சிற்றிலக்கியம்
ஆய்வு நிகழ்த்தியவர்: வே.எழிலரசு, சென்னை.
ஆய்வு நிகழ்த்தியவர்: ஏ. எஸ் .எம். காஸா அதிராம்பட்டினம்
ஆய்வு நிகழ்த்தியவர்: முனைவர் சு. காளிமுத்து தமிழ் விரிவுரையாளர் பூம்புகார் கல்லூரி, மேலையூர்.
ஆய்வு நிகழ்த்தியவர்: கு.சுந்தரமூர்த்தி தமிழித்துறை உதவிப் பேராசிரியர் புதுக்கல்லூரி, சென்னை
ஆய்வு நிகழ்த்தியவர்: மா. ரசல் ஜெயபதி உதவிப் பேராசிரியர் தூய தாமஸ் கலை அறிவியல் கல்லூரி சென்னை
ஆய்வு நிகழ்த்தியவர்: முனைவர் எம். லோகநாயகி, சென்னை
ஆய்வு நிகழ்த்தியவர்: முனைவர் மு. இ. அகமது மரைக்காயர் தமிழ்த்துறை புதுக்கல்லூரி, சென்னை
ஆய்வு நிகழ்த்தியவர்: முனைவர் ந. வியாசராயர் தமிழ்த்துணை பேராசிரியர், அறிஞர் அண்ணா அரசுக் கலைக்கல்லூரி காரைக்கால்

பனீ அஹமது மரைக்காயர் அரங்கம் எஸ். ஏ. சுலைமான் கட்டிடம், எல். கே. மேனிலைப்பள்ளி மண்டபத்தில் சூலை 9 2011 இல் நடைபெற்றது. இவ்வரங்கிற்கு இலங்கை பேராதனைப் பல்கலைக்கழக, தமிழியல்த்துறைத் தலைவர், கலாநிதி துரை மனோகரன் தலைமை தாங்கினார்.

தலைப்பு: கவிதை
ஆய்வு நிகழ்த்தியவர்: த. ஆதித்தன் உதவிப் பேராசிரியர், தூய தாமஸ் கலை அறிவியல் கல்லூரி, சென்னை
ஆய்வு நிகழ்த்தியவர்: அரிமா. சை. பிச்சை மொகிதீன் திருச்சி
ஆய்வு நிகழ்த்தியவர்: ஸ்ரீ பிரேம் குமார் தூய தமாஸ் கலை மற்றும் அறிவியல் கல்லூரி, சென்னை
ஆய்வு நிகழ்த்தியவர்: ஹாஜி எஸ்.கே.எம். ஹாஜா முஹைதீன், மேலாளர் இமாம் சாபி மெட்ரிக் மேனிப்பள்ளி, அதிராம்பட்டினம்.
ஆய்வு நிகழ்த்தியவர்: பேராசிரியர் அ. சவ்தா உம்மாள் அ.அ.அ. கலைக்கல்லூரி, காரைக்கால்
ஆய்வு நிகழ்த்தியவர்: முனைவர்.அ. அறிவுநம்பி சுப்பிரமணிய பாரதியார் தமிழியல் புலம், புதுவை
ஆய்வு நிகழ்த்தியவர்: முனைவர் ச.மகாதேவன், தமிழ்த்துறைத் தலைவர் சதக்கத்துல்லா அப்பா கல்லூரி, திருநெல்வேலி
ஆய்வு நிகழ்த்தியவர்: முனைவர். க.அழகேசன், தமிழியல் துறைத் தலைவர் மனோன்மணியம் சுந்தரனார் பல்கலைக்கழகம், திருநெல்வேலி
ஆய்வு நிகழ்த்தியவர்: பேராசிரியர் செ.சையது அபுதாஹிர் புதுக்கல்லூரி, சென்னை
ஆய்வு நிகழ்த்தியவர்: பேராசிரியர் பா. உசேன்கான் புதுக்கல்லூரி சென்னை

அ. க. முஹம்மது அப்துல் காதர் அரங்கம் எஸ். ஏ. சுலைமான் கட்டிடம், எல். கே. மேனிலைப்பள்ளி மண்டபத்தில் சூலை 9 2011 இல் நடைபெற்றது. இவ்வரங்கிற்கு இஸ்லாமிய தமிழ் இலக்கியக் கழகத்தின் துணைத்தலைவர் அதிரை அருட்கவி மு. முஹம்மது தாஹா தலைமை தாங்கினார்.

தலைமை: வாழ்க்கை வரலாறு
ஆய்வு நிகழ்த்தியவர்: எம். இலியாஸ் சிங்கப்பூர்
ஆய்வு நிகழ்த்தியவர்: சேயன் இபுராஹிம் உதவி கண்காணிப்பாளர் (ஓய்வு) தபால் தந்தித் துறை சென்னை
ஆய்வு நிகழ்த்தியவர்: காத்தான்குடி மௌலவி பௌஸ் இலங்கை
ஆய்வு நிகழ்த்தியவர்: கோட்டாறு அகமது கபீர், கோட்டாறு
ஆய்வு நிகழ்த்தியவர்: தளபதி ஏ.சபிகுர் ரஹ்மான், லால்பேட்டை
ஆய்வு நிகழ்த்தியவர்: எம்.நஜ்மா முஹ்யத்தீன் முஅஸ்கரியா, எரல்
ஆய்வு நிகழ்த்தியவர்: முனைவர் அ.சே.சேக்சிந்தா சதக்கத்துல்லாஹ் அப்பா கல்லூரி, திருநெல்வேலி
ஆய்வு நிகழ்த்தியவர்: அ.மு. அயூப்கான் உதவிப் பேராசிரியர் தமிழ்த்துறை சதக்கத்துல்லாஹ் அப்பா கல்லூரி, திருநெல்வேலி
ஆய்வு நிகழ்த்தியவர்: பேராசிரியர் முரளி அரூபன், புதுக்கல்லூரி, சென்னை

எல். கே. லெப்பை தம்பி அரங்கம் எஸ். ஏ. சுலைமான் கட்டிடம், எல். கே. மேனிலைப்பள்ளி மண்டபத்தில் சூலை 9 2011 இல் நடைபெற்றது. இவ்வரங்கிற்கு அறிஞர் அண்ணா அரசு கலைக் கல்லூரி காரைக்கால் பேராசிரியர் இ. லியாக்கத் அலி (வேதியியல் துறைத் தலைவர்) தலைமை தாங்கினார்.
ஆய்வு நிகழ்த்தியவர்: ஏ. ஸி. எம். அஸ்ஹர், இலங்கை
ஆய்வு நிகழ்த்தியவர்: ரஹ்மத் ராஜகுமாரன் மேலப்பாளையம்
ஆய்வு நிகழ்த்தியவர்: எம்.அப்துல் ஹாதி, உளுந்தூர்பேட்டை
ஆய்வு நிகழ்த்தியவர்: கலாபூசணம் எஸ். ஐ. நாகூர் கனி, இலங்கை
ஆய்வு நிகழ்த்தியவர்: டாக்டர் எம். ஏ. ஹாருன் யுனானி மருத்துவர் மயிலாடுதுறை
ஆய்வு நிகழ்த்தியவர்: பேராசிரியர் இ.லியாக்கத் அலி வேதியல் துறைத் தலைவர், அறிஞர் அண்ணா அரசுக் கலைக்கல்லூரி, காரைக்கால்
ஆய்வு நிகழ்த்தியவர்: ஏ. எல். ஜஹபர் சாதிக் மரைக்காயர் கணினி பயிற்றுனர், வ.உ.சி. மேனிப்பள்ளி, காரைக்கால்

எம். கே. டி. முஹம்மது அபூபக்கர் அரங்கம் எஸ். ஏ. சுலைமான் கட்டிடம், எல். கே. மேனிலைப்பள்ளி மண்டபத்தில் சூலை 9 2011 இல் நடைபெற்றது. இவ்வரங்கிற்கு புதுச்சேரி புதுவைப் பல்கலைக்கழகம், தமிழ்ப் பேராசிரியர், முனைவர் அ. அறிவு நம்பி தலைமை தாங்கினார்.
ஆய்வு நிகழ்த்தியவர்: ஓ.மு.சே. அமீர்ஹம்ஸா பீவி தமிழ்த்துறைத் தலைவர், நீதிபதி பசீர் அஹமது செய்யது பெண்கள் கல்லூரி, சென்னை
ஆய்வு நிகழ்த்தியவர்: முனைவர் பொன். சண்முகம் தமிழ்த்துறைத் தலைவர், தூய தாமஸ் கல்லூரி, சென்னை
ஆய்வு நிகழ்த்தியவர்: கலாநிதி துறை மனோகரன் தமிழ்த்துறைத் தலைவர் பேராதனைப் பல்கலைக்கழகம், இலங்கை
ஆய்வு நிகழ்த்தியவர்: வீ சதீஸ்குமார், தமிழ்த்துறைத் தலைவர், மீனாட்சி சந்திரசேகரன் கல்லூரி, பட்டுக்கோட்டை
ஆய்வு நிகழ்த்தியவர்: த. விஜயகுமார், காஞ்சிபுரம்
ஆய்வு நிகழ்த்தியவர்: பேராசிரியர் கி. அசோகன் புதுக்கல்லூரி, சென்னை
ஆய்வு நிகழ்த்தியவர்: முனைவர் மு. ஜாபர் சாதிக் அலி புதுக்கல்லூரி, சென்னை
ஆய்வு நிகழ்த்தியவர்: முனைவர் ஹ. மு. நத்தர்ஸா தமிழ்த்துறைத் தலைவர் புதுக்கல்லூரி, சென்னை
ஆய்வு நிகழ்த்தியவர்: ஹா. ஹிதாயத்துல்லா புதுக்கல்லூரி, சென்னை

வி. எம். எஸ். லெப்பை அரங்கம் எஸ். ஏ. சுலைமான் கட்டிடம், எல். கே. மேனிலைப்பள்ளி மண்டபத்தில் சூலை 9 2011 இல் நடைபெற்றது. இவ்வரங்கிற்கு புதுச்சேரி காஞ்சி மாமுனிவர், பட்டமேற்படிப்பு மைய, தமிழ்ப் பேராசிரியர், முனைவர் நா. இளங்கோ தலைமை தாங்கினார்.
ஆய்வு நிகழ்த்தியவர்: கலாபூசணம் அல்ஹாஜ் எம். ஐ. எம். அப்துல் லத்தீப், இலங்கை
ஆய்வு நிகழ்த்தியவர்: பேராசிரியர் செ. யோகராஜா மொழித்துறை, கிழக்குப் பல்கலைக் கழகம், இலங்கை
ஆய்வு நிகழ்த்தியவர்: கவிஞர் ஐ. ஏ. ஹசன்ஜி, இலங்கை
ஆய்வு நிகழ்த்தியவர்: பாவலர் சாந்தி முஹியத்தீன், இலங்கை
ஆய்வு நிகழ்த்தியவர்: மணிப்புலவர் மருதூர் ஏ. மஜீத். இலங்கை
ஆய்வு நிகழ்த்தியவர்: எஸ். வை. ஸ்ரீதர், இலங்கை
ஆய்வு நிகழ்த்தியவர்: முனைவர் கலிலூர் ரஹ்மான், தமிழ்த்துறைத் தலைவர், காதிர் முஹைதீன் கல்லூரி, அதிராம்பட்டினம்

அறிஞர் எம். ஆர். எம். அப்துர் ரஹீம் அரங்கம் மாநாட்டில் சூன் 9 2011ல் ஐக்கிய விளையாட்டு சங்கத் திடலில் பட்டிமன்றம் நடைபெற்றது. இப்பட்டிமன்றத்திற்கு பேராசிரியர் தி. மு. அப்துல் காதல் தலைமை தாங்கினார். 

பட்டிமன்ற தலைப்பு - இன்றைய சூழலில் இஸ்லாமியரின் நிலை வாழ்த்தும் படியா வருந்தும் படியா?

ஹாபிழ் கே. எம். செய்யது அஹ்மது அரங்கம். மாநாட்டு சிறப்பு மலர், ஆய்வுக்கோவை, இலக்கிய இணையம், கவிதைத் தொகுப்பு - ஊடகம் ஆகிய நூல்கள் சூன் 9 ஐக்கிய விளையாட்டு சங்கத் விசேட அரங்கில் வெளியீடு செய்யப்பட்டது. இந்நிகழ்வுக்கு எஸ். அக்பர்சா தலைமை தாங்கினார்.

நூல் அறிமுகத்தை பேராசிரியர் ஹா. மு. நத்தர்சாவும், நூல் வெளியீட்டு சிறப்புரையை தமிழக இந்து அறநிலைத்துறை மற்றும் தமிழ் வளர்ச்சித்துறை அமைச்சர் எஸ். பி. சண்முகநாதன் அவர்களும் நிகழ்த்தினார். வாழ்த்துறை தூத்துக்குடி மாவட்ட ஆட்சித் தலைவர் முனைவர் ஆ. செல்வராஜன் அவர்களினால் நிகழ்த்தப்பட்டது.

சுல்தான் ஜமாலுதீன் நுழைவு வாயில் அறிஞர் முஹம்மது கல்ஜி அரங்க மண்டபத்தில் ஆகத்து 10, 2011 இல் நடைபெற்றது. இவ்வரங்கிற்கு பேராசிரியர் சா. நசீமா பானு தலைமை தாங்கினார். இவ்வரங்கில் சென்னை ஜட்சிஸ் பசீர் அஹமது மகளிர் கல்லூரி முனைவர் பர்வீன் சுல்தானா, காரைக்கால், அறிஞர் அண்ணா அரசுக் கலைக்கல்லூரிப் பேராசிரியர் சவ்தா உஸ்மான், இலங்கை பேராதனைப் பல்கலைக்கழக வரலாற்றுத்துறை விரிவுரையாளர் பௌசியா, இலங்கை ஊடகத்துறையைச் சேர்ந்த புர்கான் பீவி ஆகியோர் உரை நிகழ்த்தினர்.

முத்தமிழ்க் காவலர் கி.ஆ.பெ. விஸ்வநாதம் அரங்கம் ஐக்கிய விளையாட்டுச் சங்க மண்டபத்தில் ஆகத்து 10 2011 இல் நடைபெற்றது. இவ்வரங்கிற்கு முனைவர் சிலம்பொலி செல்லப்பனார் (முன்னாள் துணைவேந்தர் தஞ்சைத் தமிழ்ப் பல்கலைக்கழகம்) தலைமை தாங்கினார். 

தலைப்பு: இனிய வாழ்வுக்கு இஸ்லாமிய நெறிகள்

கருத்தரங்கில் பின்வருவோர் கருத்துரைகளை வழங்கினர். 


சங்கநாதச் செம்மணி ஏ. ஆர். சேக். முகம்மது அரங்கம் இவ்வரங்கம் அப்துல் ரஜாக் தலைமையில் நடைபெற்றது. முகவை எஸ். ஏ. சினி முகம்மது குழுவினரின் இஸ்லாமிய பாடல்கள் இடம்பெற்றன.

நிறைவு விழா அல்லாமா ஹபீப் முகம்மது லெப்பை ஆலிம் அரங்க மண்டபத்தில் சூலை 10 2011 இல் நடைபெற்றது. இவ்வரங்கிற்கு ஹாஜி வாவு எஸ்.செய்யது அப்துர் ரஹ்மான் தலைமை தாங்கினார்.


</doc>
<doc id="115294" url="https://ta.wikipedia.org/wiki?curid=115294" title="விப்ரோ">
விப்ரோ

விப்ரோ லிமிடெட் (, , ) என்பது இந்தியாவில் பெங்களூருவை தலைமையிடமாகக் கொண்டு உலகளாவிய தகவல் தொழில்நுட்ப சேவைகளை வழங்கும் ஒரு நிறுவனமாகும். விப்ரோ 2011ம் ஆண்டு வருவாய் படி இந்தியாவின் மூன்றாவது பெரிய தகவல் தொழில்நுட்ப சேவை நிறுவனமாக உள்ளது; 2011 ஆம் ஆண்டு தகவல் சேவை வழங்குநர்கள் பட்டியலில் உலக அளவில் 31 வது இடத்தில் உள்ளது. இந்நிறுவனம் மூன்று பிரிவுகளில் செயல்படுகிறது: தகவல் தொழில்நுட்பச் சேவைகள், தகவல் தொழில்நுட்பத் தயாரிப்புகள், நுகர்வோர் சேவை மற்றும் விளக்குகள்.

விப்ரோ நிறுவனம் டிசம்பர் 29, 1945 அன்று மும்பையில் மேற்கு இந்திய தயாரிப்புகள் லிமிடெட் எனும் பெயரில், முஹம்மது ஹசம் பிரேம்ஜி மூலம் தொடங்கப்பட்டது. பிறகு இதன் சுருக்கமாக விப்ரோ என அழைக்கப்படுகிறது. ஆரம்பத்தில் இந்நிறுவனம் காய்கறிகள் மூலம் நெய், வனஸ்பதி, சுத்திகரிக்கப்பட்ட எண்ணெய் ஆகிய தயாரிப்புகளை மகாராஷ்டிர மாநிலம் ஜலகோன் மாவட்ட அம்ல்னர் என்னும் ஊரில் தயாரித்து வந்தது. கிஸான் என்ற பெயரிலும், ஒட்டகம் மற்றும் சூரியகாந்தி பூவை குழுமச் சின்னமாக வைத்தது. அன்று முதல் இன்று வரை விப்ரோ தங்களது அனைத்து வியாபாரங்களிலும் சூரியகாந்திப் பூவை குழுமச் சின்னமாக வைத்துள்ளது.

1966ஆம் ஆண்டு, தனது தந்தையின் மறைவுக்குப் பிறகு, தனது 21ஆவது வயதில் அசிம் பிரேம்ஜி, விப்ரோவின் தலைவராக பொறுப்பெற்றார். 175 நாடுகளில் உள்ள 175+ வாடிக்கையாளர்களுக்கு மென்பொருள் சேவை செய்கிறது.
2011 ஆம் ஆண்டு, எதிர்பார்த்த இலாபத்தினை ஈட்டாததற்குக் காரணமாக தானே கொணர்ந்த இரட்டை நிருவாக இயக்குநர் முறையைக் காரணம் காட்டினார் அஜிம் பிரேம்ஜி. அதன் விளைவாக கிரிஷ் மற்றும் சுரேஷ் வாஷ்வானி எனும் இரு நிருவாக இயக்குநர்களில் யாரேனும் ஒருவர் பதவி விலக வேண்டிய சூழலில், ஏற்கனவே பதவியேற்றபோது ஒருவரை ஒருவர் விட்டுக்கொடுப்பதில்லை என்று தாங்கள் கொண்ட கொள்கைப்படி இருவருமே விப்ரோவை விட்டு விலகினர்.அதன் பின்னர் டி கே குரியன் நிருவாக இயக்குநராகப் பதவியேற்றார். விப்ரோவின் நிர்வாக இயக்குநர்களின் பதவி விலகல் செய்தியை முதலில் ஊடகத்திற்குத் தந்தவர் காக்னிசன்ட் நிறுவனத்தின் நிர்வாக இயக்குநரான பிரான்சிஸ் டி சௌசா.




</doc>
<doc id="115297" url="https://ta.wikipedia.org/wiki?curid=115297" title="ஹிண்டால்கோ இண்டஸ்ட்ரீஸ்">
ஹிண்டால்கோ இண்டஸ்ட்ரீஸ்

ஹிண்டால்கோ இண்டஸ்ட்ரீஸ் லிமிடெட் (, ) உலகின் மிகப்பெரிய அலுமினிய உற்பத்தி நிறுவனம். இது ஆதித்யா பிர்லா குழுமத்தின் ஒரு துணை நிறுவனமாகும். இந்நிறுவனத்திற்கு ஆண்டொன்றுகு 5 பில்லியன் அமெரிக்க டாலர் விற்பனை நடக்கிறது. மேலும் இங்கு 13.675 பேர் பணிபுரிகின்றனர். ஃபோர்ப்ஸ் 2000 பட்டியலிலும் இடம் பெற்றுள்ளது. ஹிண்டால்கோ உலகின் மிகப்பெரிய அலுமினிய ரோலிங் நிறுவனம் மேலும் ஆசியாவின் முதன்மை அலுமினிய தயாரிப்பு நிறுவனம்.


</doc>
<doc id="115299" url="https://ta.wikipedia.org/wiki?curid=115299" title="கிராஸிம் இண்டஸ்ட்ரிஸ்">
கிராஸிம் இண்டஸ்ட்ரிஸ்

கிராசிம் இன்டஸ்ட்ரீஸ் லிமிடெட் (|) ஒரு ஆதித்ய பிர்லா குழும நிறுவனம். இது 1948 ல் தொடங்கப்பட்டது. ஆதித்யா பிர்லா குழுமம் 4 கண்டங்கள் முழுவதும் 12 நாடுகளில் 40 நிறுவனங்கள் வாயிலாக செயல்படுகிறது. அதன் முன்னணி நிறுவனங்களில் கிராசிம் ஒன்றாக இருக்கிறது.


</doc>
<doc id="115317" url="https://ta.wikipedia.org/wiki?curid=115317" title="திப்புவின் புலி">
திப்புவின் புலி

திப்புவின் புலி மைசூர் அரசின் அரசர் திப்பு சுல்தானுடைய ஒரு தானியங்கி பொம்மை. இது ஒரு புலி பிரித்தானிய கிழக்கிந்திய நிறுவனத்தின் படை வீரர் ஒருவரைக் கடித்துக் குதறுவது போல அமைக்கபட்டுள்ளது. 18ம் நூற்றாண்டைச் சேர்ந்த இப்பொம்மை தற்போது லண்டனில் உள்ள விக்டோரியா மற்றும் ஆல்பர்ட் அருங்காட்சியகத்தில் உள்ளது.

மைசூரின் புலி என்றழைக்கபப்ட்ட திப்பு, தனது சின்னமாக புலியைப் அனைத்து இடங்களிலும் பயன்படுத்தினார். அவருடைய படை வீரரகளின் சீருடைகள், மாளிகை அலங்காரங்கள் ஆயுதங்களில் புலிகள் இடம் பெற்றிருந்தன. இந்த புலி பொம்மை 1795 இல் திப்புவுக்காக செய்யப்பட்டது. கையினால் திருப்பப்படும் ஒரு சுழற்றியால் இதனுள் உள்ள பல இயங்குமுறைகள் இயக்கப்படுகின்றன. படை வீரனின் தொண்டையில் உள்ள ஒரு குழாயின் வழியாக இரு துருத்திகள் காற்றை வெளியேற்றுகின்றன. இதனால் படை வீரன் ஓலமிடுவது போன்ற சத்தம் உருவாகுகின்றது. அதே நேரம் இன்னொரு எந்திர இணைப்பு, வீரனின் இடது கை மேலும் கீழும் அசையும்படி செய்கிறது. வீரனின் கை அசைந்தால், அவன் ஓலத்தின் சுருதி மாறுகிறது. புலியின் தலையினுள் உள்ள இன்னொரு இயங்குமுறை இரு குழாய்களின் மூலம் காற்றினை வெளியேற்றுகிறது. இதனால் புலி உறுமும் ஓசை எழுகிறது. புலி உடலின் ஒரு பக்கத்தில் தந்தத்தால் ஆன ஒரு இசை விசைப்பலகை மறைத்து வைக்கப்பட்டுள்ளது. அதன் விசைகளை அழுத்தினால் ஆர்கன் குழாய்கள் வழியாக காற்று வெளியேறி இசை உண்டாகுகிறது. 

இந்த ஆர்கன் குழாய்களின் பித்தளை உள்ளடக்கத்தை ஆராய்ந்ததிலிருந்து இந்த பொம்மை இந்தியாவில் தான் தயாரிக்கப்பட்டிருக்க வேண்டுமென்று தெரிகிறது. பிரெஞ்சு கைவினைக் கலைஞர்களும் படைத்துறைப் பொறியாளர்களும் திப்புவிடம் பணி புரிந்து வந்ததால் இந்தப் பொம்மையை உருவாக்குவதில் அவர்களது பங்கும் இருந்திருக்குமென பல வரலாற்றாளர்கள் கருதுகிறார்கள். பொம்மையின் மர ஓடு இந்து சமய கைவினைக் கலைமரபுகளின் தாக்கத்தால் இருக்கக் கூடும்.
ஆங்கில-மைசூர் போர்களின் திப்புவைத் தோற்கடித்த ஆங்கிலத் தளபதி சர். ஹெக்டர் மன்ரோவின் மகன் ஹூக் மன்ரோவின் மரணம் இப்பொம்மையைச் செய்யத் தூண்டுகோலாக இருந்திருக்கலாம் எனக் கருதப்படுகிறது. டிசம்பர் 22, 1792 அன்று சாகர் தீவில் ஹூக் மன்ரோ ஒரு புலியால் தாக்கப்பட்டு கொல்லப்பட்டார். 

நான்காவது ஆங்கில-மைசூர்ப் போரின் முடிவில் மே 7, 1799 அன்று திப்பு கொல்லப்பட்டு அவரது தலைநகரான ஸ்ரீரங்கப்பட்டணம் கோட்டை கம்பனி படையினரால் கைப்பற்றப்பட்டது. அப்போது இந்த பொம்மையும் கம்பனி வசமானது. அப்போதைய இந்தியத் தலைமை ஆளுனர் ரிச்சர் வெல்லஸ்லியின் துணை அதிகாரிகளுள் ஒருவர், இப்பொம்மை கம்பனி படைகளால் கைப்பற்றப்பட்டதை பின்வருமாறு விவரிக்கிறார்:

இசைக் கருவிகளுக்காக ஒதுக்கப்பட்டிருந்த ஒரு அறையில் ஒரு புதிரான பொருள் கண்டெடுக்கப்பட்டது. திப்பு சாகிப் ஆங்கிலேயரின் பால் கொண்டிருந்த கடும் வெறுப்புக்கு அது சான்றாக இருந்தது. இந்த இயங்குமுறை கீழே விழுந்து கிடக்கும் ஒரு ஐரோப்பியரை ஒரு ராயல் புலி விழுங்கும் காட்சியை சித்தரிக்கிறது. ஆர்கன் இசைக்கருவியனுடையது போல சில குழாய்கள் புலியின் உடலுக்குள் உள்ளன. அது உண்டாக்கும் ஓசை புலியின் உறுமலும் ஐரோப்பியனது ஓலமும் கலந்து வரும் ஒசையைப் போல் உள்ளது. ஓசை எழும் போது ஐரோப்பியனின் கையாலாகாத் தனத்தை வெளிப்படுத்தும் வகையில் அவனது கை அடிக்கடி மேலெழுகிறது. இந்த வடிவமைப்பு திப்புவின் ஆணைப்படி உருவாக்கப்பட்டுள்ளது. திப்புவின் திமிருக்கும் கொடூரத்துக்கும் நினைவுப் பொருளாக அமைந்துள்ள இந்த பொம்மை லண்டன் கோபுரத்தில் வைக்கத் தகுதியானது என்று கருதலாம்.

கிழக்கிந்திய கம்பனியின் ஆளுனர்கள் இப்பொம்மையை பிரித்தானிய முடியிடம் ஒப்படைக்க வேண்டாமென்று முடிவு செய்தனர். ஆரம்பத்தில் லண்டன், லெடன்ஹால் தெருவில் அமைந்திருந்த கிழக்கிந்திய கம்பனி அருங்காட்சியகத்தில் இது காட்சிக்கு வைக்கப்பட்டது. அங்கு இதனைக் கண்ட கவிஞர் ஜான் கீட்ஸ் தனது அங்கதக் கவிதையொன்றில் இதனைக் குறிப்பிட்டார். புலி பிரித்தானியப் போர் அதிகாரியைக் குதறும் காட்சி இங்கிலாந்தில் பிரபலமானது. 1820 இல் ஹெக்டர் மன்ரோ இறந்த போது அவர் நினைவாக, இது போன்ற மண்பாண்டங்கள் உருவாக்கப்பட்டன.

தற்போது இந்த பொம்மை லண்டன் விக்டோரியா மற்றும் ஆல்பர்ட் அருங்காட்சியகத்தில் காட்சிக்கு வைக்கப்பட்டுள்ளது. ஒரு கண்ணாடி கூண்டில் வைக்கப்பட்டுள்ளதால், பார்வையாளர்களால் இதனை இயக்கிப் பார்க்க முடியாது. இதன் ஒரு சிறிய மாதிரி வடிவம், பெங்களூரில் உள்ள திப்பு சுல்தானின் மர மாளிகையில் காட்சிக்கு வைக்கப்பட்டுள்ளது.



</doc>
<doc id="115320" url="https://ta.wikipedia.org/wiki?curid=115320" title="பரநிருபசிங்கம்">
பரநிருபசிங்கம்

பரநிருபசிங்கம் அல்லது பரநிருபசிங்கன் என யாழ்ப்பாண வரலாற்று நூல்களில் குறிப்பிடப்படுபவன், 1478 ஆம் ஆண்டு முதல் 1519 ஆம் ஆண்டுவரை யாழ்ப்பாண இராச்சியத்தின் மன்னனாக இருந்த ஆறாம் பரராசசேகரனின் மகன் ஆவான். பரராசேகரனின் மூன்று மனைவிகளுள், இரண்டாவது மனைவியாகிய வள்ளியம்மைக்குப் பிறந்தவன் இவன். பரராசசேகரனின் மூத்த மனைவிக்குப் பிறந்த இரண்டு ஆண் மக்களுள் ஒருவன் நஞ்சு கொடுக்கப்பட்டும், மற்றவன் வாளால் வெட்டப்பட்டும் இறந்துவிட பரநிருபசிங்கனே பட்டத்துக்கு உரியவனாக இருந்தான். எனினும், பரராசசேகரனின் மூன்றாம் மனைவியின் மகனான சங்கிலி, பரநிருபசிங்கனை ஏமாற்றி ஆட்சியைப் பிடித்ததாக வரலாற்று நூல்கள் கூறுகின்றன. 
18 ஆம் நூற்றாண்டின் பிற்பகுதியில் எழுதப்பட்ட யாழ்ப்பாணத்தின் வரலாறு கூறும் நூலான யாழ்ப்பாண வைபவ மாலையின் படி, பரநிருபசிங்கம் சிறந்த வீரனாகவும், மருத்துவத்தில் வல்லுனனாகவும் இருந்ததாகத் தெரிகிறது. கண்டியரசனின் மனைவிக்கு வயிற்றுவலி ஏற்பட்டு எவராலும் மாற்றமுடியாமல் போகவே, பரநிருபசிங்கன் கண்டிக்குச் சென்று அந் நோயைத் தீர்த்ததாக வைபவமாலை கூறும். பரநிருபசிங்கனின் தந்தை ஆறாம் பரராசசேகரன் ஆட்சியில் இருந்தபோது, பரநிருபசிங்கனுக்குக் கல்வியங்காடு, சண்டிருப்பாய், அராலி, அச்சுவேலி, உடுப்பிட்டி, கச்சாய், மல்லாகம் ஆகிய ஏழு கிராமங்களைச் சொந்தமாகக் கொடுத்து அதற்குச் செப்புப் பட்டயமும் எழுதிக் கொடுத்ததாகச் சொல்லப்படுகிறது. 
பரராசசேகரனின் மூத்த மனைவியின் மக்கள் இருவரும் இறந்துவிட பரநிருபசிங்கன் பட்டத்துக்கு உரியவன் ஆனான். ஆனால், பரராசசேகரனின் இளைய மனைவி அல்லது வைப்புப் பெண்ணின் மகனான சங்கிலி அரசாட்சியைக் கைப்பற்றிக் கொண்டான். முதலில் பரநிருபசிங்கத்துக்கும் தனக்கும் அரச வருமானத்தில் சரி பாதி எனவும், தான் அரசனாக இருப்பதாகவும், பரநிருபசிங்கம் மந்திரி எனவும் சங்கிலி வாக்களித்தானாயினும், படிப்படியாகத் தனது நிலையை வலுப்படுத்திக்கொண்டு பரநிருபசிங்கத்தை ஏமாற்றிவிட்டான். 
இதனால் பிற்காலத்தில் சங்கிலியைப் பதவியில் இருந்து இறக்கி யாழ்ப்பாண அரசைக் கைப்பற்றுவதற்காகப் பரநிருபசிங்கம், அக்காலத்தில் இப் பகுதியில் செல்வாக்குப் பெற்று வந்த போத்துக்கீசரின் உதவியை நாடினான். போத்துக்கீசரின் மதமான கத்தோலிக்க மதத்தையும் தழுவிக்கொண்டான். போத்துக்கீசரும் இவனுக்கு அரசுரிமையைப் பெற்றுத்தர வாக்களித்தனர் ஆயினும் அது ஒரு போதும் கைகூடவில்லை.


</doc>
<doc id="115321" url="https://ta.wikipedia.org/wiki?curid=115321" title="2011 உலகத் தமிழ் பண்பாட்டு மாநாடு">
2011 உலகத் தமிழ் பண்பாட்டு மாநாடு

2011 உலகத் தமிழ் பண்பாட்டு மாநாடு அல்லது 11 வது உலகத் தமிழ் பண்பாட்டு மாநாடு எனப்படுவது உலகத் தமிழ்ப் பண்பாட்டு இயக்கத்தினால் 2011 செப்டம்பர் 24, 25 ம் திகதிகளில் பிரான்சு நாட்டின் எவ்ரி நகரில் நடைபெற இருக்கும் மாநாடு ஆகும். இந்த மாநாட்டில் "தமிழர் கலைகள் பண்பாடு ஊக்குவிப்பு, தமிழ் ஆண்டு, தமிழ் மொழிக்கல்வி, தமிழர் வரலாற்று ஆவண சேமிப்பு, தூய தமிழ் வழக்கு, தமிழ் செம்மொழி உருவாக்கம், உலகத் தமிழர் ஒற்றுமை பேணல், தமிழ் வழி இறை வழிபாடு, தமிழ் மரபுகளை நிலைப்படுத்துதல், தமிழர் இறையாண்மை, தமிழ்ப்பாதுகாப்பு, தமிழ்க் கலை மீட்பு, தமிழ்க் கல்வி, தமிழர் நிறுவனங்கள் ஒருங்கிணைப்பு, மறைந்த மறைக்கப்பட்ட தமிழர் வரலாற்றுத் தேடல்கள், எதிர்காலத் தமிழினம் எதிர்நோக்கும் சவால்கள், தமிழ் ஊடகங்கள்" போன்ற தலைப்புகள் ஆய்வுக்கு எடுத்துக் கொள்ளப்படும்.


</doc>
<doc id="115322" url="https://ta.wikipedia.org/wiki?curid=115322" title="2007 உலக சித்தர்நெறி மாநாடு">
2007 உலக சித்தர்நெறி மாநாடு

2007 உலகச் சித்தர்நெறி மாநாடு என்பது மலேசியாவில் உள்ள கோலாலம்பூரில் சித்தர்கள், சித்தர் பாடல்கள், தத்துவம், மருத்துவம் போன்ற தலைப்புகளைப் பற்றி ஆராய்வதற்காக நடைபெற்ற மாநாடு ஆகும். சித்தர் மாநாடுகளில் முதலாவது மாநாடு இதுவாகும். இந்த மாநாட்டின் உள்ளடக்கம் தொடர்பாக விமர்சனங்கள் முன்வைக்கப்பட்டுள்ளன.


</doc>
<doc id="115323" url="https://ta.wikipedia.org/wiki?curid=115323" title="2011 உலக சித்தர்நெறி மாநாடு">
2011 உலக சித்தர்நெறி மாநாடு

2011 உலக சித்தர்நெறி மாநாடு என்பது தமிழ்நாட்டில் மதுரை நகரத்தில் மே 21, 22 திததிகளில் நடைபெற்ற சித்தர் மாநாடு ஆகும். இந்த மாநாட்டை உலக சித்தர் ஆராய்ச்சி மையமும் பவானி சக்தி நிலைச் சங்கமும் ஒழுங்கு செய்தன. இந்த மாநாட்டில் கருப்பொள் "ஒளிமயமான வாழ்வுக்கு சித்தர்கள் உணர்த்திய நெறிகள்" என்பதாகும். மேலும் "இந்த மாநாட்டில் சித்தர்களின் தத்துவங்கள், போதனைகள், கலைகள் குறித்த விழிப்புணர்வை ஏற்படுத்துதல், இளைய தலைமுறைக்கு உணரச் செய்தல், நெறிகளைப் பின்பற்றி நல்வாழ்வு வாழ்தல் ஆகியவை வலியுறுத்தப்பட்டன.".


</doc>
<doc id="115334" url="https://ta.wikipedia.org/wiki?curid=115334" title="மா. ஜானகிராமன்">
மா. ஜானகிராமன்

மா. ஜானகிராமன் (பிறப்பு சூன் 23, 1948) மலேசியாவில் எழுத்தாளர்களுள் ஒருவரான இவர் தேர்ச்சி பெற்ற பொது நிலை ஊழியராவார்.
1960 தொடக்கம் இவர் மலேசியா தமிழ் இலக்கியத்துறையில் ஈடுபட்டு வருகின்றார். பெரும்பாலும் நாவல், கட்டுரைகள் எழுதிவரும் அதேநேரம், சமுதாயப் பிரச்சினைகள், தோட்டப்புற இந்தியர்களின் பிரச்சினைகள் குறித்தும் அதிகம் எழுதி வருகின்றார். இவரின் இத்தகைய ஆக்கங்கள் மலேசியா தேசிய பத்திரிகைகளிலும், இதழ்களிலும் பிரசுரமாகியுள்ளன. மேலும் தொழிற்சங்கங்கள் பற்றியும் தொழிலாள்ர் பிரச்சினைகள் பற்றியும் பல அனைத்துலகக் கருத்தரங்குகளில் கட்டுரைகளையும் எழுதியுள்ளார்.


</doc>
<doc id="115337" url="https://ta.wikipedia.org/wiki?curid=115337" title="1941 தமிழிசை மாநாடு">
1941 தமிழிசை மாநாடு

1941 தமிழிசை மாநாடு என்பது அண்ணாமலை செட்டியார் முன்னெடுப்பில் தமிழ்நாட்டில் நடைபெற்ற முதலாவது தமிழிசை மாநாடு ஆகும். தமிழிசை தோய்வு பெற்று இருந்த நிலையில் இந்த மாநாடும் செயற்பாடுகளும் புதுவிசையைக் கொடுத்தன. இதற்கு முன்னர் 1900 தொடக்கத்தில் ஆபிரகாம் பண்டிதர் ஏழு இசை மாநாடுகளை கூட்டி தமிழிசை பற்றிய தமது ஆய்வுகளை எடுத்துரைந்திருந்தார்.




</doc>
<doc id="115339" url="https://ta.wikipedia.org/wiki?curid=115339" title="ஜி. ஜான்சன்">
ஜி. ஜான்சன்

ஜி. ஜான்சன் (பிறப்பு: டிசம்பர் 20 1946) மலேசியாவில் எழுத்தாளர்களுள் ஒருவராவார். தரணி மைந்தன் எனும் புனைப்பெயரில் எழுதிவரும் இவர் ஒரு வைத்தியராவார். மேலும் ஜோகூர் மாநிலத் தமிழ் நேசன் இலக்கியப் பேரவையின் தலைவருமாவார்.
1960 தொடக்கம் இவர் மலேசியா தமிழ் இலக்கியத்துறையில் ஈடுபட்டுவருகின்றார். பெரும்பாலும் சிறுகதைகள், நெடுங்கதை, கட்டுரைகள் எழுதி வருகின்றார். இவரின் இத்தகைய ஆக்கங்கள் மலேசியா தேசிய பத்திரிகைகளிலும், இதழ்களிலும் பிரசுரமாகியுள்ளன. அத்துடன் தினமுரசு நாளிதழிலும், தமிழ் நேசன் நாளிதழிலும் மருத்துவக் கேள்வி - பதில் எழுதி வருகிறார். 



</doc>
<doc id="115340" url="https://ta.wikipedia.org/wiki?curid=115340" title="2006 தேசிய சித்த மருத்துவ மாநாடு">
2006 தேசிய சித்த மருத்துவ மாநாடு

2006 தேசிய சித்த மருத்துவ மாநாடு என்பது தமிழ் மருத்துவ கழகமும் தமிழ்நாடு சித்த மருத்துவ பட்டதாரிகள் சங்கமும் இணைந்து நடத்திய ஒரு சித்த மருத்துவ மாநாடு ஆகும். இது செப்டம்பர் 25, 26 ம் திகதிகளில் சென்னையில் தமிழ் மொழியில் நடைபெற்றது. 

" சித்த மருத்துவம் தமிழ் மண்ணின் மருத்துவம், தமிழரின் தொல் அறிவியல், தொலைநோக்குச் சித்தாந்தம், நல்வாழ்வுக் களஞ்சியம், பண்பாட்டுப் பொட்டகம், தவிர்க்கமுடியாத கலை, தகர்க்க முடியாத உண்மை." எனக் கூறி இந்த மாநாடு முன்னெடுக்கப்பட்டது.



</doc>
<doc id="115341" url="https://ta.wikipedia.org/wiki?curid=115341" title="நெ. ஜாபர்">
நெ. ஜாபர்

நெ. ஜாபர் (பிறப்பு: டிசம்பர் 20 1946) மலேசியாவில் எழுத்தாளர்களுள் ஒருவராவார். நெல்லைத் தம்பி எனும் புனைப்பெயரில் எழுதிவரும இவர் ஜோகூர் துறைமுகப் பணியாளராவார்.

1955 தொடக்கம் இவர் மலேசியா தமிழ் இலக்கியத்துறையில் ஈடுபட்டுவருகின்றார். பெரும்பாலும் சிறுகதைகள், கவிதைகள், கட்டுரைகள் எழுதி வருகின்றார். இவரின் இத்தகைய ஆக்கங்கள் மலேசியா தேசிய பத்திரிகைகளிலும், இதழ்களிலும் பிரசுரமாகியுள்ளன.


</doc>
<doc id="115342" url="https://ta.wikipedia.org/wiki?curid=115342" title="ரெ. ஜெயலட்சுமி">
ரெ. ஜெயலட்சுமி

ரெ. ஜெயலட்சுமி, (பி: 1964) மலேசியாவில் எழுத்தாளர்களுள் ஒருவராவர். வெற்றித்திருமகள் எனும் புனையப்பெயரில் நன்கறியப்பட்ட இவர் ஓர் ஆசிரியையும்கூட. 

1979 தொடக்கம் இவர் மலேசியா தமிழ் இலக்கியத்துறையில் ஈடுபட்டுவருகின்றார். பெரும்பாலும் சிறுகதைகள், கட்டுரைகள், வானொலி நாடகங்கள் எழுதியுள்ளார். இவரின் இத்தகைய ஆக்கங்கள் மலேசியா தேசிய பத்திரிகைகளிலும், இதழ்களிலும் பிரசுரமாகியுள்ளன.


</doc>
<doc id="115344" url="https://ta.wikipedia.org/wiki?curid=115344" title="அஸ்பரஜின்">
அஸ்பரஜின்

அஸ்பரஜின் (Asparagine) (அ) அஸ்பரமைடு [குறுக்கம்: Asn (அ) N; அஸ்பார்டிக் அமிலம் (அ) அஸ்பரஜின் அமினோ அமிலத்தை குறிக்கும் மற்றொரு குறுக்கம்: Asx or B] புரதங்களில் அடிப்படையாக உள்ள 20 அமினோ அமிலங்களில் ஒன்றாகும். இதனுடைய வாய்பாடு: HN-CO-CH-CH(NH)-COOH (அ) CHNO. இது ஒரு அத்தியாவசியமற்ற ஆல்ஃபா அமினோ அமிலமாகும். அஸ்பரஜின் விலங்குகளினால்/மனிதர்களால் தயாரிக்கப்படக்கூடியது. இதன் குறிமுறையன்கள்: AAU மற்றும் AAC. கார்பாக்சமைடு வினை தொகுதியை பக்கத்தொடராகக் கொண்டுள்ளது. அஸ்பரஜின், அஸ்பார்டிக் அமிலத்தின் அமைடு ஆகும். அமைடு தொகுதியானது மின்னூட்டம் இல்லாதது. அஸ்பரஜின் எளிதில் நீர்ப்பகுப்பு வினைக்கு உட்பட்டு அஸ்பார்டிக் அமிலமாக மாறும். இந்த வினையானது, முதுமைப்படுதலுக்கான பல காரணிகளுள் ஒன்றாகக் கருதப்படுகின்றது.


</doc>
<doc id="115345" url="https://ta.wikipedia.org/wiki?curid=115345" title="லேடி அண்ட் தி ட்ராம்ப்">
லேடி அண்ட் தி ட்ராம்ப்

லேடி அண்ட் தி ட்ராம்ப் ("Lady and the Tramp") 1955ம் ஆண்டு வெளியான ஒரு அமெரிக்க அசைபடம் (animated movie). வோல்ட் டிஸ்னி கொம்பனி நிறுவனத்தால் தயாரிக்கப்பட்ட இப்படம், ஜூன் 22, 1955ல் புவெனா விஸ்டா டிஸ்ரிபியூசன் நிறுவனத்தால் திரையரங்குகளில் வெளியிடப்பட்டது. இது ஒரு காதல் நயமிக்க இசைசார் நகைச்சுவைப் படம். வால்ட் டிஸ்னி அசைவூட்டிய செவ்வியல் தொடரின் 15 ஆவது படம் இது. சினிமாஸ்கோப் அகலத்திரையில் தயாரிக்கப்பட்ட முதல் முழுநீள அசைபடமும் இதுவே. லேடி அன்ட் தி ட்ராம்ப் படம் இரண்டு நாய்களின் கதையைக் கூறுகிறது. ஒன்று, "லேடி" என்னும் பெயர் கொண்ட பெண் நாய், மேல் நடுத்தர வகுப்புக் குடும்பத்தில் வாழ்கிறது. அடுத்தது, "ட்ராம்ப்" ஒரு ஆண் கட்டாக்காலி. இவை இரண்டும் சந்தித்துக் காதல் சாகசங்களில் ஈடுபடுவதே படத்தின் கதை.


</doc>
<doc id="115346" url="https://ta.wikipedia.org/wiki?curid=115346" title="அம்புஜா சிமென்ட்">
அம்புஜா சிமென்ட்

அம்புஜா சிமென்ட் லிமிடெட் ("Ambuja Cements Limited") முன்னர் குஜராத் அம்புஜா சிமெண்ட் லிமிடெட் என்று அழைக்கப்பட்டது. இந்தியாவில் ஒரு பெரிய சிமெண்ட் உற்பத்தி செய்யும் நிறுவனம். இதுவே உலகின் இரண்டாவது பெரிய சிமெண்ட் உற்பத்தியாளர்.

இந்நிறுவனத்தின் பங்குகள் மும்பை பங்கு சந்தை மற்றும் தேசிய பங்கு சந்தையில் பட்டியலிடபட்டுள்ளது. இதற்கு ஒதுக்கப்பட்ட குறியீடுகள் பின்வருமாறு



</doc>
<doc id="115347" url="https://ta.wikipedia.org/wiki?curid=115347" title="தில்சன் கொலை நிகழ்வு">
தில்சன் கொலை நிகழ்வு

தில்சன் கொலை நிகழ்வு என்பது சூலை 2011 இல் தமிழ்நாட்டில் சென்னையில் நடைபெற்ற ஒரு கொலை நிகழ்வு. இதில் சென்னையைச் சேர்ந்த “தில்சன்” என்ற சிறுவன், இராணுவ உயர் அலுவலர் குடியிருப்பொன்றில் சுட்டுக் கொல்லப்பட்டான். அங்கிருந்த பாதாம் மரத்தில் காய் பறிக்க தன் நண்பர்களுடன் சென்ற போது இச்சம்பவம் நிகழ்ந்தது. இப்பகுதி மக்களிடையே பெரும் பரபரப்பை ஏற்படுத்தியது. குற்றவாளிகளை தண்டிக்கக் கோரி மக்கள் சாலை மறியல் போன்ற போராட்டங்களில் ஈடுபட்டனர். கொலையாளியைக் காப்பாற்ற இந்திய ராணுவம் முயற்சி செய்வதாகவும் குற்றச்சாட்டுகள் எழுந்தன. தமிழ்நாட்டின் முதல்வர் ஜெ. ஜெயலலிதா இந்திய ராணுவ தலைமை அதிகாரிகளிடம் இது குறித்து புகாரளித்தார். சில நாட்கள் சர்ச்சைக்குப்பின் தில்சனை கொலை செய்ததற்காக ஓய்வு பெற்ற ராணுவ அதிகாரி கந்தசாமி ராமராஜ் என்பவர் கைது செய்யப்பட்டார்.



</doc>
<doc id="115348" url="https://ta.wikipedia.org/wiki?curid=115348" title="குளூட்டமின்">
குளூட்டமின்

குளூட்டமின் (Glutamine) [குறுக்கம்: Gln (அ) Q] என்னும் ஆல்ஃபா - அமினோ அமிலம் புரதங்களில் அடிப்படையாக உள்ள 20 அமினோ அமிலங்களில் ஒன்றாகும். இதனுடைய வாய்பாடு: HOOC-CH(NH2)-(CH2)2-CO-H2N (அ) C5H10N2O3. இது ஒரு அத்தியாவசியமற்ற அமினோ அமிலமாகும். இது விலங்குகளினால்/மனிதர்களால் தயாரிக்கப்படக்கூடியது. இதன் குறிமுறையன்கள்: CAA மற்றும் CAG. குளூட்டாமிக் அமிலத்தில் உள்ள ஹைட்ராக்சில் வினை தொகுதியானது அமைன் தொகுதியால் பதிலீடு செய்யப்படும்போது குளூட்டமின் அமினோ அமிலத்தில் உள்ள அமைடு உருவாகிறது. இதனால், குளூட்டமினை குளூட்டாமிக் அமிலத்தின் அமைடு எனலாம்.


</doc>
<doc id="115349" url="https://ta.wikipedia.org/wiki?curid=115349" title="டிவிஎஸ் மோட்டார்">
டிவிஎஸ் மோட்டார்

டி.வி.எஸ் மோட்டார் நிறுவனம் ("TVS Motor Company") (, ) இந்தியாவின் மூன்றாவது பெரிய இரண்டு சக்கர வாகன உற்பத்தியாளர். இது சுமார் 15 மில்லியன் வாடிக்கையாளர்கள் கொண்டது. இங்கு 40,000 க்கும் அதிகமானோர் பணிபுரிகின்றனர். 


</doc>
<doc id="115356" url="https://ta.wikipedia.org/wiki?curid=115356" title="இராமானுசன் கூட்டுகை">
இராமானுசன் கூட்டுகை

இராமானுசன் கூட்டுகை அல்லது ராமானுஜன் கூட்டுத்தொகை ("Ramanujan summation") முடிவிலா மாறுபட்ட தொடரை ஒரு கூட்டுத்தொகைக்கு ஒதுக்குகிறது, இது கணித மேதை இராமானுசன் கண்டுபிடித்த ஒரு நுட்பம். ஒரு மாறுபட்ட தொடரின் ராமானுஜன் கூட்டுத்தொகை பாரம்பரிய உணர்வு ஒரு தொகை இல்லை என்றாலும், இது வழக்கமான கூட்டல் வரையறுக்கப்படாத இதில் மாறுபட்ட முடிவிலா தொடர், ஆய்வில் அது கணித பயனுள்ளதாக செய்யும் பண்புகளைக் கொண்டிருக்கிறது.

ராமானுசன் p முடிவிலியை நோக்கி செல்வதாக கருதி எழுதிய சமன்பாடு 
மேலுள்ளதில் "C" என்பது வரிசைக்கான ஒரு குறிப்பிட்ட மாறிலி. இதன் தொகையத்தின் (integral) தொடர்பகுப்பும் (analytic continuation) எல்லைகளும் இராமானுசனால் குறிப்பிடப்பெறவில்லை, ஆனால் மேலே உள்ளது போன்றது போன்றதாகக் கருதப்படுகின்றது. இந்த இரண்டு சமன்பாடுகளையும் ஒப்பிட்டு "R" சுழியத்தை நோக்கியும் ,"x" முடிவிலியை நோக்கியும் செல்வத்க கருதினால், பொது வகையானவற்றில் "f"("x") என்னும் வகையான சார்பியங்களில், "x" = 0 என்னும் மதிப்பில் விரிமை (divergence) இல்லாதபோது:
ஆகும். மேலுள்ளதில் இராமானுசன் formula_4 என்பது உண்மை என்று முன்கோளாகக் கொண்டார். formula_5 என்று எடுத்துச் சென்றால், பொதுவாகப் பெறப்படும் குவியுறும் (convergent) தொடர் வரிசையைச் சென்றடைவோம். "x" = 0 என்னும் மதிப்பில் விரிமை (divergence) எய்தாத சார்பியங்களுக்கு "f"("x"), நாம் கீழ்க்கண்டவற்றைப் பெறலாம்:

"C"(0) என்பதை விரியுந்தொடர் (divergent sequence) இன் கூட்டுத்தொகைக்கு ஈடாகக் குறிக்கப்பெற்றது. இது கூட்டுகைக்கும் தொகையத்துக்கும் பாலமாக அமைந்தது போன்றது. தெரிந்த விரியுந்தொடரின் சீரரன நீட்சிக்கு, அவர் இராமானுசன் கூட்டுகையைக் கணக்கிட்டார். குறிப்பாக என்பதின் கூட்டுத்தொகை,

ஆகும். மேலுள்ளதில் formula_8 என்னும் குறியீட்டு முறை இராமானுசன் கூட்டுகையையைக் குறிப்பிடுகின்றது. இந்தச் சமன்பாடு முதன்முதல் இராமனுசன் கைக்குறிப்பேட்டில் (Notebook) காணப்பட்டது ஆனால் இராமானுசன் கூட்டுகைக்கான குறியீடு என்று தெளிவாக காட்டப்பெறவில்லை. 

இரட்டைப்படை படியங்களுக்கு (powers):

மேலும் ஒற்றைப்படை படியங்களுக்கு, பெர்னூலி (Bernoulli) எண்கள் வழி ஓர் சமன்பாடு உண்டு:

இவை இரீமன் இசீட்டா சார்பியத்துடன் (Riemann zeta function)
ஒத்திணங்கி உள்ளது.


</doc>
<doc id="115386" url="https://ta.wikipedia.org/wiki?curid=115386" title="தொடுவானம் (மின் ஆளுமைத் திட்டம்)">
தொடுவானம் (மின் ஆளுமைத் திட்டம்)

தொடுவானம் என்பது தமிழ்நாட்டில் மாவட்ட நிர்வாகத்திலுள்ள கிராமங்களிலிருந்து அரசு நலத்திட்ட உதவிகளுக்கான விண்ணப்பங்கள், ஊரின் பொதுவான குறைபாடுகள் தீர்க்கக் கோரும் வேண்டுகோள் போன்றவைகளை நேரடியாக மாவட்ட ஆட்சித்தலைவரைச் சந்தித்து அல்லது மாவட்ட அதிகாரிகளைச் சந்தித்து அளிக்கும் முறையை இணைய வழியில் கொண்டு வரும் வழியில் ஏற்படுத்தப்பட்ட மின் ஆளுமைத் திட்டங்களில் ஒன்று. இத்திட்டம் காந்தி கனவு கண்ட கிராம இராஜ்யம் உருவாக, கிராமப்புற மக்களின் வாழ்க்கைத் தரம் மேம்பட கிராமப்பகுதி மக்களுக்கு உதவும் நோக்கத்துடன்,இத்திட்டத்தை இந்திய ஆட்சிப் பணி அதிகாரியான உ. சகாயம் மதுரை மாவட்டத்தில் ஆட்சியராக இருந்த போது செயல்படுத்திய ஒரு திட்டமாகும். 

அமெரிக்காவில் வசித்து வரும் ஆல்பர்ட் பெர்னாண்டோ மற்றும் இந்திய ஆட்சிப்பணி அதிகாரியான உ. சகாயம் ஆகியோர் கிராமப்பகுதி மக்களுக்காக எளிமையான முறையில் நலவுதவிகளுக்கான விண்ணப்பம், மக்களின் குறைகளைத் தீர்க்கக் கோரும் புகார்கள் போன்றவற்றை மாவட்ட அலுவலகங்களுக்குச் செல்லாமல் உள்ளூர் ஊராட்சி அலுவலகத்திலேயே கொடுத்து அந்த விண்ணப்பம் மற்றும் குறைகளுக்கு தீர்வு கிடைக்க மேற்கொண்ட முயற்சியே இத்திட்டம் அமைய வழிவகுத்தது. 

கிராமப் பகுதியிலிருக்கும் ஒருவர் மாவட்ட அலுவலகங்களில் அளிக்கும் விண்ணப்பம் அல்லது புகார் போன்றவற்றிற்கு அவருடைய கிராமத்திலிருந்து மாவட்ட அலுவலகத்திற்கு பணம் செலவழித்து வர வேணியிருக்கிறது. இதனால் அவருக்கு தேவையற்ற பொருட்செலவு ஆகிறது. இது போல் கிராமத்தில் தினக்கூலிக்குச் செல்லும் அவர் ஒரு நாள் வேலைவாய்ப்பையும், அதற்கான கூலியையும் இழக்க வேண்டியிருக்கிறது. கிராமத்திலிருந்து வரும் அவருக்கு மாவட்ட அலுவலகம் அமைந்திருக்கும் நகரத்தில் உணவுக்கான செலவும் செய்ய வேண்டியிருக்கிறது. இவற்றையெல்லாம் மின்னாளுமைத் திட்டத்தின் கீழ் கொண்டு வந்தால் அவர்களுக்கு எவ்வித செலவும் இல்லாமல் அவர்களுடைய விண்ணப்பம் அல்லது புகாரினை மாவட்ட அலுவலகத்திற்கு எளிமையாக எந்தச் செலவுமின்றி சேர்ப்பிக்க முடியும். இந்நோக்கத்திற்கு தொடுவானம் திட்டம் உதவிகரமாக இருக்கும் என்று இத்திட்டம் உருவாக்கம் மற்றும் செயல்படுத்துவது குறித்து இந்திய ஆட்சிப்பணி அதிகாரி சகாயம் கருத்து தெரிவித்துள்ளார்.

இந்தத் திட்டத்திற்காக உ. சகாயம் தனியாக ஒரு வலைத்தளத்தை உருவாக்கியுள்ளார். தொடுவானம் எனப் பெயரிடப்பட்டுள்ள இந்த வலைத்தளத்தில் கிராமப் பொதுப் பிரச்சனைகள், நலத்திட்ட விண்ணப்பங்கள் போன்றவற்றை உடனுக்குடன் பதிவு செய்துவிட முடியும். இந்தப் புகார் அல்லது விண்ணப்பத்தைப் பரிசீலிக்க தொடுவானம் அலுவலருக்கான இணைப்பு, தமிழ் தட்டச்சுப் பயிற்சி, மாவட்ட ஆட்சித் தலைவருடன் காணொளியில் கலந்துரையாடுவதற்கான வசதிகள் செய்யப்பட்டுள்ளன. இந்தத் தளத்தில் பெறப்படும் புகார் அல்லது விண்ணப்பத்திற்கு பதிவு செய்யப்பட்டவுடன் ஒரு எண் அளிக்கப்படும். இந்த எண்ணைக் கொண்டு அதன் மேல் எடுக்கப்பட்ட நடவடிக்கைகள் குறித்த விபரங்களைத் தெரிந்து கொள்ள வழி வகை செய்யப்பட்டுள்ளது. 

தொடுவானம் இணையதளத்தின் வழியாகக் கிராமப்பகுதி மக்கள் எப்படி பயன்படுத்துவது என்பதற்காக, ஒவ்வொரு கிராமத்திலும் உள்ள ஊராட்சி அலுவலக எழுத்தருடன் ஏதாவதொரு சமூக அமைப்பு அல்லது தொண்டு நிறுவனத்தின் உறுப்பினர், தன்னார்வலர்கள் என்று ஐந்து நபர்கள் இப்பயிற்சிக்காகத் தேர்வு செய்யப்படுகின்றனர். இவர்களுக்குத் தொடுவானம் இணையதளத்தில் எளிமையாகத் தமிழில் தட்டச்சு செய்வதற்கும், எப்படி புகார் அளிப்பது அல்லது விண்ணப்பம் அளிப்பது என்பது குறித்தும் பயிற்சி அளிக்கப்படுகிறது.

இந்தத் தொடுவானம் இணையதளத்தில் பெறப்பட்ட புகார் அல்லது விண்ணப்பத்திற்கு எடுக்கப்பட்ட நடவடிக்கைகள் குறித்த விவரங்களை அலுவலர்கள் எப்படி பதிவு செய்வது என்பது போன்ற பயிற்சிகள் அலுவலர்களுக்கும் அளிக்கப்படுகிறது. தமிழ் உலகம் அறக்கட்டளை உறுப்பினர்கள் உதவியுடன் இந்தப் பயிற்சி வகுப்புகள் நடத்தப்படுகின்றன.

இத்திட்டத்திற்கு கணினியும், இணைய வசதியும் அவசியத் தேவைகளாக உள்ளன. தமிழ்நாட்டில் ஒவ்வொரு கிராம ஊராட்சிக்கும் தனித்தனியாக கணினி வசதி செய்யப்பட்டுள்ளது. எனவே கணினி எதுவும் புதிதாக வாங்க வேண்டிய செலவுகள் எதுவும் இல்லை. மதுரை மாவட்டத்தில் சில கிராம ஊராட்சிகளில் உள்ள கணினிகளுக்கு முன்பே இணைய இணைப்பு வசதி செய்யப்பட்டுள்ளது. இணைய வசதி இல்லாத சில கிராம ஊராட்சிகளுக்கு மட்டும் இணைய வசதி செய்யப்பட வேண்டும்.





உ. சகாயம் நாமக்கல் மாவட்ட ஆட்சித்தலைவராக இருந்த போது இதுபோன்று இணைய வழியில் விண்ணப்பம்/புகார் அளிக்கும் திட்டம் ஒன்றைக் கடந்த ஜனவரி 2010 ல் நாமக்கல் மாவட்டத்தில் தொடங்கினார். இந்தத் திட்டம் நாமக்கல் மாவட்டத்தில் நடைமுறைப்படுத்தப்பட்டு அங்குள்ள கிராமப்பகுதிகளிலிலிருந்து இரண்டு மாதங்களுக்குள்ளாக 1817 விண்ணப்பம் மற்றும் புகார்கள் வரப்பெற்று அதில் 1514 விண்ணப்பம் மற்றும் புகார்கள் மீது நடவடிக்கை எடுக்கப்பட்டு அரசு நலத்திட்ட உதவிகள் அளிக்கப்பட்டதுடன் பல குறைகளும் சரி செய்யப்பட்டன என்பதும் இங்கு குறிப்பிடத்தக்கது. ஆனால் இவர் பதவி மாற்றம் செய்யப்பட்ட பின்பு இந்தத் திட்டம் அம்மாவட்டத்தில் முடங்கிப் போனது என்பதும் இங்கு கவனிக்கத் தகுந்தது.

இந்தத் திட்டம் கடந்த ஆகஸ்ட் 20, 2011-ம் தேதி மாலை 4 மணிக்கு மதுரை மாநகராட்சி ஆணையர் அவர்களால் குத்து விளக்கேற்றி இனிதே துவக்கப்பட்டது.

இந்தத் திட்டம் கடந்த ஆண்டு மாவட்ட ஆட்சியர் உ. சகாயம் பணிமாற்றம் செய்த மறுநாள் முடக்கம் செய்யப்பட்டது.



</doc>
<doc id="115388" url="https://ta.wikipedia.org/wiki?curid=115388" title="சாம்பசிவம்-ஞானாமிர்தம் (புதினம்)">
சாம்பசிவம்-ஞானாமிர்தம் (புதினம்)

சாம்பசிவம்-ஞானாமிர்தம் அல்லது நன்னெறிக் களஞ்சியம் என்பது 1927 ஆம் ஆண்டில் மலேசியா, கோலாலம்பூரில் வெளியிடப்பட்ட ஒரு தமிழ் புதின நூல் ஆகும். யாழ்ப்பாணத்தில் இருந்து பிரித்தானிய மலேயா, மற்றும் சிங்கப்பூர் புலம்பெயர்ந்தவர்களில் வாழ்க்கையை அடிப்படையாகக் கொண்டு அ. நாகலிங்கம் இதனை எழுதியிருந்தார். ஈழத்தில் இருந்து புலம்பெயர்ந்தவர்களின் முதல் இலக்கியப்படைப்புகளில் ஒன்றாக இது கருதப்படுகிறது.

ஈழத்தில் இருந்து வெளியான புதின நூல்களில் முதன் முறையாக சித்திரங்கள் வரையப்பட்டு வெளிவந்த புதினம் இதுவே. 344 பக்க நூலில் மொத்தம் 11 பக்கங்களில் கதைக்கேற்பச் சித்திரங்கள் வரையப்பட்டிருந்தன.

ஆசிரியர் அருணாசலம் நாகலிங்கம் (1901 - 1979) யாழ்ப்பாணத்தில் இருந்து மலாயாவுக்குப் புலம் பெயர்ந்தவர். இந்நூலின் விற்பனையில் இருந்து பெறப்பட்ட பணத்தை தனது பிறந்த ஊரான காரைநகரில் தண்ணீர்த் தாங்கி ஒன்றை நிறுவுவதற்காகப் பயன்படுத்தப் போவதாக ஆசிரியர் நூலில் குறிப்பிட்டுள்ளார். நெகிரி செம்பிலான் மாநில சுல்தான் சேர் முகம்மது ஷா இதற்கு நிதியுதவியும் வழங்கியுள்ளார்.





</doc>
<doc id="115395" url="https://ta.wikipedia.org/wiki?curid=115395" title="சிட்ருலின்">
சிட்ருலின்

சிட்ருலின் (Citrulline) ஒரு ஆல்ஃபா- அமினோ அமிலமாகும். இதனுடைய நல்லியல் வாய்பாடு: H2NC(O)NH(CH2)3CH(NH2)CO2H. சிட்ருலின், பாலூட்டிகள் அமோனியா கழிவுநீக்கத்திற்குப் பயன்படுத்தும் யூரியா சுழற்சி தடவழியில் உள்ள ஒரு முக்கிய இடைநிலை வேதிப் பொருளாகும். ஆர்னிதின் மற்றும் கார்பமோயில் பாஸ்பேட்டிலிருந்து சிட்ருலின் உருவாக்கப்படுகிறது. இவ்வினையானது, யூரியா சுழற்சியில் உள்ள மைய வினைகளுள் ஒன்றாகும். மேலும், நைட்ரிக் ஆக்சைடு உருவாக்கும் நொதி (Nitric oxide synthase) ஆர்ஜினின் அமினோ அமிலத்திலிருந்து நைட்ரிக் ஆக்சைடு உருவாக்கும்போது, சிட்ருலின் துணைவிளைபொருளாக உருவாகிறது. நேரடியாக சிட்ருலின் டி.என்.ஏ மூலக்கூறிலிருந்து குறிமுறையீடு செய்யப்படாவிடினும், புரதப்பெயர்ப்பிற்கு பின்னான மாற்றங்களினால் பல புரதங்களும் சிட்ருலினாக்கப்படுகின்றன. புரதங்களில் சிட்ருலின் படிவுகள், பெப்டைடுஆர்ஜினின் இமைன்நீக்கி நொதிகளால் (peptidylarginine deiminases) உருவாக்கப்படுகின்றது. முடக்குவாத நோயாளிகளின் இரத்தத்தில் உள்ள சுழலான சிட்ருலினாக்கப்பட்ட புரதக்கூறு/புரதத்திற்கு எதிரான எதிர்ப்பான்கள் (பிறபொருளெதிரிகள்) நோயை கண்டறியப் பயன்படுகின்றன 


</doc>
<doc id="115398" url="https://ta.wikipedia.org/wiki?curid=115398" title="ஒப்பிலக்கியம்">
ஒப்பிலக்கியம்

ஒப்பிலக்கியம் ("Comparative literature") என்பது இரண்டு அல்லது அதற்கு மேற்பட்ட மொழிகளைச் சேர்ந்த படைப்புகளையும் படைப்பாளிகளையும், படைப்புப் போக்குகளையும் ஒப்பிட்டு ஆராயும் இலக்கியத்துறை. பன்மொழி படைப்புகள் மட்டுமல்லாது, ஒரே மொழியில் வெவ்வேறு துறைகள், இனக்குழுக்களின் இலக்கியத்தை ஒப்பிட்டு ஆய்வதும் ஒப்பிலக்கியமே. 



</doc>
<doc id="115399" url="https://ta.wikipedia.org/wiki?curid=115399" title="ஜோசப் லூயி லாக்ராஞ்சி">
ஜோசப் லூயி லாக்ராஞ்சி

ஜோசப் லூயி லாக்ராஞ்சி ("Joseph Louis Lagrange", சனவரி 25, 1736 - ஏப்ரல் 10, 1813) பிரச்சியா, பிரான்ஸ், முதலிய நாடுகளில் வாழ்ந்து இருபது வயதுக்குள்ளேயே கணிதத்தில் சாதனை படைத்த அறிவியலாளர். செல்வம் பொருந்திய தாய் தந்தையருக்கு 11-வது குழந்தையாகப் பிறந்து தான் ஒருவனே குழந்தைப் பருவத்தைத் தாண்டி ஆளாகியிருந்தும், செலவாளியான தந்தையின் செல்வம் ஒன்றும் தனக்கு மிஞ்சவில்லை என்பதை ஒரு நற்பேறாகவே கருதிய மேதை; ஏனென்றால்,பிற்காலத்தில் அவர் 'நான் பெரிய சொத்துக்கு வாரிசாகியிருந்தால் ஒருவேளை கணித உலகிற்குள் நுழையாமல் இருந்திருக்கக்கூடும்' என்றார். The Mecanique analytique (பகுநிலையியக்கவியல்) என்ற அவருடைய வானளாவிய படைப்பு அவரது 19-வது வயதிலேயே மனதில் கரு தோன்றி 58-வது வயதில் பிரசுரிக்கப்பட்டு இன்றும் நிலையியக்கவியலுக்கு இன்றியமையாத ஓர் அடிப்படை நூலாகக் கருதப் படுகிறது. மற்றும், இயற்கணித சமன்பாடுகள், வான நிலையியக்கவியல், எண் கோட்பாடு, மாறுபாடுகளின் நுண்கணிதம் நிகழ்தகவு, முதலிய துறைகளிலும் முதல்தரமான பங்களித்தவர்.

இத்தாலிய பெற்றோருக்கு ட்யூரின் என்ற ஊரில் பிறந்தார். 17-வது வயதில் கல்லூரியில் படித்துக் கொண்டிருந்தபோது லாக்ராஞ்சியின் நாட்டமெல்லாம் பண்பாடு, இலக்கியம் இவைகளிலேயே இருந்தது. தற்செயலாக ஒரு சமயம் ஹாலியினுடைய ஒரு கட்டுரையில் கிரேக்கர்களுடைய வடிவியல் முறைகளைக் காட்டிலும் நியூடனுடைய நுண்கணிதமுறைகள் தாம் சாலச் சிறந்தவை என்று படித்தார். அந்த உந்துதலில் ஓரிரண்டாண்டுகளிலேயே பகுவியலில் அவர்காலத்தில் தெரிந்தவைகளை யெல்லாம் தானே கற்றுக் கொண்டு, பிற்காலத்தில் 1788 இல் வெளியாகப்போகிற தன் பகுநிலையியக்க வியலுக்கு விதைவிதைத்து முளையும் கண்டுகொண்டார். இந்த நூல் நிலையியக்கவியலுக்கு செய்த தொண்டும் மாற்றமும், நியூடனின் ஈர்ப்புவிதி வானவியலுக்கு செய்த புரட்சியை ஒத்தது.டியூரின்னில் இருக்கும்போது டியூரின் விஞ்ஞானக்கழகத்தின் முதல் சஞ்சிகை வெளிவந்தது. லாக்ராஞ்சிக்கு அப்போது வயது 23. அப்போதே அச்சஞ்சிகையின் கட்டுரைகளையெல்லாம் சரிபார்த்து பிரசுரிக்கும் ஆசிரியர் பொறுப்பையெல்லாம் அவர் சுமந்ததோடு மட்டுமல்லாமல் அவருடைய சொந்தப் படைப்பாக 'பெருமமும் சிறுமமும்' (Maxima & Minima) என்ற கட்டுரையையும் அச்சஞ்சிகைக்களித்தார்.அவ்வாராய்ச்சிக் குறிப்புகளில் அவர் தான் உண்டு பண்ணப் போகும் 'மாறுபாடுகளின் நுண்கணிதம்' (Variational Calculus) எப்படியெல்லாம் நிலையியக்கவியலை பிற்காலத்தில் மாற்றப்போகிறது என்பதை கோடிட்டு காண்பித்தார். இன்னும் நிகழ்தகவுக் கோட்பாட்டிற்கு நியூட்டனின் வகையீட்டு நுண்கணிதத்தைப் பயன்படுத்தினார். இது போதாதென்று ஒலியின் கணிதக் கோட்பாட்டில் ஒரு சிறப்பான திருப்பத்தை ஏற்படுத்தினார்.ஒரேநேர்கோட்டிலுள்ள காற்றுத்துகள்கள் துகளுக்குத்துகள் தாவும் அதிர்வினால் எப்படி செயலாற்றும் என்பதை அலசுவதன்மூலம், நீர்ம (fluid) இயக்கவியலின் ஒரு பகுதியாகவே அதுவரை ஆராய்ச்சி செய்யப்பட்டு வந்த ஒலி இயலை மாற்றி, நெகிழ்திறமுள்ள துகள்களின் கூட்ட இயக்கவியலின் ஆதிக்கத்தில் ஒலி இயல் வரும்படிச் செய்தார். இதைத்தவிர, கணித இயலாளர்களினூடே பல ஆண்டுகளாக பரவலாக நடந்துகொண்டிருந்த ஒரு வாதப்பிரதிவாதத்திற்கு முடிவு கட்டும் முயற்சியில் வெற்றி பெற்றார். இப்பிரச்சினை அலைவதிர்வுக்குட்பட்ட
ஒரு நூற்கயிறு அல்லது கம்பியைப்பற்றியது.இதன் சரியான கணித முறைப்படுத்தல் என்ன என்பது பிரச்சினை.23-வது வயதுக்குள் இத்தனையையும் சாதித்த லாக்ராஞ்சியை, அறிவியல் உலகும் அறிவியலாளர்களைப் போற்றி வளர்த்த அரசுகளும், அக்காலத்தில் (இக்காலத்திலும் தான்) உயர்மட்டத்தில் வைக்கப்பட்ட ஆய்லர், பெர்னொவிலி முதலிய கணிதமேதைகளுக்கு சமமாகக் கருதினதில் வியப்பொன்றுமில்லை.

சந்திரனின் வட்டவிளிம்பிற்கருகிலுள்ள பகுதிகள் மறைந்து தோன்றுவது போன்ற அலையாடு தோற்றம் வானவியலில் ஒரு தலையாய பிரச்சினையாக இருந்தது. இம்மணுலகிலிருந்து பார்க்கும்போது எப்பொழுதும் திங்கள் ஏறக்குறைய ஒரே முகத்தைக் காண்பிப்பதேன்? நியூடனின் ஈர்ப்பு விதிகளிலிருந்து இதை உய்த்துணரத் தக்கதா? இப்பிரச்சினையின் வேர் 'மூன்று கோளங்களின் பிரச்சினை' என்று அன்றிலிருந்து இன்றுவரை ஆராயப்பட்டுக்கொண்டிருக்கும் பிரச்சினையே. திங்களின் அலையாடுதல் பிரச்சினையை விடுவித்ததற்காக லாக்ராஞ்சிக்கு 1764 இல் பிரெஞ்சு விஞ்ஞான அகடெமியினுடைய உயர்மட்ட பரிசு (Grand Prize) கிடைத்தது. இதைத் தொடர்ந்து அவ்வகடெமி மற்றுமொரு பிரச்சினையை விடுவிக்கச்சொல்லி அதற்கும் லாக்ராஞ்சிக்கே பரிசு கொடுத்தது. 1772, 1774, 1778 களில் இதே மாதிரி இன்னும் மூன்று பரிசுகளைத்தட்டிக்கொண்டார்.

முப்பதாவது வயதில் லாக்ராஞ்சி பெர்லினுக்கு அழைக்கப்பட்டு, அகேடெமியின் இயற்பியல்-கணிதவியல் பிரிவிற்கு இயக்குனராக நியமிக்கப்பட்டார். இவ்விதம் அழைத்தவர் அக்காலத்தில் 'ஐரோப்பாவிலேயே பெரிய அரசன் நானே' என்று தன்னை பறைசாற்றிக்கொண்ட ஃபிரெடெரிக். இருபது ஆண்டுகள் லாக்ராஞ்சியிடமிருந்து ஆய்வுக்கட்டுரைகள் ஒன்றன்பின் ஒன்றாகத் தொடர்ந்து வந்துகொண்டே இருந்தன. அகெடெமியில் அவருக்கு வேறு பாடம் நடத்தவோ பேசவோ எந்தக் கட்டுப்பாடும் இல்லை. அரசன் ஃபிரெடெரிக்கும் லாக்ராஞ்சியின் மேதையினால் மட்டுமல்லாது அவரது அன்பும் ஆதரவும் சார்ந்த பண்பினாலும் மிக்க மகிழ்ச்சி அடைந்தார்.

1. E.T. Bell. Men of Mathematics. Pelican Books. 1937
2. Heinrich Tietze. Famous Problems of Mathematics. Graylock Press. 1965


</doc>
<doc id="115401" url="https://ta.wikipedia.org/wiki?curid=115401" title="3ஐ இன்போடெக் லிமிடெட்">
3ஐ இன்போடெக் லிமிடெட்

3ஐ இன்போடெக் லிமிடெட்() இந்தியாவைத் தளமாகக் கொண்டு இயங்கும் ஒரு உலகளாவிய தகவல் தொழில்நுட்ப நிறுவனம். இது முதல் 3 இந்திய மென்பொருள் பண்டத் தயாரிப்பு நிறுவனங்களுள் ஒன்றாக உள்ளது. இந்நிறுவனம் ஐடி சேவைகள் மற்றும் காப்பீடு, வங்கிகள், முதலீட்டு சந்தைகள், பரஸ்பர நிதிகள், சொத்து மேலாண்மை, உற்பத்தி மற்றும் சில்லறை உள்ளிட்ட துறைகளில் பல்வேறு வணிக செயலாக்க அயலாக்க மென்பொருட்களை வழங்குகிறது.


</doc>
<doc id="115402" url="https://ta.wikipedia.org/wiki?curid=115402" title="ஸ்ரீ ரேணுகா சுகர்">
ஸ்ரீ ரேணுகா சுகர்

ஸ்ரீ ரேணுகா சுகர் () மகாராஷ்டிராவில் உள்ள மும்பை நகரைத் தளமாகக் கொண்ட இந்தியாவின் மிக பெரிய சர்க்கரை மற்றும் எத்தனால் தயாரிப்பு நிறுவனம். இந்நிறுவனம் இந்தியாவின் எத்தனால் எரிபொருள் சந்தையில் 21% பங்கை கொண்டிருக்கிறது. இந்தியாவின் சர்வதேச சர்க்கரை வர்த்தகத்தில் 20% பங்கை இந்நிறுவனம் கொண்டுள்ளது.


</doc>
<doc id="115403" url="https://ta.wikipedia.org/wiki?curid=115403" title="ரேமாண்ட் குழுமம்">
ரேமாண்ட் குழுமம்

ரேமாண்ட் குழுமம் () இந்தியாவின் மிக பெரிய வர்த்தக துணி மற்றும் ஃபேஷன் சில்லறை விற்பனையாளர்களிள் ஒன்று உள்ளது. இந்நிறுவனத்திற்கு 200 நகரங்களில் இந்தியா மற்றும் வெளிநாடு முழுவதும் 550 க்கும் மேற்பட்ட சில்லறை விற்பனை கடைகள் உள்ளன. ரேமன்ட் குழுமத்தின் தலைவர் மற்றும் நிர்வாக இயக்குநராக கௌதம் சிங்கானியா இருக்கிறார்.

ரேமாண்ட், ரேமண்ட் பிரீமியம் அப்ரரல், பார்க் அவென்யூ, பார்க் அவென்யூ வுமன் ColorPlus கலர் பிளஸ் & பார்க்ஸ் போன்ற ஆடை பிராண்டுகள் இந்த குழுவில் உள்ளன. 200 க்கும் மேற்பட்ட நகரங்களில் இந்தியாவிலும், வெளிநாடுகளிலும் 700 சில்லறை விற்பனையாளர்கள் வலைப்பின்னலுடன் பிணைக்கப்பட்டுள்ள 'தி ரேமண்ட் ஷாப்' (டிஆர்எஸ்) மூலம் அனைத்து பிராண்டுகளும் சில்லறை விற்பனை செய்யப்படுகின்றன.

இந்தியாவின் மிகவும் நம்பகமான பிராண்டுகளில் 23 வது இடத்தை ரேண்ட்மண்ட் பெற்றுள்ளதாக பிராண்ட் டிரஸ்ட் ரிபோர்டு 2014 தெரிவித்துள்ளது.


</doc>
<doc id="115417" url="https://ta.wikipedia.org/wiki?curid=115417" title="கேஇசி இண்டர்நேஷனல்">
கேஇசி இண்டர்நேஷனல்

கே. இ. சி இண்டர்நேஷனல் லிமிடெட்() இந்தியாவின் இரண்டாவது மிக பெரிய மின் விநியோக, மின் கோபுரங்கள் உருவாக்கும் நிறுவனம். இது மும்பையை தலைமையிடமாகக் கொண்ட பொதுப் பங்கு நிறுவனமாகும். இந்நிறுவனம் தொலை தொடர்பு உள்கட்டமைப்பு சேவைகள், கோபுரச் சோதனை, செயற்கைக்கோள் மற்றும் ஜிபிஆர்எஸ் ஆய்வுகள் போன்ற சேவைகளை வழங்குகிறது. இந்நிறுவனம் அல்ஜீரியா, ஆப்கானிஸ்தான், எகிப்து, எத்தியோப்பியா, கானா, கஜகஸ்தான், கென்யா, இந்தியா, மாலி, மொசாம்பிக், நமீபியா, நைஜீரியா, சவுதி அரேபியா, தென் ஆப்பிரிக்கா, தஜிகிஸ்தான், மற்றும் ஐக்கிய அரபு எமிரேட்ஸ் ஆகிய நாடுகளில் செயல்படுகிறது.


</doc>
<doc id="115418" url="https://ta.wikipedia.org/wiki?curid=115418" title="டக் ரைட்">
டக் ரைட்

டக் ரைட் ("Doug Wright", பிறப்பு: ஆகத்து 21 1914, இறப்பு: நவம்பர் 13 1998), இங்கிலாந்து அணியின் துடுப்பாட்டக்காரர். இவர் 34 தேர்வுத் துடுப்பாட்டப் போட்டிகளிலும் , 497 முதல்தர துடுப்பாட்டப் போட்டிகளிலும் கலந்து கொண்டுள்ளார். இவர் 1938 - 1951 ஆண்டுகளில்இங்கிலாந்து தேசிய அணி உறுப்பினராக தேர்வுத் துடுப்பாட்டப் போட்டிகளில் பங்குகொண்டார்.


</doc>
<doc id="115423" url="https://ta.wikipedia.org/wiki?curid=115423" title="வேல்ஸ்பன் இந்தியா லிமிடெட்">
வேல்ஸ்பன் இந்தியா லிமிடெட்

வேல்ஸ்பன் (|) இந்தியாவில் மும்பையைத் தலைமையிடமாகக் கொண்ட பொதுப் பங்கு நிறுவனமாகும். உலகின் 2 வது மிக பெரிய டெர்ரி துண்டு தயாரிப்பு நிறுவனமாக வேல்ஸ்பன் உள்ளது


</doc>
<doc id="115432" url="https://ta.wikipedia.org/wiki?curid=115432" title="பாப் வையட்">
பாப் வையட்

பாப் வையட் ("Bob Wyatt", பிறப்பு: மே 2 1901, இறப்பு: ஏப்ரல் 20 1995), இங்கிலாந்து அணியின் துடுப்பாட்டக்காரர். இவர் 40 தேர்வுத் துடுப்பாட்டப் போட்டியிலும் , 739 முதல்தர துடுப்பாட்டப் போட்டிகளிலும் கலந்து கொண்டுள்ளார். இவர் 1927 - 1937 ஆண்டுகளில்இங்கிலாந்து தேசிய அணி உறுப்பினராக தேர்வுத் துடுப்பாட்டப் போட்டிகளில் பங்குகொண்டார்.


</doc>
<doc id="115433" url="https://ta.wikipedia.org/wiki?curid=115433" title="டாட்டா மோட்டார்ஸ்">
டாட்டா மோட்டார்ஸ்

டாட்டா மோட்டார்ஸ் லிமிடெட் (, , , ) இந்தியாவில் மும்பையைத் தலைமையிடமாகக் கொண்ட பன்னாட்டு வாகன நிறுவனம். இந்நிறுவனம் டாட்டா குழுமத்தின் ஒரு பகுதியாக உள்ளது.

டாட்டா மோட்டார்ஸ் 2010-11 ல் இந்திய ரூபாய் 9,274 கோடி வருவாய் ஈட்டியதன் மூலம், இந்தியாவின் மிக பெரிய கார் நிறுவனமானது. டாட்டா மோட்டார்ஸ் சிறிய, நடுத்தர கார் மற்றும் பயன்பாட்டு வாகனம் பிரிவுகளில் தயாரிப்புகளை கொண்டுள்ளது. இந்நிறுவனம் உலகின் நான்காவது பெரிய டிரக் உற்பத்தியாளராகவும், மேலும் உலகின் இரண்டாவது மிகப்பெரிய பேருந்து உற்பத்தியாளயாளராகவும் உள்ளது. 50,000 தொழிலாளர்கள் இதில் பணியாற்றுகின்றனர். டாட்டா மோட்டார்ஸ் 1954 முதல் இந்தியாவில் 4 மில்லியனுக்கும் அதிகமான வாகனங்களை உற்பத்தி மற்றும் விற்பனை செய்துள்ளது.

டாட்டா மோட்டார்ஸ் மும்பை பங்குச் சந்தை மற்றும் தேசிய பங்குச் சந்தையில் பட்டியலிடப்பட்டுள்ளது. அத்துடன் நியூயார்க் பங்கு சந்தையிலும் பட்டியலிடப்பட்டுள்ளது. 2005 ல் டாட்டா மோட்டார்ஸ் இந்திய ருபாய் 320 பில்லியன் மேல் ஆண்டு வருவாய் ஈட்டியது. இந்தியாவின் முதல் 10 நிறுவனங்களுள் ஒன்றாக உள்ளது. 2010 இல் எகனாமிக் டைம்ஸ் மற்றும் வர்த்தக நிதியம் நடத்திய ஒரு வருடாந்திர கணக்கெடுப்பில் 'இந்தியாவின் மிகவும் மதிப்புமிக்க பிராண்ட்' என்ற பட்டத்தை டாட்டா மோட்டார்ஸ் பெற்றது.

டாட்டா மோட்டார்சின் தானுந்து உற்பத்தி மற்றும் உருவாக்கம் ஜாம்ஷெட்பூர், பந்த் நகர், லக்னோ, அகமதாபாத், சனந்த், தர்வாத் மற்றும் புனே போன்ற இந்திய நகரங்களிலு, அர்ஜென்டீனா, தென் ஆப்பிரிக்கா மற்றும் தாய்லாந்து போன்ற இடங்களிலும் நடைபெறுகிறது.

டாட்டா மோட்டார்ஸ், டாட்டா குழுமத்தின் ஒரு பகுதியாகும்; டாட்டா குழுமம் டாட்டா சன்ஸ் நிறிவனம் மூலம் டாட்டா மோட்டார்சின் பங்கு மேலாண்மை செய்கிறது.



</doc>
<doc id="115434" url="https://ta.wikipedia.org/wiki?curid=115434" title="தென்காசிப் பாண்டியர்கள்">
தென்காசிப் பாண்டியர்கள்

சடையவர்மன் பராக்கிரம பாண்டியன் முதல் அவனின் அடுத்த வந்த பாண்டியர் அனைவரும் தென்காசிப் பாண்டியர்கள் எனப்படுவர். பதினைந்தாம் நூற்றாண்டில் தமிழகத்தில் ஏற்பட்ட முகலாயர் மற்றும் நாயக்கர் படையெடுப்புகளால் பாண்டியர் தங்கள் பாரம்பரியத் தலைநகரான மதுரையை இழந்து தென்காசி, திருநெல்வேலி போன்ற தென்தமிழக நகரங்களில் சிற்றரசர்களாக வாழத் தலைப்பட்டனர். பாண்டியர்களின் கடைசித் தலைநகரம் தென்காசி ஆகும். சடையவர்மன் பராக்கிரம பாண்டியன் முதல் அவனின் அடுத்த தலைமுறையில் வந்த அனைத்து பாண்டியரும் தென்காசியையே தலைநகராகக் கொண்டு தென்காசி பெரியகோயிலில் உள்ள சிவந்தபாதவூருடைய ஆதீன மடத்தில் முடி சூட்டிக்கொண்டனர். அதே காலத்தில் சில பாண்டியர் நெல்லையையும் தலைநகரமாகக் கொண்டு ஆண்டு வந்தனர். கயத்தார், வள்ளியூர், உக்கிரன் கோட்டை போன்ற நகரங்களும் இவர்களின் முக்கிய நகரங்களாகும். தென்காசி பெரியகோயில், பிரம்மதேசம், சேரன்மாதேவி, அம்பாசமுத்திரம், களக்காடு, புதுக்கோட்டை ஆகிய ஊர்களில் இவர்களைப் பற்றிய கல்வெட்டுகள் மற்றும் செப்பேடுகளும் காணப்படுகின்றன. தென்காசிப் பாண்டியர்களில் கொல்லங்கொண்டான் என்பவனே பாண்டியர் வரலாற்றில் அறியப்படும் கடைசி பாண்டிய மன்னனாவான்.




விஜயநகரப் பேரரசும் நாயக்கர்களும் 14ஆம் நூற்றாண்டிற்குப் பிறகு மதுரையை ஆண்டிருந்தாலும், அவ்வப்போது சில பாண்டியர்கள் இவர்களை எதிர்த்தும் வந்தனர். சில நேரங்களில் மதுரையையும் ஆண்டுள்ளனர். அவர்களுள் முக்கியமானவர்கள் சடையவர்மன் விக்கிரம பாண்டியனும் (கி.பி. 1401 - 1422) அவனின் மகனான அரிகேசரி பராக்கிரம பாண்டியனும் ஆவர். இவர்கள் மதுரையை சுற்றி 32 கோட்டைகளைக் கட்டினர். பின் விசுவநாத நாயக்கர் மதுரை மண்டலேசுவரனாக ஆன பின்னர் மீண்டும் பாண்டியர் தனியாட்சி கோருவர் எனப்பயந்து மதுரையை 72 பாளையங்களாகப் பிரித்தான். அதில் பாண்டியர்களுக்கு மிக நெருக்கமானவர்களின் 16 பாளையங்களும் அடங்கும். அவர்களுக்குப் பதவிகள் பல தந்து பாண்டியர்களிடம் அண்டவிடாமல் அவர்களைத் தனியர்களாக்கினான். அதனால் பாண்டியர் மதுரையை நிரந்தரமாக இழக்க வேண்டியதாயிற்று.
செண்பகப்பொழில் என்றால் செண்பக மரம் நிறைந்த மழைக்காடுகள் என்று பொருள்படும். பதினைந்தாம் நூற்றாண்டில் செண்பகப்பொழிலைச் சுற்றியுள்ள பகுதிகளை ஆட்சி செய்த பராக்கிரம பாண்டிய மன்னனின் கனவில் சிவபெருமான் தோன்றினார். பாண்டியர்களின் முன்னோர்கள் வழிபட்ட லிங்கம் செண்பக வனத்தில் உள்ளதாகவும், கோட்டையிலிருந்து ஊர்ந்து செல்லும் எறும்புகளைத் தொடர்ந்து சென்றால் அங்கு ஒரு லிங்கத்தைக் காணலாம் என்றும் அதற்குக் கோயில் கட்டுமாறும் கூறினார். அதன் காரணம் "தெற்கில் உள்ள சிவபக்தர்கள் வடக்கில் உள்ள காசிக்கு பாதயாத்திரை செல்லும்போது காசியை வந்தடையும் முன்னரே இறந்துவிடுகின்றனர். அதனால் அவர்கள் என் அருள் பெற தெற்கில் அதற்கு நிகரானதோர் நகரத்தைக் கட்டு" என்று ஆணையிட்டதே ஆகும். அதனை ஏற்று பராக்கிரமபாண்டிய மன்னனால் தன் முன்னோர் வழிபட்ட லிங்கத்துக்கு கட்டப்பட்டதுதான் தென்காசி கோபுரம். இந்தக் கோயிலின் பெயராலேயே இந்த ஊரும் தென்காசி என்று அழைக்கப்பெற்றது.

பாண்டிய குலோதயம் என்பது தென்காசி பாண்டியர் காலத்தின் மண்டலக் கவி ஒருவரால் எழுதப்பட்ட பாண்டியர் வரலாற்று நூலாகும். அதில் உள்ள தகவல்கள்,

தென்காசியை ஆண்ட பாண்டிய மன்னர்கள் குறுநிலத்தவராய் இருந்த போதிலும் அவர்கள் பெயரிலேயே நாணயங்கள் வெளியிட்டப்பட்டன. இரண்டாம் சடையவர்மன் குலசேகர பாண்டியன் மகனான ஆகவராமன் என்னும் பாண்டிய மன்னனின் பெயர் பொறித்த நாணயங்களை இதற்கு ஆதாரமாகக் கொள்ளலாம்.



"மூலம்":தமிழ்வு

இறைவன் சந்நிதியின் வாயிலருகில் உள்ள திருஓலக்க மண்டபத்தில் தமிழ்நாட்டில் உள்ள சிற்ப அதிசயங்கள் சிலவற்றைக் காணலாம். இம்மண்டபத்தில் பின்வரும் 16 வியத்தகு சிலைகள் உள்ளன.

தற்போதும் பெரிய கோயிலில் அடைக்கப்பட்ட சுரங்கப்பாதை நுழைவாயில் காணப்படுகிறது. இதில் நான்கு சுரங்கப்பாதைகள் இருப்பதாகக் கூறப்படுகிறது.


இவை தவிர்த்துப் பாண்டிய குலோதயம் என்னும் வரலாற்று நூலை மண்டலக்கவி ஒருவரும் தென்காசி பாண்டியர்களின் காலத்தில் இயக்கியுள்ளனர்.



</doc>
<doc id="115435" url="https://ta.wikipedia.org/wiki?curid=115435" title="தப்ரபேன் தீவு">
தப்ரபேன் தீவு

தப்ரபேன் தீவு ("Taprobane Island") இலங்கையில் வெலிகமை பட்டினத்துக்கு அருகில் உள்ள சிறியதொரு பாறைத் தீவாகும். முற்காலத்தில் இது "கல் தூவ (கல் தீவு)" என்றழைக்கப்பட்டது. இது தனியாருக்குச் சொந்தமானது. பண்டைக் காலத்தில் இலங்கையைக் குறிப்பதற்குப் பயன்படுத்தப்பட்ட கிரேக்கச் சொல்லே இத்தீவுக்குப் பெயரிடப் பயன்பட்டிருக்கிறது. இத்தீவு இரண்டரை ஏக்கர் பரப்பளவையே கொண்டுள்ளது.

இத்தீவு முன்னர் பிரான்சு நாட்டிலிருந்து நாடு கடத்தப்பட்டிருந்த அந்நாட்டு இளவரசர் டி மௌனே என்பவருக்குச் சொந்தமாக இருந்தது. அவர் வெலிகமை பட்டினம் மீதும் அதன் அழகிய கடற்கரை மீதும் மிகுந்த அவாவுற்றதால், இத்தீவில் ஒரு இல்லத்தைக் கட்டி அதிலேயே வாழ்ந்து வந்தார். அவருக்குப் பின்னர், இத்தீவு அமெரிக்க எழுத்தாளரான பவுல் பௌல்சு என்பவருக்கு உரித்தாயிற்று.

டச்சு எழுத்தாளரான பீட்டர் டென் கூப்பன் 1984 இல் தம் நாட்டில் கலக நிலை ஏற்பட்டிருந்த போது ஒரு மாதமளவில் தங்கியிருந்தார். பின்னர் அவுசுதிரேலியப் பாடலாசிரியரும் பாடகருமான கைலீ மினோகு இத்தீவில் தங்கியிருந்த போது, இத்தீவின் அழகினாற் கவரப்பட்டு, "தப்ரபேன் (அசாதாரண நாள்)" என்ற பாடலை இயற்றினார்.

இத்தீவு பல்வேறு விளம்பரங்களுக்கும் ஹொலிவூட் படங்களுக்கும் களமாக இருந்துள்ளது.




</doc>
<doc id="115436" url="https://ta.wikipedia.org/wiki?curid=115436" title="டெட்டி வைன்யார்ட்">
டெட்டி வைன்யார்ட்

டெட்டி வைன்யார்ட் ("Teddy Wynyard", பிறப்பு: ஏப்ரல் 1 1861, இறப்பு: அக்டோபர் 30 1936), இங்கிலாந்து அணியின் துடுப்பாட்டக்காரர். இவர் மூன்று தேர்வுத் துடுப்பாட்டப் போட்டிகளிலும், 154 முதல்தர துடுப்பாட்டப் போட்டிகளிலும் கலந்து கொண்டுள்ளார். இவர் 1896 - 1906 ஆண்டுகளில்இங்கிலாந்து தேசிய அணி உறுப்பினராக தேர்வுத் துடுப்பாட்டப் போட்டிகளில் பங்குகொண்டார்.


</doc>
<doc id="115437" url="https://ta.wikipedia.org/wiki?curid=115437" title="நார்மன் யார்ட்லி">
நார்மன் யார்ட்லி

நார்மன் யார்ட்லி ("Norman Yardley", பிறப்பு: மார்ச்சு 19 1915, இறப்பு: அக்டோபர் 3 1989), இங்கிலாந்து அணியின் துடுப்பாட்டக்காரர். இவர் 20 தேர்வுத் துடுப்பாட்டப் போட்டிகளிலும் , 446 முதல்தர துடுப்பாட்டப் போட்டிகளிலும் கலந்து கொண்டுள்ளார். இவர் 1938 - 1950 ஆண்டுகளில்இங்கிலாந்து தேசிய அணி உறுப்பினராக தேர்வுத் துடுப்பாட்டப் போட்டிகளில் பங்குகொண்டார்.


</doc>
<doc id="115439" url="https://ta.wikipedia.org/wiki?curid=115439" title="டிக் யங்">
டிக் யங்

டிக் யங் ("Dick Young ", பிறப்பு: செப்டம்பர் 16 1885, இறப்பு: சூலை 1 1968), இங்கிலாந்து அணியின் துடுப்பாட்டக்காரர். இவர் இரண்டு தேர்வுத் துடுப்பாட்டப் போட்டிகளிலும் , 139 முதல்தர துடுப்பாட்டப் போட்டிகளிலும் கலந்து கொண்டுள்ளார். இவர் 1907 - 1908 ஆண்டுகளில்இங்கிலாந்து தேசிய அணி உறுப்பினராக தேர்வுத் துடுப்பாட்டப் போட்டிகளில் பங்குகொண்டார்.


</doc>
<doc id="115441" url="https://ta.wikipedia.org/wiki?curid=115441" title="ஜாக் யங்">
ஜாக் யங்

ஜாக் யங் ("Jack Young ", பிறப்பு: அக்டோபர் 14 1912, இறப்பு: பெப்ரவரி 5 1993), இங்கிலாந்து அணியின் துடுப்பாட்டக்காரர். இவர் எட்டு தேர்வுத் துடுப்பாட்டப் போட்டிகளிலும் , 341 முதல்தர துடுப்பாட்டப் போட்டிகளிலும் கலந்து கொண்டுள்ளார். இவர் 1946 - 1949 ஆண்டுகளில்இங்கிலாந்து தேசிய அணி உறுப்பினராக தேர்வுத் துடுப்பாட்டப் போட்டிகளில் பங்குகொண்டார்.


</doc>
<doc id="115443" url="https://ta.wikipedia.org/wiki?curid=115443" title="செய்லர் யங்">
செய்லர் யங்

செய்லர் யங் ("Sailor Young", பிறப்பு: பிப்ரவரி 5 1876, இறப்பு: திசம்பர் 12 1964), இங்கிலாந்து அணியின் துடுப்பாட்டக்காரர். இவர் இரண்டு தேர்வுத் துடுப்பாட்டப் போட்டிகளிலும் , 171 முதல்தர துடுப்பாட்டப் போட்டிகளிலும் கலந்து கொண்டுள்ளார். இவர் 1899 ல் இங்கிலாந்து தேசிய அணி உறுப்பினராக தேர்வுத் துடுப்பாட்டப் போட்டிகளில் பங்குகொண்டார்.


</doc>
<doc id="115444" url="https://ta.wikipedia.org/wiki?curid=115444" title="காலின் வெல்ஸ்">
காலின் வெல்ஸ்

காலின் வெல்ஸ் ("Colin Wells ", பிறப்பு: மார்ச்சு 3 1960), இங்கிலாந்து அணியின் துடுப்பாட்டக்காரர் ஆவார். இவர் எந்தவொரு தேர்வுத் துடுப்பாட்டப் போட்டியிலும் கலந்து கொள்ளவில்லை. இருப்பினும் இரண்டு ஒருநாள் பன்னாட்டுத் துடுப்பாட்டப் போட்டிகளில் கலந்து கொண்டுள்ளார். 1985 ல், இங்கிலாந்து ஒருநாள் பன்னாட்டுத் துடுப்பாட்ட அணி உறுப்பினராக ஒருநாள் பன்னாட்டுத் துடுப்பாட்டப் போட்டிகளில் பங்குகொண்டார்.


</doc>
<doc id="115446" url="https://ta.wikipedia.org/wiki?curid=115446" title="வின்ஸ் வெல்ஸ்">
வின்ஸ் வெல்ஸ்

வின்ஸ் வெல்ஸ் ("Vince Wells", பிறப்பு: ஆகத்து 6 1965), இங்கிலாந்து அணியின் துடுப்பாட்டக்காரர். இவர் எந்தவொரு தேர்வுத் துடுப்பாட்டப் போட்டியிலும் கலந்து கொள்ளவில்லை. இருப்பினும் ஒன்பது ஒருநாள் பன்னாட்டுத் துடுப்பாட்டப் போட்டிகளில் கலந்து கொண்டுள்ளார். 1999 ல், இங்கிலாந்து ஒருநாள் பன்னாட்டுத் துடுப்பாட்ட அணி உறுப்பினராக ஒருநாள் பன்னாட்டுத் துடுப்பாட்டப் போட்டிகளில் பங்குகொண்டார்.


</doc>
<doc id="115449" url="https://ta.wikipedia.org/wiki?curid=115449" title="அலெக்ஸ் வார்ப்">
அலெக்ஸ் வார்ப்

அலெக்ஸ் வார்ப் ("Alex Wharf", பிறப்பு: சூன் 4 1975) என்பவர் இங்கிலாந்து அணியின் துடுப்பாட்டக்காரர் ஆவார். இவர் எந்தவொரு தேர்வுத் துடுப்பாட்டப் போட்டியிலும் கலந்து கொள்ளவில்லை. இருப்பினும் 13 ஒருநாள் பன்னாட்டுத் துடுப்பாட்டப் போட்டிகளிலும் 121 முதல்தர துடுப்பாட்டப் போட்டிகளிலும், 155 ஏ-தர துடுப்பாட்டப் போட்டிகளிலும், 33 இருபதுக்கு -20 போட்டிகளிலும் கலந்து கொண்டுள்ளார். 2004 - 2005 ஆண்டுகளில், இங்கிலாந்து ஒருநாள் பன்னாட்டுத் துடுப்பாட்ட அணி உறுப்பினராக ஒருநாள் பன்னாட்டுத் துடுப்பாட்டப் போட்டிகளில் பங்குகொண்டார்.


</doc>
<doc id="115450" url="https://ta.wikipedia.org/wiki?curid=115450" title="சிங்காநல்லூர் குளம்">
சிங்காநல்லூர் குளம்

சிங்காநல்லூர் குளம் என்றழைக்கப்படும் சிங்காநல்லூர் ஏரி தமிழகத்தின் கோவை நகரில் உள்ள பெரிய ஏரிகளுள் ஒன்று. சுமார் 288 ஏக்கர் பரப்பளவில் சோழர் ஆட்சிக்காலத்தில் அமைக்கப் பட்ட இந்த குளம் கோவையின் சிங்காநல்லூர் பகுதியில் அமைந்துள்ளது. இங்கு நீர்க்காக்கை, நாமக்கோழி போன்ற பறவைகள் காணப்படுகின்றன. அக்டோபர் மாதத்தில் கூழைக்கடாப் பறவைகளும் வருகின்றன. 110-க்கும் அதிகமான பறவையினங்கள் இங்கு காணப்பட்டதாகப் பதிவு செய்யப்பட்டுள்ளது. இங்கு 2017 ஆண்டுவரை 10 ஆண்டுகளுக்கும் மேலாக நடைபெற்ற ஆய்வில் இந்த குளம் அமைந்துள்ளப் பகுதியில் தாவரங்கள், பறவைகள் உள்ளிட்ட 720 வகையான பல்லுயிர்கள் நிறைந்திருப்பது தெரிய வந்துள்ளது. குறிப்பாக 396 வகை தாவரங்கள், 160 வகையான பறவைகள், 62 வகையான பட்டாம்பூச்சிகள், 22 வகையான பாலூட்டிகள் என பல்வேறு உயிரினங்கள் இந்த குளத்தை நம்பி உயிர் வாழ்வதாக ஆவணப்படுத்தப்பட்டுள்ளது. மிக முக்கியமாக 200 வகையான மூலிகைச் செடிகள், வெளிநாட்டுப் பறவையினங்கள் ஆகியவற்றுக்கு சிங்காநல்லூர் குளம் அடைக்கலம் கொடுக்கும் இடமாக உள்ளது. பல்லுயிர் பெருக்கத்தின் முன்மாதிரியாக திகழும் சிங்காநல்லூர் குளம் தமிழகத்தின் முதல் நகர்ப்புற பல்லுயிர் பாதுகாப்பு மண்டலமாக அறிவிக்கப்பட்டுள்ளது.

நொய்யல் ஆறு இதன் நீராதாரமாக விளங்குகிறது. கோவை-திருச்சி தேசிய நெடுஞ்சாலை குளத்தை ஒட்டிச் செல்கிறது. மேலும் போத்தனூர்-இருகூர் இருப்புப் பாதை குளத்தின் நடுவில் செல்கிறது. இக்குளத்தில் ஆகாயத்தாமரைகள் அதிகம் காணப்படுகின்றன. மழைநீர் நிறைந்திருக்கும் நாட்களில் மீன் பிடித்தலும் நடைபெறும்.

2005-ஆம் ஆண்டளவில் இங்கு படகு இல்லம் ஒன்றும் செயல்பட்டு வந்தது.


</doc>
<doc id="115455" url="https://ta.wikipedia.org/wiki?curid=115455" title="கிரிஸ் வோகஸ்">
கிரிஸ் வோகஸ்

கிரிஸ் வோகஸ் ("Chris Woakes", பிறப்பு: மார்ச்சு 2 1989), இங்கிலாந்து அணியின் துடுப்பாட்டக்காரர் ஆவார். இவர் எந்தவொரு தேர்வுத் துடுப்பாட்டப் போட்டியிலும் கலந்து கொள்ளவில்லை. இருப்பினும் மூன்று ஒருநாள் பன்னாட்டுத் துடுப்பாட்டப் போட்டிகளி லும் 54 முதல்தர துடுப்பாட்டப் போட்டிகளிலும், 47 ஏ-தர துடுப்பாட்டப் போட்டிகளிலும், இரண்டு இருபதுக்கு -20 போட்டிகளிலும் கலந்து கொண்டுள்ளார். 2011 ல், இங்கிலாந்து ஒருநாள் பன்னாட்டுத் துடுப்பாட்ட அணி உறுப்பினராக ஒருநாள் பன்னாட்டுத் துடுப்பாட்டப் போட்டிகளில் பங்குகொண்டார்.


</doc>
<doc id="115456" url="https://ta.wikipedia.org/wiki?curid=115456" title="தமிழர் பருவ காலங்கள்">
தமிழர் பருவ காலங்கள்

தமிழர் பருவ காலங்கள் என்பது, பண்டைக்காலம் முதல் தமிழ்நாட்டில் வழக்கில் இருந்த பருவகாலப் பிரிவுகளைக் குறிக்கும். தமிழர்கள் ஓர் ஆண்டை கார்காலம், குளிர்காலம், ​முன்பனிக்காலம், பின்பனிக்காலம், இளவேனில்காலம், முதுவேனில்காலம் என ஆறு பருவங்களாக பிரித்தனர். 


பண்டைத் தமிழ் மக்கள் மாறிமாறி வரும் பருவ காலங்களைக் காலத்தின் மாற்றங்களாக மட்டும் கருதாமல் மக்கள் வாழ்வியலுடனும், அவர்கள் வாழும் நிலத்துடனும் பிணைத்துப் பார்த்தார்கள். தமிழர் நிலப் பிரிவுகளான முல்லை, குறிஞ்சி, மருதம், நெய்தல், பாலை போன்றவற்றுக்கு உரித்தான பருவகாலங்களைப் பற்றித் தொல்காப்பியம் பேசுகிறது. இதன்படி, முல்லை நிலத்துக்குக் கார் காலமும்; குறிஞ்சி நிலத்துக்குக் கூதிர் காலமும், முன்பனிக் காலமும்; மருதத்துக்கும், நெய்தலுக்கும் எல்லாப் பருவகாலங்களும், பாலை நிலத்துக்கு இளவேனில், முதுவேனில், முன்பனி ஆகிய காலங்களும் உரியவை.


</doc>
<doc id="115457" url="https://ta.wikipedia.org/wiki?curid=115457" title="வாலாங்குளம்">
வாலாங்குளம்

வாலாங்குளம் தமிழகத்தின் கோவை நகரில் உள்ள பெரிய ஏரிகளுள் ஒன்று. இது உக்கடத்தில் இருந்து ராமநாதபுரம் பகுதி வரை பரந்துள்ளது. இதன் நீராதாரம் நொய்யல் ஆறு ஆகும். ஏறக்குறைய 160 ஏக்கர் பரப்பளவு கொண்டது. கோவை பாலக்காடு இருப்புப்பாதை இக்குளத்தின் ஊடாகச் செல்கிறது. இதன் ஒரு புறம் பாலக்காடு புறவழிச்சாலையும் மறுபுறம் திருச்சி சாலையும் செல்கின்றன.

ஆகாயத்தாமரைகள் நிறைந்திருக்கும் இக்குளத்தில் கொக்குகள், நாமக்கோழிகள் போன்றவற்றைப் பார்க்கு முடியும்.


</doc>
<doc id="115490" url="https://ta.wikipedia.org/wiki?curid=115490" title="4 வெஸ்டா">
4 வெஸ்டா

வெஸ்டா ("Vesta"), அல்லது பொதுவாக 4 வெஸ்டா ("4 Vesta"), என்பது ஒரு சிறுகோள். இதன சராசரி விட்டம் கிட்டத்தட்ட 530 கிமீ.. அனைத்து சிறுகோள் பட்டையினதும் 9 விழுக்காடு திணிவை இந்த சிறுகோள் கொண்டுள்ளது. செரசு என்ற குறுங்கோளை அடுத்து இப்பட்டையில் காணப்படும் மிகப்பெரும் சிறுகோளும் இதுவாகும்.

வெஸ்டா சிறுகோள் செருமனியின் வானியலாளர் ஐன்றிக் வெல்லெம் ஓல்பர்ஸ் என்பவர் 1807 ஆம் ஆண்டு மார்ச் 29 ஆம் நாள் கண்டுபிடித்தார்.

நாசாவின் டோன் என்ற விண்ணுளவி நான்கு ஆண்டுகள் பல மில்லியன் மைல்கள் பயணம் செய்து வெஸ்டாவின் சுற்றுவட்டத்தை 2011 சூலை 17 ஆம் நாள் அடைந்து அதனைச் சுற்றிவர ஆரம்பித்தது. வெஸ்டாவை அது 530 கிமீ உயரத்தில் சுற்றி வந்தது. இது மேலும் ஒன்பது மாதங்கள் வெஸ்டாவை ஆய்வு செய்த பிறகு செரசு என்ற குறுங்கோளை நோக்கிப் பயணித்து அதனை 2015 ஆம் ஆண்டில் சென்றடையும்.



</doc>
<doc id="115492" url="https://ta.wikipedia.org/wiki?curid=115492" title="பத்மசாலியர்">
பத்மசாலியர்

பத்மசாலியர் தமிழக அரசு வெளியிட்டுள்ள பிற்படுத்தப்பட்டோர் பட்டியலில் இடம் பெற்றுள்ள சாதிகளில் ஒன்று.

சாலியர், பட்டு சாலியர், பட்டாரியர், செளராஷ்டிரர்கள் வரிசையில் இடம் பெறும் இவர்கள் அச்சாதியினரைப்போலவே நெசவுத் தொழில் செய்பவர்கள். தெலுங்கினைத் தாய்மொழியாய்க் கொண்ட இவர்கள் கிருஷ்ண தேவராயர் காலத்தில் ஆந்திரப் பிரதேசத்திலிருந்து தமிழகத்தில் நுழைந்து தமிழகம் முழுக்க பரவியுள்ளனர். ஆந்திராவில் இவர்களை பத்மபிராமின் என்றும் அழைப்பார்கள். மேலும் திருப்பதி வெங்கடாஜலபதி ஸ்வாமியின் மனைவியான பத்மாவதி அம்மாள் இவர்கள் இனத்தவர் தான் என்று திருப்பதி தேவஸ்தானமும் ஒப்புக்கொண்டுள்ளது. புராண இதிகாசப்படி விஷ்ணுவின் வம்சாவளி வந்தவர்கள் இவர்கள். 108 ரிஷிகளின் மூலம் வம்ச விருத்தி ஆனவர்கள். 108 கோத்திரங்கள் இவர்களிடம் உண்டு. தங்கமங்கை என்றழைக்கப்படுகிற பி.டி உஷா இந்த இனத்தைச் சேர்ந்தவர் தான்.


</doc>
<doc id="115494" url="https://ta.wikipedia.org/wiki?curid=115494" title="ஜார்ஜ் வுட்">
ஜார்ஜ் வுட்

ஜார்ஜ் வுட் ("George Wood", பிறப்பு: ஆகஸ்ட் 22 1893, இறப்பு: மார்ச்சு 18 1971), இங்கிலாந்து அணியின் துடுப்பாட்டக்காரர். இவர் மூன்று தேர்வுத் துடுப்பாட்டப் போட்டியிலும் , 101 முதல்தர துடுப்பாட்டப் போட்டிகளிலும் கலந்து கொண்டுள்ளார். இவர் 1924 ல், இங்கிலாந்து தேசிய அணி உறுப்பினராக தேர்வுத் துடுப்பாட்டப் போட்டிகளில் பங்குகொண்டார்.


</doc>
<doc id="115495" url="https://ta.wikipedia.org/wiki?curid=115495" title="ஹென்றி வுட்">
ஹென்றி வுட்

ஹென்றி வுட் ("Henry Wood ", பிறப்பு: திசம்பர் 14 1853, இறப்பு: ஏப்ரல் 30 1919), இங்கிலாந்து அணியின் துடுப்பாட்டக்காரர். இவர் நான்கு தேர்வுத் துடுப்பாட்டப் போட்டியிலும் , 316 முதல்தர துடுப்பாட்டப் போட்டிகளிலும் கலந்து கொண்டுள்ளார். இவர் 1888 - 1892 ஆண்டுகளில்,இங்கிலாந்து தேசிய அணி உறுப்பினராக தேர்வுத் துடுப்பாட்டப் போட்டிகளில் பங்குகொண்டார்.


</doc>
<doc id="115496" url="https://ta.wikipedia.org/wiki?curid=115496" title="ரெஜினால்ட் வுட்">
ரெஜினால்ட் வுட்

ரெஜினால்ட் வுட் ("Reginald Wood", பிறப்பு: மார்ச்சு 7 1860, இறப்பு: சனவரி 6 1915), இங்கிலாந்து அணியின் துடுப்பாட்டக்காரர். இவர் ஒரு தேர்வுத் துடுப்பாட்டப் போட்டியிலும், 12 முதல்தர துடுப்பாட்டப் போட்டிகளிலும் கலந்து கொண்டுள்ளார். இவர் 1887 ல், இங்கிலாந்து தேசிய அணி உறுப்பினராக தேர்வுத் துடுப்பாட்டப் போட்டிகளில் பங்குகொண்டார்.


</doc>
<doc id="115498" url="https://ta.wikipedia.org/wiki?curid=115498" title="சந்தர்காந்தா கவுல்">
சந்தர்காந்தா கவுல்

சந்தர்காந்தா கவுல் ("Chanderkanta Kaul", பிறப்பு: சனவரி 21 1971), இந்தியா பெண்கள் தேர்வுத் துடுப்பாட்ட அணியின் அங்கத்தினர். இவர் ஐந்து தேர்வுத் துடுப்பாட்டப் போட்டிகளிலும், 31 ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார். 1995 - 1999 ஆண்டுகளில் இந்தியா பெண்கள் தேசிய அணி உறுப்பினராக தேர்வுத் துடுப்பாட்டப் போட்டியிலும், 1993 - 1999 ஆண்டுகளில், ஒருநாள் பன்னாட்டுத் துடுப்பாட்டப் போட்டிகளிலும் பங்குகொண்டார்.


</doc>
<doc id="115499" url="https://ta.wikipedia.org/wiki?curid=115499" title="செம்மி வுட்ஸ்">
செம்மி வுட்ஸ்

செம்மி வுட்ஸ் ("Sammy woods ", பிறப்பு: ஏப்ரல் 13 1867, இறப்பு: ஏப்ரல் 30 1931), இங்கிலாந்து அணியின் துடுப்பாட்டக்காரர். இவர் ஆறு தேர்வுத் துடுப்பாட்டப் போட்டியிலும் , 401 முதல்தர துடுப்பாட்டப் போட்டிகளிலும் கலந்து கொண்டுள்ளார். இவர் 1888 - 1896 ஆண்டுகளில்இங்கிலாந்து தேசிய அணி உறுப்பினராக தேர்வுத் துடுப்பாட்டப் போட்டிகளில் பங்குகொண்டார்.


</doc>
<doc id="115500" url="https://ta.wikipedia.org/wiki?curid=115500" title="ஹேம்லதா கலா">
ஹேம்லதா கலா

ஹேம்லதா கலா ("Hemlata Kala ", பிறப்பு: ஆகஸ்ட் 15 1975), இந்தியா பெண்கள் தேர்வுத் துடுப்பாட்ட அணியின் அங்கத்தினர். இவர் ஏழு தேர்வுத் துடுப்பாட்டப் போட்டிகளிலும், 78 ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார். 1999 - 2006 ஆண்டுகளில் இந்தியா பெண்கள் தேசிய அணி உறுப்பினராக தேர்வுத் துடுப்பாட்டப் போட்டியிலும், 1999 - 2008 ஆண்டுகளில், ஒருநாள் பன்னாட்டுத் துடுப்பாட்டப் போட்டிகளிலும் பங்குகொண்டார்.


</doc>
<doc id="115502" url="https://ta.wikipedia.org/wiki?curid=115502" title="எச். டீ. எக்கர்மன்">
எச். டீ. எக்கர்மன்

எச். டீ. எக்கர்மன் ("H. D. Ackerman", பிறப்பு: பிப்ரவரி 14 1973, தென்னாப்பிரிக்க அணியின் துடுப்பாட்டக்காரர். இவர் நான்கு தேர்வுத் துடுப்பாட்டப் போட்டிகளிலும் , 220 முதல்தர துடுப்பாட்டப் போட்டிகளிலும், 226 ஏ-தர துடுப்பாட்டப் போட்டிகளிலும் கலந்து கொண்டுள்ளார். இவர் 1998 ஆண்டில், தென்னாப்பிரிக்க தேசிய அணி உறுப்பினராக தேர்வுத் துடுப்பாட்டப் போட்டிகளில் பங்குகொண்டார்.


</doc>
<doc id="115504" url="https://ta.wikipedia.org/wiki?curid=115504" title="வெங்கடேசர் கல்பனா">
வெங்கடேசர் கல்பனா

வெங்கடேகர் கல்பனா ("Venkatacher Kalpana ", பிறப்பு: சூலை 18 1961), இந்தியா பெண்கள் தேர்வுத் துடுப்பாட்ட அணியின் அங்கத்தினர். இவர் மூன்று தேர்வுத் துடுப்பாட்டப் போட்டிகளிலும், எட்டு ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார். 1986 - 1991 ஆண்டுகளில் இந்தியா பெண்கள் தேசிய அணி உறுப்பினராக தேர்வுத் துடுப்பாட்டப் போட்டியிலும், 1986 - 1993 ஆண்டுகளில், ஒருநாள் பன்னாட்டுத் துடுப்பாட்டப் போட்டிகளிலும் பங்குகொண்டார்.


</doc>
<doc id="115505" url="https://ta.wikipedia.org/wiki?curid=115505" title="பௌசியா கலீலி">
பௌசியா கலீலி

பௌசியா கலீலி ("Fowzieh Khalili", பிறப்பு: அக்டோபர் 10 1958), இந்தியா பெண்கள் தேர்வுத் துடுப்பாட்ட அணியின் அங்கத்தினர். இவர் எட்டு தேர்வுத் துடுப்பாட்டப் போட்டிகளிலும், 13 ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார். 1976 - 1977 ஆண்டுகளில் இந்தியா பெண்கள் தேசிய அணி உறுப்பினராக தேர்வுத் துடுப்பாட்டப் போட்டியிலும், 1976 - 1982 ஆண்டுகளில், ஒருநாள் பன்னாட்டுத் துடுப்பாட்டப் போட்டிகளிலும் பங்குகொண்டார்.


</doc>
<doc id="115506" url="https://ta.wikipedia.org/wiki?curid=115506" title="சுபாங்கி குல்கர்னி">
சுபாங்கி குல்கர்னி

சுபாங்கி குல்கர்னி ("Shubhangi Kulkarni", பிறப்பு: சூலை 19 1959), இந்தியா பெண்கள் தேர்வுத் துடுப்பாட்ட அணியின் அங்கத்தினர். இவர் 19 தேர்வுத் துடுப்பாட்டப் போட்டியிலும், 27 ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார். 1976 - 1991 ஆண்டுகளில் இந்தியா பெண்கள் தேசிய அணி உறுப்பினராக தேர்வுத் துடுப்பாட்டப் போட்டியிலும், 1977 - 1986 ஆண்டுகளில், ஒருநாள் பன்னாட்டுத் துடுப்பாட்டப் போட்டிகளிலும் பங்குகொண்டார்.


</doc>
<doc id="115507" url="https://ta.wikipedia.org/wiki?curid=115507" title="அருந்ததி கிர்கிரே">
அருந்ததி கிர்கிரே

அருந்ததி கிர்கிரே ("Arundhati Kirkire", பிறப்பு: ஆகத்து 20 1981), இந்தியா பெண்கள் தேர்வுத் துடுப்பாட்ட அணியின் அங்கத்தினர். இவர் ஒரு தேர்வுத் துடுப்பாட்டப் போட்டியிலும், 30 ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார். 2002 ல் இந்தியா பெண்கள் தேசிய அணி உறுப்பினராக தேர்வுத் துடுப்பாட்டப் போட்டியிலும், 2000 - 2005 ஆண்டுகளில், ஒருநாள் பன்னாட்டுத் துடுப்பாட்டப் போட்டிகளிலும் பங்குகொண்டார்.


</doc>
<doc id="115514" url="https://ta.wikipedia.org/wiki?curid=115514" title="மமதா மாபன்">
மமதா மாபன்

மமதா மாபன் ("Mamatha Maben ", பிறப்பு: நவம்பர் 19 1970), இந்தியா பெண்கள் தேர்வுத் துடுப்பாட்ட அணியின் அங்கத்தினர். இவர் நான்கு தேர்வுத் துடுப்பாட்டப் போட்டியிலும், 40 ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார். 2002 - 2003 ஆண்டுகளில் இந்தியா பெண்கள் தேசிய அணி உறுப்பினராக தேர்வுத் துடுப்பாட்டப் போட்டியிலும், 1993 - 2004 ஆண்டுகளில், ஒருநாள் பன்னாட்டுத் துடுப்பாட்டப் போட்டிகளிலும் பங்குகொண்டார்.


</doc>
<doc id="115515" url="https://ta.wikipedia.org/wiki?curid=115515" title="ரீமா மல்ஹோத்ரா">
ரீமா மல்ஹோத்ரா

ரீமா மல்ஹோத்ரா ("Reema Malhotra", பிறப்பு: அக்டோபர் 17 1980), இந்தியா பெண்கள் தேர்வுத் துடுப்பாட்ட அணியின் அங்கத்தினர். இவர் ஒரு தேர்வுத் துடுப்பாட்டப் போட்டியிலும், 30 ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார். 2006 ல் இந்தியா பெண்கள் தேசிய அணி உறுப்பினராக தேர்வுத் துடுப்பாட்டப் போட்டியிலும், 2003 - 2009 ஆண்டுகளில், ஒருநாள் பன்னாட்டுத் துடுப்பாட்டப் போட்டிகளிலும் பங்குகொண்டார்.


</doc>
<doc id="115516" url="https://ta.wikipedia.org/wiki?curid=115516" title="தமிழச்சி (எழுத்தாளர்)">
தமிழச்சி (எழுத்தாளர்)

தமிழச்சி என்கின்ற புனைப்பெயரில் இணையத்தில் எழுதிவரும் இவரின் இயற்பெயர் "யூமா". இவரது வம்சாவழியினர் தமிழகத்தை சேர்ந்தவர்கள். தந்தை தாய் வழி பாண்டிச்சேரியை சேர்ந்தவர். தந்தை பிரான்ஸ் நாட்டில் இராணுவத்தில் உயர்அதிகாரியாக பணிபுரிந்தவர். தொழிற்கல்வி பயின்ற தமிழச்சி சுயதொழிலில் உள்ளார். பிரான்சில், ஒரு பெண்கள் அமைப்பின் (UNION REGIONALE DES CIDFF) செயற்பாட்டாளராகவும், ஐரோப்பாவில் பெரியார் விழிப்புணர்வு இயக்க உருவாக்கத்தில் பங்களித்தவராகவும் பதிவு செய்யப்பட்டுள்ளார்.



அண்மையில் சுவாதி கொலை, ஜெயலலிதாவின் உடல்நலக் குறைவு, 2016ஆகிய நிகழ்வுகளில் கருத்துகள் கூறி ஊடகங்களில் பெரிதும் விவாதிக்கப்பட்டவர்.



</doc>
<doc id="115518" url="https://ta.wikipedia.org/wiki?curid=115518" title="தீபா மராதே">
தீபா மராதே

தீபா மராதே ("Deepa Marathe", பிறப்பு: நவம்பர் 25 1972), இந்தியா பெண்கள் தேர்வுத் துடுப்பாட்ட அணியின் அங்கத்தினர். இவர் ஐந்து தேர்வுத் துடுப்பாட்டப் போட்டிகளிலும், 59 ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார். 1999 - 2003 ஆண்டுகளில் இந்தியா பெண்கள் தேசிய அணி உறுப்பினராக தேர்வுத் துடுப்பாட்டப் போட்டிகளிலும், 1997 - 2005 ஆண்டுகளில், ஒருநாள் பன்னாட்டுத் துடுப்பாட்டப் போட்டிகளிலும் பங்குகொண்டார்.


</doc>
<doc id="115525" url="https://ta.wikipedia.org/wiki?curid=115525" title="ஒற்றைத்தாடை அட்டை">
ஒற்றைத்தாடை அட்டை

ஒற்றைத்தாடை அட்டை அல்லது ரி.ரெக்ஸ் அட்டை (Tyrannobdella rex) குருதி உறிஞ்சும் அட்டை இனத்தைச் சேர்ந்த மற்றைய அட்டை இனங்களைப் போலல்லாது ஒற்றைத்தாடையுடன் காணப்படும் அட்டை இனமாகும். மனிதன் உட்பட பாலூட்டி விலங்குகளின் சீதமென்சவ்வுப் பகுதிகளில் குருதியை உறிஞ்சும், குறிப்பாக மூக்குக்குள் சென்று வசிக்கும் இயல்பு கொண்டது. இவ்வினம் எட்டுப் பல்லைக் கொண்டது. இது தென்னமெரிக்காவில் பேரு நாட்டின் அமேசன் பகுதியில் குளித்த சிறுமியின் மூக்கிலிருந்து 2010-இல் கண்டுபிடிக்கப்பட்டது.

வேறு அட்டை இனங்களில் இரண்டு அல்லது மூன்று தாடைகளும் அவற்றில் இரண்டு அல்லது மூன்று வரிசையில் பற்களும் அமைந்திருக்கும், ஆனால் ரி.ரெக்ஸ் அட்டையில் ஒற்றைத்தாடையைக் கொண்டுள்ளதால் ஒரே வரிசையில் பற்களைக் கொண்டுள்ளன. இவற்றில் மற்றைய அட்டை இனங்களை விடப் பெரிய பற்கள் காணப்படுகின்றன. இத்தகைய சிறப்பம்சங்களால் பட்டியலில் அடக்கப்பட்டுள்ளது.

மற்றைய அட்டை இனங்களோ குருதி உணவைப் பெற்றுக்கொண்டதும் அவ்விடத்தை விட்டு நீங்கிச் செல்கின்றன, ஆனால் இவை பாலூட்டிகளின் சீதமென்சவ்வுப் பகுதிகளில் தங்கி இருந்து உணவைப் பெறுவதோடு அங்கேயே தங்கி இருந்துவிடுகின்றன. இவை பாலூட்டிகளின் மூக்கு, வாய், தொண்டைப் பகுதிகளை விரும்புகின்றன. இவை மூக்கிற்குள் வசிக்கும் பொழுது குறிப்பிட்ட மாந்தருக்குக் கடும் தலைவலி ஏற்படும்.

இவற்றின் பெரிய பற்கள் டைரனொசோரசு (Tyrannosaurus rex) எனும் டைனசோரை நினைவுகூர்வதால் Tyranobdella எனும் புதிய பேரினம் உருவாக்கப்பட்டது. Tyrannobdella rex எனும் பெயர் பிலிப்சு என்பவரால் வைக்கப்பட்டது; Tyrannobdella: tyrannos (கிரேக்கம்.) – ‘‘கொடுங்கோல்’’ + bdella (கிரேக்கம்.) – ‘‘அட்டை’’; rex: rex (கிரேக்கம்.) – ‘‘மன்னன்’’.


</doc>
<doc id="115529" url="https://ta.wikipedia.org/wiki?curid=115529" title="அயம்">
அயம்

அயம் என்பது கொரியாவில், யோசியன் காலத்தில் (1392 – 1910), குளிர்காலத்தில் அணியப்பட்ட பாரம்பரியத் தொப்பி. குளிரில் இருந்து காத்துக் கொள்வதற்காகப் பெண்களே இதனைப் பெரிதும் அணிந்தனர். இதற்கு ஏஜியம் என இன்னொரு பெயரும் உண்டு. ஏஜியம் என்னும் சொல் கொரிய மொழியில் "நெற்றியை மூடுதல்" எனப் பொருள்படும். யோசன் காலத்தின் முற்பகுதியில், "இசெயோ" எனப்படும் கீழ்நிலைப் பணியாளர்கள் இதனை அணிந்ததாக வரலாற்றுக் குறிப்புகள் உண்டு. எனினும், அக்காலத்தில் இத்தொப்பியின் வடிவம் பிற்காலத்து வடிவத்தை ஒத்திருந்ததா என்று தெரியவில்லை. யோசன் காலப் பிற்பகுதியில், பொது மக்களிடையே பெண்கள் இதனை அணிந்தனர். சிறப்பாகக் கொரியாவின் மேற்குப் பகுதியில், "கிசாயெங்" எனப்படும் கேளிக்கைப் பெண்கள் அயம் தொப்பிகளைப் பயன்படுத்தினர். 



</doc>
<doc id="115543" url="https://ta.wikipedia.org/wiki?curid=115543" title="எண்ணம் (இதழ்)">
எண்ணம் (இதழ்)

எண்ணம் 1983, 1984 காலப்பகுதியில் பொப்ளிங்கன், ஸ்ருட்கார்ட், செருமனியிலிருந்து அரசியலை மையமாகக் கொண்டு வெளிவந்த கையெழுத்துச் சஞ்சிகை. 


</doc>
<doc id="115544" url="https://ta.wikipedia.org/wiki?curid=115544" title="பிராங்க்புர்ட் தமிழ் மன்றம்">
பிராங்க்புர்ட் தமிழ் மன்றம்

பிராங்க்புர்ட் தமிழ்மன்றம் டிசம்பர் 10, 1988 இல் செருமனி பிராங்க்புர்ட் நகரில் சிறீபதி சிவனடியாரின் தலைமையில், புலம்பெயர்ந்த செருமனிய மக்களைக் கருத்தில் கொண்டு ஆரம்பிக்கப் பட்டது. புலம்பெயர்ந்த மேற்கு செருமன் தமிழர்களின் குழந்தைகளுக்கான தமிழ்க்கல்வி, ஜெர்மன் மொழியிலான அடிப்படை அறிவு, தமிழர்களின் கலை, கலாச்சாரங்கள், உலகத் தமிழர்களுடனான தொடர்பு போன்றவையே இம் மன்றத்தின் முன்னெடுப்பாக இருந்தது. தாயகத்தில் தமது படிப்பைத் தொடர முடியாத தமிழ்மாணவர்கள் செருமனியில் தமது படிப்பைத் தொடருவதற்கான உதவிகளையும் மேற்கு ஜெர்மன் பல்கலைக்கழக தமிழ் மாணவர் சேவை அமைப்பின் மூலம் இம்மன்றம் செய்து வந்தது. 

இம்மன்றம் தமிழ்நாதம் என்ற சஞ்சிகையையும் வெளியிட்டு வந்தது. இச் சஞ்சிகை புலம் பெயர்ந்த பிராங்க்புர்ட் தமிழர்களின் எழுத்துக்களுக்கு களமாக அமைந்திருந்தது. 

தமிழ் மன்றம் பிராங்போர்ட், செருமனியில் 1988 இல் இருந்து வெளிவந்து கொண்டிருந்த ஆண்டு மலர். இம்மலரை பிராங்போர்ட் தமிழ்மன்றம் ஆண்டறிக்கை மலராக வெளியிட்டுக் கொண்டிருந்தது.



</doc>
<doc id="115545" url="https://ta.wikipedia.org/wiki?curid=115545" title="அறுவை (இதழ்)">
அறுவை (இதழ்)

அறுவை 1987 காலப்பகுதியில் நொய்ஸ்(Neuss) செருமனியிலிருந்து வெளிவந்த கையெழுத்துச் சஞ்சிகை. இது அரசியல், இலக்கியம் இரண்டையுமே களமாகக் கொண்டிருந்தது.


</doc>
<doc id="115550" url="https://ta.wikipedia.org/wiki?curid=115550" title="வயலார் ஊராட்சி">
வயலார் ஊராட்சி

வயலார்(Vayalar) இந்தியாவில் உள்ள கேரளா மாநிலத்தில் சேர்த்தலை வட்டத்தில் உள்ள ஒரு கிராமம்.

வயலார் தெற்கு கேரள நகரமான, சேர்த்தளாவில் இருந்து 5 கிமீ தொலைவில் உள்ளது. இங்கு 2 கீழ் ஆரம்ப பள்ளிகள் மற்றும் ஒரு உயர்நிலை பள்ளி உள்ளது. இதன் முக்கிய மதங்களாக இந்து சமயம், இஸ்லாம் மற்றும் கிறித்துவம் உள்ளன. நகம்குளங்கரையில் உள்ள சிவன் கோவில் புகழ்பெற்றது, இதை தவிர பல சிறிய கோயில்கள் மற்றும் மசூதிகள் மற்றும் தேவாலயங்கள் அங்கு உள்ளன. அனைத்து மத மக்களும் இணக்கமாக இங்கு வாழ்கின்றனர்.


</doc>
<doc id="115555" url="https://ta.wikipedia.org/wiki?curid=115555" title="தேசிய நீர்வழி 3 (இந்தியா)">
தேசிய நீர்வழி 3 (இந்தியா)

வெஸ்ட் கோஸ்ட் கால்வாய் அல்லது தேசிய நீர்வழி 3 இந்தியாவின் தேசிய நீர்வழிகளில் ஒன்று. இது 1993ல் ஒரு தேசிய நீர்வழியாக அறிவிக்கப்பட்டது. கேரளாவில் கொல்லத்தில் இருந்து கொட்டபுரம் வரை நீண்டு செல்கிறது. ஆழப்படுத்தும் பணி முடிந்துவிட்ட இக்கால்வாய் சுற்றுலா சாத்தியமான பகுதியாக உள்ளது. மேலும் 24 மணி நேரமும் பயன்படுத்தப்படும் தேசிய நீர்வழியாக உள்ளது.


</doc>
<doc id="115557" url="https://ta.wikipedia.org/wiki?curid=115557" title="செங்கன்னூர்">
செங்கன்னூர்

செங்கன்னூர் (Chengannur) தென் இந்தியாவில் கேரளா மாநிலத்தில் ஆலப்புழா மாவட்டத்தில் உள்ள நகராட்சியாகும். செங்கன்னூர் ஆலப்புழை மாவட்டத்தின் கிழக்கு பகுதியில் அமைந்துள்ளது. மேலும் மாநிலத் தலைநகர் திருவனந்தபுரத்தின் எம்சி (முதன்மை மைய சாலை) சாலையில் இருந்து 117 கிலோமீட்டர் (73 மைல்) வடக்கில் உள்ளது. எம்சி சாலை தற்போது கேரள மாநில நெடுஞ்சாலை 1 என்று குறிப்பிடப்படுகிறது. கொல்லம் மற்றும் கோட்டயத்தை இணைக்கும் தேசிய நெடுஞ்சாலை 220 (NH 220) செங்கன்னூர் வழியே செல்கிறது. பந்தளம், பத்தினம்திட்டா, மாவேலிக்கரா, திருவல்லா ஆகியவை அருகிலுள்ள நகரங்களாகும்.

2001 இன் இந்திய மக்கள்தொகை கணக்கெடுப்பின்படி, செங்கன்னூரில் 125391 மக்கள் இருந்தனர்



</doc>
<doc id="115558" url="https://ta.wikipedia.org/wiki?curid=115558" title="சிரியா-லெபனான் போர்த்தொடர்">
சிரியா-லெபனான் போர்த்தொடர்

சிரியா-லெபனான் போர்த்தொடர் ("Syria–Lebanon Campaign") என்பது இரண்டாம் உலகப் போரின் போது நேச நாட்டுப் படைகள் விஷி பிரான்சின் கட்டுப்பாட்டில் இருந்த சிரியா மற்றும் லெபனான் பகுதிகளைக் கைப்பற்ற மேற்கொண்ட போர் நிகழ்வுகளைக் குறிக்கிறது. ஜூன்-ஜூலை, 1941 காலகட்டத்தில் நடைபெற்ற இப்போர்த்தொடர் நடுநிலக்கடல், மத்திய கிழக்கு மற்றும் ஆப்பிரிக்க களத்தின் ஒரு பகுதியாகும். இது எக்ஸ்போர்ட்டர் நடவடிக்கை என்று குறிப்பெயரிடப்பட்டிருந்தது.

ஜூன் 1940 இல் பிரான்சு சண்டையில் தோல்வியடைந்த பிரான்சு நாசி ஜெர்மனியிடம் சரணடைந்தது. பிரெஞ்சு அரசியல்வாதிகளில் ஒரு பகுதியினர் நாசி ஜெர்மனியுடன் ஒத்துழைத்து அதன் ஆதரவுடன் விஷி அரசை உருவாக்கினர். இதனை ஏற்றுக் கொள்ளாத மற்றொரு பிரிவினர் சார்லஸ் டி கோல் தலைமையில் நாடுகடந்த விடுதலை பிரான்சு அரசை உருவாக்கினர். ஆசியா மற்றும் ஆப்பிரிக்காவிலிருந்த பிரெஞ்சு காலனிகள் அனைத்தும் இவ்விரு தரப்புகளுள் ஏதேனும் ஒன்றுக்கு ஆதரவு தெரிவித்தன. அவ்வாறு பிரெஞ்சுக் கட்டுப்பாட்டில் இருந்த சிரியா, லெபனான் ஆகிய பகுதிகள் விஷி அரசின் கட்டுப்பாட்டுக்கு வந்தன. அங்கு ஜெர்மானியர்களுக்கு படைத்தள வசதிகளை அமைத்துக் கொள்ள விஷி அரசு அனுமதி அளித்தது. மேலும் ஆங்கில-ஈராக்கியப் போரின் போது ஈராக்கில் போரிட்ட அச்சு படைப்பிரிவுகள் சிரியாவைத் தளமாகக் பயன்படுத்த முயன்றன. இக்காரணங்களால் நேச நாட்டு தளபதிகள் சிரியா மற்றும் லெபனான் மீது படையெடுத்து அவற்றை ஆக்கிரமிக்கத் திட்டமிட்டனர். ஜூன் 8, 1941 இல் இத்தாக்குதல் தொடங்கியது. நான்கு பிரிவுகளாக நேச நாட்டுப் படைகள் சிரியா மீது படையெடுத்தன. பாலஸ்தீனத்திலிருந்து டமாஸ்கஸ் மற்றும் பெய்ரூட் நோக்கி இரு படைப்பிரிவுகள் முன்னேறின. மேலும் ஈராக்கிலிருந்து வடக்கு மற்றும் மத்திய சிரியாவை இரு படைப்பிரிவுகள் தாக்கின. இவை தவிர கடல் வழியாகவும் வான் வழியாகவும் விஷி படைகளை நேச நாட்டுப் படைகள் தாக்கின.

ஒரு மாத கால சண்டைக்குப் பின்னர் விஷி படைகள் சரணடைந்தன. சிரியா மற்றும் லெபனான் டி கோலின் விடுதலை பிரெஞ்சுப் படைகளின் கட்டுப்பாட்டில் வந்தது. 1943 மற்றும் 1944 இல் முறையே லெபனான் மற்றும் சிரியா இரண்டிற்கும் விடுதலை பிரெஞ்சுப் படைகள் சுதந்திரம் வழங்கின. விடுதலை அடைந்த இரு நாடுகளும் உடனடியாக அச்சு நாடுகள் மீது போர் சாற்றின. 



</doc>
<doc id="115561" url="https://ta.wikipedia.org/wiki?curid=115561" title="மெந்தகாப் தோட்ட மாரியம்மன் ஆலயம்">
மெந்தகாப் தோட்ட மாரியம்மன் ஆலயம்

மெந்தகாப் தோட்ட ஸ்ரீ மஹா மாரியம்மன் ஆலயம் ("Kuil Sri Maha Mariamman Ladang Mentakab") மலேசியாவின் பகாங் மாநிலத்தில் உள்ள தெமர்லோ ( Temerloh ) மாவட்டத்தில் அமைந்திருக்கிறது. இந்த ஆலயம் சுமார் முக்கால் (3/4) ஏக்கர் நிலப் பரப்பளவில் மெந்தகாப் தோட்டப்புரத்தில் எழுப்பப்பட்டிருக்கின்றது. மெந்தகாப் தோட்டம் மற்றும் அதன் சுற்று வட்டாரத்தில் வசித்து வரும் இந்து மக்களின் முக்கிய வழிப்பாட்டு தலங்களில் ஒன்றான இவ்வாலயம் 85 ஆண்டு கால பழமை வாய்ந்தது. மாரியம்மனை மூல தெய்வமாகக் கொண்ட இந்த ஆலயம் மிகவும் சக்தி வாய்ந்ததாகவும் நாடி வந்தோர் வினை தீர்க்கும் ஆலயமாக அனைத்து பக்தர்களாலும் நம்பப்படுகிறது. 

1925-ஆம் ஆண்டு வாக்கில் சுமார் 100 குடும்பங்கள் இயற்கை எழில் மிக்க இந்தத் தோட்டப்புறத்தில் வசித்து வந்தனர். இந்த தோட்டத்தில் வசித்து வந்த அதிகமானோர் பால் மரம் சீவுவராகவும் தோட்டத் தொழிலாளிகளாகவும் பணி புரிந்து வந்தனர். அப்படியாக தோட்டத் தொழிலாளியாக பணி புரிந்து வந்தவர்களிள் ஒருவர் அண்ணாமலை என்பவர். ஒரு முறை அவர் தோட்டத்தில் வேலை செய்துக் கொண்டிருந்தப் போது தற்செயலாக ஒரு பெரிய நாக பாம்புப் புற்றினைக் கண்டார். அப்புற்றில் அம்மனின் திருவுருவத்தைக் கண்டு திகைப்பும் ஆச்சிரியமும் அடைந்தார். இந்த விடயம் தோட்டத்து மக்களிடையே பரவத் தொடங்கியது. அனைவரும் அந்த அபூர்வத்தைக் கண்டு வியந்தனர். அன்றிரவே அண்ணாமலையின் கனவில் அம்மன் காட்சி அளித்து தான் அந்த புற்றில் வாசம் செய்வதாக அருளி சென்றாள். மறுநாள் தான் கனவில் கண்டதையும் அம்மனின் வாக்கினையும் தோட்டத்து மக்களிடம் தெரிவித்தார். அன்று முதல் தோட்டத்து மக்கள் அணைவரும் அந்த புற்று அமைந்திருக்கும் இடத்தை தூய்மையாகவும் புனிதமாகவும் பராமரித்து வந்தனர். பக்தியோடு அங்கு செல்லும் பக்தர்கள் பால், பழங்கள், முட்டை போன்றவற்றைப் படைத்து வழிப்பட்டனர். 

அம்மன் பல முறை நாக வடிவில் வந்து பலருக்கு காட்சியும் அருளினையும் தந்து வந்தாள். பலர் தங்கள் மனக்குறைகளை அம்மனிடம் கூறி வேண்டி, அவை யாவும் சில நாட்களிலேயே முழுமையாக தீர்வுப் பெற்றதும் இந்த தோட்டது மக்களிடையே அசைக்க முடியாத நம்பிக்கையும் பக்தியும் பெருகியது. கோவில் இல்லாத ஊரில் குடி இருக்காதே என்பது முன்னோர்களின் வாக்கு. அதற்கேற்ப ஆரம்ப கால கட்டத்தில் வெறும் புற்றாக மட்டும் இருந்த இவ்விடத்தில் பலகையால் ஆன சிறு ஆலயத்தை அமைக்க இந்த தோட்டது மக்கள் முடிவெடுத்தனர். இதற்கான முயற்சிகளின் ஒன்றாக 1963-ஆம் ஆண்டு முதலாவது ஆலய நிர்வாக குழுவை அமைத்தனர். அன்றைய ஆண்டே ஆலய நிர்வாக குழுவில் முக்கிய பொருப்புகள் வகித்த எல்லன், முனியாண்டி, மற்றும் சின்னபையன் ஆகியோரின் கூட்டு முயற்சியில் பலகையால் ஆன ஆலயம் அமைக்கப்பட்டது. 

அதன் பின்பு அம்மனின் திருவுருவச் சிலையினை வைத்து அணைவராலும் வழிப்பாடு செய்து வரப்பட்டது. ஆலய வளாகத்திலேயே காவல் தெய்வமான முனீசுவரர் சிலையையும் வைத்து வழிப்பட்டனர். இந்த தோட்டத்து மக்கள் மூலவரான மாரியம்மனையே தங்களின் இஷ்ட தேவியாகவும் குல தேவியாக கொண்டு தொழுதனர். அன்றாடம் சிறப்புப் பூஜைகளும் ஆராதனைகளும் செய்து வழிபட்டனர். இக்கோவிலின் சிறப்புகள் சுற்று வட்டார மக்களிடையே பரவி நாளுக்கு நாள் ஆலயத்துக்கு வரும் பக்தர்களின் எண்ணிக்கைப் பெறுகியது. 

பல ஆண்டுகள் சென்றதால் பலகையால் ஆன இந்த ஆலயம் வலுவிழந்து பாதுகாப்புக்கு அச்சுறுத்தலாக அமைந்தது. பொது மக்களின் நிதி உதவியாலும் நிர்வாகத்தினரின் முழு முயற்சியாலும் 1980-ஆம் ஆண்டு இந்த ஆலயம் கற்களால் புதுப்பிக்கப்பட்டது. அன்றைய ஆண்டே இந்த ஆலயத்தின் முதலாவது கும்பாபிஷேகம் நடைப்பெற்றது. அதை தொடர்ந்து ஆலயத்தில் பல வசதிகள் மேம்படுத்தப்பட்டன. ஆலய அருகிலேயே உணவு சமைக்கும் கூடம் மற்றும் உணவு உட்கொள்ளும் இடமும் அமைக்கப்பட்டது. 2005-ஆம் ஆண்டு மீண்டும் இந்த ஆலயம் மறு சிரமைப்பு செய்யப்பட்டது. ஆலயத்தின் தரம் உயர்தும் வகையில் ஆலய உட்புறம் முழுதும் வண்ணக் கற்கள் (mosaic) பதிக்கப்பட்டது. ஆலயம் முளுமையும் மறுசாயம் பூசி புது பொலிவுப்பெற்றது. கழிவறை, நிகழ்வு மேடை போன்ற இதர வசதிகளும் உருவாக்கித்தந்தனர். அவ்வாண்டு மத்திய காலகட்டத்திலேயே இந்த ஆலயம் மூன்றாவது கும்பாபிஷேகமும் கண்டது. சுமார் 2000-திற்கும் மேற்பட்ட பக்தர்கள் அதில் கலந்துக் கொண்டனர். அன்று துவங்கி இன்று வரை மெந்தகாப் தோட்ட ஸ்ரீ மஹா மாரியம்மன் ஆலயம் பல பக்தர்களின் நம்பிக்கைக்குப் பாத்திரமாக அமைந்துக் கொண்டு வருகிறது.

இந்த ஆலயத்தில் ஆண்டு தோறும் பல சிறப்பு நிகழ்வுகளும் பூசைகளும் நடந்து வருகிறது. அவற்றுள் முதன்மை வகிப்பது தைப்பொங்கல். அதைத் தொடர்ந்து தைப்பூசம் இந்த ஆலயத்தில் வெகு சிறப்பாக கொண்டாடப்படுகிறது. ஆண்டு மத்தியில் ஆலய உற்சவம் நடத்தப்படுகிறது. தொடர்ந்தாற்போல் பத்தர்கள் பால்குடம் ஏந்தி தங்கள் நேர்த்திக் கடனைச் செலுத்தும் விழாவாக கொண்டாடப்படும் திருவிழா ஆலயத்துக்கு மேலும் சிறப்பு சேர்க்கிறது. முழுமுதற் கடவுளான விநாயகனுக்கு உகந்தத் தினமான விநாயகர் சதுர்த்தியும் இந்த ஆலயத்தில் கொண்டாடப்படுகிறது. ஆண்டிறுதி வாக்கில் இந்த ஆலயத்தில் தீபாவளி மற்றும் கார்த்திகைத் திருநாள் அன்று சிறப்புப் பூசைகள் செய்யப்படுகிறது. இதை தவிர இளைய தலைமுறையினரிடையே சமயப் பற்று வளர்க்கும் வண்ணம் ஆலயத்தில் சமய சொற்பொழிவும் திருமுறை வகுப்புக்களும் நடத்தி வருகின்றனர்.



</doc>
<doc id="115562" url="https://ta.wikipedia.org/wiki?curid=115562" title="அப்பலாச்சியன் தடம்">
அப்பலாச்சியன் தடம்

அப்பலாச்சியன் தடம் ("Appalachian Trail)" என்பது கிழக்கு ஐக்கிய அமெரிக்காவில் உள்ள குறிப்பிடத்தக்க காட்டு வழி நெடுந்தூர நடைபாதை மற்றும் மலையேற்றப் பாதை ஆகும். இப்பாதை ஜார்ஜியா மாகாணத்தில் உள்ள ஸ்பிரிங்கர் மலையில் இருந்து நியூஇங்கிலாந்தில் உள்ள காதடின் மலை வரை நீண்டு கிடக்கிறது. இதன் நீளம் தோராயமாக 3,510 கி.மீ ஆகும். இத்தடத்தின் பெரும்பகுதி காட்டுக்குள் இருந்த போதிலும் சிறுபகுதி நகரங்கள், சாலைகள் மற்றும் ஆறுகளால் குறுக்கிடப்படுகிறது.

அப்பலாச்சியன் தடத்தைப் பலர் கடந்துள்ளனர். இதைக் குறித்து எண்ணற்ற புத்தகங்கள், வலைத்தளங்கள் உள்ளதுடன் இத்தடத்திற்கான இரசிகர் மன்றங்களும் பல உள்ளன.

இத்தடத்தை அமெரிக்க அரசின் தேசிய பூங்கா சேவையும் அப்பலாச்சியன் தட பாதுகாப்பு அமைப்பு எனும் வணிக நோக்கற்ற அமைப்பும் பராமரிக்கின்றன.
இப்பாதை குறித்த எண்ணம் முதன் முதலில் பென்டான் மெக்காயே என்ற வனவியலாளரால் உருவாக்கப்பட்டது. நகரவாசிகள் காடு குறித்து அறிந்து கொள்ளும் விதமாக அவர் தனது திட்டத்தை உருவாக்கினார். தனது இத்திட்டத்தை அவர் நூலாகவும் வெளியிடச் செய்தார்.
அப்பலாச்சியன் தடத்தில் ஆயிரக்கணக்கான தாவர விலங்கினங்கள் உள்ளன. இதில் இரண்டாயிரம் அருகி வரும் உயிரினங்களும் அடக்கம்.
அப்பலாச்சியன் பாதையில் செல்லும் ஒருவர் காணக்கூடிய பெரிய விலங்கு அமெரிக்க கருங்கரடி. செம்புத்தலையன், கிலுகிலுப்பைப் பாம்பு உள்ளிட்ட ஆபத்தான பாம்புகளும் இத்தடத்தில் உள்ளன. புகலிடங்களில் வசிக்கும் எலியினால் ஹண்டா வைரசு உள்ளிட்ட பல நோய்த் தொற்று ஏற்பட வாய்ப்பு உள்ளது.


</doc>
<doc id="115566" url="https://ta.wikipedia.org/wiki?curid=115566" title="பாலக்காடு அரசு விக்டோரியா கல்லூரி">
பாலக்காடு அரசு விக்டோரியா கல்லூரி

அரசு விக்டோரியா கல்லூரி (ஆங்கிலம்-Government Victoria College) 1887 ஆம் ஆண்டு, கேரள மாநிலத்தின் பாலக்காட்டில் உருவாக்கப் பட்டது. இது கேரளத்தின் ஆறு மாவட்டங்களைத் தன்னகத்தே கொண்டுள்ள, மலபார் பகுதியில் உள்ள மிகப் பழைமையான கல்லூரி ஆகும்.

இது 1866 ஆம் ஆண்டு, தரப்பள்ளியாக(rate school) உருவாக்கப்பட்டது. பின் பல்வேறு மாற்றங்களுக்கு உட்பட்டு, 1888ஆம் ஆண்டு இரண்டாம் நிலைகல்லூரியாக உயர்த்தப்பட்டு, தமிழகத்தின் சென்னைப் பல்கலைக்கழகத்துடன் இணைக்கப்பட்டது. மொழிவாரியான மாநிலங்கள் இந்தியாவில் உருவானதால், 1957ஆம் ஆண்டு, இக்கல்லூரி கேரளப் பல்கலைக்கழகத்துடன் இணைந்தது. தற்பொழுது இக்கல்லூரி கேரளத்தின் கோழிக்கோடு பல்கலைக்கழகத்துடன் இணைக்கப்பட்டுள்ளது.

இக்கல்லூரியின் ஆங்கில இணையத்தளம்


</doc>
<doc id="115577" url="https://ta.wikipedia.org/wiki?curid=115577" title="புலியூர் (கேரளா)">
புலியூர் (கேரளா)

புலியூர்(Puliyoor) இந்திய மாநிலமான கேரளாவில் ஆலப்புழை மாவட்டத்தில் செங்கன்னூர் நகராட்சியில் உள்ள ஒரு கிராமம்.

2001ல் இந்திய மக்கள்தொகை கணக்கெடுப்பின்படி, புலியூர் 7913 ஆண்கள் மற்றும் 8941 பெண்கள் இருந்தனர்.


</doc>
<doc id="115578" url="https://ta.wikipedia.org/wiki?curid=115578" title="அமர் சிங் (அரசியல்வாதி)">
அமர் சிங் (அரசியல்வாதி)

அமர் சிங் (Amar Singh, , 27 சனவரி 1956) இந்திய மாநிலம் உத்தரப் பிரதேசைச் சேர்ந்த ஓர் அரசியல்வாதியும் சமாஜ்வாடி கட்சியை நிறுவிய தலைவர்களில் ஒருவருமாவார். அவரது தூய இந்தி வன்மைக்காகவும் அரசியல் தொடர்புகளுக்காகவும் பெரிதும் அறியப்படுபவர். பல ஊழல் குற்றச்சாட்டுக்கள் இவர்மீது நிலுவையில் உள்ளது சமாஜ்வாடிக் கட்சியின் பொதுச்செயலாளராகவும் மக்களவை உறுப்பினராகவும் இருந்தவர். சனவரி 6, 2010 அன்று கட்சித்தலைவர் முலாயம் சிங் யாதவுடனான மனவேற்றுமை காரணமாக அக்கட்சியின் அனைத்துப் பதவிகளிலிருந்தும் விலகினார் [; பின்னர் கட்சித் தலைமை அவரை அப்பதவிகளிலிருந்து நீக்கியது.

நாடாளுமன்றத்தில் அரசுக்கு ஆதரவாக வாக்களிக்க ஒரு கோடி ரூபாய் பணம் தரப்பட்ட எழுந்த வழக்கில் இவரது உதவியாளர் எனக் கருதப்படும் சஞ்சீவ் சக்சேனா கைது செய்யப்பட்டுள்ளார்; இவரும் இவ்வழக்கில் தொடர்புடையவராக காவல்துறை கருதுகிறது. 



</doc>
<doc id="115582" url="https://ta.wikipedia.org/wiki?curid=115582" title="ஆனையூட்டு">
ஆனையூட்டு

கேரள மாநிலத்தில் யானைகளுக்கு தங்களால் இயன்ற பழங்கள், கரும்பு, வெல்லம் மற்றும் அரிசி போன்றவற்றை வழங்கி ஆசி பெறும் நிகழ்விற்கு ஆனையூட்டு என்று பெயர். கேரளாவில் மலையாளத்தின் கற்கடக மாதப் பிறப்பின் போது திருச்சூர் நகரிலுள்ள வடக்குநாதன் கோயிலில் (சிவன் கோயிலில்) இவ்விழா சிறப்புடன் நடைபெறுகிறது. இவ்விழாவிற்கு பக்தர்கள் அதிக அளவில் வருவதுடன் அங்கு நிறுத்தப்படும் பல யானைகளுக்கு உணவளித்து மகிழ்கின்றனர்.


</doc>
<doc id="115584" url="https://ta.wikipedia.org/wiki?curid=115584" title="அமர் சிங்">
அமர் சிங்



</doc>
<doc id="115586" url="https://ta.wikipedia.org/wiki?curid=115586" title="சௌராட்டிரர்">
சௌராட்டிரர்

சௌராட்டிரர் சமூகத்தினர், தற்போதைய குசராத்து மாநிலத்தில் உள்ள கிர் சோம்நாத் மாவட்டம், தேவபூமி துவாரகை மாவட்டம், அம்ரேலி மாவட்டம், போர்பந்தர் மாவட்டம், ஜாம்நகர் மாவட்டம், ராஜ்கோட் மாவட்டம், பவநகர் மாவட்டம், மோர்பி மாவட்டம், சுரேந்திரநகர் மாவட்டம், போடாட் மாவட்டம், ஜூனாகாத் மாவட்டம், மற்றும் அகமதாபாத் மாவட்டத்தின் கிழக்கு மற்றும் தென்கிழக்குப் பகுதிகளில் வாழ்ந்தவர்கள்.

அலாவுதீன் கில்சி மற்றும் கசினி முகமது போன்ற ஆக்கிரமிப்பாளர்களின் கொலை வெறியாட்டத்திற்கும், கட்டாய இசுலாமிய மத மாற்றத்திற்கு அஞ்சியும், சௌராஷ்ட்டிர தேசத்து சௌராட்டிரர்கள் கி.பி., 1025 முதல் புலம்பெயர்ந்து, பல்லாண்டுகள் பல இடங்களில் சுற்றித் திரிந்து இறுதியாகத் தமிழ்நாட்டை தாயகமாகக் கொண்டு வாழ்கின்றனர். 

1024-1025இல் கஜினி முகமது சௌராட்டிர தேசத்தினையும், சோமநாதபுரத்தில் உள்ள சிவன் கோயிலையும் சூறையாடிய பின், அங்கு வாழ்ந்த சௌராட்டிரர்களின் பெரும் பகுதியினர், தேவபூமி துவாரகை மாவட்டத்தின் தலைமையகமான காம்பாலியம் நகரத்தில் குடியேறி அறுபது ஆண்டுகள் வாழ்ந்த பின், தற்போதைய மகாராட்டிரத்தில் உள்ள தேவகிரியில் குடியேறி 300 ஆண்டுகள் வாழ்ந்தனர். பின்னர் தில்லி சுல்தான் அலாவுதீன் கில்சியின் படைத்தலைவரான மாலிக் கபூர் தேவகிரியை 1307ல் கைப்பற்றியபின்பு, இந்துக்களின் புகழிடமாக விளங்கிய விஜயநகரப் பேரரசுசில் 1312ல் குடியேறினர். விஜயநகரப் பேரரசு, பாமினி சுல்தான்களால் ஆக்கிரமிப்பு செய்யப்பட்ட பின்னர் சௌராட்டிர சமூக மக்கள் 1575க்குப் பின்பு தஞ்சை நாயக்கர்கள் மற்றும் மதுரை நாயக்கர்கள் ஆண்ட தமிழ்நாட்டின், மதுரை, கும்பகோணம், சேலம், தஞ்சாவூர், பரமக்குடி போன்ற பகுதிகளில் குடியேறினர்.

சௌராட்டிரர்கள் சௌராட்டிர தேசத்திலிருந்து வெளியேறி, விசயநகரப் பேரரசில் குடியேறிய ஆண்டான கி. பி., 1312-ஆம் ஆண்டு முதல் சௌராஷ்ட்டிர சௌராஷ்ட்ர விஜயாப்தம் துவங்குகிறது. 

தமிழ் நாட்காட்டிப்படி சித்திரை மாதம் முதலாம் நாள் சௌராஷ்ட்டிரர்களின் புத்தாண்டு துவங்குகிறது. 14 ஏப்பிரல் 2012 முதல் 13 மார்ச் 2016 முடிய உள்ள காலம் வரை சௌராஷ்ட்டிர விஜயாப்தம் 703 ஆண்டுகள் நிறைவு பெற்றுள்ளது.

2001ஆம் ஆண்டு மக்கள் தொகை கணக்கீட்டின்படி இந்தியாவில் மொத்தம் 10,10,562 சௌராட்டிரர்கள் வாழ்கிறார்கள். இந்திய நடுவண் அரசு சௌராட்டிர சமூகத்தை இதர பிற்படுத்தப்பட்ட வகுப்பினரில் சேர்த்துள்ளது. தமிழ்நாடு அரசு, சௌராட்டிர சமூகத்தை பிற்படுத்தப்பட்டோர் வகுப்பில் சேர்த்துள்ளது.

சௌராட்டிர மொழி பேசும் மக்கள் தமிழ் நாட்டில் காஞ்சிபுரம், ஆரணி, ஆம்பூர், வாலாஜாபேட்டை, புவனகிரி, சிதம்பரம், சேலம்,அம்மாபேட்டை நாமக்கல், இராசிபுரம், பரமத்தி, தஞ்சை, திருபுவனம், தாராசுரம், துவரங்குறிச்சி, திருவாரூர், கும்பகோணம், திருவையாறு, அம்மையப்பன், சேலம், மாரியம்மன் கோயில் (தஞ்சை), அய்யம்பேட்டை, திருச்சி, உறையூர், திருவாப்பூர், (புதுக்கோட்டை), இலுப்பூர், பரம்பூர், அறந்தாங்கி, திண்டுக்கல், பெரியகுளம், நிலக்கோட்டை, மதுரை, பரமக்குடி, எமனேசுவரம், இராமநாதபுரம், பாளையங்கோட்டை, கிளாக்குளம், வெள்ளாங்குழி, வீரவநல்லூர், கோட்டாறு (நாகர்கோவில்), மற்றும் கன்னியாகுமரி.

சௌராட்டிரர்களின் சமுதாயம், பண்டைய வேதகால 64 ரிசிகளின் பெயர்களில் கோத்திரங்களாகப் பிரிந்து உள்ளனர். ஒரே கோத்திரத்தில் திருமண உறவு வைத்துக் கொள்வதில்லை. இவர்கள் யசூர் வேதம், ஆபஸ்தம்ப சூத்திரத்தின்படி அனைத்துச் சடங்குகள் இச்சமூகப் புரோகிதர்கள் செய்கின்றனர். ஒரு கோத்திரத்தில் பல குடும்பப் பெயர்கள் கொண்டுள்ளது. பெரும்பாலான குடும்பப் பெயர்கள், காரணப் பெயர்களாலும் பட்டப் பெயர்களாலும் அழைக்கப்படுகிறது.

இவர்கள் பேசும் மொழி, சமஸ்கிருதத்தின் பேச்சு மொழியான பிராகிருதம் என்ற குடும்ப மொழியிலிருந்து பிரிந்த கிளை மொழியான ’சௌரஸேனி’ மொழியாகும். இந்த ‘சௌரஸெனி’ மொழியைத் தான் சௌராட்டிரர்கள் தேசத்தில் இருந்தபோது பேசினர். இந்த மொழி குறித்து 1861 மற்றும் 1907 ஆகிய ஆண்டுகளில் டாக்டர். ராண்டேல் மற்றும் ராபர்ட் கால்டுவெல் ஆகியவர்கள் ஆய்வு செய்து, தமிழ்நாட்டு சௌராட்டிரர்கள் பேசும் மொழி ‘சௌரஸேனி” என்று உறுதிப் படுத்தியுள்ளனர். இந்தியாவின் மேற்குப் பகுதியில் புழக்கத்தில் இருந்த பிராகிருத மொழியிலிருந்து வளர்ந்தவைகள்தான், ”சௌராஷ்ட்ரீ’, ’அவதி’, மற்றும் ’மஹராஷ்ட்ரீ’ மொழிகள். ’சௌரஸேனி’ மொழியிலிருந்து வளர்ந்தவைகள் தான். இன்றைய குஜராத்தி மற்றும் இராஜஸ்தானி மொழிகள்” என்று "கலைக்களஞ்சியம்" (பகுதி 7. பக்கம் 301) கூறுகிறது. 

தமிழ்நாட்டில் வாழும் சௌராட்டிரர்கள் பேசும் மொழியை சௌராஷ்ட்ரம் என்று அழைக்கிறது. இவர்கள் பயன்படுத்தும் சௌராஷ்டிர மொழி எழுத்து வடிவத்தை மதுரை போராசிரியர் தொ.மு. இராமராய் (1852-1913) என்ற சௌராட்டிர மொழி அறிஞர், வட மொழி பேராசிரியரான சதுர்வேதி இலக்குமணாச்சாரியர் என்பவரின் உதவியுடன், சௌராட்டிர மொழி எழுத்துக்களை சீர்திருத்தி, புதிய வடிவில் சௌராஷ்டிரா மொழியில் பல பாடநூல்கள் அச்சிட்டு வெளிட்டுள்ளார். இம்மொழிக்கான இலக்கணத்தை மதுரை, தொ. மு. இராமராய் மற்றும் சேலம், புட்டா. ந. அழகரய்யர் ஆகியவர்கள் செம்மைப்படுத்தி புதிய இலக்கண நூல்கள் அச்சிட்டு வெளியிட்டனர்.


கேரளாவிலுள்ள ஆரியங்காவு ஐயப்பன் கோவில் கோயிலில் மார்கழி மாதத் திருவிழாவின் போது சௌராட்டிர சமூகத்தினருக்கு தனி மரியாதை அளிக்கப்படுகிறது. அதாவது இங்குள்ள தர்மசாஸ்தாவிற்கு சௌராட்டிரப் பெண்ணை திருமணம் முடிக்கும் நிகழ்வாக ஒரு விழா உள்ளது. இதன்படி "ஆரியங்காவு தேவஸ்தான சௌராட்டிர மகாஜன சங்கத்தினர்" இங்கு பெண் வீட்டார் என்கிற முறையில் திருமணத்திற்கு வேண்டிய பொருட்களோடு வந்து ஓரிடத்தில் தங்கி திருமண ஏற்பாடுகளைச் செய்கிறார்கள். பிள்ளை வீட்டார் செய்ய வேண்டிய மரியாதைகளை மறக்காமல், முதல் நாள் பாண்டிய அரசன் பணமுடிப்பு அளிக்கும் சடங்கையும் தேவஸ்தானத்தார் நிறைவேற்றி வைக்கின்றனர். அன்று சௌராட்டிரர்கள் குடும்பத்தோடு மணப்பெண்ணைத் திருமணத்திற்கு அழைத்து வரும் பாவனையில் அருகிலுள்ள மாம்பழத் துறைக்குச் சென்று அங்குள்ள பகவதியையும் வணங்கி வருகின்றனர்." 

சௌராட்டிரர்களைப் பற்றி எ.சே. சாண்டர்சு (A.J. Saunders) என்பார் 1927-இல் ஆய்வு நூல் எழுதியுள்ளார். மேலும் இம்மக்களின் மொழி, கலாசாரம், வரலாறு மற்றும் இலக்கியங்கள் குறித்து பல இந்திய அறிஞர்களும், மேலை நாட்டு அறிஞர்களும் ஆராய்ச்சி செய்து ஆய்வுக் கட்டுரைகள் எழுதியுள்ளனர். அவர்கள் விபரம் வருமாறு:








</doc>
<doc id="115587" url="https://ta.wikipedia.org/wiki?curid=115587" title="வெட்டியார்">
வெட்டியார்

வெட்டியார்(Vettiyar) இந்தியாவில் உள்ள கேரளாவில் ஆலப்புழை மாவட்டத்தில் உள்ள ஒரு கிராமம். இது அச்சென்கொவில் ஆற்றங்கரையில் இருக்கிறது. இது மாவேலிக்கரா மற்றும் பந்தளம் (சபரிமலையில் இறைவன் அயப்பன் பிறந்த இடம்) இடையே அமைந்துள்ளது. 


</doc>
<doc id="115588" url="https://ta.wikipedia.org/wiki?curid=115588" title="வேலி">
வேலி

வேலி எனும் தலைப்பில் உள்ள கட்டுரைகளின் பட்டியல்.



</doc>
<doc id="115589" url="https://ta.wikipedia.org/wiki?curid=115589" title="ஆனாபானாசதி">
ஆனாபானாசதி

ஆனாபானாசதி (Mindfulness of Breathing) புத்தபகவானால் அருளப்பட்ட தியானமுறைகளுள் ஒன்றாகும். ஆனாபானசதி என்பது விழிப்புடன் மூச்சினை அவதானித்தல் எனப் பொருள்படும். புத்தபகவானால் அருளப்பட்ட சத்திபாதன சூத்திரத்தில் ஆனாபானாசதி பற்றிக் குறிப்பிடப்பட்டுள்ளது. ஆனாபானாசதி (சமஸ்கிரதத்தில் ஆனாபானா ஸ்மிருதி) “ஆனா“, ”ஆபானா“, ”சதி” என்னும் சொற்களின் கூட்டாகும். ஆனா என்பது உட்சுவாசத்தினையும், ஆபானா என்பது வெளிச் சுவாசத்தினையும், சதி என்பது விழிப்புடனவதானித்தலையும் குறிக்கும்.

இப்பயிற்சியை மேற்கொள்வதற்குச் சாதகன் வனத்திற்கோ, மரத்தின் அடிக்கோ, அல்லது வெறுமையான இடத்திற்கோ சென்று பத்மாசனமிட்டு அமர்ந்து தனது கண்களை மூடிக் கைகளை மடியில் வைத்து மனத்தை உடல் உணர்வுகளிற் செலுத்தி தனது உடல் தளர்வாயிருத்தலை உறுதி செய்யவேண்டும். இது மனத்தினை ஓரளவு அமைதியுறச் செய்வதற்கேயாம்.

பின் மனத்தைச் சுவாசத்திற் திருப்பவேண்டும். உள்மூச்சு, வெளிமூச்சு என்பன மூக்கு நுனியில் அல்லது மேலுதட்டில் செல்வதை விழிப்புடன் அவதானித்தல் வேண்டும். மூச்சை வலிந்து உள்ளிளுக்கவோ வெளியேற்றவோ கூடாது. மாறாக இயற்கையான மூச்சினை விழிப்புடன் அவதானிக்க வேண்டும். 


</doc>
<doc id="115591" url="https://ta.wikipedia.org/wiki?curid=115591" title="அ. சிதம்பரநாதச் செட்டியார்">
அ. சிதம்பரநாதச் செட்டியார்

அ. சிதம்பரநாதன் செட்டியார் (ஏப்ரல் 3, 1907 - நவம்பர் 22, 1967 தமிழகத் தமிழறிஞரும், தமிழ்ப் பேராசிரியரும் ஆவார்.

இவர் குடந்தை என்றழைக்கப்படும் கும்பகோணத்தில் அமிர்தலிங்கம் - பார்வதி என்பவருக்குப் பிறந்தார். அங்குள்ள நேட்டிவ் உயர்நிலைப்பள்ளியில் பள்ளியிறுதி வகுப்புவரை படித்துத் தேர்ந்தார். 1928-ஆம் ஆண்டில் குடந்தை அரசுக் கல்லூரியில், இளங்கலைத் தேர்வில் மாநிலத்திலேயே முதல் மாணவராக தேர்ச்சி பெற்று. "டாக்டர் ஜி. யு. போப் நினைவு" தங்கப் பதக்கத்தை வாங்கினார். அருந்தமிழ்த் தொண்டின் மூலம் முத்திரை பதித்த இவரை தருமபுரம் ஆதீனம், "செந்தமிழ்க் காவலர்" எனும் சிறப்புப் பட்டம் தந்து கெளரவித்தது. தமிழிலும்,ஆங்கிலத்திலும் புலமை பெற்றார்.

அண்ணாமலைப் பல்கலைக்கழகத்தில் படித்து முதுகலைப் பட்டமும், முனைவர் பட்டமும் பெற்றவர். 1943-ஆம் ஆண்டு "தமிழ்ச் செய்யுள் வரலாறு" என்ற தலைப்பில் ஆய்வு செய்து, முனைவர் பட்டத்தை முதன்முதலில் பெற்ற சிறப்புக்குரிய தமிழறிஞர் ஆவார்.

சென்னை புதுக்கல்லூரியிலும், பாலக்காடு அரசினர் கலைக்கல்லூரியிலும் விரிவுரையாளராகவும், 1946 முதல் 1958 வரை அண்ணாமலைப் பல்கலைக்கழகத்தில் தமிழ்ப் பேராசிரியராகவும், தமிழ்த்துறைத் தலைவராகவும் பணியாற்றினார். இவரது தமிழ்த்துறைப் பணிகளைப் பாராட்டி பெரியார் 27.7.46 அன்றைய குடியரசு இதழில் பாராட்டுரை வழங்கியுள்ளர். 1948ஆம் ஆண்டில் அப்பல்கலைக்கழகத்தின் இடைக்காலத் துணைவேந்தராக ஐந்து மாதங்கள் பணியாற்றியுள்ளார். துணைவேந்தராகப் பணியாற்றிய, முதல் தமிழ் பேராசிரியர் இவர் தான். பட்டதாரிகள் தொகுதியில் இருந்து பல்கலைக்கழக மேலவைக்கும், பட்டதாரி ஆசிரியர் தொகுதியில் இருந்து, அகாதெமிக் கவுன்சிலுக்கும் தேர்வு செய்யப்பட்ட முதல் தமிழாசிரியர் இவரே ஆகும். சாகித்திய ஆக்காதமியின் உறுப்பினராகவும், மதுரைத் தியாகராசர் கல்லூரியின் முதல்வராகவும் பணியாற்றியுள்ளார்.

மலேசியா, சிங்கப்பூர், இங்கிலாந்து, இசுக்கொட்லாந்து, பிரான்சு, இத்தாலி, சுவிட்சர்லாந்து போன்ற நாடுகளுக்குச் சென்று, தமிழின் சிறப்பை நன்கு உணர்த்தினார்.1960ஆம் ஆண்டு, உருஷிய நாட்டுத் தலைநகரம் மாஸ்கோ நகரில் நடைபெற்ற அனைத்துலக புலவர் மாநாட்டுக்கு இந்திய நாட்டின் பிரதிநிதியாகச் சென்றார்.

1961ஆம் ஆண்டில் தில்லியில் நடைபெற்ற அனைத்துலக இலக்கியப் பேரறிஞர் கருத்தரங்கில் பங்கேற்று, உலக மொழிகளில் விழுமிய தமிழிலக்கியங்களின் செறிவை உலகுக்கு உணர்த்த விரும்பி, ஆங்கிலத்தில் உரையாற்றிப் பெரும் புரட்சியை ஏற்படுத்தி அனைவரையும் திகைப்பில் ஆழ்த்தினார். 1964ஆம் ஆண்டு பட்டதாரி ஆசிரியர் தொகுதியிலிருந்து கடும் போட்டிக்கிடையே சென்னை மேலவை உறுப்பினராகத் தேர்ந்தெடுக்கப்பட்டார். மேலவையில் இவரது உரை அனைவரும் பாராட்டும் வண்ணம் அமைந்தது.

எத்தனையோ கல்லூரிகளில் பணியாற்றினாலும், தம் இறுதிக்காலத்தில், மதுரை தியாகராசர் கலைக்கல்லூரியின் முதல்வராக 1965ஆம் ஆண்டு முதல் 1967 வரை பணியாற்றியதையே, தம் வாழ்வில் கிட்டிய பெரும்பேறாகக் கூறியுள்ளார்.

இவர் எழுதிய நூல்களில் பின்வருவன முக்கியமானவையாகக் கருதப்படுகின்றன.


ஏ. சி. செட்டியார் என்று அழைக்கப்பட்ட இவர் மதுரையில் 1967 நவம்பர் 22 அன்று காலமானார்.



</doc>
<doc id="115597" url="https://ta.wikipedia.org/wiki?curid=115597" title="காமாட்சிபுரம்">
காமாட்சிபுரம்

காமாட்சிபுரம் என்பது தேனி மாவட்டம், உத்தமபாளையம் வட்டம், சின்னமனூர் ஊராட்சி ஒன்றியத்தில் உள்ள ஓர் அழகிய சிற்றூராகும். இங்குள்ள காளியம்மன் கோயில் இவ்வூரின் ஒரு சிறப்பாகும்.இவ்வூராட்சியின் ஊரமைப்பு சிறப்பாக அமைந்துள்ளது. இங்கு ஒரு துவக்கப்பள்ளியும், மேநிலைப்பள்ளியும் உள்ளது. இவ்வூரின் முக்கிய தொழிலாக விவசாயம் உள்ளது. இவ்வட்டாரத்தில் இவ்வூர் கல்விக்கு சிறப்பு பெற்றதாகும்.கல்வியிற் சிறந்த காமாட்சிபுரம் என்பது வட்டார வழக்கு.

மாவட்ட தலைநகரான தேனியிலிருந்து ௩௦ கி.மீ தொலைவில் அமைத்துள்ளது. ஏரோக்கோட்டைப்பட்டி மற்றும் அழகாபுரி ஆகிய ஊர்களை இணைத்து ஊராட்சியாக திகழும் சிற்றூர் இது .

தெற்கே சீப்பாலக்கோட்டை மற்றும் ஏரோக்கோட்டைப்பட்டி, வடக்கே வேப்பம்பட்டி மற்றும் பூமாலைக்குண்டு ஆகிய சிற்றுகளையும் கிழக்கே அழகாபுரியையும் மேற்கே கள்ளப்பட்டியையும் தனது எல்லைகளாகக் கொண்டுள்ளது.




</doc>
<doc id="115600" url="https://ta.wikipedia.org/wiki?curid=115600" title="டார்ஜீலிங்">
டார்ஜீலிங்

டார்ஜீலிங் ("Darjeeling", வங்காள: দার্জীলিং ) என்ற பெயருடன் கூடிய நகரம் இந்தியாவின் வடக்குப் பகுதியில் உள்ள மேற்கு வங்கம் மாநிலத்தில் அமைந்துள்ளது. டார்ஜீலிங் மாவட்டத்தின் தலைநகரமாகவும் இந்த நகரம் திகழ்கிறது.

இது மஹாபாரத் மலைத்தொடர் அல்லது இமாலயத்தை விட சற்று குறைவான சராசரி உயரம் உடையது. இந்தியாவை பிரித்தானியா ஆட்சி புரிந்த காலக்கட்டத்தில், டார்ஜீலிங்கின் மிதமான தட்பவெப்பநிலை அங்கிருந்த பிரித்தானிய மக்களுக்கு கோடை காலங்களில் கடுமையான வெப்பத்தில் இருந்து தப்பித்து கொள்வதற்கான புகலிடமாக அமைந்தது, அதுவே மலைவாழிடமாக (மலை நகரம்) இது வளர்ச்சியுறுவதற்கு காரணமாக அமைந்தது. இதனால் டார்ஜீலிங் "கோடைகால தலைநகரம்" என்று வழங்குகிறது.

டார்ஜீலிங் அங்குள்ள தேயிலை தொழிற்சாலைக்கும் டார்ஜீலிங் இமாலயன் இரயில்வே நிலையத்திற்கும் உலகப்புகழ் பெற்றதாகும். இது யுனெஸ்கோ அறிவித்த உலகப் பாரம்பரியக் களங்களுள் ஒன்றாகும். ஆங்கிலேயர்கள் மேம்படுத்திய ஒரு பகுதியில், கடந்த 19 ஆம் நூற்றாண்டில் இங்கு தேயிலை பயிரிட்டார்கள். அந்த பகுதியில் தேயிலை வளர்த்தவர்கள் கருப்பு தேயிலையினுடைய தனித்தன்மை வாய்ந்த கலப்பினம் மற்றும் நொதித்தல் முறை தொழில்நுட்பங்களை மேம்படுத்தினார்கள், இம்முறையிலான அநேக கலப்பினங்கள் உலகிலேயே மிகச்சிறந்தவையாக கருதப்படுகின்றன. இங்குள்ள டார்ஜீலிங் இமாலயன் இரயில்வே இம்மாநிலத்தில் சமவெளிப்பகுதியில் அமைந்துள்ள நகரங்களை இணைக்கிறது. இது உலக பாரம்பரியம் மிக்க இடமாக 1999 ஆம் ஆண்டில் புகழ்பெற்றது. இந்தியாவில் இயங்கிவரும் சில பழங்காலத்து புகை வண்டிகளில் எஞ்சிய ஒரு புகை வண்டி இங்கு இன்றுமியங்கி வருவதை நாம் காணலாம். நீராவி தொடர்வண்டிகளுள் ஒன்று தற்பொழுதும் இங்கு இயங்கி வருகிறது.

டார்ஜீலிங்கில் பெரும்பாலான பொதுப் பள்ளிகள், பிரிட்டிஷ் முறை கல்வியை பின்பற்றுவதால் இந்தியாவின் பெரும்பாலான பகுதிகளில் இருந்தும் அண்டை நாடுகளில் இருந்தும் மாணவர்களை ஈர்க்கிறது. கலிம்போன்ங்கின் அருகே இணைந்துள்ள முக்கிய மையமான இந்நகரம், 1980 ஆம் ஆண்டிலிருந்து கூர்க்காலாந்து என்னும் தனி மாநில கோரிக்கையை முன்வைத்துள்ளது, இருப்பினும் இந்த பிரிவினை இயக்கம் டார்ஜீலிங் கூர்க்கா மலைக்குழு அமைப்பு காரணமாக படிப்படியாக கடந்த பத்தாண்டுகளில் குறைந்தது. சமீப ஆண்டுகளில் இந்நகரம், சூழ்நிலை வள ஆதாரங்களைத் தடுக்கக்கூடிய வளர்ந்துவரும் சுற்றுலா போக்குவரத்து மற்றும் மோசமாக திட்டமிடும் நகர்மயமாக்கல் ஆகியவற்றின் தேவை அதிகரிப்பு காரணமாக அழியத்தக்க சூழலுக்கான அச்சுறுத்தலை கொண்டுள்ளது.

டார்ஜீலிங்கின் வரலாறானது வங்காளம், பூட்டான், சிக்கிம், நேபாளம் ஆகிய மாநிலங்களுடன் ஒன்றுக்கொன்று நெருங்கிய தொடர்புடையவையாகும். 19 ஆம் நூற்றாண்டின் முன்பகுதி வரை, டார்ஜீலிங்கை சுற்றியுள்ள பகுதிகளை இடைவெளிவிட்டு வங்காளம், நேபாளம், சிக்கிம் ஆகிய பேரரசுகள் ஆண்டனர், லெப்சாவினுடைய சில கிராமங்களின் பரவலான மக்கள் இதன் குடிமக்களாக இருந்தனர். 1828 ஆம் ஆண்டில் பிரிட்டிஷ் கிழக்கிந்திய நிறுவனத்தின் பிரதிநிதியாக இருந்த அதிகாரி ஒருவர் சிக்கிம் செல்லும் வழியில் டார்ஜீலிங்கில் தங்கியதின் விளைவாக அவர் அந்தப்பகுதி பிரிட்டிஷ் சிப்பாய்களின் உடல்நலத்திற்கு உகந்த இடமாக இருக்கும் என முடிவு செய்தார். 1835 ஆம் ஆண்டில் கிழக்கிந்திய நிறுவனம் சிக்கிமினுடைய சோக்யாலில் இருந்து சிறுபகுதியை ஒப்பந்தம் மூலம் பெற்றது. ஆர்த்தர் கேம்பெல் எனும் மருத்துவர் கிழக்கிந்திய நிறுவனம் மற்றும் லியூட்டெனட் நேப்பியர் ஆகியோருடன் இணைந்து அந்தப்பகுதியில் ஒரு மலைவாழிடம் நிறுவ பொறுப்பேற்று கொண்டார், மற்றும் இப்பகுதியை முன்னேற்றுவதற்கு மேற்கொண்டுள்ள முயற்சிகள் வெளிநாட்டிலிருந்து குடியேறிய விவசாயிகளை வெகுவாக கவர்ந்ததால் அவர்கள் அதன் பள்ளத்தாக்குகளில் விவசாயம் செய்து வணிகத்தை பெருக்கினர். அதன் விளைவாக 1835 மற்றும் 1849 க்கு இடைப்பட்ட ஆண்டுகளில் டார்ஜீலிங்கின் மக்கள்தொகை நூறு மடங்காக உயர்ந்தது. 1852 ஆம் ஆண்டில் ஹில் கார்ப்ஸ் என்ற அமைப்பு கட்டளைகள் மற்றும் தொடர்புகளை நிர்வகித்தது. உடல்நல மையம், சந்தை சிறைச்சாலை ஆகியவற்றை கட்டினார்கள்.

டார்ஜீலிங் பிரிட்டிஷ் இந்தியப் பேரரசின் பகுதியாக மாறிய சில ஆண்டுகளுக்கு பிறகு 1849 ஆம் ஆண்டில், சிக்கிம் மாநிலத்துடன் நிறுவனத்திற்கு இடையே ஏற்பட்ட மோதல் சம்பவத்தை தொடர்ந்து 1850 இல் சிக்கிமிடமிருந்து அதன் நிலப்பகுதியை பிரிட்டிஷ் தன்னுடன் இணைத்துக்கொண்டது. 1864 ஆம் ஆண்டில் பூட்டானிய ஆட்சியாளர்களுடன் கையெழுத்தான உடன்படிக்கையைத் தொடர்ந்து மலைப்பகுதி முழுவதும் மற்றும் கலிம்போன்ங் ஆகியவை பிரிட்டிஷ்க்கு விட்டுகொடுத்தது. 1866 ஆம் ஆண்டில் பரப்பளவு சார்ந்து, டார்ஜீலிங் மாவட்டம் தற்பொழுது உள்ள வடிவத்தையும் அளவினையும் சார்ந்த கற்பிதத்தைப் பெற்றது. ஸ்காட்லாந்து சமயப்பரப்பாளர்கள் பிரிட்டிஷ் குடியுரிமை மக்களுக்கான பள்ளிகள், நல்வாழ்வு மையங்கள் ஆகியவற்றை அமைத்து, கல்விக்கு புகழ் பெற்ற இடப்பகுதியாக இதை வளர்த்தனர். 1881 ஆம் ஆண்டில் திறக்கப்பெற்ற டார்ஜீலிங் இமாலயன் இரயில்வே அப்பகுதியினுடைய வளர்ச்சியை மேலும் துரிதப்படுத்தியது. 1899 ஆம் ஆண்டில் டார்ஜீலிங்கானது மிகப்பெரிய நிலச்சரிவால் ஆட்டம் கண்டது (இது ”டார்ஜீலிங் அழிவுகள்” எனப்படுகிறது), இது அந்நகரம் கடுமையாக சேதமடையவும் மற்றும் அதன் மக்கள்தொகை வெகுவாக பாதிக்கவும் காரணமாக அமைந்தது.
பிரிட்டிஷ் ஆட்சியின் கீழ், டார்ஜீலிங் முதலில் “வரைமுறையற்ற மாவட்டமாக” இருந்தது, மற்றும் பிரிட்டிஷ் இந்திய அரசின் குறைந்த பொருளாதார வளர்ச்சியுற்ற மாவட்டங்களுக்கு பொருந்தக்கூடிய நிர்வாகத்திட்டத்தினுடைய, பிரிட்டிஷ் இந்திய அரசின் சட்டங்கள் மற்றும் விதிகளுக்கு நாட்டின் பிற பகுதிகள் தன்னிச்சையாக உட்பட்ட போதிலும் டார்ஜீலிங் அவற்றிற்கு உட்படாததாகவே விளங்கியது. பின்னர் 1919 ஆம் ஆண்டில், இப்பகுதியை “பிற்படுத்தப்பட்ட பகுதி” ஆக அறிவித்தது. டார்ஜீலிங்கை பிரிட்டிஷ் ஆண்ட காலக்கட்டத்தில் அதன் மேல்தட்டு குடியினர், ஒவ்வொரு கோடைகாலத்திற்கும் டார்ஜீலிங்கிற்கு வந்தனர். இந்திய குடியுரிமையாளர்களான கல்கத்தாவின் துணை மாநிலங்களின் செலவந்தரான அரசர்கள் மற்றும் நில உரிமையாளர்களான ஜமீன்தார்கள் ஆகியோரும் டார்ஜீலிங்கிற்கு வருவது வெகுவாக அதிகரித்தது. இந்நகரம் தொடர்ந்து சுற்றுலா தலமாக வளர்ச்சியடைந்து, ”மலைகளின் ராணி” என்று சிறப்பாக குறிப்பிடும்படி மாறியது. இந்நகரம் தொலைவில் அமைந்ததாலும், குறைந்த மக்கள்தொகை காரணமாக இந்தியாவின் சுதந்திரப் போராட்ட காலக்கட்டத்தில் குறிப்பிடத்தக்க அரசியல் நிகழ்வு நடக்கவில்லை. இருப்பினும், இது 1934 ஆம் ஆண்டில் வங்காளத்தின் கவர்னராக இருந்த, சர் ஜான் ஆண்டர்சன் என்பவர் மீது புரட்சியாளர்கள் மேற்கொண்ட படுகொலை முயற்சியில் தோல்வியைக் கண்டது.
1947 ஆம் ஆண்டில் இந்தியா சுதந்திரம் அடைந்த பிறகு, டார்ஜீலிங் மேற்கு வங்கம் மாநிலத்துடன் இணைந்தது. பின்னர் டார்ஜீலிங்கினுடைய மலை நகரங்களான குர்சியாங், கலிம்போன்ங் மற்றும் டெராய் பகுதியின் சிலபாகங்களை சேர்த்து டார்ஜீலிங் தனி மாவட்டமாக நிறுவப்பெற்றது. 1950 ஆம் ஆண்டில் சீன மக்கள் குடியரசு திபெத்தை தன்னுடன் சேர்த்துக்கொண்ட பிறகு, ஆயிரக்கணக்கான திபெத்திய அகதிகள் டார்ஜீலிங் மாவட்டத்தில் வந்து வாழத்துவங்கினர்.
பல்வேறு இனம் சார்ந்த மக்கள்தொகை காரணமாக சமூக-பொருளாதார நெருக்கடிகள் அதிகரித்தன, மற்றும் 1980 ஆம் ஆண்டில் இன எல்லை சார்ந்து கூர்காலேண்ட் மற்றும் கம்டபூர் ஆகிய தனி மாநிலங்கள் உருவாக்குவதற்கான கோரிக்கையும் பரவலாக எழுந்தது.
இந்த சிக்கல்கள் கூர்கா தேசிய விடுதலை முன்னணி (GNLF) என்ற அமைப்பால் 40 நாள்கள் நடந்த போராட்டத்திற்கு பிறகு உச்சத்தை அடைந்தது, இக்காலத்தில் நகரில் நிகழ்ந்த வன்முறைகள், அம்மாநில அரசாங்கத்தை அமைதியை ஏற்படுத்தும் பொருட்டு இந்திய இராணுவத்தை அழைக்கும் நிலைக்கு தள்ளியது. சுபாசு கெய்சிங் என்பவரின் தலைமைப்பொறுப்பின் கீழ் டார்ஜீலிங் கூர்கா மலை அமைப்பு (DGHC) நிறுவப்பெற்றதால், அரசியல் நெருக்கடிகள் வெகுவாக குறைந்தன. இந்த DGHC என்கிற அமைப்புக்கு மாவட்டத்தை ஆளக்கூடிய பகுதி தன்னாட்சி அதிகாரங்கள் அளிக்கப்பெற்றன. அதற்கு பிறகு இதன் பெயர் ”டார்ஜீலிங் கூர்கா தன்னாட்சி மலை அமைப்பு” (DGAHC) என வழங்கியது. தற்பொழுது டார்ஜீலிங் அமைதியாக இருந்தபோதிலும், கூர்கா ஜன்முக்தி மோர்சா என்கிற அரசியல் கட்சியின் ஆதரவால், தனி மாநிலம் குறித்த சிக்கல் தற்பொழுதும் சுணக்கமாக காணப்படுகிறது.

டார்ஜீலிங் கூஹும் என்ற இடத்திலிருந்து தெற்குநோக்கி தொடர்ந்து அமைந்துள்ள, டார்ஜீலிங்-ஜலப்ஹார் மலைத்தொடரின் மீதுள்ள டார்ஜிலிங் இமலாயன் மலைப்பகுதியின் ஏற்றத்தில் அமைந்துள்ளது. இந்த மலைத்தொடரானது கடப்பஹர் மற்றும் ஜல்ப்பஹர் ஆகியவற்றை அடித்தளமாகக் கொண்டு படுத்துள்ளது போல் Y-வடிவில் அமைந்துள்ளது. இதன் இரு கைகளும் அப்சர்வேட்டரி மலையினுடைய வடக்கு நோக்கி விரிவடைந்து காணப்படுகிறது. இதன் வட-கிழக்கு கைப்பகுதியின் சரிவுகள் திடீரென்று லெபான்ங் கிளைக்குன்றில் முடிவடைகிறது, இதன் வட-மேற்கு கைப்பகுதி வடக்கு முனை வழியாக கடந்து பள்ளத்தாக்கின் அருகில் உள்ள டக்வெர் தேயிலை தோட்டத்தில் முடிவடைகிறது.

டார்ஜீலிங் சதார் உட்பிரிவின் முக்கிய நகரமாகவும், மாவட்டத்தின் தலைநகரமாகவும் விளங்குகிறது. டார்ஜீலிங் மலைகள் மஹாபாரத் மலைத்தொடர் அல்லது லெஸ்ஸர் இமாலயாவின் பகுதியாக அமைந்துள்ளது. இங்குள்ள மணலின் தன்மையானது முக்கியமாக மணற்கற்கள் மற்றும் உருள்திரள்கள் கலந்த முறையில் காணப்படுகிறது, இது இமாலயத்தின் பெரிய மலைத்தொடரினுடைய முகடுகளிலிருந்து சிதறிய துண்டுகளாலும் மற்றும் உறைந்த நிலையிலும் காணப்படுகிறது. இருப்பினும், இந்த மண்ணானது பெரும்பாலும் மோசமான தொகுப்பாகவும் (மழைக்காலங்களில் நீரை தேக்கிவைக்க முடியாத ஊடுருவும் தன்மையுடைய வண்டல்களாகும்) மற்றும் விவசாயத்திற்கு பொருந்தாத தன்மையுடையதாகவும் கருதப்படுகிறது. இந்த பகுதியிலுள்ள செங்குத்தான மலைச்சரிவுகளுடன் இளகிய தன்மையுடைய மண்ல்மேடுகள், பருவமழை காலங்களில் அடிக்கடி ஏற்படும் நிலச்சரிவுக்கு காரணமாகிறது. இந்திய மதிப்பீட்டுச் செயலகத்தின் கருத்தை பொறுத்த அளவில், இந்த நகரம் நில அதிர்ச்சி மண்டலம் IV இன் கீழ் வருகிறது, (இந்த முதல் வரையிலான அளவை நிலநடுக்கம் நிகழ்கின்ற வாய்ப்பு அதிகமான நிலையை குறிக்கிறது) இந்திய மற்றும் இரஷ்யன் நிலவியல் பலகைகளினுடைய அருகமைந்த குவிய எல்லையை இது கொண்டுள்ளதால் அடிக்கடி நில அதிர்ச்சிகள் ஏற்படும் வாய்ப்புள்ளது. இந்த மலைகள் உயர்ந்த மலைசிகரங்களையும், பனி உறைந்த இமாலயன் மலைத்தொடர்களையும் தழுவியிருக்கிறது, தொலைவிலுள்ளதை காண்பதற்காக நகரத்தின் மேலே கோபுரம் உள்ளது. உலகின் மிகப்புகழ் வாய்ந்த மூன்றாவது மிக உயரமான மலைச்சிகரமான கன்ஜென்ஜங்காவை (8,598 மீ அல்லது 28,208 அடி) இங்கிருந்து பார்க்க முடியும். பகல்வேளையில் மேகங்களற்ற நேரத்தில், நேபாளத்தின் எவரெஸ்ட் மலையையும் பார்க்க முடியும்.

இப்பகுதியில் பல தேயிலை தோட்டங்கள் உள்ளன. டார்ஜீலிங் நகரம், அதனை சுற்றியுள்ள பகுதிகள் பெருகிவரும் மரஎரிபொருள், மரக்கட்டைகள் தேவை காரணமாகவும், வாகனப்போக்குவரத்து அதிகரித்ததன் காரணமாக ஏற்படும் காற்று மாசடைதல் மூலமும் காடழித்தல் நிலையை சந்தித்து வருகின்றன. டார்ஜீலிங்கை சுற்றியுள்ள தாவரவளங்களில் மிதவெப்ப, இலையுதிர் காடுகள் உள்ளிட்டவற்றின் நெட்டிலிங்கம், பிர்ச், கருவாலிமரம் மற்றும் என்றும் பசுமைமாறா இலம்,ஈர ஆல்பைன் காலநிலையினை உடைய ஊசியிலை மரங்கள் ஆகியவை அடங்கும். அடர்த்தியான பசுமைமாறா காடுகள் இந்நகரத்தை சுற்றிலும் அமைந்துள்ளது, இங்கு பல்வேறு வகையிலான அரிய பகட்டு வண்ண மலர்களும் காணப்படுகிறது. லாயிட்ஸ் தாவரவியல் தோட்டத்தில் பொதுவான மற்றும் அரிய வகை தாவரவளங்கள் பாதுகாக்கப்படுகின்றன, இங்குள்ள பத்மஜா நாயுடு இமாலயன் விலங்கியல் பூங்கா அழியக்கூடிய நிலையிலுள்ள இமாலய உயிரினங்களை பாதுகாப்பதிலும், இனவிருத்தி செய்தலிலும் சிறப்பு வாய்ந்ததாக விளங்குகிறது.

டார்ஜீலிங்கின் மிதவெப்ப காலநிலையானது ஐந்து முற்றிலும் வேறுபட்ட காலநிலைகளைக் கொண்டுள்ளது அவையாவன: இளவேனில், கோடை, இலையுதிர், குளிர் மற்றும் மழைக்காலங்கள் என்பனவாகும். கோடைகாலம் (மே முதல் ஜூன் வரை நீடித்திருக்கும்) மிகக்குறைவான காலப்பகுதியாகும், இக்காலக்கட்டத்தில் அரிதாக கடக்கக்கூடிய அதிகபட்ச வெப்பநிலை 25 °C (77 °F) ஆகும். ஜூன் முதல் செப்டம்பர் வரையிலான மழைக்காலம் செறிவான கனமழைக்குரிய பண்பைக்கொண்டதாகும். இதன் காரணமாக அடிக்கடி ஏற்படும் நிலச்சரிவுகள், டார்ஜீலிங்கை நாட்டின் பிற பகுதிகளில் இருந்து துண்டித்துவிடுகிறது. குளிர்காலத்தில் மிதமான வெப்பநிலை காணப்படுகிறது. எப்பொழுதாவது வெப்பநிலையானது உறைநிலைக்கு கீழே வரும்; பனிப்பொழிவு அரிதாக காணப்படும். மழை மற்றும் குளிர்காலங்களில், டார்ஜீலிங் அடிக்கடி உறைபனி மற்றும் மூடுபனி போர்த்தியது போல் காணப்படும். இதன் ஆண்டு சராசரி வெப்பநிலையானது; இதன் மாத சராசரி வெப்பநிலைகளில் இருந்து பெறப்படுகிறது. இதன் சராசரி ஆண்டு வீழ்படிவு 281.8 செ.மீ. (110.9 அங்குலம்) ஆகும், மிக அதிகபட்சமான வீழ்படிவு ஜூலை மாதத்தில் பதிவானது (75.3 செ.மீ. அல்லது 29.6 அங்குலம்) ஆகும்.

டார்ஜீலிங் நகரமானது டார்ஜீலிங் நகராட்சியையும், அதன் பட்டபாங்க் தேயிலை தோட்டத்தையும் ஒருங்கே கொண்டுள்ளது. 1850 ஆம் ஆண்டில் நிறுவிய, டார்ஜீலிங் நகராட்சி அந்நகரம் சார்ந்த பகுதிகளின் நகர நிர்வாகத்தை பாதுகாத்து வருகிறது. இந்த நகராட்சி டார்ஜீலிங் நகரத்தினுடைய 32 வட்டங்களின் ஒவ்வொரு வட்டத்திலிருந்தும் தேர்ந்தெடுத்த நகர்மன்ற உறுப்பினர்களையும் அத்துடன் மாநில அரசு தேர்ந்தெடுத்த சில உறுப்பினர்களையும் கொண்டுள்ளது. நகராட்சியின் மன்றஉறுப்பினர்கள் தங்கள் உறுப்பினர்களிலிருந்து ஒருவரை அவைத்தலைவராக தேர்ந்தெடுக்கின்றனர்; இந்த அவைத்தலைவரே நகராட்சியின் செயற்குழு தலைவராகவும் இருப்பார். கூர்கா தேசிய விடுதலை முன்னணி (GNLF) தற்பொழுது நகராட்சி அதிகாரத்தில் உள்ளது. டார்ஜீலிங் மாவட்டத்தினுடைய கூர்கா-ஆதிக்கம் நிறைந்த மலைப்பகுதிகள் அனைத்தின் அதிகார எல்லையும், 1988 ஆம் ஆண்டிலிருந்து அப்பொழுது உருவான டார்ஜீலிங் கூர்கா தன்னாட்சி மலை அமைப்பினுடைய வரம்பின் கீழ் அமைந்துள்ளது. DGHC ஆல் தேர்ந்தெடுக்கப்பட்ட மன்ற உறுப்பினர்களுக்கு மலைப்பகுதியின் கல்வி, ஆரோக்கியம் மற்றும் சுற்றுலா உள்ளிட்ட சில அலுவல்களை நிர்வகிக்கக்கூடிய அதிகாரம் வழங்கப்பெற்றுள்ளது. இந்த நகரம் டார்ஜீலிங் மக்களவை தொகுதியுடன் இணைந்துள்ளது மற்றும் இங்கிருந்து ஒரு உறுப்பினர் இந்தியப் பாரளுமன்றத்தின் மக்களவைக்கு (கீழ் அவை) தேர்ந்தெடுக்கப்பட்டுள்ளார்.

இங்கிருந்து மேற்குவங்க மாநில சட்டப்பேரவையின், விதான் சபைக்கு ஒரு உறுப்பினர் தேர்ந்தெடுக்கப்பட்டுள்ளார். 2009 ஆம் ஆண்டு நடந்த பாராளுமன்ற தேர்தலில் பாரதிய ஜனதா கட்சியின் ஜஸ்வந்த் சிங் வெற்றிபெற்றார், அதற்கு முன்பாக 2006 தேர்தலில் மாநில சட்டசபைக்கான இடத்தை GNLF வெற்றி பெற்றது. டார்ஜீலிங் நகரம் மாவட்ட காவல்துறையின் (இது மாநில காவல்துறையின் ஒரு பகுதியாகும்) அதிகார வரம்பின் கீழ் அமைந்துள்ளது; ஒரு துணை காவல் பொது ஆய்வாளர் நகரத்தின் பாதுகாப்பு மற்றும் சட்ட அலுவல்களை மேற்பார்வையிடுகிறார். டார்ஜீலிங் நகராட்சி பகுதியின் இரண்டு காவல்நிலையங்கள் டார்ஜீலிங் மற்றும் ஜோர்பன்களோ ஆகிய இடங்களில் அமைந்துள்ளது.

டார்ஜீலிங்கின் பெரும்பான்மையான நீர் தேவைகளை இயற்கை நீர்ஊற்றுகள் வழங்குகிறது. நகரத்திலிருந்து 10 கி.மீ தொலைவில் (அல்லது தென்கிழக்கில்) அமைந்த சென்சால் ஏரியில் சேமித்து, அங்கிருந்து குழாய்கள் மூலம் நகரத்திற்கு தண்ணீர் வழங்கப்படுகிறது. வறட்சிக்காலங்களில், நீர் பற்றாக்குறையின் பொழுது, அருகிலுள்ள சிறிய கோன்ங் கோலா என்னும் வற்றாத நீரோடையிலிருந்து தண்ணீர் குழாய்கள் மூலம் உறிஞ்சி வழங்கப்படுகிறது. இருப்பினும் நீர்வழங்கலுக்கும் மற்றும் அதன் தேவைக்கும் இடையே ஒரு நிதானமான இடைவெளி நிலவுகிறது; நகரத்தின் 50% குடியிருப்புகள் நகராட்சி நீர்வழங்கல் முறையில் இணைந்துள்ளன. இந்நகரம் பாதாளச்சாக்கடை திட்டத்தின் மூலம் வீடுகளிலிருந்தும் பிற ஐம்பது சமூக கழிப்பிடங்களிலிருந்தும் பெற்ற கழிவுகளை ஆறு மையக் கழிவுதொட்டிகள் மூலம் சேகரித்து இறுதியாக "ஜோராஸ்" (நீர்வழிகள்) என்னும் இயற்கை நீர்நிலை வழியாக வெளியேற்றுகிறது; சாலையோர வடிகால்கள் மூலமும் கழிவுகள் வெளியேறுகிறது. டார்ஜீலிங் நகராட்சி தினமும் 50 டன்கள் (110,200 lb) திடக்கழிவுகளைப் அருகிலுள்ள அப்புறப்படுத்தும் தளங்கள் மூலம் வெளியேற்றுகிறது.

மின்சாரம் மேற்குவங்க மாநில மின்வாரியம் வழங்குகிறது. மேற்குவங்க தீயணைப்பு துறை நகரத்திற்கான அவசரகால சேவைகளையும் வழங்குகிறது. இந்நகரம் அடிக்கடி மின் தடையாலும், நிலையில்லாத மின்னழுத்தத்தாலும் பாதிப்படைகிறதால், அநேக வீடுகளில் மின்னழுத்த நிலைப்படுத்திகளை பரவலாக பயன்படுத்துகிறார்கள். பெரும்பாலும் அனைத்து துவக்கப்பள்ளிகளையும் தற்பொழுது டார்ஜீலிங் கூர்கா தன்னாட்சி மலை அமைப்பு நிர்வகிக்கிறது. நகராட்சியை சுற்றிலும் உள்ள படிவழிகள் உள்ளிட்ட அனைத்து வகையான சாலைகளின் மொத்த நீளமும் நகராட்சியுடன் இணைந்துள்ளது; இவற்றை நகராட்சி நிர்வகிக்கிறது.

டார்ஜீலிங்கின் பொருளாதாரத்தில் சுற்றுலாத்துறையும், தேயிலை உற்பத்தியும் மிகவும் முக்கியமான பங்கை வகிக்கிறது. டார்ஜீலிங் தேயிலை வகைகளில் கருப்பு தேயிலை மிகவும் புகழ் பெற்றதாகும், குறிப்பாக ஐக்கிய இராச்சியம் மற்றும் முந்தைய பிரித்தானிய நாடுகளில் பிரபலமானதாகும். தற்பொழுது தேயிலை சந்தையில் சமீப ஆண்டுகளில் இந்தியாவின் பிற பகுதிகளான நேபாளம் போன்ற நாடுகளிலிருந்து கடும் போட்டி நிலவிவருகிறது.. பரவலாகக் காணப்படும் தொழிலாளர் பிரச்சினைகள், வேலைநிறுத்தம், தேயிலை தோட்டங்கள் மூடப்படுதல் ஆகியவை முதலீடு மற்றும் உற்பத்தியை வெகுவாக பாதித்துள்ளது. பல்வேறு தேயிலை தொழிற்சாலைகள் தொழிலாளர் கூட்டுறவு முறையில் இயங்கினாலும், எஞ்சியவை சுற்றுலாப்பயணிகளின் உறைவிடங்களாக மாறிவருகின்றன. தேயிலை தோட்டங்களில் 60% க்கும் மேற்பட்ட தொழிலாளர்கள் பெண்களாகும்.

மாவட்டத்தின் காடுகள் மற்றும் பிற இயற்கை வளங்களை பெருகிவரும் மக்கள்தொகை வெகுவாக பாதித்துள்ளது. சுதந்திரத்திற்குப் பிறகு இந்நகரம் கல்வி, தொடர்புத்துறை மற்றும் விவசாயம் ஆகியவற்றில் கணிசமான வளர்ச்சியை அடைந்துள்ளது, குறிப்பாக உருளைக்கிழங்கு, ஏலக்காய், இஞ்சி, ஆரஞ்சு உள்ளிட்ட பல்வேறு பணப்பயிர்களும் உற்பத்தியாகின்றன. நகரத்தை சுற்றியுள்ள கிராமப்புற மக்களின் முக்கிய வாழ்வாதாரமாக படிமுறை சரிவுகளில் பயிரிடுதல் வழங்குகிறது, இதன் மூலமாகவும் நகரத்திற்கு பழங்கள் மற்றும் காய்கறிகள் கிடைக்கிறது.

கோடை மற்றும் இளவேனிற் காலங்கள் சுற்றுலா பயணிகளிடையே மிகுந்த புகழ்பெற்றதாகும், இதன்மூலம் அநேக டார்ஜீலிங் மக்கள் நேரிடையாகவும் மறைமுகமாகவும் வேலைவாய்ப்பினை பெறுகின்றனர், பலர் உணவுவிடுதிகளில் பணியாற்றி சம்பாதிக்கின்றனர். அநேக மக்கள் சுற்றுலா நிறுவனங்களின் வழிகாட்டிகளாக பணியாற்றி பொருளீட்டுகின்றனர். டார்ஜீலிங் பாலிவுட் மற்றும் வங்காளி திரைப்படத்தளமாகவும் புகழ்பெற்றுள்ளது. "ஆராதனா" (1969) படத்தின் மேரே சப்னோ கி ராணி என்னும் பாடல் ராஜேஷ் கண்ணா மற்றும் ஷர்மிளா தாகூர் ஆகியோர் நடிக்க டார்ஜீலிங் இமாலயன் இரயில்வேயில் படமானது. சத்யஜித்ரே படமான கன்சென்ஜுங்கா (1962) இங்கு படமானது, அவரது 'ஃபெலுடா தொடர்கள்', கதை, டார்ஜிலிங் ஜோம்ஜோமாட் (டார்ஜிலிங்கின் ராஸல் டாஸல்) ஆகிய படங்களும் இந்நகரத்தில் படமானது. சமீப காலத்தில் ஷாருக் கான் நடித்த மே ஹூ நா படமும் இங்கு படமானது. மாவட்ட தலைநகரான டார்ஜிலிங்கில் பலர் அரசு அலுவலகங்களில் பணியாற்றுகின்றனர். வங்காளம், சிக்கிம், திபெத் ஆகிய பழமையான கலைகள் மற்றும் கைவினைப் பொருட்களை பேணுவதன் மூலமும் மக்கள் சம்பாதிக்கிறார்கள்.

சிலுகுரி யிலிருந்து டார்ஜீலிங் நகரத்தின் 50 மைல்கள் (80 கி.மீ) தொலைவைடார்ஜீலிங் இமாலயன் இரயில்வே (”பொம்மை இரயில்” என்னும் புனைபெயர் கொண்டது) மூலம் அடையலாம், அல்லது இரயில் பாதையை தொடர்ந்து வரும் ஹில் கார்ட் சாலை (தேசிய நெடுஞ்சாலை 55) வழியாகவும் செல்லலாம். டார்ஜீலிங் இமாலயன் இரயில்வே ஒரு குற்றகலப்பாதை இரயில்வே ஆகும். 1999 ஆம் ஆண்டில் யுனெஸ்கோ இந்த இடத்தை உலக பாரம்பரியம் மிக்க இடம் என அறிவித்துள்ளது., உலகிலேயே இந்த பெருமையை பெற்ற இரண்டாவது இரயில்வே இதுவே. முறையான பேருந்து சேவைகள், வாடகை வண்டிகள் ஆகியவை டார்ஜீலிங், சிலிகுரி யுடன் அதன் அருகமைந்த நகரங்களான குர்சியாங், கலிம்போன்ங், கங்டாக் ஆகிய நகரங்களை இணைக்கிறது.லேண்ட் ரோவர் உள்ளிட்ட நான்கு சக்கர வாகனங்கள், அப்பகுதியின் செங்குத்தான சரிவுகளில் பயணிக்க எளிமையாக இருப்பதால் போக்குவரத்துக்கு புகழ்பெற்றவையாக உள்ளன. இருப்பினும், மழைக்காலங்களில் ஏற்படும் நிலச்சரிவுகள் காரணமாக சாலை மற்றும் இரயில்பாதை தொடர்புகள் அடிக்கடி இடையூறுக்கு உள்ளாகின்றன. டார்ஜீலிங்கிற்கு அருகமைந்த சிலுகுரிக்கு, மிக அருகாமையிலேயே பாக்டோரா விமானநிலையம் உள்ளது. இந்தியன் ஏர்லைன்ஸ், ஜெட் ஏர்வேஸ், கிங்ஃபிஷர் ரெட் ஆகிய மூன்று முக்கிய விமான சேவை நிறுவனங்கள் டார்ஜீலிங்குடன் டெல்லி, கல்கத்தா, குவகாத்தி ஆகிய நகரங்களை இணைக்கிறது. இதன் அருகமைந்த மிகப்பெரிய இரயில்நிலையம் நியூ ஜல்பைகுரி இரயில்நிலையம் ஆகும், இது பெரும்பாலும் நாட்டின் அனைத்து முக்கிய நகரங்களையும் இணைக்கிறது. நகரத்துக்குள் அமைந்த இடங்களுக்கு, வழக்கமாக மக்கள் நடந்தே செல்கின்றனர். வசிப்பிடங்களில் உள்ளோர் குறைந்த தூர பயணத்திற்கு மிதிவண்டி, இருசக்கர வாகனம் அல்லது வாடகை தானுந்துகள் மூலம் பயணிக்கின்றனர். டார்ஜீலிங் கயிற்றுப்பாதை 1968 ஆம் ஆண்டு முதல் 2003 ஆம் ஆண்டு வரை இயங்கியது, ஒரு விபத்தில் நான்கு பேரின் உயிரிழபிற்குப்பிறகு நின்றுவிட்டது.

டார்ஜீலிங் நகர்ப்புற தொகுதி (இது பட்டபோங் தேயிலை தோட்டத்தையும் உள்ளடக்கியது), 109,163 மக்கள்தொகை கொண்ட நிலப்பரப்பாகும், இதன் நகராட்சி பகுதியில் உள்ள மக்கள் தொகை 107,530 ஆகும். இந்நகரத்திற்கு ஒவ்வொரு நாளும் வந்து செல்லும் மக்கள், குறிப்பாக சுற்றுலா பயணிகளை உள்ளடக்கிய மக்கள்தொகை சராசரியாக 20,500 - 30,000 ஆகும். இதன் நகராட்சி பகுதியின் மக்கள்தொகை அடர்த்தி ஒரு கி.மீ பரப்பளவுக்கு 10,173 பேர் ஆகும். இதன் பாலின விகிதம் 1000 ஆண்களுக்கு 1,017 பெண்கள் என்ற விகிதத்தில் உள்ளது, இது தேசத்தின் சராசரி விகிதமான 1000 ஆண்களுக்கு 933 பெண்கள் என்கிற விகிதத்தை விட உயர்ந்ததாகும். இங்குள்ள மிகப்பெரிய சமயங்களாக முறையே இந்து, பௌத்தம் மற்றும் கிறித்துவம் ஆகிய சமயங்கள் உள்ளன. மக்கள்தொகையில் பெரும்பான்மையினராக நேபாளத்தை பின்னணியாகக் கொண்ட கூர்கா இனத்தினர் உள்ளனர். உள்நாட்டு இனக்குழுக்களில் டமாங்குகள், லெப்சாக்கள், பூட்டானியர்கள், ஷெர்பாக்கள், நியூவர்கள் ஆகியோர் அடங்குவர். டார்ஜீலிங்கில் வசிக்கும் பிற சமூகத்தினர்களில் மார்வாரிகள், ஆங்கிலோ-இந்தியர்கள், சீனர்கள், பீஹாரிகள், திபெத்தியர்கள், வங்காளியர்கள் ஆகியோர் அடங்குவர்.
மக்கள் பெரும்பான்மையாக நேபாளி, இந்தி, பெங்காலி, ஆங்கிலம் மொழிகளில் பேசுகிறார்கள்.

டார்ஜீலிங் கடந்த நூற்றாண்டில், குறிப்பாக 1970 ஆம் ஆண்டுகளில் கணிசமான மக்கள்தொகை வளர்ச்சியை அடைந்துள்ளது. 1990 ஆம் ஆண்டுகளில் இதன் ஆண்டு வளர்ச்சி விகிதம் 45% ஆக உயர்ந்தது, இது தேசிய, மாநில, மாவட்ட சராசரி விகிதங்களை விட அதிகமானதாகும். இந்த நகரம் துவக்கத்தில் 10,000௦௦௦௦ மக்கள்தொகை இலக்கை கணக்கில் கொண்டு வடிவமைத்தது. இதன் தொடர்ச்சியான வளர்ச்சி பரந்த உள்கட்டமைப்புத் தேவைகளையும் சுற்றுச்சூழல் சிக்கல்களையும் உருவாக்கியுள்ளது. இப்பகுதியின் நில அமைப்பு வரையறைகளை மிஞ்சிய நிலையற்ற இயற்கைசூழல் ஆகியவற்றோடு நெருங்கிய தொடர்புள்ளதால் சுற்றுச்சூழல் பாதிப்படையக்கூடிய இடமாக உள்ளது. இப்பகுதியை சுற்றியுள்ள மலைகள் தம் பண்பிழத்தல் உள்ளிட்ட சுற்றுச்சூழல் சீர்கேடுகள், சுற்றுலாத் தலமாக விளங்கும் டார்ஜீலிங்கின் அழகை வெகுவாக பாதித்துள்ளது.

மக்கள் தீபாவளி, கிறிஸ்துமஸ், தசரா, ஹோலி பண்டிகைகளை கொண்டாடுகின்றனர், இவை தவிர்த்து பல்வேறு இனஞ்சார்ந்த தனித்துவம் வாய்ந்த உள்ளூர் விழாக்களையும் கொண்டாடுகின்றனர். லெப்சாக்களும், பூட்டானியர்களும் ஜனவரி மாதத்தில் புத்தாண்டை வரவேற்கின்றனர், திபெத்தியர்கள் தங்கள் புது வருடத்தை ("லோசர்" ) ”பேயாட்டாம்” என்கிற ஆட்டத்துடன் பிப்ரவரி-மார்ச்சில் கொண்டாடுகின்றனர். "மகா சங்கராந்தி", "ராம நவமி", "சோட்ரூல் டுயுசென்", "புத்த ஜெயந்தி", தலாய்லாமாவின் பிறந்தநாள், "டென்டாங் லகோ ரம்ஃபாட்" போன்ற பிற விழாக்களுள், சில உள்ளூர் கலாச்சாரத்தோடு பொருந்தக்கூடிய சில விழாக்கள் இந்தியாவின் பிற பகுதிகளாகிய நேபாளம், பூடான் மற்றும் திபெத்தியர்களின் கலாச்சாரத்தோடு தொடர்புடைய விழாக்களாகவும் விளங்குகின்றன. டார்ஜீலிங் களியாட்டம் விழா டார்ஜீலிங் முனைப்பாளர்கள் குடியுரிமை சமூக இயக்கத்தால் துவங்கப்பெற்றது, ஒவ்வொரு ஆண்டின் குளிர்காலத்திலும் நடைபெறும் பத்து நாள் கொண்டாட்டங்களில் டார்ஜீலிங் மலைகளின் கலாச்சார பாரம்பரியத்துடன் அவர்களுடைய உயர்தரமான இசையை மையமாகக் கொண்ட உயர்தரமான சித்திரப்பட நிகழ்ச்சிகளும் இடம்பெறும்.

டார்ஜீலிங்கின் புகழ்பெற்ற உணவு "மோமோ" ஆகும், இது பன்றியிறைச்சி, மாட்டிறைச்சி, காய்கறிகள் உள்ளடக்கிய பூரணத்தை பிசைந்த மாவு கொண்டு நீராவியில் வேகவைத்து கொழுக்கட்டை போன்று சமைக்கப்படும், பின்னர் இது நீர்போன்ற சூப்புடன் பரிமாறப்படுகிறது. முன்பே சமைத்த நூடுல்ஸை அடைத்த சிற்றுண்டி வகை வை-வை பொதியிலிருந்து அப்படியே சாப்பிடுவதற்கும் அல்லது சூப் வடிவில் சாப்பிடுவதற்கும் உரியதாகும். "சுர்பீ" எனப்படும் கடினமான பாலடைக்கட்டியானது பசுக்கள் அல்லது யாக் மாடுகளின் பாலிலிருந்து தயாரித்தது, மென்று தின்பதற்கு உகந்ததாகும். "துக்பா" என்றழைக்கப்படும் நூடுல்ஸ் உணவு, சூப் வடிவில் பரிமாறப்படுவது, டார்ஜீலிங்கில் புகழ்பெற்றதாகும். "ஆலு டம்" என்பது புகழ்பெற்ற சிற்றுண்டி வகையாகும், இது உருளைக்கிழங்கினை வேகவைத்து மிளாகாய் தூள், உணபதற்குரிய நிறம், மஞ்சள்தூள் ஆகியவற்றினை சேர்த்து வளமூட்டப்பெற்று சாறுடன் கூடிய கெட்டியான குழம்பாகவோ அல்லது சில நேரம் நீர்த்ததாகவோ சமைக்கப்படுகிறது. இது பெரும்பாலும் ஆச்சார் மற்றும் உருளைகிழங்கு வற்றல் அல்லது பிற சிற்றுண்டிகளுடன் சாப்பிடுவதாகும். சுற்றுலா பயணிகளுக்கான பல்வேறு வகை உணவினை வழங்குவதற்கென்றே இந்திய, பன்னாட்டளவிலான, சீன சமையல் பாரம்பரியமுடைய உணவுவிடுதிகள் மிகுதியான எண்ணிக்கையில் இங்கு அமைந்துள்ளன. புகழ்பெற்ற டார்ஜீலிங் தேயிலை தோட்டங்களில் இருந்து தயாரிக்கப்படும் தேநீர் மிகச்சிறந்த பானம் ஆகும். அதுபோல காபியும் சிறந்த பானமாகும். ”ரக்‌ஷி”, ஜஹாத், டோங்பா” "ஷாங்" ஆகியவைகளும் மக்கள் விரும்பும் பானங்களாகும். இவை அனைத்தும் உள்ளூரிலேயே கிடைக்கும் பானங்களாகும். ஷாங், சாமை என்னும் தினையிலிருந்து தயாரித்த உள்ளூர் பீர் வகையாகும்.

டார்ஜீலிங்கின் பெரும்பாலான கட்டிடங்கள் குடியேற்ற கட்டிடக்கலை பண்புகளைக் கொண்டுள்ளது; பெரும்பாலான மோக் தியோடர் குடியிருப்புகள், கோதிக் தேவாலயங்கள், ராஜ்பவன் (ஆளுநர் மாளிகை), தோட்டக்காரர்கள் மன்றம் மற்றும் பல்வேறு கல்வி நிறுவனங்கள் இவற்றிற்கு உதாரணங்களாகும். புத்த மடங்கள் அடுக்குத் தூபி முறை கட்டிடக்கலையை பிரதிபலிக்கின்றன. டார்ஜீலிங் இசைக்கலைஞர்களும் இசை ஆர்வலர்களும் "மிக்கமதிக்கும்" இசை மையமாகவும் திகழ்கிறது. இங்கு வாழும் மக்களின் பொதுவான பொழுதுபோக்கு பாடுதல் மற்றும் இசைக்கருவிகளை இசைத்தலாகும், இவர்கள் தங்கள் கலாச்சார வாழ்வில் இசையின் பங்கு மற்றும் பாரம்பரியம் குறித்து பெருமிதம் நிறைந்தவர்கள் ஆவார்கள்.

மாநில அரசும், தனியார் நிறுவனங்களும், சமைய நிறுனங்களும் இயக்கும் பல கல்வி நிறுவனங்கள் டார்ஜீலிங்கில் உள்ளன. பள்ளிகளில் முக்கிய பயிற்று மொழிகளாக ஆங்கிலம் மற்றும் நேபாளி மொழிகள் உள்ளன, அவற்றுடன் தேசிய மொழியான இந்தியும் அதிகாரபூர்வ மாநில மொழியான வங்காளியும் வழங்குகின்றன. இந்த பள்ளிகள் ICSE, CBSE அல்லது மேற்குவங்க இடைநிலைக்கல்வி வாரியத்துடன் இணைக்கப்பெற்றுள்ளன. பிரித்தானிய இந்தியாவின் கோடைகால பாதுகாப்பிடமாக டார்ஜீலிங் விளங்கியதால், அக்காலத்திலேயே டார்ஜிலிங் ஈடன், ஹார்ரோவ் மற்றும் ருக்பி போன்ற பள்ளிகளை மாதிரியாகக்கொண்ட பொதுப்பள்ளிகள் நிறுவப்பெற்று அவற்றில் பிரித்தானிய அதிகாரிகளின் குழந்தைகள் பெறுவதற்குரிய தனிச்சிறப்பான கல்வியும் வழங்கப்பட்டது. இங்குள்ள கல்வி நிறுவனங்களான புனித. ஜோசப் கல்லூரி (பள்ளித் துறை), லாரிடோ கான்வென்ட், புனித பால்ஸ் பள்ளி, மவுண்ட் ஹார்மன் பள்ளி ஆகியவை தலைசிறந்த கல்வியளிக்கக்கூடிய புகழ்பெற்ற மையங்களாகும். டார்ஜீலிங்கில் உள்ள தங்கும் வசதியுடன் கூடிய மூன்று கல்லூரிகளான—புனித ஜோசப் கல்லூரி, லாரிடோ கல்லூரி, சாலெசியன் கல்லூரி ஆகியனவும், டார்ஜீலிங் அரசு கல்லூரி—ஆகிய அனைத்தும் சிலுகுரியில் உள்ள வடக்குவங்க பல்கலைக்கழகத்துடன் இணைக்கப்பெற்றுள்ளது.




</doc>
<doc id="115601" url="https://ta.wikipedia.org/wiki?curid=115601" title="பி. எல். பட்நகர்">
பி. எல். பட்நகர்

பேராசிரியர் பிரபுலால் பட்நகர்(ஆகஸ்ட் 7, 1912 - அக்டோபர் 5, 1976) இருபதாவது நூற்றாண்டில் சிறப்புப் புகழ் பெற்ற இந்தியக் கணிதவியலாளர்களில் ஒருவர். இலாஹாபாத் பல்கலைக்கழகத்தில் வான்கோளவியலில் முனைவர் பட்டம் (D.Sc) பெற்று, பிறகு, ஐக்கிய அமெரிக்க நாடட்டில், ஹார்வர்ட் பல்கலைக்கழகத்திற்கு ஃபுல்பிரைட் ஆய்வாளராகச் சென்று அங்கு Plasma இயற்பியலில் ஆய்வுகள் செய்து பெயர் பெற்றார்.1955இல் இந்திய விஞ்ஞானக்கழகத்தின் ஃபெல்லோ வாக தேர்வு செய்யப்பட்டார். 13 ஆண்டுகள் பங்களூர் இந்திய அறிவியல் கழகத்தின் பயன்பாட்டுக் கணிதத் துறையின் தலைவராகப் பணியாற்றி பற்பல இளம் மாணவர்களைக் கணித ஆய்வுப் பணியில் ஊக்கப்படுத்தினார். இந்தியக் கணிதக் கழகத்தின் சரித்திரத்திலேயே மறக்கமுடியாத அளவிற்கு அதன் தலைவராகவும் மற்றும் அதன் பல பொறுப்புகளிலும் உயர்ந்த பணிபுரிந்தார். 1963 இல் இந்திய அரசு அவருக்கு 'பத்ம பூஷண்' பட்டத்தை வழங்கியது. 130 ஆய்வுக்கட்டுரைகள் இயற்றி 29 மாணவர்களுக்கு முனைவர் பட்டப்படிப்புக்கு இயக்குனரகவும் இருந்திருக்கிறார்.

கணிதத்துறைக்கு அவரளித்த சிறந்த பங்குமட்டுமல்லாமல் பல நூற்றுக்கணக்கான மாணவர்களுக்கும் ஆசிரியர்களுக்கும் அவர் நல்லாசானாக இருந்த பெருமை அவருடையது. செய்தொழிலில் ஒர் ஆழ்ந்த ஈடுபாடு, எல்லோருக்கும் உதவவேண்டும் என்ற மனப்பான்மை இவைகளில் சிறந்து விளங்கினார்.

பாரத நாட்டின் கணிதத்துறைக் கல்விக்காகவும், அதன் ஆய்வுக்கூட அமைப்பு, நடைமுறை இவைகளுக்காகவும் தேசீய அளவில் என்னென்ன குழுக்கள், வாரியங்கள் அமைக்கப்பட்டனவோ அநேகமாக அவ்வளவிலும் அவர் முக்கியமான பொறுப்பில் பணி புரிந்து பங்களித்திருக்கிறார்.



</doc>
<doc id="115605" url="https://ta.wikipedia.org/wiki?curid=115605" title="காந்தளூர் வசந்தகுமாரன் கதை (புதினம்)">
காந்தளூர் வசந்தகுமாரன் கதை (புதினம்)

காந்தளூர் வசந்தகுமாரன் கதை எழுத்தாளர் சுஜாதாவால் எழுதப்பட்ட வரலாற்றுப் புதினம் ஆகும். இப்புதினம் சோழர் காலகட்டத்தில் நடப்பதாக எழுதப்பட்டுள்ளது. ராஜ ராஜ சோழன் மெய்க்கீர்த்தியில் வரும் “காந்தளூர்ச் சாலை கலமறுத்து” என்ற வரியின் வரலாற்றுப் பின்னணியை அடிப்படையாகக் கொண்டு எழுதப்பட்டது. சுஜாதாவின் துப்பறியும் கதைகளில் தோன்றும் கணேஷ்-வசந்த் துப்பறிவாளர்களைப் போன்றே இப்புதினத்தில் கணேச பட்டர்-வசந்தகுமாரன் என்ற இரு பாத்திரங்கள் வருகின்றன.



</doc>
<doc id="115609" url="https://ta.wikipedia.org/wiki?curid=115609" title="மின்காந்தம்">
மின்காந்தம்

மின்காந்தம் என்பது மின்னோட்டம் பாய்வதன் மூலம் காந்தப் புலத்தை உருவாக்கும் காந்தம் ஆகும். இங்கு மின்னோட்டம் நிறுத்தப்படும்போது காந்தப்புலம் மறைந்துவிடும். மோட்டர்கள், மின்பிறப்பாக்கிகள், அஞ்சல் சுற்றுக்கள், ஒலிபெருக்கிகள், வன்வட்டுக்கள், காந்தப் பரிவுப் படிமவாக்கல் இயந்திரங்கள், அறிவியல் கருவிகள், காந்தவியல் பிரித்தெடுப்பு சாதனங்கள் போன்ற மின் சாதனங்களில் மின்காந்தங்கள் ஒரு துணை அங்கமாகப் பயன்படுத்தப்படுகிறது. மேலும் கைத்தொழிற்துறையில் அதிக அடை கொண்ட இரும்புப் பாளங்களைத் தூக்கும் பணியில் பயன்படுத்தப்படுகிறது. 

கம்பியொன்றில் பாயும் மின்னோட்டமானது அக்கம்பியைச் சுற்றி காந்தப்புலமொன்றை உருவாக்குகிறது. காந்தப்புலத்தை ஒருமுகப்படுத்துவதற்காக மின்காந்தமொன்றில், கம்பியானது முறுக்குகள் மிகவும் அருகருகே இருக்கும் வகையில் ஒரு சுருளாகச் சுற்றப்பட்டிருக்கும். அப்போது கம்பியின் ஒவ்வொரு முறுக்கினாலும் உண்டாக்கப்படும் காந்தப்புலமானது சுருளின் மையத்தினூடாகச் சென்று ஒரு உறுதியான காந்தப்புலத்தைத் தோற்றுவிக்கிறது. குழாய் வடிவிலான கம்பிச்சுருள் வரிச்சுருள் எனப்படும். சுருளின் உள்ளே மெல்லிரும்பு போன்ற அயக்காந்தப் பொருளை வைப்பதன் மூலம் வலிமையான காந்தப்புலத்தை உருவாக்க முடியும். அயக்காந்தப் பொருளின் காந்த ஊடுபுகவிடுதிறன் உயர்வு என்பதால் சாதாரணச் சுருள் உருவாக்கும் காந்தப்புல வலிமையிலும் அயக்காந்த அகணியின் காந்தப்புல வலிமை ஆயிரம் மடங்கு அதிகமாகும். இந்த அயக்காந்த அகணி அல்லது இரும்பு அகணி மின்காந்தமென அழைக்கப்படும்.

கம்பிச் சுருளினூடான காந்தப்புலத்தின் திசையை வலக்கை விதிமூலம் துணியலாம். அதாவது, வலக்கையின் விரல்கள் கம்பிச்சுருளினூடு பாயும் மின்னோட்டத்தின் திசையில் வளைக்கப்படுமாயின் வலக்கைப் பெருவிரலானது கம்பிச்சுருளின் மையத்தினூடாகப் பாயும் காந்தப்புலத்தின் திசையைத் தரும். காந்தப்புலக்கோடுகள் வெளியேறுவதாகத் தோற்றும் முனைவு அம்மின்காந்தத்தின் வடமுனைவாக வரையறுக்கப்படும்.

வழங்கப்படும் மின்னோட்டத்தின் அளவை ஆளுவதன் மூலம் உருவாகும் காந்தப்புலத்தின் அளவை ஒரு பரந்த வீச்சுக்கு, விரைவாக மாற்றக்கூடியதாக இருப்பது நிலைபேறான காந்தத்துடன் ஒப்பிடுகையில் மின்காந்தத்தின் முக்கிய பயன்பாடாகும். இருப்பினும் காந்தப்புலத்தைப் பேணுவதற்கு தொடர்ச்சியான மின்சக்தி வழங்கல் அவசியமாகும்.

காந்தத்தின் அகணிப்பகுதியின் பொருளானது (வழமையாக இரும்பு), சிறிய காந்தங்களைப் போல் செயற்படும் ”காந்த ஆட்சிப்பகுதிகள்” எனப்படும் சிறு வலயங்களால் உருவாக்கப்பட்டுள்ளது. மின்காந்தத்தில் மின்னோட்டம் பாய்வதற்கு முன் இக்காந்த ஆட்சிப்பகுதிகள் எழுமாறான திசைகளைச் சுட்டியவாறு காணப்படும். ஆகவே அவற்றின் சிறிய காந்தப் புலங்கள் ஒன்றையொன்று சமப்படுத்திக் கொள்ளும். ஆகவே, இரும்பில் பெரியளவில் காந்தப்புலம் உருவாக மாட்டாது. அகணியின் மேல் சுற்றப்பட்டுள்ள கம்பியில் மின்னோட்டம் பாயும்போது சுருளில் உருவாகும் காந்தப்புலம் மெல்லிரும்பு அகணியை அதிரச் செய்வதன் மூலம் காந்த ஆட்சிப்பகுதிகளை காந்தப்புலத்துக்குச் சமாந்தரமாக ஒழுங்கமைக்கிறது. எனவே அவற்றின் சிறிய காந்தப்புலங்கள் ஒன்றுசேர்ந்து காந்தத்தைச் சூழ, பெரிய காந்தப்புலத்தைத் தோற்றுவிக்கின்றன. மின்னோட்டம் அதிகரிக்கும்போது, காந்த ஆட்சிப்பகுதிகள் ஒழுங்கமையும் வீதமும் அதிகரிப்பதால், காந்தப்புலத்தின் வலிமையும் அதிகரிக்கும். எனினும் எல்லாக் காந்த ஆட்சிப்பகுதிகளும் இவ்வாறு ஒழுங்கமைந்த பின்னர் மின்னோட்டத்தின் அதிகரிப்பு பெரியளவில் காந்தப்புலத்தை அதிகரிக்க மாட்டாது. இந்நிலை "நிரம்பல் நிலை" என அழைக்கப்படுகிறது.

சுருளில் உள்ள மின்சாரம் துண்டிக்கப்படும்போது பெரும்பாலான ஆட்சிப்பகுதிகள் தமது ஒழுங்கமைவை இழந்து எழுமாறான நிலையை அடையும். ஆயினும் சில ஒழுங்கமைவுகள் மாற்றமடையாது காணப்படும். ஏனெனில் இவ்வாட்சிப்பகுதிகள் தமது திசையை மாற்றுவதில் பாரிய எதிர்ப்பை எதிர்நோக்குகின்றன. இதனால் மின்காந்தத்தின் அகணி ஒரு வலுக்குறைந்த நிலைபேறான காந்தமாக மாறுகின்றது. இச்செயற்பாடு காந்தப்பின்னிடைவு எனப்படுகிறது. எஞ்சியுள்ள காந்தப்புலம் மீந்த காந்தப்புலம் எனப்படும். இவ்வெஞ்சிய காந்தப்புலமானது காந்த நீக்கல்முறை மூலம் அகற்றப்படலாம்.

1820ல் டேனிய விஞ்ஞானியான ஆன்சு கிருத்தியான் ஆர்ஸ்டெட், கடத்தியொன்றினூடு பாயும் மின்னோட்டம் அக்கடத்தியைச் சூழ காந்தப்புலத்தை உருவாக்குவதைக் கண்டறிந்தார். 1824ல் பிரித்தானிய விஞ்ஞானியான வில்லியம் ஸ்டேர்ஜன் மின்காந்தத்தைக் கண்டுபிடித்தார். அவரது முதலாவது மின்காந்தம் காவலிடப்படாத செப்புக்கம்பியினால் 18 தடவைகள் சுற்றப்பட்ட குதிரை லாட வடிவிலான இரும்புத்துண்டினால் ஆக்கப்பட்டிருந்தது. இரும்பு, வார்ணிசு பூச்சினால் காப்பிடப்பட்டிருந்தது. சுருளினூடாக மின்னோட்டமொன்று பாயும்போது, இரும்பு காந்தமாக்கப்பட்டதோடு ஏனைய இரும்புத்துண்டுகளையும் கவர்ந்தது. மின்னோட்டம் நிறுத்தப்பட்டபோது அது காந்தத்தன்மையை இழந்தது. இத்துண்டு வெறுமனே 200 கிராம் திணிவைக் கொண்டிருந்தபோதும், ஒரு தனிக்கல மின்கலத்துடன் இணைக்கப்படும்போது 4 கிலோகிராம் திணிவை உயர்த்தக்கூடியதாய் இருந்தது. இதன் மூலம் மின்காந்தத்தின் வலிமையை ஸ்டேர்ஜன் உணர்த்தினார். எவ்வாரயினும் ஸ்டேர்ஜனின் மின்காந்தம் நலிந்ததாக இருந்தது. ஏனெனில், பயன்படுத்தப்பட்ட செப்புக்கம்பி காப்பிடடப்படாமல் இருந்தமையால், அகணியைச் சுற்றி செப்புக்கம்பியை ஒருதடவை மாத்திரமே சுற்றக்கூடியதாய் இருந்தது. மேலும், கம்பியின் ஒவ்வொரு சுற்றுக்கிடையிலும் இடைவெளிகள் விடவேண்டியிருந்தது. இதனால், அகணியைச் சுற்றி சுற்றப்படும் சுற்றுக்களின் எண்ணிக்கை குறைக்கப்பட்டது. 1827ன் துவக்கத்தில் அமெரிக்க விஞ்ஞானியான ஜோசப் ஹென்றி, மின்காந்தத்தை மேம்படுத்தினார். பட்டு நூலினால் காவலிடப்பட்ட கம்பிகளைப் பயன்படுத்தியதன் மூலம், அவரால் அகணியின் மீது அதிக படைகளில் கம்பியைச் சுற்றமுடிந்தது. இதனால் ஆயிரக்கணக்கான சுற்றுக்களைக்கொண்ட வலிமையான காந்தங்களை அவரால் உருவாக்க முடிந்தது. இவற்றுள் ஒன்று, 936 கி. கி. திணிவை உயர்த்தக்கூடியதாய் இருந்தது. மின்காந்தம் முதலில் முதன்மையாகக் தந்தி ஒலிப்பானில் பயன்படுத்தப்பட்டது. அயக்காந்த அகணி எவ்வாறு இயங்குகிறது என்பது பற்றிய காந்த ஆட்சிக் கொள்கை 1906ல் பிரெஞ்சு புவியியலாளரான பியரி ஏனஸ்ட் வெய்ஸ் என்பவரால் முதன்முதலில் முன்மொழியப்பட்டது. மேலும் அயக்காந்தவியலின் முழுமையான "சக்திச்சொட்டுப் பொறியியல் கொள்கை" 1920களில் வேர்னர் ஹெய்சன்பர்க், லெவ் லன்டௌ, ஃபீலிக்ஸ் ப்ளொச் மற்றும் பலரால் ஆராயப்பட்டது.

மின்காந்தங்கள் பெரும்பாலும் பின்வரும் மின் மற்றும் மின்பொறியியல் துணைக்கருவிகளில் பயன்படுத்தப்படுகிறது.


மின்காந்தங்களின் காந்தப்புலம் பொதுவாக அம்பியரின் விதியிலிருந்து தரப்படும்:

அதாவது, காந்தப்புலத்தில் யாதேனுமொரு மூடியசுற்றைச் சுற்றிய காந்தமாக்கும் புலம் H இன் தொகையீடு அச்சுற்றினூடாகப் பாயும் மின்னோடத்தின் கூட்டுத்தொகைக்குச் சமனாகும். இதுதவிர பியோ சவார்ட்டின் விதியும் பயன்படுத்தப்படுகிறது. இது சிறு கடத்தியில் பாயும் மின்னோட்டம் காரணமாக உருவாகும் காந்தப்புலத்தைத் தரும். அயக்காந்தப்பொருள்களால் உருவாகும் காந்தப்புலம் மற்றும் விசை ஆகியவற்றைக் கணிப்பிடுவது கடினமானதாகும். இதற்கு இரு காரணங்கள் உள்ளன. முதற் காரணம், புலவலிமை வெவ்வேறு புள்ளிகளில் சிக்கலான முறையில் மாறுபடுவதாகும். இதனை முக்கியமாக அகணிக்கு வெளியிலும், வளியிடைவெளிகளிலும் அவதானிக்கலாம். இங்குக் கீற்றணிப் புலங்களும் (fringing fields), மின்னொழுகு பாயமும் (leakage flux) கவனத்தில் கொள்ளப்பட வேண்டும். அடுத்து, காந்தப்புலமும் (B) விசையும் மின்னோட்டத்துடன் நேர்விகிதசமனாக மாறுவதில்லை. இவை பயன்படுத்தப்படும் அகணிப்பொருளின் காந்தப்புலத்துக்கும் (B), காந்தமாக்கும் புலத்துக்கும் (H) இடையிலான தொடர்பில் தங்கியிருக்கும்.



</doc>
<doc id="115615" url="https://ta.wikipedia.org/wiki?curid=115615" title="ரேனு மார்கிரேட்">
ரேனு மார்கிரேட்

ரேனு மாக்கிரேட் ("Renu Margrate", பிறப்பு: சூலை 3 1975), இந்தியா பெண்கள் தேர்வுத் துடுப்பாட்ட அணியின் அங்கத்தினர். இவர் நான்கு தேர்வுத் துடுப்பாட்டப் போட்டிகளிலும், 23 ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார். 1995 - 1999 ஆண்டுகளில் இந்தியா பெண்கள் தேசிய அணி உறுப்பினராக தேர்வுத் துடுப்பாட்டப் போட்டிகளிலும், 1995 - 2000 ஆண்டுகளில், ஒருநாள் பன்னாட்டுத் துடுப்பாட்டப் போட்டிகளிலும் பங்குகொண்டார்.


</doc>
<doc id="115616" url="https://ta.wikipedia.org/wiki?curid=115616" title="மித்து முகர்ஜி">
மித்து முகர்ஜி

மித்து முகர்ஜி ("Mithu Mukherjee"), இந்தியா பெண்கள் தேர்வுத் துடுப்பாட்ட அணியின் அங்கத்தினர். இவர் நான்கு தேர்வுத் துடுப்பாட்டப் போட்டிகளில் கலந்து கொண்டுள்ளார். 1984/85 - 1990/91 பருவ ஆண்டுகளில் இந்தியா பெண்கள் தேசிய அணி உறுப்பினராக தேர்வுத் துடுப்பாட்டப் போட்டிகளில் பங்குகொண்டார்.


</doc>
<doc id="115617" url="https://ta.wikipedia.org/wiki?curid=115617" title="ரிசிஜே முட்கல்">
ரிசிஜே முட்கல்

ரிசிஜே முட்கல் ("Rishijae Mudgal", பிறப்பு: ஏப்ரல் 8 1972), இந்தியா பெண்கள் தேர்வுத் துடுப்பாட்ட அணியின் அங்கத்தினர். இவர் இரண்டு தேர்வுத் துடுப்பாட்டப் போட்டிகளிலும், 12 ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார். 1994/95-1995/96 பருவ ஆண்டுகளில் இந்தியா பெண்கள் தேசிய அணி உறுப்பினராக தேர்வுத் துடுப்பாட்டப் போட்டிகளிலும், 1994/95-1995/96 பருவ ஆண்டுகளில், ஒருநாள் பன்னாட்டுத் துடுப்பாட்டப் போட்டிகளிலும் பங்குகொண்டார்.


</doc>
<doc id="115618" url="https://ta.wikipedia.org/wiki?curid=115618" title="சந்தியா மசும்தார்">
சந்தியா மசும்தார்

சந்தியா மசும்தார் ("Sandhya Mazumdar"), இந்தியா பெண்கள் தேர்வுத் துடுப்பாட்ட அணியின் அங்கத்தினர். இவர் ஆறு தேர்வுத் துடுப்பாட்டப் போட்டிகளிலும், ஒரு ஒருநாள் பன்னாட்டுத் துடுப்பாட்டப் போட்டியிலும் கலந்து கொண்டுள்ளார். 1976/77 பருவ ஆண்டுகளில் இந்தியா பெண்கள் தேசிய அணி உறுப்பினராக தேர்வுத் துடுப்பாட்டப் போட்டிகளிலும், 1977/78 பருவ ஆண்டுகளில், ஒருநாள் பன்னாட்டுத் துடுப்பாட்டப் போட்டியிலும் பங்குகொண்டார்.


</doc>
<doc id="115625" url="https://ta.wikipedia.org/wiki?curid=115625" title="சிரவந்தி நாயுடு">
சிரவந்தி நாயுடு

சிரவந்தி நாயுடு ("Sravanthi Naidu", பிறப்பு: ஆகத்து 23 1986), இந்தியா பெண்கள் தேர்வுத் துடுப்பாட்ட அணியின் அங்கத்தினர். இவர் ஒரு தேர்வுத் துடுப்பாட்டப் போட்டிகளிலும், நான்கு ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார். 1984/85-1990/91 பருவ ஆண்டுகளில் இந்தியா பெண்கள் தேசிய அணி உறுப்பினராக தேர்வுத் துடுப்பாட்டப் போட்டிகளிலும், 1994/95-1995/96 பருவ ஆண்டுகளில், ஒருநாள் பன்னாட்டுத் துடுப்பாட்டப் போட்டிகளிலும் பங்குகொண்டார்.


</doc>
<doc id="115629" url="https://ta.wikipedia.org/wiki?curid=115629" title="சுலக்சனா நாயக்">
சுலக்சனா நாயக்

சுலக்சனா நாயக் ("Sulakshana Naik ", பிறப்பு: நவம்பர் 10 1978), இந்தியா பெண்கள் தேர்வுத் துடுப்பாட்ட அணியின் அங்கத்தினர். இவர் இரண்டு தேர்வுத் துடுப்பாட்டப் போட்டிகளிலும், 31 ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார். 2002 - 2006 பருவ ஆண்டுகளில் இந்தியா பெண்கள் தேசிய அணி உறுப்பினராக தேர்வுத் துடுப்பாட்டப் போட்டிகளிலும், 2002 - 2009/10 பருவ ஆண்டுகளில், ஒருநாள் பன்னாட்டுத் துடுப்பாட்டப் போட்டிகளிலும் பங்குகொண்டார்.


</doc>
<doc id="115631" url="https://ta.wikipedia.org/wiki?curid=115631" title="புனித பேதுரு சங்கிலிக் கோவில்">
புனித பேதுரு சங்கிலிக் கோவில்

புனித பேதுரு சங்கிலிக் கோவில் ("Saint Peter in Chains") என்பது உரோமை நகரில் அமைந்துள்ள புகழ்பெற்ற கத்தோலிக்க வழிபாட்டு இடங்களுள் ஒன்றாகும். இளம் பெருங்கோவில் என்னும் நிலை சார்ந்த இக்கோவிலில் உலகப் புகழ் பெற்ற மைக்கலாஞ்சலோ என்னும் கலைஞர் உருவாக்கிய மோசே பளிங்குச் சிலை உள்ளது. இச்சிலை இரண்டாம் ஜூலியஸ் என்னும் திருத்தந்தையின் கல்லறைக் கட்டடத்தின் ஒரு கூறாக அக்கோவிலில் அமைந்துள்ளது.

இக்கோவிலின் பெயர் குறித்துநிற்பதுபோல, அங்கு புனித பேதுருவைக் கட்டியிருந்த சங்கிலிகள் உள்ளன என்பது மரபு. விவிலிய நூல்களில் ஒன்றாகிய திருத்தூதர் பணிகள் என்னும் நூலில் புனித பேதுருவின் வாழ்வில் நிகழ்ந்த கீழ்வரும் நிகழ்ச்சி குறிப்பிடப்பட்டுள்ளது.

எருசலேம் சிறைக்கூடத்தில் பேதுருவைக் கட்டியிருந்த சங்கிலி எருசலேம் நகரில் ஆயராக இருந்த யுவனாலிஸ் என்பவரிடம் இருந்தது. அவர் அச்சங்கிலியை உரோமைப் பேரரசனாகிய இரண்டாம் வாலன்டீனியன் என்பவரின் மனைவியாகிய ஏலியா யூதோசியா அரசிக்கு, அவர் எருசலேமுக்குத் திருப்பயணமாகச் சென்றபோது பரிசாக அளித்திருந்தார். தம் கைவசம் வந்த சங்கிலியை ஏலியா யூதோசியா அரசி, மூன்றாம் வாலன்டீனியன் என்னும் பேரரசனின் மனைவியும் தம் மகளுமாகிய லிச்சீனியா யூதோக்சியாவுக்கு அன்பளிப்பாக்கினார். அவர் பேதுருவைக் கட்டியிருந்த சங்கிலியை திருத்தந்தை முதலாம் லியோ என்பவருக்குக் காணிக்கையாகக் கொடுத்தார். 

உரோமையில் புனித பேதுரு இறப்பதற்கு முன் "மாமெர்த்தின்" என்னும் சிறையில் அடைக்கப்பட்டபோது அவரைக் கட்டியிருந்த சங்கிலி ஏற்கனவே வணக்கத்துடன் காக்கப்பட்டு வந்தது. அச்சங்கிலியையும் எருசலேமிலிருந்து கொண்டுவரப்பட்ட சங்கிலியையும் ஒப்பிட்டுப்பார்க்க அருகருகே கொண்டுசென்றபோது அவை இரண்டும் ஒன்றொடொன்று இணைபிரியாமல் ஒன்றுசேர்ந்துவிட்டன என்றொரு புராதன கதை உண்டு. இந்த அற்புத சங்கிலியைப் பாதுகாக்க கட்டப்பட்ட கோவில் "புனித பேதுரு சங்கிலிக் கோவில்" என்றும், "யூதோக்சியா கோவில்" என்றும் அழைக்கப்பட்டது. 

லிச்சீனியா யூதோக்சியா என்னும் அரசியின் ஆணையின்படி இக்கோவில் கி.பி. 432-440இல் கட்டப்பட்டது. 1956-59 ஆண்டுகளில் நடந்த அகழ்வாய்வுகளின் பயனாக, இக்கோவில் இருந்த இடத்தில் ஏற்கனவே ஒரு கிறித்தவக் கோவில் இருந்தது கண்டுபிடிக்கப்பட்டது. அக்கோவிலின் அடியில் பண்டைய உரோமைக் காலத்துக் கட்டடங்களும் இருந்தனவென்று தெரிகிறது. 

திருத்தந்தை மூன்றாம் சிக்ஸ்துஸ் என்பவர் இக்கோவிலை 439இல் நேர்ந்தளித்தார். இக்கோவில் பல முறை புதுப்பிக்கப்பட்டது. குறிப்பாக, முதலாம் ஹேட்ரியன் என்னும் திருத்தந்தை செய்த புதுப்பித்தல் பணியையும் பதினொன்றாம் நூற்றாண்டில் நிகழ்ந்த பணிகளையும் கூறலாம். ஆறாம் சிக்ஸ்துஸ் என்னும் திருத்தந்தையின் உறவினர் கர்தினால் தெல்லா ரோவெரே (இவர் 1503இல் திருத்தந்தையாகத் தேர்ந்தெடுக்கப்பட்டு இரண்டாம் ஜூலியஸ் என்னும் பெயரை ஏற்றார்) இக்கோவிலைச் சீரமைத்துக் கட்டினார். 

1475இல் கோவிலின் முன் நுழைவாயில் பகுதி இணைக்கப்பட்டது. கோவிலை அடுத்த துறவியர் இல்லம் 1493-1503இல் சேர்க்கப்பட்டது. 18ஆம் நூற்றாண்டின் தொடக்கத்திலும் 1875இலும் சீரமைப்புப் பணிகள் செய்யப்பட்டன. 

கோவிலின் உட்பகுதி நெடுநீளத்தில் மூன்றாகப் பிரிக்கப்பட்டுள்ளது. பண்டைய "டோரிக்" கலைப்பாணியில் அமைந்த பெருந்தூண்கள் கூரையைத் தாங்கிநிற்கின்றன. நடுப்பகுதியின் உள்கூரையில் ஜொவான்னி பத்தீஸ்தா பரோடி என்பவர் வரைந்த ஓவியம் புனித பேதுருவைக் கட்டியிருந்த சங்கிலிகள் இணைந்த அதிசயத்தைச் சித்தரிக்கின்றன (1706).

கோவிலின் உள் காணப்படுகின்ற ஓவியங்களுள் குறிப்பிடத்தக்கதொன்று புனித செபஸ்தியான் கற்பதிகை ஓவியம் ஆகும். இது 7ஆம் நூற்றாண்டைச் சார்ந்தது. வடக்கு இத்தாலியாவில் பவீயா என்னும் நகரில் ஏற்பட்ட கொள்ளைநோயின்போது, அந்நகரில் அமைந்திருந்த "புனித பேதுரு சங்கிலிக் கோவிலில்" புனித செபஸ்தியானுக்கு ஒரு பீடம் கட்டினால் அந்நோய் தணியும் என்னும் நம்பிக்கையில் ஒரு பீடம் எழுப்பப்பட்டது. அதுபோலவே, உரோமையில் அமைந்த புனித பேதுரு சங்கிலிக் கோவிலிலும் புனித செபஸ்தியானுக்கு வணக்கம் செலுத்தும் வகையில் ஒரு பீடம் கட்டினர் என்பது வரலாறு. 

புனித பேதுரு சங்கிலிக் கோவிலின் சிறப்புக்கு ஒரு முக்கிய காரணம் அக்கோவிலில் உள்ள மோசே சிலை ஆகும். இதை மைக்கலாஞ்சலோ என்னும் தலைசிறந்த கலைஞர் 1515இல் பளிங்குக் கல்லில் செதுக்கி முடித்தார். உரோமை நகரின் கலை வளர்ச்சிக்குப் பெரிதும் துணைபுரிந்த இரண்டாம் ஜூலியஸ் என்னும் திருத்தந்தையின் கல்லறையைக் கலையழகோடு அமைக்கும் பணி மைக்கலாஞ்சலோவிடம் ஒப்படைக்கப்பட்டது. கல்லறைக் கட்டடத்தை அணிசெய்ய 47 சிலைகள் வடிப்பதாய் இருந்தது. கல்லறையும் வத்திக்கானில் அமைந்த புனித பேதுரு பெருங்கோவிலில் நிறுவப்படுவதாய் இருந்தது. ஆனால் நிதி தட்டுப்பாடு காரணமாக அத்திட்டம் குறுக்கப்பட்டு, சிலைகளின் எண்ணிக்கையும் குறைக்கப்பட்டது. கல்லறையும் புனித பேதுரு சங்கிலிக் கோவிலில் அமைக்கப்படலாயிற்று. அச்சிலைகளுள் ஒன்றாக அமைந்த மோசே சிலை கல்லறைக் கட்டடத்தின் மையச் சிலையாக உருவெடுத்தது. 

மைக்கலாஞ்சலோ வடித்த மோசே சிலையின் தலையில் இரு கொம்புகள் உள்ளன. கடவுளைக் கண்டு அவரோடு உரையாடிவிட்டுத் திரும்பிய மோசேயின் முகம் ஒளிவீசி மிளிர்ந்தது; ஒளிக்கதிர்கள் சிதறிப் பரந்தன. அக்காட்சியைக் கொம்புகள் வழி செதுக்கியுள்ளார் மைக்கலாஞ்சலோ (காண்க:விடுதலைப் பயணம் 34:29-35).

மோசே சிலையைச் செதுக்கி முடித்த மைக்கலாஞ்சலோ அதன் அழகையும் ஆற்றலையும் கண்டு வியந்த நிலையில் தம் கையிலிருந்த சுத்தியலைச் சிலையின் வலது கால் முட்டில் தட்டி, "பேசு!" என்று கூறியதாக வரலாறு. அத்துணை உயிரோட்டத்தோடு தோற்றமளித்தது அச்சிலை. வலது கால் முட்டில் தழும்பு இன்றும் உள்ளது.


</doc>
<doc id="115632" url="https://ta.wikipedia.org/wiki?curid=115632" title="நீட்டு டேவிட்">
நீட்டு டேவிட்

நீட்டு டேவிட் ("Neetu David", பிறப்பு: செப்டம்பர் 1 1977), இந்தியா பெண்கள் தேர்வுத் துடுப்பாட்ட அணியின் அங்கத்தினர். இவர் 10 தேர்வுத் துடுப்பாட்டப் போட்டிகளிலும், 97 ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார். 1995 - 2006 ஆண்டுகளில் இந்தியா பெண்கள் தேசிய அணி உறுப்பினராக தேர்வுத் துடுப்பாட்டப் போட்டிகளிலும், 1995 - 2008 ஆண்டுகளில், ஒருநாள் பன்னாட்டுத் துடுப்பாட்டப் போட்டிகளிலும் பங்குகொண்டார்.


</doc>
<doc id="115634" url="https://ta.wikipedia.org/wiki?curid=115634" title="மங்கொம்பு">
மங்கொம்பு

மொன்கொம்பு அல்லது மோந்கோம்பு ("Monkombu") இந்திய மாநிலமான கேரளாவில் ஆலப்புழை மாவட்டத்தில் உள்ள ஒரு கிராமம். மென்கொம்பு 20 ஆம் நூற்றாண்டில் கேரளாவில் நெல் சாகுபடி தலைமை மையங்களில் ஒன்றாக இருந்தது. மென்கொம்பில் கேரள வேளாண்மை பல்கலைக்கழகத்தின் நெல் ஆராய்ச்சி நிலையம் உள்ளது.


</doc>
<doc id="115635" url="https://ta.wikipedia.org/wiki?curid=115635" title="பலக்லாவா (தொப்பி)">
பலக்லாவா (தொப்பி)

பலக்லாவா ("Balaclava") என்பது, முகத்தின் சில பகுதிகளைத் தவிர்த்து, தலையில் ஏனைய பகுதிகள் முழுவதையும் மூடியிருக்கும் துணியால் ஆன ஒருவகைத் தலையணி ஆகும். பெரும்பாலும், கண்கள் அல்லது கண்களும், வாயும் மட்டுமே திறந்து இருக்கும். உக்ரேன் நாட்டின் கிரீமியாவில் உள்ள சேவாசுத்தோபோலுக்கு அண்மையில் அமைந்துள்ள "பலக்லாவா" என்னும் நகரின் பெயரைத் தழுவியே இத் தலையணிக்குப் பெயர் ஏற்பட்டது.

கீரீமியப் போர்க் காலத்தில், பின்னப்பட்ட பலக்லாவாக்கள் பிரித்தானியப் படையினரைக் குளிரில் இருந்து பாதுகாப்பதற்காக அவர்களுக்கு அனுப்பப்பட்டன. ஆனாலும், பலக்லாமா என்னும் இத் தொப்பியின் பெயர் கிரீமியப் போர்க்காலத்தில் அச்சு மூலங்களில் காணப்படவில்லை. அதற்கு நீண்ட காலத்துக்குப் பின்னர் 1881 ஆம் ஆண்டிலேயே இப்பெயரைக் காணமுடிகிறது. 19 ஆம் நூற்றாண்டில் இவ்வகைத் தொப்பிகளை "உகுலான்" அல்லது "தெம்பிளார்" என்னும் பெயர்களாலும் அழைத்தனர். பாரம்பரியமாக இவை கம்பளியினால் செய்யப்பட்டன. இவற்றைக் கீழிருந்து சுருட்டித் தலையின் மேற் பகுதியை மட்டும் மூடும் ஒரு தொப்பி போலவோ அல்லது மேலிருந்து சுருட்டிக் கழுத்தை மட்டும் மூடக்கூடியதாகவோ அணிய முடியும்.

தற்காலப் பலக்லாவாக்கள், பல விதமான பொருட்களினால் செய்யப்படுகின்றன. பட்டு, பருத்தி, பாலிப்ரொப்பிலீன், நியோப்பிரீன், கம்பளி, அக்கிரிலிக் என்பன இவற்றுட் சில. நவீன பலக்லாவாக்கள், பனிச்சறுக்கு , குளிர்கால ஈருருளியோட்டம் போன்ற குளிர்காலத் திறந்தவெளி விளையாட்டுக்களின்போது பயன்படுகின்றன.



</doc>
<doc id="115636" url="https://ta.wikipedia.org/wiki?curid=115636" title="மாராரிக்குளம்">
மாராரிக்குளம்

மரரிகுளம் (Mararikulam) ஆலப்புழா மாவட்டத்தில் உள்ள ஒரு கடற்கரை கிராமம். இந்த கிராமம் தென் மரரிகுளம் மற்றும் வடக்கு மரரிகுளம் என இரண்டு ஊராட்சிகளாக (கிராம பஞ்சாயத்து) உள்ளன. மரரிகுளம் தொடர்வண்டி மூலமாக இணைக்கப்பட்டுள்ளது மற்றும் அதே பெயரில் தொடர்வண்டி நிலையம் உள்ளது. இது நன்றாக சாலை வழியாக இணைக்கப்பட்டுள்ளது. தேசிய நெடுஞ்சாலை 47 மரரிகுளத்துக்கு கிழக்கில் 5 கி.மீ தொலைவில் செல்கிறது.

http://ceokerala.nic.in/erolls/pdf/malayalam/099/Index.pdf


</doc>
<doc id="115638" url="https://ta.wikipedia.org/wiki?curid=115638" title="வீயபுரம்">
வீயபுரம்

வீயபுரம் (Veeyapuram) இந்திய மாநிலமான கேரளாவில் ஆலப்புழா மாவட்டத்தில் உள்ள ஒரு கிராமம். இது ஹரிப்பாடு ஊருக்கு 10 கிலோமீட்டர் கிழக்கே அமைந்துள்ளது. 

2001 இல் இந்தியாவின் மக்கள்தொகை கணக்கெடுப்பின்படி, வீயபுரத்தில் 5669 ஆண்கள் மற்றும் 6334 பெண்கள் இருந்தனர்


</doc>
<doc id="115640" url="https://ta.wikipedia.org/wiki?curid=115640" title="வேன்மோனி">
வேன்மோனி

வேன்மோனி ("Venmony") இந்திய மாநிலமான கேரளாவில் ஆலப்புழா மாவட்டத்தில் உள்ள ஒரு கிராமம். வேன்மோனி பந்தளத்தில் இருந்து வடமேற்கே 9 கிமீ தொலைவிலும், செங்கன்னூரில் இருந்து தெற்கே 10 கி.மீ தொலைவிலும் மற்றும் மாவேலிக்கராவில் இருந்து கிழக்கில் 10 கி.மீ தொலைவிலும் உள்ளது. அச்சன்கோவில் நதி அதன் தெற்கு எல்லையில் பாய்கிறது. 

2001 இல் இந்தியாவின் மக்கள்தொகை கணக்கெடுப்பின்படி, வேன்மோனியில் 9915 ஆண்கள் மற்றும் 11281 பெண்கள் இருந்தனார். வெளிநாட்டில் இருந்து பணம் கணிசமாக வந்தாலும் இங்கு விவசாயம், முக்கியத் தொழிலாக உள்ளது.


</doc>
<doc id="115642" url="https://ta.wikipedia.org/wiki?curid=115642" title="தொல்காப்பியம் மரபியல் செய்திகள்">
தொல்காப்பியம் மரபியல் செய்திகள்

மரபு என்பது உடலிலும், உணர்விலும், அறிவிலும், சமுதாயத்திலும், மொழியிலும் மரத்துப்போன ஒன்று. அது பூக்கும், காய்க்கும், பழுக்கும், விதையாகும், அதன் கால்வழியில் தோன்றும் இனத்தில் ஊறி மரத்துக் கிடக்கும்.

கால் மரத்துப்போனால் உணர்வு தெரியாது. ஒருவன் தலைகீழாக நடக்கலாம். அது பயிற்சி. எல்லாரும் காலால் நடப்பது மரபு. பலருக்குக் காலால் நடப்பது மரத்துப்போயிருக்கிறது. அதுபோலத் தமிழ்மொழியில் மரத்துப்போன செய்திகளைக் கூறுவது இந்த இயல்.

இது தொல்காப்பியத்தை நிறைவு செய்யும் இயல். முன்னோரின் மொழிமரபு வலிமையானது என்பதை விளக்குவது. தொல்காப்பிய ஊற்றோட்டத்தில் ஊர்க்கழிவு கலந்தாற் போலப் பிற்காலச் செய்திகள் பல இதில் சேர்ந்துள்ளன. மக்களில் நான்கு வகைப் பாகுபாடு பொருத்தமில்லா இடத்தில் ஊடுருவல், இறுதியில் உள்ள நூல், உரை, சிதைவு, உத்தி பற்றிய செய்திகள் போன்றவை பிற்காலத்தில் புகுந்தவை







எனவே இந்த சான்கு-சாதிப் பாகுபாட்டு முறைகளைக் காட்டும் நூற்பாக்கள் தொல்காப்பியத்தில் செருகப்பட்டவை. 
செருகப்பட்டுள்ள இடமும் மேலும் கீழும் உள்ள நூற்பாக்களைப் பார்க்கும்போது மரபியல் சொற்களுக்குத் தொடர்பில்லாதவை என்பது விளங்கும். 



இவற்றில் உள்ள செய்திகளும் கையாளப்பட்டிருக்கும் நடையும் முந்தைய பகுதி போல் இல்லை. எனவே பிற்காலத்தவரின் சேர்க்கை எனலாம்.



</doc>
<doc id="115645" url="https://ta.wikipedia.org/wiki?curid=115645" title="2011 கிழக்கு ஆப்பிரிக்கப் பஞ்சம்">
2011 கிழக்கு ஆப்பிரிக்கப் பஞ்சம்

2011 ஆப்பிரிக்க கொம்புப் பஞ்சம் அல்லது 2011 கிழக்கு ஆப்பிரிக்கப் பஞ்சம் என்பது ஆப்பிரிக்காவின் கொம்பு என அறியப்படும் கிழக்கு ஆப்பிரிக்காவில் உள்ள பல நாடுகளில் நிலவும் கடும் வறட்சியும், அதனால் ஏற்பட்ட கடும் பஞ்சமும் ஆகும். கடந்த 60 ஆண்டுகளில் இதுவே மிக மோசமான வறட்சி ஆகும். இதனால் மிக மோசமான உணவுப் பற்றாக்குறை நிலவுகிறது. இங்கு வாழும் சுமார் 11 மில்லியன் மக்கள் இதனால் பாதிக்கப்பட்டு உள்ளார்கள். இதன் மோசாமான நிலையை கருத்தில் கொண்டு ஐ.நா அதிகார பூர்வமாக தென் சூடானில் பஞ்சம் என சூலை 20, 2011 அன்று அறிவித்தது. இந்த அறிவிப்பு நாளாந்தம் மக்கள் பஞ்சத்தின் காரணமாக இறந்தாலே மேற்கொள்ளப்படும்.

பஞ்சம் முன் எச்சரிக்கை ஒருங்கியப் பிணையத்தின் (Famine Early Warning Systems Network (FEWS-Net)) தென் சோமாலியாவின் பெரும் பகுதிகள், தென் கிழக்கு எதியோப்பியா, வட கிழக்கு கெனியா ஆகிய பகுதிகள் மிக மோசமாகப் பாதிக்கப்பட்டுள்ளன. சிபூட்டி, சூடான், தென் சூடான், உகாண்டா ஆகிய பிற பகுதிகளில் தீவரமான உணவுப் பற்றாக்குறை நிலவுகிறது.


</doc>
<doc id="115648" url="https://ta.wikipedia.org/wiki?curid=115648" title="பஞ்சம்">
பஞ்சம்

பஞ்சம் ("famine") என்பது கடுமையான உணவுப் பற்றாக்குறை அல்லது உணவு கிடைக்காதல் ஆகும். இது எல்லா உயிரினங்களுக்கும் பொருந்தும். கடும் பஞ்சம் ஏற்படும் போது ஊட்டக்குறைவு ஏற்படும்; பட்டினி, பட்டினிச் சாவு அதிகரிக்கும். ஐ.நா கணிப்பின் படி நுணுக்கமாக ஒவ்வொரு 
10,000 பேருக்கும் இருவர் ஒவ்வொரு நாளும் பஞ்சத்தால் இறக்கும் அதை பஞ்சம் என்று அறிவிக்கிறது. 


</doc>
<doc id="115652" url="https://ta.wikipedia.org/wiki?curid=115652" title="வீடு இல்லாமை">
வீடு இல்லாமை

வீடு இல்லாமை என்பது வசிப்பதற்கு வீடு அல்லது தங்குமிடம் இல்லாதா நிலைமையக் குறிக்கிறது. பெரும்பாலன வீடற்றவர்கள் ஏழ்மை காரணமாக அல்லது அரசியல் சமூக சூழ்நிலை காரணமாக வீடு இல்லாமல் இருப்பவர்கள் ஆவார்கள். சிறிய தொகையினர் தமது தெரிவின் காரணமாக வீடு இல்லாமல் இருக்கின்றார்கள். மடங்கள் போன்ற தங்குமிடங்களில் இருப்பவர்களும் வீடற்றவர்கள் என்ற கருதப்படக் கூடும். வீடு இல்லாமையின் வரையறை நாட்டுக்கு நாடு வேறுபடுகிறது. 


</doc>
<doc id="115654" url="https://ta.wikipedia.org/wiki?curid=115654" title="செ. வை. சண்முகம்">
செ. வை. சண்முகம்

செ.வை.சண்முகம் (நவம்பர் 23, 1932) அண்ணாமலைப் பல்கலைக்கழகத்தில் மாணவராக இருந்து, பின்னர் அங்கேயே பேராசிரியராகவும் பணியாற்றி ஓய்வு பெற்றவர். இவர் மொழியியல், கல்வெட்டியல், ஒப்பிலக்கணம், அகராதியியல் என பல துறைகளில் தம் ஆய்வுகளை நிகழ்த்தியவர்.

அரியலூர் மாவட்டம், உடையார்பாளையம் வட்டம், செயங்கொண்டசோழபுரத்திற்கு அருகில் உள்ள செங்குந்தபுரம் என்னும் ஊரில் 23.11.1932 இல் பிறந்தவர். பெற்றோர் சே.வே.வைத்திலிங்கம், தாயார் வை.அமிர்தம்மாள் ஆவர். இவருடன் பிறந்தவர்கள் ஐவர். இவரது மனைவி தனலட்சுமி ஆவார். மகனின் பெயர் வேலாயுதன், மகளின் பெயர் உமாசண்முகம்.

செங்குந்தபுரத்தில் தொடக்கக் கல்வியையும், உடையார்பாளையத்திலும், செயங்கொண்டத்திலும் உயர்நிலைப்பள்ளிக் கல்வியையும் படித்தவர். பின்னர் அருகில் உள்ள நகரான கும்பகோணத்தில் உள்ள அரசு கல்லூரியில் இண்டர்மீடியட்(1950-1952) கல்வியையும் முடித்தவர். அதன் பிறகு அண்ணாமலைப் பல்கலைக்கழகத்தில் பி.ஏ (ஆனர்சு) (1952-1955) தமிழ் சிறப்புப்படிப்பும் பயின்றவர்.அண்ணாமலைப் பல்கலைக்கழகத்தில் பணிபுரிந்த பேராசிரியர் தெ. பொ. மீனாட்சிசுந்தரனார், பேராசிரியர் ச.அகத்தியலிங்கனார் ஆகியோரின் வழிகாட்டலில் எம்.லிட் பட்டத்தையும்(1959), முனைவர் பட்டத்தையும்(1967) பெற்றார்.

இவர் பயின்ற காலங்களில், தமிழறிஞர்களான பேராசிரியர் சிதம்பரநாதன் செட்டியார், பேராசிரியர் தெ.பொ.மீனாட்சிசுந்தரம், கவிஞர் மு.அண்ணாமலை, பேராசிரியர் பூவராகம்பிள்ளை, பேராசிரியர் முத்துச்சண்முகம் பிள்ளை உள்ளிட்ட புகழ்பெற்ற அறிஞர்கள் பணிசெய்துகொண்டிருந்தனர். இவர்களிடமும் கல்வி கற்றார். இவருடன் கல்வி பயின்றவர்களுள், கு.சிவஞானம், கு.சிவமணி, வெள்ளையன், வரதராசன், தேவராசன், திருஞானசம்பந்தன், லூசிமேரி ஆகியோர் குறிப்பிடத்தகுந்தவர்கள்.

கேரள மாநிலத்திலுள்ள, பாலக்காடு விக்டோரியா அரசினர் கல்லூரியில் ஒரு சில மாதங்கள் பணியாற்றிய பின், அண்ணாமலைப் பல்கலைக்கழகத்தில்(1955) பணியேற்றார்.சற்றொப்ப முப்பத்தாறு ஆண்டுகளுக்கும் மேலாக அண்ணாமலைப் பல்கலைக்கழகத்தில், விரிவுரையாளர், இணைப்பேராசிரியர், பேராசிரியர், இயக்குநர் உள்ளிட்ட பல நிலைகளில் பணிபுரிந்து, 1992 -இல் பணிஓய்வுப் பெற்றவர். இங்கிலாந்தில் உள்ள ரெடிங் பல்கலைக்கழகத்தில் உயராய்வு(1972 -73) மேற்கொண்டு, அருங்காட்சியகத்தில் இருந்த சுவாமிநாதம் என்ற ஐந்திலக்கண நூலைப் பதிப்பித்து வழங்கினார்.

இந்தோனேசியாவிலுள்ள சகார்த்தா பல்கலைக்கழகத்தில் இரண்டரை ஆண்டுகள்(1976-78) வருகைதரு பேராசிரியராகப் பணி செய்து, தனித்திறமையை வெளிப்படுத்தியவர்.அப்பல்கலைக்கழகத்தில் அவர் நிகழ்த்திய ஆய்வுகள், "Indonesian studies", என்ற நூலாக வெளிவந்தது.மேலும் அங்கு நடந்த எழுத்துச்சீர்திருத்தத்தை ஒட்டி, தமிழில் செய்யவேண்டிய திருத்தங்களை "எழுத்துச்சீர்திருத்தம்" என்ற பெயரில் நூலாக்கினார். மலேசியா பல்கலைக்கழகத்தில் அமைந்துள்ள, இந்தியக் கல்வித்துறையில் மூன்றாண்டுகள் வெளிநாட்டு வல்லுநராகப் பணிபுரிந்தவர்.

சிதம்பரம் அண்ணாமலை நகர் அருகில் உள்ள மாரியப்பா நகரில் வாழ்ந்துவரும் பேராசிரியர், அறிஞர் ச.அகத்தியலிங்கனார், பேராசிரியர் இரா.சாரங்கபாணியார், திரு.சாமிநாதன் உள்ளிட்டவர்களுடன் ஆய்வுத் தொடர்பாக உரையாடும் வழக்கத்தையும் கொண்டவர்.

இவரால் மொழியியல் துறையில் தரமான பல ஆய்வுகள் நடைபெற்றுள்ளன. தமிழ் மரபு இலக்கணங்களை, மொழியியல் நோக்கில் ஆராய்ந்து எழுத்திலக்கணக் கோட்பாடு, சொல்லிலக்கணக் கோட்பாடு உள்ளிட்ட நூல்களை வழங்கியவர். இவர் தமது வாழ்நாளில் 26-க்கும் மேற்பட்ட நூல்களையும், 200-க்கும் மேற்பட்ட ஆய்வுக் கட்டுரைகளையும் வழங்கியுள்ளார்.




அண்ணாமலைப் பல்கலைக்கழக அறிஞர்கள்


</doc>
<doc id="115655" url="https://ta.wikipedia.org/wiki?curid=115655" title="சேரி">
சேரி

சேரி என்பது சங்ககாலத்தில் முல்லை நிலத்தின் ஊரை குறிக்க வழங்கப்பட்ட பெயர். இன்று அப்பெயர் பொருளாதாரத்தில் பின்தங்கியுள்ள மக்கள் வாழும் ஊர் அல்லது ஊரின் பகுதியாக காட்டப்படுகிறது. குறிப்பாக இவை தாழ்ந்த, சூழலியல் சிக்கல்கள் உள்ள நிலப்பகுதிகள் ஆகும். ஐக்கிய நாடுகள் அமைப்பான யுஎன் - ஹாபிட்டாட்டின் வரையறையின்படி தரக்குறைவான வீடுகள், ஏழ்மை, குடியிருப்போருக்கு பாதுகாப்பற்ற சூழல் போன்றவற்றைக் கொண்டிருக்கும் நகரப்பகுதி சேரியாகும். தமிழ்நாட்டில் சேரி வாழ் மக்கள் சாதிப் பாகுபாட்டாலும் பாதிக்கப்பட்டவர்கள். 

நாடு சுதந்திரம் பெற்ற பிறகும் சென்னை போன்ற நகரங்களில் புதிதாக பல்லாயிரக் கணக்கில் நகரை நோக்கி வந்த மக்கள் அடையாறு, கூவம் நதிக்கரையோரங்களிலும் பக்கிங்காம் கால்வாய் ஓரத்திலும் ஓலைக்குடிசை அமைத்து வாழத் தொடங்கினார்கள். அரசு மற்றும் தனியார் நிலங்களிலும் குடிசை போட்டுக்கொண்டு வாழ்ந்ததோடல்லாமல், பல லட்சம் பேர் சாலையோரங்களிலும் நடைபாதைகளிலும் வாழத் தொடங்கினர். 1970-ம் ஆண்டு சென்னை மாவட்ட ஆட்சியராக இருந்த பத்ரிநாத் அறிக்கை 43 சதவீத மக்கள் சென்னையில் குடிசைப் பகுதிகளிலும் நடைபாதைகளிலும் வசிப்பதாகக் குறிப்பிட்டது. குடிசைவாழ் மக்கள் நலன் கருதி 1971-ல் தமிழ்நாடு குடிசை மாற்று வாரியம் உருவாக்கப்பட்டது. தமிழ்நாடு குடிசை மாற்றுச் சட்டம், 1971த்தின் படி, தமிழக அரசு சேரிகளை அடையாளம் கண்டு, அவைகளை சேரிகளாக அதிகாரப்பூர்வமாக அங்கீகரித்து, பின்னர் இந்த பகுதிகளில் மேம்படுத்த வேண்டும். சட்டம் நிறைவேற்றப்பட்டவுடன் சென்னையிள் 1,202 சேரிகளில் அடையாளம் காணப்பட்டு அங்கீகரிக்கப்பட்டன. 1985 ஆம் ஆண்டு பட்டியலில் மேலும் 17 சேரிகள் சேர்க்கப்பட்டன. இந்த சேரிகளில் அனைத்து கட்டிட குடியிருப்பு வீடுகள் அல்லது அடிப்படை சேவைகளை வழங்குவதன் மூலம் அல்லது மூல இடத்தில் (in-situ) மேம்படுத்தல் மூலம் மேம்படுத்தப்பட்டன. ஆனால், 1985க்கு பிறகு ஒரு புதிய சேரி கூட அதிகாரப்பூர்வமாக சென்னையில் அடையாளம் காணப்படவில்லை. தமிழ்நாடு குடிசை மாற்று வாரியம் 2002 ஆம் ஆண்டு நடத்திய ஆய்வில், சென்னை பெருநகர பகுதியில் 444 அங்கீகரிக்கப்படாத சேரிகள் உள்ளதாக கண்டுபிடிக்கப்பட்டது.



</doc>
<doc id="115668" url="https://ta.wikipedia.org/wiki?curid=115668" title="குருவாயூர்">
குருவாயூர்

குருவாயூர் ("Guruvayur")(ഗുരുവായൂർ) இந்தியாவில் கேரள மாநிலம் திருச்சூர் மாவட்டத்தில் உள்ள ஒரு நகராட்சி ஆகும். இங்கு புகழ்பெற்ற குருவாயூர் ஸ்ரீ கிருஷ்ணன் கோவில் உள்ளது. நாளொன்றுக்கு வருகை தரும் பக்தர்கள் எண்ணிக்கை அடிப்படையில் இது இந்தியாவின் நான்காவது மிக பெரிய கோவில்.


</doc>
<doc id="115671" url="https://ta.wikipedia.org/wiki?curid=115671" title="சாவக்காடு">
சாவக்காடு

சாவக்காடு(Chavakkad) இந்தியாவின் கேரளாவில் உள்ள திருச்சூர் மாவட்டத்தில் ஒரு நகராட்சி ஆகும். இது தன் கடற்கரைக்கும் மீன்களுக்கும் புகழ்பெற்றது. தேசிய நெடுஞ்சாலை 17 இதன் வழியே செல்கிறது. கொச்சியில் இருந்து வடக்கே 75 கிமீ தொலைவிழும் திருச்சூரிலிருத்து மேற்கே 25 கிமீ தொலைவிழும் உள்ளது.

2001 ஆம் ஆண்டி இந்திய மக்கள் தொகை கணக்கெடுப்பின்படி சாவக்காடு 38.138 மக்கள் தொகை இருந்தன. மக்கள்தொகையில் 46% ஆண்களும் 54% பெண்களும் உள்ளனர்.


</doc>
<doc id="115673" url="https://ta.wikipedia.org/wiki?curid=115673" title="உனக்குத் தெரியுமா நான் உன்னை நினைப்பது">
உனக்குத் தெரியுமா நான் உன்னை நினைப்பது

உனக்குத் தெரியுமா நான் உன்னை நினைப்பது இசைத்தட்டில் வெளிவந்த முதலாவது ஈழத்து மெல்லிசைப்பாடல். 1968 இல் இயற்றப்பெற்ற இப்பாடல் இசைத்தட்டில் பதியப்பெற்று 1970 இல் இருந்து இலங்கை வானொலியில் ஒலித்தது.






</doc>
<doc id="115677" url="https://ta.wikipedia.org/wiki?curid=115677" title="ஈழத்து மெல்லிசைப் பாடகர்கள் பட்டியல்">
ஈழத்து மெல்லிசைப் பாடகர்கள் பட்டியல்



</doc>
<doc id="115692" url="https://ta.wikipedia.org/wiki?curid=115692" title="படைப்புவாதம்">
படைப்புவாதம்

படைப்புவாதம் ("Creationism") என்பது மனிதன், உயிரினங்கள், புவி மற்றும் அண்டத்தை ஒரு மீயிற்கை படைப்பாளர் (கடவுள்) தோற்றுவித்தார் எனும் சமய நம்பிக்கையாகும். 18ம் நூற்றாண்டின் இறுதிப்பகுதியில் படிவளர்ச்சிக் கொள்கையின் உருவாக்கத்துக்குப்பின் விவிலியத்தின் தொடக்க நூலில் சொல்லப்பட்டுள்ளனவற்றுக்கு அறிவியல் அடிப்படை உண்டு என்று காட்ட முயற்சிகள் செய்யப்பட்டன. இக்கருத்தை முன்வைத்தவர்கள் படைப்புவாதிகள் என்றும் படிவளர்ச்சி எதிர்ப்பாளர்கள் என்றும் அறியப்பட்டனர். 1920களில் இருந்து ஐக்கிய அமெரிக்காவில் கிறித்தவ அடிப்படைவாதிகள் படிவளர்ச்சிக் கொள்கையினை எதிர்த்து படைப்புவாதத்தை முன்னிறுத்தி வருகின்றனர். படைப்புவாதத்தில் பல வகைகள் உண்டு. படிவளர்ச்சியை அறவே ஏற்றுக் கொள்ள மறுத்து விவிலியத்தில் சொல்லப்பட்டுள்ளதை (ஏழு நாட்களில் அண்டத்தின் படைப்பு, உயிரினங்கள் தனித்தனியே படைக்கப்பட்டன, புவியின் வயது சில ஆயிரம் வருடங்களே) என்று நம்புபவர்கள்; படிவளர்ச்சியை ஏற்று அதன் கர்த்தா கடவுளே என்போர், கிறித்தவமல்லாத பிற சமயங்களில் உள்ள படைப்பு தொன்ம கதைகளை நம்புவோர் போன்றவர்கள் இவற்றுள் அடக்கம். படைப்புவாதத்தை அறிவியல் பாடமாகக் கற்றுத் தர ஐக்கிய அமெரிக்காவில் தடை விதிக்கப்பட்டதால், நுண்ணறிவு வடிவமைப்புக் கோட்பாடு படைப்புவாதிகளால் அறிமுகப்படுத்தப்படது.


</doc>
<doc id="115697" url="https://ta.wikipedia.org/wiki?curid=115697" title="டவுனிங் சாலை">
டவுனிங் சாலை

டவுனிங் சாலை (Downing Street) ஐக்கிய இராச்சியத்தின் இங்கிலாந்து பகுதியில் உள்ள இலண்டன் மாநகரில் உள்ள ஓர் முதன்மையான சாலையாகும். இருநூறு ஆண்டுகளாக மிகவும் மூத்த இரு பிரித்தானிய அமைச்சர்களின் அதிகாரப்பூர்வ குடியிருப்புகளைக் கொண்ட தெருவாகும் இது: ஐக்கிய இராச்சியத்தின் பிரதமர் பொறுப்பேற்கும் "கருவூலத்தின் முதன்மை பிரபு" (First Lord of the Treasury) மற்றும் நிதிஅமைச்சர் பொறுப்பேற்கும் "கருவூலத்தின் இரண்டாம் பிரபு"(Second Lord of the Treasury)ஆகியோர் ஆவர். இங்குள்ள 10 இலக்கமிட்ட முகவரி மிகவும் புகழ்பெற்றது. இதுவே ஐக்கிய இராச்சியத்தின் பிரதமரின் அலுவல்முறை இருப்பிடமாகும். "எண் 11" இது போன்றே நிதி அமைச்சரின் அலுவலகத்தைக் குறிக்கும்.

இந்தத்தெரு மத்திய லண்டனில் வைட்ஹால் பகுதியில் இங்கிலாந்து பாராளுமன்றம் மற்றும் பக்கிங்காம் அரண்மனை ஆகியவற்றிற்கு அருகாமையில் அமைந்துள்ளது.1680களில் ஹம்டன் அவுஸ் என்ற கட்டிடம் இருந்தவிடத்தில் சேர் ஜியார்ஜ் டௌனிங் என்பவரால் இத்தெரு கட்டப்பட்டது. பிரதமர், நிதி அமைச்சர், மற்றும் முதன்மை கொறடா ஆகியோருக்கான அலுவல்முறை இருப்பிடங்கள் ஒரு பக்கத்தில் உள்ளன. மறு பக்கத்தில் இருந்த வீடுகள் பத்தொன்பதாம் நூற்றாண்டில் அழிக்கப்பட்டு அங்கு வெளியுறவுத் துறை மற்றும் பொதுநலவாய அலுவலகங்கள் அமைந்துள்ளன.


</doc>
<doc id="115698" url="https://ta.wikipedia.org/wiki?curid=115698" title="அனைத்துலக சதுரங்க நாள்">
அனைத்துலக சதுரங்க நாள்

அனைத்துலக சதுரங்க நாள் ("International chess day") பன்னாட்டு சதுரங்கக் கூட்டமைப்பின் (FIDE) வழிகாட்டலின் ஒவ்வோர் ஆண்டும் சூலை 20 ஆம் நாள் கொண்டாடப்படுகின்றது.

1924 ஆம் ஆண்டு சூலை 20 இல் உலகச் சதுரங்கக் கூட்டமைப்பு பாரிசு நகரில் நிறுவப்பட்டது. சூலை 20 ஆம் நாளை அனைத்துலக சதுரங்க நாளாக 1966 ஆம் ஆண்டில் இக்கூட்டமைப்பு அறிவித்தது.

பன்னாட்டு சதுரங்கக் கூட்டமைப்பு என்பது உலக நாடுகளின் சதுரங்க அமைப்புகளை ஒன்றிணைக்கும் ஒரு உலக நிறுவனமாகும். இது பொதுவாக (பிரெஞ்சு மொழியில்) FIDE (ஃபீடே) என அழைக்கப்படுகிறது. FIDE பிரான்சின் பாரிஸ் நகரில் சூலை 20, 1924 இல் அமைக்கப்பட்டது. இதன் குறிக்கோள் Gens una sumus, இதன் பொருள் “நாம் அனைவரும் ஒரே மக்கள்” என்பதாகும். தற்போது இந்நிறுவனத்தில் 150 க்கும் மேற்பட்ட நாடுகள் அங்கம் வகிக்கின்றன. உலகில் பல விளையாட்டுகள் காணப்பட்ட போதிலும்கூட, உள்ளக விளையாட்டான சதுரங்கம் முக்கியத்துவமான விளையாட்டுக்களில் ஒன்றாக புராதன காலங்கள் தொட்டு இன்றுவரை மதிக்கப்படுகின்றது.

புராதன காலங்களில் அரசர்களின் விளையாட்டு என வர்ணிக்கப்பட்ட சதுரங்கம் (Chess), இருவர் விளையாடும் ஒரு பலகை விளையாட்டாகும். ஒரு பக்கத்துக்கு 16 காய்கள் வீதம், 32 காய்கள் இவ் விளையாட்டில் பயன்படுகின்றன. ஒவ்வொருவருக்கும் வெவ்வேறாக இரண்டு நிறங்களில் காய்கள் அமைந்திருப்பது வழக்கம். விளையாடும் பலகை, 8 நிரைகளிலும், 8 நிரல்களிலும் (8X8) அமைந்த கட்டங்களைக் கொண்ட சதுர வடிவமானது. பொதுவாக சதுரங்கள் கறுப்பு வெள்ளை நிறங்களில் மாறி மாறி அமைந்திருக்கும்.

சதுரங்கம் அதிஸ்டத்தை அடிப்படையாகக் கொண்ட ஒரு விளையாட்டு அல்ல. மூளைக்கு வேலைத்தரும் ஒரு விளையாட்டாகக் கருதப்படுகின்றது. மதியூகமும், தந்திரமும் இவ் விளையாட்டுக்கு முக்கியமானதாகும். அதேநேரம், இது ஒரு விளையாட்டாக மட்டுமன்றி, கலையாகவும் அறிவியலாகவும் கூட வர்ணிக்கப்படுவதுண்டு.
சதுரங்கம் பொழுதுபோக்காகவும், போட்டியாகவும், விளையாட்டு அமைப்புகளின் சுற்றுப்போட்டிகளாகவும் நடத்தப்படுகின்றன. இத்தகைய போட்டிகள் பிரதேச மட்டம், தேசிய மட்டம், சர்வதேச மட்டம் என வியாபித்து நடத்தப்படுவதுமுண்டு.நவீன காலத்தில் இணையத்தளங்களிலும் சதுரங்கம் ஆடப்படுவதுண்டு. இதற்கான பல நூற்றுக்கணக்கான தனி இணையத்தளங்கள் இன்று இணையப்பின்னலில் காணப்படுகின்றன.

இருவரால் விளையாடப்படும். இந்த விளையாட்டில் தனது அரசனை பாதுகாத்துக்கொண்டு, எதிரியின் அரசனை வீழ்த்துவதே ஆட்டத்தின் எதிர்பார்க்கையாகும். தனது அரசனை காப்பாற்றிக் கொண்டு எதிர்த் தரப்பு அரசனை வீழ்த்தியதும் இவ்வாட்டம் நிறைவுபெறும். அரசனைக் காப்பாற்றியவர் வெற்றி பெற்றவராகவும், அரசனை இழந்தவர் தோல்வியடைந்தவராகவும் தீர்மானிக்கப்படுவார்.

சதுரங்க ஆட்டத்தில் சதுரங்கக் காய்கள் அரசன், அரசி, கோட்டை, மந்திரி, குதிரை, படைவீரன் போன்ற பெயர்களால் அழைக்கப்படும்.

உலக சதுரங்க ஆட்டத்தில் புகழ் பெற்ற சில வீரர்கள் வருமாறு: ஸ்டைநிட்ஸ், லாஸ்கர், காப்பபிளான்கா, அலேஹின், இயூவ், பொட்வின்னிக், சிமிஸ்லொவ், டால், பெட்ரொசியான், ஸ்பாஸ்கி, ஃபிஷர், கார்ப்பொவ், காஸ்பரொவ், கிராம்னிக், ஆனந்த்



</doc>
<doc id="115712" url="https://ta.wikipedia.org/wiki?curid=115712" title="எண்ணக்காடு">
எண்ணக்காடு

என்னக்காடு(Ennakkad) இந்திய மாநிலமான கேரளாவில் ஆலப்புழா மாவட்டத்தில் உள்ள ஒரு கிராமம். சென்னிதலா, புலியூர், மாவேலிக்கரா மற்றம் மன்னார் கிராமங்களால் என்னக்காடு சூழப்பட்டுள்ளது. இது மிகவும் அழகான கிராமம் ஆகும். 

2001 இல் இந்தியாவின் மக்கள்தொகை கணக்கெடுப்பின்படி, என்னக்காடு 8839 ஆண்கள் மற்றும் 9724 பெண்கள் இருந்தனர்


</doc>
<doc id="115714" url="https://ta.wikipedia.org/wiki?curid=115714" title="தொல்காப்பியத்தில் விலங்கினம்">
தொல்காப்பியத்தில் விலங்கினம்

தொல்காப்பியம் மரபியல் பகுதியில் விலங்கினங்களில் பலவற்றின் இளமைப்பெயர்கள், ஆண்-பெயர்கள், பெண்-பெயர்கள் மரபுவழியில் எவ்வாறு பயிலப்பட்டுவந்தன என்பது சுட்டப்படுகிறது. அவற்றின் பெயர்கள் அகரவரிசையில் தொகுக்கப்பட்டு இங்குத் தரப்படுகின்றன.

இடையில் தொல்காப்பியர் தந்துள்ள சில குறிப்புகளும் உள்ளன.


</doc>
<doc id="115721" url="https://ta.wikipedia.org/wiki?curid=115721" title="உஜ்வாலா நிக்காம்">
உஜ்வாலா நிக்காம்

உஜ்வாலா நிக்காம் ("Ujwala Nikam", பிறப்பு: சூன் 19 1958), இந்தியா பெண்கள் தேர்வுத் துடுப்பாட்ட அணியின் அங்கத்தினர். இவர் எட்டு தேர்வுத் துடுப்பாட்டப் போட்டிகளிலும், இரண்டு ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார். 1976 - 1977 ஆண்டுகளில் இந்தியா பெண்கள் தேசிய அணி உறுப்பினராக தேர்வுத் துடுப்பாட்டப் போட்டிகளிலும், 1978 ல், ஒருநாள் பன்னாட்டுத் துடுப்பாட்டப் போட்டிகளிலும் பங்குகொண்டார்.


</doc>
<doc id="115722" url="https://ta.wikipedia.org/wiki?curid=115722" title="மலங்கன்குடியிருப்பு">
மலங்கன்குடியிருப்பு

மலங்கன்குடியிருப்பு தமிழகத்தில் அரியலூர் மாவட்டத்தில் செயங்கொண்டம் நகராட்சியில் 3 வது வார்டாக உள்ளது. திருச்சிராப்பள்ளியில் இருந்து 95 ஆவது கி.மீ. அரியலூர், கும்பகோணம் மற்றும் விருத்தாசலத்தில் இருந்து 40 கி.மீ. சிதம்பரத்தில் இருந்து 48 கி.மீ. இவ்வூர் மலங்கன்குடியிருப்பு என்று பெயர் வரக்காரணம் மலங்கன் என்ற வகையறாவைச் சார்ந்தவர்கள் இவ்வூர் ஓடையின் வழியாக வந்து குடியேறியதால் அவ்ஓடைக்கு பெயர் மலங்கன்சாவடி ஓடை என்றும் ஊருக்கு மலங்கன்குடியிருப்பு என்றும் பெயர் வந்ததாக கூறுகின்றனர்.

இவ்வூருக்கு மலங்கற்குடியிருப்பு மற்றும் வீரர்கள் குடியிருப்பு என்றும் பெயர்கள் இருந்ததாக முன்னோர்களால் கூறக்கேட்டிருக்கின்றேன். அதற்கு காரணம் கங்கைகொண்டசோழபுரத்தை தலைநகராகக் கொண்டு சுமார் 950 ஆண்டுகளுக்கு முன் வாழ்ந்த இராசேந்திரசோழனுக்கு படைவீரர்கள் வாழ்ந்த ஊர்ராக இருந்தது என்பதை மாளிகைமேடு கல்வெட்டில் இருந்து அறிய முடிந்தது. மேலும் இவ்வூர் ஆலடிக்குட்டை ஏரியில் தண்ணீர் வற்றினால் பழங்காலத்து சமாதிகள் பல இருப்பதை தற்பொழுதும் காணலாம்.

தற்பொழுது இவ்வூரில் வன்னியர்கள் பெரும்பான்மையாகவும் ஆதிதராவிடர்கள் மற்றும் பழங்குடியினரும் சேர்ந்து சுமார் 400 குடும்பங்கள் வசித்து வருகின்றனர். தொழில் விவசாயம் மட்டுமே.


</doc>
<doc id="115723" url="https://ta.wikipedia.org/wiki?curid=115723" title="மணி கவுல்">
மணி கவுல்

மணி கவுல் ("Mani Kaul", டிசம்பர் 25, 1944 – ஜூலை 6, 2011) இந்தியத் திரைப்படத்துறையில் கலைப்படங்களை இயக்கி புகழ்பெற்ற இயக்குநர். 

மணி கவுலின் இயற்பெயர் ரவீந்திரநாத் கவுல். ராஜஸ்தான் மாநிலம் ஜோத்பூரில் பிறந்தவர். பூனாவில் உள்ள புகழ்பெற்ற மத்திய திரைப்பட தொலைக்காட்சி பயிற்சி நிலையத்தின் மாணவர். அங்கே புகழ்மிக்க வங்க இயக்குநரான ரித்விக் கட்டக் ஆசிரியராக பணியாற்றியபோது அவரது மாணவரானார். ரித்விக் கட்டக்கின் சோதனைமுறை திரைமுயற்சிகளில் ஈடுபாடுகொண்டார். 1966ல் பட்டம் பெற்றார். 1969ல் உஸ்கி ரொட்டி படத்தின் மூலம் தனது சினிமா‌ வாழ்க்கையை தொடங்கிய மணி கவுல், அந்த படத்திற்காக பிலிம்பேர் விருதும் பெற்றார். ஆசாத் கா ஏக் தின், துவிதா, இடியட் போன்ற படங்களை இயக்கியுள்ளார். "சித்தேஸ்வரி" என்று ஆவணப் படத்திற்காக தேசிய விருதும் பெற்றுள்ளார். மணி கவுல் புகழ்பெற்ற இந்தி இயக்குநர் மகேஷ் கவுலின் மருமகன். திரைப்பட தொழில்நுட்ப கலைஞர் சங்கத்தை 1976ல் தோற்றுவித்த முன்னோடிகளில் ஒருவர்.





</doc>
<doc id="115732" url="https://ta.wikipedia.org/wiki?curid=115732" title="தேவிகா பல்சிகார்">
தேவிகா பல்சிகார்

தேவிகா பல்சிகார் ("Devika Palshikar", பிறப்பு: சூன் 20 1979), இந்தியா பெண்கள் தேர்வுத் துடுப்பாட்ட அணியின் அங்கத்தினர். இவர் ஒரு தேர்வுத் துடுப்பாட்டப் போட்டியிலும், 15 ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார். 2006 ல் இந்தியா பெண்கள் தேசிய அணி உறுப்பினராக தேர்வுத் துடுப்பாட்டப் போட்டியிலும், 2006 - 2008 ஆண்டுகளில், ஒருநாள் பன்னாட்டுத் துடுப்பாட்டப் போட்டிகளிலும் பங்குகொண்டார்.


</doc>
<doc id="115740" url="https://ta.wikipedia.org/wiki?curid=115740" title="சோபா பண்டிட்">
சோபா பண்டிட்

சோபா பண்டிட் ("Shobha Pandit", பிறப்பு: பெப்ரவரி 11 1956), இந்தியா பெண்கள் தேர்வுத் துடுப்பாட்ட அணியின் அங்கத்தினர். இவர் எட்டு தேர்வுத் துடுப்பாட்டப் போட்டிகளிலும், மூன்று ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார். 1976 - 1977 ஆண்டுகளில் இந்தியா பெண்கள் தேசிய அணி உறுப்பினராக தேர்வுத் துடுப்பாட்டப் போட்டிகளிலும், 1978 ல், ஒருநாள் பன்னாட்டுத் துடுப்பாட்டப் போட்டிகளிலும் பங்குகொண்டார்.


</doc>
<doc id="115749" url="https://ta.wikipedia.org/wiki?curid=115749" title="சுனேத்திரா பராஞ்பே">
சுனேத்திரா பராஞ்பே

சுனேத்திரா பராஞ்பே ("Sunetra Paranjpe", பிறப்பு: மே 9 1980), இந்தியா பெண்கள் தேர்வுத் துடுப்பாட்ட அணியின் அங்கத்தினர். இவர் மூன்று தேர்வுத் துடுப்பாட்டப் போட்டிகளிலும், 28 ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார். 2002 - 2006 ஆண்டுகளில் இந்தியா பெண்கள் தேசிய அணி உறுப்பினராக தேர்வுத் துடுப்பாட்டப் போட்டிகளிலும், 2002 - 2007 ஆண்டுகளில், ஒருநாள் பன்னாட்டுத் துடுப்பாட்டப் போட்டிகளிலும் பங்குகொண்டார்.


</doc>
<doc id="115755" url="https://ta.wikipedia.org/wiki?curid=115755" title="தொலைபேசி ஒட்டுக்கேட்பு">
தொலைபேசி ஒட்டுக்கேட்பு

தொலைபேசி ஒட்டுக்கேட்பு என்பது தனிநபர் அல்லது நிறுவனங்களின் தொலைபேசி, கைப்பேசி அழைப்புகளையோ அல்லது ஒலி மின்னஞ்சல்களையோ அவரின் அனுமதியின்றி சட்டத்திற்கு புறம்பாக ஒட்டுக்கேட்பதாகும். இவ்வழக்கு நியூசு இண்டர்நேசனல் தொலைபேசி ஒட்டுக்கேட்பு விவகாரத்தின் மூலம் சூலை 2011 ல் உலகளவில் அறியப்படுகிறது. எனினும் இந்தியாவில் ஏப்ரல் 2010ல் எதிர்கட்சி தலைவர்களின் பேச்சுக்கள் ஒட்டுக்கேட்கப்பட்டதாக குற்றம்சாட்டப்பட்டுப் பிரதமர் அறிக்கை தாக்கல் செய்ய பிஜேபி வலியுறுத்தியது.

2008ல் தமிழகத்தில் பல்வேறு நபர்களின் தொலைபேசிகளைத் தமிழக உளவுத்துறை ஒட்டுக்கேட்டதாகப் புகார்கள் எழுந்தன. 


</doc>
<doc id="115759" url="https://ta.wikipedia.org/wiki?curid=115759" title="ஜியோத்சனா பட்டேல்">
ஜியோத்சனா பட்டேல்

ஜியோத்சனா பட்டேல் ("Jyotsna Patel"), இந்தியா பெண்கள் தேர்வுத் துடுப்பாட்ட அணியின் அங்கத்தினர். இவர் இரண்டு தேர்வுத் துடுப்பாட்டப் போட்டிகளில் கலந்து கொண்டுள்ளார். 1976ல், இந்தியா பெண்கள் தேசிய அணி உறுப்பினராக தேர்வுத் துடுப்பாட்டப் போட்டிகளில் பங்குகொண்டார்.


</doc>
<doc id="115774" url="https://ta.wikipedia.org/wiki?curid=115774" title="டி மாவரின் வாய்ப்பாடு">
டி மாவரின் வாய்ப்பாடு

கணிதத்தில், டி மாவரின் வாய்ப்பாடு ("de Moivre's formula") என்பது,

இங்கு "x" ஒரு சிக்கலெண் (குறிப்பாக மெய்யெண்), "n" ஒரு முழு எண். பிரஞ்சு கணிதவியலாளர் "ஆபிரகாம் டி மாவரால்" அறிமுகப்படுத்தப்பட்டதால் இவ்வாய்ப்பாடு அவரது பெயரால் அழைக்கப்படுகிறது. சிக்கலெண்களையும் முக்கோணவியலையும் இணைப்பதால் இந்த வாய்ப்பாடு மிகவும் முக்கியம் வாய்ந்ததாக உள்ளது. 

சில சமயங்களில் cos "x" + "i" sin "x" என்பது சுருக்கமாக cis "x" என குறிக்கப்படும்.

இதன் இடதுபுறத்தை விரித்து, ( "x" மெய்யெண் எனக்கொள்க.) இருபுறமும் உள்ள மெய் மற்றும் கற்பனைப் பகுதிகளை சமப்படுத்துவதன் மூலம் cos ("nx") மற்றும் sin ("nx") இவற்றுக்கான விரிவுக்கோவைகளைப் பெறாலாம். அக்கோவைகள் cos "x" மற்றும் sin "x" களால் ஆனவையாக இருக்கும். மேலும் இவ்வாய்ப்பாட்டின் பொதுமைப்படுத்தலைப் பயன்படுத்தி 1 ன் "n" ஆம் படி மூலங்களைக் ( "n" th roots of unity) காணலாம். அதாவது, "z" = 1 என்ற சமன்பாட்டை நிறைவு செய்யும் சிக்கலெண், "z" ன் மதிப்புகளைக் காணலாம்.

டி மாவரின் வாய்ப்பாடு, அடுக்குகள் முழுஎண்களாக இல்லாவிட்டால் பொருந்தாது. முழுஎண்ணல்லாத அடுக்குகளையுடைய சிக்கலெண்களுக்கு பல மதிப்புகள் உண்டு. இவ்வாய்ப்பாட்டினைப் பொதுமைப்படுத்தலின் மூலம் 
formula_2 என்பது formula_3 ன் பல மதிப்புகளுள் ஒன்று என்பதைக் காணலாம். 
எடுத்துக்காட்டு: 

"n" = ½ எனில் வாய்ப்பாட்டின்படி,

கோணங்கள் 0 மற்றும் 2π இரண்டும் ஒன்றுதான் என்றாலும் அவை 1 மற்றும் -1 என்ற இரு வேறுபட்ட மதிப்புகளைத் தருகின்றன. பொதுமைப்படுத்தலும் 1ன் வர்க்கமூலங்கள் 1, -1 என்பதை உறுதிப்படுத்துகின்றது.

ஆய்லரின் வாய்ப்பாட்டைப் பயன்படுத்தி டிமாவரின் வாய்ப்பாட்டை எளிதாக நிறுவலாம். 

ஆய்லரின் வாய்ப்பாடு: 

முழுஎண்களுக்கான அடுக்கேற்ற விதிப்படி,

மீண்டும் ஆய்லர் வாய்ப்பாட்டின்படி, 

அதாவது, formula_7

டி மாவரின் வாய்ப்பாட்டினை ஒரு இயல் எண் அடுக்கிற்கு கணிதத் தொகுத்தறிதல் முறையில் நிறுவலாம். பின் அதன்மூலம் எல்லா முழு எண் அடுக்குகளுக்கும் நிரூபிக்கலாம்.


"S"("n"): formula_8

கணிதத் தொகுத்தறிதல் முறைப்படி "n" > 0, விற்கு முதலில் நிறுவலாம்.

"S"(1) என்பது தெளிவாக உண்மையென அறியலாம்.

"S"("k") உண்மையென எடுத்துக் கொள்ள வேண்டும். அதாவது,

இப்பொழுது

"S"("k"+1): 

அதாவது "S"("k") யிலிருந்து "S"("k"+1) கிடைக்கப்பெறுகிறது. 

எனவே கணிதத் தொகுத்தறிதலின் கொள்கையின்படி "S"("n") அனைத்து இயல் எண் அடுக்குகளுக்கும் உண்மையாகும்.


"S"(0): cos (0"x") + "i" sin(0"x") = 1 +"i" 0 = 1, இது உண்மை என்பது தெளிவு.


அடுக்கு, ஒரு எதிர்ம முழுஎண்ணாக இருக்கும்போது அதனை, -"n" என எடுத்துக் கொண்டு இவ்வாய்ப்பாட்டை நிறுவலாம். இங்கு "n" ஒரு இயல் எண்.

சமன்பாடு (*), formula_12, ("z" = cos "nx" + "i" sin "nx") என்ற முற்றொருமைச் சமன்பாட்டின் விளைவாகும். 

எனவே "S"("n"), "n" இன் அனைத்து முழுஎண் மதிப்புகளுக்கும் உண்மையாகும்.

டி மாவரின் வாய்ப்பாட்டின் இருபுறங்களிலும் உள்ள சிக்கலெண்களின் மெய் மற்றும் கற்பனைப் பகுதிகளைச் சமப்படுத்தி கொசைன், சைன் வாய்ப்பாடுகளைக் காணலாம். 

"x", cos "x" மற்றும் sin "x", மெய்யெண்கள் எனில்,

இவை "x" சிக்கலெண்ணாக இருந்தாலும் பொருந்தும். 

குறிப்பாக, "n" = 2 , "n" = 3:

"z" மற்றும் "w" சிக்கலெண்களெனில் 

formula_17 என்பது formula_18 ன் பல மதிப்புகளுள் ஒன்றாகும்.

இவ்வாய்ப்பாட்டைப் பயன்படுத்தி ஒரு சிக்கலெண்னின் "n" ஆம் படி மூலங்களைக் காணலாம். 

"z" என்ற சிக்கலெண் போலார் வடிவில் தரப்பட்டுள்ளது.

"k" க்கு 0 விலிருந்து n-1 வரையிலான மதிப்புகளை அளித்து "z" ன் "n" மூலங்களையும் பெறலாம்.


</doc>
<doc id="115788" url="https://ta.wikipedia.org/wiki?curid=115788" title="அஞ்சலி பெந்தார்க்கர்">
அஞ்சலி பெந்தார்க்கர்

அஞ்சலி பெந்தார்க்கர் ("Anjali Pendharker", பிறப்பு: சூலை 7 1959), இந்தியா பெண்கள் தேர்வுத் துடுப்பாட்ட அணியின் அங்கத்தினர். இவர் ஐந்து பெண்கள் தேர்வுத் துடுப்பாட்டப் போட்டிகளிலும், 19 ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார். 1984 - 1985 பருவ ஆண்டுகளில் இந்தியா பெண்கள் தேசிய அணி உறுப்பினராக தேர்வுத் துடுப்பாட்டப் போட்டிகளிலும், 1982 - 1985 பருவ ஆண்டுகளில், ஒருநாள் பன்னாட்டுத் துடுப்பாட்டப் போட்டிகளிலும் பங்குகொண்டார்.


</doc>
<doc id="115789" url="https://ta.wikipedia.org/wiki?curid=115789" title="ரேக்கா பூனேகார்">
ரேக்கா பூனேகார்

ரேக்கா பூனேகார் ("Rekha Punekar"), இந்தியா பெண்கள் தேர்வுத் துடுப்பாட்ட அணியின் அங்கத்தினர். இவர் இரண்டு தேர்வுத் துடுப்பாட்டப் போட்டிகளிலும், ஒரு ஒருநாள் பன்னாட்டுத் துடுப்பாட்டப் போட்டியிலும் கலந்து கொண்டுள்ளார். 1986 ல் இந்தியா பெண்கள் தேசிய அணி உறுப்பினராக தேர்வுத் துடுப்பாட்டப் போட்டிகளிலும், 1986 ல், ஒருநாள் பன்னாட்டுத் துடுப்பாட்டப் போட்டியிலும் பங்குகொண்டார்.


</doc>
<doc id="115790" url="https://ta.wikipedia.org/wiki?curid=115790" title="நியூசு இண்டர்நேசனல் தொலைபேசி ஒட்டுக்கேட்பு விவகாரம்">
நியூசு இண்டர்நேசனல் தொலைபேசி ஒட்டுக்கேட்பு விவகாரம்

நியூசு இண்டர்நேசனல் தொலைபேசி ஒட்டுக்கேட்பு விவகாரம் என்பது நியூசு இண்டர்நேசனல் நிறுவனத்தால் நடத்தப்படும் நியூசு ஆப் த வேர்ல்ட் எனும் சிறுபக்க செய்தித்தாளுக்காக (டேப்லாய்ட்) அந்நிறுவனத்தில் வேலைசெய்த சிலர் செய்தி சேகரிப்பிற்காக தனிநபர்களின் தொலைபேசி உரையாடல்களை ஒட்டுக்கேட்டது தொடர்பானதாகும். இந்த விவகாரம் ஐக்கிய இராச்சியத்தில் பெரும் புயலைக் கிளப்பியது. நியூசு இண்டர்நேசனல் நியூசு கார்ப்பரேசனின் துணை நிறுவனமாகும்.

ஆரம்பத்தில் தொலைபேசி ஒட்டுக்கேட்புகள் சினிமா, தொலைக்காட்சி நட்சத்திரங்கள், அரசியல்வாதிகள், பிரித்தானிய அரச குடும்பத்தினர்களை மட்டுமே ஒட்டுக்கேட்டதாக நம்பப்பட்டது. ஆனால் சூலை 2011ல் மேலும் பலர் பாதிக்கப்பட்டது தெரியவந்தது. அதில் 2002ல் கொலை செய்யப்பட்ட பள்ளி மாணவி மில்லி டவ்லர் வாய்சு மெயில், ஆப்கன், இராக் போரில் உயிரிழந்த வீரர்களின் குடும்பத்தினரின் தொலைபேசிகள், 7/7 இலண்டன் குண்டுவெடிப்பில் பாதிக்கப்பட்ட குடும்பத்தினரின் தொலைபேசிகள் ஒட்டுக்கேட்டதாக குற்றம்சாட்டப்பட்டது. இதனால் பொதுமக்கள் பெரும் கோபமும் அதிர்ச்சியும் அடைந்தனர். வணிக நிறுவனங்கள் தங்களது எதிர்ப்பை தெரிவிக்க விளம்பரங்களை நிறுத்தினர். அதனைத் தொடர்ந்து 168 ஆண்டுகால நியூசு ஆப் த வேர்ல்ட் பத்திரிக்கை தனது பதிப்பை சூலை 10, 2011 அன்று நிறுத்தியது.

இவ்விவகாரம் தொடர்பாக பல்வேறு முக்கிய நபர்கள் தங்களது பதவிகளைவிட்டு விலகினர். சிலர் கைது செய்யப்பட்டனர். நியூசு இண்டர்நேசனல் முதன்மை செயல் அதிகாரி ரெபக்கா புரூக்ஸ், நியூசு கார்ப்பரேசன் முதன்மை அதிகாரி லெசு ஹின்டன், ஆகியோர் பதவி விலகினர். நியூசு ஆப் த வேர்ல்ட் முன்னாள் ஆசிரியர் ஆண்டி கூல்சன், செயலாக்க ஆசிரியர் நீல் வாலிசு மற்றும் ரெபக்கா புரூக்ஸ் ஆகியோர் பின்னர் கைது செய்யப்பட்டனர். ஆண்டி கூல்சன் கன்சர்வேட்டிவ் கட்சியின் ஊடக ஆலோசகராக பணியாற்றி வந்தார் என்பது குறிப்பிடத்தக்கது. நியூசு கார்ப்பரேசனின் தலைவர் ரூப்பர்ட் மர்டாக் அவரது மகன் ஜேம்சு மர்டாக் ஆகியோர் நாடாளுமன்ற கமிட்டி முன்பு ஆஜராகி சாட்சியம் அளித்தனர்.

இந்த விவகாரம் தொடர்பாக சூலை 20, 2011 அன்று இங்கிலாந்து நாடாளுமன்றம் விசேச கூட்டு கூட்டத்தை கூட்டியது. அதில் அந்நாட்டுப் பிரதமர் டேவிட் கேமரூன் எதிர்க்கட்சித் தலைவர்களின் கேள்விகளுக்கு பதில் அளித்தார்.



</doc>
<doc id="115796" url="https://ta.wikipedia.org/wiki?curid=115796" title="நியூசு ஆப் த வேர்ல்ட்">
நியூசு ஆப் த வேர்ல்ட்

நியூசு ஆப் த வேர்ல்ட் என்பது இங்கிலாந்தில் 1843 முதல் 2011 வரை வெளியான தேசிய சிறு செய்தித்தாளாகும். இது ஆங்கில மொழியில் அதிக விற்பனை செய்யப்பட்ட செய்தித்தாளாகும்.



</doc>
<doc id="115797" url="https://ta.wikipedia.org/wiki?curid=115797" title="மிதாலி ராஜ்">
மிதாலி ராஜ்

மிதாலி துரை ராஜ் ("Mithali Raj", பிறப்பு: திசம்பர் 3 1982),இந்தியப் பெண்கள் துடுப்பாட்ட அணியின் வீராங்கனை ஆவார். இவர் இந்திய அணிக்காக தேர்வுத் துடுப்பாட்டம் மற்றும் ஒருநாள் பன்னாட்டுத் துடுப்பாட்டப் போட்டிகளிலும் விளையாடு வருகிறார். அனைத்துக் காலத்திற்குமான சிறந்த பெண் துடுப்பாளர்களில் ஒருவராகக் கருதப்படுகிறார். ஒருநாள் பன்னாட்டுத் துடுப்பாட்டப் போட்டிகளில் அதிக ஓட்டங்கள் குவித்த முதல் பெண் மட்டையாளர் எனும் சாதனையைப் படைத்துள்ளார். இவர் 6,000 ஓட்டங்கள் எடுத்த முதல் வீராங்கனை ஆவார். ஒருநாள் பன்னாட்டுத் துடுப்பாட்டப் போட்டிகளில் தொடர்ச்சியாக ஏழு முறை 50 ஓட்டங்கள் எடுத்த முதல் வீராங்கனை ஆவார். மேலும் அதிகமுறை 50 ஓட்டங்கள் எடுத்த வீராங்கனை எனும் சாதனைகளைப் படைத்தார். 2002 - 2006 பருவ ஆண்டுகளில் இந்தியா பெண்கள் தேசிய அணி உறுப்பினராக தேர்வுத் துடுப்பாட்டப் போட்டிகளிலும், 1999 - 2010 பருவ ஆண்டுகளில், ஒருநாள் பன்னாட்டுத் துடுப்பாட்டப் போட்டிகளிலும் பங்குகொண்டார்.

இந்தியத் துடுப்பாட்ட அணி மற்றும் இந்தியப் பெண்கள் துடுப்பாட்ட அணி ஆகிய வீராங்கனைகளில் பன்னாட்டுத் துடுப்பாட்ட அவையின் துடுப்பாட்ட உலகக்கிண்ணப் போட்டிகளில் அதிகமுறை இறுதிப் போட்டிகளில் விளையாடிய ஒரே தலைவர் எனும் சாதனையைப் படைத்துள்ளார். இவர் 2005 மற்றும் 2017 ஆம் ஆண்டுகளில் இறுதிப் போட்டியில் பங்கேற்று இந்தச் சாதனையைப் படைத்துள்ளார்.

மிதாலி துரை ராஜ் டிசம்பர் 3, 1982 இல் சோத்பூர், இராசத்தானில் பிறந்தார். இவர் தமிழ்நாடு மரபைச் சேர்ந்தவர். இவரின் தந்தை துரை ராஜ் இந்திய வான்படையில் அதிகாரியாகப் பணியாற்றி வருகிறார். இவரின் தாய் லீலா ராஜ். மிதாலி தனது பத்தாம் வயது முதல் துடுப்பாட்டம் விளையாடி வருகிறார். தனது 17 ஆவது வயதில் இந்தியத் துடுப்பாட்ட அணிக்காக விளையாடுவதற்குத் தேர்வானார். இவர் தமிழ்க் குடும்பத்தைச் சேர்ந்தவர். ஐதராபாத்து (இந்தியா), தெலுங்கானாவில் வசித்து வருகிறார்.. இவர்சிக்கந்தராபாத்திலுள்ள "கேயெஸ் பெண்கள் உயர்நிலைப் பள்ளியில்" கல்வி பயின்றார். பின் இங்குள்ளா "கஸ்தூர்பா ஜூனியர் பெண்கள் கல்லூரியில்" பயின்றார். தனது பள்ளிப்படிப்பின் போது தனது சகோதரகளுடன் இணைந்து துடுப்பாட்டம் விளையாடினார். இவர் பெரும்பாலும் ஆண் துடுப்பாட்டக்காரர்களுடன் வலைப் பயிற்சியில் ஈடுபட்டார். 

இவர் இந்திய அணிக்காக தேர்வுத் துடுப்பாட்டம் மற்றும் ஒருநாள் பன்னாட்டுத் துடுப்பாட்டப் போட்டிகளிலும் விளையாடு வருகிறார். 1997 ஆம் ஆண்டில் நடைபெற்ற பெண்கள் உலகத் துடுப்பாட்ட உலக்ககிண்ணப் போட்டியில் இவரின் பெயர் இடம்பெறுவதாக இருந்தது. அப்போது இவரின் வயது 14. ஆனால் விளையாடும் அணியில் இவரின் பெயர் இடம்பெறவில்லை. 1999 ஆம் ஆண்டில் "மில்டன் கெய்னீசில்" நடைபெற்ற அயர்லாந்து பெண்கள்துடுப்பாட்ட அணிக்கு எதிரான ஒருநாள் பன்னாட்டுத் துடுப்பாட்டப் போட்டியில் அறிமுகமானார். இந்தப்போட்டியில் 114 ஓட்டங்கள் எடுத்தார். பின் 2001-2002 இல் லக்னோவில் நடைபெற்ற தென்னாப்பிரிக்கா பெண்கள் துடுப்பாட்ட அணிக்கு எதிரான தேர்வுத் துடுப்பாட்டப் போட்டியில் அறிமுகமானார்.ஆகத்து 17 ,2002 இல் இவரது மூன்றாவது தேர்வுத் துடுப்பாட்டப் போட்டியில் 214 ஓட்டங்கள் எடுத்தார். இதன்மூலம் பெண்கள் தேர்வுத் துடுப்பாட்டப் போட்டி வரலாற்றில் அதிக ஓட்டங்கள் எடுத்த "கரேன் ரோல்டனின்" சாதனையான 209* என்பதனை தகர்த்தார். பின் இவரின் சாதனையானது மார்ச் , 2004 இல் பாக்கித்தான் வீராங்கனை கிரன் பாலுச் என்பவர் இங்கிலாந்து பெண்கள் துடுப்பாட்ட அணிக்கு எதிரான இரண்டாவது போட்டியில் 242 ஓட்டங்கள் எடுத்து தகர்த்தார். 

மிதாலி ராஜ் கிரிக் இன்ஃபோ

</doc>
<doc id="115798" url="https://ta.wikipedia.org/wiki?curid=115798" title="வானதூதரின் புனித மரியா கோவில்">
வானதூதரின் புனித மரியா கோவில்

வானதூதர் மற்றும் மறைச்சாட்சியரின் புனித மரியா பெருங்கோவில் ("Basilica of St. Mary of the Angels and the Martyrs") என்பது உரோமை நகரில் உள்ள கத்தோலிக்க வழிபாட்டிடங்களுள் சிறப்பான ஒன்றாகும். இக்கோவில் சுருக்கமாக "வானதூதரின் புனித மரியா கோவில்" என்றும் அழைக்கப்படுகிறது. கி.பி. மூன்றாம் நூற்றாண்டில் உரோமைப் பேரரசன் தியோக்ளேசியன் கட்டிய குளியரங்க மாடம் ஒன்று இக்கோவிலின் முகப்பாக மாற்றியமைக்கப்பட்டுள்ளது சிறப்பு.

இக்கோவில் கிறித்தவ நம்பிக்கையின் பொருட்டு உயிர்துறந்த அனைத்து மறைச்சாட்சிகளின் நினைவாக எழுப்பப்பட்டது. 1561ஆம் ஆண்டு, சூலைத் திங்கள் 27ஆம் நாள் திருத்தந்தை நான்காம் பயஸ் இக்கோவில் "புனித மரியா, அனைத்து வானதூதர், மற்றும் மறைச்சாட்சிகளுக்கு" அர்ப்பணிக்கப்பட்டது என்று அறிவித்தார்.

அதன் பின்னணியாக, சிசிலி நாட்டைச் சார்ந்த அன்டோனியோ டெல் டூக்கா என்னும் துறவி பல்லாண்டுகளாகத் திருத்தந்தையை அணுகி, வானதூதரும் வணக்கம் செலுத்தும் மரியா பெயரில் கோவில் கட்டவேண்டும் என்று எழுப்பிய கோரிக்கை இருந்தது. அத்துறவி பண்டைய உரோமை மன்னன் தியோக்ளேசியன் கட்டியிருந்த புகழ்மிக்க குளியரங்க (The Baths of Diocletian) அழிவிடத்தில் 1541இல் இதுபற்றி ஒரு காட்சி கண்டதாகவும் வரலாறு உண்டு. அக்காட்சியில் மரியாவைச் சூழ்ந்து வானதூதரும் மறைச்சாட்சிகளும் தோன்றியதை டெல் டூக்கா கண்டார். இறுதியில் திருத்தந்தை இரண்டாம் மார்செல்லுஸ் மற்றும் திருத்தந்தை நான்காம் பயஸ் என்போர் ஆட்சிக்காலத்தில் அவர் கண்ட கனவு நிறைவேறியது. தியோக்ளேசியன் குளியரங்க அழிவிடப் பகுதியில் மரியாவுக்குக் கோவில் கட்டப்பட்டது.

தியோக்ளேசியன் கிறித்தவர்களை அடிமைகளாக்கி அவர்களைக் கொண்டு குளியரங்கம் கட்டினார் என்பது பிற்கால மரபு என்பது அறிஞர் கருத்து.

இக்கோவில் மட்டில் தனிக்கவனம் செலுத்திய திருத்தந்தை நான்காம் பயஸ் என்பவரின் கல்லறை இங்கு அமைந்துள்ளது.

தியோக்ளேசியன் கட்டிய குளியரங்கம் "குயிரினால் குன்றம்" (Quirinal Hill) என்னும் இடத்தில் அழிந்த நிலையில் இருந்தாலும் அதன் கட்டடத் தோற்றம் திடமாகவே இருந்தது. அக்கட்டடப் பகுதியை மாற்றியமைத்து அதை ஒரு கிறித்தவக் கோவிலுக்கு வெளிச்சுவர் போலத் திருத்தும் பணியைப் புகழ்மிக்க மைக்கலாஞ்சலோ என்னும் கலைஞர் 1563-1564இல் மேற்கொண்டார். வயதுமுதிர்ந்த மைக்கலாஞ்சலோ அப்போது புனித பேதுரு பெருங்கோவில் கட்டும் வேலையில் ஈடுபட்டிருந்தாலும் 1749இல் லூயிஜி வான்விட்டேல்லி என்பவர் அக்கட்டட அமைப்பைச் சற்றே மாற்றினாலும் மைக்கலாஞ்சலோவின் கலைப் பாணி கண்களைக் கவர்கிறது.

கிறித்தவக் கோவில்களுக்கென கட்டப்படுகின்ற வழக்கமான "முகப்புத் தோற்றம்" (facade) இக்கோவிலுக்கு இல்லை. உட்பகுதி "கிரேக்க சிலுவை" அமைப்பில், நாற்புறமும் குவியும் பாணியிலும், நெடுநீள் பகுதிபோல் குறுக்குப் பகுதியும் வெளிப்படும் வகையில் உள்ளது சிறப்பு. 

இக்கோவிலை வடிவமைக்கும் பணி மைக்கலாஞ்சலோவிடம் ஒப்படைக்கப்பட்டதும், அவர் முன்னாளைய உரோமைக் கட்டட அமைப்பைப் பாதுகாத்து, அதே சமயத்தில் புதிய கட்டடத்தை உருவாக்கும் பணியில் ஈடுபட்டார். ஏற்கனவே இருந்த கட்டடப் பகுதிகளை இணைத்து, நெடுநீளப்பகுதியைவிட குறுக்குப் பகுதி அதிக இடவெளியை உருவாக்கும் விதத்தில் புதிய கட்டடத்தை எழுப்பியது அக்காலத்தில் புதுமையாகக் கருதப்பட்டது.

மைக்கலாஞ்சலோ தொடங்கிய கட்டடப் பணி அவரது இறப்புக்குப் பின்னும் தொடர்ந்தது. அன்டோனியோ டெல் டூக்கா என்னும் துறவியின் உறவினர் ஜாக்கமோ டெல் டூக்கா அப்பணியை ஆற்றினார்.

18ஆம் நூற்றாண்டில் லூயிஜி வான்விட்டேல்லி (1750) மைக்கலாஞ்சலோ எளிய முறையில் அமைத்த கோவிலின் உட்பகுதியை அக்கால முறைக்கேற்ப அழகுபடுத்தினார். வத்திக்கானில் அமைந்த புனித பேதுரு பெருங்கோவிலில் இருந்து கொண்டுவரப்பட்ட ஓவியங்களை அவற்றிற்குரிய இடங்களில் பதித்தார். இவ்வாறு இக்கோவில் தலைசிறந்ததோர் ஓவியக்கூடமாகவும் திகழ்கிறது. அங்குள்ள ஓவியங்கள் சில:

இக்கோவிலில் பல சிறப்புமிக்க கல்லறைகள் உள்ளன. அவற்றுள் சில:

இத்தாலிய நாட்டுத் தலைவர்கள் மற்றும் இராணுவத் தலைவர்களின் அடக்கச் சடங்குகள் இக்கோவிலில் நிகழ்வது வழக்கம்.

இக்கோவிலில் இத்தாலி நாட்டு மன்னர் மூன்றாம் விட்டோரியோ எம்மானுவேலே என்பவரின் திருமணம் நிகழ்ந்தது. அதுபோலவே மோன்டேனேக்ரோவின் அரசர் நிக்கோலா மோன்டேனேக்ரோ என்பவரின் மகள் எலேனாவின் திருமணமும் இக்கோவிலில் நடைபெற்றது.

இத்தாலி நாட்டின் தேசிய காட்சியகத்தின் ஒரு பகுதி இக்கோவிலை அடுத்த முன்னாள் துறவியர் இல்லக் கட்டடத்தில் உள்ளது. இத்தாலிய நாட்டின் ஒருங்கிணைப்போடு அவ்வில்லத்திலிருந்து துறவியர் அகற்றப்பட்டனர். அது இராணுவக் கூடமானது. இறுதியில் உரோமை மறைமாவட்டப் பொறுப்பில் வந்தது.

இத்தாலி நாட்டு மன்னர் மூன்றாம் விட்டோரியோ எம்மானுவேலே என்பவரின் திருமணம் இக்கோவிலில் நிகழ்ந்ததிலிருந்து, அக்கோவில் நாட்டுடைமை ஆனது.

1920, சூலை 20ஆம் நாள் திருத்தந்தை பதினைந்தாம் பெனடிக்ட் இக்கோவிலை இளம் பெருங்கோவில் (minor basilica) நிலைக்கு உயர்த்தினார்.

பதினெட்டாம் நூற்றாண்டின் தொடக்கத்தில் திருத்தந்தை பதினொன்றாம் கிளமெண்ட் என்பவர் வானவியல், கணிதம், அகழ்வியல், வரலாறு, மெய்யியல் போன்ற துறைகளில் வல்லுநரான பிரான்செஸ்கோ பியாங்கீனி என்பவரிடம் ஒரு தனிப்பொறுப்பை ஒப்படைத்தார். வானதூதரின் புனித மரியா கோவிலில் சூரியக் கடிகார வகை சார்ந்த காலங்காட்டும் ஒரு புவிச்சுற்றுக்கோடு (meridian line) உருவாக்குவதே அப்பொறுப்பு.

தம்மிடம் ஒப்படைக்கப்பட்ட பணியை பியாங்கீனி 1702இல் முடித்தார். காலங்காட்டும் புவிச்சுற்றுக்கோட்டினைக் கோவில் தரையில் அமைக்க திருத்தந்தை பதினொன்றாம் கிளமெண்ட் முடிவுசெய்ததற்குக் காரணங்கள் இவை:

சூரியக் கடிகாரத்தை "வானதூதரின் புனித மரியா கோவிலில்" அமைப்பதற்குக் காரணங்களாக இருந்தவை இவை:

பியாங்கீனி உருவாக்கிய சூரியக் கடிகாரம் செயல்படும் முறை இது: உரோமை நகர் அமைந்துள்ள புவிச்சுற்றுக்கோடு 12° 30' கிழக்காகச் செல்கிறது. சரியாக நண்பகல் நேரத்தில் ஒவ்வொரு நாளும் சூரிய ஒளி கோவில் சுவரில் அமைந்த ஒரு சிறு துளை வழியாக அக்கோட்டின்மேல் விழும். உரோமை நகர் நடு ஐரோப்பிய நேரக் கணிப்புக் கொண்டுள்ளதால் அக்டோபர் இறுதியில் காலை 11:54இலிருந்து பெப்ருவரியில் 12:24 வரை ஒரு குறிப்பிட்ட நேரத்தில் "சூரிய நண்பகல்" (solar noon) நிகழலாம். கோடைகால கதிர்த்திருப்பம் (summer solstice - சூன் 21) ஏற்படும்போது சூரியன் வானில் நேர் மேலாக இருப்பதால் அப்போது சூரிய ஒளி புவிச்சுற்றுக்கோட்டின் மேல் சுவருக்கு மிக அண்மையில் விழும். ஆனால் குளிர்கால கதிர்த்திருப்பம் (winter solstice திசம்பர் 21) ஏற்படும்போது சூரிய ஒளி புவிச்சுற்றுக்கோட்டின் மேல் சுவருக்கு மிகத் தொலையில் விழும்.

வசந்த கால மற்றும் இலையுதிர்கால சம இரவுபகல் (equinox) ஏற்படும்போது சூரிய ஒளி புவிச்சுற்றுக்கோட்டின் இரு எல்லைகளுக்கும் நடுப்பட்ட பகுதியில் விழும். புவிச்சுற்றுக்கோட்டின் நீளம் எவ்வளவு அதிகமாக உள்ளதோ அதற்கேற்ப அதிகத் துல்லியமாக நேரத்தைச் சூரிய ஒளி விழுவதிலிருந்து கணிக்க முடியும். வானதூதரின் புனித மரியா கோவிலில் அமைந்துள்ள புவிச்சுற்றுக்கோட்டின் நீளம் 45 மீட்டர் ஆகும். அது கோவில் தரையில் வெண்கலத்தால் அமைக்கப்பட்டு, ஓரங்களில் மஞ்சள்-வெள்ளை நிறப் பளிங்குக் கரை கொண்டுள்ளது.

சூரிய ஒளி விழுவதைக் கொண்டு நேரம் கணிப்பது தவிர, பியாங்கீனி உருவாக்கிய கருவி விண்மீன்களின் ஓட்டத்தைக் கணிக்கவும் பயன்படுகிறது. இதற்காகக் கோவிலின் கூரையில் துளைகள் அமைக்கப்பட்டுள்ளன. 22 விண்மீன்களின் பெயர்களும் அவற்றின் பயணப் பாதையைக் காட்ட புவிச்சுற்றுக்கோட்டைச் சூழ்ந்து குறிக்கப்பட்டுள்ளன.

இப்புவிச்சுற்றுக்கோடு உருவாக்கப்பட்ட மூன்றாம் நூற்றாண்டு விழாவின்போது (2002) அது புதுப்பிக்கப்பட்டது. உலகப் புகழ்பெற்ற இப்புவிச்சுற்றுக்கோடு இன்றும் செயல்படு நிலையில் உள்ளது. 


</doc>
<doc id="115805" url="https://ta.wikipedia.org/wiki?curid=115805" title="அரசடித்தீவு விக்னேஸ்வரா மகா வித்தியாலயம்">
அரசடித்தீவு விக்னேஸ்வரா மகா வித்தியாலயம்

அரசடித்தீவு விக்னேஸ்வரா மகா வித்தியாலயம் இலங்கையின் கிழக்கு மாகாணம், மட்டக்களப்பு மாவட்டத்தில் அமைந்துள்ள இப்பாடசாலை இலங்கை அரசாங்கத்தினால் புதிதாக அறிமுகப்படுத்தப்பட்டுள்ள ஆயிரம் பாடசாலைகள் திட்டத்தின் கீழ் ஒரு பாடசாலையாக தெரிவு செய்யப்பட்டுள்ளது.

இப்பாடசாலை சூன் 1, 1910இல் ஆரம்பிக்கப்பட்டது. பாடசாலை ஆரம்பிக்கப்பட்ட நேரத்தில் 12 மாணவர்கள் இப்பாடசாலையில் இருந்தனர்.

கிறிஸ்தவ சமயத்தைப் பின்பற்றுவோருக்கு முன்னுரிமை வழங்கும் நோக்குடன் இப்பாடசாலை தொடங்கப்பட்டது. இந்த நோக்கத்தை அடிப்படையாகக் கொண்டு 1910ம் ஆண்டில் கொப்பரசு சுவாமிகளால் உருவாக்கப்பட்ட இப்பாடசாலைக்கு ஆரம்பத்தில் மட்/அரசத்தீவு உரோமன் கத்தோலிக்க மிசன் பாடசாலை எனப்பெயர் வைத்தனர். 1923ம் ஆண்டு காலப்பகுதியில் இப்பாடசாலையில் இரண்டு வகுப்புக்கள் மாத்திரம் காணப்பட்டது. 1978ல் மட்/அரசத்தீவு கனிஸ்ட வித்தியாலயம் எனவும், 1980ம் ஆண்டில் அரசடித்தீவு விக்னேஸ்வரா வித்தியாலயம் எனவும், 1990ம் ஆண்டு மட்/அரசடித்தீவு விக்னேஸ்வரா மகா வித்தியாயமாகவும் பெயர் மாற்றப்பட்டது.

இப்பாடசாலையில் தற்போது 778 மாணவர்கள் கல்வி பயில்கின்றனர். மொத்தமாக 32 ஆசிரியர்கள் சேவையாற்றுகின்றனர். தற்போதைய அதிபராக வீ. கோபாலப்பிள்ளை பணியாற்றி வருகின்றார்.

இப்பாடசாலை ஆரம்பத்தில் உரோமன் கத்தோலிக்கப் பாடசாலையாக இருந்த பின்னரே மட்/அரசடித்தீவு விக்னேஸ்வரா மகாவித்யாலயமாக பெயர் மாற்றப்பட்டு தரம் உயர்த்ப்பட்டது. இப் பாடசாலை மாணவர்கள் மாவட்ட மட்டம், மாகாணமட்டம் போட்டிகளிலும் பங்குபற்றி பல சாதனைகள் படைத்துள்ளனர். அதேநேரத்தில் கல்வி அபிவிருத்தியிலும் பல்வேறு முன்னேற்றங்கள் காணப்படுகின்றன. 2007ம் ஆண்டுகளில் ஏற்பட்ட இடப்பெயர்வுகளுக்கு முன்னர் இப்பாடசாலையில் கணணிகூடம், பேன்ட் வாத்தியம், விஞ்ஞான ஆய்வுகூடம், ஒலி-ஒளி சாதனக் கூடம் என்பன அமைந்திருந்தன. ஆனால் இடம் பெயர்வுக்கு பின்னால் அவை அனைத்தும் இழக்கப்பட்ட பாடசாலையாக இது மாறிவிட்டது. இருந்தும் சில அரசசார்பற்ற நிறுவனங்களின் உதவிகளைக் கொண்டு இழந்த பௌதீக வளங்களை பெறுவதற்கு முயற்சிகள் மேற்கொள்ளப்பட்டு வருகின்றன.

கட்டடவசதி மிகவும் குறைவாக காணப்பட்ட இப்பாடசாலைக்கு அமெரிக்க உதவி நிறுவனம் USAID 2009ம் ஆண்டு இரு மாடி கட்டங்களை அமைத்துக் கொடுத்தது. இதன் மூலம் பாடசாலையின் இடநெருக்கடி ஒரளவு குறைந்துள்ளது. இப்பாடசாலை எதிர்வரும் ஆண்டில் நூற்றாண்டு நிறைவு விழாவைக் கொண்டாடவிருக்கின்றது.


</doc>
<doc id="115815" url="https://ta.wikipedia.org/wiki?curid=115815" title="பால்மோரல் தொப்பி">
பால்மோரல் தொப்பி

இசுக்கொட்டிய மொழியில் பால்மோரல் பொனட் (Balmoral bonnet) என்று அழைக்கப்படும் பால்மோரல் தொப்பி இசுக்கொட்டியப் பாரம்பரியத் தொப்பி ஆகும். இது முறை சார்ந்ததும், முறை சாராததுமான உயர்நிலப் பகுதி உடைகளுடன் அணியத்தக்கது. 16 ஆம் நூற்றாண்டில் இருந்தாவது புழக்கத்தில் இருந்துவரும் இத் தொப்பி, மென்மையான கம்பளியினால் பின்னப்படுவது. இதன் உச்சி தட்டையாக இருக்கும். இசுக்கொட்லாந்தின் அரச குடும்ப வதிவிடமான பால்மோரல் கோட்டைமனையின் பெயரைத் தழுவியே இத் தொப்பிக்குப் பெயர் ஏற்பட்டது. இது, இதே போன்ற, முறைசாரா வகையைச் சார்ந்த டாம் ஓ சான்டர்; முறைசார்ந்ததும், முறைசாராததுமான தேவைகளுக்குப் பயன்படக்கூடிய கிளென்காரி பொனெட் ஆகிய தொப்பிகளுக்கு மாற்றாகப் பயன்படக்கூடியது. 

முன்னர் இத் தொப்பியின் மேற்பகுதி மிகவும் பெரிதாக இருந்தது. இப்பொழுது சிறிதாக உள்ளது. மென்மையான துணியால் ஆன இத் தொப்பி கடும் நீலம், கறுப்பு, பச்சை ஆகிய நிறங்களிலேயே பெரிதும் காணப்படுகிறது. தொப்பியின் கீழ் விளிம்போரம் காணப்படும் துணிப் பட்டை ஒன்றுடன் இணைந்ததாகத் தொப்பியின் பின்புறம் நாடா ஒன்று இருக்கும். இது சில சமயங்களில் பின்புறத்திலிருந்து தொங்கியவாறு காணப்படும். முன்னர் இந்த நாடா தொப்பியைத் தலையோடு இறுகக் கட்டுவதற்குப் பயன்பட்டதாகத் தெரிகிறது. தொப்பியின் இடது புறத்தில் படைத்துறை சார்ந்த அல்லது இனக்குழு சார்ந்த சின்னம் பொருத்தப்படுவது உண்டு. 



</doc>
<doc id="115817" url="https://ta.wikipedia.org/wiki?curid=115817" title="எழினி">
எழினி

எழினி என்னும் பெயருடன் சங்ககாலத்தில் பல மன்னர்கள் வாழ்ந்துவந்தனர். இவர்களைப் பாடிய புலவர்களைக் கொண்டும், அந்த மன்னர்களைப் பற்றி அவர்கள் தரும் செய்திகளிலிருந்தும் இவர்கள் வெவ்வேறு மன்னர்கள் எனத் தெரிகிறது.

ஏழு வள்ளல்களில் ஒருவனாக அதியமானை ஒரு புலவர் காட்டுகிறார், அவனை அவர் ஔவைக்கு நெல்லிக்கனி ஈந்த அதிகன் எனக் குறிப்பிடுகிறார்.

இந்த அதியமானின் மகன் எழினியை மற்றொரு புலவர் அந்த ஏழு வள்ளல்களில் ஒருவன் என்கிறார்.



ஔவையார் தன்னிடமிருந்த மாக்கிணை என்னும் பறையை முழக்கிக்கொண்டு, விடியல் பொழுதில் கொடும்பூண் எழினி வாயிலில் நின்று அவன் புகழைப் பாடினாராம். பகைவர் கோட்டைகளைக் கைப்பற்றி அவர் நாட்டில் கழுதை ஏர் பூட்டி உழுது வரகும் கொள்ளும் விதைத்தானாம். உடனே வெளிவந்த அவன் பாசிவேர் போல் கிழிந்திருந்த ஔவையின் ஆடைக்கு மாற்றாடையாக நுண்ணூல் கலிங்கம் தந்து விருந்து படைத்தானாம் . 
உப்பு வண்டி மேட்டில் ஏறும்போதும் பள்ளத்தில் இறங்கும்மோதும் முன்னும் பின்னும் கவியாமல் இருப்பதற்காக வண்டியில் சேம-அச்சு என்று ஒரு மரத்தைக் கட்டித் தொங்கவிட்டிருப்பர். எழினி ஔவையைச் சேம-அச்சு போல் பேணிவந்தானாம்.


</doc>
<doc id="115821" url="https://ta.wikipedia.org/wiki?curid=115821" title="நோய் முதலியல்">
நோய் முதலியல்

நோய் முதலியல் "(etiology)" என்பது ஒரு நோயின் மூல காரணத்தைப் பற்றி ஆராய்ந்தறியும் அறிவியல் துறை. மருத்துவத் துறை மட்டுமின்றி இயற்பியல், தத்துவவியல், உளவியல், நிருவாகவியல், இறையியல் போன்ற துறைகளிலும் மூல காரணத்தைக் கண்டறிதல் அவசியமாகிறது. அவ்விடங்களில் இது காரண காரியவியல் என அறியப்படுகிறது.

இராபர்ட் காச் "(Robert Koch)" என்பவர் தான் முதன் முதலில் தொற்று நோய்கள் உருவாக நுண்ணுயிரிகளே காரணம் என்பதை நிறுவினார். அதற்கு முன் வரை ஒவ்வொரு நோய்க்கும் ஒவ்வொரு காரணம் சொல்லப்பட்டு வந்தது. மலேரியா என்ற சொல்லுக்கு கெட்ட காற்று என்று பொருள். மலேரியா கெட்ட காற்றினால் வருவதாக நம்பினர். ரொனால்டு ராஸ் என்ற இந்தியாவில் பிறந்த ஆங்கில மருத்துவர் தான் அது பெண் அனாஃபிலசு கொசுக்களால் பரவும் பிளாஸ்மோடியத் தொற்றுயிரியினால் பரவுவதை நிறுவினார்.

ஒரே நோய்க்கு பல காரணங்கள் இருக்கலாம். உதாரணமாக நீரிழிவு நோய் ஏற்பட எண்ணற்ற காரணங்கள் உண்டு.

ஒரே காரணமே பல நோய்களை உண்டாக்கலாம். புகைபிடிக்கும் பழக்கம் மற்றும் மது அருந்துதல் எனும் இரு காரணிகள் பல நோய்களை உண்டாக்குகின்றன.


</doc>
<doc id="115823" url="https://ta.wikipedia.org/wiki?curid=115823" title="கோப்பா அமெரிக்கா">
கோப்பா அமெரிக்கா

முன்னதாக தென் அமெரிக்க போட்டிகள் என அறியப்பட்ட கோப்பா அமெரிக்கா (அமெரிக்காவின் கோப்பை எனப் பொருள்பட எசுப்பானியம் மற்றும் போர்த்துகீசியத்தில் Copa América ) தென் அமெரிக்காவில் கால்பந்து விளையாட்டினைக் கட்டுப்படுத்தும் கான்மேபோல் (CONMEBOL) சங்க உறுப்பினர் நாடுகளின் தேசிய ஆண்கள் கால்பந்து அணியினரிடையே நடைபெறும் ஓர் பன்னாட்டு கால்பந்து போட்டியாகும். 

தற்போதைய போட்டிகளின் வடிவத்தின்படி, போட்டியை விருந்தோம்பும் நாட்டின் பல ஊர்களில் ஒரு மாதத்திற்கும் மேலாக 12 அணிகள் போட்டியிடுகின்றன. கான்மேபோல் சங்கத்திற்கு பத்து உறுப்பினர்களே உள்ளதால் மீதமுள்ள இரு இடங்களுக்கு பிற ஃபீஃபா சங்கங்களிலிருந்து இரு நாடுகள் விளையாட அழைக்கப்படுகின்றன. மெக்சிகோ, கோஸ்ட்டா ரிக்கா மற்றும் ஐக்கிய அமெரிக்காவின் அணிகள் வழமையாக அழைக்கப்படுகின்றன. இதுவரையான 42 போட்டிகளில் ஏழு நாடுகளின் அணிகள் இந்தக் கோப்பையை வென்றுள்ளன. அர்ச்சென்டினா மற்றும் உருகுவே அணிகள் ஒவ்வொன்றும் கோப்பா அமெரிக்காவை 14 முறைகள் வென்றுள்ளன. நடப்பு வாகையாளரான பிரேசில் அணி எட்டு முறையும் பராகுவே அணியும் பெரு நாட்டணியும் தலா இருமுறை வென்றுள்ளன. இவர்களைத் தவிர கொலம்பியா மற்றும் பொலிவியா நாட்டு அணிகள் தலா ஒருமுறை வென்றுள்ளன. 

உலகில் மிகப்பரவலாகப் பார்க்கப்படும் விளையாட்டு நிகழ்வுகளில் கோப்பா அமெரிக்காவும் ஒன்றாகும்.




</doc>
<doc id="115824" url="https://ta.wikipedia.org/wiki?curid=115824" title="பிரேசில் தேசிய காற்பந்து அணி">
பிரேசில் தேசிய காற்பந்து அணி

பிரேசில் தேசிய கால்பந்து அணி () பன்னாட்டு ஆடவர் காற்பந்தாட்டப் போட்டிகளில் பிரேசில் சார்பாக விளையாடும் தேசிய அணியாகும். இதனை பிரேசிலில் கால்பந்தாட்டத்தை கட்டுப்படுத்தும் பிரேசிலிய கால்பந்து கூட்டமைப்பு (CBF) நிர்வகிக்கிறது. பன்னாட்டுக் கால்பந்து சங்கங்களின் கூட்டமைப்பில் 1923 முதல் அங்கத்தினராக உள்ளது; தென்னமெரிக்க கால்பந்து கூட்டமைப்பில் 1916 முதல் அங்கத்தினராக உள்ளது.

உலகக்கோப்பை காற்பந்து வரலாற்றில் பிரேசில் ஐந்து முறை (1958, 1962, 1970, 1994, 2002) கோப்பையை வென்று மிகவும் வெற்றிகரமான கால்பந்து அணியாக விளங்குகிறது. பிபா கூட்டமைப்புக்களின் கோப்பைப் போட்டிகளிலும் நான்கு முறை வெற்றி கண்டு சாதனை படைத்துள்ளனர். 1997, 2005, 2009 மற்றும் 2013 ஆண்டுகளில் கோப்பையை வென்று நடப்பு வாகையாளர்களாக உள்ளனர். இதுவரை நடந்த அனைத்து உலகக்கோப்பை போட்டிகளிலும் பங்கேற்ற ஒரே தேசிய அணியாக பிரேசில் சாதனை படைத்துள்ளது. 

பிரேசில் தேசிய கால்பந்து அணி உலக கால்பந்து எலோ தர வரிசையில் உலகின் முதலிடத்தைப் பெற்றுள்ளது. பிபா தர வரிசையில் 11ஆம் இடத்தில் உள்ளது. 

நான்கு வெவ்வேறு கண்டங்களில் நடந்த உலகக்கோப்பைகளில் வென்ற பெருமையும் பிரேசிலுக்கு உண்டு: ஐரோப்பாவில் சுவீடனில் 1958இலும் தென் அமெரிக்காவில் சிலியில் 1962இலும் வட அமெரிக்காவில் (இருமுறை) மெக்சிக்கோவில் 1970இலும் ஐக்கிய அமெரிக்காவில் 1994இலும் ஆசியாவில் கொரியா/சப்பானில் 2002இலும் கோப்பையை வென்றுள்ளது. தொடர்ந்த அலுவல்முறையான 35 ஆட்டங்களில் தோல்வியடையாத சாதனையை எசுப்பானியாவுடன் பகிர்கின்றனர். கால்பந்து இரசிகர்களிடையே பரவலான மேற்கோளுரை: ""Os ingleses o inventaram, os brasileiros o aperfeiçoaram"" ("ஆங்கிலேயர்கள் கண்டுபிடித்தனர், பிரேசிலியர் கச்சிதப் படுத்தினர்").

பிரேசில் 2014 உலகக்கோப்பையை நடத்தும் நாடாக இருப்பதால் தானியக்கமாக போட்டியில் விளையாடத் தகுதி பெறுகிறது.



</doc>
<doc id="115826" url="https://ta.wikipedia.org/wiki?curid=115826" title="அனுசீலன் சமித்தி">
அனுசீலன் சமித்தி

அனுசீலன் சமித்தி (அனுஷீலன் சமித்தி, வங்காள மொழி: অনুশীলন সমিতি) இந்திய விடுதலைப் போராட்ட காலத்தில் வங்காளத்தில் செயல்பட்ட ஒரு புரட்சி இயக்கம். 20ம் நூற்றாண்டின் ஆரம்ப கட்டத்தில் கிழக்கு இந்தியாவின் முக்கிய ஆயுதமேந்திய புரட்சி இயக்கமாக இருந்தது. இவ்வியக்கமும் இதிலிருந்து பிரிந்த யுகாந்தர் அமைப்பும், புறநகர் உடற்பயிற்சி கழகங்கள் என்ற போர்வையில் பிரித்தானிய அரசுக்கு எதிராக ரகசிய நடவடிக்கைகளில் ஈடுபட்டன. ஆயுதப் போராட்டத்தின் மூலம் இந்தியாவுக்கு விடுதலை வாங்கித் தருவதே இதன் குறிக்கோள். ஆரம்ப காலத்தில் கொல்கத்தா, டாக்கா போன்ற நகர்புறங்களில் பரவிய இவ்வமைப்பு விரைவில் வங்காளத்தின் ஊர்ப்புறங்களிலும் வேரூன்றியது. 1902ஆம் ஆண்டு உருவாக்கப்பட்ட இவ்வமைப்பு பலமுறை பிளவுற்று, சில முறை புனரமைக்கப்பட்டது. இவ்வமைப்பின் உறுப்பினர்கள் 1930களின் இறுதி வரை படுகொலைகள், வெடுகுண்டு தயாரித்தல், ஆயுதப் பயிற்சி போன்ற செயல்களில் ஈடுபட்டு வந்தனர். பின் இவ்வியக்கம் செயலிழந்து அரசியல் மைய நீரோட்டத்தில் இணைந்து விட்டது.


</doc>
<doc id="115828" url="https://ta.wikipedia.org/wiki?curid=115828" title="2011 கோப்பா அமெரிக்கா">
2011 கோப்பா அமெரிக்கா

2011 கோப்பா அமெரிக்கா 2011 (2011 Copa América), காம்பனேடோ சூதாமெரிக்கானோ கோப்பா அமெரிக்கா (Campeonato Sudamericano Copa América) அல்லது கோப்பா அமெரிக்கா அர்ச்சென்டினா 2011 என்றெல்லாம் அறியப்படும் பன்னாட்டு கால்பந்துப் போட்டிகள் தென் அமெரிக்க கால்பந்து அணிகளிடையே நடைபெறும் கோப்பா அமெரிக்காவின் 43வது பதிப்பாகும். கான்மேபோல் என்ற அமைப்பால் நடத்தப்படும் இந்தப்போட்டிகள் சூலை 1, 2011 முதல் சூலை 24, 2011 வரை அர்ச்சென்டினாவில் நடைபெற்றன.

2011ஆம் ஆண்டுப்போட்டிகளின் இறுதியாட்டத்தில் உருகுவே 3-0 என்ற கோல்கணக்கில் பராகுவே அணியை வென்று பதினைந்தாவது முறையாகக் கோப்பையைக் கைப்பற்றியது. இரண்டாமிடம் பெற்ற பராகுவே போலிவியா கோப்பையை வென்றது. மற்றொரு ஆட்டத்தில் பெரு வெனிசூலாவை 4-1 என்ற கணக்கில் தோற்கடித்து மூன்றாமிடத்தைப் பிடித்தது.



</doc>
<doc id="115843" url="https://ta.wikipedia.org/wiki?curid=115843" title="கல்லடி (மட்டக்களப்பு)">
கல்லடி (மட்டக்களப்பு)

கல்லடி ("Kallady") இலங்கையின் கிழக்கு மாகாணத்தில், மட்டக்களப்பின் நகரிலிருந்து கல்முனை-மட்டக்களப்பு பிரதான வீதியில் சுமார் 2 கிமீ தூரத்தில் அமைந்துள்ள கிராமம் ஆகும். இலங்கையின் மிகவும் நீளமான ஒல்லாந்தர் காலத்துப் புகழ் பெற்ற பாலம் இங்கு காணப்படுகின்றது. 2004 ஆழிப்பேரலையின் போது இப்பாலம் வெகுவாக பாதிக்கப்பட்டதால் தற்போது புதிதாக ஒரு பாலம் சுனாமி நிவாரண நிதியின் மூலம் புனரமைக்கப்படுகின்றது. சுவாமி விபுலாநந்தரின் சமாதியும் இங்கு உள்ளது.

கல்லடியின் கிழக்கே இந்தியப் பெருங்கடலின் ஓரமாக இலங்கையின் பிரசித்தி பெற்ற ஈழத்து திருச்செந்தூர் முருகன் ஆலயம் காணப்படுகின்றது. புகழ்பெற்ற சிவானந்தா வித்தியாலயம், இராமகிருட்டிண மிசன் ஆகியவை இப்பிரதேசத்தின் பெருமைக்குரிய சொத்துக்கள் ஆகும். அத்துடன் கிழக்கு மாகாண உள்ளூராட்சி பிரதான அலுவலகம், இலங்கை மின்சார சபை பிரதான காரியாலயம், கட்டிடங்கள் திணைக்களம் போன்ற அரச திணைக்களங்கள் இங்கு காணப்படுகின்றன.

கல்லடியின் கடற்கரை மட்டக்களப்பு மக்களின் பொழுதுபோக்கு இடங்களில் முதன்மை பெறுகின்றது.



</doc>
<doc id="115848" url="https://ta.wikipedia.org/wiki?curid=115848" title="சாந்தா ரங்கசுவாமி">
சாந்தா ரங்கசுவாமி

சாந்தா ரங்கசுவாமி ("Shantha Rangaswamy", பிறப்பு: சனவரி 1 1954), இந்தியா பெண்கள் தேர்வுத் துடுப்பாட்ட அணியின் அங்கத்தினர். இவர் 16 தேர்வுத் துடுப்பாட்டப் போட்டிகளிலும், 19 ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார். 1976/77-1990/91 பருவ ஆண்டுகளில் இந்தியா பெண்கள் தேசிய அணி உறுப்பினராக தேர்வுத் துடுப்பாட்டப் போட்டிகளிலும், 1981/82-1986 பருவ ஆண்டுகளில், ஒருநாள் பன்னாட்டுத் துடுப்பாட்டப் போட்டிகளிலும் பங்குகொண்டார்.


</doc>
<doc id="115849" url="https://ta.wikipedia.org/wiki?curid=115849" title="பூர்ணிமா ராவ்">
பூர்ணிமா ராவ்

பூர்ணிமா ராவ் ("Purnima Rau", பிறப்பு: சனவரி 30 1967), இந்தியா பெண்கள் தேர்வுத் துடுப்பாட்ட அணியின் அங்கத்தினர். இவர் ஐந்து தேர்வுத் துடுப்பாட்டப் போட்டிகளிலும், 33 ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார். 1994/95-1999 பருவ ஆண்டுகளில் இந்தியா பெண்கள் தேசிய அணி உறுப்பினராக தேர்வுத் துடுப்பாட்டப் போட்டிகளிலும், 1993-2000/01 பருவ ஆண்டுகளில், ஒருநாள் பன்னாட்டுத் துடுப்பாட்டப் போட்டிகளிலும் பங்குகொண்டார்.


</doc>
<doc id="115850" url="https://ta.wikipedia.org/wiki?curid=115850" title="யூரியா சுழற்சி">
யூரியா சுழற்சி

யூரியா சுழற்சி [Urea cycle] (அ) ஆர்னிதின் சுழற்சி என்பது பல விலங்குகளில் அமோனியாவிலிருந்து, யூரியா தயாரிக்க நடைபெறும் உயிரிவேதி வினைகளின் சுழற்சியாகும். யூரியா சுழற்சி கல்லீரலில் முதன்மையாகவும், சிறுநீரகத்தில் குறைவான அளவும் நடைபெறுகின்றது.

மணியிழையத்தில் (மைட்டோகாண்டீரியா) இரண்டும், உயிரணுக்கணிகத்தில் (சைடோசால்) மூன்றுமாக ஐந்து வினைகளை யூரியா சுழற்சிக் கொண்டுள்ளது. இச்சுழற்சியில், இரண்டு அமினோ தொகுதிகள் (NH - லிருந்து ஒன்று, அஸ்பார்டிக் அமிலத்திலிருந்து ஒன்று) மற்றும் ஒரு கார்பன் அணுவானது (HCO - லிருந்து) நச்சுத்தன்மையில்லாத யூரியா என்னும் கழிவுப் பொருளாக மாற்றப்படுகின்றது. 

1 -ஆர்னிதின்2 கார்பமோயில் பாஸ்பேட்டு3 -சிட்ருலின்4 ஆர்ஜினினோ சக்சினேட்டு5 ஃபியூமரேட்டு6 -ஆர்ஜினின்7 யூரியா -Asp : அஸ்பார்டேட்டு கார்பமோயில் பாஸ்பேட் இணைப்பி 1 (CPS-1)ஆர்னிதின் கார்பமோயில் இடமாற்றி (OTC)ஆர்ஜினினோ சக்சினேட்டு தொகுப்பி (ASS)ஆர்ஜினினோ சக்சினேட்டு சிதைப்பி (ASL)ஆர்ஜினினேசு 1 (ARG1)

முதல் வினையில், NH + HCO = NH + கரிவளி (CO) + நீர் (HO).

ஒட்டுமொத்தச் சமன்பாடு

NH + CO + அஸ்பார்டேட்டு + 3 [ATP] + 2 [HO] → யூரியா + ஃபியூமரேட்டு + 2 [ADP] + 2 [P] + AMP + PP

சுருக்கச் சமன்பாடு

2 NH + CO + 3 [ATP] + [HO] → யூரியா + 2 [ADP] + 4 [(P] + AMP


மேற்கண்ட பல சீர்கேடுகளும் இரத்தத்தில் அமோனியா மிகைப்புடன் தொடர்பு உடையவை.

 


</doc>
<doc id="115851" url="https://ta.wikipedia.org/wiki?curid=115851" title="கல்லடி">
கல்லடி

கல்லடி என்ற தலைப்பில் உள்ள கட்டுரைகள்:






</doc>
<doc id="115852" url="https://ta.wikipedia.org/wiki?curid=115852" title="ஆசா ராவட்">
ஆசா ராவட்

ஆசா ராவட் ("Asha Rawat", பிறப்பு: பெப்ரவரி 16 1982), இந்தியா பெண்கள் தேர்வுத் துடுப்பாட்ட அணியின் அங்கத்தினர். இவர் ஒரு தேர்வுத் துடுப்பாட்டப் போட்டியிலும், 20 ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார். 2005/06 பருவ ஆண்டுகளில் இந்தியா பெண்கள் தேசிய அணி உறுப்பினராக தேர்வுத் துடுப்பாட்டப் போட்டியிலும், 2005/06-2008 பருவ ஆண்டுகளில், ஒருநாள் பன்னாட்டுத் துடுப்பாட்டப் போட்டிகளிலும் பங்குகொண்டார்.


</doc>
<doc id="115853" url="https://ta.wikipedia.org/wiki?curid=115853" title="குறுக்கைப் பறந்தலை">
குறுக்கைப் பறந்தலை

குறுக்கை என்னும் ஊரில் சங்ககாலத்தில் போர் நடந்த இடம் குறுக்கைப் பறந்தலை. போர்க்களத்தைதைச் சங்கநூல்கள் பறந்தலை என்று குறிப்பிடுகின்றன. 
அட்ட வீரட்டான சிவத்தலங்களில் குறுக்கை வீரட்டானம் என இது குறிப்பிடப்படுகிறது. மயிலாடுதுறைக்கு அண்மையில் உள்ள ஊர்.

இந்தக் குறுக்கை இக்காலத்தில் திருக்குறுக்கைப் பள்ளி என்னும் பெயருடன் விளங்குகிறது. திருஞான சம்பந்தர் திருநன்னிப் பள்ளிச் சிவனடியார்களை வணங்கிய பின் திருக்குறுக்கைச் சிவனை வழிபட வந்தார் எனப் பெரியபுராணம் குறிப்பிடுகிறது.
எவ்வி என்னும் வள்ளல் மிழலை நாட்டை நீடூரைத் தலைநகராகக் கொண்டு ஆண்டுவந்தான். மிழலை நாடு இப்போது திருவீழிமிழலை என்று வழங்கப்படுகிறது. இந்த ஊருக்கு அண்மையில் அன்னியூர் என்னும் திருத்தலம் உள்ளது. அன்னி என்னும் அரசன் இதனை ஆண்டுவந்தான். அவன் பெயரால் இந்த ஊரின் பெயர் அமைந்துள்ளது.

இந்த அன்னிக்கும் பொதியமலை நாட்டு மன்னன் திதியன் என்பவனுக்கும் இந்தக் குறுக்கைப் பறந்தலை என்னும் ஊரில் போர் நடந்தது. போரில் அன்னி கொல்லப்பட்டான். எவ்வி அறிவுரையைக் கேளாமல் போரிட்டு அன்னி மாண்டான்.

அன்னி கோசர் குடி மன்னன். அவனது காவல்மரம் புன்னை. இந்தக் காவல்மரம் போரின்போது வெட்டி வீழ்த்தப்பட்டது.


</doc>
<doc id="115854" url="https://ta.wikipedia.org/wiki?curid=115854" title="ரூமேலி தார்">
ரூமேலி தார்

ரூமேலி தார் ("Rumeli Dhar", பிறப்பு: திசம்பர் 9 1983), இந்தியா பெண்கள் தேர்வுத் துடுப்பாட்ட அணியின் அங்கத்தினர். இவர் நான்கு தேர்வுத் துடுப்பாட்டப் போட்டிகளிலும், 76 ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார். 2005/06 பருவ ஆண்டுகளில் இந்தியா பெண்கள் தேசிய அணி உறுப்பினராக தேர்வுத் துடுப்பாட்டப் போட்டிகளிலும், 2003 - 2011 ஆண்டுகளில், ஒருநாள் பன்னாட்டுத் துடுப்பாட்டப் போட்டிகளிலும் பங்குகொண்டார்.


</doc>
<doc id="115856" url="https://ta.wikipedia.org/wiki?curid=115856" title="சுதா ஷா">
சுதா ஷா

சுதா ஷா ("Sudha Shah", பிறப்பு: சூன் 22 1958), இந்தியா பெண்கள் தேர்வுத் துடுப்பாட்ட அணியின் அங்கத்தினர். இவர் 21 தேர்வுத் துடுப்பாட்டப் போட்டிகளிலும், 13 ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார். 1976/77-1990/91 பருவ ஆண்டுகளில் இந்தியா பெண்கள் தேசிய அணி உறுப்பினராக தேர்வுத் துடுப்பாட்டப் போட்டிகளிலும், 1977/78 -1986 பருவ ஆண்டுகளில், ஒருநாள் பன்னாட்டுத் துடுப்பாட்டப் போட்டிகளிலும் பங்குகொண்டார்.


</doc>
<doc id="115860" url="https://ta.wikipedia.org/wiki?curid=115860" title="அமிதா சர்மா">
அமிதா சர்மா

அமிதா சர்மா ("Amita Sharma", பிறப்பு: செப்டம்பர் 12 1982), இந்தியா பெண்கள் தேர்வுத் துடுப்பாட்ட அணியின் அங்கத்தினர். இவர் ஐந்து தேர்வுத் துடுப்பாட்டப் போட்டிகளிலும், 101 ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார். 2003 - 2006 ஆண்டுகளில் இந்தியா பெண்கள் தேசிய அணி உறுப்பினராக தேர்வுத் துடுப்பாட்டப் போட்டிகளிலும், 2002 - 2011 ஆண்டுகளில், ஒருநாள் பன்னாட்டுத் துடுப்பாட்டப் போட்டிகளிலும் பங்குகொண்டார்.


</doc>
<doc id="115874" url="https://ta.wikipedia.org/wiki?curid=115874" title="ஜயா சர்மா">
ஜயா சர்மா

ஜயா சர்மா ("Jaya Sharma", பிறப்பு: செப்டம்பர் 17 1980), இந்தியப் பெண்கள் தேர்வுத் துடுப்பாட்ட அணியின் அங்கத்தினர். இவர் ஒரு தேர்வுத் துடுப்பாட்டப் போட்டியிலும், 77 ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார். 2001/02 பருவ ஆண்டுகளில் இந்தியா பெண்கள் தேசிய அணி உறுப்பினராக தேர்வுத் துடுப்பாட்டப் போட்டியிலும், 2001/02-2008/09 பருவ ஆண்டுகளில், ஒருநாள் பன்னாட்டுத் துடுப்பாட்டப் போட்டிகளிலும் பங்குகொண்டார்.


</doc>
<doc id="115877" url="https://ta.wikipedia.org/wiki?curid=115877" title="ரூபாஞ்சலி சாஸ்திரி">
ரூபாஞ்சலி சாஸ்திரி

ரூபாஞ்சலி சாஸ்திரி ("Rupanjali Shastri", பிறப்பு: செப்டம்பர் 17 1980), இந்தியா பெண்கள் தேர்வுத் துடுப்பாட்ட அணியின் அங்கத்தினர். இவர் ஒரு தேர்வுத் துடுப்பாட்டப் போட்டியிலும், 12 ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார். 1999 ல் இந்தியா பெண்கள் தேசிய அணி உறுப்பினராக தேர்வுத் துடுப்பாட்டப் போட்டியிலும், 1999- 2000/01பருவ ஆண்டுகளில், ஒருநாள் பன்னாட்டுத் துடுப்பாட்டப் போட்டிகளிலும் பங்குகொண்டார்.


</doc>
<doc id="115878" url="https://ta.wikipedia.org/wiki?curid=115878" title="சியாமா ஷா">
சியாமா ஷா

சியாமா ஷா ("Shyama Shaw", பிறப்பு: சூலை 8 1971), இந்தியா பெண்கள் தேர்வுத் துடுப்பாட்ட அணியின் அங்கத்தினர். இவர் மூன்று தேர்வுத் துடுப்பாட்டப் போட்டிகளிலும், ஐந்து ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார். 1995/96 பருவ ஆண்டுகளில் இந்தியா பெண்கள் தேசிய அணி உறுப்பினராக தேர்வுத் துடுப்பாட்டப் போட்டிகளிலும், 1995/96 - 1997 பருவ ஆண்டுகளில், ஒருநாள் பன்னாட்டுத் துடுப்பாட்டப் போட்டிகளிலும் பங்குகொண்டார்.


</doc>
<doc id="115879" url="https://ta.wikipedia.org/wiki?curid=115879" title="அம்ரிதா சின்டே">
அம்ரிதா சின்டே

அம்ரிதா சின்டே ("Amrita Shinde", பிறப்பு: சூலை 9 1975), இந்தியா பெண்கள் தேர்வுத் துடுப்பாட்ட அணியின் அங்கத்தினர். இவர் ஒரு தேர்வுத் துடுப்பாட்டப் போட்டியிலும், ஐந்து ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார். 2001/02 பருவ ஆண்டுகளில் இந்தியா பெண்கள் தேசிய அணி உறுப்பினராக தேர்வுத் துடுப்பாட்டப் போட்டியிலும், ஒருநாள் பன்னாட்டுத் துடுப்பாட்டப் போட்டிகளிலும் பங்குகொண்டார்.


</doc>
<doc id="115881" url="https://ta.wikipedia.org/wiki?curid=115881" title="சுனிதா சிங்">
சுனிதா சிங்

சுனீட்டா சிங் ("Sunita Singh", பிறப்பு: பெப்ரவரி 22 1974), இந்தியா பெண்கள் தேர்வுத் துடுப்பாட்ட அணியின் அங்கத்தினர். இவர் இரண்டு தேர்வுத் துடுப்பாட்டப் போட்டிகளிலும், 18 ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார். 2001/02-2002 பருவ ஆண்டுகளில் இந்தியா பெண்கள் தேசிய அணி உறுப்பினராக தேர்வுத் துடுப்பாட்டப் போட்டிகளிலும், 2000/01-2002 பருவ ஆண்டுகளில், ஒருநாள் பன்னாட்டுத் துடுப்பாட்டப் போட்டிகளிலும் பங்குகொண்டார்.


</doc>
<doc id="115882" url="https://ta.wikipedia.org/wiki?curid=115882" title="கார்பமோயில் பாஸ்பேட்டு">
கார்பமோயில் பாஸ்பேட்டு

கார்பமோயில் பாஸ்பேட்டு (Carbamoyl phosphate) உயிரிவேதி வினைகளில் முக்கியத்துவம் பெற்ற எதிர்மின் அயனியாகும். நிலவாழ் விலங்குகள் நைட்ரசனை நீக்க பயன்படுத்தும் யூரியா சுழற்சியிலும், பிரிமிடின் தொகுப்பிலும் வளர்சிதை மாற்ற இடைநிலைப் பொருளாக கார்பமோயில் பாஸ்பேட்டு பங்குபெறுகிறது. இது, பைகார்பனேட், அமோனியா, குளுட்டமேட்டு மற்றும் பாஸ்பேட்டிலிருந்து உருவாகிறது. இத்தொகுப்பில், கார்பமோயில் பாஸ்பேட்டு இணைவாக்கி நொதி வினையூக்கியாகச் செயல்படுகிறது.

வேதி வினைகள்:



</doc>
<doc id="115883" url="https://ta.wikipedia.org/wiki?curid=115883" title="மணிமாலா சிங்கால்">
மணிமாலா சிங்கால்

மணிமாலா சிங்கால் ("Manimala Singhal", பிறப்பு: ஏப்ரல் 11 1965), இந்தியா பெண்கள் தேர்வுத் துடுப்பாட்ட அணியின் அங்கத்தினர். இவர் ஆறு தேர்வுத் துடுப்பாட்டப் போட்டிகளிலும், ஆறு ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார். 1986-1990/91 பருவ ஆண்டுகளில் இந்தியா பெண்கள் தேசிய அணி உறுப்பினராக தேர்வுத் துடுப்பாட்டப் போட்டிகளிலும், 1984/85-1986 பருவ ஆண்டுகளில், ஒருநாள் பன்னாட்டுத் துடுப்பாட்டப் போட்டிகளிலும் பங்குகொண்டார்.


</doc>
<doc id="115886" url="https://ta.wikipedia.org/wiki?curid=115886" title="சுஜாதா ஸ்ரீதர்">
சுஜாதா ஸ்ரீதர்

சுஜாதா ஸ்ரீதர் ("Sujata Sridhar", பிறப்பு: திசம்பர் 25 1961 ), இந்தியா பெண்கள் தேர்வுத் துடுப்பாட்ட அணியின் அங்கத்தினர். இவர் மூன்று தேர்வுத் துடுப்பாட்டப் போட்டிகளிலும், ஆறு ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார். 1983/84-1986 பருவ ஆண்டுகளில் இந்தியா பெண்கள் தேசிய அணி உறுப்பினராக தேர்வுத் துடுப்பாட்டப் போட்டிகளிலும், 1981/82-1986 பருவ ஆண்டுகளில், ஒருநாள் பன்னாட்டுத் துடுப்பாட்டப் போட்டிகளிலும் பங்குகொண்டார்.


</doc>
<doc id="115887" url="https://ta.wikipedia.org/wiki?curid=115887" title="மோனிகா சும்ரா">
மோனிகா சும்ரா

மோனிகா சும்ரா ("Monica Sumra", பிறப்பு: அக்டோபர் 14 1980), இந்தியா பெண்கள் தேர்வுத் துடுப்பாட்ட அணியின் அங்கத்தினர். இவர் மூன்று தேர்வுத் துடுப்பாட்டப் போட்டிகளிலும், 14 ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார். 2005/06-2006 பருவ ஆண்டுகளில் இந்தியா பெண்கள் தேசிய அணி உறுப்பினராக தேர்வுத் துடுப்பாட்டப் போட்டிகளிலும், 2004/05-2006 பருவ ஆண்டுகளில், ஒருநாள் பன்னாட்டுத் துடுப்பாட்டப் போட்டிகளிலும் பங்குகொண்டார்.


</doc>
<doc id="115890" url="https://ta.wikipedia.org/wiki?curid=115890" title="ரவிச்சந்திரன் (நடிகர்)">
ரவிச்சந்திரன் (நடிகர்)

ரவிச்சந்திரன் (இறப்பு: சூலை 25, 2011) தமிழ்த் திரைப்பட நடிகர். 1960கள்-70களில் கதாநாயகனாகவும் பின்னர் குணச்சித்திர வேடங்களிலும் நடித்தவர். திரைப்பட இயக்குனராகவும் பணியாற்றி உள்ளார்.

ரவிச்சந்திரனின் இயற்பெயர் ராமன். திருச்சிராப்பள்ளியைச் சேர்ந்த 1951ஆம் ஆண்டு இந்தியா திரும்பிய பிறகு திருச்சியில் உள்ள புனித யோசப் கல்லூரியில் படித்தார்

ரவிசந்திரனின் சொந்த ஊர் கரூர் அருகே உள்ள வாங்கல் கிராமம். இவரது இளமைக்காலம் மலேசியாவின் கோலாலம்பூரில் கழிந்தது. ரவிச்சந்திரனின் தந்தை பைரோஜி சீனிவாசன். மலேசியாவில் தமிழ் நேசன் என்ற பத்திரிகையில் ஆசிரியராக இருந்தார். கோலாலம்பூர் தமிழ் சங்கம் நடத்திய பள்ளியில் படித்தார். மலேசிய தமிழ் மாணவர்களில் முதல் மாணவராக தேர்வு பெற்ற ரவிச்சந்திரன், மருத்துவம் படிக்க விரும்பி இந்தியா வந்தார். திருச்சி புனித ஜோசப் கல்லூரியில் பட்டப்படிப்பை முடித்தார்.

சென்னையில் மருத்துவ படிப்பு படிக்க வந்தபோது இயக்குனர் ஸ்ரீதருக்கு அறிமுகமானார். அதன் மூலம் 1964ம் ஆண்டு ‘காதலிக்க நேரமில்லை‘ படத்தின் கதாநாயகனானார்.

ஒளிப்பதிவாளர் பி.என்.சுந்தரம் மூலம் இயக்குநர் ஸ்ரீதரின் காதலிக்க நேரமில்லை படத்தின் மூலம் 1964-ம் ஆண்டு தமிழ்த் திரையுலகுக்கு அறிமுகமானார்.

இதயக்கமலம், குமரிப் பெண், அதே கண்கள், கெளரி கல்யாணம், மெட்ராஸ் டூ பாண்டிச்சேரி, நான், உத்தரவின்றி உள்ளே வா, புகுந்த வீடு, இதயக்கமலம், ஊமை விழிகள் உள்ளிட்ட நூற்றுக்கும் மேற்பட்ட திரைப்படங்களில் நடித்தார். கடைசியாக நடித்த படம் ஆடுபுலி.

மானசீக காதல், மந்திரன் உள்பட 7 படங்களை இயக்கினார்.

தமிழ், மலையாளத்தில் சில படங்களை சொந்தமாக தயாரித்தார்.

சிறுநீரகக் கோளாறு காரணமாக 25-07-2011 அன்று இரவு 8.50 மணிக்கு சிகிச்சை பலனின்றி மருத்துவமனையில் உயிரிழந்தார். மலையாள முன்னணி நடிகை ஷீலாவை மணம் புரிந்து பின்னர் விமலா என்பவரை மணம் புரிந்தார். பாலாஜி, அம்சவர்தன் என்ற இரு மகன்களும், லாவண்யா என்ற மகளும் உள்ளனர். இவருக்கும் ஷீலாவிற்கும் பிறந்த ஜியார்ஜ் திரைப்படங்கள் மற்றும் சின்னத்திரையில் நடித்து வருகிறார்.


</doc>
<doc id="115891" url="https://ta.wikipedia.org/wiki?curid=115891" title="சி. அப்துல் அக்கீம் கல்லூரி">
சி. அப்துல் அக்கீம் கல்லூரி

சி. அப்துல் அக்கீம் கல்லூரி () தமிழ்நாட்டின் வேலூர் மாவட்டத்திலுள்ள பழமை வாய்ந்த ஒரு அரசு உதவிபெறும் தனியார் கலை அறிவியல் கல்லூரி. இக்கல்லூரி வேலூரில் நன்கு அறியப்பெற்ற வணிகரும் வள்ளலுமான காலஞ்சென்ற நவாப் அப்துல் அக்கீம் தோற்றுவித்த மேல்விசாரம் முசுலீம் கல்வி அறக்கட்டளையால் 1965 ஆம் ஆண்டு தொடங்கப்பட்டது. இக்கல்லூரி திருவள்ளுவர் பல்கலைக்கழகத்தின் கீழ் இணைக்கப்பட்டுள்ளது. 



</doc>
<doc id="115892" url="https://ta.wikipedia.org/wiki?curid=115892" title="அரத்தி வைத்யா">
அரத்தி வைத்யா

அரத்தி வைத்யா ("Arati Vaidya", பிறப்பு: சூலை 2 1970), இந்தியா பெண்கள் தேர்வுத் துடுப்பாட்ட அணியின் அங்கத்தினர். இவர் மூன்று தேர்வுத் துடுப்பாட்டப் போட்டிகளிலும், ஆறு ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார். 1994/95-1999 பருவ ஆண்டுகளில் இந்தியா பெண்கள் தேசிய அணி உறுப்பினராக தேர்வுத் துடுப்பாட்டப் போட்டிகளிலும், 1994/95-1995/96 பருவ ஆண்டுகளில், ஒருநாள் பன்னாட்டுத் துடுப்பாட்டப் போட்டிகளிலும் பங்குகொண்டார்.
. வைத்யா ஓர் இடது கை மிதவேகப் பந்து வீச்சாளர் ஆவார் . 


</doc>
<doc id="115893" url="https://ta.wikipedia.org/wiki?curid=115893" title="ரஜனி வேணுகோபால்">
ரஜனி வேணுகோபால்

ரஜனி வேணுகோபால் ("Rajani Venugopal", பிறப்பு: மே 28 1969), இந்தியா பெண்கள் தேர்வுத் துடுப்பாட்ட அணியின் அங்கத்தினர். இவர் ஆறு தேர்வுத் துடுப்பாட்டப் போட்டிகளிலும், ஒன்பது ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார். 1984/85-1995/96 பருவ ஆண்டுகளில் இந்தியா பெண்கள் தேசிய அணி உறுப்பினராக தேர்வுத் துடுப்பாட்டப் போட்டிகளிலும், 1984/85-1995/96 பருவ ஆண்டுகளில், ஒருநாள் பன்னாட்டுத் துடுப்பாட்டப் போட்டிகளிலும் பங்குகொண்டார்.


</doc>
<doc id="115898" url="https://ta.wikipedia.org/wiki?curid=115898" title="சிரிரூபா போஸ்">
சிரிரூபா போஸ்

சிரிரூபா போஸ் ("Sreerupa Bose"), முன்னாள் இந்தியா பெண்கள் தேசிய அணியின் அங்கத்தினர். இவர் எந்தவொரு தேர்வுத் துடுப்பாட்டப் போட்டியிலும் கலந்து கொள்ளவில்லை. இருப்பினும் இரண்டு ஒருநாள் பன்னாட்டுத் துடுப்பாட்டப் போட்டிகளில் கலந்து கொண்டுள்ளார். 1984/85 பருவ ஆண்டுகளில், ஒருநாள் பன்னாட்டுத் துடுப்பாட்டப் போட்டிகளில் பங்குகொண்டார்.


</doc>
<doc id="115899" url="https://ta.wikipedia.org/wiki?curid=115899" title="பூர்ணிமா சௌத்ரி">
பூர்ணிமா சௌத்ரி

பூர்ணிமா சௌத்ரி ("Purnima Choudhary", பிறப்பு: அக்டோபர் 15 1971), முன்னாள் இந்தியா பெண்கள் தேசிய அணியின் அங்கத்தினர். இவர் எந்தவொரு தேர்வுத் துடுப்பாட்டப் போட்டியிலும் கலந்து கொள்ளவில்லை. இருப்பினும் ஐந்து ஒருநாள் பன்னாட்டுத் துடுப்பாட்டப் போட்டிகளில் கலந்து கொண்டுள்ளார். 1997/98 பருவ ஆண்டுகளில், ஒருநாள் பன்னாட்டுத் துடுப்பாட்டப் போட்டிகளில் பங்குகொண்டார்.


</doc>
<doc id="115900" url="https://ta.wikipedia.org/wiki?curid=115900" title="சோனியா டாபிர்">
சோனியா டாபிர்

சோனியா டாபிர் ("Soniya Dabir", பிறப்பு: சூலை 17 1980), இந்தியா பெண்கள் தேசிய அணியின் அங்கத்தினர். இவர் எந்தவொரு தேர்வுத் துடுப்பாட்டப் போட்டியிலும் கலந்து கொள்ளவில்லை. இருப்பினும் நான்கு ஒருநாள் பன்னாட்டுத் துடுப்பாட்டப் போட்டிகளிலும், நான்கு இருபது20 துடுப்பாட்டப் போட்டிகளிலும் கலந்து கொண்டுள்ளார்<ref></ref. 2009/10-2010/11 பருவ ஆண்டுகளில், ஒருநாள் பன்னாட்டுத் துடுப்பாட்டப் போட்டிகளிலும் பங்குகொண்டார்.


</doc>
<doc id="115901" url="https://ta.wikipedia.org/wiki?curid=115901" title="டயானா டேவிட்">
டயானா டேவிட்

டயானா டேவிட் ("Diana David", பிறப்பு: மார்ச்சு 2 1985), இந்தியா பெண்கள் தேசிய அணியின் அங்கத்தினர். இவர் எந்தவொரு தேர்வுத் துடுப்பாட்டப் போட்டியிலும் கலந்து கொள்ளவில்லை. இருப்பினும் 14 ஒருநாள் பன்னாட்டுத் துடுப்பாட்டப் போட்டிகளிலும், 12 இருபது20 துடுப்பாட்டப் போட்டிகளிலும் கலந்து கொண்டுள்ளார். 2003/04-2011 பருவ ஆண்டுகளில், ஒருநாள் பன்னாட்டுத் துடுப்பாட்டப் போட்டிகளிலும் பங்குகொண்டார்.


</doc>
<doc id="115904" url="https://ta.wikipedia.org/wiki?curid=115904" title="பாரெட்டீனா">
பாரெட்டீனா

பாரெட்டீனா என்பது, கட்டலோனியா, வலென்சியச் சமூகம், பலியாரிக் தீவுகள், புரொவீன்சு, கோர்சிக்கா, சிசிலி, சார்டினியா, நேப்பிள்சின் ஒரு பகுதி, பால்க்கனின் ஒரு பகுதி, போர்த்துக்கல் போன்ற நடுநிலக்கடல் பகுதிகளில் வாழும் கிறித்தவப் பண்பாட்டைச் சேர்ந்த ஆண்களால் அணியப்படும் பாரம்பரியத் தொப்பி ஆகும். கட்டலோனியாவிலும், இபிசாவிலும், நாட்டுப் புறங்களில் வாழும் ஆண்களே 19 ஆம் நூற்றாண்டு வரை இதனை அணிந்தனர். இது ஒரு பையின் வடிவம் கொண்டது. கம்பளியினால் செய்யப்படும் இத் தொப்பிகள் வழமையாக சிவப்பு நிறம் கொண்டவையாகவும், சில வேளைகளில் ஊதா நிறமானவையாகவும் இருக்கின்றன. 
தற்காலத்தில், பாரெட்டீனா அன்றாட வாழ்வில் பொதுவாக அணியப்படுவதில்லை. ஆனால், பாரம்பரிய நடனங்களிலும், கட்டலன் மக்களின் அடையாளத்துக்காகவும் இது பயன்பட்டு வருகின்றது. 20 ஆம் நூற்றாண்டின் முதல் பாதியில், சல்வடோர் டாலி இதனை மீண்டும் பிரபலப் படுத்தினார். சில கிராமியக் கதைகளில் வரும் கதைமாந்தரும், பாரட்டீனாவை அணிவது உண்டு. 



</doc>
<doc id="115906" url="https://ta.wikipedia.org/wiki?curid=115906" title="திதியன்">
திதியன்

திதியன் என்னும் சங்க கால அரசனைப் பற்றிக் கீழ்க்காணும் அகநானூற்றுப் பாடல்கள் தெரிவிக்கின்றன.

அசுரரைத் திதியின் சிறார் என்பர். இவனது பெயர் இதனோடு தொடர்புடையதாகலாம்.

திதியன் பொதியமலைப் பகுதியை ஆண்ட அரசன். 

பொதியமலை அரசன் திதியன் வேற்படையும், தேர்ப்படையும் மிகுதியாக உடையவன்.

திதியன் பாணர்களுக்குப் பல அணிகலன்களை நல்கி அவர்களுக்கு அறத்துறையாக விளங்கினான்.

சினங்கெழு திதியன் தலையாலங்கானப் போரில் நெடுஞ்செழியனைத் தாக்கித் தோற்றுப்போனான்.

பொதிய மலை திதியன் வேறு, அழுந்தூர் வேள் திதியன் வேறு

அன்னியை வீழ்த்தியவனும், கரிகாலனின் தாய் வழி பாட்டனும் அழுந்தூர் திதியனே.

அன்னிக்கும் திதியனுக்கும் குறுக்கைப் பறந்தலை என்னுமிடத்தில் போர் நடந்தது. போரில் அன்னியின் காவல்மரமான புன்னையைத் திதியன் வெட்டிச் சாய்த்தான். 

இந்த ஊர் குறுக்கை பிற்காலத்தில் நம்மாழ்வார் பிறந்த திருக்குறுக்கை ஆகும். அப்பர் இவ்வூர்ச் சிவபெருமானைப் பாடியுள்ளார்.

அரசன் திதியனை அன்னி என்பவன் தாக்கினான். மிழலை நாட்டை நீடூரைத் தலைநகராகக் கொண்டு ஆண்ட எவ்வி திதியனைத் தாக்கவேண்டாம் என்று அன்னிக்குத் தெரிவித்தான். அன்னி எவ்வியின் சொல்லைக் கேளாமல் தாக்கிப் போரில் மாண்டான். 

பயறு விளைந்திருந்த வயலில் பசு ஒன்று புகுந்து தின்றுவிட்டது என்னும் குற்றத்துக்காக ஊர்முது கோசர் மன்றத்தில் கூடி மேய்வதைப் பார்க்காமல் இருந்த பசுக்காரனின் கண்ணைக் குத்தி ஊனமாக்கிவிட்டனர். கண்ணை இழந்தவனின் மகள் அன்னி மிஞிலியன். இந்த அன்னியின் கணவன் மிஞிலியன். எனவே இவளைப் பரணர் 'அன்னி மிஞிலியன்' என்று குறிப்பிடுகிறார். ஊர்முது கோசரைப் பழிக்குபழி வாங்குவதாக இந்த அன்னி சபதம் செய்துகொண்டாள். உண்கலத்தில் உணவு உண்ணாமலும், உடுத்த துணியைத் துவைத்து உடுத்தாமல் அழுக்குத் துணியையே உடுத்திக்கொண்டும் சினம் மாறாமல் விரதம் மேற்கொண்டிருந்தாள். அரசன் திதியனிடம் தன் குறையைச் சொல்லி முறையிட்டுக்கொண்டாள். திதியன் தன் பெரும் படையுடன் சென்று கண்ணைத் தோண்டிய ஊர்முது கோசரைக் கொன்றான். அன்னி மிஞிலி சினம் தணிந்தாள். 


</doc>
<doc id="115908" url="https://ta.wikipedia.org/wiki?curid=115908" title="ஆர்னிதின்">
ஆர்னிதின்

ஆர்னிதின் (Ornithine) நேரடியாக டி.என்.ஏ மூலக்கூறிலிருந்து குறிமுறையீடு செய்யப்படாத, யூரியா சுழற்சியில் முக்கிய பங்கு வகிக்கும், அமினோ அமிலமாகும். யூரியா உருவாக்கத்தில் ஆர்ஜினின் மீது ஆர்ஜினினேஸ் நொதி வினை புரியும்போது ஆர்னிதின் ஒரு விளை பொருளாகக் கிடைப்பதால் ஆர்னிதின் நைட்ரசனை நீக்கப் பயன்படுத்தும் யூரியா சுழற்சியில் ஒரு முக்கிய பங்கு வகிக்கிறது. இவ்வேதி வினையில் ஆர்னிதின் மறுசுழற்சி செய்யப்படுவதால், ஒருவகையில் இதை வினையூக்கி எனலாம். முதலில் அமோனியா கார்பமோயில் பாஸ்பேட்டாக மாற்றப்படுகிறது. இது, யூரியாவின் பாதி பகுதியாகும். பிறகு, ஆர்னிதின் கார்பமோயில் பாஸ்பேட்டால் (இறுதி பகுதியிலுள்ள நைட்ரசன் அணுவில்) யூரியாவின் கிளைப் பொருளாக மாற்றப்படுகிறது. இன்னொரு நைட்ரசன் அஸ்பார்டேட்டிலிருந்து இணைக்கப்பட்டு நைட்ரசன் நீக்கப்பட்ட ஃபியூமரேட்டும், ஆர்ஜினினும் உருவாக்கப்படுகிறது. பின்னர், ஆர்ஜினின் நீராற்பகுக்கப்பட்டு ஆர்னிதின் மற்றும் யூரியா உருவாகிறது. யூரியாவின் நைட்ரசன்கள் அமோனியா மற்றும் அஸ்பார்டேட்டிலிருந்து வருவதால் ஆர்னிதினின் நைட்ரசன் சிதைவடையாமல் உள்ளது.


</doc>
<doc id="115918" url="https://ta.wikipedia.org/wiki?curid=115918" title="ஆப்பிரிக்காவின் கொம்பு">
ஆப்பிரிக்காவின் கொம்பு

ஆப்பிரிக்காவின் கொம்பு ("Horn of Africa") எனப்படும் பகுதி கிழக்கு ஆப்பிரிக்காவில் அமைந்துள்ள தீபகற்பமாகும். இப்பகுதி வடகிழக்கு ஆப்பிரிக்கா என்றும் சோமாலியத் தீபகற்பம் எனவும் குறிப்பிடப்பிடப்படுகிறது. இத்தீபகற்பத்தின் கடற்கரை அரபிக்கடல் மற்றும் ஏமன் குடாவை எல்லைகளாக கொண்டுள்ளது. சோமாலியா, எரித்திரியா, சிபூட்டி, எத்தியோப்பியா ஆகியவை இப்பகுதியில் உள்ள நாடுகள் ஆகும். இதன் பரப்பு 2,000,000 சதுர கிமீ (772,200 சதுர மைல்) ஆகும். இப்பகுதியில் தோராயமாக 100 மில்லியன் மக்கள் வாழ்கிறார்கள். 

இப்பகுதி நிலநடுக் கோடுக்கும் கடக ரேகைக்கும் சம தொலைவில் அமைந்துள்ளது. இப்பகுதியில் உள்ள மலைகள் பெரும் பிளவுப் பள்ளத்தாக்கு அமைந்ததால் ஏற்பட்ட நில உயர்வு காரணமாக உருவானதாகும். இங்கு வடமேற்கு எத்தியோப்பியாவில் உள்ள சிம்மியன் மலைத் தொடர் உயரமானதாகும். நிலநடுக் கோடுக்கு அண்மையில் இருந்த போதும் இப்பகுதியின் தாழ்நிலங்கள் வறட்சியால் தரிசாக உள்ளது. இதற்கு காரணம் பருவத்துக்குரிய மழைப்பொழிவை சாகில் மற்றும் சூடான் பகுதிகள் மேற்கில் இருந்து வீசும் பருவக்காற்று மூலம் பெறுகின்றன மேலும் அக்காற்று சிபூட்டி & சோமாலியாவை அடையும் போது ஈரப்பதத்தை இழந்துவிடுகிறது. இதன் காரணமாக பருவக்காற்று மூலம் இப்பகுதி குறைவான மழைப்பொழிவையே பெறுகிறது. மேற்கு மற்றும் நடு எத்தியோப்பியா, தென் பகுதி எரித்திரியா ஆகியவை அதிக மழைப்பொழிவையே பெறுகிறது. எத்தியோப்பாவில் உள்ள மலைகள் ஆண்டுக்கு 2000 மிமீ (80 அங்குலம்) மழைப்பொழிவை பெறுகின்றன, எரித்திரியாவின் தலைநகரான அஸ்மாரா ஆண்டுக்கு 570 மிமீ (23 அங்குலம்) மழைப்பொழிவை பெறுகிறது. எத்தியோப்பியாவிற்கு வெளியில் உள்ள பகுதிகளுக்கும் இங்கு பெய்யும் மழையே நீருக்கான ஆதாராமாகும். குறிப்பாக எகிப்து இங்கு பெய்யும் மழையையே தன் நீராதாரத்திற்கு நம்பியுள்ளது. மழைப்பொழிவை கணக்கில் கொண்டால் எகிப்தே உலகின் மிக வறண்ட நாடாகும். குளிர் காலத்தில் வடகிழக்கிலிருந்து வீசும் அயனக்காற்று வட சோமாலியாவிலுள்ள மலைப்பகுதிகளை தவிர மற்ற பகுதிகளுக்கு போதுமான ஈரப்பதத்தை தருவதில்லை. வட சோமாலிய மலைப்பகுதிகள் பின் இலையுதிர் காலத்தில் ஆண்டுக்கு 500 மிமீ (20 அங்குலம்) மழைப்பொழிவை பெறுகின்றன. கடற்கரை பகுதிகளில் காற்று கடலை நோக்கி செல்லுவதாலும் காற்று நிலம் மற்றும் கடலுக்கு இணையாக வீசுவதாலும் ஆண்டுக்கு குறைவான அளவில் 50 மிமீ (2 அங்குலம்) மழைப்பொழிவையே பெறுகின்றன. 

தற்கால மனிதனின் மூதாதயர்கள் கிழக்கு ஆப்பிரிக்காவில் இருந்தே வந்திருக்க வேண்டும் என்று பெரும்பாலான அறிவியலாளர்கள் கருதுகின்றனர். தற்போது 12 மைல் அகலமுடைய செங்கடலிலுள்ள பாப்-எல்-மான்டேப் (அரபியில் இதன் பொருள் துக்கத்தின் கதவு) நீரிணை 50,000 ஆண்டுகளுக்கு முன் குறுகலாகவும் ஆழம் குறைவானதாகவும் (70 மீட்டருக்கும் குறைவாக) இருந்திருக்க வேண்டும் என்று கருதப்படுகிறது. இந்த நீரிணைப்பகுதி எப்போதும் நிலத்துடன் நிலமாக ஒட்டி இருக்கவில்லை என்றும் இந்த பகுதியில் சில தீவுகள் இருந்திருக்கலாம் எனவும் அவைகளை அக்கால மனிதர் சிறு மிதவைகளின் மூலம் அடைந்திருக்கவேண்டும் எனவும் கருதுகின்றனர். 

இப்பகுதியில் இருந்த மக்களில் சிறு குழு செங்கடலை கடந்தது என்று கருதப்படுகிறது. அவர்கள் கடற்கரையோரம் பயணித்து உலகின் மற்ற பாகங்களுக்கு சென்றிருக்கலாம் என்று ஒரு கருத்து நிலவுகிறது. தற்போது ஆப்பிரிக்காவில் உள்ள வம்சாவளிகளில் ஓரே ஒரு வம்சாவளியின் பெண் வழித்தோன்றல்களின் மரபணு காப்லோகுரூப் எல்3 மட்டுமே ஆப்பிரிக்காவிற்கு வெளியே காணப்படுகிறது. பல குழுக்கள் குடி பெயர்ந்திருந்தால் ஆப்பிரிக்காவில் உள்ள வம்சாவளிகளில் ஒன்றுக்கு மேற்பட்ட வம்சாவளியின் வழித்தோன்றல்கள் ஆப்பிரிக்காவிற்கு வெளியே இருந்திருக்கவேண்டும் என கருதப்படுகிறது. காப்லோகுரூப் எல்3 என்பதில் இருந்து பிரிந்தவையே காப்லோகுரூப் என், காப்லோகுரூப் எம் ஆகும். 

மற்றொரு கருத்தாக்கத்தின் படி இரண்டு குழுக்கள் குடி பெயர்ந்திருக்கவேண்டும் என்றும் ஒன்று செங்கடலை தாண்டி கடற்கரையோரமாக இத்தியாவிற்கு வந்திருக்க வேண்டும் அம்மக்கள் மரபணு காப்லோகுரூப் எம் கொண்டிருக்கலாம் எனவும் மற்றொரு குழு நைல் ஆற்றை ஒட்டி வடபகுதிக்கு வந்து சினாய் தீபகற்பத்தின் வழியாக ஆசியாவிற்கு வந்து பின் அவர்களில் சிலர் ஐரோப்பாவிற்கும் சிலர் கிழக்கு ஆசியாவிற்கும் சென்றிருக்கலாம் எனவும் கருதப்படுகிறது, இவர்களின் மரபணு காப்லோகுரூப் என் உடையதாக இருந்திருக்கவேண்டும் எனவும் கருதப்படுகிறது. இதனாலயே ஐரோப்பாவில் காப்லோகுரூப் என் பெரும்பான்மையாக இருப்பதற்கும், காப்லோகுரூப் எம் அரிதாக இருப்பதற்கும் இரு குழு குடி பெயர்தல் கருத்தாக்கம் காரணமாக இருக்கலாம் என கருத்து முன் வைக்கப்பட்டுள்ளது.

பழங்கால எகிப்தியர்கள் புண்ட் (பொருள் - கடவுளின் நிலம்) என கருதிய பகுதி வடக்கு சோமாலியா, சிபூட்டி, எரித்திரியா, செங்கடலை ஒட்டிய சூடான் ஆகியவற்றை சேர்ந்த பகுதிகளாக இருக்கலாம் என கருதப்படுகிறது.

அக்சம் அரசானது தற்போதைய எத்தியோப்பியாவின் வடக்கு பகுதியையும் எரித்திரியாவின் சில பகுதிகளையும் கொண்டிருந்தது. முதலாம் நூற்றாண்டு முதல் ஏழாம் நூற்றாண்டு வரை இவ்வரசு இருந்ததுடன் உரோம பேரரசுக்கும் இந்தியாவுக்கும் இடையிலான வணிகத்தில் பெரும் பங்காற்றியது. இவர்கள் நாணயத்தை தயாரித்து அதை வணிகத்திற்கு பயன்படுத்தினர். வெள்ளை நைல் மற்றும் நீல நைல் கூடும் இடத்தில் இருந்த குஷ் அரசை தன் ஆளுகைக்கு கீழ் கொண்டுவந்தனர். அரேபிய தீபகற்பத்தில் உள்ள அரசுகளின் உள்விவகாரங்களிலும் அடிக்கடி தலையிட்டனர். தற்போதய ஏமன் பகுதியில் இருந்த இம்யரைட் அரசை கைப்பற்றியதின் மூலம் அரேபிய தீபகற்பத்திலும் தங்கள் ஆட்சியை விரிவுபடுத்தினர். மன்னன் அய்சானின் ஆட்சி காலத்தில் அக்சம் அரசானது கிருத்துவ சமயத்திற்கு மாறியது. இதுவே கிருத்துவ சமயத்திற்கு மாறிய முதல் பெரிய அரசாகும்.

இப்பகுதிக்கும் உலகின் மற்ற பகுதிகளுக்குமான வணிகத்தில் வடக்கு சோமாலியா சிறப்பு இடத்தை பிடித்திருந்தது. எகிப்தியர்கள், ரோமர்கள், கிரேக்கர்கள், மெசபடோமியர்கள் ஆகியோர் மதிப்பு மிக்க பொருளாக கருதும் சாம்பிராணி, குங்குமதூபம் மற்றும் மசாலா பொருட்களுக்களை வழங்குபவர்களாக சோமாலிய கடலோடிகளும் வணிகர்களும் திகழ்ந்தனர்.

இடைக்காலத்தில் இப்பகுதியின் வணிகத்தை பல்வேறு அரசுகள் ஆதிக்கம் செலுத்தி கட்டுப்படுத்தின. அடல் சூல்தானகம், அஜூரான் அரசு, வர்சன்கலி சூல்தான்கள், ஜாக்வே வம்சம், காப்ரூன் வம்சம் ஆகியவை அவற்றில் சில. 

இப்பகுதியை ஆண்ட அடல் சூல்தானகம் பல இனக்குழுக்கள் கொண்ட முசுலிம் அரசாக திகழ்ந்தது. இது புகழின் உச்சியில் இருந்த போது எத்தியோப்பியா, எரித்திரியா, சிபூட்டி மற்றும் சோமாலியாவின் பெரும் பகுதிகள் இதன் கட்டுப்பாட்டில் இருந்தன, இப்பகுதியின் வரலாற்று காலத்து நகரங்களான மடுனா, அபாசா, பார்பரா, சேலேக், ஹரார் ஆகியவை செழிப்புடன் விளங்கின. தற்போதும் காணப்படும் எண்ணற்ற முற்றம் உள்ள வீடுகளும், மசூதிகளும், சிறு கோவில்களும், மதில்களால் சூழப்பட்ட இடங்களும் இதை உணர்த்துபவையாகும். 

13ம் நூற்றாண்டில் வர்சன்கலி பிரிவு மக்களால் உருவாக்கப்பட்ட வர்சன்கலி சூல்தான்கள் அரசு சோமாலியாவின் வடகிழக்கு மற்றும் சோமாலியாவின் தென்கிழக்கின் சில பகுதிகளை ஆண்டனர்.

1869ல் சுயஸ் கால்வாய் திறக்கப்பட்டதிலிருந்து இக்காலம் தொடங்குகிறது. சுயஸ் கால்வாய் வழியாக ஆசியப்பகுதிக்கு எளிதாக வர தொடங்கிய ஐரோப்பியர் ஆப்பிரிக்காவில் நிலம்பிடிப்பதில் தீவிரம் காட்டினர். இங்கு தங்கள் ஆட்சிக்குட்ட பகுதி இருந்தால் தங்கள் கப்பல்கள் தங்கி செல்ல ஏதுவாக இருக்கும் என்று நினைத்ததும் ஒரு காரணமாகும். இத்தாலி எரித்திரியாவை கைப்பற்றியது,1890ல் அதிகாரபூர்வமாக தன் ஆளுகைக்கு உட்பட்ட குடியேற்ற நாடாக அறிவித்தது. இத்தாலி இப்பகுதியில் மேலும் நிலங்களை கைப்பற்ற முனைந்த போது அம்முயற்சி எத்தியோப்பிய படைகளால் 1896 ல் தடுக்கப்பட்டது. எனினும் 1935ல் நடந்த இரண்டாம் எத்தியோப்பிய போரில் இத்தாலி வென்று 1936ல் எரித்திரியா, எத்தியோப்பியா, இத்தாலியின் சோமாலி பகுதிகள் இணைந்த கிழக்கு ஆப்பிரிக்க இத்தாலி மாகாணம் உருவாக்கப்பட்டது. 1941ல் எரித்திரியாவின் மக்கள் தொகையான 760,000 ல் 70,000 பேர் இத்தாலியர்களாக இருந்தனர். இரண்டாம் உலகப்போரில் இத்தாலியின் படைகள் தோற்றதன் காரணமாக இப்பகுதி நேச நாட்டு படைகளின் கட்டுப்பாட்டில் வந்தது. இத்தாலியர்கள் அனைவரும் பிரித்தானியரால் வெளியேற்றப்பட்டனர் . 1952 வரை ஐநாவின் ஆணைப்படி பிரிந்தானிய அரசு எரித்திரியாவை கட்டுப்பாட்டில் வைத்திருந்தது.

எரித்திரியா செங்கடல் கடற்கரையில் அமைந்திருக்கும் இடத்தின் காரணமாகவும் அங்குள்ள தாதுப்பொருட்களின் வளம் காரணமாகவும் எத்தியோப்பியா தன் 14வது மாகாணமாக பிரித்தானிய அரசு எரித்திரியாவில் தன் கட்டுப்பாட்டை விலக்கியதும் இணைத்துக்கொண்டது. 1959ல் எரித்திரியாவில் எல்லா பள்ளிகளும் எத்தியோப்பியாவின் மொழியான அம்ஹாரிய மொழியை கட்டாயமாக மாணவர்களுக்கு சொல்லித்தர வேண்டும் என ஆணையிட்டது. எரித்திரியாவுக்கான (எரித்திரியா மக்களுக்கான) சிறப்புகளை அளிக்க எத்தியோப்பியா அக்கரை கொள்ளாததால் 1960ல் எரித்திரியா விடுதலைப்போராட்டம் தொடங்கியது. 30 ஆண்டுகள் நீடித்த இந்த போராட்டம் 1991ல் முடிவுக்கு வந்தது. ஐநா வின் மேற்பார்வையில் நடந்த பொது வாக்கெடுப்பில் எரித்திய மக்கள் மிகப்பெரும்பான்மையோர் தனி நாடு வேண்டும் என வாக்களித்ததால் எரித்திரியா தன் விடுதலையை அறிவித்தது, 1993ல் உலக நாடுகளும் எரித்திரியாவின் விடுதலையை ஏற்றுக்கொண்டன. 1998ல் எத்தியோப்பாவுடன் ஏற்பட்ட எல்லைத்தகராறு காரணமாக எரித்திரியா-எத்தியோப்பியா போர் மூண்டது.

சோமாலி மற்றும் அஃபார் சுல்தான்களால் டட்ஜூரா வளைகுடாவின் வடபகுதியில் உள்ள நிலமானது 1862 முதல் 1894 வரை ஆளப்பட்டு வந்ததது. இது தற்போதைய சிபூட்டி ஆகும். உள்ளூர் தலைவர்களுடன் பிரெஞ்சு அரசு பல ஒப்பந்தங்களை 1883 முதல் 1887 வரை ஏற்படுத்தி அப்பகுதியில் தங்களுக்கு ஏதுவான சூழலை ஏற்படுத்திக்கொண்டது . 2894ல் பிரெஞ்சு நிலையான நிர்வாகத்தை சிபூட்டி நகரத்தில் ஏற்படுத்தியது, அப்பகுதி பிரெஞ்சு சோமாலிலாந்து என அழைக்கப்பட்டது.

சிபூட்டிக்கு அருகிலுள்ள சோமாலியாவுக்கு பிரித்தானியாவிடம் இருந்து 1960 ல் விடுதலை கிடைப்பதை அடுத்து சிபூட்டி புதிதாக உருவாகும் சோமாலிய குடியரசுடன் இணைவதா அல்லது பிரெஞ்சு ஆட்சியின் கீழ் இருப்பதா என்பதை தீர்மானிக்க பொது வாக்கெடுப்பு நடத்தப்பட்டது. முடிவு பிரெஞ்சு அரசுடன் இணைந்திருப்பதற்கு ஆதரவு அதிகம் இருந்தது. இத்தகைய முடிவு கிடைத்ததற்கு காரணம் அங்கு குறிப்பிடத்தக்க அளவில் இருந்த அஃபார் இனகுழுக்களும் அங்கு குடியிருந்த ஐரோப்பிய நாட்டவர்களும் ஆவர் . வாக்கெடுப்பின் போது பெருமளவில் முறைகேடுகளும் நடந்தன மேலும் பொது வாக்கெடுப்புக்கு முன்பு பிரெஞ்சு அரசு ஆயிரக்கணக்கான சோமாலியர்களை வெளியேற்றியது. சோமாலியாவுடன் இணையவேண்டும் என்று வாக்களித்தவர்களில் பெரும்பான்மையோர் சோமாலிகள் ஆவர். சிபூட்டி 1977ம் ஆண்டு பிரெஞ்சிடம் இருந்து விடுதலை அடைந்தது. 1958ல் நடத்த வாக்கெடுப்பில் சோமாலியாவுடன் இணையவேண்டும் என்று பரப்புரை மேற்கொண்ட, சிபூட்டியின் விடுதலைக்கு போராடிய ஹசன் குலீட் அப்டிடூன் சிபூட்டியின் முதல் அதிபராக (1977–1999) தேர்ந்தெடுக்கப்பட்டார் .

முகமது அப்துல்லா அசன் தலைமையிலான டெர்விசு அரசு பிரித்தானிய பேரரசின் படைகளை 4 முறை தோற்கடித்து அவற்றை கடலோரங்களுக்கு பின்வாங்கும் படி செய்தார். இவரின் இந்த வெற்றிகளால் ஒட்டோமான் பேரரசும் செர்மானிய பேரரசும் டெர்விசு அரசை தங்கள் கூட்டாளியாக ஏற்றன. துருக்கியர்கள் அசனுக்கு சோமாலிய நாட்டின் அமீர் என்ற பட்டத்தை அளித்தார்கள் . 25 ஆண்டுகளாக டெர்விசு அரசை வெற்றிகொள்ளமுடியாமல் இருந்த பிரித்தானியர்கள் வான்வழி தாக்குதல் நடத்தி 1920ல் வெற்றி பெற்றார்கள் . டெர்விசு அரசின் பகுதிகள் பிரித்தானிய பேரரசின் ஆளுமையின் கீழ் வந்தது.

அரபு உலகத்துடன் பலகாலமாக இருந்த தொடர்பின் காரணமாக சோமாலியா அரபு நாடுகளின் கூட்டமைப்பில் உறுப்பினராக 1974ல் சேர்த்துக்கொள்ளப்பட்டது . அதே ஆண்டே ஆப்பிரிக்க ஒன்றியத்தின் முன்னிருந்த அமைப்பான ஆப்பிரிக்க ஒற்றுமை இயக்கத்தின் தலைமைப்பொறுப்பை ஏற்று நடத்தியது . 1991ல் ஏற்பட்ட உள் நாட்டு போரின் காரணமாக புன்ட்லாந்து தன்னாட்சி பெற்ற பகுதியாக பிரிந்தது. சோமாலிலாந்து விடுதலை பெற்றதாக அறிவித்தது ஆனால் அதை உலக நாடுகள் தனி நாடாக ஏற்கமறுத்து தன்னாட்சி பெற்ற பகுதியாக ஏற்றுக்கொண்டன, இவை இரண்டும் சோமாலியாவின் வடபகுதியில் உள்ளன . ,

எத்தியோப்பிய பேரரசர் இரண்டாம் மெனெலிக் நாட்டின் எல்லையை விரிவுபடுத்த கிழக்கு, தெற்கு மற்றும் மேற்கில் படையெடுப்பை மேற்கொண்டு பல இடங்களை பிடித்தார், இதற்கு உதவியாக ஒரோமோ இன படைக்குழுவை சார்ந்த ராசு கோபனா இருந்தார் . 16ம் நூற்றாண்டில் அடல் சூல்தானின் படைத்தளபதி அகமது இபின் இப்ராகிம் அல்-காசி இடம் இழந்த பகுதிகளையும், பல புதிய பகுதிகளையும் கைப்பற்றினார். இரண்டாம் மெனெலிக் கட்டுப்பாட்டில் இருந்த பகுதிகளே தற்போதைய எத்தியோப்பாவாகும் . இவர் இத்தாலியுடன் விக்காலேயில் மே, 1889ல் செய்துகொண்ட உடன்படிக்கையின் படி இத்தாலி சிறிய நிலம்பகுதியான் டிக்ரே (தற்போதைய எரித்திரியாவின் ஒரு பகுதி) கட்டுக்குள் வைத்திருக்கும் வரை இத்தாலி எத்தியோப்பியாவின் இறையாண்மையை மதித்து நடக்கும் . மேலும் இத்தாலி மெனெலிக்கிற்கு படைக்கருவிகளை கொடுத்து உதவுவதோடு அவர் பேரரசராக நீடிப்பதற்கும் உதவும் . இத்தாலி நிலமற்ற இத்தாலியர்களை எரித்திரியாவில் குடியமர்த்தியதால் இத்தாலியர்களுக்கும் எரித்திரிய மக்களுக்கும் புகைச்சல் அதிகமாகியது . இத்தாலி எத்தியோப்பியாவின் பகுதிகளை ஆக்கிரமித்ததால் மார்ச் 1986ல் முதல் இத்தாலி-எத்தியோப்பிய போர் மூண்டது, இதில் இத்தாலி படைகள் எத்தியோப்பிய படைகளால் தோற்கடிக்கப்பட்டது . 

20ம்நூற்றாண்டின் தொடக்கத்தில் முதலாம் ஹைலி செலச்சி (Haile Selassie) எத்தியோப்பியாவின் பேரரசராக பதவியேற்றார். 1935 ல் நடந்த இரண்டாம் இத்தாலி-எத்தியோப்பிய போரில் இத்தாலியின் படைகள் வென்று எத்தியோப்பியாவை இத்தாலியின் கிழக்கு ஆப்பிரிக்கா பகுதியுடன் இணைத்துக்கொண்டது . இதையடுத்து ஹைலி உலக நாடுகள் சங்கத்திடம் முறையிட்டார். அங்கு அவரின் பேச்சு அவரை உலகளவில் பெயர் பெற்றவராக உருவாக்கியது. டைம் இதழ் அவரை 1935ம் ஆண்டுக்கான சிறந்த மனிதராக தேர்ந்தெடுத்தது .இரண்டாம் உலக்கப்போரில் இத்தாலி தோற்றதால் எத்தியோப்பியா ஹைலி செலச்சியின் முழு கட்டுப்பாட்டில் மீண்டும் வந்தது. 1974ல் சோவியத் ஒன்றியத்தின் ஆதரவுடன் இராணுவத்திலிருந்த மார்க்சிய-லெனிய புரட்சி படைகள் எத்தியோப்பியாவை கைப்பற்றின. 1974லிருந்து 1991 இவர்கள் ஆட்சியில் இருந்தார்கள். இக்காலத்தில் ஹைலி மரியம் என்பர் எத்தியோப்பியாவிற்கு தலைவராக இருந்தார். 1991ல் இப்படைகள் தோற்கடிக்கப்பட்டு, 87 உறுப்பினர்கள் கொண்ட சபை சனநாயகவழியில் தேர்தல் நடக்கும் வரை இடைக்கால ஆட்சிபுரிந்தது, 1995 முதல் சனநாயக வழியில் தேர்ந்தெடுக்கப்பட்ட பிரதமர் ஆட்சி செலுத்துகிறார்.

புவியியல் வகையில் மட்டுமல்லாமல் இனம் மற்றும் மொழிகள் அடிப்படையிலும் இப்பகுதி இணைந்துள்ளது. இப்பகுதியில் பேசப்படும் பல மொழிகள் ஆப்பிரிக்க-ஆசிய மொழிக்குடும்பத்தை சேர்ந்தவை. செமிட்டிக் மொழிக் குடும்பத்தை சேர்ந்த அம்ஹாரிய, திகுரிஞா போன்ற மொழிகள் எத்தியோப்பியா, எரித்திரியாவில் அதிகம் பேசப்படுகின்றன. குஷிட்டிக் மொழிக் குடும்பத்தைச் சேர்ந்த ஒரோமோ மொழி இப்பகுதியில் அதிகமான மக்களால் பேசப்படுகிறது. இம்மொழியை பேசுபவர்கள் எத்தியோப்பில் உள்ளனர், மற்ற நாடுகளில் இவற்றை பேசுபவர்கள் குறைவு. சோமாலி மொழியை பேசுபவர்கள் சோமாலியாவிலும் சிபூட்டியிலும் பெரும்பான்மையாக உள்ளனர். எத்தியோப்பியாவின் சோமாலி மாகாணத்தில் 95 விழுக்காடு மக்கள் இம்மொழியை பேசுகின்றனர்.

இப்பகுதியில் பல பழங்கால நாகரிகங்கள் தோன்றியுள்ளன. கிமு 4000-1000 வாக்கிலேயே எத்தியோப்பியர்கள் டெவ் என்னும் புல்லை பயன்படுத்துவதை பற்றி அறிந்துள்ளார்கள். இது என்சிரா என்னும் ஒரு வகை ரொட்டி தயாரிக்கப் பயன்படுவதாகும். காப்பி தோன்றிய இடம் எத்தியோப்பியாவாகும், இங்கிருந்தே இது உலகெங்கும் பரவியது . எத்தியோப்பிய மரபுவழி திருச்சபையின் சுவர் ஓவியங்களில் எத்தியோப்பிய கலையின் பங்கு குறிப்பிடத்தக்கதாகும், இவற்றை ஏழாம் நூற்றாண்டுகளிலேயே காணலாம். எத்தியோப்பியாவில் பழங்கால திருச்சபைகளை காணலாம். சோமாலிய கட்டகலையின் பாதிப்பை அங்கு 1269ல் கட்டப்பட்ட மசூதியில் காணலாம். பல எழுத்து முறைகள் இங்கு தோன்றியுள்ளன. கீச் (Ge'ez) (எத்தோப்பிய என்றும் இது அழைக்கப்படுகிறது) இவற்றில் குறிப்பிடத்தக்கது. கீச் (Ge'ez) அபுகிடா முறையில் அமைந்த எழுத்து முறையாகும்.

இப்பகுதியின் பொருளாதாரம் ஏற்றுமதியையே பெரிதும் சார்ந்துள்ளது. எத்தியோப்பியாவில் விளையும் காப்பிகளில் 80 விழுக்காடு ஏற்றுமதி செய்யப்படுகிறது. சோமாலியாவின் வாழை மற்றும் கால்நடைகளில் 50 விழுக்காடு ஏற்றுமதி செய்யப்படுகிறது.
இப்பகுதியில் உள்ள நாடுகளுக்கிடையான வணிகத்தில் 95 விழுக்காடு அதிகாரபூர்வமற்றதாகவும், ஆவணங்கள் அற்றதாகவும் உள்ளது. நாட்டுப்புறங்களில் வசிக்கும் மக்கள் கால்நடைகளை வணிகம் செய்கின்றனர் எத்தியோப்பில் இருந்து ஒட்டகம், ஆடு போன்ற கால்நடைகள் சோமாலியா, சிபூட்டி மற்றும் பல கிழக்காப்பிரிக்க நாடுகளுக்கு விற்கப்படுகின்றன. இவ்வணிகம் காரணமாக இப்பகுதியில் உணவுப்பொருட்களின் விலை கட்டுக்குள் உள்ளது மேலும் இது உணவுப்பாதுகாப்புக்கும் வழிவகுக்கிறது, எல்லை சிக்கல்களினால் ஏற்படும் இறுக்க நிலையை குறைவத்து நாடுகளுக்கிடையே நல்லுறவு ஏற்பட உதவுகிறது. அதிகாரபூர்வமற்றதாகவும், ஆவணங்கள் அற்றதாகவும் உள்ள இவ்வணிகத்தால் நோய்கள் நாடுகளின் எல்லைகளை கடந்து சுலபமாக பரவுவதற்கும் வழியேற்படுவது பெரும் குறையாகும். 


</doc>
<doc id="115919" url="https://ta.wikipedia.org/wiki?curid=115919" title="வீரபத்திரர்">
வீரபத்திரர்

வீரபத்திரர் சிவபெருமானது நெற்றிக் கண்ணில் இருந்து தோற்றுவிக்கப்பட்ட கடவுளாகக் கருதப்படுகிறார்.சிவபெருமானை மருமகனாகக் கொண்ட கர்வத்தினால் தட்சண் சிவனை மதியாமலும் அவருக்கு கொடுக்க வேண்டிய அவிர்பாகத்தைக் கொடுக்காமலும் யாகத்தை நிகழ்த்தினான். நியாயம் கேட்டு நின்ற தாட்சாயணியையும் மதிக்காமல் பேசவே தாட்சாயணி யாகத்தீயில் வீழ்ந்து தன்னை மாய்த்துக் கொள்ள முனைய, ருத்திர தாண்டவடிய சிவனின் உடலெங்கும் தோன்றிய வியர்வைத் துளிகள் ஆயிரம் வீரபத்திரராகத் தோன்றி பின் அவை ஒன்றாகியதென்றும், கடுங்கோபத்துடன் யாகசாலை சென்று அங்கிருந்த தேவர், முனிவர் சகலரையும் துவம்சம் செய்தார் என்றும் ஈற்றில் தக்கனின் சிரசை தம் கைவாளினால் அறுக்க அவன் ஆட்டுக்கடா வடிவெடுத்து வீரபத்திரனிடம் மன்னிப்புக் கேட்டு நின்றான் எனவும் புராணங்கள் கூறும்.

வீரபத்திரருக்கு “வீரம்” என்பதற்கு “அழகு” என்றும், “பத்திரம்” என்பதற்கு “காப்பவன்” என்றும் பொருள் கொண்டு “வீரம் காக்கும் கடவுள்” என்கின்றனர். தமிழ்நாட்டிலுள்ள பல சிவன் கோயில்களில் வீரபத்திரர் துணைத் தெய்வமாக வைக்கப்பட்டு தனிக் கோயில்களில் வழிபடப்படுகிறார். தமிழ்நாட்டில் திருவண்ணாமலை, சென்னையிலுள்ள மயிலாப்பூர், தாராசுரம், கும்பகோணம், திருக்கடவூர் போன்ற இடங்களிலும், இலங்கை யாழ்ப்பாணத்தில் கோப்பாய், கல்வியங்காடு, வியாபாரிமூலை, தமிழ்நாட்டின் கடலூர் மாவட்டத்தில் உள்ள வரகால்பட்டு ஆகிய இடங்களிலும் வீரபத்திரர் கோயில்கள் உள்ளன.

திருச்செந்தூர்ப் புராணத்தில்
“ஆளுடைத் தனி ஆதியை நீத்தொரு
வேள்வி முற்ற விரும்பிய தக்கனோர்
நீள் சிரத்தை நிலத்திடை வீட்டிய
வாள் படைத்த மதலையைப் போற்றுவாம்”
என வீரபத்திரக் கடவுள் போற்றப்படுகிறார். 

"மரகத மணிநீலம் கிண்கிணீ ஜாலபத்தம்
ப்ரகடித ஸமுகேச’ம் பானு ஸோமாக்னி நேத்ரம்
… சூல தண்டோக்ர ஹஸ்தம்
விருதல மஹிபூஷம் வீரபத்ரம் நமாமி"
என்று வீரபத்திரர் பற்றிய ஒரு தியானஸ்லோகம் சொல்கிறது.

வட மாநிலத்தில் ஹரித்வாரில் தான் தக்ஷன் யாகம் செய்ததும் தாக்ஷாயணி யாக குண்டத்தில் விழுந்ததும் நடந்ததாய்க் கூறுகின்றனர். கங்கால் என்ற பெயரில் உள்ள இடத்தில் தக்ஷேஸ்வர மஹாதேவர் என்ற பெயரில் ஈசன் கோயில் கொண்டிருக்கிறார்.

இங்கே தான் வீரபத்திரரும் காளியும் தக்ஷனையும் அவன் கூட்டத்தாரையும் அழித்ததாயும் கூறுகின்றனர். தக்ஷன் சாகாவரம் பெற்றிருந்ததால் அவன் தலையை வெட்டி அதற்குப் பதிலாக ஆட்டுத் தலையை வைத்ததாகவும் கூறுவார்கள். மேலும் இங்கே சதிகுண்டம் என்ற பெயரிலேயே குண்டம் ஒன்றும் இருக்கிறது.

சதி என்கிற தாட்சாயினி தட்சனின் இளைய மகளாவாள். சிவன் மீது கொண்ட காதலால், தவமிருந்து சிவனின் அன்பை பெறுகிறாள். இறைவனான சிவபெருமான் தனக்கு மருமகனாக வந்தால் மேலும் புகழும், அதிகாரமும் என்று நம்பிய தட்சன் திருமணத்திற்கு சம்மதம் தெரிவித்தார்.தட்சன் கைலாயம் சென்றபோது, சிவபெருமான் எழுந்துநின்ற வரவேற்காததை நினைத்து வருத்தம் கொண்டார். வருத்தம் சிவன் மீதான கோபமாக மாறியது. அவரை பழிவாங்க பெரும் யாகமொன்றை நடத்தி சிவபெருமானை அழையாமல், மற்ற அனைத்து தேவர்களையும், இறைவன்களையும் தட்சன் அழைத்தார்.
இதனை அறிந்த சதி தன்னுடைய தந்தையிடம் முறையிட செல்ல சிவபெருமானிடம் அனுமதி கேட்டார். சிவன் அதற்கு அனுமதி தரமறுத்துவிட்டார். இருந்தும் தன் தந்தையின் செயலுக்கு காரணம் அறிந்திட சதி சென்றாள். அங்கு அவமானம் அடைந்து, யாககுண்டத்தில் விழுந்து மாண்டாள்.
இதனால் சிவபெருமான் ருத்திரன், மகாகாளி, வீரபத்திரன் முதலிய அவதாரங்களை உருவாக்கி தட்சனை அழித்தார்.

வீரபத்திரரின் வழிவந்தவர்கள் மற்றும் அவரை குல தெய்வமாக வழிபடுபவர்கள் வீரமுஷ்ட்டி அல்லது வீரமுட்டி என்று அழைக்கபடுவார்கள். வீரமுட்டிகள் தமிழ் நாடு, ஆந்திரா மற்றும் கர்நாடகாவில் பரவலாக வாழ்ந்துகொண்டிருக்கிறார்கள் .வீரபத்திரசுவாமி வண்ணார்களின் 
தெய்வமாக வணங்கப்படுகிறது.




</doc>
<doc id="115925" url="https://ta.wikipedia.org/wiki?curid=115925" title="இயேசு கோவில்">
இயேசு கோவில்

இயேசு கோவில் ("Church of the Gesù") என்பது உரோமை நகரில் அமைந்துள்ள கத்தோலிக்க வழிபாட்டிடங்களுள் முக்கியமான ஒன்றாகவும், இயேசு சபையின் மையக் கோவிலாகவும் விளங்குகிறது. இக்கோவிலுக்கு "அர்ஜெந்தீனா பகுதியில் அமைந்த இயேசுவின் திருப்பெயர்க் கோவில்" (இத்தாலியம்:Chiesa del Santissimo Nome di Gesù all'Argentina) என்னும் நீண்ட பெயரும் உண்டு.

இக்கோவிலின் முகப்பு "பரோக்கு" கலைப் பாணியில் அமைக்கப்பட்டுள்ளது. இதைத் தொடர்ந்து இப்பாணியில் பல கோவில்கள் உலகெங்கும் கட்டப்பட்டன. குறிப்பாக, இயேசு சபைத் துறவியர் தாம் கிறித்தவ மறையைப் பரப்பச் சென்ற நாடுகளில் இக்கலைப் பாணியில் கோவில்கள் கட்டியெழுப்பினர்.
இயேசு சபையின் நிறுவுநரான புனித லொயோலா இஞ்ஞாசியார் இக்கோவிலைக் கட்டுவதற்கான கருத்தை 1551ஆம் ஆண்டு முன்வைத்தார். புரடஸ்தாந்து சீர்திருத்தத்தின் போதும் அதைத் தொடர்ந்து கத்தோலிக்க திருச்சபையில் நிகழ்ந்த சீர்திருத்தத்தின் போதும் இக்கோவில் செயல்பாட்டு மையமாயிருந்தது. மேலும், இயேசு சபை 1773இல் முடக்கப்பட்ட ஆண்டு வரை இக்கோவில் இயேசு சபைத் தலைமையிடமாகவும் திகழ்ந்தது.

எசுப்பானியக் கர்தினால் பார்த்தொலோமேயோ தெ லா குஏவா என்பவர் உலகப் புகழ் பெற்ற மைக்கலாஞ்சலோ என்னும் கலைஞரை அணுகி, இயேசு கோவிலுக்கான கட்டட வரைவை ஆக்கித் தருமாறு கேட்டார். மைக்கலாஞ்சலோ இறைப்பற்றின் காரணமாக இக்கோவில் பணியை ஊதியமின்றிச் செய்துதருவதாகக் கூறியபோதிலும், கட்டடத்திற்கான நிதியை வழங்கியவர் கர்தினால் அலெஸ்ஸாண்ட்ரோ பர்னேசே என்பவராவார். இவர் இயேசு சபை நிறுவப்படுவதற்கு அதிகாரப்பூர்வமாக இசைவு வழங்கிய திருத்தந்தை மூன்றாம் பவுல் என்பவரின் பேரன் ஆவார்.

இறுதியில் இயேசு கோவிலைக் கட்டியெழுப்பிய முதன்மைக் கட்டடக் கலைஞர்கள் ஜாக்கமோ பரோத்ஸி தா விஞ்ஞோலா, மற்றும் ஜாக்கமோ தெல்லா போர்த்தா என்போர் ஆவர். இவர்களுள் முதலில் குறிப்பிட்டவர் பர்னேசே குடும்பத்திற்கான வேறு கட்டடப் பணிகளையும் செய்தவராவார்.

இயேசு கோவில் கட்டப்பட்ட அதே இடத்தில் வழியோர மரியா கோவில் (Santa Maria della Strada) என்றொரு வழிபாட்டிடம் இருந்தது. அங்கிருந்த மரியா படிமத்திற்கு முன் அமர்ந்து புனித லொயோலா இஞ்ஞாசியார் இறைவேண்டல் செய்திருந்தார். அந்த ஓவியப் படிமம் விலையுயர்ந்த கற்களால் அணிசெய்யப்பட்டு, இன்றைய இயேசு கோவிலில் புனித இஞ்ஞாசியார் பீடத்தின் மேல் அமைக்கப்பட்டுள்ளதைக் காணலாம்.

கோவில் கட்டடப் பணி விஞ்ஞோலா ஆக்கிய வரைவின்படி 1568 சூன் திங்கள் 26ஆம் நாள் தொடங்கியது. விஞ்ஞோலாவுக்குத் துணைவராகச் செயல்பட்டவர் இயேசு சபையைச் சார்ந்த ஜொவான்னி த்ரிஸ்தானோ என்பவர். இவர் விஞ்ஞோலாவின் பணியை 1571இலிருந்து தொடர்ந்தார். இவர் 1575இல் இறந்தபின் ஜொவான்னி தே ரோசிஸ் என்னும் இயேசு சபை உறுப்பினர் கட்டடப் பணியை முன்னெடுத்துச் சென்றார். ஜாக்கமோ தெல்லா போர்த்தா என்னும் கட்டடக் கலைஞர் இயேசு கோவிலின் குறுக்கு மேல் கூரை, குவிமாடம், மற்றும் பீடக் கூரைப் பகுதி ஆகியவற்றைக் கட்டுவதில் பங்கேற்றார்.
இயேசு கோவிலின் முகப்பு வரைவு முதலில் விஞ்ஞோலாவால் ஆக்கப்பட்டது. அவர் கோவில் முகப்பை ஒன்றன்மேன் ஒன்றாக அடுக்கிய மூன்று தளங்களை இணைப்பதுபோல் வரைந்தார். அவ்வரைவை ஜாக்கமோ தெல்லா போர்த்தா திருத்தியமைத்தார். அதன்படி, செங்குத்துப் பகுதி திடமாகவும் மேல்பகுதி குறுக்குவெட்டாக இழுநிலைப் பொருத்தமாக இணைவதும் தெரிகிறது. கட்டடக் கலை வரலாற்றாசிரியர்கள் இவ்விரு வரைவுகளையும் ஒப்பிட்டு ஆய்ந்துள்ளனர்.

கோவிலின் முகப்பில் பெரிய நடுவாயிலும் இரு பக்க வாயில்களும் உள்ளன. நடுவாயிலுக்கு மேலே இயேசு சபையினர் தேர்ந்துகொண்ட "IHS" என்னும் கிறிஸ்து பெயராக்கம் உள்ளது. அதன் இரு பக்கங்களிலும் இயேசு சபையோடு நெருங்கிய தொடர்புடைய இருவர் சிலைகள் உள்ளன. இடது புறம் இயேசு சபை நிறுவுனர் புனித இஞ்ஞாசியார் சிலையும் வலது புறம் இயேசு சபையின் தொடக்க கால உறுப்பினரும் அதன் புகழ்பெற்ற மறையறிவிப்பாளருமான புனித பிரான்சிசு சவேரியாரின் சிலை உள்ளது.

இயேசு கோவில் கலைப் பாணியை இயேசு சபையினர் உலகின் பல இடங்களில் தாம் கட்டிய கோவில் அமைப்புகளில் இன்றுவரை பயன்படுத்திவந்துள்ளனர். இயேசு சபையின் தாய்க்கோவிலாகிய இந்த இயேசு கோவிலின் கலைப் பாணி கத்தோலிக்க சீர்திருத்தத்துக்கு வழிவகுத்த திரிதெந்தீன் பொதுச்சங்கம் (1545-1563) அளித்த வழிமுறைகளின்படி அமைந்தது.

இக்கோவில் கட்டடப் பாணியின் சிறப்புக் கூறுகள் இவை:

இயேசு கோவில் "இலத்தீன் சிலுவை" வடிவம் கொண்டது. எனவே, அங்கு உள் நடுநீள் பகுதி தவிர பக்கவாட்டு நீள் பகுதிகள் இல்லை. மாறாக, நடுநீள் பகுதியின் இரு பக்கங்களிலும் பக்கத்திற்கு மூன்று என ஆறு சிறுகோவில்கள் உள்ளன. அவற்றுள் ஒன்று திருச்சிலுவைப் பீடமாகவும் மற்றொன்று கோவில் உடைக்காப்பகப் பகுதிக்குள் புகுவதாகவும் மாற்றப்பட்டுள்ளன.

இச்சிலுவைக் கோவிலின் குறுக்குப் பகுதியின் இடது புறம் புனித இஞ்ஞாசியார் பீடம் உள்ளது. வலப் புறம் முன்னோக்கி புனித பிரான்சிசு சவேரியாருக்கு அர்ப்பணிக்கப்பட்ட பீடம் உள்ளது. கோவிலின் குறுக்குப் பகுதிக்கு அப்பால், இரு வட்ட வடிவச் சிறுகோவில்கள் உள்ளன. அவற்றைக் கலைஞர் விஞ்ஞோலாவின் "இரட்டைப் பிள்ளைகள்" என்று வேடிக்கையாகக் குறிப்பிடுவதுண்டு. அவற்றுள் இடது புறச் சிறுகோவிலில் புகழ்மிக்க "வழியோர அன்னை மரியா படிமம்" வணக்கத்திற்கு வைக்கப்பட்டுள்ளது. வலது புறச் சிறுகோவிலில் இயேசுவின் திரு இதயப் படிமம் உள்ளது.

அலஸ்ஸாண்ட்ரோ தொர்லோனியா என்னும் இளவரசர் அளித்த நன்கொடையைக் கொண்டு 19ஆம் நூற்றாண்டின் முற்பகுதியில் இக்கோவிலின் உட்சுவர்களில் விலையுயர்ந்த பளிங்குக் கற்கள் பதிக்கப்பட்டன.

கோவிலின் உட்கூரையை ஆக்கியவர் ஜொவான்னி கவுள்ளி என்னும் கலைஞர் ஆவார். அவருக்கு பச்சீச்சியா என்னும் பெயரும் உண்டு. தங்கமுலாம் பூசப்பட்ட சாந்துக் கரை கொண்ட கூரைப்பகுதியில் இயேசுவின் திருப்பெயரின் புகழ் எழில்மிகு சித்திரங்களாக வரையப்பட்டுள்ளது. அச்சித்திரங்கள் புனித பவுல் பிலிப்பியருக்கு எழுதிய திருமுகத்தில் கூறும் சொற்களுக்கு விளக்கவுரை போல் அமைந்துள்ளன:
பழைய ஏற்பாட்டுப் பெருமக்களின் வாழ்வு நிகழ்ச்சிகளைச் சித்தரிக்கும் ஓவியங்கள் மேற்கூரைக் குவிமாட ஓரங்களிலும், புனித இஞ்ஞாசியார் மற்றும் புனித பிரான்சிசு சவேரியார் ஆகியோரின் வாழ்க்கை நிகழ்ச்சிளைச் சித்தரிக்கும் ஓவியங்கள் குறுக்குப் பகுதியிலும் அணிசெய்கின்றன.

கோவிலின் உயர்ந்த குவிமாடத்தின் உட்பகுதியில் விண்ணகத்தின் மாட்சிமை ஒளிர்கின்றது. புனிதர்களும் வானதூதர்களும் வணங்கிநிற்கின்றனர். இக்குவிமாடத்தை உருவாக்கியவர் ஜொவான்னி கவுள்ளி என்னும் பச்சீச்சியா ஆவார்.

கோவிலின் நடுநீள்பகுதியின் இறுதியில் இயேசுவை மாட்சிமை மிக்க ஆட்டுக்குட்டியாக உருவகிக்கும் சித்திரம் உள்ளது. இந்த உருவகம் விவிலியத்தின் இறுதி நூலாகிய திருவெளிப்பாட்டிலிருந்து எடுக்கப்பட்டது. தாம் கண்ட காட்சியை யோவான் இவ்வாறு விவரிக்கிறார்:

இயேசு கோவிலில் அமைந்துள்ள "வழியோர அன்னை மரியா படிமம்" (Madonna Della Strada) சிறப்பு வாய்ந்தது. 15ஆம் நூற்றாண்டைச் சார்ந்த இந்த ஓவியம் சிறப்பு வணக்கம் பெற்றுவந்துள்ளது.

இயேசு கோவிலில் அமைந்துள்ள சிறுகோவில்களுள் சிறப்புமிக்க ஒன்று புனித பிரான்சிசு சவேரியாருக்கு (ஏப்ரல் 7, 1506 - திசம்பர் 3, 1552) அர்ப்பணிக்கப்பட்டதாகும். அதை வடிவமைத்தவர் பியேத்ரோ தி கொர்த்தோனா (1596-1669). இதன் புரவலராக இருந்தவர் ஜொவன்னி பிரான்செஸ்கோ நெக்ரோனி என்பவர். இவர் பின்னர் கர்தினால் நிலைக்கு உயர்த்தப்பட்டார்.

பல வண்ணங்களில் அமைந்த பளிங்குத் தூண்கள் கொண்ட சவேரியார் சிறுகோவிலில் பிரான்சிஸ் சவேரியார் விண்ணகத்திற்குச் செல்லும் காட்சி சித்தரிக்கப்பட்டுள்ளது. அவருடைய உடல் ஒளிமயமாக ஒளிர்கின்றது.

பீடத்தின் உயரத்தில் அமைந்த ஓவியம் சவேரியாரின் இறப்பைச் சித்தரிக்கிறது. சீனாவுக்குச் சென்று கிறித்தவ மறைபரப்ப விழைந்த சவேரியார் சாஞ்சியான் என்னும் தீவில் நோய்வாய்ப்பட்டு திசம்பர் 3, 1552இல் உயிர்துறந்தார். இக்காட்சியை கார்லோ மராட்டி (1625-1713) என்னும் புகழ்மிக்க கலைஞர் வரைந்தார்.

இச்சிறு கோவிலில் உள்ள வேறு சிறப்புகள் இவை:

மேற்குறிப்பிட்ட ஓவியங்களை ஜொவான்னி அந்திரேயா கார்லோனே (1639-1697) என்பவர் வரைந்தார்.

இயேசு கோவிலில் அமைந்த சவேரியார் சிறுகோவிலின் சிறப்புகளுள் ஒன்று அங்கு சவேரியாரின் கை திருப்பண்டமாக (relic) அழியா நிலையில் காக்கப்படுவது ஆகும். வெள்ளியால் ஆன அலங்கரிக்கப்பட்ட திருப்பண்டப் பேழையில் (reliquary) சவேரியார் கை வந்தது பற்றி ஒரு வரலாறு உண்டு. சவேரியாரின் மரணத்திற்குப் பின் அவரது அழியா உடல் அவர் பல்லாண்டுகள் பணிசெய்த கோவா நகருக்குக் கொண்டுவரப்பட்டு இயேசு சபையினரின் கோவிலாகிய புனித பவுல் கோவிலில் மக்களின் வணக்கத்திற்காக வைக்கப்பட்டது.

1614இல் இயேசு சபைத் தலைவராகப் பொறுப்பேற்ற க்ளவுடியோ ஆக்குவாவீவா என்பவர் சவேரியாரின் உடலிலிருந்து அவரது வலது கையைத் துண்டித்து அதை உரோமைக்கு அனுப்பித் தருமாறு பணித்தார். அக்கையால்தான் சவேரியார் இந்தியாவிலும் பிற நாடுகளிலும் பல்லாயிரக் கணக்கான மக்களுக்குத் திருமுழுக்கு வழங்கியிருந்தார். இன்று சவேரியாரின் கை மக்களின் பார்வைக்கும் வணக்கத்திற்கும் இயேசு கோவிலில் உள்ளது.

புனிதர்களின் எலும்பு போன்றவற்றைப் பாதுகாத்து அவற்றிற்கு வணக்கம் செலுத்தும் வழக்கம் தொடக்க காலக் கிறித்தவத்திலிருந்தே நீடித்து வந்துள்ளது. கத்தோலிக்க திருச்சபை இப்பொருள் குறித்து தெளிவான வழிமுறைகளைத் தந்துள்ளது.

இயேசு கோவில் திருத்தந்தை பதின்மூன்றாம் கிரகோரி ஆட்சிக்காலத்தில் அவர்தம் பதிலாள் கர்தினால் ஜூலியோ அந்தோனியோ சாந்தோரி என்பவரால் 1584, நவம்பர் திங்கள் 25ஆம் நாள் ஆடம்பரமாக நேர்ந்தளிக்கப்பட்டது.


</doc>
<doc id="115926" url="https://ta.wikipedia.org/wiki?curid=115926" title="அடிப்பந்துத் தொப்பி">
அடிப்பந்துத் தொப்பி

அடிப்பந்துத் தொப்பி (Baseball Cap) நீளமானதும், வளைந்த அல்லது தட்டையானதுமான முன் மறைப்பைக் கொண்ட மென்மையான தொப்பி ஆகும். தொப்பியின் மேற்பகுதியின் முன்புறத்தில் அடிப்பந்துக் குழுவினரின் சின்னம் பொறிக்கப்பட்டிருக்கும். தொப்பியின் பின்புறத்தில், பல்வேறு அளவுகளுள்ள தலைகளுக்கு இறுக்கமாகப் பொருந்த அணிவதற்காக மீள்தகவு நாடா பொருத்தப்பட்டிருக்கும் அல்லது நெகிழியினால் செய்யப்பட்ட அளவுமாற்றி இருக்கும்.

அடிப்பந்துத் தொப்பி, மரபுவழியாக அடிப்பந்து வீரர்கள் அணியும் சீருடையின் ஒரு பகுதி. முன்மறைப்பு முன்புறம் நோக்கியிருக்குமாறு இத் தொப்பியை அணிவது வழக்கம். இது கண்களைச் சூரிய ஒளியிலிருந்து மறைத்துக் காக்கின்றது. தற்காலத்தில் விளையாட்டு வீரர்கள் மட்டுமன்றிப் பொதுவாக எல்லோருமே முறைசாரா உடைகளுடன் இத் தொப்பியை அணிகிறார்கள்.

1860 ஆம் ஆண்டில், "புரூக்லின் எக்செல்சியர்சு" என்னும் அடிப்பந்துக் குழுவினர் தற்கால வட்ட வடிவ மேற்புறம் கொண்ட தொப்பியின் மூதாதையான ஒருவகைத் தொப்பியை அணிந்தனர். 1900 ஆண்டளவில், இந்த புரூக்லின் பாணித் தொப்பி மக்களிடையே புகழ்பெற்று விளங்கியது. 1940 களில், விறைப்பூட்டுவதற்காகத் தொப்பியின் உட்புறம் இறப்பர் பொருத்தப்பட்டது. இதுவே நவீன அடிப்பந்துத் தொப்பியின் தொடக்கம் எனலாம். வீரர்களின் கண்களை வெய்யிலில் இருந்து காப்பதற்காகத் தொப்பியில் முன்மறைப்பு வடிவமைக்கப்பட்டது. தொடக்க கால முன்மறைப்புக்கள் நீளம் குறைந்தவையாக இருந்தன. விளையாட்டுக் குழுவினரை அடையாளம் காண்பதில் இத் தொப்பிகள் இன்றும் முக்கியமானவையாக இருக்கின்றன. சிறப்பாக தொப்பிகளில் பொறிக்கப்படும் சின்னம் அல்லது பெயரின் முதல் எழுத்துக்கள் இதற்கு உதவுகின்றன. அதே வேளை தொப்பியின் நிறங்களும், விளையாட்டுக் குழுவின் தெரிவு செய்யப்பட்ட நிறங்களைக் கொண்டு அமைந்திருப்பது குழுக்களை மிகவும் இலகுவாக அடையாளம் காண உதவுகின்றது.

படைத்துறையிலும் சில அலுவலரின் சீருடைகளில் இத்தகைய தொப்பிகள் அடங்குகின்றன. சிறப்பாக ஐக்கிய அமெரிக்கக் கடற்படையிலும், ஐக்கிய அமெரிக்கக் கரையோரக் காவற்படையிலும் இவ்வாறான தொப்பிகளை அணிந்த அலுவலர்களைக் காண முடியும். இவ்வலுவலர்களின் தொப்பிகளில் அவர்கள் சார்ந்த படைப்பிரிவின் சின்னம் இருக்கும். அத்துடன், அலுவலர்களின் பணி தரம் என்பவற்றைப் பொறுத்து அவர்கள் அணியும் தொப்பிகளின் நிறமும் வேறுபடும். எடுத்துக்காட்டாக ஐக்கிய அமெரிக்க நீர்மூழ்கிப் படையில் பயிற்சிக் கண்காணிப்பாளர்களின் சீருடையின் ஒரு பகுதியாகச் சிவப்பு நிறமான அடிப்பந்து வகைத் தொப்பிகளை அணிகின்றனர். இது போலவே ஐக்கிய அமெரிக்க படையில், வான்குடைப் பேணுனர் அணியும் தொப்பிகள் ஐவப்பு நிறமானவை ஆகவும், வான்குடைப் பயிற்றுனர்கள் அணியும் அடிப்பந்து வகைத் தொப்பிகள் கறுப்பு நிறமானவையாகவும் உள்ளன. ஐக்கிய அமெரிக்கக் காவல் துறையிலும் வழமையாக அணியும் தொப்பிகளுக்குப் பதிலாகச் சில சமயங்களில் நடைமுறைக்கு உகந்தவையான அடிப்பந்து வகைத் தொப்பிகளை அணியும் வழக்கம் உண்டு. இவை நடைமுறைக்கு உகந்தவையாகவும், மலிவானவையாகவும் இருப்பதால் பல தனியார் பாதுகாப்பு நிறுவனங்கள் தமது காவலர்களுக்கு அடிபந்து வகைத் தொப்பிகளைச் சீருடையின் ஒரு பகுதியாக வழங்குகின்றன.

உலகின் பல பகுதிகளிலும் ஆயுதம் ஏந்திய காவற்படையினரும் அடிப்பந்துத் தொப்பிகளை அணிவது உண்டு. ஐக்கிய அமெரிக்காவில் சிறப்பு ஆயுதங்கள் மற்றும் உத்திகள் படையணியினரும் (SWAT), ஐக்கிய இராச்சியத்தில் சிறப்புவகைச் சுடுகலன் ஆணையத்தைச் சேர்ந்தவர்களும், முறையான தலைக் கவசம் அணிவது தேவையற்றது எனக் கருதும்போது அடிப்பந்து வகைத் தொப்பிகளை அணிவர்.

தற்காலத்தில் பல வணிக நிறுவனங்கள் தமது சின்னம் அல்லது பெயர் பொறிக்கப்பட்ட இவ்வகைத் தொப்பிகளைச் செய்வித்துத் தமது வாடிக்கையாளர்களுக்கும், பிறருக்கும் வழங்குகின்றனர். இது உற்பத்திப் பொருட்களையும் பிற வணிகச் சேவைகளையும் விளம்பரம் செய்வதற்கான ஒரு உத்தியாகப் பயன்படுகின்றது.



</doc>
<doc id="115928" url="https://ta.wikipedia.org/wiki?curid=115928" title="பிரகார் ஏவுகணை">
பிரகார் ஏவுகணை

பிரகார் (Prahaar, சமசுகிருதம்:प्रहार, தாக்கு) இந்தியாவின் பாதுகாப்பு ஆராய்ச்சி மற்றும் வளர்ச்சி அமைப்பினால் வடிவமைக்கப்பட்டுள்ள திட எரிபொருளைக் கொண்டியங்கும் ஓர் தரைக்குத் தரையிடை குறுந்தொலைவு புவியீர்ப்புப்பாதை ஏவுகணை ஆகும். இதில் பல திசைகளிலும் வெடிக்கும் போர்த்தளவாடங்கள் பொருத்தப்பட்டு தந்திர மற்றும் முகனையான இலக்குகளைத் தாக்கவியலும். ஒரே நேரத்தில் எல்லாத் திசைகளிலும் ஆறு இலக்குகளை இந்த ஏவுகணை தாக்கவல்லது. 200 கிலோ வரையிலான வெவ்வேறு வகை வெடிபொருள்களை தாங்கிச் செல்லும் திறன் கொண்டது.

இரண்டு ஆண்டுகளுக்கும் குறைவான காலத்தில் இந்த ஏவுகணையை டிஆர்டிஓ உருவாக்கியுள்ளது. 150 கிமீ தொலைவிலுள்ள இலக்குகளைத் தாக்கக்கூடிய இந்த ஏவுகணை நீண்ட தூர ஏவுகணைகளுக்கும் மத்திய தொலைவு ஏவுகணைகளுக்கும் இடையேயான இடைவெளியை போக்கும். சாலையோர ஏவுகணை உந்திலிருந்து ஏவக்கூடியத் தன்மை போர்ந்திரத்திற்கான மற்றும் முக்கியமான இலக்குகளை தாக்க இராணுவத்திற்கு உதவியாக உள்ளது. 

ஒப்பீட்டளவில் மற்ற ஏவுகணைகளைக் காட்டிலும் செலவு குறைவு. எல்லா வகையான கால நிலைகளிலும் இலக்குகளைத் தாக்கக் கூடியது. போர்களத்தில் மிகவும் துல்லியமாகவும், விரைவாகவும் செயல்பட வல்லது.திட எரிபொருளைப் பயன்படுத்துவதால் திரவ எரிபொருளைப் பயன்படுத்தும் பிரித்வியை விட விரைவாக ஏவக்கூடியது. 

சூலை 21, 2011 அன்று ஒரிசா மாநிலத்தின் கடல் பகுதியில் உள்ள சண்டிப்பூரில் இந்த ஏவுகணையின் முதல் சோதனையோட்டம் வெற்றிகரமாக நடத்தப்பட்டது. இந்தச் சோதனையின்போது 150 கிமீ தொலைவில் வங்காள விரிகுடாவில் அமைக்கப்பட்டிருந்த இலக்கை 250 வினாடிகளில் அடைந்தது.



</doc>
