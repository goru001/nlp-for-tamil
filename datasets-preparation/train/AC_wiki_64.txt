<doc id="214557" url="https://ta.wikipedia.org/wiki?curid=214557" title="பிரான்சஸ் மரியன்">
பிரான்சஸ் மரியன்

பிரான்சஸ் மரியோன் (ஆங்கிலம்: "Frances Marion", பி: நவம்பர் 18, 1888 - இ: மே 12,1973) புகழ்பெற்ற அமெரிக்கப் பெண் திரைக்கதை எழுத்தாளர், பத்திரிகையாளர் மற்றும் எழுத்தாளர் ஆவார். அவர் இரண்டு அகாடமி விருதுகளைப் பெற்ற முதல் நபர் ஆவார். 20 ஆம் நூற்றாண்டின் மிகச்சிறந்த பெண் திரைக்கதை ஆசிரியராக இவரும், ஜூன் மதிஸ் மற்றும் அனிதா லூஸ் ஆகியோரும் குறிப்பிடப்படுகின்றனர். 

கலிபோர்னியாவின் சான் பிரான்சிஸ்கோ நகரில் பிறந்த இவர் முதலாம் உலகப் போரின் போது அமெரிக்காவிற்கான பத்திரிக்கையாளராக பல நாடுகளிலும் பணியாற்றினார். அதன் பின்னர் திரைக்கதை ஆசிரியரான இவர் "தி பிக் ஹவுஸ்" மற்றும் "தி சாம்ப்" ஆகிய திரைப்படங்களுக்காக அகாடமி விருதுகளை பெற்றிருக்கிறார். இவர் தனது வாழ்நாளில் எழுதிய 300 கதைகளில் 140 க்கும் மேற்பட்டவை திரைப்படமாக எடுக்கப்பட்டுள்ளன.


</doc>
<doc id="214558" url="https://ta.wikipedia.org/wiki?curid=214558" title="விட்டஸ் பெரிங்">
விட்டஸ் பெரிங்

விட்டஸ் ஜோனசன் பெரிங் (Vitus Jonassen Bering) ரஷிய கடற்படை அதிகாரி மற்றும் புதுநில ஏகுநர் ஆவார். மேலும் இவர் இவான் இவனோவிச் பெரிங் என்றும் அறியப்படுகிறார். இவரது பிறந்ததினம் தெளிவாகத் தெரியவில்லை எனினும் 1681 ஆம் ஆண்டு ஆகஸ்ட் 5 ஆம் நாள் டென்மார்க் நாட்டின் ஹார்சென்ஸ் நகரில் அவருக்கு ஞானஸ்நானம் அளிக்கப்பட்டது. வடஅமெரிக்க கண்டத்தின் மேற்கு கடற்கரையில் மற்றும் `ஆசிய கண்டத்தின் வட கிழக்கு கடலோர பகுதியில் அவர் மேற்கொண்ட இரண்டு பயணங்களுக்காக அறியப்படுகிறார். முக்கியமாக அவர் அமெரிக்காவுக்கவுக்கும் ரஷ்யாவிற்கும் இடையே தெளிவான நீர்பரப்பு இருப்பதை நிரூபித்தார். 1741 ஆம் ஆண்டில் டிசம்பர் 8 ஆம் தேதி ரஷ்யாவின் பெரிங் தீவில் (அவர் நினைவாக பெயரிடப்பட்டது) தனது குழுவினர் 28 பேருடன் ஸ்கர்வி நோய் தாக்கி இறந்தார். பெரிங் நீரிணை, பெரிங் கடல், பெரிங் தீவு, பெரிங் பனிப்பாறை மற்றும் பெரிங் நில பாலம் ஆகிய அனைத்துக்கும் அவரது நினைவாக அவர் இறப்பிற்குப் பிறகு பெயரிடப்பட்டது.


</doc>
<doc id="214559" url="https://ta.wikipedia.org/wiki?curid=214559" title="ஸ்காட்லாந்தின் முதலாம் மேரி">
ஸ்காட்லாந்தின் முதலாம் மேரி

ஸ்காட்லாண்டின் முதலாம் மேரி (டிசம்பர் 7/8 , 1542 – பிப்ரவரி 8, 1587 ) "மேரி ஸ்டுவர்ட்" அல்லது "ஸ்காட்லாந்து மேரி" என அழைக்கப்பட்ட இவர், 1542 ஆம் ஆண்டு டிசம்பர் 14 முதல் 1567 ஆம் ஆண்டு ஜூலை 24 வரை ஸ்காட்லாந்து ராணியாகவும் மற்றும் 1559 ஆம் ஆண்டு ஜூலை 10 முதல் 1560, டிசம்பர் 5 வரை பிரான்ஸ் ராணி மனைவியாகவும் இருந்தார்.
இவரது தந்தை ஸ்காட்லாந்து அரசன் ஐந்தாம் ஜேம்ஸ் இறந்தபின் பிறந்து 6 நாட்களே ஆன குழந்தையான இவர் அரியணை ஏறினார். அக்காலத்தில் இவர் பெரும்பாலும் தன இளமை காலத்தை பிரான்ஸ் நாட்டில் கழித்தார். அச்சமயங்களில் ஸ்காட்லாந்து ஆளுனர்களால் ஆட்சி செய்யப்பட்டது. அதன் பின்னர் 1558 ல் அவர் பிரான்ஸ் அரசன் பிரான்சிசை திருமணம் செய்தார். அவர் 1559 ல் மன்னர் இரண்டாம் பிரான்சிஸ் என்ற பெயருடன் பிரஞ்சு அரியணை ஏறினார். அதன் பின்னர் 1560 டிசம்பர் 5 ல் மன்னர் இறக்கும் வரை பிரான்ஸ் அரசியாக இருந்தார். அதன் பின்னர் 1561 ஆகஸ்ட் 19 அன்று ஸ்காட்லாந்து திரும்பி அவரின் உறவினரான ஹென்றி ஸ்டுவர்டை திருமணம் செய்து கொண்டார். எனினும் 1567 ஆம் ஆண்டில் பிப்ரவரி மாதத்தில் நடத்தப்பட்ட தாக்குதலில் ஹென்றி ஸ்டுவர்டு கொல்லப்பட்டார்.

அவரின் மரணத்திற்கு காரணம் ஜேம்ஸ் ஹெப்பர்ன் என்று நம்பப்பட்டாலும் 1567 ஆம் ஆண்டு ஏப்ரலில் அவர் விடுவிக்கப்பட்டு அதற்கு அடுத்த மாதம் அவர் மேரியைத் திருமணம் செய்துகொண்டார். இந்த ஜோடிக்கு எதிராக ஏற்பட்ட ஒரு எழுச்சியைத் தொடர்ந்து மேரி, லுச் லெவென் கோட்டையில் சிறைவைக்கப்பட்டார். அதன் பின்னர் 1567 ஆண்டு ஜூலை 24 ம் தேதி அவர் பதவியை விட்டு நீக்கப்பட்டு அவரின் ஒரு வயது குழந்தை மன்னராக்கப்பட்டது. அதன் பின்னர் தனது உறவினரான இங்கிலாந்து ராணி முதலாம் எலிசபெத்தின் பாதுகாப்பைத் தேடி சென்றார். ஆனால் அதற்கு முன்னால் அவர் இங்கிலாந்து அரியணையைக் கைப்பற்ற முயற்சித்திருந்ததால் சந்தேகத்தின் பெயரில் பதினெட்டரை ஆண்டுகளுக்கு வீட்டுக்காவலில் வைக்கப்பட்டார். அதன் பின்னர் ராணி எலிசபெத்தைப் படுகொலை செய்ய சதி செய்ததாகக் குற்றம் சாட்டப்பட்டுத் தூக்கிலிடப்பட்டார்.


</doc>
<doc id="214560" url="https://ta.wikipedia.org/wiki?curid=214560" title="நாதனீல் ஹாதோர்ன்">
நாதனீல் ஹாதோர்ன்

நாதனீல் ஹாதோர்ன் (ஆங்கிலம்:"Nathaniel Hawthorne" பி: ஜூலை 4, 1804; இ: மே 19, 1864) அமெரிக்க நாவலாசிரியர் மற்றும் சிறுகதை எழுத்தாளர் 

அவர் மாசசூசெட்ஸில் உள்ள சேலம் என்ற ஊரில் பிறந்தார் அவருடைய முன்னோரான ஜான் ஹாதோர்ன் சேலம் பகுதியில் சூனிய பரிசோதனைகளில் ஈடுபட்டதாக அறியப்படுகிறது. நாதனீல் பின்னர் இந்த உறவை மறைக்கும் பொருட்டு அவரது பெயரில் "W" என்ற எழுத்தை சேர்த்துக்கொண்டார். அவர் 1821 ஆம் ஆண்டில் ஐக்கிய அமெரிக்கா கல்லூரியில் சேர்ந்தார். 1825 இல் பட்டம் பெற்றார். ஹாதோர்ன் 1828 ஆம் ஆண்டு தனது முதல் புதினத்தை "பான்சேவ்" என்ற தலைப்பில் வெளியிடப்பட்டார். பின்னர் அது தனது பிந்தைய படைப்புகளினைப் போல் இல்லாததால் அதை மறைக்க முயற்சித்தார். அவர் 1837 ஆம் ஆண்டு அவர் சேகரித்த பல சிறுகதைகளை ’இருமுறை கூறப்பட்ட கதை’ (ட்வின் டோல்டு) என்ற பெயரில் புத்தகமாக வெளியிட்டார். அடுத்த ஆண்டு அவருக்கு சோபியா பீபாடி என்றவருடன் நிச்சயம் செய்யப்பட்டு 1842 ஆம் ஆண்டில் திருமணம் செய்துகொண்டார். ஹாதோர்ன் மே 19, 1864 அன்று உயிரிழந்தார்.

அவரது படைப்புகளின் கருப்பொருள்கள் பெரும்பாலும் மனிதனின் உள்ளார்ந்த தீய மற்றும் பாவத்தின் அடிப்படையிலும் அதன் விளைவுகள் மற்றும் ஆழமான உளவியல் சிக்கல் போன்றவற்றையும் மையப்படுத்தி அமைந்திருந்தன. அவருடைய வெளியிடப்பட்ட படைப்புகளில் நாவல்கள், சிறுகதைகள், அவரது நண்பர் பிராங்கிளின் பியர்ஸ் என்பவரின் சுயசரிதை ஆகியவை அடங்கும்.



</doc>
<doc id="214561" url="https://ta.wikipedia.org/wiki?curid=214561" title="எட்னா செயிண்ட். வின்சென்ட் மில்லாய்">
எட்னா செயிண்ட். வின்சென்ட் மில்லாய்

எட்னா செயின்ட். வின்சென்ட் மில்லே (Edna St. Vincent Millay) (பிப்ரவரி 22, 1892 - அக்டோபர் 19, 1950) ஒரு அமெரிக்க பெண் கவிஞர் மற்றும் நாடக ஆசிரியராவார். 1923 ல் அவர் எழுதிய ஒரு கவிதைக்காக புலிட்சர் பரிசு பெற்றார். அவ்விருதை வென்ற மூன்றாவது பெண் அவராவார். மேலும் பெண்ணிய இயக்கத்தில் அவரின் பங்களிப்புகள் மற்றும் அவரது பல காதல் விவகாரங்களுக்காக அவர் பிரபலமாக அறியப்படுகிறார். அவர் 'நான்சி பாய்ட்' என்ற புனைபெயரில் கவிதை எழுதினார். ரிச்சர்டு வெல்பர் என்ற பிரபல கவிஞர் "நூற்றாண்டின் சிறந்த கவிதைகளுள் சிலவற்றை எழுதியவர்“ என்று இவரைக் குறிப்பிட்டுள்ளார்.


</doc>
<doc id="214562" url="https://ta.wikipedia.org/wiki?curid=214562" title="பிரிட்ஸ் லாங்">
பிரிட்ஸ் லாங்

பிரடரிக் கிரிஸ்தின் அன்டன் "பிரிட்ஸ்" லாங் ("Friedrich Christian Anton "Fritz" Lang") என்ற இயற்பெயரைக் கொண்ட இவர் (டிசம்பர் 5, 1890 - ஆகஸ்ட் 2, 1976) ஒரு ஜெர்மன்-ஆஸ்திரிய திரைப்பட இயக்குனர், திரைக்கதை ஆசிரியர் மற்றும் நடிகர் ஆவார். ஜெர்மனியின் நடிப்பு பள்ளியில் பயின்ற இவர் பிரிட்டிஷ் திரைப்பட கல்லூரி வெளியிட்ட ""தி மாஸ்டர் ஆப் டார்க்னஸ்"" என்ற படத்தை மொழிமாற்றம் செய்தார். அவரது மிகவும் பிரபலமான படங்களில் “ "மெட்ரோபோலிஸ்"” (உலகின் மிக செலவில் எடுக்கப்பட்ட பேசாத படம்) மற்றும் “"எம்"” ஆகியவை ஆகும்.

இவர் ஆங்கில குற்ற மற்றும் பயங்கர கதைகளின் வகையான “"நூய்ர்"” வகை இருண்ட படங்களின் தந்தை என கருதப்படுகிறார்.
இவர் 1976 ஆம் ஆண்டு அமெரிக்காவின் லாஸ் ஏஞ்சல்ஸ் நகரில் மரணமடைந்தார்.


</doc>
<doc id="214570" url="https://ta.wikipedia.org/wiki?curid=214570" title="விஷ்ணு (நடிகர்)">
விஷ்ணு (நடிகர்)

விஷ்ணு (பிறப்பு: சூலை 17, 1984) ஓர் இந்தியத் திரைப்பட நடிகராவார். இவர் தமிழ்த் திரைப்படங்களில் நாயகனாக நடித்துள்ளார். "வெண்ணிலா கபடிகுழு", "நீர்ப்பறவை", முண்டாசுப்பட்டி போன்ற திரைப்படங்களில் நாயகனாக நடித்துள்ளார். இவர் மட்டைப்பந்து வீரரும் ஆவார்.


</doc>
<doc id="214571" url="https://ta.wikipedia.org/wiki?curid=214571" title="குள்ளநரி கூட்டம்">
குள்ளநரி கூட்டம்

குள்ளநரி கூட்டம் 2011 இல் வெளிவந்த தமிழ்த் திரைப்படமாகும். இதனை சிறீபாலாஜி இயக்கியிருந்தார். விஷ்ணு, ரம்யா நம்பீசன் ஆகியோர் முக்கிய கதாப்பாத்திரத்தில் நடித்திருந்தனர்.




</doc>
<doc id="214572" url="https://ta.wikipedia.org/wiki?curid=214572" title="துரோகி (2010 திரைப்படம்)">
துரோகி (2010 திரைப்படம்)

துரோகி 2010ல் வெளிவந்த தமிழ்த் திரைப்படமாகும். இதனை சுதா கே. பிரசாத் இயக்கியிருந்தார். இத்திரைப்படத்தில் விஷ்ணு ஆகியோர் முக்கிய கதாப்பாத்திரத்தில் நடித்திருந்தனர்.


ரெடிப் தளத்தில் துரோகி


</doc>
<doc id="214573" url="https://ta.wikipedia.org/wiki?curid=214573" title="ரம்யா நம்பீசன்">
ரம்யா நம்பீசன்

ரம்யா நம்பீசன் இந்தியத் திரைப்பட நடிகையாவார். இவர் 1996ல் காத்தபுருசன் என்ற மலையாளத் திரைப்படத்தின் மூலம் நடிகையானார். 


</doc>
<doc id="214575" url="https://ta.wikipedia.org/wiki?curid=214575" title="1984 கோடைக்கால ஒலிம்பிக் விளையாட்டுப் போட்டிகள்">
1984 கோடைக்கால ஒலிம்பிக் விளையாட்டுப் போட்டிகள்

1984 கோடைகால ஒலிம்பிக் விளையாட்டுப் போட்டிகள் அமெரிக்காவின் லாஸ் ஏஞ்சலஸ் நகரில் சூலை 28 முதல் ஆகத்து 12 வரை நடைபெற்ற ஒலிம்பிக் ஆகும். அதிகாரபூர்வமாக இது XXIII ஒலிம்பியாட் என அழைக்கப்பட்டது. இப்போட்டியை நடத்த லாஸ் ஏஞ்சலஸ் நகருடன் போட்டியிட்ட தெக்ரான் ஈரானிய அரசியல் சூழலால் போட்டியிலிருந்து விலகிக்கொண்டதால் லாஸ் ஏஞ்சலஸ் நகருக்கு போட்டியில்லாமல் பன்னாட்டு ஒலிம்பிக் ஆணையகத்தால் வழங்கப்பட்டது. 1932ம் ஆண்டும் லாஸ் ஏஞ்சலஸ் ஒலிம்பிக் போட்டியை நடத்தியுள்ளது. இது லாஸ் ஏஞ்சலசுக்கு இரண்டாவது முறையாகும்.

1980ம் ஆண்டு மாசுக்கோவில் நடைபெற்ற ஒலிம்பிக் போட்டியை அமெரிக்கா புறக்கணித்ததால் சோவியத் ஒன்றியமும் பல பொதுவுடமை நாடுகளும் இப்போட்டியை புறக்கணித்தன. உருமேனியா இப்போட்டியில் பங்கு கொண்டது. வேறுபல காரணங்களால் ஈரான், லிபியா, அல்பேனியா போன்றவை இப்போட்டியைப் புறக்கணித்தன.

பாதுகாப்பு குறைபாட்டாலும், அமெரிக்க ஆதிக்க மனப்பான்மையாலும் இப்போட்டியைப் புறக்கணிக்க போவதாக சோவியத் ஒன்றியம் மே 8, 1984 அன்று கூறியது. போட்டியைப் புறக்கணித்த நாடுகள் நல்லுறவு போட்டி என்று ஒன்றை சூலை முதல் செப்டம்பர் வரை நடத்த முற்பட்டனர். ஒலிம்பிக் நடந்த நாட்களில் நல்லுறவு போட்டியில் ஒரு நிகழ்வும் நடக்கவில்லை. அப்போட்டி ஏற்பாட்டாளர்கள் குறிப்பாக சோவியத் ஒன்றியம் இப்போட்டி (நல்லுறவு) ஒலிம்பிக்கிற்கு மாற்றாக நடத்தப்படவில்லை என்றும் அமெரிக்காவின் சிறந்த வீரர்களும் சோவியத் ஒன்றியத்தின் சிறந்த வீரர்களும் 1986 ம் ஆண்டு மாசுகோவில் நல்லிணக்க போட்டியில் கலந்து கொள்ளலாம் என்றும் கூறியது.

1976ல் மொண்ட்ரியாலிலும் 1980ல் மாசுக்கோவிலும் நடந்த ஒலிம்பிக் போட்டிகளில் போட்டியை நடத்தியவர்களுக்கு போட்டியினால் வருமானம் குறைவாகக் கிடைத்தது. லாஸ் ஏஞ்சலஸ் நகரில் நடந்த போட்டியில் ஏற்கனவே உள்ள அரங்குகளே பயன்படுத்தப்பட்டன. நீச்சல் போட்டிக்காக மட்டும் புதிய அரங்கம் கட்டப்பட்டது. ஆனாலும் அதற்குரிய செலவு முழுவதும் விளம்பரதாரர்களால் ஏற்கப்பட்டது. இதனால் இப்போட்டிக்கான செலவு பெரிதும் குறைவாக இருந்தது. இப்போட்டியினால் கிடைத்த லாபத்தில் சிறிது தென் கலிபோர்னியாவில் இளையோரிடையே விளையாட்டை ஊக்குவிக்கப் பயன்படுத்தப்பட்டது. 1984 ஒலிம்பிக் பொருளாதார அளவில் வெற்றியடைந்த போட்டியாகும்.

இப்போட்டியின் அதிகாரபூர்வ முகடியாக "சாம் ஒலிம்பிக் கழுகு" அறிவிக்கப்பட்டது.

1984 கோடைக்கால ஒலிம்பிக் விளையாட்டுப் போட்டிகளை நடத்த லாஸ் ஏஞ்சலசும் தெக்ரானும் போட்டியிட்டன. 1976, 1980ம் ஆண்டு போட்டிகளை நடத்த லாஸ் ஏஞ்சலஸ் போட்டியிட்டு அதில் வெற்றி கிடைக்கவில்லை. 1944ம் ஆண்டிலிருந்து அனைத்து போட்டிகளுக்கும் அமெரிக்க ஒலிம்பிக் ஆணையகம் போட்டியிட்டாலும் 1932க்குப் பிறகு அதற்கு வெற்றி கிடைக்கவில்லை. உள்நாட்டு அரசியல் சூழலால் தெக்ரான் போட்டியிலிருந்து விலகினதால் லாஸ் ஏஞ்சலஸ் நகரம் மட்டுமே போட்டியில் இருந்தது. அதனால் இந்நகரம் 1984 கோடைக்கால ஒலிம்பிக் போட்டியை நடத்த போட்டியின்றி தேர்ந்தெடுக்கப்பட்டது..

போட்டியிட்டவற்றில் 47 நாடுகள் பதக்கம் வென்றன.

140 நாடுகள் இப்போட்டியில் கலந்துகொண்டன. பகுரைன், வங்காளதேசம், பூட்டான், பிரித்தானிய கன்னித் தீவுகள், எக்குவடோரியல் கினி, காம்பியா, சீபூத்தீ, சமோவா, மூரித்தானியா, மொரிசியசு, வடக்கு யேமன், ஓமான், கத்தார், ருவாண்டா, சொலமன் தீவுகள், கிரெனடா, தொங்கா, ஐக்கிய அரபு அமீரகம் ஆகியவை முதன்முறையாக ஒலிம்பிக்கில் பங்கேற்றன. சீனா 1952ம் ஆண்டுக்குப் பின் பங்கேற்கிறது. 1952ம் ஆண்டு சீனா சீன தைபே என்ற பெயரில் பங்கேற்றது.

1979ல் ஆப்காத்தானில் சோவியத் ஒன்றியம் படையெடுப்பை நிகழ்த்தியதைக் கண்டித்து அமெரிக்கா தலைமையில் பல நாடுகள் மாசுக்கோவில் நடந்த 1980 கோடைக்கால ஒலிம்பிக் போட்டிகளைப் புறக்கணித்தன. அதற்குப் பதிலடியாக சோவியத் ஒன்றியம் தலைமையில் வார்சா உடன்பாடு நாடுகளும் மற்ற பொதுவுடமை, சோசலிச நாடுகளும் 1984 கோடைக்கால ஒலிம்பிக் போட்டிகளை புறக்கணித்தன. இப்புறக்கணிப்பில் மூன்று சோசலிச நாடுகளான 1984 குளிர்கால ஒலிம்பிக்கை நடத்தும் யுகோசுலோவியாவும், சீனாவும் உருமேனியாவும் கலந்துகொள்ளவில்லை. இதில் உருமேனியா வார்சா உடன்பாடு நாடாகும். இப்போட்டியில் உருமேனியா 20 தங்கம் உட்பட 53 பதக்கங்களை பெற்றது.




</doc>
<doc id="214590" url="https://ta.wikipedia.org/wiki?curid=214590" title="கிரிமியா தன்னாட்சிக் குடியரசு">
கிரிமியா தன்னாட்சிக் குடியரசு

கிரிமியா ("Crimea", உக்ரைனிய மொழி: Крим, கிரிமியத் துருக்கி: Qırım) என்பது கருங்கடலில் அமைந்துள்ள, உக்ரைனை சேர்ந்த மூவலந்தீவு ஆகும். இதன் தலைநகரமும் மிகப்பெரிய நகரமும் சிம்ஃபெரொபோல். கிரிமியா தன்னாட்சிக் குடியரசு என்கிற அரசியல் பிரிவாக உக்ரைன் இப்பகுதியை நிர்வாகிக்கிறது.

கிரிமியா பிராந்தியம் வரலாற்றில் அவ்வப்போது பலரால் ஆக்கிரமிக்கப்பட்டு ஆளப்பட்டது. ஆரம்பக் காலத்தில் சிமேரியன்கள், கிரேக்கர்கள், ஸ்கைத்தியர்கள், கோத்துகள், பல்காரிகள், கசாருகள், பைசாந்திய கிரேக்கர்கள், கிப்ச்சாக்குகள், உதுமானியத் துருக்கியர், மங்கோலியர் ஆகியோர் கிரிமியாவை ஆரம்பக் காலத்தில் ஆண்டார்கள். 13வது நூற்றாண்டில், இது வெனிசியர்களாலும், ஜெனோவியர்களும், பின்னர் 15 முதல் 18ம் நூற்றான்டு வரை கிரிமிய கனாத்துகளும், உதுமானியப் பேரரசும், பின்னர் 18 முதல் 20ம் நூற்றாண்டு வரை உருசியப் பேரரசாலும், இரண்டாம் உலகப் போரின் போது செருமனியாலும், 20ம் நூற்றாண்டில் பிற்பகுதியில் சோவியத் ஒன்றியத்தினுள் உருசியாவாலும், பின்னர் உக்ரைனாலும் ஆளப்பட்டது. இரண்டாம் உலகப் போரின் பொழுது இப்பகுதியில் கிரிமியப் போர்த்தொடர் நிகழ்ந்தது.

தற்போது இது உக்ரைன் நாட்டுக்குள் தன்னாட்சி அமைப்புடன் நாடாளுமன்றக் குடியரசாக, உக்ரைனிய சட்டங்களுக்கமைய கிரிமிய அரசியலமைப்பு சட்டத்தால் ஆளப்படுகிறது. சிம்பெரோப்போல் இதன் தலைநகரமும், அரச நிருவாக மையமும் ஆகும். இது கிரிமியத் தீபகற்பத்தின் நடுவே அமைந்துள்ளது. கிரிமியாவின் பரப்பளவு 26,200 சதுரகிமீ. மக்கள்தொகை (2007 இல்) 1,973,185 ஆகும்.

கிரிமியத் தத்தார் மக்கள் மொத்த மக்கள்தொகையில் 12.1% (2001) ஆக உள்ளனர். இவர்களில் பெரும்பான்மையானோர் இசுலாமியர்கள் ஆவர். இவர்கள் நடுக்காலப் பகுதியின் இறுதியில் இங்கு குடியேறினர். ஜோசப் ஸ்டாலினின் ஆட்சிக் காலத்தில் இவர்கள் நடு ஆசியாவுக்குக் கட்டாயமாக நாடுகடத்தப்பட்டனர். சோவியத்தின் வீழ்ச்சிக்குப் பின்னர், இவர்கள் மீண்டும் இங்கு வந்து குடியேறினர். 2001 உக்ரைனிய மக்கள்தொகைக் கணக்கெடுப்பின் படி, 58% உருசியர்களும், 24% உக்ரைனியர்களும் இங்கு வாழ்கின்றனர். உக்ரைனிலேயே மிக அதிகமாக முசுலிம்கள் வாழும் பகுதி கிரிமியா ஆகும்.

2014 மார்ச் 11 இல், கிரிமிய நாடாளுமன்றம் உக்ரைனில் இருந்து பிரிந்து செல்ல ஏகமனதாகத் தீர்மானித்தது. 2014 மார்ச் 16 இல் பொதுவாக்கெடுப்பு நடத்தப்பட்டது. 97% மக்கள் உக்ரைனில் இருந்து விலகி உருசியாவுடன் இணைய விருப்பம் தெரிவித்தனர்.

தொல்பழங்காலத்தில் கிரிமியாவின் பெயர் தாவ்ரிக்கா என்பதாகும். இப்பகுதியில் பல்வேறு இனத்தவர்கள் காலத்துக்குக் காலம் குடியேறினர். இம்மூவலந்தீவின் உட்பகுதியில் ஸ்கைத்தியர்களும், தெற்குக் கரை மலைப்பகுதியில் தாவ்ரசுகள், மற்றும் சிமேரியர்களும் குடியேறினர். கரையோரப் பகுதிகளில் கிரேக்கர்கள் இங்கு பல குடியிருப்புப் பகுதிகளை அமைத்துக் கொண்டனர். தாவ்ரிக்காவின் கிழக்குப் பகுதி கிமு 1ம் நூற்றாண்டு வாக்கில் உரோமைப் பேரரசுடன் சேர்க்கப்பட்டது. கிபி 1ம், 2ம், 3ம் நூற்றாண்டுகளில் தாவ்ரிக்கா உரோமானியப் படையினரால் ஆளப்பட்டது. தாவ்ரிக்கா கிரிமியத் தத்தார் மொழி பேசும் கிரிமியத் தத்தார்களினால் கிரிமியா எனப் பெயர் மாற்றப்பட்டது. கிரிமியத் தத்தார் சொல் "கிரீம்" (குன்று) என்ற சொல்லில் இருந்து இப்பெயர் பெறப்பட்டது.

பிற்காலத்தில் கிரிமியா ஸ்கைத்தியர், சார்மாத்தியர், கோத்துகள் (கிபி 250), ஹன்கள் (376), பல்காருகள் (4ம்–8ம் நூற்றாண்டு), கசாருகள் (8ம் நூற்றாண்டு), கீவிய ரூஸ் (10ம்--11ம் நூற்றாண்டு), பைசாந்தியப் பேரரசு (1016), கிப்ச்சாக்குகள் (கூமான்கள்) (1050), மங்கோலியர் (1237) ஆகியோரால் அவ்வப்போது ஆக்கிரம்க்கப்பட்டு ஆளப்பட்டு வந்துள்ளது. கிபி 13ம் நூற்றாண்டில், ஜெனோவா குடியரசு கிரிமியாவைக் கைப்பற்றியது. இவர்களின் போட்டியாளரான வெனிசுக் குடியரசு கரையோரப் பகுதிகளைக் கைப்பற்றி கிரிமியப் பொருளாதாரத்தையும், கருங் கடல் வணிகத்தையும் இரண்டு நூற்றாண்டுகளாகத் தம் வசம் வைத்திருந்தது. 14ம் நூற்றாண்டில் ஐரோப்பாவுக்குள் நுழைந்த கறுப்புச் சாவு கொள்ளை நோய் ஜெனோவா வணிகக் கப்பல்கள் ஊடாக கிரிமியாவில் இருந்து ஐரோப்பாவுக்குள் பரவியிருக்கக் கூடும் என நம்பப்படுகிறது.

கிரிமியத் தத்தார்கள் என இன்று அழைக்கப்படும் பல தூர்க்கிய மக்கள் நடுக்காலப் பகுதியின் ஆரம்பத்தில் இம்மூவலந்தீவில் குடியேறத் தொடங்கினர். இக்காலப் பகுதியில் இவர்களின் எண்ணிக்கை இங்கு பெரும்பான்மையாகக் காணப்பட்டது. பின்னர் 1750-1944 காலப்பகுதியில் குறைவடைந்து, 1944-1991 காலப்பகுதியில் முற்றாக மறைந்தனர். 1991 ஆம் ஆண்டில் பனிப்போர் முடிவடைந்த பின்னர் இவர்கள் மீண்டும் இங்கு குடியேறத் தொடங்கினர். கிரிமியத் தத்தார்கள் 1441 ஆம் ஆண்டில் கிரிமியக் கான் என்ற அரசை செங்கிசுக் கானின் வம்சாவழியான ஹாக்கி கிரே என்பவனின் தலைமையில் உருவாக்கினார்கள். இவர்கள் நாட்டின் பெரும்பாலான இடங்களைக் கைப்பற்றியிருந்தாலும், ஜெனோவாக்களின் கட்டுப்பாட்டில் இருந்த வணிகப் பகுதிகளை அவர்களால் மீட்க முடியாமல் இருந்தது. உதுமானியர் ஜெனோவாக்களின் பகுதிகளைக் கைப்பற்றிய பின்னர் கிரிமிய அரசனாக இருந்த மென்லி கிரேயை 1745 இல் கைது செய்து, பின்னர் விடுவித்தார்கள். பதிலுக்கு, கிரிமியக் கானரசின் இறையாண்மை உதுமானியர்களிடம் கொடுக்கப்பட்டது. மென்லி கிரே தொடர்ந்து அரசனாக இருக்க அனுமதிக்கப்பட்டான்.<ref name="blacksea-crimea/hist"></ref> 1783 இல் கிரிமியக் கானரசு முழுவதும் உருசியப் பேரரசுடன் இணைக்கப்பட்டது.

18-ஆம் நூற்றாண்டு வரை, கிரிமியத் தத்தார்கள் உதுமானியப் பேரரசுடனும், மத்திய கிழக்கு நாடுகளுடனும் பெரும் அடிமை வணிகத்தை மேற்கொண்டு வந்துள்ளனர். 1500-1700 காலப்பகுதியில் உருசியாவில் இருந்தும் உக்ரைனில் இருந்தும் சுமார் 2 மில்லியன் அடிமைகள் இவ்வாறு விற்கப்பட்டனர். தத்தார்கள் அடிக்கடி சிலாவிக் மக்கள் மீது தாக்குதல் தொடுத்து வந்தனர். 1769 இல் இடம்பெற்ற உருசிய-துருக்கியப் போரின் போது சிலாவிக்குகள் மீது தத்தார்கள் தாக்குதல் நடத்தில் 20,000 அடிமைகளைக் கைப்பற்றியிருந்தனர்.

உக்ரைன் நாட்டின் ஒரு பகுதியான கிரிமியா தன்னாட்சி பகுதி 18ம் நூற்றாண்டு முதல் உருசியாவினதும், பின்னர் சோவியத் ஒன்றியத்தினதும் ஒரு பகுதியாகவே இருந்தது. 1954 பெப்ரவரி 19 ஆம் நாள் சோவியத் தலைவர் நிக்கிட்டா குருசேவ் இப்பகுதியை உக்ரைனுக்குப் பரிசாக கொடுத்தார். உக்ரைன் உருசியப் பேரரசில் இணைந்து 300 ஆண்டுகள் நிறைவடைந்ததன் நினைவாக இது வழங்கப்பட்டது.

தற்பொழுது கிரிமியா, உக்ரைன் நாட்டிலிருந்து விலகி உருசிய நாட்டுடன் இணைய அந்நாட்டு சட்டமன்றம் தீர்மானம் இயற்றியுள்ளது. இதனால் அமெரிக்காவுக்கும் ரஷ்யா நாட்டிற்கும் இடையே கருத்து வேறுபாடுகள் முளைத்துள்ளது. தற்போது ரஷ்யாவின் துணையால் கிரிமியாவில் நிலவி வந்த ராணுவ ஆட்சி முடிவுக்கு வந்தது. 



</doc>
<doc id="214596" url="https://ta.wikipedia.org/wiki?curid=214596" title="மடோ குரோசோ">
மடோ குரோசோ

மடோ குரோசோ ("Mato Grosso", – பொருள். "அடர்த்தியான புதர்கள்") பிரேசிலின் 26 மாநிலங்களில் ஒன்றாகும்.நாட்டின் மேற்குப் பகுதியில் அமைந்துள்ள இந்த மாநிலம் பரப்பளவில் மூன்றாவது பெரிய மாநிலமாக விளங்குகிறது. 

இதனைச் சூழ்ந்துள்ள மாநிலங்களாக, (மேற்கிலிருந்து வலஞ்சுழியாக) ரோன்டோனியா, அமேசோனாசு, பாரா, தோகான்ச்சீசு, கோயாசு மற்றும் மடோ குரோசோ டொ சுல். தென்மேற்கு எல்லையில் பொலிவியா நாடுள்ளது. சமவெளிப் பிரதேசமான இந்த மாநிலத்தில் அமேசான் மழைக்காடுகள், செர்ராது புன்னிலங்கள், பந்தனால் சதுப்புக் காடுகள் அமைந்துள்ளன. மாநிலத்தின் 40% பரப்பளவு திறந்தவெளித் தாவரங்களால் நிறைந்துள்ளன. இங்குள்ள சப்படா டோசு குய்மரேசு தேசியப் பூங்காவில் பல குகைகளும் அருவிகளும் நடைத்தளங்களும் உள்ளதால் அது பெரும் சுற்றுலா மையமாக உள்ளது. வடக்கில் அமேசான் காடுகள் அமைந்துள்ளன; மாநிலத்தின் பாதிக்கும் மேலே உயிரியற் பல்வகைமையால் நிறைந்துள்ளது. சிங்கு தேசியப் பூங்காவும் அராகுயா ஆறும் இங்குள்ளன. தெற்கிலுள்ள பந்தனால் உலகின் மிகப் பெரும் தண்ணீர்நிலமாக உள்ளது. இது ஆயிரத்திற்கும் மேற்பட்ட விலங்கு மற்றும் நீர்வாழ் பறவை இனங்களின் வாழ்விடமாக உள்ளது. 



</doc>
<doc id="214599" url="https://ta.wikipedia.org/wiki?curid=214599" title="தேவேந்திர குமார் ஜோஷி">
தேவேந்திர குமார் ஜோஷி

அட்மிரல் தேவேந்திரக் குமார் ஜோஷி பரம் விசிட்ட சேவா பதக்கம் அதி விசிட்ட சேவா பதக்கம் ("Admiral Devendra Kumar Joshi", பிறப்பு: 4 சூலை 1954) ஆகத்து 31, 2012இல் இந்தியக் கடற்படை வீரர்களின் முதன்மைத் தலைவராகப் பொறுப்பேற்றுக் கொண்டவர். having assumed office on 31 ஆகத்து 2012. நீர்மூழ்கிக் கப்பல் போர்முறையில் வல்லுனராக விளங்கினார். கடற்படை கலங்களிலும் நீர்மூழ்கி கப்பல்களிலும் தொடர்ந்து ஏற்பட்டு வந்த விபத்துகளுக்குத் தார்மீகப் பொறுப்பேற்று பெப்ரவரி 26, 2014இல் தமது பதவியிலிருந்து விலகினார். இவ்வாறு பதவி விலகிய முதல் இந்தியக் கடற்படை முதன்மைத் தலைவர் இவரேயாவார். தி டைம்ஸ் ஆஃப் இந்தியாவின் குறிப்புக்களின்படி அட்மிரல் டிகே ஜோஷியின் பதவிக்காலம் ஆகத்து 2015 வரையாகும். மிகவும் கடினமாக வேலை வாங்குபவராக இருந்த ஜோஷி கப்பல்களை குறைந்த வளங்களைக் கொண்டு இயக்குவதில் சிறந்தவர். அவர் பணிபுரிந்த ஆணைகளில் மிகவும் கண்டிப்பான அதிகாரியாக விளங்கினார். எனவே அதே அளவுகோலின்படி தன்னையும் நிறுத்தி பொறுப்பேற்று விலகியதாக கடற்படை மூத்த அதிகாரிகள் கூறுவதாக அப்பத்திரிகை குறிப்பிட்டுள்ளது.


</doc>
<doc id="214601" url="https://ta.wikipedia.org/wiki?curid=214601" title="மழையூர், புதுக்கோட்டை">
மழையூர், புதுக்கோட்டை

மழையூர் தமிழ்நாடு, புதுக்கோட்டை மாவட்டம் கறம்பக்குடி வட்டத்தைச் சேர்ந்த கிராமம் ஆகும். புதுக்கோட்டையிலிருந்து சுமார் 25 கிமீ தொலைவில் உள்ளது.


</doc>
<doc id="214607" url="https://ta.wikipedia.org/wiki?curid=214607" title="2 ஸ்டேட்ஸ்">
2 ஸ்டேட்ஸ்

2 ஸ்டேட்ஸ் என்பது 2014 ஏப்ரல் 18 வெளிவந்த பாலிவுட் காதல் திரைப்படம் ஆகும். இந்த திரைப்படம் நாவலை அடிப்படையாக வைத்து அபிஷேக் வர்மன் இயக்கியுள்ளார். இந்தத் திரைப்படத்தில் கதாநாயகனாக அர்ஜுன் கபூர் பஞ்சாபிப் பையனாகவும் மற்றும் கதாநாயகி அலீயா பட் தமிழ்ப் பெண்ணாகவும் நடித்துள்ளார்கள். தமிழ்த் திரைப்பட நடிகை ரேவதி, அலீயா பட்டின் தாயாக நடித்துள்ளார் என்பது குறிப்படத்தக்கது.


பஞ்சாபைச் சேர்ந்த இளைஞனுக்கும், தமிழ் நாட்டைச் சேர்ந்த இளம்பெண்ணுக்கும் இடையில் காதல் மலர்கிறது. கல்லூரியில் காதல் வயப்பட்ட இருவரும், தங்கள் காதலை தொடர்கின்றனர். வேலை கிடைத்தவுடன், தங்கள் பெற்றோரை சம்மதிக்க முயல்கின்றனர். தங்கள் குடும்பத்துப் பிரச்சனைகளை இருவருமாக தீர்த்து வைத்து, தங்கள் பெற்றோரை சம்மதிக்கச் செய்து, திருமணம் முடிக்கின்றனர். திரைப்படத்தின் இடையே தமிழ் வசனங்கள் இடம் பெற்றுள்ளன.

சென்னை, டெல்லி, அகமதாபாத் மற்றும் இந்திய மேலாண்மை கழகம் அகமதாபாத் போன்ற இடங்களில் படப்பிடிப்பு எடுக்கப்பட்டுள்ளது.



</doc>
<doc id="214609" url="https://ta.wikipedia.org/wiki?curid=214609" title="ம. புதுப்பட்டி">
ம. புதுப்பட்டி

ம.புதுப்பட்டி ("M.Pudupatti") தமிழ்நாட்டின் விருதுநகர் மாவட்டத்தின் சிவகாசி ஊராட்சி ஒன்றியத்திற்குட்பட்ட ஊராட்சி ஆகும். இது அர்ச்சுனா நதியின் மேற்குக்கரையில் அமைந்துள்ள கிராமம். நில வரையறைகளின்படி மங்கலம் கிராமத்தின் நில ஆளுகைக்கு உட்பட்டுள்ளது. இக்கிராமம் மங்கலம் வருவாய்துறை அலுவலகத்தால் நிர்வகிக்கப்படுகிறது. மங்கலம் புதுப்பட்டி என்பதன் சுருக்கமே ம.புதுப்பட்டி. இந்த ஊராட்சியின் துணைக் கிராமமாக சொக்கலிங்கபுரம் இருக்கிறது. சுற்றியுள்ள கிராமங்களி மையமாக அமைந்துள்ளதாலும் அரசு அலுவலகங்கள் அமையப்பெற்றதாலும் வணிக வசதியும், வாகன வசதியும் இருப்பதாலும் ஊர் விரிவடைந்து வருகிறது.

இந்த ஊரின் விளிம்பில் அருள்மிகு கூடைமுடைய அய்யனார் சுயம்புவாக உருவான கோவில் உள்ளது. அக்கோவில் பல்வேறு சமூகத்திற்கும் குலதெய்வமாக இருக்கிறது. இத்திருக்கோவிலில் 5 ஆண்டுகட்கு ஒரு முறை இராமநாதபுர மாவட்ட 48 கிராம கோனார் இன மக்களால் கொண்டாடப்படும் விழா சிறப்புவாய்ந்தது. தற்போது தமிழ்நாடு அரசின் இந்து அறநிலையத்துறையின் கட்டுப்பாட்டில் கோவிலும், இக்கோவிலுக்குச் சொந்தமான இடங்களும் நிர்வகிக்கப்படுகிறது. மாசி மாதம் கொண்டாடப்படும் சிவராத்திரி இப்பகுதி மக்களிடையே பிரசித்திபெற்றது. திருவிழாவிற்கு சிறப்புப்பேருந்துகள் சிவகாசி மற்றும் திருவில்லிப்புத்தூரில் இருந்து இயக்கப்படும்.


பேருந்து
இரயில்
சென்னை எழும்பூர் முதல் செங்கோட்டை வரை ஓடும் பொதிகை அதிவிரைவு வண்டி,
மதுரை செங்கோட்டை பயணிகள் வண்டிகள் சிவகாசி மற்றும் திருத்தங்கல் நிலையங்களில் நின்று செல்லும்.

திருநெல்வேலி,நாகர்கோவில்,தூத்துக்குடி மற்றும் திருவனந்தபுரத்திலிருந்து மதுரை வழியாக ஓடும் பயணிகள் மற்றும் விரைவு,அதிவிரைவு வண்டிகள் சாத்தூரில் நின்று செல்லும்.


ம.புதுப்பட்டியில் வருடத்திற்கு 3 முறை ஊர்த் திருவிழாக்கள் நடைபெறும்
திருவிழாவின் ஆரம்பமாக வைகாசி மாதம் முதல் புதன்கிழமை ஊர் பெரியவர்கள் கோவில் முன்பு கூடி, பந்தல் அமைப்பு,ஒலி,ஒளி அமைப்பு, திருவிழா செலவு மற்றும் சாமி ஊர்வல செலவுகளுக்கு தலைக்கட்டு வரி நிர்ணயிக்கப்படும். திருமணமானவர்கள் ஒவ்வொருவரும் ஓரு தலைக்கட்டாக கணக்கிடப்பட்டு அந்தந்த சமுதாய தலைவர்களால் வரி வசூலிக்கப்படும். கணவனை இழந்தோர், மனைவியை இழந்தோரிடம் அரைவரி மட்டுமே வசூலிக்கப்படும்.
வைகாசி இரண்டாம் செவ்வாய் மாலை கரகாட்டத்துடன் திருவிழா தொடங்கும். சாமி ஊர்வலம் வரும் வீதிகளில் உள்ள முக்கிய மந்தைகளில் 3 இடங்களில் ஊரின் சலவைத்தொழிலாளி கொடுக்கும் மாத்து சேலைகளில் மந்தைகூடாரம் அமைக்கப்படும். கூடாரத்தில் ஆற்றுமணல் பரப்பி மந்தையம்மன் வைப்பதற்கு இடம் தயாராகும்.
இரவு 12 மணிக்குமேல் 3 மந்தைகளிலும் உள்ள பானைகள் நாட்டார் வழக்கில் கிராம பூசாரிகளாக உள்ள பண்டாரம் எனும் கோவில் ஊழியம் செய்யும் குடும்பத்தினரால் எடுக்கப்பட்டு ஆற்றில் வைத்து பானை, தேங்காய், மஞ்சள், வேப்பங்குழை ஆகியவற்றால் மந்தையம்மன் சாமி உருவாக்கப்படும்.அவற்றுக்கு பித்தளையால் ஆன கண்மலர்கள் வைக்கப்பட்டு ஊருக்குள் கொண்டு வரப்படும். அவ்வாறு கொண்டு வரப்படும் 3 மந்தையம்மன் சிலைகளும் கிழக்கு, மேற்கு மற்றும் வடக்கு மந்தைகளிலும் எழுந்தருளும்.
மறுநாள் புதன்கிழமை அதிகாலை 5 மணிக்கு மந்தைகளில் ஊர்மக்கள் பொங்கலிடுவர். 7 மணி அளவில் மந்தைகளில் இருந்து பண்டாரம் சமூகத்தினரால் மந்தையம்மன் பூசிக்கப்பட்டு,ஒவ்வொரு மந்தையிலும் சேவல் பலிகொடுக்கப்பட்டு ஆற்றில் கரைக்க எடுத்துச்செல்லப்படும். பித்தளை கண்மலர்கள் மட்டும் எடுக்கப்பட்டு ஆற்றங்கரையில் பூசை வைக்கப்பட்ட பின் மந்தையம்மன் ஆற்றில் கரைக்கப்படும்.
காலை 9 மணி அளவில் பத்ரகாளியம்மன் கோவி்ல் முன்பு பொங்கல் வைக்க மக்கள், பொங்கல் பானை, மாவிளக்குடன் ஊர்வலமாக அழைத்துவரப்படுவார்கள்.
பின் 11 மணி அளவில் சாமிக்கு பட்டுசேலை,பூமாலை, தேங்காய் அலங்கார பொருட்களுடன் பெண்கள் முளைப்பாரிகளுடனும், ஆடு பலிகொடுப்பவர்கள் ஆட்டுகுட்டிகளுடனும் தேரடி வீதிகளில் ஊர்வலமாக ஆழைத்து வரப்படுவர்.அலங்காரம் முடியும் வரை கும்மி பாட்டு படிக்க பெண்கள் 3 வட்டமாக நின்று கும்மி அடிப்பர். திருமணமானோர், இளம்பெண்கள் மற்றும் சிறுமகளிர் 3 வட்டமாக கூடி கும்மி அடிப்பர்.
பின் ஆண்கள் கும்மி அடிப்பர். இது ம.புதுப்பட்டிக்கே உண்டான சிறப்பாகும். இதைச்சுற்றியுள்ள எந்த ஊரிலும் ஆண்கள் கும்மியடிக்கும் பழக்கமில்லை.

நன்பகல் 12 மணி அளவில் சாமிக்கு அலங்காரம் மற்றும் பூசை முடிந்தவுடன் பலிபீடத்திற்கு பூசை வைக்கப்பட்டு ஆடு, சேவல் பலியிடப்படும்.
அதை தொடர்ந்து இளைஞர்கள், பெரியோர், இளம்பெண்கள் மஞ்சள் தண்ணீர் ஊற்றி விளையாடுவர்.

இரவு 8 மணிக்குமேல் பத்திரகாளியம்மன் பூ,மாலைகளால் அலங்கரிக்கப்பட்டு, விளக்கொளியில் மின்ன, சிம்ம வாகனத்தில் ஊர்சுற்றி பவனி வருவாள். பின்னால் முளைப்பாரிகள் ஆற்றங்கரைக்கு ஊர்வலமாக எடுத்து வரப்பட்டு கரைக்கப்படும்.
அப்போது முளைப்பாரிகளில் சுற்றப்பட்ட மஞ்சள் நூல்களை பெண்கள் போட்டி போட்டு எடுப்பர்.பொங்கலின் அடையாளமாக ஆண்களும், பெண்களும் அந்த முளைப்பாரிக் கயிறை கைகளில் கட்டி மகிழ்வர்.

 அன்றே பிறந்து அன்றே அழிவாள் முத்தாலம்மன் என்று முத்தாலம்மன் வழிபாட்டை சொல்வதுண்டு. 


 அர்ச்சுனா ஆற்றின் மேற்கு கரையில் உள்ள சாலை ம.புதுப்பட்டியின் நுழைவுவாயிலாக விளங்குகிறது. ஊர் மக்களை கம்பீரமாக நின்று கொண்டு கண்காணிக்கும், காவல்காக்கும் இயற்கை தெய்வமாக பல நூறு பறவைகளின் உறைவிடமாக இச்சி மரம் விளங்குகிறது. ம.புதுப்பட்டிக்குள் நுழையும் எவரையும் வரவேற்கவும், வெளியில் செல்வோரை வழியனுப்பவும் காலம் காலமாக மக்கள் பணி செய்து வருகிறது.


</doc>
<doc id="214611" url="https://ta.wikipedia.org/wiki?curid=214611" title="தமிழ்நாடு பேரிடர் மேலாண்மை ஆணையம்">
தமிழ்நாடு பேரிடர் மேலாண்மை ஆணையம்

தமிழ்நாடு பேரிடர் மேலாண்மை ஆணையம் புயல், சுனாமி, மழை வெள்ளம் மற்றும் வறட்சி உள்ளிட்ட பேரிடர்களை எதிர்கொள்ளவும், பாதிக்கப்பட்டவர்களுக்கு உதவிகள் வழங்கவும் முதலமைச்சர் தலைமையில் தமிழ்நாட்டில் செயல்படுகிறது. மாநிலத்தில் ஏற்படும் பேரிடர் காலங்களில் நிவாரணப்பணிகளை பேரிடர் மேலாண்மை ஆணையம் பகிர்ந்து வழங்கும். மேலாண்மை ஆணையத்தோடு மாநில அளவிலான நடவடிக்கைக் குழுவும் இணைந்து செயல்படும்.

பேரிடர் காலங்களில் மாநில வருவாய்த் துறைச் செயலாளர், ராணுவம் மற்றும் துணை ராணுவம், ஊர்காவல் படை, ரயில்வே மற்றும் தொலைத்தொடர்பு துறை முதலியவற்றுடன் தொடர்பு கொண்டு அவர்களின் உதவியை பெறுவார். நிவாரணப் பணிகளுக்காக மாநில நிவாரண ஆணையருக்குத் தேவைப்படும் நிதியையும் அரசு வருவாய்த் துறை வழங்கும்.



பேரிடர் காலங்களில் மாநில நிவாரண ஆணையர் தலைமையில் அவசர கால நடவடிக்கைக் குழு அமைக்கப்படும். இந்தக் குழு மாநில அளவிலான பேரிடர் மேலாண்மை ஆணையத்தின் நடவடிக்கைகளின் முகமையாக இருக்கும். மாநில அளவிலான திட்டங்கள் மாநில நிவாரண ஆணையரால் மாவட்ட ஆட்சியர்கள் மற்றும் பிற துறைகளோடு கலந்தலாசித்து வகுக்கப்படும். வறட்சியால் பாதிக்கப்பட்ட பகுதிகளும் பாதிக்கப்பட்டவர்களுக்கு வழங்க வேண்டிய நிவாரணமும் மாநில நிவாரண ஆணையரால் பேரிடர் மேலாணமை ஆணையகத்திற்கு பரிந்துரைக்கப்படும்.

மாவட்ட அளவிலான அவசரகால நடவடிக்கைக் குழுக்கள் அந்தந்த மாவட்ட ஆட்சியர் தலைமையில் செயல்படும். பேரிடர் காலத்தின்போது ராணுவம் மற்றும் துணை ராணுவப் படை, ரயில்வே, தொலைத்தொடர்பு துறை ஆகியோருடன் மாவட்ட ஆட்சியர் இணைந்து பணியாற்ற வேண்டும். காவல்துறையினர், ஊர்க்காவல் படையினர், வனத்துறையினர் உள்ளிட்ட அனைத்து அரசுப் பணியாளர்களும் மாவட்ட ஆட்சியரின் தலைமையின் கீழ் பணியாற்ற வேண்டும்.

பேரிடர் காலங்களில் பன்னாட்டு, தேசிய அளவிலான அறக்கட்டளைகள் மற்றும் தொண்டு நிறுவனங்கள் பேரிடர் மேலாண்மை நிதியுதவிகளைப் பெறுவதற்கு தமிழ்நாடு அரசின் முன்அனுமதியைப் பெற வேண்டும். மேலும் பெறும் நிதிக்கான கணக்கைப் பராமரிக்க வேண்டும்.




</doc>
<doc id="214617" url="https://ta.wikipedia.org/wiki?curid=214617" title="இரியோ கிராண்டு டோ நார்த்">
இரியோ கிராண்டு டோ நார்த்

இரியோ கிராண்டு டோ நார்த் ("Rio Grande do Norte", பொருள்: "பெரும் வடக்கு ஆறு", பொடன்ஜி ஆற்று முத்துவாரத்தில் இருப்பதை யொட்டி இப்பெயர் எழுந்துள்ளது.) பிரேசிலின் 26 மாநிலங்களில் ஒன்றாகும். நாட்டின் வடகிழக்கு மண்டலத்தில் அமைந்துள்ள இந்த மாநிலம் தென் அமெரிக்கக் கண்டத்தின் மிகுந்த வடகிழக்கு மூலையில் அமைந்துள்ளது. இதன் புவியியல் இருப்பிடத்தால் மிகவும் வாய்ப்புள்ள முக்கியத்துவத்தைப் பெறுகிறது. இதன் தலைநகரம் நதால் ஆகும்.

அமெரிக்காக்களிலேயே மிகவும் தூய்மையான காற்று இங்குதான் நிலவுவதாக தேசிய வானூர்தியியல் மற்றும் விண்வெளி நிர்வாகம் கூறியுள்ளது. 410 கிமீ (254 மைல்) தொலைவுள்ள கடற்கரை, மிகுந்த சூரிய ஒளி, தேங்காய்கள் மற்றும் காயல்கள் மிகுந்த சுற்றுலாப் பயணிகளை ஈர்க்கின்றன. தென் அத்திலாந்திக்குப் பெருங்கடலில் உள்ள ஒரே பவளத்தீவான ரோகாசு பவளத்தீவு இந்த மாநிலத்தில்தான் உள்ளது. 

இம்மாநிலத்தின் முதன்மைத் தொழிலாக சுற்றுலாத் துறை உள்ளது. பெட்ரோலியம் ஆழ்ந்தெடுத்தல் (நாட்டின் இரண்டாவது பெரிய உற்பத்தியாளர்), வேளாண்மை, பழத்தோட்டங்கள், கனிம அகழ்வு, கடலுப்பு உற்பதி ஆகியன பிற முக்கியத் தொழில்களாக அமைகின்றன. பெர்னான்டோ டெ நோரோன்கா தீவுக்கூட்டதிற்கு அண்மையில் இந்த மாநிலம் அமைந்துள்ளது.

இப்பகுதியில் பிறந்த "லூயி டா காமரா காசுத்தொ" இப்பகுதி மக்களின் நாட்டுப்புறக் கதைகளை தொகுத்துள்ளார்.


</doc>
<doc id="214620" url="https://ta.wikipedia.org/wiki?curid=214620" title="திருக்கோடிக்காவல் கிருஷ்ணர்">
திருக்கோடிக்காவல் கிருஷ்ணர்

திருக்கோடிக்காவல் கிருஷ்ணர் ("Thirukodikaval Krishnar", 1857-1913) தமிழகத்தைச் சேர்ந்த ஒரு கருநாடக இசை வயலின் வாத்தியக் கலைஞராவார்.

இவரது தகப்பனார் குப்புசுவாமி (பாகவதர்) இசைப் பேருரைகள் ஆற்றும் கலைஞர். கிருஷ்ணர் தொடக்கத்தில் தனது தந்தையாரிடம் இசை பயின்றார். பின்னர் கொடவாசல் வெங்கடராமரிடம் இசை கற்றுக்கொண்டார். வெங்கடராமர் தான வர்ணங்கள் இயற்றுவதில் வல்லவர்.
கிருஷ்ணருக்குக் குரல் வளம் நன்றாக இருக்கவில்லை. ஆகவே, ஆசிரியர் அவரை வயலின் கற்றுக்கொள்ளுமாறு கூறினார்.
எனவே அவர் பிடில் சுப்பாவிடம் வயலின் கற்றுக் கொள்ளத் தொடங்கினார். பின்னர் முத்துசுவாமி சிஷ்ய பரம்பரையில் வந்த சாத்தூர் பஞ்சுவிடம் இசை கற்றார். இவருடன் கூட வீணை தனம்மாள், நாதசுவரம் வித்துவான் திருப்பாம்புரம் நடராஜசுந்தரம் ஆகியோரும் பஞ்சுவிடம் இசை பயின்றனர்.

தொடக்கக் காலத்தில் மட்டுமன்றி பிற்காலத்திலும் கூட வயலின் வாத்தியத்தை கருநாடக இசைக்கு ஏற்றவாறு எவ்வாறு மேம்படுத்தலாம் என்பது பற்றி எந்நேரமும் அர்ப்பணிப்பு சிந்தையுடன் செயற்பட்டார்.
ஒவ்வொரு நாளும் சரளி வரிசை, தானம் என்பவற்றை சாதகம் செய்தார். மிகக் குறைந்த கதியில் தொடங்கி நான்கு ஸ்தாயிகளில் பயிற்சி செய்தார். அத்துடன் வில்லின் ஒரு அசைவிலே 4, 8, 16, 32 இசைக்குறிப்புகளை எழுப்ப பயிற்சி பெற்றார். ஒவ்வொரு நாளும் நான்கு வர்ணங்கள் வாசிப்பார்.
ஆயினும், வயலின் ஒரு பக்கவாத்திய இசைக் கருவி என்பதும் பிரதான பாடகரின் இசையை பிரகாசிக்கச் செய்வதே வயலின் வித்துவானின் கடமை என்ற நினைவும் அவருக்கு இருந்தது.
அவர் வயலின் வாசிக்கும்போது வெறுமனே இசைக்கோலங்கள் போடுவதில்லை. பாடகர் பாடும் ஒவ்வொரு சொல்லையும் திருப்பிச் சொல்வது போல் இருக்கும்.

அக்காலத்தின் பிரபல வித்துவான்களான மகா வைத்தியநாதர், பட்னம் சுப்பிரமணியர் போன்றவர்களின் இசைக்கச்சேரிகளுக்கு வயலின் வாசித்துள்ளார்.
ஒரு சமயம் திருமண வைபவம் ஒன்றின்போது கோனேரிராஜபுரம் வைத்தியநாதரின் இசைக்கச்சேரிக்கு கிருஷ்ணர் வயலின் வாசித்தார். கும்பகோணம் அழகநம்பி மிருதங்கம், புதுக்கோட்டை தட்சணாமூர்த்தி கஞ்சிரா, உமையாள்புரம் சுந்தரம் கடம் வாசித்தனர். கச்சேரி நான்கு மணி நேரம் நடைபெற்றது.
அச்சமயம் சிறுவனாக இருந்த அரியக்குடி இராமானுஜர் தனது தகப்பனாரான திருவேங்கடதாருடன் வந்திருந்தார். பிரதான கச்சேரி முடிந்ததும் சிறுவனைப் பாட வைத்தனர். மிகப் பெரிய பக்க வாத்திய வித்துவான்களுக்கு மத்தியில் உட்காரப் பயந்து சிறுவன் இராமானுஜன் ஒரு ஓரமாக உட்கார்ந்தான். அச்சமயம் திருக்கோடிக்காவல் கிருஷ்ணர் சிறுவனை நோக்கி "முன்னுக்கு வா" என்று கூறினார். அவர் மேடையில் முன்னுக்கு வா என்ற கருத்தில் சொன்னாலும் அதுவே ஆசீர்வாதமாக அமைந்து பின்னாளில் அரியக்குடி இராமானுஜர் மிகப் பெரும் இசைக் கலைஞரானார்.

செம்மங்குடி நாராயணசுவாமி, திருக்கோடிக்காவல் இராமசுவாமி ஆகியோர் இவரது மாணாக்கர்கள் ஆவர். செம்மங்குடி சீனிவாசர் இவரின் மருகராவர்.

இவர் அக்கால அரச பதவியான கிராம முன்சீப் ஆக இருந்தார். ஆனால் அப்போதிருந்த வெள்ளைக்கார நிருவாக அதிகாரி இவர் இசை நிகழ்ச்சிகளில் பங்குபற்றுவதாகக் கூறி பதவியை பறித்துவிட்டார். ஆயினும் இவர் வாதாடி அந்த வேலையை தனது மகனுக்கு வாங்கிக் கொடுத்தார்.


</doc>
<doc id="214630" url="https://ta.wikipedia.org/wiki?curid=214630" title="நளனும் நந்தினியும்">
நளனும் நந்தினியும்

நளனும் நந்தினியும் 2014 இல் வெளியான இந்தியத் தமிழ் காதல் திரைப்படமாகும். இதனை வெங்கடேசன் ஆர் இயக்கியிருக்கிறார். இவர் இயக்குனர் வெங்கட் பிரபுவிடம் துணை இயக்குனராகப் பணியாற்றியவர். 



</doc>
<doc id="214646" url="https://ta.wikipedia.org/wiki?curid=214646" title="தாயக் கட்டை">
தாயக் கட்டை

தாயக் கட்டை அல்லது பகடைக்காய்,கவறுக்காய்,("dice"), "dé"பிரஞ்சு; "datum"இலத்தீன்; பகிர்தல் (அ) விளையாடுதல். இது ஒரு வகையான விளையாட்டுப் பொருளாகும். உருட்டி இடப்படுதல் மூலம் ஆடப்படுகிறது. கனசதுர வடிவிலான பகடைக்காயைச் சுற்றிலும் எண்கள் (புள்ளிகள்) பதிக்கப்பட்டிருக்கும். இது ஆறு முகங்களைக் கொண்டிருக்கும். ஒன்று, இரண்டு, மூன்று, நான்கு, ஐந்து மற்றும் ஆறு புள்ளிகள் அமையப்பெற்றிருக்கும். பகடை தரையில் இடப்பட்டிருக்கும் போது, மேற்புறத்தில் உள்ள எண்கள் காய்களின் நகர்த்துதலுக்கு இலக்காகும். நிகழ்தகவுப்பரவல் மூலம் சீரற்ற தேர்வு முறையில் எண்கள் விழுகின்றன. இது மட்டுமல்லாது பகடைகள் கனசதுரமல்லாது பல வடிவங்களிலும் உள்ளன. பிரமிடு, அறுங்கணம், பன்முகம் போன்ற வடிவங்களுடன் ஆறு அல்லாது அதற்கும் அதிகப்படியான எண்ணிக்கையைச் சுட்ட பயன்படுகின்றன. சூதாட்டத்தில் நினைத்த எண் கொனற சில மாறுதல்களுடனும் பகடையில் ஏமாற்றுதலுக்காக எண்கள் இடப்படுகின்றன. பிளேமிய பாரம்பரிய பகடை விளையாட்டுகளில் பகடைத்தட்டு அருங்கோண வடிவிலும் துணியால் வரிசைப்படுத்தப்பட்டிருக்கும். பகடைகளை உருட்டி இடுவதற்கு பகடைப்பெட்டிகளும், துணிப்பைகளும் பயன்படுத்தப்படுகின்றன.

தாயக்கட்டைகக் பதியப்பட்ட வரலாற்றுக்கு முன்னரே பயன்படுத்தப்பட்டிருக்கின்றன. தாய விளையாட்டு மிகப் பழைய விளையாட்டாதலால் முதலில் யார் கண்டுபிடித்தார்கள் என்னும் விவரம் இல்லை. இதுவரை அறியப்பட்ட மிகப்பழைய தாயக்கட்டையானது 5000 வருடங்கள் பழமையான பாக்கமன் விளையாட்டுத்தொகுதியில் ஒரு அங்கமாக தென்கிழக்கு ஈரானின் வரலாற்று முக்கியத்துவம் வாய்ந்த பிரதேசமான எரிக்கப்பட்ட நகரில் கண்டெடுக்கப்பட்டது. சிந்து சமவெளி நாகரிகத்தின் பண்டைய கல்லறைகளில் இருந்து பெறப்பட்ட ஏனைய அகழ்வாய்வுகள் தெற்கு ஆசிய தோற்றத்தைக் குறிக்கின்றன. இருக்கு வேதம், அதர்வ வேதம், மற்றும் புத்த விளையாட்டுக்களின் பட்டியலில் தாயக் கட்டை ஒரு இந்திய விளையாட்டு எனக் குறிப்பிடப்படுகின்றது.

இருப்பினும் இந்தியா வரலாற்றில் குறிப்புகள் காணப்படுகின்றன. சூதாட்டம், சொக்கட்டான், சோழி விளையாட்டு போன்றவை தமிழ் குறிப்பெயர்களாகும்.


தாயம் கவறுக்காய் எனவும் சுட்டப்பட்டது, சான்றாக,


ஏழு மற்றும் எட்டு முகங்களைக் கொண்ட தாயக் கட்டைகள் 13 ஆம் நூற்றாண்டிலேயே பயன்பாட்டில் இருந்துள்ளன. 1960 களில் கனவுரு அல்லாத தாயக் கட்டைகள் போர் விளையாட்டு வீரர்களிடையே பிரசித்தமடைந்தன. பல தாயக் கட்டைகளை உருட்டி அதன் மதிப்புகளைக் கூட்டுதல் சாதாரண வழங்கல்களினும் மேலான தோராயத்தன்மைகளை உருவாக்கும்.

நான்முக தாயக் கட்டையின் மூன்று பக்கங்களில் (1), (2) மற்றும் (3) புள்ளிகள் இருக்கும். ஒரு பக்கத்தில் புள்ளி ஏதும் இருக்காது (0). இரு நான்முக தாயக் கட்டைகளை உருட்டினால் 1, 2, 3, 4, 5, 6, 12 (0,0) ஆகிய எண்கள் விழும். 1, 5, 6, 12 எண்களை சிறப்பாகக் கருதி மறுமுறை தாயக் கட்டையை உருட்டுவது வழக்கம். இவ்வெண்கள் அடுத்தடுத்து மாறி மாறி விழுந்து கொண்டிருந்தால் அதை விருத்தம் என அழைப்பதுண்டு.

அறுமுக தாயக் கட்டையின் எல்லாப் பக்கங்களிலும் புள்ளிகள் 1, 2, 3, 4, 5, 6 என பொறிக்கப்பட்டிருக்கும். இரு அறுமுக தாயக் கட்டைகளை உருட்டினால் 2, 3, 4, 5, 6, 7, 8, 9, 10, 11, 12 ஆகிய எண்கள் விழும்.

ஆறு புளியம் பழ விதைகள் (அ) புளியங்கொட்டைகள் ஒரு புறமாகத் தேய்க்கப்பட்டு, குலுக்கி தரையில் இடப்படும், வெளிறிய பகுதிகள் எண் அடையாளங்களைக் குறிக்கின்றன.

கடல்வாழ் மெல்லுடலிகளின் ஓடுகள், பலவறைகள் அல்லது சோழிகள் எனப்படுகின்றன. இவையும் தாயங்களாக குலுக்கி தரையில் இடப்படும். ஆறு முதல் பன்னிரு சோழிகள் பயன்படுத்தப்படுகின்றன.
பொதுவாக தாயக் கட்டைகள் மரத்திலோ அல்லது வெண்கலம் போன்ற உலோகத்திலோ செய்யப்பட்டிருக்கும். மேலும் தாயக் கட்டைகள் நான்கு முகங்களைக் கொண்டிருக்கும். 
எல்லா முத்துக்களும் வெண்ணிறம் காட்டினால் ஆறு இலக்கங்களும் கருநிறம் காட்டினால் எட்டு இலக்கங்களும் கிடைக்கும். மீண்டும் ஒருமுறை உருட்டும் வாய்ப்பும் கிடைக்கும்.


தாயம் - ரிதன்யாவின் தொகுப்புகள்


</doc>
<doc id="214648" url="https://ta.wikipedia.org/wiki?curid=214648" title="சிவ சேனை (திரைப்படம்)">
சிவ சேனை (திரைப்படம்)

சிவ சேனை என்பது புலம்பெயர் தமிழர்களால் தயாரிக்கப்பட்ட முழுநீள அதிரடித் தமிழ்த் திரைப்படம் ஆகும். இது 2014 பெப்ரவரி 28 இல் இலண்டனில் வெளியானது. என். ராதா (நாகரத்தினம் ராதா) இதனை இயக்கித் தயாரித்துள்ளார். ஐரோப்பாவில் தயாரிக்கப்பட்ட இப்படத்தில் சுஜித், தர்ஷியா, அனுசுயா ஆகியோருடன் மற்றும் பலர் நடித்துள்ளனர். ராகம் புரொடக்சன்சு இதனை வெளியிட்டுள்ளது.

இப்படத்தில் கதாநாயகனாக சுஜித், இரண்டு கதாநாயகிகளாக தர்ஷியா, அனுசுயா ஆகியோரும் நடித்துள்ளனர். இவர்களுடன் ஜூட் தர்ஷன், அகிலா, இந்து, ஜான்சன், ராஜமோகன், ஜெய், ஜுதன் ஸ்ரீ, கிருஷாந்தி, ரோகினி, என்.ராதா ஆகியோர் நடித்துள்ளனர்.



</doc>
<doc id="214654" url="https://ta.wikipedia.org/wiki?curid=214654" title="கலாவெரொக் கோட்டைமனை">
கலாவெரொக் கோட்டைமனை

கலாவெரொக் கோட்டைமனை ("Caerlaverock Castle") என்பது 13ம் நூற்றாண்டில் கட்டப்பட்ட அகழியால் சூழப்பட்ட முக்கோண வடிவ கோட்டைமனை ஆகும். இது ஸ்கொட்லாந்தின் தென் கடற்கரைப் பகுதியில் அமைந்துள்ளது. 13ம் நூற்றாண்டு முதல் 17ம் நூற்றாண்டு கைவிடப்படும்வரை வரை கிளான் குடும்பத்தின் அரணாக கலாவெரொக் விளங்கியது. இது ஸ்கொட்லாந்து சுதந்திரப் போரின்போது ஆங்கிலேயரால் கைப்பற்றப்பட்டு, 14ம் நூற்றாண்டு முதல் 15ம் நூற்றாண்டு வரையான காலப்பகுதியில் சில இடுபாடுகளுக்கும் திருத்தங்களுங்கும் உள்ளானது. 



</doc>
<doc id="214656" url="https://ta.wikipedia.org/wiki?curid=214656" title="இரீயூனியன் கிரியோல்">
இரீயூனியன் கிரியோல்

இரீயூனியன் கிரியோல் ("Réunion Creole", "Reunionese Creole") என்பது இரீயூனியன் தீவில் பேசப்படும் ஒரு கிரியோல் மொழி ஆகும். இம்மொழி முக்கியமாக பிரெஞ்சு மொழியில் இருந்து தோன்றியதாகும். அதை விட மலகாசி, இந்தி, போர்த்துக்கேயம், குஜராத்தி, தமிழ் ஆகிய மொழிகளும் கலந்துள்ளன.

இரீயூனியனில் பிரெஞ்சு மொழியே அதிகாரபூர்வ மொழியாகவும், பாடசாலை மொழியாகவும் உள்ளதால், இரீயூனியன் கிரியோல் மொழியின் எழுத்து வடிவம் பயன்பாட்டில் இல்லை. அண்மைக் காலங்களில் சில குழுக்கள் அகராதி, மற்றும் இலக்கண முறைமைகளை எழுத முயற்சி எடுத்த போதிலும், அதிகாரபூர்வமாக அவை வெளிவரவில்லை. ஆனாலும், ஆஸ்டெரிக்சு என்ற பிரபலமான பிரெஞ்சு வரைகதைகளின் இரண்டு நூல்கள் கிரியோல் மொழியில் வெளியிடப்பட்டுள்ளன.

இரீயூனியன் கிரியோல் மொழி நாடெங்கும் பரவலாக வீட்டு மொழியாகவும், பணி மொழியாகவும் பேசப்பட்டுகிறது. பிரெஞ்சு மொழி அதிகாரபூவ மொழியாகவும், நிருவாக மொழியாகவும் உள்ளதால், பலர் இரு மொழிகளையும் தனியாகவோ அல்லது கலந்தோ சூழ்நிலைக்கேற்ப பேசி வருகின்றனர்.

ரீயூனியன் தீவில் மக்கள் குடியேறத் தொடங்கிய முதல் ஐம்பது ஆண்டுகளில் ரீயூனியன் கிரியோல் மொழி உருவானது. இத்தீவில் வாழ்ந்த பெரும்பாலானோர் பிரெஞ்சு, மலகாசி, அல்லது இந்தோ-போர்த்துக்கீசராக இருந்தனர். இக்காலத்தில் அனேகமான குடும்பங்களில் ஒருவராவது பிரெஞ்சு மொழியை முதல் மொழியாகப் பேசுபவராக இருந்தார். கிரியோல் மொழி தற்போது இத்தீவின் 90% மக்களின் வீட்டு மொழியாக உள்ளது.


</doc>
<doc id="214660" url="https://ta.wikipedia.org/wiki?curid=214660" title="தேனி ஓசனிச்சிட்டு">
தேனி ஓசனிச்சிட்டு

தேனி ஓசனிச்சிட்டு ("Bee Hummingbird", "mellisuga helenae") என்ற பறவை இனம் ஓசனிச்சிட்டு என்ற வகையைச் சார்ந்ததாகும். இப்பறவை ஒரு குறிப்பிட்ட சூழ்நிலைக்குள் வாழும் உயிரினம் ஆகும். இப்பறவை கியூபா நாட்டின் இரண்டாவது பெரிய தீவான ஐலா டீ லா ஜுவெண்டடு (Isla de la Juventud) பகுதியில் அடர்ந்த காடுகள் நிறைந்த முக்கிய தீவின் முகத்துவாரங்களில் அதிகமாக காணப்படும் ஒரு சிறிய பறவை இனம் ஆகும்.

இப்பறவையின் எடை 2 கிராம் வரை இருக்கும். இதன் நீளம் பெண் 2 அங்குலம், ஆண் 1.75 அங்குலம் அளவுதான் இருக்கும். இப்பறவை நொடிக்கு 80 தடவைகள் இறக்கையை விரிக்கின்றன. இவை அதன் கூடுகளை சிலந்தியின் வலையைக்கொண்டு கட்டிக்கொள்கின்றன.இப்பறவைகளில் பெண்பறவை சிலந்திகளின் நூலாம்படையைக் கொண்டு அதோடு மரப்பட்டை, பச்சை பூஞ்சைகள் சேர்த்து 2.5 செ.மீ(1 அங்குலம்) கூடு கட்டும். இக்கூடு மென்மையான தாவர இலைகளில் கூடுகளைக்கட்டுகிறது. இதன் முட்டை பட்டாணி விதையை விட பெரியதாக இருக்கும். இதில் பெண் பறவை தனியாக அடைகாத்து குஞ்சு பொரிக்கும்.

அகோர பசி கொண்ட இப்பறவைகள் சிலந்திகளையும், ஈக்களையும், தேனையும், மற்றும் மகரந்த துகள்களையும் உணவாக உண்டு வாழ்கின்றன.

இதன் உடல் பகுதி கணக்கிடமுடியாத வண்ணத்திலுள்ள நிறமாக இருக்கும். இதன் அலகு சிகப்பு நிறத்தில் காணப்படுகிறது.



</doc>
<doc id="214662" url="https://ta.wikipedia.org/wiki?curid=214662" title="சூரத்துல் பகரா">
சூரத்துல் பகரா

சூரத்துல் பகரா பசு மாடு என்பது திருக்குர்ஆனின் 2 வது அத்தியாயம் ஆகும்

திருமறையின் சில அத்தியாயங்கள் நபிகளாரின் மக்கா வாழ்க்கையின் போதும், சில அத்தியாயங்கள் மதீனா வாழ்க்கையின் போதும் அருளப்பட்டன. மக்கா வாழ்க்கையின் போது அருளப்பட்டவை ‘மக்கிய்யா’ (மக்காவுடன் தொடர்புடயவை) எனவும், ’மதனிய்யா’ (மதீனாவுடன் தொடர்புடைவை) எனவும் குறிப்பிடப்படும்.

திருக்குர்ஆனின் 2 அத்தியாயமாகத் திகழும்சூ ரத்துல் பகரா (பசு மாடு) மதீனா வாழ்வின் போது அருளப்பட்டதால் இது மதனிய்யா வகையைச் சார்ந்ததாகும்.

சூரத்துல் பகரா அரபுச் சொல்லுக்கு பசு மாடு எனப் பொருள்.

2:285 இந்தத் தூதர் தம் இறைவனிடமிருந்து தமக்கு அருளப்பட்டதின் மீது நம்பிக்கை கொண்டுள்ளார். அவரை ஏற்றுக் கொண்டவர்களும் அந்த வழிகாட்டுதலின் மீது நம்பிக்கை கொண்டுள்ளனர். இவர்கள் அனைவரும் அல்லாஹ்வையும் அவனுடைய வானவர்களையும் அவனுடைய வேதங்களையும் மற்றும் அவனுடைய தூதர்களையும் நம்புகின்றனர். மேலும் “அல்லாஹ்வுடைய தூதர்கள் எவருக்கிடையிலும் நாங்கள் வேற்றுமை பாராட்டுவதில்லை” என்றும், “எங்கள் இறைவனே! நாங்கள் செவியேற்றோம்; அடிபணிந்தோம். எங்கள் இறைவனே! நாங்கள் உன்னுடைய மன்னிப்பைக் கோருகிறோம். உன்னிடமே (நாங்கள்) திரும்பி வர வேண்டியிருக்கிறது” என்றும் கூறுகின்றனர். 2:286 அல்லாஹ் எந்த மனிதரையும் அவரது சக்திக்கு அதிகமாக (பொறுப்புகளைச் சுமத்தி) சிரமப்படுத்துவதில்லை. அவர் சம்பாதித்த நன்மையின் பலனும் அவருக்கே; அவர் சம்பாதித்த தீமையின் விளைவும் அவருக்கே! (நம்பிக்கை கொண்டவர்களே! நீங்கள் இவ்வாறு இறைஞ்சுங்கள்:) “எங்கள் இறைவனே! நாங்கள் மறந்து போயிருப்பினும், பிழை செய்திருப்பினும் நீ எங்களை (குற்றம்) பிடிக்காதே! எங்கள் இறைவனே! மேலும், எங்களுக்கு முன் சென்றோர் மீது நீ பாரத்தை சுமத்தியது போல் எங்கள் மீதும் பாரத்தைச் சுமத்தி விடாதே! எங்கள் இறைவனே! மேலும் நாங்கள் தாங்க இயலாத பாரத்தை எங்கள் மீது சுமத்தி விடாதே! எங்களைப் பொறுத்தருள்வாயாக! எங்களுக்கு மன்னிப்பு வழங்குவாயாக! எங்கள் மீது கருணை பொழிவாயாக! நீயே எங்கள் பாதுகாவலனாவாய்! (சத்தியத்தை) நிராகரிக்கும் மக்களுக்கு எதிராக வெற்றி கொள்ள எங்களுக்கு உதவி செய்வாயாக!”



</doc>
<doc id="214663" url="https://ta.wikipedia.org/wiki?curid=214663" title="அமேசோனாசு (பிரேசில் மாநிலம்)">
அமேசோனாசு (பிரேசில் மாநிலம்)

அமேசோனாசு ("Amazonas", ) பிரேசிலின் 26 மாநிலங்களில் ஒன்றாகும். இது நாட்டின் வடமேற்கு மூலையில் அமைந்துள்ளது. இது பரப்பளவில் பிரேசிலின் மற்ற மாநிலங்களை விட மிகப் பெரிய மாநிலமாக விளங்குகிறது. பரப்பளவின் அடிப்படையில் உலகளவிலும் நாட்டுப்பிரிவுகளினிடையே இது 9வது மிகப் பெரும் நாட்டு நிர்வாகப் பிரிப்பாக உள்ளது. 

இதனைச் சூழ்ந்துள்ள மாநிலங்கள்: (வடக்கிலிருந்து வலஞ்சுழியாக) ரோரைமா, பாரா, மடோ குரோசோ, ரோன்டோனியா, ஆக்ரி. மேலும் பெரு, கொலொம்பியா மற்றும் வெனிசுவேலா நாடுகளுடன் தன் எல்லையைக் கொண்டுள்ளது. 

அமேசான் ஆற்றை ஒட்டி இதற்கு "அமேசோனாசு" என்ற பெயர் வந்தது. முன்னதாக "எசுப்பானிய கயானா" என அழைக்கப்பட்டப் பகுதியின் அங்கமாக பெருவின் எசுப்பானிய அரசப் பிரதிநிதி ஆட்சியில் இருந்தது. 18வது நூற்றாண்டின் துவக்கத்தில் இங்கு குடியேறிய போர்த்துக்கேயர்கள் 1750இல் ஏற்பட்ட மாட்ரிட் உடன்பாட்டின்படி தங்கள் பேரரசில் இணைத்துக்கொண்டனர். 1889இல் பிரேசிலியக் குடியரசின் மாநிலமானது. 

இந்த மாநிலத்தின் பெரும்பகுதி வெப்பமண்டலக் காடுகளாலானது; ஆற்றோரங்களில் நகரக் குடியிருப்புகள் ஏற்ப்பட்டன. எனவே இந்த நகரங்களை படகுகள் மூலமாகவோ வானூர்திகள் மூலமாகவோத்தான் சென்றடைய முடியும். தலைநகரமாகவும் பெரிய நகரமாகவும் உள்ள மனௌசு, 1.7 மில்லியன் மக்கள் வாழும் நவீன நகரமாகும்.இந்நகர் அத்திலாந்திக்குப் பெருங்கடலிலிருந்து அமேசான் ஆற்றுவழியே 1500 கிமீ தொலைவிலுள்ள காட்டின் நடுவே உள்ளது.இந்த மாநிலத்தின் மக்கள்தொகையில் பாதிக்கும் மேற்பட்டவரக்ள் இந்நகரில் வசிக்கின்றனர். மற்ற பெரிய நகரங்களான, பரின்டின்சு, மனாகபுரு, இட்டாகோவாடியாரா, டெஃபெ, கோயரி ஆகியனவும் அமேசான் ஆற்றுத்தீரத்திலேயே மாநிலத்தின் கிழக்கு பகுதியில் அமைந்துள்ளன.


</doc>
<doc id="214665" url="https://ta.wikipedia.org/wiki?curid=214665" title="சகாரா இந்தியா பரிவார்">
சகாரா இந்தியா பரிவார்

சகாரா இந்தியா பரிவார் ("Sahara India Pariwar") இந்தியாவில் இலக்னோ நகரத்தில் தலைமையகம் கொண்டுள்ள ஒரு கூட்டு நிறுவனம். சுப்ரதா ராய் இந்நிறுவனத்தின் அதிபர். இந்தியாவில் இரண்டாம் மிகப்பெரிய பணியமர்த்துகிற நிறுவனம் சகாரா என்று 2004இல் டைம் இதழ் தெரிவித்துள்ளது. 2011இல் 73,000 கோடி ரூபாய் வருவாய் பெற்றுள்ளது.

இந்திய தேசிய வளைதடிப் பந்தாட்ட அணியை சகாரா விளம்பர ஆதரவு அளிக்கிறது. 2013 வரை இந்தியத் துடுப்பாட்ட அணியையும் சகாரா விளம்பர ஆதரவு அளித்துள்ளது. 


</doc>
<doc id="214668" url="https://ta.wikipedia.org/wiki?curid=214668" title="விளையனூர் இராமச்சந்திரன்">
விளையனூர் இராமச்சந்திரன்

வி. சு. இராமச்சந்திரன் என்று சுருக்கமாக அழைக்கப்படும் விளையனூர் சுப்ரமணியன் இராமச்சந்திரன் (பிறப்பு: 1951) ஒரு புகழ் பெற்ற நரம்பியல் மருத்துவ நிபுணர் ஆவார். தமிழ்நாட்டைச் சேர்ந்த இவர் அமெரிக்காவில் கலிபோர்னியா பல்கலைக்கழகத்தில் உளவியல் துறைப் பேராசிரியராகப் பணியாற்றுகிறார்.

வி.சு.இராமச்சந்திரன் இந்திய அரசியல் சட்டத்தை உருவாக்கியர்களில் ஒருவரான அல்லாடி கிருட்டிணசாமியின் பெயரன் ஆவார். தமிழ்நாட்டில் பிறந்த இவர் சென்னையிலும் பாங்காக்கிலும் இவர் பள்ளிக்கல்வியைப் பயின்றார். சென்னைப் பல்கலைக்கழகத்தில் ஸ்டான்லி மருத்துவக்கல்லூரியில் எம்.பி.பி.எஸ். பட்டம் பெற்றார். கேம்பிரிச்சில் திரினிட்டிக் கல்லூரியில் ஆய்வுப் பட்டம் பெற்றார். எப்.ஆர்.சி.பி லண்டன் பட்டமும் பெற்றார்.

மூளையின் வியக்கத்தக்க செயல்பாடுகளையும் நடத்தை நரம்பியல், உளவியல் சார்ந்த தெரியியல் ஆகியன பற்றியும் ஆய்வு செய்துள்ளார்.பார்வை உணர்வு, ஆட்டிசம் பொய்த்தோற்ற உறுப்புகள் ஆகியன பற்றிப் பல ஆய்வுக் கட்டுரைகளை எழுதியுள்ளார். பல் வேறு ஊடகங்களிலும் அவருடைய சாதனைகள் விளக்கப்பட்டுள்ளன.

அமெரிக்கா, கனடா, பிரித்தானியா, ஆத்திரேலியா, இந்தியா ஆகிய நாடுகளுக்குச் சென்று அங்குள்ள கல்வி நிலையங்களிலும் ஆய்வு நிறுவனங்களிலும் தம் ஆய்வுகள் தொடர்பான சொற்பொழிவுகள் ஆற்றியுள்ளார்.



</doc>
<doc id="214671" url="https://ta.wikipedia.org/wiki?curid=214671" title="வாக்கீன் கூஸ்மான்">
வாக்கீன் கூஸ்மான்

வாக்கீன் ஆர்ச்சிபால்டோ கூஸ்மான் லொவேரா (எசுப்பானியம்: Joaquín Archivaldo Guzmán Loera) (பி. டிசம்பர் 25, 1954 அல்லது ஏப்ரல் 4, 1957) மெக்சிக்கோவின் சினலோவா மாநிலத்தை சேர்ந்த போதைக் கடத்தல் கூட்டுத் தலைவர். "எல் சாப்போ" ("குட்டையானவன்") என்று செல்லப் பெயராக அறியப்படுகிறார். 

2003இல் மெக்சிக்கோவின் மிக வெற்றிகரமான போதைக் கடத்தல் கூட்டுத் தலைவராக வந்து, இவர் பாப்லோ எஸ்கோபாரை விட பெரிய பணக்காரராக இருந்தார் என்று அமெரிக்க போதை நடைமுறை நிர்வாகம் நம்புகிறது. சுமார் 100 கோடி டாலர் சொத்து மதிப்புடன், ஃபோர்ப்ஸ் இதழின் உலகில் மிகச் செல்வந்தவர்களின் பட்டியலில் 2009இலிருந்து கூஸ்மான் சேர்ந்துள்ளார். 

ஃபெப்ரவரி 2014இல் மெக்சிக்கோவின் சினலோவா மாநிலத்தில் கைது செய்யப்பட்டார். 

மெக்ஸிகோவின் சினாலாவோ மாநிலத்தில் சியா மட்ரே என்ற ஊரில் பிறந்தார். எட்டாவது வகுப்போடு பள்ளிப்படிப்பை நிறுத்திவிட்டார். மெக்ஸிகோவில் 1980-களில் பிரபலமாக இருந்த போதைப்பொருள் வியாபாரி மிகுல் ஏஞ்சல் பெலிக்ஸ் கலார்டோவிடம் ஆரம்பத்தில் அடியாளாகத்தான் சேர்ந்தார். 
1989-ல் கலார்டோவை மெக்ஸிகோ போலீஸார் கைது செய்தபோது, எல் சாப்போ முன்நிலைக்கு வந்தார்.


</doc>
<doc id="214673" url="https://ta.wikipedia.org/wiki?curid=214673" title="யாழ்ப்பாண இராச்சியம் (சிற்றம்பலம்)">
யாழ்ப்பாண இராச்சியம் (சிற்றம்பலம்)

யாழ்ப்பாண இராச்சியம் என்னும் நூல் பேராசிரியர் சி. க. சிற்றம்பலத்தைப் பதிப்பாசிரியராகக் கொண்டு வெளியான ஒரு தொகுப்பு நூல். 1992 ஆம் ஆண்டில் யாழ்ப்பாணப் பல்கலைக்கழகத்தினால் வெளியிடப்பட்ட இந்த நூல் யாழ்ப்பாண இராச்சியத்தின் பல்வேறு அம்சங்கள் தொடர்பான பல்வேறு கட்டுரைகளை உள்ளடக்கியது. தத்தமது துறைகளில் வல்லுனர்களான யாழ்ப்பாணப் பல்கலைக் கழகத்து ஆய்வாளர்கள் பலர் இந்நூலிலுள்ள கட்டுரைகளை எழுதியுள்ளனர்.

தேசிய இனங்களின் தனித்தன்மையை வெளிக்காட்டுவதிலும் தேசிய இனப் பிரச்சினைகளுக்குத் தீர்வு காணுவதிலும் வரலாறு முக்கியப் பங்கை வகிக்கிறது. இதனால், இலங்கைத் தமிழர்கள் தமது அரசியல் உரிமைகளைப் பெற்றுக்கொள்வதற்கு அவர்களுடைய வரலாறு தொடர்பான உண்மைகள் வெளிக்கொணரப்படுவது அவசியமானது. தனித் தேசிய இனம், தாயகம், தன்னாட்சி உரிமை போன்ற கோட்பாடுகளின் அடிப்படையிலான இலங்கைத் தமிழ் மக்களின் எதிர்பார்ப்புக்களை அடைவதில் அவர்களுடைய வரலாறு முக்கிய பங்கு வகிக்கக்கூடியது. இந்தக் காலத்தின் தேவையை உணர்ந்தே இந்த நூல் வெளியிடப்பட்டது என்பதை இந்நூலுக்கான வெளியீட்டுரையில் இருந்து அறிந்துகொள்ள முடிகிறது.

இந்த நூலில் யாழ்ப்பாண இராச்சியத்தைப் பல்வேறு கோணங்களில் இருந்து ஆராயும் கட்டுரைகள் இடம்பெற்றுள்ளன. குறிப்பாக யாழ்ப்பாண வரலாற்றை ஆராய்வதற்கான மூலங்கள், அரசர்கள் காலம், என்பவற்றோடு யாழ்ப்பாண இராச்சியத்தின் அரசியல், சமூக, பண்பாட்டு அம்சங்களை ஆய்வு செய்கின்ற கட்டுரைகள் இந்நூலில் காணப்படுகின்றன. கட்டுரைத் தலைப்புக்களும், கட்டுரையாசிரியர்களின் பெயர்களும் பின்வருமாறு:




</doc>
<doc id="214679" url="https://ta.wikipedia.org/wiki?curid=214679" title="கே. பி. ஜானகி அம்மாள்">
கே. பி. ஜானகி அம்மாள்

கே. பி. ஜானகி அம்மாள் ("K. P. Janaki Ammal") இந்திய விடுதலைப் போராட்ட வீராங்கனை, மேடை நாடகக் கலைஞர், விவசாய சங்கத்தின் தலைவர்களில் ஒருவர். ஜனநாயக மாதர் சங்கத்தின் ஸ்தாபகத் தலைவர்களில் ஒருவர். 

1917 ஆம் ஆண்டு‍ பத்மநாபன் - லட்சுமி தம்பதியருக்கு மகளாகப் பிறந்தார். எட்டாம் வகுப்பில் பள்ளியை விட்டு வெளியேறிய ஜானகி இசை வகுப்பில் சேர்ந்தார். பின்னர் அவர் பழனியப்பா பிள்ளை பாய்ஸ் கம்பெனியில் சேர்ந்து நாடகக் கலைஞரானார். அதே குழுவில் ஹார்மோனியம் வாசித்த குருசாமி நாயுடுவை அவர் மணந்தார். 1936 ஆம் ஆண்டில் காங்கிரசில் சேர்ந்த இவர் மதுரை காங்கிரஸ் கமிட்டியில் அலுவலகப் பொறுப்பாளரானார். பின்னர் அதே ஆண்டில் காங்கிரஸ் சோசலிஸ்ட் கட்சியிலும் பின்னர் கடைசி வரை இந்திய கம்யூனிஸ்ட் கட்சி (மார்க்சிஸ்ட்) உறுப்பினராக இருந்தார்.

ப.ஜீவானந்தம் மற்றும் பி.ராமமூர்த்தி ஆகியோரை வத்தலக்குண்டுவில் சந்தித்தார். கம்யூனிசக் கருத்துக்களால் ஈர்க்கப்பட்டு‍ 1940 ஆம் ஆண்டு‍ ஒன்றுபட்ட இந்திய கம்யூனிஸ்ட் கட்சியில் சேர்ந்தார். 1967 ஆம் ஆண்டில் பழைய மதுரை கிழக்கு சட்டமன்றத் தொகுதியிலிருந்து தமிழ்நாடு சட்டமன்றத்திற்குத் தேர்ந்தெடுக்கப்பட்டார்.

ஜானகி அம்மாள் அனைத்திந்திய ஜனநாயக மாதர் சங்கத்தின் தமிழ்நாட்டின் முதல் தலைவர் ஆவார்.

1992 மார்ச் 1 ஆம் தேதி இயற்கை எய்தினார்.


</doc>
<doc id="214690" url="https://ta.wikipedia.org/wiki?curid=214690" title="புரதக் கட்டமைப்பு">
புரதக் கட்டமைப்பு

புரதக் கட்டமைப்பென்பது புரதங்கள் உயிரிரசாயன ரீதியில் சரியாகத் தொழிற்படுவதற்குரிய முப்பரிமாணக் கட்டமைப்பாகும். புரதங்கள் அமினோவமிலங்களின் நேரிய பல்பகுதியங்களாகும். பொதுவாக புரதங்களை நாற்பதுக்கும் மேற்பட்ட (பொதுவாக நூற்றுக்கணக்கான,ஆயிரக்கணக்கான) அமினோஅமிலங்கள் ஆக்கின்றன. சிறிய அமினோ அமிலச் சங்கிலி பெப்தைட்டு என்றே அழைக்கப்படுகின்றது. தனியே பெப்தைட்டுப் பிணைப்பால் இணைக்கப்பட்ட புரதங்களால் நொதியமாகவோ வேறு தொழிற்பாட்டலகாகவோ செயற்பட முடியாது. எனவே ஐதரசன் பிணைப்பு, அயன் பிணைப்பு, வான் டெர் வால்ஸ் விசை, இரு-சல்பைட்டுப் பிணைப்பு, நீர்-வெறுப்பு ஒழுங்கமைப்பு போன்ற பிணைப்புகளாலும், விசைகளாலும் முப்பரிமாண, செயற்திறனுடைய கட்டமைப்பை அடைகின்றன. X-கதிரைப் பயன்படுத்தி புரதங்களின் முப்பரிமாணக் கட்டமைப்பைக் கண்டறிய முடியும். நான்கு பிரதானமான புரதக் கட்டமைப்புகள் காணப்படுகின்றன.

அமினோ அமிலங்களின் நேரிய தொடரொழுங்கு புரதங்களின் முதலான கட்டமைப்பை ஆக்குகின்றது. இம்முதலான கட்டமைப்பில் பெதைட்டுப் பிணைப்பைத் தவிர வேறெந்த பிணைப்புகளோ விசையோ காணப்படுவதில்லை. எனவே இது முப்பரிமாணக் கட்டமைப்பை அடையாத, செயற்திறனற்ற புரதக் கட்டமைப்பு வடிவமாகும். கலத்தின் இரைபோசோமில் புரதத்தின் முதலான கட்டமைப்பு ஆக்கப்படுகின்றது. கலத்தின் மரபணுவின் டி.என்.ஏயே இம்முதலான கட்டமைப்பின் அமினோ அமிலத் தொடரொழுங்கைத் தீர்மானிக்கின்றது. மரபணு வெளிப்பாட்டின் இறுதியில் டி.என்.ஏ நியூக்கிளியோடைட் தொடரொழுங்குக்கமைய அமினோ அமிலங்கள் பெப்தைட்டுப் பிணைப்பால் பிணைக்கப்பட்டு புரதங்களின் முதலான கட்டமைப்பு உருவாக்கப்படுகின்றது. உயிரினங்களில் 20 அமினோ அமிலங்கள் வித்தியாசமாகப் பிணைக்கப்படுவதன் மூலம் பல்லாயிரக்கணக்கான புரதங்கள் உருவாக்கப்படுகின்றன. உதாரணமாக மனித உடலில் மாத்திரம் 10000இற்கும் மேற்பட்ட புரத வகைகள் காணப்படுகின்றன.

புரதக்கட்டமைப்பில் முதலாவது முப்பரிமாணப் படிநிலை துணையான கட்டமைப்பாகும். அல்பா-விரிபரப்புச் சுருள் (α-helix) மற்றும் பீட்டா-சுருக்குத் தாளி /மடிப்புத்தகடு (β-pleated sheet) என இரு வகையான புரதங்களின் துணையான கட்டமைப்புகள் அறியப்பட்டுள்ளன. இவ்விரு கட்டமைப்புக்களையும் லினஸ் பவுலிங்க் என்ற அறிவியலாளர் 1951ஆம் ஆண்டு முன்மொழிந்தார். இம்முப்பரிமாணக் கட்டமைப்புக்கு அமினோ அமிலங்களின் அமைன் கூட்டத்திலுள்ள ஐதரசன் அணுவுக்கும், காபொக்சாலிக் கூட்டத்தின் ஆக்சிசன் அணுவுக்குமிடையே உள்ள ஐதரசன் பிணைப்பே காரணமாகும். அல்பா- விரிபரப்புச் சுருள் கட்டமைப்பில் ஒரு அமைன் கூட்டத்தின் ஐதரசன் அணு மூன்று தானம் தள்ளியுள்ள அமினோ அமிலத்தின் காபொக்சைல் கூட்ட ஆக்சிசன் அணுவுடன் ஐதரசன் பிணைப்பால் இணைக்கப்பட்டிருக்கும். இவ்வித இணைப்பால் சுருளி வடிவமான புரதத் துணையான கட்டமைப்பு பெறப்படுகின்றது. பீட்டா மடிப்புத் தகடுக் கட்டமைப்பில் பெப்தைட்டுச் சங்கிலிகள் சமாந்தரமாக ஐதரசன் பிணைப்புக்களால் இணைக்கப்பட்டு உள்ளன. ஐதரசன் பிணைப்புக்கள் துணையான புரதக் கட்டமைப்பின் வடிவத்துக்கு உறுதித்தன்மையை வழங்குகின்றன. கெரட்டின், பட்டு நூல், மயோசின் போன்ற நார்ப்புரதங்களில் துணையான கட்டமைப்பே சிறப்படைந்து காணப்படும். 

துணையான கட்டமைப்பிலிருக்கும் புரதம் மேலும் வளைதலுக்கும் மடிதலுக்கும் உட்பட்டு வட்ட வடிவ முப்பரிமாணக் கட்டமைப்பான புடையான கட்டமைப்பை உருவாக்கும். புரதத்தில் நீர்வெறுப்புத் தன்மையுள்ள அமினோ அமிலங்கள் வளையக் கட்டமைப்பில் உட்பகுதியிலும் நீர்விருப்புத் தன்மையுடைய அமினோ அமிலங்கள் நீரை நோக்கி வெளிப்பகுதியிலும் காணப்படும். இந்த நீர் வெறுப்பு/ விருப்பு இடைத்தாக்கத்தால் புடையான கட்டமைப்பு உருவாக்கப்படுகின்றது. இதனைத் தவிர இருசல்பைட்டுப் பிணைப்பும், அயன் பிணைப்பும், சிறிதளவுக்கு ஐதரசன் பிணைப்பும் இக்கட்டமைப்புக்குப் பங்களிக்கின்றன. 

இரண்டு அல்லது அதற்கு மேற்பட்ட புடையான கட்டமைப்பிலுள்ள அமினோ அமிலத் தொடரொழுங்குகள் ஒன்றுதிரண்டு புடைச்சிறைக் கட்டமைப்பை ஆக்கின்றன. நார்ப்புரதங்களைத் தவிர ஏனைய சிக்கலான புரதங்கள் இக்கட்டமைப்பிலேயே சரியாகத் தொழிற்படக் கூடியனவாக உள்ளன. உதாரணம்: ஈமோகுளோபின்- குருதியில் ஒக்சிசனைக் காவும் சிக்கலான புரதம்.



</doc>
<doc id="214693" url="https://ta.wikipedia.org/wiki?curid=214693" title="பங்கஜ் உதாஸ்">
பங்கஜ் உதாஸ்

பங்கஜ் உதாஸ், () இந்தியாவைச் சேர்ந்த பாடகர். ஜக்ஜித் சிங், தலத் அஜிஸ் போன்ற கஜல் பாடகர்களைப் போல் இவரும் கஜல் பாடல்களை இசையுலகில் பிரதானப்படுத்தி பிரபலமடைந்தவர்.

1986 இல் வெளிவந்த ‘நாம்’ இந்தித் திரைப்படத்தில் அவர் பாடிய ‘சிட்டி ஆயி ஹை’ என்ற பாடல் மிகப்பிரபலமடைந்து இவருக்கு மிகுந்த புகழைப் பெற்றுத்தந்தது. அதைத்தொடர்ந்து, பல திரைப்படங்களுக்கு இவர் பின்னணி பாடியுள்ளார். பல இசைத்தொகுதிகளை (ஆல்பம்) வெளியிட்டுள்ள இவர் சிறந்த கஜல் பாடகராக உலகளவில் அறியப்பட்டுள்ளார். 2006 ஆம் ஆண்டு இந்திய அரசு இவருக்கு பத்மஸ்ரீ விருது வழங்கி கௌரவித்தது.

குஜராத் மாநிலத்தின் ராஜ்கோட் நகருக்கு அருகில் உள்ள ‘ஜேட்பூர்’ என்னும் ஊரில் உள்ள ஒரு குஜராத்திக் குடும்பத்தில் மூன்றாவது மகனாகப் பிறந்தார். இவருக்கு இரண்டு மூத்த சகோதரர்கள் உண்டு. பெற்றோர் பெயர் : கேஷுபாய் உதாஸ் மற்றும் ஜித்துபென் உதாஸ். பங்கஜ் உதாஸின் மூத்த சகோதரர் ‘மன்ஹர் உதாஸ்’ பாலிவுட் திரைப்படங்களில் பின்னணி பாடகர். இரண்டாவது சகோதரர் ‘நிர்மல் உதாஸ்’, நன்கறியப்பட்ட கஜல் பாடகரும், குடும்பத்தில் பாடகராக முதலில் அறிமுகமானவரும் ஆவார். குடும்பம் மும்பை சென்ற பிறகு, பங்கஜ் அங்குள்ள செயின்ட் சேவியர் கல்லூரியில் பயின்றார்.

மூத்த அண்ணன் மன்ஹர், மேடைக்கச்சேரி செய்து வந்தது, பங்கஜ் இசைத்துறையில் நுழைவதற்கு ஏதுவாக அமைந்தது. சீன-இந்தியப் போரின்போது, அவர் பாடிய ‘ஆயே மேரே வதன் கே லோகோன்’ என்ற பாடல் மூலம் முதன்முதலாக மேடையில் அறிமுகமானார்.

பின்னர் ராஜ்கோட்டில் உள்ள ‘சங்கீத் நாட்டிய அகாடெமி’யில் தபேலா வாசிக்கும் நுட்பங்களைக் கற்றுக்கொண்டார். இளமறிவியல் (B.Sc) பட்டம் பெற்ற பிறகு, மாஸ்டர் நவ்ரங் என்பவரிடம் சாஸ்த்ரிய சங்கீதம் (வாய்ப்பாட்டு) கற்றுக்கொண்டார்.

‘காம்னா’ திரைப்படத்தில் பங்கஜ் உதாஸ் தனியாக பாடிய ஒரு பாடல்தான் அவருடைய முதல் திரைப்பாடல் ஆகும். அந்த திரைப்பாடலை எழுதியவர் நஃஷ் லைல்புரி; இசையமைத்தவர், உஷா கன்னா. அந்த திரைப்படம் தோல்வியடைந்த போதும் பாடல் அவருக்குப் புகழைத் தந்தது. பிறகு கஜல்கள் பக்கம் அவர் கவனம் திரும்பியது. கஜல் பாடல்கள் மேல் ஆர்வம் பெருக, அதற்காக உருது மொழியைக் கற்றார்.

கனடாவிலும், அமெரிக்காவிலும் பத்து மாதங்கள் கஜல் கச்சேரிகள் செய்து பின் இந்தியா திரும்பினார். அவருடைய முதல் கஜல் பாடல் தொகுதி (ஆல்பம்) ‘ஆஹத்’ 1980 இல் வெளியிடப்பட்டது. அன்றிலிருந்து உதாஸ், 2011 வரை ஐம்பதுக்கும் மேற்பட்ட இசைத்தொகுதிகளையும் நூற்றுக்கும் மேற்பட்ட இசைத்தொகுப்புக்களையும் (compilation albums) வெளியிட்டுள்ளார்.

1986 இல் ‘நாம்’ (இந்தி) திரைப்படத்தில் பாடியதில் புகழடைந்தார். 1990 இல் ‘காயல்’ திரைப்படத்துக்காக லதா மங்கேஷ்கருடன் இணைந்து ஒரு இனிமையான டூயட் பாடலைப் (மஹியா தேரி கசம்..) பாடினார். இப்பாடல் ரசிகர்களிடையே பெரிதும் பிரபலமடைந்தது. 1994 இல் ‘மொஹரா’ திரைபடத்துக்காக பெயர் பெற்ற ‘நா கஜ்ரே கி தார்..’ என்ற பாடலைப் பாடினார்.

பின்னணிப் பாடகராக இருந்த அதேவேளை, ‘சாஜன்’, ‘யே தில் லகி’, ‘ஃபிர் தேரி கஹானி யாத் ஆயி’ போன்ற படங்களில் திரையிலும் தோன்றியுள்ளார். ‘மியூசிக் இண்டியா’ இவரது இசைத்தொகுதியான ‘ஷகுஃப்தா’ வை 1987 இல் இந்தியாவிலேயே முதன்முதலாக குறுந்தகட்டில் (சி.டி) வெளியிட்டது

பின்பு ‘சோனி’ தொலைக்காட்சியில், திறமை தேடும் நிகழ்ச்சியான ‘ஆதப் ஆர்ஸ் ஹை’ என்னும் நிகழ்ச்சியை பங்கஜ் நடத்தினார். முதன்முதலாக ஒரு மராத்திய திரைப்படத்திலும் அவர் தோன்றியிருக்கிறார்.

பங்கஜ் ஃபரீதா என்பவரை மணந்தார். இந்த தம்பதிக்கு ‘நயாப்’, ‘ரேவா’ என்று இரண்டு மகள்கள் உள்ளனர்.

Shabad-



</doc>
<doc id="214695" url="https://ta.wikipedia.org/wiki?curid=214695" title="ரேணுகா (நடிகை)">
ரேணுகா (நடிகை)

ரேணுகா தமிழ்த் திரைப்படம் மற்றும் தொலைக்காட்சி நடிகையாவார். இவர் பின்னணிப் பாடகராகவும் பணியாற்றியுள்ளார். இவர் கே. பாலச்சந்திரர் இயக்கிய தொலைக்காட்சித் தொடரான "பிரேமி"யில் நடித்துப் புகழ்ப்பெற்றார். ஹிந்தி, மலையாளம் திரைப்படங்களில் நடித்துள்ளார்.


</doc>
<doc id="214699" url="https://ta.wikipedia.org/wiki?curid=214699" title="தெகிடி (திரைப்படம்)">
தெகிடி (திரைப்படம்)

தெகிடி 2014ல் வெளிவந்த திகில் திரைப்படமாகும். ரமேசு இதை இயக்கியுள்ளார். அசோக் செல்வன், ஜனனி ஐயர், ஜெயப்பிரகாஷ், பிரதீப் நாயர், ஜெயக்குமார், ராஜன் ஐயர் போன்ற பலர் நடித்துள்ளனர். இப்படத்திற்கு இசை நிவாஸ் கே. பிரசன்னா ஆவார்.


அசோக் செல்வன் ஒரு தனியார் துப்பறியும் நிறுவனத்தில் வேலை செய்கிறார். ஜனனி ஐயரைப் பற்றித் தகவல்களைத் திரட்டும்போது காதலில் விழுகிறார். ஜனனியிடம் தான் யார் என்ற உண்மையை சொல்ல நினைக்கும் வேளையில் அவர் முதலில் பின்தொடர்ந்து தகவல் திரட்டிய நபர்கள் எல்லாம் கொல்லப்பட்டிருப்பது தெரிய வருகிறது.

இதனால் தான் வேலை செய்யும் நிறுவனத்தின் மீது சந்தேகம் அடைகிறார். அடுத்துத் தான் பின் தொடர்ந்து வந்த ஜனனி உயிருக்கு ஆபத்து இருப்பது தெரியவர அவரைக் காப்பாற்ற நினைக்கிறார். இதற்கான காரணங்களையும் ஏன் கொல்லப்படுகிறார்கள் என்ற மர்மத்தையும் இத்திரைப்படத்தில் திகில் கதையாக இயக்குநர் சொல்லியுள்ளார்.

இத்திரைப்படத்திற்கு நிவாஸ் கே. பிரசன்னா இசையமைத்து அறிமுகமாகிறார். 


</doc>
<doc id="214701" url="https://ta.wikipedia.org/wiki?curid=214701" title="நயா ராய்ப்பூர்">
நயா ராய்ப்பூர்

நயா ராய்ப்பூர் (Naya Raipur, பொருள்: புதிய ராய்பூர்) என்பது இந்திய மாநிலமான சத்தீஸ்கரின் வருங்காலத் தலைநகராகும். தேசிய நெடுஞ்சாலை-6க்கும் 43க்கும் இடையில் அமைந்துள்ள இந்நகரம் பழைய ராய்ப்பூரில் இருந்து தென்கிழக்கே 17 கிலோமீட்டர் தொலைவில் உள்ளது. சுவாமி விவேகானந்தா விமானநிலையம் பழைய மற்றும் புதிய நகரங்களுக்கு இடையில் அமைந்துள்ளது. காந்திநகர், சண்டிகர், புவனேசுவர் ஆகிய திட்டமிடப்பட்ட தலைநகரங்கள் வரிசையில் இந்தியாவின் நான்காம் திட்டமிடப்பட்ட தலைநகர் நயா ராய்ப்பூர் ஆகும்.


</doc>
<doc id="214705" url="https://ta.wikipedia.org/wiki?curid=214705" title="யாழ்ப்பாண முஸ்லிம்கள் வரலாறும் பண்பாடும் (நூல்)">
யாழ்ப்பாண முஸ்லிம்கள் வரலாறும் பண்பாடும் (நூல்)

யாழ்ப்பாண முஸ்லிம்கள் வரலாறும் பண்பாடும் என்பது யாழ்ப்பாண முஸ்லிம்களின் வரலாற்றையும் அவர்களது தனித்துவமான பண்பாடுகளையும் எடுத்துக் கூறுகின்ற ஒரு நூல் ஆகும். யாழ்ப்பாணம் ஒஸ்மானியாக் கல்லூரியில் ஆசிரியராக இருந்த எம். எஸ். அப்துல் ரகீம் இந்த நூலை எழுதியுள்ளார். யாழ்ப்பாண முஸ்லிம்களின் வரலாறு, பண்பாடு என்பவை பற்றி முறையான ஆய்வுகள் வெளிவராத நிலையில் இந்நூல் இவ்விடயம் குறித்த முன்னோடி முயற்சிகளுள் ஒன்று.

"தன் பெற்றோரை எப்படி ஒருவன் நன்கறிந்திருக்க விரும்புவானோ அதே போன்று தன் சமூகத்தின் சரித்திரத்தை உணர்ந்திருத்தல் அத்தியாவசியம். பாரம்பரியம் அறிந்த சமுதாயம்தான் கண்ணியத்தைக் காப்பாற்றி அதற்காகத் தொடர்ந்தும் உழைத்துவரும்." என்று இந்நூலுக்கு முன்னுரை எழுதிய இலங்கையின் அப்பீல் நீதிமன்ற நீதியரசராக இருந்த எம். எம். அப்துல்காதிறு குறிப்பிட்டுள்ளார். இந்தக் கருத்தின் அடிப்படையிலேயே இந்த நூலாசிரியரின் நோக்கமும் இருந்துள்ளது என்பது, "நமக்கு ஒரு வரலாறு வேண்டும் என்ற அவாவினால் எடுத்த முயற்சியின் பெறுபேறே இது" என அவர் குறிப்பிடுவதில் இருந்து அறிந்துகொள்ள முடிகிறது.

நூலின் தலைப்புக்கு ஏற்ப இது வரலாறு, பண்பாடு என இரண்டு பகுதிகளாகப் பிரிக்கப்பட்டுள்ளது. வரலாறு கூறும் முதற்பகுதி ஐந்து காலப் பகுதிகளில் யாழ்ப்பாணத்து முஸ்லிம்களின் வரலாற்றை எடுத்துரைக்கிறது. இப்பகுதியில் அடங்கிய துணைப் பிரிவுகள் வருமாறு:
யாழ்ப்பாணத்து முஸ்லிம்களின் பண்பாடு பற்றி விளக்கும் பகுதி பின்வருமாறு பிரிக்கப்பட்டுள்ளது:

இலங்கையில் முஸ்லிம்களின் வரலாற்று பற்றி ஆராந்த பலர் இலங்கையில் முஸ்லிம் குடியேற்றங்கள் முதன் முதலாக இலங்கையின் மேற்குப் பகுதியிலேயே உருவாகின என்பர். இதற்கு மாறாக, முஸ்லிம்கள் முதலில் யாழ்ப்பாணப் பகுதியிலேயே குடியேறியிருக்க வேண்டும் என்னும் கருத்தை நூலாசிரியர் முன்வைத்துள்ளார்.



</doc>
<doc id="214712" url="https://ta.wikipedia.org/wiki?curid=214712" title="கொத்தமங்கலம் சுப்பு">
கொத்தமங்கலம் சுப்பு

கொத்தமங்கலம் சுப்பு ("Kothamangalam Subbu", 10 நவம்பர் 1910 - 15 பெப்ரவரி 1974) என்பவர் கவிஞர், பாடலாசிரியர், எழுத்தாளர், நடிகர், திரைப்பட இயக்குநர், கதை வசனகர்த்தா, வில்லுப்பாட்டிசைக் கலைஞர் என்று மட்டுமல்லாது பத்திரிக்கையாளர், துணைஆசிரியர், நாடகநடிகர் என்று பன்முகங்கள் கொண்ட அறிஞராக அறியப்பட்டார். மிகப் பிரபலமான "தில்லானா மோகனாம்பாள்" தொடர்கதையை ஆனந்த விகடனில் "கலைமணி" என்ற புனைபெயரில் எழுதியவர். பத்மசிறீ விருது பெற்றவர்.

கொத்தமங்கலம் சுப்புவின் இயற்பெயர் சுப்பிரமணியன். இவர் தமிழ்நாடு, காரைக்குடிக்கு அருகில் கன்னாரியேந்தல் என்ற ஊரில் மகாலிங்கம் ஐயருக்கும், கங்கம்மாளுக்கும் பிறந்தார். சிறு வயதிலேயே தாயை இழந்த சுப்பு, சிற்றன்னையின் பராமரிப்பில் வளர்ந்தார். 8 ஆம் வகுப்பு வரை கல்வி பயின்றார். சொந்தத்திலேயே மீனாட்சி என்ற பெண்ணைத் திருமணம் (பிற்காலத்தில் பிரபலமான நடிகை சுந்தரிபாயைத் திருமணம் செய்தார்.) செய்துகொண்ட சுப்பு கொத்தமங்கலம் என்ற ஊருக்குக் குடிபெயர்ந்து, அங்கே வணிக நிறுவனம் ஒன்றில் எழுத்தராகப் பணியாற்றினார். ஆனாலும், அவரது ஆர்வம் நாடகங்களிலும், நடிப்பிலும், பாடல்களிலும் இருந்தது. கவிதைகள் இயற்ற ஆரம்பித்தார். 3,500 பாடல்களில் "காந்திமகான் கதையை" எழுதினார். பல நாட்டுப் பாடல்களை இயற்றியிருக்கிறார். 1930களின் இறுதியில் தமிழ்த் திரைப்படங்களில் நடிக்கும் வாய்ப்பு இயக்குனர் கே. சுப்பிரமணியம் மூலம் கிட்டியது.

கொத்தமங்கலம் சுப்பு முதன் முதலில் 1935 ஆம் ஆண்டில் கே. சுப்பிரமணியம் இயக்கிய பட்டினத்தார் திரைப்படத்தில் நடித்தார். 1936 இல் சந்திரமோகனா என்ற திரைப்படத்தில் நடிகர் எம். கே. ராதாவின் நண்பனாக நடித்தார். அதன் பின்னர் 1937 இல் மைனர் ராஜாமணி, தொடர்ந்து அனாதைப் பெண், அதிர்ஷ்டம், திருநீலகண்டர், சாந்த சக்குபாய், அடங்காப்பிடாரி, கச்ச தேவயானி, மதனகாமராஜன் போன்ற திரைப்படங்களில் நடித்தார்.

1944 ஆம் ஆண்டில் வெளிவந்த ஜெமினியின் தாசி அபரஞ்சி இவர் நடித்த ஒரு வெற்றிப் படம் ஆகும். 1945 ஆம் ஆண்டில் கண்ணம்மா என் காதலி படத்தை இயக்கினார். இதன் கதை, திரைக்கதை, வசனம், பாடல்கள் அனைத்தையும் சுப்புவே எழுதியிருந்தார். இப்படத்தில் மனைவி சுந்தரிபாய் கதாநாயகியாக நடித்திருந்தார். 1947 இல் மிஸ் மாலினி திரைப்படத்தை இயக்கி, அதில் தானே கதாநாயகனாக நடித்தார். இத்திரைப்படம் பின்னர் மிஸ்டர் சம்பத் என்ற பெயரில் இந்தியில் வெளிவந்தது. 1953 ஆம் ஆண்டில் அவ்வையார் என்ற பிரபலமான திரைப்படத்தை இயக்கினார். கே. பி. சுந்தராம்பாள் போன்ற அன்றைய பிரபலமான நடிகர்கள் இதில் நடித்தனர். இத்திரைப்படத்தில் மனைவி சுந்தரிபாயுடன் சிறு வேடம் ஒன்றில் சுப்பு நடித்தார்.




150 சிறுகதைகள், 100க்கு மேற்பட்ட நாடகங்கள் எழுதியுள்ளார்.





</doc>
<doc id="214717" url="https://ta.wikipedia.org/wiki?curid=214717" title="கடவுளின் மகன் (திரைப்படம்)">
கடவுளின் மகன் (திரைப்படம்)

கடவுளின் மகன் ("Son of God") என்பது இயேசு கிறித்துவின் வாழ்க்கை, போதனை, துன்பங்கள், சாவு, உயிர்த்தெழுதல் போன்ற கூறுகளை உள்ளடக்கி, ஐக்கிய அமெரிக்க நாடுகளில் 2014இல் வெளியான ஒரு திரைப்படம் ஆகும். இது “விவிலியம்” என்ற பெயரில் ஒளிபரப்பான 10 பகுதிகள் அடங்கிய தொலைக்காட்சி குறுந்தொடரை அடிப்படையாகக் கொண்டு உருவாக்கப்பட்டது.

அத்தொடரை உருவாக்கியவர்கள் மாற்கு பர்னெட் () மற்றும் ரோமா டவுனி () ஆவர். “கடவுளின் மகன்” திரைப்படத்தில் முந்திய தொலைக்காட்சித் தொடரிலிருந்து எடுக்கப்பட்ட பகுதிகளும், அப்போது ஒளிபரப்பாமல் விடப்பட்ட பகுதிகளும் அடங்கும்.

"கடவுளின் மகன்" திரைப்படத்தில் இயேசு கிறித்துவின் பிறப்பிலிருந்து, அவர் சிலுவையில் இறந்து கல்லறையில் அடக்கப்பட்ட பின் மீண்டும் உயிர்பெற்றெழுந்து விண்ணேற்றம் அடைந்தது வரையிலான நிகழ்வுகள் எடுத்துக் கூறப்படுகின்றன.


”கடவுளின் மகன்” படத்தில் ஏற்கனவே ஒளிபரப்பான தொலைக்காட்சித் தொடரிலிருந்து பல காட்சிகளும் அப்போது ஒளிபரப்பாமல் விடப்பட்ட காட்சிகளும் உள்ளடங்கும். இரத்தம் சிந்தல் காட்சி, வன்முறைக் காட்சிகள் உள்ளதால் 13 வயதுக்கு உட்பட்டவர்களுக்குப் பெற்றோர் வழிகாட்டல் தேவை என்று தரம் இடப்பட்ட இப்படம் 2014, பெப்ருவரி 28ஆம் நாள் வெளிவந்தது..

ஏற்கனவே ஒளிபரப்பான தொலைக்காட்சித் தொடரில் சாத்தான் வரும் காட்சி இருந்தது. ஆனால் திரைப்படத்தில் அக்காட்சி காட்டப்படவில்லை. இதற்குக் காரணம் அமெரிக்க அதிபர் பராக் ஒபாமாவைப் போன்று சாத்தான் தோற்றமளிக்கிறது என்று வழக்கமாக ஒபாமாவை எதிர்த்து விமரிசிக்கும் கிளென் பெக் () என்பவர் கூறியது ஆகும்.

படம் வெளியான முதல் இரவு $1.2 மில்லியன் வட அமெரிக்க திரையரங்குகளில் வசூலானது. நுழைவுச் சீட்டுகள் முன்பதிவாகவே விற்கப்பட்டிருந்தன. முதல் வார இறுதியில் வட அமெரிக்காவில் மட்டும் மொத்தம் $27.5 மில்லியன் வசூலாகும் என்று கணிக்கின்றனர்.

ஏற்கனவே இயேசு கிறித்துவில் நம்பிக்கை கொண்ட மக்கள் இப்படத்தைப் பார்ப்பதன் மூலம் தமது நம்பிக்கையில் உறுதி பெறுவார்கள் என்றும், நற்செய்தி நூல்களில் கூறப்படுகின்ற இயேசுவின் வரலாற்றை இப்படம் நன்முறையில் காட்டுகிறது என்றும் விமர்சகர் கூறுகின்றனர்.

என்றாலும், இப்படம் அவ்வளவு விறுவிறுப்பாக இல்லை என்றும், சிந்தனையைக் கிளறுகின்ற விதத்தில் புதிய அணுகுமுறையைக் கையாளவில்லை என்றும் சிலர் குறை கூறுகின்றனர். எருசலேம் நகர் காட்சிகள் பிரமாதமாக இல்லை, இயேசு தண்ணீர்மீது நடத்தல் போன்ற காட்சிகள் கவர்ச்சியாக இல்லை என்றும் சிலர் விமர்சிக்கின்றனர்.

ஒரு சில காட்சிகள் கலையழகு நிறைந்த விதத்தில் எடுக்கப்பட்டுள்ளன. குறிப்பாக, இயேசு அன்னை மரியாவின் மடியில் வளர்த்தப்பட்ட காட்சியானது மைக்கலாஞ்சலோவின் தாயும் சேயும் என்ற புகழ்மிக்க பளிங்குச் சிலையைக் கண்முன் கொண்டுவருகிறது. இயேசு பற்றி நற்செய்தி நூல்கள் தருகின்ற தகவல்களும் இயேசு உலகுக்கு வழங்கிய செய்தியும் மிகத் தெளிவாக, அழுத்தமாக எடுத்துக் கூறப்படுகின்றன.



</doc>
<doc id="214720" url="https://ta.wikipedia.org/wiki?curid=214720" title="டென்மார்க் சண்">
டென்மார்க் சண்

டென்மார்க் ஷண் (Denmark Shan, பிறப்பு: சூன் 2,1942) என பிரபலமாக அறியப்படும் சண்முகம் சுப்பிரமணியம் ஒரு ஈழத்து பல்துறை திரைப்படக் கலைஞர் ஆவார்.

இலங்கை, யாழ்ப்பாணத்திலுள்ள கோப்பாய் என்னும் ஊரில் மருத்துவர் சுப்பிரமணியம், வள்ளியம்மை தம்பதிக்கு மகனாகப் பிறந்தார். கோப்பாய் சைவத் தமிழ் கலவன் பாடசாலை, கோப்பாய் கிறீஸ்தவ கல்லூரி, யாழ்ப்பாணம் மத்திய கல்லூரி ஆகியவற்றில் கல்வி பயின்று பேராதனை பல்கலைக்கழகத்தின் விவசாய பட்டப் படிப்புக்கு தேர்வு பெற்றார்.

சிறு வயதிலிருந்தே இசையில் ஆர்வம் கொண்டிருந்தார். திரைப்படத் துறையில் பணியாற்றுவதற்காக 1960 ஆம் ஆண்டின் பிற்பகுதியில் தனது பட்டப்படிப்பை பாதியில் துறந்து கொழும்பு சென்றார்.

கொழும்புவில் அக்காலத்தில் இருந்த சிலோன் ஸ்டூடியோ நிறுவனத்தில் இரண்டு வருடகாலம் திரைப்பட நுட்பங்களை கற்றார். பின்னர் இம்பீரியல் டாக்கீசில் சுமார் ஒரு வருடம் பணியாற்றினார்.

1971 ஆம் ஆண்டு "ஷான்ஸ் இண்டர்நேஷனல்" என்ற நிறுவனத்தை சொந்தமாக தொடங்கினார். இந்த நிறுவனத்தின் முதல் வெளியீடாக இவரது இசை அமைப்பில் சிங்கள மொழியில் நான்கு பாடல்கள் கொண்ட ஒரு இசைத்தட்டு தயாரிக்கப்பட்டு 1971 ஆம் ஆண்டு பிற்பகுதியில் வெளியிடப்பட்டது. இதற்கான பாடல்களை எழுதியவர் கருணாரட்ன அபேசேகர. தமிழ் திரைப்பட உலகில் கவிஞர் கண்ணதாசன் கவியரசராக விளங்கியது போல சிங்கள திரைப்பட உலகில் கருணாரட்ண அபேசேகர கவியரசராக விளங்கினார். பாடல்களை சிங்கள திரையுலகின் பிரபல பாடகரான ஹெச். ஆர். ஜோதிபால பாடியிருந்தார்.

இந்த இசைத்தட்டில் இடம்பெற்ற "நீல தாச புரா" என்ற பாடல் மிகப் பிரபலமடைந்தது. சிங்கள ஊர்களில் திருமணங்களின் போது இந்தப் பாடலை ஒலிபெருக்கியில் போடுவார்கள். 1972 இல் இதே கூட்டணியை வைத்து "ஒன்சிலி சிலி சில்ல மலேய" என்ற சிங்கள மொழி பாடல் இசைத்தட்டை வெளியிட்டார். இதுவும் ஒரு வெற்றிப் பாடலாக அமைந்தது. இதேபாடலை தமிழில் "குளிரடிக்குது கண்ணே பொன்னம்மா" என சண் பாடியுள்ளார்.

1970களின் பிற்பகுதியில் "ஷிராணி" என்ற சிங்கள மொழி திரைப்படத்தைத் தயாரித்து வெளியிட்டார். இந்தப் படத்துக்கு அவரே இசை அமைத்தார். இந்தத் திரைப்படம் 1983 க்குப் பின்னரே வெளியிடப்பட்டது. 1974 ஆம் ஆண்டு தயாரிக்கப்பட்ட "கலியுக காலே" என்ற திரைப்படமே இவர் இசையமைத்து முதலில் வெளிவந்த திரைப்படமாகும். இந்தப் படம் 'பாடல்களுக்காக ஓடிய திரைப்படம்' எனப் பிரபலமடைந்தது. இதே படம் கலியுக காலம் என தமிழிலும் மொழிமாற்றம் செய்யப்பட்டு வெளியானது. இலங்கை வானொலி கலைஞர்களான ஜோக்கிம் பெர்னாண்டோ, விஜயாள் பீட்டர், எஸ். ராம்தாஸ், டி. ராஜகோபால், எஸ். செல்வசேகரன், கே. எஸ். பாலச்சந்திரன், சுப்புலட்சுமி காசிநாதன் ஆகியோர் குரல் கொடுத்தனர். இப் படத்தில் அமுதன் அண்ணாமலை பாடிய ஒரு பாடல் மிகப் பிரபலமடைந்தது. மெல்லிசைப் பாடகர்களான எம். ஏ. குலசீலநாதன், எம். பி. பரமேஸ் ஆகியோரும் இப்படத்தில் ஷண் இசையமைப்பில் பாடினார்கள்.

1981 ஆம் ஆண்டில் "இளையநிலா" என்ற வண்ணப்படத்தை (Eastman Color) இலங்கையில் தயாரித்தார். இந்தப் படத்தில் தியாகராஜன், தீபா, (மீண்டும் கோகிலா புகழ்) ஸ்வப்னா ஆகியோர் நடித்துள்ளனர். இப்படத்திற்காக எஸ். பி. பாலசுப்ரமணியம், சைலஜா ஆகியோர் இவரது இசையமைப்பில் பாடியுள்ளனர்.

1983 ஆம் ஆண்டு இலங்கையில் இடம்பெற்ற இன அழிப்பு கலவரத்தில் கொழும்பிலிருந்த இவரது வீடு அழிக்கப்பட்டு உடமைகள் சூறையாடப்பட்டன. இவர் குடும்பத்துடன் உயிர் தப்பினார். 1985 ஆம் ஆண்டு சென்னை வந்து ஏவிஎம் நிறுவனம் மூலமாக "வசந்த கீதங்கள்" என்ற ஒரு ஒலிப்பேழை வெளியிட்டார். பாடல்களை எஸ். பி. பாலசுப்பிரமணியம் பாடியிருந்தார்.

1986 ஆம் ஆண்டு தொடக்கத்தில் புலம் பெயர்ந்து டென்மார்க் சென்றார். அங்கு டேனிஷ் அரசு உதவியுடன் "தொடரும் துயரங்கள்" என்ற 20 நிமிட குறும்படத்தை இசையமைத்து, இயக்கி, தயாரித்து வெளியிட்டார். ஈழத் தமிழர்கள் ஏன் புலம் பெயர்கிறார்கள் என்பதை இப்படம் எடுத்துக் கூறியது. இத்திரைப்படம் 1987 ஆம் ஆண்டு பெர்லின் அனைத்துலக திரைப்பட விழாவில் திரையிடப்பட்டது.

தொடர்ந்து முன்னணி பாடகர்களை வைத்து அவரது இசையமைப்பில் பல ஆடியோ குறுந்தகடுகளை (Audio CDs) ஐரோப்பா, கனடா, மலேசியா, சிங்கப்பூர், இந்தியா ஆகிய இடங்களில் வெளியிட்டார். எழுத்தாளரும், இயக்குனரும், திரைப்படத் தயாரிப்பாளருமான கே. எஸ். துரையை பாடலாசிரியராகவும் லாவண்யாவை பாடகியாகவும் அறிமுகம் செய்துள்ளார். கவிப்பேரரசு வைரமுத்து இவருக்கு 7 பாடல்களை எழுதியுள்ளார்.

டென்மார்க்கில் பல குறும்படங்களை தயாரித்துள்ளார். 2004 ஆம் ஆண்டு "தொண்டன்" என்ற தொலைக்காட்சி படத்தை "நையாண்டி மேளம்" புகழ் தயா, மற்றும் குணா, சுதா ஆகியோர் நடிப்பில் தயாரித்து வெளியிட்டார். 2010 ஆம் ஆண்டு "மன்னிப்பாயா" என்ற படத்தை "பிரியாலயம்" துரை, "லண்டன் அங்கிள்" கிரி, லுமினா மற்றும் பலரின் நடிப்பில் இசையமைத்து, இயக்கி, தயாரித்துள்ளார்.

2013 இல் சென்னை வந்து "இரு கில்லாடிகள்" என்ற முழுநீள திரைப்படத்தை இசையமைத்து, இயக்கி, தயாரித்துள்ளார். வெண்ணிற ஆடை மூர்த்தி உட்பட பிரபல நடிகர்களும் புதுமுகங்களும் இப்படத்தில் நடித்துள்ளனர்.



</doc>
<doc id="214730" url="https://ta.wikipedia.org/wiki?curid=214730" title="ஸ்ரீ ஸ்ரீநிவாசன்">
ஸ்ரீ ஸ்ரீநிவாசன்

பத்மநாபன் ஸ்ரீகாந்த் ஸ்ரீநிவாசன் (பி. பிப்ரவரி 23, 1967, சண்டிகர், இந்தியா), கொலம்பியா மாவட்டம் சுற்று மேல் முறையீட்டு நீதிமன்றத்தில் பணி புரிகிற அமெரிக்க நீதிபதி. ஸ்டான்ஃபொர்ட் பல்கலைக்கழகச் சட்டக் கல்லூரியிலிறுந்து பட்டம் பெற்று, 2013இல் பராக் ஒபாமாவால் நீதிபதி பதவிக்கு நியமிக்கப்பட்டு மேலவையால் உறுதி செய்யப்பட்டார். இதற்கு முன் இவர் தனிப்பட்ட வழக்கறிஞராகவும், அமெரிக்க துணை அரசுத் தலைமை வழக்கறிஞராகவும் பணியாற்றியுள்ளார். 

ஸ்ரீநிவாசனின் தாயார், தந்தையார் திருநெல்வேலி மாவட்டத்தில் உள்ள திருவேங்கடநாதபுரம் என்ற கிராமத்தை சேர்ந்தவர்கள். 1960களில் இவரின் குடும்பம் அமெரிக்காவின் கேன்சஸ் மாநிலத்திற்கு குடியேறியுள்ளனர்.



</doc>
<doc id="214734" url="https://ta.wikipedia.org/wiki?curid=214734" title="இந்துஸ்தான் போட்டோ ஃபிலிம்ஸ்">
இந்துஸ்தான் போட்டோ ஃபிலிம்ஸ்

இந்துஸ்தான் போட்டோ ஃபிலிம்ஸ் , நீலகிரி மாவட்டத்திலுள்ள ஒரே பொதுத் துறை நிறுவனமும், தெற்காசியாவில் அமைக்கப்பட்ட ஒரே ஃபிலிம் தொழிற்சாலையுமாகும் .

1960ம் ஆண்டு உதகையில் உதயமான இந்நிறுவனம் 1967ம் ஆண்டு, அப்போதைய பிரதமர் இந்திரா காந்தியால் தொழிற்சாலையின் முதல் உற்பத்தி துவங்கிவைக்கப்பட்டது. இதில், 5000 தொழிலாளர்கள் நேரடியாகவும், 1 லட்சம் பேர் மறைமுகமாகவும் பயனடைந்து வந்தனர். ஆலையை விரிவுப்படுத்த எண்ணிய ஒன்றிய அரசு 500 கோடி ரூபாயில் புதிய எக்சு-கதிர் தொழிற்சாலையை, உதகை இந்து நகர் பகுதியில் அமைத்து, மேலும் பல தொழிலாளர்களுக்கு வேலை வாய்ப்பை கொடுத்தது.

1991ம் ஆண்டு புதிய பொருளாதாரக் கொள்கையால் அன்னிய முதலீட்டார்களும், தனியார் பிலிம் நிறுவனங்களும் இந்தியச் சந்தையில் காலடி எடுத்து வைத்ததால், ஆலை நலிவுற்றது. இத் தொழிற்சாலை 1995-இல் பெரும் நிதி நெருக்கடியைச் சந்தித்ததால், 1996-ஆம் ஆண்டு தொழிற்சாலைகளின் மறுசீரமைப்பு வாரியத்தின் கட்டுப்பாட்டில் ஒப்படைக்கப்பட்டது.ஆலையில் பணிபுரிந்து வந்த 5400 தொழிலாளர்களை படிப்படி யாக குறைக்க ஒன்றிய அரசு நடவடிக்கை எடுத்தது. அதன் விளைவாக 2014 ஆம் ஆண்டில் , 660 தொழிலாளர்கள் மட்டுமே பணிபுரிந்து வந்தனர் .

உதகைமண்டலத்தின் இந்து நகரில் 500 கோடிகள் செலவில் புதிய எக்ஸ்-ரே தொழிற்சாலையை விரிவுபடுத்தியது. இதன்மூலம் உதகை தொழிற்சாலையின் வளர்ச்சிக்கு உதவ முடியும் என்று ஒன்றிய அரசு நினைத்தது. 

2013 ஆம் ஆண்டு ஜூன் மாதத்தில் நடைபெற்ற பொதுத் துறை நிறுவனங்களுக்கான மறுசீரமைப்பு வாரியக் கூட்டத்தில், இந்த ஆலையில் பணியாற்றும் அனைத்து ஊழியர்களுக்கும் விருப்ப ஓய்வு வழங்கவும், அதற்காக 2007-ஆம் ஆண்டின் ஊதிய மறுசீரமைப்பின்படி இத் தொகை வழங்கப்படுமெனவும், இதற்கான இறுதி அறிவிப்பை நீதிமன்றம் வெளியிடும் எனவும் தெரிவிக்கப்பட்டது .விருப்பு ஓய்வு திட்டத்துக்கு நிதி 2014 ஆம் ஆண்டு பட்ஜெட்டில் ஒதுக்கப்பட்டுள்ளதால், ஆலை மூடப்படுவது உறுதியாகியுள்ளது.


</doc>
<doc id="214750" url="https://ta.wikipedia.org/wiki?curid=214750" title="சனுஷா">
சனுஷா

சனுஷா, திரைப்பட நடிகை ஆவார். இவர் மலையாளம், தமிழ் திரைப்படங்களில் நடித்தவர்.

இவர் கேரளத்தின் காசர்கோடு மாவட்டத்தில் உள்ள நீலேஸ்வரத்தில் பிறந்தவர்.
கண்ணூர் மாவட்டத்தில் உள்ள பள்ளிக்குன்னு ஸ்ரீபுரம் பள்ளியில் படித்தவர்.
இளைய வயதிலேயே திரைத்துறைக்குள் நுழைந்தார். வினயன் இயக்கிய நாளை நமதே என்ற தமிழ் திரைப்படத்தில் நடித்தார். பின்னர், திலீப் நாயகனாக நடித்த மிஸ்டர் மருமகன் என்ற மலையாளத் திரைப்படத்தில் முக்கிய வேடத்தில் நடித்தார்.



</doc>
<doc id="214753" url="https://ta.wikipedia.org/wiki?curid=214753" title="பீட் சீகர்">
பீட் சீகர்

பீட் சீகர் ("Pete Seeger", மே 3, 1919 – சனவரி 27, 2014) உலகெங்கும் முற்போக்கு இயக்கங்களில் பாடப்படும் "நாம் வெற்றி பெறுவோம்" (We Shall Over Come) என்ற சங்கநாதத்தை பிரபலப்படுத்தியவரும், ஆங்கில நாடோடிப்பாடல்களின் இதயத்துடிப்பு என்று போற்றப்பட்டவருமாவார் .

3.5.1919 அன்று நியூயார்க் நகரில் பிறந்தவர். 1937ம் ஆண்டில் தன்னை இளம் கம்யூனிஸ்ட் லீக் அமைப்பில் இணைத்துக் கொண்டார் . தனது 23ம் வயதில் 1942ம் ஆண்டில் அமெரிக்க கம்யூனிஸ்ட் கட்சியில் இவர் சேர்ந்தார்.இவர் 1948ம் ஆண்டில் தி வீவர்ஸ் என்ற கிராமியப்பாடல்கள் குழுவை ஐந்து நபர்களுடன் சேர்ந்து உருவாக்கினார். 1941ம் ஆண்டில் ஜெர்மனி சோவியத் யூனியன் மீது தாக்குதல் தொடுத்த பின் நேசநாடுகளுக்கு ஆதரவாக இரண்டாம் உலகப்போரில் அமெரிக்கா பங்கு பெற வேண்டுமென்று இவர்கள் கூறினர். அதற்கு முன் இவர்கள் அமெரிக்கா இரண்டாம் உலகப்போரில் தலையிடக்கூடாது என்று பாடி வந்தனர். வியட்நாம், ஈராக் நாடுகளுக்கு எதிரான அமெரிக்காவின் போரை எதிர்த்து போராடியவர். இவர் கம்யூனிஸ்ட் கட்சியில் இருந்த காலத்தில் அமெரிக்க நாடளுமன்றத்துக்கு வந்து சாட்சியம் அளிக்க மறுத்ததால் சிறைத் தண்டனை விதிக்கப்பட்டவர். 

சீகர் வாழ்நாள் முழுவதும் ஏகாதிபத்தியத்தை எதிர்த்து இயக்கம் நடத்தியவர். ஆயுத ஒழிப்பு தொடர்பாக சமரசமற்ற போராட்டத்தை நடத்தி வந்த இவர் , நிறவெறிக்கு எதிராக மார்ட்டின் லூதர் கிங் நடத்திய போராட்டத்தில் நேரிடையாக கலந்து கொண்டு அவருடன் இணைந்து நடந்தவர். அவருடைய பாடல்கள் அந்த இயக்கத்துக்கு உத்வேகம் அளித்தன.2007ம் ஆண்டில் அமெரிக்க பொருளாதாரம் சீரழிவைக் கண்ட போது இவர் சுரண்டலுக்கு எதிராக நடைபெற்ற போராட்டத்தில் தன்னார்வமாக கலந்து கொண்டார். அதே போல் வால் ஸ்ட்ரீட்டை நிரப்புவோம் இயக்கத்திலும் இவர் கலந்து கொண்டார். சுற்றுச்சூழல் அழிக்கப்படுவதை எதிர்த்து குரல் கொடுத்தார். ஹட்சன் நதியை தூய்மைப்படுத்த கோரி நடந்த போராட்டத்தில் தன்னை முன்னிறுத்திக் கொண்டவர். இவர் ஒரு பொதுவுடைமைவாதி என்பதால் மக்கார்த்தி காலகட்டத்தில் இவருடைய ஒளிபரப்புகளுக்கு அமெரிக்க அரசு தடைவிதித்தது. இவரை அமெரிக்காவின் எப்.பி.ஐ தொடர்ந்து கண்காணித்து வந்தது.

இவர் வீ ஷேல் ஓவர்கம் என்ற போர் கீதத்தை 1948ம் ஆண்டில் தான் எழுதி வெளியிட்ட பியூப்பிள்ஸ் சாங் என்ற புத்தகத்தில் அச்சிட்டு வெளியிட்டார். இது 1948ம் ஆண்டில் மார்ட்டின் லூதர் கிங் தலைமையில் நடந்த சம உரிமை இயக்கத்தின் போர்ப்பரணியாக பாடப்பட்டது.இந்த போர்ப்பரணியில் தான் செய்த பங்களிப்பு பற்றி இவர் பின்னர் குறிப்பிடுகிறார். பாடல் முதலில் வீ வில் ஓவர்கம் என்று இருந்தது. அதில் வில் என்பதற்கு பதிலாக ஷேல் என்ற பதத்தை பயன்படுத்தியதுதான் தனது பங்கு என்றும் ஷேல் என்ற வார்த்தை வலுவாக ஒலிக்கக்கூடியது என்று இவர் காரணமும் சொன்னார். 

தொழிலாளர் பேரணிகளில் பாடியவர் இவர். நாட்டுப்புறப்பாடல்கள் விழாக்களில் தலைப்பு செய்தியானவர். ஓபாமா முதல் முறையாக பதவியேற்ற போது தனது பேரன் டாவோ ரோட்ரிக்ஸ் சீகருடன் இணைந்து லிங்கன் நினைவகத்தின் படிகளில் நடந்த கச்சேரியில் பாடியவர்.பாஞ்சோ, கிடார், மாண்டலின், பியானோ, ரிகார்டர், டின் விசில், உகுலெலெ ஆகிய இசைக்கருவிகளை இசைக்கத் தெரிந்தவர்.பாஞ்சோ வாத்தியம் இவருடைய அடையாளமாக விளங்கியது. இவர் ஒரு சிறந்த பாடகர், பாடலாசிரியர், வானொலி தொகுப்பாளர். இவர் இட்லருக்கு எதிராகவும், அணு ஆயுதங்களுக்கு எதிராகவும் குரல் கொடுத்தவர்.இவருக்கு உலகின் சிறந்த இசைவிருதான கிராமி விருது வழங்கப்பட்டது. யு.எஸ். ராக் அண்ட் ரோல் புகழரங்கில் இவருடைய திருவுருவப்படம் திறந்து வைக்கப்பட்டது.

சிறிது காலம் நோய்வாய்ப்பட்டிருந்த சீகர், தனது 94ஆம் வயதில் நியுயார்க் மருத்துவமனை ஒன்றில் சனவரி 27, 2014 அன்று காலமானார். 


</doc>
<doc id="214755" url="https://ta.wikipedia.org/wiki?curid=214755" title="ஒலிம்பிக் விளையாட்டுக்கள் நடைபெற்ற இடங்கள்">
ஒலிம்பிக் விளையாட்டுக்கள் நடைபெற்ற இடங்கள்

1896ஆம் ஆண்டு தற்கால ஒலிம்பிக் விளையாட்டுக்கள் தொடங்கப்பட்டது முதல் 22 வெவ்வேறு நகரங்களில் 27 கோடைக்கால ஒலிம்பிக் விளையாட்டுக்களும் 19 வெவ்வேறு நகரங்களில் 22 குளிர்கால ஒலிம்பிக் விளையாட்டுக்களும் நடத்தப்பட்டுள்ளன. தவிரவும், மூன்று கோடைக்கால மற்றும் இரண்டு குளிர்கால விளையாட்டுக்கள் நடைபெறுவதாயிருந்து உலகப் போரினால் இரத்து செய்யப்பட்டன: 1916இல் பெர்லின் (கோடை), 1940இல் தோக்கியோ (கோடை) மற்றும் சப்போரோ (குளிர்), 1944இல் இலண்டன் (கோடை) மற்றும் இத்தாலி (குளிர்). ஏதென்சில் நடந்த 1906 கோடைக்கால ஒலிம்பிக் போட்டிகள் பன்னாட்டு ஒலிம்பிக் குழுவால் தற்போது அங்கீகரிக்கப்படவில்லை. எதிர்வரும் ஒலிம்பிக் விளையாட்டுப் போட்டிகளை நடத்த ப.ஒ.கு மூன்று நகரங்களை தேர்ந்தெடுத்துள்ளது: 2016 கோடைக்கால ஒலிம்பிக் விளையாட்டுப் போட்டிகள் இரியோ டி செனீரோவிலும் 2018 குளிர்கால ஒலிம்பிக் விளையாட்டுப் போட்டிகள் பையோங்சாங், தென் கொரியாவிலும் 2020 கோடைக்கால ஒலிம்பிக் விளையாட்டுப் போட்டிகள் தோக்கியோவிலும் நடைபெறவுள்ளன.


</doc>
<doc id="214766" url="https://ta.wikipedia.org/wiki?curid=214766" title="பாகன் (திரைப்படம்)">
பாகன் (திரைப்படம்)

பாகன் 2012ல் வெளிவந்த தமிழ்த் திரைப்படமாகும். இதனை முகமது அஸ்லாம் இயக்கியிருந்தார். ஸ்ரீகாந்த், சூரி, பாண்டி, கோவை சரளா, சனனி ஐயர் ஆகியோர் முக்கிய கதாப்பாத்திரத்திங்களில் நடித்திருந்தனர்.




</doc>
<doc id="214768" url="https://ta.wikipedia.org/wiki?curid=214768" title="புத்தர் கலைக்குழு">
புத்தர் கலைக்குழு

புத்தர் கலைக்குழு என்பது தமிழ்நாட்டில் இயங்கும் ஓரு பறையிசைக் கலைக்குழு ஆகும். 25 வரையான முழு மற்றும் பகுதி நேரக் கலைஞர்களைக் கொண்ட இந்த கலைக்குழு தமிழ்நாடு முழுவதும் பல்வேறு நிகழ்ச்சிகளை வழங்கி வருகின்றது. இவர்கள் விருப்பமுள்ள அனைவருக்கும் பறையிசையைக் கற்பிக்கும் பணியிலும் ஈடுபட்டு இருக்கின்றார்கள்.

இந்தக் குழுவினை மணிமாறன் (மகிழினி மணிமாறனின் கணவர்) உருவாக்கி வழிநடத்தி வருகின்றார்.



</doc>
<doc id="214770" url="https://ta.wikipedia.org/wiki?curid=214770" title="சும்மா நச்சுன்னு இருக்கு">
சும்மா நச்சுன்னு இருக்கு

சும்மா நச்சுன்னு இருக்கு 2013ல் வெளிவந்த தமிழ்த் திரைப்படமாகும். இதனை ஏ. வெங்கடேஷ் எழுதி இயக்கியிருந்தார். இவருடன் வசனத்தினை ஈரோடு மகேஷ் எழுதியிருந்தார். தமன் குமார், விபஹா நடராஜன், அர்சசனா விஷ்வநாத், தம்பி ராமையா மற்றும் சீனிவாசன் ஆகியோர் முக்கிய கதாப்பாத்திரத்திங்களில் நடித்திருந்தனர்.




</doc>
<doc id="214771" url="https://ta.wikipedia.org/wiki?curid=214771" title="இரீயூனியனில் இந்து சமயம்">
இரீயூனியனில் இந்து சமயம்

இரீயூனியனில் இந்துக்கள் அத்தீவின் மக்கள் தொகையில் ஒரு சிறிய வீதத்தினர் ஆவர். ரீயூனியன் தீவில் ஏறத்தாழ 250,000 இந்திய வம்சாவழியினர் (1991 ஆம் ஆண்டில்) வாழ்வதாக மதிப்பிடப்பட்டுள்ளது. ஆனாலும், பெரும்பாலான இந்தியர்கள் தம்மை கத்தோலிக்க, முசுலிம் அல்லது இந்துக்கள் என அடையாளப்படுத்துவதால், இங்குள்ள இந்துக்களின் துல்லியமான எண்ணிக்கை அறியப்படவில்லை.

ரீயூனியனில் இந்து சமயத்தின் வரலாறு 19ம் நூற்றாண்டின் நடுப்பகுதி, மற்றும் இறுதிப் பகுதிகளில் ஆரம்பிக்கின்றது. ஆரம்ப கால இந்தியக் குடியேற்றக்காரர்கள், அரசு நிருவாகத்தினரின் அல்லது அவர்களின் பணி அமர்த்துனர்களின் கட்டளைக்கிணங்க தமக்குக் கிறித்தவப் பெயர்களைச் சூட்டிக் கொண்டனர். பிள்ளைகள் கத்தோலிக்க திருச்சபையில் திருமுழுக்குப் பெற்றுக் கொண்டனர். ஆனாலும், அவர்களில் பெரும்பாலானோர் தமது இந்துக் கலாசாரம், மற்றும் பண்பாட்டை இழக்காமல் பேணி வருகின்றனர்.

குசராத்தில் இருந்து வந்த முசுலிம்களைத் தவிர ஏனைய இந்தியர்கள் அனைவரும் கத்தோலிக்கர்களாக கட்டாயமாக காலத்துக்குக் காலம் மதமாற்றம் செய்யப்பட்டார்கள். பெரும்பாலானோர் ஒப்பந்தக் கூலிக் காலத்திலேயே இவ்வாறு மதமாற்றம் செய்யப்பட்டார்கள்.

அண்மைக் காலத்தில் ரீயூனியன் தமிழர்கள் இந்து சமயப் பண்பாட்டை வளர்க்கும் பணிகளில் ஈடுபட்டு வருவதைக் காண முடிகிறது. பெருமளவு இந்துக் கோவில்களும், ஆசிரமங்களும் அங்கு புதிதாகக் கட்டப்பட்டுள்ளன. சில இந்தியர்கள் இந்து, மற்றும் கத்தோலிக்க மதக் கோட்பாடுகள் இரண்டையும் ஒரே நேரத்தில் அனுட்டித்து வருகின்றனர். இவர்கள் "சமூகத்தில் கத்தோலிக்கர்களாகவும், தனிப்பட்ட முறையில் இந்துக்களாகவும்" வாழ்கிறார்கள்.

பிரெஞ்சு அரசு சமயம் வாரியாக மக்கள்தொகைக் கணக்கெடுப்பு நடத்துவதில்லை ஆகையால் மக்கள்தொகையில் இந்துக்களின் எண்ணிக்கை துல்லியமாக அறிய முடியாது. ஆனாலும், 6.7% வீதத்தினர் இந்துக்கள் என மதிப்பிடப்பட்டுள்ளது.

ரீயூனியன் தீவில் உள்ள இந்துக் கோயில்களின் படங்கள் கீழே தரப்பட்டுள்ளன.




</doc>
<doc id="214781" url="https://ta.wikipedia.org/wiki?curid=214781" title="ஆடவாரி மாட்டலக்கு அர்த்தாலு வேருலே">
ஆடவாரி மாட்டலக்கு அர்த்தாலு வேருலே

ஆடவாரி மாட்டலக்கு அர்த்தாலு வேருலே, (பெண்கள் சொல்லும் சொல்லுக்கு அர்த்தம் வேறு)2007-ம் ஆண்டு வெளியான தெலுங்குத் திரைப்படம் ஆகும். இத்திரைப்படம் யாரடி நீ மோகினி என்ற தலைப்பில் தனுஷ், நயன்தாரா நடிப்பில் வெளியானது.

இத்திரைப்படத்தில் வெங்கடேஷ், திரிசா முதன்மையான கதாப்பாத்திரத்தில் நடித்திருந்தனர். யுவன் சங்கர் ராஜா இசையமைத்த இத்திரைப்படத்தினை செல்வராகவன் இயக்கி இருந்தார்.

இத்திரைப்படம் "100% லவ்" என்ற பெயரில் வங்காள மொழியில் ஜீட், கோயல் நடிப்பில் வெளியானது.


</doc>
<doc id="214783" url="https://ta.wikipedia.org/wiki?curid=214783" title="சிறீகாந்து தேவா">
சிறீகாந்து தேவா

சிறீகாந்து தேவா ("Srikanth Deva") ஒரு தமிழ், தெலுங்குத் திரைப்பட இசையமைப்பாளராவார். இவர் இசையமைப்பாளர் தேவாவின் மகனாவார். இவர் 2000ஆம் ஆண்டில் வெளிவந்த தமிழ்த் திரைப்படமான தபுள்சில் இசையமைப்பாளராக அறிமுகமானார். இவர் சிவகாசி, ஆழ்வார், எம். குமரன் சன் ஆபு மகாலட்சுமி, பூலோகம் உள்ளிட்ட நூற்றுக்கும் மேற்பட்ட திரைப்படங்களுக்கு இசையமைத்துள்ளார்.

சிறீகாந்து தேவா தமிழ்த் திரைப்படங்களில் பாடல்களையும் பாடியுள்ளார். இவர் சிறீ தூடியோசு என்ற இசை நிறுவனத்தையும் நடத்தி வருகின்றார்.

இவர் பின்னணிப் பாடகரான பெபியைத் திருமணம் செய்து கொண்டார்.



</doc>
<doc id="214786" url="https://ta.wikipedia.org/wiki?curid=214786" title="ஐந்தோவன் தொழில்நுட்பப் பல்கலைக்கழகம்">
ஐந்தோவன் தொழில்நுட்பப் பல்கலைக்கழகம்

ஐந்தோவன் தொழில்நுட்பப் பல்கலைக்கழகம் (Eindhoven University of Technology) நெதர்லாந்தில் உள்ள ஐந்தோவன் நகரில் உள்ளது. நெதர்லாந்தின் முக்கியப் பல்கலைக்கழகங்களில் இதுவும் ஒன்று. உலகளவிலான முன்னணிப் பல்கலைக்கழகங்களில் ஒன்றாகவும் தேர்ந்தெடுக்கப்பட்டுள்ளது என்பது குறிப்பிடத்தக்கது.

தலைவர், ஆளுனர், மூன்றாம் தலைவர் உள்ளிட்ட மூவரும், செயலரும் முக்கியப் பணிகளில் ஈடுபடுவர். இது தவிர, நிர்வாகக் குழுவும் உண்டு.

இள நிலைப் படிப்புகளை நான்கு/ஐந்து ஆண்டுகளில் படிக்க வேண்டும்.
முனைவர் பட்டப் படிப்புகளும் வழங்கப்படுகின்றன.

உள்ளிட்ட துறைகளில் இள நிலைப் படிப்புகள் வழங்கப்படுகின்றன.
படிப்பில் சிறந்து விளங்கும் மாணவர்களுக்கு சிறப்புப் பயிற்சிகள் வழங்கப்படுகின்றன.

உள்ளிட்ட பாடங்களில் முது நிலைப் படிப்புகள் வழங்கப்படுகின்றன.

இத்துடன் ஆய்வகங்களும் இணைக்கப்பட்டுள்ளன.

உலகின் பல முன்னணிப் பல்கலைக்கழகங்களுடன் புரிந்துணர்வு ஒப்பந்தங்கள் செய்யப்பட்டுள்ளன.



</doc>
<doc id="214788" url="https://ta.wikipedia.org/wiki?curid=214788" title="தி எக்ஸ்பெண்டபில்ஸ் 3">
தி எக்ஸ்பெண்டபில்ஸ் 3

தி எக்ஸ்பெண்டப்லஸ் 3 இது ஒரு அமெரிக்கா நாட்டு அதிரடி ஆங்கிலத் திரைப்படம் ஆகும். ஏற்கனவே வெளிவந்த தி எக்ஸ்பெண்டபில்ஸ் திரைப்படத்தின் தொடர்ச்சியாகும். சில்வர்ஸ்டர் ஸ்டலோன் இத்திரைப்படத்தின் கதையை எழுதியுள்ளார். இந்த திரைப்படத்தை பாட்ரிக் ஹக்ஸ் இயக்கியுள்ளார். 2014-ம் ஆண்டு ஆகஸ்ட் மாதம் வெளியானது.


இப்படத்தில் ‘தி எக்ஸ்பென்டபிள்ஸ்’ டீமில் புதிதாக இணையும் ‘பவன்சர்’ ரோன்டா, அன்டோனியா, கிளென் போவல், கெல்லன் லூட்ஸ் ஆகியோரின் துடிப்பான சண்டைகள் படத்திற்கு கூடுதல் பலம் அளிக்கிறது.



</doc>
<doc id="214795" url="https://ta.wikipedia.org/wiki?curid=214795" title="ஒன்பதாம் பயஸ் (திருத்தந்தை)">
ஒன்பதாம் பயஸ் (திருத்தந்தை)

அருளாளர் திருத்தந்தை ஒன்பதாம் பயஸ் (; 13 மே 1792 – 7 பெப்ரவரி 1878), இயற்பெயர் ஜியோவானி மரிய மாஸ்தாய்-ஃபெரெத்தி, என்பவர் கத்தோலிக்க திருச்சபையின் திருத்தந்தையாக 16 ஜூன் 1846 முதல் 1878இல் தனது இறப்புவரை இருந்தவர் ஆவார். 32 ஆண்டுகள் திருத்தந்தையாக இருந்த இவரே அதிக காலம் இப்பதவியினை வகித்தவர் ஆவார். இவர் கூட்டிய முதல் வத்திக்கான் பொதுச்சங்கம் (1869-1870) திருத்தந்தையின் தவறா வரம் ஒரு விசுவாசக் கோட்பாடு என அறிக்கையிட்டது.

தூய கன்னி மரியாவின் அமலோற்பவத்தை இவர் ஆதரித்தார். மரியாவுக்கு "இடைவிடா சகாய மாதா" என்னும் பட்டத்தையும் அளித்தார். இப்பட்டத்துக்கு காரணமான கிரீட் தீவு பைசாந்திய ஓவியத்தை உலக இரட்சகர் சபை குருக்களின் பாதுகாவலில் ஒப்படைத்தார்.

திருத்தந்தை நாடுகளின் அரசராக இருந்த இறுதி திருத்தந்தை இவர் ஆவார். 1870இல் அது இத்தாலிய தேசியவாத படையினரால் கைப்பற்றப்பட்டு இத்தாலிய பேரரசுடன் இணைக்கப்பட்டது.

1878இல் இவரின் இறப்புக்குப்பின்பு திருத்தந்தை இரண்டாம் அருள் சின்னப்பர் 6 ஜூலை 1985 அன்று வணக்கத்திற்குரியவர் என அறிவிக்கப்பட்டார். திருத்தந்தை இருபத்திமூன்றாம் யோவானோடு இவருக்கும் 3 செப்டம்பர் 2000இல் அருளாளர் பட்டம் அளிக்கப்பட்டது. இவரின் விழா நாள் பெப்ரவரி 7 ஆகும்.


</doc>
<doc id="214812" url="https://ta.wikipedia.org/wiki?curid=214812" title="ஷாதி கே சைட் எபெக்ட்ஸ்">
ஷாதி கே சைட் எபெக்ட்ஸ்

ஷாதி கே சைட் எபெக்ட்ஸ், (திருமணத்தின் பின்விளைவுகள்), 2014-ம் ஆண்டு வெளியான இந்தித் திரைப்படம் ஆகும். சாகெத் சவுத்ரி இயக்கிய இத்திரைப்படத்தில் பர்கான் அக்தர், வித்யா பாலன் முதன்மை கதாப்பாத்திரத்தில் நடித்துள்ளனர்.

திருமணத்திற்குப் பிறகு தம்பதியிடையே நிலவும் பிரச்சனைகள், அதனால் அவர்கள் எடுக்கும் தவறான முடிவுகள் என கதை நகர்கின்றது. குழந்தை பிறந்த பிறகு தம்பதிகளிடையே உருவாகும் இடைவெளி, குழத்தைகளுக்கு நல்ல தந்தையாக இருக்க முயற்சி செய்வது என குடும்பத்திரைப்படமாக உருவாக்கியுள்ளார் சாகெத். 



</doc>
<doc id="214817" url="https://ta.wikipedia.org/wiki?curid=214817" title="வெண்ணெய் தோசை">
வெண்ணெய் தோசை

வெண்ணெய் தோசை (ஆங்கிலம்:"Benne dosa", ) என்பது தோசை வகைகளுள் ஒன்று. இது கர்நாடகா மாநிலத்தின் தாவணகெரே நகரத்தைப் பூர்வீகமாகக் கொண்ட கர்நாடக உணவாகும்.

சாதாரணமாகச் சுடப்படும் தோசை மேல், எண்ணெய் அல்லது நெய்க்குப் பதிலாக, வெறும் வெண்ணெயை மட்டும் பயன்படுத்தி சுடுவதால் இது இப்பெயரால் அழைக்கப்படுகிறது. தோசைக்கு மேலே தாராளமாக வெண்ணெய் தூவப்பட்டு தயாரிக்கப்படுகிறது. இதனால் இத் தோசை மென்மையாகவும் மணமாகவும் உள்ளது.

தாவணகெரேயுடன் தொடர்புபடுத்தப்படும் இந்த வெண்ணெய் தோசை, கர்நாடகாவின் பிரபலமான உணவு விடுதிகளில் முக்கிய இடத்தைப் பிடித்துள்ளது. சிங்கப்பூர் மற்றும் அமெரிக்காவில் இத் தோசை கிடைக்கும் உணவு விடுதிகள் உள்ளன.


</doc>
<doc id="214818" url="https://ta.wikipedia.org/wiki?curid=214818" title="வாம்பயர் அகாடமி">
வாம்பயர் அகாடமி

வாம்பயர் அகாடமி இது அமெரிக்கா நாட்டு கற்பனை சாகச திரைப்படம் ஆகும். இது 2014ம் ஆண்டு அமெரிக்காவில் வெளியான ஆங்கிலத் திரைப்படம். இத் திரைப்படத்தை வாம்பயர் அகாடமி நாவலை அடிப்படையாக வைத்து மார்க் வாட்டர்ஸ் இயக்கியுள்ளார்.




</doc>
<doc id="214823" url="https://ta.wikipedia.org/wiki?curid=214823" title="பாண்டி (நடிகர்)">
பாண்டி (நடிகர்)

பாண்டி (இயற்பெயர்: இலிங்கேசுவரன்) தமிழ்த் திரைப்படத்துறை நகைச்சுவை நடிகராவார். இவர் தொலைக்காட்சி நிகழ்ச்சிகளிலும் பணியாற்றியுள்ளார். விஜய் தொலைக்காட்சி நிகழ்ச்சியான "கனா காணும் காலங்கள்" தொடரில் பாண்டி என்ற கதாப்பாத்திரத்தில் நடித்திருந்தார். ஜோடி நம்பர் ஒன் சீசன் இரண்டில் பங்கேற்றுள்ளார்.



</doc>
<doc id="214828" url="https://ta.wikipedia.org/wiki?curid=214828" title="பினாங்கு இரண்டாவது பாலம்">
பினாங்கு இரண்டாவது பாலம்

சுல்தான் அப்துல் ஹாலிம் முவாட்சாம் ஷா பாலம் (Sultan Abdul Halim Muadzam Shah Bridge) அல்லது பினாங்கு இரண்டாவது பாலம் மலேசியாவின் பினாங்கு மாநிலத்தில் இருக்கும் ஒரு நீண்ட பாலம் ஆகும். இது நிலப்பகுதியில் இருக்கும் பத்து காவான் மற்றும் கடலைத் தாண்டி இருக்கும் ஜோர்ஜ் டவுன் மாநகரை இணைக்கிறது. இப்பாலம் மலேசியா மற்றும் தென்கிழக்கு ஆசியாவின் நீண்ட பாலம் ஆகும். பாலத்தின் மொத்த நீளம் 24 கி.மீ. இப்பாலம் அதிகாரப்பூர்வமாக மார்ச் 1, 2014 அன்று திறக்கப்பட்டது. 

பினாங்கு இரண்டாவது பாலம் ஒன்பதாவது மலேசிய திட்டத்தின் கீழ் தொடங்கப்பட்ட ஒரு உயர் தாக்கத் திட்டம் ஆகும். ஒரு உயர் தாக்கத் திட்டமாக இருப்பதால், மலேசியாவின் வடக்கு நடைபாதை பொருளாதார பகுதியின் (NCER) சமூக பொருளாதார வளர்ச்சியில் ஒரு முக்கிய பங்கு வகிக்கிறது.

ஆகஸ்ட் 2006 ஆம் ஆண்டில், மலேசிய மத்திய அரசு ஒன்பதாவது மலேசிய திட்டதின்கீழ் பினாங்கு இரண்டாவது பாலம் கட்ட ஒரு திட்டத்தை அறிமுகப்படுத்தியது. நவம்பர் 12, 2006 அன்று, புதிய பினாங்கு இரண்டாவது பாலத்துக்கு முன்மாதிரி விழா ஐந்தாவது மலேசிய பிரதம மந்திரி அப்துல்லா அகமது படாவியால் நிகழ்த்தப்பட்டது.

மண் ஆய்வுப் பணி மற்றும் சோதனைத் தொகுப்பு வேலைகளை முடித்த பின்பு சீனத் துறைமுக பொறியியல் கூட்டுறவு லிமிடெட் மற்றும் யூ. இ. ஏம் குழு பாலம் கட்டும் பணி 2011 இல் நிறைவடையும் என்று அறிவித்தது. கட்டுமானப் பணி 2008 ஆம் ஆண்டு, ஜனவரி மாதம் தொடங்கப்படும் என எதிர்பார்க்கப்பட்டது. ஆனால் ஏப்ரல் 2008 இல், அரசாங்கம் இந்த திட்டத்திற்கு நிலம் கையகப்படுத்தல், வடிவமைப்பு சிக்கல்கள் மற்றும் கட்டிட பொருட்கள் உயரும் செலவினங்கள் காரணமாக ஒன்பது மாதங்கள் தாமதமாகும் என அறிவித்தது. நவம்பர் 8, 2008 அன்று, சீனத் துறைமுக பொறியியல் கூட்டுறவு லிமிடெட் மூலம் பினாங்கு இரண்டாவது பாலம் கட்டுமானம் இறுதியாக தொடங்கியது. அக்டோபர் 3, 2012 அன்று, நிர்ணயிக்கப்பட்ட காலக்கெடுவான செப்டம்பர் 2013 க்கு இரண்டு மாதங்கள் முன்னதாகவே இப்பாலக் கட்டுமானப் பணி முடிவடையுமென ஊடகங்களில் அறிக்கைகள் வெளியானது. ஏப்ரல் 20, 2013 அன்று, கேபிள் இறுதி மூடல் முடிக்கப்பட்டது. இதனால் பாலத்தின் கட்டுமானம் நிறைவடைந்தது. ஏப்ரல் 30, 2013 அன்று, ஆறாவது பிரதமர் நஜிப் துன் ரசாக் கோலப்புறையில் ஒரு விழாவில் கலந்து கொள்வதற்காக தீவுப்பகுதியிலிருந்து நிலப்பகுதிக்குச் செல்ல பாலத்தில் 24 கி.மீ. தொலைவு சென்று இப்பாலத்தைப் பயன்படுத்திய நாட்டின் முதல் தலைவர் ஆனார். பாலம் முதலில் நவம்பர் 8, 2013 அன்று திறப்பதற்குத் திட்டமிடப்பட்டது. எனினும் திறப்புத் தேதி, மார்ச் 1 ம் தேதிக்குத் தள்ளி வைக்கப்பட்டது.

பினாங்கு இரண்டாவது பாலம் திறப்பு விழா மார்ச் 1, 2014 சனிக்கிழமை இரவு 8:30 மணிக்கு உத்தியோகபூர்வமாக பிரதமர் நஜிப் துன் ரசாக்கால் திறந்து வைக்கப்பட்டது. நஜிப் துன் ரசாக் பினாங்கு இரண்டாவது பாலத்திற்கு சுல்தான் அப்துல் ஹாலிம் முவாட்சாம் ஷா பாலம் என்று பெயர் சூட்டினார், பாலம் திறப்பு விழா முடிந்த பிறகு 12:01 மணிக்கு போக்குவரத்திற்காக திறக்கப்பட்டது .

சுல்தான் அப்துல் ஹாலிம் முவாட்சாம் ஷா பாலம் உயர் தணித்த இயற்கை ரப்பர் (HDNR) தாங்கி கொண்டு, 7.5 ரிக்டர் அளவில் நிலநடுக்கம் தாங்கும் பாலமாகச் செயல்படுகிறது.




</doc>
<doc id="214829" url="https://ta.wikipedia.org/wiki?curid=214829" title="அவெஞ்சர்ஸ்: ஏஜ் ஆஃப் அல்ட்ரான்">
அவெஞ்சர்ஸ்: ஏஜ் ஆஃப் அல்ட்ரான்

அவெஞ்சர்ஸ்: ஏஜ் ஆப் அல்ட்ரான் ("Avengers: Age of Ultron)" இது 2015ஆம் ஆண்டில் திரைக்கு வந்த ஆங்கிலத் திரைப்படம் ஆகும். இந்த திரைப்படம் 2012ம் ஆண்டு வெளியான தி அவேஞ்சர்ஸ் என்ற திரைப்படத்தின் 2ம் பாகம் ஆகும். இந்த திரைப்படத்தை மார்வெல் ஸ்டுடியோ தயாரித்தது. மேலும் இதனை வால்ட் டிஸ்னி ஸ்டுடியோஸ் மோஷன் பிக்சர்ஸ் நிறுவனம் வெளியிட்டது. இந்த திரைப்படத்தில் ராபர்ட் டவுனி ஜூனியர், கிறிஸ் இவான்ஸ், மார்க் ருஃப்பால்லோ, கிறிஸ் ஹோம்ஸ்வோர்த், ஸ்கார்லெட் ஜோஹான்சன், ஜெர்மி ரேன்நேர், சாமுவேல் எல். ஜாக்சன், ஆரோன் டெய்லர்-ஜோன்சன், எலிசபெத் ஓல்சன், பவுல் பெட்டனி, தோமஸ் கிரெட்ச்மன், ஜேம்ஸ் சப்டர், கோபி ஸ்மல்டேர்ஸ் உள்ளிட்ட பலர் நடித்துள்ளார்கள். இந்த திரைப்படம் மே 1ம் திகதி 2015ம் ஆண்டு வெளியானது.


இந்த திரைப்படம் வால்ட் டிஸ்னி ஸ்டுடியோவில் மோஷன் பிக்சர்ஸ் என்ற நிறுவனத்தின் மூலம் மே 1ம் திகதி 2015ம் ஆண்டு 3டி மற்றும் ஐமேக்ஸ் 3டியிலும் வெளியானது.

இந்த திரைப்படத்தின் அடுத்த 3 ம் பாகம் அவென்ஜ்ர்ஸ் : இன்பினிட்டி வார் ஏப்ரல் 2018 ஆம் ஆண்டு வெளிவந்தது



</doc>
<doc id="214833" url="https://ta.wikipedia.org/wiki?curid=214833" title="கொம்டார் கோபுரம்">
கொம்டார் கோபுரம்

கொம்டார் கோபுரம் அல்லது காம்ப்ளக்ஸ் துன் ரசாக் (Komtar Tower) மலேசியாவின் பினாங்கு மாநிலத்தில் இருக்கும் உயரமான கோபுரம் ஆகும். ஜோர்ஜ் டவுன் மாநகர முக்கியப் பகுதியில் அமைந்துள்ள இக்கோபுரம் மலேசியாவின் ஆறாவது மிக உயரமான கட்டடம் ஆகும். இது 1988 ல் கோலாலம்பூரில் உள்ள மேபேங்க் கோபுரத்தால் முறியடிக்கப்பட்டது. கொம்டார் கோபுரம் 3 ஆண்டுகளுக்கு மலேசியாவின் மிக உயரமான கட்டிடமாக இருந்தது.

கொம்டார் கோபுரம் சில்லறை விற்பனை நிலையங்கள், போக்குவரத்து மையம் பினாங்கு மாநில அரசு நிர்வாக அலுவலகங்கள் அடங்கிய ஒரு பல்நோக்கு கட்டிடமாக உள்ளது. கொம்டார் என்பது காம்ப்ளக்ஸ் துன் அப்துல் ரசாக்-இன் சுருக்கம். மலேசியாவின் இரண்டாவது பிரதமரான துன் அப்துல் ரசாக் உசேன்னின் பெயரால் இது அழைக்கப்படுகிறது. 


</doc>
<doc id="214835" url="https://ta.wikipedia.org/wiki?curid=214835" title="1980 கோடைக்கால ஒலிம்பிக் விளையாட்டுப் போட்டிகள்">
1980 கோடைக்கால ஒலிம்பிக் விளையாட்டுப் போட்டிகள்

1980 கோடைக்கால ஒலிம்பிக் விளையாட்டுப் போட்டிகள் மாசுக்கோவில் சூலை 19 முதல் ஆகத்து 3 வரை நடைபெற்ற கோடைக்கால ஒலிம்பாகும். இப்பன்னாட்டு விளையாட்டுப் போட்டி XXII ஒலிம்பியாட் என அழைக்கப்படுகிறது. கிழக்கு ஐரோப்பாவில் நடத்தப்பட்ட முதல் ஒலிம்பிக் இதுவாகும்.

சோவியத் ஒன்றியம் 1979ல் ஆப்கானித்தானின் மீது படையெடுத்ததைக் கண்டித்து அமெரிக்க அதிபர் ஜிம்மி கார்டரின் உந்துதலால் அமெரிக்கா தலைமையில் 65 நாடுகள் இப்போட்டியைப் புறக்கணித்தன. எனினும் சில நாடுகளின் வீரர்கள் இப்போட்டியில் ஒலிம்பிக் கொடியின் கீழ் போட்டியிட்டனர். இப்புறக்கணிப்பால் சோவியத் ஒன்றியம் தலைமையில் பொதுவுடமை நாடுகள் 1984ல் நடந்த ஒலிம்பிக்கைப் புறக்கணித்தன.

80 நாடுகள் மாசுக்கோ போட்டியில் பங்கேற்றன. 1956 க்குப் பிறகு இதுவே குறைந்த அளவு நாடுகள் பங்கு பெறும் ஒலிம்பிக் ஆகும். அங்கோலா, போட்சுவானா, சோர்தான், லாவோசு, மொசாம்பிக், சீசெல்சு ஆகிய 6 நாடுகள் முதன்முறையாக ஒலிம்பிக்கில் பங்கேற்றன. சைப்ரசுக்கு இது முதல் கோடைக்கால ஒலிம்பாக இருந்த போதிலும் 1980ம் ஆண்டு குளிர்கால ஒலிம்பிக்கில் முன்னரே அது பங்கு பெற்றது. சிலோன் என்ற பெயரை சிறி லங்கா என்று மாற்றிய பிறகு அந்நாடு கலந்து கொண்ட முதல் ஒலிம்பிகாகும். ரோடிசியா என்ற பெயரை சிம்பாப்வே என்று மாற்றிய பிறகு அந்நாடு கலந்து கொண்ட முதல் ஒலிம்பிகாகும். பெனின் முன்பு டாகோமே என்று போட்டியிட்டது.

தென் ஆப்பிரிக்காவின் இனவெறி கொள்கையை எதிர்த்து 1974 ஒலிம்பிக்கை புறக்கணித்த 24 நாடுகளில் பாதி இதில் கலந்துகொண்டன. சோவியத் ஒன்றியம் 1979ல் ஆப்கானித்தானின் மீது படையெடுத்தை கண்டித்து அமெரிக்க அதிபர் ஜிம்மி கார்டரின் உந்துதலால் 1980 ஒலிம்பிக்கை புறக்கணித்த நாடுகள் பிலடெல்பியா நகரில் சுதந்திர மணி கிளாசிக் என்று வேறொரு போட்டிப் போட்டியை நடத்தின.

போட்டியில் பங்கேற்க அழைப்பிதழ் அனுப்பப்பட்ட 65 நாடுகள் 1980 ஒலிம்பிக்கில் பங்கேற்கவில்லை. பெரும்பாலானவை அமெரிக்காவின் உந்துதலால் ஒலிம்பிக்கை புறக்கணித்தன, சில பொருளாதாரம் உள்ளிட்ட சில காரணங்களால் ஒலிம்பிக்கில் பங்கேற்கவில்லை. புறக்கணித்த 15 நாடுகள் தங்கள் நாட்டு கொடியின் கீழ் போட்டியிடாமல் ஒலிம்பிக் கொடியின் கீழ் போட்டியிட்டன. நியூசிலாந்து தங்கள் நாட்டு கொடியின் கீழ் போட்டியிட்டது.

1979ம் ஆண்டு கத்தார் ஒலிம்பிக் ஆணையகம் உருவாக்கப்பட்டிருந்த போதிலும் அது பன்னாட்டு ஒலிம்பிக் ஆணையகத்தால் 1980ல் ஏற்றுக்கொள்ளப்படாததால் கத்தார் இப்போட்டியில் பங்கேற்க அழைக்கப்படவில்லை.

1980ம் ஆண்டு ஒலிம்பிக் போட்டியை நடத்த மாசுக்கோவும் லாஸ் ஏஞ்சலசும் மட்டுமே போட்டியிட்டன. அக்டோபர் 23, 1974 ல் வியன்னாவில் நடந்த ஒலிம்பிக் ஆணையகத்தின் 75வது அமர்வில் மாசுக்கோ தேர்வு பெற்றது.

 போட்டியை நடத்தும் நாடு சோவியத் ஒன்றியம்

<nowiki>*** </nowiki>- ஒலிம்பிக் கொடியின் கீழ்


</doc>
<doc id="214836" url="https://ta.wikipedia.org/wiki?curid=214836" title="இலங்கைத் தமிழர் சிந்தனை வளர்ச்சியில் அமெரிக்க மிஷன் (நூல்)">
இலங்கைத் தமிழர் சிந்தனை வளர்ச்சியில் அமெரிக்க மிஷன் (நூல்)

இலங்கைத் தமிழர் சிந்தனை வளர்ச்சியில் அமெரிக்க மிஷன் என்பது, இலங்கைத் தமிழரின் கல்வித்துறையின் வளர்ச்சியில் அமெரிக்கமிஷன் வகித்த பங்கு குறித்து ஆய்வு செய்யும் ஒரு நூல். தென்னிந்தியத் திருச்சபையின் ஓய்வுபெற்ற பேராயர் எஸ். ஜெபநேசன் எழுதிய இந்த நூல் குமரன் புத்தக இல்ல வெளியீடாக 2009 ஆம் ஆண்டு வெளிவந்தது.

இலங்கைவாழ் தமிழ் மக்களின் உயர்கல்வி வரலாற்றிலே 1823ஆம் ஆண்டிற்கும் 1855ஆம் ஆண்டிற்கும் இடைப்பட்ட காலப்பகுதி ஒரு முக்கியமான காலகட்டமாகும். யாழ்ப்பாணக் குடாநாட்டிற் சமயப் பிரசாரஞ்செய்வதற்கென அமெரிக்காவிலிருந்து வந்த மிஷனரிமார் இக்காலப்பகுதியிலே மேற்கத்தியப் பல்கலைக்கழகங்களுக்கீடான ஒரு கல்லூரியை நிறுவி நடத்தினார்கள். ஆசியாவில் நிறுவப்பெற்ற மிகப் பழைமைவாய்ந்த நவீனபாணியிலமைந்த உயர்தரக் கல்லூரிகளில் இதுவே மிக முற்பட்டது என்று கருதப்படுகின்றது. இத்தகைய நிறுவனத்தினை நிறுவி நடாத்திய அமெரிக்க மிஷனரிமாரின் செயற்பாடுகள் பத்தொன்பதாம் நூற்றாண்டில் இலங்கைத் தமிழர் சிந்தனை வளர்ச்சியில் ஏற்படுத்திய தாக்கத்தினை இந்நூல் ஆராய்கின்றது.

இலங்கைத் தமிழ் மக்களுடைய நவீனகாலக் கல்வி, பண்பாட்டு வளர்ச்சிகள் குறித்த ஆய்வுகள் மிகவும் அரிதாகவே நடத்தப்படுகின்றன. இந்த நிலையில், 19 ஆம் நூற்றாண்டின் முற்பகுதியில் யாழ்ப்பாணத்தில், அமெரிக்க மிஷனின் உதவியுடன் இடம்பெற்ற கல்வி விருத்தி பற்றி எடுத்துரைப்பதே இந்நூலின் நோக்கம்.


குறிப்புக்கள்
பிற்சேர்க்கை
நூல்விபரப்பட்டியல்.



</doc>
<doc id="214838" url="https://ta.wikipedia.org/wiki?curid=214838" title="தமிழியக்கம் (அமைப்பு)">
தமிழியக்கம் (அமைப்பு)

தமிழியக்கம் என்னும் அமைப்பு தூய தமிழ், பகுத்தறிவு, பொதுவுடைமை ஆகிய மூன்று கொள்கைகளைச் செயல்படுத்த 8-10-1972இல் தஞ்சை நகரத்தில் தொடங்கப்பட்டது. இவ்வியக்கத்தின் தலைவராக பேரா. இரா. இளவரசும் பொதுச்செயலாளராக பேரா.தமிழ்க்குடிமகனும் பொறுப்பேற்றார்கள்.


வெளிநாட்டில் வாழும் தமிழர்களின் மொழி,வாழ்வு உரிமைகளில் அவ்வப்பொழுது எழும் சிக்கல்களை அக்கறையோடு கண்டுணர்ந்து தீர்வு காணல்.

தமிழியக்கத்தின் தொடக்க விழா பேரா.இளவரசு தலைமையில் நடந்தது. புலவர் சேந்தமாங்குடியார் இயக்கக் கொடியை ஏற்றிவைத்தார்.அறிஞர்கள் இலக்குவனார் , ம. இலெ. தங்கப்பா மு.தமிழ்க்குடிமகன் வி. பொ. பழனிவேலன் அ.இறையன் இரா.நிலவழகன் செல்வி கோ.சாந்தி ஆகியோர் உரை நிகழ்த்தினர். பேரா.பா.வளனரசு தலைமையில் பட்டிமன்றமும்நடைபெற்றது.
முன்னதாக கொடியேந்திய மிதிவண்டிகளின் அணிவகுப்பும் நிகழ்ந்தது.

அறிவு கைகாட்டி, மாணாக்கன்,மீட்போலை,தமிழியக்கம் ஆகிய இதழ்கள் தமிழியக்கத்தின் நிகழ்ச்சிகளையும் செயல்களையும் வெளியிட்டு வந்தன.



</doc>
<doc id="214841" url="https://ta.wikipedia.org/wiki?curid=214841" title="செயலியை அமல்படுத்தும் வரிசை முறை">
செயலியை அமல்படுத்தும் வரிசை முறை

கணிதத்தில் மற்றும் கணினி நிரலாத்தில் , செயலியை அமல்படுத்தும் வரிசை முறை (Order of operations) என்பது எந்த செயலியை எந்த வரிசையில் அமல்படுத்த வேண்டும் என்பதை விளக்க உதவும் ஒரு விதி ஆகும்.
உதரணமாக கணிதத்தில் மற்றும் கணினி நிரலாத்தில் , கூட்டல் செயலி பெருக்கல் செயலிக்கு முதலில் அமல்படுத்தப்படும். 2 + 3 × 4 இதன் விடை 14. இது போன்ற சிக்கலான இடங்களில் அடைப்பு குறியை பயன்படுத்த வேண்டும்.அவை , "( ), { }, மற்றும் [ ]". மேலே குறிப்பிட்ட கணக்கை 2 + (3 × 4) என தெளிவாக குறிப்பிடலாம்.
இதுவே (2 + 3) × 4 என வரும் போது அதன் விடை 20 என மாறும். நவீன இயற்கணித குறியீடுகள் அறிமுகம் செய்யப்பட்ட போதும் கூட்டலுக்கு முன்பு பெருக்கல் செயலி அமல்படுத்தப்படும். இதன் காரணமாக 3 + 4 × 5 = 4 × 5 + 3 = 23. 16 ஆம் மற்றும் 17 ஆம் நூற்றாண்டுகளில் அடுக்குக்குறி செயலி அறிமுகம் செய்யப்பட்ட பிறகு அடுக்குக்குறி , கூட்டல் மற்றும் பெருக்கல் செயலியை விட முதலிடத்தை எடுத்துக்கொண்டது. இதன் காரணமாக 3 + 52 = 28 மற்றும் 3 × 52 = 75.அடைப்பு குறிக்குள் வருவதை முதலிலும் அடுக்குக்குறியை அதன் பின்னும் அமல்படுத்த வேண்டும் (3 + 5) = 64.


</doc>
<doc id="214842" url="https://ta.wikipedia.org/wiki?curid=214842" title="சாரா ஜோசஃப்">
சாரா ஜோசஃப்

சாரா ஜோசஃப் (பிறப்பு 1946) ஒரு மலையாள நாவலாசிரியர் மற்றும் சிறுகதை ஆசிரியர். இவர் தனது ஆலாகயூடே பெண்மக்கள் எனும் நாவலுக்காக சாகித்திய அகாதமி பரிசு பெற்றுள்ளார். மேலும் இதே நாவலுக்காக வயலார் விருதும் பெற்றுள்ளார். இவர் கேரளாவில் பல பெண்ணிய இயக்கங்களை முன்னின்று நடத்தியுள்ளார். மனுஷி எனும் அமைப்பை சிந்தனைப்பெண்களுக்காக இவரி நிறுவியுள்ளார். இவர் மலையாளத்தில் சிறந்த கதை சொல்லுபவரான மாதவிக்குட்டியுடன் இணைந்து செயல்படுபவர். இவர் சமீபத்தில் ஆம் ஆத்மி கட்சியில் இணைந்தார், மேலும் 2014 மக்களவைத்தேர்தலில் திரிசூர் பகுதியில் இக்கட்சி சார்பாக போட்டியிட உள்ளார்.

சாரா ஜோசஃப் 1946ல் திரிசூரின் குரியச்சிர என்னும் பகுதியில் ஒரு பழமையான கிறிஸ்துவ குடும்பத்தில் லூயிஸுக்கும் கொச்சுமரியமுக்கும் மகளாக பிறந்தார். இவர் ஒரு ஆசிரியராக தனது பணியை துவங்கினார். பின்னர் மலையாளத்தில் முதுகலைப்படிப்பில் சேர்ந்தார் பின் கேரள கல்லூரிகளுக்கான சேவையில் தன்னை இணைத்துக்கொண்டார். பட்டாம்பியிலுள்ள சமஸ்கிருத கல்லூரியில் மலையாள பேராசிரியராக பணியாற்றினார். அரசு பணியிலிருந்து ஓய்வு பெற்றபின்னர் திரிசூர் மாவட்டத்தில் முலன்குன்னத்துக்காவு என்னும் பகுதியில் வசித்து வருகிறார்.

சாரா ஜோசஃப் தனது சமூக சேவைகளால் மக்கள் மத்தியில் பிரபலமானவர். கேரளத்தில் பல சமூகம் சார்ந்த போராட்டங்களை இவர் முன்னின்று நடத்தியுள்ளார். இவர் தீவிர இடது சாரி ஆதரவாளர் ஆனால் ஜனவரி 2014ல் ஆம் ஆத்மி கட்சியில் இணைந்தார். மேலும் மக்களவைத்தேர்தலில் திரிசூர் பகுதியில் இக்கட்சி சார்பாகவும் போட்டியிட உள்ளார்.

சாரா ஜோசஃப் ன் இலக்கிய வாழ்க்கை அவரது சிறு வயதிலேயே தொடங்கியது, அதாவது அவர் உயர் நிலை பள்ளியில் படிக்கும்போதே. அப்போதே இவர் தனது கவிதைகளி பெரிய கவிஞர்களிடம் ஒப்புவித்து அதற்கான கருத்துக்களை பெற்று கொண்டார். வைலோப்பில்லி ஸ்ரீதர மேனன் மற்றும் எடசேரி கோவிந்தன் நாயர் போன்ற கவிஞர்களார் பாராட்டப்பட்டார். ஒரு குறிப்பிட்ட காலகட்டத்திற்குப்பிறகு உறுதியில்லா நிலையிலிருந்து புனைக்கதைகள் மற்றும் சிறு கதைகள் எழுதத்துவங்கினார்.இவரது சிறுகதைத்தொகுப்பு பாபத்தரா இவரின் பெண்ணிய எழுத்துக்களுக்கு ஒரு மைல்கல்லாக அமைந்தது . 
இவர் தனது நாவல்களான ஆலாஹயுடே பெண்மக்கள், மாட்ராத்தி மற்றும் ஒதப்பு ஆகியவற்றை முத்தொகுப்பாக பிரசுரித்தார். இவரது எழுத்துக்கள் முக்கியமாக தாராளமயமாகவும் ஒடுக்கப்பட்டவர்களின் தரப்பை சக்தி வாய்ந்த முறையில் முறையிடுவதாகவும் இருக்கும். ஒதப்பு எனும் நாவல் பெண்களுக்கு தன் இனத்தின் மீது எதிர்பார்க்கப்படும் உண்மை புரிதலுக்கான ஏக்கம் புலப்படுகிறது. இவரது ஒதப்பு நாவல் (The Scent of the Other Side) என ஆங்கிலத்தில் வால்சன் தம்பு என்பவரால் மொழி பெயர்க்கப்பட்டுள்ளது. ஆலாஹயுடே பெண்மக்கள் நாவல் இவருக்கு மூன்று முக்கிய விருதுகளை பெற்று தந்துள்ளது அவை கேரள சாகித்திய அகாதமி விருது, கேந்திர சாகித்திய அகாதமி விருது மற்றும் வயலார் விருது.இந்நூலை நிர்மால்யா(மணி,ஊட்டி)என்பவர் தமிழில் மொழிபெயர்த்துள்ளார். 2011 ல் இவர் முட்டத்து வர்க்கி விருதை , பாபத்தரா எனும் தலைப்பில் வெளியான தனது சிறு கதைத்தொகுப்புக்காக பெற்றார்.
ராமாயணத்தை ஆழ்ந்து வாசித்து இவர் விமர்சித்த ராமாயண கதகள் விமர்சன ரீதியாக இவருக்கு பெரும் பாராட்டை பெற்றுத்தந்தது. இது ஆங்கிலத்தில் மொழிபெயர்க்கப்பட்டு ஆக்ஸ் போர்டு பிரசுரத்தால் பிரசுரிக்கப்பட்டது.


</doc>
<doc id="214844" url="https://ta.wikipedia.org/wiki?curid=214844" title="நடுவர் (காற்பந்தாட்டம்)">
நடுவர் (காற்பந்தாட்டம்)

சங்கக் காற்பந்தாட்டத்தில் நடுவர் ("Referee") ஆட்டத்தின்போது காற்பந்தாட்டச் சட்டங்களைச் செயற்படுத்தும் அலுவலர் ஆவார். ஆட்டத்திற்கு தொடர்புடைய அனைத்திலும் இறுதி முடிவு எடுக்கும் அதிகாரம் இவருக்கே உண்டு. இவர் மட்டுமே ஆட்டத்தை துவக்கவும் நிறுத்தவும் ஆட்டத்தின்போது பிழையிழைத்த வீரர்கள் மீது ஒழுங்கு நடவடிக்கை எடுக்கவும் பொறுப்புள்ள கள அலுவலர் ஆவார். மேல்நிலை ஆட்டங்களில் இவருக்குத் துணையாக இரண்டு துணை நடுவர்கள் (முன்பு லைன்சுமென் அல்லது கோடாட்கள்) பணியாற்றுவர்; இவர்கள் பந்து ஆட்டத்திற்கு வெளியே செல்வது, நடுவரின் பார்வைக்குப் புலப்படாத விதிமீறல்கள் போன்ற சமயங்களில் நடுவருக்கு பரிந்துரைக்க கடமைப்பட்டவர்கள். இருப்பினும் இவர்களது முடிவுகள் இறுதியானவை அல்ல; இவர்களது முடிவை புறக்கணித்து மாற்றிட நடுவருக்கு அதிகாரம் உள்ளது. தவிர மேல்நிலை ஆட்டங்களில் நடுவருக்குத் துணையாக மூன்றாவது துணை நடுவர் (நான்காவது அலுவலர்) அணிகளின் பகுதிகளை மேற்பார்வையிடுவதுடன் நடுவருக்கு நிர்வாகப் பணிகளில் துணையாக இருப்பார். 

ஆட்ட அலுவலர்கள் மூலைவிட்டக் கட்டுப்பாட்டு முறைமையை பயன்படுத்துகின்றனர். ஐரோப்பிய கால்பந்து சங்கங்களின் ஒன்றியம் இலக்குக் கம்பங்களை ஒட்டிய பகுதிகளுக்கு கூடுதல் துணை நடுவர்களை பயன்படுத்த சோதனைகள் மேற்கொண்டுள்ளது. இவர்கள் இலக்குப் பரப்பில் ஏற்படும் நிகழ்வுகளை புரிந்துகொள்ளவும் பந்து இலக்குக் கம்பங்களுக்கிடையே இலக்குக்கோட்டை தாண்டியதா என்பதை அறியவும் பயனுள்ளவர்களாக இருக்கின்றனர்.

பெரும்பாலான நடுவர்கள் தொழில்முறையல்லாதவர்களாவர். இவர்களது சேவைக்காக சிறுதொகையோ அல்லது பிற செலவினங்களோ வழக்கமாக கொடுக்கப்படுகின்றன. சில நாடுகளில் வெகுசில நடுவர்களுக்கு அந்நாட்டு தேசிய சங்கத்தினால் ஒவ்வொரு பருவத்தின்போதும் இருப்பு உடன்பாடுடன் ஆட்டத்தொகை வழங்கப்படுகிறது. 

பிஃபாவின் உறுப்பினர் சங்கங்கள் உரிமமும் பயிற்சியும் வழங்குகின்றன. ஒவ்வொரு தேசியச் சங்கமும் தனது உயர்ந்த நடுவர்களை பிஃபா பன்னாட்டு நடுவர்கள் பட்டியலில் இடம்பெற பரிந்துரைக்கின்றன. தேசிய காற்பந்துச் சங்கங்களுக்கிடையேயான ஆட்டங்களுக்கு பிஃபாவின் நடுவர்கள் தேவைப்படுகின்றனர். 



</doc>
<doc id="214845" url="https://ta.wikipedia.org/wiki?curid=214845" title="ஜுலியஸ் பூசிக்">
ஜுலியஸ் பூசிக்

ஜுலியஸ் பூசிக் (Julius Fucik) (23 பிப்ரவரி 1903 – 8 செப்டம்பர் 1943) ஒரு‍ பத்திரிகையாளர். செக்கோஸ்லோவோக்கிய கம்யூனிஸ்ட் கட்சியின் முன்னணி உறுப்பினர். (Communist Party of Czechoslovakia) (Komunistická strana Československa, KSČ) , மற்றும் நாஜி எதிர்ப்பு முன்னணியின் ஒரு‍ பகுதியாகவும் செயல்பட்டார். அதனால், நாசிஸ்ட்டுகளால் சிறையிலடைக்கப்பட்டு, கொடுமைகள் செய்து‍ இறுதியில் தூக்கிலிடப்பட்டார். 

செக்கோசிலோவாக்கியா நாட்டில் 1903 ஆம் ஆண்டு‍ பிறந்தார். 12 வயதிலேயே கதைகளும் கட்டுரைகளும் எழுத ஆரம்பித்தார். செக்கோசிலோவாக்கியா கம்யூனிஸ்ட் கட்சியின் மாணவர் சங்கத்தில் முக்கிய உறுப்பினராகவும் ஆனார். இலக்கியம், இசை, கலை ஆகியவற்றை கற்றார். பல பத்திரிகைகளுக்கு‍ கட்டுரைகள் எழுதியுள்ளார். செக்கோசிலோவாக்கியா கம்யூனிஸ்ட் கட்சிப் பத்திரிகையின் ஆசிரியர் குழுவில் இடம் பெற்றார். 1929 ஆம் ஆண்டு‍ சுரங்கத் தொழிலாளரின் வேலை நிறுத்தத்தில் ஈடுபட்டார். 

தொழிலாளர் சங்கப் பிரதிநிதியாக 1930 ஆம் ஆண்டு‍ சோவியத்து‍ யூனியனுக்குச் சென்றார். ஆறுமாத காலம் அங்கு‍ தங்கினார். தாய்நாடு‍ திரும்பியதும் வருங்காலம் பழங்காலம் ஆகிவிட்ட நாடு‍ என்ற நூலை எழுதினார். 

1938 ஆம் ஆண்டு‍ கம்யூனிஸ்ட் கட்சியும் அதன் பத்திரிகைகளும் சட்டவிரோதமாக்கப்பட்டன. அதனால் தலைமறைவாகச் சென்று‍ ஒரு கிராமத்தில் வசித்தார். 1941 இல் பூசிக்கும் அவரது‍ கட்சியினரும் நாசிஸ்ட்டுகளால் தடை செய்யப்பட்ட பத்திரிகைகளை வெளியிட்டனர். 

இட்லரின் ரகசிய காவல்துறை 1942 இல் பூசிக்கை கைது‍ செய்தது. சிறையிலிருந்த போது‍ தூக்குமேடைக் குறிப்புகள் என்ற உலகப் புகழ்பெற்ற நூலை எழுதினார். 1943 செப்டம்பர் 8 ஆம் தேதி பூசிக் பெர்லினில் தூக்கிலிடப்பட்டார். அவரது‍ மரணத்திற்குப் பிறகு‍ 1950 இல் சர்வதேச சமாதானப் பரிசு‍ வழங்கப்பட்டது. 


</doc>
<doc id="214846" url="https://ta.wikipedia.org/wiki?curid=214846" title="எழுபது சீடர்கள்">
எழுபது சீடர்கள்

எழுபது சீடர்கள் அல்லது எழுபத்திரண்டு சீடர்கள் (கிழக்கில் எழுபது திருத்தூதர்கள்) என்பவர்கள் லூக்கா நற்செய்தி இல் குறிக்கப்பட்டுள்ள இயேசு கிறித்துவின் எழுபது சீடர்கள் ஆவர். இந்த நற்செய்தியின் படி இவர்களை இயேசுவே நியமித்து, தாம் போகவிருந்த எல்லா ஊர்களுக்கும் இடங்களுக்கும் தமக்கு முன்னே இருவர் இருவராக அனுப்பினார். இவர்களின் எண்ணிக்கை சில முக்கிய விவிலிய கையெழுத்துப் படிகளில் எழுபது எனவும் பெரும்பாண்மையானவற்றில் எழுபத்திரண்டு எனவும் உள்ளது. புனித ஜெரோம் வுல்கேட் மொழிபெயர்ப்பின்போது எழுபத்திரண்டு என்றே மொழிபெயர்த்தார்.

மேற்கத்திய கிறித்தவம் இவர்களை சீடர்கள் என அழைத்தாலும், கிழக்கத்திய கிறித்தவத்தில் இவர்கள் திருத்தூதர்கள் என்றே அறியப்படுகின்றனர். விவிலிய மூலத்தில் இவர்கள் மறைபணியாற்ற அனுப்பப்பட்டவர்கள் என்னும் பொருள்படும் பதத்தால் அழைக்கப்படுகின்றனர். மேற்கு மற்றும் கிழக்கத்திய கிறித்தவ மரபுகள் "திருத்தூதர்கள்" மற்றும் "சீடர்" ஆகியப்பதங்களுக்கு வெவ்வேறு பொருள் கொள்கின்றன என்பது குறிக்கத்தக்கது.


</doc>
<doc id="214848" url="https://ta.wikipedia.org/wiki?curid=214848" title="செசாரியா நகர பசீல்">
செசாரியா நகர பசீல்

செசாரியா நகர பசீல் அல்லது புனித பெரிய பசீலியார், (; 329 அல்லது 330 – ஜனவரி 1, 379) என்பவர் தற்கால துருக்கியில் இருந்த கப்படோசீயா, துருக்கி, அனத்தோலியாவின் செசாரியா நகரின் கிரேக்க கிறித்தவ ஆயராவார். இவர் தம் சமகால கிறித்தவ இறையிலில் செல்வாக்கு மிக்கவராக விளங்கினார். நைசின் விசுவாச அறிக்கையினை ஆதரித்து ஆரியன் மற்றும் அப்பொலொனாரிசு ஆகியோரின் திரிபுக்கொள்கையினை இவர் எதிர்த்தார். இவர் தனது அரசியல் மற்றும் இறையியல் நம்பிக்கைகளை சமநிலையில் வைக்கும் திறன்மிக்கவராய் இருந்ததால் இவர் நைசின் விசுவாச அறிக்கையின் குறிக்கத்தக்க ஆதரவாளரானார்.

இறையியல்மட்டும் அல்லாது ஏழை எளியோருக்கு உதவுவதிலும் இவர் புகழ்பெற்றார். இவர் துறவு மடங்களுக்கு அளித்த வழிகாட்டுதல்கள் துறவியரின் கூட்டு வாழ்க்கை, வழிபாட்டு மன்றாட்டு மற்றும் உடல் உழைப்புக்கு முக்கியத்துவம் அளித்தது. ஆதலால் இவர் கிழக்கத்திய கிறித்தவ துறவறத்தின் முன்னோடியாகக்கருதப்படுகின்றார். கிழக்கு மற்றும் மேற்கத்திய கிறித்தவம் இவரைப்புனிதர் என ஏற்கின்றன. பசீல், நசியான் கிரகோரி மற்றும் நைசா கிரகோரி ஆகியோர் கூட்டாக கப்போடோசிய தந்தையர்கள் என அழைக்கப்படுகின்றனர். கிழக்கு மரபுவழி திருச்சபை மற்றும் கிழக்கு கத்தோலிக்க திருச்சபைகள் நசியான் கிரகோரி, கிறிசோஸ்தோமோடு சேர்த்து இவரையும் "மூன்று புனித தலைவர்கள்" (Three Holy Hierarchs) என்னும் அடைமொழியிட்டு அழைக்கின்றது. திருச்சபையின் மறைவல்லுநர் எனக்கருதப்படுகின்றார். இவரை "விண்ணக மறைஉண்மைகளை வெளிப்படுத்துபவர்" எனப்பொருள்படும் "Ουρανοφαντωρ" என்னும் அடைமொழியிட்டு இவரை அழைப்பர்.


</doc>
<doc id="214851" url="https://ta.wikipedia.org/wiki?curid=214851" title="காந்தி கிராமம் கிராமியப் பல்கலைக்கழகம்">
காந்தி கிராமம் கிராமியப் பல்கலைக்கழகம்

காந்தி கிராமம் கிராமியப் பல்கலைக்கழகம் தமிழ்நாட்டுப் பல்கலைக்கழகங்களுள் ஒன்றாகும். இது 1976 ஆகஸ்ட் 3 ஆம் நாள் மத்திய அரசால் தன்னாட்சி அதிகாரம் பெற்ற பல்கலைக்கழகமாகியது. திண்டுக்கல் மாவட்டத்தின் காந்திகிராமத்தில் 200 ஏக்கர் நிலப்பரப்பில் அமைந்துள்ளது. கிராம சமுதாய அறிவியல், கிராம வளர்ச்சி, அயல்நாட்டு மொழிகள், தமிழ், இந்திய மொழிகள், கிராமியக் கலைகள், கிராம சுகாதாரம் மற்றும் நலவாழ்வு போன்ற துறைகள் இங்கு உள்ளன.
காந்திகிராமம் பல்கலைக்கழகத்தின் தமிழ்த்துறை 1986 ஆம் ஆண்டு தொடங்கப்பட்டது. இத்துறையில் தற்போது சுமார் 80 மாணவர்கள் பயின்று வருகின்றனர். 
டாக்டர் ஜி. இராமச்சந்திரன் நூலகம்



</doc>
<doc id="214852" url="https://ta.wikipedia.org/wiki?curid=214852" title="86 ஆவது அகாதமி விருதுகள்">
86 ஆவது அகாதமி விருதுகள்

86 ஆவது அகாதமி விருதுகள் விழா (ஆஸ்கார்கள் என்று பொதுவாக அழைக்கப்படுகிறது) 2014 மார்ச் 3 அன்று நிகழ்ந்தது. இவ்விழா சோச்சியில் நடந்த 2014 குளிர்கால ஒலிம்பிக் விளையாட்டுப் போட்டிகளுக்காக ஒரு வாரம் தள்ளி நடத்தப்பட்டது. 24 பிரிவுகளில் விருது வழங்கப்பட்டது. நகைச்சுவையாளர் எல்லேன் டிஜெனிரெஸ் இவ்விழாவினை இரண்டாம் முறையாக நடத்தினார். முன்னர் 2007 இல் 79ஆம் அகாதமி விருதுகள் விழாவினை நடத்தினார்.

அதிகபட்சமாக "கிராவிட்டி" ஏழு விருதுகளை வென்றது. அத்திரைப்படத்தினை இயக்கிய அல்போன்சா கெளரனிற்கு சிறந்த இயக்குனருக்கான அகாதமி விருது வழங்கப்பட்டது. "12 இயர்ஸ் எ சிலேவ்" மூன்று விருதுகளை வென்றது. அவற்றில் சிறந்த திரைப்படத்திற்கான அகாதமி விருது மற்றும் சிறந்த துணை நடிகைக்கான அகாதமி விருது ஆகிய விருதுகள் அடங்கும். "டல்ல்லஸ் பய்யர்ஸ் கிளப்" திரைப்படமும் மூன்று விருதுகளை வென்றது. அகாதமி விருதுகள் வரலாற்றிலேயே ஐந்தாவது முறையாக சிறந்த நடிகருக்கான அகாதமி விருது மற்றும் சிறந்த துணை நடிகருக்கான அகாதமி விருது விருதுகளை ஒரே திரைப்படம் தட்டிச் சென்றது. மற்ற திரைப்படங்கள் "பிரோசன்" மற்றும் "த கிரேட் கேட்ஸ்பி" தலா இரு விருதுகளை வென்றன. கெளரன் மற்றும் கத்தரீன் மார்ட்டின் ஆகியோர் மட்டுமே தனியே இரு விருதுகளை வென்றவர்களாவர்.

86வது அகாதமி விருதுகளுக்கான பரிந்துரைகள் சனவரி 16, 2014 அன்று அறிவிக்கப்பட்டன. "அமெரிக்கன் ஹஸ்சில்" மற்றும்"கிராவிட்டி" திரைப்படங்கள் அதிகபட்சமாக பத்து பரிந்துரைகள் பெற்றன.

விருதுகளை வென்றவர்கள் தடித்த எழுத்துக்களால் காட்டப்பட்டுள்ளனர்.

இந்த சிறப்பு விழா நவம்பர் 16, 2013 அன்று நடந்தது. மூன்று அகாதமி சிறப்பு விருதுகள் மற்றும் ஜீன் ஹெர்சோல்ட் மனிதாபிமான விருது வழங்கப்பட்டன.



பின்வரும் ஐந்து படங்கள் இரண்டு அல்லது அதற்கு மேற்பட்ட விருதுகளை வென்றன:

பின்வரும் இரண்டு நபர்கள் இரண்டு அல்லது அதற்கு மேற்பட்ட விருதுகளைப் வென்றனர்:

பின்வரும் பத்தொன்பது திரைப்படங்கள் இரண்டு அல்லது அதற்கு மேற்பட்ட பரிந்துரைகளை பெற்றன:

பின்வரும் பதினொன்று நபர்கள் இரண்டு அல்லது அதற்கு மேற்பட்ட பரிந்துரைகளை பெற்றனர்:



</doc>
<doc id="214877" url="https://ta.wikipedia.org/wiki?curid=214877" title="வழுவூர்">
வழுவூர்

வழுவூர் என்பது இந்தியா, தமிழ் நாடு, நாகப்பட்டினம் மாவட்டம் குத்தாலம் தாலூக்காவிலுள்ள ஊராகும். இதன் அஞ்சல் குறியீடு 609401, தொலைபேசி குறியீடு 04364 ஆகும்.

மயிலாடுதுறை, திருப்பனந்தாள், திருவிடைமருதூர், செம்பொன்னார் கோயில் என்பவை அருகிலுள்ள தாலுக்காக்கள்.
சீர்காழி, தரங்கம்பாடி, காரைக்கால், திருவாரூர், தேரளுந்தூர், திருமணஞ்சேரி ஆகியவை அண்மையிலுள்ள ஊர்களாகும்.
இலந்தங்குடி, திருநாள்கொண்டசேரி, பூவளை, மாதா கோயில் என்பவை வழுவூரிலுள்ள சிற்றூர்களாகும்.

வழுவூரை அடைய தொடர்வண்டியில் செல்பவர்கள் குத்தாலம் நிலையத்தில் இறங்கிச் செல்லலாம். விரைவு வண்டியில் செல்வதாயின் 7 கிலோமீட்டர் தூரத்திலுள்ள மயிலாடுதுறை நிலையத்தில் இறங்கிச் செல்லவேண்டும்.


வழுவூர், பரதநாட்டியத்தில் "வழுவூர் பாணி" என்பதன் மூலம் பிரசித்தி பெற்ற ஊராகும். வழுவூர் இராமையா பிள்ளை மிகப் பிரபலமான பரத நாட்டிய ஆசிரியராவார்.


</doc>
<doc id="214891" url="https://ta.wikipedia.org/wiki?curid=214891" title="எஸ். ஜெபநேசன்">
எஸ். ஜெபநேசன்

வண. எஸ். ஜெபநேசன் (பிறப்பு: 28 மார்ச் 1940) தென்னிந்தியத் திருச்சபையின் யாழ்ப்பாண மாவட்டத்தின் ஓய்வு பெற்ற பேராயர். இவர் யாழ்ப்பாணக் கல்லூரியின் அதிபராகவும் பணியாற்றியவர். பல பட்டங்களைப் பெற்ற இவர் தமிழிலும் ஆங்கிலத்திலும் பல நூல்களையும் எழுதியுள்ளார்.

இவர் 1940 ஆம் ஆண்டில் யாழ்ப்பாண மாவட்டத்தில் உள்ள சாவகச்சேரியில் ஆசிரியர்களான என். சுப்பிரமணியம், கனகம்மா ஆகியோருக்குப் பிறந்தார். தனது கல்வியை முதலில் அவரது பிறந்த ஊரில் இருக்கும் சாவகச்சேரி டிரிபேர்க் கல்லூரியிலும், பின்னர் வட்டுக்கோட்டை யாழ்ப்பாணக் கல்லூரியிலும் கல்வி கற்றார். பேராதனைப் பல்கலைக்கழகத்தில் கலைத்துறையில் இளமாணிப் பட்டம் பெற்றதுடன், அதே பல்கலைக்கழகத்தில் தமிழ்த் துறையில் முதுமாணிப் பட்டத்தையும் பெற்றார். பின்னர் தமிழ்நாடு இறையியல் கல்லூரியில் தத்துவம், ஆங்கிலம் ஆகிய துறைகளிலும் முதுமாணிப் பட்டங்களைப் பெற்றுக்கொண்டார். இவர் வட்டுக்கோட்டை யாழ்ப்பாணக் கல்லூரியினதும், பின்னர் மருதனாமடத்தில் அமைந்துள்ள இறையியற் கல்லூரியிலும் அதிபராகப் பணியாற்றினார்.

இவர் சார்ந்த அமெரிக்க மிஷன் தொடர்பாகவும், கிறித்தவம் தொடர்பிலும் பல நூல்களை இவர் ஆக்கியுள்ளார். இவற்றுட் சில பின்வருமாறு.


</doc>
<doc id="214901" url="https://ta.wikipedia.org/wiki?curid=214901" title="சீர்திருத்தம் (மலேசியா)">
சீர்திருத்தம் (மலேசியா)

மலேசியாவில் சீர்திருத்த இயக்கம் (Reformasi movement) 1998 ல் அன்வார் இப்ராகிம் துணை பிரதமர் பதவியிலிருந்து நீக்கம் செய்யப்பட்டபோது அவரது ஆதரவாளர்கள் மூலம் தொடங்கப்பட்டது. இது நீண்டகால கூட்டணி பாரிசான் நேசனல் அரசுக்கு எதிராக பல வெகுஜன ஆர்ப்பாட்டங்கள் மற்றும் பேரணிகள் நடத்தியது. அன்வார் பதவியிலிருந்து நீக்கம் செய்யப்பட்டதிலிருந்து, கைது செய்யப்பட்டு சிறையில் அடைக்கப்பட்டது வரை தொடர்ந்தது. இந்த இயக்கம் பின்பு மக்கள் நீதிக் கட்சி ஆக மாறியது. 2008 மலேசிய பொதுத் தேர்தலில் அன்வார் இப்ராகிம் தலைமையில் 31 நாடாளுமன்ற தொகுதிகளில் வெற்றி பெற்றது. இக்கட்சி, மலேசிய இஸ்லாமிய கட்சி மற்றும் ஜனநாயக செயல் கட்சியின் பாக்காத்தான் ராக்யாட் கூட்டணியில் ஆழும் பாரிசான் நேசனல் அரசை, 1969 க்குப்பின் முதல் முறையாக, பாராளுமன்றத்தில் மூன்றில் இரண்டு பங்கு பெரும்பான்மையை இழக்க வைத்தது. 


</doc>
<doc id="214902" url="https://ta.wikipedia.org/wiki?curid=214902" title="கோவிந்த் சிங் தியோ">
கோவிந்த் சிங் தியோ

கோவிந்த் சிங் தியோ (Gobind Singh Deo) ஒரு முக்கிய மலேசியா வழக்கறிஞர் மற்றும் அரசியல்வாதி ஆவார். இவர் மலேசியாவின் பூச்சோங் நகரின் தற்போதைய நாடாளுமன்ற உறுப்பினர் ஆவார். அவர் ஜனநாயக செயல் கட்சியின் தேசிய சட்ட பணியகச் செயலாளருமாவார். அவர் "புச்சோங் சிறிய சிங்கம்" என்று அழைக்கபடுகிறார் . 

1996 ஆம் ஆண்டு மலேசிய வழக்கறிஞராக சேர்த்துக் கொள்ளப்பட்டார், ஒரு ஆண்டு லிங்கனின் விடுதியின் இருந்து திரும்பிய பிறகு, ஜனநாயக செயல் கட்சியின் தேசிய தலைவரான தன் தந்தை கர்பால் சிங்கின் மகனாகவே கோவிந்த் பெரும்பாலும் அறியப்பட்டார். அவரது சகோதரர், ஜக்டிப் சிங் தியோ, பினாங்கு டத்தோ கெராமத் தொகுதியின் மாநில சட்டசபை உறுப்பினர் ஆவார்.


</doc>
<doc id="214903" url="https://ta.wikipedia.org/wiki?curid=214903" title="லிம் குவான் எங்">
லிம் குவான் எங்

லிம் குவான் எங் (ஆங்கிலம்: Lim Guan Eng,
பிறப்பு: டிசம்பர் 8, 1960) பினாங்கு மாநிலத்தின் நான்காவது முதலமைச்சர் மற்றும் மலேசியாவின் ஜனநாயக செயல் கட்சியின் (டிஏபி) தற்போதைய பொதுச் செயலாளர் ஆவார். இவர் பினாங்கு மாநிலத்தின் பட்டர்வொர்த் நகரிண் நாடாளுமன்ற உறுப்பினர் ஆவார். இவர் பினாங்குத் தமிழர்கள் மத்தியில் மிக பிரபலம் ஆன முதலமைச்சர். 
அரசியலுக்கு வரும்முன் , லிம் ஒரு வங்கியில் கணக்காளராக இருந்தார். 1986 ஆம் ஆண்டு கோட்டா மலாக்கா நாடாளுமன்ற உறுப்பினராக தேர்ந்தெடுக்கப்பட்டார். அக்டோபர் 1987 இல், அவர் உள்நாட்டு பாதுகாப்பு சட்டத்தின் கீழ் கைது செய்யப்பட்டார். அவர் ஏப்ரல் 1989 இல், 12 மாதங்களுக்கு பிறகு விடுதலை செய்யப்பட்டார் . பின்னர் 1990 மற்றும் 1995 பொதுத் தேர்தலில் மீண்டும் வெற்றி பெற்றார். இவர் கோட்டா மலாக்காவில் தொடர்ச்சியாக மூன்று முறை தேர்ந்தெடுக்கப்பட்ட முதல் நபர் ஆனார். அவர் மலாக்கா உயர்நிலை பள்ளி முன்னாள் மாணவரும் ஆவார். லிம், 1989 ஆம் ஆண்டு ஜனநாயக செயல் கட்சி இளைஞர் தலைவராக நியமிக்கப்பட்டார். 1995 ஆம் ஆண்டில், அவர் கட்சித் துணை பொதுச் செயலாளர்ராக தேர்ந்தெடுக்கப்பட்டார். பின்னர் அவர் 2004 ல் கட்சி பொதுச் செயலாளராகத் தேர்ந்தெடுக்கப்பட்டார்.

2008 மலேசிய பொதுத் தேர்தலில், பாக்காத்தான் ராக்யாட்ட்டின் ஜனநாயக செயல் கட்சி 19 இடங்களையும், மக்கள் நீதிக் கட்சி 9 இடங்களையும், மலேசிய இஸ்லாமிய கட்சி 1 இடமும் வென்றன. ஜனநாயக செயல் கட்சி பெரிய வெற்றி பெற்று லிம் பினாங்கு முதலமைச்சராகத் தேர்ந்தெடுக்கப்பட்டார்.

பொறுப்பேற்ற முதல்வர் லிம், பினாங்குத் துணை முதல்வராக பேராசிரியர் இராமசாமி பழனிச்சாமியை நியமித்தார். மலேசிய அரசியல் வரலாற்றில் தமிழர் ஒருவர் மலேசிய மாநிலத் துணை முதல்வர் பதவி வகிப்பது இதுவே முதல் முறையாகும்.



</doc>
<doc id="214904" url="https://ta.wikipedia.org/wiki?curid=214904" title="முகமது சாபு">
முகமது சாபு

முகமது சாபு அல்லது மாட் சாபு (ஆங்கிலம்: Mohamad Sabu, பிறப்பு: அக்டோபர் 14, 1954) ஒரு மலேசிய அரசியல்வாதி ஆவார். அவர் தற்போது அமாணா (தேசிய நம்பிக்கை கட்சி)யின் தலைவர் ஆவார். முன்னதாக, அவர் மலேசிய இஸ்லாமிய கட்சி துணைத் தலைவராக பணியாற்றினார். முகமது சாபு 1999 முதல் 2004 வரை கடாரம் மாநிலத்தில் உள்ள கோலா கெடாவின் பாராளுமன்ற உறுப்பினராக இருந்தார்.



</doc>
<doc id="214906" url="https://ta.wikipedia.org/wiki?curid=214906" title="பொனெவெந்தூர்">
பொனெவெந்தூர்

புனித பொனெவெந்தூர், பி. ச. (; இயற்பெயர்: ஜியோவானி டி ஃபிதான்சா; 1221 – 15 ஜூலை 1274), என்பவர் இத்தாலிய நடுக் கால இறையியளாலரும் மெய்யியளாலரும் ஆவார். இவர் பிரான்சிஸ்கன் சபையின் ஏழாவது தலைவராக பணியாற்றியவர். இவர் அல்பேனோவின் கர்தினல்-ஆயர். இவருக்கு புனிதர் பட்டமளிப்பு 14 ஏப்ரல் 1482இல் திருத்தந்தை நான்காம் சிக்ஸ்துஸால் அளிக்கப்பட்டது. திருத்தந்தை ஐந்தாம் சிக்ஸ்துஸ் 1588இல் இவரை திருச்சபையின் மறைவல்லுநர் என அறிவித்தார். இவரை "தேவதூதரின் மறைவல்லுநர்" () எனவும் அழைப்பர்.


</doc>
<doc id="214908" url="https://ta.wikipedia.org/wiki?curid=214908" title="தான எழுத்துமுறை">
தான எழுத்துமுறை

தான எழுத்துமுறை (ތާނަ)‎ என்பது திவேயி மொழியின் எழுத்துமுறை. மாலைத்தீவுகளில் பயன்படுத்தப்படுகிறது. அரபு, எபிரேயத்தின் போல், தானவும் வலமிருந்து இடமாக எழுத்தப்படும் எழுத்துமுறை. இந்து-அரபு எணுருக்களிலிருந்தும் அரபு எழுத்துமுறையின் உயிரெழுத்துக் குறியீட்டுக்களிலிருந்தும் தான எழுத்துக்கள் உருவாக்கப்பட்டு வருகின்றன.

முதலில் பிராமி குடும்பத்தை சேர்ந்த திவேஸ் அகுரு எழுத்துமுறையை திவேயியை எழுதுவதற்கு பயன்படுத்தப்பட்டுள்ளது, ஆனால் 18ஆம் நூற்றாண்டில் மெதுவாக தான எழுத்துமுறை இதற்கு மாற்றாக வழக்கத்தில் வந்துள்ளது. 

! தான எழுத்து!! தான பெயர் !! செயற்பாடு</tr>


</doc>
<doc id="214918" url="https://ta.wikipedia.org/wiki?curid=214918" title="மாயவரம் வி. ஆர். கோவிந்தராஜர்">
மாயவரம் வி. ஆர். கோவிந்தராஜர்

மாயவரம் வி. ஆர். கோவிந்தராஜர் () (பிறப்பு மே 12, 1912, இறப்பு பெப்ரவரி 11, 1979) தமிழகத்தைச் சேர்ந்த ஒரு கருநாடக இசை வயலின் வாத்தியக் கலைஞராவார்.

நாகப்பட்டினம் மாவட்டம், குத்தாலம் தாலூக்காவிலுள்ள வழுவூர் என்னும் கிராமத்தில் பிறந்தார். சிறுவயதிலேயே பெற்றோரை இழந்தவர், தனது தாய் மாமனாகிய பிரபல நாதசுவர வித்துவான் [திருவிடைமருதூர் பி. எஸ். வீருசாமியின் பாதுகாப்பில் வளர்ந்தார்.
ஆரம்ப பள்ளிப் படிப்பின் பின்னர் தொடக்கத்தில் சிமிழி சுந்தரத்திடமும் பின்னர் மாயவரம் பூதலிங்கத்திடமும் கருநாடக இசை கற்றுக்கொண்டார். ஒரு சமயம் இவருக்குக் கும்பகோணம் ராஜமாணிக்கம் முன்னிலையில் பாடுவதற்கு வாய்ப்புக் கிடைத்தது. இவரது புலமையை மெச்சிய ராஜமாணிக்கம், வயலின் கற்பிப்பதற்காக இவரைத் தனது சீடராக ஏற்றுக் கொண்டார்.
குருகுல வாசத்தின்போது ஒவ்வொரு நாளும் இவரது பயிற்சி நள்ளிரவுக்குப் பின்வரை தொடர்ந்தது. மேலும், விடுமுறை நாட்களில் மாயவரம் செல்லும்போது தனது மாமனிடம் இசை அறிவை மேலும் மெருகேற்றிக் கொண்டார்.
அரியக்குடி இராமானுஜர், மகாராஜபுரம் விசுவநாதர், ஆலத்தூர் சகோதரர்கள், ஜி. என். பாலசுப்பிரமணியம், சித்தூர் சுப்பிரமணியம், ஆகியோருக்கு தனது குரு பக்கவாத்தியமாக வயலின் வாசிக்கும்போது இவர் பக்கத்திலேயே இருப்பார். இந்த வழக்கம் இவருக்கு தன்னம்பிக்கையைக் கொடுத்ததுடன் திறமையை வளர்த்துக்கொள்ள வாய்ப்பையும் வழங்கியது. இதனால் பிற்காலத்தில் அந்தப் பாடகர்களுக்கு பக்கவாத்தியமாக வயலின் வாசிக்கும்போது அவரவருக்கு ஏற்றாற்போல வாசிக்க இவரால் முடிந்தது.

ஒரு தடவை ராஜமாணிக்கம் உடல்நிலை சரியில்லாத காரணத்தால் ஏற்பாடு செய்தபடி செம்மங்குடி சீனிவாசரின் கச்சேரிக்கு வயலின் வாசிக்க முடியவில்லை. அந்த இடத்தில் மாயவரம் கோவிந்தராஜர் வயலின் வாசித்தார். அதற்காகக் கிடைத்த கொடுப்பனவை அவர் குருவிடம் ஒப்படைத்தார். ஆனால் குரு ஏற்றுக்கொள்ளவில்லை. ஆனாலும் கோவிந்தராஜர் அடுத்து வந்த விஜயதசமியன்று அந்தப் பணத்தை குருதட்சணையாகக் கொடுத்துவிட்டார்.
கச்சேரிக்கு ஒப்புக்கொண்டு முன்பணம் வாங்கினால் அந்த கச்சேரி செய்து முடிக்கும்வரை வாங்கிய முன்பணத்தை செலவு செய்ய மாட்டார்.
ஜி. என். பி. போலவே இவரும் ஒரு வாசனைத் திரவியப் பிரியர். இவர்கள் இருவருடன் இன்னொரு வாசனைத் திரவியப் பிரியரான (மிருதங்கம்) பழனி சுப்பிரமணியரும் சேர்ந்து கொண்டால் இசை அரங்கில் உண்மையாகவே இசை "மணம்" கமழும் என வேடிக்கையாகச் சொல்வார்கள்.

ஜி. என். பாலசுப்பிரமணியம், ஆலத்தூர் சகோதரர்கள், எம். எஸ். சுப்புலட்சுமி, மதுரை மணி உட்பட பிரபலமான பாடகர்களுக்குப் பக்கவாத்தியமாக வயலின் வாசித்துள்ளார். மதுரை மணி ஸ்வரங்களினால் மாலை தொடுப்பவர் என பேராசிரியர் கல்கி கிருஷ்ணமூர்த்தி அவரது இசைக்கச்சேரிகள் பற்றி புகழ்ந்து வருணித்துள்ளார். அத்தகைய மதுரை மணிக்கு ஈடுகொடுத்து இவர் வயலின் வாசிக்கும்போது மணி பல தடவை இவருக்கு "பேஷ், பேஷ்" போடுவார்.
இவர் திருவனந்தபுரம் அரண்மனை வித்துவானாக இருந்தார்.
தனியாகச் சில கச்சேரிகள் செய்திருந்தாலும், இவர் தனது குருவைப்போலவே பிரதான பாடகருக்கு பக்கவாத்தியமாக வயலின் வாசிப்பதையே விரும்பினார். ஒரு தர்மபத்தினி (மனைவி) எவ்வாறு கணவனுக்குச் சேவை செய்வாளோ அதுபோல வயலின் வித்துவான் பாடகருக்குத் துணையாக இருக்க வேண்டும் எனத் தனது குரு கூறுவார் என்று தமிழிசைச் சங்கம் இவருக்கு அளித்த பாராட்டு விழாவில் நினைவு கூர்ந்தார்.

கோவிந்தராஜர் அண்ணாமலைப் பல்கலைக் கழகத்தின் இசைக் கல்லூரி தலைவராக கடமையாற்றினார். சர் சி. பி. இராமசுவாமி இவரை அப்பதவியில் நியமித்தார்.
அகில இந்திய வானொலியின் திருச்சி, சென்னை நிலையங்களில் இசை தேர்வுக்குழு உறுப்பினராகவும் பணியாற்றியுள்ளார்.
சிக்கில் பாஸ்கரன், குத்தாலம் வைத்தியலிங்கம் ஆகியோர் இவரின் மாணாக்கர்கள் ஆவர்.


நீண்ட கால உடல் நலக் குறைவின் பின் 1979 ஆம் ஆண்டு பெப்ரவரி 11 ஆம் நாள் மாயவரத்தில் தமது இல்லத்தில் காலமானார்.


</doc>
<doc id="214930" url="https://ta.wikipedia.org/wiki?curid=214930" title="சிலிக்கா">
சிலிக்கா

சிலிக்கா அல்லது சிலிக்கான் ஈரொக்சைட்டு (Silicon dioxide) என்பது SiO என்னும் மூலக்கூற்று வாய்ப்பாடுடைய சிலிக்கானின் ஒக்சைட்டு ஆகும். இதுவே குவார்ட்சின் பிரதான கூறாகும். எனினும் சிலிக்கா குவார்ட்சு மட்டுமல்லாமல் மேலும் பல பளிங்கு மற்றும் பளிங்கற்ற வடிவங்களைக் கொண்டுள்ளது. கண்ணாடி, புரைமைக் களி உட்பட பல வடிவங்களில் இது எமக்குப் பயன்படுகின்றது. இயற்கையில் மண்ணின் பெரும்பகுதியை ஆக்கின்றது. மணல், களி என்ற இரு மண் வடிவங்களிலும் சிலிக்கான் ஈரொக்சைட்டு உள்ளது.



</doc>
<doc id="214938" url="https://ta.wikipedia.org/wiki?curid=214938" title="ஓய்வு">
ஓய்வு

ஓய்வு என்பது,தொடர்ச்சியான செயலில் இருந்து சிறிது நேரம் அல்லது சிலகாலம் விடுபடுவது. மாற்றுச் செயலில் ஈடுபடுவதும் ஓய்வுதான். மனதுக்கும், உடலுக்கும் ஓய்வு தேவைப்படுகிறது. ஓய்வு புத்துணர்ச்சி அளிக்கிறது. மேலும் ஒய்விற்குப்பின் செய்யும் செயல்கள் அதிக பலனை அளிக்கிறது.உலகில் ஓய்விற்காக தொடங்கப்பட்ட பலதுறைகள் இப்பொழுது பெரும் வளர்ச்சிபெற்றுள்ளது. சுற்றுலா, கேளிக்கை அரங்கம்,படம், தொலைக்காட்சி, இசை,நடனம்,உடற்பயிற்சி, உணவு விடுதிகள் மற்றும் பல துறைகள் மக்களுக்குப் பலவிதமான ஓய்வெடுக்கும் வாய்ப்புகளை உருவாக்கித் தருகிறது.

மனதிற்கான ஓய்வு வெளிப்படையாக தெரிவதில்லை. இதனால் பலர் மனதிற்கான ஓய்வுத்தேவையை சரியாக நெறிப்படுத்துவது இல்லை.அனுதினமும் புதிய புதிய நிகழ்வுகளால், மனம் ஓய்வின்றி செயல்படுகிறது.

மனதிற்க்கான ஓய்வு இசை, தியானம், விரும்பியதை செய்தல், மற்றும் மனதிற்கு இதமான சூழலில் கிடைக்கும். ஒவ்வொரு மனமும் தனித்தன்மை வாய்ந்ததால் ஒருவருடைய ஓய்வுமுறை மற்றொருவருக்கு பொறுந்தாது
மனதிற்கான ஓய்விற்கு மனதை அடக்குவது ஒருமுறை, அதற்கு மாற்றாக, எதுவும் செய்யாமல் மனதை விட்டுவிடுவது மற்றொரு முறை. 
மிக கவனமாக செய்யும் செயல் கூட ஒருவகை தியானம்தான். [ மருத்துவர்கள் அறுவை சிகிச்சை செய்வதும், வங்கியில் பணம் எண்ணுவதும், ஆபரண வேலை செய்வதும், வயலில் கதிர் அறுப்பதும் தியானம்தான் ]

சிறிது நேரம் செயலற்று இருப்பது, மென்மையான உடற்பயிற்சி, ஒரு குளியல் போன்றவை உடலுக்கான ஓய்வை அளிக்கிறது.

தூக்கம், மனதுக்கும் உடலுக்கும் முழுமையான ஓய்வை தருகிறது.

மனம் அதிக உளைச்சலுக்கு ஆளாகும்போது, மருத்துவ உதவியுடன் கூடிய ஓய்வு தேவைப்படுகிறது.


</doc>
<doc id="214940" url="https://ta.wikipedia.org/wiki?curid=214940" title="சீரொளி வெட்டு">
சீரொளி வெட்டு

சீரொளியின் மூலம் பொருட்களை வெட்டும் தொழில்நுட்பம் சீரொளி வெட்டு ("Laser cutting") ஆகும். இது பொதுவாக தொழில்துறை உற்பத்திப் பயன்பாடுகளில் பயன்படுத்தப்படுகிறது. ஆனால் தற்போது பள்ளிகளில், சிறு தொழில்களில், மற்றும் பொழுதுபோக்காகவும் இதை பயன்படுத்த தொடங்கியுள்ளனர். மூலத்திலிருந்து (source) வெளிவரும் உயர் சக்தி சீரொளியை கணினியின் உதவியுடன் இயக்குவதன் மூலம் பொருள்கள் வெட்டப்படுகிறது. தொழில்துறை சீரொளி வெட்டிகள் தட்டையான தாள் பொருள்களை வெட்டப் பயன்படுத்தப்படுகின்றன, மேலும் இரும்பு தூண்கள் மற்றும் குழாய்களை வெட்டவும் உதவுகிறது.

1965 ஆம் ஆண்டு, முதல் உற்பத்தி லேசர் வெட்டும் இயந்திரம் வைர அச்சில் ஓட்டைகள் போட பயன்படுத்தப்பட்டது. இந்த இயந்திரம் மேற்கத்திய மின் பொறியியல் ஆராய்ச்சி மையத்தால் உருவாக்கப்பட்டது. 1970 களின் தொடக்கத்தில், இந்த தொழில்நுட்பம் விண்வெளி பயன்பாடுகளுக்கான டைட்டானியத்தை வெட்ட பயன்படுத்தப்பட்டது. அதே நேரத்தில், CO2 சீரொளிகள் உலோகம் அல்லாத பொருள்களை வெட்ட பயன்படுத்தப்பட்டது.


</doc>
<doc id="214941" url="https://ta.wikipedia.org/wiki?curid=214941" title="வேட்டரம்பட்டி">
வேட்டரம்பட்டி

வேட்டரம்பட்டி திருநெல்வெலி மாவட்டத்தில் உள்ள ஒரு அழகிய கிராமம் ஆகும்.இங்கு யாதவர்களும் பலதரப்பட்ட சமுதாய மக்களும் வாழ்கின்றனர்.இங்குள்ள மக்களின் மிக முக்கிய தொழில் விவசாயமாகும்.இங்கு வெள்ளை விநாயகர் எனும் துவக்க பள்ளி உள்ளது.இது ஊர் மக்களால் 1837ல் சிறப்பாக தொடங்கபட்ட பள்ளியாகும். 
இதனருகில் ஏழூர், பெரியசாமியபுரம், முத்துசாமிபுரம், சங்கனாப்பேரி, செண்பகநல்லுர், கிருஷ்னாபுரம் மற்றும் அச்சம்பட்டிமினாட்சிபுரம்) யாதவ சமுதாய மக்களுக்கு பாத்தியப்பட்ட வெள்ளை விநாயகர் கோவிலும் உருதமலை அம்மன் கோவிலும் பார்வதி சமேத "விலங்கடி ஈஸ்வரர்" கோவிலும் ஊரின் காவல் தெய்வம் மாசாணபோத்தி கோவிலும் மற்றும் ராக்கு சக்தி அம்மன் கோவிலும் உள்ளது.இவை மிகவும் சக்தி வாய்ந்த கோவில்களாகும்.அனைத்து நாள்களிளும் பூஜைகள் நடத்தப்டும்.மேலும் முக்கிய நாட்களில் சிறப்பு பூஜைகள் நடத்தப்படும்.தமிழ் மாதம் மாசி மாதத்தில் வரும் கடைசி வெள்ளிகிழமை இரவு முழுவதும் "கட்டளை" எனும் திருவிழா நடத்தப்படும்.மேள தாளங்களுடன் பொங்கல் வைத்து சிறப்பு பூஜைகள் நடக்கும்.இதில்ஏழுர் யாதவ சமுதாய மக்களும் மற்றும் அனைத்து சமுதாய மக்களும் கலந்து திருவிழாவை கண்டு கழித்து இறைவனின் அருளை பெற்று இன்புறுவார்கள்.மேலும் ஏழு வருடங்களுக்கு ஒரு முறை தமிழ் மாதம் ஆனி மாதத்தில் வரும் முதல் வியாழன்,வெள்ளி,சனி ஆகிய மூன்று நாட்களும் "ஊட்டு" எனும் திருவிழா நடக்கும்.இதில் ஏழுர் யாதவ சமுதாய மக்களும் உலகின் எந்த மூலையில் இருந்தாலும் குடும்பத்தார் அனைவருடனும் ஊட்டு திருவிழாவில் கலந்து கொள்வார்கள்.இந்த மூன்று நாட்களும் ஊரே மிகவும் பிரகாசமாக காணப்படும்.வேட்டரம்பட்டியில் யாதவ சமுதாய மக்கள் நூற்றிபத்து குடும்பங்கள் வசிக்கின்றனர்.ஊரின் நாட்டாண்மையாக ஐந்து வருடங்களுக்கு ஒருவர் இருப்பார்.தற்போதய நாட்டாண்மையின் பெயர் திரு.சந்திரசேகரன் ஆவார்.இங்கு 2014 தை பொங்கல் அன்று "யாதவர் இளைஞர் சங்கம்(YES)" துவங்கப்பட்டது.இதன் மூலம் ஊறுக்கு நற்காரியங்க்கள் செய்யலாம் என்று முடிவெடுக்க பட்டுள்ளட்து.இதில் நூற்றுக்கும் மேல் உறுப்பினர்கள் இனைந்துள்ளனர்.இங்கு வருடா வருடம் கிருஷ்ணஜெயந்தி விழா சிறப்பாக நடைபெறும்.ஊருக்கு நடுவே விநாயகர் கோவில் உள்ளது.ஊர் பெண்கள் தினமும் விளக்கேற்றி வழிபடுவர்.ஊருக்கு மேற்கே துர்க்கை அம்மன் கோவில் உள்ளது.தமிழ் மாதம் ஐப்பசி மாதம் கடைசி செவ்வாய்கிழமை இரவும் புதன்கிழமை காலையிலும் திருவிழா சிறப்பாக நடைபெறும்.


</doc>
<doc id="214967" url="https://ta.wikipedia.org/wiki?curid=214967" title="கஜாந்திக மூர்த்தி">
கஜாந்திக மூர்த்தி

கஜாந்திக மூர்த்தி என்பவர் அறுபத்து நான்கு சிவ உருவத்திருமேனிகளில் ஒன்றாக சைவர்களால் வணங்கப்படும் வடிவமாகும். சூரபத்மன் முருகன் போரில் தேவர்களும் கலந்து கொண்டார்கள். அப்போது தேவர்களுடன் ஐராவதமும் போரில் சண்டையிட்டது. பானுகோபனின் தாக்குதலால் ஐராவதம் தன்னுடைய தந்தத்தினை இழைந்தது. போர்முடிந்ததும் தேவலோகம் சென்ற ஐராவதம் தன்னுடைய அழகையும், வலிமையும் புதிப்பிக்க சிவபெருமானை நோக்கி தவமிருந்து வரங்களைப் பெற்றது. 

ஐராவதம் எனும் இந்திரனின் யானையானது, போரில் படுகாயமுற்று பின்வாங்கியமைக்காக வருந்தியது. எனவே திருவெண்காடு வந்து சிவபெருமானை வணங்கியது. சிவபெருமான் ஐராவத்தின் வேண்டுதலை கண்டு மகிழ்ந்து ஐராவதத்தின் உடைந்த கொம்பினை சரிசெய்து, மனவருத்ததினை நீக்கினார். 



</doc>
<doc id="214973" url="https://ta.wikipedia.org/wiki?curid=214973" title="இலகுளேஸ்வர மூர்த்தி">
இலகுளேஸ்வர மூர்த்தி

இலகுளேஸ்வர மூர்த்தி அறுபத்து நான்கு அறுபத்து நான்கு சிவ உருவத்திருமேனிகளில் ஒன்றாக சைவர்களால் வணங்கப்படும் வடிவமாகும். அண்டப் பெருவெளியில் உள்ள அனைத்து உயிர்களுக்கும் தேவையானவற்றை அளிக்கும் சிவபெருமானின் வடிவமாக இவ்வடிவம் குறிப்பிடப்படுகிறது. இத்திருவுருவம் தாராசுரம் அருகேயுள்ள சத்திமுற்றத்தில் காணப்படுகிறது.


</doc>
<doc id="214974" url="https://ta.wikipedia.org/wiki?curid=214974" title="ஆபத்தோத்தரண மூர்த்தி">
ஆபத்தோத்தரண மூர்த்தி

ஆபத்தோத்தரண மூர்த்தி அறுபத்து நான்கு அறுபத்து நான்கு சிவ உருவத்திருமேனிகளில் ஒன்றாக சைவர்களால் வணங்கப்படும் வடிவமாகும். இவ்வடிவத்தில் ஆபத்திலிருப்போர்களுக்கும், துன்பமடைந்தோர்களுக்கும் சிவபெருமான் அருள் செய்கிறார்.

ஆபத்தோத்தரண மூர்த்தி வடிவத்தில் சிவுபெருமான் மானிடரைப் போல சட்டையணிந்து காணப்படுகிறார். 


</doc>
<doc id="214983" url="https://ta.wikipedia.org/wiki?curid=214983" title="சேத்திரபால மூர்த்தி">
சேத்திரபால மூர்த்தி

சேத்திரபால மூர்த்தி அறுபத்து நான்கு சிவ உருவத்திருமேனிகளில் ஒன்றாக சைவர்களால் வணங்கப்படும் வடிவமாகும். ஊழிக்காலத்தில் அழிந்த உயிர்களைக் காத்த சிவபெருமானின் வடிவம் சேத்திரபாலர் என்று வழங்கப்படுகிறது. 

ஊழிக்காலத்தில் இந்திரன் உள்ளிட்ட தேவர்களும், உயிர்களும் வருணனால் அழிக்கப்பட்டன, சிவபெருமான் உமையுடன் ஊழிவெள்ளத்தில் படகில் வந்தார். இருவரையும் வருணன் வரவேற்று முத்துகளால் அர்ச்சனை செய்தார் 



</doc>
<doc id="214985" url="https://ta.wikipedia.org/wiki?curid=214985" title="அகோர அத்திர மூர்த்தி">
அகோர அத்திர மூர்த்தி

அகோர அத்திர மூர்த்தி அறுபத்து நான்கு சிவ உருவத்திருமேனிகளில் ஒன்றாக சைவர்களால் வணங்கப்படும் வடிவமாகும்.

சத்ததந்து எனும் அரக்கன் சிவபெருமானை அழையாது யாகம் செய்தான். அதனை அழிக்க சிவபெருமான் வீரபத்திரரை அனுப்பினார். வீரபத்திரன் தன் அகோர அஸ்திரத்தால் சத்ததந்துவையும், அவன் வேள்வியையும் அழித்த வடிவம் அகோர அத்திர மூர்த்தியாகும். 


</doc>
<doc id="214987" url="https://ta.wikipedia.org/wiki?curid=214987" title="தட்சயஞ்யஷத மூர்த்தி">
தட்சயஞ்யஷத மூர்த்தி

அகோர அத்திர மூர்த்தி அறுபத்து நான்கு சிவ உருவத்திருமேனிகளில் ஒன்றாக சைவர்களால் வணங்கப்படும் வடிவமாகும்.

தக்கன் சிவபெருமானை அழையாது யாகம் செய்தான். அதனை அழிக்க சிவபெருமான் வீரபத்திரரை அனுப்பினார். வீரபத்திரன் தக்கனையும், அவன் வேள்வியையும் அழித்த வடிவம் தட்சயஞ்யஷத மூர்த்தியாகும். 


</doc>
<doc id="214988" url="https://ta.wikipedia.org/wiki?curid=214988" title="உத்தம வில்லன் (2015 திரைப்படம்)">
உத்தம வில்லன் (2015 திரைப்படம்)

உத்தம வில்லன் ரமேஷ் அரவிந்தின் இயக்கத்தில், லிங்குசாமியின் தயாரிப்பில் திரைக்கு வெளிவந்த ஓர் இந்தியத் தமிழ் திரைப்படம் ஆகும். இப்படத்தை எழுதி, தயாரித்து இரட்டை வேடத்தில் நடித்திருக்கிறார் கமல்ஹாசன். மேலும் ஜிப்ரானின் இசையில் கிரேசி மோகனின் வசனத்தில் இப்படம் உருவாகியுள்ளது.


2014 பிப்ரவரி மாதத்தின் மத்தியில், கதைக்குப் பொருந்தும் வகையில் கமலஹாசனுக்கு ஒப்பனைகள் செய்து பார்க்கப்பட்டது. இப்படத்தின் இலட்சனை மற்றும் முதல் முன்னோட்ட நிகழ்படம், 2014ம் ஆண்டு மார்ச் மாதம் 1ம் நாள் வெளியிடப்பட்டது..

படத்தின் முதல் முன்னோட்ட நிகழ்படத்தில் கமல்ஹாசன், கேரளத்தின் பண்டைய கலைகளுள் ஒன்றான தேயத்தின் ஒப்பனையில் காட்சியளிப்பார். இதில் வருவது போன்ற ஒப்பனை மற்றும் காட்சியாக்கம், பிரஞ்சு புகைப்படக் கலைஞர் எரிக் லாஃபர்கியு என்பவரால் முன்பே காட்சியாக்கப்பட்டதாக சர்ச்சை எழுந்துள்ளது. இப்படத்தில் பதிவாகியுள்ள ஒரு பாடல் வரிகளை மையப்படுத்தி இந்து பரிசத் வழக்குத்தொடுத்தது. அந்த வழக்கை சென்னை நீதிமன்றம் தள்ளுபடி செய்தது. 



</doc>
<doc id="214990" url="https://ta.wikipedia.org/wiki?curid=214990" title="ராஜ்கமல் பிலிம்ஸ் இன்டர்நேசனல்">
ராஜ்கமல் பிலிம்ஸ் இன்டர்நேசனல்

ராஜ்கமல் பிலிம்ஸ் இன்டர்நேசனல் என்பது நடிகர் கமல்ஹாசனால் நிறுவப்பட்ட திரைப்பட தயாரிப்பு மற்றும் வெளியீட்டு நிறுவனமாகும். ஹாசன் சகோதரர்கள் ("Hassan Brothers") என்ற பெயருடன் 1981ம் ஆண்டு, ராஜ பார்வை திரைப்படத்தைத் தயாரித்து வெளியிட்ட பின்னர் ராஜ்கமல் பிலிம்ஸ் இன்டர்நேசனல் என இந்நிறுவனத்தின் பெயர் மாற்றப்பட்டது. தற்போது இந்நிறுவனம் கமல்ஹாசனின் சகோதரர்கள், சாருஹாசன் மற்றும் சந்திரஹாசனின் கீழ் செயல்பட்டு வருகின்றது.

ராஜ்கமல் பிலிம்ஸ் நிறுவனத்தின் கீழ் தயாரிக்கப்பட்ட/வெளியிடப்பட்ட திரைப்படங்களின் பட்டியல்


</doc>
<doc id="214991" url="https://ta.wikipedia.org/wiki?curid=214991" title="பினாங்கு பாலம்">
பினாங்கு பாலம்

பினாங்கு பாலம் (மலாய்: Jambatan Pulau Pinang) மலேசியாவின் பினாங்கு மாநிலத்தில் இருக்கும் ஒரு நீண்ட பாலம் ஆகும். இது நிலப்பகுதியில் இருக்கும் பிறை மற்றும் கடலைத் தாண்டி இருக்கும் ஜோர்ஜ் டவுன் மாநகரை இணைக்கிறது. இது அதிகாரப்பூர்வமாக செப்டம்பர் 14, 1985 அன்று போக்குவரத்திற்காக திறக்கப்பட்டது. பாலத்தின் மொத்த நீளம் 13.5 கி.மீ. (8.4 மைல்) ஆகும்.

1985 க்கு முன்னர், பட்டர்வொர்த் மற்றும் ஜோர்ஜ் டவுன் மாநகர் இடையே நீர்வழிப் போக்குவரத்து அரசுக்கு சொந்தமான பினாங்கு படகு சேவையை மற்றும் சார்ந்து இருந்தது. பின் அதனை ஈடுகட்ட பினாங்கு பாலம் அமைக்க மலேசிய மத்திய அரசு பரிந்துரை செய்தது.










</doc>
<doc id="214993" url="https://ta.wikipedia.org/wiki?curid=214993" title="வல்லினம் (திரைப்படம்)">
வல்லினம் (திரைப்படம்)

வல்லினம் என்பது 2014ல் வெளிவந்த தமிழ் திரைப்படமாகும். இதை ஆசுக்கார் இரவிச்சந்திரன் தயாரித்துள்ளார். இதில் நகுல், மிருதுளா, சகன் போன்றோர் நடித்துள்ளனர்.

திருச்சியில் ஒரு கல்லூரியில் படிக்கும் கிருஷ்ணா (நகுல்), கூடைப்பந்து விளையாடும்போது அவன் நண்பன் சிவா (கிருஷ்ணா) எதிர்பாராத விதமாக இறந்து போய்விட, இனிமேல் கூடைப்பந்தைத் தொடுவதில்லை என்று முடிவெடுக்கிறான். கல்லூரியையும் மாற்றிச் சென்னைக்கு வந்துவிடுகிறான். கல்லூரியில் புதிய நண்பர்களோடு ஒரு பெண்ணின் (மிருதுளா) நட்பும் கிடைக்கிறது. அந்தக் கல்லூரி கிரிக்கெட்டில் தொடர்ந்து வெற்றிபெற்று வருவதால் கல்லூரியில் கிரிக்கெட் விளையாட்டே முன்னால் நிற்கிறது. கூடைப்பந்தாட்டம் முதலான விளையாட்டுக்கள் அலட்சியப்படுத்தப்படுகின்றன. அவற்றை ஆடுபவர்கள் அவமானப்படுத்தப்படுகிறார்கள்.

இதைப் பார்க்கும் கிருஷ்ணா மீண்டும் கூடைப்பந்து விளையாட முடிவெடுக்கிறான். ஒரு கட்டத்தில் கிரிக்கெட் குழு, கூடைப்பந்தாட்டக் குழு இரண்டுக்குமிடையே பிரச்சனை வருகிறது. கூடைப்பந்து அணிக்குக் கல்லூரி நிர்வகத்தின் ஆதரவு கிடைக்கவில்லை. அவர்கள் பந்தய விளையாட்டு ஆட எந்த உதவியும் கிடைக்கவில்லை. கிரிக்கெட் அணியினர் கோப்பை வென்றதால்தான் கல்லூரியில் ஆதிக்கத்துடன் இருக்கிறார்கள், தாங்களும் கோப்பையை வென்றால்தான் ஆதிக்கம் பெற முடியும் என்பதை உணர்ந்த கூடைப்பந்து அணி, கோப்பையை வெல்லும் முனைப்புடன் போராடுகிறது. இந்தச் சவாலை அந்த அணி சமாளிக்கும் விதத்தை இயக்குநர் விளக்கியுள்ளார்.


</doc>
<doc id="214997" url="https://ta.wikipedia.org/wiki?curid=214997" title="அமரா (திரைப்படம்)">
அமரா (திரைப்படம்)

அமரா 2014 பிப்ரவரியில் வெளிவந்த தமிழ் திரைப்படமாகும். இதில் அமரன் சோனு போன்றோர் நடித்துள்ளனர். இப்படத்தை சீவன் இயக்கியுள்ளார்.

கிராமத்தில் எந்த வேலைக்கும் போகாமல் நண்பர்களோடு ஊர் சுற்றிக்கொண்டு இருக்கிறார் அமரன். இப்படி பொறுப்பில்லாமல் ஊர் சுற்றுவதை தாயார் கண்டித்தும் அதை பொருட்படுத்துவதில்லை. இந்நிலையில் தன் நண்பர் ஒருவரின் திருமண நிச்சயதார்த்தத்திற்காக ஊருக்கு செல்ல உற்சாகத்துடன் தயாராகிறார் அமரன். ஆனால், அவரது நண்பரோ, வேலைக்குப் போகாமல் ஊர் சுற்றிவரும் உன்னை அழைத்துச் செல்லமாட்டேன் என்று கூறி அவரை விட்டுச் செல்கிறார்.

இதனால் மனமுடைந்து போன அமரன், வேலைக்குச் செல்ல முடிவெடுத்து மதுரையில் காய்கறி கடை நடத்திவரும் தன் அத்தையிடம் வேலைக்குச் செல்கிறார். ஒருநாள் இவர் மார்க்கெட்டில் காய்கறிகளை விற்றுக் கொண்டிருக்கும்போது ஒருவர் பொருட்களை வாங்கிக் கொண்டு பணம் தராமல் செல்கிறார். பணத்தை தராமல் சென்றது காவல்காரர் என்று தெரியாமல் அவரிடம் சண்டை போடுகிறார். அதை தடுக்க வந்த காவல்துறை அதிகாரியான சம்பத்தையும் அடித்து விடுகிறார் அமரன்.

காவலருடன் சண்டை போட்டதால் அமரனின் அத்தை, அவரை ரெயிலில் சென்னைக்கு அனுப்பி விடுகிறார். ரெயிலில் அமரனை சந்திகும் சோனு, அவருடனே ஒட்டிக் கொள்கிறார். ஒரு கட்டத்தில் இருவரும் ரெயிலை தவற விடுகின்றனர். அடுத்து என்ன செய்வது என்று தெரியாமல் இருந்த இவர்களை ஒருவர் புகைப்படம் எடுத்து பத்திரிக்கை ஒன்றில் இவர்கள் இருவரும் வீட்டை விட்டு ஓடிச்சென்றதாக செய்தி வருகிறது. இதை அறியும் சோனுவின் தந்தையான ஆஷிஷ் வித்யார்த்தி, இவர்களை கொல்ல திட்டம் தீட்டுகிறார்.

மறுநாள் விடிந்த பிறகு சோனு, அமரனிடம் நீ யார்? என்னை எதற்கு கடத்தினாய்? என்று சத்தம் போடுகிறார். அமரன் நடந்ததையெல்லாம் சோனுவிடம் விவரிக்கிறார். இதற்கு சோனு, நான் ஏற்கனவே ஒருவரை காதலிக்கிறேன். இதற்கு சம்மதித்த என் தந்தையை சந்திக்க காதலனை அழைத்துக்கொண்டு நான் ஊருக்கு ரெயிலில் சென்று கொண்டிருந்தேன். அப்போது யாரோ என்னிடம் மயக்க ஈரட்டையை கொடுத்து விட்டார்கள் என்றும் தனக்கு என்ன நடந்தது என்று தெரியவில்லை என்றும் கூறுகிறார். என் காதலனையும் காணவில்லை என்று கூறி புலம்புவதோடு காதலனை கண்டுபிடிக்க தனக்கு உதவுமாறு அமரனை கேட்கிறாள்.

அமரனும், சோனுவும் காதலனை தேடி அவரது வீட்டுக்குச் செல்கிறார்கள். அங்கு தன் அப்பா ஆஷிஷ் வித்யார்த்தி காதலனை கொன்றுவிட்டதாகவும், தன்னையும் கொல்ல தேடி வருகிறார் என்பதையும் அறிகிறார் சோனு.

இறுதியில் அமரனும், சோனுவும் ஆஷிஷ் வித்யார்த்தியிடம் மாட்டிக் கொண்டார்களா? அல்லது காவல்துறை அதிகாரியான சம்பத்திடம் சிக்கினார்களா? காதலிக்காத இவர்கள் இரண்டுபேரும் காதலித்தார்களா? என்பதை விறுவிறுப்பாக இயக்குநர் சொல்லியுள்ளார்.


</doc>
<doc id="214998" url="https://ta.wikipedia.org/wiki?curid=214998" title="மனைவி அமைவதெல்லாம் (திரைப்படம்)">
மனைவி அமைவதெல்லாம் (திரைப்படம்)

2014 பிப்ரவரியில் வெளிவந்த திரைப்படமாகும். இப்படத்தை உமா சித்ரா இயக்கியுள்ளார். மோகன் ராசு, பாக்ய ராசேசுவரி போன்ற பலர் நடித்துள்ளனர்.

ஒரு வீட்டில் 2 குடும்பம் வாழ்ந்து வருகிறது. ஒரு குடும்பம் மோகன் ராசுவினது, மற்றொரு குடும்பம் பாசுகருடையது. மோகன் ராசின் மனைவி சசி, எப்போதும் தன் கணவர் மீது சந்தேகப்பட்டுக்கொண்டே இருக்கிறார். இதனால் மோகன் ராசுக்கு கவலை. பாசுகர் எப்போதும் குடித்துக் கொண்டு வேலைக்கு சரியாக போகாமல் இருக்கிறார். இதனால் மனைவி சுமதிக்கு தன் கணவர் இப்படி இருக்கிறார் என்று கவலை. இதனால் இருவர் வீட்டிலும் அடிக்கடி சிறுசிறு பிரச்சனைகள் வருகிறது. இதையெல்லாம் பார்க்கும் அந்த வீட்டின் உரிமையாளர் மகன் சந்துருவுக்கு, நமக்கு திருமணம் நடந்தால் இப்படித்தான் இருக்கும் என திருமணம் செய்ய தயங்கி கொண்டிருக்கிறார்.

ஒருநாள் சந்துருவுக்கு, அனைவரும் பெண் பார்க்க செல்கிறார்கள். மணப்பெண்ணை பார்த்து வீட்டுக்கு திரும்பிய சந்துரு, அந்த பெண் எப்படிப்பட்டவள், உங்கள் மனைவி போல் எனக்கு அமைந்துவிடக் கூடாது என்று மோகன் ராசிடம் கூறுகிறான். மேலும் அந்த பெண் குறித்த முழு விபரத்தை அறிந்து சொல்லுங்கள் என்று விசாரிக்க சொல்கிறார். அதற்கு சம்மதித்து செல்லும் மோகன் ராசு, ஒரு நாள் வழியில் சந்துருவுக்கு பார்த்த பெண்ணை சந்தித்து பேசுகிறார் மோகன் ராசு. அதை அவரின் மனைவி சசி பார்த்து தவறாக புரிந்து கொள்கிறார். கோபத்தில் தன் தாலியை குளியலறை கதவில் தொங்க விடுகிறார். இதனால் வீட்டில் பிரச்சினைகளும் குழப்பங்களும் தீர்வுமாக திரைக்கதை அமைந்துள்ளது. 


</doc>
<doc id="214999" url="https://ta.wikipedia.org/wiki?curid=214999" title="சித்திரை திங்கள் (திரைப்படம்)">
சித்திரை திங்கள் (திரைப்படம்)

சித்திரை திங்கள் 2014 பிப்ரவரியில் வெளிவந்த திரைப்படமாகும், இப்படத்தை மாணிக்கம் இயக்கியுள்ளார், அசுவின், சுவாதி போன்ற பலர் நடித்துள்ளனர்.

விருதுநகர் மாவட்டத்தில் வெங்கிப்பட்டி என்ற ஒரு கிராமம். அங்கே காதலுக்கு ஆதரவு தெரிவிக்கும் பஞ்சாயத்து தலைவராக தீரன். இவருக்கு மனைவி கிடையாது. ஆனால், அசுவந்தை தத்துப் பிள்ளையாக வளர்த்து வருகிறார். அதே ஊரில் இருக்கும் சுவாதியும், அசுவந்தும் ஒருவருக்கொருவர் காதலிக்கின்றனர்.

இவர்கள் காதலுக்கு சுவாதியின் தாய்மாமா ராஜானந்த் எதிர்ப்பாக இருக்கிறார். இருந்தும் அவருக்குத் தெரியாமல் இருவரும் ஒருவருக்கொருவர் தனிமையில் சந்தித்து தங்கள் காதலை வளர்த்து வருகின்றனர்.

இந்நிலையில், ஒருநாள் இந்த காதல் சோடி ஊரை விட்டு ஓடிவிட திட்டமிடுகிறது. அந்த வேளையில்தான் தன்னுடைய அம்மா யார் என்பது நாயகன் அசுவந்துக்கு தெரிய வருகிறது. அவள் யார் என்பது தெரிந்திருந்தும் அசுவந்திடம் தீரன் மறைக்க காரணம் என்ன? அசுவந்துடைய அம்மாவுக்கும், தீரனுக்கும் என்ன தொடர்பு? என்பதை இறுதியில் சொல்கிறார்கள்.


</doc>
<doc id="215000" url="https://ta.wikipedia.org/wiki?curid=215000" title="அத்திலாந்திக்குக் கடற்பறவை">
அத்திலாந்திக்குக் கடற்பறவை

அத்திலாந்திக்குக் கடற்பறவை (Olrog's Gull), (Larus atlanticus) என்று அழைக்கப்படும் கடற்பறவையானது நீள் சிறகு கடற்பறவையைப்போல் அத்திலாந்திக்குக் கடல் பகுதியில் அமைந்துள்ள பிரேசில், உருகுவே, அர்ஜெண்டீனா போன்ற நாடுகளின் கடற்கரையோரமாக காணப்படுகிறது. இப்பறவையானது பட்டைவால் கடற்பறவை இனத்தின் ஒரு வகையாகும். இதன் இறகுப்பகுதி கருப்பு நிறத்திலும், இதன் தலைப் பகுதி வெள்ளை நிறத்திலும், இதன் அலகுப்பகுதி மேலே கருப்பும், கீழே சிகப்பும் கலந்து காணப்படுகிறது. இப்பறவைக்கு சுவீடன் மற்றும் அர்ஜெண்டீனா உயிரியளாலர் கிளேயஸ் சி ஒல்ரொக் (Claes C. Olrog) நினைவாக இப்பெயர் வந்தது. இப்பறவையின் இனவளத்திற்க்கான பறவை பாதுகாப்பு இயக்கம் அழியும் நிலை கொண்ட இனமாக பிரித்திருக்கிறது.

இப்பறவையானது கடற்பறவைகளில் பெரிய வகையானதாகும். இதன் நீளம் 50 செமீ முதல் 60 செமீ இருக்கும். இதன் இறகுகள் 130 செமீ முதல் 140 செமீ வரை வளருகின்றன. ஆண் பறவை சிறியதாகவும் இறகுகள் நீண்டும் காணப்படும். 

அர்ஜெண்டீனா நாட்டின் பலாங்கா ஆற்றில் ("Bahia Blanca River") கழிமுகப்பகுதில் ஒதன் காலனிகள் ஒன்றிரண்டு காணப்படுகுகிறது. இப்பறவை தீவுகளிலும், கடற்கரையின் கழிமுகப்குதிகளிலும் கூடுகட்டி வாழுகின்றன.



</doc>
<doc id="215001" url="https://ta.wikipedia.org/wiki?curid=215001" title="சூரத்துத் தகாஸுர்">
சூரத்துத் தகாஸுர்

சூரத்துத் தகாஸுர் பேராசை திருக்குர்ஆனின் 102 வது அத்தியாயம் ஆகும்.
திருமறையின் சில அத்தியாயங்கள் நபிகளாரின் மக்கா வாழ்க்கையின் போதும், சில அத்தியாயங்கள் மதீனா வாழ்க்கையின் போதும் அருளப்பட்டன. மக்கா வாழ்க்கையின் போது அருளப்பட்டவை ‘மக்கிய்யா’ (மக்காவுடன் தொடர்புடயவை) எனவும், ’மதனிய்யா’ (மதீனாவுடன் தொடர்புடைவை) எனவும் குறிப்பிடப்படும்.
திருக்குர்ஆனின் 102 அத்தியாயமாகத் திகழும் சூரத்துத் தகாஸுர் (பேராசை) மக்கா வாழ்வின் போது அருளப்பட்டதால் இது மக்கிய்யா வகையைச் சார்ந்ததாகும். 

 சூரத்துத் தகாஸுர் அரபுச் சொல்லுக்கு பேராசை எனப் பொருள்.



</doc>
<doc id="215012" url="https://ta.wikipedia.org/wiki?curid=215012" title="இந்தியாவில் பயங்கரவாதம்">
இந்தியாவில் பயங்கரவாதம்

பயங்கரவாதத்தின் ஒரு பொதுவான வரையறை, வன்முறையை முறையாக அல்லது அச்சுறுத்தும் வகையில் பயன்படுத்தி, மக்கள் அல்லது அரசினை மிரட்டி, அதன் மூலம், அரசியல், மத, அல்லது கருத்தியல் மாற்றங்களை ஏற்படுத்துவதாகும். உள்துறை அமைச்சகத்தின் கருத்துப்படி, இந்தியாவில் பயங்கரவாதம், (Terrorism in India) ஒரு மாநிலத்தில் குறிப்பிடத்தக்க ஆபத்தை விளைவிக்கும். இந்தியாவில் பயங்கரவாதம் அடிப்படையில் வெளி மற்றும் உள், என்று பிரிக்கப்பட்டது. ’வெளி பயங்கரவாதம்’ அண்டை நாடுகளால் நிகழ்த்தப்படுவது. ’உள்நாட்டு பயங்கரவாதம்’ மத அல்லது வகுப்புவாத வன்முறை மற்றும் நக்சலைட் மாவோயிச எழுச்சி ஆகியவற்றைக் குறிக்கும். பயங்கரவாத நடவடிக்கைகளில் இந்திய அல்லது வெளிநாட்டு குடிமக்கள் ஈடுபட்டிருக்கலாம்.

நீண்ட கால தாக்குதல்களை மேற்கொண்ட பகுதிகள் ஜம்மு காஷ்மீர், மும்பை, மத்திய இந்தியா (நக்சலிசம்) மற்றும் ஏழு சகோதரி மாநிலங்கள் ஆகும். 2006 ஆம் ஆண்டில், நாட்டின் 608 மாவட்டங்களில் குறைந்தது 232 மாவட்டங்கள் பல்வேறு கிளர்ச்சி மற்றும் பயங்கரவாத இயக்கங்கள் மூலம், மாறுபட்ட தாக்குதலுக்கு ஆளாகப்பட்டது. ஆகஸ்ட் 2008 ஆம் ஆண்டில், தேசிய பாதுகாப்பு ஆலோசகர் எம். கே. நாராயணன் 800க்கும் மேற்பட்ட பயங்கரவாத செயல்கள் நம் நாட்டில் நடைமுறையில் உள்ளன என்று கூறியுள்ளார். 

இந்தியாவில் பயங்கரவாதம் பெரும்பாலும் பாக்கிஸ்தானின் நிதியுதவியால்தான் என்று குற்றம் சாற்றப்பட்டுள்ளது. இந்தியாவில் பெரும்பாலான பயங்கரவாத செயல்கள் நடந்த பின்னர், பல பத்திரிகையாளர்கள் மற்றும் அரசியல்வாதிகள் பாக்கிஸ்தானின் உளவு நிறுவனத்திற்கு அதில் பங்கு உண்டு என்று கூறுகின்றனர். சமீபத்தில், அமெரிக்கா மற்றும் ஆப்கானிஸ்தான் ஆகிய நாடுகள் ஆப்கானிஸ்தானில் நடக்கும் பயங்கரவாத செயல்களுக்கு பாக்கிஸ்தானைச் குற்றம் சாட்டியது.

பெரும்பாலான பயங்கரவாத அமைப்புக்கள் குறிப்பாக, பாக்கிஸ்தானின் பிரிவினைவாத சக்திகளின் முதன்மையான இலக்கு மும்பையாக உள்ளது. ஜூலை 2006 ல் உள்ளூர் ரயில்களில் குண்டு வெடிப்பு, 26 நவம்பர் 2008 அன்றின் மிக சமீபத்திய மற்றும் முன்னோடியில்லாத தாக்குதல்கள் (தெற்கு மும்பையில் இரண்டு பிரதம விடுதிகள், ஒரு மைல்கல் ரயில் நிலையம், மற்றும் ஒரு யூத சபாத் வீடு, ஆகியவற்றை தாக்கி முற்றுகையிட்டனர்) முதலிய தொடர் தாக்குதல்கள் கடந்த சில ஆண்டுகளில் நிகழ்ந்தன.


மகாராஷ்டிர புறநகரப் பகுதிகளில் பயங்கரவாத தாக்குதல்கள்:
•13 பிப்ரவரி 2010 - புனே ஜெர்மன் பேக்கரியில் ஒரு குண்டு வெடிப்பு ; பதினான்கு பேர் கொல்லப்பட்டனர்; குறைந்தது 60 திற்கும் மேற்பட்டோர் காயம்.
•1 ஆகஸ்ட் 2012 - புனே ஜேஎம் சாலையில் பல்வேறு இடங்களில் நான்கு குண்டு வெடிப்பு ; 1 நபர் காயம்

ஜம்மு மற்றும் காஷ்மீரில் ஆயுத கிளர்ச்சியால் இன்றைய தேதி வரை பல்லாயிரக்கணக்கான மக்கள் கொல்லப்பட்டிருக்கின்றனர்.

சிபிஐ-எம்எல் (CPI-ML), மக்கள் போர், மற்றும் எம்சிசி (MCC) போன்ற சில கிளர்ச்சி குழுக்கள், அடிக்கடி உள்ளூர் காவற்துறையினர் மற்றும் அரசியல்வாதிகளை தாக்குவது ஒரு பெரும் பிரச்சனையாக உள்ளது. பீகாரில் நிர்வாகத் திறன் குறைபாடு மற்றும் சட்டம் ஒழுங்கு சீர்கேடுகள், போராளிகளுக்கு ஏற்படும் அச்சுறுத்தலை அதிகமாக உருவாவதற்கு காரணமாக அமைந்தது. இம் மாநிலம் இந்த குழுக்களால் ஏற்பட்ட பல படுகொலைகளை கண்டுள்ளது. மாநில காவற்துறை விண்டேஜ் 303 துப்பாக்கிகளைக் கொண்டு ஏகே 47 -கள் மற்றும் ஏகே 56 -கள் கொண்ட போராளிகளைச் சமாளிக்க போதிய வசதிகள் இல்லை. தீவிரவாதிகள் காவற்துறையை மறைந்திருந்து கொல்ல நிலக்கண்ணி வெடிகளையும் பயன்படுத்தினர் .

சாதிக் குழுக்கள் இடையே உருவாகும் வேறுபாடே இம்மாநிலத்தில் தீவிரவாத நடவடிக்கைகள் உண்டாக மூல காரணமாய் உள்ளது. சுதந்திரத்திற்கு பிறகு, நில சீர்திருத்தங்கள் மூலம் உயர்சாதி மக்கள் பெரும்பாலும் கையாண்ட நிலங்களில் தாழ்ந்த சாதி மற்றும் ஏழைகளுக்கும் ஒரு பங்கு கொடுத்து, நடைமுறைப்படுத்தப்பட்டிருக்க வேண்டும். எனினும், மாநிலத்தில் சாதி அடிப்படையிலான பிரிவினை அரசியலின் காரணமாக, நில சீர்திருத்தங்களை ஒழுங்காக செயல்படுத்தப்படவில்லை. இதுவே பிற்படுத்த சாதிகளுக்கு இடையே ஒடுக்கப்பட்ட உணர்வு வளர வழிவகுத்தது.

கம்யூனிச அமைப்புகளான சிபிஐ-எம்எல் (CPI-ML), மக்கள் போர், மற்றும் எம்சிசி (MCC) போன்ற அமைப்புகள் இதை ஒரு வாய்ப்பாக எடுத்துக்கொண்டு பிற்படுத்தப்பட்ட சாதி மக்களை, உயர்சாதி மக்களுக்கு எதிராக ஆயுதம் ஏந்தத் தூண்டிவிட்டனர். இது செல்வந்தர்களின் கையிலுள்ள ஆயுதமாகக் கருதப்படுகிறது. அவர்கள், உயர்சாதி மக்களை கொன்று, நிர்ப்பந்தப்படுத்தி நிலங்களை ஆக்கிரமிக்க தொடங்கினர். உயர் சாதி மக்கள் நக்சலைட்டுகளை எதிர்கொள்ள தங்களுக்கென ’ரன்வீர் சேனா’ எனும் சொந்த ராணுவப்படையை உருவாகினர். இம்மாநிலம் படுகொலைகளின் மூலம் அவர்களது மேலாதிக்கத்தை நிரூபிக்க முயற்சிசெய்த காலங்களை கண்டுள்ளது. எந்த நடவடிக்கையும் எடுக்க வழி இல்லை என்பதால் காவற்துறை, இந்த கொலைகளுக்கு ஒரு ஊமை சாட்சியாக இருந்தது. 

ரன்வீர் சேனாவின் தலைவர்கள் கைது செய்யப்பட்டதால் வலுவிழந்தது. மற்ற குழுக்கள் இன்னும் தீவிரமாக உள்ளன.
நாட்டின் பல்வேறு பகுதிகளில் இருந்து இவர்கள் கைது செய்யப்பட்டுள்ளனர். குறிப்பாக, டெல்லி மற்றும் மும்பை காவல்துறையினரால் இவர்கள் கைதுசெய்யப்படுவது, தீவிரவாதிகள் இந்த மாநிலம் முழுவதும் இவர்களது வலையமைப்பைப் பரப்பி இருப்பதை சுட்டிக்காட்டுகிறது. இதிலிருந்து, நேபாளத்திலிருந்து வரும் சிறு ஆயுதங்கள், கள்ள நோட்டு மற்றும் போதை மருந்து விநியோகஸ்தர்கள் மற்றும் தீவிரவாதிகள் நேபாள மற்றும் வங்காளதேசம் வழியாக ஊடுருவுவதற்கும் ஒரு வழியாக பீகார் இருக்கலாம் என்ற சந்தேகம் வலுக்கிறது.

சமீப ஆண்டுகளில், பல்வேறு சாதி அமைப்புகளின் தாக்குதல்கள் அரசாங்கத்தின் நடவடிக்கைகளால் தடுக்கப்பட்டது. 


</doc>
<doc id="215015" url="https://ta.wikipedia.org/wiki?curid=215015" title="பளை தொடருந்து நிலையம்">
பளை தொடருந்து நிலையம்

பளை தொடருந்து நிலையம் ("Pallai railway station", பளை புகையிரத நிலையம்) இலங்கையின் வடக்கே கிளிநொச்சி மாவட்டத்தில் பளை நகரில் அமைந்துள்ள தொடருந்து நிலையம் ஆகும். இது இலங்கை அரசின் ரெயில்வே திணைக்களத்தின் நிருவாகத்தில் இயங்குகின்றது. வடக்குப் பாதையின் ஓர் அங்கமாக உள்ள இந்நிலையம் வடக்கையும் தலைநகர் கொழும்பையும் இணைக்கிறது. பிரபலமான யாழ் தேவி சேவை இந்நிலையத்தினூடாக நடைபெறுகிறது. ஈழப்போரின் போது இத்தொடருந்து நிலையம் ஏனைய வட மாகாணத் தொடருந்து நிலையங்களைப் போன்று சேதமடைந்து 1990 ஆம் ஆண்டு யூலை முதல் இயங்காமல் இருந்தது. 2009 இல் ஈழப்போர் முடிவடைந்ததை அடுத்து கிளிநொச்சி வரையான தொடருந்துப் பாதை சீரமைக்கப்பட்டு 2013 செப்டம்பர் 14 முதல் கொழும்பில் இருந்து வரும் தொடருந்துகள் கிளிநொச்சி வரை பயணம் மேற்கொண்டது. பின்னர் கிளிநொச்சி முதல் பளை வரையான 21 கிமீ நீளப் பாதை புனரமைக்கப்பட்டு 2014 மார்ச் 4 இல் சேவைக்கு விடப்பட்டது.

2014 மார்ச் 4 முதல் கொழும்பில் இருந்து வரும் தொடருந்துகள் அனுராதபுரம், வவுனியா ஊடாக பளை வரை சென்றன. பளை ஊடாக யாழ்ப்பாணம் வரையான சேவை 2014 அக்டோபர் 13 முதல் இயங்குகிறது. இச்சேவை காங்கேசன்துறை வரை 2015 சனவரி 2 முதல் நீடிக்கப்பட்டது.

நாள்தோறும் கொழும்பு கோட்டைக்கும் காங்கேசன்துறைக்கும் இடையில் யாழ்தேவி, நகரிடை விரைவு வண்டி (இன்டர்சிட்டி) பயணிகள் சேவைகள் இடம்பெறுகின்றன. இதனை விட குளிரூட்டப்பட்ட சொகுசு சேவையும் பளை ஊடாக செல்கின்றது.<


</doc>
<doc id="215035" url="https://ta.wikipedia.org/wiki?curid=215035" title="திற (குறும்படம்)">
திற (குறும்படம்)

திற என்பது ச. பிரின்சு என்னாரெசு பெரியாரால் இயக்கப்பட்ட ஒரு குறும்படம் ஆகும். இது 2009 ஆம் ஆண்டில் வெளியிடப்பட்டது. உருது எழுத்தாளர் சதத் ஹசன் மண்டோவின் கோல்தோ சிறுகதையைத் தழுவி, 2002 குஜராத் படுகொலைகளை மையப்படுத்தி எடுக்கப்பட்டது. எம்.ஜி.ஆர். அரசு திரைப்படம் மற்றும் தொலைக்காட்சி பயிற்சி நிறுவனத்தின் தயாரிப்பில் உருவான இக்குறும்படம் தமிழ்நாடு மாநில அளவிலும், தேசிய அளவிலும், பன்னாட்டு திரைப்பட விழாக்களிலும் காண்பிக்கப்பட்டது. 

12 நிமிடங்கள் மட்டும் ஓடும் இக்குறும்படம், குஜராத் கலவரத்தில், தாயையும், தந்தையையும் பறிகொடுத்த 18 வயது முஸ்லிம் பெண், கொடியவர்களால் சிதைக்கப்படும் கொடுமையைப் பதிவு செய்கிறது.



</doc>
<doc id="215039" url="https://ta.wikipedia.org/wiki?curid=215039" title="இலங்கையில் தமிழ் வளர்ச்சியும் அமெரிக்க மிஷனும் (நூல்)">
இலங்கையில் தமிழ் வளர்ச்சியும் அமெரிக்க மிஷனும் (நூல்)

இலங்கையில் தமிழ் வளர்ச்சியும் அமெரிக்க மிஷனும் என்பது, இலங்கையில் தமிழ் வளர்ச்சியில் அமெரிக்க மிஷன் வகித்த பங்கு குறித்து ஆய்வு செய்யும் ஒரு நூல். தென்னிந்தியத் திருச்சபையின் ஓய்வுபெற்ற பேராயர் எஸ். ஜெபநேசன் எழுதிய இந்த நூலின் முதற் பதிப்பு 1983ல் வெளியானது. இதன் மீளச்சு குமரன் புத்தக இல்ல வெளியீடாக 2007 ஆம் ஆண்டு வெளிவந்தது.

இந்தியாவில் பணியாற்றிய சீகன்பால்கு, கால்டுவெல், போப்பு போன்ற மிசனரிகளைப் பற்றிப் பல ஆய்வுகள் வெளிவருகின்றன. சாதனை வேட்கையும், தமிழார்வமும் கொண்ட பல மிசனரிகள் இலங்கையிலும் இருந்திருக்கின்றனர். ஆனால், அவர்களது வாழ்க்கையும் பணியும் நன்கு ஆராயப்படாத விடயங்களாக இருக்கின்றன. இத்தகைய ஆய்வில் பலர் ஈடுபடவேண்டும் என்றும், அத்தகைய உந்துதலை அளிப்பதே இந்நூலின் நோக்கம் என்பதும் நூலாசிரியரின் முகவுரையில் இருந்து தெரிகிறது.

பத்தொன்பதாம் நூற்றாண்டில் அமெரிக்காவில் இருந்து சமயப் பரப்புரை செய்வதற்காக அமெரிக்க மிசனரிகள் யாழ்ப்பாணம் வந்தனர். பரப்புரைக்கான ஒரு கருவியாகப் பல்வேறு பள்ளிகளை அவர்கள் அமைத்தனர். இந்த வழியில் 1823 ஆம் ஆண்டில் பட்டிகோட்டா செமினறியை நிறுவி அதன் மூலம் யாழ்ப்பாணச் சமுதாயத்தின் கல்வி வளர்ச்சிக்கும், தமிழ் வளர்ச்சிக்கும் பெரும்பணியாற்றினர். அத்துடன், தமிழ் அகராதி உருவாக்குவதிலும் ஈடு பட்டனர். அவர்கள் உருவாக்கிய உவின்ஸ்லோ அகராதியே சென்னைப் பல்கலைக்கழகப் பேரகராதிக்கு அடிப்படையாக அமைந்தது. அச்சுப் பணிகளிலும் அவர்கள் ஈடுபட்டுத் தமிழ் வளர்ச்சிக்கு உதவினர். மேற்படி பணிகள் குறித்து விளக்கும் இந்நூல் பின்வரும் தலைப்புக்களில் ஆறு இயல்களாகப் பிரிக்கப்பட்டுள்ளது.

இவை தவிர, இலங்கையில் பணியாற்றிய அமெரிக்க மிசனரிமாரின் பட்டியல், கிறித்தவ தோத்திரப் பாடல்கள் எழுதிய புலவர்கள் பட்டியல், வட்டுக்கோட்டைச் செமினரியில் கற்பித்த ஆசிரியர் பட்டியல், அச்செமினரியில் சேர்வதற்கான தகைமைகள், ஆறுமுக நாவலர் குறித்த மிசனரிமாரின் குறிப்புக்கள் என்பன பிற்சேர்க்கைகளாகத் தரப்பட்டுள்ளன.



</doc>
<doc id="215043" url="https://ta.wikipedia.org/wiki?curid=215043" title="பிறை (பினாங்கு)">
பிறை (பினாங்கு)

பிறை (ஆங்கிலம்: Prai) (மலாய்: Perai) என்பது மலேசியாவின் பினாங்கு மாநிலத்தில் செபராங் பிறை பகுதியில் உள்ள துரிதமாக வளர்ச்சி பெற்று அவ்ரும் ஒரு தொழில்துறை நகரமாகும். 18 ஆம் நூற்றாண்டில் பிறை ஆற்றங்கரையில் சிறு குடியிருப்புப் பகுதியாக அமைந்திருந்த இப்பகுதி, நகரமாக வளர்ச்சியடைந்துள்ளது. பினாங்கு துணை முதலமைச்சரான பேராசிரியர் இராமசாமி பழனிச்சாமி ஜனநாயக செயல் கட்சியின் பிறை நகர சட்டமன்ற உறுப்பினர் ஆவார். பிறை நகரம் பத்து காவான் நாடாளுமன்றத் தொகுதியில் உள்ளது. இதன் நாடாளுமன்ற உறுப்பினராக ஜனநாயக செயல் கட்சியின் கஸ்தூரி பட்டு உள்ளார்.

மலேசியாவின் பினாங்கு மாநிலத்தில் இருக்கும் பாலமான பினாங்கு பாலம் நிலப்பகுதியில் இருக்கும் பிறை நகரையும் கடலைத் தாண்டி இருக்கும் ஜோர்ஜ் டவுன் மாநகரையும் இணைக்கின்றது. 




</doc>
<doc id="215046" url="https://ta.wikipedia.org/wiki?curid=215046" title="பத்து காவான்">
பத்து காவான்

பத்து காவான் (ஆங்கிலம்), மலாய்: Batu Kawan) மலேசியா, பினாங்கு மாநிலத்தில் செபராங் பிறை பகுதியில் உள்ள துரிதமாக வளர்ச்சி பெற்றுவரும் ஒரு நகரம் ஆகும். அது தவிர, பத்து காவானை, பினாங்கின் பாயான் லெபாஸ் மற்றும் பிறை தொழில்துறை நகராக மாற்றப் பினாங்கு மாநில அரசு முடிவு செய்துள்ளது. மேலும் ஜோர்ஜ் டவுன் தலைநகர்ச் சார்ந்த புறநகர்ப் பகுதிகளில் மக்கள் தொகை அதிகரிப்பால் பத்து காவானை, ஜோர்ஜ் டவுனின் துணைநகராக்க பினாங்கு மாநில அரசு முடிவு செய்துள்ளது. 

பினாங்கு துணை முதலமைச்சர் பேராசிரியர் இராமசாமி பழனிச்சாமி ஜனநாயக செயல் கட்சியின் பத்து காவான் நாடாளுமன்ற தொகுதியின் முன்னாள் நாடாளுமன்ற உறுப்பினர் ஆவார். 2008 மலேசிய பொதுத் தேர்தலில் பத்து காவான் நாடாளுமன்ற தொகுதியில் இவர் அப்போதைய பினாங்கு முதலமைச்சர் கோ சு கூனைத் தோற்கடித்தார்.

2013 மலேசிய பொதுத் தேர்தலில், பேராசிரியர் இராமசாமி நாடாளுமன்றத்திற்குப் போட்டியிடவில்லை. இம்முறை ஜனநாயக செயல் கட்சியின் கஸ்தூரி பட்டு பத்து காவான் நாடாளுமன்றத்திற்குப் போட்டியிட்டு வெற்றி பெற்றார். இவர் மலேசிய நாடாளுமன்றத்தின் முதல் தமிழ்ப்பெண் உறுப்பினர் ஆவார்.

பினாங்கு இரண்டாவது பாலம், பத்து காவான் மற்றும் கடலைத் தாண்டி இருக்கும் ஜோர்ஜ் டவுன் மாநகரை இணைக்கிறது. இப்பாலம் மலேசியா மற்றும் தென்கிழக்கு ஆசியாவின் நீண்ட பாலம் ஆகும். பாலத்தின் மொத்த நீளம் 24 கி.மீ. இப்பாலம் அதிகாரப்பூர்வமாக மார்ச் 1, 2014 அன்று திறக்கப்பட்டது. 


</doc>
<doc id="215047" url="https://ta.wikipedia.org/wiki?curid=215047" title="கோ சு கூன்">
கோ சு கூன்

டான் ஸ்ரீ டாக்டர் கோ சு கூன் ("Koh Tsu Koon") மலேசியாவின் பினாங்கு மாநிலத்தின் மூன்றாவது முதலமைச்சர் மற்றும் மலேசிய மக்கள் இயக்கக் கட்சியின் முன்னாள் தலைவரும் ஆவார். இவர் 2008 ஆம் ஆண்டு நடைபெற்ற நாடாளுமன்றத் தேர்தலில், இப்போதைய பினாங்கு துணை முதலமைச்சர் பேராசிரியர் இராமசாமி பழனிச்சாமியிடம் பத்து காவான் நாடாளுமன்ற தொகுதியில் போட்டியிட்டுத் தோல்வியடைந்தார். 2008ஆம் ஆண்டு நடைபெற்ற மலேசிய பொதுத் தேர்தலில் இவரின் மலேசிய மக்கள் இயக்கக் கட்சி, பினாங்கு சட்டமன்றத்தில், பாக்காத்தான் ராக்யாட்டின் ஜனநாயக செயல் கட்சியிடம் 19 இடங்களையும், மக்கள் நீதிக் கட்சியிடம் 9 இடங்களையும், மலேசிய இஸ்லாமிய கட்சியிடம் 1 இடத்தையும் பறிகொடுத்து இருபது ஆண்டு மலேசிய மக்கள் இயக்கக் கட்சி மற்றும் தேசிய முன்னணி (மலேசியா)யின் பினாங்கு ஆட்சியை இழந்தார்.. 

மூத்த அரசியல்வாதியான இவரை 2008 ஆம் ஆண்டு நாடாளுமன்றத் தேர்தலுக்குப் பின் அப்போதைய மலேசிய பிரதமர் அப்துல்லா அகமது படாவி செனட்டராக்கி அவரது அமைச்சரவையில் அமைச்சர் ஆக்கினார்.


</doc>
<doc id="215049" url="https://ta.wikipedia.org/wiki?curid=215049" title="லிம் கிட் சியாங்">
லிம் கிட் சியாங்

லிம் கிட் சியாங் (ஆங்கிலம்: "Lim Kit Siang", பிறப்பு: பிப்ரவரி 20, 1941) மலேசியாவின் ஜனநாயக செயல் கட்சியின் ஆலோசகரும் மலேசியாவின் கெலாங் பாத்தா பாராளுமன்ற உறுப்பினரும் ஆவார். இவர் மகன் லிம் குவான் எங் பினாங்கு மாநிலத்தின் நான்காவது முதலமைச்சர் மற்றும் மலேசியாவின் ஜனநாயக செயல் கட்சியின் தற்போதைய பொதுச் செயலாளர் ஆவார். 

1969 ஆண்டில் கிட் சியாங் 18 மாதங்கள் உள்நாட்டு பாதுகாப்பு சட்டத்தின் கீழ் கைது செய்யப்பட்டார். பத்து ஆண்டுகளுக்கு பின்னர், 1979 ஆம் ஆண்டில், அவர் அரசாங்கம் மற்றும் ஒரு சுவிஸ் நிறுவனம் இடையே ஒரு பொருத்தமற்ற ஆயுத ஒப்பந்தத்தை அம்பலப்படுத்தியதற்காகக் கைது செய்யப்பட்டார். பின்னர் லிம் 1987 இல் "ஆபரேஷன் லாலாங்" போது கைது செய்யப்பட்டு, அவர் விசாரணையின்றி இரண்டு ஆண்டுகளாக தடுத்து வைக்கப்பட்டார் .

1994 ஆம் ஆண்டில், லிம் கிட் சியாங் அப்போதைய மலேசிய இந்திய காங்கிரசின் தலைவர் டத்தோஸ்ரீ சாமிவேலு மைக்கா டெலிகாம் பங்குகளைக் கையாடியதற்கு ஏசிஏ புலன் விசாரணை செய்ய பாராளுமன்றத்தில் ஒரு தீர்மானம் முன்வைத்தார். ஆனால் அப்போதைய பிரதமர் மகாதீர் குறுக்கிட்டு அவரை எட்டு மாதங்களுக்கு பாராளுமன்றத்தில் இருந்து இடைநீக்கம் செய்தார்.


</doc>
<doc id="215065" url="https://ta.wikipedia.org/wiki?curid=215065" title="கருப்பு வால் கடற்பறவை">
கருப்பு வால் கடற்பறவை

கருப்பு வால் கடற்பறவை (Black-tailed Gull) (Larus crassirostris) என்பது நடுத்தர (46 செ.மீ) அளவு கொண்ட நீள் சிறகு கடற்பறவை இனங்களில் ஒன்றாகும் இதன் இறகின் அளவு பொதுவாக 126 செமீ முதல் 128 செமீ வரை வளரும் தன்மைகொண்டது. இவ்வகையான பறவைகள் கிழக்காசியா பகுதியிலும், சீன மக்கள் குடியரசு, சீனக் குடியரசு, ஜப்பான், கொரியா போன்ற பகுதியில் அதிகமாக வாழுகிறது. இப்பறவைகள் வட அமெரிக்கா, அலாஸ்கா, போன்ற நாடுகளில் சுற்றித் திரிகின்றன.
இப்பறவையின் கால்கள் மஞ்சள் நிறத்திலும், இதன் அலகு சிகப்பும், கருப்பும் கலந்த ஒரு புள்ளியைப்போலவும் கணப்படுகிறது. இதன் குஞ்சுகள் முழு வளர்ச்சி அடைய நான்கு ஆண்டுகள் ஆகும். இதன் வால்பகுதியை வைத்தே இதற்கு இப்பெயர் வைக்கப்பட்டுள்ளது. இப்பறவை பார்ப்பதற்க்கு பூனைபோல் தெரிவதால் ஜப்பான், நாட்டினர் கடல் பூனை (Umineko) என்றும், கொரியா நாட்டினர் பூனை பறவை, (Gwaeng-yi gull) என்றும் அழைக்கின்றனர்.

கருப்பு வால் கடற்பறவை சிறிய மீன்கள், மெல்லுடலி (molluscs), இறால், (crustacean), நண்டுகள், கப்பலின் உடைந்த பகுதியில் கிடைக்கும் பொருட்கள், இறந்த உயிரினங்களின் மாமிசங்களையும் (carrion) உணவாக உண்கிறது. இப்பறவை கப்பல்களையும், வணிக மீன் பிடிக்கப்பல்களையும் பின் தொடர்ந்து செல்வதைக் காணலாம்.

இப்பறவைகள் அவற்றின் இணையுடன் ஏப்ரல் மாத மத்தியில் சேர்த்து ஒருகூட்டமாக கூடுகிறது. இவை இரண்டு முதல் மூன்று முட்டைகள் வரை இடுகின்றன. இவை அடைகாத்து குஞ்சு பொரிக்கப் 24 நாட்கள் வரை ஆகின்றன.




</doc>
<doc id="215090" url="https://ta.wikipedia.org/wiki?curid=215090" title="முத்துசாமி தேவர்">
முத்துசாமி தேவர்

முத்துசாமி தேவர் (1926 - 2011) வில்லுப்பாட்டுக் கலைஞர் ஆவார். வில்லுப் பாட்டு வழிவழியாய் பல புலவர்களால் பாடப் பெற்று 20ம் நூற்றாண்டில் சிறந்து விளங்கியது. வில்லுப் பாட்டு என்று குறிப்பிடும் போது கலைமாமணி முத்துசாமி தேவர்-லீலாவதி அம்மாள் தென்தமிழகத்தில் பெயர் பெற்று விளங்கினார்கள்.
குடம் வாசிப்பதிலும் திறமை பெற்றவர்.வில்லிசை வேந்தர், குடச்சக்ரவர்த்தி என்று பட்டங்கள் பெற்று விளங்கினார். நீராவி புதுபட்டி அய்யனு கோனார் மற்றும் பங்காருபட்டி சோலைசாமி நாயக்கர் அவர்களையும் குருவாகக் கொண்டு வில்கலையை வளர்த்தார் எனினும் தனக்கென ஒரு பாணியை உருவாக்கிக் கொண்டு தமிழ் இலக்கியங்கள், புராண இதிகாசங்களைக் கையாண்டு தனித் தன்மையோடு விளங்கினார். பெண்கள், ஆண்கள், இளவயதினர், முதியோர் என அனைத்துத் தரப்பினரும் அவர் சொல்லழகில் மயங்கிக் கட்டுண்டு கிடப்பர்.

தூத்துக்குடி மாவட்டம் கோவில்பட்டி அருகேயுள்ள கடலையூர் என்ற கிராமத்தில் பெரியசாமி தேவர்-காளியம்மாள் தம்பதியினருக்கு மூத்த மகனாக பிறந்தார். தனது ஆரம்பக்கல்வியை கடலையூர் அரசு ஆரம்ப பள்ளியில் பயின்ற இவர், தன் குடும்ப வறுமையின் காரணமாக மூன்றாம் வகுப்புடன் படிப்பை நிறுத்தினார். அவ்வூரில் நடந்த காங்கிரஸ் கூட்டத்தில், மகாகவி சுப்ரமணிய பாரதியின் "தாயின் மணிக்கொடி பாரீர்" என்ற தேசப்பற்று பாடலை தனது பத்து வயதில் முதன் முதலாக பாடி பாராட்டுப் பெற்றார். அதனைத் தொடர்ந்து, அங்கிருந்த சுதந்திரப் போராட்ட வீரர்களால் தூண்டப்பட்டு, பல தேசப்பற்றுப் பாடல்களை பாடினார். பின்னர் வில்லிசையை முறையாகப் பயின்று தன் குருநாதர்களையும் மிஞ்சும் அளவிற்கு பல தெய்வீகம் மற்றும் தேசப்பற்றுக் கதைகளை வில்லில் பாடி காங்கிரஸ் மாநாடு மற்றும் தெருமுனைப் பிரச்சாரம் செய்து சுதந்திரப் போராட்டத்தில் பங்காற்றினார்.

1958 ஆம் ஆண்டு லீலாவதி அம்மையாரை திருமணம் செய்தார். அன்று முதல் தன் மனைவிக்கும் வில்லுப்பாட்டினை முறையாகக் கற்றுக்கொடுத்து அவர்களை முதன்மைப் பாடகராக்கி முத்துசாமி தேவர் அவர்கள், வில்லிசையின் பக்க இசையான குடம் வாசிக்க தொடங்கினார். தம்பதிகள் இருவரும் கோவில்பட்டி அருகேயுள்ள புளியங்குளம் கிராமத்தில் வாழ்ந்து வந்தனர், தம் வாழ்கையை வில்லிசைக்காக அர்ப்பணித்தார்கள். அதன் பலனாக தமிழ் நாடு மட்டுமல்லாமல், கேரளா, ஆந்திர மாநிலங்களில் பல கோவில் கொடை விழாக்களிலும், மாநாடுகளிலும், தொலைக்காட்சி மற்றும் வானொலியிலும், நம் தலைநகரமான புதுடெல்லி தமிழ் இசை மாநாட்டிலும் வில்லுப்பாடினைப் பாடி பாராட்டுப் பெற்றனர். இவர்களின் வில்லிசைக்காகவே கோவில் கொடைவிழாக்களை மாற்றியமைத்த கிராமங்களும் தமிழகத்தில் இருந்ததாம். 

இதிகாசங்களான இராமாயணம், மகாபாரதம், புரானக்கதைகளான அம்மன் கதை, ஆரிய முத்துப்பட்டன் கதை, சுடலைமாடன் கதை, சாஸ்தா கதை(வல்லரக்கன் கதை), வள்ளிதிருமணம், கருப்பசாமி கதை மற்றும் சுதந்திரப் போராட்ட கதைகளான இந்திய வரலாறு, மகாத்மா காந்தி, ஜவஹர்லால் நேரு, அறிஞர் அண்ணாதுரை, பசும்பொன் முத்துராமலிங்க தேவர், காமராஜர் வரலாறு போன்ற அணைத்து கதைகளையும் வில்லிசை நடையில் தாமே எழுதி, மெட்டமைத்து பாடியவர்.
2000 ஆம் ஆண்டில் தமிழக அரசின் சிறந்த இசைத்துறை விருதான கலைமாமணி விருதினைப் அன்றைய முதல்வர் கலைஞர்.திரு.மு.கருணாநிதி அவர்களிடம் பெற்றார். தமிழகத்தில் வில்லுப்பாட்டு பக்க வாத்தியமான, குடம் வாத்தியத்தில் கலைமாமணி விருதுபெற்ற ஒரே கலைஞர் என்ற சிறப்பு பெற்றவர். மேலும் தூத்துக்குடி மாவட்டத்தில் இன்று, சிறந்து விளங்கும் பல வில்லிசை கலைஞர்களை உருவாக்கிய பெருமை இவர்களையே சாரும்.

இன்றளவும் கலைமாமணி.பெ.முத்துசாமி தேவர் அவர்களின் கலையுலக வாரிசுகளான அவரது மனைவி திருமதி.மு.லீலாவதி அம்மாள், மற்றும் அவரது பேத்தி திருமதி.டாக்டர்.கலையரசி-காந்திராஜ்(சித்த மருத்துவ நிபுணர்) அவர்கள் தங்கள் குடும்பத்துடன், நலிந்து வரும் நம் பாரம்பரிய கலையான வில்லிசையை தமிழகம் முழுவதிலும் பாடி, தங்களால் முடிந்தவரை தங்கள் குருநாதரான கலைமாமணி முத்துசாமி தேவர் அவர்களின் பெருமையினையும் வில்லிசையையும் வளர்த்து வருகின்றனர்.


</doc>
<doc id="215099" url="https://ta.wikipedia.org/wiki?curid=215099" title="பதினொன்றாம் லியோ (திருத்தந்தை)">
பதினொன்றாம் லியோ (திருத்தந்தை)

திருத்தந்தை பதினொன்றாம் லியோ (2 ஜூன் 1535 – 27 ஏப்ரல் 1605; இயற்பெயர்: அலெஸ்ஸாந்ரோ ஒதாவியானோ தெ மெடிசி) என்பவர் கத்தோலிக்க திருச்சபையின் திருத்தந்தையாக 1605ஆம் ஆண்டு 1 ஏப்ரல் முதல் 27 ஏப்ரல் வரை திருத்தந்தையாக இருந்தவர் ஆவார். இவர் பிலாரன்சு நகரில் பிராசெஸ்கோ சல்வியாதி மற்றும் ஒதாவியானோ தெ மெடிசி ஆகியோருக்கு பிறந்தவர். திருத்தந்தை பத்தாம் லியோவின் உடன் பிறந்தவரின் மகன் இவர்.

22 ஜூலை 1567இல் இவர் குருவாக திருநிலைப்படுத்தப்பட்டார். 1569 முதல் 1584 வரை திருத்தந்தை ஐந்தாம் பயஸால் பிலாரன்சுக்கான திருப்பீடத்தூதுவராக நியமிக்கப்பட்டார். 

பதின்மூன்றாம் கிரகோரி இவரை 1573இல் பிஸ்தோயாவின் ஆயராகவும், 1573இல் பிலாரன்சின் பேராயராகவும், 1583இல் கர்தினாலாகவும் உயர்த்தினார். 1596 இல் எட்டாம் கிளமெண்ட் இவரை பிரான்சு நாட்டுக்கு தூதுவராக அனுப்பினார். இவர் புனித பிலிப்பு நேரியாரின் நண்பரும் சீடரும் ஆவார்.

திருத்தந்தை எட்டாம் கிளமெண்ட் இறந்த 11 நாட்களுக்கு பிறகு 1 ஏப்ரல் 1605இல் இவர் திருத்தந்தையாக தேர்வானார். தனது மாமா திருத்தந்தை பத்தாம் லியோவுக்கு மதிப்பளிக்கும் விதமாக அவரின் பெயரையே ஏற்றார். தேர்வாகும்போது இவருக்கு அகவை 70. இலாத்தரன் யோவான் முதன்மைப் பேராலயத்தில் நடந்த பதவியேற்பு நிகவினால் ஏற்பட்ட களைப்பு மற்றும் சளியின் காரனமாக தேர்வாகி 27 நாட்களிலேயே இவர் இறந்தார். மிகக்குறுகிய காலம் ஆண்டதினால் இவரை "மின்னல் திருத்தந்தை" ("Lightning Pope") என அழைப்பர்.



</doc>
<doc id="215105" url="https://ta.wikipedia.org/wiki?curid=215105" title="மு. ஆனந்தகிருஷ்ணன்">
மு. ஆனந்தகிருஷ்ணன்

மு. ஆனந்தகிருஷ்ணன் (பிறப்பு-12-7-1928) பொறியாளராகவும் கல்வியாளராகவும் அறிவியல் ஆலோசகராகவும் உயர்தொழில்நுட்ப வல்லுநராகவும் தமிழ் இணைய வளர்ச்சியில் முன்னோடியாகவும் விளங்குபவர்.

தமிழ் நாட்டில் வாணியம்பாடியில் மிக எளிய வேளாண் குடும்பத்தில் பிறந்தவர். ஐந்தாம் வகுப்புவரை நகராட்சிப் பள்ளியிலும் ஆறாம்வகுப்பு முதல் பள்ளி இறுதி வகுப்பு வரை இசுலாமிய உயர்நிலைப் பள்ளியிலும் படித்தார். தமிழ் அறிஞர்கள் திரு.வி.க., மறைமலையடிகள், தந்தை பெரியார் 
போன்றோர்களைக் கண்டு பழகும் வாய்ப்பும் சூழ்நிலையும் ஆனந்தகிருஷ்ணன் சிறுவராக இருந்தபோது கிடைத்தது. அதனால் மொழிப் பற்றும் சமூகப் பரந்த நோக்கும் அவருக்கு ஏற்பட்டன. பள்ளிப் படிப்பு முடிந்து வாணியம்பாடி இசுலாமியக் கல்லூரியில் சேர்ந்து இண்டர்மீடியட் படித்தார். இண்டர்மீடியட் தேர்வில் சிறந்த மதிப்பெண்கள் பெற்றதால் சிவில் பொறியியல் படிக்க சென்னைப் பல்கலைக் கழகத்தில் சேர்ந்தார். கட்டிடப் பொறியியலில் நெடுஞ்சாலை சிறப்புப் பாடம் எடுத்து முதல் மாணவராகத் தேர்ந்தார்.

திருச்செந்தூர் நெடுஞ்சாலைத் துறையில் இளநிலைப் பொறியாளராக 1952 ஆம் ஆண்டில் பணியில் சேர்ந்தார். பின்னர் சென்னையில் நெடுஞ்சாலை ஆய்வு மையத்திற்கு மாற்றல் கிடைத்தது. ஆனந்தகிருஷ்ணனின் அறிவுக்கூர்மையையும் திறமையையும் கண்ட நெருங்கிய நண்பர் ஒருவர் அமெரிக்கா சென்று மேற்படிப்பு படிக்குமாறு வற்புறுத்தினார். அக்கருத்தை ஏற்று அமெரிக்காவில் மேற்படிப்பு படிக்க முடிவு செய்து விண்ணப்பம் போட்டார். அரசு உதவித் தொகையும் அவருக்குக் கிடைத்தது.

1956 ஆம் ஆண்டு செப்டம்பர் முதல் அமெரிக்காவின் மினசோட்டா பல்கலைக் கழக மாணவர் ஆனார்.எம்.எஸ் படிப்பு முடிந்ததும் ஆய்வுப் படிப்பும் படித்தார்.1960ஆம் ஆண்டில் பி.எச்.பட்டம் பெற்று டாக்டர் ஆனந்தகிருஷ்ணன் ஆனார்.

ஆயிரம் ஏக்கர் பரப்பளவு கொண்ட கான்பூர் இந்தியத் தொழில் நுட்ப நிறுவனம் உருவானதிலும் வடிவமைக்கப் பட்டதிலும் ஆனந்தகிருஷ்ணனின் பங்களிப்பு இருந்தது. அதுபோல கல்வி பாடத்திட்டங்கள் அமைப்பதிலும் முனைப்பாகச் செயல்பட்டார். அமெரிக்காவின் முன்னணிப் பல்கலைக் கழகங்களின் கல்வித் திட்டங்கள் அடிப்படையில் இங்கும் அமைக்கப்பட்டன. நாட்டில் முதன் முறையாக செமஸ்டர் முறையைக் கொண்டுவந்தனர். வகுப்பறைக் கணிப்புமுறை, கிரேடிங் முறை, கிரடிட் முறை என முதன்முதல் செயல்படுத்திய பெருமை கான்பூர் ஐ.ஐ.டி.க்கும் ஆனந்தகிருஷ்ணனுக்கும் உண்டு. மாணவர்களுக்காக அவர் நடத்திய பாடங்கள் பல வகையாக இருந்தன. அவர்களிடையே தன்னம்பிக்கையை விதைத்தார்.கான்பூர் ஐ.ஐ.டி யின் டீன் பதவியும் பொறுப்பு இயக்குநர் பதவியும் இவரைத் தேடிவந்தன. அவற்றையும் ஏற்றுப் பணி புரிந்தார்.

இந்தியாவில் அறிவியல் தொழில்நுட்பத்தை, வளர்ந்த மேலை நாடுகளுக்கு இணையாக வளர்த்தெடுக்க இந்திய அரசு விரும்பியது. எனவே இந்தியத் தூதரகங்களில் 'அறிவியல் ஆலோசகர்' என்னும் பதவியைப் புதிதாக உருவாக்கினர். வாசிங்டன் அமெரிக்கத் தூதரகத்தில் அறிவியல் ஆலோசகராக ஆனந்தகிருஷ்ணன் அமர்த்தப்பட்டார். 1974 சூன் திங்களில்வாசிங்டன் போய் பதவியை ஏற்றார். 1974 ஆம் ஆண்டு மே மாதத்தில் அணுக்குண்டு வெடிப்புச் சோதனையை பொக்ரானில் நடத்தியதால் அமெரிக்காவில் பரபரப்பு ஏற்பட்டது அந்தச் சூழலை ஆனந்தகிருஷ்ணன் திறம்பட கையாண்டார்.
ஏ டி எஸ் எப் என்னும் அமெரிக்காவின் விண்கோளைப் பயன்படுத்தி ஆயிரத்து ஐந்நூறு கிராமங்களுக்கு தொலைக் காட்சிகளை காட்ட முயற்சி செய்து வெற்றிப் பெற்றார். ரிமோட் சென்சிங் என்னும் துறையிலும் ஆனந்தகிருஷ்ணன் தம் முத்திரையைப் பதித்தார். இந்தியத் தூதரக அறிவியல் ஆலோசகராக இருந்த காலத்தில் அமெரிக்காவின் வெளி விவகார அமைச்சர் என்றி கிசின்ஜருடன் நெருக்கமாகப் பழகுகிற வாய்ப்பு இவருக்குக் கிடைத்தது.

புதிய தொழில் நுட்பப் பிரிவின் தலைவர் என்னும் பதவியை ஏற்க ஐ.நா.அவையிலிருந்து அழைப்பு வந்தது. 1978 ஆம் ஆண்டு மே மாதத்தில் அப்பொறுப்பை ஏற்றார். 1979 இல் ஐ,நா அவை நடத்திய மிக முக்கிய மாநாடு வியன்னாவில் நடைபெற்றது. பல நாடுகளிலிருந்து அறிவியல் அறிஞர்கள் நோபல் பரிசு பெற்ற விற்பன்னர்கள் அந்த மாநாட்டில் கலந்து கொண்டார்கள். அம்மாநாடு நடைபெறுவதற்கு முன் சீனா சோவியத்து ரசியா, ஆப்பிரிக்க நாடுகள் போன்ற ஏறத்தாழ முப்பத்தாறு நாடுகளுக்குச் சென்று அம்மாநாட்டுக்கான ஏற்பாடுகளைச் செய்தார். ஐ.நா.வின் வரலாற்றில் வியன்னா மாநாடு ஒரு மைல் கல் ஆகும்.
வியன்னா மாநாட்டிற்குப் பின் ஐ.நா.அவையின் அறிவியல் தொழில் நுட்ப நடுவம் என்னும் பிரிவின் துணை இயக்குநராக உயர்வு பதவிக்கு அமர்த்தப்பட்டார்.
இவ்வாறாக பத்து ஆண்டுகளுக்கு மேல் ஐ.நா.அவையில் ஆனந்தகிருஷ்ணனின் பணி தொடர்ந்தது. முந்தைய பத்தாண்டுகளில் உலக நாடுகளில் அறிவியல் தொழில்நுட்ப வளர்ச்சி எந்த அளவில் முன்னேற்றம் கண்டுள்ளது என்பதை ஆராய்ந்து அறிக்கையை ஐ.நா.விடம் அளித்தார். உலக வங்கி கேட்டுக் கொண்டதற்கு இணங்க, வளரும் நாடுகளில் அறிவியல் தொழில்நுட்ப முன்னேற்றம் பெறவும் அதற்கான தேவையான நிதி ஆதாரத்தைப் பெருக்கவும் அந்நாடுகளுக்குப் பயணம் செய்து உலக வங்கித் திட்டத்தை வகுத்தளித்தார். இத்தாலி பிரேசில் ஆகிய நாடுகளின் அறிவியல் தொழில் நுட்ப வளர்ச்சிக்காகப் பலமுறை அந்நாடுகளுக்குப் பயணம் செய்தார். 1996ஆம் ஆண்டில் ஆனந்தகிருஷ்ணனுக்கு பிரேசில் நாட்டு அதிபர் தேசிய விருதை அளித்து பெருமைப் படுத்தினார்.

1990 ஆம் ஆண்டு மே ஒன்பதாம் தேதியில் அண்ணா பல்கலைக் கழகத் துணைவேந்தர் ஆனார். அறிவியல் தொழில் நுட்பத்தில் உலகத்தரத்துக்கு இணையாக பாடத்திட்டங்களை மாற்றி அமைத்தார். அடுத்ததாக தேர்வு முறைகளையும் மாற்றினார். முழுமையான உள் மதிப்பீடு என்னும் பெயரில் மாணவர்களின் கல்வித் திறனை மதிப்பிடும் முறையை அறிமுகம் செய்யப்பட்டது. நுழைவுத் தேர்வு முடிவுகளை விரைவுப் படுத்த "மார்க் சென்சார் ரீடர்"என்னும்கருவியை பிரிட்டனிலிருந்து வரவழைத்தார். ஆனந்தகிருஷ்ணனின் அரிய சாதனை என்று சொல்லும் வகையில் ஒற்றைச் சாளர முறையைக் கொண்டுவந்தார்.இதன்படி பொறியியல் கல்லூரிகளில் சேரும் போதே மாணவர்கள் தம் விருப்பமான பாடப்பிரிவை தேர்ந்தெடுக்கலாம். இந்த வசதியைக் கண்டு ஆயிரக்கணக்கான பெற்றோர்கள் மிகவும் பாராட்டி மகிழ்ந்தார்கள். ஏற்கனவே இருக்கும் இடஒதுக்கீட்டு முறையுடன் கிராமப் பகுதி மாணவர்களுக்கென பதினைந்து விழுக்காடு பொறியியற் கல்லூரிகளில் இடம் தர திட்டம் கொண்டுவந்தார். பெட்ரோலியம் கிரானைட் போன்ற சிறப்புத் துறைகளை அறிமுகப்படுத்தினார்.
நாட்டின் முன்னணி தொழில் நிறுவனங்களை அழைத்துப் பேசி அவர்களின் தேவைக்கேற்ப திறமைசாலிகளை உருவாக்கித் தருவதாக உறுதிமொழி அளித்தார்.
திறமையும் தகுதியும் இல்லாதவர்களுக்கு அண்ணா பல்கலையில் இடம் இல்லை என்று தெளிவாகவும் உறுதியாகவும் இருந்தார்.அண்ணா பல்கலைக்கழக ஆறாண்டுப் பதவிக் காலத்தில் எல்லாவகைத் தரப்பு மக்களும் ஆனந்தகிருஷ்ணனைப் பாராட்டினர்.

1996 ஆம் ஆண்டு சூலை மாதம் தமிழ்நாடு மாநில உயர்கல்வி மன்றத்தின் துணைத் தலைவராக ஆனந்தகிருஷ்ணன் பதவியேற்றார். தமிழ்நாட்டுப் பல்கலைக்கழகங்களில் 'சென்டர்ஸ் ஆப் எக்ஸலன்ஸ்' உருவாக்கினார். ஒவ்வொரு பல்கலைக்கழகமும் பாடத்திட்டங்களில் தேவையான மாற்றங்களை அரசின் குறுக்கீடு இல்லாமல் செய்துகொள்ள ஆவன செய்தார். வேலை வாய்ப்புகளைத் தேடித் தரும் துறைகளை மாணவர்கள் படிக்கவும் அதற்கு ஏற்ப துணைப் பாடங்களைத் தேர்ந்தெடுத்து படிக்கவும் ஏற்பாடுகள் செய்யப்பட்டன. மொத்தம் ஆறு ஆண்டுகள் இப்பணியில் இருந்தார்.

1997 இல் தமிழ் நாடு அரசு உருவாக்கிய 'தகவல் தொழில் நுட்பப் பணி முனைப்புக் குழுவில் ஆனந்தகிருஷ்ணன் உறுப்பினராக அமர்த்தப்பட்டார். மின்னணு ஆளுமை தொடர்பாக தமிழக முதல்வரின் ஆலோசராக நியமிக்கபட்டார்.1999ஆம் ஆண்டு பிப்ரவரியில் தமிழ் இணையம் மாநாடு சென்னையில் நடந்தபோது ஒருங்கிணைப்புப் பணியைத் திறம்படச் செய்தார். தமிழ் இணையம் -2000 மாநாடு சிங்கப்பூரில் நிகழ்ந்தபோது ஆனந்தகிருஷ்ணன் உத்தமம் என்னும் அமைப்புக்கு தலைவராகத் தேர்ந்தெடுக்கப்பட்டார். தமிழ் இணையம் 2001 மாநாடு கோலாலம்ப்பூரில் மேலும் ஓராண்டுக்கு தலைவராகத் தேர்ந்தெடுக்கப்பட்டார்.




</doc>
<doc id="215108" url="https://ta.wikipedia.org/wiki?curid=215108" title="சுபுண்டு">
சுபுண்டு

சுபுண்டு (ஆங்கிலம்:Xubuntu) ( ) என்ற இயக்குதளம், சுதந்திர, திறநிலை மென்பொருள் இயக்குதளங்களில் ஒன்றாகும். இது உபுண்டு என்ற இயக்குதளத்தினை அடிப்படையாகக் கொண்டு உருவாக்கப்பட்டது. இது எக்செப்சியி (XFCE) என்ற திரைப்புலச் சூழலை அடிப்படையாகக் கொண்டதாகும். இந்த இயக்கு தளம், குறைவான திறன் கொண்ட கணினிகளையும், குறைவான மின்னாற்றலை எடுத்துக்கொண்டு, திறம்பட, வேகமாக இயக்கும் ஆற்றல் உடையது ஆகும்.

இருப்பினும், இயல்பிருப்பு நிலையில் சுபுண்டு[Xubuntu] திரைப்புல அமைவாகவே(session) இருக்கும். முழு 'எக்செப்சியி' திரைப்புல அமைவு வேண்டுமெனில், இருக்கும் திரைச்சூழலை விட்டு வெளியேறி(logout), படத்தில் காட்டியபடி, தெரிவுப்பட்டியலில் தேர்ந்தெடுத்து, மீண்டும் உட்புகுந்தால், முழுமையான 'எக்செப்சியி' திரைப்புலச் சூழலுக்கு வந்து கணினியை பயன்படுத்தலாம். இரண்டிற்கும் உள்ள வேறுபாடு யாதெனில், இயல்பான சுபுண்டு கணித்திரைப்புலச் சூழலில் நிறுவப்பட்டிருக்கும் மென்பொருள்கள் அனைத்தும் பட்டியலில் இணைக்கப் பட்டிருக்காது. 'எக்செப்சியி' சூழலில், நமக்குப் பயனாகும் அனைத்து மென்பொருள்களும் பட்டியலாகப் பார்க்கலாம். மேலும், ஒப்பிட்டளவில் 'எக்செப்சியி' சூழல், குறைந்த அளவு மின்சாரத்தையே, தனது இயக்கத்திற்கு எடுத்துக் கொள்கிறது. அதனால், மடிக்கணினிகளுக்கு மிகவும் ஏற்றதாகும்.

இதிலுள்ள நிறுவப்பட்டுள்ள செயலிகளின், இயக்க ஆழிகளை (GUI_buttons) உருவாக்குதல் எளிது. அங்ஙனம் உருவாக்கப்பட்ட ஆழிகளை, திரைப்புலத்தில் வேண்டிய இடத்தில், ஒரு இயக்கப் பட்டையில் (panel of launchers)அமைத்தலும் எளிதான செயலாகும். அவ்வாறு ஒரு பயனர், தான் அடிக்கடிப் பயன்படுத்தும் ஆழிகளை, தனக்கேற்ற இடத்தில், ஏற்ற அளவில், அமைத்துள்ள திரைப்புலத்தைப் படத்தில் காணலாம்.

முதற்பதிப்பு2006 ஆம் ஆண்டு வெளியானது. உபுண்டு வெளியீடுகளில் பின்பற்றப்படும் அதே பெயரிடல் முறைமை பின்பற்றப்படுகிறது. பிறகு ஆண்டுக்கு இருமுறை வெளியிடப்படுகிறது. ஒவ்வொரு வருடத்தின் 4வது,10வது மாதங்களில், இது வழமையாக வெளியாகிறது.

ஒரு சராசரி பயனாளருக்குப் பயன்படும் வகையில், பின்வரும் செயலிகள் இயல்பிருப்பாகக் கட்டமைக்கப் பட்டுள்ளன.

ஜீபார்ட்டெடு வகிர்வுத் தொகுப்பான்(Gparted partition editor) : இது நிகழ்நிலை இயக்குதளமாகச் செயற்படும் போது மட்டும் இயல்பிருப்பாக இருக்கிறது. கணினியின் இயக்குதளத்தை நிறுவிய பிறகு, இத்தொகுப்பானை, உபுண்டு மென்பொருள் நடுவத்தில் இருந்தே நிறுவ வேண்டியுள்ளது. இச்செயலியைக் கொண்டு, நிறுவப்பட்ட கணினியின், முதன்மை நினைவகமான நிலைவட்டைப் பாதுகாப்பான முறையில் வகிர்ந்து(தேவைக்கேற்ப பிரித்தல்) கொள்ளலாம். பிற வகிர்வு தொகுப்பான்களை(எ.கா. fdisk) விட இது மிகவும் எளியதும், பாதுகாப்பானதாகும்.

சுபுண்டு இயக்குதளத்தை அடைப்படையாகக் கொண்டு, கனோனிக்கல் நிறுவனம் அல்லாத, வெளி உருவாக்குநர்கள், சற்று வேறுபட்ட இயக்குதளங்களை உருவாக்கியுள்ளனர். அவற்றுள் குறிப்பிடதக்கன வருமாறு;-



</doc>
<doc id="215120" url="https://ta.wikipedia.org/wiki?curid=215120" title="பூச்சோங்">
பூச்சோங்

பூச்சோங் (Puchong) மலேசியாவின் சிலாங்கூர் மாநிலத்தில் உள்ள நகரம் ஆகும். பூச்சோங் நகரானது கோலாலம்பூர் மற்றும் நிர்வாகத் தலைநகரான புத்ராஜெயாக்கு நடுவில் அமைந்துள்ளது.

புச்சோங் சுபாங் ஜெயா நகராட்சி மற்றும் சிப்பாங் நகராட்சி அதிகாரத்தின் கீழ் உள்ளது.

பூச்சோங் நகரின் தற்போதைய நாடாளுமன்ற உறுப்பினர் கோவிந்த் சிங் தியோ ஆவார். இவர் ஒரு வழக்கறிஞரும் ஜனநாயக செயல் கட்சியின் தேசிய சட்ட பணியகச் செயலாளருமாவார். இவர் "புச்சோங் சிறிய சிங்கம்" என்று அழைக்கப்படுகிறார் .


</doc>
<doc id="215121" url="https://ta.wikipedia.org/wiki?curid=215121" title="செர்டாங் கெடா">
செர்டாங் கெடா

செர்டாங் கெடா, (Serdang Kedah) மலேசியாவின் கடாரம் மாநிலத்தில்,உள்ள ஒரு முக்கிய நகரம் ஆகும். இது பண்டார் பாரு மாவட்ட நிர்வாக நகரம் ஆகும். இந்த நகரத்திற்கு அருகாமையில் கூலிம் நகரமும், பினாங்கு மாநிலத்தின் நிபோங் திபால் நகரமும், பேராக் மாநிலத்தின் பாரிட் புந்தார் மற்றும் சிலாமா நகரமும் உள்ளன. 

செர்டாங்கில் வாழும் மக்களில் எண்ணிக்கையில் அதிகமாக இருப்பவர்கள் மலாய்க்காரர்கள் ஆகும். அடுத்த நிலையில் 15 விழுக்காடு சீனர்களும் 10 விழுக்காடு தமிழர்களும் இருக்கின்றார்கள். இங்கு இனப் பாகுபாடு இல்லாமல் மூன்று இன மக்களும் ஒற்றுமையாக வாழ்கின்றார்கள்.

இங்கு மூன்று தமிழ்ப்பள்ளிகள் உள்ளன. அவை :



</doc>
<doc id="215125" url="https://ta.wikipedia.org/wiki?curid=215125" title="வெண்மேகம் (திரைப்படம்)">
வெண்மேகம் (திரைப்படம்)

வெண்மேகம் பெப்ரவரி 2014ல் வெளிவந்த தமிழ்த் திரைப்படமாகும். இதை ராம்-லட்சுமண் இயக்கினார். இதில் விதார்த், இசாரா, ரோகிணி, போன்ற பலர் நடித்துள்ளனர். 

சென்னையில் பள்ளி ஒன்றில் தலைமையாசிரியாராக இருக்கும் ரோகிணி, தனது கணவரைப் பிரிந்து தனது மகளான ஜெயசிறீ சிவதாசுடன் தனிமையில் வசித்து வருகிறார். இவருக்கு ஒரே ஆதரவு ஜெயசிறீ மட்டும்தான். தனது கணவர் மாதிரியான ஆண்களிடம் ஏமாந்து போய்விடக்கூடாது என்பதற்காக அவளை மிகவும் கண்டிப்புடன் வளர்த்து வருகிறார்.

தன்னுடைய விருப்பத்துடன் வாழத் தடையாக இருக்கும் அம்மா மீது ஜெயசிறீ வெறுப்புடனே இருக்கிறாள். இந்நிலையில், இவரது வீட்டுக்கு அருகிலேயே இருக்கும் விதார்த் மற்றும் ஜெகன் ஆகியோர் ஜெயசிறீக்கு ஆறுதலாக இருக்கின்றனர். இதனால், அவர்களிடம் நெருங்கிப் பழகி வருகிறார் ஜெயசிறீ.

ஒருநாள் விதார்த் கடைக்கு ஸ்டிக்கர் ஒட்ட வரும் இசாராவை பார்த்ததும் காதல் வயப்பட்டு விடுகிறார் விதார்த். நாளடைவில் இருவரும் காதலிக்க ஆரம்பித்து விடுகின்றனர். இவர்களுடைய காதல் சுமுகமாக போய்க் கொண்டிருக்கும் வேளையில், விதார்த்துடன் ஜெயசிறீ நெருங்கி பழகுவது நாயகிக்கு பிடிக்கவில்லை. இதை ஒருநாள் ஜெயசிறீயை அழைத்து கண்டித்தும் விடுகிறாள். பதிலுக்கு ஜெயசிறீ தான் பத்து வருடமாக விதார்த்துடன் நெருங்கிப் பழகி வருவதாகவும், அவர்மீது அளவு கடந்த ஆசை வைத்திருப்பதாகவும் கூறுகிறாள். இதனால் கோபமடைந்த இசாரா இந்த விடயத்தை ஜெயசிறீயின் அம்மாவிடம் சென்று முறையிடுகிறாள்.

கோபமடைந்த ரோகிணி, ஜெயசிறீயை அழைத்து கண்டிக்கிறாள். கோபத்தில் வீட்டில் இருந்து வெளியேறுகிறாள் ஜெயசிறீ. வெளியே செல்லும் நாயகி, விதார்த்துக்கு போன் செய்கிறாள். ஆனால், அந்த போனை விதார்த்தின் நண்பன் ஜெகன் எடுக்கிறார். வேலை தொடர்பாக இருவரும் விசாகப்பட்டினம் சென்றிருப்பதாகவும், இங்கேயே செட்டிலாகிவிடப் போகிறோம் என்று கிண்டலுக்கு ஒரு வார்த்தையையும் விட்டுவிட்டு போனை துண்டித்து விடுகிறான்.

இதை உண்மை என நம்பி, ஜெயசிறீ விசாகப்பட்டினத்துக்கு பயணமாகிறாள். அங்கு விதார்த்தை தேடி அலைகிறாள். எங்கு தேடியும் கண்டுபிடிக்கமுடியாமல் தனிமையில் தவிக்கிறார். அப்போது, அங்கே உள்ளூர் பெண் தாதாவான கல்யாணியின் கண்ணில் படுகிறார். அவர் விசாகப்பட்டினத்தில் குழந்தை இல்லாத பணக்காரர்களுக்கு ஏழை பெண்களைப் வாடகை தாயாக அனுப்பும் வேலையை நிழல் உலகில் செய்து வருகிறார்.

அவரிடம் தஞ்சம் புகும் ஜெயசிறீயையும் இந்த வேலையில் ஈடுபடுத்தி விடுகிறார். இதற்கிடையில், விசாகப்பட்டினத்தில் வேலை தேடிச் சென்ற விதார்த் மீது ஜெயசிறீயின் அம்மா ரோகிணி தனது பெண்ணை கடத்தி சென்றுவிட்டதாக காவல் நிலையத்தில் புகார் செய்கிறார். சென்னை திரும்பும் விதார்த்தைக் காவற்துறை விசாரிக்கிறது. விசாரணையில் விதார்த் குற்றமற்றவர் என்பது தெரிய வருகிறது.

ஜெகன் விதார்த்திடம் ஜெயசிறீ தன்னிடம் பேசியதாகவும், விசாகப்பட்டினத்தில் செட்டிலாகிவிடுவோம் என்று பொய்யைச் சொல்லிவிட்டு போனைத் துண்டித்துவிட்டதாகவும் கூறுகிறான். அப்படியென்றால் தன்னைத் தேடி விசாகப்பட்டினம்தான் அவள் சென்றிருக்கவேண்டும் என்று எண்ணி, தேடும் முயற்சியில் விதார்த்தும், ஜெகனும் விசாகபட்டினம் பயணமாகிறார்கள். இறுதியில், ஜெயசிறீயை கண்டுபிடித்து சென்னைக்கு திரும்ப அழைத்து வந்தார்களா, விதார்த், இசாரா காதல் என்னவாயிற்று என்பதே மீதிக்கதை.


</doc>
<doc id="215126" url="https://ta.wikipedia.org/wiki?curid=215126" title="வங்கி நிலை வைப்புக் கணக்கு">
வங்கி நிலை வைப்புக் கணக்கு

வங்கி நிலை வைப்புக் கணக்கு வங்கி வைப்பு நிதிக் கணக்குகள் (Term Deposits) பொதுவாக இரண்டு வகைப்படும். நிலை வைப்புக் கணக்குகள் (Fixed Deposits) மற்றும் கூட்டு முதலீட்டுக் (Cumulative / Reinvestment Plan) கணக்குகள். இத்தகைய கணக்குகளில் வங்கி தரும் வட்டி விகிதம் சேமிப்புக் கணக்குகளை விட அதிகமாக இருக்கும். ஒவ்வொரு வங்கியின் நிதி நிர்வாகத்தைப் பொறுத்து வங்கிக்கு வங்கி வட்டி விகிதம் சற்றே வேறுபடலாம். 

நிலை வைப்புக் கணக்குகளில் மாதா மாதம் அல்லது மூன்று மாதத்திற்கு ஒரு முறை வட்டி சேமிப்புதாரருக்கு வழங்கப்படும். முதிர்வு தேதியன்று முதலீடு செய்த பணம் திருப்பித் தரப்படும்.

கூட்டு முதலீட்டுத் திட்டத்தில் முதலீடு செய்யப்படும் பணத்திற்கு மூன்று அல்லது ஆறு மாதத்திற்கு ஒரு முறை வட்டி அசல் தொகையுடன் சேர்க்கப்படும். அடுத்தடுத்த காலங்களில் அசலோடு சேர்ந்த வட்டிக்கும் வட்டி கணக்கிடப்பட்டு வைப்புநிதிக் கணக்கில் வரவு வைக்கப்படும். ஆகவே முதிர்வு தொகை சற்றே அதிகமாக இருக்கும்.

வங்கிகள் நிலை வைப்பு நிதிக் கணக்குகளை முன்னரே முடித்துக் கொள்ளவோ அல்லது அதிலிருந்து கடன் பெறவோ வழி வகை செய்துள்ளன.


</doc>
<doc id="215127" url="https://ta.wikipedia.org/wiki?curid=215127" title="காதலன் யாரடி (திரைப்படம்)">
காதலன் யாரடி (திரைப்படம்)

காதலன் யாரடி 2014 பெப்ரவரியில் வெளிவந்த திரைப்படமாகும். இதை ராசேசு கிரவுன் இயக்கியுள்ளார். இப்படத்தில் சிவசித், சில்பா போன்ற பலர் நடித்துள்ளனர்.

மாயாவின் அம்மா ஒரு மாவட்டத்தின் ஆட்சியர். மாயா அதே மாவட்டத்தில் ஒரு கல்லூரியில் படித்து வருகிறார். இவருடன் சேது என்பவரும் படித்து ருகிறார். சேதுவும், சக்தியும் நண்பர்கள். சக்தி ஊர்திகளை பழுது பார்க்கும் கடை நடத்தி வருகிறார். மாயாவின் அம்மா ஒருநாள் மகிழுந்து குண்டுவெடிப்பில் கொல்லப்படுகிறார். இவருடைய சாவுக்கு தீவிரவாதிகள்தான் காரணம் என்று காவல்துறையும், பொதுமக்களும் நினைத்துக் கொண்டிருக்கின்றனர். தன்னுடைய தாயின் கொலைக்கு காரணமானவர்களை கண்டுபிடிக்க காவல்துறையிடம் சென்று மாயா புகார் கொடுக்கிறாள். 
புகாரின்மீது காவல்துறை நடவடிக்கை எடுக்க ஆரம்பிக்கிறது. தனிமையில் விடப்பட்ட மாயா, கொலை செய்தவரை கண்டுபிடிக்கும் முயற்சிக்கு கைகொடுக்குமாறு சேது மற்றும் சக்தியின் உதவியை நாடுகிறாள். அவர்களும் இவளுக்கு உதவி செய்வதாக கூறுகின்றனர். அதனால், அவர்களுடனே தங்கி விடுகிறாள்.

இதற்கிடையில் ஆட்சியர் மரணத்தை மீண்டும் தோண்டி எடுக்க காரணமாக இருந்த மாயாவை தீர்த்துக்கட்ட நாகா முடிவெடுக்கிறார். கொலையாளிகளால் தனக்கு ஆபத்து ஏற்படும் என்று எண்ணும் மாயா, சக்தியுடன் கேரளாவுக்கு பயணப்படுகிறாள். போகும் வழியிலேயே சக்திக்கு மாயா மீது காதல் வந்துவிடுகிறது. ஆனால், மாயாவோ வேறு ஒருவரை கனவில் நினைத்துக் கொண்டு இருக்கிறார்.

இறுதியில் மாயா தனது தாயின் மரணத்துக்கு காரணமானவர்களை கண்டுபிடித்து பழிவாங்கினாரா? சக்தியும் மாயாவும் காதலில் ஒன்று சேர்ந்தார்களா? என்பதே மீதிக்கதை.


</doc>
<doc id="215130" url="https://ta.wikipedia.org/wiki?curid=215130" title="ரெட்டை கதிர் (திரைப்படம்)">
ரெட்டை கதிர் (திரைப்படம்)

ரெட்டை கதிர் 2014 பெப்ரவரியில் வெளிவந்த தமிழ்த் திரைப்படமாகும். இப்படத்தை ராம்கிசோர் & செல்வம் இயக்கியுள்ளனர். இப்படத்தில் சுப்பு, துரை, சுமித்தா போன்ற பலர் நடித்துள்ளனர்.

சக்தி மற்றும் சக்திவேல் இருவரும் சிறுவயதில் அனாதையாக்கப்படுகிறார்கள். சக்தி வளர்ந்தவுடன் ஒரு தாதாவின் வளர்ப்புத் தம்பியாக, கல்லூரியில் படித்துக் கொண்டு அடிதடியில் ஈடுபட்டு வருகிறார். சக்திவேல் ஆதரவற்றவராக பள்ளிப் படிப்பை முடித்துவிட்டு கல்லூரி படிப்பை நன்றாக படித்து முன்னேற வேண்டும் என்ற கனவில் ஒரு கல்லூரியில் சேர்கிறார். அங்கு விடுதியில் தங்கும் இவரை, சக மாணவர்கள் இவருடைய தோற்றத்தைப் பார்த்து கேலி-கிண்டல் செய்கிறார்கள்.

ஒருநாள் ஒரு ரவுடி கும்பல் சக்திவேலிடம் வம்பிழுத்து அவரை அடித்து விடுகிறார்கள். அவர் வழியில் செல்லும்போது மயங்கி விழுகிறார். அந்த வழியாக வரும் அதே கல்லூரியில் படிக்கும் அபிராமி அவரை மருத்துவமனைக்கு கொண்டு சென்று காப்பாற்றுகிறார். இதனால் அபிராமி மீது காதல் வயப்படுகிறார். இதற்கிடையில் வேறொரு கல்லூரியில் படிக்கும் சக்தி, தன் அண்ணனின் கட்டளையால் ஒரு கல்லூரியை அழிக்க, அந்த கல்லூரிக்கு மாற்றலாகி போகிறார். 

சக்தி சேர்ந்த கல்லூரியில் தான் சக்திவேல் மற்றும் அபிராமி படிக்கிறார்கள். ஒருநாள் வேதியியல் ஆய்வுக் கூடத்தில் விபத்து ஏற்படுத்த திட்டம் தீட்டுகிறார் சக்தி. அந்த விபத்தில் ஒரு ஆசிரியருக்கு அடிப்பட்டு விடுகிறது. இதற்கு நிருவாகம்தான் காரணம் என்று சக்தி, மாணவர்களை த்திரட்டி போராட்டம் பண்ணுகிறார். இந்த முயற்சி தோல்வி அடைகிறது. இதனை பார்க்கும் அபிராமி சக்தி மீது காதல் வயப்படுகிறார்.

இறுதியில் சக்தி அந்த கல்லூரியில் கலவரத்தை ஏற்படுத்தினாரா, சக்திவேல் அபிராமியின் காதலைப் பெற்றாரா இல்லை, அபிராமி சக்தியை காதலிக்க வைத்தாரா என்பதே மீதிக்கதை.


</doc>
<doc id="215131" url="https://ta.wikipedia.org/wiki?curid=215131" title="மாதவனும் மலர்விழியும் (திரைப்படம்)">
மாதவனும் மலர்விழியும் (திரைப்படம்)

மாதவனும் மலர்விழியும் 2014 பெப்ரவரியில் வெளிவந்த தமிழ்த் திரைப்படம் ஆகும். இப்படத்தை மாசில் இயக்கியுள்ளார். அசுவின், சிஜா ரோசு, நீரசா, பொன்னம்பலம் போன்ற பலர் நடித்துள்ளனர்.

தாய், தந்தை இல்லாத மாதவன் கொடைக்கானலில் பாட்டியிடம் வாழ்ந்து வருகிறார். இவர் மீது பாட்டி மிகுந்த பாசம் கொண்டிருக்கிறார். ஆனால் இவர் எந்தவித பொறுப்பும் இல்லாமல் ஊரைச் சுற்றி வருகிறார். ஒருநாள் சாலையில் சென்று கொண்டிருக்கும்போது காஞ்சனாவை சந்திக்கிறார் மாதவன். முதல் சந்திப்பிலேயே இருவரும் மோதிக் கொள்கிறார்கள். திமிராகப் பேசும் காஞ்சனாவை எப்படியாவது காதலிக்க வைக்க வேண்டும் என்று முடிவு செய்கிறார். இதனால் காஞ்சனாவை அடிக்கடி சந்திக்க வழியைத் தேடுகிறார் மாதவன்.

அப்போது இளம் விதவையான மலர்விழி நடத்தும் நடனப்பள்ளியில் காஞ்சனா நடனம் பயின்று வருவது மாதவனுக்கு தெரிகிறது. உடனே அவரும் அந்த நடனப் பள்ளியில் சேருகிறார். அங்கேயும் இருவரும் அடிக்கடி சண்டைப் போட்டுக் கொண்டு வருகிறார்கள். நடனப்பள்ளி நடத்தும் மலர்விழி அடிக்கடி மயக்கம் போட்டு விழுபவர். ஒருநாள் மாதவனை அழைத்துக்கொண்டு மருத்துவமனைக்குச் செல்கிறார். அங்கு மருத்துவர், நீங்கள் இளம் விதவை, உங்களுக்குக் கண்டிப்பாக ஒரு ஆண் துணை தேவை. அடுத்த தடவை நீங்கள் மயக்கம் போட்டு விழுந்தால் ஆண் துணையில்லாமல் உங்களைக் காப்பாற்ற முடியாது என்று ஆலோசனை கூறுகிறார். இதனை வெளியில் இருந்து கேட்டு விடுகிறார் மாதவன்.

இந்நிலையில் ஒருநாள் மாதவன், மலர்விழி வீட்டுக்குச் செல்கிறார். அங்கு மயங்கிய நிலையில் மலர்விழி கிடக்கிறார். எனவே, மருத்துவர் சொன்ன ஆலோசனைப்படி மலர்விழியுடன் இணைந்து விடுகிறார் மாதவன். இதனால் மலர்விழி காப்பாற்றப்படுகிறாள். இதன்பிறகு மலர்விழி ஞாபகமாகவே மாதவன் இருக்கிறார்.

இதற்கிடையில் மாதவனுடன் சண்டைப்போட்டு கொண்டிருந்த காஞ்சனா மனம் மாறி மாதவனைக் காதலிக்க ஆரம்பிக்கிறாள். இறுதியில் மாதவன், மலர்விழியை மணந்தாரா அல்லது காஞ்சனாவை மணந்தாரா என்பதே மீதிக்கதை.


</doc>
<doc id="215132" url="https://ta.wikipedia.org/wiki?curid=215132" title="கோவலனின் காதலி (திரைப்படம்)">
கோவலனின் காதலி (திரைப்படம்)

கோவலனின் காதலி 2014 பெப்ரவரியில் வெளிவந்த தமிழ்த் திரைப்படம் ஆகும். இப்படத்தை கே. அர்சூன் ராஜா இயக்கியுள்ளார். திலீப் குமார், கிரண்மை, கஞ்சா கருப்பு போன்ற பலர் நடித்துள்ளனர்.

திலீப் குமாரும், கிரண்மையும் பாண்டிச்சேரியில் ஒரே கல்லூரியில் படித்து வருகிறார்கள். திலீப் குமாருக்க கிரண்மை மீது ஒருதலைக் காதல். ஆனால் கிரண்மை ஏழ்மையான குடும்பத்தில் பிறந்ததால் காதல் என்பதை நினைக்காமல் இருந்து வருகிறார். வறுமையால் கல்லூரிக் கட்டணத்தைச் செலுத்தப் பணம் இல்லாமல் தவிக்கிறார் கிரண்மை. அப்போது அவரின் தோழி, பெரிய செல்வந்தர்களின் ஆசைக்கு இணங்கினால் நிறையப் பணம் கிடைக்கும், அதன்மூலம் கல்லூரிப் படிப்பையும் தொடரலாம், மகிழ்ச்சியாகவும் வாழலாம் என யோசனை கூறுகிறாள்.

முதலில் மறுக்கும் கிரண்மை, பிறகு இதற்குச் சம்மதிக்கிறாள். ஒரு தரகரைக் கிரண்மைக்கு அறிமுகப்படுத்தி வைக்கிறார் அவருடைய தோழி. அந்த தரகர் ஒருநாள் கிரண்மையைத் தொழிலதிபரான கசம்கானிடம் அனுப்பி வைக்கிறார். அங்கு சென்று தனது பிரச்சினையைக் கூறும் கிரண்மையை ஆறுதல்படுத்துகிறார் கசம்கான். அவரின் அரவணைப்பு, பண மோகம் கிரண்மையை கிறங்கவைக்க அவருடைய ஆசைக்கு இணங்குகிறாள். கசம்கானும் இவளென்றால் உயிராய் இருக்கிறார். இருவரும் பாண்டிச்சேரி முழுவதும் ஒன்றாக ஊர் சுற்றுகிறார்கள்.

ஒருநாள் கிரண்மையை காதலிக்கும்படி திலீப்குமார் தொந்தரவு செய்ய, இதை கிரண்மை கசம்கானிடம் கூறுகிறாள். கசம்கான் அந்த ஊரின் குப்பத்து தலைவரான ‘காதல்’ தண்டபாணி உதவியுடன் திலீப்குமாரைக் கொலை செய்கிறார். இந்நிலையில், இவர்களுடைய நெருக்கத்தின் பலனாக கிரண்மை கர்ப்பமாகிறார். மருத்துவரிடம் சென்று கர்ப்பத்தைக் கலைக்க முயற்சிக்கிறார் கிரண்மை. ஆனால், 5 மாதங்கள் ஆகிவிட்டதால் கர்ப்பத்தைக் கலைக்க முடியாது என மருத்துவர் கூறிவிடுகிறார்.

இந்நிலையில், கசம்கான்-கிரண்மைக்குண்டான தொடர்பு கசம்கானின் வீட்டுக்கு தெரிய வருகிறது. இதை எதிர்க்கும் கசம்கானின் மனைவியும், மகளும் தற்கொலை செய்துகொள்ளப் போவதாக அவரை மிரட்டுகிறார்கள். இறுதியில் கிரண்மையை கைவிட்டு விடுவதாக அவர்களிடம் உறுதிகூறுகிறார் கசம்கான்.

யாருடைய அரவணைப்பும் இன்றி தனிமையில் விடப்பட்ட கிரண்மையின் வாழ்க்கை அதன்பிறகு என்னவாயிற்று என்பதே மீதிக்கதை.


</doc>
<doc id="215133" url="https://ta.wikipedia.org/wiki?curid=215133" title="ஆவுளியா">
ஆவுளியா

ஆவுளியா அல்லது கடல் பசு (Dugong) எனும் கடல் உயிரினம் பாலூட்டி வகையைச் சேர்ந்தது ஆகும். இதனைப்போல் உள்ள உயிரினங்கள் மேன்டீஸ் (manatees) என்று அழைக்கப்படும் கடல் பசு மற்றும் செரினியா (Sirenia) எனும் கடல் பசுவும் ஆகும். இவ்வகை விலங்கினங்கள் இந்தியாவின் தமிழ்நாட்டுக் கடற்கரை ஓரமாக மன்னார் வளைகுடா பகுதியில் வாழ்ந்து வருகிறது. மேலும் குறைந்த எண்ணிக்கையில் அந்தமான் நிக்கோபார் தீவுகளிலும் இவை காணப்படுகின்றன. அந்தமான் நிக்கோபார் தீவுகளின் மாநில விலங்கு இதுவே. இது ஆழம் குறைந்த பகுதியில் வாழுகிறது. இதனை மீனவர்கள் பிடித்து எண்ணெய்க்காகவும், உணவுக்காகவும் அழித்து வருகிறார்கள். இவ்வகையான விலங்குகள் கடல் பூங்காவில் பாதுகாக்கப்படுகிறது.
இது 400 கிகி எடையும், 3 மீட்டர்கள் நீளமும் கொண்ட உடலை உடையது. பார்ப்பதற்கு கடல் பசு போன்ற தோற்றத்தில் காணப்படும். இதன் ஆயுட்காலம் 70 ஆண்டுகள் ஆகும்.
இதனை கடல் கன்னி, கடல் பசு, கடல் பன்றி, கடல் ஒட்டகம் எனப் பல பெயர்களில் அழைக்கிறார்கள். இது அந்தமான் நிக்கோபாரின் மாநில விலங்காகும்.


</doc>
<doc id="215134" url="https://ta.wikipedia.org/wiki?curid=215134" title="அரியலூர் இரயில் விபத்து">
அரியலூர் இரயில் விபத்து

அரியலூர் இரயில் விபத்து மொத்த இந்திய நாட்டின் மக்களையும் அதிர்ச்சிக்குள்ளாக்கிய ஒரு புகைவண்டி விபத்தாகும். 

1956ஆம் ஆண்டு நவம்பர் மாதம் 23ம் தேதி சென்னையிலிருந்து 13 பெட்டிகளுடன் தூத்துக்குடி ரயில் அதன் பயணத்தைத் துவக்கியது. விருத்தாச்சலம் சந்திப்பில் சேலம் செல்லும் பெட்டி ஒன்றைத்தவிர்த்து 12 பெட்டிகள் பயணமானது.
அப்போது அரியலூர் - கல்லகம் இரயில் நிலையங்களுக்கிடையே நடந்த விபத்து ஆகும். 
அரியலூர் அருகில் உள்ள மருதையாற்றில் மழையின் காரணமாக இரு கரைகளும் தெரியாதபடி தண்ணீர் சென்று கொண்டிருந்தது. அப்போது அதிகாலை 5.30 நிமிடங்கள் என்பதால் தண்ணீரின் அளவுபற்றி நீராவி எஞ்சின் ஓட்டுநருக்கு அறிவிப்பு இல்லை. ஆகையால் இந்த விபத்து நடந்தது.

இந்த விபத்தின் காரணமாக இரயில் எஞ்சினுடன் இணைக்கப்பட்டிருந்த பல பெட்டிகள் தண்ணீரில் அடித்துச்செல்லப்பட்டதால் 142 பயணிகள் மரணமடைந்தனர். 110 பயணிகள் காயமடைந்தனர். உயிரிழந்தவர்களில் அப்போது பிரபலமாகி வந்த சாவித்திரி கணேசன் (நடிகை அல்ல) என்ற கருநாடக இசைப் பாடகியும் ஒருவராவார்.

இந்த விபத்தின் காரணமாக அப்போதைய இரயில்வே மந்திரியாக இருந்த லால் பகதூர் சாஸ்திரி தனது பதவியை விட்டு விலகினார்.



</doc>
<doc id="215139" url="https://ta.wikipedia.org/wiki?curid=215139" title="என்றி மார்ட்டின்">
என்றி மார்ட்டின்

என்றி மார்ட்டின் ("Henry Martin", 1811 - மார்ச் 31, 1861) 19 ஆம் நூற்றாண்டில் யாழ்ப்பாணத்தில் வாழ்ந்தவரும் ஒரு பள்ளியாசிரியர், பத்திரிகையாளர், அரசாங்கத்தின் களஞ்சியப் பொறுப்பாளர் எனப் பல்வேறு பதவிகளை வகித்தவரும், சிறந்த, தமிழ், ஆங்கில மொழி அறிஞரும் ஆவார். அக்காலத்தில் மேல் நாடுகளில் கண்டுபிடிக்கப்பட்டு யாழ்ப்பாணத்துக்கு வந்த பல புதிய கருவிகளை இயக்குவதிலும் அவற்றைப் பழுது பார்ப்பதிலும் கூடத் திறமை பெற்று விளங்கியவர்.

என்றி மார்ட்டின், 1811 ஆம் ஆண்டில் யாழ்ப்பாண நகரில் உள்ள சுண்டிக்குளியில் பிறந்தார். இவர் தனது தொடக்கக் கல்வியைத் தெல்லிப்பழையில் அமைந்திருந்த அமெரிக்க மிசன் தருமப் பாடசாலையில் பெற்ற பின்னர், தொடர்ந்து பட்டிகோட்டா செமினறியிலும் கல்வி கற்றார். பின்னர் அதே நிறுவனத்திலேயே ஆசிரியராகவும் பணியில் அமர்ந்தார். 1941 ஆம் ஆண்டில் தொடங்கப்பட்ட இலங்கையின் முதல் தமிழ்ப் பத்திரிகையும், யாழ்ப்பாணத்தின் முதல் செய்திப் பத்திரிகையுமான உதயதாரகையின் முதல் ஆசிரியராகப் பணி புரிந்தார். இருமொழிப் பத்திரிகையான இதில் இவர் ஆங்கிலப் பிரிவின் ஆசிரியர் ஆவார். 1843ல், வட்டுக்கோட்டைச் செமினரியில் இருந்து விலகி, அரசாங்கக் களஞ்சியப் பொறுப்பாளர் என்னும் பதவியில் அமர்ந்தார். அத்துடன், உயர் நீதிமன்ற வழக்குகள் நடைபெறும் காலங்களில் மொழிபெயர்ப்பாளராகவும் பணியாற்றினார். அச்சியந்திரம் ஒன்றை வாங்கும் முயற்சியில் 1861 ஆம் ஆண்டு சென்னைக்குச் சென்ற இவர் திரும்பிவந்து சில நாட்களிலேயே காலமானார்.




</doc>
<doc id="215140" url="https://ta.wikipedia.org/wiki?curid=215140" title="வைக்கிங் கலை">
வைக்கிங் கலை

வைக்கிங் கலை என்பது ஸ்காண்டினேவியாவில் உள்ள கலை வடிவம். வைக்கிங் மக்கள் வாழ்ந்த முற்காலத்தில் இந்த கலை உயிர்ப்புடன் இருந்தது. செல்டிக் நாடுகளில் இருந்த கலை வடிவங்களையும், ரோமானியரின் கலைவடிவத்தையும் ஒத்திருக்கும். இது நார்சியக் கலை.

நார்ஸ்மென் என்ற சொல்லுக்கு வடக்குப் பகுதி மக்கள் என்பது பொருள். அவர்கள் நார்வேயின் வடக்குப் பகுதியில் வாழ்ந்ததால், இந்த பெயர் ஏற்பட்டது. இவர்கள் 793 முதல் பதினொன்றாம் நூற்றாண்டு வரை ஐரோப்பாவை ஆண்டனர். அவர்கள் தம் காலத்தில் புழங்கிய கலையே வைக்கிங் கலை எனப்பட்டது.

ஓசெபெர்கு வகையில், விலங்குகளைப் படங்களில் வரையும் கலை.
பழங்காலத்தில் கண்டெடுக்கப்பட்ட கப்பலின் நினைவாக ஓசெபெர்கு எனப் பெயரிடப்பட்டது.
அந்த கப்பலில் மரத்தாலான கலைப் பொருட்கள் பல கண்டெடுக்கப்பட்டன-

போர்ரே வகை என்பது வைக்கிங் கலையின் ஒரு பிரிவு. இதுவும் மரத்தில் விலங்கு போன்ற வடிவங்களில் கலை வேலைப்பாட்டை உள்ளடக்கியது.
இது பத்தாம் நூற்றாண்டு வரையில் புழக்கத்தில் இருந்த்து. வைக்கிங் குல மக்கள் வாழ்ந்த பகுதிகளிலும் பரவலாக இருந்தது. ஆபரணங்களையும், நகையையும் அலங்கரிக்கவும், மர வேலைப்பாடுகளுக்கும் இந்த கலை வகை பயன்படுத்தப்பட்டது,



</doc>
<doc id="215146" url="https://ta.wikipedia.org/wiki?curid=215146" title="ஊர்சுலா பர்ன்ஸ்">
ஊர்சுலா பர்ன்ஸ்

ஊர்சுலா பர்ன்ஸ் ("Ursula M. Burns", பிறப்பு: 20 செப்டம்பர் 1958) என்பவர் ஜெராக்ஸ் நிறுவனத்தின் தலைவராகவும், முதன்மை செயல் அதிகாரியாகவும் உள்ளார். பார்ச்சூன் 500 என்னும் நிறுவனத்திற்கான தலைமையை ஏற்றுள்ள அமெரிக்க-ஆப்பிரிக்க முதல் பெண் இவர்தான். இந்நிறுவனத்தின் பொறுப்பிற்கு வந்துள்ள முதல் பெண்மணியும் இவர்தான். 2009ம் ஆண்டிற்கான அறிக்கையில் ஃபோர்ப்ஸ் பத்திரிக்கை இவரை உலகின் 14வது சக்திவாய்ந்த பெண் என்று கூறியுள்ளது.
உருஸிலா பர்ன்ஸ் நியூயார்க் நகரத்தில் பொது வீட்டில் தனது தாயுடன் வளர்ந்தவர். இவரின் தாயும் தந்தையும் பனாமா நாட்டைச்சேர்ந்தவர்கள். பெண்கள் பயிலும் கதீட்ரல் உயர்நிலை பள்ளியில் தனது பள்ளிப்படிப்பைத் துவங்கினார். பின்னர் பொறியியல் பட்டமும், பின்னர் கொலம்பியா பல்கலைக்கழகத்தில் முதுகலைப்பட்டமும் பெற்றார்.

1980ம் ஆண்டு ஜெராக்ஸ் நிருவனத்தில் வேலையில் சேர்ந்தார். பின்னர் அதே நிறுவனத்தில் பல்வேறு பொறுப்புகளில் வேலையில் இருந்துள்ளார். 2010ம் ஆண்டு அந்த நிறுவனத்திலேயே தலைமைச்செயல் பெண் அதிகாரியானார்.
உருஸிலா பர்ன்ஸ் எக்சான் மோபில், அமெரிக்கன் எக்ஸ்பிரஸ், போஸ்டன் சயின்டிபிக், பர்ஸ்ட், மாசாச்சூசெட்சு தொழில்நுட்பக் கழகம், மற்றும் ரோஸ்டர் பல்கலைக்கழகம் போன்றவற்றில் இயக்குனர் குழுவில் இடம்பெற்றுள்ளார். 2013- 2014ம் ஆண்டுக்கான அமெரிக்க வர்த்தக சபையின் துணைத்தலைவியாக உள்ளார்.
இவர் தன்னுடன் பணியாற்றும் லாயிட் பீன் என்பவரை மணமுடித்துள்ளார். இவருக்கு மெலிசா என்ற ஒரு மகளும் (பிறப்பு 1992), ஸ்டீவன் மால்கம் என்ற ஒரு மகனும் (பிறப்பு 1989) உள்ளார்கள்.



</doc>
<doc id="215152" url="https://ta.wikipedia.org/wiki?curid=215152" title="விண்மீன் தொகுதி உருவம்">
விண்மீன் தொகுதி உருவம்

விண்மீன் தொகுதி உருவம் எவ்வாறு இருக்கும் என்பது பற்றிய தமிழ்ப்பாடல் ஒன்று உள்ளது. அதனை இங்குள்ள ஆவணப் பதிவில் காணலாம். இவற்றைப் பற்றிய விளக்கங்களைத் தரும் தொடுப்புகள் இங்குத் தரப்படுகின்றன.

விண்மீன்களைத் தமிழர் 12 ஓரைகளாகவும் நாளைக் குறிக்கும் 27 மீன்களாகவும் கண்டு கணித்துவந்தனர். வாரத்தின் ஏழு நாளும் ஏழு கோள்கள் ராகு, கேது ஆகியவை பஞ்சாங்கக் கணக்கில் நிழல்-கோள்கள்.





</doc>
<doc id="215188" url="https://ta.wikipedia.org/wiki?curid=215188" title="ஹோம்புஷ் தமிழ்க் கல்வி நிலையம்">
ஹோம்புஷ் தமிழ்க் கல்வி நிலையம்

ஹோம்புஷ் தமிழ்க் கல்வி நிலையம் ஆத்திரேலியாவின் நியூ சவுத் வேல்சு மாநிலத்தில் சிட்னி மாநகரின் ஹோம்புஷ் என்ற புறநகர்ப் பகுதியில் அமைந்துள்ள ஒரு தமிழ்க் கல்வி நிலையம் ஆகும். இது 1987ஆம் ஆண்டு ஆரம்பிக்கப்பட்டது. புலம்பெயர் தமிழ் வம்சாவழியினரின் இளைய தலைமுறையினருக்கு அடிப்படைத் தமிழ்க் கல்வியோடு தமிழ்க் கலை கலாசாரமும் இங்கு பயிற்றப்படுகின்றது.

இக்கல்வி நிலையத்துக்கான வகுப்புகள் முன்பள்ளிக் கல்வி முதல் உயர்தர வகுப்புகள் வரை ஹோம்புஷ் ஆரம்பப் பாடசாலைக் கட்டடத்தில் சனிக்கிழமை தோறும் காலை, மாலை நேரங்களில் நடைபெறுகின்றன. அத்துடன் ஞாயிற்றுக் கிழமை காலை நேரத்தில் சிறப்பு வகுப்புகளும் நடத்தப்படுகின்றன.

இக்கல்வி நிலையம் ஆண்டு தோறும் வகுப்பு சோதனைகளோடு தமிழ் அறிவுப் போட்டி, பேச்சுப்போட்டி, பட்டிமன்றம், கவிஅரங்கம் போன்றவற்றை நடத்தி வருகிறது. அத்துடன் நியூ சவுத் வேல்ஸ் மாநிலத்தில் தமிழை ஒரு பாடமாக உயர்தரப் பரீட்சையில் எடுப்பதற்கு மாணவர்களைப் பயிற்றுவிக்கின்றது.



</doc>
<doc id="215193" url="https://ta.wikipedia.org/wiki?curid=215193" title="நாங்கெல்லாம் அப்பவே அப்படி (திரைப்படம்)">
நாங்கெல்லாம் அப்பவே அப்படி (திரைப்படம்)

நாங்கெல்லாம் அப்பவே அப்படி 2014 மார்ச்சில் வெளிவந்த திரைப்படமாகும். இது தெலுங்கில் வந்த தேனிகா நானா ரெடி என்ற படத்தின் மொழிமாற்று. இதை நாகேசுவர ரெட்டி இயக்கியுள்ளார். விஷ்ணு மஞ்சு, ஹன்சிகா மோட்வானி, பிரபு, கோட்டா சீனிவாச ராவ், பிரம்மானந்தம் போன்றோர் நடித்துள்ளனர்.

மதுரையில் ஜமீன்தாரான பிரபுவின் தங்கை சீதா 20 வருடத்துக்கு முன், முசுலீமான சுமனை காதல் திருமணம் செய்து கொள்கிறார். இதனால் கோபமடையும் பிரபு, சுமனின் காலை வெட்டி விடுகிறார். இதனால், பிரபுவை பழிவாங்க நினைக்கும் சுமன் தன் மனைவிக்கு சேரவேண்டிய சொத்தை தரும்படி பிரபு மீது வழக்கு தொடர்ந்து 20 வருடங்கள் கழித்து அந்த வழக்கில் வெற்றி பெறுகிறார். அதன்படி சீதாவுக்கு சேரவேண்டிய சொத்துக்களை பிரபு அவரிடம் ஒப்படைக்கிறார். தங்கள் இருவர் குடும்பமும் ஒன்று சேர்ந்துவிடும் என்று எண்ணி வாழ்ந்து வந்த சீதாவுக்கு, இந்த வழக்கின் வெற்றி வேதனையைத் தருகிறது. 

சீதா தன்னுடைய மகனான விஷ்ணு மஞ்சுவிடம் இதுபற்றி சொல்லி வருத்தப்படுகிறார். தனது ஆசையே அண்ணன் குடும்பத்தோடு சேர்ந்து வாழவேண்டும் என்றும் சொல்கிறார். இதனால் நாயகன் விஷ்ணு மஞ்சு, தன்னுடைய இரு குடும்பங்களையும் சேர்த்து வைக்க முயல்கிறார்.

வழக்கு தோல்வியடைந்த வருத்தத்தில் இருக்கும் பிரபுவுக்கு வீட்டில் யாகம் வளர்த்தால் நன்மை கூடும் என்று அறிவுரை கூறுகின்றனர். அதற்கு ஏற்பாடு செய்யும்படி பிரபு தன்னுடைய மேலாளரான பிரம்மானந்தத்திடம் கட்டளையிடுகிறார். இவரோ முஸ்லீமான விஷ்ணு மஞ்சுவை தவறுதலாக புரோகிதர் என்று வீட்டுக்கு வரவழைக்கிறார். தனது மாமா வீட்டுக்குள் நுழைய இது ஒரு நல்ல வாய்ப்பாக எண்ணி, விஷ்ணு, பிரபுவின் வீட்டுக்குள் நுழைகிறார்.

அங்கு பிரபுவின் மகளான ஹன்சிகா, விஷ்ணு மஞ்சுவைப் பார்த்ததும் காதல் வயப்படுகிறார். இருந்தும் தன் காதலை அவரிடம் சொல்லாமல் இருந்து வருகிறார். ஹன்சிகாவுக்கு விஷ்ணு தனது முறைமாமன் என்று தெரியாமலேயே அவருடன் நெருங்கி பழகி வருகிறார். ஒருகட்டத்தில் புரோகிதரான விஷ்ணு மஞ்சுவை காதலிப்பதாகவும் அவரை தனக்கு திருமணம் செய்து வைக்கவேண்டும் எனவும் பிரபுவிடம் ஹன்சிகா கேட்கிறார்.

பிரபு ஹன்சிகா-விஷ்ணு மஞ்சு காதலுக்கு பச்சைக்கொடி காட்டினாரா?விஷ்ணு மஞ்சு தனது தங்கை மகன் என்பதை அறிந்தாரா? தன் தாயின் ஆசையை விஷ்ணு மஞ்சு நிறைவேற்றினாரா? என்பதை சுவையாக இயக்குநர் சொல்லியுள்ளார்.


</doc>
<doc id="215194" url="https://ta.wikipedia.org/wiki?curid=215194" title="என்றென்றும் (திரைப்படம்)">
என்றென்றும் (திரைப்படம்)

என்றென்றும் 2014 மார்ச்சில் வெளிவந்த திரைப்படமாகும். இதை சினிசு இயக்கியுள்ளார். சதீசு, பிரியங்கா ரெட்டி, தீனா போன்றோர் நடித்துள்ளனர்.

பிரியங்கா ரெட்டி சென்னையில் தனியார் பள்ளிக்கூடம் ஒன்றில் ஆசிரியையாக இருக்கிறார். அங்கு இவருடன் பணிபுரியும் மற்றொரு ஆசிரியை போதைப் பழக்கத்துக்கு அடிமையாக இருக்கிறார். அதே பள்ளியில் உடற்கல்வி ஆசிரியராக பணிபுரிபவர் இவருக்கு போதை மருந்து தருபவராக உள்ளார். ஆசிரியையும் உடற்கல்வி ஆசிரியரும் சேர்ந்து போதை மருந்தை உட்கொண்டு உச்சத்தில் இருக்கும்போது, உடற்கல்வி ஆசிரியர் அந்த ஆசிரியையிடம் தவறாக நடக்க முயல்கிறார். அதை விரும்பாத அந்த ஆசிரியை அவரிடமிருந்து தப்பிக்க முயல்கிறாள். அப்போது அங்கு வரும் பிரியங்கா ரெட்டி அவர்களை பார்த்துவிடுகிறாள். பிரியங்கா ரெட்டி பார்த்ததை அறிந்த உடற்கல்வி ஆசிரியர் அவளை பிடிக்க முயலும்போது அவரிடமிருந்து தப்பிச்செல்லும் பிரியங்கா காரில் அடிபட்டு கோமா நிலைக்கு சென்றுவிடுகிறாள்.

இந்த நிலையில் தன்மீது பாசமாக இருந்த தாய் இறந்துவிட்டதால், தன்னுடைய காதலியான பிரியங்காவை தேடி சென்னைக்கு வருகிறார் சதீசு வந்த இடத்தில் கோமா நிலையில் பிரியங்கா இருப்பதை அறிந்து அவளின் இந்த நிலைக்கு யார் காரணம் என்பதை அறிய முற்படுகிறான். இறுதியில், நாயகியின் நிலைக்கு காரணமானவனை கண்டுபிடித்து பழி வாங்கினாரா? நாயகியுடன் இணைந்தாரா? என்பதை இயக்குநர் சுவையாக சொல்லியுள்ளார்.



</doc>
<doc id="215195" url="https://ta.wikipedia.org/wiki?curid=215195" title="உ (திரைப்படம்)">
உ (திரைப்படம்)

உ 2014 பெப்ரவரியில் வெளிவந்த திகில் திரைப்படமாகும். இதை ஆசிக் இயக்கியுள்ளார். வருண், தம்பி ராமையா, நேகா போன்றோர் நடித்துள்ளனர்.

திரைப்படத்துறையில் இயக்குநராக வேண்டும் என்று பல ஆண்டுகளாக முயற்சி செய்து வருகிறார் தம்பி ராமையா. ஒருநாள் இவர் திரைப்பட தயாரிப்பாளரான பயில்வான் ரங்கநாதனிடம் கதை சொல்கிறார். அங்கு அவரிடம் கதையின் கருவை மட்டும் சொல்கிறார். இதை ஏற்றுக்கொண்ட பயில்வான் ரங்கநாதன், கதையின் விரிவாக்கத்தைத் தயார் செய்யும்படி சொல்கிறார்.

கதையின் விரிவாக்கத்தை உருவாக்க தனக்கு உதவியாளர்கள் வேண்டும் என்று எண்ணுகிறார் தம்பி ராமையா. இதனால் இவருடன் அறையில் தங்கியிருக்கும் நண்பர்களை உதவியாளராக பணி புரிய அழைக்கிறார். அவர்கள் "உனக்கே ஒன்றும் தெரியாது. உன்னிடம் நாங்கள் பணிபுரிவதா" என்று இவரை கேலி கிண்டல் செய்கிறார்கள். இதனால் கோபம் அடையும் தம்பி ராமையா ஒருநாள் நான் படம் எடுத்து காண்பிக்கிறேன் என்று போதையில் அவர்களிடம் சவால் விட்டுச் செல்கிறார்.

தனியாகச் செல்லும் இவர் போதையில் வழியிலே விழுந்து விடுகிறார். அந்த வழியாக வரும் காவலர்கள் சந்தேகத்தின் பெயரில் இவரை காவல் நிலையத்துக்கு அழைத்துச் சென்று விடுகிறார்கள். அங்கு தம்பி ராமையா, திரைப்படத்தில் சாதிக்க வேண்டும் என்று துடித்துக் கொண்டிருக்கும் நான்கு இளைஞர்களைச் சந்திக்கிறார். இவர்களைத் தனக்கு உதவியாளர்களாகச் சேரும்படி அழைக்கிறார். இவர்களும் மறுப்பு தெரிவிக்காமல் பணிபுரிய சம்மதிக்கிறார்கள்.

நான்கு இளைஞர்கள் உதவியோடு தம்பி ராமையா கதையின் விரிவாக்கத்தை உருவாக்க முயற்சி செய்கிறார். இதற்கிடையில் இவர் சவால் விட்டுச் சென்ற இவரது நண்பர்கள், இவர் இயக்குநர் ஆகிவிடக் கூடாது என்று தம்பி ராமையா உருவாக்கும் படத்தைத் தடுக்க பல்வேறு முயற்சிகளை செய்கிறார்கள்.

இவர்கள் செய்யும் தடைகளைத் தாண்டி படத்தை இயக்கினாரா? அந்தப்படம் வெற்றியடைந்ததா? என்பதை இயக்குநர் சுவையாக சொல்லியுள்ளார்.


</doc>
<doc id="215202" url="https://ta.wikipedia.org/wiki?curid=215202" title="சோலே">
சோலே

சோலே அல்லது ஷோலே 1975இல் வெளிவந்த இந்தி அதிரடி-சிலிர்ப்புத் திரைப்படமாகும். ரமேஷ் சிப்பி இயக்கிய இப்படத்தில் சஞ்சீவ் குமார், தர்மேந்திரா, அமிதாப் பச்சன், அம்ஜத் கான், ஹேம மாலினி, செய பாதுரி பச்சன் ஆகியோர் நடித்திருந்தனர். ராகுல் தேவ் பர்மன் இசையமைப்பு செய்தார். இப்படம் 3.25 மணி நேரம் ஒடக்கூடிய பெரிய திரைப்படம் ஆகும். 2005இல் நடைபெற்ற 50ஆம் பிலிம்பேர் விருதுகளில் இப்படத்தை ஐம்பது ஆண்டுகளில் தலைசிறந்த திரைப்படம் என்று குறிப்பிடப்பட்டது. இந்திய வரலாற்றில் மிகுந்த வசூல் பெற்ற திரைப்படங்களில் சோலேயும் ஒன்று.இப்படம் பாகிஸ்தான் நாட்டில் முதல்முறையாக மார்ச் 2015இல் திரையில் வெளியிடப்பட்டது.



</doc>
<doc id="215210" url="https://ta.wikipedia.org/wiki?curid=215210" title="ஜோசஃப் கோனி">
ஜோசஃப் கோனி

ஜோசஃப் கோனி ("Joseph Kony", பி. 1961) உகாண்டாவில் உருவாக்கப்பட்ட இறைவனின் எதிர்ப்பு இராணுவம் என்கிற கரந்தடிப் போர் குழுமத்தின் தலைவர். அச்சோலி மக்களை சேர்ந்த கோனி 2005இல் அனைத்துலக குற்றவியல் நீதிமன்றத்தால் இராணுவக் குற்றங்களுக்கும், மனிதனுக்கு எதிரான குற்றச் செயல்களுக்கும் குற்றம் சாட்டப்பட்டதானாலும், இன்று வரை கைப்பற்றப்படவில்லை. 66,000 குழந்தைகளை கடத்தல் செய்து போர்வீரர்களாகவும் பாலியல் அடிமைகளாகவும் பயன்படுத்துகிறார் என்று பல நாட்டு அரசுகள் இவரை குற்றம் சாட்டியுள்ளன. 2006க்கு பிறகு உகாண்டாவிலிருந்து கோனியும் அவரின் குழுமமும் வெளியேறியுள்ளன, ஆனால் நடு ஆப்பிரிக்கக் குடியரசில் இயக்குகிறது என்பது உகாண்டா அரசின் நம்பிக்கை. 

கோனி தன்னையே கடவுளின் பேச்சாளர் என்று தெரிவித்துகிறார். கிறிஸ்தவ அடிப்படைவாதமும், அச்சோலி பாரம்பரியத்தையும் கலந்து ஒரு சமயச் சார்பாட்சியை உருவாக்கவேண்டும் என்று கோனியின் குழுமத்தின் நோக்கம். 


</doc>
<doc id="215218" url="https://ta.wikipedia.org/wiki?curid=215218" title="சுண்டிக்குளி">
சுண்டிக்குளி

சுண்டிக்குளி என்பது தற்போது யாழ்ப்பாண நகரின் புறநகர்ப் பகுதியாக உள்ள ஒரு இடத்தின் பெயர் ஆகும். யாழ்ப்பாண மாநகரசபை எல்லைக்குள் அமைந்துள்ள இவ்விடம், யாழ் மாவட்ட நிர்வாகப் பிரிவுகளுள் யாழ்ப்பாணம் பிரதேசச் செயலாளர் பிரிவுக்குள் அடங்குகின்றது. இது கண்டி வீதி, கொழும்புத்துறை வீதி ஆகிய முக்கியமான வீதிகளை அண்டி அமைந்துள்ளது. பொதுவாகச் சுண்டிக்குளி என அறியப்படும் இடம் சுண்டிக்குளி வடக்கு, சுண்டிக்குளி தெற்கு ஆகிய கிராம சேவையாளர் பிரிவுகளுக்குள்ளும், ஈச்சமோட்டை, யாழ்ப்பாண நகரம் கிழக்கு ஆகியவற்றுள்ளும் அடங்குகிறது. யாழ்ப்பாண நகரம் தோன்றுவதற்கு முன்பே இது ஒரு சிறிய ஊராக இருந்தது. இது ஐரோப்பியரின் யாழ்ப்பாண நகருக்கு மிக அண்மையில் அமைந்திருந்ததால் ஒரு மேல் மத்தியதர வகுப்பினர் விரும்பும் ஒரு குடியேற்றப் பகுதியாக வளர்ச்சியடைந்தது. யாழ்ப்பாணத்தின் மிக முக்கியமான நிர்வாகக் கட்டிடங்களும், பாடசாலைகளும், தேவாலயங்களும் இப்பகுதியில் அமைந்துள்ளன.





</doc>
<doc id="215220" url="https://ta.wikipedia.org/wiki?curid=215220" title="ஹேமந்த் சோரன்">
ஹேமந்த் சோரன்

ஹேமந்த் சோரன் (हेमंत सोरेन, பி. ஆகஸ்ட் 10, 1975) ஜார்க்கண்ட் மாநிலத்தின் ஐந்தாம் முதலமைச்சர் ஆவார். 2013ஆம் ஆண்டின் ஜூலையில் இருந்து 2014 திசம்பர் 28 வரை முதல் அமைச்சராகப் பதவி வகித்தார். ஜார்க்கண்ட் முக்தி மோர்ச்சா கட்சியைச் சேர்ந்த இவர், முன்னாள் ஜார்க்கண்ட் முதலமைச்சர் சிபு சோரனின் பிள்ளை. ஜார்க்கண்டின் ராம்கர் மாவட்டத்தில் பிறந்து வளர்ந்தார். இந்தியாவில் மிக இளமையான முதலமைச்சர் இவரே.




</doc>
<doc id="215222" url="https://ta.wikipedia.org/wiki?curid=215222" title="பாலாஜி (நகைச்சுவை நடிகர்)">
பாலாஜி (நகைச்சுவை நடிகர்)

பாலாஜி (இறப்பு: மார்ச் 7, 2014) தமிழ்த் திரைப்பட, சின்னத்திரை நகைச்சுவை நடிகர்.

பாலாஜி தொலைக்காட்சி நிகழ்ச்சி தொகுப்பாளராக அறிமுகமானார். பின்னர் பல சின்னத்திரை தொடர்களில் நகைச்சுவை நடிகராக நடித்து வந்தார். பேசாத கண்ணும் பேசுமே, சிலம்பாட்டம் உள்ளிட்ட 30-இற்கும் மேற்பட்ட திரைப்படங்களில் நகைச்சுவை நடிகராக நடித்திருந்தார்.

சில நாட்களாக நோய்வாய்ப்பட்டிருந்த பாலாஜி தனது 43வது அகவையில் 2014 மார்ச் 7 இல் மருத்துவமனையில் காலமானார்.பல்லாவரத்தை அடுத்த பம்மல் பகுதியில் வசித்து வந்த இவருக்கு மனைவி வனஜா, இரு மகன்கள், ஒரு மகள் உள்ளனர்.


</doc>
<doc id="215234" url="https://ta.wikipedia.org/wiki?curid=215234" title="தகைவு-திரிபு வளைவரை">
தகைவு-திரிபு வளைவரை

ஒரு பொருளின் தகைவு (Stress) மற்றும் திரிபினை (Strain) பற்றிய தொடர்பினை பற்றி விளக்கும் படம் தகைவு-திரிபு வளைவரை (Stress-Strain Curve). இதன்மூலம் பொருட்களின் எந்தவொரு நிலையிலும் அதன் செயல்முறைகளைப் பற்றி நன்றாக அறிந்து கொள்ள முடியும். இந்த வரைபடமானது விசைகளின் தன்மையினை பொறுத்து மாறாது. அதாவது இழுவிசை (Tensile Force) மற்றும் குறுக்க விசைகளுக்கு (Compress Force) எப்பொழுதும் இந்த வளைவரை மாறிலியாக இருக்கும். இந்த வளைவரையினை பயன்படுத்தி பொருட்களின் முக்கிய குணங்களான நெகிழ்வு திறன் (Yield Strength), இறுதி திறன் (Ultimate Strength), நெகிழ்வு எல்லை (Elastic Limit), நெகிழ்வுக் குணகம் (Modulus of Elasticity), நீட்சி சதவீதம் (Percentage of Elongation) போன்றவற்றை பற்றி அறிந்துகொள்ள முடியும். இவ்வரைபடம் பொருட்களின் தன்மைக்கு ஏற்றவாறு மாறுபடும். அதாவது நீளும் பொருட்கள் (Ductile Material), நொறுங்கும் பொருட்களுக்கு (Brittle Material) ஏற்றவாறு அதன் குணங்கள் வேறுபடும்.

பொருளின் மீது இழுவிசை சோதனை (Tensile Test) செய்வதாக எடுத்துக்கொள்வோம். அதாவது பொருளின் அச்சின் மீது கொடுக்கப்படும் இழுவிசையானது (Axial Force) சிறிது சிறிதாக அதிகரிக்கபடுகிறது. இவ்விசையானது பொருளின் நிலை (Deformation) மாறும் வரை கொடுக்கப்படுகிறது. சோதனைக்காக எடுத்துக்கொள்ளப்பட்ட மாதிரியின் தொடக்க அளவுகளான நீளம் மற்றும் விட்டம் குறித்துக்கொள்ளப்படுகிறது. சோதனை மாதிரியினை இழுவிசை சோதனை இயந்திரத்தில் வைத்து சோதனைக்குட்படுத்தப்பட்ட பிறகு அதன் அளவுகளான நீளம் மற்றும் அகலம் குறித்துக்கொள்ளப்படுகிறது. அதன் பின்பு "'உடைதல்"' (Fracture) நடைபெறும் வரை விசையானது கொடுக்கப்பட்டு அதன் அளவுகள் குறிக்கப்பட்டு அவ்வளவீடுகளின் மூலம் வரைபடம் வரையப்படுகிறது. இவ்வரைபடம் கிடைமட்ட அச்சில் திரிபு மதிப்பைனையும் செங்குத்து அச்சில் தகைவு மதிப்பினையும் கொண்டுள்ளது. படம் 2- மற்றும் படம் 3 முறையே நீளும் மற்றும் நொறுங்கும் பொருட்களின் தகைவு திரிபு வளைவரை விளக்குகிறது.

யங் குணகம் அல்லது நீட்சிக் குணகம் அல்லது நெகிழ்வுக் குணகம் என்பது தகைவிற்க்கும் திரிபிற்கும் இடையேயுள்ள விகிதமாகும். படத்தில் E என்ற எழுத்தின் மூலம் குறிக்கப்பட்டது யங் குணகம் ஆகும். யங் அல்லது நீட்சிக் குணகம் நீட்சி எல்லை வரை மாறிலியாக இருக்கும். இதன் அலகு விசை/மீ² ஆகும். இது பொதுவாக நீட்சி பொருட்களுக்கு மட்டும் பொருந்தும். நீட்சிக் குணகத்தின் மதிப்பானது நெகிழ்வு எல்லை வரைமட்டுமே மாறிலியாக இருக்கும். 

பொருட்களின் மீது கொடுக்கப்படும் விசையின் பெரும மதிப்பினால் (Maximum Force) பொருட்களின் நிலையில் எந்தவொரு உருக்குலைவும் ஏற்படவுமில்லை எனில் அவ்வெல்லை நெகிழ்வு எல்லை எனப்படும். இது பெரும்பாலும் நீட்சிப் பொருட்களுக்கு மட்டுமே பொருந்தும். படம் 2-ல் 2என குறிப்பிடப்பட்ட பகுதி வரைக்கும் அடங்கிய தொகுப்பு நெகிழ்வு எல்லை என வரையறுக்கப்படுகிறது. இங்கு திரிபு-தகைவு தொடர்பு மாறிலியாக இருக்கும். அதாவது தகைவின் மதிப்பு அளிக்கப்படும் விசைகளுக்கு ஏற்றவாறு மாறினால் அதன் திரிபு மாற்றமும் சரியான விகிதத்தில் மாறுபடும்.

பொருட்களின் உடைதல் நிகழ்ச்சிற்கு பிறகு சோதனை மாதிரியின் நீளமானது அளவிடப்படுகிறது. சோதனைக்கு முன் எடுத்துக்கொள்ளப்பட்ட மாதிரியின் நீளத்தைனை L எனவும் சோதனைக்கு பின் உடைபட்ட மாதிரியின் நீளத்தினை L எனவும் எடுத்துக்கொண்டால் நீட்சி சதவிகிதமானது இரு நீளங்களின் வித்தியாசத்திற்கும் சோதனைக்கு முன் எடுக்கப்பட்ட நீளத்திற்கும் இடையேயுள்ள விகிதம் ஆகும்.



</doc>
<doc id="215239" url="https://ta.wikipedia.org/wiki?curid=215239" title="பேட் துவாரகை">
பேட் துவாரகை

பேட் துவாரகை கட்சு வளைகுடாவில் உள்ள சிறு தீவு ஆகும். இதனைத் தீவுத் துவாரகை என்றும் "பேட் துவாரகை" என்றும் அழைக்கின்றனர். துவாரகை நகரிலிருந்து 32 கி. மீ., தொலைவில் உள்ள ஒகா கடற்கரை வரை பேருந்தில் சென்று, பின் அங்கிருந்து விசைப்படகு மூலம் பேட் துவாரகையை அடையலாம். இங்கு கிருஷ்ணர் சங்கு சக்கரங்களுடன் காட்சி தருகிறார். இங்கு எழுந்தருளி இருக்கும் கிருஷ்ணரை துவாரகாநாத்ஜி என்று பெயர். இதைக் கிருஷ்ணனின் திருமாளிகையாகவும் சொல்கின்றனர். இங்கு தினந்தோறும் கண்ணனுக்கு குழந்தை போலவும், பிறகு அரசனைப் போலவும் அலங்காரங்கள் நடைபெறும். இங்கு ருக்மணி தேவிதான் உற்சவர். இங்கு கிருஷ்ணன், ஜாம்பவதி, லட்சுமி, நாராயணன் என மொத்தம் ஐந்து கோவில்களும் சங்க தீர்த்தம் என்னும் மிகப் புகழ்பெற்ற தீர்த்தமும் உண்டு. பேட் துவாரகை தீவு சிந்துவெளி நாகரீகத்தின் தொல்லியல் களங்களில் ஒன்றாகும். 




</doc>
<doc id="215248" url="https://ta.wikipedia.org/wiki?curid=215248" title="வத்திக்கான் வானொலி">
வத்திக்கான் வானொலி

வத்திக்கான் வானொலி () என்பது திருப்பீடம் மற்றும் வத்திக்கான் நகரின் அதிகாரப்பூர்வ ஒலிபரப்பு நிலையம் ஆகும்.

இது வத்திக்கான் நகர நாட்டுக்குள் அமைந்திருக்கின்றது. வானொலியை வடிவமைத்த மார்க்கோனியால் அமைக்கப்பட்டு, திருத்தந்தை பதினொன்றாம் பயஸால் 1931ம் ஆண்டு பிப்ரவரி 12ம் தேதி தொடங்கி வைக்கப்பட்டது. இவ்வானொலி இயேசு சபையினரால் நடத்தப்படுகின்றது. 

இது, தற்சமயம் 47 மொழிகளில் பண்பலை, செயற்கைக்கோள் மற்றும் இணையம் மூலமாக தனது சேவைகளை வழங்குகின்றது. இதில் 200க்கும் மேற்பட்டோர் 61 நாடுகளில் பணிபுரிகின்றனர். இயேசு சபையைச் சார்ந்த அருள்தந்தை பெதரிக்கோ லொம்பார்தி சே.ச., 2005ம் ஆண்டு நவம்பர் 5ம் தேதியிலிருந்து வத்திக்கான் வானொலி இயக்குனராக இருக்கிறார். வத்திக்கான் வானொலி, உலகின் மறைமாவட்டங்கள் அல்லது ஆயர்கள் பேரவைகளுக்கு வானொலி ஒலிபரப்புத் துறையில் ஆலோசனைகளையும் ஒத்துழைப்பையும் வழங்குகிறது. 

இரண்டாம் உலகப் போரின்போது நாட்சி ஜெர்மனியின் வதைப்போர் முகாம்களைக் கண்டித்து முதன் முதலாகச் செய்திகளை ஒலிபரப்பியது வத்திக்கான் வானொலி ஆகும். மேலும் போரின்போது நேச நாடுகளுக்கு செய்தி அறியும் வழியாக இவ்வானொலி விளங்கியது. குடும்பங்கள் போர்க்கைதிகளைத் தொடர்புகொள்வதற்கு உதவியாக தகவல் அலுவலகம் ஒன்றையும் வானொலி நிறுவியது. 1940 க்கும் 1946 ஆம் ஆண்டுக்கும் இடைப்பட்ட காலத்தில் 12 இலட்சத்து நாற்பதாயிரத்துக்கு(12,40,000) அதிகமான உதவித்தகவல்கள் ஒலிபரப்பப்பட்டன.

1965ம் ஆண்டு தமிழ் ஒலிபரப்பை இது துவக்கியது. வத்திக்கான் வானொலியின் தமிழ் ஒலிபரப்பை சிற்றலையிலும், இணையத்திலும் கேட்கலாம். சிற்றலை ஒலிபரப்பு: இந்திய நேரம் 20.20 - 20.40 (20 நிமிடங்கள்) - 15110 கி.ஹேட்ஸ்



</doc>
<doc id="215254" url="https://ta.wikipedia.org/wiki?curid=215254" title="தேவேந்திரர் உடலியக்க மருத்துவக் கல்லூரி">
தேவேந்திரர் உடலியக்க மருத்துவக் கல்லூரி

தேவேந்திரர் உடலியக்க மருத்துவக் கல்லூரி அல்லது தேவேந்திரர் பிசியோதெரபிக் கல்லூரி (ஆங்கிலம்:Devendrar College of Physiotherapy) இந்தியாவின் தமிழ்நாட்டின் திருநெல்வேலி மாவட்டம், அரியகுளம் நகரில் அமைந்துள்ள ஒரு உடலியக்க மருத்துவக் கல்லூரி ஆகும். மேலும் இக் கல்லூரி தமிழ்நாடு டாக்டர் எம்.ஜி.ஆர். மருத்துவப் பல்கலைக்கழகத்துடன் இணைக்கப்பெற்றுள்ளது. 

தேவேந்திரர் உடலியக்க மருத்துவக் கல்லூரி இது ஒரு உடலியக்க மருத்துவக் (பிசியோதெரபிக்) கல்லூரியாகும். இக் கல்லூரி தூத்துக்குடி பிரதான சாலை, அரியகுளம், திருநெல்வேலி மாவட்டத்தில் 1998 ஆம் ஆண்டு திரு பி. ஜான் பாண்டியன் அவர்களால் நிறுவப்பட்டது. மேலும் இவர் தமிழக முன்னேற்ற கழகம் என்னும் அரசியல் கட்சித் தலைவரும் ஆவர். மற்றும் இக் கல்லூரியானது எம்.ஜி.ஆர். மருத்துவப் பல்கலைக்கழகத்துடன் இணைக்கப்பெற்றுள்ளது. தேவேந்திரர் உடலியக்க மருத்துவக் கல்லூரியை தேவேந்திரர் கல்வி மற்றும் அறக்கட்டளை மூலம் நிர்வகிக்கப்படுகிறது. மேலும் மருத்துவர். ஜே.எஸ். ஜான் செபசிங் அவர்கள் இக்கல்லூரியின் முதல்வராக (Principal) உள்ளார். 



</doc>
<doc id="215258" url="https://ta.wikipedia.org/wiki?curid=215258" title="மலேசியா எயர்லைன்ஸ் விமானம் 370">
மலேசியா எயர்லைன்ஸ் விமானம் 370

மலேசியா எயர்லைன்ஸ் விமானம் 370 (MH370, அல்லது புரிந்துணர்வு ஒப்பந்தத்தின் படி சீனா சதர்ன் ஏர்லைன்ஸ் விமானம் CZ748) என்பது 227 பயணிகள் மற்றும் 12 பணிக்குழுவினரோடு காணாமல் போன போயிங் 777 வகை விமானம் ஆகும்.

மலேசியா எயர்லைன்ஸின் போயிங் 777 வகை விமானங்களில் அதிக சேதம் விளைவித்ததும், உலகின் போயிங் 777 வகை விமானத்தினால் அதிக உயிர்ச்சேதம் ஏற்படுத்தியதும் இந்த நிகழ்வாக இருக்கும். போயிங் 777 வகை விமானம் இத்தகைய மீட்கமுடியா விபத்துக்குள்ளாவது இது மூன்றாவது முறையாகும்.

மலேசியத் தலைநகர் கோலாலம்பூரில் இருந்து சீனத் தலைநகர் பெய்ஜிங்கிற்கு 8 மார்ச் 2014 அன்று 00:41 (ம.நே) மணியளவில் இவ்விமானம் புறப்பட்டது. இருவேறு முரண்பாடான தகவல்களின்படி அதிகாலை 01:22 அல்லது 2.40 மணியளவில் தாய்லாந்து வளைகுடாவை கடக்கும் போது இவ்விமானம் கட்டுப்பாட்டு அறையுடனான தொடர்பை இழந்தது. அப்போது இந்த விமானம் கடலுக்கு மேலே 36,000 அடிகள் உயரத்தில் பறந்துள்ளது. 

அமெரிக்கா, சீனா, பிலிப்பைன்சு, மலேசியா சிங்கப்பூர் மற்றும் வியட்னாமிய கடற்படையினர் விமானத்தை தேடும் பணியில் ஈடுபட்டனர்.




தேடும் பணிகளில் உதவிடுமாறு 25 நாடுகளிடம் வேண்டுகோள் விடுக்கப்பட்டுள்ளதாக மலேசியா தெரிவித்தது.

சுமத்ராவிலிருந்து தெற்கு இந்தியப் பெருங்கடல்வரை தேடும் பணிகளில் ஆஸ்திரேலியா, இந்தோனேசியா நாடுகள் முன்னெடுத்து வருகின்றன. லாவோசிலிருந்து காப்சியன் கடல்வரை தேடும் பணிகளில் சீனாவும் கசகஸ்தானும் முன்னெடுத்து வருகின்றன.

விமானத்தின் உடைந்த இரு பாகங்கள் என நம்பப்படும் பொருட்களை தெற்கு இந்தியப் பெருங்கடல் பகுதியில் தமது செய்மதிகள் கண்டுபிடித்துள்ளதாக ஆத்திரேலியப் பிரதமர் டோனி அபோட் தெரிவித்தார்.

பூமியின் தொலைதூரப் பகுதியில், கடுமையான சூழலில் விமானங்கள் தொடர்ந்து தேடுதல் பணிகளை செய்தன.

விமானத்தின் உடைந்த பாகம் என நம்பப்படும் பொருள் பற்றிய செய்மதிப் படிமத்தை சீனா ஆராய்ந்து வருவதாக மலேசியா தெரிவித்தது.

விமானத்தின் உடைந்த பாகம் என நம்பப்படும் பொருள் பற்றிய புதிய செய்மதிப் படிமங்களை பிரான்ஸ் தந்துள்ளதாக மலேசியா தெரிவித்தது.

விமானம் தெற்கு இந்துமாக்கடலில் விழுந்துள்ளதாக செய்மதிப் படிமங்கள் மற்றும் ராடார் மூலம் தெரியவந்துள்ளது.


காணாமல் போன இவ்விமானத்தின் வலதுபுற இறக்கையின் சிறுபகுதி மடகஸ்காருக்கு அருகில் அமைந்துள்ள பிரான்ஸ் நாட்டுக்குச் சொந்தமான ரியூனியன் தீவிலிருந்து கண்டெடுக்கப்பட்டு, அச்சிறுபகுதி மலேசியா எயர்லைன்ஸ் விமானம் 370தினுடையதே என உறுதிசெய்யப்பட்டது. இத்தகவலை மலேசியப் பிரதமர் ஆகத்து, 5, 2015 அன்று உத்தியோகபூர்வமாக அறிவித்தார்.


இவ்விமானத்தின் பொறுப்பாளர் (captain) சாகிரே அக்மத் ஷா ஆவார். 53 அகவையினரான இவர் மலேசியாவின் பினாங்கு நகரத்தவர். 1981இல் மலேசியா எயர்லைன்சில் இணைந்த இவர் 18,365 மணிநேரம் விமானம் ஓட்டிய அனுபவம் மிக்கவர் ஆவார். முதல் அதிகாரியான (first officer) இபரிக் அப்துல் அகமதுவும் மலேசியராவார். 27 அகவையினரான இவர் 2007இல் மலேசியா எயர்லைன்சில் இணைந்து 2,763 மணிநேரம் விமானம் ஓட்டிய அனுபவம் மிக்கவர். 227 பயணிகள் மற்றும் 12 பணிக்குழுவினரின் பெயர்ப்பட்டியலை தங்களின் பதிவேட்டிலிருந்து மலேசியா எயர்லைன்ஸ் வெளியிட்டுள்ளது. 12 பணிக்குழுவினரும் மலேசியராவர். 

இவ்விமானத்தில் பயணம் செய்த இருவர் திருடப்பட்ட கடவுச்சீட்டுக்களைப் பயன்படுத்தியிருப்பதாகத் தெரியவந்ததை அடுத்து, விமானம் காணாமல் போனமை பயங்கரவாதத்துடன் தொடர்புடையதா என்ற கோணத்தில் அமெரிக்க, மலேசிய அதிகாரிகள் ஆராய்ந்து வருகின்றனர்.

விமானத்தின் தகவல் தொடர்பு கட்டமைப்பானது வேண்டுமென்றே செயலிழக்கப்பட்டமை விசாரணையில் தெரியவந்துள்ளதாக மலேசியா அறிவித்தது. கோலாம்பூரில் நடந்த செய்தியாளர்கள் கூட்டத்தில் பேசிய மலேசியப் பிரதமர் நஜிப் ரசாக், செயற்கைக்கோள்கள் மற்றும் ரேடார்கள் தந்துள்ள ஆதாரங்களின்படி, இவ்விமானம் தனது பாதையினை மாற்றியிருப்பதோடு ஏறத்தாழ ஏழு மணி நேரம் வானத்தில் பறந்துள்ளதாக தெரிவித்தார். விமானத்திலிருந்த ஒருவரால் வேண்டுமென்றே நிகழ்த்தப்பட்ட நிகழ்வுகளாக தெரியவருகிறது எனவும் நஜிப் ரசாக் தெரிவித்தார் .

தன்னுடைய ரேடார் ஒரு விமானத்தைக் கண்டுள்ளதாகவும், அவ்விமானம் காணாமல்போன மலேசிய விமானமாக இருக்கக்கூடும் எனவும் தாய்லாந்து இராணுவம் தெரிவித்தது.

ஆப்பிரிக்காவின் மொசாம்பிக் கடற்கரையில் போயிங் வகை விமானத்தின் பாகங்களை கண்டுபிடித்துள்ளதாக அமெரிக்க அதிகாரிகள் தெரிவித்துள்ளனர். ஆனால் இந்த செய்தி எந்தளவுக்கு உண்மை என்பது இனிமேல்தான் தெளிவாகும். .


இந்த விமானம் விபத்துக்குள்ளானது என்பதற்க்கான காரணத்தை ஆராய்ந்த அந்த நாட்டின் உளவுத்துறை முற்றுப்பெறாத பிங் (partial ping) தகவலை காரணம் காட்டியுள்ளது. இந்த பிங்கிங் என்பது விமானத்திற்க்கும் செயற்க்கைக்கோளுக்குமான தொடர்பு பிரதிபலிப்பு ஆகும். விமானத்தின் எந்த ஒரு பகுதியையும் கண்டுபிடிக்காத நிலையில் அதன் கருப்புப்பெட்டியை தேடும் பணி முடுக்கிவிடப்பட்டுள்ளது. 2015ம் ஆண்டு மார்ச் நிலவரப்படி இதுவரை இந்த விமானம் பற்றிய தகவல் எதுவுமே கிடைக்கவில்லை. 



</doc>
<doc id="215260" url="https://ta.wikipedia.org/wiki?curid=215260" title="இடம்பெயர்தல்">
இடம்பெயர்தல்

அங்கிகளின் இடம்பெயர்வு, என்பது அங்கிகள் இடத்திற்கிடம் நகருதல் அக்கும். அங்கிகள் பல்வேறு வகையான இடம் பெயர்வுகளைக் காட்டுகின்றன. அவை ஓடுதல், நடத்தல், நீந்துதல், ஊர்தல், தத்துதல் பாய்தல் மற்றும் பறத்தல் ஆகும். பொதுவாக விலங்குகள் இடம் பெயர்தலைக் காட்டுகின்றன. ஆயினும் கடல் அனிமணி, மற்றும் பொலிப்பு விலங்குகள் தாமாக இடம் பெயர மாட்டாதன. விலங்குகள் பல்வேறு நோக்கங்களுக்காக இடம் பெயர்கின்றன, உணவு தேடுவதற்காக, இனப்பெருக்க நோக்கங்களுக்காக, பொருத்தமான வாழிடம் (வாழ்சூழலியல்) முதலியவற்றை அடைவதற்காக, மற்றும் இரைகௌவிகளில் இருந்து தப்புவதற்காக இடம் பெயர்கின்றன.

பொதுவாகப் பறவைகள், பூச்சியினங்கள் மற்றும் முலையூட்டியான வௌவால் என்பன பறத்தல் முறை இடம்பெயர்வைக் காட்டுகின்றன. பறவைகள் பறத்தலுக்காகச் சிறப்படைந்த சிறகுகளைக் கொண்டுள்ளன. பறவைகளில் வால் திசையை மாற்றுவதற்கு உதவும் சுக்கானாகத் தொழிற்படுகின்றது. வௌவால் முலையூட்டி வகையைச் சேர்ந்த ஒரு பறக்கும் விலங்கு ஆகும். பறக்கும் அணில் முதலானவையும் பறக்கும் இயல்பின.வௌவால்களில் முன்னவயவங்கள் பறத்தலுக்காகத் திரிபடைந்து காணப்படுகின்றன. பூச்சியினங்கள் செட்டைகள் மூலம் பறக்கின்றன. பறவையினங்களில் தீக்கோழி, கிவி (பறவை),பென்குயின் என்பன பறக்கமாட்டாதன.

மனிதன் மற்றும் கால்நடைகள் நடத்தலைக் காண்பிக்கின்றன.



</doc>
<doc id="215272" url="https://ta.wikipedia.org/wiki?curid=215272" title="புனித மரியாள் பேராலயம், யாழ்ப்பாணம்">
புனித மரியாள் பேராலயம், யாழ்ப்பாணம்

புனித மரியா பேராலயம் யாழ்ப்பாணத்தில் உள்ள கத்தோலிக்கத் திருச்சபையின் யாழ்ப்பாண மறைமாவட்டத்தின் பேராலயம் ஆகும். இது யாழ்ப்பாணத்தின் குருநகர் பகுதியில் அமைந்துள்ளது. இந்த தேவாலயம் உள்ளூர் மக்களால் பெரிய கோவில் என அழைக்கப்படுகிறது.

200 ஆண்டுகளுக்கு மேல் பழமை வாய்ந்த இதன் தற்போதைய கட்டிடம் இலங்கையில் உள்ள பேராலயங்களுள் மிகக்கூடிய கொள்ளளவு கொண்டது ஆகும்.

தேவாலயம் மொத்தம் 14 "நோவின" உள்ளது. 10 வது மற்றும் 11 வது நோவின மூதாதையர்கள் தேவாலயத்திற்காக நிலத்தை வழங்கினர், 12 மற்றும் 13 வது நோவின மூதாதையர்கள் பூர்வீக நிலத்தை பரிசாக வழங்கினர், மேலும் தேவாலயத்திற்கான நிலத்தை கொள்வனவு செய்வதற்காக பணத்தில் பங்களித்தனர்.




</doc>
<doc id="215276" url="https://ta.wikipedia.org/wiki?curid=215276" title="ஜாரவா பழங்குடியினர்">
ஜாரவா பழங்குடியினர்

ஜாரவா பழங்குடியினர் (ஆங்கிலம் : "Jarawa") அந்தமான் நிக்கோபார் தீவுகளில் தெற்கு அந்தமான் மற்றும் நடு அந்தமானில் வாழும் பழங்குடி மக்களில் ஒரு பிரிவினர். ஜாரவா எனும் சொல்லிற்கு “மண்ணின் மைந்தர்கள்” என்று பொருள். இவர்களின் மரபணு சோதனையில் இவர்கள் பசிபிக் தீவைச் சேர்ந்தவர்கள் என்று கண்டுபிடிக்கப்பட்டுள்ளது. அந்தமான் இந்தியாவின் ஒரு பகுதியாக இருந்தாலும் இந்தியர்களின் மரபணு இவர்களின் உடலில் இல்லை. 

ஜாராவா பழங்குடி மக்களின் எண்ணிக்கை 250 முதல் 400 வரை இருக்கும் என கணக்கிட்டுள்ளனர். வெளி உலக தொடர்பின்றி தனிமையில் வாழும் தெற்கு அந்தமான் மற்றும் நடு அந்தமானின் மேற்கு பகுதியில் உள்ள அடர்ந்த காட்டில் வாழும் ஜாரவா மக்கள் விலங்குகளையும் அந்தமான் கடலில் மீன்களையும் வேட்டையாடி உண்டு வாழ்கின்றனர். மேலாடையின்றி வாழும் இம்மக்களின் எண்ணிக்கை பல்வேறு காரணங்களால் தொடர்ந்து குறைந்து கொண்டே வருகின்றது. 

ஜாரவா பழங்குடி மக்களை இந்திய அரசு பட்டியல் பழங்குடி மக்கள் இனத்தில் சேர்த்துள்ளது.மேலும் இப்பழங்குடியின மக்களை பாதுகாக்க வேண்டிய மக்களாக இந்திய அரசு அறிவித்துள்ளது.
ஜாரவா ஆதிவாசிகள் அழிந்துவரும் இனமாக கருதப்படுவதால் அவர்கள் வசிக்கும் பகுதிக்குள் செல்ல எவரையும் அரசு அணுமதிப்பதில்லை. ஆனாலும் தற்போது இவர்களின் மொத்த மக்கள் தொகையே 412 பேர்தான் என தோராயமாக கணக்கெடுக்கப்பட்டுள்ளது. இவர்களின் வாழ்விடம் தெற்கு மற்றும் நடு அந்தமான் பகுதிகளாகும்.

ஜாரவா பழங்குடியினர் வாழும் பகுதிகளை கடக்கும் சுற்றுலா பயணீகளிடமிருந்தும், வேட்டைக்காரர்களிடமிருந்தும், இம்மக்கள் வாழும் பகுதியில் தேசிய நெடுஞ்சாலை அமைத்த தொழிலாளர்களிடமிருந்தும் பரவிய தொற்று நோய்களால் ஜாராவா மக்கள் பலர் இறந்துவிட்டனர்..

சுற்றுலா பயணிகளாலும், வேட்டைக்காரர்களாலும் இப்பழங்குடியின பெண்கள் பாலியல் வன்முறைக்கு ஆளாயினர்

ஜாரவா மக்களை வெளியாட்களிடமிருந்து பாதுகாக்கும் பொருட்டு, இந்திய அரசு இம்மக்களை பாதுக்காக்கப்பட்ட இனத்தவர்கள் என்று அறிவித்துள்ளது. எனவே அம்மக்கள் வாழும் காட்டுப் பகுதியில் அமைந்துள்ள தேசிய நெடுஞ்சாலை வழியாக சுற்றுலா செல்லும் பயணிகள், தாங்கள் பயணிக்கும் வாகனங்களை நிறுத்தவோ, ஜாரவா மக்களிடம் பேசவோ, புகைப்படம் எடுக்கவோ, ஜாரவா பழங்குடி பெண்களிடம் பாலியல் வன்கொடுமை செய்யவோ, தின்பண்டங்கள் வழங்கவோ கூடாது என்று அந்தமான் அரசு நிர்வாகம் சுற்றுலாக்களை இயக்கும் நிறுவனங்களுக்கு மிகக் கடுமையாக எச்சரித்துள்ளது. .அரசின் எச்சரிக்கைகளை மீறி செயல்படும் சுற்றுலா பயணிகள் மற்றும் சுற்றுலா நடத்துனர்களிடம் தண்டத்தொகை வசூலிப்பதுடன், அவர்கள் மீது குற்ற வழக்குகள் பதிவு செய்கிறது அந்தமான் அரசு நிர்வாகம்.






</doc>
<doc id="215277" url="https://ta.wikipedia.org/wiki?curid=215277" title="கத்தி (திரைப்படம்)">
கத்தி (திரைப்படம்)

கத்தி () என்பது இயக்குனர் ஏ. ஆர். முருகதாஸ் கதை, இயக்கத்தில் உருவாகி 2014 ஆம் ஆண்டு தீபாவளியன்று வெளியான தமிழ்த் திரைப்படம். இப்படத்தின் நாயகராக விஜய்யும் நாயகியாக சமந்தாவும் நடித்துள்ளனர். இப்படத்திற்கான படப்பிடிப்பு, 2014ம் ஆண்டு பிப்ரவரி 3ம் நாள் கொல்கத்தாவில் தொடங்கப்பட்டது. இப்படத்தில் விஜய், இரட்டை வேடத்தில் நடித்துள்ளார். விஜய் ஏற்கனவே அழகிய தமிழ்மகன் என்ற திரைப்படத்தில் முதன்முதலாக இரட்டை வேடத்தில் நடித்தார்.


கதைச்சுருக்க எச்சரிக்கை: கதைச்சுருக்கம் மற்றும்/அல்லது கதை முடிவு விவரங்கள், கீழே தரப்பட்டுள்ளன.
அதிகார வர்க்கத்தினரை தன் வசம் வைத்திருக்கும் கார்ப்பரேட் முதலைகளின் அசுர பலத்தில், விவசாயிகளின் குரல் கேட்காமலேயே காற்றில் காணாமல் போகிறது. நமக்கு சோறு கிடைக்க வேண்டும் என்று நினைக்கிற நாம், நமக்கு சோறு போட்ட விவசாயிகளின் நிலையை எப்போதவது சிந்தித்ததுண்டா? இந்து கேள்வியைத்தான் அனைவருக்கும் கேட்கிற வகையில் கத்தி படத்தில் துணிச்சலோடு ‘கத்தி’ கேட்கிறார் ஏ.ஆர்.முருகதாஸ்!

தன்னூத்து என்கிற கிராமம். தண்ணீர் பஞ்சத்தால் அந்த விவசாய நிலங்களை விற்பதற்கு கிராம வாசிகள் முடிவு செய்கிறார்கள். அந்த ஊரில் பூமிக்கு அடியில் ஒரு ஊற்று இருப்பதாகவும், அதனால் தான் அந்த கிராமத்திற்கு தன்னூத்து என்கிற பெயர் வந்ததாகவும், ஊற்று இருக்கிற இடத்தை கண்டுபிடித்துவிட்டால் சுற்றியிருக்கிற இரண்டு மாவட்டத்தின் தண்ணீர் பிரச்சனை தீர்ந்துவிடும் என்று சொல்லும் விஜய் (ஜீவானந்தம்), தான் அந்த இடத்தை கண்டுபிடித்து தருகிறேன் என்று சொல்லி அதற்கான வேலைகளை தொடங்குகிறார்.

ஊற்று ஓடுகிற இடத்தை ஜீவானந்தம் கண்டுபிடித்த அடுத்த நொடி, தன் இராட்சத கால்களை பதித்து அந்த இடத்திற்கு வேலி போடுகிறது ஒரு கார்ப்பரேட் நிறுவனம். அதை எதிர்த்து கேள்வி கேட்கும் ஜீவானந்தத்தை போலிஸ் கைது செய்கிறது. என்ன செய்வதென்று தவித்து போகும் அந்த கிராம மக்களின் குரல் உலகத்துக்கு கேட்காமலே போகிறது. உலகத்தின் கவனத்தை தங்களின் கிராம வசம் திருப்ப அந்த கிராமத்தை சேர்ந்த ஏழு பேர் ஒரே நாளில் தங்களின் கழுத்தை அறுத்துக்கொண்டு தற்கொலை செய்துகொள்கிறார்கள்.

பிரச்சனை பெரிய அளவில் வெடிக்கிறது. அந்த இடம் சீல் வைக்கப்படுகிறது. இனி தான் தொடங்குகிறது நீதிக்கும், அநீதிக்குமான போராட்டம். தன் சொந்த கிராமத்தை மீட்க ஜீவானந்தம் எடுக்கும் முயற்சிகளையும், அவரைப் போலவே இருக்கும் இன்னொரு விஜய்யான கதிரேசன் எப்படி உள்ளே வந்தார் என்பதுதான் இப்படத்தின் திரைக்கதை

இப்படத்திற்கு வளர்ந்து வரும் இசையமைப்பாளர் அனிருத் அவர்கள் இசையமைத்துள்ளார் .ஐந்து பாடல்கள் இந்த திரைப்படத்தில் இடம் பெற்றுள்ளது. 



</doc>
<doc id="215279" url="https://ta.wikipedia.org/wiki?curid=215279" title="ரியோ 2">
ரியோ 2

ரியோ 2 வெளிவந்த அமெரிக்க நாட்டு அனிமேஷன் 3டி திரைப்படம் ஆகும். ரியோ முதலாம் பாகத்தின் வெற்றியைத் தொடர்ந்து இயக்குனர் கார்லோஸ் சல்டன்ஹா இயக்கும் ரியோ திரைபடத்தின் 2வது பகுதி இதுவாகும்.

இந்த திரைப்படம் மார்ச் 20, 2014 இல் உலகம் முழுவதும் வெளியிடப்பட்டது.




</doc>
<doc id="215281" url="https://ta.wikipedia.org/wiki?curid=215281" title="அசான் பிரியஞ்சன்">
அசான் பிரியஞ்சன்

அசான் பிரியஞ்சன் ("Ashan Priyanjan", பிறப்பு:14 ஆகத்து 1989) இலங்கைத் துடுப்பாட்ட அணியில் விளையாடும் துடுப்பாட்ட, மற்றும் பந்து வீச்சாளர் ஆவார். இவர் 2008 இல் மலேசியாவில் நடைபெற்ற 19-வயதிற்குட்பட்டோருக்கான ஐசிசி உலகக்கிண்ணப் போட்டியில் இலங்கை அணியின் தலைவராகப் பங்குபற்றினார். 19-வயதுக்குட்பட்டோருக்கான 2006 உலகக்கிண்ணப் போட்டியிலும் பங்குபற்றியிருந்தார்.

கொழும்பு நாலந்தா கல்லூரியில் கல்வி பயின்ற அசான் பிரியஞ்சன், 2005 முதல் 2008 வரை பாடசாலை துடுப்பாட்ட அணியில் விளையாடினார். பள்ளிப் படிப்பை முடித்துக் கொண்ட பின்னர் இவர் புளூம்ஃபீல்ட் துடுப்பாட்ட அணியில் இணைந்து விளையாடினார். தற்போது இவர் கொழும்பு தமிழ் யூனியன் துடுப்பாட்ட சங்கத்தில் உறுப்பினராக உள்ளார்.



</doc>
<doc id="215282" url="https://ta.wikipedia.org/wiki?curid=215282" title="1976 கோடைக்கால ஒலிம்பிக் விளையாட்டுப் போட்டிகள்">
1976 கோடைக்கால ஒலிம்பிக் விளையாட்டுப் போட்டிகள்

1976 கோடைக்கால ஒலிம்பிக் விளையாட்டுப் போட்டிகள் மொண்ட்ரியால் நகரில் சூலை 17 முதல் ஆகத்து 1 வரை 1976ம் ஆண்டு நடந்த கோடைக்கால ஒலிம்பாகும். இது XXI ஒலிம்பியாட் என அழைக்கப்படுகிறது. இதுவே கனடாவில் நடந்த முதல் ஒலிம்பிக் ஆகும். 

நியூசிலாந்தின் ரக்பி அணி தடைவிதிக்கப்பட்ட தென் ஆப்பிரிக்காவில் சுற்றுப்பயணம் செய்ததால் நியூசிலாந்தை இவ்வொலிம்பிக்கில் பங்கேற்க அனுமதிக்கக்கூடாது என்ற கோரிக்கையை பன்னாட்டு ஒலிம்பிக் ஆணையகம் ஏற்காததால் பெரும்பாலான ஆப்பிரிக்க நாடுகள் இப்போட்டியை புறக்கணித்தன. செனிகலும் கோட் டிவாரும் இப் புறக்கணிப்பில் பங்கேற்க வில்லை. ஈராக்கும் கினியும் புறக்கணிப்பில் பங்கேற்றன. இப்புறக்கணிப்பை மக்கள் கொங்கோ குடியரசு தலைமையேற்று நடத்தியது.

கயானா, மாலி, சுவாசிலாந்து ஆகியவை தொடக்க விழாவில் பங்கு பெற்று பின் காங்கோ தலைமையிலான புறக்கணிப்பில் பங்குபெற்றன. 

இதற்கு தொடர்பற்ற இன்னொரு புறக்கணிப்பு சீன குடியரசால் நடத்தப்பட்டது. கனடா அரசு மக்கள் சீன குடியரசை அதிகாரபூர்வமாக ஏற்றுக்கொண்டதால் சீன குடியரசு என்ற பெயரில் போட்டியிட மறுப்பு தெரிவித்ததால் அந்நாடு போட்டியை புறக்கணித்தது. 

அந்தோரா, அன்டிகுவா பர்புடா (ஆண்டிகுவா என்ற பெயரில்), கேமன் தீவுகள், பப்புவா நியூ கினி ஆகியநான்கு நாடுகள் முதன்முதல் கோடைக்கால ஒலிம்பிக்கில் பங்குபெற்றன.

ஆம்ஸ்டர்டாம் நகரில் மே 2, 1970 ல் நடத்த ஒலிம்பிக் ஆணையகத்தின் 69 வது அமர்வில் மொண்டிரியால் தேர்வு பெற்றது.


</doc>
<doc id="215287" url="https://ta.wikipedia.org/wiki?curid=215287" title="கஜாரி">
கஜாரி

கஜாரி சிவபெருமானின் எண்ணற்ற வடிவங்களில் ஒன்றாகும். இதனை சிவ உருவத்திருமேனிகளில் ஒன்றாக சைவ சமயக் கலைக் களஞ்சியம் கூறுகிறது. இந்த வடிவம் சிவபெருமானின் வீரத்தினை விளக்கும் எட்டு வடிவங்களில் (அட்ட வீராட்ட வடிவங்களில்) ஒன்றாகப் போற்றப்படுகிறது. 


தருகானவத்து முனிவர்களின் ஆணவத்தினை அடக்க சிவபெருமான் பிச்சாண்டவ வடிவினை ஏற்றுச் சென்றார். வனத்தில் பிச்சாண்டவரைக் கண்ட முனிப்பத்தினிகள் கற்புநெறி தவறி அவருடன் சென்றனர். இதனால் கோபம் கொண்ட முனிவர்கள் பிச்சாண்டவர் மீது தங்களுடைய தவ வலிமையால் எண்ணற்ற கொடிய உயிர்களையும், பொருட்களையும் ஏவினர். மான், புலி ஆகிய மிருகங்களைத் தொடர்ந்து மதங்கொண்ட யானையை அனுப்பினர்.

சிவபெருமான் அட்டாமாசித்திகளுள் ஒன்றான அணிமா சக்தியால் மிகவும் சிறியதாக மாறி, யானையின் வயிற்றுக்குள் சென்றார். அதனுள்லிருந்து மாவுருவம் கொண்டு வயிற்றைக் கிழித்து வெளியே வந்தார். யானையின் தோலை தன்னுடைய ஆடையாகப் போர்த்திக் கொண்டார், இந்த வடிவத்தினை கஜாரி என்கிறானர்.



</doc>
<doc id="215291" url="https://ta.wikipedia.org/wiki?curid=215291" title="இராவண அனுக்கிரக மூர்த்தி">
இராவண அனுக்கிரக மூர்த்தி

இராவண அனுக்கிரக மூர்த்தி சிவபெருமானின் எண்ணற்ற வடிவங்களில் ஒன்றாகும். இதனை 64 சிவவடிவங்களில் ஒன்றாக சைவ சமயக் கலைக் களஞ்சியம் கூறுகிறது. 


இலங்கை அரசனான இராவணன், தீவிர சிவபக்தன் ஆவார். இவர் தேரில் செல்லும் போது இமயம் எதிர்பட அதனை பெயர்க்க அசைத்தார். சிவபெருமானின் அருகில் இருந்த உமையம்மை, அஞ்சினாள். அதனால் சிவபெருமான் தன்னுடைய பெருவிரலை இமயத்தின் மீது அழுத்தினார். அதன் காரணமாக இராவணனை இமயம் நெருக்குண்டு வலியைக் கொடுத்து, தன் தவறை உணர்ந்த இராவணன், தன் கைகளில் ஒன்றிலிருந்து நரம்புகளை எடுத்து, மற்றொரு கையில் அதனைத் தொடுத்து வீணையாக மீட்டார். இசையில் மகிழ்ந்த எம்பெருமான், இராவணனுக்கு அருளினார். இவ்வடிவம் இராவண அனுக்கிரக மூர்த்தி என்று வழங்கப்படுகிறது.



</doc>
<doc id="215293" url="https://ta.wikipedia.org/wiki?curid=215293" title="சிம்ஃபெரோப்போல்">
சிம்ஃபெரோப்போல்

சிம்ஃபெரோப்போல் ("Simferopol", ; ) என்பது உக்ரைனின் தெற்கேயுள்ள கிரிமியா தன்னாட்சிக் குடியரசின் நிருவாகத் தலைநகர் ஆகும். சிம்ஃபெரோப்போல் கிரிமியாவின் அரசியல், பொருளாதார, மற்றும் போக்குவரத்து முக்கியத்துவம் வாய்ந்த நகரம் ஆகும். 2013 தரவின் படி, நகரின் மக்கள்தொகை 362,366 ஆகும்.

சிப்ம்ஃபெரோப்போலின் தொல்லியல் தரவுகளின் படி, இந்நகரில் பண்டைய ஸ்கீத்திய நகரம் இருந்ததற்கான தொல்லியல் தரவுகள் கிடைக்கப்பட்டுள்ளன. இங்கு கிரிமியத் தத்தார்களின் ஆக்மேசிட் நகரமும் அமைந்திருந்தது. கிபி 1783 இல் கிரிமியக் கானரசு உருசியப் பேரரசுடன் இணைக்கப்பட்டதை அடுத்து நகரின் பெயர் சிம்ஃபெரோப்போல் என மாற்றப்பட்டது.


</doc>
<doc id="215294" url="https://ta.wikipedia.org/wiki?curid=215294" title="தாய்ப் பன்றி வடிவம்">
தாய்ப் பன்றி வடிவம்

தாய்ப் பன்றி வடிவம் சைவ சமயக் கடவுளான சிவபெருமானின் எண்ணற்ற வடிவங்களில் ஒன்றாகும். ஏனைய வடிவங்கள் போலின்றி இவ்வடிவிலும், சரபேசுவர் வடிவிலும் மட்டுமே சிவன் மிருக வடிவில் காணப்படுகிறார். வியாழன் பகவானின் கோபத்திற்கு ஆளான பன்னிரு வெள்ளாளர்கள் பன்றிக் குட்டிகளானார்கள். தாயின்றி இருந்தமையால், பசியால் வாடினர். அவர்களின் பசியைப் போக்க சிவபெருமான் தாய்ப்பன்றியாக வடிவெடுத்து அவர்களின் பசியைப் போக்கினார். 

இவ்வடிவத்தின் தோற்றம் மனித பெண்ணுடலும், தலை பன்றியின் வடிவமாகவும் காணப்படுகிறது.

சுகலன் எனும் வேளாளனின் பன்னிரு புதல்வர்கள் வேடர்களுடன் இணைந்து காட்டிற்குள் சென்றனர். அங்கு தவத்திலிருந்து வியாழன் பகவானை எள்ளி நகையாடினர். எனவே கோபம் கொண்ட பகவான், நீங்கள் பன்றிக்குட்டிகளாக பிறந்து பெற்றோரை இழந்து வாடுவீர்கள் எனச் சாபம் தந்தார். பன்னிருவரும் பயந்து சாபத்திலிருந்து விடுதலைப் பெறுவதை அறிய முற்பட்டனர். அதற்குப் பகவான் சிவபெருமானே தங்களுக்குத் தாயாக வந்து முத்தி தருவார் என்று கூறினார்.

பகவானின் கூற்றுப்படி பன்னிருவரும் பன்னிக்குட்டிகளாகப் பிறந்தனர். பாண்டிய மன்னன் வேட்டையாட காட்டுப் பகுதிக்கு வரும் போது அவனுடைய வீரர்களால் இப்பன்றிக்குட்டிகளின் பெற்றோர் இறந்தனர். பெற்றோரை இழந்து பாலுக்கு வாடிய பன்றிக்குட்டிகளைக் கண்டு சிவபெருமானே தாய்ப்பன்றியாக வடிவெடுத்து வந்தார். பின் அவைகளுக்குப் பால் தந்து பசியாற்றினார். சிவபெருமான் பன்றிக்குட்டிகளுக்காகத் தாய்ப்பன்றியாக அவதரித்தமையைச் சைவ சமய நூல்கள் குறிப்பிட்டுள்ளன.

...காட்டில்
ஏவுண்ட பன்றிக் கிரங்கி யீசன் - மாணிக்கவாசகர் - எட்டாம் திருமுறை 43 திருவார்த்தை பாடல் எண் : 6 

தேனி மாவட்டம் பெரியகுளம் அருகே ராஜேந்திர சோழீஸ்வரர் கோயில் உள்ளது. இக்கோவிலின் தலப் புராணத்தில் சோழ அரசன் ராஜேந்திரன் வேட்டையாடும் பொழுது பாலூட்டிக் கொண்டிருந்த தாய்ப்பன்றியை தவறுதலாகக் கொன்றதாகவும், அதனைப் பின் அறிந்த அரசன் பாலின்றி தவிக்கும் பன்றிக் குட்டிகளைக் கண்டு மனம் வருத்தியதாகவும் குறிப்புள்ளது. மேலும் அரசன் இறைவனான முருகப்பெருமானை வேண்டிட, முருகன் தாய்ப்பன்றியாக தோன்றி பன்றிக் குட்டிகளின் பசியாற்றியதாக உள்ளது. 

தான் தொடுத்த அம்பினால் இறந்த தாய்ப் பன்றி கண்டு வருந்திய வேடன், இறைவனை வேண்ட முருகன் குட்டிப் பன்றிகளுக்கு பால் கொடுத்தாக கூறப்படுகிறது. 



</doc>
<doc id="215309" url="https://ta.wikipedia.org/wiki?curid=215309" title="எ ஹாண்டட் ஹவுஸ் 2">
எ ஹாண்டட் ஹவுஸ் 2

எ ஹாண்டட் ஹவுஸ் 2 இது 2014ம் ஆண்டு வெளியான அமெரிக்க நாட்டு நகைச்சுவை திரைப்படம் ஆகும். இந்த திரைப்படம் 2013ம் ஆண்டு வெளி வந்த அ ஹுண்டேத் ஹவுஸ் என்ற திரைப்படத்தின் 2ம் பாகம் ஆகும். இந்த திரைப்படத்தை மைகேல் டிட்டேஸ் இயக்கியுள்ளார். இந்த திரைப்படத்தில் மார்லோன் வாயன்ஸ், ஜைமே பிரெஸ்லி, ஈஸ்சென்சே அட்கின்ஸ் மற்றும் காப்ரியல் இக்லெஸியாஸ் நடித்துள்ளார்கள்.





</doc>
<doc id="215319" url="https://ta.wikipedia.org/wiki?curid=215319" title="களஞ்சியம் சமூக வானொலி">
களஞ்சியம் சமூக வானொலி

களஞ்சியம் சமூக வானொலி (Kalanjiam Samuga Vanoli - Kalanjiam Community Radio) நாகப்பட்டினம் மாவட்டத்திலுள்ள விழுந்தமாவடி என்னும் கிராமத்தில் செயற்பட்டு வரும் ஒரு வானொலி ஒலிபரப்பு நிலையமாகும்.

"DHAN" என்ற அறக்கட்டளை நிறுவனம் சுனாமியால் பாதிக்கப்பட்ட மீனவ, விவசாய சமூகங்களுக்கு உதவி வருகிறது. அந்த வகையில் இந்நிறுவனம் களஞ்சியம் சமூக வானொலி நிலையத்தைத் தொடங்க உதவியது. ஐக்கிய நாடுகள் அபிவிருத்தித் திட்டம் இந்த நிலையத்துக்குத் தேவையான வளங்களைக் கொடுத்துதவியது. பெங்களூருவிலுள்ள VOICES என்ற அமைப்பு இதற்குத் தேவையான தொழினுட்ப உதவிகளைச் செய்கிறது. இந்த நிலையம் 2006 ஆம் ஆண்டு அக்டோபர் மாதம் தொடக்கம் செயற்படுகிறது.

களஞ்சியம் சமூக ஊடக நடுவத்தின் நோக்கங்களாவன:

ஒவ்வொரு நாளும் உள்ளூர் நேரம் காலை 9 மணியிலிருந்து மாலை 5 மணி வரை பண்பலை 90.8 MHzஇல் நிகழ்ச்சிகள் ஒலிபரப்பாகின்றன.

களஞ்சியம் சமூக ஊடக நடுவத்தை விழுந்தமாவடி (அஞ்சல் குறியீடு: 611 112) கிராமத்தில் வெள்ளி சந்தை என்னுமிடத்தில் தொடர்புகொள்ளலாம். தொலைபேசி:+91 4365 268606 மின்னஞ்சல்: kalanjiamvanoli@gmail.com



</doc>
<doc id="215323" url="https://ta.wikipedia.org/wiki?curid=215323" title="விழுந்தமாவடி">
விழுந்தமாவடி

விழுந்தமாவடி என்பது தமிழகத்தில் நாகப்பட்டினம் மாவட்டம் கீழ்வேளூர் வட்டத்தைச் சேர்ந்த ஒர் ஊராகும்.

நாகப்பட்டினத்திலிருந்து வேதாரணியம் செல்லும் சாலையில் 20 கிலோ மீட்டர் தூரத்தில் உள்ள விழுந்தமாவடி பேருந்து நிறுத்தத்திலிருந்து சுமார் 1.3 கிலோ மீட்டர் கிழக்கே இந்த ஊர் அமைந்துள்ளது.

கீழ்வேளூர் வட்டத்தில் மொத்தம் 53 கிராமங்கள் உள்ளன.

இந்த ஊரின் அண்மையில் திருப்பூண்டி, கீழப்பிடகை, கீழையூர், வெண்மனச்சேரி, காராப்பிடகை, வேட்டைக்காரன் இருப்பு, தென்மருதூர், அடமங்கலம், ஆனைக்குடி ஆகிய கிராமங்கள் அமைந்துள்ளன.

இந்த ஊரின் மக்கள் தொகை 5848 ஆகும் (ஆண்கள்: 2804, பெண்கள்: 3044).

விழுந்தமாவடியில் களஞ்சியம் சமூக வானொலி நிலையம் என்ற பெயரில் ஒரு சமூக வானொலி நிலையம் செயற்படுகிறது.

விழுந்தமாவடியில் வனத்துறையின் சார்பில் முட்டை பொரிப்பகம் அமைக்கப்பட்டு, கடற்கரையில் ஆமைகள் இட்டுச் சென்ற முட்டைகளை அவற்றில் பொரிக்க வைத்துப் பின் குஞ்சுகளை கடலில் விடுகின்றனர். விசைப்படகுகளில் அடிபட்டும், பிளாத்திகு கழிவுகளை உண்பதாலும் கடல் ஆமைகள் இறந்து வருகின்றன. ஆமை முட்டை பொரிப்பக ஊழியர்கள் கடலோரங்களில் ஆமை முட்டைகளை சேகரித்து 40 முதல் 75 நாட்கள் வரை அவற்றினைப் பராமரித்து, குஞ்சுகள் பொரித்ததும் கடலில் விடுகின்றனர்.



</doc>
<doc id="215328" url="https://ta.wikipedia.org/wiki?curid=215328" title="டிரான்சன்டன்ஸ்">
டிரான்சன்டன்ஸ்

டிரான்சன்டன்ஸ் இது 2014ம் ஆண்டு வெளியான அமெரிக்க நாட்டு அறிவியல் அதிரடி திரைப்படம் ஆகும். இந்த திரைப்படத்தை வாலி பிஸ்டர் இயக்கியுள்ளார். இந்த திரைப்படத்தில் ஜானி டெப், மார்கன் ஃபிரீமன், ரெபேக்கா ஹால், கேட் மாரா, சிலியன் முர்பி, கோல் ஹாஸர் மற்றும்பவுல் பெட்டனி நடித்துள்ளார்கள். இந்த திரைபடம் ஏப்ரல் 18ம் திகதி வெளியானது.


இந்த திரைப்படம் மே ஏப்ரல் 18ம் திகதி 2015ம் ஆண்டு வெளியானது.




</doc>
<doc id="215331" url="https://ta.wikipedia.org/wiki?curid=215331" title="நிமிர்ந்து நில் (2014 திரைப்படம்)">
நிமிர்ந்து நில் (2014 திரைப்படம்)

நிமிர்ந்து நில் 2014 மார்ச்சில் வெளிவந்த திரைப்படம். இதை சமுத்திரக்கனி இயக்கியுள்ளார். ஜெயம் ரவி (இரட்டை வேடம்), அமலாபால், சூரி, நாசர் ஆகியோர் நடித்துள்ளனர். இது ஒரே சமயத்தில் தெலுங்கில் ஜெண்டா பாய் கப்பிராஜ் என்ற பெயரில் நானி நடிக்க படமாக்கப்பட்டு வெளிவந்தது.

ஆசிரமம் ஒன்றில் தங்கி படித்து வரும் ஜெயம் ரவி, படிப்பு முடிந்து தனியார் நிறுவனத்தில் வேலை செய்து வருகிறார். சட்டம், ஒழுங்கை மக்கள் மதிப்பதில்லை என்று மனசுக்குள் பொங்கி எழும் ஜெயம் ரவி ஒருநாள் போக்குவரத்து காவலர்களிடம் மாட்டிக் கொள்கிறார். எல்லா தேவையான தாள்களும் சரியாக இருந்தும் அபராதம் கட்டச் சொல்கிறார் போக்குவரத்து காவலர், இல்லையென்றால் 100 ரூபாய் கையூட்டு கொடுக்கும்படி கேட்கிறார்.
கையூட்டு கொடுக்க ஜெயம் ரவி மறுப்பதால் நீதிமன்றம் வரை செல்ல வேண்டியதாகிறது. நீதிமன்றத்தில் தன்னிடம் கையூட்டு கேட்ட எல்லோரையும் மாட்டிவிடுகிறார். இதனால், அந்த அதிகாரிகள் மீது துறைரீதியான நடவடிக்கை எடுக்கப்படுகிறது அனைவரும் தற்காலிக வேலை நீக்கத்துக்கு ஆளாகிறார்கள். இதனால், பாதிக்கப்பட்ட அதிகாரிகள் ஜெயம் ரவியை அடித்து துவம்சம் செய்கிறார்கள்.

ஆனால், அசராத ஜெயம் ரவி ஊழல் அதிகாரிகளை மாட்டிவிட புது திட்டம் தீட்டுகிறார். அதாவது, இல்லாத ஒரு ஆளுக்காக அரசு அடையாள அட்டைகளையும், சான்றிதழ்களையும் நல்ல அதிகாரிகளின் துணையோடு பெறுகிறார். இதற்காக கையூட்டு கொடுத்ததை நிழல்படமாகவும் எடுத்துவிடுகிறார்.

இந்த நிழல்பட ஆதாரத்தை கோபிநாத் உதவியுடன் தொலைக்காட்சிகளில் ஒளிபரப்புகிறார். இதில், மருத்துவர் , நீதிபதி, காவலர், மக்களவை உறுப்பினர் என 147 பேர் சிக்குகிறார்கள். அனைவரையும் மக்கள் முன்னாலும், சட்டத்தின் முன்னாலும் நிறுத்துகிறார் ஜெயம்ரவி. இதனால், கொதிப்படைந்த அதிகாரிகள் ஜெயம் ரவியை பழிவாங்க முடிவெடுக்கின்றனர்.

இறுதியில் ஜெயம் ரவியை அவர்கள் பழிவாங்கினார்களா? இல்லையா? என்பதே மீதிக்கதை.



</doc>
<doc id="215333" url="https://ta.wikipedia.org/wiki?curid=215333" title="நைட் அட் த மியுசியம் 3">
நைட் அட் த மியுசியம் 3

நைட் அட் தி மியுசியம் 3 () இது 2014ம் ஆண்டு திரைக்கு வந்த அமெரிக்க நாட்டு நகைச்சுவை திரைப்படம் ஆகும். இந்த திரைப்படத்தை ஷாவன் லெவி என்பவர் இயக்க, பென் ஸ்டில்லர், ராபின் வில்லியம்ஸ், ஓவன் வில்சன், டான் ஸ்டீவன்ஸ், பென் கிங்ஸ்லி, சகிளீர் கிசோண்டோ, ஸ்டீவ் கூகன், ரிபெல் வில்சன், ரிக்கி கேர்வைஸ், ராச்சேல் ஹாரிஸ், பேட்ரிக் கலக்கேர், ராமி மலேக், மிக்கி ரூனி, பில் கோப்ஸ் உள்ளிட்ட பலர் நடித்துள்ளார்கள். இந்த திரைப்படத்தை 20ஆம் சென்சுரி ஃபாக்ஸ் என்ற நிறுவனம் வினியோகம் செய்கின்றது. இது நைட் அட் தி மியுசியம் என்ற திரைப்படத்தின் மூன்றாவது பகுதியாகும்.




</doc>
<doc id="215334" url="https://ta.wikipedia.org/wiki?curid=215334" title="இயேசு சந்தித்த சோதனை">
இயேசு சந்தித்த சோதனை

இயேசு சந்தித்த சோதனை ("temptation of Christ") என்பது இயேசுவின் வாழ்க்கை, போதனை ஆகியவற்றை எடுத்துரைக்கின்ற நற்செய்தி நூல்களில், குறிப்பாக மத்தேயு நற்செய்தி, மாற்கு நற்செய்தி, லூக்கா நற்செய்தி ஆகிய புதிய ஏற்பாட்டு நூல்களில் இயேசு அலகையால் சோதனைக்கு உட்படுத்தப்பட்ட நிகழ்வைக் குறிக்கும். இந்நிகழ்வு பதிவுசெய்யப்பட்டுள்ள இடங்கள் இவை:

நற்செய்திகள் தரும் தகவல்படி, இயேசு திருமுழுக்கு பெறுகிறார். அதன்பின் யூத பாலைநிலத்தில் நாற்பது நாள்களும் இரவுமாக நோன்பு இருக்கிறார். அப்பொழுது அலகை இயேசுவின் முன் தோன்றி அவரைச் சோதனைக்கு உட்படுத்துகிறது. அலகையின் மூன்று சோதனைகளையும் இயேசு முறியடிக்கிறார். வானதூதர்கள் இயேசுவுக்கு உணவு அளிக்கிறார்கள்.

மேற்கூறிய மூன்று நற்செய்தி பாடங்களிலும் மிகக்குறுகியது மாற்கு தரும் பாடம்தான். அங்கே இயேசு சோதிக்கப்பட்டார் என்ற தகவல் மட்டுமே வேறு விளக்கங்கள் இன்றித் தரப்பட்டுள்ளது (மாற்கு 1:12-13).

மத்தேயுவும் லூக்காவும் செய்துள்ள பதிவுகளில் இயேசுவுக்கும் அலகைக்கும் இடையே நடைபெறுகின்ற உரையாடல் விரிவாகத் தரப்படுகிறது. இயேசுவின் சோதனை பற்றி மாற்கு நற்செய்தியில் இல்லாமல் மத்தேயு, லூக்கா ஆகிய நற்செய்திகளில் மட்டுமே காணப்படுகின்ற தகவல்கள் எல்லாமே விவிலியத்திலிருந்து காட்டப்படுகின்ற மேற்கோள்களாக உள்ளன. அவை "Q" () எனப்படுகின்ற ஓர் மூல ஏட்டிலிருந்து பெறப்பட்டிருக்க வேண்டும் என்பது அறிஞர் கருத்து. 

இயேசுவின் சோதனை பற்றிய வரலாறு யோவான் நற்செய்தியில் தரப்படவில்லை என்பது குறிப்பிடத்தக்கது. 

இயேசுவின் சோதனை பற்றிய பாடம் எந்த இலக்கியப் பாணியில் அமைக்கப்பட்டது என்பது குறித்து ஒரு விவாதம் உள்ளது. அதாவது, இயேசு சோதிக்கப்பட்டார் என்று நற்செய்தி நூல்கள் கூறுவது வரலாற்று நிகழ்ச்சியா, உவமையா, தொன்மமா அல்லது பல இலக்கியப் பாணிகளின் தொகுப்பா? நற்செய்தி நூல்கள் விவரிப்பது போலவே, உண்மையாகவே இயேசுவின் சோதனை நிகழ்ந்ததா என்னும் கேள்வியே இந்த விவாதத்தின் மையத்தில் உள்ளது. எடுத்துக்காட்டாக, 19ஆம் நூற்றாண்டு ஆய்வாளரான ஆண்ட்ரூ மார்ட்டின் ஃபெய்ர்பெய்ர்ன் என்பவர் இப்பொருளை ஏற்கனவே ஆய்ந்தார். இயேசு சோதனைகளைச் சந்தித்தபோது அலகை நேரடியாக அவருடைய முன்னிலையில் வந்து நின்று பேசியதா? அவரை உயரமான ஒரு மலைக்குக் கூட்டிச் சென்றதா? இயேசுவுக்கு அலகைக்கும் இடையே நிகழ்ந்ததாக நற்செய்தி நூல்கள் கூறுகின்ற உரையாடல் உண்மையாகவே நடந்ததா? அலகை விவிலியத்தை மேற்கோள் காட்டி இயேசுவுக்குச் சவால் விடுத்ததா? அல்லது, இந்நிகழ்ச்சியின் வழியாக, எல்லா மனிதரும் சந்திக்கின்ற சோதனைகள் கதையாக எடுத்துக் கூறப்பட்டனவா? இத்தகைய கேள்விகளை ஃபெய்ர்பெர்ன் ஆய்வு செய்தார்.

இயேசு தம்முடைய பணிக்காலத்தின்போது உவமைகள் வழியாக மக்களுக்குக் கடவுளின் ஆட்சி பற்றிய உண்மைகளை எடுத்துரைத்தார். அப்போது தமது உள்ளத்தின் ஆழத்தில் தாம் சந்தித்த சோதனைகளை, உள் அனுபவங்களை அவர் மக்களோடு பகிர்ந்துகொள்வதற்காக, தாம் சோதனைகள் மீது வெற்றிகொண்டதை ஓர் உவமையாக, கதையாக எடுத்துக் கூறியிருக்கலாம். இவ்வாறு வில்லியம் ஈவன்ஸ் போன்றோர் கருதுகின்றனர்.

மேலும், இயேசு கூறிய உவமைகளுள் லூக்கா 14:28-30 பகுதியில் இரண்டு உவமைகள் இணைந்து வருகின்றன. ஒரு மனிதன் ஒரு கோபுரம் கட்ட விரும்புகின்றான். அதை அரைகுறையாகக் கட்டிவிட்டு அவன் முடிக்க இயலாமல் விட்டுவிட்டால் எல்லாரும் அவனைப் பார்த்து நகைப்பார்கள். அதுபோலவே, ஓர் அரசன் தகுந்த தயாரிப்பின்றி மற்றோர் அரசனை எதிர்த்துச் சென்று, தோல்வியுற்றால் அதுவும் நகைப்புக்குரியதே. இந்த உவமைகள் வழியாக இயேசு “செய்வன திருந்தச் செய்” என்னும் பாடத்தையும், ஆர அமர சிந்திக்காமல் அவசரப்படாலாகாது எனவும் அறிவுறுத்துகிறார். இயேசுவுக்கு நிகழ்ந்தனவாகக் கூறப்படுகின்ற சோதனைகளும் இந்தப் பாடத்தைப் புகட்ட இயேசுவால் கூறப்பட்ட உவமைகளா என்று ஹென்றி காட்பரி போன்ற அறிஞர் கருதுகின்றனர். இயேசுவின் மெசியாப் பணியானது கடவுளின் திட்டப்படி நிகழுமே ஒழிய இயேசுவின் சுய விருப்பத்துக்கு ஏற்ப நிகழாது என்பதையும் இயேசு “சோதனை என்னும் உவமை” வழியாக உணர்த்தியதாகக் கருதலாம்.

வில்லியம் பார்க்லே என்னும் விவிலிய அறிஞர் கீழ்வருமாறு கூறுகிறார்: “இயேசு சந்தித்த சோதனைகளுள் ஒன்று, அலகை இயேசுவை மிக உயர்ந்த ஒரு மலை உச்சிக்குக் கொண்டு சென்றதாகவும், உலக அரசுகள் அனைத்தையும் அவருக்குக் காட்டி, அவற்றை அவருக்குக் கொடுப்பதாகவும் அமைக்கப்பட்டுள்ளது. உலகம் அனைத்தையும் பார்க்கக் கூடிய அளவில் உயர்ந்த மலை பாலத்தீன நாட்டில் கிடையாது. எனவே, இச்சோதனை நற்செய்தி நூல்கள் கூறுவதுபோல அப்படியே எழுத்துக்கு எழுத்து உண்மை என்று சொல்ல முடியாது. இயேசுவின் உள்ளத்து அளவிலும் உணர்வு அளவிலும் என்ன அனுபவங்களை அவர் பெற்றார் என்பதே இயேசுவின் சோதனைகள் வழியாகக் கூறப்படுகின்றது”. சோதனையில் வருகின்ற அலகை பற்றிய விவரங்களையும் எழுத்துக்கு எழுத்து உண்மையாகக் கொள்ள முடியாது. 

இவ்வாறு, இயேசு சந்தித்த சோதனைகள் ஒன்றில் அவருடைய உள் அனுபவத்தை வெளிக்கொணர்கின்றன அல்லது உவமையாக, கதையாக இயேசுவால் எடுத்துக் கூறப்படுகின்ற ஓர் உண்மையை உள்ளடக்கி இருக்கின்றன என்றும், எழுத்துக்கு எழுத்து அப்படியே நடந்த நிகழ்ச்சியைக் குறிக்கவில்லை என்றும் தெரிவிக்கப்பட்ட கருத்துகள் 18ஆம் நூற்றாண்டிலிருந்தே முன்வைக்கப்பட்டுள்ளன என்று தெரிகிறது.

இயேசுவின் சோதனை பற்றி மத்தேயு தருகின்ற தகவல்களில் பழைய ஏற்பாட்டு பாடங்கள் பல வருகின்றன. பழைய ஏற்பாட்டு நூல்களில் “ஆண்டவரின் தூதருக்கும்” “அலகைக்கும்” இடையே மோதல் நடைபெற்ற நிகழ்ச்சி உண்டு. எனவே, மத்தேயு சமூகக் கிறித்தவர்களுக்கு இத்தகைய மோதல் பற்றி ஏற்கெனவே தெரிந்திருந்தது. செப்துவசிந்தா என்று அழைக்கப்படுகின்ற பழைய ஏற்பாட்டு கிரேக்க மொழிபெயர்ப்பில் "Iesous" என்னும் பெயரைக் காணலாம். இதற்கு “யோசுவா”, “இயேசு” என்று மொழிபெயர்ப்பு வடிவம் இருக்கும். அதுபோலவே "diabolos" என்னும் சொல்லையும் காணலாம். இதுவே "devil" என்றும் “அலகை” (”சாத்தான்”) என்றும் பொருளாகும். ஆக, இயேசு (யோசுவா) குறித்து அலகைக்கும் ”ஆண்டவரின் தூதருக்கும்” இடையே செக்கரியா 3இல் நிகழும் உரையாடல் போன்றே மத்தேயு 4இல் இயேசுவுக்கும் அலகைக்கும் இடையே உரையாடல் நிகழ்கிறது. 

மேற்கூறியது தவிர, இயேசு சோதிக்கப்பட்ட மத்தேயு நற்செய்தி பாடத்தில் இயேசு மூன்று விவிலிய வசனங்களை மேற்கோள் காட்டுவதாக வருகிறது. அந்த விவிலிய வசனங்கள் இவை:

இந்த மேற்கோள்கள் இணைச் சட்ட நூலின் அதிகார வரிசையைப் பின்பற்றவில்லை, மாறாக விடுதலைப் பயணம் நூலில் இசுரயேல் மக்கள் பாலைநிலத்தில் பயணம் செய்த நாட்களில் சந்தித்த அனுபவங்களின் அடிப்படையில் வரிசைப்படுத்தப்பட்டுள்ளன. 

லூக்கா நற்செய்தியிலும் மத்தேயு நற்செய்திய்தியில் உள்ளது போலவே, இயேசு விவிலியத்தை மேற்கோள் காட்டுவது வருகிறது. ஆயினும் லூக்கா நற்செய்தியில் இரண்டாம் மூன்றாம் சோதனைகள் மூன்று இரண்டு என்று வரிசைப்படுத்தப்பட்டுள்ளன. இவ்வரிசை இயேசு பாலைநிலத்தில் இரு சோதனைகளை சந்தித்து அதன் பின் மூன்றாம் சோதனையை எருசலேம் கோவில் உச்சியில் சந்திப்பதாக, இயல்பாக வருகிறது.

மேலும், லூக்கா நற்செய்தியில், “அலகை சோதனைகள் அனைத்தையும் முடித்தபின்பு ஏற்ற காலம் வரும் வரை இயேசுவை விட்டு அகன்றது” (லூக்கா 4:13) என்று வருகிறது. இயேசு நாசரேத்தின் தொழுகைக் கூடத்தில் போதித்ததைத் தொடர்ந்து அவருடைய சொந்த ஊர் மக்களே அவரைக் கொல்ல முயற்சி செய்த நிகழ்ச்சிக்கும் இயேசு சந்தித்த சோதனைகளுக்கும் ஒரு பாலம் அமைப்பதுபோன்று மேற்கூறிய கூற்று உள்ளது.அல்லது ஒருவேளை இயேசு துன்பங்கள் அனுபவித்து சிலுவையில் இறக்கப் போகும்போது அலகை மீண்டும் தோன்றுவதாகக் கொள்ளலாம் (காண்க: லூக்கா 22:3)

லூக்கா மற்றும் மத்தேயு இயேசுவின் சோதனை பற்றி எடுத்துக் கூறும் பகுதிகள் பல ஒற்றுமைகளைக் கொண்டிருந்தாலும் வேற்றுமைகளையும் கொண்டுள்ளன. இரண்டு பாடங்களிலும் சோதனைகளை வரிசைப்படுத்தும் முறை வேறுபடுகிறது. இயேசு நாற்பது நாள் நோன்பிருந்த வேளையில் சோதிக்கப்பட்டதாக லூக்காவும், நாற்பது நாள் நோன்பிருந்த பிறகு சோதிக்கப்பட்டதாக மத்தேயுவும் கூறுகின்றனர். மாற்கு, லூக்கா, மத்தேயு ஆகிய மூவரும், இயேசு அலகையினால் சோதிக்கப்படுவதற்காகப் பாலைநிலத்துக்குத் “தூய ஆவியால்” அழைத்துச் செல்லப்பட்டதாகக் கூறுகின்றனர். 

எந்தெந்த சோதனைகளை இயேசு சந்தித்தார் என்று மாற்கு கூறவில்லை. மாறாக, மத்தேயுவும் லூக்காவும் அந்த சோதனைகள் யாவை என்று கூறுகின்றனர்:

நோன்பிருத்தல் வழியாக ஒருவர் ஆன்ம சுத்தி பெறலாம் என்பது பொதுவான சமய நம்பிக்கை.பழைய ஏற்பாட்டில் எலியா இறைவாக்கினரும் மோசேயும் நாற்பது நாள்களும் இரவுகளும் நோன்பிருந்ததாக உள்ளது. இயேசுவின் நாற்பது நாள் நோன்பினை அந்தப் பழைய ஏற்பாட்டு நோன்புகளோடு ஒப்பிட்டுப் பார்க்கலாம். நாற்பது நாள் என்றதும் அது சரியாக நாற்பது என்ற எண்ணிக்கையைக் குறிக்கும் என்பதை விட “நீண்ட நாள்கள்” என்ற பொதுவான பொருளையும் உள்ளடக்கும். அதுபோலவே “நோன்பு” என்பது யாதொரு உணவுமே உண்ணாதிருப்பது என்று பொருள்படாது. மாறாக, இயேசு பாலைநிலத்தில் கிடைக்கக் கூடுமான சிறிதளவு உணவை உண்டிருக்கலாம்.

இயேசு சந்தித்த ஒவ்வொரு சோதனையையும் கீழ்வருமாறு விரித்துரைக்கலாம்.

கடவுளின் தூய ஆவி இயேசுவை ஓர் பாலைநிலத்திற்குக் கொண்டுசெல்கிறார். அங்கு இயேசு நோன்பிருக்கிறார். அதே பாலைநிலப் பின்னணியில் தான் இயேசு அலைகயால் சோதிக்கப்படுகிறார்.அலக்சாண்டர் ஜோண்சு என்பவர் தரும் தகவல் இது: இயேசு சோதிக்கப்பட்டதாகக் கருதப்படுகின்ற பாலைநிலம் எருசலேம் நகருக்கும் எரிகோ நகருக்கும் இடையே பரந்துகிடக்கின்ற, பாறைகள் நிறைந்த வனாந்தரப் பகுதி என்று ஐந்தாம் நூற்றாண்டிலிருந்தே அடையாளம் காட்டப்பட்டு வருகிறது. அதில் “குவாராந்தானியா குன்று” ( - பொருள்: நாற்பது நாள் தொடர்பான மலை) பகுதியில் இயேசு நோன்பிருந்தார்.

பாலைநிலம் என்பது, யூத மரபில், மக்கள் வாழும் சமுதாயத்திற்குப் புறம்பே கிடக்கும் பாழடைந்த நிலமாகவும், அங்கே அலகைகள் உலவுவதாகவும் கருதப்பட்டது. லேவியர் 16:8-10 போன்ற சில பாடங்களில் “போக்கு ஆடு” என்று அழைக்கப்படுவதை சிலர் “அசாசேல்” என்னும் அலகையாயக் கொண்டு அது பாலைநிலத்தில் உலவியதாகக் கொண்டனர். வேறு சிலர், பாலைநிலத்தை இன்பவனமான ஏதேன் தோட்டத்தோடு தொடர்புபடுத்தியுள்ளனர். அவர்கள் கருத்துப்படி, முதல் மனிதரான ஆதாம் ஏதேன் தோட்டத்தில் இருந்ததுபோல, புது மனிதரும் புதிய ஆதாமுமான இயேசு பாலைவனத்தில் இருந்தார். இக்கருத்துக்கு மத்தேயு நற்செய்தியில் ஆதாரம் இல்லை என்று கூறி, அறிஞர்கள் மேற்கூறிய விளக்கத்தை ஏற்பதில்லை.

பாலைநிலம் என்பது விவிலியத்தின் வேறு இடங்களோடு தொடர்பு படுத்தப்படுகிறது. அதாவது, இசுரயேல் மக்கள் நாற்பது ஆண்டுகள் பாலைநிலத்தில் அலைந்து வழிநடந்தனர் (விடுதலைப் பயணம் நூல்). மோசேயும் பாலைநிலத்தில் பல நாள்களைக் கழித்தார். அந்த நிகழ்ச்சிகள் இயேசுவின் பாலைநில அனுபவத்திற்கு முன்காட்சிகள் போல் உள்ளன.

இயேசு தம்முடைய பசியைத் தீர்த்திட கற்களை அப்பமாக மாற்றலாமே என்று கூறி அலகை அவரை சோதிக்கிறது. அதற்காக அலகை இயேசுவை நோக்கி “நீர் இறைமகன் என்றால் இந்தக் கற்கள் அப்பமாகும்படிக் கட்டளையிடும்” என்றது. ஆனால் இயேசு மறுமொழியாக, “மனிதர் அப்பத்தினால் மட்டுமல்ல, மாறாக, கடவுளின் வாய்ச்சொல் ஒவ்வொன்றாலும் வாழ்வர்” என்று மறைநூலில் எழுதியிருப்பதைச் சுட்டிக் காட்டுகிறார் (காண்க: திருப்பாடல்கள் 91:12). அலகையின் சோதனையை முறியடிக்கிறார் (மத்தேயு 4:1-4).

இயேசு சந்தித்த இரண்டாம் சோதனையில், அலகை இயேசுவை “திருநகரில் உள்ள கோவில்” உச்சிக்குக் கொண்டுசெல்வதாக உள்ளது. இதில் வருகின்ற “திருநகரம்” எருசலேம் என்றும், “கோவில்” என்பது “எருசலேம் நகர் கோவில்” என்றும் கிறித்தவர்களால் பொதுவாக ஏற்றுக்கொள்ளப்படுகிறது.

மத்தேயு நற்செய்தியில் “கோவில்” என்னும் சொல்வழக்கு 17 தடவை வருகிறது. அதில் ஒரு தடவை கூட “எருசலேம் கோவில்” என்று வெளிப்படையாகக் கூறப்படவில்லை. லூக்கா, நற்செய்தியில் தெளிவாக “எருசலேம் கோவில்” என்று கூறப்படுகிறது. அந்நற்செய்தியின் பெறுநரான “தியோபில்” யூத இனத்தவர் அல்ல என்பதால் அவருக்குத் தெளிவாகப் புரியும் அளவில் “எருசலேம் கோவில்” என்று எழுதப்பட்டதாகவும் அறிஞர் கருதுகின்றனர்.

கோவிலின் “உயர்ந்த பகுதிக்கு” இயேசுவை அலகை கொண்டு சென்றதாக நற்செய்திகள் கூறுகின்றன. இந்த “உயர்ந்த பகுதி” எதைக் குறிக்கிறது என்று தெளிவில்லை. இது கோவில் கட்டடத்தின் கூரையாக இருக்கலாம்; அல்லது “மதில் உச்சியாக” இருக்கலாம்; அல்லது வெளியே நீண்டு நிற்கின்ற கோவில் மூலையின் முகடாக இருக்கலாம்.

”பின்னர் அலகை இயேசுவை எருசலேமுக்கு அழைத்துச் சென்று கோவிலின் உயர்ந்த பகுதியில் அவரை நிறுத்தி, ‘நீர் இறைமகன் என்றால் இங்கிருந்து கீழே குதியும்; ‘உம்மைப் பாதுக்காக்கும்படி கடவுள் தம் தூதருக்கு உம்மைக் குறித்துக் கட்டளையிடுவார்’ என்றும் ‘உமது கால் கல்லில் மோதாதபடி அவர்கள் தங்கள் கைகளால் உம்மைத் தாங்கிக்கொள்வார்கள்’ என்றும் மறைநூலில் எழுதியுள்ளது’ என்றது.” (லூக்கா 4:9-11).

ஆனால் இயேசுவோ அலகையின் சோதனைக்கு இசையவில்லை. அவர், கடவுள் தமக்குக் கையளித்த பணியைப் பிரமானிக்கமாக இறுதிவரை நிறைவேற்றுவதிலேயே கண்ணும் கருத்துமாயிருந்தார்.

எனவே, இயேசு அலகைக்குத் தகுந்த பதில் கொடுத்தார். அப்பதிலும் விவிலியத்தின் நூலான இணைச் சட்டத்திலிருந்து எடுக்கப்பட்டது: இயேசு அளித்த பதில்: “இயேசு அலகையிடம், “’உன் கடவுளாகிய ஆண்டவரைச் சோதிக்க வேண்டாம்’ எனவும் எழுதியுள்ளதே” என்று சொன்னார்” (மத்தேயு 4:7).

இறுதி சோதனையின்போது அலகை இயேசுவை “மிக உயர்ந்த ஒரு மலைக்குக் கூட்டிச் சென்று உலக அரசுகள் அனைத்தையும், அவற்றின் மேன்மையையும் அவருக்குக் காட்டி,” தன்னை வணங்கச் சொன்னது (மத்தேயு 4:8-9). இந்த “உயர்ந்த மலை” யாது என்பது குறித்துப் பல விளக்கங்கள் தரப்படுகின்றன. அவை:

இயேசு தன்முன்னால் விழுந்து தன்னை வணங்கினால் அவருக்கு உலக அரசுகளைக் கொடுப்பதாகக் கூறி, அலகை அவரை சோதித்தது (மத்தேயு 4:8-9).

அதற்கு இயேசு கொடுத்த பதில் இது: “அகன்று போ, சாத்தானே. ‘உன் கடவுளாகிய ஆண்டவரை வணங்கி, அவர் ஒருவருக்கே பணி செய்’ என்றும் மறைநூலில் எழுதியுள்ளது” (மத்தேயு 4:10). 

நற்செய்திகளின்படி, இயேசு அலகையினால் சோதிக்கப்பட்டு அச்சோதனைகளை வென்றார். "அலகை இயேசுவை விட்டு அகன்றது"; "உடனே வானதூதர் வந்து இயேசுவுக்குப் பணிவிடை செய்தனர்" (மத். 4:11). லூக்கா கூற்றுப்படி, "அலகை சோதனைகள் அனைத்தையும் முடித்தபின்பு ஏற்ற காலம் வரும் வரை இயேசுவை விட்டு அகன்றது" (லூக் 4:13). எனவே, அலகை மீண்டும் திரும்பிவரும் என்ற கருத்து தொக்கிநிற்கின்றது.

மாற்கும் மத்தேயுவும் "வானதூதர் இயேசுவுக்குப் பணிவிடை செய்ததை" குறிப்பிடுகின்றனர். லூக்கா அக்குறிப்பைத் தரவில்லை. மத்தேயு நற்செய்தியின்படி, இங்கு மீண்டும் ஒருமுறை இயேசு எலியாவோடு ஒப்பிடப்படுவது தெரிகிறது (காண்க: 1 அரசர்கள் 19:4-9). எலியாவுக்குக் காகங்கள் உணவு கொண்டுவந்தன. 

இயேசு தாம் சோதிக்கப்பட்ட நாள்களில் கடவுளிடத்தில் கொண்ட நம்பிக்கையை இழந்துவிடவில்லை. மாறாக, சோதனைகளின் நடுவிலும் நிலைத்துநின்றார். எனவே, கடவுள் அச்சோதனைகளின் முடிவில் இயேசுவுக்கு வானதூதர் வழியாக உணவளித்தார். சிலர் வானதூதர் செய்த பணிவிடை அவர்கள் அலகையைத் துரத்தியதைக் குறிக்கிறது என்று விளக்குகின்றனர். 

இயேசுவின் சோதனையை மாற்கு நற்செய்தி மிகச் சுருக்கமாகவே தருகிறது. அதாவது இயேசு திருமுழுக்குப் பெற்றபின் அலகையால் சோதிக்கப்படுகிறார். மாற்கு 1:12-13 : "உடனே தூய ஆவியால் இயேசு பாலைநிலத்துக்கு அனுப்பி வைக்கப்பட்டார். பாலை நிலத்தில் அவர் நாற்பது நாள் இருந்தார்; அப்போது சாத்தானால் சோதிக்கப்பட்டார்; அவர் காட்டு விலங்குகளிடையே இருந்தார். வானதூதர் அவருக்குப் பணிவிடை செய்தனர்". வனவிலங்குகள் பற்றி மாற்கு மட்டுமே குறிப்பிடுகிறார்.

மற்ற மூன்று நற்செய்திகளிலும் இயேசுவின் சோதனை குறிக்கப்பட்டாலும் அது யோவான் நற்செய்தியில் காணப்படவில்லை. ஆயினும் யோவான் நற்செய்தியில் இயேசுவின் சோதனை பற்றிய சில குறிப்புகள் வேறு இடங்களில் உளதாக சில அறிஞர் கருதுகின்றனர். விட்டேக்கர் என்பவர் காண்கின்ற ஒப்புமைகள்:


இயேசுவுக்கு ஏற்பட்ட சோதனைகள் எந்த நோக்கத்திற்காக, குறிக்கோளுக்காக அவருக்கு ஏற்பட்டன என்ற கேள்விக்குப் பதில் பல விதங்களில் பல காலங்களில் தரப்பட்டுள்ளது. மரபு வழி விளக்கம் இது: மூன்று சோதனைகள் வழியாக இயேசு மூன்று பாவங்களுக்கு உட்படுமாறு சோதிக்கப்பட்டார். ஆனால், அவர் தம்மைச் சோதித்த அலகையை முறியடித்து, சோதனைகளை வென்றார். அந்த மூன்று சோதனனைகள் இவை:

நோன்பு இருந்த ஒருவர் தம் பசியை ஆற்ற முனைந்தால் அதை "பெருந்தீனி விருப்பம்" என்று கூற முடியாது என்பதால் அதை ஓர் உயர்வு நவிற்சி அணி எனலாம் என்று ஜோன்சு என்பவர் கருத்துத் தெரிவிக்கிறார்.

பியோதர் தஸ்தயெவ்ஸ்கி என்னும் புதின ஆசிரியர் "கரமாசோவ் சகோதரர்கள்" என்னும் தம் புதினத்தின் ஒரு பாத்திரத்தின் வழி தருகின்ற விளக்கம் இது: இயேசு இவ்வுலகில் மெசியாவாக, மீட்பராக வந்தார். ஆனால் எத்தகைய மெசியா அவர்? அவர் கடவுளின் திருவுளத்திற்கு அமைந்து, அவரிடத்தில் நம்பிக்கை கொண்டவராகத் தமது பணியை ஆற்றுவாரா அல்லது தமது சொந்த விருப்பப்படி, அதிகாரத்தைக் கைப்பற்றி கொடுங்கோல் மன்னன் போல அரசுகளைக் கையகப்படுத்தி மக்களை ஒடுக்குவாரா? இது இயேசுவுக்கு ஏற்பட்ட சோதனை. அவர் முன்னிலையில் அதிகார மமதை ஒரு பக்கம் கீழ்ப்படிதல் மறுபக்கம் என்று இரு முடிவுகள் வைக்கப்பட்டன. அவர் எதைத் தேர்ந்தெடுப்பார்? - இதுவே இயேவுக்கு ஏற்பட்ட சோதனை. 

எனவே, இயேசு எந்த முடிவைத் தேர்ந்தெடுக்கும்படி சோதிக்கப்பட்டார்?


ஜான் ஹவட் யோடர் () என்பவர் எழுதிய “இயேசுவின் அரசியல்” ("The Politics of Jesus") என்னும் நூலில் கூறுவது: இயேசு பாலைநிலத்தில் சந்தித்த சோதனைகள் பிற்காலத்தில் அவர் பணியாற்றிய காலத்தில் அரசியல் தலைவராக அவர் மாறும்படியாக அவருக்கு ஏற்பட்ட சோதனைகளின் முன் அறிவிப்புப் போல அமைந்தன. அச்சோதனைகள் கீழ்வருவன:

இவ்வாறு இயேசுவின் சோதனைகளை விளக்குகிறார் யோடர்.

இக்கேள்வி எழுவதற்கு அடிப்படை என்னவென்றால், இயேசு ஒரே சமயத்தில் கடவுள் மனிதருமாக இருக்கின்றார். கடவுள் என்ற முறையில் அவர் அலகையால் வாக்களிக்கப்பட்ட உணவு, புகழ், உலக அரசுகள் அனைத்திற்குமே உரிமையானவர். அவற்றை அவர் யாரிடமும் கேட்டுப் பெற வேண்டிய தேவை இல்லை.

இயேசு உண்மையிலேயே மனிதரும் ஆவார் என்ற அடிப்படையில் அவர் சோதனைகளுக்கு உட்படுத்தப்பட்டார் என்று எபிரேயர் திருமுகம் கூறுகிறது. எபிரேயர் 4:15 - “நம் தலைமைக் குரு நம்முடைய வலுவின்மையைக் கண்டு இரக்கம் காட்ட இயலாதவர் அல்ல; மாறாக, எல்லா வகையிலும் நம்மைப் போலச் சோதிக்கப்பட்டவர்; எனினும் பாவம் செய்யாதவர்”. இவ்வகையில், இயேசு சந்தித்த சோதனைகள் எல்லா மனிதரும் சந்திக்கின்ற சோதனைகளே என்பது தெளிவாகிறது.

இயேசுவின் சோதனைகளைப் பற்றி விளக்குகையில் திருத்தந்தை பதினாறாம் பெனடிக்ட் இவ்வாறு கூறுகிறார்: அலகை இயேசுவை சோதித்தபோது, இயேசு அதிகாரத் தோரணையோடு மக்களை ஆண்டு நடத்துகின்ற மெசியாவாகத் தம்மைக் காட்டிக் கொள்ளுமாறு சோதனை தந்தது. இயேசுவோ, மெசியா என்பது ஒரு பதவியோ அதிகாரமோ அல்ல, மாறாக, மக்களின் நன்மைக்காகத் தம்மையே பலியாக ஒப்புக்கொடுப்பது என்பதில் உறுதியாய் இருந்தார். அத்தகைய பலி சிலுவையில் அவர் மக்களின் மீட்புக்காகத் தம்மையே கையளிப்பதில் அடங்குமே ஒழிய, இவ்வுலகப் பாணியில் ஆட்சி அதிகாரத்தைக் கைவசம் எடுத்துக்கொண்டு மக்களை அடக்கி ஆளுவதில் அடங்காது என்று கூறி அவர் சோதனைகள் மீது வெற்றிகொண்டார்.

இயேசுவின் சோதனையை விளக்கும்போது, விவிலியப் பின்னணியைக் கருத்தில் கொண்டு இறையியலார் எடுத்துரைப்பர். அதாவது, முன்னாள்களில் பாலைநிலத்தில் இசுரயேல் மக்கள் வழிநடந்து சென்றபோது, அவர்கள் கடவுளின் குரலுக்குச் செவிமடுக்க மறுத்த நேரங்கள் உண்டு. “பாலைநிலத்தில் அவர்கள் பெரு விருப்புக்கு இடங்கொடுத்தார்கள். பாழ்வெளியில் அவர்கள் இறைவனை சோதித்தார்கள்” (திருப்பாடல்கள் 106:14). அதற்கு நேர்மாறாக, இயேசு இசுரயேலின் பாவத்தையும் உலக மக்கள் அனைவரின் பாவத்தையும் தம் மேல் சுமந்து, கடவுளின் ஆட்டுக்குட்டியாகப் பலியாகிட தம்மையே கையளித்தார். யாவரும் மனமாற்றம் பெற்று கடவுளின் அருளில் பங்குபெற வேண்டும் என்பதே சிலுவைப் பலியில் நோக்கம் (காண்க: எரேமியா 31:3; மத்தேயு 10:6; 15:24; யோவன் 13:22; திருத்தூதர் பணிகள் 10:11-15; மாற்கு 16:15; கொலோசியர் 1:23).

இயேசு என்பதற்கு “மீட்பர்” என்பது பொருள். ஆனால் இயேசுவை சோதித்த அலகையின் பெயர் “எதிரி”. தமக்கு பாலைநிலத்தில் ஏற்பட்ட சோதனைகளை முறியடித்ததன் வழியாக இயேசு கடவுளையே மனிதர் முழுமையாக நம்பி இருக்க வேண்டியதின் தேவையை வெளிப்படையாக எடுத்துக்காட்டினார். மேலும், எதிரியின் வலையில் சிக்காமல் கவனமாக வழிநடக்க வேண்டும் எனவும் அறிவுறுத்துகிறார்.

இயேசு பாலைநிலத்தில் சோதனைகளைச் சந்தித்த நிகழ்ச்சி பல நூற்றாண்டுகளாகவே கிறித்தவக் கலை மற்றும் இலக்கியங்களில் இடம் பெற்றுவந்துள்ளது. சில எடுத்துக்காட்டுகள்: 





</doc>
<doc id="215335" url="https://ta.wikipedia.org/wiki?curid=215335" title="நான் சிகப்பு மனிதன் (2014 திரைப்படம்)">
நான் சிகப்பு மனிதன் (2014 திரைப்படம்)

நான் சிகப்பு மனிதன் 2014ஆம் ஆண்டு வெளிவந்த தமிழ் திரைப்படம் ஆகும். இந்த திரைப்படத்தை திரு இயக்கியுள்ளார். இந்த திரைப்படத்தை யுடிவி மோஷன் பிக்சர்ஸ் மற்றும் விஷால் பிலிம் பாக்டரி தாயரித்துள்ளது. இந்த திரைப்படத்தில் விஷாலுக்கு ஜோடியாக லட்சுமி மேனன் மற்றும் இனியா நடிதுள்ளார்கள். இந்த திரைப்படத்துக்கு ஜி. வி. பிரகாஷ் குமார் இசை அமைத்துள்ளார்.


இந்த திரைப்படத்துக்கு ஜி. வி. பிரகாஷ் குமார் இசை அமைத்துள்ளார்.



</doc>
<doc id="215337" url="https://ta.wikipedia.org/wiki?curid=215337" title="ஓரை (வானியல்)">
ஓரை (வானியல்)

பண்டைய வானியலில் ஓரை என்பது பல விண்மீன் தொகுதிகள் அடங்கிய விண்மீன் குடும்பத்தைக் குறிக்கும். ஓரை எனபது தமிழ். 'ராசி' என்பது வடசொல். zodiac என்பது இதன் ஆங்கில வடிவம். ஒவ்வொரு ஆண்டும் ஒரு குறிப்பிட்ட காலத்தில் தோன்றி மறையும் மீன்குடும்பம் இது. இதனைக் கொண்டு ஓர் ஆண்டின் கால அளவையை 12 கூறுகளாகப் பகுத்து ஒவ்வொன்றையும் ஒரு மாதம் என்றனர்.

ஓரைமீன் பாகுபாட்டையும், நாள்மீன் பாகுபாட்டையும் தொல்காப்பியம் குறிப்பிடுகிறது. 


</doc>
<doc id="215338" url="https://ta.wikipedia.org/wiki?curid=215338" title="ரோமாபுரி பாண்டியன் (நாடகம்)">
ரோமாபுரி பாண்டியன் (நாடகம்)

ரோமாபுரி பாண்டியன் கலைஞர் தொலைக்காட்சியில் திங்கள் முதல் வியாழன் வரை இரவு 09 மணிக்கு ஒளிபரப்பான வரலாற்று தொடர். மு. கருணாநிதி எழுதிய வரலாற்றுப் புதினத்தின் கதை இத் தொடராக ஒளிபரப்பானது. கலைஞர் தொலைக்காட்சிக்காக இதனை வைஷ்ணவி மீடியா ஒர்க்ஸ் நிறுவனம் தயாரித்து வழங்கியது.


இந்தத் தொடரின் படப்பிடிப்பு ராஜஸ்தான் மாநிலத்தில் உள்ள ஜெய்ப்பூரின் அரண்மனைகளில் நடைபெற்றது.




</doc>
<doc id="215346" url="https://ta.wikipedia.org/wiki?curid=215346" title="1972 கோடைக்கால ஒலிம்பிக் விளையாட்டுப் போட்டிகள்">
1972 கோடைக்கால ஒலிம்பிக் விளையாட்டுப் போட்டிகள்

1972 கோடைக்கால ஒலிம்பிக் விளையாட்டுப் போட்டிகள் முனிச் நகரில் ஆகத்து 26 முதல் செப்டம்பர் 11 வரை 1972ம் ஆண்டு நடந்த கோடைக்கால ஒலிம்பாகும். இது XX ஒலிம்பியாட் என அழைக்கப்படுகிறது. இது மேற்கு செருமனியில் நடக்கும் இரண்டாவது ஒலிம்பிக்காகும். முதல் ஒலிம்பிக் 1932ம் ஆண்டு பெர்லின் நகரில் நடந்தது.

இப்போட்டி முனிச் படுகொலையால் பாதிக்கப்பட்டது. இப்படுகொலையில் 11 இசுரேலிய வீரர்களும் பயிற்சியாளர்களும் காவல்துறையினரும் ஐந்து தீவிரவாதிகளும் கொல்லப்பட்டனர். தீவிரவாதிகளில் மூவர் உயிருடன் பிடிபட்டனர்.

பதினொரு நாடுகள் முதன்முறையாக முனிச் ஒலிம்பிக்கின் போது பங்கு கொண்டன. அவை அல்பேனியா, சவுதி அரேபியா, சோமாலியா, வட கொரியா, டாகோமெ (தற்போது பெனின்), காபோன், புர்க்கினா பாசோ, டோகோ, மலாவி, லெசோத்தோ, சுவாசிலாந்து. பங்குபெற்ற நாடுகள் செருமன் எழுத்து முறைப்படி வந்தன அதனால் எகிப்து முதலில் வந்தது.

ஆகத்து 26, 1966 ல் ரோமில் நடந்த 64வது நடத்த ஒலிம்பிக் ஆணையகத்தின் அமர்வில் முனிச் தேர்வு பெற்றது

பங்கு கொண்ட நாடுகளில் 48 பதக்கம் பெற்றன.


</doc>
<doc id="215348" url="https://ta.wikipedia.org/wiki?curid=215348" title="வவுனியா தொடருந்து நிலையம்">
வவுனியா தொடருந்து நிலையம்

வவுனியா தொடருந்து நிலையம் அல்லது வவுனியா புகையிரத நிலையம் ("Vavuniya railway station") இலங்கையின் வடக்கே வவுனியா மாவட்டத்தில் வவுனியா நகரில் அமைந்துள்ள தொடருந்து நிலையம் ஆகும். இது இலங்கை அரசின் ரெயில்வே திணைக்களத்தின் நிருவாகத்தில் இயங்குகின்றது. வடக்குப் பாதையின் ஓர் அங்கமாக உள்ள இந்நிலையம் வடக்கையும் தலைநகர் கொழும்பையும் இணைக்கின்றது. பிரபலமான யாழ் தேவி சேவை இந்நிலையத்தினூடாக நடைபெறுகின்றது. ஈழப்போர் நடைபெற்ற காலத்தில் 1990 யூலை முதல் வவுனியாவில் இருந்து வடக்கே சேவைகள் அனைத்தும் இடைநிறுத்தி வைக்கப்பட்டிருந்தன. 2009 இல் ஈழப்போர் முடிவடைந்ததை அடுத்து வடக்குப் பாதை படிப்படியாக புனரமைக்கப்பட்டு வந்தது. தற்போது (மார்ச் 2014) வவுனியாவூடாக கிளிநொச்சி மாவட்டம், பளை வரை சேவைகள் நடைபெறுகின்றன.


</doc>
<doc id="215350" url="https://ta.wikipedia.org/wiki?curid=215350" title="பளை">
பளை

பளை ("Pallai") என்பது இலங்கையின் வடக்கே, கிளிநொச்சி மாவட்டத்தில், வடக்கு மூவலந்தீவின் கரையோரத்தில் அமைந்துள்ள ஒரு சிறிய நகரம். பச்சிலைப்பள்ளி பிரதேசச் செயலாளர் பிரிவில் அமைந்துள்ள இந்நகரம் பச்சிலைப்பள்ளி பிரதேச சபையின் நிருவாகத்தில் இயங்குகிறது. இங்கு தமிழர் பெரும்பான்மையாக வசிக்கின்றனர்.

பளை தொடருந்து நிலையம் ஊடாகச் செல்லும் வடக்குத் தொடருந்துப் பாதை இலங்கையின் தெற்குப் பகுதியையும், வடக்கையும் இணைக்கிறது. தற்போது (2014 மார்ச்) கொழும்பில் இருந்து வரும் தொடருந்துகள் பளை வரை மட்டுமே செல்கிறது.



</doc>
<doc id="215352" url="https://ta.wikipedia.org/wiki?curid=215352" title="சங்கரன் குடியிருப்பு">
சங்கரன் குடியிருப்பு

சங்கரன் குடியிருப்பு தமிழ்நாடு, தூத்துக்குடி மாவட்டத்தில், ஸ்ரீவைகுண்டம் தொகுதியில், சாத்தான்குளம் வட்டத்தில், புதுக்குளம் ஊராட்சியின் தென்கடைசியில் அமைந்துள்ள ஓர் இயற்கை சூழ்ந்த கிராமம் ஆகும்.

இவ்வூர் திருசெந்தூரிலிருந்து சாத்தான்குளம் வழியாக நாகர்கோவில் வழி தடத்தில் சாத்தான்குளத்திலிருந்து 9 கிலோ மீட்டர் தூரத்தில் ஆலங்கிணறு விலக்கிற்கும் இட்டமொழி என்ற ஊர்க்கும் இடையில் அமைந்துள்ளது. இந்த ஊரின் அடையாளமாக அங்கு சாலையின் மேற்கு பகுதியில் தெற்கே ஒரு மாதா கோவிலும், வடக்கே ஒரு முனீஸ்வரரின் கோயிலும் எல்லையிலே நிறுவப்பட்டுள்ளன. இந்த இடத்திலிருந்து 0.6 கிமீ நடந்து சென்றால் ஊரை அடையலாம்.

இந்த ஊரில் அய்யாவழி மக்கள் மற்றும் இந்துக்கள், தென்னிந்திய திருச்சபை கிறித்தவர்கள், ரோமன் கத்தோலிக்க கிறித்தவர்கள், பெந்தேகோஸ் சபை கிறித்தவர்கள் எனப் பல மதத்தினரும் நாடார்கள், கோனார்கள், வண்ணார் மற்றும் குறவர்கள் என பல இனத்தவரும் வாழ்கின்றனர்.

இந்த ஊரில் ஜந்து நிழல்தாங்க்ல்களும்,ஒரு அம்மன் கோவிலும்,ஒரு ரோமன் கத்தோலிக்க சர்சும்,ஒரு தென்னிந்திய திருச்சபை மற்றும் பிள்ளையார் கோவில் ஒன்றும், சந்தி அம்மன் கோவில் ஒன்றும்,பெந்தேகோஸ் சபை இரண்டும் உள்ளது.

இங்கு T.D.T.A துவக்கப்பள்ளி உள்ளது. மேல்நிலைபள்ளி படிப்பிற்கு அருகில் உள்ள திருநெல்வேலி மாவட்டத்தைச் சேர்ந்த இட்டமொழி ஊருக்குச் செல்ல வேண்டும் அல்லது சாத்தான்குளம் செல்ல வேண்டும்.

= மருத்துவமனை =
சுவாமி விவேகானந்தா ஆசிரமம் சார்பில் சுவாமி விவேகானந்தா மருத்துவமனை வாரதில் மூன்று நாட்கள் நடைபெறுகிறது.


</doc>
<doc id="215371" url="https://ta.wikipedia.org/wiki?curid=215371" title="வருமானவரி பிடித்தம்">
வருமானவரி பிடித்தம்

இந்தியாவில் வருமானவரி பிடித்தம் ("Tax Deduction at Source", TDS) என்பது இந்திய வருமானவரிச் சட்டம், 1961-இன்படி உரிய நபர்களால், உரிய நபர்களின் வருவாய் ஆதாரத்திலிருந்து குறிப்பிட்ட விழுக்காடு தொகையை முன்கூட்டியே வருமான வரியாகப் பிடித்தம் செய்வதாகும். வருமானவரி பிடித்த திட்டத்தின் மூலம் இந்திய அரசுக்கு நிலையான வருவாய் ஈட்ட வழிவகுக்கிறது. இம்முறையானது வரி ஏய்ப்பை தடுப்பதுடன் வரி அமைப்பை விரிவடையச் செய்கிறது. வருமானவரி பிடித்தம் செய்தவர் அத்தொகையினை ஏழு நாட்களுக்குள் அல்லது அந்தந்த மாத இறுதிக்குள் வருமானவரித்துறையினரிடம் செலுத்த கடமைப்பட்டவர்கள் ஆகின்றனர்.

ஆண்டு இறுதியில் செலுத்த வேண்டிய வருமானவரிக்கு கூடுதலாக வருமானவரி பிடித்தம் இருப்பின் அதனை வருமானவரித்துறைக்கு, அதற்குரிய படிவத்தை அனுப்பி திரும்பப் பெறலாம்.

பிரிவு 194A மற்றும் 80TTA–இன்படி ரூபாய் 10,000/-க்கு மேற்பட்ட வங்கி சேமிப்பு கணக்கு/நிலைத்த வைப்புகள் மீதான வட்டி வருவாயில் 10% வரிப்பிடித்தம் செய்யப்படும். படிவம் 15G அல்லது 15H வங்கியில் சமர்ப்பித்து இருப்பின் வட்டி பிடித்தம் செய்யப்படாது. வருமானவரி நிரந்தர கணக்கு எண் (பான் கார்டு) வெளிப்படுத்தாத வங்கி வாடிக்கையாளர் எனில் வட்டி வருவாயில் 20 விழுக்காடு வரிப் பிடித்தம் செய்யப்படும்.

வருமானவரிச் சட்டப்பிரிவு 192-இன்படி, மாத ஊதியம் பெறுவோர், ஒராண்டில் செலுத்த வேண்டிய வருமானவரியை முன்கூட்டியே தோராயமாக கணக்கிட்டு, அத்தொகையை தவணை முறையில் ஒவ்வொரு மாத ஊதியத்திலிருந்து ஊதியம் வழங்கும் அலுவரால் வருமானவரியாக பிடித்தம் செய்து வருமானவரித் துறையினர்க்கு செலுத்த வேண்டும். நிதியாண்டு இறுதிக்குள் மீதமுள்ள வருமானவரித் தொகையை செலுத்திய பிறகே அடுத்த மாத ஊதியம் வழங்கப்படும். 

01-06-2013 முதல் ரூபாய் 50 இலட்சத்திற்கு மேற்பட்ட மதிப்புடைய வேளாண்மை நிலங்கள் அல்லாத மற்ற அசையாச் சொத்துக்களை கொள்முதல்/விற்பனை செய்யும் போது, இந்திய வருமான வரிச் சட்டப் பிரிவு 194- 1ஏ-இன்படி, விற்பனை மதிப்பில் ஒரு விழுக்காடுத் தொகையை வருமானவரி பிடித்தம் செய்யப்படும். அசையாச் சொத்த்தினை விற்பவர் பான் கார்டு வெளிப்படுத்தவில்லை எனில் அசையாச் சொத்தின் மதிப்பில் 20 விழுக்காடு தொகை வரை வருமானவரியாக பிடித்தம் செய்து வருமானவரித்துறைக்கு கட்ட வேண்டும்.

வருமான வரிச் சட்டப்பிரிவு 194சி-இன்படி, ஒப்பந்த்தாரர்கள் செய்து முடித்த பணிகளுக்கு வழங்கப்படும் தொகைகள் மீது ஒரு விழுக்காடு தொகை வருமானவரி பிடித்தம் செய்து வருமான வரித்துறைக்கு கட்ட வேண்டும்.

பிரிவு 194 (1)-இன் படி நிலம் அல்லது கட்டிடம் மீதான வாடகை வருவாய் மீது 10 விழுக்காடு தொகையும், இயந்திர தளவாடங்களின் வாடகை வருவாய்க்கு 2 விழுக்காடும் வருமான வரிப் பிடித்தம் செய்து வருமான வரித் துறைக்கு கட்ட வேண்டும். 

பிரிவு 194 பி-இன்படி ரூபாய் பத்தாயிரத்திற்கு மேற்பட்ட பரிசுச் சீட்டுகள் மற்றும் புதிர்களுக்கு 30 விழுக்காடு வரியும், பிரிவு 194பிபி-இன்படி குதிரைப் பந்தயம் மற்றும் பிற பந்தயப் பரிசுகளுக்கு கிடைக்கும் ஐந்தாயிரத்திற்கு மேற்பட்ட தொகைக்கு 30 விழுக்காடு வருமானவரி பிடித்தம் (TDS) செய்து மீதித் தொகை மட்டுமே வழங்கப்படும்.










வருமான வரி சட்ட விதி எண் 114 (4)-இன்படி, யாரிடமிருந்து வருமானவரி பிடித்தம் (TDS) செய்யப்பட்டதோ, அவர்களுக்கு வருமான வரிப் பிடித்தம் செய்தவர், வருமானவரிப் பிடித்த சான்றிதழ் தவறாது வழங்க வேண்டும்.





</doc>
<doc id="215384" url="https://ta.wikipedia.org/wiki?curid=215384" title="ஜோதா அக்பர் (தொலைக்காட்சித் தொடர்)">
ஜோதா அக்பர் (தொலைக்காட்சித் தொடர்)

ஜோதா அக்பர் என்பது ஜீ தொலைக்காட்சியில் ஒளிபரப்பான ஒரு வரலாற்றுத் தொலைக்காட்சி தொடர் ஆகும். இந்த தொடர் சூன் 18, 2013 முதல் ஆகத்து 7, 2015 வரை ஒளிபரப்பாகி, 556 அத்தியாங்களுடன் நிறைவு பெற்றது. இந்தத் தொடரை பாலாஜி டெலிபிலிம்ஸ் தயாரிக்க சந்த்ரம் வர்மா இயக்கியுள்ளார். இந்த தொடரில் அக்பர் ஆக இரஜத் டோகஸ் மற்றும் ஜோதாவாக பருதி சர்மா நடித்துள்ளார்கள். 
இந்த தொடர் 2014 ஆம் ஆண்டு, மார்ச் 17 திகதி முதல் தமிழ் மொழியில் மொழிமாற்றம் செய்து ஜீ தமிழ் தொலைக்காட்சியில் திங்கள் முதல் வெள்ளி வரை மாலை 6:30 மணிக்கு ஒளிபரப்பானது. 

ஜோதா-அக்பர் 16 ஆம் நூற்றாண்டு காதல் கதை, இது முகலாய பேரரசர் அக்பருக்கும் ராஜபுத்திர இளவரசியான ஜோதாவிற்கும் அரசியல் வசதிக்கான திருமணம் தோற்றுவித்த மெய்க்காதலைப் பற்றிக் கூறும் காதல் கதை.



இந்தி மொழியில் ஒளிபரப்பாகும் இந்த தொடர் தெலுங்கு மொழியில் மொழிமாற்றம் செய்யப்பட்டு ஜீ தெலுங்கு மொழியிலும், சிங்கள மொழியிலும் ஒளிபரப்பானது.





</doc>
<doc id="215394" url="https://ta.wikipedia.org/wiki?curid=215394" title="கண்டி கோத்திரம்">
கண்டி கோத்திரம்

கண்டி கோத்திரம் என்பது திருவண்ணாமலை மாவட்டம் செய்யார் வட்டம் அசனமாப்பேட்டை கிராமத்தில் வாழ்ந்து வரும் ஒரு மரபினரைக் குறிக்கும். இங்கு பல நூற்றாண்டு காலமாக செங்குந்தர் மரபினர் வாழ்ந்து வருகின்றனர். வரலாற்று சிறப்பு மிக்க அருள்மிகு பர்வத இராமநாத ஈசுவரன் திருக்கோயில் ஐந்து நிலை கொண்ட கோபுர வாயிலுடன் உள்ளது. 

ஆண்டுதோறும் முருகப்பெருமானுக்கு கந்த சஷ்டி பிரம்ம உற்சவம் பத்து நாட்கள் நடைபெறும். இவ்விழாவில் ஒனபது நவவீரர்கள் காப்பு கட்டி விரதம் இருந்து சூர சம்ஹாரம் வதை நிகழ்ச்சியும் வள்ளி தெய்வயானை திருமணமும் சிறப்பாக நடைபெறும். இந்த நவீன வீரர்களில் முருகப்பெருமானுக்கு தலையாய வீரனாக திகழ்பவர் வீரபாகு தேவர்.அவர் கையில் ஏந்திருக்கும் ஆயுதம் கண்டி என்றும் அழைப்பர். முருகனுக்கு வேலன் என்ற பெயருண்டு. முருகப்பெருமானை முழுமுதற் கடவுளாக கொண்ட கௌமாரம் பிரிவு செங்குந்தர்கள் வேலன் வீட்டு வகையறாவைச் சேர்ந்தவர்கள். இம்மரபினரே கண்டி கோத்தரம் இனத்தைச் சேர்ந்தவர்கள்.அது மட்டுமல்லாமல் இவர்கள் செங்குந்தர்களிலே கிராம அதிகாரம் படைத்த செங்குந்த சமுதாய சபையில் கிராமணி பதவியை முதன் முதலில் ஏற்று கிராம பரிபாலனம் செய்தவர்கள். எனவே அவ்வழி வந்த மரபினருக்கு இன்றும் கிராமணிவீடு என்றே அழைக்கப்படுகின்றனர். கண்டி எனில் வீரம் என்றும் பொருள் கொள்ளலாம்


</doc>
<doc id="215399" url="https://ta.wikipedia.org/wiki?curid=215399" title="ஜோர்ஜ் டவுன் பினாங்கு பெருநகர பகுதி">
ஜோர்ஜ் டவுன் பினாங்கு பெருநகர பகுதி

ஜோர்ஜ் டவுன் மாநகரக்கூட்டம் என அழைக்கப்படும் பெருநகர பகுதியில் ஜோர்ஜ் டவுன், பினாங்கு தீவு, செபராங் பிறை ,பட்டர்வொர்த், நிபோங் திபால், பத்து காவான், பிறை, பெர்மாத்தாங் பாவ், சுங்கை பட்டாணி, கூலிம் மற்றும் செர்டாங் நகரங்கள் உள்ளன. இங்கு சுமார் 2.251.042 பேர் வசிக்கிரார்கள். இந்த பெருநகர பகுதி மலேசியாவி்ன் இரண்டாவது பெரிய பெருநகர பகுதியாகும். 


மலேசியா


</doc>
<doc id="215400" url="https://ta.wikipedia.org/wiki?curid=215400" title="ஒரு வீடு இரு வாசல் (திரைப்படம்)">
ஒரு வீடு இரு வாசல் (திரைப்படம்)

ஒரு வீடு இரு வாசல் ("Oru Veedu Iru Vasal") 1990 இல் வெளியான இந்திய தமிழ்த் திரைப்படம். கே. பாலசந்தர் இயக்கியுள்ள இத் திரைப்படத்தில் யாமினி, வைஷ்ணவி, சூர்யா, கணேஷ், குமரேஷ் நடித்துள்ளனர் இத்திரைப்படம் இரு தனித்தனிக் கதைகளைக் கொண்டது. இரண்டிற்குமான இணைப்பு படத்தின் இறுதியில் காட்டப்படுகிறது. மூலக்கதை தமிழ் எழுத்தாளர் அனுராதா ரமணன் எழுதிய புதினமாகும். 38 ஆவது தேசிய திரைப்பட விழாவில் இத்திரைப்படம் பிற சமூகப் பிரச்சனைகள் சார்ந்த சிறந்த திரைப்படத்திற்கான தேசிய விருதைப் பெற்றுள்ளது.

இத்திரைப்படம் இரு தனிக்கதைகளை உள்ளடக்கியது. இரு கதைகளும் ஆணாதிக்கமிக்க இந்த சமுதாயத்தில் பெண்களுக்கு இழைக்கப்படும் அநீதியை சித்தரிக்கிறது. இரு கதைகளின் நாயகிகளும் தங்கள் கணவர்களால் படும் துன்பங்களை ஒரு எல்லைக்கு மேல் தாங்க முடியாமல் தங்களுக்கான வாழ்க்கைப் பாதையைத் துணிவுடன் தேர்ந்தெடுக்கின்றனர்.




</doc>
<doc id="215404" url="https://ta.wikipedia.org/wiki?curid=215404" title="இலங்கையில் உள்ள பேராலயங்களின் பட்டியல்">
இலங்கையில் உள்ள பேராலயங்களின் பட்டியல்

இது கிறித்தவ மதப்பிரிவுகளின் வழி வகைப்படுத்தப்பட்ட இலங்கையில் உள்ள பேராலயங்களின் பட்டியல் ஆகும்.

இலங்கையில் உள்ள உரோமன் கத்தோலிக்கத் திருச்சபையின் தலைமைக் கோயில்கள் :


இலங்கையில் உள்ள ரோமன் கத்தோலிக்கத் திருச்சபையின் தலைமைக் கோயில்:



</doc>
<doc id="215407" url="https://ta.wikipedia.org/wiki?curid=215407" title="மலேசிய கூட்டணி கட்சி">
மலேசிய கூட்டணி கட்சி

மலேசியா கூட்டணி கட்சி (மலாய்: Parti Perikatan) மலேசியாவின் ஒரு அரசியல் கூட்டணி ஆகும். 1951 இல் உருவாக்கப்பட்டது. 1955-இல் நடைபெற்ற பொதுத்தேர்தலில் பெரும்பான்மை இடங்களை வென்றது.

அம்னோ, மலேசிய சீனர் சங்கம், மலேசிய இந்திய காங்கிரசு அடங்கிய கூட்டணி கட்சி, முறையாக அக்டோபர் 30, 1957 அன்று ஒரு அரசியல் கூட்டணியாகப் பதிவு செய்யப்பட்டது.

1973 ஆம் ஆண்டு, கூட்டணி கட்சி பாரிசான் நேசனல், எனப் பெயர் மாற்றம் செய்யப்பட்டது. .


</doc>
<doc id="215408" url="https://ta.wikipedia.org/wiki?curid=215408" title="வீரன் முத்துராக்கு (திரைப்படம்)">
வீரன் முத்துராக்கு (திரைப்படம்)

வீரன் முத்துராக்கு 2014 மார்ச்சில் வெளிவந்த திரைப்படமாகும். இதை ராசசேகரன் இயக்கியுள்ளார். கதிர், லியா சிறீ போன்றோர் நடித்துள்ளனர். 

நரேனும், சண்முக சுந்தரமும் பக்கத்து பக்கத்து கிராமத்தின் தலைவர்கள். 30 ஆண்டுக்கு முன்னால் நடந்த சண்டையில் சண்முக சுந்தரத்தின் ஒரு காலை நரேன் உடைத்துவிடுகிறார். அன்றிலிருந்து இருவருக்குள்ளும் பகை உண்டாகிறது.

இவர்களது மகன்கள் வளர்ந்து பெரியவர்களானதும், இவர்களுக்குள் நடக்கும் சிலம்பு சண்டையில் நரேனின் மகனான கதிர் வெற்றி பெறுகிறார். இதனால் மேலும் கோபமடைந்த சண்முக சுந்தரம் நரேனை பழிதீர்க்க நேரம் பார்த்து காத்துக் கொண்டிருக்கிறார்.

நரேனின் ஊரில் ஏதாவது கலவரத்தை தூண்டி நரேனை பழிதீர்க்க பார்க்கிறார். ஆனால், அது நடக்காமல் போகிறது. ஒருநாள் நரேன் ஊர் வழியாக செல்லும் பேருந்தை வழிமறிக்கும் கதிர், அந்த பேருந்தில் பயணம் செய்யும் நாயகி லியா சிறீயை பார்த்ததும் காதல்வயப்பட்டு விடுகிறார். நாளடைவில் இருவரும் காதலிக்க ஆரம்பிக்கிறார்கள். லியாசிறீ சண்முக சுந்தரத்தின் தங்கையின் மகள்.

இந்நிலையில், நரேன் கொலை செய்யப்படுகிறார். மாடு முட்டிதான் அவர் இறந்தார் என காவல்துறை அந்த கொலையை மூடி மறைக்கிறது. தனது தந்தை இறந்த சோகத்தில் ஊரில் வாழப் பிடிக்காத நாயகன் காட்டுக்குள் சென்று வாழ்ந்து வருகிறார்.

லியாசிறீக்கும் சண்முகசுந்தரத்தின் மகனுக்கும் திருமணம் செய்துவைக்க முடிவெடுக்கின்றனர். இதுபிடிக்காத லியாசிறீ, கதிரைத் தேடி காட்டுக்குள் செல்கிறாள். இதை அறிந்த சண்முகசுந்தரம் அவளை பின்தொடர்ந்து சென்று லியாசிறீயை கொன்று விடுகிறார்.

சித்தப்பா நமோ நாராயணனும், சண்முக சுந்தரமும் சேர்ந்துதான் தனது தந்தையை கொன்றார்கள் என்பது கதிருக்கு தெரிய வருகிறது. தன் தந்தை மற்றும் காதலி சாவுக்கு காரணமானவர்களை கதிர் பழிதீர்த்தாரா? இல்லையா? என்பதே மீதிக்கதை.


</doc>
<doc id="215411" url="https://ta.wikipedia.org/wiki?curid=215411" title="லியோனித் இரகோசொவ்">
லியோனித் இரகோசொவ்

லியோனித் இவானொவிச் இரகோசொவ் (ஆங்கிலம்: "Leonid Ivanovich Rogozov", ; மார்ச் 14, 1934 – செப்டம்பர் 21, 2000) என்பவர் ஒரு உருசிய பொது மருத்துவரும், அறுவை மருத்துவரும் ஆவர். இவர் 1960 முதல் 1961 வரை அண்டார்க்டிக்கா பகுதியில் கடலிலிருந்து 75 கிமீ தூரத்தில் அமைந்திருந்த நொவொலசரேஸ்கயா என்ற உருசிய ஆய்வுகூடத்தில் மருத்துவராகப் பணியாற்றினார். அப்போது அவர் குடல்வாலழற்சி நோயினால் அவதிப்பட்டார். அப்பகுதியிலிருந்து மருத்துவமனை செல்ல போதிய வசதி இல்லாததால் அவரே தனக்கு அறுவை சிகிச்சை செய்துகொண்டார்.

லியோனிது ரகோசொவ் கிழக்கு சைபீரியாவில் சிட்டா வட்டத்தில் உள்ள ஒரு ஒதுக்குப்புறக் கிராமத்தில் பிறந்தார். இக்கிராமம் உருசியாவின் சீனா மற்றும் மங்கோலியாவிற்கும்]] இடையேயான எல்லைப்பகுதியில் அமைந்துள்ள மாஞ்சூலி என்ற ஊருக்கு அருகில் உள்ளது. இவரது தந்தை 1943 ஆம் ஆண்டில் இரண்டாம் உலகப் போரின் போது இறந்தார். 1953 ஆம் ஆண்டில் கிராஸ்னயார்ஸ்க்கில் மினூசின்ஸ்க் நகரில் பள்ளிப் படிப்பை முடித்துக் கொண்டு லெனின்கிராத் மருத்துவக் கல்வி நிலையத்தில் இணைந்து மருத்துவராகப் பட்டம் பெற்று 1959 ஆம் ஆண்டில் வெளியேறினார். மருத்துவராகப் பணியாற்றிய காலத்தில் அறுவை மருத்துவத்தில் சிறப்புப் பயிற்சி பெற்றார். 1960 செப்டம்பரில், தனது 26வது அகவையில், தனது பயிற்சியை இடைநிறுத்தி விட்டு சோவியத்தின் ஆறாவது அண்டார்க்டிக்க ஆய்வுகூடத்தில் மருத்துவராகப் பணியில் சேர்ந்தார்.

1961ம் ஆண்டு நிறுவப்பட்ட சோவியத் நொவொலசரேஸ்கயா ஆய்வு நிலையத்தில் 1960 செப்டம்பர் முதல் 1962 அக்டோபர் வரை 13 ஆய்வாளர்களுடன் பணியாற்றினார். இவர் அண்டார்க்டிக் பகுதியில் சேவை செய்தபோது இவருக்கு அடி வயிற்றின் உட்பகுதியைச் சுற்றி இருக்கும் சவ்வின் அழற்சியின் காரணமாக வலி இருந்தது. இவர் சேவையில் இருந்த இடத்திலிருந்து மீர்னிய் நிலையம் என்ற இன்னொரு சோவியத் ஆய்வு நிலையம் 1,600 கிமீ தூரத்தில் இருந்தது. ஆகையினால் தனக்குத்தானே அறுவை சிகிச்சை செய்துகோள்ள முடிவு செய்தார். தனக்கு உதவியாக வானியல் அறிஞர், வாகன ஓட்டுனர் இருவருடன் தன்னால் பார்க்க இயலாத தன் உடற்பகுதியைப் பார்க்க கண்ணாடி ஒன்றையும் வைத்து ஏப்ரல் 30ம் தேதி அன்று இவர் குடல் வால் அறுவை சிகிச்சை செய்தார்.

அறுவை சிகிச்சைக்குப்பின் இரண்டு நாட்களில் குணமடைந்தார். அவரின் மேல் அவரே போட்ட தையல்களை 7 நாட்கள் கழித்து அகற்றினார். இவருக்கு 1961ம் ஆண்டுக்கான ’ஆர்டர் ஆஃப் த ரெட் பேனர்’ (Order of the Red Banner of Labour) என்ற விருதை சோவியத் அரசு வழங்கி சிறப்பித்தது.

1962ம் ஆண்டு தனது ஓய்வுக்காலங்களில் தாய்நாட்டில் மேலாண் இயக்குநராகப் பணியாற்றினார். தனது 66ம் வதில் நுரையீரல் புற்றுநோய் காரணமாக உருசியாவில் செயின்ட் பீட்டர்ஸ்பர்க் நகரில் 2000ம் ஆண்டு இறந்தார்.



</doc>
<doc id="215451" url="https://ta.wikipedia.org/wiki?curid=215451" title="காதலினால் அல்ல">
காதலினால் அல்ல

காதலினால் அல்ல, ரெ. கார்த்திகேசு எழுதிய நாவல் ஆகும். ஒரு மலேசியப் பல்கலைக்கழகத்தின் மாணவ வாழ்க்கைப் பின்னணியில் ஒரு தமிழ்க் காதலின் புதிய பரிமாணங்களை அலசுகின்ற நாவல் இது.



</doc>
<doc id="215454" url="https://ta.wikipedia.org/wiki?curid=215454" title="கைக்கிளை">
கைக்கிளை

கை என்னும் சொல் கைகோள் என்னும்போது ஒழுக்கத்தை உணர்த்துகிறது. கிளை என்னும் சொல் கிளைஞர் என்னும்போது கால்வழிக் கால்வழியாகக் கிளைத்துக்கொண்டே செல்லும் உறவுமுறையை உணர்த்துகிறது. விளையாடுவோர் 'அந்தக் கையில் நின்று ஆடு' என்னும்போது 'அந்தப் பக்கம்' என்று பொருள்படுவதைக் காணலாம். நம் உடலில் உள்ள உறுப்புக்கூட ஒரு 'பக்க-உறுப்பு'தானே! இவற்றையெல்லாம் எண்ணிப் பார்க்கையில் 'கை' என்னும் சொல் ஒருபக்க இருப்பை உணர்த்துவது தெளிவாகும்.

எனவே 'கைக்கிளை' என்பது ஒருபக்க உறவு. இதனை இலக்கண உரையாசிரியர்கள் ஒருதலைக் காமம் எனக் குறிப்பிடுகின்றனர். 


</doc>
<doc id="215458" url="https://ta.wikipedia.org/wiki?curid=215458" title="கைக்கிளை (பாடல்)">
கைக்கிளை (பாடல்)

கைக்கிளை என்னும் சொல் ஆகுபெயராக மாறி இருவேறு பொருள்களை உணர்த்துகிறது. ஒன்று கைக்கிளைத் திணை. மற்றொன்று கைக்கிளைப் பொருள்கொண்டு பாடப்பட்ட கைக்கிளைச் சிற்றிலக்கியம். 

தொல்காப்பியம் கைக்கிளைத் திணையை அகப்பொருள் பாகுபாட்டில் வரும் திணையாக வகைப்படுத்தியுள்ளது. புறப்பொருள் வெண்பாமாலை என்னும் நூல் கைக்கிளைப் பொருளைப் புறத்திணைப் பொருளாக்கி 12 திணைகளில் ஒன்றாக வகைப்படுத்திக் காட்டுகிறது.

புறநானூற்றில் நக்கண்ணையார் பாடிய மூன்று பாடல்கள் கைக்கிளைத் திணை எனக் குறிப்பிடப்பட்டுள்ளன.


</doc>
<doc id="215463" url="https://ta.wikipedia.org/wiki?curid=215463" title="சௌராஷ்டிர மாகாணம்">
சௌராஷ்டிர மாகாணம்

சௌராஷ்டிர மாகாணம் அல்லது ஐக்கிய கத்தியவார் மாகாணம் ராஜ்கோட் நகரத்தை தலைநகராக கொண்டு 1948-ஆம் ஆண்டு முதல் 1956-ஆம் ஆண்டு முடிய இந்திய அரசில் இருந்த மாகாணம் ஆகும்.1 சூலை 1950இல் ஸ்டேட் பாங்க் ஆப் சௌராஷ்டிரா துவக்கப்பட்டது. 1948இல் சௌராஷ்டிர மாகாணத்தின் முதல் தலைமை அமைச்சராக யு. என். தேபர் தேர்ந்தெடுக்கப்பட்ட்டார்.

இந்திய விடுதலைக்குப் பின் சௌராஷ்ட்டிர மாகாணம் 15-02-1948-இல் சௌராட்டிர தீபகற்பம் எனும் கத்தியாவார் தீபகற்பத்தில் இருந்த 222 பெரிய மற்றும் சிறிய சுதேசி சமஸ்தானங்களை ஒன்றிணைத்து உருவாக்கப்பட்டது. சௌராஷ்டிரா மாகாணத்தின் முதல் முதலமைச்சராக யு. என். தேபர் தேர்ந்தெடுக்க்ப்பட்டார்.

கத்தியவார் தீபகற்பம் அல்லது சௌராஷ்டிரம் என்பது புவியியல் அடிப்படையில் ஒரே நிலப்பகுதியை குறிக்கிறது. இப்பகுதியில் வாழும் மக்களை சௌராஷ்டிரர்கள் அல்லது "கத்தியவாரிகள்" என்றழைக்கப்படுகிறார்கள்.

சர்தார் வல்லபாய் படேலின் ராஜதந்திரத்தாலும், மகாத்மா காந்தியின் முயற்சியாலும் இந்தியாவை ஆண்ட ஆங்கிலேயே அரசுக்கு கப்பம் கட்டிக் கொண்டு, சௌராஷ்டிர பகுதியை ஆண்டு கொண்டிருந்த 222 பெரிய மற்றும் சிறிய சுதேச சமஸ்தான மன்னர்கள் ஒன்று சேர்ந்து இந்திய அரசில் இணைந்து கொள்ள விருப்பம் தெரிவித்து, இந்தியாவுடன் இணையும் ஒப்பந்தத்தில் 24-01-1948-இல் கையொப்பமிட்டனர். சுதேச சமஸ்தானங்கள் ஒன்றிணைத்து அதற்கு சௌராஷ்டிர மாநிலம் அல்லது ஐக்கிய கத்தியவார் மாநிலத்தை உருவாக்க சர்தார் வல்லபாய் படேல் தன் வாழ்நாளின் பெரும் பகுதியை செலவிட்டார். 

சௌராஷ்டிர மாகாணம் அல்லது ஐக்கிய கத்தியவார் மாகாணத்தில் இணைந்த பெரிய சுதேச சமஸ்தானங்களில் பரோடா சமஸ்தானம், நவநகர் சமஸ்தானம், ஜூனாகாத் சமஸ்தானம், பவநகர் சமஸ்தானம், போர்பந்தர் சமஸ்தானம், காம்பே சமஸ்தானம், வாத்வான் சமஸ்தானம், இதார் சமஸ்தானம், இராஜ்பிப்பிலா சமஸ்தானம், ஜாம்நகர் சமஸ்தானம், பாலிதானா சமஸ்தானம், மோர்வி சமஸ்தானம், ராஜ்கோட் சமஸ்தானம், கட்சு சமஸ்தானங்கள் முக்கியமானைவகள். 

சௌராஷ்டிர தீபகற்பத்தில் இருந்த சுதேச சமஸ்தானங்களில் பரோடா சமஸ்தானம் மூன்றாவது பெரிய இந்திய சுதேச சமஸ்தானம் ஆகும். இதன் நிலப்பரப்பு மேற்கே துவாரகை முதல் தெற்கே பம்பாய் மாகாணம் வரை பரவியிருந்தது. பரோடா மன்னர் பிரதாப்சிங் கெய்க்வாட், 04-09-1948-இல் தான் சௌராஷ்டிர மாகாணம் அல்லது ஐக்கிய கத்தியவார் மாகாணத்துடன் தனது சமஸ்தானத்தை இணைக்கும் ஒப்பந்தத்தில் கையொப்பமிட்டார். பின்னர் பரோடா சமஸ்தானம் 01-05-1949-இல் பம்பாய் மாநிலத்துடன் இணைக்கப்பட்டது.நவம்பர் மாதம் 1948-ஆம் ஆண்டு ஐக்கிய கத்தியவார் மாகாணத்தை, சௌராஷ்டிர அல்லது சௌராஷ்டிர மாகாணம் என்று மறு பெயரிட்டனர். சர்தார் வல்லபாய் படேலின் பெருமுயற்சியால் ஜூனாகாத் சமஸ்தானம், சனவரி மாதம், 1949-ஆம் ஆண்டில் சௌராஷ்டிர மாகாணத்துடன் இணைக்கப்பட்டது.


சௌராஷ்டிர மாகாணம் 01-11-1956-ஆம் ஆண்டில் கலைக்கப்பட்டு, பம்பாய் மாகாணத்துடன் இணைக்கப்பட்ட்து.

இந்தியாவை மொழிவாரி மாநிலங்களாக பிரிக்கும் போது, சௌராஷ்டிர பகுதியின் நிலப்பரப்புகள் பம்பாய் மாகாணத்திலிருந்து பிரித்து புதிதாக துவக்கப்பட்ட குஜராத் மாநிலத்துடன் 01-05-1960-ஆம் நாளில் இணைக்கப்பட்டது.

 


</doc>
<doc id="215484" url="https://ta.wikipedia.org/wiki?curid=215484" title="நடுவெழுத்து அலங்காரம்">
நடுவெழுத்து அலங்காரம்

நடுவெழுத்து அலங்காரம் எனப் பெயரிடப்பட்டுள்ள பாடல் தொகுப்பு தனிப்பாடல் திரட்டு நூலில் உள்ளது. இதனைப் பாடியவர் காளமேகப் புலவர். இதில் ஐந்து பாடல்கள் உள்ளன. இந்தப் பாடல்கள் திருமாலையும் சிவனையும் மாறி மாறிப் போற்றுகின்றன. 

இந்த உண்மை விளங்குமாறு பாடப்பட்ட பாடல் நடுவெழுத்து அலங்காரம்


</doc>
<doc id="215487" url="https://ta.wikipedia.org/wiki?curid=215487" title="தி அமெரிக்கன் சுகாலர்">
தி அமெரிக்கன் சுகாலர்

தி அமெரிக்கன் சுகாலர் (The American Scholar) என்பது காலாண்டு இலக்கிய இதழாகும். 

பை பீட்டா காபா அறக்கட்டளையால் 1932 முதல் வெளியிடப்பட்டு வருகின்றது. இதுவரை சிறந்த இதழுக்கான தேசிய விருதை 14 முறை இந்த இதழ் பெற்றுள்ளது.
மேலும் சிறந்த எழுத்தாக்கத்திற்காக உட்னே சுதந்திர பிரஸ் விருதுகள் நான்கு முறை
பெற்றது.



</doc>
<doc id="215488" url="https://ta.wikipedia.org/wiki?curid=215488" title="புலம்பெயர்ந்து வாழும் தமிழர்கள் குறித்த முதல் அனைத்துலக மாநாடு">
புலம்பெயர்ந்து வாழும் தமிழர்கள் குறித்த முதல் அனைத்துலக மாநாடு

புலம்பெயர்ந்து வாழும் தமிழர்கள் குறித்த முதல் அனைத்துலக மாநாடு என்பது சூலை 16-18 திகதிகளில் மொரிசியசில் நடைபெறவிருக்கும் தமிழர் மாநாடு ஆகும். இந்த மாநாட்டின் கருப்பொருள் புலம்பெயர் வாழ் தமிழர்களின் வாழ்வியல், பண்பாட்டுக் கூறுகளை ஆயவுள்ளது. இந்த மாநாட்டினை மொரிசியசின் மகாத்மா காந்தி நிறுவனமும், தமிழ்நாட்டு ஆசியவியல் நிறுவனமும் இணைந்து நடத்துகின்றன. 

இந்த மாநாட்டில் 50 மேற்பட்ட நாடுகளில் இருந்து தமிழ் அறிஞர்கள் கலந்து கொள்வார்கள் என்று எதிர்பார்க்கப்படுகிறது.



</doc>
<doc id="215491" url="https://ta.wikipedia.org/wiki?curid=215491" title="மொரிசியசு சர்வதேச தமிழ் புலம்பெயர் ஒருமைப்பாடு மாநாடு">
மொரிசியசு சர்வதேச தமிழ் புலம்பெயர் ஒருமைப்பாடு மாநாடு

மொரிசியசு சர்வதேச தமிழ் புலம்பெயர் ஒருமைப்பாடு மாநாடு என்பது நவமர் 8 - 10 2013 ஆம் ஆண்டு மொரிசியசில் நடந்த ஒரு மனித உரிமைகள் மாநாடு ஆகும். இந்த மாநாடு ஈழத் தமிழர்களுக்கு எதிராக நடத்தப்பட்ட பாரிய மனித உரிமை மீறல்கள், இனப்படுகொலையைக் கண்டித்து ஒழுங்குசெய்யப்பட்டது. ஈழத் தமிழர்களினது அடிப்படை மனித உரிமைகள், தன்னாடி உரிமையை நிலைநாட்ட வேண்டியும், அனைத்துலக சுயாதீன விசாரணை வேண்டியும் தீர்மானங்கள் நிறைவேற்றப்பட்டன.

இந்த மாநாட்டினை மொரிசியசு தமிழ் கோயில் கூட்டமைப்பு மற்றும் அனைத்துலக ஈழத்தமிழர் மக்கள் அவை ஆகியன இணைந்து நடத்தின. 



</doc>
<doc id="215494" url="https://ta.wikipedia.org/wiki?curid=215494" title="குலாபி கேங்">
குலாபி கேங்

குலாபி கேங் ("Gulabi gang") ஒரு இந்தியப் பெண்கள் குழு. இக்குழு இந்தியாவின் உத்திரப் பிரதேச மாநிலத்தைச் சேர்ந்த புண்தில்கண்ட் பகுதியில் உருவானது. தொடர்ந்து வட இந்தியா முழுவதும் இக்குழு செயல்பட்டு வருகிறது. அந்தந்தப் பகுதிகளில் நடைபெறும் சமுதாய, அதிகார அநீதிகளைத் தட்டிக் கேட்கும் பணியை மேற்கொண்டுள்ளது. இதன் உறுப்பினர்கள் அனைவரும் பெண்கள். இவர்கள் ரோஜா நிறச் சேலை அணிந்து கையில் ஒரு நீண்ட கழியுடன் பணியில் ஈடுபடுகின்றனர்.

2006 இல் குலாபி கேங் குழுவினைத் தொடங்கியவர் சம்பத் பால் தேவி. இவர் அரசு சுகாதார பணியாளாராக வேலை பார்த்தவர். சிறுவயதிலேயே திருமணமான இவருக்கு ஏற்பட்ட குடும்ப வன்முறைத் துன்பங்களால் ஒரு காலகட்டத்தில் அவற்றுக்கு எதிராக செயற்படத் தொடங்கினார். தன்னைப் போன்றே குடும்ப வன்முறையால் பாதிக்கப்படும் பெண்களுக்கு ஆதரவாகச் செயல்படுவதற்காக இக்குழுவினைத் தொடங்கினார்.

காசுக்காகாக மனைவியைத் துன்புறுத்தும் குடிகாரக் கணவன், வரதட்சணை கேட்டு துன்புறுத்தும் கணவன், மணமுடிக்காமல் நழுவும் காதலர்கள் போன்ற குடும்பச் சிக்கல்களில் தலையிட்டு தீர்த்து வைக்கிறார்கள்.

அரசு சான்றிதழ்களுக்கு கையூட்டுக் கேட்கும் அதிகாரிகள், அறிவிக்கப்பட்ட அரசு நிவாரண உதவி கிடைப்பதற்கு உள்ள தடைகள், மனுக் கொடுத்தும் நடவடிக்கை எடுக்க முன்வராத காவல்துறை மீதான புகார்கள் போன்ற சிக்கல்களை குலாபி கேங் பெண்களிடம் முன்வைத்தால் உடனடியாக நியாயம் கிடைக்க வேண்டி போராட்டங்களில் ஈடுபடுகிறார்கள்.

சிக்கல்களைப் பொறுத்து, சுமார் ஐந்து முதல் ஐந்நூறு எண்ணிக்கையிலான பெண்கள் ரோஸ் நிறச் சேலைகள் அணிந்து நீண்ட கம்புகளுடன் செல்கிறார்கள். மனைவியை கொடுமைப்படுத்தும் கணவர்களை மிரட்டியும் அடித்தும் பணியச் செய்வார்கள். 2008 இல் பாந்தா மாவட்டத்தில் கையூட்டு வாங்கிக் கொண்டு மின்சாரத்தைத் தடை செய்த மின் அலுவலர்களை அவர்களின் அலுவலகத்தைத் தாக்கி மீண்டும் மின்சாரத்தை வழங்கச் செய்தனர்.

’குழந்தைத் திருமணங்களைத் தடுத்தல்’, ’வரதட்சணை வாங்குவதை எதிர்த்தல்’, ’பெண் கல்விக்கு ஆதரவு’ போன்ற செயல்களில் இக் குழு முனைப்பாக செயல்படுகிறது. 2008 ஆண்டில் இக்குழுவின் உறுப்பினர் எண்ணிக்கை 20,000 ஆகும். மேலும் இதன் கிளை ஒன்று பிரான்சின் பாரிஸ் நகரிலும் உள்ளது.

குலாபி கேங்கைப் பற்றிய "பிங்க் சாரீஸ்" திரைப்படம்2010-ஆம் ஆண்டிலும், ஆவணப்படம் ’குலாபி கேங்’ 2012-ஆம் ஆண்டிலும் வெளியானது.

மாதுரி தீட்சித் மற்றும் ஜூஹி சாவ்லா நடிப்பில் வெளியான ’குலாப் கேங்’ திரைப்படம் இக்குழுவின் தலைவர் சம்பத் பாலின் வாழ்க்கையை மையமாகக் கொண்டது என்று முதலில் சொல்லப்பட்டாலும் அதன் இயக்குனரால் அக்கருத்து மறுக்கப்பட்டது.




</doc>
<doc id="215495" url="https://ta.wikipedia.org/wiki?curid=215495" title="இளையோர் ஒலிம்பிக் விளையாட்டுக்கள்">
இளையோர் ஒலிம்பிக் விளையாட்டுக்கள்

இளையோர் ஒலிம்பிக் விளையாட்டுக்கள் ("Youth Olympic Games", YOG) பன்னாட்டு ஒலிம்பிக் குழுவால் 14 முதல் 18 அகவைக்குள்ளான இளம் விளையாட்டு வீரர்களுக்காக ஒழுங்கமைக்கப்படும் பன்னாட்டு பல்துறை விளையாட்டுப் போட்டிகள் ஆகும். இது தற்கால ஒலிம்பிக் விளையாட்டுக்களைப் போலவே நான்காண்டுகளுக்கு ஒருமுறை இடைவெளியுடனான கோடைக்கால மற்றும் குளிர்காலப் போட்டிகளாக நடத்தபடுகின்றன. இத்தகைய முதல் கோடைக்கால ஒலிம்பிக் போட்டிகள் 2010ஆம் ஆண்டில் சிங்கப்பூரில் ஆகத்து 14 முதல் 26 வரை நடைபெற்றது; அதேபோல இளையோர் குளிர்கால ஒலிம்பிக் போட்டிகள் 2012ஆம் ஆண்டில் ஆசுதிரியாவின் இன்சுபுரூக் நகரில் சனவரி 13 முதல் 22 வரை நடைபெற்றது. இத்தகைய ஓர் கருத்துருவாக்கத்தை 1998இல் ஆசுதிரியாவின் யோகன் ரோசன்சோவ் அறிமுகப்படுத்தினார். இதனை ஒலிம்பிக் விளையாட்டுக்களின் இளையோர் பதிப்பாக 2007ஆம் ஆண்டு சூலை 6 அன்று குவாத்தமாலா நகரில் கூடிய 119வது அமர்வில் பன்னாட்டு ஒலிம்பிக் குழுவின் உறுப்பினர்கள் ஏற்றுக்கொண்டனர். இந்தப் போட்டிகளை நடத்தும் செலவை "ப.ஒ.கு"வும் ஏற்று நடத்தும் நகரமும் பகிர்ந்து கொள்ளும்; விளையாட்டு வீரர்களின் பயணச் செலவுகளை "ப.ஒ.கு" முழுமையாக ஏற்றுக் கொள்ளும்.



</doc>
<doc id="215500" url="https://ta.wikipedia.org/wiki?curid=215500" title="மேற்கு சமயப்பிளவு">
மேற்கு சமயப்பிளவு

மேற்கு சமயப்பிளவு அல்லது திருப்பீட பிளவு என்பது கத்தோலிக்க திருச்சபையில் 1378 முதல் 1418 வரை நிகழ்ந்த பிளவைக்குறிக்கும். இக்காலத்தில பல நபர்கள் கத்தோலிக்க திருச்சபையின் திருத்தந்தை என உரிமை கொண்டாடினர். இச்சிக்கல் இறையியல் அல்லாமல் அரசியல் சார்ந்த ஒன்றாகவே இருப்பினும் இது "திருத்தந்தை" பதவியின் மரியாதையினை பெருமளவு குறைத்தது. இப்பிளவு காண்ஸ்டன்சு பொதுச்சங்கத்தினால் (1414–1418) முடிவுக்கு வந்தது. "பெரும் சமயப்பிளவு" என்றும் சில இடங்களில் அழைக்கப்படும் இது பெரும்பாலும் 1054இன் பிளவைக் குறிக்கவே பயன்படுகின்றது.

பதினொன்றாம் கிரகோரியின் ஆட்சியில் 1309 முதல் அவிஞ்ஞோன், பிரான்சில் இருந்த திருத்தந்தை உரோமை நகருக்கு மீண்டும் வந்தார். இதனால் அவிஞ்ஞோன் ஆட்சிக்காலம் முடிவுக்கு வந்தது. 1378இல் திருத்தந்தை பதினொன்றாம் கிரகோரியின் இறப்புக்குப்பின்பு உரோமையர்கள், ஒரு உரோமையரையே திருத்தந்தையாக தேர்வுசெய்ய கிளர்ச்சி செய்தனர். இதனால் 1378இல் நாபொலியினரான பார்தலோமியோ பிரிக்னானோ திருத்தந்தை ஆறாம் அர்பன் என தேர்வு செய்யப்பட்டார்.

ஆயினும் தேர்வானப்பின்பு இவர் பலவற்றை மாற்ற முயன்றதாலும், கடுங்கோபக்காரராக இருந்ததாலும், இவரைத்தேர்வு செய்த பல கர்தினால்கள் இவரைவிட்டுப்பிரிந்து அங்கனி என்னும் இடத்தில் ஒன்று கூடி ஜெனிவாவின் இராபர்ட்டை அதே ஆண்டு செப்டம்பர் 20அன்று இவருக்குப்போட்டியாக தேர்வுசெய்தனர். ஏழாம் கிளமெண்ட் என்னும் பெயரினை ஏற்றார். இவர் திருப்பீடத்தை மீண்டும் அவிஞ்ஞோன் நகரிக்கே மாற்றம் செய்தார்.

வரலாற்றில் இதற்குமுன் பல எதிர்-திருத்தந்தையர்கள் இருந்தபோதும் ஒரே தேர்தல் அவை திருத்தந்தையையும் எதிர்-திருத்தந்தையையும் தேர்வு செய்தது இதுவே முதல் முறையாகும். இச்சிக்கல் சமய சிக்கலைத் தாண்டி அரசியல் சிக்கலாக விரைவில் உருவெடுத்தது.


இப்பிளவின் முதல் திருத்தந்தையர்கள் அவிஞ்ஞோனிலும் உரோமையிலும் இறந்தப்பின்பு முறையே திருத்தந்தை ஒன்பதாம் போனிஃபாஸ் 1389இல் உரோமையிலும், பதின்மூன்றாம் பெனடிக்ட் அவிஞ்ஞோனிலும் பதவியேற்றனர். போனிஃபாஸ் 1404இல் இறக்கவே உரோமையின் எட்டு கர்தினால்களும் பெனடிக்ட் பதவி விலகினால் அடுத்த திருப்பீட தேர்தலில் வாக்களிப்பதில்லை என உறுதி அளித்தனர். ஆயினும் இதை பெனடிக்ட் ஏற்கவில்லை. இதனால் அவர்கள் உரோமையின் புதிய ஆயராக திருத்தந்தை ஏழாம் இன்னசெண்டை தேர்வுசெய்தனர்.

இவகளுக்கிடையில் உடண்பாடு எட்ட பலமுறை பலரால் முயற்சிக்கப்பட்டது. அதில் ஒருமுயற்சியாக 1409இல் கூடிய பீசா பொதுச்சங்கம் சிக்களை இன்னமும் அதிகப்படுத்தும்படியாக ஐந்தாம் அலெக்சாண்டரை திருத்தந்தையாக்கியது. இவர் ஜூன் 26, 1409 முதல் 1410 இல் தனது இறப்புவரை இப்பதவியினைக்கோரினார். இவருக்குப்பின்பு இவரின் வாரிசாக இருபத்திமூன்றாம் யோவான் தேர்வானார்.

பீசா எதிர்-திருத்தந்தை இருபத்திமூன்றாம் யோவானால் 1414-இல் கூட்டப்பட்ட காண்ஸ்தான்சு பொதுச்சங்கம் இப்பிளவிற்கு முடிவுகட்ட முயன்றது. இதன் இரண்டாம் அமர்வில் இது உரோமையின் திருத்தந்தை பன்னிரண்டாம் கிரகோரியின் ஒப்புதலைப்பெற்றது. இதல் மூன்று திருத்தந்தையரும் தானாக பணி துறக்கக் கோரப்பட்டது. இதை திருத்தந்தை பன்னிரண்டாம் கிரகோரி மற்றும் எதிர்-திருத்தந்தை இருபத்திமூன்றாம் யோவான் ஏற்றனர். ஆனாலும் அவிஞ்ஞோனின் பதின்மூன்றாம் பெனடிக்ட் ஏற்காததால் அவர் திருச்சபையினை விட்டு விலக்கப்பட்டார். இதன்பின்பு திருத்தந்தை ஐந்தாம் மார்ட்டின் திருத்தந்தையாக தேர்வானார். இது இச்சிக்கலுக்கு முடிவாக அமைந்தது. ஆயினும் இச்சங்கத்தில் திருத்தந்தை பதவியினைக்கோரிய மூவரில் யார் உண்மையான வாரிசாக இருந்தனர் என முடிவெடுக்காததால் இக்காலத்தின் உண்மையான திருத்தந்தை யார் என்பதில் சிக்கல் 19ஆம் நூற்றாண்டுவரை நிலவியது. 

பின்னாட்களில் திருத்தந்தை இரண்டாம் பயஸ், ஒருவர் திருத்தந்தையாக தேர்வானப்பின்பு அவரின் தேர்தலைக்குறித்து யாரும் மேல்முறையீடு செய்ய முடியாது என சட்டமியற்றினார். இதனால் இச்சிக்கல் இனிவரும் காலத்தில் எழாத வண்ணம் தடுக்கப்பட்டது.



</doc>
<doc id="215506" url="https://ta.wikipedia.org/wiki?curid=215506" title="பண்டைக்கால ஒலிம்பிக் விளையாட்டுக்கள்">
பண்டைக்கால ஒலிம்பிக் விளையாட்டுக்கள்

பண்டைக்கால ஒலிம்பிக் விளையாட்டுக்கள் ("Ancient Olympic Games") பண்டையக் கிரேக்கத்தில் நகர அரசுகளுக்கிடையேயான தொடர்ச்சியான தட கள விளையாட்டு வீரர்களுக்கான போட்டிகளைக் குறிக்கின்றன. இவை ஒலிம்பிக் விளையாட்டுப் போட்டிகள் (; "Olympiakoi Agones") என அழைக்கப்பட்டு வந்தன; கிரேக்கத் தொன்மவியலை அடிப்படையாகக் கொண்ட இந்தப் போட்டிகள் கிரேக்கக் கடவுள் சூசுவின் நினைவாக நடைபெற்றன. தற்காலத்தில் மீளமைவு செய்யப்பட்டிருக்கும் ஒலிம்பிக் விளையாட்டுக்களுக்கு இவையே முதன்மை கருத்துருக்களாக அமைந்தன. பண்டைய ஒலிம்பிக் விளையாட்டுக்கள் கிரேக்கத்தின் ஒலிம்பியாவில் கி.மு 776 இல் துவங்கின. தொடர்ந்து உரோமை ஆட்சியிலும் இவை கொண்டாடப்பட்டு வந்தன. கி.பி 393இல் உரோமையரசர் தியோடோசியசு ஆட்சிக்காலத்தில் கிறித்தவத்தை அரச மதமாக்க மேற்கொள்ளப்பட்ட நடவடிக்கைகளில் ஒன்றாக இவை நிறுத்தப்பட்டன.
போட்டிகளுக்கான பரிசுப் பொருட்களாக சைத்தூன் வளையங்கள், பனைக்கிளைகள் மற்றும் கம்பளி நாடாக்கள் வழங்கப்பட்டன.இந்தப் போட்டிகள் நான்காண்டுகளுக்கு ஒருமுறை நடைபெற்றதால் "ஒலிம்பியாட்" என்றழைக்கப்பட்ட இத்தொகுதி வரலாற்று நேரக்கோடுகளில் நான்காண்டு காலத்திற்கான ஓர் கால அளவையாக மாறியது. 

விளையாட்டுப் போட்டிகள் நடக்கும் காலத்தில் "ஒலிம்பிக் அமைதி உடன்பாடு" ஏற்படுத்தப்பட்டது; இதனால் விளையாட்டு வீரர்கள் தங்கள் நாடுகளிலிருந்து பாதுகாப்பாக பயணிக்க முடிந்தது. தங்கள் எதிரிகளை விட சிறந்தவர்களாகக் காட்டிட நகர அரசுகள் இதன கருவியாகப் பயன்படுத்தினர். இதனால் ஆளும் கட்சிக்கும் எதிர்கட்சிகளுக்கும் இடையே இக்காலத்தில் கூட்டணி ஏற்பட்டன. மதகுருக்கள் வெற்றிக்காக பலி கொடுத்தனர். நிலநடுக்கடல் மண்டலத்தில் எல்லீனிய பண்பாட்டை பரப்பிட இக்கால ஒலிம்பிக்சு உதவியது. இங்கு கூடிய பார்வையாளர்களிடம் தங்கள் திறனை வெளிக்காட்டிட சிற்பிகளும் கவிஞர்களும் கூடியதால் கலைத்திறன் மிக்க போட்டிகளுக்கும் வழிவகுத்தது. ஒலிம்பியாவிலுள்ள சூசுவின் சிலை பண்டைய உலக அதிசயங்களில் ஒன்றாக விளங்கியது.

பண்டைய ஒலிம்பிக்கில் தற்போதைய ஒலிம்பிக்கை விடக் குறைவான நிகழ்வுகளே இடம்பெற்றிருந்தன. கிரேக்கத்தில் பிறந்த ஆண்மக்களே போட்டிகளில் பங்கேற்க அனுமதிக்கப்பட்டனர். இருப்பினும் இரத ஓட்டப்போட்டியில் "பிலிசிட்டீக்" என்ற பெண்மணி வென்றதாகக் குறிப்பிடப்படுகிறது. நுழைவு விதிமுறைகளின்படியான நகர அரசுகள் மற்றும் மக்கெடோனியாவின் அனைத்து கிரேக்கரும் பங்கேற்க அனுமதிக்கப்பட்டனர். மக்கெடோனியாவின் முதலாம் அலெக்சாண்டர் தாம் கிரேக்க வம்சாவளியைச் சேர்ந்தவர் என்று நிரூபித்த பின்னரே பங்கேற்க அனுமதிக்கப்பட்டதாக அறியப்படுகிறது. பண்டைய ஒலிம்பிக் போட்டிகள், தற்கால ஒலிம்பிக்கைப் போலன்றி, எப்போதுமே ஒலிம்பியாவில்தான் நடத்தப்பட்டது.



</doc>
<doc id="215511" url="https://ta.wikipedia.org/wiki?curid=215511" title="இரவில் மலரும் கள்ளி">
இரவில் மலரும் கள்ளி

இரவில் மலரும் கள்ளி ("Night-blooming cereus") என்பது கள்ளி வகை இனத்துச் செடியிலிருந்து இரவில் பூக்கும் மலர் ஆகும். எப்போதும் இம்மலர் இரவு நேரங்களில் தான் மலரும் தன்மை கொண்டது. இம்மலரின் வாழ்வு ஒரே நாள் மட்டுமே., இது ஓர் ஆண்டில் ஒரே தடவை மட்டும் இரவில் பூத்து ஒரே நாளில் வாடிப்போகும் தன்மை கொண்டது. இம்மலரை "இரவின் இளவரசன்" என்றும் "இரவின் இளவரசி" என்றும் அழைக்கிறார்கள்.

இதன் துணைக்குடும்பமாக காக்டோரியா வகை (Cactoideae) மலர் அறியப்படுகிறது.


இம்மலர்கள் பொதுவாக வெள்ளை கலந்த மஞ்சள் நிறத்தில் காணப்படுகிறது. இரவு நேரங்களில் பூப்பதால் காலை நேரத்தில் பார்க்கும்போது வாடிவதங்கி விடுகிறது. இம்மலர் பூக்கும் தாவரமானது பண்ணை வீடுகளில் குளிர்ந்த பகுதியில் வளரும் தன்மை கொண்டது.

இதன் பழத்திற்காகவும் நடவு செய்யப்படுகிறது. இந்த இனத்தில் அன்டட்தொஸ் (Undatus) என்ற கள்ளி வகையானது அதிகமாக பழங்களைத் தரவல்லது.




</doc>
<doc id="215518" url="https://ta.wikipedia.org/wiki?curid=215518" title="பதினொன்றாம் கிரகோரி (திருத்தந்தை)">
பதினொன்றாம் கிரகோரி (திருத்தந்தை)

திருத்தந்தை பதினொன்றாம் கிரகோரி (; c. 1329 – 27 மார்ச் 1378) என்பவர் கத்தோலிக்க திருச்சபையின் திருத்தந்தையாக 30 டிசம்பர் 1370 முதல் 1378இல் தனது இறப்புவரை இருந்தவர் ஆவார். இவர் அவிஞ்ஞோனிலிருந்து ஆட்சி செய்த ஏழாவதும் கடைசித் திருத்தந்தையும் ஆவார்.

இவரின் இயற்பெயர் "பியேர் ரோஜர் தெ பியுஃபோர்ட்" ஆகும். சுமார் 1330இல் பிரான்சுப்பேரரசின் மமுத் என்னும் இடத்தில் பிறந்தார். இவர் திருத்தந்தை ஆறாம் கிளமெண்டின் உடன் பிறந்தவரின் மகன். திருத்தந்தை ஐந்தாம் அர்பனுக்குப் பின்னர் 1370இல் நடந்த தேர்தலில் திருத்தந்தையாக தேர்வானார்.

ஜான் விக்லிஃபின் படிப்பினைகளை இவர் 1374இலும் 1377இலும் இருமுறை அதிகாரப்பூர்வமாக கண்டித்தார். 17 ஜனவரி 1377 அன்று இவர் உரோமைக்கு திருப்பீடத்தை மீண்டும் கொண்டுவந்தார். இது சியன்னா கத்ரீனின் கடுமைடான செற்களால் தூண்டப்பட்டது என்பர். இது இவருக்கு முன்பு திருத்தந்தையாக இருந்த ஐந்தாம் அர்பனால் முயலப்பட்டு பிராரன்சு அரசுடனான மோதலால் கைவிடப்பட்டது.

இவர் உரோமைக்கு வரும் வழியில் 27 மார்ச் 1378 அன்று இறந்தார். அடுத்தநாள் புனித மரிய நூவா கோவிலில் இவர் புதைக்கப்பட்டார். உரோமையர்கள், ஒரு உரோமையரையே திருத்தந்தையாக தேர்வுசெய்ய கிளர்ச்சி செய்தனர். இதனால் 1378இல் நாபொலியினரான பார்தலோமியோ பிரிக்னானோ திருத்தந்தை ஆறாம் அர்பன் என தேர்வு செய்யப்பட்டார். ஆயினும் தேர்வானப்புதியவர் பலவற்றை மாற்ற முயன்றதாலும், கடுங்கோபக்காரராக இருந்ததாலும், கர்தினால்கள் அங்கனி என்னும் இடத்தில் ஒன்று கூடி அதே ஆண்டு செப்டம்பர் 20 அன்று ஏழாம் கிளமெண்டை தேர்வு செய்தனர். இது "மேற்கு சமயப்பிளவுக்கு" காரணியாயிற்று.


</doc>
<doc id="215530" url="https://ta.wikipedia.org/wiki?curid=215530" title="ஏழாம் இன்னசெண்ட் (திருத்தந்தை)">
ஏழாம் இன்னசெண்ட் (திருத்தந்தை)

திருத்தந்தை ஏழாம் இன்னசெண்ட் (; 1339 – 6 நவம்பர் 1406), என்பவர் கத்தோலிக்க திருச்சபையின் திருத்தந்தையாக 17 அக்டோபர் 1404 முதல் 1406இல் தனது இறப்புவரை இருந்தவர் ஆவார். இவரின் இயற்பெயர் கொசிமோ தெ மிகிலியோராதி ஆகும் மேற்கு சமயப்பிளவின்போது (1378–1417) இவர் திருத்தந்தையாக இருந்தார். இவருக்கு எதிராக எதிர்-திருத்தந்தை பதின்மூன்றாம் பெனடிக்ட், அவிஞ்ஞோனில் ஆட்சி செய்தார்.

திருத்தந்தை ஒன்பதாம் போனிஃபாஸ் இவரை 1389இல் இவரை கர்தினால்-குருவாக உயர்த்தினார். ஒன்பதாம் போனிஃபாஸின் இறப்புக்குப்பின்பு உரோமையில் இருந்த எதிர்-திருத்தந்தை பதின்மூன்றாம் பெனடிக்டினின் தூதுவர்களிடம் கர்தினால்கள் பெனடிக்டிக்ட் பதவி விலகினால் தாங்கள் திருத்தந்தை தேர்தலை தள்ளிப்போட விருப்பம் தெரிவித்தனர். இதை அவர்கள் ஏற்காததால் அவர்கள் ஏழாம் இன்னசெண்டை தேர்வு செய்தனர்.

இவர் உரோமையில் 6 நவம்பர் 1406 அன்று இறந்தார். இவருக்குப்பின்பு திருத்தந்தை பன்னிரண்டாம் கிரகோரி திருத்தந்தையானார்.


</doc>
<doc id="215531" url="https://ta.wikipedia.org/wiki?curid=215531" title="எதிர்-திருத்தந்தை">
எதிர்-திருத்தந்தை

எதிர்-திருத்தந்தை () என்போர் சட்டபூர்வமாக தேர்வு செய்யப்பட்ட திருத்தந்தைக்கு எதிராக தம்மைத்தாமே திருத்தந்தையாக அறிவித்தும் அப்பதவியில் இருப்போரிடமிருந்து அதை பறிக்க முயன்று குறிக்கத்தக்க பொருளாதார வெற்றியடைந்தவர்களைக்குறிக்கும். இச்சொல்லானது கத்தோலிக்க உரோமைத் தலைமைக்குருவின் பதவிக்கு போட்டியிடுபவரை மட்டுமே குறிக்க பயன்படுத்தப்படுகின்றது. அலெக்சாந்திரியாவின் காப்டிக் மரபுவழித்திருச்சபையின் தலைவர் (Pope of the Coptic Orthodox Church of Alexandria) திருத்தந்தை என்னும் சொல்லாலே அழைக்கப்பட்டாலும் அவர் உரோமைத் தலைமைக்குருவின் பதவியினை தாம் வகிப்பதாக உரிமை கொன்டாடாததால் அவரை இப்பட்டியலில் சேர்ப்பதில்லை.

பெருவாரியான நேரங்களில் இத்தகைய எதிர்-திருத்தந்தையர்கள் கர்தினால் குழுக்களிடம் ஏற்பட்ட பிளவாலோ அரச வற்புருத்துதலாலோ தேர்வுசெய்யப்பட்டாலும், மேற்கு சமயப்பிளவின் போது ஒரே தேர்தல் அவை திருத்தந்தையை தேர்வு செய்து பின்னர் அவரை வெறுத்து மற்றுமொருவரை தேர்வு செய்துள்ளனர். திருத்தந்தை இருக்கும்போது மற்றுமொருவரை தேர்வு செய்ததால் அவர் எதிர்-திருத்தந்தை என கருதப்படுகின்றார். பின்னாட்களில் திருத்தந்தை இரண்டாம் பயஸ், ஒருவர் திருத்தந்தையாக தேர்வான பின்பு அவரின் தேர்தலைக்குறித்து யாரும் மேல்முறையீடு செய்ய முடியாது என சட்டமியற்றினார். இதனால் இச்சிக்கல் இனிவரும் காலத்தில் எழாத வண்ணம் தடுக்கப்பட்டது.

கத்தோலிக்க திருச்சபையின் திருத்தந்தை வரலாற்று நூலில் திருத்தந்தை எட்டாம் லியோவின் (963–965) வரலாற்றுக்குறிப்பில் 11ஆம் நூற்றாண்டில் நிலவியக்குழப்பத்தால் இறையியல் மற்றும் திருச்சபைச் சட்டத் தொகுப்பினை மட்டும் வைத்து யார் உண்மையான புனித பேதுருவின் வழித்தோன்றல் என்பதை கணிக்க இயலாது என்றும் ஆயினும் திருத்தந்தை பணிப்பொருப்பு காலியாக இருந்ததில்லை என்பதை மட்டும் உறுதியுடன் கூறலாம் என்றும் குறிக்கின்றது.

நவீன காலத்தில் திருச்சபையில் செய்யப்பட்ட மாற்றங்களிளை ஏற்காதோர், குறிப்பாக இரண்டாம் வத்திக்கான் பொதுச்சங்கத்தால் ஏற்பட்ட மாற்றத்தை விரும்பாதோர் காலியான அறியணையின் காலத்தில் இருப்பதாகவோ அல்லது தம்மைதாமே திருத்தந்தையாக்கிக்கொண்டுள்ளனர். இவர்களும் எதிர்-திருத்தந்தை என அழைக்கப்படலாம்.


</doc>
<doc id="215532" url="https://ta.wikipedia.org/wiki?curid=215532" title="இராசமோகன் காந்தி">
இராசமோகன் காந்தி

இராசமோகன் காந்தி (ஆங்கிலம்: Rajmohan Gandhi, பிறப்பு 1935) வரலாற்று ஆசிரியர், பத்திரிகை ஆசிரியர், நாடாளுமன்ற உறுப்பினர் எனப் பல பரிமாணங்களைக் கொண்டவர் ஆவார். இவர் காந்தியின் மகன் வழிப் பெயரனும் இராசாசியின் மகள் வழிப் பெயரனும் ஆவார். சனநாயக உரிமைகளுக்காகவும் ஊழலுக்கு எதிராகவும் ஏற்றத் தாழ்வுகள் அகலவும் பாடுபடும் அறிஞர். இவரின் தந்தை தேவதாஸ் காந்தி (மகாத்மா காந்தியின் நான்காம் மகன்). இவரின் தாயார் லட்சுமி (இராசகோபாலச்சாரியின் மகள்) ஆவர். இராசமோகன் காந்தி தொடக்கக் காலத்தில் (1960-70) பூனாவுக்கு அருகில் மலையடிவாரத்தில் அறுபதெட்டு ஏக்கர் பரப்பில் 'ஆசிய பிளாட்டோ' என்னும் பெயரில் ஒரு பெரிய அமைப்பை உருவாக்கினார்.


மகாத்மா காந்தியின் வாழ்க்கை வரலாறு, வல்லபாய் படேல் வாழ்க்கை வரலாறு, இராசாசி வரலாறு 
கபார் கான் வரலாறு , பஞ்சாப் வரலாறு ஆகிய நூல்களும் இரண்டு புரட்சிகளின் கதை என்ற ஒரு நூலும் எழுதியிருக்கிறார்.
இராசகோபாலச்சாரி பற்றி எழுதிய நூலுக்கு சாகித்ய அகாதமி விருது இராசமோகனுக்கு 2002 ஆம் ஆண்டில் வழங்கப் பட்டது.
தென்னிந்திய வரலாறு, முசுலிம்களின் மனங்களைப் புரிந்து கொள்ளல் இவர் எழுதிய நூல்கள்.






</doc>
<doc id="215546" url="https://ta.wikipedia.org/wiki?curid=215546" title="த. மா. தியாகராசன்">
த. மா. தியாகராசன்

டி. எம். தியாகராஜன் ("T. M. Thiagarajan"; மே 28, 1923, சூன் 27, 2007) தமிழகத்தைச் சேர்ந்த ஒரு கருநாடக இசைக் கலைஞராவார்.

இவர் தஞ்சாவூரில் பிரபலமான இசை நாட்டிய விற்பன்னர்களின் வழித்தோன்றலாவார். அவரது பாட்டனாரும், கொள்ளுப் பாட்டனாரும் பரோடா அரண்மனையின் ஆஸ்தான வித்துவான்களாக இருந்துள்ளனர். தற்போது இந்தக் குடும்ப உறுப்பினர் வதோதராவில் "தஞ்சோர்கார்" என்ற பெயரோடு வாழ்ந்து வருகிறார்கள்.
இவரது தந்தை மகாலிங்கம் பிள்ளை ஒரு மிருதங்க வித்துவான். தாயார் சீதாலட்சுமி அம்மாள்.

தியாகராஜன் முதலில் தனது தந்தையிடம் இசை பயின்றார். பின்னர் செம்மங்குடி சீனிவாச ஐயரிடம் குருகுல முறையில் மாணாக்கரானார்.

தியாகராஜன் தனது எட்டாவது வயதில் முதலாவது இசைக் கச்சேரி செய்தார். அதனைக் கேட்டு மிகவும் ஆனந்தம் அடைந்த தாளவாத்திய விற்பன்னரான புதுக்கோட்டை தட்சிணாமூர்த்திப் பிள்ளை கச்சேரி முடிந்ததும் தியாகராஜனைத் தமது இரு கைகளிலே தூக்கி தமது பாராட்டைத் தெரிவித்தார்.

டி. எம். தியாகராஜன் அகில இந்திய வானொலியிலும், தொலைக்காட்சி சேவைகளிலும், அரங்குகளிலும் ஏராளமான கச்சேரிகள் செய்துள்ளார். தொடக்கத்தில் அவருக்கு அவரது தந்தையார் அல்லது அவரது சகோதரர் தம்புசுவாமி மிருதங்கம் வாசித்தனர். மற்றொரு சகோதரரான பாலசுப்பிரமணியம் வயலின் வாசித்தார். துரதிர்ஷ்டவசமாக சகோதரர்கள் இருவரும் ஒரே மாதத்தில் உயிரிழந்தனர். இதனால் வாய்ப்பாட்டு, வயலின், மிருதங்கம் என ஒரு குழுவாக அக்குடும்ப உறுப்பினர் செயற்படும் வாய்ப்பினை அக்குடும்பம் இழந்தது.

அவர் மிகக் கூடுதலான கீர்த்தனைகளை அறிந்து வைத்திருந்ததுடன் அவற்றை மிகுந்த கற்பனைகளுடன் படைக்கும் ஆற்றலையும் பெற்றிருந்தார்.

சென்னையிலுள்ள தமிழ் நாடு அரசு இசைக் கல்லூரியில் ஆசிரியராகவும் உதவித் தலைவராகவும் ஈற்றில் தலைவராகவும் பணியாற்றி 1981 ஆம் ஆண்டு ஓய்வு பெற்றார்.

பின்னர் சென்னை மியூசிக் அகாதமி நடத்திய இசை ஆசிரியர்களுக்கான கல்லூரியின் தலைவராக பணியாற்றினார்.



வர்ணங்கள் கல்யாண வசந்தம், ஹிந்தோளம், சரஸ்வதி, பெஹாக், கானடா, பந்துவராளி ஆகிய இராகங்களில் அமைந்துள்ளன.

ஸ்வரஜாதி வர்ணங்கள் வசந்தா, கல்யாணி இராகங்களில் அமைந்துள்ளன. இவற்றில் ஸ்வரங்களும் ஜதிகளும் மட்டுமே உள்ளன. சாகித்தியம் இல்லை என்பது குறிப்பிடத் தக்கது.

தில்லானாக்கள் ரேவதி, நாட்டைக்குறிஞ்சி, காபி இராகங்களில் அமைந்துள்ளன.

டி. எம். தியாகராஜன் தனது கொள்கையில் உறுதியானவர். கச்சேரி வாய்ப்பு கேட்டு யாரிடமும் செல்ல மாட்டார். சாஸ்த்ரீய இசை கடைபிடிப்பதில் விட்டுக் கொடுக்கமாட்டார். இதனால் எல்லா இசை வித்துவான்களும் அவரை மதித்தனர். அவரிடம் இசை கற்பதற்கு பலர் விரும்பினர். அவர் தனக்கென ஒரு "பாணி"யை வகுத்துக் கொண்டவர். 

நீண்ட கால உடல்நலக்குறைவின் பின் 2007 ஆம் ஆண்டு சூன் 27 ஆம் நாள் சென்னையில் காலமானார்.


</doc>
<doc id="215551" url="https://ta.wikipedia.org/wiki?curid=215551" title="நீட் போர் ஸ்பீட்">
நீட் போர் ஸ்பீட்

நீட் போர் ஸ்பீட் 2014ம் ஆண்டு வெளியான அமெரிக்க நாட்டு அதிரடி திரைப்படம் ஆகும். இந்த திரைப்படத்தை ஜான் கடின்ஸ் இயக்க, ஆரோன் பவுல், டோமினிக் கூப்பர், Kid Cudi, இமோகேன் பூட்ஸ், ரமோன் ரோட்ரிக்ஸ், ராமி மலேக், மைக்கேல் கீட்டன் மற்றும் டகோட்டா ஜோன்சன் நடித்துள்ளார்கள். இந்த திரைப்படத்தை வால்ட் டிஸ்னி ஸ்டுடியோவில் மோஷன் பிக்சர்ஸ் வினியோகம் செய்கிறது.


இத்திரைப்படத்தின் முன்னோட்டகாட்சி செப்டம்பர் 25ம் திகதி 2013ம் ஆண்டு வெளியானது.

இந்த திரைப்படம் மார்ச் 14ம் திகதி 2014ம் ஆண்டு வெளியானது. 



</doc>
<doc id="215559" url="https://ta.wikipedia.org/wiki?curid=215559" title="ஒலிம்பிக் மரபுவிழாக்கள்">
ஒலிம்பிக் மரபுவிழாக்கள்

ஒலிம்பிக் விளையாட்டுக்களின் மரபுவிழாக்கள் ("Olympic Games ceremonies") பண்டைய ஒலிம்பிக் விளையாட்டுக்களின் அங்கமாக இருந்தன. இதிலிருந்து வழித்தோன்றிய தற்கால ஒலிம்பிக் விளையாட்டுக்களும் இவற்றில் சிலவற்றை தனதாக்கிக் கொண்டுள்ளது. இந்த மரபுவிழாக்களில், முக்கியமாக துவக்கவிழா மற்றும் நிறைவு விழாக்களில், கிரேக்கத்தின் தாக்கம் மிகுந்திருக்கும். இதனையொட்டி 2004 விளையாட்டுக்களில், பதக்கம் வென்றவர்களுக்கு சைத்தூன் கிளைகளாலான கிரீடங்கள் அணியப்பெற்று பதக்கங்கள் வழங்கப்பட்டன. இது பண்டைய ஒலிம்பிக்கில் வெற்றியாளர்களுக்கு சைத்தூன் வளையங்களை பரிசாக கொடுத்ததற்கு ஒப்பானது. ஒலிம்பிக் மரபுவிழாக்களின் பல்வேறுக் கூறுகளையும் ஒலிம்பிக் பட்டயம் கட்டாயமாக்குகிறது; இவற்றை போட்டிகளை நடத்தும் நாடு மாற்றவியலாது. துவக்கவிழா மற்றும் நிறைவு விழாக்களில் இடம்பெறும் கலை நிகழ்ச்சிகள் கூட பன்னாட்டு ஒலிம்பிக் குழுவின் (IOC) ஒப்புதலைப் பெறவேண்டும்.

இந்த விழாக்கள் பல நூற்றாண்டுகளாக மாற்றமடைந்து வந்துள்ளன. பண்டைய விளையாட்டுக்களில் ஒவ்வொரு அடுத்தடுத்த விளையாட்டுப் போட்டிகளின் துவக்கத்தையும் முடிவையும் குறிக்க விழாக்கள் நடத்தப்பட்டன. இந்த பண்டைக்கால விழாக்களுக்கும் தற்கால விழாக்களுக்கும் ஒப்புமைகளும் வேற்றுமைகளும் உள்ளன. தொழினுட்பத்தை பயன்படுத்தி மேம்படுத்தப்பட்டு வந்தபோதும் போட்டி நடத்தும் ஒவ்வொரு நாடும் தங்கள் கலைப் பண்பாட்டைக் காட்சிப்படுத்த விரும்பினாலும் இந்த விழாக்களின் அடிப்படைத் தன்மை மாறாதுள்ளது. ஒவ்வொரு ஒலிம்பிக் விளையாட்டுப் போட்டிகளிலும் முந்தையதை விட துவக்க விழாவும் நிறைவு விழாவும் பிரம்மாண்டம், பரப்பு மற்றும் செலவு ஆகியவற்றில் வளர்ந்து கொண்டே இருந்தபோதும் மரபு வழாது உள்ளன.
கி.மு 776 முதல் கி.பி 393 வரை நடைபெற்ற பண்டைக்கால ஒலிம்பிக் விளையாட்டுக்களில் வெற்றி விழாக்கள் விரிவான விருந்துகள், குடி, பாட்டு மற்றும் கவிதை வாசிப்புடன் திகழ்ந்தன; இவற்றின் சில கூறுகளை இன்றைய ஒலிம்பிக் விளையாட்டுக்களின் பதக்கங்கள் வழங்கு விழாக்களிலும் நிறைவு விழாக்களிலும் காணலாம். பரிசு வென்றவரின் செல்வச்செழிப்பை ஒட்டி வெற்றிவிழாவின் ஆடம்பரமும் இருக்கும். வெற்றியாளர்களுக்கு சைத்தூன் வளையங்கள் அல்லது மகுடங்கள் வழங்கப்பட்டன. இதற்கான சைத்தூன் கிளைகள் ஒலிம்பியா, கிரீசு|ஒலிம்பியாவில் இதற்கென ஒதுக்கப்பட்ட சிறப்பு மரமொன்றிலிருந்து இப்பணிக்காக தேர்ந்தெடுக்கப்பட்ட சிறுவனால் தங்கக் கோடாலி மூலம் வெட்டப்பட்டன. வெற்றி பெற்ற விளையாட்டு வீரர்கள் புனித சூளுரைகள் கூறுவதுடனும் பல்வேறு கடவுள்களுக்கு மரபார்ந்த பலிகள் கொடுக்கப்பட்டும் நிறைவு விழா கொண்டாடப்படும்.

இந்த பழங்கால விளையாட்டுக்கள் நடைபெற்ற 12 நூற்றாண்டுகளில் பல்வேறு மாற்றங்கள் நேர்ந்துள்ளன. கிட்டத்தட்ட 77வது ஒலிம்பியாட்டிலிருந்து 18 நிகழ்வுகளைக் கொண்ட சீர்தர நிரல் வடிவமைக்கப்பட்டது. பண்டைய கிரேக்கத்தில் இந்த விளையாட்டுக்களை தொடங்கிட திறப்பு விழாவொன்று நடத்தப்பட்டது. இதனையடுத்து விளையாட்டு வீரர்கள் போட்டி நேர்மைப் பண்பு குறித்த சூளுரை மேற்கொள்வர். தாரை, குழலூதிகளின் கலைப் போட்டிகள் முதல் போட்டிகளாக நடைபெற்று துவக்க விழா முடிவடையும்.

ஒலிம்பிக் துவக்க விழா ஒலிம்பிக் விளையாட்டுப் போட்டிகள் முறையாக தொடங்கப்படுவதை குறிக்கின்றன. தற்கால ஒலிம்பிக்கில் துவக்க விழாவிற்கு முன்னதாகவே சில விளையாட்டுப் போட்டிகள் தொடங்குகின்றன. காட்டாக, 2008இல் ஆடவர் மற்றும் மகளிருக்கான காற்பந்தாட்டங்கள் துவக்க விழாவிற்கு இருநாட்கள் முன்னதாகவே (ஆகத்து 6) துவங்கின.
ஒலிம்பிக் பட்டயத்தின்படி துவக்கவிழாவின் பல கூறுகளும் வரையறுக்கப்பட்டுள்ளன. இந்தப் பல்வேறு சடங்குகளும் பெல்ஜியத்தின் ஆண்ட்வெர்ப்பில் நடந்த 1920 ஒலிம்பிக் போட்டிகளின்போது கட்டாய விதிகளாக்கப்பட்டன.
குபேர்ட்டின் கனவுகண்ட தற்கால ஒலிம்பிக்சில் கலைச்சாதனைகளும் விளையாட்டுப் போட்டிகளும் இணைந்தே இடம் பெற்றிருந்தன. தற்கால ஒலிம்பிக் ஓர் விளையாட்டை மையப்படுத்திய கொண்டாட்டமாக மாற்றமடைந்து வருகையில் துவக்க விழாவில் மட்டுமே குபேர்ட்டினின் கனவைக் காண இயல்கிறது. துவக்க விழாக்கள் பொதுவாக போட்டி நடாத்தும் நாட்டின் கொடியேற்றத்துடனும் நாட்டுப்பண்ணுடனும் தொடங்குகிறது. போட்டி நடத்தும் நாட்டின் இசை, பாடல்கள், நடனங்கள் மற்றும் பிற நாடகத் திறமைகள் அவர்களது நாட்டுப் பண்பாடு, வரலாறு மற்றும் நடப்பு ஒலிம்பிக் குறிக்கோள்களை முதன்மைப்படுத்தும் வண்ணம் காட்சிப்படுத்தப்படுகின்றன. மாசுக்கோவின் 1980 கோடைக்கால ஒலிம்பிக் விளையாட்டுப் போட்டிகள் முதல், இந்தக் கலைக்காட்சிகள் அளவிலும் சிக்கலான வடிவமைப்பிலும் பெரிதும் முன்னேறியுள்ளன. பீஜிங்கில் நடந்த போட்டிகளின்போது இந்த கலைநிகழ்ச்சிகளுக்கு US$100 மில்லியன் செலவிடப்பட்டது.

துவக்கவிழாவின் மரபார்ந்த அங்கமாக முதலில் "நாடுகளின் அணிவகுப்பு" நடைபெறுகிறது. போட்டிகளில் பங்கேற்கும் பெரும்பாலான விளையாட்டாளர்கள், நாடுவாரியாக, விளையாட்டரங்கினுள் அணிவகுத்து நுழைகின்றனர். இந்த அணிவகுப்பில் பங்கேற்பது போட்டியாளர்களுக்கு கட்டாயமில்லை. துவக்கவிழாவிற்கும் முதல் போட்டி நிகழ்வுகளுக்கும் இடையே நேர இடைவெளி குறைவாக இருப்பதால் இந்த துவக்க விளையாட்டுப் போட்டிகளில் பங்கேற்கும் போட்டியாளர்கள் துவக்கவிழாவில் பங்கேற்பதில்லை. மிகப் பெரும்பாலும் நீச்சற்போட்டிகள் போட்டிகளின் முதல் நாளில் நடைபெறுவதால் நீச்சற் போட்டியாளர்கள் துவக்கவிழாவில் பங்கேற்பதில்லை. 

தங்கள் நாட்டின் பெயர் தாங்கியப் பலகை மற்றும் கொடியுடன் கூடிய சார்பாளர்கள் ஒவ்வொரு நாட்டு அணியின் முன்னிலையில் செல்கின்றனர். வழமையாக (1928 ஒலிம்பிக்கில் துவங்கி), ஒலிம்பிக் துவங்கிய வரலாற்றுக் காரணங்களுக்காக கிரீசு முதலிலும், போட்டிகளை ஏற்று நடத்துகின்ற நாட்டின் அணி இறுதியிலும் அணிவகுக்கின்றன. ஏதென்சில் நடந்த 2004 ஒலிம்பிக்கில், கிரேக்கக் கொடி முதலில் அணிவர, கிரேக்க அணி, போட்டி நடத்தும் நாடாக, கடைசியில் வந்தது.

கீரிசிற்கு பின்னதாகவும் போட்டி நடத்தும் நாட்டுக்கு முன்னதாகவும் மற்ற நாட்டு அணிகள் அணிவகுத்து வருகின்றன. அணிவகுப்பு வரிசை அந்த ஒலிம்பிக்கின் ஒருங்கிணைப்புக் குழுவினால் தேர்ந்தெடுக்கப்பட்ட மொழியில் அகரவரிசைப்படி அமைந்திருக்கும். இம்மொழி பெரும்பாலும் நடத்துகின்ற நகரத்தில் பெரும்பாலும் பேசப்படுகின்ற மொழியாக இருக்கும். அறிவிப்பாளர்கள் அணிவகுக்கும் நாட்டின் பெயரை ஆங்கிலத்திலும் பிரெஞ்சு மொழியிலும் உள்ளூர் மொழியிலும் அறிவிக்கின்றனர். ஆங்கிலமும் பிரெஞ்சும் ஒலிம்பிக் குழுவின் அதிகாரபூர்வ மொழிகளாகும்.

பார்செலோனாவில் நடந்த 1992 கோடைக்கால ஒலிம்பிக் விளையாட்டுப் போட்டிகள் போது எசுப்பானியமும் காட்டலான் மொழியும் விளையாட்டுக்களுக்கான அலுவல்முறை மொழிகளாக இருந்தன. இருப்பினும் காட்டலான் மொழியின் பயன்பாடு குறித்த அரசியல் உணர்ச்சிகளுக்காக பிரெஞ்சு அகரவரிசையில் நாடுகள் அணிவகுத்து வந்தன. 2008 கோடைக்கால ஒலிம்பிக்கில், சீன மொழிபெயர்ப்பிலான அணிகளின் பெயரில் உள்ள கோடுகளின் எண்ணிக்கையை அடிப்படையாகக் கொண்டு அணிவகுப்பு இருந்தது.

அனைத்து நாடுகளும் அணிவகுத்து அரங்கில் நுழைந்தவுடன் போட்டி ஒருங்கிணைப்புக் குழுவின் தலைவர் உரையாற்றுகிறார். இவரையடுத்து பன்னாட்டு ஒலிம்பிக் குழுவின் தலைவர் உரையாற்றுகிறார். தனது உரையின் முடிவில் போட்டி நடத்தும் நாட்டின் சார்பாளரை அறிமுகப்படுத்துகிறார். இவர் போட்டி நடத்தும் நகரத்தின் நாட்டுத் தலைவராக இருக்க வேண்டும் என்று ஒலிம்பிக் பட்டயம் வரையறுக்கிறது. இவர் போட்டிகள் தொடங்குவதாக முறையாக அறிவிக்கிறார். இருப்பினும், ஒலிம்பிக்கின் வரலாற்றில் பலமுறை நாட்டுத் தலைவரல்லாது பிறிதொருவர் விளையாட்டுக்களை தொடங்கியதாக அறிவித்துள்ளனர். முதல் பிறழ்வாக 1900இல் பாரிசில் நடந்த இரண்டாம் ஒலிம்பியாட்டில் துவக்கவிழா எதுவம் நடைபெறவில்லை; 1900 உலக வணிகக் கண்காட்சியின் அங்கமாக ஒலிம்பிக் நடைபெற்றது. ஐக்கிய அமெரிக்காவில் மட்டுமே ஐந்து முறை ஒலிம்பிக் போட்டிகளை நாட்டுத்தலைவர் தொடங்கவில்லை.

ஒலிம்பிக் பட்டயம் பின்வரும் வரிகளில் பொருத்தமான ஏதாவதொன்றை தொடங்கி வைப்பவர் கூற வேண்டும் என வரையறுக்கிறது:



1936க்கு முன்பாக தொடங்கி வைப்பவர் ஓர் சிற்றுரையை ஆற்றிய பின்னர் போட்டிகளைத் தொடங்கி வைப்பார். 1936இல் இட்லர் கார்மிச் பார்டேன்கிர்கென் குளிர்கால ஒலிம்பிக் போட்டிகளையும் பெர்லின் கோடைக்கால ஒலிம்பிக் போட்டிகளையும், தொடங்கியதை அடுத்து வந்த அனைத்து தொடக்கம் அறிவித்தவர்களும் சீர்தர உரையுடன் நிறுத்திக் கொண்டனர். அண்மைய குளிர்கால ஒலிம்பிக் போட்டிகளில் முதல் வரிகளே பயன்படுத்தப்படும் முறைமை உள்ளது. 

அடுத்து, ஒலிம்பிக் சின்னங்கள் கிடைமட்டமாக (1960 ஒலிம்பிக்கிலிருந்து) அரங்கினுள் கொணரப்பட்டு ஒலிம்பிக் வாழ்த்துப்பாடல் இசைக்க, ஏற்றப்படுகிறது. ஒலிம்பிக் பட்டயத்தின்படி "முதன்மை விளையாட்டரங்கில் கவனிக்கத்தக்க இடத்தில் அமைக்கப்பட்ட கொடிக்கம்பத்தில் ஒலிம்பிக் போட்டிகள் நடக்கும் முழைமையான காலத்திற்கும் ஒலிம்பிக் கொடி பறந்து கொண்டிருக்க" வேண்டும். பெரும்பான்மையான ஒலிம்பிக்குகளில், போட்டி நடத்தும் நாட்டின் சிறப்புமிக்க விளையாட்டு வீரர்கள் ஒலிம்பிக் கொடியை அரங்கினுள் ஏந்தி வருகின்றனர். 

அனைத்து நாடுகளின் கொடியேந்திகளும் ஒரு வட்டமாக கூடிட, நடத்தும் நாட்டின் விளையாட்டாளர் ஒருவரும் (1920 முதல்) நடத்தும் நாட்டின் நடுவர் ஒருவரும் (1972 முதல்) ஒலிம்பிக் உறுதிமொழி எடுத்துக் கொள்கின்றனர். இந்த உறுதிமொழியில் போட்டியாளர்கள் அந்தந்த விளையாட்டு விதிமுறைகளின்படி போட்டியிடவும் தீர்ப்பு வழங்கவும் உறுதிகொள்கின்றனர். இலண்டனில் நடந்த 2012 ஒலிம்பிக்கில் பயிற்றுனர் ஒருவரும் ஒலிம்பிக் உறுதிமொழி எடுத்துக் கொண்டார்.

இறுதியாக தீவட்டி அஞ்சலோட்டம் மூலமாக பல்வேறு விளையாட்டு வீரர்களிடம் கைமாறி ஒலிம்பிக் தீவட்டி விளையாட்டரங்கினுள் கொணரப்படுகிறது. கடைசி சுற்று ஓட்டத்தில் போட்டி நடத்தும் நாட்டின் சிறப்புமிக்க விளையாட்டு வீரர்கள் இதனை எடுத்து வந்து அரங்கில் அமைக்கப்பட்டிருக்கும் தீக்கொப்பரை (அல்லது தீச்சட்டி)யில் எரியூட்டுகிறார்கள். ப.ஒ.கு விதிகளின்படி, ஒலிம்பிக் தீச்சட்டியில் தீ மூட்டுவதை திறப்பு விழாவிற்கு வந்துள்ள அனைவரும் காணுமாறு இருத்தல் தேவையாகும். எனவே இதன் அமைவிடம் துவக்கவிழா நடக்குமிடத்தில் இருக்க வேண்டும். மற்றொரு விதியின்படி நடத்தும் நகரத்தின் அனைத்துக் குடிமக்களும் காணுமாறும் இருக்க வேண்டும். 

இந்த விதிமுறைகள் 2010 குளிர்கால ஒலிம்பிக் விளையாட்டுப் போட்டிகளின்போது தெளிவானது. வான்கூவரில் துவக்கவிழா நடந்த பிசி பிளேசு விளையாட்டரங்கம் காற்றினால் தாங்கப்பட்ட குவிமாட வகையைச் சேர்ந்தது. இதனால் தீச்சட்டியை உள்ளே இருப்பவர்களும் வெளியே இருப்பவர்களும் ஒருசேரக் காண இயலாததாக இருந்தது. இதற்குத் தீர்வாக இரண்டு தீச்சட்டிகள் பயன்படுத்தப்பட்டன. முதல் தீவட்டியை அரங்கினுள் ஏற்றியபிறகு ஓர் தானுந்தில் பயணித்து எரியூட்டுபவர் ஊரில் அனைவருக்கும் தெரியுமாறமைந்த இரண்டாவது தீச்சட்டியை ஏற்றினார். 

இதேபோல 2012 இலண்டன் ஒலிம்பிக்கில் ஒலிம்பிக் விளையாட்டரங்கினுள் அமைக்கப்பட்டிருந்த தீக்கொப்பரை அரங்கிற்கு வெளியேத் தெரியவில்லை. இதனால் எரிகின்ற தீக்கொப்பரையின் படிமம் விளையாட்டரங்கின் கூரைமீதிருந்த திரைகளில் முதல் சில வாரங்களுக்கு முன்வீச்சப் பட்டது. நிகழலை ஒளிதம் அனைத்து ஒளிபரப்பு உரிமை பெற்றவர்களுக்கும் வழங்கப்பட்டது. 

முதலாம் உலகப் போருக்குப் பிந்தைய 1920 கோடைக்கால ஒலிம்பிக் விளையாட்டுக்களிலிருந்து, ஒலிம்பிக் தீச்சட்டியை ஏற்றிய பின்னர் அமைதியை குறிக்கும் வண்ணம் புறாக்கள் பறக்கவிடப்பட்டன. 1988ஆம் ஆண்டு கோடைக்கால ஒலிம்பிக்கில் இச்சடங்கின்போது பல புறாக்கள் ஒலிம்பிக் தீயில் உயிருடன் கருகியதை அடுத்து தொடர்ந்த ஒலிம்பிக் போட்டிகளில் இந்நிகழ்வு கைவிடப்பட்டது. இதற்கு மாற்றாக ஒலிம்பிக் தீ ஏற்றப்பட்டபின்னர் ஓர் குறியீடாக புறாக்களை பறக்கவிடுவது நிகழ்த்தப்பட்டது.

2000 கோடைக்கால ஒலிம்பிக்கின் துவக்கவிழாவில், விளையாட்டாளர்கள் பிடித்துக்கொண்டிருந்த வெள்ளைத் துணியொன்றில் புறாவின் படிமங்கள் முன்வீச்சப் பட்டன. 2004 துவக்க விழாவில் ஒளிகாலும் இருமுனைய திரைகள் பயன்படுத்தப்பட்டன. 2006 துவக்க விழாவில், கழைக்கூத்தாடிகள் புறா போன்ற வடிவத்தை அமைத்தனர். 2008 துவக்க விழாவில் புறாக்களையொத்த வாணவேடிக்கைகள் நடத்தப்பட்டன. 2010இல் புறா படிமங்கள் தரையில் முன்வீச்சப்பட்டன. 2012 துவக்கவிழாவில் ஒளிகாலும் இருமுனையங்களால் ஒளியூட்டப்பட்ட புறாச்சிறகுகளைக் கொண்ட மிதிவண்டிக்காரர்கள் வலம் வந்தனர்.

ஒவ்வொரு ஒலிம்பிக் விளையாட்டுப் போட்டியும் நடந்து முடிந்த பின்னர் பதக்கம் வழங்கும் விழா நடைபெறும். கோடைக்கால ஒலிம்பிக் விளையாட்டுப் போட்டிகளில் போட்டி நடந்து முடிந்த உடனடியாக போட்டி மைதானத்திலேயே பதக்கங்கள் வழங்கப்படும். ஆனால் குளிர்கால ஒலிம்பிக் போட்டிகளில், சில போட்டிகளைத் தவிர்த்து, பெரும்பாலானவற்றிற்கு இதற்கான தனிப்பதக்க வளாகத்தில் இரவுநேரத்தில் வழங்கப்படுகின்றது. மூன்றடுக்குகள் உள்ள பதக்க மேடையில் –தங்கப் பதக்கம் வென்றவர் மிக உயரமான மேடையிலும் வெள்ளிப் பதக்கம் வென்றவர் அடுத்த உயரமான மேடையிலும் வெண்கலப் பதக்கம் வென்றவர் மற்ற மேடையிலும் நிற்க– ப.ஒ.குழுவின் உறுப்பினர் ஒருவர் பதக்கங்களை அணிவிப்பார். இந்த உறுப்பினருடன் செல்லும் அந்த விளையாட்டைக் கட்டுப்படுத்தும் அமைப்பின் சார்பாளர் ஒவ்வொரு வெற்றியாளருக்கும் மலர்ச்செண்டு கொடுப்பதும் வழக்கமாயுள்ளது. ஏதென்சில் நடந்த 2004 போட்டிகளில் பதக்க வெற்றியாளர்களுக்கு சைத்தூன் வளையங்களும் பண்டைய ஒலிம்பிக்கின் நினைவாக வழங்கப்பட்டன. பதக்கங்கள் வழங்கப்பட்ட பின்னர், மூன்று வெற்றியாளர்களின் நாட்டுப் கொடிகளும் ஏற்றப்படும். தங்கப் பதக்கம் வென்றவரின் நாட்டுக் கொடி மையத்திலும் மிக உயரமாகவும் வெள்ளி பதக்க நாட்டுக் கொடி இடது புறத்திலும் வெண்கலப் பதக்க நாட்டின் கொடி வலது புறத்திலும், தங்கப் பதக்க கொடியை விட குறைந்த உயரத்தில் பறக்க விடப்படும். கொடிகள் ஏற்றப்படும்போது தங்கப் பதக்கம் வென்றவரின் நாட்டுப்பண் இசைக்கப்படும். போட்டி நடத்தும் நாட்டின் குடிமக்களும் இந்த விழாவினை நடத்துபவர்களாக செயல்படுவர். இவர்கள் பதக்கம் வழங்கும் அதிகாரிகளுக்கு உதவியாகவும் கொடியேந்திகளாகவும் செயல்படுவர்.

இந்த விழாவின்போது விளையாட்டு வீரர்களின் நடத்தையைக் குறிக்கும் விதிகள் மிகவும் கடுமையானவை. அவர்கள் முன்னதாக அனுமதிக்கப்பட்ட தேசிய ஒலிம்பிக் அணி சீருடைகளையே அணிய வேண்டும். பதக்க மேடையில் எந்தவொரு அரசியல் சார்பை வெளிப்படுத்தவோ கோஷமிடவோ கூடாது. 

வழக்கமாக, கோடைக்கால ஒலிம்பிக்கில் ஆடவர் மாரத்தான் பதக்கங்கள் (குளிர்கால ஒலிம்பிக்கில் ஆடவர் 50கிமீ நாட்டுக்குறுக்கு பனிச்சறுக்கு பதக்கங்கள்) நிறைவு விழாவின் அங்கமாக, ஒலிம்பிக் விளையாட்டரங்கில், வழங்கப்படுகின்றன. இவையே ஒலிம்பிக் விளையாட்டுக்களின் கடைசி பதக்கங்களாக உள்ளன.

துவக்க விழா நிகழ்ச்சிகளுக்கு மாறாக நிறைவு விழாவின் பல கூறுகள் ஒலிம்பிக் பட்டயத்தில் விதிகளின்படி அமையாது மரபுவழியாக வந்துள்ளன.

துவக்க விழாவைப் போன்றே நிறைவு விழாக்களும் போட்டி நடத்தும் நாட்டின் கொடியை ஏற்றி அந்நாட்டு நாட்டுப் பண்ணை இசைப்பதுடன் துவங்குகிறது. நிறைவு விழாவின் மரபார்ந்த அங்கங்கள் "கொடிகளின் அணிவகுப்புடன்" துவங்குகின்றன. பங்கேற்ற ஒவ்வொரு நாட்டின் கொடியேந்திகளும் ஒரே வரிசையில் விளையாட்டரங்கில் நுழைகின்றனர். அவர்களுக்குப் பின்னே அனைத்து போட்டியாளர்களும் தேசியப் பாகுபாடின்றி உள்ளே நுழைகின்றனர். இந்த "விளையாட்டாளர்களின் அணிவகுப்பு", மரபு 1956 கோடைக்கால ஒலிம்பிக் விளையாட்டுப் போட்டிகளிலிருந்து துவங்கியது. மெல்பேர்ன் நகரத்து சிறுவன் ஜான் இயான் விங் என்பவனின் ஆலோசனைப்படி உலக விளையாட்டாளர்களை ஒற்றுமைப்படுத்தி "ஒரே தேசமாக்க" இது அறிமுகப்படுத்தப்பட்டது. 

அனைத்து விளையாட்டாளர்களும் அரங்கில் நுழைந்த பின்னர் இறுதி பதக்கங்கள் வழங்கும் விழா நடைபெறும். ஒவ்வொரு போட்டி நடத்தும் நகரத்தின் போட்டிகள் ஒழுங்கமைவு குழுவும் ப.ஒ.குழுவின் அறிவுரைக்கேற்ப, எந்த விளையாட்டுப் போட்டியின் பதக்கங்கள் வழங்கப்படும் என்பதைத் தீர்மானிக்கிறது. கோடைக்கால ஒலிம்பிக் விளையாட்டுப் போட்டிகளில் இது பொதுவாக ஆடவர் மராத்தான் போட்டியாக இருக்கும். வழமையாக, ஆடவர் மராத்தான் ஒலிம்பிக் போட்டிகளின் கடைசி நாளில் கடைசி மணித்துளிகளில் நடத்தப்பட்டு நிறைவு விழாவிற்கு சற்று முன்னரே முடிவடையுமாறு அமைக்கப்படும். இருப்பினும், அண்மைய கோடைக்கால ஒலிம்பியாடுகளில் ( அட்லான்டா, பீஜிங், இலண்டன் ) நடத்தும் நகரத்து வானிலையை ஒட்டி விடிகாலைப் பொழுதுகளில் மராத்தன் நடத்தப்பட்டது. 2006 குளிர்கால ஒலிம்பிக்கிலிருந்து, ஆடவர் நாட்டுக் குறுக்கு பனிச்சறுக்கு போட்டிகளுக்கான பதக்கங்கள் குளிர்கால ஒலிம்பிக் போட்டிகளின் நிறைவு விழாவில் வழங்கப்படுகின்றன. பதக்கம் வென்றவர்களின் நாட்டுக் கொடிகள் ஏற்றப்படுகிறது; தங்கப் பதக்கம் பெற்றவரின் நாட்டுப் பண் இசைக்கப்படுகிறது.

அடுத்து ஒலிம்பிக் விளையாட்டுக்கள் பிறந்த கிரீசை கௌரவப்படுத்தும் வண்ணம் அந்நாட்டின் கொடி நாட்டுப்பண் இசைக்க ஏற்றப்படுகிறது. பின்னர் அடுத்த கோடைக்கால (அல்லது குளிர்கால) ஒலிம்பிக் விளையாட்டுப் போட்டிகளை நடத்தும் நாட்டின் கொடியும் அந்நாட்டுப் பண் இசைக்க ஏற்றப்படுகிறது. மாசுக்கோவில் அடுத்த ஒலிம்பிக் நடக்கவிருக்கும் கொடியாக லாஸ் ஏஞ்சலஸ் நகரின் கொடி ஏற்றப்பட்டது; 1980இல் ஐக்கிய அமெரிக்க இப்போட்டிகளை புறக்கணித்ததை ஒட்டி அந்நாட்டுக் கொடி ஏற்றப்படவில்லை.

பின்னர் ஒலிம்பிக் வாழ்த்துப்பாடல் ஒலிக்க, துவக்க விழாவின்போது ஏற்றப்பட்ட ஒலிம்பிக் கொடி கீழிறக்கப்பட்டு அரங்கத்திலிருந்து வெளியே கொண்டு செல்லப்படுகிறது. ஆண்ட்வெர்ப் ஒலிம்பிக் விளையாட்டுக்களிலிருந்து துவங்கியதால் "ஆண்ட்வெர்ப் சடங்கு" என்று அறியப்படும் சடங்கில் போட்டி நடத்திய நகரத்தின் நகரத்தந்தை (மேயர்) ஓர் சிறப்பு ஒலிம்பிக் கொடியை ப.ஒ.கு.தலைவருக்கு மாற்றிட அவர் அதை எதிர்வரும் போட்டிகளை நடத்தவிருக்கும் நகரத்தின் நகரத்தந்தைக்கு மாற்றி வழங்குகிறார். கொடியைப் பெற்றுக்கொண்ட நகரத்தந்தை அதை எட்டு முறை அசைக்கிறார். இந்த சிறப்புக் கொடிகள் மூன்று உள்ளன:


கொடி கைமாறிய பிறகு போட்டி நடத்தும் நாடு தனது கலை மற்றும் பண்பாட்டுக் கூறுகளை வெளிப்படுத்தும் வண்ணம் கலைநிகழ்ச்சிகளை வழங்கி அறிமுகப்படுத்திக் கொள்கிறது. இந்த வழக்கம் 
1976 ஒலிம்பிக் விளையாட்டுக்களிலிருந்து துவங்கியது.

கலைநிகழ்ச்சிகளுக்குப் பிறகு போட்டி ஒழுங்கமைப்புக் குழுவின் தலைவர் உரையாற்றுகிறார். இவரைத் தொடர்ந்து பன்னாட்டு ஒலிம்பிக் குழுவின் தலைவர் உரையாற்றி இறுதியில் பின்வருமாறு ஆங்கிலத்திலும் பிரெஞ்சிலும் கூறி ஒலிம்பிக் போட்டிகளை நிறைவு செய்கிறார்: "And now, in accordance with tradition, I declare the Games of the [ordinal number of Summer Olympics] Olympiad/[ordinal number of Winter Olympics] Olympic Winter Games closed, and I call upon the youth of the world to assemble four years from now in [name of next host city] to celebrate the Games of the [subsequent ordinal number of Summer Olympics] Olympiad/[subsequent ordinal number of Winter Olympics] Olympic Winter Games". இறுதியாக, ஒலிம்பிக் தீச்சுடர் அணைக்கப்பட்டு அவ்வாண்டின் ஒலிம்பிக் விளையாட்டுக்கள் நிறைவடைகின்றன.


</doc>
<doc id="215560" url="https://ta.wikipedia.org/wiki?curid=215560" title="நபம் துக்கி">
நபம் துக்கி

நபம் துக்கி (பி. ஜூலை 7, 1964) அருணாசலப் பிரதேசத்தின் 8ஆம் முதலமைச்சர் ஆவார். நிஷி மக்களை சேர்ந்தவர், இந்திய தேசிய காங்கிரஸ் கட்சியில் உறுப்பினராக இருக்கிறார். அருணாச்சலப் பிரதேசத்தின் முதலமைச்சராக நவம்பர் 1, 2011 முதல் ஜனவரி 26, 2016 வரை பதவி வகித்தவர். 

ஜனவரி 2016 இல் இவரது அமைச்சரவையில் பதவிவகித்த கலிகோ புல், காங்கிரஸ் கட்சியின் 21 சட்டமன்ற உறுப்பினர்களின் ஆதரவோடு இவருக்கு எதிரானார். இதனால் அருணாச்சலப் பிரதேச அரசியலில் சிக்கல் ஏற்பட்டது. இவரது ஆட்சி கலைக்கப்பட்டு குடியரசுத்தலைவர் ஆட்சி அறிவிக்கப்பட்டது.
அருணாசலப் பிரதேசம், பபும் பரே மாவட்டம், சகலி உட்கோட்டத்தைச் சேர்ந்த ஓம்புலி கிராமத்தில் ஜூலை 7, 1964 இல் நபம் துக்கி பிறந்தார். இவருக்கு ஐந்து மகள்களும் இரு மகன்களும் உண்டு.

1995 இல் சகலி சட்டமன்றத் தொகுதி உறுப்பினராகத் தேர்ந்தெடுக்கப்பட்டு, கேகோங் அபாங்கின் அமைச்சரவையில் துணை வேளாண் அமைச்சராகப் பொறுப்பு வகித்தார். 1998 இல் போக்குவரத்து மற்றும் உள்நாட்டு விமானப்போக்குவரத்து அமைச்சராக இருந்தார். 1999 இல் மீண்டும் அதே தொகுதியிலிருந்து சட்டமன்ற உறுப்பினராகத் தேர்ந்தெடுக்கப்பட்டார். முகுத் மித்தி அமைச்சரவையில் சுற்றுச்சூழல் மற்றும் வனத்துறை ஆய அமைச்சராகப் பொறுப்பேற்றார். 2004, 2009 ஆண்டுகளில் நடந்த அருணாச்சலப் பிரதேச சட்டமன்றத் தேர்தல்களில் மீண்டும் சட்டமன்ற உறுப்பினராகத் தேர்ந்தெடுக்கப்பட்டு கேகோங் அபாங்க் மற்றும் தோர்ச்யீ காண்டு அமைச்சரவைகளில் அமைச்சராக பதவிவகித்தார். ஜார்பம் காம்லினுக்கு அடுத்தபடியாக, அருணாச்சலப் பிரதேச முதலமைச்சராக நவம்பர் 1, 2011 முதல் ஜனவரி 2016 வரை பதவியிலிருந்தார்..


</doc>
<doc id="215566" url="https://ta.wikipedia.org/wiki?curid=215566" title="இந்தியாவின் பெண் முதலமைச்சர்கள் பட்டியல்">
இந்தியாவின் பெண் முதலமைச்சர்கள் பட்டியல்

இந்திய முதலமைச்சர் இந்திய மாநிலமொன்றின் அரசினை தலைமையேற்று நடத்தும் சட்டப் பேரவையின் பெரும்பான்மை உறுப்பினர்களால் தேர்ந்தெடுக்கப்பட்டவராவார். இவர் மாநிலத்தினை வழிநடத்திட பெரும்பாலான செயலாக்க அதிகாரங்களை உடையவர். சட்டப் பேரவையின் ஐந்தாண்டு காலமும் இவர் பணிபுரியவும் மீண்டும் தேர்ந்தெடுக்கப்படவும் கூடும். 28 இந்திய மாநிலங்களுக்கும் ஏழு ஆட்சிப்பகுதிகளுக்கும் முப்பது முதலமைச்சர்கள் உள்ளனர்.

இந்திய மாநில முதலமைச்சர்களாக பதினான்கு பெண்கள் பதவி வகித்துள்ளனர். தற்சமயம் மம்தா பானர்ஜி முதலமைச்சர் பதவியிலுள்ளார். பெண் முதலமைச்சர்களைக கொண்ட பதினோரு மாநிலங்களில் தில்லி, தமிழ் நாடு மற்றும் உத்தரப் பிரதேசம் ஆகிய மூன்று மாநிலங்களும் இருமுறை பெண் முதலமைச்சரைக் கொண்ட மாநிலங்களாகும். இந்திய மாநிலப் பெண் முதலச்சர்களின் பட்டியல் கீழே தரப்பட்டுள்ளது.



</doc>
<doc id="215568" url="https://ta.wikipedia.org/wiki?curid=215568" title="நிதோ தானியா கொலை">
நிதோ தானியா கொலை

நிதோ தானியா அல்லது நிதோ தானியம், அருணாசலப் பிரதேசத்தின் சட்டமன்ற உறுப்பினர் நிதோ பவித்திராவின் மகன், ஜலந்தரில் லவ்லி புரொஃபெசனல் பல்கலைக்கழகத்தில் படித்துக்கொண்டிருந்தார். 2014இல் ஜனவரி 29 அன்று, தில்லியின் லாஜ்பாட் நகர் பகுதியில், நிதோ தானியா மூன்று கடைக்காரர்களால் அடித்து கொலை செய்யப்பட்டார். தில்லி காவல்துறை இந்த மூன்று நபர்களை கைது செய்தது. 

இந்நிலையில், தில்லியில் வடகிழக்கு இந்தியர்கள் இனவெறியை பொறுத்துக்கொண்டு இருக்கின்றனர் என்று கண்டனம் காட்டியுள்ளனர். குற்றவாளிகள் மீது நடவடிக்கை எடுக்க தாமதித்ததாகவும் தில்லி காவல்துறை குற்றஞ்சாட்டப்பட்டது.


</doc>
<doc id="215569" url="https://ta.wikipedia.org/wiki?curid=215569" title="ககவுசு மொழி">
ககவுசு மொழி

ககவுசு மொழி (Gagauz dili, Gagauzca) துருக்கிய மொழிகளில் ஒன்று. மல்டோவாவின் தெற்கு பகுதியில் ககவுசு தன்னாட்சி மண்டலத்தில் ஆட்சி மொழியாகும். இப்பகுதியை தவிர, உக்ரைன், துருக்கி, ரசியா ஆகிய நாடுகளில் ககவுசு மக்கள் வசிக்கும் இடங்களிலும் பேசப்படுகிறது. துருக்கி மொழிக் குடும்பத்தின் ஒகுஸ் பிரிவில் சேர்ந்த மொழிகளில் ககவுசு ஒன்று. துருக்கிய மொழி, அசர்பைஜான் மொழி, கிரிமிய தத்தார் மொழி, துருக்குமேனிய மொழி ஆகிய மொழிகளுக்கும் ககவுசு மொழிக்கும் ஒற்றுமை உள்ளது. 

சோவியத் ஒன்றியத்தின் ஆட்சியின் பொழுது சிரிலிக் எழுத்துமுறையால் எழுதப்பட்டது, ஆனால் தற்போது இலத்தீன் எழுத்துமுறையின் ஒரு வகையுடன் எழுதப்படுகிறது. 



</doc>
<doc id="215573" url="https://ta.wikipedia.org/wiki?curid=215573" title="அவிஞ்ஞோன் திருத்தந்தை ஆட்சிக்காலம்">
அவிஞ்ஞோன் திருத்தந்தை ஆட்சிக்காலம்

அவிஞ்ஞோன் திருத்தந்தை ஆட்சிக்காலம் என்பது 1309 முதல் 1378 வரையான காலத்தின் கத்தோலிக்க திருச்சபையின் ஏழு திருத்தந்தையர்கள் உரோமை நகரில் தங்கி ஆட்சிசெய்யும் வழக்கத்திற்கு மாறாக பிரான்சு நாட்டின் அவிஞ்ஞோன் நகரில் தங்கி ஆட்சி செய்த காலத்தைக்குறிக்கும். இது திருத்தந்தையின் ஆட்சிக்கும் பிரான்சு அரசுக்கும் இடையே ஏற்பட்ட மோதலால் நிகழ்ந்தது.

பிரான்சின் நான்காம் பிலிப்பு மன்னருக்கும் திருத்தந்தை எட்டாம் போனிஃபாஸுக்கும் மோதல் ஏற்பட்டது. எட்டாம் போனிஃபாஸின் மறைவுக்குப்பின்பு திருத்தந்தையான பதினொன்றாம் பெனடிக்ட் 8 மாதம் மட்டுமே ஆட்சி செய்தார். அவருக்குப்பின்பு பிரெஞ்சு நபரான ஐந்தாம் கிளமெண்ட் 1305இல் திருத்தந்தையாக தேர்வானார். இவர் பிரான்சைவிட்டு உரோமைக்கு வர மறுத்து 1309இல் திருத்தந்தையின் அவையினை அவிஞ்ஞோன் நகருக்கு மாற்றினார். அவ்விடமே திருத்தந்தையின் இல்லமாக அடுத்த 67 ஆண்டுகளுக்கு இருந்தது.

இக்காலம் "திருத்தந்தையின் பாபிலோனிய அடிமைக்காலம்" என சிலரால் அழைக்கப்படுகின்றது. ஏழு திருத்தந்தையர்கள் இவ்விடத்திலிருந்து திருச்சபையினை ஆண்டனர். இவர்கள் எழுவரும் பிரெஞ்சு நபர்கள் ஆவர். பிரான்சிலிருந்து ஆண்டதால் இவர்கள் அனைவரும் பிரான்சு அரசின் கட்டுப்பாட்டுக்கு உள்ளானார்கள். இறுதியாக செப்டம்பர் 13, 1376இல் பதினொன்றாம் கிரகோரி அவிஞ்ஞோன் நகரினை விடுத்து ஜனவரி 17, 1377இல் உரோமைக்கு வந்து சேர்ந்தார். இதனால் அவிஞ்ஞோன் திருத்தந்தை ஆட்சிக்காலம் முடிவுக்கு வந்தது.

உரோமைக்கு திருபினாலும் கர்தினால்களுக்கும் பதினொன்றாம் கிரகோரிக்குப்பின்பு பதவிவகித்த ஆறாம் அர்பனுக்கும் ஏற்பட்ட மோதலால் மேற்கு சமயப்பிளவு ஏற்பட்டது. இதனால் இரண்டாம் முறையாக அவிஞ்ஞோனிலிருந்து சிலர் ஆட்சிசெய்தாலும் அவர்கள் எதிர்-திருத்தந்தையர்களாக பட்டியலிடப்படுகின்றனர். இப்பிளவு 1417இல் நடந்த காண்ஸ்தான்சு பொதுச்சங்கத்தால் முடிவுக்கு வந்தது.

கத்தோலிக்க திருச்சபையின் அதிகாரப்பூர்வ ஏடுகளின்படி பின்வரும் ஏழு நபர்கள் அவிஞ்ஞோனிலிருந்து ஆட்சி செய்தனர்:

அவிஞ்ஞோனிலிருந்து ஆட்சி செய்த எதிர்-திருத்தந்தையர்கள்:

1403இல் பதின்மூன்றாம் பெனடிக்ட் அவிஞ்ஞோனிலிருந்து நாடுகடத்தப்பட்டார். இவருக்கு பின் இவரின் வாரிசாக உறிமைகொன்டாடிய மூவரும் அவிஞ்ஞோனில் தங்கவில்லை. ஆகவே பின்வருவோர் "அவிஞ்ஞோன் திருத்தந்தை" எனப்பட வாய்ப்பில்லை. இவர்களுக்கு மக்கள் மத்தியில் செல்வாக்கு மிகவும் குறைந்திருந்தது என்பதும் குறிக்கத்தக்கது.


</doc>
<doc id="215575" url="https://ta.wikipedia.org/wiki?curid=215575" title="எதிர்-திருத்தந்தை பதின்மூன்றாம் பெனடிக்ட்">
எதிர்-திருத்தந்தை பதின்மூன்றாம் பெனடிக்ட்

பதின்மூன்றாம் பெனடிக்ட், இயற்பெயர் பெத்ரோ மார்டினிஸ் தெ லூனா யி பிரேஸ் தெ கோடோர் (25 நவம்பர் 1328–23 மே 1423), என்பவர் அரகோனிய உயர் குடியினரும், கத்தோலிக்க திருச்சபையால் எதிர்-திருத்தந்தை என கருதப்படுபவரும் ஆவார். இவர் மேற்கு சமயப்பிளவின்போது (1378–1417) அவிஞ்ஞோன் நகரிலிருந்து ஆட்சி செய்தார்.

1328ஆம் ஆண்டு லூசா, அரகோனில் இவர் பிறந்தார். நன்கு கல்வி கற்ற இவர் மோந்துபேலியர் பல்கலைக்கழகத்தில் பேராசிரியராக பணிபுரிந்தவர் ஆவார். திருத்தந்தை பதினொன்றாம் கிரகோரி இவரை காஸ்மெதியனின் கர்தினால்-திருத்தொண்டராக 20 டிசம்பர் 1375இல் உயர்த்தினார்.

மேற்கு சமயப்பிளவு 1378இல் நிகழ்ந்தபோது இவர் தனது ஆதரவை எதிர்-திருத்தந்தை ஏழாம் கிளமெண்டுக்கு அளித்தார். கிளமெண்டின் இறப்புக்குப்பின்பு அவரின் ஆதரவு கர்தினால்களால் ஒற்றுமை ஏற்படின் பதவி விலக வேண்டும் என்னும் நிபந்தனையின் பேரில் இவர் தேர்வு செய்யப்பட்டார். இவ்வாக்குறுதியினை இவர் கடைபிடிக்கவில்லை. பிரென்சு அரசு வற்புருத்தியும் இவர் கேளாததால் இவரின் இல்லம் அரசால் 1398இல் கைப்பற்றப்பட்டது. இவரின் 23 ஆதரவு கர்தினால்களுல் 18 பேர் இவரை கைவிட்டனர்.

1403இல் இவர் பிராவின்சு நகருக்கு தப்பியோடினார். எனினும் ஓர்லியான்சின் லூயிசுவினால் பிரான்சின் உதவியினை இவர் திரும்பப்பெற்றார். 1407இல் திருத்தந்தை பன்னிரண்டாம் கிரகோரியுடன் இவர் நடத்திய பேச்சுவார்த்தை தேல்வியுற்றதால் 1408இல் பிரென்சு அரசு இக்குழப்பத்தில் தாம் யாருக்கும் உதவாமல் நடுநிலை வகிப்பதாக அறிவித்தது.

உடண்பாடு எட்ட 1409இல் கூடிய பீசா பொதுச்சங்கம் சிக்களை இன்னமும் அதிகப்படுத்தும்படியாக ஐந்தாம் அலெக்சாண்டரை திருத்தந்தையாக்கியது. இவர் இதனை ஏற்கவில்லை. ஜூலை 26, 1417இல் நடந்த காண்ஸ்தான்சு பொதுச்சங்கத்தால் இவர் திருச்சபையிலிருந்து விலக்கப்படார். அப்போது திருத்தந்தை பதவி கோரிய பன்னிரண்டாம் கிரகோரி மற்றும் இருபத்திமூன்றாம் யோவான் இச்சங்கத்தின் முடிவை ஏற்றனர் என்பதும் இவர் மட்டுமே ஏற்கவில்லை என்பதும் குறிக்கத்தக்கது. திருச்சபையிலிருந்து விலக்கப்பட்டதால் இவர் தனது அனைத்து அரச உறிமைகளையும் இழந்தார். இசுக்கொட்லாந்து மற்றும் பிரான்சின் அர்மாக்னாக் நகர் மட்டுமே இவரை ஆதரித்தன.

இவர் திருத்தந்தை ஒன்பதாம் போனிஃபாஸ், திருத்தந்தை ஏழாம் இன்னசெண்ட் மற்றும் திருத்தந்தை பன்னிரண்டாம் கிரகோரி ஆகிய மூன்று தொடர் உரோமை திருத்தந்தையருக்கு எதிராக ஆண்டார். மேலும் பீசா பொதுச்சங்கத்தால் தேர்வு செய்யப்பட்ட எதிர்-திருத்தந்தை ஐந்தாம் அலெக்சாண்டர் மற்றும் எதிர்-திருத்தந்தை இருபத்திமூன்றாம் யோவானையும் இவர் ஏற்கவில்லை. ஒற்றுமை ஏற்பட நவம்பர் 1417இல் தேர்வு செய்யப்பட்ட திருத்தந்தை ஐந்தாம் மார்ட்டினை இவர் மட்டுமே ஏற்கவில்லை. 

1422 நவம்பரில் நான்கு புதிய கர்தினால்களை நியமிக்கும் அளவுக்கு இவர் திருத்தந்தை பதவிக்கு உரிமை கொன்டாடினார். இவர் 23 மே 1423இல் தம் இறப்பு வரையிலும் மனம்மாறவில்லை. 

பதின்மூன்றாம் பெனடிக்ட் முதலில் பின்ஸ்கோலா கோட்டையில் அடக்கம் செய்யப்பட்டார். பின்னர் அவரின் உடல் அவரின் பிறந்த ஊரான லூசாவுக்கு மாற்றப்பட்டது. அங்கு நடந்த எசுப்பானிய அரசின் வாரிசு சன்டையில் இவரின் உடலில் மண்டையோடு மட்டுமே மிஞ்சியது. அது தற்சமயம் அரகொனின் கொன்தெஸ் தெ அர்கிலோ அரண்மனையில் பாதுகாக்கப்படுகின்றது.

இவர் தனது ஆட்சியில் செய்த ஒரே குறிக்கத்தக்க நல்ல செயல் 1412இல் இசுக்கொட்லாந்து நாட்டின் முதல் பல்கலைக்கழகத்தை நிருவ ஆணையிட்டது ஆகும். இன்றளவும் இவரின் மரபுச்சின்னம் புனித ஆண்ட்ரூசு பல்கலைக்கழக சின்னத்தின் ஒரு பகுதியாக உள்ளது.


</doc>
<doc id="215587" url="https://ta.wikipedia.org/wiki?curid=215587" title="மெலிண்டா கேட்ஸ்">
மெலிண்டா கேட்ஸ்

மெலிண்டா கேட்ஸ் (ஆங்கிலம்:Melinda French Gates) 1964ம் ஆண்டு ஆகஸ்ட் மாதம் 15 தேதி பிறந்தவர். இவர் ஒரு பெண்தொழிலதிபராகவும், இரக்க குணம் உள்ள பெண்ணாகவும் உள்ளார். இவர் பில் & மெலின்டா கேட்சு அறக்கட்டளையின் துணைத்தலைவராகவும் உள்ளார். மைக்ரோசாப்ட் நிறுவனத்தலைவர் பில் கேட்ஸின் மனைவியாவார். மைக்ரோசாப்ட் பாப், (Microsoft Bob), என்கார்ட்டா கலைக்களஞ்சியம், என்கார்டா(வலைத்தளம்) ((Encarta)Expedia) போன்றவற்றின் திட்ட மேலாளராகவும் உள்ளார்.

அமெரிக்க நாட்டின் டெக்சஸ் மாநிலத்தில் உள்ள டாலஸ் என்ற நகரில் 1964ம் ஆண்டு ஒரு கத்தோலிக்க கிறித்தவ குடும்பத்தில் பிறந்தார். வடக்கு கரோலினா மாகாணத்தில் உள்ள டியூக் பல்கலைக்கழகத்தில் கணினியியலில் இளங்கலைப்பட்டம் பெற்றுள்ளார். பிக்யூ வணிக பள்ளி நிறுவனத்தில் முதுகலை வணிக மேலாண்மை படிப்பை முடித்துள்ளார்.
1987ல் மைக்ரோசாப்ட் நிறுவனத்தில் சேர்ந்தார். 1996ம் ஆண்டு தனது நிறுவனத்திலிருந்து ஓய்வுபெற்றார்.


</doc>
<doc id="215602" url="https://ta.wikipedia.org/wiki?curid=215602" title="காரைதீவு (புத்தளம்)">
காரைதீவு (புத்தளம்)

காரைதீவு ("Karaitivu") என்பது இலங்கையின் வடமேல் மாகாணத்தில் புத்தளம் மாவட்டத்தில் புத்தளம் நகருக்கு வடக்கே சுமார் 30 கிமீ தூரத்தில் அமைந்துள்ள சிறிய ஒரு ஊர் ஆகும். இது வண்ணாத்தவில்லு பிரதேச சபைக்கு உட்பட்ட ஊர் ஆகும். இங்கு முசுலிம்கள் பெரும்பான்மையாக வாழ்கிறார்கள்.




</doc>
<doc id="215607" url="https://ta.wikipedia.org/wiki?curid=215607" title="ஆக்யுலஸ்">
ஆக்யுலஸ்

ஒகிலுஸ் 2014ம் ஆண்டு வெளிவர இருக்கும் அமெரிக்க நாட்டு திகில் திரைப்படம் ஆகும். இந்த திரைப்படத்தை Mike Flanagan இயக்க Katee Sackhoff, கரேன் கில்லான், ப்றேண்டன் தவைட்ஸ் மற்றும் ரோரி காக்ரேன் நடித்துள்ளார்கள்.

இந்த திரைப்படம் ஏப்ரல் 11ம் திகதி 2014ம் ஆண்டு வெளியிடப்படவுள்ளது.



</doc>
<doc id="215609" url="https://ta.wikipedia.org/wiki?curid=215609" title="காட்சில்லா">
காட்சில்லா

காட்சில்லா 2014ம் ஆண்டு வெளிவர இருக்கும் அமெரிக்க நாட்டு அறிவியல் கற்பனை திரைப்படம் ஆகும். இந்த திரைப்படத்தை கரேத் எட்வர்ட்ஸ் இயக்க ஆரோன் டெய்லர்-ஜான்சன், கென் வாடனாபே, எலிசபெத் ஓல்சன், ஜூலியட் பினோச்சே, சாலி ஹாக்கின்ஸ்,டேவிட் Strathairn மற்றும் பிரையன் Cranston நடித்துள்ளார்கள்.


இந்த திரைப்படம் மே 16ம் நாள் 2014ம் ஆண்டு 2டி மற்றும் 3டி யில் வெளியிடப்படவுள்ளது.







</doc>
<doc id="215615" url="https://ta.wikipedia.org/wiki?curid=215615" title="கார்ட்வெலி மொழிகள்">
கார்ட்வெலி மொழிகள்

கார்ட்வெலி மொழிகள் காக்கசஸ் மலைத்தொடரில் பேசப்படும் மொழிக் குடும்பம். பெரும்பான்மையாக ஜோர்ஜியாவில் பேசப்படுகிறது. உலகில் ஏறத்தாழ 5.2 மில்லியன் மக்கள் கார்ட்வெலி மொழிகளை பேசுகின்றனர். உலகின் மற்ற மொழிக் குடும்பங்களுக்கும் கார்ட்வெலி மொழிகளுக்கும் ஒற்றுமை இல்லை. பல கார்ட்வெலி மொழிகளும் ஜோர்ஜிய எழுத்துமுறையால் எழுதப்படுகின்றன.

கார்ட்வெலி மொழிக் குடும்பத்தில் நான்கு மொழிகள் உள்ளன. 


</doc>
<doc id="215616" url="https://ta.wikipedia.org/wiki?curid=215616" title="மிங்கிரெலி மொழி">
மிங்கிரெலி மொழி

மிங்கிரெலி மொழி (მარგალური ნინა, "மார்கலூரி நினா") மேற்கு ஜோர்ஜியாவில் 5 லட்ச மக்களால் பேசப்படும் கார்ட்வெலி மொழியாகும். ஜோர்ஜிய எழுத்துமுறையால் எழுதப்படுகிறது. ஜோர்ஜியாவின் மேற்கில் அமைந்த சாமெக்ரெலோ மற்றும் ஆப்காசியா பகுதிகளில் பேசப்படுகிறது. யுனெஸ்கோ இம்மொழியை அருகிய மொழி என்று கூறுகிறது. 


</doc>
<doc id="215618" url="https://ta.wikipedia.org/wiki?curid=215618" title="காக்கசஸ் மலைத்தொடர்">
காக்கசஸ் மலைத்தொடர்

காக்கசஸ் மலைத்தொடர் ஐரோவாசியாவில் கருங்கடலுக்கும் காஸ்பியன் கடலுக்கும் நடுவில் அமைந்த மலைத்தொடர். 

காக்கசஸ் மலைத்தொடரில் இரண்டு பிரிவுகள் உள்ளன. பெரும் காக்கசஸ் மலைத்தொடர், கருங்கடலின் வடகிழக்கு எல்லையில் சோச்சியிலிருந்து பாகு அருகில் காஸ்பியன் கடலோரம் வரை நீட்டுகிறது. இதற்கு 100 கிமீ தெற்கில் சிறிய காக்கசஸ் மலைத்தொடர் அமைந்திருக்கிறது. காக்கசஸ் தொடரின் மிக உயரமான மலை, ரசியாவில் அமைந்த எல்பிரஸ் மலை, 5,642 மீ உயரம் அடையும். 

காக்கசஸ் மலைத்தொடர் ஐரோப்பாவுக்கும் ஆசியாவுக்கும் எல்லையாக அறியப்படுகிறது.



</doc>
<doc id="215623" url="https://ta.wikipedia.org/wiki?curid=215623" title="மூக்கு நோண்டுதல்">
மூக்கு நோண்டுதல்

மூக்கு நோண்டுதல் என்பது மூக்கில் விரலை நுழைத்து மூக்குச்சளியை சுரண்டி எடுப்பதைக் குறிக்கும். மூக்குச்சளியை சுரண்டி சாப்பிடுவதையும் குறிக்கலாம். 

உலகின் பல கலாச்சாரங்களில், பொது இடங்களில் மூக்கு நோண்டுவது கண்டனம் செய்யப்படுகிறது. ஆனாலும், சில மதிப்பீட்டுகளின் படி, சராசரியாக மனிதன் ஒரு நாளுக்கு நான்கு தடவை மூக்கை நோண்டுகிறார் என்று அறியப்படுகிறது. 1995இல் செய்த ஒரு கணக்கெடுப்பின் படி 91 சதவிகித மக்கள் மூக்கை நோண்டுகின்றனர். 

மூக்கில் பல நுண்ணுயிர்கள் வசிக்கின்றன. இதனால், நோயுற்ற மக்கள் மூக்கை நோண்டினால் உடனடியாக கைகளை அலம்பவேண்டும். ஆனால், நோய் இல்லாத மக்கள் மூக்கை நோண்டி மூக்குச்சளியை சாப்பிட்டுவிட்டால் நோய் எதிர்ப்பாற்றல் முறைமைக்கு நல்லது என்று சில மருத்துவர்கள் தெரிவிக்கின்றனர். 


</doc>
<doc id="215625" url="https://ta.wikipedia.org/wiki?curid=215625" title="இந்தியப் பெண் ஆளுநர்களின் பட்டியல்">
இந்தியப் பெண் ஆளுநர்களின் பட்டியல்

இந்திய மாநிலங்களின் ஆளுநர்களும் ஆட்சிப்பகுதிகளின் துணைநிலை ஆளுநர்களும் ஒன்றிய அளவில் இந்தியக் குடியரசுத் தலைவருக்கு ஒத்த அதிகாரங்களையும் செயலாக்கங்களையும் மாநிலங்களவில் கொண்டவர்கள் ஆவர். இந்தியாவில் ஆளுநர்களாகவும் துணைநிலை ஆளுநர்களாகவும் பொறுப்பாற்றிய பெண்களின் பட்டியல் கீழே தரப்பட்டுள்ளது:



</doc>
<doc id="215629" url="https://ta.wikipedia.org/wiki?curid=215629" title="ஒலிம்பிக் வாழ்த்துப்பாடல்">
ஒலிம்பிக் வாழ்த்துப்பாடல்

ஒலிம்பிக் வாழ்த்துப்பாடல் (, "Olympiakós Ýmnos", "Olympic Anthem"), அல்லது ஒலிம்பிக் பண் ஆப்பெரா இசையமைப்பாளர் "இசுபைரிடோன் சமராசால்" கிரேக்க கவிஞர் "கோசுட்டீசு பலாமாசு" எழுதிய பாடல்வரிகளுக்கு அமைக்கபட்ட சேர்ந்திசை வாயசைப்பு பாடலாகும். இந்த இருவரையும் பன்னாட்டு ஒலிம்பிக் குழுவின் முதல் தலைவராக இருந்த கிரேக்க "டெமெட்ரியசு விகெலாசு" இப்பணிக்கு அமர்த்தினார்.

இந்த வாழ்த்துப்பாடல் முதல்முறையாக கிரேக்கத்தின் ஏதென்ஸ் நகரில் விளையாடப்பட்ட முதல் ஒலிம்பிக் போட்டிகளின் துவக்கவிழாவில் பாடப்பட்டது. தொடர்ந்து ஒவ்வொரு ஆண்டும் தாங்கள் ஏற்றுக்கொண்ட போட்டிகளில் நடத்தும் நாடுகள் பல்வேறு இசையமைப்பாளர்களைக் கொண்டு குறிப்பிட்ட ஒலிம்பிக் வாழ்த்துப்பாடலை இசையமைத்துப் பாடி வந்தனர். 

1958ஆம் ஆண்டில் சப்பானின் தோக்கியோவில் கூடிய பன்னாட்டு ஒலிம்பிக் குழுவின் 54வது அமர்வில் சமராசு இசையமைத்து பலாமாசு இயற்றிய பாடலை அலுவல்முறை ஒலிம்பிக் வாழ்த்துப் பாடலாக ஏற்றுக் கொண்டது. எனவே 1960 முதல் ஒவ்வொரு ஒலிம்பிக் விளையாட்டுக்களிலும் துவக்க விழாக்களிலும் நிறைவு விழாக்களிலும் பாடப்பட்டு வருகிறது.


</doc>
<doc id="215631" url="https://ta.wikipedia.org/wiki?curid=215631" title="2014 ஐசிசி உலக இருபது20">
2014 ஐசிசி உலக இருபது20

2014 ஐசிசி உலக இருபது20 ("2014 ICC World Twenty20") என்பது வங்காளதேசத்தில் மார்ச்சு 16, 2014 முதல் ஏப்ரல் 6, 2014 வரை நடந்த ஐந்தாவது ஐசிசி உலக இருபது20 துடுப்பாட்டப் போட்டிகள் ஆகும்.

இது வங்காளதேசத்தின் மூன்று நகரங்களில், (டாக்கா, சிட்டகொங் மற்றும் சில்ஹெட்) நடந்தேறியது. இந்தப் போட்டிகளை நடத்திட 2010இல் பன்னாட்டுத் துடுப்பாட்ட அவை வங்காளதேசத்தை தேர்ந்தெடுத்தது. 2012இல் நடந்த முந்தைய போட்டிகள் இலங்கையில் நடந்ததை அடுத்து ஓர் ஆசிய நாடு இரண்டாவதாகவும் தொடர்ச்சியாகவும் இப்போட்டியை ஏற்று நடத்தியது.

இந்தப் போட்டிகளில் முதன்முறையாக 16 அணிகள் பங்கேற்கின்றன; ப.து.அவையின் முழு உறுப்பினர்களான பத்து நாடுகளும் 2013 ப.து.அ உலக இருபது20 தகுதிப் போட்டிகள் மூலமாக தகுதிபெற்றுள்ள இணை உறுப்பினர்களான 6 நாடுகளும் பங்கேற்கின்றன. 2012 அக்டோபர் 8 அன்று ப.து.அ பன்னாட்டு டி20 வெற்றியாளர் தரவரிசையில் முதல் எட்டு இடங்களில் உள்ள (முழு உறுப்பினர்கள்) அணிகள் நேரடியாக சூப்பர் 10 நிலைக்கு தகுதி பெறுகின்றன. மீதமுள்ள எட்டு அணிகள் குழுநிலை போட்டிகளில் பங்கேற்க வேண்டும். இவற்றிலிருந்து இரண்டு அணிகள் சூப்பர் 10 நிலைக்கு முன்னேறும்.



2014 ஐசிசி உலக இருபது20 போட்டிகளில் டாக்கா, சிட்டகொங், சில்ஹெட் நகரங்களில் மூன்று வெவ்வேறு விளையாட்டரங்கங்களில் மொத்தம் 35 ஆட்டங்கள் நடக்கவிருக்கின்றன. டாக்காவில் சேர்-இ-பங்களா துடுப்பாட்ட அரங்கம், நாராயண்கஞ்ச்சில் பதுல்லா ஓசுமானி விளையாட்டரங்கம் மற்றும் சிட்டகொங்கில் எம் ஏ அசீசு விளையாட்டரங்கம், சிட்டகொங் கோட்ட விளையாட்டரங்கம் ஆகியவற்றில் முன்பயிற்சி ஆட்டங்கள் நடக்கவுள்ளன.

16 அணிகளும் தயாராவதற்காக 16 செயல்தொடக்கப் போட்டிகள் மார்ச்சு 12 முதல் 19 வரை நடைபெற்றன.

 வெளியேறு நிலைக்கு முன்னேறின.

 வெளியேறு நிலைக்கு முன்னேறின.



</doc>
<doc id="215640" url="https://ta.wikipedia.org/wiki?curid=215640" title="எதிர்-திருத்தந்தை ஏழாம் கிளமெண்ட்">
எதிர்-திருத்தந்தை ஏழாம் கிளமெண்ட்

ஜெனிவாவின் இராபர்ட்டு (1342 – 16 செப்டம்பர் 1394) என்னும் இயற்பெயர் கொன்ட எதிர்-திருத்தந்தை ஏழாம் கிளமெண்ட் என்பவர் பிரென்சு கர்தினால்களால் ஆறாம் அர்பனுக்கு எதிராக திருத்தந்தையாக தேர்வு செய்யப்பட்டவர் ஆவார். இவர் கத்தோலிக்க திருச்சபையால் எதிர்-திருத்தந்தையாக கருதப்படுகின்றார். அவிஞ்ஞோனிலிருந்து ஆட்சி செய்த முதல் எதிர்-திருத்தந்தை இவர் ஆவார்.

ஜெவிவானின் கோமகனான மூன்றாம் அமதேயுஸின் மகனாக 1342இல் இவர் அன்னேசி நகரில் பிறந்தார். இவர் 1361இல் தெயூவேனின் ஆயராகவும், 1368இல் கம்பரயின் பேராயராகவும், 30 மே 1371இல் கர்தினாலாகவும் உயர்த்தப்படார்.

வடக்கு இத்தாலியின் 1377முதல் திருத்தந்தை நாடுகளில் ஏற்பட்ட கிளர்ச்சியினை அடக்க பாடுபட்டார்.

இஃபான்டி என்னும் இடத்தில் 20 செப்டம்பர் 1378 அன்று பிரென்சு கர்தினால்களால் ஆறாம் அர்பனுக்கு எதிராக திருத்தந்தையாக தேர்வு செய்யப்பட்டார். மேற்கு சமயப்பிளவின் முதல் எதிர்-திருத்தந்தை இவர் ஆவார். 

பர்கண்டி, பிரான்சு, நேபல்சு, இசுக்காட்லாந்து மற்றும் சவாய் ஆகிய நாடுகள் இவரை ஆதரித்தனர்.

இத்தாலியில் இவர் ஏற்கப்படாததால் இவர் அவிஞ்ஞோனுக்கே திரும்பினார். அங்கு இவர் பிரென்சு அரசின் தயவில் வாழவேண்டியதாயிற்று. இவர் சில நல்ல கர்தினால்களை நியமித்ததாலும், காசுக்கு திருச்சபையின் பதவையினை விற்றல் முதலிய கெட்ட செயல்களில் ஈடுபட்டார்.

16 செப்டம்பர் 1394 அன்று இவர் அவிஞ்ஞோனில் இறந்தார்.


</doc>
<doc id="215642" url="https://ta.wikipedia.org/wiki?curid=215642" title="சர்வதேச தீர்வுகளுக்கான பன்னாட்டு வங்கி">
சர்வதேச தீர்வுகளுக்கான பன்னாட்டு வங்கி

சர்வதேச தீர்வுகளுக்கான பன்னாட்டு வங்கி ("Bank for International Settlements") என்பது சுவிட்சர்லாந்து
பேசெல் நகரில் 17ம் தேதி மே மாதம் 1930 முதல் இயங்கிவரும் ஒரு சர்வதேச அமைப்பு ஆகும்.
இந்த அமைப்பு உலகில் உள்ள அனைத்து நடுவண் வங்கி வங்கிகளுக்கும் உற்ற துணைவனாக விளங்குகிறது. அனைத்து வங்கிகளுக்கிடையே கூட்டுறவை ஏற்படுத்துதல், நிதி மற்றும் பணத்துறைகளில் நிலைப்புத்தன்மையை ஏற்படுத்துதல் போன்ற வேலைகளைச் செய்கிறது. இவ்வகைச்செயல்களினால் அனைத்து வங்கிகளுக்கும் இந்த நிறுவனம் நடுவண் வங்கி என்று அழைக்கப்படுகிறது.

சர்வதேச தீர்வுகளுக்கான பன்னாட்டு வங்கி நடுவண் வங்கிகள் அனைத்தும் குறைந்தபட்சம் எவ்வளவு பணம் கையிருப்பு வைத்திருக்க வேண்டும் என்று விவாதித்து முடிவு செய்து கூறுகிறது. சுவிட்சர்லாந்து பேசெல் நகரைத் தலைமையிடமாக கொண்டிருந்தாளும் இந்த அமைப்பின் பிரதிநிதி அலுவலகங்கள் ஆங்காங், மற்றும் மெக்சிக்கோ நகரம் ஆகிய இடங்களிலும் அமைந்துள்ளது.

1930 ஆண்டு மே மாதம் 17ம் தேதி சர்வதேச தீர்வுகளுக்கான பன்னாட்டு வங்கி செருமனி, பெல்ஜியம், பிரான்சு, ஐக்கிய இராச்சியம், வட அயர்லாந்து, இத்தாலி, ஜப்பான், அமெரிக்கா மற்றும் சுவிட்சர்லாந்து ஆகிய நாடுகளின் அரசுகளுக்கிடையிலான உடன்பாடுகளின் மூலம் துவங்கப்பட்டது. 

இந்த அமைப்பானது முதல் உலகப் போரின் போது உறுவாக்கப்பட்ட வெர்சாய் ஒப்பந்தத்தின் மூலம் உலக நாடுகள் செருமனி மீது திணிக்கப்பட்ட இழப்பீட்டு முடிவுகளை திட்டமிட உதவியது. 1929ம் ஆண்டு ஆகஸ்ட் மாதம் அமெரிக்கர் யங் (Owen D) என்பவரின் தலைமையில் டென் ஹாக் நகரில் கூடி யங் ஒப்பந்தம் (Young Young Committee) ஆரம்பிக்கப்பட்டது. அதன் பின் இதன் இரண்டாவது சர்வதேச வங்கியாளர்கள் மாநாட்டில் ஜனவரி 20 1930ம் ஆண்டு செருமனி நாட்டின் பாடன் பாடன் (Baden-Baden) நகரில் ஏற்றுக்கொள்ளப்பட்டது.

இந்த அமைப்பு 58 நடுவண் வங்கிகளுக்கும் பணவியல் கொள்கைகளை வகுக்கிறது. இந்த அமைப்பானது அனைத்துலக நாணய நிதியம்,சர்வதேச ஒரே நேரத்தில் கொள்கை அமைப்பு போன்றவற்றின் மூலமாக பொருளாதாரத்தின் வெளிச்சந்தையைக் கவனித்துக்கொள்கிறது.

இந்த அமைப்பில் 60 உறுப்பு நாடுகளின் மத்திய வங்கிகள் இணைந்துள்ளன. 




</doc>
<doc id="215643" url="https://ta.wikipedia.org/wiki?curid=215643" title="ராப் ஃபோர்ட்">
ராப் ஃபோர்ட்

ராபர்ட் புரூஸ் "ராப்" ஃபோர்ட் ("Robert Bruce "Rob" Ford", பி. மே 28, 1969) ஒரு கனேடிய அரசியல்வாதியும் வணிகரும் ஆவார். தற்போது டொராண்டோ நகரின் மேயர் பதவியில் இருக்கிறார். டொராண்டோவின் 64ஆம் மேயரான ஃபோர்ட், டிசம்பர் 1, 2010 பதவிக்கு வந்தார். அரசு செலவிடுதல், வரிகளை குறைக்கவேண்டும் என்று பரப்புரை செய்து 2010 மேயர் தேர்தலை வென்றுள்ளார். இதற்கு முன்பு, டொராண்டோ மாநகரவைக்கு 2000இலிருந்து 2010 வரை மூன்று முறை தேர்ந்தெடுக்கப்பட்டார்.

2013இல் ராப் ஃபோர்ட் போதைப்பொருட்களை பயன்படுத்துவதை காட்டுகிற வீடியோகளை டொராண்டோ காவல்துறை கண்டுப்பிடித்துள்ளது. இந்த வீடியோகளில் ஃபோர்ட் போதைப்பொருள் விற்பனையாளர்களுடன் சந்தித்து, கோக்கைனை பயன்படுத்தி, மது குடித்து தெரிகிறார். ஒரு வீடியோவில் அவரது எதிரிகளை கொலை செய்வார் என்று மிரட்டுகிறார். சட்டங்களின் படி டொராண்டோ மாநகரவையால் மேயரை பதவி அகற்றி வைக்க அதிகாரம் இல்லை, ஆனால் நவம்பர் 2013இல் சில அதிகாரங்களை ஃபோர்டிலிருந்து துணை மேயருக்கு மாற்றியுள்ளது. அக்டோபர் 2014 வரை ஃபோர்ட் பதவியில் இருப்பார். 2014 டொராண்டோ மேயர் தேர்தலில் ஃபோர்ட் போட்டியிடுவார் என்று தெரிவித்துள்ளார்.

இவரது அண்ணன் டக் ஃபோர்ட் டொராண்டோ மாநகரவையில் பணி புரிகிறார்.


</doc>
<doc id="215646" url="https://ta.wikipedia.org/wiki?curid=215646" title="பரானோர்மல் ஆக்டிவிட்டி">
பரானோர்மல் ஆக்டிவிட்டி

பரானோர்மல் ஆக்டிவிட்டி 2014ம் ஆண்டு வெளிவந்த அமெரிக்க நாட்டு திகில் திரைப்படம் ஆகும். இந்த திரைப்படத்தை கிறிஸ்டோபர் பி. லாண்டன் இயக்க ஆண்ட்ரூ ஜேக்கப்ஸ், Jorge Diaz, கேப்ரியல் வால்ஷ் மற்றும் பலர் நடித்துள்ளார்கள். இந்த திரைப்படத்தின் 2ம் பகுதி ஆக்டோபர் 24இல் வெளியாகும் என அறிவிக்கப் பட்டுள்ளது 

இந்த திரைப்படம் ஜனவரி 3ம் திகதி 2014ம் ஆண்டு வெளியானது. இந்த ஆண்டில் முதல் முதலாக வெளியான ஹாலிவுட் திரைப்படம் இதுவாகும்.




</doc>
<doc id="215653" url="https://ta.wikipedia.org/wiki?curid=215653" title="பிரணாய் சௌலத்">
பிரணாய் சௌலத்

பிரணாய் சௌலத் (Pranay Chulet) இவர் இந்தியாவின் மிகப்பெரிய ஆன்லைன் மற்றும் மொபைல் விளம்பரங்கள் வலைத்தளமான க்யூகர் (Quikr) என்ற நிறுவனத்தின் தலைமை நிர்வாக அதிகாரி ஆவார்.

இவர் தனது பள்ளிப்படிப்பை இராச்சசுத்தான் மாநிலத்தில் உள்ள தருபை (Dariba) என்ற ஊரில் அமைந்துள்ள கேந்திரிய வித்யாலயா பள்ளியில் படித்தார். தனது இளங்கலை பட்டத்தை இந்திய தொழில்நுட்பக் கழகம் தில்லியில் உள்ள நிறுவனத்தில் வேதிப் பொறியியல் பாடம் எடுத்து படித்தார். பின்னர் முதுகலை வணிக மேலாண்மை படிப்பை இந்திய மேலாண்மை கழகம் கொல்கத்தா நிறுவனத்தில் படித்து முடித்தார்.


</doc>
<doc id="215661" url="https://ta.wikipedia.org/wiki?curid=215661" title="என்ட்லெஸ் லவ்">
என்ட்லெஸ் லவ்

என்ட்லெஸ் லவ் 2014ம் ஆண்டு வெளிவந்த அமெரிக்க நாட்டு காதல் திரைப்படம் ஆகும். இந்த திரைப்படத்தை ஷானா பெச்டே இயக்க அலெக்ஸ் பெட்டிஃபேர் மற்றும் காப்ரியாலா வைல்டு நடித்துள்ளார்கள்.


இந்த திரைப்படம் பிப்ரவரி 14ம் திகதி 2014ம் ஆண்டு வெளியானது.



</doc>
<doc id="215667" url="https://ta.wikipedia.org/wiki?curid=215667" title="தி அதர் வுமன்">
தி அதர் வுமன்

தி அதர் வுமன் ("The other woman") 2014ம் ஆண்டு வெளியான அமெரிக்க நாட்டு நகைச்சுவை திரைப்படம் ஆகும். இந்த திரைப்படத்தை நிக் காஸ்சவேட்ஸ் இயக்க கேமரன் டயஸ், லெஸ்லி மேன், கேட் அப்டன், லிசா மாப்பியா மற்றும் நிக்கி மினாஜ் நடித்துள்ளார்கள். இந்த திரைப்படத்தை "20வது செஞ்சுரி ஃபாக்ஸ்" விநியோகம் செய்கிறது.


இந்த திரைப்படம் ஏப்ரல் 25ம் திகதி 2014ம் ஆண்டு வெளியானது.



</doc>
<doc id="215673" url="https://ta.wikipedia.org/wiki?curid=215673" title="சில்ஹெட்">
சில்ஹெட்

சில்ஹெட் ("Sylhet", "சிலெட்டு") அல்லது ஜலாலாபாத் வங்காளதேசத்தின் வடகிழக்கில் அமைந்துள்ள ஓர் முதன்மை நகர்புறப் பகுதியாகும். இது "அசரத் ஷாஜலால் நகரம்" என்றும் அழைக்கப்படுகிறது. இது வங்காளதேசத்தின் மிகச் செல்வச்செழிப்பான நகரங்களில் ஒன்றாகும். சில்ஹெட் மாவட்டம் மற்றும் சில்ஹெட் கோட்டத்தின் நிர்வாக தலைநகரமாகவும் விளங்குகிறது. இந்த நகரம் சூர்மா ஆற்றங்கரையில் சூர்மா பள்ளத்தாக்கில் அமைந்துள்ளது. இதன் மக்கள்தொகை 500,000 ஆகும். 

வங்காளதேசத்தில் இது ஐந்தாவது பெரிய நகரமாகும். இங்கு வங்காளத்திலும் தெற்காசிய துணைக்கண்டத்திலும் மிகவும் மதிக்கப்படுகின்ற சுஃபிக்கள் ஷா ஜலால் மற்றும் ஷா பாரென் தர்காக்கள் அமைந்துள்ளன. இவற்றிற்கு ஆண்டுதோறும் பல்லாயிரக்கணக்கான பக்தர்கள் வருகின்றனர். சில்ஹெட் மழைக்காடுகளும் அருவிகளும், குன்றுகளும் ஆற்றுப் பள்ளத்தாக்கும் அடங்கிய இயற்கையழகிற்காகவும் பெயர் பெற்றது. 

வங்காளதேசத்தின் தேயிலைத் தோட்டங்கள் மிகுந்த பகுதியில் அமைந்துள்ள சில்ஹெட்டில் தேயிலை முக்கியத் தொழிலாக இருக்கிறது. வங்காளதேசத்தின் எண்ணெய்/இயற்கைவாயு மையமாகவும் சில்ஹெட் விளங்குகிறது. வரலாற்றின்படி சில்ஹெட் வங்காளம் மற்றும் அசாமின் பல்வேறு இராச்சியங்கள்/சுல்தானியகங்களின் அங்கமாக இருந்துள்ளது. பிரித்தானிய ஆட்சியில், வடகிழக்கு இந்தியாவின் யுக்திமிக்க மலைவாழிடமாக சில்ஹெட் விளங்கியது.



</doc>
<doc id="215674" url="https://ta.wikipedia.org/wiki?curid=215674" title="சில்ஹெட் கோட்ட விளையாட்டரங்கம்">
சில்ஹெட் கோட்ட விளையாட்டரங்கம்

சில்ஹெட் கோட்ட விளையாட்டரங்கம் ("Sylhet Divisional Stadium") வங்காளதேசத்தின் வடகிழக்கில் அமைந்துள்ள சில்ஹெட் நகரத்திலுள்ள துடுப்பாட்ட விளையாட்டரங்கம் ஆகும். 2014 ஐசிசி உலக இருபது20, 2014 ஐசிசி மகளிர் உலக இருபது20 ஆட்டங்கள் இங்கு நடந்தேற இருப்பதால் இவ்வரங்கம் விரிவுபடுத்தப்பட்டுள்ளது. இந்த அரங்கில் முதல் பன்னாட்டு துடுப்பாட்டம் மார்ச் 17, 2014 அன்று அயர்லாந்து அணிக்கும் சிம்பாப்வே அணிக்கும் இடையே நடைபெற உள்ளது; இந்த பன்னாட்டு இருபது20 ஆட்டம் 2014 ஐசிசி உலக இருபது20 போட்டிகளின் அங்கமாகும். இந்த அரங்கில் 2014 ஐசிசி மகளிர் உலக இருபது20 போட்டிகளின் அனைத்து குழுநிலை ஆட்டங்களும் நடைபெற உள்ளன.


</doc>
<doc id="215679" url="https://ta.wikipedia.org/wiki?curid=215679" title="இருசார் அம்மன்">
இருசார் அம்மன்

இருசார் அம்மன் என்பது தமிழ்நாட்டில் வன்னியர் சாதி மக்களில் ஒரு பிரிவினர் வழிபடும் குலதெய்வம் ஆகும். இது பெண்தெய்வம் ஆகும். இருசார், இருசாயி, இருசி, குழி இருசார் ஆகிய பெயர்களிலும் இத்தெய்வத்தைக் குறிப்பிடுகின்றனர். இத்தெய்வத்திற்கு மூன்றாண்டுகளுக்கு ஒருமுறை "தெவம்" என்ற திருவிழா நடத்தப்படுகிறது. சில இருசார் கோயில்களில் இருசன் என்ற ஆண்தெய்வத்தையும் வைத்து வழிபடுகின்றனர். 

திருவிழாவின் போது நல்லெண்ணெய் விளக்கேற்றி, வெண்பொங்கல் வைத்து, ஆடு, சேவல், பன்றி ஆகியவற்றைப் பலியிட்டு வழிபடுவது வழக்கம். குழி இருசார் என்ற பெயரில் உள்ள கோயில்களில் பலியிட்ட பெட்டை ஆட்டை கோயில் வளாகத்திலேயே சமைத்து உண்பர். எஞ்சியவற்றைக் குழி தோண்டிப் புதைத்துவிடுவர்.

சேலம் மாவட்டம் சங்ககிரி வட்டம் தாழையூர் வறட்டேரி அருகில் ஒரு குழி இருசார் கோயிலும், சேலம் மாவட்டம் சங்ககிரி வட்டம் வைகுந்தம் ஏரியிலும், அரியாம்பாளையத்திலும், நொறுக்கம்பாளையத்திலும், விழுப்புரம் மாவட்டம் மலைக்கோட்டாலம் வனத்திலும் இருசார் கோயில்கள் உள்ளன என்பது குறிப்பிடத்தக்கது.

இத்தெய்வத்தைக் குலதெய்வமாக வழிபடுவோரில் ஆண்களில் சிலர் இத்தெய்வத்தை நினைவுபடுத்தும் வகையில் இருசாகவுண்டர், இருசப்பன் ஆகிய பெயர்களையும், பெண்களில் சிலர் இருசாயி என்ற பெயரையும் கொண்டவர்களாக உள்ளனர்.


</doc>
<doc id="215682" url="https://ta.wikipedia.org/wiki?curid=215682" title="கேமரன் டியாஸ்">
கேமரன் டியாஸ்

கேமரன் டயஸ் ("Cameron Michelle Diaz", பிறப்பு: ஆகத்து 30, 1972) ஒரு பிரபல்யமான அமெரிக்க நாட்டு நடிகை மற்றும் விளம்பரநடிகை ஆவார். இவர் 1990ம் ஆண்டு என்ற திரைப்படத்தின் மூலம் அறிமுகம் ஆனார். இவர் திரைப்படத் துறைக்கு அறிமுகம் ஆவதற்கு முன் பல விளம்பரத் திரைப்படங்களில் நடித்துள்ளார். இவர் தற்பொழுது தி அதர் வுமன், மற்றும் செக்ஸ் டேப் போன்ற திரைப்படங்களில் நடித்து வருகிறார்.

கேமரன் டயஸ் சான் டியேகோ, கலிபோர்னியாவில் பிறந்தார். இவரின் தயார் பில்லி ஜோன் மற்றும் தந்தை எமிலியோ லூயிஸ் டயஸ். இவருக்கு ஒரு மூத்த சகோதரி உண்டு, அவரின் பெயர் சிமேனே. டயஸ் கலிபோர்னியாவின் லாங் பீச்சில் நகரில் வளர்ந்தார், லாங் பீச்சில் பாலிடெக்னி உயர்நிலை பள்ளியில் கல்வி பயின்றார்.

இவர் தனது 16 வயதில் ஒரு விளம்பர நடிகையாக தனது தொழில் வாழ்க்கையை தொடங்கினார். இவர் தனது 21வது வயதில் என்ற திரைப்படத்தின் மூலம் திரைப்படத்துறைக்கு அறிமுகமானார். இந்தத் திரைப்படத்திற்கு ஒரு முக்கிய பெண் நடிகை தேடி கொண்டிருந்த போது, எலைட் என்பவரால் தயாரிப்பாளரிடம் கேமரன் டயஸ் பரிந்துரை செய்யப்பட்டார். இந்தத் திரைப்படம் 1994ம் ஆண்டு முதல் 10 அதிக வசூல் செய்த திரைப்படங்களில் ஒன்றானது. அதை தொடர்ந்து பல வெற்றித் திரைப்படங்களில் நடித்தார்.


</doc>
<doc id="215683" url="https://ta.wikipedia.org/wiki?curid=215683" title="அலெக்ஸ் பெட்டிஃபேர்">
அலெக்ஸ் பெட்டிஃபேர்

அலெக்ஸ் பெட்டிஃபேர் ("Alex Pettyfer", பிறப்பு: ஏப்ரல் 10, 1990) ஒரு ஆங்கில திரைப்பட நடிகர் மற்றும் விளம்பர நடிகர் ஆவார். இவர் 2005ம் ஆண்டு Tom Brown's Schooldays என்ற தொலைக்காட்சி திரைப்படத்தின் மூலம் அறிமுகமானார், அதை தொடர்ந்து இன் டைம், மேஜிக் மைக், என்ட்லெஸ் லவ் போன்ற திரைப்படங்களில் நடித்துள்ளார்.

அலெக்ஸ் பெட்டிஃபேர் ஏப்ரல் 10ம் திகதி 1990ம் ஆண்டு இங்கிலாந்துல் பிறந்தார். இவர் 6வயதிலே விளம்பர நடிகரானார்.

இவர் நடித்த சில திரைப்படங்கள்:

 


</doc>
<doc id="215688" url="https://ta.wikipedia.org/wiki?curid=215688" title="மஞ்சள் குங்குமம் (1970 திரைப்படம்)">
மஞ்சள் குங்குமம் (1970 திரைப்படம்)

மஞ்சள் குங்குமம் 1970 ஆம் ஆண்டில் இலங்கையில் வெளிவந்த ஒரு முழுநீளத் தமிழ்த் திரைப்படமாகும். கிங்ஸ்லி எஸ். செல்லையா, ஸ்ரீசங்கர் ஆகியோரின் தயாரிப்பிலும், எம். வி. பாலனின் இயக்கத்திலும் வெளிவந்த இத்திரைப்படத்தில் எம். உதயகுமார், ஸ்ரீசங்கர், ஹெலன்குமாரி, ரொசாரியோ பீரிஸ், சிலோன் சின்னையா, ஏ. நெயினார், ஏ. எஸ். ராஜா, எம். வி. பாலன், மஞ்சுளா, ருத்ராணி, மணிமேகலை உட்பட மற்றும் பலர் நடித்தனர். அந்தனி ஜீவா உதவி இயக்குநராகவும், சுண்டிக்குளி சோமசேகரன் ஒலிப்பதிவாளராகவும் பணியாற்றினார்.

சில்லையூர் செல்வராஜன், இக்னேசியஸ் மொறாயஸ் ஆகியோரின் பாடல்களுக்கு ஆர். முத்துசாமி இசையமைத்திருந்தார். ஆர். முத்துசாமி, ஏ. சுந்தரஐயர், எம். ஏ. குலசீலநாதன், மீனா மகாதேவன், சுஜாதா ஆகியோர் பாடல்களைப் பாடினர்.

1969ஆம் ஆண்டு முதல் கிங்ஸ்லி செல்லையா 1969 ஆம் ஆண்டு முதல் மேடையேற்றி வந்த “மஞ்சள் குங்குமம்” என்ற நாடகத்தைத் தழுவி இத்திரைப்படம் எடுக்கப்பட்டது. லீலா நாராயணனின் பரதநாட்டியமும், பரீனா லையின் நடனமும் இப்படத்தில் இடம்பெற்றன.



</doc>
<doc id="215689" url="https://ta.wikipedia.org/wiki?curid=215689" title="ஆதியும் அந்தமும் (திரைப்படம்)">
ஆதியும் அந்தமும் (திரைப்படம்)

ஆதியும் அந்தமும் 2014 மார்ச்சில் வெளிவந்த திகில் திரைப்படமாகும். இதைக் கௌசிக் இயக்கியுள்ளார். அஜய், மிட்டாலி அகர்வால், கவிதா சீனிவாசன் போன்றோர் நடித்துள்ளனர்.

ஊட்டி மருத்துவக் கல்லூரி ஒன்றில் உளவியல் மருத்துவராக சேருகிறார் அஜய் (ஆதி). இவர் தங்கி இருக்கும் அறையில் இரவு 1 மணி ஆனதும் ஒரு பெண்ணின் ஆவி வந்து செல்கிறது. அது யார் என்பதை அறிய ஆதி முற்படுகிறார். அந்த ஆவியை தினமும் பின்தொடர்கிறார். ஆனால், அதில் அவருக்கு விடை கிடைப்பதில்லை.

அதே கல்லூரியில் ஒரு தொலைக்காட்சி நிகழ்சிக்காக தங்கும் மிட்டாலிக்கும் (சாலினி) அங்கு ஏதோ தவறாகப் பட, அவரும் அஜய்யுடன் சேர்ந்து மர்மமாக வரும் பெண் யார் என அறிய முற்படுகிறார். 

ஒருநாள் அந்த மருத்துவமனையின் ஒரு பகுதியில் இருக்கும் கல்லறைக்கு சென்று இதற்கான காரணத்தை அறிய முற்படுகின்றனர். அப்போது அஜய் காணாமல் போய்விடுகிறார். இதற்கு அந்த கல்லூரி நிர்வாகம்தான் காரணம் எனக்கூறி அடுத்தநாள் காலையில் கல்லூரி முதல்வரிடம் சென்று இதுகுறித்து சண்டை போடுகிறாள் மிட்டாலி (சாலினி). அந்த கல்லூரி முதல்வரோ அஜய் (ஆதி) மனநிலை பாதிக்கப்பட்டவர் என அவளிடம் கூறுகிறார். இதைக்கேட்டு அந்த அவள் அதிர்ச்சியடைகிறாள்.

அஜய் (ஆதி) எப்படி மனநிலை பாதிக்கப்பட்டார், அவளுடைய அறைக்கு வந்து செல்லும் அந்த பெண்ணின் ஆவி யாருடையது, அவள் எதற்காக கொலை செய்யப்பட்டாள் என்பதைத் திகிலுடன் மீதிக் கதையில் சொல்லியிருக்கிறார் இயக்குநர்.


</doc>
<doc id="215694" url="https://ta.wikipedia.org/wiki?curid=215694" title="ஒரு மோதல் ஒரு காதல் (திரைப்படம்)">
ஒரு மோதல் ஒரு காதல் (திரைப்படம்)

ஒரு மோதல் ஒரு காதல் 2014 மார்ச்சில் வெளிவந்த திரைப்படமாகும். இதை கீர்த்தி குமார் இயக்கியுள்ளார். விவேக் ராஜகோபால், மேகா பர்மன், பிரமீட் நடராஜன், மீரா கிருஷ்ணன், பாலாஜி மோகன் போன்றோர் நடித்துள்ளனர். 
இயக்குனராக வேண்டும் என்ற கனவோடு எந்த வேலைக்கும் செல்லாமல் இருக்கிறார் விவேக். ஒரு பெண்ணைப் பார்த்தவுடனே காதல் வயப்படும் இவர், அவரிடம் தன் காதலை வெளிப்படுத்துகிறார், அவரும் இவரது காதலை ஏற்றுக்கொள்கிறார். 

அந்த பெண் இவரிடம் உடனடியாகத் தன்னை திருமணம் செய்துகொள்ளுமாறு கட்டாயப்படுத்துகிறார். விவேக் தனது வீட்டில் உள்ளவர்களிடம் சென்று சம்மதம் வாங்கி வருகிறேன் என்று சொல்லிச் செல்கிறார். தனது காதலை வீட்டில் சொல்ல, அவர்களோ இப்போதைக்கு திருமணம் வேண்டாம் என்று சொல்லிவிடுகின்றனர்.

இருந்தாலும், தனது காதலியை எப்படியாவது திருமணம் செய்துகொள்ள நினைக்கும் விவேக் காதலியை யாருக்கும் தெரியாமல் பதிவுத் திருமணம் செய்துகொள்ளலாம் என முடிவெடுக்கிறார். தனது நண்பர்கள் மூலம் அதற்கு ஏற்பாடு செய்கிறார்.

பதிவு திருமணத்தன்று காதலி வராததால் அவளுடைய வீட்டுக்குத் தன் நண்பர்களுடன் செல்கிறார். அங்கு காதலியின் வீட்டாரோடு வாக்குவாதத்தில் ஈடுபடுகிறார். காதலி திருமணத்துக்கு மறுத்துவிடுகிறார். அங்கு நடக்கும் மோதலில் காதலியின் அண்ணன் தாக்கப்பட விவேக் சிறை செல்ல நேரிடுகிறது. சிறையிலிருந்து விவேக்கின் அண்ணன் அவரை வெளிக்கொண்டு வருகிறார்.

தன்னைக் காதலித்தவள் இப்படி செய்துவிட்டாளே என்று மனவேதனையில் இருக்கும் விவேக்கிற்கு பெங்களூரில் வேலை கிடைக்கிறது. அங்கு செல்கிறான். அங்கு படிக்க வரும் மேகாவை பார்த்ததும் காதல் கொள்கிறான். நாளடைவில் இருவரும் காதலிக்க ஆரம்பிக்கின்றனர். படிப்பு முடிந்து சொந்த ஊரான டெல்லிக்கு செல்லும் மேகா, விவேக்கை டெல்லிக்கு வரவழைத்துத் தனது குடும்பத்தாரிடம் அறிமுகப்படுத்துகிறாள்.

விவேக்கை அவளது குடும்பத்தாருக்கு மிகவும் பிடித்துப் போகிறது. இருவருக்கும் திருமணம் செய்ய சம்மதமும் தெரிவிக்கிறார்கள். விவேக்கினுடைய வீட்டில் இதற்கு சம்மதம் கேட்டு வருமாறும் கேட்டுக் கொள்கிறார்கள். சம்மதம் வாங்க ஊருக்குத் திரும்பி வருகிறார் விவேக். முதலில் விவேக்கின் திருமணத்துக்கு மறுத்த அவரின் குடும்பத்தார் இந்தத் திருமணத்துக்கு சம்மதித்தார்களா, இல்லையா என்பதே மீதிக்கதை.


</doc>
<doc id="215696" url="https://ta.wikipedia.org/wiki?curid=215696" title="நேபாளத் தேசியத் துடுப்பாட்ட அணி">
நேபாளத் தேசியத் துடுப்பாட்ட அணி

நேபாளத் தேசியத் துடுப்பாட்ட அணி பன்னாட்டுத் துடுப்பாட்டங்களில் நேபாள நாட்டின் சார்பாக பங்கெடுக்கும் தேசிய துடுப்பாட்ட அணியாகும். 1988இல் பன்னாட்டுத் துடுப்பாட்ட அவையில் உறுப்பினராகச் சேர்ந்து (affiliate member) 1996இலிருந்து இணை உறுப்பினராக உள்ளது. 

பன்னாட்டுத் துடுப்பாட்டப் போட்டிகளில் 1996 முதல் பங்கேற்று வருகின்றனர். ஆசியத் துடுப்பாட்ட அவையின் ஏசிசி கோப்பைஏசிசி இருபது20 கோப்பை, 2001 ஐசிசி கோப்பை மற்றும் இரு ஐசிசி கண்டமிடை கோப்பைகளில் பங்கேற்றுள்ளது. 2010 ஆசிய விளையாட்டுக்களிலும் மிக அண்மையில் ஐசிசி உலக இருபது20 தகுதிநிலை போட்டிகளிலும் பங்கெடுத்துள்ளது. 2013ஆம் ஆண்டின் ஐசிசி உலக துடுப்பாட்ட லீக் மூன்றாம் டிவிசன் வெற்றியாளராக உள்ளது. நவம்பர் 27, 2013இல் நேபாளம் 2014 ஐசிசி உலக இருபது20க்கு தகுதி பெற்றது. இதுவே நேபாளம் பங்கெடுக்கும் முதல் பெரிய ஐசிசி போட்டியாகும். மலேசியாவில் மே 4, 2014 முதல் மே 10,2014 வரை நடைபெறவுள்ள ஆசியத் துடுப்பாட்ட அவையின் 2014 பிரீமியர் லிக்கில் விளையாடவும் தகுதி பெற்றுள்ளது. 


</doc>
<doc id="215698" url="https://ta.wikipedia.org/wiki?curid=215698" title="மறுமுகம் (திரைப்படம்)">
மறுமுகம் (திரைப்படம்)

மறுமுகம் 2014 மார்ச்சில் வெளிவந்த திகில் திரைப்படமாகும். இதை கமல் சுப்ரமணியம் இயக்கியுள்ளார். அனுப், டேனியல் பாலாஜி, பிரீத்தி தாசு போன்றோர் நடித்துள்ளனர். 
பெற்றோரை இழந்த டேனியல் பாலாஜி இளம் சிற்ப கலைஞர். திருமணம் செய்துகொள்ள முடிவெடுத்து நல்ல குடும்பப் பெண்ணைத் தேடுகிறார்.

அதே நேரத்தில் தப்பான பெண்களையும் வெறுக்கிறார். தன்னிடம் தவறாக நடந்துக் கொள்ளும் பெண்களைக் கொலை செய்கிறார். இவருக்கு பிரீத்தி தாசின் குடும்பத்தைப் பிடித்து போக அவரைத் திருமணம் செய்ய நினைக்கிறார். பிரீத்தி தாசின் குடும்பமும் இதற்கு சம்மதம் தெரிவிக்கிறது. ஆனால் பிரீத்தி தாசு அனுப்பைப் காதலித்து வருகிறார்.

இந்த உண்மையை டேனியல் பாலாஜியிடம் சொல்லிவிட்டு காதலனோடு வீட்டை விட்டு ஓட முடிவெடுக்கிறார். இதைத் தடுக்கவேண்டும் என முடிவெடுத்த டேனியல் பாலாஜி, தன்னுடைய சிந்தனையால் பிரீத்தியின் செல்போனில் உள்ள தொலைபேசி எண்களை மாற்றி பதிவு செய்து விடுகிறார். இதை அறியாமல் காதலன் அனுப்பிற்காக காத்திருக்கும் பிரீத்தி, அனுப் வராததால் என்ன செய்வது என்று தெரியாமல் டேனியல் பாலாஜி வீட்டிற்கு செல்கிறார். அங்கு டேனியல் பாலாஜியின் சுயரூபத்தை தெரிந்து கொள்கிறார்.

இறுதியில் டேனியல் பாலாஜியிடம் இருந்து தப்பித்து காதலன் அனுப்பிடம் சேர்ந்தாரா என்பதைத் திகிலுடன் இயக்குநர் சொல்லியுள்ளார்.


</doc>
<doc id="215700" url="https://ta.wikipedia.org/wiki?curid=215700" title="காதல் சொல்ல ஆசை (திரைப்படம்)">
காதல் சொல்ல ஆசை (திரைப்படம்)

காதல் சொல்ல ஆசை 2014 மார்ச்சில் வெளிவந்த திரைப்படமாகும். இதை தமிழ் சீனு இயக்கியுள்ளார். அசோக், வாசனா போன்றோர் நடித்துள்ளனர். 
அசோக்கின் குடும்பத்தில் அவரின் அப்பா, தாத்தா என எல்லோரும் காவல் அதிகாரிகளாக இருந்தவர்கள். அப்படி தலைமுறை தலைமுறையாக காவலர் குடும்பமாக வாழும் இவர்களது குடும்பத்தில் அசோக்கையும் காவல் அதிகாரியாக ஆக்க வேண்டும் என்பது அவரது அப்பாவின் ஆசை. ஆனால், அசோக்குக்கு இதில் விருப்பமில்லை.

எனவே, நண்பர்களுடன் தனியாகத் தங்கி வேலை தேடி வருகிறார். இந்நிலையில் ஒருநாள் வாசனாவின் செல்போன் அசோக்கிடம் கிடைக்கிறது. அதை வாசனாவிடம் கொடுக்கச் செல்லும்போது வாசனா வேலை செய்யும் நிறுவனத்திலேயே இவருக்கும் வேலை கிடைத்துவிடுகிறது. வாசனாவை ஒருதலையாகக் காதலிக்கவும் தொடங்குகிறார். ஒரு கட்டத்தில் இருவரும் காதலிக்கத் தொடங்கி விடுகின்றனர்.

இந்நிலையில், இவர்கள் வேலை பார்க்கும் நிறுவனத்தின் முதலாளியின் மகன் மது ஒருநாள் வாசனாவை பார்க்கிறான். இறந்து போன தன்னுடைய காதலிபோல் இருக்கும் அவள்மீது காதல் கொள்கிறான். அங்கேயே நல்ல நண்பர்களாக பழகும் மதுவுக்கும், அசோக்குக்கும் இதில் போட்டி ஏற்படுகிறது. இந்தநிலையில் யாருடைய காதல் வெற்றி பெற்று, வாசனா யாருடன் சேர்ந்தாள் என்பதே மீதிக்கதை.


</doc>
<doc id="215702" url="https://ta.wikipedia.org/wiki?curid=215702" title="புனித மரியாள் பேராலயம், காலி">
புனித மரியாள் பேராலயம், காலி

இலங்கையின் தென்மாகாணத்தின் தலைநகரமான காலியில் உள்ள புனித மரியாள் பேராலயம் காலி கத்தோலிக்க மறை மாவட்டத்தின் பேராலயம் ஆகும். இது காலி நகரத்தின் முக்கியமான ஒரு கட்டிடமாக விளங்குகிறது. இப் பேராலயம் இயேசு சபையினரால் 19 ஆம் நூற்றாண்டின் இறுதிப் பகுதியில் கட்டப்பட்டது. பெல்சியம் நாட்டினரும், இயேசு சபையைச் சேர்ந்தவருமான யோசேப் வான் ரீத் இதன் முதல் ஆயராக இருந்தார்.




</doc>
<doc id="215703" url="https://ta.wikipedia.org/wiki?curid=215703" title="ஒலிம்பிக் உறுதிமொழி">
ஒலிம்பிக் உறுதிமொழி

ஒலிம்பிக் உறுதிமொழி ("Olympic Oath") ஒலிம்பிக் விளையாட்டுப் போட்டியின் துவக்கவிழாவின்போது பங்கேற்கும் "ஒவ்வொரு" ஒலிம்பிக் போட்டியாளர் சார்பாக ஒரு விளையாட்டாளரும், பணியாற்றும் "ஒவ்வொரு" நடுவர் மற்றும் போட்டி அலுவலர் சார்பாக ஒரு நடுவரும் எடுத்துக்கொள்ளும் உறுதிமொழி ஆகும். போட்டியை நடத்துகின்ற நாட்டின் அணியிலிருந்து ஓர் விளையாட்டாளர் ஒலிம்பிக் கொடியின் ஓர் முனையைப் பிடித்துக்கொண்டு பின்வரும் உறுதிமொழியை எடுக்கிறார் :

போட்டிகளை நடத்தும் நாட்டிலிருந்து ஓர் நடுவர் அதேபோல ஒலிம்பிக் கொடியின் முனையைப் பற்றிக்கொண்டு பின்வரும் உறுதிமொழியை எடுத்துக் கொள்கிறார்:

2010 கோடைக்கால இளையோர் ஒலிம்பிக்கிலிருந்து, கூடுதலாக போட்டி நடத்தும் நாட்டிலிருந்து பயிற்றுனர் ஒருவரும் அனைத்துப் பயிற்றுனர்கள் சார்பாக உறுதிமொழி எடுத்துக்கொள்கிறார்:

பெய்ஜிங்கில் நடந்த 2008 ஒலிம்பிக்கில் சீனத்திலும் துரினில் நடந்த 2006 குளிர்கால ஒலிம்பிக்கில் இத்தாலியத்திலும் உறுதிமொழி எடுக்கப்பட்டன.


</doc>
<doc id="215706" url="https://ta.wikipedia.org/wiki?curid=215706" title="புனித லூசியா பேராலயம்">
புனித லூசியா பேராலயம்

கொழும்பில் உள்ள புனித லூசியா பேராலயம் இலங்கையின் ரோமன் கத்தோலிக்கப் பேராயத்தின் பேராயரின் இருப்பிடம் ஆகும். இலங்கையின் தலை நகரமான கொழும்பு நகரின் வடகிழக்குப் பகுதியில் உள்ள கொட்டாஞ்சேனை என்னும் இடத்தில் இது அமைந்துள்ளது. 18,240 சதுர அடி பரப்பளவு கொண்ட இடத்தில் அமைந்துள்ள இப் பேராலயம், புனித லூசிக்கு அர்ப்பணம் செய்யப்பட்டுள்ளது. ஒல்லாந்தர் காலத்தில் கத்தோலிக்கரின் வணக்கத்தலமாக இருந்த ஒரு சிறிய கட்டிடத்தில் இருந்தே இது தோற்றம் பெற்றதாகச் சொல்லப்படுகிறது.




</doc>
<doc id="215722" url="https://ta.wikipedia.org/wiki?curid=215722" title="உடத்தலவின்னை ஜாமியுல் அஸ்ஹர் மத்திய கல்லூரி">
உடத்தலவின்னை ஜாமியுல் அஸ்ஹர் மத்திய கல்லூரி

மத்திய மாகாணத்தில் உள்ள பழமைமிக்க முஸ்லிம் பாடசாலைகளுள் ஒன்றாகத் திகழும் ஜாமியுல் அஸ்ஹர் மத்திய கல்லூரி 1921ஆம் ஆண்டு நிறுவப்பட்டது.

இறைவா இறைவா எங்கும் நிறைவா
மறையோர் புகழ்ந்தி டும் மண்ணுயிர்க்கதிபதி

மலையகம் புகழ் ஜாமியுல் அஸ்ஹர் 
மாண்புறு கல்வி சீரிய வாழ்வு 

ஆசிரியர்க்கடி பணிந்தே 
மாசறு குணமும் நேசம்வளர்ந்திடப் 

சற்குரு பெற்றோருர் றோரும்
பொற்புறு நேர்வழி நீடூலிவல

இக்கல்லூரி 1921 ம் ஆண்டில் பிரித்தானிய ஆட்சிகாலத்தில் ஒரு கிராமப் புற சாதாரண பாடசாலையாக நிறுவப்பட்டது.



</doc>
<doc id="215727" url="https://ta.wikipedia.org/wiki?curid=215727" title="அங்கம்பாக்கம் அம்பலவாணச்சுவரர் கோயில்">
அங்கம்பாக்கம் அம்பலவாணச்சுவரர் கோயில்

அங்கம்பாக்கம் அம்பலவாணேச்சுவரர் கோயில் உத்திர சிதம்பரம் என்றும் அழைக்கப்படுகிறது. இது வாலாஜாபாத்திலிருந்து சுமார் 4 கி.மீ. தொலைவில் அங்கம்பாக்கம் என்ற ஊரில் அமைந்துள்ளது.

ஒரு அந்தணன் தன் தந்தையின் அஸ்தியை காசியில் கரைக்க வேண்டி, யாத்திரை மேற்கொண்டபோது இத்தலத்தில் தங்கி வழிபட்டபின் அஸ்தி கலசத்தை பார்க்கும்போது எல்லாம் மணம் வீசும் மல்லிகை பூக்களாக மலர்ந்தன. இறைவன் அருளால் அங்கம் பூவாக மாறியதால் இத்தலம் அங்கம்பாக்கம் என்ற பெயர் பெற்றது.

இங்குள்ள நடராஜருக்கு ஆண்டுதோறும் 6 அபிஷேகங்கள் நடத்தப்படுகின்றன. சிவாலயத்தில் நடக்கும் எல்லா உற்சவங்களும் இங்கு நடைபெறுகின்றன. இத்தலத்தில் மூதாதையர்க்கு செய்யப்படும் தர்ப்பணம், திதி காசியில் செய்வதற்கு சமானமாகக் கருதப்படுகிறது.



</doc>
<doc id="215728" url="https://ta.wikipedia.org/wiki?curid=215728" title="இரா. செழியன்">
இரா. செழியன்

இரா. செழியன் (28 ஏப்ரல் 1923 - 6 சூன் 2017) அரசியல்வாதி, இந்திய நாடாளுமன்ற உறுப்பினர், எழுத்தாளர் எனப் பல தகுதிகளைக் கொண்டவர். பிறந்த ஊர் தஞ்சாவூர் மாவட்டம் திருக்கண்ணபுரம். சனநாயக உரிமைகளைப் பேணிக் காப்பதிலும் ஊழலுக்கு எதிரான முயற்சிகளிலும் ஈடுபட்டவர். மறைந்த அமைச்சர் நெடுஞ்செழியனின் தம்பி ஆவார். சிறுகதைகள், நாடகங்கள் எழுதியுள்ளார்.

இவர் ஒரு முறை மக்களவை உறுப்பினராகவும், 4 முறை மாநிலங்களவை உறுப்பினராகவும் இருந்துள்ளார். இவர் இரா. நெடுஞ்செழியனின் இளைய சகோதரர் ஆவார்.

பட்டுக்கோட்டையில் உயர்நிலைப் பள்ளிப் படிப்பு.
அண்ணாமலைப் பல்கலைக் கழகத்தில் பி.எஸ்.சி.ஆனர்ஸ (கணக்கு) 

மாணவர் காலத்திலேயே திராவிட இயக்கத்தில் சேர்ந்தார். திராவிட முன்னேற்றக் கழகம் தொடங்கப்பட்டபோது அண்ணாத்துரையுடன் நெருக்கமாகப் பழகினார். அவரைத் தம் தலைவராகவும் வழிகாட்டியாகவும் கொண்டு அரசியல் வாழ்வை நடத்தினார்.



வேலூரில் தங்கிருந்த இரா. செழியன் உடல் நலக் குறைவால் தமது 95வது அகவையில், 2017 சூன் 6 அன்று காலமானார்.



</doc>
<doc id="215734" url="https://ta.wikipedia.org/wiki?curid=215734" title="இலக்கண நூல்கள்">
இலக்கண நூல்கள்

இலக்கணம் என்பது தமிழில் மொழிப்பாங்கை உணர்த்தும் நூல். ஒரு வகையில் மொழியியல் என்னும், தமிழியல் என்றும் கூறத்தக்கவை. இன்று தமிழில் கிடைத்துள்ள பழமையான முழுமையான நூல் தொல்காப்பியம். தொல்காப்பியத்தில் "என்ப", "என்மனார் புலவர்" முதலான தொடர்களால் அதற்கு முன்பே இருந்த தமிழ் இலக்கண நூல்கள் சுட்டப்பட்டுள்ளன.

தமிழில் உள்ள இலக்கண நூல்களைத் தொகுப்பிலக்கண நூல்கள், தனியிலக்கண நூல்கள் எனவும் பாகுபடுத்திக் காணமுடிகிறது. இந்த வகையில் அமைந்துள்ள இலக்கண நூல்கள் "தமிழ் இலக்கண நூல்கள்" என்னும் தலைப்பில் தனி நூலாக வெளிவந்துள்ளது. அன்றியும் மறைந்துபோன தமிழ் இலக்கண நூல்களும், சில பால்கள் மட்டும் உரைநூல்களில் கிடைக்கப்பெற்றுத் தொகுக்கப்பட்டுள்ள இலக்கண நூல்களும் உள்ளன.

எழுத்து, சொல், பொருள், யாப்பு, அணி, பிரபந்தம், புலமை என்றெல்லாம் பாகுபடுத்திக்கொண்டு தமிழ் இலக்கண நெறி விரிந்துள்ளது. இவற்றில் சில பகுதிகளைத் தொகுத்துக் கூறும் இலக்கண நூல்களைத் தொகுப்பிலக்கண நூல்கள் என்று வகைப்படுத்திக் கொண்டுள்ளோம்.

தமிழ் மொழியின் இலக்கணப் பகுதிகளில் ஒரே ஒரு இலக்கணப் பகுதியை மட்டும் விளக்கும் இலக்கண நூல்கள் தனித்தனியே தோன்றியுள்ளன.

முழுமையாகக் கிடைக்காத நூல்களைச் சிதைந்த இலக்கண நூல்கள் என்று இங்குக் குறிப்பிடுகிறோம். பிற இலக்கண நூல்களுக்கு உரை எழுதிய ஆசிரியர்கள் உரையோடு தொடர்புடைய சில இலக்கண நூற்பாக்களை நூலின் பெயருடன் ஆங்காங்கே குறிப்பிட்டுக் காட்டியுள்ளனர். பிற்கால அறிஞர்கள் அவற்றை ஒன்று திரட்டி உரிய நூலின் பெயரைத் தலைப்பாக்கி அவற்றை நூலாக்கிக் காட்டியுள்ளனர். இவை சிதைந்த இலக்கண நூல்கள்


</doc>
<doc id="215736" url="https://ta.wikipedia.org/wiki?curid=215736" title="பன்னிரண்டாம் கிரகோரி (திருத்தந்தை)">
பன்னிரண்டாம் கிரகோரி (திருத்தந்தை)

திருத்தந்தை பன்னிரண்டாம் கிரகோரி (; c. 1326 – 18 அக்டோபர் 1417), இயற்பெயர் ஆஞ்சலோ கொரேர், கத்தோலிக்க திருச்சபையின் திருத்தந்தையாக 30 நவம்பர் 1406 முதல் ஜூலை 1415 வரை இருந்தவர் ஆவார். இவருக்கு முன் ஏழாம் இன்னசெண்ட் திருத்தந்தையாக இருந்தார். காண்ஸ்தான்சு பொதுச்சங்கத்தின் பரிந்துரையின்படி மேற்கு சமயப்பிளவினை முடிவுக்கு கொண்டுவர இவர் பதவி விலகினார். இவருக்குப்பின் திருத்தந்தை ஐந்தாம் மார்ட்டின் திருத்தந்தையாக தேர்வானார்.

ஆஞ்சலோ கொரேர் வெனிசின் காஸ்தெல்லோவின் ஆயராக 1380இல் நியமிக்கப்படார். 1 டிசம்பர் 1390இல் காண்ஸ்தான்தினோபிளின் பட்டம் சார்ந்த மறைமுதுவராக நியமிக்கப்படார். 12 ஜூன் 1405இல் திருத்தந்தை ஏழாம் இன்னசெண்டால் கர்தினாலாக உயர்த்தப்பட்ட இவர் காண்ஸ்தான்தினோபிளின் திருத்தூதரக மேளாலராக 30 நவம்பர் 1406 முதல் 23 அக்டோபர் 1409 வரை பணியாற்றினார். 1406இல் நடந்த திருத்தந்தைத் தேர்தலில், அமைதி ஏற்பட எதிர்-திருத்தந்தை பதின்மூன்றாம் பெனடிக்ட் பதவி விலகி, புதிய தேர்தலுக்கு சம்மதித்தால் தாமும் பதவி விலகுவதாக அளித்த உறுதிமொழியின்பேரில் இவர் திருத்தந்தையாக தேர்வானார்.

காண்ஸ்தான்சு பொதுச்சங்கத்தின் பரிந்துரையின்பேரில் இவர் பதவி விலகினார். அச்சங்கம் இவருக்கு போர்தோவின் கர்தினால் ஆயர் என்னும் பட்டம் அளித்தது. இவர் இறக்கும்வரை அடுத்த திருத்தந்தை தேர்வாகவில்லை என்பது குறிக்கத்தக்கது. பதவி விலகளுக்குப்பின்பு மறைந்த வாழ்வு வாழ்ந்தார். 28 பெப்ரவரி 2013இல் பதினாறாம் பெனடிக்டின் பணி துறப்புக்கு முன்பு கடைசியாக பணி துறந்த திருத்தந்தை இவர் ஆவார்.

 


</doc>
<doc id="215737" url="https://ta.wikipedia.org/wiki?curid=215737" title="கொலம்பியா பிக்சர்ஸ்">
கொலம்பியா பிக்சர்ஸ்

கொலம்பியா பிக்சர்ஸ் என்பது ஒரு அமெரிக்கா நாட்டு திரைப்படத் தயாரிப்பு மற்றும் வெளியீட்டுக் கலையகமாகும். இது ஜப்பானிய சோனி நிறுவனத்தின் துணை நிறுவனமான, சோனி என்டர்டைமென்டின் துணை நிறுவனமான, சொனி பிக்சர்ஸ் என்டர்டைமென்டின் சொந்த நிறுவனமான, கொலம்பியா டிரைஸ்டார் மோஸன் பிக்சர் குரூபின் ஒரு பகுதியாக இருக்கின்றது. இந் நிறுவனம் உலகிலுள்ள முன்னணி திரைப்படக் கலையகங்களில் ஒன்றாகும். இது மேஜர் பிலிம் ஸ்ரூடியோவின் அங்கத்தவர்களுள் ஒன்றாக விளங்குகின்றது.

இந்த நிறுவனம் 1918 இல், கோன்-பிராண்ட்-கோன் பிலிம் சேல்ஸ் என்ற பெயரில், சகோதரர்களான ஜக் கோன், ஹரி கோன் மற்றும் ஜோ பிராஃண்டால் ஆரம்பிக்கப்பட்டது. இதன் முதலாவது திரைப்படம் 1922 ஆம் ஆண்டு ஆகஸ்டில் வெளியிடப்பட்டது.

கொலம்பியா பிக்சர்சின் முன்னோடி நிறுவனமான, சிபிசி பிலிம் சேல்ஸ் கோர்ப்பரேசன், 1918 இல் ஹரி கோன் மற்றும் அவரது சகோதரர்களான ஜக் கோன், ஜோ பிராஃண்டால் ஆரம்பிக்கப்பட்டது.

1994 ஆம் ஆண்டு பெப்ரவரி 21 இல் கொலம்பியா பிக்சர்ஸ் டெலிவிசனும் டிரைஸ்டார் டெலிவிசனும் கொலம்பியா டிரைஸ்டார் டெலிவிசன் (CTT) என்ற பெயரில் இணைந்துகொண்டன.

கொலம்பியா பிக்சர்சின் சின்னம், அமெரிக்கக் கொடி போர்த்திய ஒரு பெண் தீப்பந்தத்தை கையிலேந்தி நிற்கும் வண்ணம் அமைந்துள்ளது. இச் சின்னம் ஐந்து தடவைகள் பாரிய மாற்றங்களுக்கு உள்ளாக்கப்பட்டுள்ளது.



</doc>
<doc id="215742" url="https://ta.wikipedia.org/wiki?curid=215742" title="மைசூர் டி. சௌடையா">
மைசூர் டி. சௌடையா

மைசூர் டி. சௌடையா () (1895 - 19 சனவரி 1967) எனப் பிரபலமாக அறியப்படும் திருமாகூடலு சௌடையா இந்தியா கர்நாடக மாநிலத்தைச் சேர்ந்த ஒரு கருநாடக இசை வயலின் வாத்தியக் கலைஞராவார். ஏழு தந்திகள் கொண்ட வயலினை அறிமுகப்படுத்தி அதனை பாடகர்களுக்குப் பக்கவாத்தியமாக வாசித்ததுடன் தனி வயலின் கச்சேரிகளும் செய்தவர்.

திருமாகூடலு என்ற கிராமத்தில் அகஸ்திய கௌடா, சுந்தரம்மா தம்பதியருக்கு மகனாகப் பிறந்தார். இவரது தாயார் சுந்தரம்மா ஒரு இசைவாணி. 

சிறு வயதிலேயே பள்ளிப்படிப்பைத் துறந்த சௌடையா, முதலில் தனது தாயாரிடம் இசை பயில ஆரம்பித்தார்.

பின்னர் முறையாக சங்கீதம் கற்றுக்கொள்வதற்காக இவரது மாமன் மைசூர் அரண்மனையில் பாடகராக இருந்த "பிதரம்" கிருஷ்ணப்பா என்பவரிடம் குருகுலவாச முறைப்படி மாணாக்கராகச் சேர்த்துவிட்டார். 

சௌடையா வயலின் வாத்தியத்தில் பயிற்சி பெற்றார். சுமார் 20 ஆண்டுகள் கடுமையான பயிற்சி தொடர்ந்தது. மாணாக்கர் என்ற நிலையிலிருந்து கிருஷ்ணப்பாவின் கச்சேரிகளுக்கு பக்க வாத்தியம் வாசிப்பவர் என்ற நிலைக்கு முன்னேறினார்.

இருபதாம் நூற்றாண்டின் இரண்டாவது, மூன்றாவது பத்தாண்டு காலங்களில் கருநாடக இசை மக்கள் மத்தியில் பிரபலமடைந்திருந்தது. ஆனால் அக்காலகட்டத்தில் ஒலிபெருக்கிகள் இருக்கவில்லை. அதனால், கூட்டத்தின் கடைசி வரிசையில் இருப்பவர்களுக்கும் கேட்கக்கூடியதாக, பாடகர்கள் தமது குரலை உயர்த்திப் பாடுவார்கள். ஆனால் வயலினில் ஒரே அளவு ஒலியைத்தான் எழுப்பமுடியும்.

இதனைப்பற்றி சிந்தித்த சௌடையா, இந்தக் குறையை நிவர்த்தி செய்ய, ஒரு தொழிலாளியின் உதவியோடு ஏழு தந்திகள் கொண்ட ஒரு வயலினை உருவாக்கினார். இதன் ஒலி சாதாரண வயலினைவிட அதிக தூரம் பரவக்கூடியதாக இருந்தது.

இப்படியான அசாதாரணமான ஒரு வாத்தியத்தை கருநாடக இசையில் பயன்படுத்த வழிவகை செய்யவேண்டும். அதற்கான திறனையும் சௌடையா வளர்த்துக்கொண்டார். மைசூர் அரசவையில் ஆஸ்தான வித்துவானாக இருந்த சேஷண்ணா என்பவர் இந்தப் புதுமையான வாத்தியத்தை மிகவும் மெச்சினார்.

ஆனாலும் சில வித்துவான்கள் இந்த வயலின் மிகக் கூடுதலான ஒலி எழுப்புவதாகக் கூறி அதனைக் கச்சேரிகளில் பயன்படுத்துவதை ஆட்சேபித்தனர். ஜி. என். பாலசுப்பிரமணியம் சௌடையாவை "சவுண்டையா" (Sound-iah) எனவும் வீணை தனம்மாள் குடும்பத்தினர் "செவிடையா" எனவும் நகைச்சுவையாக கிண்டல் செய்தனர். செம்பை வைத்தியநாத பாகவதர் மட்டும் எவ்வித மறுப்புமின்றி தனக்கு பக்கவாத்தியமாக ஏழு தந்தி வயலினை ஏற்றுக்கொண்டார். (செம்பை வைத்தியநாத பாகவதர் நாதசுவரத்தையே பக்கவாத்தியமாக வைத்து இசைக்கச்சேரி செய்தவர் என்பது ஈண்டுக் குறிப்பிடத்தக்கது.)

மறுப்புகளை புறம்தள்ளி சௌடையா தனது ஏழு தந்தி வயலினை தொடர்ந்து பயன்படுத்தினார். காலக்கிரமத்தில் தனது திறமையினால் எல்லா வித்துவான்களுக்கும் ஏற்ற வகையில் அதனை வாசித்து பாராட்டு பெற்றார்.

பல ஆண்டுகள் தொடர்ந்து தனித்தும், பக்கவாத்தியமாகவும் வயலின் வாசித்து வந்தார். செம்பை வைத்தியநாத பாகவதர், அரியக்குடி இராமானுஜ ஐயங்கார், ஆலத்தூர் சகோதரர்கள், ஜி. என். பாலசுப்பிரமணியம், முசிரி சுப்பிரமணிய ஐயர், செம்மங்குடி சீனிவாச ஐயர், மதுரை மணி ஐயர் போன்ற பிரபல பாடகர்களுக்கு பக்கவாத்தியமாக வயலின் வாசித்துள்ளார்.

இவரோடு பிரபல தாள வாத்தியக் கலைஞர்களான புதுக்கோட்டை தட்சணாமூர்த்திப் பிள்ளை, பாலக்காடு டி. எஸ். மணி ஐயர், பழனி சுப்பிரமணிய பிள்ளை போன்றோர் உடன் வாசித்துள்ளார்கள்.


மைசூரிலும் பெங்களூரிலும் "ஐயனார் இசைக்கல்லூரி" என்ற இசைக் கல்லூரிகளைத் தொடங்கி பல மாணவர்களைப் பயிற்றுவித்தார்.

வி. சேதுராமையா, ஆர். கே. வெங்கடராம சாஸ்திரி, மைசூர் வி. ராமரத்தினம், கண்டதேவி அழகிரிசாமி, சி. ஆர். மணி ஆகியோர் குறிப்பிடத்தக்க மாணாக்கர்கள்.

சௌடையா நினைவாக பெங்களூருவில் ஒரு மண்டபம் கட்டப்பட்டுள்ளது. வயலின் வடிவில் கட்டப்பட்டுள்ள இம்மண்டபம் நவீன வசதிகளுடன் 1045 இருக்கைகள் கொண்டதாக அமைக்கப்பட்டுள்ளது.



</doc>
<doc id="215746" url="https://ta.wikipedia.org/wiki?curid=215746" title="திரைப்படத் தயாரிப்பு நிறுவனம்">
திரைப்படத் தயாரிப்பு நிறுவனம்

திரைப்படத் தயாரிப்பு நிறுவனம் என்பது, ஒரு திரைப்படம் உருவாகுவதற்குத் தேவையான நிதியுதவி செய்யும் குழுமமாகும். 

திரைப்படத்திற்குத் தேவைப்படும் விளம்பரம் முதல், ஆட்களை தேர்வு செய்வது வரை அனைத்து பணிகளும் இக்குழுமத்தினரால் செய்துமுடிக்கப்படும். தற்போது, பல முன்னணி தொழில்நுட்ப பெருநிறுவனங்களும், பிரமுகர்களும் திரைப்படத்தில் முதலீடு செய்ய ஆர்வம் காட்டி வருகின்றனர்.



</doc>
<doc id="215748" url="https://ta.wikipedia.org/wiki?curid=215748" title="2014 தமிழ்/தமிழர் சார் மாநாடுகள்">
2014 தமிழ்/தமிழர் சார் மாநாடுகள்



</doc>
<doc id="215751" url="https://ta.wikipedia.org/wiki?curid=215751" title="தாயகம் கடந்த தமிழ் மாநாடு">
தாயகம் கடந்த தமிழ் மாநாடு

தாயகம் கடந்த தமிழ் மாநாடு என்பது சனவரி 2014 சனவரி 20-22 திகதிகளில் கோவையில் நடைபெற்ற ஒரு தமிழ் மாநாடு ஆகும். உலகத் தமிழ் இலக்கியம், தமிழ் மொழியில்/மொழிக் கல்வி, தாயகம் பெயர்தல், மொழிபெயர்ப்பு, தொழில்நுட்பச் சாத்தியக் கூறுகள் என்று பரந்த விடயப் பரப்பில் இந்த மாநாடு அமைந்திருந்தது. 

இந்த மாநாட்டினை கோவை தமிழ் பண்பாட்டு மையம் ஒழுங்குசெய்தது. இதில் 10 மேற்பட்ட நாடுகளைச் சேர்ந்த 40 வரையான அறிஞர்கள் கலந்து கொண்டார்கள்.




</doc>
<doc id="215752" url="https://ta.wikipedia.org/wiki?curid=215752" title="2014 அனைத்துலக மகளிர் நாள் நிகழ்வும் மாநாடும்">
2014 அனைத்துலக மகளிர் நாள் நிகழ்வும் மாநாடும்

அனைத்துலக மகளிர் நாள் நிகழ்வும் மாநாடும் மார்சு 2014 முதலாம் திகதி அன்று கனடாவில், ரொறன்ரோவில் நடைபெற்ற ஒரு மாநாடும் நிகழ்வும் ஆகும். இது தமிழ் ஆங்கிலம் ஆகிய இரு மொழிகளிலும் நடைபெற்றது. பெண்களின் உரிமைகள், தமிழ்ப் பெண்கள் எதிர்நோக்கும் சிக்கல்கள், குறிப்பாக ஈழத்தில் தமிழ்ப் பெண்கள் எதிர்நோக்கும் வன்முறைகள், கொடுமைகள் உட்பட்ட பல விடயங்களை இந்த மாநாடு ஆய்ந்தது. 

இந்த மாநாட்டினை கனடா தமிழ் பெண்கள் மேம்பாட்டு அமைப்பு ஒழுங்குசெய்தது. இதில் பல்லின பெண்கள் அமைப்புகளும் கலந்து கொண்டன.



</doc>
<doc id="215755" url="https://ta.wikipedia.org/wiki?curid=215755" title="2014 அனைத்துலக இஸ்லாமிய தமிழ் இலக்கிய மாநாடு">
2014 அனைத்துலக இஸ்லாமிய தமிழ் இலக்கிய மாநாடு

2014 அனைத்துலக இஸ்லாமிய தமிழ் இலக்கிய மாநாடு என்பது 2014 பெப்ரவரி 14-16 திகதிகளில் கும்பககோணம், தமிழ்நாட்டில் நடைபெற்ற ஒரு தமிழ் மாநாடு ஆகும். இந்த மாநாட்டில் "தமிழக முஸ்லிம்களின் இசைப் பாடல் மரபுகள்" என்ற பொதுப்பொருளில் ஆய்வரங்கு நடைபெற்றது. இந்த மாநாட்டினை சென்னை இஸ்லாமிய இலக்கிய கழகம் ஒழுங்கு செய்திருந்தது.




</doc>
<doc id="215759" url="https://ta.wikipedia.org/wiki?curid=215759" title="எம்பக்க முருகன் கோயில்">
எம்பக்க முருகன் கோயில்

எம்பக்க தேவாலயம் ("Embakka Devalaya", ) இலங்கை வரலாற்றில் கம்பளை இராச்சியத்தின் மூன்றாம் விக்கிரபாகு மன்னனினால் கிபி 1370 இல் அமைக்கப்பட்ட ஒரு முருகன் கோவில் ஆகும்.

கண்டி வியனமுழ எனும் இடத்தை சேர்ந்த மேல வாத்தயக்காரன் ஒருவன் கடுமையான குஷ்ட ரோகத்தால் அவதியுற்ற போது தன்னை இந்த நோயின் அவலத்திலிருந்து மீட்டெடுக்கும்படி அவன் கதிரமலைக் கந்தனிடம் (முருகனிடம்) தவஞ்செய்து நேர்த்திக் கடன் வைத்தான். அதனைத் தொடர்ந்து அவனுக்கு அந்த நோயில் இருந்து சுகம் கிடைத்தது.அதனால் மகிழ்ச்சியடைந்த அவன், வருடந்தோறும் கதிர்காமத்துக்குச் சென்று, பூஜை வழிபாடுகள் செய்து கந்தப் பெருமானை வழிபட்டு வந்தான்.ஒருநாள் கதிர்காமக் கந்தன் அவனுக்கு காட்சியளித்து எம்பக்க எனும் ஊருக்குப் போகும் படியும், ஊரில் நல்ல தகவல் கிடைக்குமென்றும் அருளிச் சென்றார்.எம்பக்க எனும் ஊருக்கு அவன் போன போது அவனுக்கு அந்த விசித்திரமான செய்தி கிடைத்தது.'எம்பக்க' என்ற கிராமத்து தச்சன் ஒருவன் கதிர மரம் ஒன்றை தரிசித்தபோது ஐந்தாறு அடி உயரத்துக்கு அதில் இருந்து இரத்தம் சீறிப் பாய்ந்ததாம். உடனே அவ்விடத்துக்குச் சென்ற வாத்தியக்காரன் கதிர்காமக் கந்தன் தனக்கு காட்சியளித்து சொன்ன செய்தியைக் கூறி மேலவாத்தியம் இசைத்து வழிபடத் தொடங்கினான்.அதை கண்ட ஊர் மக்களும் கதிரமலைக் கந்தனை (முருகனை) வழிபடத் தொடங்கினர்.

கி.பி. 1370 ஆம் ஆண்டு கம்பளை இராச்சியத்தை 3 ஆம் விக்கிரமபாகு மன்னன் ஆட்சி செய்தபோது எம்பெக்க என்ற இடத்தில் மக்கள் கதிர்காமக் கந்தனுக்கு வழிபாடு செய்வதை கண்ணுற்று அங்கு ஒரு தேவாலயத்தை அமைக்க நன்கொடையும் உதவி, உபகாரங்களும் செய்துள்ளான். தேவாலயத்தின் பணிகளுக்கென 67 பேரை நியமித்தான். இக்கோயிலின் நிர்வாகத்தை அரத்தன பணிக்கி என்ற மேல வாத்தியக்கார வம்சத்தினரே கவனித்து வருகின்றனர். இக்கோவிலின் பூந்தோட்டத்தினை கவனித்துக் கொண்டிருப்பவர்கள் 'கங்காணி வீட்டு' (தச்சன்) பரம்பரையினர். பிரதான நிர்வாகிகளாக விதானை ஒருவரும், வண்ணக்குரால என்பவரும் நிலமேயால் நியமிக்கப்பட்டுள்ளனர். இன்றும் தேவாலய நிர்வாகத்தை அரசனால் அன்று நியமிக்கப்பட்ட வம்சத்தினரே கவனித்து வருகின்றனர்.

தேவாலயம் ஐந்து வேறு வேறான கட்டிடங்களை உள்ளடக்கியதாக அமைக்கப்பட்டுள்ளது

தேவாலயத்தின் கட்டிடத் தொகுதி எட்டு பிரிவுகளைக் கொண்டுள்ளது.

மேலவாத்திய மண்ட கூரை அமைப்பு பல தனிச் சிறப்பு உடைத்து

வாத்தியக்கார மண்டபம் என்றழைக்கப்படும் முன் மண்டபம் சற்று நீண்டதும் அகலமானதுமாகும். இதன் நீளமான பக்கத்தில் ஆறு தூண்களும், அகலமான பக்கத்தில் நான்கு தூண்களும் கூரையைத் தாங்கி நிற்கின்றன.

அதனைத் தவிர உட்புறம் நான்கு பக்கத்திலும் வரிசையாக மொத்தம் 32 தூண்கள் மேலும் கூரையைத் தாங்கி நிற்கின்றன. கூரையைத் தாங்கும் தூண்களுக்கும் கூரைக்கும் இடையில் இணைப்புப் பாலங்களாக சமாந்தரங்களாக இடது புறமாகவும் வலது புறமாகவும் 7 ஜோடித் தூண்கள் கிடையாகப் பொருத்தப்பட்டுள்ளன.

கலை அம்சம் கொண்ட பூமடலுடன் செதுக்கப்பட்டுள்ள இத்தகைய 'குருப்பாவை' யுடன் கூடிய உத்தரத் தூண் வேறு எங்குமே கிடையாது என்று சொல்லப்படுகின்றது. எந்த விதமான இரும்பு ஆணி வகைகளும் பாவிக்கப்படாமல் முற்றிலும் மரப் பொறிமுறை வேலைப்பாடுகள் மட்டுமே கொண்டு முழுக் கூரையும் அமைக்கப்பட்டுள்ளமையாகும்.

தெல்மட தேவேந்திர மூலாச்சாரியார் தலைமையின் கீழ் நூற்றுக்கணக்கான சிற்பிகள் தேவாலயம் முழுவதும் மரச் சித்திர வேலைப்பாடுகளை செய்துள்ளனர்
மொத்தம் 514 



</doc>
<doc id="215761" url="https://ta.wikipedia.org/wiki?curid=215761" title="2013 தமிழ்/தமிழர் சார் மாநாடுகள்">
2013 தமிழ்/தமிழர் சார் மாநாடுகள்




</doc>
<doc id="215762" url="https://ta.wikipedia.org/wiki?curid=215762" title="மலேசியா – சிங்கப்பூர் – மியன்மார் தமிழ் உறவுப்பாலம்: மாநாடு 2014">
மலேசியா – சிங்கப்பூர் – மியன்மார் தமிழ் உறவுப்பாலம்: மாநாடு 2014

மலேசியா – சிங்கப்பூர் – மியன்மார் தமிழ் உறவுப்பாலம்: மாநாடு 2014 என்பது எதிர்வரும் சூன் 7-8 ஆம் திகதிகளில் நடைபெற ஒழுங்குசெய்யப்படும் ஒரு மாநாடும் சுற்றுலாவும் ஆகும். நெடுங்காலம் தனிமைப்படுத்தப்பட்டு, சிறுபான்மையினர் ஒடுக்குமுறைக்கும் உட்பட்டு இருந்த மியன்மாரில் அண்மைக் காலத்தில் மேம்பட்ட அரசியல் சூழல் தோன்றி உள்ளது. நெடுங்காலம் ஒடுக்குமுறைக்குள் இருந்த தமிழ் மொழி, பண்பாட்டு, அடையாளக் கூறுகளை வளர்க்க உதவுவதை நோக்கக் கொண்டு இந்த அயல்நாடுகளுக்கு இடையிலான உறவுப்பால மாநாடு அமையவுள்ளதாகத் தெரிவிக்கிக்கப்பட்டுள்ளது.

இந்த மாநாட்டினை மலேசிய செயகூர் தமிழர் சங்கம், சிங்கப்பூர் தமிழ் அமைப்புகள், மியன்மார் தமிழர் அமைப்புகள் இணைந்து மேற்கொள்கின்றன.




</doc>
<doc id="215763" url="https://ta.wikipedia.org/wiki?curid=215763" title="வெண்ணிற இரவுகள் (திரைப்படம்)">
வெண்ணிற இரவுகள் (திரைப்படம்)

வெண்ணிற இரவுகள் என்பது 2014 ஆம் ஆண்டு வெளிவரவிருக்கும் ஒரு மலேசியத் தமிழ்த் திரைப்படம் ஆகும். இது ஒரு காதல் நகைச்சுவைத் திரைப்படம். இந்தப் படத்தின் கதையும், படப்பிடிப்பும் மலேசியா - மியன்மார் - சிங்கப்பூர் ஆகிய மூன்று நாடுகளிலும் நடைபெற்றுள்ளது. இந்தப் படத்தில் விகடகவியும் சங்கீதா கிருட்ணசாமியும் முக்கிய கதாபாத்திரங்களில் நடிக்கிறார்கள்.

வெண்ணிற இரவுகள் படம் இதுவரை அமெரிக்கா, பிரான்சு, நோர்வே(Norway), செர்மனி(Germany), இந்தியா, மியன்மார் உட்பட்ட நாடுகளில் சிறப்புக் காட்சிக்காக ஒளிப்பரப்பட்டுள்ளது.



</doc>
<doc id="215768" url="https://ta.wikipedia.org/wiki?curid=215768" title="நிக்கோலசு ஹோல்ட்">
நிக்கோலசு ஹோல்ட்

நிக்கோலசு ஹோல்ட் ("Nicholas Hoult", பிறப்பு: டிசம்பர் 7, 1989) ஒரு ஆங்கில திரைப்பட நடிகர் மற்றும் விளம்பர நடிகர் ஆவார். இவர் வார்ம் பாடிஸ், நரன் குல நாயகன், எக்ஸ்-மென் 7 போன்ற பல திரைப்படங்களிலும் மற்றும் ஹோல்பி சிட்டி, ஸ்கின்ஸ் போன்ற தொலைக்காட்சித் தொடர்களிலும் நடித்ததன் மூலம் மிகவும் பிரபல்யமான நடிகர் ஆனார்.

நிக்கோலஸ் ஹோல்ட் வோகின்காம், பெர்க்ஷிரே நகரில் பிறந்தார். இவர் 4 பிள்ளைகளில் முன்றாவதாக பிறந்தார்.

இவர் நடித்த சில திரைப்படங்கள்:


</doc>
<doc id="215770" url="https://ta.wikipedia.org/wiki?curid=215770" title="சானிங் டேட்டம்">
சானிங் டேட்டம்

சானிங் டேட்டம் ("Channing Matthew Tatum", பிறப்பு: ஏப்ரல் 26, 1980) ஒரு அமெரிக்கா நாட்டு நடிகர் மற்றும் திரைப்பட தயாரிப்பாளர் ஆவார். ஸ்டெப் அப், உள்ளிட்ட 34 திரைப்படங்களும், சி. எஸ். ஐ மியாமி, சாடர்டே நைட் அலைவ் மற்றும் தி சிம்ப்சன்ஸ் தொலைக்காட்சித் தொடர்களிலும் நடித்துள்ளார். 

இவர் தற்பொழுது 22 ஜம்ப் ஸ்றீட், யூப்பிட்டர் அசென்டிங்போன்ற திரைப்படத்தில் நடித்துகொண்டு இருகின்றார்.

சானிங் டேட்டம் அலபாமா நகரில் அமெரிக்கா நாட்டில் பிறந்தார். இவரின் தந்தை கே இவர் ஒரு விமான பணியாளராக செய்கின்றார் மற்றும் இவரின் தாய் க்லென், ஒரு கட்டுமானப்பணி யாராக வேலை செய்தார். இவருக்கு ஒரு சகோதரி உண்டு, அவரின் பெயர் பைகீ.
2006ம் ஆண்டு ஸ்டெப் அப் என்ற திரைப்படத்தில் நடித்துகொண்டு இருக்கையில் ஜென்னா திவான் வை சந்தித்தார், அதை தொடர்ந்து இந்த திரைப்படம் நடித்து முடித்ததும், அவருடன் டேட்டிங் செய்தார். செப்டம்பர் 2008ம் மற்றும் இவர்களுக்கு திருமணத்துக்கு நிச்சயம் செய்யப்பட்டது. ஜூலை 11ம் திகதி 2011ம் ஆண்டு இருவருக்கும் கலிபோர்னியா வில் திருமணம் நடந்தது. 2013ம் இவர்களுக்கு ஒரு பெண் குழந்தை பிறந்தது. 



</doc>
<doc id="215802" url="https://ta.wikipedia.org/wiki?curid=215802" title="பதாகம்">
பதாகம்

பதாகம் (Pathakam) என்பது பரதநாட்டியத்தின் உருப்படிகளில் ஒன்றான ஒற்றைக்கை முத்திரைகளில்(அஸம்யுத ஹஸ்தம்) ஒன்றாகும். இது கொடி எனும் கருத்தைக் குறிக்கிறது. இது பெருவிரலை மடித்து பக்கத்தில் பிடிக்கும் போது உருவாகிறது.

பதாகத்தில் நாற்பத்தியொரு விநியோகங்கள் உள்ளன. பதாக விநியோகங்களின் ஸ்லோகம் மற்றும் கருத்து கீழே தரப்பட்டுள்ளன. 

ஸ்லோகம்:-

நாட்டியாரம்பே வாரிவாகே வனே வஸ்துநிசெதனே/ 
குஜஸ்தனே நிசாயாம்ச நத்யாம் அமரமண்டனே// 
துரங்கே கண்டனே வாயவ் சயனே/
கமநோத்யமே பிரசாபேச்ச பிரசாதேச்ச சந்த்ரிகாயாம்// 
கனாத்தபே கபாட்டபாட்டனே சப்தவிபக்ஜர்த்தே தரங்ககே வீதிப்ப்ரவேசபாவேபி/ 
சமத்வேச்ச அங்கராதகே ஆர்த்மாத்தே சபதேசாபி// 
துஸ்நிபாவநிதர்சனே தாளபத்ரெச்ச கேடேச்ச த்ரவ்யாதிர்ப்பர்சநேத்ததா/ 
ஆசீர்வாதக்ரியாயாம் நிருபச்டச்தேச்ஜபாவனே தத்ரதத்றேசிவசனே சிந்த்வ்து// 
சுக்ருதிக்ரமே சம்போதனே ப்ரோகேபி கட்கரூபஷ்யதாரானே/ 
மாசே சம்பத்சரே வர்சதினே சம்மார்த்தநேத்ததா//


</doc>
<doc id="215806" url="https://ta.wikipedia.org/wiki?curid=215806" title="கூடல் நகர் (2007 திரைப்படம்)">
கூடல் நகர் (2007 திரைப்படம்)

கூடல் நகர் (ஆங்கிலம்:Koodal Nagar) என்பது 2007 ஆம் ஆண்டு வெளிவந்த தமிழ்த் திரைப்படமாகும். சீனு இராமசாமி இயக்கத்தில், பரத், பாவனா, சந்தியா மற்றும் பலர் நடித்துள்ளனர். மேலும் இத்திரைப்படத்தில் பரத் இரு வேடங்களில் நடித்துள்ளார்.



</doc>
<doc id="215808" url="https://ta.wikipedia.org/wiki?curid=215808" title="1896 கோடை கால ஒலிம்பிக்கு விளையாட்டுப் போட்டிகள்">
1896 கோடை கால ஒலிம்பிக்கு விளையாட்டுப் போட்டிகள்

1896 கோடைக்கால ஒலிம்பிக் விளையாட்டுக்கள், அலுவல்முறையாக முதலாம் ஒலிம்பியாட்டின் விளையாட்டுப் போட்டிகள், (Games of the I Olympiad) கிரேக்கத்தின் ஏதென்ஸ் நகரத்தில் ஏப்ரல் 6 முதல் ஏப்ரல் 15, 1896 வரை நடைபெற்ற பன்னாட்டு பல்துறை விளையாட்டுப் போட்டிகள் ஆகும். இதுவே தற்காலத்தில் நடைபெற்ற முதல் பன்னாட்டு ஒலிம்பிக் விளையாட்டுப் போட்டிகள் ஆகும். பண்டைக் கிரேக்கம் ஒலிம்பிக் விளையாட்டுக்களின் பிறப்பிடமாகக் கருதப்படுவதால் இந்த துவக்க ஒலிம்பிக் விளையாட்டுப் போட்டிகள் நடைபெற ஏதென்சு நகரமே பொருத்தமானதாக தேர்ந்தெடுக்கப்பட்டது. பிரெஞ்சு ஆசிரியரும் வரலாற்றாளருமான பியர் தெ குபர்த்தென் 1894இல் சூன் 23 அன்று பாரிசில் கூட்டிய பேராயமொன்றில் இந்த முடிவு ஒருமனதாக எடுக்கப்பட்டது. இந்தப் பேராயத்தில் தான் பன்னாட்டு ஒலிம்பிக் குழுவும் (IOC) நிறுவப்பட்டது.

பல்வேறு இடையூறுகளையும் பின்னடைவுகளையும் கடந்து 1896ஆம் ஆண்டு நடத்தப்பெற்ற ஒலிம்பிக் விளையாட்டுக்கள் வெற்றியடைந்ததாக கருதப்பட்டது. அதுநாள்வரையிலான மிக கூடுதலான பன்னாட்டு பங்கேற்பைப் பெற்ற ஓர் விளையாட்டு நிகழ்வாக இது அமைந்தது. பேனதினைக்கோ விளையாட்டரங்கில் மிகுந்த மக்கள் திரள் போட்டிகளைக் காணக் கூடியது. போட்டி நடத்திய கிரேக்கர்களுக்கு தங்கள் நாட்டு "இசுபைரிடோன் லூயி" மாரத்தானை வென்றது மிகுந்த மகிழ்ச்சியை அளித்தது. போட்டிகளில் மிகுந்த பதக்கங்களைப் பெற்றவராக செருமானிய "கார்ல் சூமான்" விளங்கினார்; மற்போர் மற்றும் சீருடற் பயிற்சி விளையாட்டாளரான இவருக்கு நான்கு பதக்கங்கள் கிடைத்தன.

இந்தப் போட்டிகளுக்குப் பின்னர் கிரேக்க மன்னர் முதலாம் ஜார்ஜ், அமெரிக்கப் போட்டியாளர்களில் சிலர் உட்பட பல முக்கிய நபர்கள் அடுத்தப் போட்டிகளையும் ஏதென்சிலேயே நடத்த குபர்த்தெனுக்கும் ஐஓசிக்கும் மனு கொடுத்தனர். இருப்பினும் 1900 ஒலிம்பிக் போட்டிகளை பாரிசில் நடத்த ஏற்கனவே திட்டமிடப்பட்டு விட்டதால் இதனை ஏற்க இயலவில்லை. இருப்பினும் ஒவ்வொரு நான்காண்டுகளுக்கும் இடையில் நான்காண்டுகளுக்கு ஒருமுறை ஏதென்சில் இடைச்செருகிய ஒலிம்பிக் விளையாட்டுக்கள் என்ற பல்துறை விளையாட்டுப் போட்டிகளை திட்டமிட்டது; அத்தகைய முதல் விளையாட்டுப் போட்டிகள் 1906இல் ஏதென்சில் நிகழ்த்தப்பட்டது. பின்னர் இந்தப் போட்டிகளை கைவிட்ட பன்னாட்டு ஒலிம்பிக் குழு இந்த இடைச்செருகிய ஒலிம்பிக் விளையாட்டுக்களில் வழங்கப்பட்ட பதக்கங்களையும் அங்கீகரிக்கவில்லை. 108 ஆண்டுகள் கழித்தே 2004இல் ஒலிம்பிக் போட்டிகள் மீண்டும் ஏதென்சில் நடந்தது. 

இடைச்செருகிய ஒலிம்பிக் விளையாட்டுகளுக்கு முன்னதாக ஒலிம்பிக் இயக்கத்தில் தேசிய அணிகள் குறித்த வரயறை எதுவம் இருக்கவில்லை. பத்தாண்டுகள் கழித்து 1896இல் பங்கேற்ற போட்டியாளர்களின் தேசியத்தைக் குறித்த மூலங்கள் ஆயப்பட்டு பதக்க எண்ணிக்கைகள் வழங்கப்பட்டன. இதனால் பங்கேற்ற நாடுகள் குறித்து பல பிணக்குகள் எழுந்துள்ளன. பன்னாட்டு ஒலிம்பிக் குழு 14 நாடுகள் பங்கேற்றதாக அறிவித்தபோதும் அவற்றை பட்டியலிடவில்லை. கீழ்காணும் 14 நாடுகளே ப.ஒ.கு அங்கீகரித்த நாடுகளாக இருக்க வாய்ப்புள்ளது. சில ஆதாரங்களின்படி 12 நாடுகள், சிலி மற்றும் பல்கேரியாவைத் தவிர்த்து, பட்டியலிடப்பட்டுள்ளன.மேலும் சில இத்தாலியை மட்டும் தவிர்த்து 13 எனக் காட்டுகின்றன. சில ஆதாரங்களில் எகிப்து சேர்க்கப்பட்டுள்ளன. பெல்ஜியமும் உருசியாவும் போட்டியாளர்களை அறிவித்தபோது பின்னர் விலக்கிக் கொண்டன. 

கலந்துகொண்ட 14 நாடுகளில் 10 பதக்கங்களை வென்றன. தவிரவும் கலவை அணி எனப்பட்ட பன்னாட்டு நாடுகளின் அணி மூன்று பதக்கங்களை வென்றன. ஐக்கிய அமெரிக்கா மிகுந்த தங்கப் பதக்கங்களை (11) வென்றது. போட்டி நடத்திய கிரீசு மிகுதியான மொத்த பதக்கங்களையும் (46) மிகுதியான வெள்ளி (17) மற்றும் வெண்கல (19) பதக்கங்களை வென்றது. ஐக்கிய அமெரிக்காவை விட ஒரு தங்கப் பதக்கம் குறைவாக 10 பதக்கங்களை வென்றது.

இந்த துவக்க ஒலிம்பிக் விளையாட்டுக்களில், வெற்றியாளர்களுக்கு வெள்ளிப் பதக்கமும், ஓர் சைத்தூன் கிளையும், சான்றிதழும் வழங்கப்பட்டன. இரண்டாமிடத்தை எட்டியவர்களுக்கு செப்பு பதக்கமும் பட்டை மரக்கிளையும் சான்றிதழும் வழங்கப்பட்டன. பின்னதாக அண்மைய மரபுகளுக்கேற்ப ப.ஒ.அ ஒவ்வொருப் போட்டியிலும் முதல் மூன்று இடங்களைப் பெற்றவர்களுக்கு பின்னோக்கி தங்கம், வெள்ளி மற்றும் வெண்கலப் பதக்கங்களை அறிவித்தது.


1896 கோடைக்கால ஒலிம்பிக் விளையாட்டுப் போட்டிகளில் பெண்கள் போட்டியிட அனுமதிக்கப்படவில்லை. இருப்பினும், "இசுட்டாமதா ரேவிதி" என்ற கிரேக்கப் பெண் அலுவல்முறையான மாரத்தான் முடிவுற்றதற்கு அடுத்தநாள், ஏப்ரல் 11, அன்று மாரத்தான் ஓடினார். ஓட்ட முடிவில் விளையாட்டரங்கினுள் நுழைய அனுமதிக்கப்படாவிடினும் அவர் இந்த ஓட்டத்தை 5 மணிகள், 30 நிமிடங்களில் நிறைவு செய்தார்.இதற்கான சாட்சிகளையும் ஏற்பாடு செய்து புறப்பட்ட நேரத்தையும் முடித்த நேரத்தையும் குறிப்பிட்டு அவர்களிடம் கையொப்பம் பெற்றார். இந்த ஆவணத்தை கிரேக்க ஒலிம்பிக் குழுவினரிடம் சமர்ப்பித்து அங்கீகாரம் பெற எண்ணியிருந்தார். ஆனால் இதனை உறுதி செய்ய அவரது ஆவணமோ கிரேக்க ஒலிம்பிக் குழுவினரின் ஆவணங்களோ கிடைக்கவில்லை.


</doc>
<doc id="215818" url="https://ta.wikipedia.org/wiki?curid=215818" title="ஒன்பதாம் போனிஃபாஸ் (திருத்தந்தை)">
ஒன்பதாம் போனிஃபாஸ் (திருத்தந்தை)

திருத்தந்தை ஒன்பதாம் போனிஃபாஸ் (,; c. 1350 – 1 அக்டோபர் 1404), இயற்பெயர் பிரோ தோமசெல்லி, என்பவர் திருத்தந்தையாக 2 நவம்பர் 1389 முதல் 1404இல் தனது இறப்பு வரை இருந்தவர் ஆவார். மேற்கு சமயப்பிளவின் போது உரோமையிலிருந்து ஆட்சிசெய்தவர் இவர். இவருக்கு எதிராக பிரெஞ்சு அரசின் துணையோடு எதிர்-திருத்தந்தை ஏழாம் கிளமெண்ட் மற்றும் எதிர்-திருத்தந்தை பதின்மூன்றாம் பெனடிக்ட் ஆகியோர் அவிஞ்ஞோனிலிருந்து ஆட்சி செய்தனர்.

திருத்தந்தை ஆறாம் அர்பனால் 1385இல் கர்தினால் குருவாக உயர்த்தப்பட்டார். ஆறாம் அர்பனுக்குப்பின்பு 1389இல் இவர் திருத்தந்தையானார். செருமனி, இங்கிலாந்து, அங்கேரி, போலந்து, மற்றும் இத்தாலியின் பெரும் பகுதி இவரை ஆதரித்தன. ஐரோப்பாவின் பிற பகுதிகள் எதிர்-திருத்தந்தை ஏழாம் கிளமெண்டை ஆதரித்தன. இவ்விருவரும் ஒருவர் மற்றவரை திருச்சபையினை விட்டு விலக்கியதாக அறிவித்தனர்.

ஒன்பதாம் போனிஃபாஸ் மேற்கு சமயப்பிளவினை அரசியல் பிரிவாகப்பார்ததால், அரசியல் தீர்வு காணவே முயன்றார். இதனால் இப்பிளவை முடிவுக்கு கொண்டுவராமல் இதனை பெரிதும் விரிவடையச்செய்தார்.


</doc>
<doc id="215823" url="https://ta.wikipedia.org/wiki?curid=215823" title="முதலாம் மார்ட்டின் (திருத்தந்தை)">
முதலாம் மார்ட்டின் (திருத்தந்தை)

திருத்தந்தை முதலாம் மார்ட்டின் (; இ., 16 செப்டம்பர் 655) என்பவர் திருத்தந்தையாக 21 ஜூலை 649 முதல் 655இல் தனது இறப்புவரை ஆட்சி செய்தவர் ஆவார்.

தோடி. உம்பிரியா, பைசாந்தியப் பேரரசில் இவர் பிறந்தார். 5 ஜூலை 649இல் திருத்தந்தை முதலாம் தியடோருக்குப் பின்பு இவர் திருத்தந்தையானார். பைசாந்திய திருத்தந்தை ஆட்சிகாலத்தின்போது, அப்போதைய காண்ஸ்தான்தினோபிளின் அரசரிடம் ஒப்புதல் பெறாமல் திருத்த்ந்தையானர்வர் இவர் ஒருவரே. இவரை இரண்டாம் கான்ஸ்தன்சு அரசர் கடத்திச்சென்றார். இவர் கிரிமியா மூவலந்தீவில் இறந்தார். இவரை இரத்தசாட்சியாகவும் புனிதராகவும் கத்தோலிக்க திருச்சபை மற்றும் கிழக்கு மரபுவழி திருச்சபை ஏற்கின்றன.

இவர் திருத்தந்தையானப்பின்பு முதல் வேலையாக 649இல் இலாத்தினர் பொதுச்சங்கத்தினை மொனொதிலிடிசம் (Monothelitism) என்னும் கொள்கையினைக்குறித்து விவாதித்து முடிவெடுக்கக் கூட்டினார். இலாத்தரன் யோவான் பேராலயத்தில் கூடிய இக்கூட்டத்தில் 105 ஆயர்கள் கலந்து கொன்டனர். இது ஐந்து அமர்வுகளில் 5 அக்டோபர் முதல் 31 அக்டோபர் 649 வரை நடந்தது. இதில் 20 சட்டங்கள் வெளியிடப்பட்டன. அவை மொனொதிலிடிசம் கொள்கையினை திரிபுக்கொள்கை என அறிக்கையிட்டது.

மார்ட்டின் இச்சங்கத்தின் முடிவுகளை சுற்றுமடலாக வெளியிட்டார். இத்திரிபுக்கொள்கையினரான இரண்டாம் கான்ஸ்தன்சு அரசர் இவரை கைது செய்ய ஆணையிட்டார். இவர் 17 ஜூன் 653 அன்று கைதுசெய்யப்பட்டு 17 செப்டம்பர் 653இல் காண்ஸ்தான்தினோபிளுக்கு இட்டுச்செல்லப்பட்டார். அங்கிருந்து பைசாந்தியப் பேரரசின் செர்சனுக்கு (தற்போதைய கிரிமியா) நாடுகடத்தப்பட்ட்டார். 15 மே 655 இல் அங்குவந்த அவர் அதே ஆண்டு 16 செப்டம்பரில் உயிர் நீத்தார்.

இவரின் விழா நாள் ஏப்ரல் 13 அன்று விருப்ப நினைவாக கத்தோலிக்க திருச்சபையில் கொன்டாடப்படுகின்றது. இதற்கு முன்னர் நவம்பர் 12இல் இவரின் விழா நாள் கொண்டாடப்பட்டது.



</doc>
<doc id="215824" url="https://ta.wikipedia.org/wiki?curid=215824" title="திருத்தந்தை மார்ட்டின்">
திருத்தந்தை மார்ட்டின்

பின்வரும் திருத்தந்தையர்கள் மார்ட்டின் என்ற பெயரில் ஆட்சி செய்துள்ளனர்:


மரீனுஸ் மற்றும் மார்ட்டின் என்னும் பெயர்களுக்கிடையே இருந்த குழப்பத்தால் "இரண்டாம்" மற்றும் "மூன்றாம்" வரிசை எண்களை விடுத்து நான்காம் மார்ட்டின் என்று ஒரு திருத்தந்தை பெயர் ஏற்றுக்கொண்டார்.



</doc>
<doc id="215836" url="https://ta.wikipedia.org/wiki?curid=215836" title="ஹச். பி. அரி கௌடர்">
ஹச். பி. அரி கௌடர்

ராவ் பகதூர் ஹுபட்டாலே பெல்லி அரி கௌடர் (டிசம்பர் 4, 1893 - சூன் 28, 1971), படுகர் சமூகத்தின் முதல் அரசியல் தலைவரும், அச்சமூகத்தின் முதல் சென்னை மாகாண சட்டமன்றத்தலைவரும் ஆவார்.

அரி கெளடர், 1893 ஆம் ஆண்டு, நீலகிரி மாவட்டத்தின் அருவங்காடு அருகிலுள்ள ஹுபத்தாலே கிராமத்தில் ராவ்பகதூர் பெல்லி கெளடருக்கும், நஞ்சி அம்மாளுக்கும் மகனாகப் பிறந்தார். இவர்தம் சகோதரி இதயம்மாள் பெ. கெளடர் ஆவார். ராவ்பகதூர் பெல்லி கௌடர் நீலகிரி விரைவு வண்டியை வடிவமைத்த பொறியாளர் ஆவார். சென்னைப் பல்கலையின் சென்னைக் கிறித்தவ கல்லூரியில் பயின்று பட்டம் பெற்றார். பின்னர் இந்திய அரசியலில் ஈடுபடலானர்.


1941லிருந்து 1971வரை நீலகிரி மாவட்டத்தின் மேட்டுப்பாளையத்தில் கூட்டுறவு சங்கத்தை (NCMS - Nilgiris Cooperative Marketing Society) நிறுவி, அங்குள்ள உழவர்கள், வணிகர்களின் வாழ்வாதாரத்தை உயர்த்திய பெருமை இவரையே சாறும். இதன் மூலம், விவசாயிகள் பண்ணைப் பொருட்களுக்கு நியாயவிலையும் இடைத்தரகர்களின் சுரண்டல்களிருந்தும் காக்கப்பட்டனர்.

கௌடர் இன மக்களின் குலபதியாகவும், முன்னுதாரணமாகவும் திகழ்ந்த ஆர்ய கௌடர் சூன் 28, 1971ல் காலமானர். இவரின் அருந்தொண்டினை நினைவு கூர்ந்து 1939ல் மைசூர் சமஸ்தானத்தையும், சென்னை மாகாணத்தையும் இணைக்கும் மாசினன்குடியில் உள்ள பாலத்திற்கு இவரது பெயரிடப்பட்டுள்ளது.

இவரது நினைவாக சென்னை மாம்பலத்தில் உள்ள சாலை ஆர்யகௌடா சாலையென வழங்கப்பெறுகிறது. மாம்பல ரயில் நிலையத்திற்கு இவர் அருளிய நிலக் கொடையால் இப்பெயரிடப்பட்டது.


</doc>
<doc id="215840" url="https://ta.wikipedia.org/wiki?curid=215840" title="ஆண்ட்ரூ கார்பீல்ட்">
ஆண்ட்ரூ கார்பீல்ட்

ஆண்ட்ரூ ரஸ்ஸல் கார்பீல்ட் ("Andrew Garfield", பிறப்பு: ஆகஸ்ட் 20, 1983) ஒரு அமெரிக்கா நாட்டு நடிகர் ஆவார். இவர் 2005ம் ஆண்டு Mumbo Jumbo என்ற குறும்படத்தின் மூலம் திரைப்படத்துறைக்கு அறிமுகமானார். அதை தொடர்ந்து The Other Boleyn Girl, Never Let Me Go, The Social Network, தி அமேசிங் ஸ்பைடர் - மேன் போன்ற திரைப்படங்களிலும் மற்றும் பல தொலைக்காட்சித் தொடர்களும் நடித்துள்ளார். தற்பொழுது தி அமேசிங் ஸ்பைடர்-மேன் 2, 99 Homes என்ற திரைப்படங்களில் நடித்து இருகின்றார்.


</doc>
<doc id="215842" url="https://ta.wikipedia.org/wiki?curid=215842" title="இடைச்செருகிய ஒலிம்பிக் விளையாட்டுக்கள்">
இடைச்செருகிய ஒலிம்பிக் விளையாட்டுக்கள்

இடைச்செருகிய ஒலிம்பிக் விளையாட்டுக்கள் ("Intercalated Olympic Games") என்ற "பன்னாட்டு ஒலிம்பிக் விளையாட்டுப் போட்டிகள்" தொடர் "ஒலிம்பியாட்டின் விளையாட்டுக்கள்" என தற்போது அறியப்படும் ஒலிம்பிக் விளையாட்டுக்களுக்கு இடையேயான கால இடைவெளியின் நடுவில் திட்டமிடப்பட்டிருந்தது. ஒலிம்பிக் விளையாட்டுக்களின் சுழற்சியில் இடைச்செருகிய இந்த விளையாட்டுக்கள் எப்போதுமே ஏதென்ஸ் நகரில் நடைபெறுவதாயிருந்தது. இதற்கு ஒலிம்பிக் விளையாட்டுகளுக்கு இணையான நிலை தரப்படுவதாயிருந்தது. ஆனால் இத்தகைய போட்டிகள் 1906இல் ஒருமுறை மட்டுமே நடந்தது.

முதல் இடைச்செருகிய விளையாட்டுக்களை 1901இல் பன்னாட்டு ஒலிம்பிக் குழு நடத்தத் திட்டமிட்டிருந்தது. புதியதாக வடிக்கப்பட்ட நிரல்படி பல நாடுகளில் நடத்தவிருந்த ஒலிம்பிக் விளையாட்டுக்களுக்கிடையே இடைச்செருகிய ஒலிம்பிக்கை ஏதென்சில் நடத்த திட்டமிடப்பட்டது. ஏதென்சு 1896 போட்டிகளின் வெற்றிகரமான நிகழ்வுக்குப் பின்னர் கிரேக்கர்கள் தங்களால் ஒவ்வொரு நான்காண்டுகளுக்கு ஒருமுறை ஒலிம்பிக்கை நடத்தவியலும் எனக் கூறினர். போட்டிகளுக்கு வேண்டிய கட்டமைப்புக்கள் தயாராக உள்ளதாலும் வெற்றிகரமாக போட்டிகளை நடத்திக் காட்டியதாலும் இதற்கு மற்றவர்களும் ஆதரவளித்தனர். இருப்பினும் அடுத்த ஒலிம்பிக்கை 1900இல் பாரிசில் நடத்த விரும்பிய பியர் தெ குபர்த்தென் இதனை ஏற்கவில்லை. இதனால் பாரிசு 1900 போட்டிகள் இரண்டாவது ஒலிம்பியாடாக நடந்தேறியது.

இந்த இரண்டாம் ஒலிம்பியாடு மிக கச்சிதமாக நடைபெறாததாலும் 1900இல் பாரிசில் அதே நேரம் நடந்த உலக கண்காட்சியால் மறைக்கப்பட்டதாலும் பன்னாட்டு ஒலிம்பிக் அவையில் கிரேக்க கருத்துருவிற்கு மேலும் ஆதரவு கிடைத்தது. பல நாடுகளில் நடத்த விரும்பிய குபர்த்தெனின் நோக்கத்தையும் சிதைக்காது இடைச்செருகிய ஒலிம்பிக் விளையாட்டுக்களை முன்மொழிந்தனர். இதன்படி இரண்டாண்டுகளுக்கு ஒருமுறை ஒலிம்பிக் விளையாட்டுப் போட்டிகள் நடத்தப்பெறும். ஒன்று நான்காண்டுகளுக்கு ஒருமுறை வெவ்வேறு நாட்டிலும் மற்றொன்று நான்காண்டுகளுக்கு ஒருமுறை எப்போதுமே ஏதென்சிலுமாக நடைபெறும். இது பண்டையக் கால ஒலிம்பிக்கின் நான்காண்டு தொடருடன் வேறுபட்டாலும் பண்டைக் காலத்தில் நான்கு ஆண்டுகளுக்கு ஒருமுறை ஒழுங்குபடுத்த முடிந்தால் தற்காலத்தில் இரண்டாண்டுகளுக்கு ஒருமுறை ஒழுங்குபடுத்துவது கடினமல்ல என்றும் விவாதிக்கப்பட்டது. 1902ஆம் ஆண்டு மிக நெருக்கமாக இருந்தமையாலும் கிரீசின் உள்நாட்டுப் பிரச்சினைகளாலும் முதல் இடைச்செருகிய ஒலிம்பிக் ஏதென்சில் 1906இல் நடத்த திட்டமிடப்பட்டது. 

செயின்ட் லூயிசில் நடந்த 1904 ஒலிம்பிக்கும் லூசியானா கண்காட்சியால் மறைக்கப்பட்டு 1900 பாரிசு ஒலிம்பிக்கைப் போலவே தோல்வியடைந்ததால் பன்னாட்டு ஒலிம்பிக் குழுவிற்கு பெரும் பின்னடைவு ஏற்பட்டது. விரைவாக ஏதென்சு 1896இன் சக்தியை மீளப் பெறவேண்டியிருந்தது. மேலும் செயின்ட். லூயிசில் பங்கேற்காத நாடுகளுக்கு அடுத்த உரோமை 1908 எட்டு ஆண்டுகள் இடைவெளியில் ஏற்பட்டது. இத்தகைய நீண்ட இடைவெளி ஒலிம்பிக் ஆர்வத்தைக் குறைப்பதாக இருந்தது. மேலும் உரோமை நகரமும் உலகக் கண்காட்சியொன்றை நடத்த திட்டமிட்டிருந்தது. இக்காரணங்களால் ஏதென்சில் திட்டமிடப்பட்ட 1906 இடைச்செருகிய விளையாட்டுகள் ஒலிம்பிக் இயக்கத்தை காக்கும் நிகழ்வாக அமைந்தது. குபர்த்தெனின் எதிர்ப்புகளையும் மீறி ப.ஒ.கு கிரேக்க ஒலிம்பிக் குழுவிற்கு தனது முழு ஆதரவை அளித்தது.


</doc>
<doc id="215848" url="https://ta.wikipedia.org/wiki?curid=215848" title="கே. ஆர். கௌரி அம்மா">
கே. ஆர். கௌரி அம்மா

கே. ஆர். கௌரி அம்மா ("K. R. Gowri Amma", பிறப்பு: சூலை 14, 1919) கேரளாவைச் சேர்ந்த அரசியல்வாதி ஆவார். "ஜனாதிபத்திய சம்ரக்‌ஷண சமிதி" (மக்களாட்சிப் பாதுகாப்புப் பேரவை, JSS) கட்சியின் தலைவர். இக்கட்சி தொடங்குவதற்கு முன்னதாக கேரள கம்யூனிஸ்ட் கட்சியில் முனைப்பாக ஈடுபட்டிருந்தார். ஈழவர் இன மக்களில் சட்டம் படித்த முதல் பெண் இவராவார். 1957, 1967, 1980, 1987 ஆண்டுகளில் கேரளாவில் கம்யூனிஸ்ட் கட்சியின் ஆட்சியிலும் 2001 முதல் 2006 வரை காங்கிரஸ் கட்சியின் ஆட்சியிலும் அமைச்சர் பதவி வகித்தார்.

கேரளாவின் ஆலப்புழா மாவட்டத்தைச் சேர்ந்த பட்டணக்காடு கிராமத்தில் கே. ஏ. ராமன், பார்வதி அம்மா ஆகியோருக்கு ஏழாவது மகளாகப் பிறந்தார். தனது பள்ளிப் படிப்பைத் துறவூர் மற்றும் சேர்த்தலா ஆகிய ஊர்களிலுள்ள பள்ளிகளிலும், பட்டப்படிப்பை எர்ணாகுளத்திலுள்ள மகாராஜா கல்லூரியிலும் படித்தார். சட்டக் கல்வியை எர்ணாகுளம் அரசு சட்டக் கல்லூரியில் பயின்றார்.

கேரளாவின் பழம்பெரும் அரசியல்வாதிகளில் கௌரி அம்மாவும் ஒருவர். பெண்கள் அரசியலில் பங்கேற்பது அரிதாக இருந்த அக்காலத்தில் தொழிற்சங்கத் தலைவரான தனது மூத்த சகோதரர் சுகுமாரனது தாக்கத்தால் அரசியலில் ஈடுபாடு கொண்டார். தொழிற்சங்கம் மற்றும் உழவர் இயக்கங்களில் செயற்பாடுகளில் பங்கேற்றுத் தன் அரசியல் வாழ்க்கைத் தொடங்கினார். அரசியல் போராட்டங்களில் பங்கேற்றுப் பலமுறை கைதாகி சிறையில் அடைக்கப்பட்டார்.

1952 மற்றும் 1954 ஆண்டுகளில் திருவிதாங்கூர் சட்டப் பேரவை உறுப்பினராக தேர்ந்தெடுக்கப்பட்டார். 1957 இல் ஈ. எம். எஸ். நம்பூதிரிப்பாட்டின் கேரள அமைச்சரவையில் நிதியமைச்சராக இருந்தார். அதே ஆண்டில் கேரளாவின் மற்றொரு முக்கிய அரசியல்வாதியும் அமைச்சருமாக இருந்த டி. வி. தாமசை மணந்தார். மார்ச் 1967 முதல் அக்டோபர் 1969 வரை மீண்டும் ஆட்சி அமைத்த ஈ. எம். எஸ் அமைச்சரவையில் அமைச்சராக பொறுப்பேற்றிருந்தார். இவரது முக்கியமான அரசியல் சாதனைகளில் "கேரள நிலச் சீர்திருத்தம்" ஒன்றாகும்.

1964 இல் கம்யூனிஸ்ட் கட்சி இரண்டாகப் பிளவுபட்டபோது கௌரி அம்மா புதிதாகத் தொடங்கப்பட்ட மார்க்சிஸ்ட் கம்யூனிஸ்ட் கட்சியுடன் இணைந்தார். ஆனால் அவரது கணவர் பழைய இந்திய கம்யூனிஸ்ட் கட்சியில் இருந்தார். இதனால் இருவருக்குமிடையே கருத்து வேற்றுமை ஏற்ப்பட்டு இருவரும் வாழ்க்கையில் பிரிய நேரிட்டது.

சனவரி 1980 முதல் அக்டோபர் 1981 வரை மார்க்சிஸ்ட் கம்யூனிஸ்ட் கட்சியின் ஆட்சியில் அமைச்சராகப் பதவி வகித்தார். 1987 தேர்தலில், மார்க்சிஸ்ட் கம்யூனிஸ்ட் கட்சியின் சார்பில் முதல் அமைச்சருக்கான வேட்பாளராக முன்னிருத்தப்பட்டாலும், தேர்தலில் அக்கட்சி வெற்றி பெற்ற பின்னர் முதலமைச்சராக்கப்படாமல் அவருக்கு அமைச்சர் பொறுப்பு மட்டுமே வழங்கப்பட்டது.

1994 இல் கட்சிக்கு எதிராக செயற்பட்டதாகக் குற்றஞ்சாட்டப்பட்டு இவர் (மார்க்சிஸ்ட் கம்யூனிஸ்ட் கட்சியிலிருந்து நீக்கப்பட்டார் இதைத் தொடர்ந்து இவர் ஜனாதிபத்திய சம்ரக்‌ஷண சமிதி (JSS) என்ற புதுக்கட்சியைத் தொடங்கினார். இவரது கட்சி இடதுசாரி ஜனநாயக முன்னணிக்கு எதிரான ஐக்கிய ஜனநாயக முன்னணியுடன் கூட்டணி அமைத்தது. ஏ. கே. அந்தோணி மற்றும் உம்மன் சாண்டி இருவரின் அமைச்சரவையிலும் அமைச்சராகப் பொறுப்பேற்றிருந்தார்.

1952 மற்றும் 1954 ஆம் ஆண்டுகளில் திருவாங்கூர்-கொச்சின் சட்டப் பேரவைக்குத் தேர்ந்தெடுக்கப்பட்டதைத் தொடர்ந்து இவர் 1957 இல் கேரள சட்டப் பேரவை உறுப்பினராகவும் தேர்ந்தெடுக்கப்பட்டார். அதிலிருந்து தொடர்ந்து இவர் கேரள சட்டப் பேரவை உறுப்பினராக 1960, ’67, ’70, ’82, ’87, ’91, மற்றும் 2001 ஆண்டுகளில் தேர்ந்தெடுக்கப்பட்டார்.

இவர் ஏற்றுக்கொண்டிருந்த வேறுசில பொறுப்புகள்:



</doc>
<doc id="215853" url="https://ta.wikipedia.org/wiki?curid=215853" title="ஜனாதிபத்திய சம்ரக்‌ஷண சமிதி">
ஜனாதிபத்திய சம்ரக்‌ஷண சமிதி

ஜனாதிபத்திய சம்ரக்‌ஷண சமிதி அல்லது மக்களாட்சிப் பாதுகாப்புப் பேரவை ("Janathipathiya Samrakshana Samithy-JSS") இந்தியாவின் கேரள மாநில அரசியல் கட்சியாகும். இக் கட்சி 1994 இல் கே. ஆர். கௌரி அம்மாவால் தோற்றுவிக்கப்பட்டது. மார்க்சிஸ்ட் கம்யூனிஸ்ட் கட்சியிலிருந்து அவர் நீக்கப்பட்டதைத் தொடர்ந்து அவர் இக் கட்சியைப் புதிதாகத் தோற்றுவித்தார். இந்திய தேசிய காங்கிரசின் தலைமையில் கேரளாவில் அமைந்த ஐக்கிய ஜனநாயக முன்னணியில் இக் கட்சி ஒரு உறுப்புக் கட்சியாக இணைந்தது. 2001 இல் நடந்த கேரள மாநில சட்டப்பேரவை தேர்தலில் போட்டியிட்ட ஐந்து தொகுதிகளில் நான்கு தொகுதிகளில் வெற்றி பெற்றது. இத் தேர்தலில் அரூர் தொகுதியில் தேர்ந்தெடுக்கப்பட்ட கௌரி அம்மா, ஏ. கே. அந்தோணியின் அமைச்சரவையில் வேளாண்துறை அமைச்சராகப் பதவி வகித்தார்.

இக் கட்சியின் பொதுச் செயலாளர் கே. ஆர். கௌரி அம்மா; மாநிலத் தலைவர் ஏ. என். ராஜன்பாபு; வி. ஹெச். சத்ஜித் மற்றும் என். என். சதானந்தனும் கட்சியின் மாநிலச் செயலாளர்கள்.





</doc>
<doc id="215854" url="https://ta.wikipedia.org/wiki?curid=215854" title="தாது கோபுரம்">
தாது கோபுரம்

தாது கோபுரம் அல்லது தூபி () எனப்படுவது உடல் எச்சங்களை அல்லது தாதுப்பொருட்களை வைத்து காட்டப்படும் சிறு குன்று போன்ற அல்லது அரைக்கோள அமைப்பைக் கொண்ட வழிபாட்டு நினைவுச்சின்னம் ஆகும். தாது கோபுரம், தூபி இரண்டு சொற்களும் ஒத்த கருத்துக் கொண்ட சொற்கள் ஆகும்.

தாது கோபுரம் எனப்படுவது புத்தரது சரீர எச்சங்கள், அவரால் பயன்படுத்திய பொருட்களையும் வைத்துக்கட்டப்பட்ட வழிபாட்டு நிவுச்சின்னம் ஆகும். தூபி எனப்படுவது இந்து சமயம் மற்றும் பௌத்த ஆலயங்களின் மேலாக அமையும் கோபுரம் அல்லது உச்சி ஆகும் சமயத்தலைவர்களுக்கு அவரது எச்சங்கள், அவரால் பயன்படுத்திய பொருட்களையும் வைத்துக்கட்டப்பட்ட எழுப்பும் நினைவுச் சின்னங்கள் தூபிகள் ஆகும்.

தாது கோபமானது மூன்று பிரதான பகுதிகளைக் கொண்டது. அவை அடித்தளம், அண்டம், தூபி ஆகியன. அடித்தளமானது உயரமானதாகவும் சுற்றுப்பிகரங்களைக் கொண்டதாகவும் காணப்படும். அடித்தளத்தின் மேல் அறைகொலவடிவமாக அண்ட பகுதி காணப்படும். அண்டத்தின் மேல் தூபி காணப்படும்.




அண்டத்தின் வடிவை மையமாக வைத்து ஆறு வகையாக பிரிக்கப்பட்டுள்ளது.

தாது கோபுரத்துடன் செர்ந்ததாக அமைக்கப்படும் (விரத கூடம், காவல் நிலையம், குளம், சிலைமனை அரசமரம்) இவை அனைத்தும் கூட்டுப் பெயர் சங்கிரமம் ஆகும்.




</doc>
<doc id="215856" url="https://ta.wikipedia.org/wiki?curid=215856" title="ஐராவதி கார்வே">
ஐராவதி கார்வே

இராவதி கர்வே (1905-1970) ஆங்கிலம் Iravati Karve, தேவனாகரி: इरावती कर्वे,இந்தியாவைச் சேரந்த மானிடவியல் ஆய்வாளரும் எழுத்தாளரும் கல்வியாளருமாவார், இந்தியாவின் மஹாராஷ்ட்ரா மாநிலத்தைச் சேர்ந்தவரும் ஆவார். 

இராவதி அவர்கள் ஒரு சித்பவன அந்தணர் குடும்பத்தில் 1905 ஆண்டில் பிறந்தார். தந்தை கணேஷ் ஹரி கர்மாகர் பர்மா தேசத்தில் பர்மா பருத்தி நிறுவனத்தில் பணியாற்றிக்கொண்டிருந்தார். பர்மாவில் ஓடும் இராவதிநதியின் நினைவாக தனது மகளுக்கு இராவதி என்று பெயரிட்டார். 
இவரது பள்ளித்தோழியின் தாயார் சகுந்தலா இவரைத் தனது மகளாக ஏற்று வளர்த்தார். 

இராவதி 1926ம் ஆண்டு இளங்கலை பட்டமும் 1928ம் ஆண்டு முதுகலை பட்டமும் பம்பாய் பல்கலை கழகத்திலிருந்து பெற்றார். பின்னர் தினகர் தோண்டோ கர்வே அவர்களோடு திருமணம் நடந்தது. தினகர் கர்வேயும் அந்தணர் குலத்தவராயிருந்தாலும், இரவதியின் தந்தைக்கு இந்த திருமணத்தில் முழுமையாக சம்மதம் இல்லை. தினகர் இராவதியின் மேற்படிப்பிற்காக செர்மனி (Germany) நாட்டிற்கு மனைவியை அனுப்பினார். ஆனால் இதில் தினகரின் தந்தை தோண்டோ கர்வேயிற்கு விருப்பம் இல்லை. காங்கிரஸ் கட்சி உறுப்பினரான ஜீவராஜ மேத்தா என்பவரிடமிருந்து பணம் கடனாகப் பெற்று இராவதி செருமனிக்கு சென்றார். 1930ம் ஆண்டில் மானிடவியல் மற்றும் வம்சாவளி, தலைமுறை ஆகிய விஞ்ஞானங்களில் முனைவர் பட்டம் பெற்று தாய் நடு திரும்பினார். கணவர் தினகர் நாத்திகவாதி.
அக்காலத்தில் இருந்த சமூக பழக்கவழக்கங்களில் அதிக ஈடுபாடு இல்லாமல் இருவரும் இருந்தாலும், இராவதி பந்தார்புரத்தில் இருந்த விதோபா ஆலயத்திற்கு மரபுவழி காரணமாக, சென்றுவருவது உண்டு.

1931 முதல் 1936 வரை பம்பாயில் இருந்த SNDT பெண்கள் பல்கலைகழகத்தில் ஆட்சியராக (Administrator) விளங்கினார். இதனுடன் முதுகலை பாடங்களுக்கு ஆசிரியராகவும் திகழ்ந்தார். பின்னர் பூனா சென்று டெக்கான் (Deccan) கல்லூரியில் மானிடவியல் பகுதிக்கு தலைவராக பணிஓய்வுபெரும்வரை இருந்தார்.
இராவதி அவர்கள் இந்தியாவின் முதல் பெண் மானிடவியல்வல்லுனர் என்று நந்தினி சுந்தர் எனும் வாழ்க்கைவரலாறு குறிப்பாளர் கூறுகிறார்.
1947ம் ஆண்டு நடைபெற்ற தேசீய விஞ்ஞான மாநாட்டில் மானிடவியல் பகுதியின் தலைவராக உரை நிகழ்த்தினார்.

இராவதி கர்வே மராத்திய மொழியிலும் ஆங்கிலத்திலும் எழுதும் வல்லுனராகத் திகழ்ந்தார்.


</doc>
<doc id="215857" url="https://ta.wikipedia.org/wiki?curid=215857" title="ஐராவதி">
ஐராவதி



</doc>
<doc id="215863" url="https://ta.wikipedia.org/wiki?curid=215863" title="1949 திருவள்ளுவர் குறள் மாநாடு">
1949 திருவள்ளுவர் குறள் மாநாடு

திருவள்ளுவர் குறள் மாநாடு என்பது 1949 ஆம் ஆண்டு சனவரி 15-16 ஆம் திகதிகளில் பெரியார் தலைமையில் தமிழ்நாட்டில் ஒழுங்குசெய்யப்பட்டு திருக்குறளை ஆய்ந்த ஒரு தமிழ் மாநாடு ஆகும். இந்த மாநாட்டில் அன்றைய அறிஞர்கள், புலவர்கள், அதிகாரிகள், அரசியல்வாதிகள் பலரும் கலந்து கொண்டனர். 

இந்த மாநாட்டுக்கான அழைப்பில், பெரியார் பின்வருமாறு கூறுகிறார்: "குறள் தத்துவத்தை விளக்கிடவென்றே நடத்தப்படும் இம் மாநாட்டில் நாம் பங்கு கொண்டு தத்துவங்களை உணர்ந்து, தமிழ்ப் பாமர மக்கள் இடையில் அந்தத் தத்துவங்கள் புகும்படி செய்ய வேண்டியது நம் கடமையாகும்."


</doc>
<doc id="215870" url="https://ta.wikipedia.org/wiki?curid=215870" title="வைஷ்ணவ ஜன தோ">
வைஷ்ணவ ஜன தோ

வைஷ்ணவ ஜன தோ பதினைந்தாம் நூற்றாண்டில் வாழ்ந்த நரசிங் மேத்தாவால் எழுதப்பட்ட புகழ்பெற்ற ஒரு குஜராத்தி மொழி பக்திப்பாடல். அண்ணல் காந்தியடிகளால் பெரிதும் விரும்பப்பட்ட ஒரு பாடல். “பிறர் படும் துயரைத் தனதெனக் கருதுபவன் எவனோ, அவனே உண்மையான வைஷ்ணவன்” என்பது இப்பாடலின் பல்லவியின் பொருள். மதுரை சண்முகவடிவு சுப்புலட்சுமி உள்ளிட்ட இந்தியாவின் சிறந்த இசைக்கலைஞர்கள் பலரும் இப்பாடலைப் பாடியுள்ளனர். காந்தி ஜெயந்தி மற்றும் காந்தி நினைவு நாள் ஆகிய விழாக்களில் இப்பாடல் பாடப்படுகிறது.


</doc>
<doc id="215872" url="https://ta.wikipedia.org/wiki?curid=215872" title="கிளவுட் அட்லசு">
கிளவுட் அட்லசு

கிளவுட் அட்லஸ் என்பது 2012 ஆம் ஆண்டு வெளிவந்த ஆங்கிலத் திரைப்படம். டேவிட் மிச்செலல்லின் கிளவுட் அட்லஸ் நாவலைத் தழுவி இது படமாக்கப்பட்டது.
நமது வாழ்க்கை நம்முடையது மட்டுமன்று. கருவறை முதல் கல்லறை வரை நாம் மற்றவர்களோடு இறந்த காலத்திலும் நிகழ்காலத்திலும் பிணைக்கப்பட்டிருக்கிறோம். நம்முடைய ஒவ்வொரு கருணைச் செயலாலும் குற்றத்தாலும் நாம் நம் வருங்காலத்தைச் செதுக்குகிறோம் என்பது இப்படத்தில் கூறப்படும் விழுமியமாகும்.

இக்கதை ஆறு வேறுபட்ட காலங்களில் ஆறு வேறுபட்ட இடங்களில் நடக்கும் ஒன்றோடொன்று பின்னிப்பிணைந்த நிகழ்வுகளைக் காட்டுகிறது.

2012 ஆம் ஆண்டு டொரோண்டோ சர்வதேசத் திரைப்பட விழாவில் இப்படம் காட்சியிடப்பட்ட போது பார்வையாளர்கள் 10 நிமிடம் எழுந்து நின்று கைதட்டினர்.


</doc>
<doc id="215874" url="https://ta.wikipedia.org/wiki?curid=215874" title="பிராட்லி கூப்பர்">
பிராட்லி கூப்பர்

பிராட்லி கூப்பர் ("Bradley Cooper", பிறப்பு: ஜனவரி 05, 1975) ஒரு அமெரிக்கா நாட்டு நடிகர் ஆவார். இவர் 1999ம் ஆண்டு செக்ஸ் அண்ட் தி சிட்டி என்ற தொலைக்காட்சி தொடரில் மூலம் அறிமுகமானார். அதை தொடர்து 2001ம் ஆண்டு வெட் ஹாட் அமெரிக்கன் சும்‌மெர் என்ற திரைப்படத்தில் நடித்தார். 2009ம் ஆண்டு ஹேங்க் ஓவர் என்ற நகைச்சுவை திரைப்படத்தில் நடித்ததன் மூலம் எல்லோருக்கு மிகவும் பரிசியமான நடிகர் ஆனார்.

கூப்பர் பிலடெல்பியாவில் பிறந்து ஜென்கின்டவுன் பென்சில்வேனியாவில் வளர்ந்தார். இவரது தாயார், குளோரியா (நீ கம்பனோ), இத்தாலிய வம்சாவளியை சேர்ந்தவர் மற்றும் உள்ளூர் என்பிசி யில் வேலை செய்கின்றார். இவரது தந்தை, சார்லஸ் ஜே கூப்பர், ஐரிஷ் வம்சாவளியை சேர்ந்தவர், மற்றும் மெர்ரில் லிஞ்ச் ஒரு பங்கு தரகர் பணியாற்றினார், (வயது 71, 2011 இறந்தார்). இவருக்கு ஹோலி என்ற ஒரு சகோதரி உண்டு. ஒரு கத்தோலிக்க மதத்தை சேர்ந்தவர் ஆவார். 

கூப்பர் 2006 ஆம் ஆண்டின் பிற்பகுதியில் நடிகை ஜெனிபர் எஸ்போசிடோ திருமணம் செய்துகொண்டார். மே 2007 ல், எஸ்போசிடோ விவாகரத்து கோரி மனு தாக்கல் செய்தார். கூப்பர் Renee Zellweger உடன் நீண்ட கால உறவு இருந்தார். கூப்பர் மது குடிக்க கூடாது என்று தனது 29 வயது முதல் புறக்கணித்துள்ளார். கூப்பர் மார்ச் 2013 ஆண்டு மாடல் சுகி வாட்டர்ஹவுஸ் டேட்டிங் சென்றார். 

இவர் நடித்த சில தொடர்கள்:


</doc>
<doc id="215875" url="https://ta.wikipedia.org/wiki?curid=215875" title="ஜேடன் சிமித்">
ஜேடன் சிமித்

ஜேடன் சிமித் (Jaden Smith, பிறப்பு: ஜூலை 8, 1998) ஒரு அமெரிக்க நாட்டு நடிகர், ராப் மற்றும் நடனக் கலைஞர் ஆவார். இவர் நடிகர் வில் சிமித்வின் மகன் ஆவார். இவர் 2002ம் ஆண்டு வில் சிமித் நடித்த மென் இன் ப்ளாக் II என்ற திரைப்படத்தில் சிறிய வேடத்தில் நடித்தார். 2006ம் ஆண்டு தனது தந்தை வில் சிமித் வுடன் சேர்ந்து "த பர்சூட் ஒப் ஹப்பிநேச்ஸ்" மற்றும் ஆஃப்டர் ஏர்த் போன்ற திரைப்படங்களில் நடித்தார்.

சிமித் கமாலிபு, கலிபோர்னியா, அமெரிக்காவில் பிறந்தார். இவர் பிரபல நடிகர் வில் சிமித் மற்றும் நடிகை ஜேதா பின்கட் சிமித் ஆகியோரின் மகன் ஆவார். இவருக்கு வில்லோ சிமித் என்ற ஒரு தங்கை உள்ளார். சிமித்துக்கு டிரே சிமித் என்ற ஒரு மூத்த அரை சகோதரர் உண்டு.

இவர் 2002ம் ஆண்டு வில் சிமித் நடித்த மென் இன் ப்ளாக் II என்ற திரைப்படத்தில் சிறிய வேடத்தில் நடித்தார். 2006ம் ஆண்டு தனது தந்தை வில் சிமித் வுடன் சேர்ந்து "த பர்சூட் ஒப் ஹப்பிநேச்ஸ்" என்ற திரைப்படத்தில் நடித்தார். இந்த திரைப்படத்தில் நடித்ததற்காக 
2007 எம்டிவி திரைப்பட விருது வென்றார். அதை தொடர்ந்து 2008ம் ஆண்டு த டே தி எர்த் ஸ்டுட் ஸ்டில் என்ற திரைப்படத்தில் நடித்தார், இந்த திரைப்படம் 1951ம் ஆண்டு வெளியான த டே தி எர்த் ஸ்டுட் ஸ்டில் என்ற திரைப்படத்தின் மறுதயாரிப்பு ஆகும்.

2010ம் ஆண்டு நடிகர் ஜாக்கி சான் உடன் சேர்ந்து த கராத்தே கிட் என்ற திரைப்படத்தில் நடித்தார். மே 2013ம் ஆண்டு இவர் தனது வில் சிமித் வுடன் சேர்ந்து ஆஃப்டர் ஏர்த் என்ற திரைபடத்தில் நடித்தார். இந்த திரைப்படத்தை எம். நைட் ஷியாமளன் இயக்கியுள்ளார். 





</doc>
<doc id="215880" url="https://ta.wikipedia.org/wiki?curid=215880" title="ஆறாம் அர்பன் (திருத்தந்தை)">
ஆறாம் அர்பன் (திருத்தந்தை)

திருத்தந்தை ஆறாம் அர்பன் (; c. 1318 – 15 அக்டோபர் 1389), இயற்பெயர் பார்தலோமியோ பிரிகானோ (), என்பவர் திருத்தந்தையாக 8 ஏப்ரல் 1378 முதல் 1389இல் தனது இறப்பு வரை இருந்தவர் ஆவார். கர்தினால்கள் குழுவுக்கு வெளியே தேர்வான கடைசி திருத்தந்தை இவர் ஆவார்.

1363இல் ஆர்சென்சாவின் பேராயராகவும், 1377இல் பாரியின் பேராயராகவும் நியமிக்கப்பட்டார். ஏப்ரல் 8, 1378இல் திருத்தந்தை பதினொன்றாம் கிரகோரியின் இறப்புக்குப்பின்பு இத்தாலியர்கள் அவிஞ்ஞோனுக்கு திருத்தந்தை மீண்டும் செல்லாதிருக்க ஒரு இத்தாலியரை தேர்வு செய்ய கலகம் செய்தனர். இதனால் இவர் திருத்தந்தையாக தேர்வானார்.

தேர்வானப்பின்பு இவர் கடுங்கோபக்காரராக மாறியதாலும், பலவற்றை மாற்ற முயன்றதாலும்,இவரைத்தேர்வு செய்த பல கர்தினால்கள், குறிப்பாக பிரெஞ்சுக்கர்தினால்களின் வெறுப்பை இவர் பெற்றார். இதனால் இவர் தேர்வான நான்கு மாதத்தின் 13 பிரெஞ்சுக்கர்தினால்கள் அங்கனி என்னும் இடத்தில் இவரின் தேர்வு இத்தாலியர்களின் மிரட்டலால் விளைந்தது என்று காரணம் கூறி அதை செல்லாது என அறிக்கையிட்டனர். பின்னர் ஃபான்டியில் செப்டம்பர் 20, 1378 அன்று ஜெனிவாவின் இராபர்டை புதிய திருத்தந்தையாக தேர்வு செய்தனர். இவர் ஏழாம் கிளமெண்ட் என்னும் பெயரை ஏற்றார். இதுவே 40 வருடங்கள் நிளவிய மேற்கு சமயப்பிளவின் காரணமாயிற்று.


</doc>
<doc id="215884" url="https://ta.wikipedia.org/wiki?curid=215884" title="பிரி ரெயிஸ் வரைபடம்">
பிரி ரெயிஸ் வரைபடம்

பிரி ரெயிஸ் வரைபடம் ("Piri Reis map") என்பது 1513 ஆம் ஆண்டு உதுமானியப் பேரரசரின் கடற்படையில் அதிகாரியாக இருந்த பிரி ரெயிஸ் என்பவரால் வரையப்பட்ட ஒரு உலக வரைபடம் ஆகும். இந்த வரைபடத்தில் மூன்றில் ஒரு பங்கு மட்டுமே இப்போது உள்ளது, மீதமுள்ள இரண்டு பங்கு அழிந்து விட்டது. இந்த வரைபடத்தில் ஐரோப்பா , வடக்கு ஆப்பிரிக்கா மற்றும் பிரேசில் கடற்கரை போன்ற மேற்குக் கடற்கரைப் பகுதிகள் ஓரளவு துல்லியத்துடன் வரையப்பட்டிருந்தன. அசோரசு, கேனரி தீவுகள் போன்ற பல்வேறு அத்திலாந்திக் தீவுகள், தொன்மைத் தீவான அந்தீலியா, மற்றும் சப்பான் ஆகியவையும் வரையப்பட்டிருந்தன.



</doc>
<doc id="215891" url="https://ta.wikipedia.org/wiki?curid=215891" title="ஆர். அனந்த கிருஷ்ணர்">
ஆர். அனந்த கிருஷ்ணர்

ரள்ளபல்லி அனந்த கிருஷ்ணர் (Rallapalli Ananta Krishna) (23 சனவரி 1893 - 11 மார்ச் 1979) ஆந்திர மாநிலத்தைச் சேர்ந்த ஒரு கருநாடக இசைக் கலைஞரும் தெலுங்கு, கன்னடம், சமக்கிருதம் ஆகிய மொழிகளில் பண்டிதரும் ஆவார்.

ஆந்திர மாநிலம் ராயல்சீமா, அனந்தப்பூர் மாவட்டம், கம்பதூர் வட்டத்தில் ரள்ளபல்லி என்னும் ஊரில் பிறந்தார். தந்தையார் பெயர் கர்ணமடக்கல கிருஷ்ணர். தாயார் பெயர் அலமேலு மங்கம்மா. தந்தையிடம் தெலுங்கு, சமக்கிருத மொழிகளும் தாயாரிடம் இசையும் கற்றார்.

தனது 13 ஆவது வயதில் மேற்படிப்புக்காக மைசூர் சென்று அங்கிருந்த பரக்கல மடத்தில் சேர்ந்தார். சமக்கிருத மொழியில் இவருக்கிருந்த புலமையைக் கண்ட மடத்தின் தலவர் ஸ்ரீ கிருஷ்ண பிரமதந்திர சுவாமி இவரை அங்கிருந்த சாமராஜ பாடசாலையில் சமஸ்கிருதம், பிராகிருதம் ஆகிய மொழி இலக்கியங்களை கற்றுக் கொள்ள ஏற்பாடு செய்தார்.

அத்துடன் மைசூர் அரசவை வித்துவான்களாக இருந்த "பிதரம்" கிருஷ்ணப்பா, சிக்க ராமா ராவ் ஆகியோரிடம் கருநாடக இசை கற்றார்.

பயிற்சியின் முடிவில் வாய்ப்பாட்டு வித்துவானாகவும், வயலின் வாத்தியக் கலைஞராகவும் பேர் பெற்றவராக இருந்ததோடு வாக்கேயக்காரராகவும், விமரிசனம் செய்பவராகவும் விளங்கினார்.

தனது 18 ஆவது வயதில் மைசூர் மகாராஜா கல்லூரியில் 1912 ஆம் ஆண்டு தெலுங்கு பண்டிதராக நியமனம் பெற்றார். 1949 வரை இந்தப் பதவியில் பணியாற்றியவர் திருப்பதிக்கு வந்து அங்கிருந்த ஸ்ரீ வெங்கடேஸ்வரா கீழைத்தேய ஆய்வு மையத்தில் ஒரு ஆராய்ச்சியாளராக 1958 வரை பணியாற்றினார். 

அவரது மருமகள் சரோஜம்மா (வாய்ப்பாட்டு, வீணை), டி. எஸ். தாதார், வி. வி. கிருஷ்ணர், பணகிரி லட்சுமி நரசிம்மர், புக்கபட்டணம் ராமார் (வயலின்), அவரது மகள்கள் நாகமணி (வாய்ப்பாட்டு) பிரபாவதி (வாய்ப்பாட்டு, வீணை), ஹரிணி (வாய்ப்பாட்டு), அவரது மூத்த மகன் பேராசிரியர் ஆர். ஏ. பாணி சாயி (வாய்ப்பாட்டு), பேர்த்திகள் ஊர்மிளா (வீணை), சுரபி (வாய்ப்பாட்டு) ஆகியோர் அவரிடம் இசை பயின்ற மாணாக்கர்கள்.

கருநாடக இசையிலும், தெலுங்கு, கன்னட, சமக்கிருத இலக்கியங்களிலும் பெரும் பங்காற்றியுள்ளார்.

கீதம், ஸ்வரஜதி, வர்ணம், கிருதி, தில்லானா எனப் பல வடிவங்களில் அவர் பாடல்கள் இயற்றி இசை அமைத்துள்ளார். அன்னமாரின் கீர்த்தனைகளில் கிட்டத்தட்ட 300 கீர்த்தனைகளை தொகுத்து வெளியிட்டதுடன் அவற்றுள் சுமார் 100 கீர்த்தனங்களுக்கு இசை அமைத்துள்ளார்.



</doc>
<doc id="215903" url="https://ta.wikipedia.org/wiki?curid=215903" title="ஜஸ்டின் பர்தா">
ஜஸ்டின் பர்தா

ஜஸ்டின் பர்தா ("Justin Bartha", பிறப்பு: ஜூலை 21, 1978) ஒரு அமெரிக்க நாட்டு நடிகர் ஆவார். இவர் The Hangover திரைப்படத்தில் நடித்ததன் மூலம் மிகவும் பரிசியமான நடிகர் ஆனார். 

பர்தா ஃபுளோரிடா, ஃபோர்ட் லாடர்டேல்லில் பிறந்து, தனது 8 வயதிலிருந்து வெஸ்ட் ப்லூம்பிஎல்ட் டவுன்ஷிப், மிச்சிகன்னில் வளர்ந்தார். இவரின் தந்தை ஸ்டீபன் ஒரு ரியல் எஸ்டேட் டெவலப்பர், மற்றும் தாயார் பெட்டி ஒரு ஆசிரியார். இவருக்கு ஜெப்ரி என்ற ஒரு மூத்த சகோதரர் உண்டு.

இவர் 2008 முதல் 2011 வரை நடிகை ஆஷ்லே ஓல்சன் னுடன் டேட்டிங் சென்றார். ஜனவரி 4, 2014ம் ஆண்டு இவர் "லியா ஸ்மித்"தை திருமணம் செய்துகொண்டடார்.



</doc>
<doc id="215905" url="https://ta.wikipedia.org/wiki?curid=215905" title="பாவ மன்னிப்பு (திரைப்படம்)">
பாவ மன்னிப்பு (திரைப்படம்)

பாவ மன்னிப்பு 1961 ஆம் ஆண்டு வெளிவந்த தமிழ்த் திரைப்படமாகும். ஏ. பீம்சிங் இயக்கத்தில் வெளிவந்த இத்திரைப்படத்தில் சிவாஜி கணேசன், சாவித்திரி மற்றும் பலரும் நடித்திருந்தனர்.




</doc>
<doc id="215906" url="https://ta.wikipedia.org/wiki?curid=215906" title="பீட்டர் பாசிநெல்லி">
பீட்டர் பாசிநெல்லி

பீட்டர் பாசிநெல்லி ("Peter Facinelli", பிறப்பு: நவம்பர் 26, 1973) ஒரு அமெரிக்க நாட்டு நடிகர் மற்றும் தயாரிப்பாளர் ஆவார். இவர் ட்விலைட் திரைப்பட தொடர்களில் நடித்ததன் மூலம் மிகவும் பரிசியமான நடிகர் ஆனார். 




</doc>
<doc id="215907" url="https://ta.wikipedia.org/wiki?curid=215907" title="ஜேக்சன் ராத்போன்">
ஜேக்சன் ராத்போன்

ஜேக்சன் ராத்போன் (Jackson Rathbone, பிறப்பு: டிசம்பர் 29, 1984) ஒரு அமெரிக்க நாட்டு நடிகர் மற்றும் இசையமைப்பாளர் ஆவார். இவர் ட்விலைட் திரைப்படங்களில் நடித்ததன் மூலம் மிகவும் பரிசியமான நடிகர் ஆனார்.




</doc>
<doc id="215909" url="https://ta.wikipedia.org/wiki?curid=215909" title="வருமானவரிப் பிடித்த சான்றிதழ்">
வருமானவரிப் பிடித்த சான்றிதழ்

வருமானவரிப் பிடித்த சான்றிதழ்(ஆங்கிலம்:TDS Certificate) வருமான வரி சட்ட விதி எண் 114 (4)-இன்படி, யாரிடமிருந்து வருமானவரி பிடித்தம் (TDS) செய்யப்பட்டதோ, அவர்களுக்கு வருமான வரிப் பிடித்தம் செய்தவர், வருமானவரி பிடித்தம் செய்ததற்கான சான்றிதழை தவறாது வழங்க வேண்டும். இந்த வருமானவரி பிடித்த சான்றிதழை, நிதியாண்டின் இறுதியில் வருமானவரி கணக்கு தாக்கல் செய்யும் போது இணைத்து, வருமான வரி விலக்கு பெற இயலும்.



</doc>
<doc id="215910" url="https://ta.wikipedia.org/wiki?curid=215910" title="ஆஷ்டன் குட்சர்">
ஆஷ்டன் குட்சர்

ஆஷ்டன் குட்சர் (Ashton Kutcher, பிறப்பு: பிப்ரவரி 7, 1978) ஒரு அமெரிக்க நாட்டு நடிகர், தயாரிப்பாளர் மற்றும் விளம்ப்பர நடிகர் ஆவார். இவர் 1999ம் ஆண்டு கமிங் சூன் என்ற திரைப்படத்தின் மூலம் திரைப்படத்துறைக்கு அறிமுகமானார். அதை தொடர்ந்து கெஸ் ஹூ, எ லாட் லைக் லவ், வேலண்டைன்ஸ் டே, ஜோப்ஸ் போன்ற பல திரைப்படங்களிலும் மற்றும் டூ அண்டு எ ஹாஃப் மென் போன்ற பல தொலைக்காட்சி தொடர்களும் நடித்துள்ளார்.

இவர் நடிகை டெமி மூரை 2003ம் ஆண்டு முதல் காதலித்து வந்தார். 24ம் திகதி 2005ம் ஆண்டு அவரை திருமணம் செய்து கொண்டார். 2013ம் ஆண்டு இருவரும் விவாகரத்து செய்தார்கள்.

இவர் 1999ம் ஆண்டு கமிங் சூன் என்ற திரைப்படத்தின் மூலம் திரைப்படத்துறைக்கு அறிமுகமானார். அதை தொடர்ந்து கெஸ் ஹூ, எ லாட் லைக் லவ், வேலண்டைன்ஸ் டே, ஜோப்ஸ் உள்ளிட்ட 21 திரைப்படங்களில் நடித்துள்ளார். 2013ம் ஆண்டு ஜோப்ஸ் என்ற திரைப்படத்தில் ஸ்டீவ் ஜோப்ஸ் என்ற கதாபாத்திரத்தில் நடித்துள்ளார் என்பது குறிப்படத்தக்கது.

இவர் திரைப்படத்துறைக்கு வருவதற்கு முன் என்ற தட் '70 ஸ் ஷோ தொலைக்காட்சி தொடரில் நடித்துள்ளார். அந்த தொடரை தொடர்ந்து "ஜஸ்ட் ஷூட் மீ, ரோபோட் சிக்கன், மென் அட் வொர்க்" உள்ளிட்ட 8 தொடர்களில் நடித்துள்ளார். தற்பொழுது டூ அண்டு எ ஹாஃப் மென் என்ற தொடரில் நடித்துகொண்டு இருக்கின்றார், இந்த தொடர் மாபெரும் வெற்றி தொடர் ஆகும்.


இவர் 2002ம் ஆண்டு பங்குடு என்ற தொடரை முதல் முதலில் தயாரித்தார். அதை தொடர்ந்து, "பியூட்டி அண்டு த ஜீக், கேம் ஷோ இன் மை ஹெட், ரூம் 401" உள்ளிட்ட பல தொடர்களை தயாரித்துள்ளார் என்பது குறிப்பிடத்தக்கது. 2013ம் ஆண்டு Forever Young என்ற தொடரை தயாரித்துள்ளார் இந்த தொடர் தற்பொழுது ஒளிபரப்பாகின்றது.



</doc>
<doc id="215912" url="https://ta.wikipedia.org/wiki?curid=215912" title="ஜேம்ஸ் மார்ஸ்டன்">
ஜேம்ஸ் மார்ஸ்டன்

ஜேம்ஸ் மார்ஸ்டன் (James Marsden, பிறப்பு: ஒக்டோபர் 18, 1973) ஒரு அமெரிக்க நாட்டு நடிகர் மற்றும் பாடகர். இவர் எக்ஸ்-மென் திரைப்படங்களில் நடித்ததன் மூலம் மிகவும் பரிசியமான நடிகர் ஆனார். 



</doc>
<doc id="215915" url="https://ta.wikipedia.org/wiki?curid=215915" title="கச்சு மாவட்டம்">
கச்சு மாவட்டம்

கச்சு மாவட்டம் (Kutch District, அல்லது "Kachchh", , ) மேற்கிந்தியாவில் குசராத்து மாநிலத்தில் இந்திய-பாகிஸ்தான் எல்லையோரத்தில் கச்சு வளைகுடாவில் அமைந்துள்ளது. இம்மாவட்டத் தலைமையிடம் புஜ் நகரம். கச்சு மாவட்டம் 45,652 சதுர கி. மீ பரப்பளவு கொண்டது. இது இந்தியாவின் மிகப் பெரிய மாவட்டம் ஆகும். இம்மாவட்டத்தின் மையத்தில் அமைந்துள்ள புஜ் நகரம், கச்சு மாவட்டத் தலைமையிடம். கச்சு மாவட்டத்தில் ஆறு சட்டமன்ற தொகுதிகளும், ஒரு நாடாளுமன்ற தொகுதியும் அமைந்துள்ளது.

கச்சு மாவட்டத்தை சுற்றியுள்ள பெரும்பாலான பகுதிகள், மழைக் காலத்தில் சதுப்பு நிலங்களாகவும், மற்ற காலங்களில் வறண்ட நிலமாக உள்ளதால் இப்பகுதி ’ராண் ஆப் கட்ச்’ என்று அழைக்கப்படுகிறது. ராண் என்னும் குஜராத்திச் சொல்லுக்கு, பாலை வனம் என அர்த்தம். குஜராத்தில் உள்ள 'ராண் ஆப் கச்' உலகின் பெரிய 'உப்புப் பாலைவனம்' என்னும் சிறப்பை பெற்றுள்ளது. ஆமதாபாத்தில் இருந்து 320 கி.மீ., தொலைவில் ராண் ஆப் கட்ச் உள்ளது. உப்பு கலந்த களிமண் நிலம், மழைக்காலத்தில் இரவு நேரத்தில் பால் போல் இருக்கும். பௌர்ணமி நிலவு ஒளியின் போது விதவிதமான ஒளி வெள்ளம் தெரியும். பார்ப்பதற்கு ஓவியம் போலவே தெரியும் இந்தக் காட்சியை, 'சாத்தான்களின் ஓவியம்' என்கின்றனர்.
கச்சு மாவட்டம், பன்னி எனப்படும் மேய்ச்சல் நிலப் புல்வெளிகள் கொண்டிருப்பதால் கால் நடை வளர்ப்பு மற்றும் பால் உற்பத்தி தொழில் சிறப்பாக உள்ளது. கச்சு மாவட்டம் பெரிய ரான் ஆப் கட்ச் மற்றும் சிறு ரான் ஆப் கட்ச் பகுதிகளை கொண்டுள்ளது.

கச்சு வளைகுடாவில் அமைந்த கோரி கிரீக் கடல் எல்லைக் கோடு இந்திய-பாகிஸ்தானை பிரிக்கிறது.

கச்சு மாவட்டத்தின் எல்லைகளாக தெற்கிலும் மேற்கிலும் அரபுக் கடலும் கச்சு வளைகுடாவும், வடக்கிலும் தெற்கிலும் ரான் ஆப் கட்ச் பகுதிகளும் உள்ளது. 2011-ஆம் ஆண்டு மக்கட்டொகை கணக்கீட்டின்படி கச்சு மாவட்டத்தின் மக்கட்தொகை 2,090,313. நகர்ப்புறத்தில் முப்பது விழுக்காடு மக்கள் வாழ்கின்றனர். ,

கச்சு மாவட்டத்தின் முக்கிய நகரங்கள் புஜ், காந்திதாம், ராபார், நகாரத்தின, அன்ஜார், மாண்டவி, மாதாபர், முந்திரா மற்றும் பாச்சு ஆகும். இம்மாவட்டம் 969 கிராமங்களைக் கொண்டுள்ளது. வறண்ட வானிலை கொண்டது. 1458 மீட்டர் உயரமுடைய கள தொங்கர் (கறுப்பு மலை) மாவட்டத்தின் மிக உயரமான மலையாகும். கச்சு மாவட்டம் கடந்த 187 ஆண்டுகளில் 90 நிலநடுக்கங்களைக் கண்டுள்ளது.

கச்சு மாவட்டத்தில், 1956-ஆம் ஆண்டில் அன்ஜார் நகரப்பகுதியில் நிலநடுக்கத்தினால் பாதிக்கப்பட்ட்து. 2001-ஆம் ஆண்டில் புஜ் பகுதியில் உண்டான தொடர் நிலநடுக்கங்களால் ஜவகர் நகர், கிர்சார நகர், தேவிசார், அமர்சார், பந்தி ஆகிய பகுதிகள் முற்றிலும் தரைமட்டம் ஆனது. ஆயிரக் கணக்கான மக்கள் கொல்லப்பட்டனர். பல்லாயிரக்கணக்கான வீடுகள் தரைமட்டம் ஆனது.

கச்சு மாவட்டம் நில நடுக்கோட்டில் அமைந்துள்ளது.

இம்மாவட்டத்தில் 97 சிறு ஆறுகள் ஓடுகிறது. பல ஆறுகள் ரண் ஆப் கச் பகுதியை வளப்படுத்துகிறது. சில ஆறுகளே அரபுக் கடலில் கலக்கின்றன. 22 பேரணைகளும், நூற்றுக்கணக்காண சிற்றணைகளும் உள்ளது.

கச்சு மாவட்டம் பத்து வருவாய் வட்டங்களை கொண்டுள்ளது:

கச்சு மாவட்டத்தில் அமைந்துள்ள வனவிலங்குகள் சரணாலயங்கள், காப்புக்காடுகள்:

கச்சு மாவட்டத்தில் பெரும்பான்மையாக பேசப்படும் கச்சு மொழியில் சிந்தி மொழி, குஜராத்தி மற்றும் இந்தி மொழிகளின் தாக்கம் அதிகமாக உள்ளது. கச்சு மொழிக்கென தனி எழுத்து முறைகள் இருப்பினும் குஜராத்தி மொழி அரசு மொழியாக இருப்பதால், குஜராத்தி எழுத்துமுறையே நடைமுறையில் பயன்படுத்தி வருகின்றனர் கட்ச் மாவட்ட மக்கள்.

பலநூற்றாண்டுகளுக்கு பல்வேறு இனங்கள் பல்வேறு காரணங்களுக்காக சிந்து, ஆப்கானித்தான், மேற்கு இராஜஸ்தானின் மேவார் முதலிய பகுதிகளிலிருந்து கட்சு பகுதியில் குடியேறிய மக்களே இன்றைய கட்ச் மாவட்ட மக்கள். இன்றளவும் கட்சு மாவட்டத்தில் நாடோடி இன மக்களும், ஒரளவு நாடோடி வாழ்க்கை நடத்தும் கால்நடைத் தொழில் செய்யும் மக்களும், கைவினை கலைஞர்களும் வாழ்கின்றனர்.

கட்ச் மாவட்டம் தொழில் மற்றும் பொருளாதாரத்தில் வேகமாக வளரும் மாவட்டமாக உள்ளது. ஆப்பிரிக்கா, வளைகுடா நாடுகள் மற்றும் ஐரோப்பாவையும் கடல்வழியாக இணைக்கும் கண்ட்லா மற்றும் முந்திரா துறைமுகமுகங்கள் பொருட்களை ஏற்றுமதி இறக்குமதி செய்வதின் மூலம், இம்மாவட்டத்தின் தொழில், வணிகம் மற்றும் பொருளாதாரம் வளர்ச்சி கண்டுவருகிறது. 
இம்மாவட்டத்தில் 26-01-2001-ஆம் நாளில் புஜ் பகுதியில் உண்டான நிலநடுக்கத்தால் ஏற்பட்ட பேரழிவுகளை கருத்தில் கொண்டு, இப்பகுதியில் தொழில் முனைவர்களுக்கு 15 ஆண்டு காலம் வரிச் சலுகை அளித்தின் காரணமாகவும், சாலைப் போக்குவரத்து கட்டமைப்பு நல்ல முறையில் உள்ளதாலும், தடையற்ற 24 நேர மின்சாரம் வழங்கப்படுவதாலும் தொழில் வணிகம் பெருகியதால் கட்ச் மாவட்டப் பொருளாதாரம் வளர்ந்து வருகிறது. மேலும் கட்ச் மாவட்டத்தின் ஐம்பது விழுக்காடு மக்கள் வளைகுடா நாடுகள், ஐரோப்பா மற்றும் ஆப்பிரிக்காவில் தொழில் மற்றும் வணிகம் செய்வதால், அந்நிய செலவணிப் பணம் இம்மாவட்டத்திற்கு வருகிறது. 

இம்மாவட்டத்தின் பழுப்பு நிலக்கரி சுரங்கங்கள் தொழில் பொருளாதார முன்னேற்றத்திற்கு காரணமாக உள்ளது. பழுப்பு நிலக்கரியைக் கொண்டு மின்சாரம் உற்பத்தி செய்யப்படுவதால் கட்ச் மாவட்டம் மின்மிகை மாவட்டமாக உள்ளது. கட்சு மாவட்டத்தில் கிடைக்கும் ஏனைய இயற்கை வளங்கள் பாக்சைடு, ஜிப்சம், உப்பு மற்றும் பிற தாதுப் பொருட்கள். ஜிப்சம் மற்றும் பழுப்பு நிலக்கரி அதிகமாக இங்கு கிடைப்பதால் சிமெண்ட் தொழிற்சாலைகள் அதிகமாக உள்ளது. கட்சு மாவட்டத்தில் உள்ள கண்டலா துறைமுகம், வட இந்தியாவின் நுழைவு வாயிலாக அமைந்துள்ளது. 

முந்த்ரா துறைமுகப் பகுதியில் 17,000 கோடி ரூபாய் மதிப்பீட்டில் 4,000 மெகாவாட் மின் உற்பத்தி திறனுள்ள "டாடா முந்த்ரா திட்டம்" எனும் பெயரில் "கோஸ்டல் குஜராத் பவர் லிமிடெட்" (Coastal Gujarath Power Limited) அனல்மின் நிலையம் அமைத்துள்ளது. அதானி நிறுவனத்தின் 10,000 மெகா வாட் திறன் கொண்ட மின் உற்பத்தி நிலயங்கள் மற்றும் அஜந்தா கடிகார தொழிற்சாலை, ஜெ. பி., சிமெண்ட் தொழிற்சாலை, ஜிண்டால் இரும்பு மற்றும் காற்றாலை தொழிற்சாலைகள், ஆர்பட் மின்னியல் பொருட்கள் உற்பத்தி நிறுவனம், வெல்ஸ்பன் தொழில் நிறுவனம் மற்றும் உப்பு உற்பத்தி தொழில்கள் சிறந்து விளங்குகிறது. 

இம்மாவட்டத்தில் ஒரு தேசிய நெடுஞ்சாலை அமைந்துள்ளது.

கட்ச் மாவட்டத்தில் அதிக சதுப்பு நிலக்காடுகள் இருப்பதால், மரத் தொழிற்சாலைகள் கண்ட்லா துறைமுகப் பகுதியில் அதிகமாக உள்ளது. கண்ட்லா மற்றும் காந்திதாம் பகுதியில் 300க்கும் மேற்பட்ட மரத்தொழிற்சாலைகள் உள்ளது. 

ரான் ஆப் கட்ச் பகுதியில் உள்ள 107 கிராமங்களில் உப்பளங்களிலிருந்து உப்பு எடுக்கும் தொழில் 600 ஆண்டுகளுக்கு மேலாக பாரம்பரியமாக தொடர்ந்து நடைபெறுகிறது. இந்தியாவில் உற்பத்தி செய்யப்படும் மொத்த உப்பு உற்பத்தியான 180 இலட்சம் டன்னில், கட்சு மற்றும் இதர சௌராஷ்டிர பகுதிகளிலிருந்து மட்டுமே 75 விழுக்காடு உப்பு உற்பத்தி செய்யப்படுகிறது.

இந்து சமயத்தினர் பெரும்பான்மையினராகவும், இதர சமயத்தினரான இசுலாமியர்கள், சமணர்கள், பௌத்தர்கள், சீக்கியர்களும் அதிக அளவில் உள்ளனர். சுவாமி நாராயணன் இயக்கத்தை பின்பற்றும் இந்துக்கள் அதிகமாக உள்ளனர்.

கட்ச் மாவட்டத்தில் உள்ள பெரும்பான்மையான மக்கள் சைவ உணவையே விரும்பு உண்கின்றனர். சமணர்கள் பூமிக்கடியில் விளையும் வெங்காயம், பூண்டு வகைகள், கிழங்கு வகைகள்கூட உண்பதில்லை. இந்துக்கள் மாட்டு இறைச்சியை உண்பதில்லை. இப்பகுதியில் கிடைக்கும் வஜ்ரா எனும் சிறுதானியம், பால், தயிர், மோர், வெண்ணெய், நெய், பாலாடைக் கட்டிகள் அதிக அளவில் உணவில் சேர்த்து உண்கின்றனர். தேநீர் இங்கு அதிக அளவில் மக்கள் விரும்பிக் குடிக்கின்றனர். 

கட்ச் மாவட்டம் கைநெசவுக் கலைக்கு பெயர் பெற்றது. பெண்கள், சிறு வண்ண வண்ண கண்ணாடித் துண்டுகளை வண்ணத்துணிகளில் கோர்த்து அழகிய சித்திர வேலைபாடுகள் (Embroidery) கொண்ட சேலைகள், இரவிக்கைகள், பாவாடைகள் மற்றும் சட்டைகள் தயாரிக்கின்றனர். 

கட்ச் மாவட்டத்தில் வாழும் ஒவ்வொரு இனக்குழுக்களும் தங்களை மற்ற இனக்குழ மக்களிடமிருந்து வேறுபடுத்தி பார்ப்பதற்காக தங்களுக்கென தனித்தன்மையான கலை நுணுக்கம் கொண்ட சித்திர வேலைப்பாடுகள் நிறைந்த உடைகள் அணிகின்றனர்.

மிகப் பழமையான சிந்து வெளி நாகரீகத்தின் பல அடையாள சின்னங்கள் கட்சு மாவட்டத்தில் தொல்லியல் ஆய்வாளர்களால் கண்டெடுக்கப்பட்டுள்ளது.

கட்ச் மாவட்டத்தில் சிந்து வெளி நாகரீக காலத்தை சார்ந்த மிகப்பெரிய, புகழ்பெற்ற தோலாவிரா அல்லது ”கொட்ட டிம்பா” எனும் இடம் தொல்லியல் ஆய்வாளர்களால் கண்டுபிடிக்கப்பட்டது. இந்த தொல்லியல் பகுதியான கொட்ட டிம்பா பகுதி, கட்சு மாவட்டத்தின் வடக்கு பகுதியில் காதிர் தீவில் உள்ளது. 

கட்ச் இராச்சியம் 1147–1948ஆம் ஆண்டு வரை ஜடேஜா, வகேலா, சோலாங்கி, ஜடேஜா இராசபுத்திர அரச குல மன்னர்கள் ஆண்டனர். 13-ஆம் நூற்றாண்டின் இறுதியில் கட்சு பகுதியில் இராஜபுத்திர ஜடேஜா வம்ச சாம்மா இனத்து மன்னர் சுதந்திர நாட்டை நிறுவினார். ஜடேஜா மன்னர் குலத்தினர் கட்சு பகுதியை மட்டும் அல்லாது சௌராட்டிர நாட்டின் பல பகுதிகளை, ஆங்கிலேயர்களிடமிருந்து இந்தியா விடுதலை பெறும் வரையில் ஆண்டனர். 1815-ஆம் ஆண்டு முதல் பிரித்தானிய இந்தியாவுக்குட்பட்டு, இந்தியாவை ஆண்ட ஆங்கிலேயர்க்கு ஆண்டு தோறும் கப்பம் கட்டி, இப்பகுதியை ஆளும் சுதேச சமஸ்தான மன்னர்களாக ஆட்சி செய்தனர். புஜ் நகரம் கட்சு சமஸ்தானத்தின் தலைநகராக இருந்தது. கட்சு சமஸ்தானம் தனக்கென தனி ரூபாய் நோட்டுக்களையும், நாணயங்களையும் அச்சடித்து புழக்கத்தில் விட்டது. 

இந்திய விடுதலைக்குப் பின் கட்சு சுதேச சமஸ்தான மன்னராட்சி முடிவுக்கு வந்தது. 1947-ஆம் ஆண்டு முதல் 1956-ஆம் ஆண்டு வரை இந்திய நடுவண் அரசின் ஆணையாளர், கட்சு சமஸ்தான பகுதிகளை நிர்வகித்து வந்தார். 1-11-1956-ஆம் ஆண்டு முதல் கட்சு பகுதி பம்பாய் மாகாணத்துடன் இணைக்கப்பட்டது. பின்னர் நிர்வாக வசதிக்காக சௌராஷ்டிர மாகாணத்துடன் இணைக்கப்பட்டது. இந்தியாவை மொழிவாரி மாநிலங்களாக பிரிக்கும் போது கட்சு மாவட்டம், 1960-இல் குஜராத் மாநிலத்துடன் இணைக்கப்பட்டது. 

கண்ட்லா துறைமுகம், சர்வதேச கடல் போக்குவரத்திற்கு கராச்சி துறைமுகத்திற்கு இணையாக நவீனமயப்படுத்தப்பட்டுள்ளது. இன்றளவும் பாக்கிஸ்தான் நாடு, கட்சு மாவட்டத்தின் சில பகுதிகளுக்கு உரிமை கொண்டாடி வருகிறது.





</doc>
<doc id="215917" url="https://ta.wikipedia.org/wiki?curid=215917" title="சான் ஆஷ்மோர்">
சான் ஆஷ்மோர்

ஷான் அஷ்மோரே ("Shawn Ashmore", பிறப்பு: ஒக்டோபர் 07, 1979) ஒரு கனடா நாட்டு நடிகர் ஆவார். இவர் எக்ஸ்-மென் திரைப்படங்களில் ஐஸ்மேன் என்ற கதாபாத்திரத்தில் நடித்ததன் மூலம் மிகவும் பரிச்சியமானார். 


</doc>
<doc id="215922" url="https://ta.wikipedia.org/wiki?curid=215922" title="புனித பேட்ரிக்">
புனித பேட்ரிக்

புனித பேட்ரிக் அல்லது புனித பத்ரீசியார் (; தற்கால ; ) என்பவர் 5ம் நூற்றாண்டைச்சேர்ந்த உரோம-பிரித்தானிய கிறித்தவ மறைப்பணியாளரும், அயர்லாந்தின் அர்மாகின் ஆயராக இருந்தவரும் ஆவார். இவரே அயர்லாந்துக்கு கிறித்துவத்தை கொண்டுவந்தார் என்பர். ஆதலால் இவர் "அயர்லாந்தின் திருத்தூதர்" என அழைக்கப்படுகின்றார். புனித கொலும்பா மற்றும் புனித பிரிஜித் ஆகியோருடன் இவரும் அயர்லாந்தின் பாதுகாவலர் ஆவார்.

இவரின் காலத்தை உறுதியுடன் அறிய இயலவில்லை. ஆயினும் இவர் அயர்லாந்தில் 5ம் நூற்றாண்டின் பிற்பகுதியில் பணிபுரிந்தார். இவரே அயர்லாந்தின் அர்மாகின் முதல் ஆயர் என்பது மரபு.

இவருக்கு சுமார் 16 வயதிருக்கும் போது, பெரிய பிரித்தானியாவில் இருந்த தனது இல்லத்திலிருந்து பிடிக்கப்பட்டு, அயர்லாந்துக்கு அடிமையாக எடுத்துச்செல்லப்பட்டார். ஆறு ஆண்டுகள் அடிமையாக வாழ்ந்தப்பின்னர் அங்கிருந்து தப்பி வீடு திரும்பினார். ஒரு குருவாக திருநிலைப்படுத்தப்பட்டப்பின்பு வடக்கு மற்று மேற்கு அயர்லாந்துக்தில் ஆயராக பணிபுரிந்தார். ஆயினும் அவர் பணிபுரிந்த இடங்களைப்பற்றி சிறிய அளவே அறியக்கிடைக்கின்றது. ஏழாம் நூற்றாண்டு முதலே இவர் அயர்லாந்தின் பாதுகாவலர் என்னும் பட்டத்தின் இவர் வணக்கம் செலுத்தப்பட்டார் என்பதற்கு சான்றுகள் உள்ளன.

புனித பேட்ரிக்கின் நாள் ஆண்டுதோறும் இவரின் இறந்த நாளான 17 மார்ச் அன்று கொண்டாடப்படுகின்றது. இது அயர்லாந்துக்துக்கு வெளியேயும் கலாச்சாரம் மற்றும் சமய நிகழ்வாக கொண்டாடப்படுகின்றது. அயர்லாந்து மறைமாவட்டத்தில் இது பெருவிழாவும் கடன்திருநாளும் ஆகும்.


</doc>
