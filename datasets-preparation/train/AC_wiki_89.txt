<doc id="249821" url="https://ta.wikipedia.org/wiki?curid=249821" title="பலதொகுதிமரபு உயிரினத் தோற்றம்">
பலதொகுதிமரபு உயிரினத் தோற்றம்

பலதொகுதிமரபு ("polyphyly") (கிரேக்கத்தில் "பல்லினத்தின்" எனப் பொருள்) சார்ந்த குழு, ஒன்று அல்லது அதற்கும் மேற்பட்ட ஒற்றைப் பண்பகவகைகளின்: மரபுவகைகளின் ஒருங்கு படிமலர்ச்சியால் ஏற்பட்ட பான்மைகளைக் கொண்டுள்ளது. இந்நிலை அவற்றின் ஒருங்குதலாலோ அல்லது அவற்றில் ஒன்றின் மீள்திரும்புதலாலோ ஏற்பட்டிருக்கலாம். ஆனால் அவை ஒரு பொதுமூதாதையில் இருந்து உருவாவதில்லை. மாற்றாக, பலதொகுதிமரபின ஒருங்குதல் நிகழ்வு எப்படி நிகழ்ந்திருந்தாலும் பன்மூதாதையர்வழித் தோன்றியதையே அது குறிக்கிறது.

எடுத்துக்காட்டாக வெங்குருதி விலங்குகளின் குழு பலதொகுதி மரபினதாகும். ஏனென்றால் இவை பறவைகள், பாலூட்டிகள் ஆகிய இரண்டு தொகுதிகளின் பான்மைகளையும் கொண்டுள்ளன. ஆனால் அண்மையில் இவற்றின் பொது மூதாதை குளிர்குருதி இனமாக இனங்காணப் பட்டுள்ளது. பறவைகள், பாலூட்டிகளின் மூதாதைகளில் வெங்குருதி இயல்பு தனித்தனியாக படிமலர்ந்துள்ளது. பலதொகுதிமரபினத்துக்கான அடுத்த எடுத்துகாட்டு முதலுயிரிகளும் பூஞ்சைகளும் ஆகும்.

உயிரியலார் பலர் சிறப்பினங்களைக் குழுவாக்குவதில் ஈரினங்களின் ஒருங்குபான்மைகளை ஏற்பதில்லை.பெரும்பாலும் அவர்களின் இலக்கு பலதொகுதிமரபினங்களைத் தவிர்ப்பதற்கே முனைகிறது. இது வகைபாட்டுத் திட்டங்களின் பேரளவுத் திருத்தங்களுக்கு வழிவகுக்கிறது. 

வகைபாட்டைவிட சூழலியலை முதன்மையாக்க் கருதும் ஆய்வாளர்கள் பலதொகுதிமரபுக் குழுக்களை சரியானக் கருப்பொருளாக ஏற்கின்றனர். எனவே அவர்கள் ஆல்டெர்நாரியா என்ற பூஞ்சையினத்தின் ஒருங்குபான்மைகளைக் கருத்தில் கொண்டு அதை பலதொகுதிமரபினமாக ஏற்பதோடு பேரினமாகவும் வகைப்படுத்துகின்றனர்.

பல வகைபாட்டியல் சிந்தனைப் பள்ளிகளின் வகைபாடுகளில் அவர்கள் பலதொகுதிமரபினக் குழுக்கள் நிலவுதலை ஏற்காமல் தவிர்க்கின்றனர். ஒற்றைத்தொகுதி மரபினக் குழுக்களையே, அதாவது விரிபடிமலர்ச்சியால் உருவாகிய கால்வழி யினங்களை (clads) மட்டுமே உயிரினங்களின் குழுவாக்கத்தில் முதன்மையான குழுக்களாக ஏற்கின்றனர்.

ஏற்கெனவே அறிமுகப்படுத்திய கால்வழியினத்துடன் ஒப்பிடாமலே இவ்வழியில் சில கால்வழியினங்களை தொகுதிமரபியல் சொற்களால் வரையறுத்தல் எளிதாக அமைதலே இந்த எண்ணப் போக்கிற்கு காரணம் எனலாம். கணுசர்ந்த கால்வழியின் வரையறை, எடுத்துகாட்டாக, முந்தைய X, Y சிறப்பின்ங்களின் அனைத்துக் கால்வழிகளும் என அமையலாம். மாற்றாக பலதொகுதிமரபினக் குழுக்கள் பல கால்வழியினங்களால் வரையறுகப்படுகிறது. எடுத்துகாட்டாக "பறக்கும் முதுகெகும்பிகள் வவ்வால்,பறவை, டெரோசார் ஆகிய இன்ங்களைக் கொண்டுள்ளது எனலாம். ஏனெனில் இவை பல கால்வழியினங்களின் கூட்டாகவே வரையறுக்கப்படுகிறது. சிலர் இவற்றை ஒற்றைத்தொகுதி மரபினங்களைப் போல, அதாவது கால்வழியினங்களைப் போல, அவ்வளவு அடிப்படையானதல்ல எனக் கருதுகின்றனர்.

பலதொகுதிமரபினத்தைவிட ஓரினத் தொகுதிவகையை சார்ந்த முற்கணிப்பு எளிதானது என்பதே பின்னதை ஏற்பதற்கு வலிய காரணமாகலாம். எடுத்துகாட்டாக,ஓரினதொகுதிவகைப் புல்லான போசியேவின்]] கண்டுபிடிப்பு இக்குடும்ப மூதாதையில் இருந்து அதனால் புதிதாக உருவாகக் கூடிய புற்களின் கட்டமைப்பு, வளர்ச்சி, இனப்பெருக்கப் பான்மைகள் போன்றவற்றை முற்கணிக்க முடிகிறது. மாறாக, பலதொகுதிமரபின வகுப்பான டியாண்டிரியா வகுப்புக்கு (இ)லின்னேயசு இரு (stamens) வைத்து அடையாளப்படுத்தியது நடைமுறைக்குப் பொருந்தினாலும் முற்கணிப்புக்கு அது உதவாது. ஏனெனில் பல குழுக்களில் ஒருங்கல் படிமலர்வால் அதே இரு stamens உருவாகின்றன. கோட்பாட்டைச் செய்முறைகளால் நிறுவும் அறிவியல் புலங்களில் முற்கணிப்பு வெற்றி மிக இன்றியமையாத தேவையாகும்.

வகைபாட்டின் அடிப்படை அலகாகவும் இயற்கையில் காணக்கூடிய பான்மையாகவும் சிறப்பினத்துக்குத் (species) தனி இடமும் பாத்திரமும் உண்டு.சிறப்பினங்கள் இயல்பாக ஒற்றைத் தொகுதிமரபின (அல்லது குறைந்தநிலையில் இணைதொகுதி மரபின) என வழக்கமாகக் கருதப்படுகின்றன.என்றாலும் கலப்புச் சிறப்பினவாக்கம் பலதொகுதி மரபினவற்றை உருவாக்குகின்றன. இயற்கையில் கலப்புச் சிறப்பினங்கள் பொது நிகழ்வாக உள்ளன. குறிப்பாக நிலைத்திணைகளில் (மரஞ்செடிகொடிகளில்) பலபண்பகச் சேர்க்கையால் (polyploidy) வேகமாகச் சிறப்பினங்கள் உருவாகின்றன.



</doc>
<doc id="249822" url="https://ta.wikipedia.org/wiki?curid=249822" title="ஹள்வத்">
ஹள்வத்

ஹள்வத் என்னும் நகரம், இந்திய மாநிலமான குஜராத்தின் மோர்பி மாவட்டத்தில் உள்ளது. இது ஹள்வத் வட்டத்துக்கு உட்பட்டது.


</doc>
<doc id="249831" url="https://ta.wikipedia.org/wiki?curid=249831" title="மேற்கத்திய வலசை வாலாட்டி">
மேற்கத்திய வலசை வாலாட்டி

"மேற்கத்திய வலசை வாலாட்டி" (Western yellow wagtail) என்ற இந்த வகைப்பறவைகள் ஐரோப்பா, ஆசியா போன்ற கண்டங்களில் பரவலாகக் காணப்படுகிறது.


</doc>
<doc id="249838" url="https://ta.wikipedia.org/wiki?curid=249838" title="கவைபிரி உயிரினத் தோற்றம்">
கவைபிரி உயிரினத் தோற்றம்

கவைபிரி உயிரினத் தோற்றம் ("Cladogenesis") என்பது படிவளர்ச்சிவழிப் பிரிதல் நிகழ்வாகும். இதில் ஒரு தாய் உயிரினம் வேறுபட்ட இரண்டு சேய் உயிரினங்களாகப் பிரிந்து விரிபடிவளர்ச்சிவழிப் பிரிகவையை உருவாக்குகிறது.

சில உயிரினங்கள் புதிய தொலைவிடங்களை அடைய நேரும்போதோ, சூழல் பலமுறை பேரழிவுகளை உருவாக்கும்போது பல வெற்றிட வாழ்விடங்கள் உருவாகும்போதோ கவைபிரி உயிரினம் எப்போதும் உருவாகிறது. இந்த உயிரினங்களை நெடுந்தொலைவுக்குப் பிரிக்கும் நிகழ்வுகள் அதேநேரத்தில் அவை திறம்பட வாழவும் இனப்பெருக்கம் செய்யவும் சூழலுக்குத் தக மேலும் படிமலரவும் சமவாய்ப்புகளையும் தருகின்றன. கவைபிரி உயிரினத் தோற்றத்துக்கான வாழும் எடுத்துக்காட்டாக அவாய்த் தீவுத் தொடரைக் கூறலாம். இவ்விடத்துக்குப் பல அருகிய உயிரினங்கள் கடல் நீரோட்டம் வழியாகவும் காற்றோட்டம் வழியாகவும் வந்து சேர்ந்துள்ளன. விரிபடிவளர்ச்சியால் உருவாகிய இவையொத்த உயிரினங்கள் புவியில் வேறெங்குமே காணப்படவில்லை.

கவைபிரி உயிரினத் தோற்றம் நேர் உயிரினத் தோற்றத்துக்கு ("anagenesis") முரண்பட்டதாகும். நேர் உயிரினத் தோற்றத்தில் ஒரு மூதாதை உயிரினம் படிப்படியான மாற்றங்களின் திரள்வால் போதுமான அளவுக்கு வேறுபாடுற்றுக் கணிசமான அளவு தனியினமாகிப் புது வடிவச் சிறப்பினமாகிறது. இங்குத் தொகுதிக் கால்வழியில் கிளைபிரிவேதும் ஏற்படுவதில்லை.

கவைபிரி உயிரினத் தோற்றப் பகுப்பில் ஓர் உயிரினம் அமைதலை நிறுவவோ மறுக்கவோ பல முறைகளும் சான்றுகளும் உள்ளன. இதற்கு அறிவியலார் பயன்படுத்தும் சில முறைகள், ஒவ்வொன்றுக்கும் உரிய விளக்கம் அல்லது சான்றுடன், கீழே தரப்பட்டுள்ளன.




இவை உயிரினத் தோற்ற நிகழ்ச்சி கவைபிரிவகையா நேர்மாற்றவகையா என அறிவதற்கான சில வழிமுறைகளே. அறிவியலார் உயிரினங்களுக்கு இடையில் நிலவும் உறவு அறியவும் அவை பிரிவதற்கான காரணங்களை அறியவும் பல புதிய முறைகளைக் கண்டுபிடித்தவண்ணம் உள்ளனர்.




</doc>
<doc id="249842" url="https://ta.wikipedia.org/wiki?curid=249842" title="அழிஞ்சில்">
அழிஞ்சில்

"அழிஞ்சில்" (Alangium salviifolium) இந்தியப்பகுதியில் காணப்படும் சிறிய வகைத்தாவரம் ஆகும். இதன் வேர்கள், காய், கனி போன்றவை வாத நோய்க்கு ஆயுர்வேதத்தில் பயன்படுகிறது. அது முயல்கள், எலிகள் மற்றும் நாய்கள் கடித்தால் சிகிச்சைக்குப் பயன்படுகிறது.


</doc>
<doc id="249851" url="https://ta.wikipedia.org/wiki?curid=249851" title="பீட்டர் அம்புருசிடர்">
பீட்டர் அம்புருசிடர்

பீட்டர் அம்புருசிடர் ("Peter Armbruster", பீட்டர் ஆம்புரூஸ்டர், பிறப்பு: 25 சூலை 1931) என்பவர் செருமானிய இயற்பியலாளர் ஆவார். இவர் செருமனியின் பவேரியா மாநிலத்தில் உள்ள டேச்சு நகரில் பிறந்தார். ஜி.எஸ்.ஐ எல்மோட்சு கனவயனிகள் ஆய்வு மையத்தில் இயற்பியல் ஆசிரியராகப் பணியாற்றினார். காட்பிரைடு மூசன்பெர்க்குடன் இணைந்து இவர் போரியம் , கோப்பர்நீசியம் ஆசியம், டார்ம்சிட்டாட்டியம் இரோயன்ட்கெனியம் மெய்ட்னீரியம் போன்ற தனிமங்களைக் கண்டறிவதில் பெரும் பங்கு வகித்துள்ளார். 

இவர் இசுடுட்கார்ட், மியூனிக் நகர தொழினுட்ப பல்கலைக்கழகத்தில் இயற்பியல் படித்தார். மியூனிக் நகரிலுள்ள எயின்சு மேயர்-லெயிப்நிட்சு தொழினுட்ப பல்கலைக்கழகத்தில் தன்னுடைய ஆய்வுப் படிப்பை முடித்து முனைவர் பட்டம் பெற்றார். சூலிச் நகரில் இருந்த ஆய்வு மையத்தில் 1965 முதல் 1970 வரையிலான காலத்தில், அணுக்கரு பிளப்பு, கனவயனிகள் சடப்பொருளுடன் கொள்ளும் இடைவினைகள், அணுக்கரு பிளவில் வெளிப்படும் கற்றைகள் தொடர்பான அணு இயற்பியல் முதலான துறைகளில் இவருடைய பெரும்பாலான ஆய்வுகள் நடந்தன. ஜி.எஸ்.ஐ எல்மோட்சு கனவயனிகள் ஆய்வு மையத்தில் இவர் முதுநிலை அறிவியலாளராக 1971 ஆம் ஆண்டுமுதல் பொறுப்பு வகித்தார்.

1989 ல் இருந்து 1992 வரையிலான காலத்தில் அவர், கிரெநோபில் நகரிலிருந்த லாவொ-லெங்கெவின் என்ற ஐரோப்பிய நிறுவனத்தில் ஆராய்ச்சி இயக்குநர் பதவி வகித்தார். 1996 ஆம் ஆண்டு முதல் அவர் அணுக்கரு தெளிப்பு மற்றும் அணுக்கரு பிளப்பு வினைகளால் விளையும் அணு கழிவு எரிக்கப்படுதல் தொடர்பான திட்டத்தில் ஈடுபட்டு வந்தார்.
கோலோன் பல்கலைக்கழகம் மற்றும் டார்ம்சிடாட் தொழினுட்ப பல்கலைக்கழகங்களில் பேராசிரியராகவும் இணைந்து பணிபுரிந்தார். 

இவருடைய அரும்பணிக்காக இவருக்கு பல விருதுகள் வழங்கப்பட்டன. இலண்டன் இயற்பியல் நிறுவனம் வழங்கிய மேக்சு-போர்ன் விருது மற்றும் அமெரிக்க வேதியியல் குமுகம் வழங்கிய உட்கரு வேதியியல் விருது ஆகியவை முக்கியமான சில விருதுகளாகும்.


Jefferson Lab


</doc>
<doc id="249852" url="https://ta.wikipedia.org/wiki?curid=249852" title="பி-அலை">
பி-அலை

நிலநடுக்கவியலில் பி-அலைகள் ("P-waves") என்பன நிலத்தின் அடியே இருக்கும் வளிம, நீர்ம, திடப் பொருள் ஆகிய அனைத்தின் ஊடாகவும் செல்வன, எனவே "முழுவுடல் அலைகள்" என்றும் குறிக்கப்பெறுகின்றன. நிலநடுக்கத்தைப் பதிவு செய்யும் நிலநடுக்கவரைவியில் முதலில் பதிவாவது இவைதான். பி என்னும் சொல் அழுத்தம் என்னும் பொருள் கொண்ட ஆங்கிலச் சொல் 'pressure' என்பதைக் குறிக்கும், அல்லது அதிக விரைவுடன் வந்து முதலில் பதிவாவதால் 'primary' என்னும் சொல்லின் முதலெழுத்து என்பதையும் குறிக்கும்.

ஒரே பருமவகையான திண்மங்களில் பி-அலைகள் எப்பொழுதுமே நீளவாட்டு அலையாக இருக்கும். அதாவது பொருளின் துகள்கள், அலையும் அதன் ஆற்றலும் செல்லும் திசையிலேயே அசைந்து அலைந்து நகரும்.

சீரானா பருப்பொருளில், பி-அலைகளின் விரைவைக் கீழ்க்காணுமாறு எழுதலாம்:

மேலுள்ள சமன்பாட்டில் "K" என்பது பருமக்குணகம் (bulk modulus), "formula_2" என்பது நறுக்கக்குணகம் (shear modulus), "formula_3" என்பது அலை நகரும் பொருளின் அடர்த்தி, "formula_4" என்பது முதலாம் இலாமே அளவுரு (the first Lamé parameter).

மேற்குறித்தவற்றுள் அடர்த்தி அவ்வளவாக வேறுபடாதது, ஆகவே விரைவானது பெரும்பாலும் "K", "μ" ஆகியவற்றால்தான் பெரும்பாலும் கட்டுப்படுத்தப்படுகின்றது.

பி-அலை மீட்சிக்குணகம் (elastic moduli P-wave modulus), formula_5, என்பது கீழ்க்காணுமாறு வரையறை செய்யப்பட்டுள்ளது, formula_6, ஆகவே 

பொதுவாக நிலநடுக்கப் பி-அலை விரைவு 5 முதல் 8 கி.மீ/நொடி அளவில் இருக்கும். நிலத்தின் உட்பகுதியின் பகுதியைப் பொருத்து விரைவு மாறுபடும். நிலத்தின் மேலோட்டுப்பகுதியில் (புறணியில் அல்லது புவியோட்டில்) 6 கி.மீ/நொடி என்பதற்கும் குறைவாகவிருக்கும், ஆனால் அதற்கும் கீழே உள்ள கருப்பகுதியில் 13 கி.மீ/நொடி என்பதாக இருக்கும்.

நிலவியலாளர் பிரான்சிசு பிர்ச்சு (Francis Birch) பி-அலைகளின் விரைவுக்கும் பொருளின் அடர்த்திக்கும் இடையேயான தொடர்பைக்கண்டுபிடித்தார்:

formula_8.

இது பின்னர் பிர்ச்சு விதி (Birch's law) என அறியப்பட்டது.



</doc>
<doc id="249853" url="https://ta.wikipedia.org/wiki?curid=249853" title="குமுட்டிக்கீரை">
குமுட்டிக்கீரை

"குமுட்டிக்கீரை" இது இந்தியாவில் தமிழ்நாடு ஆந்திரா போன்ற மாநிலங்களில் வளரும் பூக்கும் தாவரம் வகையைச்சேர்ந்த சிறு செடியாகும். இதன் இலை உணவாகப் பயன்படுகிறது. 


</doc>
<doc id="249854" url="https://ta.wikipedia.org/wiki?curid=249854" title="சிறுவள்ளி">
சிறுவள்ளி

சிறுவள்ளி (தாவர வகைப்பாடு : "Allophylus serratus") என்பது இந்தியாவில் கேரளா, தமிழ்நாடு போன்ற இடங்களில் காணப்படும் ஒரு சிறு செடிவகையாகும். இந்தச் செடியின் கனி உணவாக உட்கொள்ளப்படுகிறது. இச்செடியின் மருத்துவ குணங்கள் குறித்து ஆய்வு செய்யப்பட்டுள்ளது.


</doc>
<doc id="249864" url="https://ta.wikipedia.org/wiki?curid=249864" title="ஷாம்ளாஜி">
ஷாம்ளாஜி

ஷாம்லாஜி என்னும் கோயில், இந்திய மாநிலமான குஜராத்தின் ஆரவல்லி மாவட்டத்தில் உள்ள மொதசாவில் அமைந்துள்ளது. இங்கு கிருஷ்ணரின் சிலை உள்ளது. குஜராத் அரசின் வனத்துறையின் உத்தரவின்பேரில் தோட்டமும் அமைக்கப்பட்டுள்ளது. இது சுற்றுலாத் தலம் என்பதும் குறிப்பிடத்தக்கது. இது பிலோடாவில் இருந்து 20 கி.மீ தொலைவிலும், மோதசாவிலிருந்து 29 கி.மீ தொலைவிலும் உள்ளது. இம்மத்நகர், அகமதாபாத் ஆகிய இடங்களில் இருந்து ஷாம்லாஜிக்கு பேருந்துகள் இயக்கப்படுகின்றன.


</doc>
<doc id="249868" url="https://ta.wikipedia.org/wiki?curid=249868" title="கடி, இந்தியா">
கடி, இந்தியா

கடி என்னும் நகராட்சி, இந்திய மாநிலமான குஜராத்தின் மெகசானா மாவட்டத்தில் உள்ளது. இங்கு நூற்றுக்கும் அதிகமான பருத்தி ஆலைகள் உள்ளன.



</doc>
<doc id="249875" url="https://ta.wikipedia.org/wiki?curid=249875" title="உசான்-அனத்தோல் தெமார்சே">
உசான்-அனத்தோல் தெமார்சே

உசான்-அனத்தோல் தெமார்சே (, 1 சனவரி 1852 – 5 மார்ச்சு 1903) என்பவர் பிரான்சு நாட்டு வேதியியல் அறிஞர் ஆவார். இவர் சான்-பாப்டிசுட்டு தூமாசு என்ற வேதியியல் அறிஞரின் மேற்பார்வையில் கல்வி பயின்றார். ஒரு பரிசோதனையின் போது நிகழ்ந்த வெடிவிபத்தில் இவருடைய ஒரு கண்ணில் பார்வை இழப்பு ஏற்பட்டது.

நிறமாலையியல் துறையில் இவர் வல்லுநராகத் திகழ்ந்தார். 1896 ஆம் ஆண்டில், அப்போது புதியதாக கண்டறியப்பட்டிருந்த தனிமம் சமாரியத்தின் பண்புகளைப் பாதிக்கின்ற வேறு ஒரு தனிமம் அத்துடன் கலந்திருப்பதாக சந்தேகம் கொண்டார். இதன் விளைவாக 1901 ஆம் ஆண்டில் யூரோப்பியம் கண்டறியப்பட்டது. 1898 ஆம் ஆண்டில் இவர் தன்னுடைய அலைமாலைத் திறன்களை உபயோகித்து மேரி கியூரியின் ரேடியம் கண்டுபிடிப்பை உறுதிப்படுத்தினார்.



</doc>
<doc id="249884" url="https://ta.wikipedia.org/wiki?curid=249884" title="சூன் 2015">
சூன் 2015

சூன் 2015 ("June 2015", ஜூன் 2015), 2015 ஆம் ஆண்டின் ஆறாவது மாதமாகும்.




</doc>
<doc id="249906" url="https://ta.wikipedia.org/wiki?curid=249906" title="சசெக்சைட்டு">
சசெக்சைட்டு

சசெக்சைட்டு ("Sussexite") என்பது MnBO(OH) என்ற மூலக்கூறு வாய்பாடுடன் கூடிய மாங்கனீசு போரேட்டு கனிமமாகும். இப்படிகங்கள் ஒற்றை சரிவச்சு முப்பட்டக வடிவமைப்பும் இழைத்தன்மையுடனும் காணப்படுகின்றன. முத்தைப்போல் பளபளப்பாக வெள்ளை, மஞ்சள் கலந்த வெள்ளை, இளஞ்சிவப்பு நிறங்களில் காணப்படுகிறது. தனிமங்களின் கடினத்தன்மையை அளக்க உதவும் மோவின் அளவுகோல் அடிப்படையில் இதனுடைய கடினத்தன்மை 3 ஆகவும் நீர் ஒப்படர்த்தி 3.2 ஆகவும் காணப்படுகிறது.

1868 ஆம் ஆண்டு அமெரிக்காவில் உள்ள நியூ செர்சியில் முதலில் இது கண்டுபிடிக்கப்பட்டது. பிராங்க்ளின் சுரங்க மாவட்டத்தில் உள்ள சசெக்சு மாவட்டத்தின் பெயர் இக்கனிமத்திற்கு சூட்டப்பட்டது. 

சசெக்சைட்டு பிரான்சு, இத்தாலி, நமீபியா, வட கொரியா, தென்னாப்பிரிக்கா, சுவிட்சர்லாந்து, மற்றும் மிச்சிகன், நியூ ஜெர்சி, யூட்டா, வர்ஜீனியா போன்ற அமெரிக்க மாநிலங்களிலும் காணப்படுகிறது.



</doc>
<doc id="249907" url="https://ta.wikipedia.org/wiki?curid=249907" title="இந்திய கைத்தறி தொழில்நுட்பக் கழகங்கள்">
இந்திய கைத்தறி தொழில்நுட்பக் கழகங்கள்

இந்திய கைத்தறி தொழில்நுட்பக் கழகங்கள் (Indian Institutes of Handloom Technology (IIHT), கைத்தறி தொழில் மேம்பாட்டிற்கான தொழில்நுட்பக் கல்வி கழகங்களில் ஐந்து இந்திய நடுவண் அரசாலும், நான்கு மாநில அரசுகளாலும் நடத்தப்படுகிறது. இவைகள் தன்னாட்சி பெற்ற பொதுத்துறை கல்வி நிலையங்களாகும். அனைத்து தொழில் நுட்பக்கழகங்களிலும் மூன்றாண்டு பட்டயப் படிப்புகள் உள்ளது. வாரணாசி மற்றும் சேலம் கைத்தறி தொழில் நுட்பக் கழங்களில் மட்டும் கைத்தறி மேம்பாட்டுக்கான ஒராண்டு முதுநிலை பட்டயப் படிப்புகள் உள்ளது.






</doc>
<doc id="249912" url="https://ta.wikipedia.org/wiki?curid=249912" title="சர்தார் வல்லபாய் படேல் பன்னாட்டு நெசவு மற்றும் மேலாண்மை பள்ளி">
சர்தார் வல்லபாய் படேல் பன்னாட்டு நெசவு மற்றும் மேலாண்மை பள்ளி

சர்தார் வல்லபாய் படேல் பன்னாட்டு நெசவு மற்றும் மேலாண்மை பள்ளி (Sardar Vallabhbhai Patel International School of Textiles and Management (SVPISTM ) இந்திய அரசின் நெசவு (ஜவுளி) அமைச்சகத்தின் கீழ் செயல்படும் தன்னாட்சி பெற்ற தொழில் நுட்பப் பள்ளியாகும். இப்பள்ளி தமிழ்நாட்டின் கோயமுத்தூரில் 2002ஆம் ஆண்டில் துவக்கப்பட்டது. இப்பள்ளியானது அகில இந்திய தொழில்நுட்பக் கல்விக் குழுவால் அங்கீகரிக்கப்பட்டதாகும். இப்பள்ளி நெசவு, துணி, நூல், மற்றும் மேலாண்மை குறித்தான மூன்றாண்டு பட்டயப் படிப்புகள், முதுநிலை பட்டயப் படிப்புகள், முதுதத்துவமாணி படிப்புகள் மற்றும் முனைவர் பட்டப் படிப்புகள் கொண்டுள்ளது.

இந்திய கைத்தறி தொழில்நுட்பக் கழகங்கள்



</doc>
<doc id="249913" url="https://ta.wikipedia.org/wiki?curid=249913" title="சோற்றுக்கற்றாழை">
சோற்றுக்கற்றாழை

சோற்றுக்கற்றாழை ("Aloe vera") (இலங்கை வழக்கு: "பிள்ளைக் கற்றாழை") என்பது சதைப்பற்றான ஒரு தாவர வகையாகும். முதல் நூற்றாண்டிற்கு முன்பிருந்தே இந்தத் தாவரம் மூலிகையாக ஆயுர்வேதத்தில் பயன்படுத்தப்பட்டுகிறது. உடல் எடை குறைப்பிற்கும் இத்தாவரம் பயன்படுத்தப்படுகிறது. இந்தச் செடியின் சாற்றை வைத்து முக அழகிற்காகவும் உடல் சூட்டைத்தணிக்கவும் மருத்துவ உலகம் பயன்படுத்தியுள்ளது.


</doc>
<doc id="249922" url="https://ta.wikipedia.org/wiki?curid=249922" title="உக்கிரசிரவஸ்">
உக்கிரசிரவஸ்

உக்கிரசிரவஸ் அல்லது சௌதி அல்லது சூதர் (Ugrashravas) (Ugrasravas), (Sauti) (Suta Pauranika) (சமஸ்கிருதம்: उग्रश्रवस, சத்திரியத் தந்தைக்கும், அந்தணப் பெண்னுக்கும் பிறந்த "சூதர்" குலத்தைச் சார்ந்தவர். ரோமஹர்சணர் என்ற சூத பௌராணிகர் இவரது தந்தையாவர்.

இவர் வேதம் கற்று பிராமணத்துவம் அடைந்தாலும் சூதர் என்ற பெயர் இருந்தது. இதிகாச புராணங்களை மக்களுக்கு எடுத்துக் கூறும் பணியினைச் செய்பவர். இவர் தம் குல வழக்கப்படி, புராணங்கள், மகாபாரதம், இராமாயணம் போன்ற ஸ்மிருதிகளை மன்னர்கள் மற்றும் ரிஷிகளுக்கு விரிவாக விளக்குபவர். 

வேதவியாசர் இயற்றிய மகாபாரதம் இதிகாசத்தை, பாம்பு வேள்விக்குப் பின் ஜனமேஜயனுக்கு, வைசம்பாயனர் எடுத்துக் கூறும் போது, அங்கிருந்த உக்கிரசிரவஸ் என்ற சௌதியும் அதைக் கேட்டு, பின் குருச்சேத்திரம் போன்ற பல புனித இடங்களைச் சுற்றி, நைமிசாரண்யத்திற்கு வந்தார் சௌதி. நைமிசாராண்யம் காட்டில் சௌனகர் மகரிஷி தலைமையில் கூடியிருந்த நூற்றுக்கணக்கான ரிஷிகளுக்கு மகாபாரத இதிகாசத்தை உக்கிரசிரவஸ் என்ற சௌதி எடுத்துக் கூறினார்.

மகாபாரத இதிகாசம், வைசம்பாயனர், ஜனமேஜயனுக்கு கூறுவதாக அமைந்துள்ளது.



</doc>
<doc id="249925" url="https://ta.wikipedia.org/wiki?curid=249925" title="துசியோனைட்டு">
துசியோனைட்டு

துசியோனைட்டு ("Tusionite") என்பது MnSn(BO) என்ற மூலக்கூறு வாய்பாடு கொண்ட முக்கோண வடிவமைப்பிலான போரேட்டு கனிமமாகும். நிறமற்ற நிலையில் இருந்து இக்கனிமம் அரிதாக ஒளிபுகும் தன்மையுடையதாகவும், ஒளி கசியும் தன்மையும் உடைய மஞ்சள் கலந்த பழுப்பு நிறத்துடனும் இருக்கிறது. 18.86% மாங்கனீசு, 40.76% வெள்ளீயம், 7.42% போரான் மற்றும் 32.96% ஆக்சிசன் என்பது இக்கனிமத்தின் இயைபு ஆகும். வெப்பநீர்ம தாதுவின் இறுதிக்கட்ட நிலையில் உள்ள கனிமமாக காணப்படும் துசியோனைட்டு, கிரானைட் வகை தீப்பாறைகளில் காணப்படும் ஒழுங்கற்ற குழிகளில் அரிதாக காணப்படுகிறது. 

துசியோனைட்டு அது கண்டுபிடிக்கப்பட்ட இடத்தின் பெயராலேயே அழைக்கப்படுகிறது. மத்திய ஆசியாவின் தஜிகிஸ்தானில் உள்ள மலைத்தொடரான பாமிர் மலைகளில் காணப்படுகின்ற துசியான் ஆற்றுப் பள்ளத்தாக்கில் முதன்முதலாக 1983 ஆம் ஆண்டில் இது கண்டறியப்பட்டுள்ளது. செக் குடியரசு நாட்டின் சில பகுதிகளிலும், அமெரிக்காவின் கலிபோர்னியா மாநிலத்தின் ரிவர்சைடு மாவட்டத்திலும் துசியோனைட்டு காணப்படுவதாகத் தெரிவிக்கப்பட்டுள்ளது.



</doc>
<doc id="249937" url="https://ta.wikipedia.org/wiki?curid=249937" title="சுப. திண்ணப்பன்">
சுப. திண்ணப்பன்

சுப. திண்ணப்பன் ஒரு மொழியியல் வல்லுனர்.
இவர் தமிழகத்தில் உள்ள தேவகோட்டையில் பிறந்தார்.


</doc>
<doc id="249938" url="https://ta.wikipedia.org/wiki?curid=249938" title="ஒற்றைத்தொகுதிமரபு உயிரினத் தோற்றம்">
ஒற்றைத்தொகுதிமரபு உயிரினத் தோற்றம்

வழக்கமாக விலங்கினப் பகுப்பாய்வில், ஒற்றைத்தொகுதிக் குழு ("monophyly") என்பது கிளைப்பாட்டியலை உருவாக்கும் ஒரு வகையன் (taxon, உயிரிகளின் குழு) ஆகும். இதன் பொருள் இதற்கு ஒரு மூதாதை சிறப்பினம் உண்டு; மேலும் இதற்கு பல வழித் தோன்றல்களும் உண்டு என்பதாகும். இது தற்போது வழக்கற்ற "முழுமைத் தொகுதி" என்ற சொல்லின் இணைச்சொல்லாகும். ஒற்றைத்தொகுதிக் குழுக்கள் ஒத்தக் கொணர்வுப் பான்மைகளைப் பகிர்கின்றன. அதாவது இவை நிகருருவங்கள் உடையனவாகும்.

ஒற்றைத்தொகுதி மரபு இணைதொகுதி மரபு, பலதொகுதி மரபு ஆகியவற்றுடன் வேறுபடுத்திப் பார்க்கப்படுகிறது. பின்னவற்றை இக்கட்டுரையின் இரண்டாம் விளக்கப் படத்தில் இருந்து மிக எளிதாகப் புரிந்துகொள்ளலாம். நடப்புப் புரிவின்படி, ஓர் "இணைதொகுதிமரபுக்" குழுவில் ஒன்று அல்லது அதற்கு மேற்பட்ட ஒற்றைத்தொகுதிமரபுக் குழுக்கள் "தவிர்த்த" பொது மூதாதையிலிருந்து தோன்றிய அனைத்து வழித்தோன்றல்களும் உள்ளடங்கும். எனவே இது ஒற்றைத்தொகுதிமரபுக் குழுவிற்கு மிக நெருக்கமானது அல்லது இணையானதாகும். "பலதொகுதி மரபுக்" குழு ஒருங்கும் கூறுபாடுகளை அல்லது நடத்தைகளைக் கொண்டிருக்கும். (எ.கா., இரவில் இயங்கும் பாலூட்டிகள், மரங்கள், நீர்ப்பூச்சிகள்); மற்றவற்றில் இருந்து இவற்றை வேறுபடுத்தும் கூறுபாடுகள் எதுவும் பொது மூதாதையிடம் இருந்து பெறப்படுவதில்லை.

இந்த வரையறைகள் ஏற்கப்படவே பலகாலம் தேவைப்பட்டது. கவைபிரிவினச் சிந்தனை ஓங்கலாக நிலவிய 1960களில், பல மாற்று வரையறைகள் வழக்கில் இருந்தன. உண்மையில் வகைப்பாட்டாளர்கள் சில நேரங்களில் புதிய சொற்களை வரையறுக்காமலே பயன்படுத்தினர். இதனால் தொடக்க கால படிமலர்ச்சி இலக்கியத்தில் மிகுந்த குழப்பம் இருந்தது. அந்தக் குழப்பம் இன்றும்கூட தொடர்கிறது.

பரந்துபட்ட பொருளில் வரையறைகள் இருவகைப்படுகின்றன.





</doc>
<doc id="249946" url="https://ta.wikipedia.org/wiki?curid=249946" title="ஏசியானா ஏர்லைன்ஸ்">
ஏசியானா ஏர்லைன்ஸ்

ஏசியானா ஏர்லைன்ஸ் ("Asiana Airlines") தென்கொரியாவின் இரு முக்கிய வானூர்திச்சேவை நிறுவனங்களில் ஒன்றாகும். மற்றைய நிறுவனம் கொரியன் ஏர். ஏசியானா ஏர்லைன்ஸ் முன்னர் சியோல் ஏர்லைன்ஸ் என அழைக்கப்பட்டது. சியோலின் ஏசியானாவில் இதன் தலைமையகம் உள்ளது. 

இந்த விமானச் சேவையின் உள்நாட்டு மையம் கிம்போ பன்னாட்டு விமான நிலையம் ஆகும். இதன் சர்வதேச மையம் இங்கேயன் பன்னாட்டு விமான நிலையம் ஆகும். இந்த இடம் மத்திய சியோலில் இருந்து 70 கிலோ மீட்டர்கள் (43 மைல்) தொலைவில் அமைந்துள்ளது. ஸ்டார் அலையன்ஸின் உறுப்பினரான ஏசியானா ஏர்லைன்ஸ் 14 உள்நாட்டு வழித்தடங்களிலும், 90 சர்வதேச வழித்தடங்களிலும், 27 சரக்கு வழித்தடங்களில் ஆசியா, ஐரோப்பா, வட அமெரிக்கா மற்றும் ஓசியானியா பகுதிகளிலும் செயல்படுகிறது. 

டிசம்பர் 2014 இன் படி, ஏசியானா ஏர்லைன்ஸில் மொத்தம் 10,183 மக்கள் வேலை செய்கின்றனர். இதில் ஏசியானாவின் விமானிகள், விமானம் தரையிலுள்ளபோது அதன் வேலைகளை பராமாரிப்பவர்கள் மற்றும் விமானத்தின் இதர செயல்பாடுகளில் பங்குவகிப்போர் முக்கியமானவர்கள் ஆவர். ஏசியானா ஏர்லைன்ஸ், புசன் பெருநகரின் குறைந்த கட்டண விமானச் சேவையான ஏர் புசனுடன் தொடர்பு கொண்டுள்ள மிகப்பெரிய பங்குதாரர் ஆவார்கள். தென் கொரியா நாட்டின் கால்பந்து அணி மற்றும் பிரசிடென்ஸ் கோப்பை 2015 க்கான அலுவலக ரீதியில் அங்கீகரிக்கப்பட்ட ஆதரவாளராக ஏசியான ஏர்லைன்ஸ் உள்ளது.

ஏசியானா ஏர்லைன்ஸ் தனது தலைமையகங்களை ஏசியானா நகரம், ஓசோ-டோங்க், காங்க்சியோ-கு, சியோல் ஆகிய இடங்களில் கொண்டுள்ளது. ஏசியானா ஏர்லைன்ஸின் தலைமையகம் ஹோஹியோன்-டோங்கில் இருந்து ஏசியானாவிலுள்ள ஓசோ-டோங்கிற்கு ஏப்ரல் 1, 1998 இல் மாற்றப்பட்டது. 

ஏசியானா ஏர்லைன்ஸ் உலகின் நான்கு முக்கிய கண்டங்களுக்கும் தனது விமானச் சேவையினைப் புரிகிறது. அவற்றுள் சீனா, ஜப்பான், மத்திய ஆசியா மற்றும் தென்கிழக்கு ஆசியா போன்றவை மிக முக்கியமானவை. சியோலில் இருந்து, டாஷ்கென்ட், அல்மாடி, சியம் ரீப், ப்னோம் பென்ஹ் மற்றும் கோரோர் போன்ற பகுதிகளுக்கு தொடர்ச்சியாக பயணிகள் விமானங்களைச் செலுத்திய முதல் நிறுவனம் ஏசியானா ஏர்லைன்ஸ் ஆகும்.

இந்த பயணிகள் விமானங்களுக்கு இடையிலும், சில முக்கியப் பகுதிகள் மற்றும் சுற்றுலா இடங்கள் போன்றவற்றிற்கு குறிப்பிட்ட காலங்களில் விமானச் சேவைகளை செய்தது. அவற்றுள் ப்ருனை, ந்ஹா ட்ராங்க், கியூஹார் மற்றும் ஸாங்க்ஜாஜி போன்ற இடங்கள் அடங்கும். ஜூலை 2013 இல் ஏசியானா தனது தொடர்ச்சியான பயணிகள் விமானச் சேவையினை ஜாகர்டா, டென்பஸார் மற்றும் இந்தோனேசியா போன்ற இடங்களுக்கும் தொடங்கியது. தற்போது சியோலுக்கும், வுக்ஸிக்கும் இடையே புது பயணிகள் விமானம் ஒன்றினை இயக்க ஏசியானா ஏர்லைன்ஸ் திட்டமிட்டு வருகிறது. 

ஸ்டார் அலையன்ஸின் உறுப்பினராக ஏசியானா ஏர்லைன்ஸ் உள்ளது. அத்துடன் ஏப்ரல் 2014 இன் படி, பின்வரும் நிறுவனங்களுடன் தனது கோட்ஷேர் ஒப்பந்தங்களைப் பகிர்ந்துள்ளது.


மே 2015 இன் படி ஏசியானா ஏர்லைன்ஸிடம் பின்வரும் விமானங்கள் அதன் விமானக் குழுவில் உள்ளன. 

ஏசியானா ஏர்லைன்ஸின் முக்கியமான உயர்தர வழித்தடங்கள்: ஜோஜு – சியோல், சியோல் – ஜேஜு, புசன் – சியோல் மற்றும் ஜேஜு - புசன் ஆகியவையாகும். இந்த வழித்தடங்களில் முறையே வாரத்திற்கு 164, 161, 81 மற்றும் 69 விமானங்களை இயக்குகிறது. இவை தவிர, சியோல் – டாகாமட்சு மற்றும் லாஸ் ஏஞ்சல்ஸ் – டாலாஸ் ஃபோர்ட் வொர்த் போன்ற வழித்தடங்கள் குறிப்பிட்ட காரணங்களுக்காக இயக்கப்படும் வழித்தடங்களாக உள்ளது. 


</doc>
<doc id="249947" url="https://ta.wikipedia.org/wiki?curid=249947" title="ரெட் கார்பெட் இன்">
ரெட் கார்பெட் இன்

அமெரிக்கா மற்றும் பஹமாஸ் ஆகிய இடங்களில் உள்ள ஹோட்டல்கள் மற்றும் மோட்டல்களின் தொடராக ரெட் கார்பெட் இன் ஹோட்டல் (Red Carpet Inn) உள்ளது. ஹாஸ்பிடாலிட்டி இன்டர்நேஷனல் ஃப்ரான்சிஸ் சிஸ்டம் அமைப்பின் ஒரு பகுதியாகவும் ரெட் கார்பெட் இன் ஹோட்டல் விளங்குகிறது. டிரிப் அட்வைஸர் எனும் இணையதளத்தின் வாசகர் கருத்துக்களில் சராசரியான் விருப்பத்தினை ரெட் கார்பெட் இன் பெற்றுள்ளது.

1972 ஆம் ஆண்டு மே மாதம் டாமி டக்கர் மற்றும் பில் ஹார்வுட் ரெட் கார்பெட் இன் ஹோட்டலை அமெரிக்காவில் தொடங்கினர். இதில், டாமி டக்கர், குவாலிட்டி கோர்ட்ஸ் யுனைடெட்டின் நிறுவனர் ஆவார். பில் ஹார்வுட், பிராட்வே என்டர்பிரைஸஸின் முக்கிய பிரமுகர்களில் ஒருவராவார். 1972 ஆம் ஆண்டு மே மாதம் ரெட் கார்பெட் இன் அமெரிக்காவின் தலைமையகம் ஃப்ளோரிடாவின், டய்டோனா கடற்கரைக்கு மாற்றப்பட்டது.

1973 ஆம் ஆண்டு அமெரிக்காவின் ரெட் கார்பெட் இன், மாஸ்டர் ஹோஸ்ட்ஸ் இன் மற்றும் ரெட் கார்பெட் இன் ஆகியவற்றிற்கான பயண விவரங்கள் அடங்கிய புத்தகத்தினை வெளியிட்டது. அத்துடன் உடனடியாக முன்பதிவு செய்வதற்கான இலவச தொலைபேசி எண்ணையும் வெளியிட்டது. அந்த காலகட்டத்தில் அமெரிக்கன் எக்ஸ்பிரஸ் ஸ்பேஸ் பேங்க் எனும் பெயருடன் செயல்பட்ட அமைப்பு, உலகிலேயே மிகப்பெரிய அளவில் முன்பதிவு செய்யும் அமைப்பாக இருந்தது. இந்த அமைப்பின் உதவியுடன் விரைவாக முன்பதிவு செய்யும் வசதியினை ரெட் கார்பெட் இன் நிறுவனம் உலகம் முழுவதும் விரைவாக பரப்பியது. ஒவ்வொரு மாஸ்டர் ஹோஸ்ட்ஸ் இன் மற்றும் ரெட் கார்பெட் இன் ஹோட்டல்களிலும் அளிக்கப்படும் முழுச் சேவைகள், சாப்பாட்டு வசதிகள், உணவு மற்றும் குடிபானங்கள், அறைச் சேவைகள், துணி துவைக்கும் வசதி, உடை மற்றும் அலங்கார பொறுப்பாளர், பளு தூக்குபவர் போன்ற அனைத்து வசதிகளும் அடங்கிய பட்டியல், நீச்சல் குளம், ஒவ்வொரு அறையிலும் வைக்கப்பட்டிருந்த தொலைபேசி மூலம் அறைச்சேவையினை அழைக்கும் 24 மணிநேர வசதி, குளிரூட்டப்பட்ட அறை விவரங்கள், உயர்தர அறைகள் மற்றும் அனுபவமிக்க விருந்தோம்பல் குழுவினர் போன்ற அனைத்து விவரங்களும் அந்த விவரப்பட்டியல் புத்தகத்தில் இடம்பெற்றிருந்தன. ரெட் கார்பெட் இன் ஹோட்டலின் 57 இடங்கள் அந்த பட்டியலில் இடம்பெற்றிருந்தன, அவற்றுள் சில முக்கிய கவரக்கூடிய நகரங்களான டுக்ஸன், அரிசோனா; லிட்டில் ராக், ஃப்ளோரிடா; டென்வெர், கொலரோடா; டாய்டோனா கடற்கரை, ஜாக்சன்வில்லே மற்றும் ஓர்லான்டோ, ஃப்ளோரிடோ; அட்லாண்டா மற்றும் சாவன்னாஹ், ஜார்ஜியா; க்நோக்ஃஸ்வில்லே மற்றிம் பிஜியன் ஃபோர்ஜ், டென்னீஸ்ஸீ; ஹவுஸ்டன், டெக்ஸாஸ்; ரிஸ்மண்ட், ஸ்டௌன்டன், விர்ஜினியா கடற்கரை மற்றும் விலியம்ஸ்பெர்க், விர்ஜினியா போன்றவை இடம்பெற்றிருந்தன.
1978 ஆம் ஆண்டு காலகட்டத்தில், இதன் உரிமை மாற்றப்பட்டதால் ரெட் கார்பெட்டின் சர்வதேச தலைமையகம் ஜார்ஜியாவில் உள்ள, அட்லாண்டாவிற்கு மாற்றப்பட்டது. 1980 ஆம் ஆண்டு ரெட் கார்பெட் இன் இன்டர்நேஷனல் சர்வதேச பயணத்திற்கான விவரப் பட்டியலை வெளியிட்டது. அதில் ரெட் கார்பெட் இன் தொடர்பான 99 இடங்கள் மற்றும் வசதிகள் குறிப்பிடப்பட்டிருந்தது. அத்துடன் ஹோட்டல்கள் அமைந்துள்ள இடத்தினை அடைவதற்கான வழிகளுடன், 30 அமெரிக்க இடங்கள் உட்பட அவை அமைந்துள்ள இடங்கள் குறித்த விவரங்களும் அதில் இடம்பெற்றிருந்தன.
நியூயார்க் நகரின், புரூக்லைனில் ரெட் கார்பெட் இன் அமைந்துள்ளது. இதனருகில் ஃபாரஸ்ட் பார்க் கோல்ஃப் கோர்ஸ், புரூக்லைன் குழந்தைகள் அருங்காட்சியகம் மற்றும் புரோவர் பூங்கா போன்றவை உள்ளன. இதற்கு அருகில் கண்டு ரசிக்கக்கூடிய இடங்களான ஜூவிஷ் குழந்தைகள் அருங்காட்சியகம் மற்றும் காட்டுப் பூங்கா ஆகியவை அமைந்துள்ளது.
வாராந்தாவினைச் சார்ந்த பகுதியில் டீ/காஃபி பெறும் வசதி, உயர்தூக்கி வசதி, தொலைக்காட்சி வசதி போன்றவை உள்ளன. இவை தவிர பொதுமக்கள் பயன்படுத்தும் பகுதிகளில் குளிரூட்டப்பட அறை வசதியும் அமைக்கப்பட்டுள்ளது. முன்னே இருக்கும் வரவேற்கும் அறை 24 மணிநேரமும் செயல்படும்படி அமைக்கப்பட்டுள்ளது.
குளிரூட்டப்பட்ட வசதிகள் கொண்ட 50 விருந்தினர் அறைகள் ரெட் கார்பெட் இன் ஹோட்டலில் உள்ளன. அங்கு முடி உலரவைப்பான் மற்றும் கழிவக உபகரணங்களுடன் கூடிய கழிவக வசதிகள் உள்ளன. அத்துடன் இலவச தொலைபேசி வசதியும் அளிக்கப்படுகிறது (கட்டுப்பாடுகள் இருக்கலாம்). செயற்கைக்கோள் தொலைக்காட்சியும் அளிக்கப்படுகிறது. துணியினை தேய்த்து மடித்து வைத்தல், கடிகார வானொலி வசதி போன்ற வசதிகளும் இங்கு கூடுதலாக அளிக்கப்படுகின்றன. தினசரி அறை பராமரிப்பும் இங்கு செய்து தரப்படுகிறது.

இந்த விருந்தினர் அறையில் இரு படுக்கை மற்றும் வேலை செய்யும் சிறு இடம் இருக்கும். கம்பி வடம் உதவியுடன் தொலைக்காட்சியினை பார்க்கும் வசதியும், கம்பி வடமில்லா முறையில் இணையவசதி கிடைக்குமாறும் அமைக்கப்பட்டுள்ளது. கழிவக உபகரணங்கள் மற்றும் முடி உலரவைப்பானுடன் கூடிய கழிவறைகள் மற்றும் குளியலறைகள் உள்ளன. இந்த அறையில் துணியினை தேய்த்து மடித்து வைப்பதற்குத் தகுந்தாற்போன்ற உபகரணங்கள் வழங்கப்படுகின்றன.

இந்த அறையில் ஒரு படுக்கை மற்றும் வேலை செய்யும் இடம் இருக்கும். கம்பி வடம் உதவியுடன் தொலைக்காட்சியினை பார்க்கும் வசதியும், கம்பி வடமில்லா முறையில் இணையவசதி கிடைக்குமாறும் அமைக்கப்பட்டுள்ளது. கழிவக உபகரணங்கள் மற்றும் முடி உலரவைப்பானுடன் கூடிய கழிவறைகள் மற்றும் குளியலறைகள் உள்ளன. இந்த அறையில் துணியினை தேய்த்து மடித்து வைப்பதற்குத் தகுந்தாற்போன்ற உபகரணங்கள் வழங்கப்படுகின்றன.


</doc>
<doc id="249959" url="https://ta.wikipedia.org/wiki?curid=249959" title="ரிக்வேதகால ஆரியர்கள் (நூல்)">
ரிக்வேதகால ஆரியர்கள் (நூல்)

இந்தியாவின் கி.மு. காலத்திய சமூக பதிவுகளை வேதங்கள், அகழ்வாராய்ச்சி, கல்வெட்டுகள், ஆகியவற்றின் துணைகொண்டு அறிந்து கொள்ள வேண்டியுள்ளது. அந்த வரிசையில் ரிக்வேத காலத்தில் இருந்த நிலவியல், சமூகபொருளாதாரம், அரசியல், போன்றவற்றினைத் தெரிந்துகொள்ள மிகவும் பழமையான ரிக் வேதமே முதன்மைவகிக்கிறது. கி.மு காலத்திய சமூக அமைப்பு முறைகளை ரிக் வேதங்களில் இருந்து தெரிந்து கொள்ளும் விதமாய் ரிக்வேத காலத்திய முனிவர்களின் ஸ்லோகங்களை தேவையான இடங்களில் தந்து இந்த ஆராய்ச்சியை செய்துள்ளார் ராகுல்ஜீ. இந்த நூலில் 4 பாகமாக பிரித்தும், ஒவ்வொரு பாகத்திலும் உப தலைப்புக்களில் விரிவான தகவல்களை தந்துள்ளார்.

1. சப்த சிந்து, 2 ஆரிய இனக் குழுக்கள், என இரண்டு முதன்மைத் தலைப்புக்களிலும், சப்த சிந்து தலைப்பில் 1. ஆரியர்களின் வருகை, 2. அதன் பின்னரே ரிக்வேதம், 3. ரிக்வேதம் தலைசிறந்த சான்று, 4. சப்த சிந்து பூமி என்றும், ஆரிய இனக்குழுக்கள் என்றதலைப்பில் 1. சிந்து நாகரீகம், 2. ஆரிய இனக்குழுக்கள்என்றும் பிரித்து எளிமையாக அறியும் வண்ணம் எழுதப்பட்டுள்ளது.

3.வர்ணமும், வர்க்கமும், 4. உணவும், பானமும் என முதன்மைத்தலைப்புக்களிலும், வர்ணமும், வர்க்கமும் தலைப்பில் 1. வர்ணம் (நிறம்), 2. வர்க்கம் என்றும், உணவும், பானமும் தலைப்பில் 1. உணவு 2. பானம் என முக்கிய உணவு, உணவு உற்பத்தி, பானம் உணவுக்கு இணையாக தயாரிக்கப்பட்ட பானவகைகள் பற்றி முனிவர்கள் கூறிய ஸ்லோகங்களை தக்க ஆதாரங்களுடன் தரப்பட்டுற்றது.

இருக்கு வேதம்


</doc>
<doc id="249963" url="https://ta.wikipedia.org/wiki?curid=249963" title="மாயா ஏஞ்சலோ">
மாயா ஏஞ்சலோ

மாயா ஏஞ்சலோ (Maya Angelou, Marguerite Annie Johnson, ஏப்ரல் 4, 1928 - மே 28, 2014, செயின்ட் லூயி, மிசௌரி) ஒரு அமெரிக்கப் பெண் எழுத்தாளர். கவிஞர், நடிகை, நர்த்தகி, பாடகி, நாடகாசிரியர், பாடலாசிரியர், நாடகத்தயாரிப்பாளர், திரைப்படத்தயாரிப்பாளர், இயக்குனர், குடிமை உரிமைப் போராளி. இவர் இனவெறிக்கு எதிராகத் தனது வாழ்நாள் முழுக்கப் போராடியவர். இவர் திரைப்படத் துறையிலும் பணி புரிந்திருக்கிறார். ஆறிற்கும் அதிகமான மொழிகளில் தேர்ச்சி கண்டவர். அமெரிக்கப் பல்கலைக்கழகத்தில் பணிபுரிந்துள்ளதோடு, எகிப்து, கானா நாட்டுப் பத்திரிகைகளின் ஆசிரியராகவும் கடமையாற்றியுள்ளார். எந்தவொரு பல்கலைக்கழகத்திலும் கற்றில்லாத போதிலும் கூட, உலகம் முழுவதிலுமுள்ள முப்பதிற்கும் அதிகமான பல்கலைக்கழகங்கள் இவருக்கு கௌரவப் பட்டங்களை வழங்கி கௌரவித்திருக்கின்றன.





</doc>
<doc id="249968" url="https://ta.wikipedia.org/wiki?curid=249968" title="வளர்முக உயிரினத் தோற்றம்">
வளர்முக உயிரினத் தோற்றம்

நேர்/வளர்முக உயிரினத் தோற்றம் அல்லது தொகுதி உருமாற்றம் ("anagenesis") என்பது சிறப்பினமேதும் உருவாகாமலே மூதாதை உயிரிக்குழுமத்தில் உயிரி ஏதும் நிலவாமல் அழிந்துவிடும் அளவுக்கு விரைந்த வளர்ச்சிப் படிமலர்ச்சியால் புத்துருவ இனமொன்று உருவாதலாகும். புதிய உயிரினமாக உருமாறிய மூதாதையினம் புத்தினத்தால் முற்றிலும் வெல்லப்படுகிறது. இது கவைபிரி உயிரினத் தோற்றத்துக்கு ("cladogenesis") எதிரானதாகும். மேலும் இது ஒருங்கு படிமலர்ச்சி உருவாக்கும் உயிரிகளை முற்றிலுமாகப் புறந்தள்ளிவிடுகிறது. ஆனால் இது இணைபடிமலர்ச்சியால் உருவாகும் உயிரிகளை ஏற்கிறது என்பதை நடத்தைச் செயலொப்பாய்வுகள் (homologues) நிறுவியுள்ளன.

என்றாலும் மெதுவான தொகுதி மாற்றத்தை விளக்க, இடைவிட்ட சமனிலைகள் (Punctuated Equilibria) கருதுகோள் முன்மொழியப்பட்ட்து. இந்த கருதுகோளின்படி தொகுதி உருமாற்றம் என்பதே பொருளற்றதாகி விடுகிறது. ஏனெனில் மூதாதையின் கால்வழிகள்/வழித்தோன்றல்களில், புதிய உயிரினம் தோன்றும்வரை, அவற்றின் வாழ்நாள் முழுவதும் மாற்றமேதுமே ஏற்படுவதில்லை.நேர்/வளர்முக உயிரினத் தோற்றமே இதனால் உருவாக வழியில்லாமல் போய்விடுகிறது.

"ஆஸ்திரலோபிதிசஸ் அனாமென்சிஸ்" தோற்றங்களையும் புறவடிவப் பன்மையையும் புரிந்துகொண்டு, மாந்தக்குரங்குத் தொகுதிமரபுத் தருவை உருவாக்க அண்மைக்கால படிமலர்ச்சி ஆய்வுகள் வளர் உயிரினத் தோற்ற முறையும் கவைபிரி உயிரினத் தோற்ற முறையும் வழிவகுக்கும் என எதிர்பார்க்கின்றனர். இது வாய்ப்புள்ள வளர்முக உயிரினத் தோற்றத்துக்கான தொல்லுயிர் எச்சச் சான்றுகளைத் தேடவும் ஊக்கமூட்டுமென எதிர்பார்க்கப்படுகிறது.

உயிரினக் குழுமலில் போதுமான சடுதிமாற்றங்கள் ஏற்பட்டு நிலைத்ததும் அது தன் மூதாதைக் குழுமலில் இருந்து கணிசமான அளவுக்கு வேறுபடும்போது அதற்குப் புதிய உயிரினப் பெயரை இடலாம். இத்தகைய உயிரினத் தொடர்கள் படிமலர்ச்சிக் கால்வழிகள் எனப்படுகின்றன. படிமலர்ச்சிக் கால்வழி நெடுக அமையும் பல்வேறு உயிரினங்கள் "காலவழி இனங்கள்" ("chronospecies") ஆகும். காலவழி இனங்களின் மூதாதைக் குழுமல்கள் அழிந்துபடாதபோது அவை கவைபிரி உயிரினத் தோற்றம் ஆகின்றன. மேலும் மூதாதை உயிரினம், படிமலர்ச்சித் தரவகை வாய்ந்த ஓர் இணைதொகுதிவழி உயிரினம் அல்லது ஓர் இணைமரபு உயிரினம் ஆகிறது. விரிந்து பரந்த உயிரிக் குழுமல்கள் நிலவும் உயிரினத்தில் இந்நிலை பொதுவாக அமைகிறது. 

மேலுள்ள வரையறையில் இருந்து, புதிய உயிரினமாக வரையறுக்கும் அளவுக்கு வேறுபாடுகள் ஓருயிரினத்தில் கணிசமாக அமையும்போது உயிரியல் வகைபாட்டாளர்கள் இடையில் எவ்வளவு வேறுபாடுகள் உருவாகும் என்பதை எளிதாக உணரலாம். மேலும் நேர்/வளர்முக உயிரினத் தோற்றம் "மெதுவான படிமலர்ச்சி" என்றும் வழங்கப்படுகிறது.

மார்க் எரெசெப்ஸ்கி எனும் அறிவியல் மெய்யியல் அறிஞர் இணைத்தொகுதிமரபு வகையன்கள் வளர்முக உயிரினத் தோற்றத்தின் விளைவுகளென வாதிடுகிறார். பறவைகளை உருவாக்கிய கால்வழி, பல்லிகளில் இருந்தும் முதலைகளில் இருந்தும் கணிசமான அளவுக்குப் பிரிந்து விரிந்தது. இது படிமலர்ச்சி வகைப்பாட்டாளர்கள் பறவைகளை பல்லிகளில் இருந்தும் முதலைகளில் இருந்தும் தனியாக வகைப்படுத்த வைத்தது. இவை ஊர்வன எனப்பட்டன.

சமூகப் படிமலர்ச்சியைப் பொறுத்தவரையில், சமூக அமைப்புகளையும் அவற்றினுடைய சிக்கல்தன்மை, தகவமைப்பு, ஒருங்கமைப்பு, இடையிணைப்பு ஆகியவற்றையும் உருவாக்கும் சமூக நேர் உருமாற்றம் ("social anagenesis/aromorphosis") என்பது பரந்து விரவிய பொதுச் சமூகப் புத்தாக்கமே என முன்மொழியப்படுகிறது.




</doc>
<doc id="249972" url="https://ta.wikipedia.org/wiki?curid=249972" title="கரிசல் வட்டார வழக்கு அகராதி">
கரிசல் வட்டார வழக்கு அகராதி

கரிசல் வட்டார வழக்கு அகராதி என்பது கரிசல் வட்டாரத்தில் சிறப்பாக வழங்கும் தமிழ்ச் சொற்களுக்கான அகராதி ஆகும். இதனைக் கரிசல் இலக்கியத்தின் முன்னோடியாகக் கருதப்படும் கி. ராஜநாராயணன் தொகுத்துள்ளார். தமிழில் வட்டார அகராதிகளுக்கு இது ஒரு முன்னோடி முயற்சியாகக் கருதப்படுகிறது.

இந்த நூல் 1982 ஆம் ஆண்டு அன்னம் வெளியீடாக வெளிவந்தது.


</doc>
<doc id="249987" url="https://ta.wikipedia.org/wiki?curid=249987" title="உதங்கர்">
உதங்கர்

உதங்கர் (Utanka), குரு வேதாவின் குருகுலத்தில் கல்வி முடித்த உதங்கர் குரு காணிக்கை செலுத்த விரும்பினார். அதற்கு குரு வேதா, தனது மனைவி கேட்கும் காணிக்கையை செலுத்துவாய் என்றார். குருவின் மனைவி, பக்கத்து நாட்டு அரசன் பௌசியனின் பட்டத்தரசி அணிந்திருக்கும் ஒரு ஜோடி தங்கக் கம்மலை நான்கு நாட்களுக்குள் பெற்று எனக்கு காணிக்கையாக செலுத்துவாய் என்றார். தன்னுடன் குருகுலத்தில் ஒன்றாக படித்த மன்னன் பௌசியனின் அரண்மனையை அடைந்து, "உனது இராணியின் ஒரு ஜோடிக் கம்மல்களை, எனது குருவின் மனைவிக்குப் குருதட்சனையாக கொடுப்பதற்கு, அதைப் பிச்சையாகக் கேட்டு வந்தேன்" என்றான்.

மன்னன் பௌசியனும், எனது பட்டத்தரசியிடம் சென்று அவள் அணிந்திருக்கும் ஒரு ஜோடி காது கம்மலை கேட்டுப் பெற்றுச் செல் என்றார். அரசன் பௌசியனின் ராணியும் விருப்பத்துடன் உத்தங்கருக்கு, தனது கம்மல்களைக் கழற்றிக் கொடுத்து விட்டு, இந்த கம்மல்களைப் பாம்புகளின் அரசனான தட்சகன் விரும்புகிறான். அதனால் இந்தக் கம்மல்களைப் பத்திரமாக எடுத்துச் செல்ல வேண்டும்" என்றாள். 

உத்தங்கர், ராணியிடம் பெற்ற கம்மல்களை குளக்கரையில் வைத்து விட்டு, குளித்துவிட்டு திரும்புகையில், தட்சகன் அக்கம்மலைகளை திருடி நாக லோகத்திற்கு எடுத்துச் சென்று விட்டான். உதங்கரும் தட்சகனை பின் தொடர்ந்து நாக லோகத்திற்கு சென்று தட்சகனிடமிருந்து போராடி கம்மல்களை மீட்டு தன் குரு பத்தினியிடம் சமர்ப்பித்தான். 

தன்னை அலைக்கழித்த தட்சகனை பழி தீர்க்க பிற்காலத்தில், தன்னுடன் குரு குலத்தில் ஒன்றாக படித்த ஜனமேஜயன் நாகங்களை கொல்வதற்கு செய்த நாக வேள்வியில் பங்கேற்றார் உத்தங்கர். 


</doc>
<doc id="249991" url="https://ta.wikipedia.org/wiki?curid=249991" title="பல்கலைக்கழக மலையக சமூக தேசியமாநாடு">
பல்கலைக்கழக மலையக சமூக தேசியமாநாடு

பல்கலைக்கழக மலையக சமூக தேசியமாநாடு என்பது 2015 இலங்கை பல்கலைக்கழக மலையக சமூகத்தினரால் ஏற்பாடு செய்யப்பட்ட ஒரு மாநாடு ஆகும். "மலையக சமூகத்தில் பின்தங்கியதொரு நிலையில் காணப்படும் கல்விச் சூழலை சீர்திருத்தும்" நோக்கத்துடன் இந்த மாநாடு ஏற்பாடு செய்யப்பட்டுள்ளதாக ஏற்பாட்டாளர்கள் கூறி உள்ளார்கள். இந்த மாநாட்டில் செயற்பட்டாளர்கள், மாணவர்கள், கல்வியாளர்கள், அரசியல்வாதிகள் கலந்து கொண்டனர்.


</doc>
<doc id="250004" url="https://ta.wikipedia.org/wiki?curid=250004" title="அக்ரிப்பா, ஐயுறவுவாதி">
அக்ரிப்பா, ஐயுறவுவாதி

அக்ரிப்பா ("Agrippa", ) என்பவர் ஓர் ஐயுறவுவாத மெய்யியலாளர் ஆவார். இவர் கிபி முதல் நூற்றாண்டு இறுதியில் வாழ்ந்திருக்கலாம். இவர் "ஐந்து ஐய அடிப்படைகள்" அல்லது "பூடகங்கள்" ("tropes") என்ற கருத்தின் ஆசிரியர் ஆவார். இவை உறுதிவாய்ந்த அறிவின் இயலாமையை நிறுவ உருவாக்கப்பட்டன.

செக்டசு எம்பிரிக்கசு, தனது "பிர்ரோனிய உருவரைகள்" என்ற நூலில் இந்த ஐந்து பூடகங்களைக் குறிப்பிடுகிறார். செக்டசு கூற்றின்படி, இவை ’’மிக அண்மைய ஐயுறவுவாதிகளின்’’ பங்களிப்பாகும். டயோஜினசு லேர்ட்டியசு என்பவரின் பரிந்துரைப்படி இவை அக்ரிப்பாவின் பங்களிப்பாகக் கருதப்படுகிறது. அவை கீழே தரப்படுகின்றன. 

[165] விவாதம் தரும் முறைமைப்படி, இயல்பு வாழ்க்கையிலும் மெய்யியலார் மொழிவிலும் முன்மொழியப்படும் பொருண்மை பற்றிய தீர்மானிக்கவியலாத எதிருரை/மறுப்பு முன்னுக்கு வருவதைக் காண்கிறோம். இதனால் ஒன்றைத் தேர்ந்தெடுக்கவோ எதையாவது தள்ளிவிடவோ முடிவதில்லை. எனவே நாம் தீர்ப்பை நிறுத்திவைத்தல் தான் செய்ய நேர்கிறது.. [166] ஈறிலிவரை தொடரும் முறைமைப்படி, முன்மொழியப்படும் பொருண்மையை நிறுவ முன்வைக்கும் நம்பக வாயிலுக்கே மேலுமொரு அதைப்போன்ற மெய்ப்பிக்கும் வாயில் தேவையென நாம் முடிவில்லாமல் தொடர்ந்து சொல்லலாம். எனவே எதையும் நிறுவ எங்கிருந்து தொடங்குவது. எனவே தீர்ப்பை நிறுத்திவைத்தல் இதிலும் தொடர்கிறது. [167] சார்புடைமை தரும் முறைமைப்படி, மேலே கூறியபடி,நிலவும் பொருள் அறிபவர் கருத்துப்படியும் அத்துடன் அறியப்படும் பொருளின்படியும் சார்ந்தே குறிப்பிடும் தன்மை உடையதாகிறது. ஆனால் உண்மையில் அது, அதன் தன்மையில் எப்படி இருக்கிறது என இதிலும் தீர்ப்பை நிறுத்திவைக்க வேண்டி நேர்கிறது. [168] கருதுகோள் சார்ந்த முறைமைப்படி, ஈறிலிவரைத் தள்ளிச் செல்லும் வறட்டுவாதிகள் நிறுவப்படாத்தில் இருந்து தொடங்கினாலும் சலுகையாக மெய்ப்பு ஏதும் இன்றியே எளிதாக கற்பிதம் செய்தவொன்றை உண்மையாக கூறுவர். [169] எதிர்மாறு முறைமை, ஆய்வுக்குட்படும் பொருள் பற்றி உறுதியாக இருக்கவேண்டும்போது, ஆய்வில் உள்ள பொருளால் அது உறுதிபடுத்தப்படவேண்டும் என்ற நிலையில் நேர்கிறது எனலாம். இங்கு மற்றதை நிறுவ இரண்டில் எதையுமே தேர்ந்தெடுக்கமுடிவதில்லை. மாறாக இரண்டின் தீர்ப்பையும் நிறுத்தி வைக்கிறோம்.

இந்த ஐந்து பூடகங்களைப் பொறுத்தவரையில் முதலாவதும் மூன்றாவதும் முந்தைய ஐயுறவுவாதத்தின் பத்து அடிப்படைகளைச் சார்ந்தவை. கூடுதலான மூன்று பூடகங்கள் பொதுவான மறுப்புகளில் இருந்து மாறிய ஐயுறவு வாத அமைப்பின் வளர்ச்சியைக் காட்டுகின்றன.இவை புலன் உணர்வையும் தற்கருத்தையும் மறுக்கும் உயர்நுட்பம் வாய்ந்த இருப்பியல்/அப்பாலையியல் சார்ந்த ஐயவகையின் அடிப்படைகள் ஆகும்.

விக்டர் புரோசார்டு கூறுகிறபடி, “இந்த ஐந்து பூடகங்கள், வேறு யாருமே இதுவரை முன்வைக்காதவை மட்டுமல்ல, மிகவும் முனைப்பானவையும் துல்லியமானவையும் ஆகிய ஐயுறவுவாத வடிவங்கள் ஆகும். ஒருவகையில் அவை இன்றும் எதிர்க்க முடியாதனவாகவே உள்ளன.”




</doc>
<doc id="250016" url="https://ta.wikipedia.org/wiki?curid=250016" title="அனார்கலி ஆடை">
அனார்கலி ஆடை

அனார்கலி ஆடை (Anarkali Salwar Suit) என்பது பெண்களுக்கெனப் பிரத்தியேகமாக உருவாக்கப்பட்ட ஒரு பிரபலமான ஆடை வகை ஆகும். முக்கியமாக இது இந்தியாவில் கூடிய பிரபலம் வாய்ந்தது. இவ்வகை ஆடைகளில், குர்தா என்றழைக்கப்படும் கழுத்துப்பட்டை இல்லாமல் நீண்ட சட்டையின் கைப்பகுதி இருக்கும். கணுக்கால் வரையில் நீண்டிருக்கும் துணியின் பகுதி சுடிதார் அல்லது லெக்கிங்க்ஸ் என்றழைக்கப்படும். நாடாவின் உதவியால் இது உடலுடன் கொண்டிருக்கும் இணைப்பின் அழுத்தத்தினை வேறுபடுத்தலாம். இறுக்கமாக வேண்டும் எனும்போது நாடாவினை அழுத்தி இழுத்து முடிச்சுப் போட்டுப் பயன்படுத்தலாம், மற்றவேளைகளில் நாடாவினைத் தளரவிட்டு இயல்பாகப் பயன்படுத்தலாம்.

குர்தா பகுதிதான் இந்த ஆடையின் முக்கியப் பகுதியாகும். இது பட்டு, சந்தேரி, மென்பட்டு அல்லது பருத்தி போன்ற துணி வகைகளினால் உருவாகியிருக்கும். இதன் மேற்புறம் மார்பளவிற்குத் தகுந்தாற்போல் பொருந்தும் வகையிலும், கீழ்புறம் இடுப்புப் பகுதியில் தளரவிட்டும் தைக்கப்படும். கீழ்புறமுள்ள பகுதி தளரவிட்டு இருப்பதால் அதிலுள்ள அதிகப்படியான துணி நீளம் மடிப்புகள் மாதிரியாக அலங்காரப்படுத்தப்பட்டு வட்ட வடிவில் ஒரு குடையினைப் போன்று மாற்றப்படும். அநேக அனார்கலி ஆடையின் குர்தா பகுதி, அனைத்து பெண்களுக்கும் பொருந்தும் வகையில் இடுப்பளவு பெரிதாக வைத்தே தயாரிக்கப்படுகிறது அல்லது தைக்கப்படுகிறது.

அத்துடன் இந்த ஆடையின் கழுத்துப்பகுதி மற்றும் கைப்பகுதியில் அமைந்துள்ள நேர்த்தியான வடிவமைப்புகள் ஆடையின் அழகினை அதிகரிக்கிறது. திருமணம் மற்றும் இதர விலையுயர்ந்த ஆடைகளாக தயார் செய்யும்போது அதிக செலவினத்துடன் கூடிய பூத்தையல் வேலைப்பாடுகள் ஆடையில் செய்யப்படுவதுண்டு. இந்த பூத்தையல் முறைகளில் பல உள்ளன, அந்தந்த ஆடைக்கான மதிப்பினைப் பொறுத்து, தங்கம், வெள்ளி உட்பட பல விலையுயர்ந்த பொருட்கள் பயன்படுத்தலாம். இவற்றில் பல்வேறு பாரம்பரிய முறைகளும் பின்பற்றப்படுமாயின் அதன் மதிப்பு இன்னும் அதிகரிக்கும்.

அனார்கலி ஆடையில் கால்சட்டைப் பகுதி சுடிதார் கணுக்கால் வரை நீளமுடையதாகவும், கணுக்கால் பகுதியில் சற்று இறுக்கமாகவும் இருக்கும். அதிகப்படியான துணிப்பகுதி மடிப்புகளாக சேர்த்துத் தைக்கப்படும். இந்த அதிகப்படியான துணியின் மடிப்புகள் மூலமும் இதனை அலங்கரிக்க முடியும். 

அனார்கலி ஆடையின் முக்கியத் தொடக்கம், முகலாய சகாப்தத்தில் மிகவும் பிரசிபெற்ற பெயரான அனார்கலி என்ற வசீகரிக்கும் அழகுகொண்ட பெண்ணின் மூலமே தொடங்கியது. முகலாய வம்சத்தின் அரசர்களில் ஒருவரான அக்பருடன் வாழ்ந்த வந்தவர் அனார்கலி ஆவார். அனார்கலி ஈரான் நாட்டினைச் சேர்ந்தவர் எனவும், அவரின் பெயர் நதிரா பேகம் அல்லது ஷார்ஃப்-உன்-நிசா என இருந்திருக்கலாம் எனவும் கூறப்படுகிறது.

அழகு மற்றும் மாதுளை போன்ற நிறம் கொண்டிருந்ததால் ‘அனார்கலி’ என்று அழைக்கப்பட்டிருக்கலாம் எனக் கூறப்படுகிறது. இருப்பினும், இவரின் கதை சோகமாக முடிவுற்றது. இதில் இருவகையான கதைகள் கூறப்படுகின்றன. ஒரு கதையில், அக்பரின் மகனான ஜஹாங்கீருடன் அனார்கலி தகாத உறவு கொண்டிருந்ததால் உயிருடன் புதைக்கப்பட்டார் எனக் கூறப்படுகிறது. மற்றொரு கதையில், அக்பர் வெளிப் பயணங்களுக்கு சென்றிருந்தபோது அனார்கலி நோயுற்று இறந்ததாகக் கூறப்படுகிறது. இரு கதையில் எதற்குமே, வலிமையான ஆதாரங்கள் இல்லை. இருப்பினும் அனார்கலியின் அழகினை அல்லது மகிமையினை கூறும்வகையில் பின்னாளில் கல்லறை ஒன்று கட்டப்பட்டது.

இன்றும் பல திரைப்படங்களில் அனார்கலி உயிருடன் தான் வந்துகொண்டிருக்கிறார். முகல்-ஈ-அஸாம் எனும் சித்திரிப்புக் கதையில் அனார்கலி அணிந்திருந்த உடை போன்றவைகள், அதே பாணியில் பயன்படுத்தப்பட்டு ரசிகர்களை மிகவும் கவர்ந்து. இதுவே அனார்கலி ஆடைகள் இந்தியாவில் பிரபலமாக முக்கியக் காரணமாகவும் அமைந்தது.

பல்வேறு துறைகள் மற்றும் பயன்பாடுகளுக்கு ஏற்றவாறு இந்த அனார்கலி ஆடைகள் மாற்றத்தினை தாங்கின. இன்று பலவகையான அனார்கலி ஆடைகள் உள்ளன. அவற்றுள் சில:


அனார்கலி ஆடைகள் ஹிந்திப் படங்களின் வழியாக மிகவும் பிரபலமானது. எந்த நேரத்திலும் அணியத்தகுந்த ஆடையாக இருப்பதால் இதனைப் பயன்படுத்துவதாக அவர்களுக்குத் தோன்றியது. அத்துடன் ஐஸ்வர்யா ராய், மாதுரி தீட்சித், கரீனா கபூர் மற்றும் பிரியங்கா சோப்ரா போன்ற பல திரைப்பட நட்சத்திரங்கள் இதனை விரும்பி அணிந்ததால் அனார்கலி ஆடைகள் விரைவாகப் பிரபலமடைந்தது.


</doc>
<doc id="250022" url="https://ta.wikipedia.org/wiki?curid=250022" title="பெளி மீன்">
பெளி மீன்

"பொன் மீன்" அல்லது "பெளி மீன்" (Mahseer) இது ஒரு நன்னீர் மீன் வகையாகும். "மயில் கெண்டை மீன்" ﻿ என்றும் கூறுவர். இந்த வகையான மீன்கள் மலேசியா, இந்தோனேசியா, தெற்கு ஆசியா இந்தியா போன்ற பகுதிகளில் ஆறுகளில் காணப்படுகிறது. உலகில் சுமார் 5785 நன்னீர் மீன் வகைகள் இருப்பதாக பன்னாட்டு இயற்கைப் பாதுகாப்புச் சங்கம் (IUCN) தெரிவிக்கிறது. இந்தியாவில் ஓடும் காவிரி ஆற்றில் காணப்படும் இந்த வகை மீனை டெக்கான் மஹசிர் மீன் என்று கூறுகிறார்கள், இதற்கு ஆற்று மீன்களின் அரசன் என்ற பெயரும் உண்டு.


</doc>
<doc id="250031" url="https://ta.wikipedia.org/wiki?curid=250031" title="அப்துல் முத்தலிப்">
அப்துல் முத்தலிப்

சைபா இப்னு ஹாசிம் (; கி. பி. 497 – 578), பொதுவாக ”அப்துல் முத்தலிப்” () என அறியப்படுகிறார். இவரது சிற்றப்பா முத்தலிப்பால் வளர்க்கபட்டதால் இப்பெயரால் அழைக்கப்பட்டார். இவர் இசுலாமிய இறைத்ததூதர் முகம்மது நபியின் தாத்தா ஆவார். இவர் மக்கா நகரின் மதிக்கத்த தலைவர்களில் ஒருவராகத் திகழ்ந்தார். யானைப் போர் மற்றும் சம் சம் கிணற்றைக் கண்டறிந்தமை போன்ற நிகழ்வுகளால் இவர் அன்றைய காலத்தில் பரவலாக அறியப்பட்டவர்களில் ஒருவராகத் திகழ்ந்தார்.



</doc>
<doc id="250040" url="https://ta.wikipedia.org/wiki?curid=250040" title="உரிச்சொற் பனுவல்">
உரிச்சொற் பனுவல்

உரிச்சொல் அல்லது உரிச்சொற் பனுவல் எனப்படுபவை தொல்காப்பியர் அடியொற்றி சொற்களுக்கு விளக்கம் தரும் நூல்கள் அல்லது படைப்புகளைக் குறிக்கும். இந்த வகைப் படைப்புகள் நிகண்டுகளுக்கும், தற்கால அகராதிகளுக்கும் முன்னோடியாகக் கருதப்படுகின்றன.

தொல்காப்பியம். தொல்காப்பியர் அருஞ்சொற்களுக்கு மட்டும் பொருள்கூறிச் செல்கிறார். ஒரு சில எடுத்துக்காட்டுகள்:




</doc>
<doc id="250054" url="https://ta.wikipedia.org/wiki?curid=250054" title="மெர்லயன் பூங்கா">
மெர்லயன் பூங்கா

மெர்லயன் பூங்கா ("Merlion Park") என்பது சிங்கப்பூரின் அடையாளமாக விளங்கும் ஓர் இடமாகும். சிங்கப்பூரின் வணிக மையப் பகுதிக்கு அண்மையில் உள்ள ஒன் புலேர்ட்டன் என்னும் இடத்தில் அமைந்துள்ள இது, சுற்றுலாப் பயணிகளைக் கவரும் ஒரு இடமாக உள்ளது. சிங்கத் தலையும், மீன் உடலும் கொண்ட மெர்லயன் எனப்படும் தொன்மம் சார்ந்த விலங்கின் இரண்டு சிலைகள் இப்பூங்காவில் உள்ளன. முதலில் உருவான சிலை 8.6 மீட்டர் உயரம் கொண்டது. பின்னர் அமைக்கப்பட்ட குட்டி மெர்லயன் 2 மீட்டர் உயரமானது.

சிங்கப்பூரின் ஒரு சின்னமாக, சிங்கப்பூர் சுற்றுலாச் சபையினால் 1964 ஆம் ஆண்டில் இந்தப் பூங்கா வடிவமைக்கப்பட்டது. 1972 செப்டெம்பர் 15 ஆம் தேதி, அப்போதைய சிங்கப்பூர் பிரதமர் லீ குவான் யூவினால் இப்பூங்கா திறந்துவைக்கப்பட்டது.



</doc>
<doc id="250087" url="https://ta.wikipedia.org/wiki?curid=250087" title="கும்பகோணம் பேட்டைத்தெரு விநாயகர் கோயில்">
கும்பகோணம் பேட்டைத்தெரு விநாயகர் கோயில்

கும்பகோணத்தில் உள்ள விநாயகர் கோயில்களில் இதுவும் ஒன்றாகும். 

கும்பகோணத்தில் உள்ள விநாயகர் கோயில்களில் இதுவும் ஒன்று. இக்கோயில் கும்பகோணம் பேட்டைத்தெருவில், தாராசுரம் மார்க்கெட் பேருந்து நிறுத்தத்திற்கு முன்பாக உள்ளது.

இக்கோயிலிலுள்ள விநாயகர் ஆயத்துறை விநாயகர் என்றழைக்கப்படுகிறார்.


</doc>
<doc id="250091" url="https://ta.wikipedia.org/wiki?curid=250091" title="திருமேற்றளிகை கைலாசநாதர் கோயில்">
திருமேற்றளிகை கைலாசநாதர் கோயில்

திருமேற்றளிகை கைலாசநாதர் கோயில் தஞ்சாவூர் மாவட்டம் பட்டீஸ்வரம் அருகே அமைந்துள்ளது. வைப்புத்தலமான இத்தலம் சுந்தரர் பாடியதாகும்.

பட்டீஸ்வரம் அருகே இக்கோயில் உள்ளது. இத்தலம் ஆறை மேற்றளி என்றும் திருமேற்றளி என்றும் அழைக்கப்படுகிறது.

கருவறையில் தாரா லிங்கமாக மூலவர் உள்ளார். இறைவன் கைலாசநாதர், இறைவி சபளநாயகி.

கருவறை மண்டபத்தில் மூலவருக்கு முன்பாக சூரியன், சண்டிகேஸ்வரர், விநாயகர், பைரவர், சபளிநாயகி ஆகியோரது சிலைகள் உள்ளனர். சற்று உயர்ந்த தளத்தில் கருவறை, விமானம், முன்மண்டபத்துடன் சிறிய கோயிலாக உள்ளது. கோயிலுக்கு முன்பாக சிறிய மண்டபத்தில் நந்தியும் பலிபீடமும் காணப்படுகின்றன. கோயிலின் கோஷ்டத்தில் சிற்பங்கள் காணப்படுகின்றன. கோயிலுக்கு முன்பாக இடிபாடான நிலையில் கட்டட அமைப்பு காணப்படுகிறது. ஒரு காலகட்டத்தில் கோபுரமாக இது இருந்திருக்க வாய்ப்புள்ளது.



</doc>
<doc id="250092" url="https://ta.wikipedia.org/wiki?curid=250092" title="கும்பகோணம் பேட்டைத்தெரு சக்கராயி அம்மன் கோயில்">
கும்பகோணம் பேட்டைத்தெரு சக்கராயி அம்மன் கோயில்

கும்பகோணத்தில் உள்ள அம்மன் கோயில்களில் இதுவும் ஒன்றாகும். 

கும்பகோணம் நகரில் கும்பகோணம்-தஞ்சாவூர் சாலையில் பேட்டைக்கடைத்தெருவில் இக்கோயில் அமைந்துள்ளது.

கருவறையில் சக்கராயி அம்மன் உள்ளார். கருவறையின் வெளியே வலப்புறம் விநாயகரும், இடப்புறம் முருகன் உள்ளனர். அருகே பதினெட்டாம்படியான், மதுரை வீரன் உள்ளனர். 

இக்கோயில் 13.7.1987இல் கும்பாபிஷேகம் ஆனதாகக் கல்வெட்டுக்குறிப்பு உள்ளது.

தாராசுரம் வட்டம் எலுமிச்சங்காபாளையத்தில் கீழப்பாக்கம் பகுதியில் ஒரு சக்கராயி அம்மன் கோயில் அமைந்துள்ளது.


</doc>
<doc id="250097" url="https://ta.wikipedia.org/wiki?curid=250097" title="உள்ளான்">
உள்ளான்

உள்ளான் ("Sandpiper") இது ஒரு நீர் வாழ் பறவை இனமாகும். இந்த வகை பறவை இனங்கள் பெரும்பாலும் சிறிய முதுகெலும்பிலி, மண் புழுக்கள் போன்றவைகளை உணவாக உட்கொள்கின்றன. இவை பொதுவாக கடற்கரையின் ஓரங்களில் உணவுகளைத்தேடி அலைகின்றன.


</doc>
<doc id="250115" url="https://ta.wikipedia.org/wiki?curid=250115" title="ஜாங் கியுன்-சுக்">
ஜாங் கியுன்-சுக்

ஜாங் கியுன்-சுக் () (பிறப்பு: ஆகஸ்ட் 4, 1987) ஒரு தென் கொரியா நாட்டு நடிகர் மற்றும் பாடகர் ஆவார். இவர் யூ ஆர் பியூட்டிபுல், லவ் ரெயின், பிரிட்டி மேன் போன்ற பல தொலைக்காட்சி தொடர்களில் நடித்துள்ளார். இவர் பல திரைப்படங்களிலும் நடித்துள்ளார் என்பது குறிப்பிடத்தக்கது.



</doc>
<doc id="250117" url="https://ta.wikipedia.org/wiki?curid=250117" title="யுங் யாங்கவா">
யுங் யாங்கவா

யுங் யாங்கவா () (பிறப்பு: ஜூன் 22, 1989) ஒரு தென் கொரியா நாட்டு நடிகர் மற்றும் பாடகர் ஆவார். இவர் யூ ஆர் பியூட்டிஃபுல் போன்ற பல தொலைக்காட்சி தொடர்களில் நடித்துள்ளார். இவர் பல பாடல்களும் பாடியுள்ளார் என்பது குறிப்பிடத்தக்கது.



</doc>
<doc id="250118" url="https://ta.wikipedia.org/wiki?curid=250118" title="தமிழ்ச்சங்க அகராதி">
தமிழ்ச்சங்க அகராதி

தமிழ்ச்சங்க அகராதி, தமிழ் - தமிழ் அகரமுதலிகளுள் மிகவும் பெரியது. இது மூன்று பெருந்தொகுதிகளாக வெளிவந்தது. இந்த அகராதியை உருவாக்கியவர் யாழ்ப்பாணம் நீதிபதி கு. நா. கதிரவேற்பிள்ளை. இதனை வெளியிடும் முன்னர் இவர் காலமானார்.

மதுரைத் தமிழ்ச்சங்கத் தலைவரான பாண்டித்துரைத் தேவர் அகராதியின் கையெழுத்துப் பிரதிகளை கதிரைவேற்பிள்ளையின் மகன் பாலசிங்கத்திடமிருந்து பெற்று, மதுரைத் தமிழ்ச்சங்க வித்துவான்கள் மற்றும் சே. ரா . சுப்பிரமணியக் கவிராயர் ஆகியவர்களின் கூட்டு முயற்சியால் தமிழ்ச்சங்க அகராதியை மூன்று பகுதிகளாக 1910, 1912, 1923 ஆம் ஆண்டுகளில் வெளியிட்டனர்.



</doc>
<doc id="250119" url="https://ta.wikipedia.org/wiki?curid=250119" title="டெர்பியம் மூவாக்சைடு">
டெர்பியம் மூவாக்சைடு

டெர்பியம் மூவாக்சைடு ("Terbium(III) oxide"), அல்லது டெர்பியம் செசுகியுவாக்சைடு ("terbium sesquioxide") என்பது அரியவகை தனிமவகையான டெர்பியத்தின் கனிமம் செசுகிவாக்சைடு ஆகும். இதன் மூலக்கூறு வாய்பாடு TbO ஆகும். 
கால்சியம் உடன் கலப்பிடப்பட்டால் இது ஒரு பி-வகை குறைக்கடத்தி ஆகும். டெர்பியம்(III,IV) ஆக்சைடை (TbO) ஐதரசன் வாயுவில் 1300 °செ வெப்பநிலையில் 24 மணிநேரம் வைத்திருந்தால் டெர்பியம் மூவாக்சைடைப் பெற முடியும்.

இது ஒரு அடிப்படை ஆக்சைடு ஆகும். நீர்த்த அமிலங்களில் இதை எளிதாக கரைத்து விடமுடியும். இறுதியாக நிறமற்ற டெர்பியம் உருவாகிறது.

இதனுடைய படிகவடிவ அமைப்பு கனசதுர வடிவம் ஆகும். மேலும் இதனுடைய நெய்யரி மாறிலி மதிப்பு 1057 பி.மீ. ஆகும்.


</doc>
<doc id="250125" url="https://ta.wikipedia.org/wiki?curid=250125" title="ஆதிசைவர்">
ஆதிசைவர்

ஆதிசைவர்கள் வேதங்களோடு ஆகமங்களையும் கற்ற பிராமணர்கள் ஆவர். வேதத்தைப் பொதுவாகவும், சிவாகமத்தைச் சிறப்பாகவும் ஓது தலையே தொழிலாகக் கொண்டு, சிவபெருமானைச் சிவாகம மந்திரங்களால், சிவாகம விதிப்படி வழிபடுவோர் `ஆதி சைவர்` எனவும் பெயர் பெறுவர். மகாசைவரும், ஆதிசைவரும் உபநயனமும் பெற்று வேதாகமங்களை ஓதுதலையே தொழிலாக உடைமையால், `அந்தணர்` எனவும் படுவர். ஆகவே, மகா சைவர் `மகாசைவ அந்தணர்` என்றும், ஆதி சைவர் `ஆதிசைவ அந்தணர்` என்றும் சொல்லப்படுவர். இவருள் மகாசைவ அந்தணர் சிவாகமவழி நில்லா மையால், அவருக்கு ஆசாரியாபிடேகமும், அதன்வழி வரும் ஆசிரியத் தன்மையும் இல்லை. அதனால், அவர் சைவரல்லாத பிறர்க்கே ஆசிரியராதற்கு உரியர். ஆதி சைவ அந்தணர் சிவா கமத்தையே சிறப்பாக ஓதி அவற்றின்வழி நிற்றலால், அவருக்கே அபிடேகமும், அதன்வழி ஆசிரியத் தன்மையும் பெறும் உரிமை உண்டு. சைவ ரைவராவார் ஆதி சைவர், மகா சைவர், அநுசைவர், 
அவாந்தரசைவர், பிரசவசைவர் என்போரென்றும்; அநாதி சைவனாகிய சிவனை யருச்சிக்கும் சிவவேதியர் ஆதி சைவரென்றும்; சிவ தீக்கை பெற்ற 
வைதிகப் பிராமணர் மகா சைவரென்றும், இங்ஙனமே சிவ தீக்கை பெற்ற ஏனையர் ஏனைய சைவப் பெயர்கட்கு உரிய ராவாரென்றும் கூறுபர். ஆதி 
சைவப் பெயரொன்றுமே இப்பொழுது வழக்கிலுள்ளது. இவர்களை சிவாச்சாரியார்கள் ஆதி சைவர் எனப்படும் சிவமறையோர். 'சிவா சாரியார்' என்று சொல்லப்படும் இவர்கள், சிவபெருமானைச் சிவாகமங்களின்வழித் தம் இல்லங்களில் ஆன்மார்த்தமாகவும், சிவாலயங்களில் பரார்த்தமாகவும் பூசை செய்பவர்கள்., குருக்கள், சிவபிராமணர் 10ஆம் நூற்றாண்டு உடையார்குடி கல்வெட்டு, , சிவவேதியர், சிவமறையோர், சித்திரமேழி பட்டர், சிவதுவிஜர் என்றும் பிற பெயர்களால் கல்வெட்டுகள், இலக்கியங்கள் குறிப்பிடுகின்றன .. இவர்கள் சிவனின் ஐந்து முகங்களில் இருந்து நேரடியாகத் தோன்றியவர்கள் என்று சிவாகமங்கள் புகழ்கின்றன. இவர்களில் ஐந்து கோத்திரங்கள் உண்டு.

 

</doc>
<doc id="250148" url="https://ta.wikipedia.org/wiki?curid=250148" title="பருத்தி சேலை">
பருத்தி சேலை

4.5 முதல் 8 மீட்டர் வரையிலான நீளமும், ஒரு மீட்டர் அகலமும் கொண்ட பருத்தி நூலினால் நெய்யப்பட்ட ஆடை தான் பருத்தி சேலையாகும். தைக்கப்பட்ட துணியான இந்த பருத்தி சேலை, வெவ்வேறு விதமான முறைகளின்படி இந்தியப் பெண்களினால் கட்டப்படுகிறது. சேலையின் ஒருமுனை இடுப்பினைச் சுற்றி இருக்கும்படியும் மற்றொருமுனை தோள் பகுதியில் தளர்வாக இருக்கும்படியும் பொதுவாக கட்டப்படுவதுண்டு. சில வேளைகளில் தளர்வாக தோள்பகுதியில் போடப்படும் மறுமுனையும் இடுப்பில் அழுத்தியவாறு உட்புறம் மடித்தும் வைக்கப்படுவதுண்டு.

பெண்களின் அழகினை எடுத்துக்கூறுமாறு இந்த பருத்தி சேலைகள் இருப்பதால், உலகம் முழுவதும் உள்ள பெரும்பான்மையான பெண்களினால் இந்த ஆடை விரும்பி அணியப்படுகிறது.

பழங்கால ஆடையாக இருந்திருந்தும் பெருமளவில் மாற்றமடையாமல் இன்றளவும் அணியப்பட்டுவரும் ஆடைகளில் பருத்தி சேலைகள் முக்கியமானது. இதன் தோற்றம் உங்களுக்கு ஆச்சர்யம் அளிக்கக்கூடியதாக இருக்கலாம், ஏனெனில் பருத்தி சேலைகள் மெசப்பட்டோமியர்களின் காலம் தொட்டே அணியப்பட்டு வருகிறது. கி.மு 3000 ஆண்டு காலகட்டத்தில் இருந்தே ஆடைகளை நெய்வதும், அதில் பிற முறைகளைச் சேர்ப்பதும் இருந்து வந்தது. அப்போதே, இந்த பருத்தி சேலைகள் இருந்துள்ளன. சுமார் 5000 ஆண்டுகளுக்கு முன்பிருந்த சிந்து சமவெளி நாகரீகத்தில்கூட பருத்தி ஆடைகள் மற்றும் நெசவு கலைத்திறன் பற்றிய குறிப்புகள் உள்ளன. பண்டைய ஆர்யர்கள் பருத்தியினை முக்கிய விவசாயமாகக் கொண்டு, அதன் பயன்பாட்டினை தாங்கள் இடம்பெயர்ந்த இடங்களுக்கும் கொண்டு சென்றனர்.

சில மெல்லிய துணி வகைகளும், பருத்தி துணி வகைகளும் ஹரப்பா அகழ்வாய்வில் கண்டறியப்பட்டன. இதன் மூலம் பருத்தி ஆடைகளை ஹரப்பா நாகரீகம் பின்பற்றியது உறுதிபடுத்தப்பட்டுள்ளது. சிந்து சமவெளி நாகரீக காலத்தில் வாழ்ந்த பெண்கள் ‘கச்சா’ முறையில் ஆடைகள் அணிந்ததாக நம்பப்படுகிறது. இம்முறையில் சேலையினை இடுப்பினைச் சுற்றி அணிந்து, பின்னர் கால்களுக்கு நடுவில் இழுத்து இடுப்பின் பின்புற பகுதியில் உட்புறமாக துணியினை மடித்து வைப்பர். இதன் மூலம் தோள்பட்டைக்கு செல்லும் தளர்வான மறுமுனை துணிப்பகுதி தவிர்க்கப்பட்டு எளிமையாக நடக்க முடிந்தது. இதே முறையிலான சேலை அணியும் திறன் சுமேரியர்கள், பாபிலோனியர்கள், அசீரியர்கள் மற்றும் பாரசீகர்களிடமும் காணப்பட்டது.

ஆர்யர்கள் வடக்கு சமவெளி மற்றும் இந்தியாவின் தெற்குப் பகுதிக்கு இவ்வகை உடை அணியும் முறையினை கொண்டு வந்தனர். இப்படி சாதாரணமான ஆடையினை உடலினைச் சுற்றி கட்டுவதாக இருந்ததுதான், இன்று உலகம் முழுவது பருத்தி சேலைகள் பிரபலமாக அணியப்பட முன்னோடியாக அமைந்தது.

எளிமையான, நேர்த்தியான மற்றும் வசதியான வகையில் அணியும்படியாக அமைந்ததால் பெரும்பாலான பெண்களுக்கு பருத்தி சேலைகள் பிடித்தது. இதில் இடம், மாநிலம் அல்லது மொழி போன்ற பாகுபாடுகள் இல்லை. அதிக மக்கள் தொகை, அதிகப்படியான கோடை வெயில் போன்றவை பருத்தி சேலைகளை விரும்ப காரணமாக இருக்கலாம். பருத்தி சேலைகளில் பல வகைகள் உள்ளன. அவை பின்வருமாறு:

காதி : காதி பொருளால் ஆன இந்த வகை சேலைகள் நாட்டின் அனைத்து வகையான பெண்களிடமும் நல்ல வரவேற்பினைப் பெற்றுள்ளன. 

வங்காள பருத்தி சேலை : இதன் மிருதுவான அமைப்பு மற்றும் பல்வேறு வகையான வடிவமைப்புகளின் காரணமாக பெரும் வகையில் பயன்படுத்தப்படுகிறது.

டாக்கை : பங்களாதேஷ் நாட்டில் தோற்றம் பெற்ற இந்த வகை சேலைகள், கொல்கத்தாவில் பூத்தையலுடன் தயாரிக்கப்பட்டு சாதாரண டாக்கை மற்றும் ஸம்தானி டாக்கை சேலைகள் என்ற பெயருடன் விற்கப்படுகின்றன. இதில் ஸம்தானி டாக்கை சேலைகள் தங்கநிற பூத்தையல் வேலைப்பாடுகளுடன் கூடிய அமைப்பில் இருக்கும்.

லக்னோவி சிகான் : லக்னோ பகுதியினை அடிப்படையாகக் கொண்ட இவை, துளையிடப்பட்ட வித்தியாசமான பூத்தையிலுடன் மாறுபட்ட வண்ணங்களைக் கொண்டிருக்கும்.

சாம்பல்பூரி : ஒடிசாவில் உருவாக்கப்படும் இவை, முந்தானைப் பகுதியில் விரிவான பூத்தையல் வேலைப்பாடுகளைக் கொண்டிருக்கும்.

சண்டேரி : இவை வேத காலத்தில் பயன்படுத்தப்பட்டு வந்ததாகக் கூறப்படுகிறது. அதிகப்படியான வேலைப்பாடுகளுடன் உருவாக்கப்படும் இவை அணிபவரின் மதிப்பினை உயர்த்திக் காட்டுவதற்காக உருவாக்கப்படுகிறது.

ஜம்தானி : இவை சிக்கலான வடிவங்கள் மற்றும் வண்ணங்களுடன் கூடிய பருத்தி மற்றும் தங்க பூத்தையல் கொண்ட சேலைகளாகும். இவற்றின் வடிவங்கள் மற்றும் வண்ணங்கள் மிகவும் பிரபலமானவை

பருத்தி சேலைகளின் பிரபலம் அதன் மலிவான விலை, குறைந்த எடை, பல்வேறு வகைகளில் கிடைக்கும் தன்மை, இறுதி வேலைப்பாடுகள் மற்றும் வண்ணங்களின் தோற்றக் கலவை மற்றும் நீடித்து உழைக்கும் தன்மையினைப் பொறுத்து அமைகிறது. உயர்தர நிகழ்ச்சிகள், திருமணங்கள் மற்றும் பிற விழாக்களுக்கு இவற்றினை அணிந்து செல்வது மதிப்புமிக்கதாகக் கருதப்படுகிறது. இதற்கெல்லாம் மேலாக பல்வேறு திரைப்பட நடிகைகளால் இவை விரும்பி அணியப்படுகின்றன.


</doc>
<doc id="250151" url="https://ta.wikipedia.org/wiki?curid=250151" title="உலர் சலவை">
உலர் சலவை

உலர் சலவை (Dry cleaning) என்பது தண்ணீரைப் பயன்படுத்தாமல் துணிகளை வேதிப்பொருட்களைக்கொண்டு சுத்தம் செய்யும் முறையாகும். பல கண்டுபிடிப்புகளைப்போல உலர் சலவையும் தற்செயலாகவே கண்டு பிடிக்கப்பட்டது. மண்ணெண்ணையில் விழுந்த துணிகளில் உள்ள அழுக்குகளும், கறைகளும் காணாமல் போயின. இதைக்கண்டே உலர்சலவை எண்ணம் தோன்றியது. துணிகளில் அழுக்குப்படிவதற்குக் காரணம் எண்ணைப்பசைதான். உலர் சலவை செய்யும்போது துணிகளில் உள்ள எண்ணைப்பசை கரைக்கப்பட்டு அகற்றப்படுவதோடு அத்துடன் ஒட்டியுள்ள அழுக்கும் நீங்குகிறது. உலர்சலவை செய்ய பல நீர்மங்களை பயன்படுத்துகின்றனர். இவற்றில் பெர்குளோரோ எதிலீன் பரவலாகப் பயன்படுத்தப்படுகிறது. நவீன உலர் சலவை முறையை முதன் முதலில் பயன்படுத்தியவர் ஐக்கிய அமெரிக்காவைச்சேர்ந்த ஆப்பிரிக்க அமெரிக்கரான தாமஸ் எல் ஜென்னிங்ஸ் என்பவராவார். இவர் மார்ச் 3,1821 முதல் இம்முறையைக் கொண்டு துணிகளை உலர் சலவைச் செய்தார்.

முதல் கட்டமாக உலர் சலவை இயந்திரத்தில் மினால் டர்பன்டைன் போன்ற பெட்ரோலியப் பொருளையும் துணியையும் போடுகின்றனர். 15-20 நிமிடங்கள் கழித்து துணிகள் சுத்தமாகி இருக்கும் மேலும் அழுக்குகள் இருந்தால் அவற்றை இரண்டாம் கட்டமாக அடையாளம் கண்டு, அது என்ன கறை என்பதை ஆராய்ந்து அதற்கேற்றபடி வெள்ளை பெட்ரோல், தின்னர் போன்ற பொருட்களை பயன்படுத்தி கறைகளை நீக்குகின்றனர். 


</doc>
<doc id="250154" url="https://ta.wikipedia.org/wiki?curid=250154" title="தமிழ் முற்போக்குக் கூட்டணி">
தமிழ் முற்போக்குக் கூட்டணி

தமிழ் முற்போக்கு கூட்டணி ("Tamil Progress Alliance, TPA") என்பது இலங்கையின் ஓர் அரசியல் கூட்டணி ஆகும். இலங்கையின் மத்திய, மேல், ஊவா, சபரகமுவா, வடமேல் மாகாணங்களில் வாழும் தமிழ் பேசும் மக்களை அரசியல் ரீதியாக பிரதிநிதித்துவம் செய்யும் அமைப்பாக செயற்படுகிறது. இக்கூட்டணி 2015 சூன் 3 ஆம் நாள் கொழும்பு நகரில் ஆரம்பிக்கப்பட்டது. இக்கூட்டணியின் தலைவர் சனநாயக மக்கள் முன்னணியின் தலைவர் மனோ கணேசன் ஆவார். அமைச்சர் பழனி திகாம்பரம், இராசாங்க அமைச்சர் வே. இராதாகிருஷ்ணன் ஆகியோர் பிரதித் தலைவர்கள் ஆவர்.




</doc>
<doc id="250169" url="https://ta.wikipedia.org/wiki?curid=250169" title="மெர்லயன்">
மெர்லயன்

மெர்லயன் என்பது சிங்கத் தலையும் மீனின் உடலையும் கொண்ட ஒரு விலங்குச் சின்னம். மேனாட்டு மரபுச்சின்னவியலில் இவ்விலங்குச் சின்னம் காணப்படுவது உண்டு. சிங்கப்பூரின் நாட்டார் இலக்கியங்களிலோ, தொன்மங்களிலோ இவ்விலங்கு பற்றிய குறிப்புக்கள் கிடையா. எனினும் சிங்கப்பூரை விளம்பரம் செய்வதற்கான ஒரு அடையாளச் சின்னமாக இன்று இது பயன்பட்டு வருகிறது. முதன் முதலில் சிங்கப்பூர் சுற்றுலாச் சபையின் அடையாளமாகவே இது பயன்பட்டது.
மெர்லயன் என்பது கடற்சிங்கம் என்னும் பொருள் தரும் ஆங்கிலச் சொல். மெர் (=கடல்), லயன் (= சிங்கம்) என்னும் இரு சொற்களின் சேர்க்கையால் உருவானது. சிங்கப்பூரில் பெயர்ப்பலகைகளில் எல்லா மொழிகளிலும் இச்சொல் பயன்படுவதால் சிங்கப்பூரின் அடையாளமான கடற்சிங்கத்தைக் குறிக்க மெர்லயன் என்ற சொல்லே இக்கட்டுரையில் பயன்படுத்தப்படுகிறது. 

இதன் உடற்பகுதியாகிய மீன், இக்குடியிருப்பு ஒரு மீனவக் குடியிருப்பாகத் தொடங்கியதைக் குறிக்கப் பயன்படுகிறது. அக்காலத்தில் இக்குடியிருப்புக்கு "தெமாசேக்" என்னும் யாவா மொழிப் பெயர் வழங்கியது. சிங்கத்தலை அதன் முதற் பெயரான "சிங்கபுரம்" என்பதைக் குறிக்கிறது.

சிங்கப்பூர் சுற்றுலாச் சபையின் பயன்பாட்டுக்காக, நினைவுக் குழுவின் உறுப்பினரும், வான் கிளீஃப் கடல்வாழிகள் காட்சியகத்தின் பொறுப்பாளருமான அலெக் பிரேசர்-புரூணர் என்பார் இச்சின்னத்தை வடிவமைத்தார். இது 26 மார்ச் 1964 இலிருந்து 1997 வரை பயன்பாட்டில் இருந்தது. 1997ல் சிங்கப்பூர் சுற்றுலாச் சபை அதன் சின்னத்தை மாற்றிவிட்ட போதும், சுற்றுலாச் சபையின் சட்டம் அச்சின்னத்தைப் பாதுகாத்து வருகிறது. இதனால், அச் சின்னத்தைப் பயன்படுத்துவதற்குச் சுற்றுலாச் சபையின் அனுமதி பெறப்படவேண்டும். சுற்றுலாச் சபையின் அனுமதி பெற்ற நினைவுப் பொருட்களில் மெர்லயன் இடம்பெறுவதைக் காணலாம்.



</doc>
<doc id="250176" url="https://ta.wikipedia.org/wiki?curid=250176" title="திருவலஞ்சுழி வெள்ளைவிநாயகர் கோயில்">
திருவலஞ்சுழி வெள்ளைவிநாயகர் கோயில்

திருவலஞ்சுழி வெள்ளைவிநாயகர் கோயில் அல்லது சுவேத விநாயகர் என்பது கும்பகோணம்-தஞ்சாவூர் இரயில் பாதையில், சுவாமிமலை நிலையத்திலிருந்து வடக்கே 1-கி. மீ. தூரத்தில் உள்ள திருவலஞ்சுழியில், கும்பகோணம்- தஞ்சை நெடுஞ்சாலையில் உள்ள திருவலஞ்சுழி வலஞ்சுழிநாதர் கோயில் வளாகத்தில் உள்ளது.

கணபதிப்பெருமானை வெள்ளை விநாயகராக ஆவாகித்து வழிபடுவது ஒரு மரபாகும். இதனைச் சுவேத விநாயகர் எனக் குறிப்பர். ‘சுவேத விநாயகர் கல்பம்‘ என்றொரு நூலும் உண்டு. இக்கோயில் வளாகத்தில் உள்ள சுவேத விநாயகர் ஆலயம் சோழர் காலத்திலேயே எடுக்கப்பெற்றுள்ளது. 

வலஞ்சுழிநாதர் கோயிலின் முதன்மை வாயிலைக் கடந்தால் கோயிலின் வலப்புறம் பைரவர் சன்னதியும், இடப்புறம் ஜடாதீர்த்தமும் ஜடா தீர்த்த விநாயகர் சன்னதியும் உள்ளன. தொடர்ந்து பலிபீடம், மூஞ்சுறு, கொடி மரம் உள்ளன. அதற்கடுத்து வெள்ளை விநாயகர் கோயிலின் தூண் மண்டபமும் கருவறையும் அழகான வேலைப்பாடுகளுடன் உள்ளன. புகழ்பெற்ற திருவலஞ்சுழி பலகணி (கருங்கல்லால் ஆன ஜன்னல்) இச்சன்னதியில் உள்ளது. கல்லால் ஆன விளக்குகளைப் போன்ற அமைப்பு இச்சன்னதியின் தனித்துவங்களில் ஒன்றாகும். தூண்களில் நுணுக்கமான சிற்ப அமைப்புகள் காணப்படுகின்றன. கொடுங்கை பார்ப்பதற்கு அழ்காக உள்ளது. விநாயகர் சன்னதியின் வலப்புறம் நால்வர் சன்னதி உள்ளது.

தஞ்சாவூர் மாவட்டத்தில் காணப்படும் மற்றொரு வெள்ளை பிள்ளையார் கோயில் தஞ்சாவூர் நகரில் உள்ளது.



</doc>
<doc id="250179" url="https://ta.wikipedia.org/wiki?curid=250179" title="நெப்பெந்திசு காசியானா">
நெப்பெந்திசு காசியானா

நெப்பெந்திசு காசியானா ("Nepenthes khasiana") என்பது ஒருவகை ஊனுண்ணித் தாவரம் ஆகும். இது கொடி இனத்தைச் சேர்ந்த்தாகும். இது இந்தியாவின் மேகாலயா மாநிலத்தில் உள்ள காசி மலைப் பகுதிகளில் காணப்படும் அகணிய உயிரித் தாவரமாகும். 

இந்தச் செடியில் ஜாடி போன்ற அமைப்பு உள்ளது இதற்கு பிட்சர் எனப் பெயராகும். இந்த ஜாடிகள் மூலமாக பூச்சிகளைப் இது பிடிக்கிறது. இதன் இலை இறகுபோல் வளர்ந்து அதன் நடுவில் நரம்பு, பற்றுக்கம்பிபோல் நீண்டு, பின் சுருண்டு, இலையின் நுணி ஜாடியாக மாறுகிறது. இதை இலை தாங்கியவாறு உள்ளது. இந்த ஜாடி பூச்சிகளைக் கவரும் விதத்தில் அழகிய நிறத்துடனும், உள்ளே தேனுடனும் இருக்கும். இதனால் பூச்சிகள் கவரப்பட்டு உள்ளே விழுந்து இறந்து போகின்றன. இந்த ஜாடியின் அடியில் உள்ள செரிக்கும் திரவங்கள் பூச்சியில் உள்ள நீர்மச்சத்துக்களை உறிஞ்சிக்கொள்கின்றன. இந்த அரியதாவரம் தமிழகத்தின், சேலம் மாவட்டம், ஏற்காடு தவரவியல் பூங்காவில் உள்ளது.


</doc>
<doc id="250185" url="https://ta.wikipedia.org/wiki?curid=250185" title="லிட்டில் இந்தியா, சிங்கப்பூர்">
லிட்டில் இந்தியா, சிங்கப்பூர்

லிட்டில் இந்தியா, சிங்கப்பூரில், சிங்கப்பூர் ஆற்றின் கிழக்குப் பகுதியில் அமைந்துள்ள ஒரு குடியிருப்புப் பகுதியாகும். இது, சிங்கப்பூர், சைனாடவுனுக்கு எதிரே ஆற்றுக்கு அடுத்த பக்கத்திலும், கம்ப்பொங் கிலாமுக்கு வடக்கிலும் அமைந்துள்ளது. உள்ளூர் தமிழ் மக்கள் இதனைத் "தேக்கா" என்று அழைப்பதுண்டு.

லிட்டில் இந்தியா, சூலியா காம்பொங் பகுதியிலிருந்து வேறானது. இனங்களைப் பிரித்து வைக்கும் பிரித்தானியக் கொள்கைப்படி, தமிழ் குடியேற்றவாசிகளுக்காக உருவாக்கப்பட்ட காலனியச் சிங்கப்பூரின் ஒரு பிரிவே சூலியா காம்பொங். இது சிங்கப்பூரின் ராபிள்சு திட்டத்தின் கீழ் உருவாக்கப்பட்டது. சூலியா காம்பொங் நெருக்கடி மிக்கதாகி நிலத்துக்கான போட்டி அதிகரித்தபோது, பல தமிழர், இன்று லிட்டில் இந்தியா என்று அழைக்கப்படும் பகுதியில் குடியேறினர். இன்று சூலியா காம்பொங் ஒரு தனிப் பகுதியாக இல்லை. 

லிட்டில் இந்தியா, முன்னர் தமிழ் குற்றவாளிகளுக்கான குடியிருப்பைச் சுற்றி உருவானது. செராங்கூன் ஆற்றை அண்டி இருந்தமையால் அக்காலத்தில் கால்நடை வளர்ப்புக்கு ஏற்ற இடமாக இது இருந்ததுடன், இப்பகுதியில் கால்நடை வணிகமும் முக்கிய செயற்பாடாக விளங்கியது. தொடர்ந்து பல்வேறு பொருளாதார நடவடிக்கைகளும் வளர்ச்சியுற்றன. 20 ஆம் நூற்றாண்டு தொடங்கும்போது, இந்தப் பகுதி ஒரு தமிழ் இனக் குடியிருப்புப் பகுதியாகத் தெரியத் தொடங்கிவிட்டது.

2013 லிட்டில் இந்தியா கலவரம்


</doc>
<doc id="250187" url="https://ta.wikipedia.org/wiki?curid=250187" title="லோக்சத்தா">
லோக்சத்தா

லோக்சத்தா (தேவநாகரி: लोकसत्ता "Lōksattā") என்னும் நாளேடு மராத்தி மொழியில் வெளியாகிறது. இது மகாராஷ்டிராவில் வெளியாகும் முக்கிய நாளேடுகளில் குறிப்பிடத்தக்கது. மும்பை, புனே, நாக்பூர், அகமத்நகர், அவுராங்காபாத், தில்லி ஆகிய நகரங்களில் பதிப்பிக்கப்படுகிறது.







உள்ளிட்ட துணை இதழ்கள் வெளியாகின்றன.




</doc>
<doc id="250192" url="https://ta.wikipedia.org/wiki?curid=250192" title="இடைக்காட்டூர்">
இடைக்காட்டூர்

இடைக்காட்டூர், தமிழ்நாட்டின் சிவகங்கை மாவட்டம், மானாமதுரை வட்டத்தைச் சேர்ந்த கிராமமாகும். இவ்வூர் சிவகங்கையிலிருந்து 21 கி.மீ. தொலைவில் வைகை ஆற்றின் வடகரையில் அமைந்துள்ளது. மானாமதுரை ஊராட்சி ஒன்றியத்தில், மதுரை-இராமேஸ்வரம் நெடுஞ்சாலையில், "முத்தநேந்தல்" எனும் கிராமப் பேருந்து நிறுத்தத்திலிருந்து வைகை ஆற்றின் வடகரையில் அரை கிலோ மீட்டர் தொலைவில் இடைக்காட்டூர் கிராமம் உள்ளது. 

இடைக்காட்டூரில் தொன்மைமிக்க ஆதிகண்டீஸ்வரர் சிவாலயம் மற்றும் நவக்கிரக கோயில் உள்ளது. 

இடைக்காட்டூரில் பிரான்ஸ் நாட்டைச் சேர்ந்த தந்தை பெர்டினாந்து செல்லே (Ferdinandus Celle) என்பவர் 1864ஆம் ஆண்டில், பிரான்சு நாட்டுக் கோதிக் கட்டிடக் கலையில், சிலுவை வடிவத்தில் புனித நெஞ்சக் கிறித்தவ ஆலயத்தை கட்டினார்.
அருகில் உள்ள ஊர்கள் 
தெக்கூர் 
பெரிய கோட்டை
பாப்பாங்குளம்
பதினெட்டாங்கோட்டை
முத்தனேந்தல்
சிறுகுடி

இக்கிராமத்தில் இடைக்காடர் எனும் சித்தர் நவக்கிரகங்களை மாற்றி வைத்த நவகிரக கோயில் உள்ளது.

2001 மக்கள் தொகை கணக்கெடுப்பின்படி இடைக்காட்டூர் கிராமத்தில் 18,658 மக்கள் உள்ளனர். அவர்களில் ஆண்கள் 45 விழுக்காடும், பெண்கள் 45 விழுக்காடும், ஆறு வயதிற்குட்பட்டவர்கள் 10 விழுக்காடும் உள்ளனர். 



</doc>
<doc id="250196" url="https://ta.wikipedia.org/wiki?curid=250196" title="தோர்ப்சான் சிக்கிலேண்டு">
தோர்ப்சான் சிக்கிலேண்டு

தோர்ப்சான் சிக்கிலேண்டு "(Torbjørn Sikkeland)" (3 ஆகத்து 1923 முதல் – 7 நவம்பர் 2014) என்பவர் நார்வே நாட்டு வேதியியலாளரும், உட்கரு இயற்பியலாளரும், கதிர்வீச்சு உயிரியற்பியலாளரும் ஆவார்.

இவர் நார்வேயின் வார்டெய்க் என்ற கிராமத்தில் பிறந்தார். இவர் நொபிலியம், இலாரென்சியம் ஆகியவற்றின் யுரேனியப் பின்-தனிமங்களைக் கண்டுபிடித்த இலாரன்சு பெர்க்லி தேசிய ஆய்வகம் குழுவில் இவரும் ஒரு உறுப்பினர் ஆவார். நார்வே நாட்டின் தொழில்நுட்ப நிறுவனத்தில் பேராசிரியராக நியமிக்கப்பட்டு 1969 முதல் 1993 வரை அங்கு பணியாற்றினார். நார்வேயின் தொழில்நுட்ப அறிவியல் பயிற்சி நிறுவனத்தின் ஆய்வாளராகவும் பணியாற்றினார்.


</doc>
<doc id="250200" url="https://ta.wikipedia.org/wiki?curid=250200" title="கிரன் மசும்தார் ஷா">
கிரன் மசும்தார் ஷா

கிரன் மசும்தார் ஷா ("Kiran Mazumdar-Shaw", பிறப்பு: மார்ச் 23, 1953) ஒரு இந்திய தொழில் அதிபர். இவர் பயோகான் மருந்து கம்பெனி தலைவர் ஆவர். மேலும் இவர் இந்திய மேலாண்மை கழகம் பெங்களூரு கவுரவ தலைவர் ஆவார்.


</doc>
<doc id="250204" url="https://ta.wikipedia.org/wiki?curid=250204" title="கே. பாண்டியராஜன்">
கே. பாண்டியராஜன்

கே. பாண்டியராஜன் ("K. Pandiarajan", ஏப்ரல் 26, 1959) ஒரு இந்திய தொழிலதிபர் ஆவார். இவர் மாபாய் (mafoi) குழுமத்தின் நிறுவனர் ஆவார். மேலும் இவர் தமிழக முன்னாள் பள்ளிக்கல்வித்துறை அமைச்சர் ஆவார்.


</doc>
<doc id="250220" url="https://ta.wikipedia.org/wiki?curid=250220" title="மேகி">
மேகி

மேகி (ஆங்கிலத்தில் Maggi) என்பது நெஸ்லே நிறுவனம் உரிமை கொண்டுள்ள வணிகச் சின்னம் ஆகும். சூப், குழைமா (நூடுல்சு) ஆகியவற்றை உடனடியாகத் தயாரிக்கவல்ல உணவுப் பொருட்களுக்கு இந்த வணிகப் பெயரினை வைத்துள்ள நெஸ்லே நிறுவனம், 1947ஆம் ஆண்டு முதல் தனதாகக் கொண்டுள்ளது. 

சுவிட்சர்லாந்தில் 1872ஆம் ஆண்டு ஜூலியஸ் மேகி என்பவரால் மூல நிறுவனம் நிறுவப்பட்டது.




</doc>
<doc id="250224" url="https://ta.wikipedia.org/wiki?curid=250224" title="சைனாடவுன், சிங்கப்பூர்">
சைனாடவுன், சிங்கப்பூர்

சிங்கப்பூரில் சைனாடவுன் என்பது, சீன மக்கள் செறிந்து வாழ்வதுடன், சீனப் பண்பாட்டுக் கூறுகளைச் சிறப்பாகக் கொண்டதுமான ஒரு குடியிருப்புப் பகுதி. இது ஊட்ரம் என்னும் பெரிய பிரிவுக்குள் அடங்குகிறது. 

சிங்கப்பூரின் பெரும்பான்மை இனத்தவராகச் சீன மக்களே இருப்பதால், முன்னரைப்போல் சைனாடவுனை ஒரு இனக்குடியிருப்புப் பகுதியாகக் கொள்ள முடியாது. சைனாடவுன் என்னும் பெயர் சிங்கப்பூர் பிரித்தானியரின் ஆட்சியில் இருந்தபோது அவர்களால் வழங்கப்பட்டது. சிங்கப்பூரர்கள் தொடர்ந்தும் அப்பெயரையே வழங்கி வருகின்றனர். இப்பகுதி இன்றும் அதன் வரலாறு மற்றும் பண்பாட்டு முக்கியத்துவத்தைப் பேணி வருகின்றது. இதன் பெரும் பகுதி தேசிய மரபுரிமைக் களமாக அறிவிக்கப்பட்டுள்ளதுடன், நகர மீள்வளர்ச்சி அதிகாரசபையினால் பேணிக் காக்கப்படுவதற்காகக் குறித்து ஒதுக்கப்பட்டுள்ளது.

சிங்கப்பூரின் சைனாடவுன் பல பகுதிகளை உள்ளடக்கியது. கிரேத்தா ஆயர், தெலோக் ஆயர், தஞ்சோங் பாகர், புக்கிட் பாசோ, ஆன் சியாங் ஹில் என்பவை இவை.


</doc>
<doc id="250237" url="https://ta.wikipedia.org/wiki?curid=250237" title="டேவிட் பாப்ரிசியசு">
டேவிட் பாப்ரிசியசு

டேவிட் பாப்ரிசியசு ("David Fabricius", மார்ச் 9, 1564 - மே 7, 1617), என்பவர் செருமானிய மதகுருவும், வானியலாளரும் ஆவார். டேவிட் ஃபேபர் அல்லது டேவிட் கோல்ட்சிமித் எனவும் இவர் அழைக்கப்பட்டார். இவர் தனது மூத்தமகன் யோகான்னசு பாப்ரிசியசு (1587–1615) உடன் இணைந்து தொலைநோக்கி வானியலின் தொடக்க காலத்தில் இரண்டு முக்கிய கண்டுபிடிப்புகளை நிகழ்த்தினார்.

டேவிட் பாப்ரிசியசு எசன்சு நகரில் பிறந்தார். 1583 இல் எல்ம்சுடெட் பல்கலைக்கழகத்தில் கல்வி பயின்று, தனது ஊருக்கருகில் வடமேற்கு செருமனியில் உள்ள பிரிசிலாவில் பல சிறிய நகரங்களில் மதகுருவாகப் பணியாற்றினார். 1584இல் வடகிழக்கு நெதர்லாந்தில் டோர்னம் அருகில் உள்ள இரெஸ்டராஃபிலும் பிறகு 1603இல் ஓஸ்ட்டீலிலும் பணிபுரிந்தார். அக்கால புரோட்டஸ்தாந்து அமைச்சினர் போல பணியாற்றும் காலத்திலேயே வானியலில் ஆர்வம் காட்டினார். யோகான்னசு கெப்லருடன் தொடர்புகளைப் பேணினார்.

பாப்ரிசியசு ஆகத்து 1596 இல் முதலாவது அலைவியல்பு மாறியல்பு விண்மீனைக் கண்டுபிடித்தார். இதற்கு அவர் மிரா எனப் பெயரிட்டார். இதன் பொலிவு மாற்றம் அதன் மேற்பரப்பு வெப்பநிலை மாற்றத்தால் ஏற்படுவதையும் உறுதிபடுத்தினார். இது சிதையும் விண்மீன் வெடிப்பிலிருந்தும் மீ விண்மீன் வெடிப்பிலிருந்தும் வேறுபட்டதாகும். முதலில் அதை விண்மீன் வெடிப்பாகவே, அப்போது மீளியல்பு மாறி பற்றிய கருத்துப் படிமம் நிலவாததால், கருதியுள்ளார். மீண்டும் 1609இல் மீரா பொலிவில் மிகுவதைக் கண்டதும் வானில் ஒரு புதிய பொருளைக் கண்டுபிடித்துள்ளோம் எனவுணரலானார். 

ஈராண்டுகளுக்குப் பிறகு அவரது மகன் யோகான்னசு பாப்ரிசியசு (1587-1615) நெதர்லாந்துப் பல்கலைக்கழகத்தில் இருந்து மீண்டபோது அவர் கொண்டுவந்த தொலைநோக்கிகளைப் பயன்படுத்திச் சூரிய ஆய்வில் இருவரும் ஈடுபட்டனர். சூரியனை நேரடியாக நோக்குவதில் சிக்கல்கள் இருந்தாலும் அவர்கள் சூரியனில் கரும்புள்ளிகள் நிலவுவதை முதன்முதலாகக் கண்டுபிடித்தனர். விரைவில் இருவரும் ஒரு ஒளிமறைக்கும் ஒளிப்படக் கருவியைக் கொண்டு மீண்டும் சூரியச் சுழல்வட்டைக் கோட்டிப் பார்த்து அப்புள்ளிகள் நகர்வதையும் கண்டனர். அவை முதலில் வட்டின் கிழக்கில் தோன்றி மெல்ல மேற்கு நோக்கி நகர்ந்து இறுதியில் மேற்கில் மறைந்தன. குறிப்பிட்ட நேரத்துக்குப் பிறகு மீண்டும் அவை கிழக்குமுனையில் தோன்றி மேற்கு நோக்கி நகர்ந்து மேற்கு முனையில் மறைந்தன. இது சூரியன் தனது அச்சில் சுழல்வதைக் காட்டியது. இதுவரை சூரியன் சுற்றுவதாகக் கூறப்பட்டதே தவிர சான்றுடன் நிறுவியதில்லை. சூன் 1611 இல் யோகான்னசு பாப்ரிசியசு "Maculis in Sole Observatis, et Apparente earum cum Sole Conversione Narratio" ("சூரியனில் கண்ட புள்ளிகளும் அவற்றின் சூரியனுடனானத் தோற்றச் சுழற்சியும் பற்றிய விளக்கம்") என்ற நூலை வெளியிட்டார். ஆனால் இவர் இளம்பருவத்திலேயே இறந்துவிட்டதால் இதுபற்றிய தகவலை வெளியுலகம் அறியாமலே இருந்தது. பிறகு தனித்தனியாக கிறிஸ்தோப் ஸ்கீனரும் (1612 சனவரி) கலீலியோ கலிலியும் (1612 மார்ச்) சூரியக் கரும்புள்ளி ஆய்வுகளை வெளியிட்டனர்.

இந்த இருகண்டுபிடிப்புகளைத் தவிர வேறுதகவல்கள் ஏதும் இவரைப் பற்றிக் கிடைக்கவில்லை. அவரது இறப்போ புரூமெர்லாந்து ஓஸ்ட்டீலில் இயல்புக்கு மாறாக அமைந்துவிட்டது. இவர் ஒரு வாத்துத் திருடனைக் கையும் களவுமாகக் கண்டுபிடித்து விடவே, அவன் இவரைக் கரியள்ளியால் தலையில் தாக்கிக் கொன்றுவிட்டுள்ளான்.

1589இல் இவர் வரைந்த நிலவரை இன்றும் உள்ளது. ஜூல் வெர்னேயின் ”புவியிலிருந்து நிலாவுக்கு” என்ற புதினத்தில் இவரது பெயர் வருகிறது. இவர் தனது தொலைநோகி வழியாக நிலா மாந்தர்களைக் கண்டாராம். இது வெர்னேயின் கற்பனையே. 90 கிமீ பருமையுள்ள நிலாவின் எரிமலைவாய்க்கு டேவிட் பாப்ரியசு எரிமலைவாய் என்ப் பெயரிடப்பட்டுள்ளது. 1603 முதல் 1617வரை இவர் பாதிரியாராகவிருந்த ஓஸ்ட்டீல் தேவாலய முற்றத்தில் இவருக்கு நினைவுச் சின்னம் நிறுவப்பட்டுள்ளது.




</doc>
<doc id="250242" url="https://ta.wikipedia.org/wiki?curid=250242" title="தொழில் பயன்பாட்டு மென்பொருள்">
தொழில் பயன்பாட்டு மென்பொருள்

தொழில் பயன்பாட்டு மென்பொருள் (ஆங்கிலத்தில் "Enterprise Application Software") என்றறியப்படும் தொழில் நிறுவன மென்பொருள், (ஆங்கிலத்தில் "Enterprise Software") என்பது ஒரு தனி நபருக்காக அல்லாமல், ஒரு அமைப்பின் தேவைகளை நிறைவு செய்ய வேண்டிய நோக்கத்திற்காக வடிவமைக்கப்படும் மென்பொருள். பள்ளிகள், நிறுவனங்கள், இணையம்சார் பயனர் குழுக்கள், சங்கங்கள்/கழகங்கள், சில்லறை விற்பனையாளர்கள், அரசு அமைப்புகள் போன்ற பல்வேறு அமைப்புகள் இதனால் பயன்பெரும். தொழிற்பயன்பாட்டு மென்பொருள் ஒரு (கணினி-சார்)தகவல் அமைப்பின் இன்றியமையா அங்கமாகும், அது போல வலைதள உருவாக்கத்தையும் உள்ளடக்கியது.

தொழில் நிறுவன மென்பொருள் வழங்கும் சேவைகள் பொதுவாக வலைவழிக் கொள்முதல், இணைய கட்டண வசூலிப்பு செயலாக்கங்கள் ("online payment processing"), ஊடாடும் விளைபொருள் அட்டவணை ("interactive product catalogue"), தானியங்கி பட்டியலிடும் முறை("automated billing systems"), பாதுகாப்பு, தொழில்நிறுவன உட்பொருள் மேலாண்மை("enterprise content management"), தகவல் தொழில்நுட்ப சேவை மேலாண்மை, வாடிக்கையாளர் தொடர்பு மேலாண்மை, நிறுவன வளம் திட்டமிடல், வணிக அறிவாண்மை, செயற்றிட்ட முகாமைத்துவம், கூட்டுழைப்பு, மனித வள மேலாண்மை, உற்பத்தி, தொழில் நிறுவன பயன்பாட்டு ஒருங்கிணைப்பு ("enterprise application integration"), தொழில் நிறுவன விண்ணப்ப தானியக்கம்("enterprise forms automation") போன்ற வணிக சார்புடைய கருவிகளாகப் பயன்படுவன.

தொழில் நிறுவனங்கள் பலவும் பொதுவான துறை பகுப்புகளையும், அமைப்புமுறைகளையும் கொண்டிருக்கும் காரணத்தால், தொழில்நிறுவன மென்பொருள் பெரும்பாலும் தனிப்பயனாக்கக்கூடிய நிரல்களின் தொகுப்பாக("suite of customizable programs") வழங்கப்படும். பொதுவாக, இக்கருவிகளின் சிக்கலான வடிவமைப்பு காரணமாக, இவற்றைப் பயன்படுத்த நிபுனத்துவமும், இவை குறித்த சிறப்பு அறிவும் தேவை.


நிறுவன மென்பொருள் துறையில் ஈடுபட்டிருக்கும் பெரும் அமைப்புகள் சாப், கூகுள், ஐபிஎம், ரெட் ஹாட், மைக்ரோசாப்ட், அடோபி சிஸ்டம்ஸ், உள்ளிட்டவை; இவையல்லாமல் உலகில் ஆயிரக்கணக்கான விறபனையாளர்கள் உள்ளனர்.

நிறுவனம் 2.0 என்றழைக்கப்படும் தொழில்நிறுவன சமூக மென்பொருளையும் நிறுவனங்கள் பயன்படுத்துகின்றன. மைக்ரோசாஃப்ட்டிடம் விற்கப்பட்ட யாம்மர் இன்க். என்பது இவ்வகை மென்பொருளுக்கோர் எடுத்துக்காட்டாகும்.


</doc>
<doc id="250245" url="https://ta.wikipedia.org/wiki?curid=250245" title="சாந்திநிகேதன்">
சாந்திநிகேதன்

சாந்திநிகேதன்
சாந்திநிகேதன் (Santiniketan) () இந்தியாவின் , மேற்கு வங்க மாநிலத்தின் பிர்பூம் மாவட்டத்தில், "போல்பூர்" எனுமிடத்தில், கொல்கத்தாவிலிருந்து வடமேற்கே 180 கி. மீ., தொலைவில் அமைந்துள்ளது. இவ்விடத்தில் இரவீந்திரநாத் தாகூர் 1862ஆம் ஆண்டில் புகழ்பெற்ற விஸ்வபாரதி பல்கலைக் கழக நகரை நிறுவினார். சாந்திநிகேதனில் அமைந்துள்ள விஸ்வபாரதி பல்கலைக்கழகம் 1952ஆம் ஆண்டு முதல் இந்திய நடுவண் அரசின் கீழ் மத்தியப் பல்கலைக்கழகமாக செயல்படுகிறது.

"சாந்தி" என்ற சமஸ்கிருத சொல்லிற்கு "அமைதி" என்றும், "நிகேதன்" என்ற சொல்லிற்கு "வீடு" எனப் பொருள்படும். இரண்டு சொற்களை இணைத்து சாந்திநிகேதன் எனப் பெயரிடப்பட்டது. 





</doc>
<doc id="250250" url="https://ta.wikipedia.org/wiki?curid=250250" title="அனெசிடெமசு">
அனெசிடெமசு

அனெசிடெமசு ("Aenesidemus", கிரேக்கம்: Αἰνησίδημος "Ainēsidēmos") என்பவர் ஒரு கிரேக்க ஐயுறவுவாத மெய்யியலாளர் ஆவார். இவர் கிரீட் தீவில் உள்ள நோசோசு நகரில் பிறந்தார். இவர் கிமு 1-ஆம் நூற்றாண்டைச் சேர்ந்தவர். அலெக்சாந்திரியாவில் மெய்யியலைப் பயிற்றுவித்தார். சிசெரோவுக்குப் பின்னர் பெயர்பெற்றிருந்தார். இவர் பிளாட்டோவின் கல்விக்கழகத்தில் உறுப்பினராக இருந்திருக்கலாம். அதன் கோட்பாடுகளை மறுத்துவிட்டதால், தனக்கு முன்பே பிர்ரோவும் டைமனும் அறிதலியலின் தீர்க்கவியலாத சிக்கல்களுக்கான தீர்வாக முன்வைத்த "தீர்ப்பு நிறுத்தி வைத்தல்" (epoché) என்ற கோட்பாட்டை புத்துயிர்க்கச் செய்தார். இந்தச் சிந்தனைப்பள்ளி பிரோனியம் என்றும் மூன்றாம் ஐயுறவுவாதப் பள்ளி என்றும் வழங்கப்படுகிறது. பிரோனியம் என்ற இவரது முதன்மையான நூல் நான்கு எண்ணக்கருக்களை விவரிக்கிறது. அவையாவன, ஐயுறவுக்கான காரணங்கள், உண்மை, காரணமுடைமையை எதிர்ப்பதற்கான வாதங்கள், இயல் உலகக் கோட்பாடு, அறக்கோட்பாடு என்பனவாகும். இவற்றில் முதலாவதே மிகவும் சிறப்பானதாகும். தீர்ப்பை நிறுத்திவைப்பதற்கான இவரது வாதங்கள் பத்து பூடகங்களாக விளக்கப்படுகின்றன. இவரது எந்த நூலும் கிடைக்காததால் இவரைப் பற்றிய தகவல்களேதும் கிடைக்கவில்லை. ஆனால் இவரைப் பற்றி கான்சுடாண்டிநோபுலின் முதலாம் போசியசு (அவரது "மிரியோபிபிலியோன்" நூலிலும்), செக்ச்டசு எம்பிரிக்கசு ஆகியோரும், டையோஜீன்சு இலேயர்ஷியசு, அலெக்சாந்திரியாவின் பிலோ ஆகியோரும் விவாதித்துள்ளனர்.

அனெசிடெமசின் வாழ்க்கையைப் பற்றிய தகவல் ஏதும் கிடைக்கவில்லை. ஆனால் "பிரோனியம்" என்ற அவரது முதன்மையான நூல் பிளாட்டோவின் கல்விக்கழக உறுப்பினர் சிசெரோவின் நண்பரான டியூபெரோவுக்குக் காணிக்கையாகச் செலுத்தப்பட்டுள்ளது. இந்தத் தகவலைக் கொண்டு அறிஞர்கள் இவரும் அக்கழக உறுப்பினராக இருந்திருக்கலாமெனக் கூறுகின்றனர். இதற்கு மேலும் இவர் இலாரிசா நகரப் பிலோவின் தலைமையில் அவர் செயல்பட்டிருக்கலாம் எனவும் அப்போதுதான் இவர் ஐயுறவுவாத மெய்யியலை பிலோவின் பொய்ப்புவாதத்துக்கு எதிர்வினையாக உருவாக்கியிருக்கலாம் எனவும் கருதுகின்றனர்.

இவரது சிறந்த நூலான பிரொனியம் ("Pyrrhoneia") பண்டைய கிரேக்க மொழியில் "பிரோனோய் லோகோய்" (Πυρρώνειοι λóγοι) எனப்பட்டது. ஆங்கிலத்தில் பிரோனிய மொழிவுகள் அல்லது பிரோனிய நெறிமுறைகள் என்றே அடிக்கடி மொழிபெயர்க்கப்பட்டது. இந்நூல் மாந்தன் தனது அறிதலியல் குறைபாடுகளால் எப்போதும் தீர்ப்பை நிறுத்தி வைக்கவேண்டிய தேவையை முதன்மையாகப் பேசியது. எட்டு பகுதிகளாகப் பிரிக்கப்பட்ட இந்நூல் கிடைக்கவில்லை. இது அக்காலப் பிளாட்டோ கல்விக்கழகத்தின் மெய்யியல் வறட்டுவாதத்துக்கு எதிராக எழுதப்பட்டதாகும். அனெசிடெமசு தனது காலப் பிளாட்டோக் கல்விக்கழகத்தினர், உறுதிப்பாட்டுவாதிகள் கூறியவை உள்ளடங்க சில கோட்பாடுகளை வலிமையாக உறுதிபடுத்திக் கூறுவதையும் மற்றவற்றை மறுப்பதையும் கடுமையாகக் கண்டிக்கிறார். எதையும் உறுதிபடுத்துவதோ மறுப்பதோ கூடாது என வாதிடுகிறார். மேலும் தெளிவாகக் கூறவேண்டுமென்றால், அனெசிமெடசு "X எப்போதும் F ஆகும் " அல்லது "X எப்பொதும் F ஆகாது" என உறுதிபடுத்தமாட்டாராம். ஆனால் அதற்கு மாற்றாக, "X எப்போதும் F ஆக அமையவேண்டியதில்லை" அல்லது "X எப்போதும் F ஆகாமலும் இருக்கவேண்டியதில்லை" என்பாராம். இதிலிருந்து அவரது ஐயுறவுவாத நிலைப்பாட்டின்படி எதிர்கூற்றுகளே ஏற்கமுடிந்த கூற்றுகளாகும். இதை, மாந்தனால் இதற்கு மேல் ஏதும் அறிதல் இயலாது, என்ற அடிப்படையைச் சார்ந்து கூறுகிறார். இது அவரது பத்துப் பூடகங்களில் மேலும் விரிவாக்கப்பட்டுள்ளது.

"தீர்ப்பு நிறுத்திவைத்தல்" (epoché) குறித்த காரணங்களை இவர் பத்து பூடகங்களாக/முறைமைகளாக அவர் வகுத்துள்ளார். அந்த பூடகங்கள் பின்வருமாறு:

வேறுவகையில் கூறவேண்டுமென்றால், சூழ்நிலைமைகளைப் பொறுத்து முடிவே இலாதபடி புலன்காட்சி வேறுபடுகிறது. ஒவ்வொருவரின் அக்கறைக்கேற்ப அது அமைதலால் மாந்தக் காட்சியாளர் எவராலுமே துல்லியமாக அதை மதிப்பிட முடியாது.. ஒவ்வொரு மாந்தனும் வேறுபட்ட புலன்காட்சியுடன் இருப்பதாலும் புலன் திரட்டிய தரவுகளை தனக்கே உரிய முறையில் அணிப்படுத்திப் புரிந்துக் கொள்வதாலும் முழு அறிவு என்ற எந்தவகை உறுதிப்பாட்டையும் முற்றிலுமாக எதிர்க்கிறார்.

அவரது நூலின் இரண்டாம் பகுதி காரணமுடைமைக் ("casualty") கோட்பாட்டை எதிர்க்கிறது. அவர் வாதங்களில் உள்ள நிறுவல்கள் அல்லது மெய்ப்பிப்புகள் இக்கால ஐயுறவுவாதிகளின் புரிதல்களுக்கு நிகராக உள்ளன. எடுத்துக்காட்டாக, காரணத்துக்கு இயல்பான நிலவல் கிடையாது. அது காணும் மனதிலேயே நிலவுகிறது. எனவே அதன் சரித்தன்மை கருத்து வடிவானதே அல்லது அகநிலையானதே. முதல்-விளைவு (காரண-காரிய) உறவை மாந்தனின் மனதால் மட்டுமே தீர்மானிக்க முடியாது. மேலும் அவர் வாதிடுகிறார்: முதலும் விளைவும் வேறுவேறானவை எனில், அவை ஒன்று ஒருங்கே நிலவவேண்டும் அல்லது தொடர்நிலையில் நிலவவேண்டும். ஒருங்கே நிலவினால் அடிப்படையில், முதலே விளைவாகவும் விளைவே முதலாகவும் அமையும். மாறாக அவை தொடர்நிலையில் நிலவினால், விளைவு முதலுக்கு முன்னால் அமையவியலாது என்பதால், முதல் விளைவுக்கு முன்னாக அமையவேண்டும். எனவே முதல் விளைவைத் தருவதன் முன்னம் ஓர் கால இடைவெளியும் அமையவேண்டும். இதன் பொருள் என்னவெறால், அடிப்படையில் அது அதுவாகவே இல்லை என்பது தான். அவரது இந்த வாதங்கள் பின்வரும் ஐயுறவுவாத நெறிமுறையில் இருந்து உருவாகின்றன. காரணங்களுக்கான இந்த முனைவான பொது எதிர்ப்பு "panti logo logos antikeitai" (" ஒவ்வொரு வாதத்தையும் அதேவலிவுடன் மற்றொரு வாதம் எதிர்க்கமுடியும்") எனும் சொற்றொடரில் இருந்து உருவானதாகும்.

இந்த முடிவுக்கு வந்ததும், இராக்ளிட்டசின் இயல் உலகக் கோட்பாட்டை (செக்ச்டசு எம்பிரிக்கசு தனது "Hypotyposes" என்ற நூலில் விளக்கிய கோட்பாட்டை) தன்மயப்படுத்திக்கொண்டு, அறிவோனுக்குப் புலனாகும் பொருளின் ஒருங்கமையும் முரண்பாடுகளை ஏற்பதற்கு முதலில் பொருளில் அந்த முரண்பாடுகள் ஒருங்கே நிலவுதலை உறுதிப்படுத்திடவேண்டும் என வாதிடுகிறார். உண்மை, காரணமுடைமை எனும் இருகருத்துக்களையும் மறுத்ததும், அறவியல் வரன்முறைகளையும் ஒழித்துக்கட்ட அடுத்து வருகிறார். முதலில் எந்தவொரு மாந்தனும் நன்மை, இன்பம், மகிழ்ச்சி ஆகியவற்றை முழு பருநிலைக் குறிக்கோளாக அடைய முடியும் என்பதை மறுக்கிறார். மேலும் எல்லாச் செயல்களுமே இன்பம்-துன்பம், நன்மை-தீமை ஆகியவை உருவாக்கும் விளைவுகளே என்கிறார்.




</doc>
<doc id="250260" url="https://ta.wikipedia.org/wiki?curid=250260" title="அமீனா குரிப்">
அமீனா குரிப்

பீபி அமீனா பிர்டோ குரிப்-பாக்கிம் ("Bibi Ameenah Firdaus Gurib-Fakim", பிறப்பு: 17 அக்டோபர் 1959) என்பவர் மொரிசியசின் குடியரசுத் தலைவரும், உயிரியற் பல்வகைமையாளரும் ஆவார். 2014 டிசம்பரில் குடியரசுத் தலைவர் பதவிக்கு லெப்பெப் கூட்டணியால் வேட்பாளராக அறிவிக்கப்பட்டார். 2015 மே 29 இல் கைலாசு புரியாக் குடியரசுத் தலைவர் பதவியில் இருந்து விலகியதை அடுத்து பிரதமர் அனெரூட் ஜக்நாத், எதிர்க் கட்சித் தலைவர் பவுல் பெரென்கர் ஆகியோரின் ஆதரவில் தேசியப் பேரவையின் பெரும்பான்மையான உறுப்பினர்களின் ஆதரவுடன் இவர் புதிய குடியரசுத் தலைவராகத் தேர்ந்தெடுக்கப்பட்டார். மொரிசியசின் முதலாவது பெண் குடியரசுத் தலைவரும் இவராவார்.


</doc>
<doc id="250262" url="https://ta.wikipedia.org/wiki?curid=250262" title="முள்ளலகி">
முள்ளலகி

"முள்ளலகி" (Acanthiza) இப்பறவை ஆஸ்திரேலியா காடுகளில் காணப்படும் ஒரு சிறிய வகைப்பறவையாகும். இப்பறவை தன்னையும் தன் குஞ்சுகளையும் காப்பாற்றிக்கொள்ள பல விதங்களில் ஒலி எழுப்பும் தன்மை கொண்டது. இந்த செய்கையினால் இதனை 'மிமிக்ரி' பறவை என்று கூறுகிறார்கள்.


</doc>
<doc id="250272" url="https://ta.wikipedia.org/wiki?curid=250272" title="டென்னிஸ் கபார்">
டென்னிஸ் கபார்

டென்னிஸ் கபார் (ஆங்கிலம், Dennis Gabor (/ˈɡɑːbɔr, ɡəˈbɔr/; அங்கேரி: Gábor Dénes; 5 சூன் 1900 – 8 பெப்ரவரி 1979) என்பவர் ஒரு அங்கேரிய-பிரித்தானியர்மின் பொறியாளர், இயற்பியலாளர். ஹோலோகிராபி தொழில்நுட்பத்தைக் கண்டறிந்ததற்காக 1971 ஆண்டு இயற்பியலுக்கான நோபல் பரிசு பெற்றவர்.

இவர் அங்கேரியின் புடாபெஸ்ட் நகரில் யூத குடும்பத்தில் பிறந்தார். 1918இல் இவர் குடும்பம் லூதரனிய கிருத்துவத்துக்கு மதம் மாறியது. இவர் பெற்றோருக்கு இவர்தான் முதல் மகனாவார். இறை நம்பிக்கையோடு வளர்ந்தவர், பிற்காலத்தில் தன்னை நாத்திகவாதி என்று கூறிக் கொண்டார். முதல் உலகப் போரின்போது, வட இத்தாலியில் அங்கேரி நாட்டு பீரங்கிப் படையில் பணிபுரிந்தார். 1918இல் இருந்து புடாபெஸ்ட் தொழில்நுட்பப் பல்கலைக் கழகத்திலும், பெர்லினில் உள்ள சார்லோட்டன்பர்க் தொழில்நுட்ப பல்கலைக்கழகத்தில் மின் பொறியியல் பயின்றார்.

படிப்புக்குப் பின் இவரது பணிகளைத் துவக்கினார். கேதோடு கதிர் ஆஸிலோகிராப்பை பயன்படுத்தி உயர் மின்னழுத்தக் கம்பிகளின் பண்புகளை ஆராய்ந்தார். இதன்மூலம், எலக்ட்ரான் ஒளியியலில் அவரது ஆர்வம் திரும்பியது. ஆஸிலோகிராப், எலக்ட்ரான் மைக்ரோஸ்கோப், டிவி கதிர் டியூப்கள் ஆகியவை பற்றியும் தீவிரமாக ஆராய்ந்தார்.1927-ல் முனைவர் பட்டம் பெற்றார். நாசி ஜெர்மனியில் இருப்பது ஆபத்து என்று, அங்கிருந்து வெளியேறினார். பிரிட்டிஷ் தாம்சன் ஹூஸ்டன் நிறுவனத்தின் வளர்ச்சித் துறையில் பணியாற்றுமாறு வந்த அழைப்பை ஏற்று 1933-ல் இங்கிலாந்து சென்றார். பின் இங்கிலாந்து பெண்ணான மர்ஜோரியை 1936-ல் திருமணம் செய்துகொண்டு 1946-ல் பிரித்தானியக் குடியுரிமை பெற்றார். முப்பரிமாண ஒளிப்படவியலை (Holographic Photography) 1947-ல் கண்டறிந்தார். ஆனால், 1960-ல் லேசர் கண்டுபிடிக்கப்பட்ட பிறகுதான் இது வெளியிடப்பட்டு, வர்த்தக ரீதியான பயன்பாட்டுக்கு வந்தது.

ஹோலோகிராபி என்பது ஒரு பொருளில் இருந்து வெளிப்படும் ஒளிக்கதிர்களை அதன் வெவ்வேறு தோற்ற வகைகளில் பதிவு செய்து, அப்பொருளின் அசைவுகளை முப்பரிமாண (3D) தோற்றத்தில் காட்டும் தொழில்நுட்பமாகும். இந்த தொழில்நுட்பம் பல புகழ்பெற்ற ஹாலிவுட் படங்களில் பயன்படுத்தப்பட்டது. 1946இல் இருந்து 1951 வரையான காலகட்டத்தில் இவர் தன் ஆராய்ச்சி முடிவுகளை ‘ரீ-ஹோலோகிராபி’ என்ற பெயரில் தொடர்ச்சியாக பல ஆய்வுக் கட்டுரைகளாக வெளியிட்டார். 1948இ்ல் லண்டன் இம்பீரியல் கல்லூரியில் இயற்பியல் பேராசிரியராகப் பணியில் இணைந்தார். இவர் 1963இல் ‘இன்வென்டிங் தி ஃப்யூச்சர்’ என்ற நூலை வெளியிட்டார். லேசர்கள் குறித்த ஆராய்ச்சிகள் வளர்ச்சி அடைந்ததால், ஹோலோகிராபிக் முப்பரிமாண ஒட்டிகள் தயாரிக்கப்பட்டு புழக்கத்துக்கு வந்தன. ஹோலோகிராபி கண்டுபிடிப்புக்காக 1971இல் இயற்பியலுக்கான நோபல் பரிசு இவருக்குக் கிடைத்தது.


</doc>
<doc id="250275" url="https://ta.wikipedia.org/wiki?curid=250275" title="கென்னத் ஸ்ட்ரீட், இளையவர்">
கென்னத் ஸ்ட்ரீட், இளையவர்

கென்னத் ஸ்ட்ரீட், இளையவர் ("Kenneth Street, Jr", 1920 - 13 மார்ச் 2006) என்பவர் ஒரு அமெரிக்க வேதியியலாளர் ஆவார். 1949, 1950 ஆம் ஆண்டுகளில் 97 மற்றும் 98 ஆவது தனிமங்களான பெர்க்கிலியம் மற்றும் காலிபோர்னியம் முதலியவற்றைக் கண்டுபிடித்த அறிவியலாளர் குழுவில் இவரும் ஓர் உறுப்பினராக இருந்தார்.

கலிபோர்னியாவில் உள்ள பெர்க்லியில் இவர் 1920 ஆம் ஆண்டு பிறந்தார். 1943 ஆம் ஆண்டு கலிபோர்னியா பல்கலைக்கழகத்தில் தன்னுடைய வேதியியல் பட்டத்தைப் பெற்றார். அதன் பின்னர் இரண்டாம் உலகப்போரில் வான் பதக்கம் மற்றும் புகழ்பெற்ற பறக்கும் சின்னம் போன்ற பெருமைகளுடன் போர் விமானியாகப் பணியாற்றினார். போருக்குப் பின் இவர் பெர்க்லிக்குத் திரும்பி அணுக்கரு வேதியியலில் 1949 ஆம் ஆண்டு தன்னுடைய முனைவர் பட்டத்தைப் பெற்றார். அமெரிசியம் மற்றும் கியூரியம் தனிமங்களின் ஓரிடத்தான்கள் என்பது இவருடைய முனைவர் பட்டத்திற்கான ஆய்வுத் தலைப்பாகும்.

பெர்க்லியம் மற்றும் காலிபோர்னியம் தொடர்பான ஆய்வுகளை இவர் இலாரன்சு பெர்க்லி கதிரியக்க ஆய்வகம் மேற்கொண்டார், இவருடன் அப்பொழுது சிடான்லி செரால்டு தாம்சன், கிளென் தியோடர் சீபோர்க்கு, மற்றும் ஆல்பர்ட் கெயோர்சோ ஆகியோர் அக்குழுவில் இருந்தனர். 1949 ஆம் ஆண்டு பெர்க்லியில் பல்கலைக்கழக ஆசிரியராக இணைந்த இவர் பின்னாளில் அந்த ஆய்வகத்தின் இணை இயக்குநராகவும் தொடர்ந்து வேதியியல் பேராசிரியர் ஆகவும் உயர்ந்தார். அணுக்கரு வேதியியல், புவிவெப்ப ஆற்றல், புவி வேதியியல் போன்ற துறைகளில் இவருக்கு ஆர்வமும் நாட்டமும் மிகுந்திருந்தது.

கென்னத் சிடீர்ட் 1986 ஆம் ஆண்டில் பணியில் இருந்து ஓய்வு பெற்றார். ஓய்வுக்குப் பிறகு இவர் தன் மனைவி சேனுடன் கலிபோர்னியாவில் உள்ள டெய்லர்சுவில் நகருக்கு இடம்பெயர்ந்தார். 1944 ஆம் ஆண்டில் இவர்களுக்குத் திருமணம் நடைபெற்றுள்ளது. இரண்டு மகன்கள் மற்றும் ஒரு மகளுக்குத் தந்தையான இவர் முதுகுப்பை சுமந்து மலைகளில் நடத்தல், படகில் பயணம் செய்தல் ஆகியவற்றிலும் நாட்டம் கொண்டிருந்தார். 2006 மார்ச்சு 13 இல் கலிபோர்னியாவில் உள்ள பாரடைசு நகரில் இவர் காலமானார்


</doc>
<doc id="250277" url="https://ta.wikipedia.org/wiki?curid=250277" title="இராமர் பாதம்">
இராமர் பாதம்

இராமர் பாதம் அல்லது கந்த மாதன பர்வதம், இந்தியாவின் தமிழ்நாட்டில் இராமேஸ்வரத்திற்கு வடக்கில் 2.5 கி.மீ, தொலைவில் இராமர் பாதம் எனப்படும் கந்த மாதன பர்வதம் என்ற மணல் குன்று உள்ளது. இராமர் கடலைக் கடந்து இலங்கை செல்லுமுன், இங்குள்ள குன்றில் தங்கினார் என்று தல புராணம் கூறுகிறது. இக்குன்றின்மேல் அமைந்துள்ள மண்டபத்தில் ஸ்ரீராமரின் பாதங்கள் பிரதிஷ்டை செய்யப்பட்ட கோயில் அமைந்துள்ளது.. இராமர் பாதம் சன்னதி எதிரில் உள்ள கருடனுக்கு சிறு சன்னதி அமைந்துள்ளது. 



</doc>
<doc id="250278" url="https://ta.wikipedia.org/wiki?curid=250278" title="இட்டெர்பியம்(III) ஆக்சைடு">
இட்டெர்பியம்(III) ஆக்சைடு

இட்டெர்பியம்(III) ஆக்சைடு ("Ytterbium(III) oxide") என்பது YbO. என்ற மூலக்கூறு வாய்பாடுடன் கூடிய ஒரு வேதிச் சேர்மமாகும். பொதுவாகக் காணப்படும் இட்டெர்பியத்தின் சேர்மங்களில் இதுவும் ஒன்றாகும். இட்டெர்பியம் மூவாக்சைடு, அருமண் சி-வகை உலோக ஆக்சிசன் கூட்டு அமைப்பைக் கொண்டு அமைந்துள்ளது. இவ்வமைப்பு நான்கில் ஒரு பங்கு எதிர்மின் அயனிகள் நீக்கப்பட்ட புளோரைடின் அமைப்பை ஒத்திருக்கிறது. இதனால், இட்டெர்பியம் அணுக்கள் இரண்டு வெவ்வேறான ஆறு ஆயவமைப்புச் (எண்முக மூலக்கூறு அல்லாதது) சூழல்களைக் கொண்டுள்ளன.




</doc>
<doc id="250284" url="https://ta.wikipedia.org/wiki?curid=250284" title="இட்டெர்பியம்(II) குளோரைடு">
இட்டெர்பியம்(II) குளோரைடு

இட்டெர்பியம்(II) குளோரைடு ("Ytterbium(II) chororide") என்பது YbCl என்ற மூலக்கூறு வாய்பாடுடன் கூடிய ஒரு வேதிச் சேர்மமாகும். முதலாவதாக கிளெம், சிகூத் ஆகியோர் 1929 ஆம் ஆண்டில் இதை தயாரித்தனர். இட்டெர்பியம்(III) குளோரைடை (YbCl) ஐதரசன் உபயோகித்து ஒடுக்கவினை வழியாக இட்டெர்பியம் II) குளோரைடை அவர்கள் தயாரித்தார்கள்.

மற்ற இட்டெர்பியம்(II) சேர்மங்கள் மற்றும் குறைந்த இணைதிறன் கொண்டிருக்கும் அருமண் சேர்மங்கள் போலவே இட்டெர்பியம்(II) குளோரைடும் வலுவான ஆக்சிசன் ஒடுக்கியாக செயல்படுகிறது. நீர்மக் கரைசலில் இது நிலைப்புத்தன்மை அற்றதாக உள்ளது. தண்ணீரில் உள்ள ஆக்சிசனை நீக்கி ஐதரசன் வாயுவாக மாற்றமைடைகிறது.


</doc>
<doc id="250286" url="https://ta.wikipedia.org/wiki?curid=250286" title="இட்டெர்பியம்(III) புரோமைடு">
இட்டெர்பியம்(III) புரோமைடு

இட்டெர்பியம்(III) புரோமைடு ("Ytterbium(III) Bromide") என்பது YbBr என்ற மூலக்கூறு வாய்பாடுடன் கூடிய ஒரு வேதிச் சேர்மமாகும். 

இச்சேர்மத்தின் முக்கியமான பண்புகள் அருகிலுள்ள அட்டவணையில் கொடுக்கப்பட்டுள்ளது.

இட்டெர்பியம்(III) புரோமைடு உபயோகிக்கையில் ஆக்சிசனேற்றிகள், நீர், ஈரப்பதம் ஆகியனவற்றிடம் இருந்து விலகியிருக்க வேண்டும்.


</doc>
<doc id="250287" url="https://ta.wikipedia.org/wiki?curid=250287" title="டெர்பியம் (III) புரோமைடு">
டெர்பியம் (III) புரோமைடு

டெர்பியம் (III) புரோமைடு "(Terbium(III) Bromide )" என்பது TbBr என்ற மூலக்கூறு வாய்பாடுடன் கூடிய ஒரு வேதிச் சேர்மமாகும். 

இச்சேர்மத்தின் முக்கியமான பண்புகள் அருகிலுள்ள அட்டவணையில் கொடுக்கப்பட்டுள்ளது.


</doc>
<doc id="250288" url="https://ta.wikipedia.org/wiki?curid=250288" title="டெர்பியம் (III) குளோரைடு">
டெர்பியம் (III) குளோரைடு

டெர்பியம் (III) குளோரைடு "(Terbium(III) Chloride)" என்பது TbCl3 என்ற மூலக்கூறு வாய்பாடுடன் கூடிய ஒரு வேதிச் சேர்மமாகும். திண்ம நிலையில் இயிற்றியம் முக்குளோரைடு அடுக்கின் அமைப்பை டெர்பியம் (III) குளோரைடும் பெற்றுள்ளது. டெர்பியம் (III) குளோரைடு பெரும்பாலும் அறுவைதரேட்டுகளை உருவாக்குகிறது.

டெர்பியம் (III) குளோரைடு உபயோகிக்கையில் வெப்பம், அமிலங்கள், அமில ஆவி ஆகியனவற்றிடம் இருந்து விலகியிருக்க வேண்டும். கருவிழிப்படலத்தில் மிகைக்குருதிமை பாதிப்பை டெர்பியம் (III) குளோரைடு ஏற்படுத்துகிறது.


</doc>
<doc id="250289" url="https://ta.wikipedia.org/wiki?curid=250289" title="கேப்டன் அமெரிக்கா: சிவில் வார்">
கேப்டன் அமெரிக்கா: சிவில் வார்

கேப்டன் அமெரிக்கா: சிவில் வார் (ஆங்கிலம்: Captain America: Civil War, தமிழ்: கேப்டன் அமெரிக்கா: உள்நாட்டுப்போர்) 2016இல் திரைக்கு வரவிருக்கும் அமெரிக்க சூப்பர்கீரோத் திரைப்படமாகும். இத்திரைப்படம், மாவல் வரைகதைகளில் வரும் கேப்டன் அமெரிக்கா கதாபாத்திரத்தை மையமாகக் கொண்டு, மாவல் ஸ்ரூடியோவினால் தயாரிக்கப்பட்டு வால்ற்று டிசுனி ஸ்ரூடியோவின் மோஷன் பிக்சேசு கிளையினால் விநியோகிக்கப்படவுள்ளது. இது 2011இல் வெளியான மற்றும் 2014இல் வெளிவந்த ஆகிய திரைப்படங்களின் தொடர்ச்சியும், மா(ர்)வல் சினிமரிக் யூனிவர்ஸ்-இன் வரிசையில் பதின்மூன்றாவது திரைப்படமுமாகும்.அந்தனி உறூசோ மற்றும் சோ உறூசோ இயக்கும் இத்திரைப்படத்தின் திரைக்கதையை கிறித்தோபர் மாக்கசு மற்றும் சுடீஃபன் மெக்ஃபீலி ஆகியோர் எழுதியிருப்பதுடன், கிறிசு எவன்சு, இராபட்டு டவுனி சூனியர், சுகார்லெட்டு சொகான்சன், செபசுதியான் சுரான், அந்தோணி மெக்கீ, போல் பெற்றனி, செரேமி ரெனர், உடொன் சியடெல், எலிசபெத்து ஓல்சன், போல் இறட்டு ஆகியோர் நடித்தள்ளனர்.கேப்டன் அமெரிக்கா: உள்நாட்டுப்போரில், கேப்டன் அமெரிக்காவும் ஏனைய அவெஞ்சர்சு குழுவின் அங்கத்தினரும் உலகைக் காப்பாற்றும் பணியைத் தொடர்கின்றபோதிலும், அவர்களால் விளைவிக்கப்பட்ட அதிகப்படியான சேதங்களால் அரசாங்கம் சூப்பர்கியூமன் பதிவுச் சட்டத்தினைக் கொண்டு வந்ததின் காரணமாக அவெஞ்சர்சு குழு பிரிவுபடுகிறது.

மாக் மில்லரின் (Mark Miller) "கேப்டன் அமெரிக்கா: சிவில் வார்" எனும் சித்திரக் கதையின் கதையமைப்பு எண்ணக்கருவை மையமாகக் கொண்டு, மாக்கசு மற்றும் மெக்பீலியின் திரைக்கதை எழுத்துப் பணிகளுடன் இத்திரைப்படத்தின் ஆக்கப் பணிகள் 2013இல் ஆரம்பமாயின. 2014இன் ஆரம்பத்தில் உறூசோ சகோதரர்களின் முந்தைய திரைப் படத்தினைத் (கேப்டன் அமெரிக்கா தி வின்ரர் சோல்ஜர்) திரையிடும் சோதனை முயற்சிகள் வெற்றியளிக்கவே, இத்திரைப்படத்துக்கான பணிகளிலும் இருவரும் அமர்த்தப்பட்டனர். 2014 அக்டோபரில் இதற்கு "கேப்டன் அமெரிக்கா: உள்நாட்டுப்போர்" என்ற தலைப்பு முடிவானதுடன், இராபட்டு டவுனி சூனியர் மற்றும் ஏனைய நடிகர்களும் நடிப்பதாக அறிவிக்கப்பட்டது. ஏப்ரல், 2014இல் அட்லான்ரா பெருநகரப்பகுதியிலும் மேலதிகமாக போர்டோ இறிகோ, பேளின் மற்றும் ஐசுலாந்திலும் படப்பிடிப்புகள் ஆரம்பமாயின.

"கேப்டன் அமெரிக்கா: உள்நாட்டுப் போர்" மே 6, 2016இல் 3டி மற்றும் ஐமேக்சில் வெளியிடத் திட்டமிடப்பட்டுள்ளது.

 திரைப்படத்தின் சம்பவங்களில் கேப்டன் அமெரிக்கா மற்றும் ஏனைய அவெஞ்சர்சின் உலகைக் காப்பாற்றும் முயற்சி பாரிய உடைமைச் சேதத்தை உருவாக்கியதன் காரணத்தால், அவர்களின் நடவடிக்கையைக் கட்டுப்படுத்த அரசாங்கம் "அதிசக்திசாலிகள் பதிவுச் சட்டத்தைக் " (Superhuman Registration Act) கொண்டுவருகிறது. இதன் விளைவாக ஒரு புது எதிரியை அவெஞ்சர்ஸ் குழு எதிர்கொள்ளும்போது, குழுவிடையே விரிசல் உண்டாகிறது.

போர்வீரர்களுக்குரிய உடற்றகைமைகளை உருவாக்கும் பரிசோதனை முயற்சியில் மேம்படுத்தப்பட்ட முன்னாள் இரண்டாம் உலகப்போர் வீரரும் பிற்காலத்தில் பனிப் படிவமாகக் கண்டெடுக்கப்பட்டு தற்போது 21ஆம் நூற்றாண்டில் வாழும் இந்நாள் அவெஞ்சர்சு இயக்கத்தின் தலைமை அங்கத்தவரும் ஆவார். இவர் பற்றி ஜோ ரூஸ்ஸோ "அவருடைய நெறி முறைமைகளும் அவரது ஆற்றலில் பங்களிக்கிறது. அத்துடன் அவருடைய ஊக்கப்படுத்தும் பண்புகள் சுற்றியிருப்பவர்களுக்கும் நன்மை பயப்பது ஒரு நல்ல விடயமாகும். தலைமைத்துவம் அவரது கூறாக இருப்பது ஏனைய கதாபாத்திரங்கள் (இத்திரைப்படத்தில்) தோன்றுவதற்கு இன்றியமையாத பங்களிக்கிறது. மேலும் அவருடைய உலகு, வின்ரர் சோல்ஜர், ஏஜன்ட் 13 மற்றும் பால்கன் போன்ற கதாபாத்திரங்களால் இன்னமும் விரிவடைகிறது." என்று தெரிவித்தார்.

தன்னை ஒரு மேதாவி என்று கருதுகின்ற, தன்னால் உருவாக்கப்பட்ட இயந்திரக் கவசத்தை அணிந்து குற்றங்களை களைபவரும், கோடீசுவரரும், கொடையாளியும் ஆவார். முந்தைய அயன்-மேன் திரைப்படங்களில் இருந்து தனது சித்தரிப்பை வெளிப்படுத்தி காட்டுவது எது என்பது பற்றி டவுனி கூறுகையில்:
"நோக்கும் விதம் மாற்றிக்கொள்வது இயற்கையான ஒரு விடயமாகும். என்ன மாதிரியான நிகழ்வுகள் சம்பவிக்கலாம்? அல்லது எவ்வகையான கட்டமைப்பில் இக்கதாபாத்திரத்தை எதிர்பார்க்கலாம்? என்பனவே எனக்கு முக்கியமாகப் படுகிறது. இதுகுறித்த குறிப்புகள் ஏற்கனவே () வெளியாகியுள்ளன."
டவுனியிடமிருந்து சிறிய பங்கே மார்வல் எதிர்பார்த்த போதிலும் டவுனி திரைப்படத்தின் கதையில் கணிசமான பங்கு வகிக்க விரும்பினார். வெரைட்டி எனும் ஆங்கிலச் சஞ்சிகை "டவுனி 40 மில்லியன் டாலர்களையும் பங்குபற்றுவதற்குரிய தொகையையும், இத்திரைப்படமானது "கேப்டன் அமேரிக்கா வின்ரர் சோல்ஜரின்" வருவாயை மிஞ்சும் பட்சத்தில் மேலதிகமான தொகையும் பெறுவார்." என்று குறிப்பிடுகிறது. டவுனின் கதாபாத்திரம் படத்தின் வெற்றியும் பங்களிக்கும் என மார்வல் தீர்மானித்தது இதற்குக் காரணமாகவுள்ளது.

அவெஞ்சர்சு அங்கத்தவரும், முன்னாள் ஷீல்டின் (S.H.I.E.L.D.) உறுப்பினரும் கடும் பயிற்ச்சி பெற்ற உளவாளியும் ஆவார். தனது கதாபாத்திரம் குறித்து ஜொஹான்சன் கூறியதாவது:
"விடோவின் கடந்தகாலம் எப்போதும் அவளைத் துரத்துகிறது. அவள் கடந்த காலத்தில் இருந்து விடுபட்டு முன்செல்லவும், தனது வாழ்கையின் துண்டுகளைப் பொறுக்கிக் கொள்ளவும் முயல்கிறாள். கேப் 3யில் (கேப்டன் அமெரிக்கா: உள்நாட்டுப் போரில்) அவள் குறித்த பகுதிகளைக் காண்போம் என்று நினைக்கிறேன்.அவள் சிறந்ததொரு குறிக்கோளைக் கொண்டுள்ளதுடன், அவை கடந்தகாலத்திலிருந்து மீண்டு வரும் வலுவைக் கொடுக்கின்றன என எண்ணுகிறேன்."

ஸ்டீவ் ராஜர்சின் உற்ற நண்பனான இவர், இரண்டாம் உலகப் போரின்போது கொல்லப்பட்டார். பின்னர் ஹைட்ரா அமைப்பினால் மீளவுயிர்ப்பிக்கப்பட்டு நாச வேலைகளைச் செய்வதற்காக மூளைச் சலவைக்கு உட்படுத்தப்பட்டார். இக் கதாபாத்திரத்தின் கதை "கேப்டன் அமெரிக்கா வின்ரர் சோல்ஜரின் நிகழ்வுகளில் பிறகு எவ்வாறு தொடர்கிறது என்பது பற்றி ஜோ ரூஸ்ஸோ கூறுகையில்,
"ஒரு கொலை இயந்திரம் போல தொழிற்படுவதன் காரணத்தால், கேப்டன் அமெரிக்காவால் தோற்கடிக்க முடியுமா? என்ற கேள்வியை எழுப்புவது மூலம் இவர் ஒரு சிறந்த வேலையைச் செய்திருந்தார். எனவே எட் ப்றூபேகரின் கேப்டன் அமெரிக்கா சித்திரக் கதைத் தொடரின் அறிமுகப் படலத்தின் பின்பு நடந்தவைகள் போல, அவர் பற்றிஎஞ்சியிருப்பது எல்லாம் அவருடைய ஆளுமை பற்றிய தேடல்கள் மட்டுமே. அவர் உயிர்ப்பிக்கப்படக்கூடியவரா? இதுவரையிலும் நாம் பார்த்த கொலைஞர்களினும் மோசமானவரா? அல்லது வருந்தித் துடிக்கும் ஒரு போர்க் கைதியா? அவருடைய நினைவுகள் மீளுமா? இல்லையெனில் நீங்கள் அவரை எவ்வாறு அடையாளம் கொள்வீர்கள்? என்று பல கேள்விகள் எழுகின்றன. எனவே அவரது கதாபாத்திரம் ஒரு கவர்ச்சிகரமானதும் செழிப்பானதுமான தேர்வாகும்."

வான்வெளித்தாக்குதல் மற்றும் வான்வெளி மீட்புக்குழு நடவடிக்கைகளுக்காக விசேடமாக உருவாக்கப்பட்ட இறகு-வடிவுடைய பொறியை இயக்குவதில் இராணுவத்தினரால் பயிற்சியளிக்கப்பட்ட இவர் அவேஞ்சர்சு குழுவின் மற்றுமொரு அங்கத்தவரும் கேப்டன் அமெரிக்காவின் நண்பரும் ஆவார். கேப்டன் அமெரிக்காவையும் பால்கனையும் பற்றி அந்தோனி மேக்கி கூறுவதாவது:
"இவர்கள் இருவரையும் பற்றிய சிறந்த விடயமானது தங்களிடையே கொண்டுள்ள பரஸ்பர மதிப்பே. இங்கு போர்வீரர்களுக்கிடையிலான மதிப்புக் காணப்படுகிறது. இவர்களின் உறவு மேலும் வளர்வது காணக் கிடைப்பதே இப்படத்தின் சிறப்பாகும்."

டோனி ஸ்டார்க்கின் செயற்கை நுண்மதியான ஜார்விஸ் (J.A.R.V.I.S) மற்றும் மதிக் கல்லைப் (Mind Stone - an infinity gem) பயன்படுத்தி உருவாக்கப் பட்ட மனிதத்தோற்றத்தை ஒத்த இயந்திரமும் அவேஞ்சர்சு குழுவின் அங்கமும் ஆகும்.

முன்னாள் ஷீல்டு (S.H.I.E.L.D.) உளவாளியும், தற்போதைய அவெஞ்சருமான இவர் ஒரு கைதேர்ந்த வில்லாளி ஆவார். மார்வல் சினிமற்றிக் யூனிவேசில் தனது பங்கைப் பற்றி ரெனர் கூறுகையில், "குழுவாகச் செயற்படுவது எனக்கு மகிழ்ச்சியைத் தருகிறது. தனியான திரைப்படங்களில் நடிப்பதற்கான பிடிவாதம் எனக்கில்லை. நான் (ஹோக்கை) கேப்டன் அமெரிக்கா மற்றும் பிறரின் படங்களில் தோன்றும் பயனுள்ள கதாபத்திரமாகவே என்னைக் கருதுகிறேன்." 

ஐக்கிய அமெரிக்க விமானப் படை உத்தியோகத்தரும் டோனி ஸ்டார்க்கின் நெருங்கிய நண்பரும், வார் மெஷீன் கவசத்தை இயக்குபவரும், மற்றுமொரு அவெஞ்சருமாவார்.

கிழக்கு ஐரோப்பிய நாடான சோகோவியாவைச் சேர்ந்த இவர், மந்திரங்களைக் கையாளும் மற்றும் தொலையியக்க சக்திகளைக் கொண்டவரும் அவெஞ்சர்சின் அங்கத்தவரும் ஆவார்.

முன்பு சில்லறைத் திருட்டுக்களைச் செய்து வந்த இவர், ஹாங் பிம் எனும் விஞ்ஞானியின் கண்டுபிடிப்பில் உருவான ஆன்ட்-மேன் எனும் விசேட உடையை பெறுகிறார். இவ்வுடை தனது பாவனையாளரை தோற்றத்தில் சிறியதைத் தென்படச்செய்கின்றபோதிலும் பலத்தினை அதிகரிக்கும் ஆற்றல் படைத்தது.

மேலதிகமாக, எமிலி வான்கேம்ப், பிராங்க் க்ரில்லோ மற்றும் வில்லியம் ஹர்ட் ஆகியோர் முறையே தமது முந்தைய மார்வல் கதாபாத்திரங்களான ஷேரான் காற்றர்/ ஏஜென்ட் 13, ப்ராக் ரம்லோ/ க்ராஸ்போன்ஸ் மற்றும் தளபதி தேடியஸ் "தண்டர்போல்ட் ராஸ்" எனும் கதாபாத்திரங்களில் நடிக்கின்றனர். ஐந்து திரைப்படங்களுக்கான மார்வலுடனான ஒப்பந்தந்தின் அடிப்படையில் சட்விக் பாஸ்மேன், சால்லா/ பிளாக் பேன்தர் என்று அறியப்படும் வகாண்டா எனும் கற்பனை ஆபிரிக்க ஆட்சியாளனாக நடிக்கவுள்ளார். டேனியல் ப்ரூயில், தாம் காலந்து முறையே "ஹெல்மட் சீமோ" மற்றும் பீற்றர் பாக்கர்/ இசுபைடர்-மேன் கதாபாத்திரங்களில் நடிக்கின்றனர். மார்டின் ப்ரீமேன் இன்னமும் பெயர் வெளியிடப்படாத பாத்திரம் ஒன்றில் நடிக்கவுள்ளார். மார்வலின் மூத்த எழுத்தாளரான ஸ்டான் லீ சிறு தோற்றத்தில் நடிக்கவுள்ளார்.

கேப்டன் அமெரிக்கா: தி வின்ரர் சோல்ஜர் திரைப் படத்துக்கு இசையமைத்த ஹென்றி ஜாக்மன் இதற்கும் இசை அமைக்கவுள்ளார்.

கேப்டன் அமெரிக்கா: உள்நாட்டுப்போர் ஏப்பிரல் 29, 2016இல் ஐக்கிய இராச்சியத்திலும், மே 6, 2016இல் 3டி மற்றும் ஐமேக்ஸில் ஐக்கிய அமெரிக்காவிலும் வெளியாகவுள்ளது. படத்தின் திரைவெளியீட்டினைத் தொடர்ந்து இரு வருடங்களின் பின் ஒளிபரப்புவதற்கான உரிமையை TNT நிறுவனம் செப்டெம்பர் 2014இல் பெற்றுக்கொண்டது.


</doc>
<doc id="250291" url="https://ta.wikipedia.org/wiki?curid=250291" title="சிறீபதி சந்திரசேகர்">
சிறீபதி சந்திரசேகர்

சிறீபதி சந்திரசேகர் ("Sripati Chandrasekhar", நவம்பர் 12, 1918-- சூன் 14, 2001) என்பவர் கல்வியாளர், நூலாசிரியர், இந்திய நடுவணரசு அமைச்சர் எனப் பல பரிமாணங்களைக் கொண்டவர். மக்கள்தொகையியலில் முனைந்தவரும் செயல்பாட்டாளரும் ஆவார்.

சென்னை மாநிலக் கல்லூரியில் பயின்றார். கொலம்பியா பல்கலைக் கழகத்தில் முது அறிவியல் பட்டமும் 1944 ஆம் ஆண்டில் நியூயார்க்கு பல்கலைக்கழகத்தில் இந்தியாவின் மக்கள் தொகை சிக்கல்கள் என்னும் பொருளில் ஆய்வு செய்து முனைவர் பட்டமும் பெற்றார்.

பென்சில்வேனியா பல்கலைக் கழகம் கலிபோர்னியா பல்கலைக் கழகம் ஆகியவற்றில் பேராசிரியராகப் பணி செய்தார்.
அண்ணாமலை பல்கலைக் கழகத்தில் பொருளியல் பேராசிரியராகவும் பின்னர் அங்கேயே துணைவேந்தராகவும் பணி செய்தார்.
மக்கள் தொகை குறித்து ஆய்வு நடத்த ஒரு நிறுவனத்தை நடத்தியும் ஓர் இதழை ( Population Review) வெளியிட்டும் வந்தார்.
மக்கள் தொகையியல் என்னும் பொருண்மையில் பல பேருரைகள் நிகழ்த்தியவர்.
கருத்தடை, கருக்கலைப்பு, குடும்பக் கட்டுப்பாடு ஆகிய கருத்துகளைப் பரப்புவதே அவருடைய முகாமையான செயல்பாடுகளாக இருந்தன.
மாட்டுக் கறி சாப்பிடுதல் நல்லது என்னும் கருத்தை வலியுறுத்தினார். 1964 ஆம் ஆண்டில் மாநிலங்கள் அவைக்குத் தேர்ந்தெடுக்கப் பட்டார் 
1967 இல் இந்திரா காந்தி தலைமையில் இந்திய நடுவணரசு அமைச்சரவையில் இடம்பெற்று சுகாதார, குடும்பக் கட்டுப்பாடு துறைக்கு அமைச்சர் ஆனார். இந்திய அரசில் அமைச்சராக இருந்தபோது பெரியார் ஈ.வெ.இராமசாமியைச் சந்திரசேகர் பேட்டி கண்டார். அவ்வுரையாடல் சென்னை வானொலியில் 1970 ஆம் ஆண்டு மார்ச்சுத் திங்கள் 8 ஆம் பக்கலில் ஒலிப்பரப்பானது. "எல்லாவற்றிலும் ஆணுக்கு 50 விழுக்காடு, பெண்ணுக்கு 50 விழுக்காடு எனப் பங்களித்தால் ஆண் பெண் வேறுபாடு மறையும்" என்று பெரியார் அப்பேட்டியில் கூறினார் என்பது குறிப்பிடத்தக்கது.

அமெரிக்காவில் கலிபோர்னியா மாநிலத்தில் முனைவர் சந்திரசேகர் சான் டீ கோ நகரில் காலமானார்.




</doc>
<doc id="250294" url="https://ta.wikipedia.org/wiki?curid=250294" title="காட்டு திராட்சை">
காட்டு திராட்சை

காட்டுத் திராட்சை ("ampelocissus latifolia") திராட்சை தாவர வகையைச்சேர்ந்த கொடியாகும். இந்த வகைத்தாவரம் பொதுவாக இந்தியாவை சுற்றியுள்ள நாடுகளில் காணப்படுகிறது. இதன் கனி உணவாகப் பயன்படுகிறது.


</doc>
<doc id="250299" url="https://ta.wikipedia.org/wiki?curid=250299" title="ஏக்சல் பிரெடரிக் குரான்ஸ்டெட்">
ஏக்சல் பிரெடரிக் குரான்ஸ்டெட்

ஏக்சல் பிரெடரிக் குரோன்ஸ்டெட் ("Axel Fredrik Cronstedt", 23 டிசம்பர் 1722 - 19 ஆகத்து 1765) என்பவர் சுவீடன் நாட்டைச் சேர்ந்த கனிமவியலாளரும், வேதியியலாளரும் ஆவார். இவர் சுரங்கவியல் பணியகத்தில் சுரங்கவியல் நிபுணராக பணிபுரிந்து கொண்டே 1751 ஆம் ஆண்டில் நிக்கல் என்ற தனிமத்தைக் கண்டறிந்தார். குரோன்ஸ்டெட் அதை கூப்பர்நிக்கல் என்று விவரித்தார். நிக்கலுக்கான தாதுப் பொருள் செம்பின் (kupfer) தாதுப்பொருள் போலவே காணப்பட்டதாலும் அதிலிருந்து செம்பைத் தனித்துப் பிரிக்கவியலாத காரணத்தாலும் அவர் இதை கூப்பர்நிக்கல் என்று அழைத்தார். கோபால்ட்டைக் கண்டுபிடித்த ஜார்க் பிராண்ட்டின் மாணவராக குரோன்ஸ்டெட் இருந்தார். நவீன கனிமவியல் நுட்பங்களை உருவாக்கியவர்களில் ஒருவராகவும் இவர் திகழ்ந்தார்.. ஊது குழாயைப் பயன்படுத்துவதில் இவர் ஒரு நடைமுறை ஆய்வுநூல் என்று தனது 1827 ஆம் ஆண்டுக் கட்டுரையில் ஜான் கிரிபின் விவரித்துள்ளார்.

குரோன்ஸ்டெட் 1751 ஆம் ஆண்டில் "ஸ்கீலைட்" என்ற கனிமத்தையும் கண்டறிந்தார். இதற்கு டங்ஸ்டன் எனப் பெயரிட்டார். சுவீடனின் கனமான கல் என்பது இதன் பொருளாகும். இக்கனிமத்தில் இருந்து புதியதாக ஒரு தனிமத்தைப் பிரித்தெடுக்க இயலும் என்று பின்னாளில் காரல் வில்லெம் சீலெ பரிந்துரை செய்தார். இதுதான் தற்பொழுது டங்ஸ்டன் என்று அழைக்கப்படும் தனிமம் ஆகும்.

1753 ஆம் ஆண்டில் இராயல் சுவீடன் அறிவியல் கழகத்தின் உறுப்பினராகத் தேர்ந்தெடுக்கப்பட்டார்.

ஸ்டிபைட் கனிமத்தை ஊதுகுழாய் சுடரின் மூலம் சூடுபடுத்திய பிறகு 1756 ஆம் ஆண்டில் குரோன்ஸ்டெட், சியோலைட் ("zeolite") என்ற சொல்லை உருவாக்கினார்.




</doc>
<doc id="250300" url="https://ta.wikipedia.org/wiki?curid=250300" title="கோபிச்செட்டிப்பாளையம் வட்டம்">
கோபிச்செட்டிப்பாளையம் வட்டம்

கோபிச்செட்டிப்பாளையம் வட்டம், இந்தியா நாட்டில் தமிழ்நாடு மாநிலத்தில் ஈரோடு மாவட்டத்தில் ஒரு வட்டம் ஆகும். இதன் தலைநகரம் கோபிச்செட்டிப்பாளையம் ஆகும்.

2011 மக்கள் தொகை கணக்கெடுப்பின்படி இந்த வட்டத்தின் மக்கள் தொகை 376,209 ஆகும். இதில் 186,702 ஆண்கள் மற்றும் 189,507 பெண்கள் ஆவர்.

கோபிச்செட்டிப்பாளையம் வட்டத்தில் ஒரு நகராட்சி, ஒன்பது பேரூராட்சிகள் மற்றும் எழுபத்தி மூன்று ஊராட்சி ஒன்றியங்கள் உள்ளன.


</doc>
<doc id="250301" url="https://ta.wikipedia.org/wiki?curid=250301" title="கிளாடு பிரான்சுவா ஜெப்ராய்">
கிளாடு பிரான்சுவா ஜெப்ராய்

கிளாடு பிரான்சுவா ஜெப்ராய் ("Claude François Geoffroy", 1729 – 18 சூன் 1753) என்பவர் ஒரு பிரெஞ்சு வேதியியலாளர் ஆவார். இவர் 1753 ஆம் ஆண்டில் பிசுமத் என்ற வேதியியல் தனிமத்தைக் கண்டறிந்தார். அதுவரை பிசுமத்தைக் கொண்டுள்ள தாதுப்பொருட்கள் அடிக்கடி அடையாளம் காணப்பட்டாலும் அவை ஈயம் அல்லது வெள்ளீயம் தனிமங்களின் தாதுக்கள் என்றே அறியப்பட்டன. இவருடைய இப்பொருள் தொடர்பான கண்டுபிடிப்புக்கள் 1753 ஆம் ஆண்டில் வெளியிடப்பட்டன..

1748 ஆம் ஆண்டில் இவர் மருந்து வணிகர்களின் தலைவராக உயர்ந்தார். 1752 ஆம் ஆண்டில் பிரெஞ்சு அறிவியல் பயிற்சி நிறுவனத்தில் வேதியியலாளராக சேர்த்துக் கொள்ளப்பட்டார். 1753 ஆம் ஆண்டு சூன் மாதம் இவர் காலமானார்

இவருடைய தந்தையாரின் பெயரும் கிளாடு ஜோசப் ஜெப்ராய் என்பதால் இவர் கிளாடு ஜெப்ராய், இளையவர் என்றே அடையாளம் காணப்படுகிறார். தந்தையும் பிரெஞ்சு அறிவியல் பயிற்சி நிறுவனத்தில் வேதியியலாளராகவும் மருத்துவம் செய்பவராகவும் பணியாற்றியவர்..


</doc>
<doc id="250302" url="https://ta.wikipedia.org/wiki?curid=250302" title="ச. ச. ரமணிதரன்">
ச. ச. ரமணிதரன்

ச. ச. ரமணிதரன் "(S. S. Ramanitharan)" ஓர் தமிழக அரசியல்வாதியாவார். இவர் கோபிச்செட்டிப்பாளையம் தாலுகா சவண்டப்பூர் கிராமத்தைச் சேர்ந்தவர். 2011 தமிழ்நாடு சட்டபேரவை தேர்தலில் அந்தியூர் தொகுதியிலிருந்து அதிமுக சார்பில் தமிழகச் சட்டபேரவை உறுப்பினராகத் தேர்ந்தெடுக்கப்பட்டவர். இதற்கு முன்னர் இவர் கோபிச்செட்டிப்பாளையம் தொகுதியில் இருந்து 2011 தமிழ்நாடு சட்டபேரவை தேர்தலில் வெற்றி பெற்றார்.


</doc>
<doc id="250306" url="https://ta.wikipedia.org/wiki?curid=250306" title="சவண்டப்பூர்">
சவண்டப்பூர்

சவண்டப்பூர் இந்தியா நாட்டில் தமிழ்நாடு மாநிலத்தில் ஈரோடு மாவட்டத்தில் கோபிச்செட்டிப்பாளையம் தாலுகாவில் இருக்கும் ஒரு கிராமம் ஆகும். இந்த ஊர் கோபிச்செட்டிப்பாளையம் நகரத்தில் இருந்து 10 கி.மீ. தொலைவில் அமைந்துள்ளது. 2011 கணக்கெடுப்பின் படி, இதன் மக்கள்தொகை 3,743 ஆகும்.


</doc>
<doc id="250308" url="https://ta.wikipedia.org/wiki?curid=250308" title="புளிச்சமரம்">
புளிச்சமரம்

"புளிச்சமரம்", அல்லது "காட்டு கொய்யா" (Antidesma acidum) என்ற இந்தத் தாவரம், அதிகபட்சமாக ஆறடி உயரத்திற்கு வளரும் தன்மைகொண்டது. பொதுவாக ஆசிய காடுகளில் காணப்படுகிறது.



</doc>
<doc id="250319" url="https://ta.wikipedia.org/wiki?curid=250319" title="கொடிவேரி அணை">
கொடிவேரி அணை

கொடிவேரி அணை இந்தியா நாட்டில் தமிழ்நாடு மாநிலத்தில் ஈரோடு மாவட்டத்தில் கோபிச்செட்டிப்பாளையம் தாலுகாவில் இருக்கும் ஒரு சுற்றுலா தலம் மற்றும் அணை ஆகும். இது 17ஆம் நூற்றாண்டில் கட்டப்பட்டது. 


</doc>
<doc id="250321" url="https://ta.wikipedia.org/wiki?curid=250321" title="பாரியூர் கொண்டத்துக்காளியம்மன் கோவில்">
பாரியூர் கொண்டத்துக்காளியம்மன் கோவில்

அருள்மிகு கொண்டத்துக்காளியம்மன் திருக்கோவில் இந்தியா நாட்டில் தமிழ்நாடு மாநிலத்தில் ஈரோடு மாவட்டத்தில் கோபிச்செட்டிப்பாளையம் வட்டத்தில் இருக்கும் ஒரு பிரசித்தி பெற்ற இந்து கோவில் ஆகும். இந்த கோவில் கோபிச்செட்டிப்பாளையம் நகரத்தில் இருந்து 3 கி.மீ. தொலைவில் பாரியூர் கிராமத்தில் அமைந்துள்ளது. இதன் முதன்மை தெய்வம் கொண்டத்துக் காளியம்மன் ஆகும். 

இந்த கோவில் பல நூற்றாண்டுகள் பழமை வாய்ந்தது. தற்போது இருக்கும் கோவில் 1950s புனரமைக்கப்பட்டு கட்டப்பட்டது. இந்த இடம் புராண காலத்தில் பாரபுரி என்று அழைக்கபட்டது. கொண்டத்துக் காளியம்மன் ஆற்றுப்படை என்ற பழைமையான ஓலைச்சுவடி இத்தலச்சிறப்பினை விளக்குகிறது. இதற்கு முன் இவ்விடம் அழகாபுரி/ பாராபுரி என வழங்கப்பட்டு வந்தது. இங்குள்ள அம்மன் கடையேழு வள்ளல்களில் ஒருவரான பாரியின் குலதெய்வம் என நம்பப்படுகிறது. எனவே, "பாரியூர்" என்று பெயர் மாற்றம் பெற்றது. அருள்மிகு கொண்டத்து மாரியம்மன் ஊரின் வளமைக்கு முக்கியக் காரணமாக இருந்தாள் என்று கூறப்படுகிறது.

கோபிசெட்டிபாளையம் முன்பு வீரபாண்டி கிராமம் என அழைக்கப்பட்டது. கோபிசெட்டிப்பிள்ளான் என்பவர் இப்பகுதியில் பெரும் வள்ளலாகத் திகழ்ந்ததால் கோபிசெட்டிபாளையம் என பெயர் பெற்றது. அவர் ஒருமுறை வறியோருக்குக் கொடுக்கத் தன்னிடம் பொருளின்றி வருந்தி கொண்டத்துக் காளியம்மனிடம் முறையிட்டு புலிப்புதருக்குச் சென்று உயிர்விடத் துணிந்து அதன் உள்ளே குதித்தார். அந்த நேரத்தில் அந்த புதருக்குள் மறைந்து தாங்கள் களவாடிய பொருட்களை பங்குபோட்டுக் கொண்டிருந்த ஒரு திருடர் கூட்டம் புலி என்றெண்ணி அப்பொருட்களை அங்கேயே விட்டு விட்டு ஓடியது. அந்த பொருட்களை எடுத்து ஏழைகளுக்கு கொண்டுத்தார் என்று வரலாறு. 

இத்திருக்கோயிலின் துணைக்கோயிலான அமரப்பணீஸ்வரர் கோயிலிலிருந்து கல்வெட்டுகள் கிடைத்துள்ளன. பாரியூர் முன்பு சிறப்பான நகரமாக இருந்ததாம். பின்பு நடந்த அந்நியப் படையெடுப்பால் மக்கள் புலம்பெயர்ந்து சென்றனர். புலம்பெயர்ந்து சென்ற இடங்கள் இன்றும் பாரியூர் வெள்ளாளபாளையம் என்றும் பாரியூர் நஞ்சகவுண்டன்பாளையம் என்றும் அறியப்படுகிறது. படையெடுப்பின் போது அம்மன் சிலையைப் பகைவர்களால் ஏதும் செய்ய இயலவில்லை. பின் தடப்பள்ளி வாய்க்கால் வெட்டப்பட்டு பாரியூர்ப் பகுதி வயல்வெளியானது. வெகுநாட்களாக சிறு கோயிலாக இருந்து பின் திருப்பணிச்செம்மல் தங்கமணிமுத்துவேலப்பக் கவுண்டர் அவர்களின் பெருமுயற்சியாலும் அறநிலையத்துறையின் ஒத்துழைப்பாலும் தற்போதுள்ள பாரியூர் கொண்டத்துக் காளியம்மன் திருக்கோயில் கரும்பளிங்குக் கற்களால் கட்டப்பட்டது. இத்திருக்கோயிலின் பிற வரலாற்றுத் தகவல்கள் காலவெள்ளத்தில் அழிந்து விட்டன.

கோவில் முன்னர் ஐந்து அடுக்கு ராஜ கோபுரம் கம்பீரமாக காட்சி அளிக்கின்றது. அம்பாள் உடன் விநாயகர், மகா முனியாப்பன், கன்னிமார், பொன்காளியம்மன் மற்றும் இதர தெய்வங்களுக்கும் சந்நிதிகள் உண்டு. இக்கோவிலின் பிரதான கோபுரம் தெற்கு மூலையில் அமைந்து உள்ளது. கருவறையைச் சுற்றி கருப்பு பளிங்குக்கற்களால் ஆன வெளி மண்டபம் அமைந்துள்ளது. கோவிலின் தூண்களில் மிகவும் நுணுக்கமான வேலைப்பாடுகள் காணப்படுகின்றன. அவற்றில் ஒன்று, ஒரு சிங்கத்தின் வாயில் காணப்படும் பந்து வடிவிலான ஒற்றைக்கல். அம்மனின் பிராதன வாகனமாக சிங்கம் கருதப்படுகிறது. அம்மனின் தலையில் நெருப்பிலான கிரீடமும் காலடியில் ஒரு அரக்கனை மிதித்துக்கொண்டிருப்பது போலவும் வடிவமைக்கப்பட்டிருக்கின்றன. அம்மனின் தலையில் "ருத்ரன்" உள்ளதாக நம்பப்படுகிறது. இக்கோவிலில் ஸ்ரீ பொன் காளியம்மன், சித்தி விநாயகர் மற்றும் ஏழு கன்னிமார் சிலைகளும் கானப்படுகின்றன. அது தவிர ஸ்ரீ மகா முனியப்பனின் மாபெரும் சிலை ஒன்றும் காணப்படுகின்றது. இவர் குழந்தை வரம் அளிப்பதோடு அல்லாமல், பயத்திலிருந்தும் தீய சக்திகளிடத்திலிருந்தும் மக்களைக் காப்பாற்றி வருவதாக நம்பப்படுகிறது. இரு சந்நிதிகளிலிருந்தும் அளிக்கப்படும் தாயத்துகள் மக்களை தீய சக்திகளிடத்திலிருந்தும் நோய்களிலிருந்தும் காப்பாற்றுவதாக நம்பப்படுகிறது. இவற்றைத் தவிர காவல் தெய்வம், பிரம்மா மற்றும் இன்னும் பல சிலைகள் காணப்படுகின்றன. இக்கோவிலில் பிராமினி, மகேஸ்வரி, கௌமாரி, வைஷ்னவி, மஹேந்த்ரி மற்றும் சாமுண்டி ஆகியோரது சிலைகளும் காணப்படுகின்றன. "சின்ன அம்மன்" என்று அழைக்கப்படும் உற்சவர் சிலையும் இங்கு உள்ளது.

மேலும், அருகில் வெள்ளை பளிங்கு கற்களால் கட்டப்பட்ட அருள்மிகு அமரபநீஸ்வரர் திருக்கோவில், அருள்மிகு ஆதிநாரயனபெருமாள் திருக்கோவில் மற்றும் அருள்மிகு அங்காளம்மன் திருக்கோவில்களும் அமைந்துள்ளன.

காலை ஆறு மணி முதல் மதியம் ஒரு மணி வரையும் மாலை நான்கு மணி முதல் எட்டு மணி வரை கோவில் நடை திறந்து இருக்கும். காலை 6.15 மணி, 11.15 மணி மற்றும் மாலை 5 மணி ஆகிய நேரங்களில் அம்மனுக்கு அபிஷேகம் நடை பெரும். 7 மணி, 9 மணி, 10.30 மணி, 12 மணி, 5 மணி, 7 மணி என்று 6 கால பூஜைகள் நடைபெறுகிறது.

இந்த திருகோவிலின் குண்டம் மற்றும் தேர்த்திருவிழா மிகவும் பிரசித்தி பெற்றது. இது ஆண்டு தோறும் மார்கழி மாதத்தில் நடைபெரும். பல லட்சம் பக்தர்கள் இங்கு வந்த பூ மிதிப்பர். குண்டத்திற்கு அடுத்துவரும் வெள்ளிக்கிழமை அன்னை ராஜராஜேஸ்வரியாக புஷ்பத்தேரில் எழுந்தருள்வாள். திருவிழாவில் சிறப்பம்சம் இதுவே. மேலும் நவராத்திரி திருவிழாவின் போது ஒன்பது நாட்களும் அம்பாள் வெவ்வேறு உருவங்களில் பக்தர்களுக்கு அருள் பாலிப்பார். சித்திரை திருவிழா மற்றும் பொங்கல் விமர்சிகையாக கொண்டாடப்படும் மற்ற பண்டிகைகள் ஆகும். முக்கியமான முடிவுகளை எடுப்பதற்கு மக்கள் அம்மனிடம் "வாக்கு கேட்டல்" முறையைக் கடைபிடிக்கின்றனர். அம்மன் சிலையின் இரு பக்கங்களிலும் பூக்கள் வைத்து எப்பக்கத்திலிருந்து பூ கீழே விழுகின்றது என்பதைப் பொறுத்து முடிவுகள் எடுக்கப்படுகின்றன. சிறப்பு நாட்களில் அம்மனைச் சந்தனம் அல்லது மஞ்சள் பூசி அலங்கரிக்கின்றனர். திருவிழாவில் குண்டம் இறங்குதல் வெகு சிறப்பாக நடைபெறுகிறது. 

கோவில் கும்பாபிசேகம் 12 ஆண்டுகளுக்கு ஒரு முறை நடைபெரும். மேலும், தினமும் அம்பாள தங்க தேரில் ஊர்வலம் செல்வார். மேலும் இரண்டு மரத்தேர்கள் மற்றும் ஒரு தங்க கவசம் அம்பாளுக்கு உரித்தானது ஆகும். 


</doc>
<doc id="250322" url="https://ta.wikipedia.org/wiki?curid=250322" title="பாரியூர்">
பாரியூர்

பாரியூர் இந்தியாவில் தமிழ்நாடு மாநிலத்தில் ஈரோடு மாவட்டத்தில் கோபிச்செட்டிப்பாளையம் வட்டத்தில் இருக்கும் ஒரு ஊராட்சி கிராமம் ஆகும். இந்த ஊர் கோபிச்செட்டிப்பாளையம் நகரத்தில் இருந்து 3 கி.மீ. தொலைவில் அமைந்துள்ளது. இங்கு அமைந்துள்ள பாரியூர் கொண்டத்துக்காளியம்மன் கோவில் மிகவும் பிரசித்தி பெற்றது. 


</doc>
<doc id="250325" url="https://ta.wikipedia.org/wiki?curid=250325" title="கோழுருச்சி">
கோழுருச்சி

"கோழுருச்சி" ("ardisia solanacea") ஒரு சிறிய தாவர இனத்தைச்சேர்ந்த செடியாகும்.

இந்த தாவரம் அடுக்காக பல பூக்களைப்பூக்கும் தன்மை கொண்டது. இந்த செடி பொதுவாக 6 அடி உயரம் வளரும். இதன் கனி உணவாகப்பயன்படுகிறது.



</doc>
<doc id="250327" url="https://ta.wikipedia.org/wiki?curid=250327" title="பெரியகொடிவேரி">
பெரியகொடிவேரி

பெரியகொடிவேரி இந்தியா நாட்டில் தமிழ்நாடு மாநிலத்தில் ஈரோடு மாவட்டத்தில் கோபிச்செட்டிப்பாளையம் வட்டத்தில் இருக்கும் ஒரு கிராமம் ஆகும். கொடிவேரி அணை இந்நகருக்கு வெகு அருகில் உள்ளது. 2011ஆம் ஆண்டு எடுத்த மக்கள் தொகை கணக்கெடுக்கின் படி இந்நகரில் 12,330 மக்கள் வசிக்கிறார்கள். இவர்களில் 6,181 பேர் ஆண்கள், 6,149 பேர் பெண்கள்.


</doc>
<doc id="250342" url="https://ta.wikipedia.org/wiki?curid=250342" title="பட்டீச்சரம் துர்க்கையம்மன் கோயில்">
பட்டீச்சரம் துர்க்கையம்மன் கோயில்

பட்டீச்சரம் துர்க்கையம்மன் கோயில் தஞ்சாவூர் மாவட்டம் கும்பகோணம் அருகேயுள்ள பட்டீச்சரம் பட்டீஸ்வரர் கோயில் வளாகத்தில் ஒரு சன்னதியாக அமைந்துள்ளது. 
பட்டீஸ்வரர் கோயிலின் வடக்கு வாயிலின் வழியே ராஜகோபுரத்தைக் கடந்து உள்ளே வந்தால் துர்க்கையம்மன் சன்னதியைக் காணமுடியும்.

மற்ற இடங்களைப் போலல்லாமல் துர்க்கையம்மன் ஸ்வரூபணியாக காட்சி தருகிறாள். தன்னைச் சரண் அடையும் பக்தர்களுக்கு உடனே அருள்புரிய காலைஎடுத்து வைத்துப் புறப்படுகிற தோற்றத்தில் துர்க்கை நிற்பது இன்னொரு சிறப்பு. எட்டு கரங்களில் ஒரு கரத்தில் கிளியை வைத்துள்ளார். மகிஷாசுரன் தலை மேல் பாதங்களை வைத்து, சிம்ம வாகனத்தில் எட்டுக் கரங்களுடன் மகர குண்டலங்களுடன் திரிபங்க ரூபியாய் மூன்று நேத்திரங்களுடன் கம்பீரமாக காட்சி தருகிறாள்.

ஆறடி உயரத்தில், அழகாக புடவை கட்டி, எலுமிச்சை மற்றும் ரோஜா மாலை அணிந்துள்ளார். எருமை முகமுடைய மகிஷாசுரனைக் காலில் மிதித்து, நிமிர்ந்து நின்ற கோலத்தில் காட்சி அளிக்கிறார். பிற ஆறு கரங்களில் சங்கு, சக்கரம், வில், அம்பு, வாள், கேடயம் ஆகிய ஆயுதங்களைக் கொண்டு சாந்தமாக போர் முடித்த கோலத்தில் காணக் கிடைக்கிறாள். இடப்பக்கம் நோக்கியுள்ள வாகன சிம்மத்தின் ரூபிணியாக விளங்குகிறாள். துர்க்கை இங்கு சாந்த சொரூபிணியாக இருப்பதை அவளது புன்னகை தவழும் முகமும், வலப்புறம் திரும்பியுள்ள சிம்ம வாகன முகமும் நிரூபிக்கிறது. பக்தர்களை வரவேற்கும் கோலத்தில் வெற்றி வாகை சூடிய நிலையில் இருக்கிறாள். 
துர்க்கையம்மனின் எட்டு கரங்களில் காணப்படும் முத்திரைகள் கீழ்க்கண்ட பொருளைத் தருகின்றன. 
பாண்டிய மன்னர்களுக்கு மீனாட்சி எப்படி குலதெய்வமாக விளங்கினாளோ அவ்வாறே சோழ மன்னர் பரம்பரை முழுவதற்கும் பட்டீஸ்வர துர்க்கை குலதெய்வமாக விளங்கிவந்தாள். பாண்டியனை மணந்த சோழ அரசியான மங்கையர்க்கரசி தேவியாரும், ராஜராஜ சோழனுக்கு மதியூகி ஆலோசகராக விளங்கிய குந்தவைப் பிராட்டியாரும் பட்டீஸ்வர துர்க்கை மீது அபார பக்தி செலுத்தியவர்கள் என்பது குறிப்பிடத்தக்கது. 

இக்கோயிலுக்கு இரண்டு கோடி ரூபாயில் புதிய தங்கரதம் வடிவமைக்கும் பணி துவங்கப்பட்டுள்ளது. தங்கரதம் வடிவமைக்க பக்தர்களிடம் ஏழு லட்சம் மதிப்பீட்டில் மர ரதம், அதன்மீது 1.75 கோடி ரூபாய் மதிப்பீட்டில் பத்து கிலோ எடையில் தங்க ரேக்கும் பதிக்கப்பட உள்ள நிலையில், 
12 அடி உயரம், எட்டு அடி அகலத்தில், நான்கு சக்கரம் பொருத்தும் பணி ஆரம்பிக்கப்பட்டுள்ளது. 

பட்டீச்சரம் பட்டீஸ்வரர் கோயில் மற்றும் துர்க்கையம்மன் கோயிலின் குடமுழுக்கு மன்மத வருடம் தை மாதம் 15ஆம் நாள் 29 ஜனவரி 2016 அன்று நடைபெற்றது.



</doc>
<doc id="250343" url="https://ta.wikipedia.org/wiki?curid=250343" title="யோகான் கோட்லீப் கான்">
யோகான் கோட்லீப் கான்

யோகான் கோட்லீப் கான் ("Johan Gottlieb Gahn", 19 ஆகத்து 1745 – 8 திசம்பர் 1818) என்பவர் சுவீடன் நாட்டைச் சேர்ந்த ஒரு வேதியியலாளர் மற்றும் உலோகவியல் வல்லுநர் ஆவார். இவர் 1774 ஆம் ஆண்டில் மாங்கனீசு தனிமத்தைக் கண்டுபிடித்தார்.

1762 முதல் 1770 வரையிலான காலத்தில் கான் உப்சாலாவில் கல்வி கற்றார். அங்கு, தோர்பெர்ன் பெர்க்மான் மற்றும் காரல் வில்லெம் சீலெ முதலான வேதியியலாளர்களுடன் பழகும் வாய்ப்பு அவருக்கு கிட்டியது. 1770 இல் இவர் சுவீடனிலுள்ள பாலன் நகருக்கு குடியேறினார். இவ்வூரில், தாமிரம் உருக்குதலை மேம்படுத்தும் முறைகளை அறிமுகப்படுத்தினார். துத்தம், கந்தகம் மற்றும் அடர்சிவப்பு சாயம் தயாரிக்கும் பல தொழிற்சாலைகள் உருவாக்குவதில் இவர் பங்கேற்றார்.

சுவீடனின் அரசுத்துறை கனிம வாரியத்தில் வேதியியலாளராக 1773 முதல் 1817 வரை பணியாற்றினார். தன்னுடைய அறிவியல் கண்டுபிடிப்புகளை வெளியிடுவதில் இவர் மிகவும் தயக்கம் காட்டினார். ஆனால் பெர்க்மான் மற்றும் வில்லெம் சீலெவிடம் அவற்றைப்பற்றி தயக்கமின்றி உரையாடினார். மாங்கனீசு ஈராக்சைடை கரிமம் உபயோகித்து மாங்கனீசாக ஒடுக்கியது இவருடைய கண்டுபிடிப்புகளில் ஒன்றாகும். இதுவே மாங்கனீசை தனிமமாக முதன்முதலில் தனிமைப்படுத்திய முறையுமாகும்.
1874 ஆம் ஆண்டில் சுவீடனின் இராயல் அறிவியல் பயிற்சி நிறுவனத்தின் உறுப்பினராகத் தேர்ந்தெடுக்கப்பட்டார். சுவீடன் நாட்டு சுரங்கத் துறையில் மேலாளராகவும் பணியாற்றியுள்ளார்.

கானைட்டு (ZnAlO) என்ற ஆக்சைடு தாதுப்பொருள் இவரது பெயரால் அழைக்கப்படுகிறது.



</doc>
<doc id="250345" url="https://ta.wikipedia.org/wiki?curid=250345" title="பாம்புக்கொடி">
பாம்புக்கொடி

பாம்புக்கொடி ("Arisaema") என்ற இந்த தாவரம் பெரிய தாவரம் ஆகும். இந்த தாவரம் பொதுவாக சீன மக்கள் குடியரசு, ஜப்பான், ஆசியா, ஆப்பிரிக்கா, மெக்சிக்கோ, மற்றும் வட அமெரிக்கா போன்ற பகுதிகளில் காணப்படுகிறது.


</doc>
<doc id="250346" url="https://ta.wikipedia.org/wiki?curid=250346" title="புன்னைநல்லூர் கோதண்டராமர் கோயில்">
புன்னைநல்லூர் கோதண்டராமர் கோயில்

புன்னைநல்லூர் கோதண்டராமர் கோயில், தமிழ்நாடு, தஞ்சை மாவட்டம், புன்னைநல்லூர் கிராமத்தில் புன்னைநல்லூர் மாரியம்மன் கோயிலுக்கு அருகில் அமைந்துள்ளது.

தஞ்சாவூர் அரண்மனை தேவஸ்தானத்திற்கு உட்பட்ட 88 கோயில்களில் இக்கோயிலும் ஒன்றாகும்.

கி.பி.1739-1763இல் இக்கோயில் கட்டப்பட்டது. நேபாள மன்னர் ஒருவரால் தஞ்சாவூர் மன்னருக்கு அன்பளிப்பாகக் கொடுக்கப்பட்ட சாளக்கிராமக் கல்லினால் ஆன சிலைகள் கருவறையை அலங்கரிக்கின்றன. கோதண்டராமர், சீதா, லட்சுமணர், சுக்ரீவரோடு நின்ற கோலத்தில் எழுந்தருளியுள்ளார்.

ராஜகோபுரம், பலி பீடம், கொடி மரம், திருச்சுற்று, முன்மண்டபம், கருவறை, விமானம் போன்ற அமைப்புகளுடன் அமைந்துள்ளது. திருச்சுற்றில் சக்கரத்தாழ்வார் சன்னதி, ஆழ்வார் சன்னதி, தல மரமான புன்னை மரம், ஜயவீர ஆஞ்சநேயர் சன்னதி ஆகியவை உள்ளன.இக்கோயிலின் பிரகார சுற்றுச்சுவரில் இராமாயணக் காட்சிகள் ஓவியமாகத் தீட்டப்பட்டுள்ளன.



</doc>
<doc id="250347" url="https://ta.wikipedia.org/wiki?curid=250347" title="மாஸ்தி வெங்கடேச ஐயங்கார்">
மாஸ்தி வெங்கடேச ஐயங்கார்

மாஸ்தி வெங்கடேச ஐயங்கார் (Maasthi Venkatesa Iyengar 6 சூன் 1891 – 6 சூன் 1986) என்பவர் கன்னடத்தின் புகழ்பெற்ற புதின, சிறுகதை எழுத்தாளராவார். இவர் இந்தியாவின் இலக்கியத்துக்கான உயர் விருதான ஞானபீட விருது பெற்ற நான்காவது கன்னட எழுத்தாளராவார். இவர் மாஸ்த்தி கன்னடத ஆஸ்தி (மாஸ்த்தி கன்னடத்தின் சொத்து) என்று போற்றப்படுபவர். மைசூர் மன்னர் நான்காம் கிருட்டிணராச உடையார் இவருக்கு ‘ராஜசேவசக்தா’ என்ற பட்டத்தை வழங்கி கவுரவித்தார்.

மாஸ்த்தி கர்நாடக மாநிலம் கோலார் மாவட்டத்தின் ஹொசஹல்லி என்ற இடத்தில் தமிழ் ஐயங்கார் குடும்பத்தில் 1891இல் பிறந்தார். இளமைப் பருவத்தை மாஸ்தி என்ற கிராமத்தில் கழித்தார். 1914இல் சென்னை பல்கலைக்கழகத்தில் ஆங்கில இலக்கியத்தில் முதுகலைப் பட்டம் பெற்றார்.

பிறகு இந்தியன் சிவில் சர்வீஸ் தேர்வை முடித்து, மதிப்புமிக்க பல பதவிகளில் கர்நாடகத்தின் பல இடங்களில் பணியாற்றினார்.26 ஆண்டுகால பணிக்குப் பின் மாவட்ட ஆட்சியராக பதவிஉயர்வு பெற்றார். 1943இல் தனது பணியில் இருந்து விலகனார். இவருக்கு எழுதுவதில் ஆர்வம் இருந்ததால் சிறிது காலம் ஆங்கிலத்தில் எழுதி வந்தார். பிறகு கன்னட மொழியில் ஸ்ரீநிவாசா என்ற புனைப் பெயரில் சிறுகதைகள், நாவல்கள் எழுதத் தொடங்கினார்.

இவர் எழுதிய முதல் நூல் 1910இல் வெளியான ‘ரங்கன மதுவே’ கடைசி நூல் மாதுகரே ராமண்ணா 1985இல் வெளிவந்தது. இவரது ‘கெலவு சன்ன கதெகளு’ (சில சிறுகதைகள்) என்ற சிறுகதைத் தொகுப்பு, நவீன கன்னட இலக்கிய உலகில் குறிப்பிடத்தக்க படைப்பாகும். 
இவர் நிறைய கவிதைகளையும்,பல நாடகங்களையும் எழுதியுள்ளார். புகழ்பெற்ற வேற்றுமொழி நாடகங்களை மொழிபெயர்த்துள்ளார். ‘ஜீவனா’ என்ற மாத இதழின் ஆசிரியராக 1944 முதல் 1965 வரை பணியாற்றினார். சிறந்த எழுத்தாளரான இவர் கன்னடத்தில் 123 நூல்களையும், ஆங்கிலத்தில் 17 நூல்களையும் தம்வாழ்நாளில் எழுதியுள்ளார். 1983இல் இவரது சிக்கவீர ராஜேந்திரா என்கிற புதினத்திற்காக ஞானபீட விருது பெற்றார். இப்புதினம் குடகின் கடைசி மன்னரின் வரலாறை மையமாக் கொண்டது. ‘சென்னபசவ நாயக்கா’ என்னும் புதினம் இவரது இன்னொரு புகழ்பெற்ற வரலாற்றுப் புதினம் ஆகும்.

தமிழராகப் பிறந்து கன்னட இலக்கியத்தில் சாதனை படைத்த மாஸ்தி வெங்கடேச ஐயங்கார் தனது 95 வயதில் 1986இல் மறைந்தார். அவரது நினைவைப் போற்றும் விதமாக, சிறந்த கன்னட எழுத்தாளர்களுக்கு ‘மாஸ்தி வெங்கடேச ஐயங்கார் விருது’ 1993 முதல் ஆண்டுதோறும் கர்னாடக அரசால் வழங்கப்பட்டு வருகிறது. இவர் பெங்களூர் பசவன் குடியில் வாழ்ந்த வீட்டை கர்நாடக அரசு அருங்காட்சியமாக பராமரிக்கப்படுகிறது.
கோலார் மாவட்டம் மாஸ்தி கிராமத்தில் உள்ள இவரது வீடு நூலகமாக மாற்றப்பட்டு, கர்நாடக அரசால் பராமரிக்கப்படுகிறது. அங்கு ‘மாஸ்தி ரெசிடென்சியல் ஸ்கூல்’ என்ற பள்ளியை கர்நாடக அரசு 2006-ல் தொடங்கியது.


</doc>
<doc id="250348" url="https://ta.wikipedia.org/wiki?curid=250348" title="சிர்க்கோனியம் (IV) சல்பைடு">
சிர்க்கோனியம் (IV) சல்பைடு

சிர்க்கோனியம்(IV) சல்பைடு ("Zirconium(IV) sulfide") அல்லது சிர்க்கோனியம் இருசல்பைடு ("Zirconium disulfide") என்பது ZrS என்ற மூலக்கூறு வாய்பாடுடன் கூடிய ஒரு வேதிச் சேர்மம் ஆகும். இது கருநீலமும் பழுப்பும் கலந்த நிறத்தில் திண்மமாகக் காணப்படுகிறது. காட்மியம் அயோடைடு சேர்மம் போலவே அடுக்கு அமைப்பை ஏற்றுள்ளது.

நெருங்கிய தொடர்புடைய டைட்டானியம் இருசல்பைடு போல சிர்க்கோனியம்(IV) சல்பைடும் சிர்க்கோனியம் உலோகமும் கந்தகமும் சேர்த்து சூடாக்குவதன் மூலம் தயாரிக்கப்படுகிறது. அயோடின் வாயுவை உபயோகப்படுத்தி ஆவி பெயர்வு வினை மூலமாக சிர்க்கோனியம்(IV) சல்பைடை தூய்மையாக்க முடியும்.


</doc>
<doc id="250351" url="https://ta.wikipedia.org/wiki?curid=250351" title="வரலாற்று வானியல்">
வரலாற்று வானியல்

வரலாற்று வானியல் "( Historical astronomy )" என்பது வானியல் தரவுகளின் வரலாற்றை ஆய்வு செய்கின்ற அறிவியல் துறையாகும். வானியல் வரலாற்றுத் தன்மை தொடர்புடைய துறைகளில் ஆர்வத்தை அதிகரிப்பதே வரலாற்று வானியல் பிரிவு இருப்பதன் நோக்கம் என்று 1899 இல் நிறுவப்பட்ட அமெரிக்க வானியல் கழகம் தெரிவிக்கிறது. வானியலின் வரலாற்றையும் நாம் வரலாற்று வானியலில் சேர்த்துக் கொள்வதால், தொல் வானியல் தொடங்கி எவையெல்லாம் அறியப்பட்டன என்றும் அத்தகைய வரலாற்றுப் பதிவுகளை தற்கால நவீன வானியற்பியல் சிக்கல்களுக்கு தீர்வு காணப் பயன்படுத்துவதற்கும் வாய்ப்பு கிடைக்கிறது. பண்டைய மற்றும் வரலாற்று கண்காணிப்புப் பதிவுகள் மூலம் நீண்ட கால வானிகழ்வு போக்குகளான கிரகண வடிவங்கள் மற்றும் விண்மீன் மேகங்களின் திசைவேகம் ஆகியவற்றை அறிந்து தெளிவடைய முடிகிறது. மாறாக, நன்கு அறியப்பட்ட மற்றும் நன்கு ஆவணப்படுத்தப்பட்ட வரலாற்று வானியல் ஆவணங்களைப் பயன்படுத்துவதால் இயற்கை நிகழ்வுகளின் செயல்பாட்டை கணிணி மாதிரிகளின் செயல்பாட்டோடு மதிப்பிட்டு சரிபார்க்கவும் அறியப்படாத நிகழ்வுகளின் நிகழ்வு தேதியைக் கணக்கிடவும் இயல்கிறது.

• வரலாற்று வானியல் பதிவு ஆய்வின் பயன்பாட்டுக்கு ஒரு உதாரணமாக நண்டு நெபுலா தொடர்பான ஆய்வைக் குறிப்பிடலாம். சூலை 1054 இல் முதலில் கண்டுபிடிக்கப்பட்ட SN 1054 மீவிண்மீன் வெடிப்புச் சிதறலின் எச்சமே நண்டு நெபுலா என்று அறியப்பட்டது. சமகாலத்திய சீனாவில் இருந்த சங்வம்சத்தில் ஒரு வரலாற்று வானியல் பதிவு எழுதப்பட்டுள்ளது. இப்பதிவில் வானத்தில் நிகழ்ந்த ஒரு அபூர்வமான இயற்கை நிகழ்வு என இந்நிகழ்வு பதிவு செய்யப்பட்டுள்ளது. இதே நிகழ்வை ஜப்பானிய மற்றும் அராபிய வானியல் அறிஞர்களும் பதிவு செய்துள்ளனர். பெரும்பாலான விண்வெளி அறிஞர்கள் இப்பதிவின் அடைப்படையில் அந்நிகழ்வை நண்டு நெபுலாவின் உருவாக்கம் என்று தொடர்புபடுத்தி காண்கின்றனர்.

• இரண்டாவதாக, வானியல் அறிஞர் எட்மண்ட் ஹாலி வ்ரலாற்று வானியல் துறையில் ஈடுபட்டு தோராயமாக 76 ஆண்டுகளில் மூன்று வால்விண்மீன்கள் தோன்றியதாகக் குறிப்பிட்டார். உண்மையில் அவை மூன்றல்ல ஒரே வால்விண்மீன் ஆகும். 

• அதே போல குறுங்கோள் புளூட்டோ கண்டறியப்பட்டு 1915 ஆம் ஆண்டின் தொடக்கத்தில் புகைப்படமும் எடுக்கப்பட்டது. ஆனாலும் 1930 ஆம் ஆண்டு வரை அது அங்கீகரிக்கப்படவில்லை.

• கதிர் வீச்சலை வீசும் போலி விண்மீன்கள் எனப்படும் குவாசர்கள் 19 ஆம் நூற்றாண்டின் பின்பகுதியில் புகைப்படம் எடுக்கப்பட்டாலும் 1960 வரை அவை விண்வெளியில் இருக்கும் மாறுபட்ட பொருள்கள் என்பது அறியப்படவே இல்லை.









</doc>
<doc id="250352" url="https://ta.wikipedia.org/wiki?curid=250352" title="பேட்மேன் எதிர் சூப்பர்மேன்: டான் ஆஃப் ஜஸ்டிஸ்">
பேட்மேன் எதிர் சூப்பர்மேன்: டான் ஆஃப் ஜஸ்டிஸ்

வௌவால் மனிதனும் மாமனிதனும்: நீதியின் விடியல் (ஆங்கிலம்: Batman v Superman: Dawn of Justice) 2016 இல் திரைக்கு வரவிருக்கும் அமெரிக்க மீநாயகத்திரைப்படமாகும். இது இடீசி சித்திரக்கதை கதாபத்திரங்களான பேட்மேன் மற்றும் சூப்பர்மேன் ஆகியோரை மையமாகக் கொண்டுள்ளதுடன் இடீசி பகிர்பிரபஞ்சத் திரைப்படங்களின் வரிசையில் இரண்டாவதாக வெளிவருகின்றது. சாக்கு சினைடரின் (Zack Snyder) இயக்கத்தில் கிறிசு இரேறியோ (Chris Terrio) மற்றும் இடேவிட்டு எசு. கோயரின் (David S. Goyer) திரைக்கதையில் வெளியான இப்படத்தில் பென் அஃப்ளெக்கு, கென்றி கவில், ஏமி அடம்சு, செசி ஐசின்பேக், இடயன் லேன், இலாரன்சு ஃபிசுபேண், செரேமி அயேண்சு, காலி கன்ரர், கல் கடட்டு ஆகியோர் நடித்துள்ளனர். பேட்மேன் மற்றும் சூப்பர்மேன் கதாப்பாத்திரங்கள் ஒன்றாக திரையில் தோன்றும் (அசைவூட்டத் திரைப்படம் அல்லாத) முதல் திரைப்படம் இதுவாகும்.

2013இல் மாமனிதன்: இரும்பு நெஞ்சம் (ஆங்கிலம்: Man of Steel) திரைப்படத்தின் வெளியீட்டைத் தொடர்ந்து சான் இடியாகோ சித்திரக்கதை மாநாட்டில் (ஆங்கிலம்: San Diego Comic Con) இத்திரைப்படத்தின் வெளியீடு அறிவிக்கப்பட்டது. சூன் 2013இல் சினைடர் மற்றும் கோயரின் பங்களிப்புடன், அக்தோபர் 2013இல் தயாரிப்புப் பணிகள் ஆரம்பமாயின. மே 2014இல் தொடங்கப்பட்ட படப்பிடிப்புகள் டெற்றொயிற்று, மிச்சிகனிலும் மேலதிகமாக சிகாகோ மற்றும் இல்லினோயியில் நடைபெற்று இடிசம்பர் 2014இல் முடிவடைந்தன.

இத்திரைப்படம் மார்ச் 25, 2016இல் ஐக்கிய அமெரிக்காவின் இருபரிமாண(2D), முப்பரிமாண (3D) மற்றும் ஐமேக்சு திரையரங்குகளில் வெளியிடப்பட்டுள்ளது.

பணக்கார தொழிலதிபரும் இரகசியமாக வௌவால் மனிதன் எனும் பெயரில் கோதம் நகரில் குற்றங்களை களைவதுமான கதாபாத்திரம்.


தனது பெற்றோரால் கிரிப்புரன் எனும் கிரகத்தின் அழிவினின்று தப்பிக்கப் பூமிக்கு அனுப்பி வைக்கப்பட்டவரும், இந்நாளில் "டெய்லி பிளானெட்" (Daily Planet) நாளிதளின் நிருபராகவும் தனது மீஆற்றலால் "மெற்றோபலிசு" (Metropolis) நகரின் பாதுகாவலனாகவுமுள்ள கதாபாத்திரம்.


கிளார்க் கென்டின் தோழியான மற்றுமொரு "டெய்லி பிளானெட்" நிருபர்.


அறிவாற்றல், செல்வம், பதவி யாவும் கொண்டிருப்பதால் பூவுலகில் சூப்பர்மேனின் வலிமைக்கு சவாலாக விளங்கும் விரல்விட்டு எண்ணக்கூடிய மனிதர்களில் ஒருவராகவுள்ளார்.


கிளார்க் கென்டின் வளர்ப்புத் தாய்.


"டெய்லி பிளானெட்" பத்திரிகையின் ஆசிரியர்.


ப்றூசு வெய்னின் நம்பிக்கைக்குரிய உதவியாளரும், நண்பரும் வழிகாட்டியுமாவார்.



அமேசானிய இளவரசியும் சியுசு (Zeus) தெய்வத்தின் மகளும், சிறுதெய்வமும் ஆவார்.

இரோ ஒகமோட்டோ (Tao Okamoto) லெக்ஸ் லூதோரின் உதவியாளரான மேசி கிறேவ்சு-ஆக நடிக்கிறார். இறே ஃபிசெர் (Ray Fisher) மற்றும் சேசன் மொமோவா (Jason Momoa) முறையே விக்ரெர் சுரோன்/சைபோக் (Victor Stone/ Cyborg) மற்றும் ஆதர் கறி/ அகுவாமேன்-ஆக (Arthur Curry/ Aquaman) சிறுபாத்திரங்களில் நடித்துள்ளனர். மேன் ஒஃப் சுடீலில் தளபதி கேரி ஃபாரிசு-ஆக (Carrie Farris) நடித்த கிறிசுடீனா றென் (Chrintina Wren), இதிலும் அப்பாத்திரத்தைத் தொடர்கிறார். சுகூற் மெக்னெய்றி (Scoot McNairy), கலன் மல்வீ (Callan Mulvey), சீனா மலோன் (Jena Malone) ஆகியோர் இன்னமும் பெயர் வெளிவிடப்படாத கதாபாத்திரங்களில் நடிக்கவுள்ளனர். அதிகார சபை அங்கத்தவரான பற்றிக் இலீகி-யும் (Patrick Leahy) ஒரு பாத்திரத்தில் நடிக்கவுள்ளார்.

வார்னர் சகோதர்கள் நிறுவனத்தின் கண்காணிப்பின் கீழ் ஜூன் 2013இல் இயக்குனர் சாக்கு சினைடரும் திரைக்கதை எழுத்தாளர் டேவிட் எசு. கோயரும் மேன் ஒஃப் சுடீலின் அடுத்த பாகத்தை உருவாக்கும் பணிக்குத் திரும்புவதாக அறிவிக்கப்பட்டதுடன் திரைப்படமானது 2014இல் வெளிவருவதாகக் கருதப்பட்டது. சூலை 2013இல் சேன் டியாகோ காமிக் கான்-இல் படம் 2015இல் வருவதாகவும், பேட்மேன் மற்றும் சூப்பர்மேனின் முதல் திரைச்சந்திப்பாக இது இருக்குமெனவும் சினைடர் உறுதிப்படுத்தினார். கிறிசுதோபர் நோலன் நிர்வாகத் தயாரிப்பாளராக இருப்பதுடன், சினைடர் மற்றும் கோயர் இருவரும் சேர்ந்து படத்தின் கதையை எழுதுகின்றனர்.


</doc>
<doc id="250366" url="https://ta.wikipedia.org/wiki?curid=250366" title="எப். ரிச்சார்டு ஸ்டீபென்சன்">
எப். ரிச்சார்டு ஸ்டீபென்சன்

பேராசிரியர் எப். ரிச்சர்ட் ஸ்டீபென்சன் ("F. Richard Stephenson", எஃப். ரிச்சார்ட் ஸ்டீவென்சன், பிறப்பு: 1941) ஒரு பிரித்தானிய வானியலாளர் ஆவார். இவர் டர்காம் பல்கலைக்கழகத்தில் இயற்பியல் மற்றும் கிழக்காசிய ஆய்வுகள் துறைகளில் பணிபுரிந்து மாண்புடன் ஓய்வுபெற்ற பேராசிரியர் ஆவார். 

வானியலின் வரலாற்று அம்சங்களில் அவரது ஆய்வுகள் மையம் கொண்டிருந்தது. அவற்றிலும் குறிப்பாக புவியின் சுழற்சி வரலாறு குறித்த பண்டைய வானவியல் ஆவணங்களை பகுப்பாய்வு செய்வதில் அதிகமாக ஈடுபட்டார். 10979 பிரைஸ்டீபன்சன் என்ற சிறுகோள் இவரால் கண்டுபிடிக்கப்பட்டது. ”வரலாற்று கிரகணங்கள் மற்றும் பூமியின் சுழற்சி” என்பது இவருடைய புகழ்பெற்ற நூலாகும்.




</doc>
<doc id="250370" url="https://ta.wikipedia.org/wiki?curid=250370" title="பண்பாட்டு வானியல்">
பண்பாட்டு வானியல்

பண்பாட்டு வானியல் அல்லது கலாச்சார வானியல் ("cultural astronomy") என்பது தற்போதைய அல்லது பண்டைய சமூகங்கள் மற்றும் கலாச்சாரங்களில் வானியல் அமைப்புகள்பற்றி அறியப்படுகிற பலதுறைகளின் தொகுப்பு ஆகும். . 

போன்ற அனைத்துத் துறைகளையும் உள்ளடக்கியது பண்பாட்டு வானியல் ஆகும்.



</doc>
<doc id="250371" url="https://ta.wikipedia.org/wiki?curid=250371" title="கிங்ஸ்லி சுவாம்பிள்ளை">
கிங்ஸ்லி சுவாம்பிள்ளை

பேரருட்திரு யோசப் கிங்ஸ்லி சுவாம்பிள்ளை ("Joseph Kingsley Swampillai", பிறப்பு: 9 டிசம்பர் 1936) இலங்கைத் தமிழ் கத்தோலிக்க குருவும், திருகோணமலை உரோமன் கத்தோலிக்க ஆயரும் ஆவார்.

சுவாம்பிள்ளை 1936 டிசம்பர் 9 இல் இலங்கையின் வடக்கே ஊர்காவற்றுறையில் பிறந்தார். இவர் யாழ்ப்பாணம் சம்பத்தரிசியார் கல்லூரியில் கல்வி பயின்றார்.

சுவாம்பிள்ளை 1961 டிசம்பரில் குருவாக திருநிலைப்படுத்தப்பட்டார். 1983 மார்ச்சில் திருகோணமலை-மட்டக்களப்பு மறைமாவட்டத்திற்கு ஆயராக நியமிக்கப்பட்டார். 2012 சூலையில் மட்டக்களப்பு தனியான மறைமாவட்டமாகப் பிரிக்கப்பட்டதை அடுத்து சுவாம்பிள்ளை திருகோணமலை மாவட்டத்தின் ஆயர் பொறுப்பை ஏற்றுக் கொண்டார். 2015 சூன் 3 இல் இவர் பணியில் இருந்து ஓய்வு பெற்றார்.


</doc>
<doc id="250373" url="https://ta.wikipedia.org/wiki?curid=250373" title="நோயெல் இம்மானுவேல்">
நோயெல் இம்மானுவேல்

பேரருட்திரு கிறித்தியான் நோயெல் இம்மானுவேல் ("Christian Noel Emmanuel", பிறப்பு: 25 டிசம்பர் 1960) இலங்கைத் தமிழ் கத்தோலிக்க குருவும், திருகோணமலை மறைமாவட்டத்தின் தற்போதைய உரோமன் கத்தோலிக்க ஆயரும் ஆவார்.

இம்மானுவேல் அடிகள் திருகோணமலையில் பெரியகடை என்னும் இடத்தில் ஜூவகின் இம்மானுவேல், டொனேட்டா மேரி ஆகியோருக்கு நான்காவது பிள்ளையாக 1960 டிசம்பர் 25 இல் பிறந்தார். தனது ஆரம்பக் கல்வியை திருகோணமலை புனித மரியாள் கல்லூரியில் பயின்று, தந்தையின் பணி இடமாற்றத்தை அடுத்து புத்தளம் புனித மரியாள் பாடசாலையில் இரண்டு ஆண்டுகள் பயின்று மீண்டும் திருகோம்ணமலை திரும்பி, அங்கு புனித சூசையப்பர் கல்லூரியில் உயர்வகுப்பில் கல்வி பயின்றார். பள்ளிப் படிப்பை முடித்த பின்னர் புனித யோசப்பு இளைய மடப்பள்ளியில் சேர்ந்தார். பின்னர் 1978-81 இல் கண்டி புனித பவுல் குருத்துவக் கல்லூரியில் சேர்ந்து மெய்யியல் பட்டம் பெற்றார். பின்னர் திருச்சி புனித பவுல் மடப்பள்ளியில் (1983-86) சேர்ந்தார்.

1985 மார்ச் 12 இல் திருத்தொண்டராகவும், 1986 மே 21 இல் குருவாகவும் திருநிலைப்படுத்தப்பட்டார். அதன் பின்னர் மட்டக்களப்பு மறைமாவட்ட முதன்மைப்பேராலயம்(1986-88), இருதயபுரம் (1988-89), அக்கரைப்பற்று (1989-93) ஆகிய ஆலயங்களில் பங்கு குருவாகப் பணியாற்றினார். 1999 - 2001 காலப்பகுதியில் ரோம் நகரில் அர்பேனியானா பல்கலைக்கழகத்தில் பயின்று முனைவர் பட்டம் பெற்றார். இலங்கை திரும்பிய பின்னர் கண்டி புனித பவுல் குருத்துவக் கல்லூரியில் பேராசிரியராக (2001-11) நியமிக்கப்பட்டார். 2011 இல் திருகோனமலை-மட்டக்களப்பு மறைமாவட்டத்தின் ஆயர் பொதுப் பதில்குருவாக நியமிக்கப்பட்டார். 2012 இல் மறைமாவட்டத்தின் பொதுப் பொருளாளராக நியமிக்கப்பட்டார். திருகோணமலை ஆயர் கிங்ஸ்லி சுவாம்பிள்ளை ஓய்வு பெற்றதை அடுத்து, இம்மானுவேல் 2015 சூன் 3 அன்று திருகோணமலை மறைமாவட்ட ஆயராக நியமிக்கப்பட்டார். இவர் ஆயராகத் திருநிலைப்படுத்தப்படும் சடங்கு 2015 சூலை 24 இல் திருகோணமலை புனித சூசையப்பர் கல்லூரி மண்டபத்தில் இடம்பெற்றது.

'தவக்காலத்தில் இவர்களோடு' (2008) என்ற நூலையும், 'ஒப்புரவின் ஊடாக சமாதானம்' (2009) என்ற நூலையும் எழுதி வெளியிட்டார். 'தாகம்' என்ற பெயரில் கிறித்தவ சிந்தனைகள் அடங்கிய வெளியீடுகளை 2010-2011 காலப்பகுதியில் வெளியிட்டார். கிழக்குப் பல்கலைக்கழகத்தில் பகுதி நேர விரிவுரையாளராகவும் பணியாற்றினார். புனித சூசையப்பர் கல்லூரியின் பழைய மாணவர் சங்க கௌரவப் பொதுச் செயலாளராகவும், திருகோணமலை தமிழர் அபிவிருத்தி ஒன்றியத்தின் தலைவராகவும் செயல்பட்டு வருகிறார்.


</doc>
<doc id="250378" url="https://ta.wikipedia.org/wiki?curid=250378" title="மால்கம் ஆதிசேசையா">
மால்கம் ஆதிசேசையா

மால்கம் ஆதிசேசையா (Malcolm Sathiyanathan Adiseshiah ஏப்ரல் 18, 1910 - நவம்பர் 21, 1994) என்பவர் கல்வியாளர், பொருளியல் மேதை, யுனெஸ்கோ இயக்குநர், பல்கலைக்கழகத் துணைவேந்தர், நாடாளுமன்ற உறுப்பினர் எனப் பல பரிமாணங்கள் கொண்டவர். 1971 இல் தமிழ்நாட்டில், தன் சொந்த செலவில் சென்னை வளர்ச்சி ஆராய்ச்சி நிறுவனத்தை துவக்கி நடத்தியவர்.

மால்கம் ஆதிசேசையா தமிழ் நாட்டின் வேலுரில் பிறந்தார். தந்தையார் தத்துவவியல் பேராசிரியர். தாயார் வேலூர் நகராட்சி உறுப்பினராகவும் மகளிர் மன்ற உறுப்பினராகவும் இருந்தவர். ஆதிசேசையா வேலூர் ஊரிசுப் பள்ளியிலும் கல்லூரியிலும் பயின்றார் பின்னர் சென்னை இலயோலா கல்லூரியில் பொருளியல் கல்வியில் இளங்கலை(ஆனர்சு) பட்டம் பெற்றார். பின்னர் இங்கிலாந்து நாட்டில் கேம்பிரிச்சு கிங்க்ஸ் கல்லூரியில் எம்.ஏ . பட்டம் பெற்றார். 1937-1940 ஆண்டுகளில் இலண்டன் பொருளியல் பள்ளியில் ஆய்வு செய்து முனைவர் பட்டம் பெற்றார்.

இலண்டனுக்குப் போவதற்கு முன் கல்கத்தா கல்லூரியில் சில ஆண்டுகள் ஆசிரியராகப் பணி புரிந்தார். முனைவர் பட்டம் பெற்று இந்தியாவுக்குத் திரும்பியதும் சென்னை கிறித்தவக் கல்லூரியில் பேராசிரியர் பணியில் அமர்ந்தார். அங்கு 1945 ஆம் ஆண்டு வரை பணிசெய்தார். பின்னர் செனிவாவில் உள்ள 'உலகப் பல்கலைக் கழக சேவை' யில் 
சேர்ந்து பணியாற்றினார். 

1948இல் யுனஸ்கோ என்னும் ஐக்கிய நாடுகள் அவையின் உறுப்பு அமைப்பில் சேர்ந்தார். யுனஸ்கோ பொது உதவி இயக்குநராக இருந்து 1970 இல் ஒய்வு பெற்றார். அக்காலத்தில் பதவியில் இருந்தபோது மூன்றாம் உலக நாடுகளின் பொருளியல் வளர்ச்சிக்குத் தொழில் நுட்ப உதவிகள் புரிந்தார். யுனஸ்கோ பதவியில் இருந்தபோது பழந் தமிழ் இலக்கியங்கள் மொழி பெயர்ப்புக்கும், இராசாசியின் கம்பராமாயண அயோத்தியா காண்டம் மொழி பெயர்ப்புக்கும், ஏ கே இராமனுஜம் என்பவரின் சங்க இலக்கிய மொழி பெயர்ப்புக்கும் உதவி செய்தார். யுனஸ்கோ அமைப்பிலிருந்து வெளிவந்த கூரியர் என்னும் இதழ் தமிழ் மொழியிலும் இந்தியிலும் வெளிவருவதற்கு இவருடைய முயற்சிகளே காரணம். 1966 இல் பாரீசு நகரில் நிகழ்ந்த உலகத் தமிழ் மாநாடு சிறப்புற நடைபெற யுனஸ்கோ மற்றும் பிரஞ்சு அரசு உதவிகளைப் பெற்றார்.

யுனஸ்கோவிலிருந்து திரும்பியதும் தமிழ் நாட்டில் நிலையாகத் தங்கி தமிழ்நாட்டின் கல்வி முன்னேற்றத்திற்கும் பொருளியல் சார்ந்த வளர்ச்சிக்கும் உதவ வேண்டும் என முடிவு செய்தார். 1971 இல் சென்னை வளர்ச்சி ஆய்வு நிறுவனம் (MIDS) என்னும் ஓர் அமைப்பை தம் துணைவியின் ஒத்துழைப்புடன் தொடங்கினார். இவ்வமைப்பு பிற்காலத்தில் 1977 இல் ஓர் தேசிய அமைப்பாக மாற்றப்பட்டது. தம் பெயரில் அமைந்த சொத்துகளை இவ்வமைப்பின் வளர்ச்சிக்கு எழுதி வைத்தார். தமிழ் நாடு கிராம விவசாயப் பொருளாதாரம் தொடர்பான ஆய்வுகளை நிகழ்த்துவதே சென்னை வளர்ச்சி ஆய்வு நிறுவனத்தின் முகாமையான நோக்கமாகும். மிட்ஸ் என்னும் பெயரில் ஓர் இதழை ஆசிரியராக இருந்து நடத்தி வந்தார். கல்வி, பொருளியல் தொடர்பான நூல்கள் பலவற்றை எழுதியும் பதிப்பித்தும் உள்ளார்.

தமிழ் நாடு அரசின் திட்டக்குழுவில் இடம்பெற்று 1971-76 ஆண்டுகளில் துணைத் தலைவராகப் பணியாற்றினார். கல்வி பொருளியல் முதலான திட்டங்களில் அவருடைய பங்களிப்பு இருந்தது. வறுமை நீங்கவும் செல்வம் பெருகவும் மக்கள் கல்வி அறிவு பெறுதல் மிக இன்றியமையாதது என வலியுறுத்தினார்

1975 ஆம் ஆண்டில் சென்னைப் பல்கலைக் கழக துணை வேந்தராக அமர்த்தப்பட்டார். அவர் காலத்தில் மாலிக்குலர் பயிரியல், பாலிமர் அறிவியல், பாதுகாப்பு கல்வி, வயது வந்தோர் கல்வி எனப் புதிய படிப்புகள் தொடங்கப்பட்டன.




</doc>
<doc id="250380" url="https://ta.wikipedia.org/wiki?curid=250380" title="லக்கம்பட்டி">
லக்கம்பட்டி

லக்கம்பட்டி ("Lakkampatti") இந்தியாவில் தமிழ்நாடு மாநிலத்தில் ஈரோடு மாவட்டத்தில் கோபிச்செட்டிப்பாளையம் வட்டத்தில் இருக்கும் ஒரு பேரூராட்சி ஆகும்

இந்திய 2001 மக்கள் தொகை கணக்கெடுப்பின்படி 11,057 மக்கள் இங்கு வசிக்கின்றார்கள். இவர்களில் 51% ஆண்கள், 49% பெண்கள் ஆவார்கள். இலக்கியம்பட்டி மக்களின் சராசரி கல்வியறிவு 62% ஆகும், இதில் ஆண்களின் கல்வியறிவு 71%, பெண்களின் கல்வியறிவு 53% ஆகும். இது இந்திய தேசிய சராசரி கல்வியறிவான 59.5% விட கூடியதே. இலக்கியம்பட்டி மக்கள் தொகையில் 9% ஆறு வயதுக்குட்பட்டோர் ஆவார்கள்.


</doc>
<doc id="250381" url="https://ta.wikipedia.org/wiki?curid=250381" title="இட்ரியம்(III) சல்பைடு">
இட்ரியம்(III) சல்பைடு

இட்ரியம்(III) சல்பைடு "(Yttrium(III) sulfide)" என்பது YSஎன்ற மூலக்கூறு வாய்பாடுடன் கூடிய ஒரு கனிமவேதியல் சேர்மமாகும். இட்ரியமும் கந்தகமும் சேர்ந்து இச்சேர்மம் உருவாகிறது. இவ்வுருவாக்கம் செறிவு, தொகுப்பு மற்றும் ஒருங்கிணைப்புச் செயலி ஆகியவைச் இணைந்து நிகழும் பல்லுருவாக்க வினையாகும்.


</doc>
<doc id="250382" url="https://ta.wikipedia.org/wiki?curid=250382" title="இட்ரியம்(III) ஆண்ட்டிமோனைடு">
இட்ரியம்(III) ஆண்ட்டிமோனைடு

இட்ரியம்(III) ஆண்ட்டிமோனைடு ("Yttrium(III) antimonide") என்பது YSb என்ற மூலக்கூறு வாய்பாடுடன் கூடிய ஒரு கனிமவேதியல் சேர்மமாகும்.


</doc>
<doc id="250384" url="https://ta.wikipedia.org/wiki?curid=250384" title="கணித்தல்">
கணித்தல்

கணித்தல் என்பது கடந்த கால மற்றும் தற்போதைய போக்குகள் ஆய்வின் அடிப்படையில் எதிர்காலத்தை தோராயமாக கணக்கிடுதல் ஆகும். கணிப்பதற்கு நேரத்தொடர், குறுக்கு வெட்டு அல்லது நெடுக்கு தகவல் புள்ளிவிவர முறைகள் அல்லது மாற்றாக சாதாரண கணிப்பு முறைகளை பயன்படுத்தலாம். கணித்தலின் பயன்பாடு பயன்களுக்கு தகுந்தாற்போல் வேறுபடும் : உதாரணமாக, வானிலை முன்கணித்தல் மற்றும் தண்ணீர் வளம் கணிப்பு. 

இடர் மற்றும் நிச்சயமற்ற தன்மை கணிப்பின் மையமாக உள்ளன. பொதுவாக கணிப்புக்களின் போது வேறுபாடு மற்றும் நிச்சயமற்ற அளவு குறிக்க பட வேண்டும்.


</doc>
<doc id="250385" url="https://ta.wikipedia.org/wiki?curid=250385" title="திட்டமிடல்">
திட்டமிடல்

திட்டமிடல் என்பது ஒரு விரும்பிய இலக்கை அடைய எடுக்க வேண்டிய நடவடிக்கைகளைப் பற்றி நினைப்பது மாற்றும் செயல்படுத்துவது ஆகும். திட்டமிடல் ஒருவரின் நுண்ணறிவை அடிப்படையாகச் சார்ந்த செயலாகும். மேலும், திட்டமிடுதலுக்கு கருத்துரு திறன் மற்றும் உளவியல் அம்சங்கள் தேவை. 

திட்டமிடல் ஒரு குறிப்பிட்ட செயல்முறை மற்றும் (குறிப்பாக மேலாண்மை, வர்த்தகம் போன்ற துறைகளில்) பல தொழில்களில் அவசியம். ஒவ்வொரு துறையில் வெவ்வேறுவிதமான நிறுவனங்களுள் திறன் மற்றும் செயல்திறனை அடைய உதவும் பல்வேறு வகை திட்டங்கள் உள்ளன. திட்டமிடல் கவனம் அம்சம் என்றாலும், இது கணித்தல் உடன் நெருங்கிய உறவு கொண்டுள்ளது.


</doc>
<doc id="250386" url="https://ta.wikipedia.org/wiki?curid=250386" title="இயைபாக்கல்">
இயைபாக்கல்

இயைபாக்கல் அல்லது ஒருங்கிணைத்தல் என்பது ஒரு நிகழ்வு அல்லது நிகழ்ச்சிகள் ஏற்பட தேவையானவற்றை திட்டமிடல் ஆகும். இதை செய்பவர் ஒருங்கிணைப்பாளர் என அழைக்க படுவார். இவற்றில் துறைக்கு தகுந்தாற்போல் திருமண ஒருங்கிணைப்பாளர், உற்பத்தி ஒருங்கிணைப்பாளர் மற்றும் சந்தைப்படுத்தல் ஒருங்கிணைப்பாளர்களில் என பல்வேறு வகைகள் உள்ளன. மேலும் ஒரு நிறுவனத்தில் பல்வேறு துறைகளுக்கு இடையிலான உறவை நிர்வகிப்பதும் ஒருங்கிணைப்பாளர் வேலை ஆகும்.


</doc>
<doc id="250388" url="https://ta.wikipedia.org/wiki?curid=250388" title="இலக்கிளாஞ்சி மின்கலம்">
இலக்கிளாஞ்சி மின்கலம்

இலக்கிளாஞ்சி மின்கலம் ("Leclanché cell") என்பது 1866 ஆம் ஆண்டில் பிரெஞ்சு அறிவியலாளர் ஜார்ஜெசு இலக்கிளாஞ்சி என்பவரால் கண்டுபிடிக்கப்பட்டு காப்புரிமை பெறப்பட்டதாகும். இம்மின்கலத்தில் அமோனியம் குளோரைடு மின்பகு கரைசலாகவும் நேர்மின் தகடாக கார்பனும், இதைச் சுற்றி துருவ நீக்கியாக மாங்கனீசு டை ஆக்சைடும், எதிர்மின் தகடாக துத்தநாகமும் செயல்படுகின்றன. இம்மின்கலத்தில் உபயோகமாகும் வேதியியல் பிற்காலத்தில் வெற்றிகரமாக உலர் மின்கலங்கள் பெருமளவு தயாரிப்பில் பின்பற்றப்பட்டது.

1866 இல் ஜார்ஜ் இலெக்லாஞ் மின்கலத்தைத் தயாரித்த போது துத்தநாகம் எதிர்மின்வாயாகவும் மற்றும் நுண்ணிய துளைகள் கொண்ட பொருளால் மூடப்பட்டிருக்கும் மாங்கனீசு டை ஆக்சைடு நேர்மின் வாயாகவும் கொண்டு அமோனியம் குளோரைடு கரைசல் உள்ள பாத்திரத்தில் வைக்கப்பட்டிருந்தது. கடத்துதலையும் உறிஞ்சுதலையும் மேம்படுத்த நேர்மின் வாயான மாங்கனீசு டை ஆக்சைடில் சிறிதளவு கார்பன் கலக்கப்பட்டிருந்தது. இந்த மின்கலம் 1.4 வோல்ட் மின்னழுத்தத்தை வழங்கியது. தந்தி, மின்மணி, சமிக்ஞை அனுப்புதல் ஆகிய கருவிகளில் விரைவான வெற்றியை தந்தது.

ஆரம்பகால தொலைபேசிகளில் இதன் உலர் மின்கல வடிவம் பயன்படுத்தப்பட்டது. தொலைபேசிக்குத் தேவையான மின்சாரம் அருகாமையில் உள்ள சுவரில் வைக்கப்பட்டிருந்த மரப்பெட்டியில் இருந்து பெறப்பட்டது. முன்பெல்லாம் தொலைபேசிக் கம்பி வழியாகவேதான் மின்சாரம் பெறப்பட்டது. இலக்கிளாஞ்சி மின்கலத்தால் மிக நீண்டநேர தொலைபேசி உரையாடல்களுக்குத் தேவையான மின்சாரத்தை வழங்க இயலவில்லை. மின்கலம் வற்றி பேச்சொலி கேட்கமுடியாமல் போனது. ஏனெனில் மின்கலத்திற்குள் நிகழும் சில வேதிவினைகள் அகமின்தடையை அதிகரிக்கச் செய்தன. எனவே மின்னழுத்தம் குறைந்து விடுகிறது. மின்கலம் பயன்படுத்தப்படாமல் தனியாக இருக்கும்போது இவ்வினை தலைகீழாகிறது. எனவே இடைவிட்டு நிகழ்கின்ற செயல்பாடுகளுக்கு இலக்கிளாஞ்சி மின்கலம் பயன்படுத்துவது சிறந்தது ஆகும்.



</doc>
<doc id="250390" url="https://ta.wikipedia.org/wiki?curid=250390" title="கட்டுப்படுத்தல்">
கட்டுப்படுத்தல்

கட்டுப்படுத்துதல் (Control) என்பது 'பணியாளர் நியமனம்', 'திட்டமிடல்' போன்று நிர்வாக மேலாண்மை செயல்பாடுகளில் ஒன்றாகும். இது பிழைகளைக் சரிபார்க்க, தரங்களில் இருந்து விலகாமல் இருக்க மற்றும் நிறுவனம் தனது குறிக்கோள்களை அடைவதற்கு சரியான நடவடிக்கை எடுக்க உதவுகிறது. நவீன கருத்துக்கள் படி, கட்டுப்பாடு பிழைகள் கண்டறிய உதவுகிறது. முன்னர் இது பிழைகள் கட்டுப்படுத்த மட்டுமே பயன்படுத்தப்பட்டு வந்தது.


</doc>
<doc id="250397" url="https://ta.wikipedia.org/wiki?curid=250397" title="இன்டிகோ">
இன்டிகோ

இன்டிகோ ("IndiGo"), இந்தியாவின் அரியான மாநிலத்தில் உள்ள குர்கானைத் தலைமையிடமாகக் கொண்ட விமான நிறுவனம் ஆகும். இது பயணிகளுக்கான விமானங்களை இயக்குகிறது. இந்தியாவின் குறைந்த கட்டண விமானச் சேவைகளில் இதுவும் ஒன்று. இந்தியாவிலுள்ள ஏர்லைன் நிறுவனங்களில் இது மிகப்பெரியது ஆகும். 2014 ஆம் ஆண்டு மே மாதத்தின் படி, இதன் சந்தைப் பங்கீடு 31.7 சதவீதம் ஆகும். விரைவாக வளர்ந்துவரும் உலகிலுள்ள மிகக்குறைந்த விமானசேவை நிறுவனங்களில் இதுவும் ஒன்று. 79 புதிய ஏர்பஸ் 320 ரக விமானக்குழுக்களின் உதவியுடன் இந்நிறுவனம் நாள்தோறும் 516 தினசரி விமானங்களை இயக்குகிறது. இதன் மூலம் 36 இலக்குகளை அடைய இயலும்.

இன்டிகோ ராகுல் பாட்டியா மற்றும் ராகேஷ் கங்க்வால் என்பவர்களால் 2006 ஆம் ஆண்டு தொடக்கத்தில் அமைக்கப்பட்டது. இன்டர்க்லோப் என்டர்பிரைசஸ் இன்டிகோவின் 52 சதவிகிதம் பங்குகளையும் கேளும் முதலீடுகள் 48 சதவிகிதம் பங்குகளையும் வைத்துள்ளன.

இன்டிகோவின் உள்ளூர் சேவைகள் மும்பை, புது டெல்லி, சென்னை, கொல்கத்தா, பெங்களூர் போன்ற 38 இந்திய நகரங்கள் மற்றும் துபாய், சிங்கப்பூர், மஸ்கட், பாங்காக் மற்றும் காத்மாண்டு என 5 வெளிநாட்டு நகரங்களுக்கு தினமும் 633 க்கும் மேற்பட்ட விமானங்களை இயக்குகிறது. தற்போது இந்த நிறுவனம் ஏர்பஸ் ஏ 320 ரகத்தை சேர்ந்த 96 விமானங்களை இயக்குகிறது.

2011 ஆம் ஆண்டு ஜனவரி மாதம் முதல், சர்வதேச விமானங்களை இயக்கும் வாய்ப்பினை இந்நிறுவனம் பெற்றது. தொடர்ந்த ஐந்தாண்டு காலச் சேவையினால் இவ்வாறு தரம் உயர்த்தப்பட்டது. இதன் முதல் சர்வதேச விமானமாக நியூ டெல்லியிருந்து துபாய்க்கு 2011 ஆம் ஆண்டு செப்டம்பர் மாதம் 1 ஆம் தேதி விமானம் அனுப்பப்பட்டது. அதனையடுத்த சில வாரங்களில் இந்தச் சேவை நியூடெல்லியில் இருந்தும் மும்பையில் இருந்தும், பாங்காக், சிங்கப்பூர், மஸ்கட், காத்மாண்ட் எனப் பல இடங்களுக்கு விரிவடைந்தது.
விமானங்களின் சராசரி பயன்பாட்டு காலத்தைக் குறைவாக வைப்பதற்காக, இன்டிகோ ஆறு வருடங்கள் முழுமையடைந்த விமானங்களை வெளியேற்றி விடுகின்றது. இன்டிகோவின் 98 விமானங்களில் ஏற்கனவே 16 விமானங்கள் குத்தகை நிறுவனங்களுக்கு திருப்பிக் கொடுக்கப்பட்டு விட்டன.




</doc>
<doc id="250399" url="https://ta.wikipedia.org/wiki?curid=250399" title="தார்">
தார்

தார் ஒரு ஒட்டும் கருப்பு நிற பிசுபிசுப்பு திரவம் ஆகும். இது ஒருவகை பெட்ரோலியப் பொருள் ஆகும். இது இயற்கையாகக் காணப்படும் அல்லது ஒரு பெட்ரோலிய சுத்திகரிக்கப்பட்ட தயாரிப்பாக இருக்கலாம். இந்தப் பொருளானது பெரும்பாலும் சாலைகள் அமைக்கப் பயன்படுகிறது.


</doc>
<doc id="250408" url="https://ta.wikipedia.org/wiki?curid=250408" title="கு. கதிரவேற்பிள்ளை">
கு. கதிரவேற்பிள்ளை

வைமன் கு. கதிரவேற்பிள்ளை ("C. W. Catheravalupully", 1829 - 14 ஏப்ரல் 1904) இலங்கைத் தமிழ் வழக்கறிஞரும், பத்திரிகாசிரியரும் ஆவார். தமிழ்ச் சொல் அகராதி தொகுத்தவர்.

கதிரைவேற்பிள்ளை யாழ்ப்பாண மாவட்டம், உடுப்பிட்டியைச் சேர்ந்த க. குமாரசுவாமி முதலியார், வல்வெட்டித்துறை புண்ணியமூர்த்தியின் மகள் சிவகாமி ஆகியோருக்கு 1829 ஆம் ஆண்டில் வல்வெட்டித்துறையில் பிறந்தார். இவருடன் கூடப் பிறந்தவர்கள் சபாபதி முதலியார் (இ. 1884), மீனாட்சிப்பிள்ளை ஆகியோர். தாய்வழிப்பேரன் புண்ணியமூர்த்தி மணியகாரன் என்பவரால் ஆரம்பிக்கப்பட்ட திண்ணைப் பாடசாலையில் ஆரம்பக் கல்வி பயின்றார். இளமையிலேயே ஆங்கிலத்திலும், தமிழிலும் புலமை பெற்றிருந்தார். 1841 ஆம் ஆண்டில் வட்டுக்கோட்டை செமினறியில் சேர்ந்து உயர்கல்வி கற்றார். செமினறியில் தனது ஆசிரியராக இருந்த வைமன் என்பவரின் பெயரைத் தனது முதல் பெயராக சேர்த்துக் கொண்டார். இதனால் இவர் வைமன் கு. கதிரவேற்பிள்ளை என அழைக்கப்பட்டார்.

கல்வியை முடித்துக் கொண்ப்ட கதிரவேற்பிள்ளை 1848 முதல் 1851 வரை வட்டுக்கோட்டை செமினரியில் ஆசிரியர் பணியில் சேர்ந்தார். 1851 ஆகது 1 இல் இருந்து யாழ்ப்பாணம் மத்திய கல்லூரியில் (உவெசுலியன் கல்லூரி) ஆசிரியராகச் சேர்ந்தார். மத்திய கல்லூரியில் பணியாற்றிய காலத்தில் 1853 மே 6 அன்று “லிற்ரரி மிரர்” ("Literary Mirror") என்னும் பத்திரிகையை ஆரம்பித்து நடத்தி வந்தார். 1855 ஏப்ரல் 24 அன்று ஆசிரியத் தொழிலில் இருந்து விலகிக் கொண்டு வழக்கறிஞர் தொழிலில் இறங்கினார்.

"லிற்ரறி மிரர்" பத்திரிகை மூலம் கதிரவேற்பிள்ளையின் திறமையை அறிந்து கொண்ட பருத்தித்துறை நீதிமன்ற நீதிபதி லீச்சிங் என்பவர் அவரை யாழ்ப்பாண நீதிமன்றத்தில் பணியில் அமர்த்தினார். சட்டத்துறையில் மேலும் கற்க விரும்பி கொழும்பில் இருந்த தோமசு ட்றஸ்ட் என்பவரிடம் பயிற்சியாளராக சேர்ந்தார். 1858 மே 5 இல் கொழும்பில் சட்டவறிஞராக சத்தியப்பிரமாணம் எடுத்து யாழ்ப்பாணம், பருத்தித்துறை நீதிமன்றங்களில் வழக்கறிஞராகப் பணியாற்றத் தொடங்கினார். 

1863 பெப்ரவரி 6 அன்று "சிலோன் பேட்ரியாட்" ("Ceylon Patriot", இலங்காபிமானி) என்ற பெயரில் ஒரு வாரப் பத்திரிகையைத் தொடங்கி நடத்தி வந்தார். இந்து நாகரிகம், தமிழரின் சுதேச வைத்தியம் என பல துறைகளிலும் தமிழ், ஆங்கிலம் ஆகிய இரு மொழிகளிலும் செய்திகளை வெளியிட்டார்.

கதிரவேற்பிள்ளை 1862 ஆம் ஆண்டில் உடுப்பிட்டியைச் சேர்ந்த முருகேசர் என்பவரின் மகளை மணந்தார். இவர்களுக்கு குமாரசாமி எனும் மகனும், திருத்தாட்சிப்பிள்ளை, பூம்பாவைப்பிள்ளை, சகுந்தலைப்பிள்ளை என்னும் மூன்று புதல்வியரும் பிறந்தனர். மகன் குமாரசாமி இளம் வயதிலேயே காலமானார். 1872 ஆம் ஆண்டில் மனைவி காலமானார். பின்னர் 1874 ஆம் ஆண்டில் கோப்பாய் கதிரேசு என்பவரின் மகள் சிவகாமிப்பிள்ளையை திருமணம் புரிந்து கொண்டார். சிவகாமியின் சகோதரர் சுப்பிரமணியம் என்பவருக்கு தனது தங்கை மீனாட்சியைத் திருமணம் செய்து கொடுத்தார். சுப்பிரமணியம்-மீனாட்சி ஆகியோருக்குப் பிறந்தவரே 'இந்துபோர்ட்' சு. இராசரத்தினம் ஆவார். கதிரவேற்பிள்ளைக்கும் சிவகாமிப்பிள்ளைக்கும் பிறந்தவர் க. பாலசிங்கம் (1876-1952). இவர் இலங்கை சட்டவாக்கப் பேரவை, இலங்கையின் நிறைவேற்றுப் பேரவை ஆகியவற்றின் உறுப்பினராக இருந்தவர்.

இலங்கையின் பிரித்தானிய ஆளுனராக இருந்த சேர் வில்லியம் கிரெகரி இவரை 1872 மே 21 அன்று ஊர்காவற்துறை நீதிபதியாக நியமித்தார். 1884 ஆம் ஆண்டில் இலங்கை குடியுரிமை சேவையில் உறுப்பினராக நியமிக்கப்பட்டார். பருத்தித்துறை, மல்லாகம் சாவகச்சேரி ஆகிய நகரங்களில் காவல்துறை நீதிபதியாகவும், யாழ்ப்பாணம் உயர்நீதிமனற நீதிபதியாகவும் பணியாற்றியுள்ளார்.

கதிரவேற்பிள்ளை 1898 நவம்பரில் தனது அரசபணியிலிருந்து ஓய்வு பெற்றார்.

கதிரைவேற்பிள்ளை நீதிபதியாகப் பதவியில் இருந்த காலத்தில் தமிழ் மொழியில் பேரகராதி ஒன்றினைத் தொகுக்கும் பணியில் ஈடுபட்டார். சுன்னாகம் அ. குமாரசாமிப் புலவர் இவருக்கு சொற்குறிப்புகளை உதவியுள்ளார். உடுப்பிட்டி ஆறுமுகம் பிள்ளை, ஊரெழு சு. சரவணமுத்துப் புலவர் ஆகியோரும் அகராதி ஆக்கத்திற்கு உதவியுள்ளனர். கதிரைவேற்பிள்ளையால் 1904 ஆம் ஆண்டில் வண்ணார்பண்ணை வி. சபாபதி ஐயரின் அச்சியந்திரசாலையில் 328 பக்கங்களில் அச்சிட்டு வெளியிடப்பட்ட தமிழ்ச் சொல் அகராதி அகர வரிசை வரையுமே கொண்டிருந்தது. பேரகராதியைத் தொகுத்து முடிப்பதற்கிடையில் அவர் காலமாகிவிடவே, அவரது மகன் க. பாலசிங்கம் மதுரைத் தமிழ்ச் சங்கத்தைக் கொண்டு பேரகராதியை முழுமையாக்கி வெளியிட்டார். 344 நூல்களிலிருந்து இவ் அகராதிக்கு மேற்கோள்கள் எடுக்கப்பட்டிருக்கின்றன.

கதிரைவேற்பிள்ளை "தர்க்க சூடாமணி" என்ற நூலை 1862 இல் யாழ்ப்பாணத்தில் வெளியிட்டார். இது மின்னூலாக உவேசா நூலகத்தில் கிடைக்கிறது.

யாழ்ப்பாண உயர்நீதிமன்றத்தில் பணியாற்றிய காலத்தில் கதிரவேற்பிள்ளை 1885 ஆம் ஆண்டில் யாழ்ப்பாண நகரில் குடியேறினார். நல்லூரில் உள்ள வீடொன்றை விலைக்கு வாங்கினார். இவர் வாழ்ந்த வீடு "வைமன் வீடு" எனவும், வீடு அமைந்திருந்த வீதி "வைமன் வீதி" எனவும் பெயர் பெற்றது. இப்பெயர் இன்றும் வழக்கில் உள்ளது.


</doc>
<doc id="250411" url="https://ta.wikipedia.org/wiki?curid=250411" title="ஓடுபாதை">
ஓடுபாதை

ஓடுபாதை (Runway) என்பது வானூர்தி நிலையத்தில் நிலத்தில் வரையறுக்கப்பட்ட ஒரு செவ்வகப் பகுதியாகும். இவை வானூர்தி புறப்பட மற்றும் தரை இறங்கப் பயன்படுத்தப்படுகின்றன. ஓடுபாதைகள் மனிதனால் மேற்பரப்பில் மண், தார், பனி, பைஞ்சுதை கலந்து உருவாக்கப்படுகின்றன. உலகின் முதலாவது ஓடுபாதை 1930 ஆம் ஆண்டினில் உருவாக்கப்பட்டது. இவ்வோடுபாதை ஐக்கிய அமெரிக்காவின் ஒகையோ மாநிலத்தில் அமைந்துள்ளது.


</doc>
<doc id="250412" url="https://ta.wikipedia.org/wiki?curid=250412" title="பெசுமெர்கா">
பெசுமெர்கா

பெசுமெர்கா (ஆங்கிலம்: Peshmerga) என்பது ஈராக்கிய குர்திஸ்தான் பகுதியின் இராணுவப் படை ஆகும். இந்த இராணுவப் படையின் தலைவர் ஈராக்கிய குர்திஸ்தானின் அதிபர் ஆவர். இப்படை மிகப்பெரும் பிரிவாகப் பிரிக்கப்பட்டு தனித்தனியாக ஈராக்கிய ஜனநாயக அமைப்பால் கண்காணிக்கப்பட்டு வழிநடத்தப்படுகிறது. இப்படையின் முக்கியச் செயல்கள் நாட்டைக் காப்பதும், "குர்து" நிலப்பகுதியின் மக்கள் மற்றும் நிறுவனங்களைக் காப்பதுமாகும்.


</doc>
<doc id="250431" url="https://ta.wikipedia.org/wiki?curid=250431" title="எவரெட் ஜோயல் ஹால்">
எவரெட் ஜோயல் ஹால்

எவரெட் ஜோயல் ஹால் ("Everett Joel Hall", 1879 - 1931) என்பவர் கொலம்பியா பல்கலைக்கழகத்தில் மதிப்பீடு அல்லது அளவீடு செய்யும் துறையில் பேராசிரியராக இருந்தார். அலுமினியம் தூள் போன்ற உலோகப் பொடிகள் உற்பத்தி செய்யும் உலோகங்களைச் சிதைத்து பொடியாக்கும் நிறுவனம் ஒன்றையும் நிறுவினார்.


</doc>
<doc id="250432" url="https://ta.wikipedia.org/wiki?curid=250432" title="அலுமினியம் தூள்">
அலுமினியம் தூள்

அலுமினியம் தூள் ("Aluminium powder") என்பது அலுமினியம் உலோகத்தின் பொடியாகும். இயந்திரவியல் முறைகளைப் பயன்படுத்தும் தூளாக்கும் ஆலையினால் அலுமினியம் செதில்கள் உருவாக்கவே முதலில் இம்முறை தொடங்கப்பட்டது. அதைத்தொடர்ந்து உருகிய அலுமினியம் தெளித்தலால் அலுமினியம் பொடி உருவாக்கும் முறையை 1920 ஆம் ஆண்டுகளில் எவரெட் ஜோயல் ஹால் வடிவமைத்தார். இவ்வாறு பெறப்படும் பொடி மீண்டும் குண்டு ஆலை செயல்முறைக்கு அனுப்பி சமநிலைப்படுத்தப்பட்டு பின்னர் பூச்சு அல்லது நிறமியாகப் பயன்படுத்த ஏதுவான செதில்களாக மாற்றப்பட்டது.



</doc>
<doc id="250433" url="https://ta.wikipedia.org/wiki?curid=250433" title="உலோகப் பொடி">
உலோகப் பொடி

உலோகப் பொடி "(Metal powder)" என்பது அலுமினியம் தூள் மற்றும் இரும்புத் தூள் போன்ற தூளாக்கப்பட்ட உலோகங்களைக் குறிக்கிறது.



</doc>
<doc id="250434" url="https://ta.wikipedia.org/wiki?curid=250434" title="காராளர்">
காராளர்

காராளர் என்போர் வேளாண்மை சார்ந்த மக்களாவர். இச்சொல் வேளாண் மக்களில் சில வகையினரை குறிக்க பல்வேறு தமிழ் இலக்கியங்களில் பல்வேறு பொருளில் ஆளப்பட்டுள்ளது. இதை வள்ளல் தன்மையைக் குறிக்கும் சொல்லாகவும் வேளாண்மை சார்ந்த மாந்தரில் குறிப்பிட்ட வகை மக்களை குறிக்கும் சொல்லாகவும் இலக்கியங்கள் குறிப்பிடுகின்றன.

பயிரிடும் உரிமையை காராண்மை என்பர். இந்த உரிமையைப் பெற்றோர் காராளர் எனப்படுகின்றனர். பாவாணர் காராளர் என்போர் கருங்களமர் என்றும் உழுதுண்போர் என்றும் தன் ஆய்வில் குறிப்பிடுகிறார்.

காராளர் ஏனும் சொல் முதலில் வரும் தமிழ் இலக்கியம் மணிமேகலை ஆகும். அதில் காராளர் இருந்த நகரமாக சீர்காழி என்னும் சண்பை நகர் இருந்தது.

ஈங்கிந் நகரத் தியான்வருங் காரணம்
பாரா வாரம் பல்வளம் பழுநிய
காராளர் சண்பை - மணிமேகலை 3:27-29

காராளர் சண்பையிற் கௌசிகன் மகளே
மாருத வேகனோ டிந்நகர் - மணிமேகலை 7:102-109


</doc>
<doc id="250436" url="https://ta.wikipedia.org/wiki?curid=250436" title="உலகப் பெருங்கடல்கள் நாள்">
உலகப் பெருங்கடல்கள் நாள்

உலகப் பெருங்கடல்கள் நாள் ("World Oceans Day") எனும் இந்நாளை ஆண்டுதோறும் உலக நாடுகள் முழுவதும் சூன் 8 ஆம் நாளன்று அனுசரிக்கப்படுகிறது. இந்நிகழ்வை, 1992 ஆம் ஆண்டில் பிரேசிலின், இரியோ டி செனீரோ நகரில் இடம்பெற்ற பூமி உச்சி மாநாட்டில், முதன் முறையாக கனடா இந்நிகழ்வுக்கான கோரிக்கையை முன்வைத்ததை அடுத்து, இது அதிகாரபூர்வமற்ற வகையில் உலகெங்கும் அனுசரிக்கப்பட்டு வந்தது. பின்னாளில், ஐக்கிய நாடுகள் அவை 2008 ஆம் ஆண்டில் இந்நிகழ்வை அதிகாரபூர்வமாக அங்கீகரித்து அறிக்கை வெளியிட்டது. அன்று முதல் உலகளாவிய அளவில் பெருங்கடல் திட்டம் என்ற அமைப்பினால் ஒருங்கிணைக்கப்பட்டு கொண்டாடப்பட்டு வருகிறது.

பூமியில் நாம் வாழ்வதற்கு கடல் பெரும்பங்கு வகிக்கிறது, மேலும் கண்டங்களை ஒன்றிணைத்து வாணிபம் செய்யவும், பலநாடுகளின் போக்குவரத்து கடல் மார்க்கமாகவே கையாளப்படுகிறது. கடல் ஒவ்வொரு ஆண்டும் பல மில்லியன் மக்களின் உணவுத் தேவையைப் பூர்த்திசெய்வதோடு, ஆக்சிசன் எனும் உயிரிவாயுவை உற்பத்தி செய்தும், முக்கியமான மருந்துகளின் மூலப்பொருட்களையும் வழங்குகிறது. மேலும், காலநிலை மாற்றங்களைச் சீரமைக்க பேருதவியாக உள்ள இப்பெருங்கடல்கள், சில சமூகத்தினரின் வாழ்வாதாரங்களாக அமைந்துள்ளது.

உலகின் கடல்களை பாதுகாப்பதற்காகவும், மற்றும் கெளரவிக்கிற வகையிலும், 'உலக பெருங்கடல்கள் நாள்' ஆண்டுதோறும் அவதானிக்கப்படுகிறது. கடல் ஆக்சிசன், காலநிலை கட்டுப்பாடு, உணவு மூலாதாரங்கள், மருத்துவம், மற்றும் இன்னும் பல வளங்கள் மற்றும் சேவைகள் நமக்கு வழங்குகிறது. உலக பெருங்கடல்கள் நாள், பெருங்கடல் மற்றும் அதன் ஆதாரங்களைப் பாதுகாக்க தனிப்பட்ட, மற்றும் சமூக ஒருங்கிணைப்புடன் நடவடிக்கை எடுக்க ஒரு தனிப்பட்ட வாய்ப்பை ஏற்படுத்துகிறது.

நெகிழி அல்லது பிளாஸ்டிக் (Plastic) எனும், நெடுங்காலம் அழியாத்தன்மை உடைய நெகிழியின் குப்பை கடல்களைச் சீரழிக்கிறது. மேலும், பிளாஸ்டிக் குப்பையைக் கடலில் கொட்டுவதைத் தவிர்க்க வேண்டும் என்பதை வலியுறுத்துவதே இந்த ஆண்டின் (2015) மையப்பொருளாக உள்ளது. நேரடியாகக் கடலில் பிளாஸ்டிக் குப்பை போடப்படுவது மட்டுமில்லாமல், கழிவு நீர் பாதைகள் மூலமாகவும், பெருமளவு நெகிழியின் கழிவு கடலில் கலக்கிறது. இதுபோன்ற கழிவுகள் கடலில் சேரும்போது அது கொஞ்சம் கொஞ்சமாக உடைந்து சிறிய துணுக்குகளாகிவிடுகிறது. நுண் உயிரினங்களும், சிதையாத நெகிழி பைகளை ஆமை போன்ற உயிரினங்களும் உண்டு இறந்துவிடுவது மட்டுமல்லாமல் கடல் உணவு வழியாக மனித உடல்களுக்குள் நெகிழி புகுந்துவிடுகிறது.

உலக பெருங்கடல்கள் நாள் 2016-இன் கருத்துருவாக "ஆரோக்கியமான கடல்கள், ஆரோக்கியமான கிரகம்" ("“Healthy Oceans, Healthy Planet”") என்பதாகும். இந்நாளை 90-க்கும் அதிகமான நாடுகளில், நூற்றுக்கணக்கான இடங்களில் கொண்டாடப்படுகிறது. பல இலட்சக்கணக்கான மக்களை, ஆன்சைட் மற்றும் ஆன்லைன் மூலம் உலகப் பெருங்கடல்கள் நாளுடன் தொடர்புகள் ஏற்படுத்தியுள்ளது. குறுஞ்செய்திச்சேவை இணையமான 65 மில்லியன் மக்களை எட்டியுள்ள துவிட்டரில், இன்சுட்டாகிராம் எனும் மென்பொருள் உதவியுடன், 'உலக பெருங்கடல்கள் நாள்' குறுஞ்செய்திகள், இடுகைகள் என 290 மில்லியன் மக்களை சென்றடைந்துள்ளது.

உலகப் பெருங்கடல்கள் நாளை "ஆரோக்கியமான பெருங்கடல்கள், ஆரோக்கியமான கிரகம்" (""Healthy oceans, healthy planet"") எனும் கருப்பொருள் கொண்டு, இரண்டாண்டுகள் கொண்டாடம் நோக்குடன், இவ்வுலகம் முதல் ஆண்டாக கொண்டாடியது. நீர்வாழ் பிராணிகள் தாவரங்கள், பூங்காக்கள், அருங்காட்சியகங்கள், பொழுதுபோக்கு மையங்கள், இளைஞர் மன்றங்கள், பள்ளிகள், மற்றும் வணிகங்கள் போன்ற இடங்களில் கிட்டத்தட்ட 1000 நிகழ்வுகள் நடைபெற்றது. மேலும், எண்ணற்ற தனிநபர்கள் எங்கள் கடல் ஆரோக்கியத்துடன் இருப்பதற்கு ஏதாவது செய்யவேண்டும் என்ற குறிக்கோளுடன் உலகப் பெருங்கடல்கள் நாளில் கலந்துகொண்டனர் என்பது குறிப்பிடத்தக்கது.

2014இன் உலக பெருங்கடல்கள் நாளின் கருப்பொருள் ""நாம் யாவர்க்கும் கடல்களை பாதுகாக்கும் ஆற்றல் உண்டு" (" "Together we have the power to protect the ocean"") எனும் நோக்கத்தில் 2013 முதல் 2014 வரை வலையமைப்புச் சேவையான துவிட்டரில், 700க்கும் மேற்பட்ட குறுஞ்செய்தி பதிவுகள் இடம் பிடித்தது. மேலும், விழிப்புணர்வு ஏற்படுத்தும் வகையில் வேடிக்கைகள், மற்றும் சாதகமான வழிகளில் சொந்த, மற்றும் சமூக ஒற்றுமையுடன் மிகவும் விழிப்புணர்வுடன் ஈடுபட்டனர்.

2013இன், உலக பெருங்கடல்கள் நாளின், ""நாம் யாவர்க்கும் கடல்களை பாதுகாக்கும் ஆற்றல் உண்டு" (" "Together we have the power to protect the ocean"") என்ற கருப்பொருள் கொண்டு 2013, மற்றும் 2014 வரை நிகழ்வுகளில் 600 க்கும் அதிகமான சேவையாளர்கள் பங்காற்றினர்.

உலகப் பெருங்கடல்கள் நாள் 2012இன் கருப்பொருள், "இளைஞர்:அடுத்த அலை மாற்றம்" ("Youth: the Next Wave for Change") என்பதாகும். 2012இல் உலக பெருங்கடல்கள் நாளை 55 நாடுகளில் நடந்தது 500 நிகழ்வுகள், பெருங்கடல் திட்டம் சீரமைக்கப்பட்டத் தளமாக தொடங்கப்பட்டது.

2011ஆம் ஆண்டின் உலகப் பெருங்கடல்கள் நாளின் கருப்பொருள் 2012 போன்றதே, இருப்பினும் கொண்டாட்டங்கள், நிகழ்வுகள் உலகம் முழுவதும் அதிகரித்திருந்தது. ஐ.நா. செய்தியாளர் கூட்டத்திலும், மற்றும் நியூயார்க்கில் உள்ள அதன் தலைமையகத்தில் ஒரு குழுவும், உலகப் பெருங்கடல்கள் நாள் குறித்து விவாதித்தது.

உலகப் பெருங்கடல்கள் நாள் (2010, சூன் 8) - கருப்பொருள், "எங்கள் சமுத்திரங்கள்: வாய்ப்புகளும் சவால்களும்" ("“Our oceans: opportunities and challenges”").

2009இன் உலகப் பெருங்கடல்கள் நாள் கருப்பொருள், "எங்கள் கடல்கள், நமது கடமை" ("“Our Oceans, Our Responsibility”").



</doc>
<doc id="250438" url="https://ta.wikipedia.org/wiki?curid=250438" title="தமிழ் அகராதிகளின் பட்டியல்">
தமிழ் அகராதிகளின் பட்டியல்

அகராதி அல்லது அகரமுதலி என்பது சொற்களின் பட்டியல் ஆகும். குறித்த சொற்களின் வரைவிலக்கணங்கள் அல்லது குறித்த சொற்களுக்கு இணையான பிற மொழிச் சொற்களைக் கொண்டதாக அகராதிகள் அமையும். துறைசார் அகராதிகள் குறித்த துறை தொடர்பான சொற்களைப் பட்டியற் படுத்து. பொதுவாக அகராதிகள் நூல் வடிவங்களாகவே இருந்து வந்துள்ள போதிலும் இப்பொழுது இணையத் தளங்களிலும் மெய்நிகர் அகராதிகள் தொகுக்கப்படுகின்றன.



























தனித்தமிழ் இயக்கத்தின், அகராதி மென்பாெருள் திட்டமான தனித்தமிழகராதிக்களஞ்சியத்தின், தற்கால முன்னேற்பாடாக இந்திய மாெழிகளின் கைப்பேசி அகராதியாக - அஃக - எனும் பெயரில் விக்சனரி அகராதிகள் உருவாக்கப்பட்டுள்ளன.

இம் மென்பாெருளில் இந்திய தமிழ் மொழிக்குடும்பம் விக்சனரி
1. எளிய தமிழ் 
2. தமிழ் 
3. கன்னடம் 
4. மலையாளம் 
5. தெலுகு 
மேலும் ஆரிய மாெழிக்குடும்ப மாெழிகளையும் பயன்படுத்தலாம்.




</doc>
<doc id="250441" url="https://ta.wikipedia.org/wiki?curid=250441" title="சிலோன் சின்னையா">
சிலோன் சின்னையா

சிலோன் சின்னையா (20 சூன் 1941 - 7 சனவரி 2011) இலங்கைத் தமிழ்த் திரைப்பட நடிகர். இலங்கை, இந்தியத் தமிழ்த் திரைப்படங்களில் குணசித்திர வேடங்களில் நடித்தவர்.

சின்னையா இலங்கையின் மலையகத்தில் கண்டி, அம்பிட்டிய என்ற ஊரில் செல்லக்கண்ணு, காவேரி ஆகியோருக்குப் பிறந்தார். தனது பத்தாவது வயதில் இருந்தே மேடை நாடகங்களில் நடிக்கத் தொடங்கினார். 1968 ஆம் ஆண்டில் இலங்கையில் வெளியான நிர்மலா என்ற தமிழ்த் திரைப்படத்தில் முதன் முதலில் நடித்தார். பின்னர் மஞ்சள் குங்குமம் (1970) திரைப்படத்தில் ஒரு சிறு வேடத்தில் நடித்தார். 1972 இல் வெளியான மீனவப் பெண் திரைப்படத்தில் மருத்துவராகத் தோன்றி நடித்தார்.

1975 ஆம் ஆண்டில் வெளியான வி. பி. கணேசனின் புதிய காற்று திரைப்படத்தில் மலையகத்தில் உள்ள லயன் குடிசை ஒன்றில் வாழும் ஏழைத் தொழிலாளியாக, கதாநாயகி பரீனா லையின் தந்தையாக நடித்து பாராட்டுப் பெற்றர். வி. பி. கணேசனின் இரண்டாவது படமான நான் உங்கள் தோழன் திரைப்படத்திலும் நடித்தார். சிலோன் சின்னையா "பாட்டாளியின் கூட்டாளி" என்ற திரைப்படத்தைத் தயாரித்தார். இது வெளிவரவில்லை.

இலங்கை-இந்தியக் கூட்டுத்தயாரிப்பான பைலட் பிரேம்நாத் திரைப்படத்தில் சிவாஜி கணேசனின் கணக்குப்பிள்ளையாக நடித்தது இவருக்குப் பெரும் புகழைத் தந்தது.

1983 ஆடிக் கலவரத்தை அடுத்து புலம் பெயர்ந்து தமிழ்நாடு சென்றார். அங்கு பொண்ணு ஊருக்கு புதுசு உட்பட சில படங்களில் நடித்தார். அத்துடன் சந்தர்ப்பங்கள், நெடுநாள் ஆசை, இறைவனின் திருமகள் ஆகிய சின்னத்திரைத் தொடர்நாடகங்களிலும் நடித்துள்ளார்.

தமிழ்நாட்டில் இருந்து இங்கிலாந்துக்குப் புலம் பெயர்ந்த சின்னையா அங்கு மேடை நாடகங்களிலும், குறுந்திரைப்படங்களிலும் நடித்து வந்தார். இலண்டன் தமிழ்க் கலைச்சங்கத்தின் தலைவராக இருந்தார். ஈழவர் திரைக்கலை மன்றத்தின் உறுப்பினராக இருந்து பணியாற்றினார்.

சிலோன் சின்னையா 2011 சனவரி 7 ஆம் நாள் தனது 70வது அகவையில் இலண்டனில் காலமானார். இவருக்கு இரண்டு மகன்களும், இரண்டு மகள்களும் உள்ளனர்.




</doc>
<doc id="250442" url="https://ta.wikipedia.org/wiki?curid=250442" title="தி. க. பகவதி">
தி. க. பகவதி

தி. க. பகவதி (பிறப்பு: 1917) தமிழ் நாடகங்களிலும், தமிழ்த் திரைப்படங்களிலும் நடிகராக நடித்தவர். இவர், புகழ்பெற்ற நாடக நடிகரான தி. க. சண்முகத்தின் தம்பியாவார்.

இவர் 1935-இல் "மேனகா" முதல் 1979-இல் ஆறிலிருந்து அறுபது வரை மட்டும் 45 ஆண்டுகளாக நாடகங்களிலும் திரைப்படங்களிலும் பல வகையான முக்கிய பாத்திரங்களில் நடித்துப் புகழ்பெற்றவர் டி. கே. பகவதி.. 





</doc>
<doc id="250445" url="https://ta.wikipedia.org/wiki?curid=250445" title="கடல் மட்டம்">
கடல் மட்டம்

சராசரி கடல் மட்டம் ("Mean sea level", MSL) என்பது பொருத்தமான நிலத்திலுள்ள நிலையான ஓர் ஆதார புள்ளியின் சார்பான கடலின் உயரமாகும். ஆனால் நிலத்திலுள்ள ஆதார புள்ளியை தெரிவுசெய்வது மிகச் சிக்கலான பணியாகும். மேலும் கடலின் சரியான உயரத்தை கண்டறிவது கடினமான செயலாகும். சராசரி கடல் மட்டம் என்பது கடல் அலை, காற்று போன்றவற்றால் பாதிக்கப்படாத நிலையாக நிற்கும் கடலின் உயரமாகும். கணிப்பின் போது நீண்ட நேரத்துக்கு எடுக்கக்படும் உயர அளவீடுகளின் சராசரி மதிப்பை, சராசரி கடல் மட்டமாக கொள்ளப்படும். கடலின் உயரம் நிலத்துக்கு சார்பாக அளவிடப்படுவதால் சராசரி கடல் மட்டமானது கடல் நீர் உயர வேறுபாட்டாலோ அல்லது நிலத்தின் ஏற்படும் உயரவேறுபாடு காரணமாகவோ மாற்றம் அடையலாம்.

கடல் மட்டத்துக்கு மேல் ("above sea level") பொதுவாக கடல் மட்டத்திற்கு மேல் உள்ள ஒரு இடத்தின் உயரத்தைக் குறிக்கப் பயன்படுத்தப்படுகிறது. கடல் மட்டம் என்பது சராசரியாக கடல் ஒட்டிய நிலத்தின் நிலை ஆகும். கடல் மட்டத்திற்கு மேல் உயரத்தைப் பொருத்து வளிமண்டல அழுத்தம் வேறுபடும். எனவே வான்வழி போக்குவரத்தில் இது ஒரு முக்கிய குறியீடு ஆகும். இவ்வளவீடு உண்மையில் சராசரி கடல் மட்டத்திற்கு மேல் ("above mean sea level", AMSL) என்பதையே குறிக்கிறது.

அமெரிக்காவில் அமைந்துள்ள புவி மற்றும் கோள் அறிவியல் துறை சார்பில் இரண்டரை ஆண்டுகளாக நடந்த ஆராய்ச்சியில் கடந்த நூற்றாண்டைவிட இந்த நூற்றாண்டில் 14 செ.மீட்டர்கள் கடல் மட்டம் உயர்ந்துள்ளதாகத் தெரிவித்துள்ளனர். கடந்த 1000 முதல் 1400 ஆம் ஆண்டுவரை புவி குளிர்ந்து இருந்ததால் 8 செ.மீட்டர்களே கடல் மட்டம் உயர்ந்தது குறிப்பிடத்தக்கது. 


</doc>
<doc id="250449" url="https://ta.wikipedia.org/wiki?curid=250449" title="சூசைட் ஸ்க்வாட் (திரைப்படம்)">
சூசைட் ஸ்க்வாட் (திரைப்படம்)

சூசைடு சுகுவாடு (ஆங்கிலம்: Suicide Squad, தமிழ்: தற்கொலைப்படை) 2016இல் வெளிவந்த அமெரிக்க சூப்பர்கீரோத் திரைப்படமாகும். இது அதே பெயரினால் வழங்கப்படும் இடீசீ (DC) சித்திரக்கதைக் கதாபாத்திரங்களை அடிப்படையாகக் கொண்டது. இடேவிட்டு அயெரினால் எழுதி இயக்கிய இத்திரைப்படத்தில் வில் சிமித் (Will Smith), சரெட் இலெற்றோ (Jared Leto), மாகட்டு உறொபி (Margot Robbie), சோயல் கினமன் (Joel Kinnaman), சை கோற்னீ (Jai Courtney), காறா இடெலிவீன் (Cara Delevingne), வயோலா இடேவிசு (Viola Davis) ஆகியோர் நடிக்கின்றனர். இதன் படப்பிடிப்புகள் ஏப்பிரல் 13, 2015இல் ஒன்ராறியோவின் (Ontario) தலைநகரான உரொறன்ரோவில் (Toronto) ஆரம்பமாயின.

இத்திரைப்படத்தை ஆகட்டு 5, 2016இல் வெளியானது.


பெப்ரவரி 2009இல் சசுரின் மாக்சுவின் (Justin Marks) எழுத்து மற்றும் இடான் இலின் (Dan Lin), கொலின் வில்சன் (Colin Wilson), சாள்சு இறவன் (Charles Roven) ஆகியோரது தயாரிப்பில் வோணர் சகோதரர்கள் நிறுவனம் சூசைடு சுகுவாடு திரைப்படத்தின் ஆக்கப் பணிகளைத் தொடங்கியது. தொடர்ந்து செப்டம்பர் 2014இல் இடேவிட்டு அயெரிடம் படத்தை இயக்கம் பணி கையளிக்கப்பட்டது. பல்வேறு சூசைடு சுகுவாடு அங்கத்தவர்கள் இப்படத்தில் தோன்றுவதால், அக்டோபர் 2014இல் அயெர், எம்பயர் ஒன்லைன்-உடனான பெட்டியில் "அது பல கதாபாத்திரங்கள் நிறைந்த படம்" என்று குறிப்பிட்டிருந்தார். இட்டீசியின் மிகையான கதாபாத்திரங்களின் எண்ணிக்கையை இவர் இங்கு மேற்கோள் கட்டியிருந்தார். மார்ச்சு 28, 2015இல், சூசைடு சுகுவாடு அங்கத்தவர்களின் புகலிடமான "ஆக்கம் அசைலம்" (Arkham Asylum) இப்படத்தில் தோன்றும் என அயர் கூறியிருந்தார்.

அக்டோபர் 2014இல் வோணர் சகோதரர்கள் நிறுவனம் இறயன் கோசுலிங்கு (Ryan Gosling), உரொம் காடி (Tom Hardy), மாகொட்டு உறொபி மற்றும் வில் சிமித்துக்கு இதில் நடிப்பதற்கான வாய்ப்பை அளித்திருந்தது.உடனடியாகவே உரொம் காடியும் வில் சிமித்தும் நடிப்பதற்கான ஒப்பந்தத்தில் கைச்சாத்திடுவதாக அறிவிக்கப்பட்டதுட்டன், மாகொட்டு உறொபியும் இதற்காக இடிரீம்வேக்சிடமிருந்து கோசுற்று இன் த செல் (DreamWork 's Ghost in the Shell) படத்தின் நடிப்பிலிருந்து விலகினார். நவம்பரில் த இறப்-ஆனது (TheWrap) இறயன் கோசுலிங்குக்குப் பதிலாக, சரெட்டு இலெற்றோவை சோக்கராக நடிக்க வைப்பதற்கான பேச்சுவார்த்தைகள் நடப்பதாகக் கூறியது. நவம்பர் இறுதியில் மாகட்டு உறொபி காளீன் குயின்சலாக நடிப்பதாக அறிவிக்கப்பட்டது. டிசம்பர் 2014இல் வில் சிமித், செரட்டு இலெற்றொ, மாகட்டு உறோபி, சை கோற்ணி, காரா இடெலிவீன் ஆகியோர் முறையே தங்கள் கைச்சாத்திட்ட இடெட்சொற்று, இறிக்கு பிளாக்கு, சோக்கர், காளீ குயீன், கேப்டன் பூமராங்கு, என்சாண்டிரசு ஆகிய பாத்திரங்களில் நடிப்பதாக வோணர் சகோதரர்கள் நிறுவனம் உறுதிப்படுத்தியது. அத்துடன் அமண்டா வோலர் கதாபாத்திரத்தில் நடிப்பதற்காக வயோலா இடேவிசு, ஒக்ரேவியா இசுபென்சர் (Octavia Spencer) மற்றும் ஓப்றா வின்ப்ரே-ஐக் (Oprah Winfrey) கவனத்தில் கொண்டது. நடிகர் தெரிவுகளைத் தொடர்ந்து சித்திரக்கதை எழுத்தாளர் சோன் ஒசுரிராண்டரிடம் (John Ostrander) (சூசைடு சுகுவாடு குழுவினை நவீனமயப்படுத்திய எழுத்தாளர்) காமிக் புக் ரிசோர்சசு (சித்திரக்கதை வளங்கள்) இணையத்தளம் நடாத்திய பேட்டியில் "நடிப்புத்தெரிவுகள் பற்றி எனக்குப் பிரச்சினை ஏதும் இல்லை. என்னைக் கவரும் விடயம் எதுவெனில், மிகச்சிறந்த நடிகர்கள் தேர்வு செய்யப்பட்டமையே" என்று கூறினார்.

சனவரி 2015இல் நடைபெற்ற ஒரு பேட்டியின் பொது, இடேவிசு "அமண்டா வோலர் கதாபாத்திரம் எனைப் பிரமிக்கவைக்கிறது" என்று கூறி, அமண்டா வோலராக நடிக்க விருப்புத் தெரிவித்தார். இதற்கிடையே, இரெவனன்று திரைப்படத்தில் நடிப்பதற்காக உரொம் காடி தனது தனக்களிக்கப்பட்ட இறிக்கு பிளாக்கு கதாபாத்திரத்தை விட்டுச்சென்றார். பிறகு சேக்கு சிலென்காலுக்கு இப்பத்திரம் அளிக்கப்பட்டபோதிலும் அவரால்athu நிராகரிக்கப்பட்டது. 87வது அகாதமி விருதுகளில் தான் அமண்டா வோலராக நடிப்பத இடேவிசு அறிவித்தார். மார்ச்சு 2015இல் குத்துச்சண்டை வீரர் இறேமண்டு ஒலுபவாலே ஒரு அறிவிக்கப்படாத கதாபாத்திரத்துக்காகத் தெரிவு செய்யப்பட்டதுடன், இசுகொற்று ஈசுற்றுவூடு தானும் நடிக்கவுள்ளதாகத் தனது உருவிற்றர் தளத்தில் அறிவித்திருந்தார். மார்ச்சு 31இல் அடவாலே அகினோயே- அக்பாசி, கேரன் புக்காரா ஆகியோர் முறையே கில்லர் கிராக், கரானா ஆகிய கதாபாத்திரங்களுக்கு உறுதிசெய்யப்பட்டனர். ஏப்பிரல் 2015இல் அடம் பீச்சு, ஐக் பேறின்கோல்ற்சு மற்றும் சிம் பெராக் ஆகியோரும் நடிப்புக்குழுவில் இணைந்தனர்.

ஒன்ராறியோவின் தலைநகரான உரொரன்ரோவிலும் அதனைச் சுற்றியுள்ள பகுதிகளிலும் ஏப்பிரல் நடுப்பகுதி தொடக்கம் 2015 ஆகட்டு இறுதிவரையும் படம்பிடிக்கத் திட்டமிடப்பட்டது. டிசம்பர் 1, 2014இல் "த கொலிவூடு இரிப்போற்றர்" , பெப்ரவரியில் படப்பிடிப்பு முன்னேற்பாடுகளைத் தொடங்குவதற்காகப் பைன்வூடு ரொரன்ரோ சுரூடியோவில் பதிவுகள் மேற்கொள்ளப்பட்டதாகவும், படப்பிடிப்புகள் ஏப்பிரல் நடுப்பகுதியிலிருந்து செப்டம்பர் வரை நடைபெறுமெனத் தெரிவித்தது.

சூசைடு சுகுவாடு திரைப்படத்தை ஆகட்டு 5, 2016இல் வெளியானது.


</doc>
<doc id="250451" url="https://ta.wikipedia.org/wiki?curid=250451" title="யுரேனியம் மூவயோடைடு">
யுரேனியம் மூவயோடைடு

யுரேனியம் மூவயோடைடு ("Uranium triiodide") என்பது UI என்ற மூலக்கூறு வாய்பாடுடன் கூடிய ஒரு கனிமவேதியல் சேர்மமாகும். யுரேனியம் மற்றும் அயோடின் தனிமங்கள் இச்சேர்மத்தின் பகுதிப்பொருட்களாக உள்ளன. 

யுரேனியம் மற்றும் அயோடின் தனிமங்கள் நேரடியாக வினைபுரிவதன் மூலம் யுரேனியம் மூவயோடைடு உருவாகிறது:.

கருப்பு நிறத் திண்மமாகக் காணப்படும் யுரேனியம் மூவயோடைடு 766°செ வெப்பநிலையில் உருகுகிறது. படிகமாகலின்போது இச்சேர்மம் சாய்சதுர படிக அமைப்பில் படிகமாகிறது. (புளூட்டோனியம் முப்புரோமைடு வகை) Ccmm வகை இனக்குழுவுடன் அணிக்கோவை அளபுருக்களின் மதிப்பு a = 432.8 பைமீ, b = 1401.1 பைமீ, and c = 1000.5 பைமீ ஆகவும் மற்றும் ஒர் அலகுகூட்டிற்கு நான்கு சூத்திர அலகுகள் என்ற முறையிலும் அமைந்துள்ளன . பல்வேறு வகையான டையீல்-ஆல்டர் வினைகளுக்கு யுரேனியம் மூவயோடைடு பொருத்தமான இலூயிசு அமில வினையூக்கியாகக் கருதப்படுகிறது. இவ்வினைகள் சாதாரண வீரியம் குறைந்த நிலையிலேயே மேற்கொள்ளப்படுகின்றன.


</doc>
<doc id="250455" url="https://ta.wikipedia.org/wiki?curid=250455" title="கும்பகோணம் நந்தவனத்து மாரியம்மன் கோயில்">
கும்பகோணம் நந்தவனத்து மாரியம்மன் கோயில்

கும்பகோணம் நந்தவனத்து மாரியம்மன் கோயில் தஞ்சாவூர் மாவட்டம் கும்பகோணம் பேட்டை வடக்குத் தெருவில் அமைந்துள்ள அம்மன் கோயிலாகும்.

வயல்வெளி சூழ்ந்திருக்க மாரியம்மன் அமைந்துள்ளதால் இவர் நந்தவனத்து மாரியம்மன் என அழைக்கப்படுகிறார். இந்த அம்மனை வடக்குத்தெரு மாரியம்மன் என்றும் அழைக்கின்றனர்.

இக்கோயிலில் உள்ள மூலவர் மாரியம்மன் ஆவார். மூலவர் சிலைக்கு முன்பாக வலப்புறம் விநாயகரும், இடப்புறம் முருகனும் உள்ளனர். 

சன்னதியில் வலப்புறம் காத்தவராயன், மதுரை வீரன் சிலைகள் உள்ளன. பாப்பாத்தியம்மன், லாட சன்னியாசி, ஓமாந்தூரார் ஆகியோரைக் குறிக்கும் மாடங்கள் காணப்படுகின்றன. இடப்புறம் நவக்கிரகங்கள் உள்ளன. அப்பகுதியில் பதினெட்டாம்படி கருப்பசாமி உள்ளார். சப்தகன்னி, தியாகராஜசுவாமி, கருப்பாயி அம்மனைக் குறிக்கும் வகையில் மாடங்கள் உள்ளன. 


</doc>
<doc id="250456" url="https://ta.wikipedia.org/wiki?curid=250456" title="கும்பகோணம் கற்பக மாரியம்மன் கோயில்">
கும்பகோணம் கற்பக மாரியம்மன் கோயில்

கும்பகோணம் கற்பக மாரியம்மன் கோயில் தஞ்சாவூர் மாவட்டம் கும்பகோணம் காலசந்திக்கட்டளைத்தெருவில் அமைந்துள்ள அம்மன் கோயிலாகும்.

இக்கோயிலில் உள்ள மூலவர் கற்பகமாரியம்மன் ஆவார். மூலவர் உள்ள வேப்ப மரத்தின் அருகே வேல் உள்ளது. வேப்ப மரத்தில் தகடு பொருத்தப்பட்டுள்ளது. 

சன்னதியில் வலப்புறம் கன்னிசாமி, காத்தவராயன், லாடசாமியைக் குறிக்கும் மாடங்கள் காணப்படுகின்ன. அடுத்து மதுரை வீரனுக்கான மாடம் அவரது ஓவியத்துடன் உள்ளது. இடப்புறம் காளியம்மனுக்கான மாடம் உள்ளது. அதையடுத்து பதினெட்டாம்படி கருப்பசாமிக்கான மாடம் அவரது ஓவியத்துடன் காணப்படுகிறது. 


</doc>
<doc id="250458" url="https://ta.wikipedia.org/wiki?curid=250458" title="வன் மின்பகுளி">
வன் மின்பகுளி

வன் மின்பகுளி ("strong electrolyte") என்பது வேதிக் கரைசலில் முற்றிலுமாக அல்லது கிட்டத்தட்ட முற்றிலுமாக அயனியாக்கம் அல்லது பிரிகை அடையும் ஒரு வேதிப் பொருளைக் குறிக்கும் ஆகும். இந்த அயனிகள் கரைசலில் நன்றாக மின்சாரத்தைக் கடத்துகின்றன.

முதன் முதலில், நீர்மக் கரைசல் ஒன்றில் எந்தவேதிப்பொருள் நன்றாக மின்சாரத்தைக் கடத்துகிறதோ அப்பொருளே "வன் மின்பகுளி" என்று வரையறை செய்யப்பட்டது. ஓர் ’அயனி’ என்பதற்கான பொருள் விரிவடைந்து அதன் பண்புகள் பெரும் பிரிதலுக்கு உட்பட்டதால் தற்போதைய வரையறை நடைமுறையில் பதிலீடு செய்யப்பட்டது.

ஒரு வன் மின்பகுளியின் அடர் கரைசல், அதே வெப்பநிலையில் தூய்மையான நீரைக்காட்டிலும் குறைவான ஆவியழுத்தம் பெற்றுள்ளது. வலிமையான அமிலங்கள், வலிமையான காரங்கள் மற்றும் கரையக்கூடிய அயனி உப்புகள் முதலியன வன் மின்பகுளிகளாகும். வலிமை குறைந்த அமிலங்கள் மற்றும் காரங்கள் குறை மின்பகுளிகளாகும்.

வன் மின்பகுளியைப் பொறுத்தவரை வினையில் எழுதப்படும் ஒர் தனி அம்புக்குறி அயனியாக்க வினையானது முற்றிலுமாக ஒரே திசையில் நிகழ்கிறது என்பதைக் காட்டுகிறது. மாறாக, குறை மின்பகுளிகளில் பிரிகையானது ஒரே திசையில் நிகழாமல் கனிசமான அளவுக்கு அயனியாக்கமும் மறு பிணைப்பும் நிகழ்வதைக் குறிக்கும்.

உருகிய நிலையில் அல்லது நீர்த்த கரைசலில் மட்டும் வன் மின்பகுளிகள் மின்சாரத்தைக் கடத்தும். மேலும் அவை முற்றிலுமாக அயனியாக மாறுகின்றன.

கால்வானிக் மின்கலத்தில் மின்பகுளி வலிமையாக இருந்தால் உற்பத்தியாகும் மின்சாரமும் அதிகமாக இருக்கும்.



</doc>
<doc id="250460" url="https://ta.wikipedia.org/wiki?curid=250460" title="கும்பகோணம் நினைத்த காரியம் முடித்த விநாயகர் கோயில்">
கும்பகோணம் நினைத்த காரியம் முடித்த விநாயகர் கோயில்

கும்பகோணம் நினைத்த காரியம் முடித்த விநாயகர் கோயில் தஞ்சாவூர் மாவட்டம் கும்பகோணம் நாணயக்காரத்தெருவில் உள்ள விநாயகர் கோயிலாகும்.

இக்கோயில் நாணயக்காரத்தெருவில் ராஜராஜேந்திரன்பேட்டையில் உள்ளது.

இக்கோயிலில் உள்ள மூலவர் விநாயகர் ஆவார். 

இக்கோயிலின் குடமுழுக்கு 7.6.2015 அன்று காலை நடைபெற்றது. இரவு விநாயகரின் சிறப்பு வீதியுலா நடைபெற்றது. 2014இல் பாலாலயம் செய்யப்பட்ட இக்கோயிலின் குடமுழுக்கு விழாவின் முதல் இரு நாள்கள் சிறப்பு பூஜைகள் நடைபெற்றன. 


</doc>
<doc id="250461" url="https://ta.wikipedia.org/wiki?curid=250461" title="பீட்டர் சாக்கப் இச்செலம்">
பீட்டர் சாக்கப் இச்செலம்

பீட்டர் சாக்கப் இச்செலம் ("Peter (Petter) Jacob Hjelm", 2 அக்டோபர் 1746 – 7 அக்டோபர் 1813) என்பவர் சுவீடன் நாட்டைச் சேர்ந்த வேதியியல் அறிஞர் ஆவார். 1781 ஆம் ஆண்டில் முதன் முதலில் மாலிப்டினம் தனிமத்தைக் இவர் கண்டறிந்தார். மாலிப்டினம் கண்டறியபட்டு நான்காண்டுகளுக்குப் பின்னரே தனித்துப் பிரிக்கப்பட்டது.

உப்சாலா பல்கலைக்கழகத்தில் இவர் தன்னுடைய படிப்பை முடித்து முனைவர் பட்டம் பெற்றார். கனிமவியல் பயிற்சி நிறுவனத்தில் பேராசிரியராகப் பனியாற்றிய இவர் 1782 ஆம் ஆண்டில் இராயல் நாணய அடிப்பிடத்தின் தலைமைப் பொறுப்பு வகித்தார். 1784 ஆம் ஆண்டில் சுவீடிய இராயல் அறிவியல் பயிற்சி நிறுவனத்தின் உறுப்பினராக இருந்தார். கடைசியாக இவர் கனிமவியல் துறை அமைச்சகத்தின் ஆய்வுக்கூடமாகத் திகழ்ந்தார்.


</doc>
<doc id="250462" url="https://ta.wikipedia.org/wiki?curid=250462" title="த மார்சன் (ஆங்கிலத் திரைப்படம்)">
த மார்சன் (ஆங்கிலத் திரைப்படம்)

த மார்சன் (The Martian) என்பது ஒரு முப்பரிமாண ஆங்கில அறிபுனைத் திரைப்படம் ஆகும். இதே பெயரில் வெளியான புதினத்தை அடிப்படையாகக் கொண்டு இத்திரைப்படம் உருவாக்கப்பட்டது. இதன் இயக்ககுனர் "ரிட்லி இசுகாட்", திரைக்கதையாசிரியர் "ட்ரு கோடார்டு".

இப்படத்தின் முதல் காட்சி 11 செப்டம்பர் 2015ல் ரொறன்ரோ சர்வதேச திரைப்பட விழாவில் திரையிடப்பட்டது. இந்தியா, அமெரிக்கா முதலிய பல நாடுகளில் 2 அக்டோபர் 2015ல் வெளியிடப்பட்டது.
இதில் "மேட் டாமோன்" மற்றும் "செசிகா சேசுட்டேன்" ஆகியோர் முக்கியப் பாத்திரத்தில் நடித்துள்ளனர்.



</doc>
<doc id="250476" url="https://ta.wikipedia.org/wiki?curid=250476" title="பன்ராசுரிக்கு போர் (2015 திரைப்படம்)">
பன்ராசுரிக்கு போர் (2015 திரைப்படம்)

ஃபன்ராசுரிக்கு ஃபோர் (ஆங்கிலம்: Fantastic Four, தமிழ்: அதிசய நால்வர்) அதே பெயருடைய மாவல் சித்திரக்கதைக் கதாபாத்திரங்களை மையமாகக்கொண்டு வெளிவரும் அமெரிக்க சூப்பர்கீரோத் திரைப்படமாகும். இது 20ஆம் செஞ்சுரி பொக்சினால் விநியோகிக்கப்படும் மூன்றாவது ஃபன்ராசுரிக்கு ஃபோர் திரைப்படமும் ஃபன்ராசுரிக்கு ஃபோர் திரைப்படங்களில் மீளுருவாக்கமும் ஆகும். சோசு திராங்கின் (Josh Trank) இயக்கத்தில் சைமன் கின்பேக் (Simon Kinberg), செறேமி சிலேற்றர் (Jeremy Slater) மற்றும் திராங்கின் திரைக்கதையில் வெளியாகும் இத்திரைப்படத்தில், மைல்சு தெல்லர் (Miles Teller), மைக்கல் பீ. சோடன் (Michael B. Jordan), கேற் மாறா (Kate Mara), சேமீ பெல் (Jamie Bell), உரொபி கெபெல் (Toby Kebbell), இறெக் ஈ. கேத்தி (Reg E. Cathey), இரிம் பிளேக்கு நெல்சன் (Tim Blake Nelson) ஆகியோர் நடித்துள்ளனர். ஃபன்ராசுரிக்கு ஃபோரில் அதன் அங்கத்தவர்கள் மாற்றுப் பிரபஞ்சமொன்றிலிருந்து தாங்கள் பெற்றுக்கொண்ட சக்திகளைப் பயன்படுத்தக் கற்றுக்கொண்டு, எதிரியாக மாறிய தமது முன்னாள் நண்பனிடமிருந்து பூமியைக் காக்க வேண்டும்.


</doc>
<doc id="250484" url="https://ta.wikipedia.org/wiki?curid=250484" title="சித்தூர் வி. நாகையா">
சித்தூர் வி. நாகையா

சித்தூர் வி. நாகையா (இயற்பெயர்: "வுப்பலதடியம் நாகையா", தெலுங்கு: వుప్పలదడియం నాగయ్య; 28 மார்ச் 1904 - 30 டிசம்பர் 1973) ஆந்திர மாநிலத்தைச் சேர்ந்த தென்னிந்தியத் திரைப்பட நடிகர்.. நடிகராக மட்டுமல்லாது திரைப்படவுலகில் இசையமைப்பாளர், இயக்குநர், தயாரிப்பாளர், எழுத்தாளர், பின்னணிப் பாடகர் என பன்முகத் திறனுடன் பங்காற்றியவர்.




</doc>
<doc id="250485" url="https://ta.wikipedia.org/wiki?curid=250485" title="அசாசின்சு கிறீடு (ஒளிக்காட்சி விளையாட்டு)">
அசாசின்சு கிறீடு (ஒளிக்காட்சி விளையாட்டு)

அசாசின்சு கிறீடு ("Assassin's Creed") 2007இல் வெளிவந்த வரலாற்றுப் புனைகதை, அதிரடி-சாகச, உலாவித்திரியும் மற்றும் மறைந்து தாக்கும் வகையைச் சேர்ந்த ஒளிக்காட்சி விளையாட்டு ஆகும். இது யுபிசொப்ற்று மொன்றியலால் உருவாக்கப்பட்டு யுபிசொப்ற்றால் வெளியிடப்பட்டது. அசாசின்சு கிறீடு தொடரில் இது முதலாவது விளையாட்டு ஆகும். முதலில் எக்சுபாக்சு 360-இலும், பின்பு நவம்பர் 2007இல் பிளேசுரேசன் 3யிலும், ஏப்பிரல் 2008இல் மைக்ரோசொப்ற்று விண்டோசிலும் இது வெளியிடப்பட்டது. 1191இல் புனித பூமியில் நடைபெற்ற மூன்றாம் சிலுவைப் போர்க் காலப்பகுதியில் நடப்பதாகச் சித்தரிக்கப்பட்டுள்ளதுடன், கசாசினைத் தளமாகக் கொண்டு இயங்கும் இரகசியக் கொலையாளிகளைப் பற்றியதாக இதன் கதை அமைந்துள்ளது. இவர்கள் சீற்றே எனும் அமைப்பின் உப பகுதியினராவர். "அனிமஸ்" எனும் பெயருடைய ஒரு இயந்திரத்தின் உதவியுடன், நவீன யுகத்தில் வாழும் இடெசுமண்டு மைல்சுவின் மரபியல் நினைவுகளைக் கட்டுப்படுத்துவதன் மூலமாக, அவருடைய மூதாதையரான அல்தயீர் இபின்-லா'காது எனும் கொலையாளியாக விளையாடமுடிகிறது.

மனித மூளையைக் கட்டுப்படுத்தும் ஆற்றல் படைத்த "ஈடன் துண்டு" எனப்படும் ஒரு தொல்பொருளைக் கைக்கொள்வதற்காக அசாசின்கள் மற்றும் "நைற்சு ரெம்ப்ளார்' அமைப்பினருக்கிடையே ஏற்படும் மோதல்கள் பற்றியதான கதையமைப்பு அமைக்கப்பட்டுள்ளது. இவ்விளையாட்டானது சாதகமான வரவேற்புகளைப் பெற்றுக்கொண்டதுடன் 2016இன் ஈ3 நிகழ்வுகளில் பல்வேறு விருதுகளைத் தனதாக்கிகொண்டது. 2009இல் இதன் தொடர்ச்சியான அசாசின்சு கிறீடு II வெளியிடப்பட்டது. அதனுடைய வெற்றியின் காரணமாக வருடந்தோறும் அசாசின்சு கிறீடு விளையாட்டுக்கள் வெளியிடப்படுவதுடன் வேறுபட்ட கதாபாத்திரங்களையும் கொண்டுள்ளன.

அசாசின்சு கிறீடு ("Assassin's Creed") 21, டிசம்பர் 2011 அன்று முழு நீளத் திரைப்படமாக வெளியிடப்பட்டது.


</doc>
<doc id="250488" url="https://ta.wikipedia.org/wiki?curid=250488" title="எக்ஸ்-மென்: அப்போகலிப்ஸ்">
எக்ஸ்-மென்: அப்போகலிப்ஸ்

எக்சு-மென்: அபொகலிப்சு (ஆங்கிலம்: X-Men: Apocalypse, தமிழ்: எக்சு-மனிதர்கள்: பேரழிவு) மாவல் சித்திரக்கதைகளில் தோன்றும் எக்ஸ்-மென் கதாபாத்திரங்களை மையப்படுத்தி எடுக்கப்பட்ட 2016 ஆண்டைய அமெரிக்க சூப்பர்கீரோத் திரைப்படமாகும். இது 2014இல் வெளியான எக்சு-மென்: டேசு ஒப் பியூச்ச பாசுற் (ஆங்கிலம்: X-men : Days of Future Past , தமிழ்: எக்சு-மனிதர்கள்: கடந்த காலத்தின் எதிர்காலம்) திரைப்படத்தில் தொடர்ச்சியும், எக்சு-மென் படவரிசையின் ஒன்பதாவது திரைப்படமும் ஆகும். பிறயன் சிங்கரின் (Bryan Singer) இயக்கம் மற்றும் சைமன் கின்பேக்கின் (Simon Kinberg) திரைக்கதையில் வெளியாகும் இத்திரைப்படத்தின் கதையை இடான் காரிசு (Dan Harris), மைக்கல் உடோகேற்றி (Michael Dougherty, கின்பேக் மற்றும் சிங்கர் ஆகியோர் எழுதியுள்ளனர். இதில் சேம்சு மெக்கவோய் (James McAvoy), மைக்கல் பாசுபெண்டர் (Michael Fassbender), செனிபர் இலாரன்சு (Jenifer Lawrence),நிகோலசு கோல்ற்று (Nicholas Hoult), ஒசுகார் ஈசாக்கு (Oscar Isaac), உரோசு பேண் (Rose Byrne), இரை செறிடன் (Tye Sheridan), சோபி ரேணர் (Sophie Turner), அலெக்சாண்ட்றா சிப்பு (Alexandra Shipp), கோடி சிமிற்-மெக்பீ (Kodi Smit-McPhee), எவன் பீற்றேசு (Evan Peters), லூகசு இரில் (Lucas Till), பென் காடி (Ben Hardy), இலானா கொண்டோர் (Lana Condor), ஒலிவியா மண் (Olivia Munn) ஆகியோர் நடிக்கின்றனர்.

டிசம்பர் 2013இல் கின்பேக், உடொகெற்றி, காரிசு ஆகியோர் எழுத்தாக்கக்குழுவில் இணைக்கப்பட்டதுடன் இத்திரைப்படத்தின் வெளியீடு சிங்கரால் அறிவிக்கப்பட்டது. நடிப்புத் தேர்வுகள் அக்டோபர் 2014இல் ஆரம்பமானதுடன் படப்பிடிப்புகள் ஏப்பிரல் 2015இல் கனடாவின், மொன்றியல் நகரில் தொடங்கப்பட்டன.

இத்திரைப்படமானது 9, மே 2016 அன்று லண்டனிலும் 27, மே 2016 அன்று அமெரிக்காவிலும் வெளியானது. 



</doc>
<doc id="250494" url="https://ta.wikipedia.org/wiki?curid=250494" title="புதிய நோக்கில் தமிழ் இலக்கிய வரலாறு (நூல்)">
புதிய நோக்கில் தமிழ் இலக்கிய வரலாறு (நூல்)

புதிய நோக்கில் தமிழர் இலக்கிய வரலாறு தமிழண்ணல் எழுதிய நூலாகும். இலக்கிய நோக்கில் புதிய நோக்கு, தமிழக வரலாற்றுப் பின்புலம், வகைமை நோக்கில் தமிழ் இலக்கிய வரலாறு என்ற முப்பெருந்தலைப்புகளில் அமைந்துள்ள இந்நூலில் பல்வகை இலக்கியங்கள், இலக்கணம், தத்துவம், உரை வகை உள்ளிட்ட பல உட்தலைப்புகள் காணப்படுகின்றன.

இந்நூல் 22 தலைப்புகளையும், இணைப்புகளாக சிறந்த பரிசு பெற்ற செந்தமிழ்ப்பனுவல்களையும் வினா வங்கியையும் கொண்டுள்ளது.

'புதிய நோக்கில் தமிழர் இலக்கிய வரலாறு', நூல், (பதினாறாம் பதிப்பு, 2000; விற்பனை உரிமை மீனாட்சி புத்தக நிலையம், மதுரை)



</doc>
<doc id="250498" url="https://ta.wikipedia.org/wiki?curid=250498" title="தாகேஸ்வரி தேசிய கோயில்">
தாகேஸ்வரி தேசிய கோயில்

தாகேஸ்வரி தேசிய கோயில் அல்லது டாக்கேஸ்வரி கோயில் (Dhakeshwari National Temple) () வங்கள தேசத்தின் தலைநகர் டாக்காவில் அமைந்த ஒரு இந்து சமயக் கோயில் ஆகும். டாக்கேஸ்வரி கோயில், வங்களா தேச அரசின் கட்டுப்பாட்டில் உள்ளது. தாக்கேஸ்வரி அம்மன், டாக்கா நகரத்தின் காவல் தெய்வம் என்பதால், இங்கு குடிகொண்டுள்ள துர்கைக்கு டாக்கேஸ்வரி என்று பெயராயிற்று. தாக்கேஸ்வரி துர்கை கோயில் வங்கள தேசத்தின் தேசிய கோயில் ஆகும். இக்கோயிலில் ஆண்டு தோறும் நடைபெறும் துர்கா பூஜை புகழ் பெற்றது.

இந்தியப் பிரதமர் நரேந்திர மோடி 7 சூன் 2015 அன்று டாக்காவில் உள்ள டாக்கேஸ்வரி கோயிலுக்குச் சென்று வழிபட்டார்.

டாக்கேஸ்வரி கோயில் 12ஆம் நூற்றாண்டில் சென் வமிச அரசன் பல்லால் சென் (Ballal Sen) என்பவர் டாக்கா நகரத்தின் பெயராலேயே கோயிலுக்கும் டாக்கேஸ்வரி கோயில் எனப் பெயரிட்டு, சென் கட்டிடக் கலையில் கோயில் கட்டினார். இக்கோயில் வங்காளத்தின் கலாசார பண்பாட்டின் மையமாக அமைந்தது. 51 சக்தி பீடங்களில் ஒன்றாக தாக்கேஸ்வரி கோயில் கருதப்படுகிறது. கோயில் கருவறையில் இருந்த பத்துக் கரங்களை உடைய தாக்கேஸ்வரி அம்மனின் திருவுருவச் சிலை, 1947ஆம் ஆண்டில் கொல்கத்தா அருகில் உள்ள குமார்துலி (Kumartuli) என்ற இடத்திற்கு கொண்டு செல்லப்பட்டது. அதன்பின் நிர்மாணிக்கப்பட்ட துர்க்கை சிலை 1971 ஆம் ஆண்டில் நடந்த வங்காளதேச விடுதலைப் போரின் போது, பாகிஸ்தானிய இராணுவத்தால் அழிக்கப்பட்டது. தாக்கேஸ்வரி அம்மன் கோயில் கருவறையில் உள்ள அம்மனின் நகல் உருவச்சிலையும், 1989 – 1990ஆம் ஆண்டில் நிகழ்ந்த மதக் கலவரத்தில் இசுலாமியர்களால் சிதைக்கப்பட்டது.




</doc>
<doc id="250499" url="https://ta.wikipedia.org/wiki?curid=250499" title="அரிய கதிரியக்க ஓரகத்தனிமம்">
அரிய கதிரியக்க ஓரகத்தனிமம்

அரிய கதிரியக்க ஓரகத்தனிமம் ("trace radioisotope") என்பது இயற்கையில் அரிதாக அல்லது மிகக்குறைவாகக் கிடைக்கக்கூடிய கதிரியக்க ஐசோடோப்பு ஆகும். பொதுவாகப் பார்க்கையில், இத்தகைய கதிரியக்க ஓரிடத்தான்களின் அரை ஆயுள் காலத்தைப் பூமியின் வயதோடு ஒப்பிட்டு கணக்கிட்டால் அதைவிட சற்று குறைவாகவே உள்ளது. இதன் பொருள் தற்பொழுது அரிதாகக் காணப்படும் ஆதித் தனிமங்கள் பெருமளவில் இருந்திருக்க வேண்டும் என்பதற்கான வாய்ப்பு தெரிகிறது. பல்வேறு இயற்கை நிகழ்வுகளின் மூலம் இத்தகைய அரிய கதிரியக்க ஒரிடத்தான்கள் தொடர்ந்து பூமியில் உற்பத்தியாகிக் கொண்டிருக்க வேண்டும். புளூட்டோனியம்–244 மட்டும் இவ்விதிக்கு மாறுபட்டதாக உள்ளது. ஏனெனில் இதனுடைய அரை ஆயுட்காலம் 80 மில்லியன் ஆண்டுகள் ஆகும். அதாவது பூமியின் உருவாக்கத்தின்போது எஞ்சி இருந்துள்ள இத்தனிமத்தின் அளவு, அரை ஆயுட்காலக் கணக்கீட்டின் அடிப்படையில் பார்த்தால் புதிய உற்பத்தி ஏதுமின்றி நிலையாக இருப்பது போல இருக்கிறது. 

நிலையான அணுக்கருக்களின் மீது அண்டக் கதிர்கள் மோதித் தாக்கும் வினைகள், நீண்ட அரைஆயுட்கால கன அணுக்கருக்கள் சாதராணமாக ஆல்ஃபா மற்றும் பீட்டா கதிர்களை வெளியிட்டு சிதையும் வினைகள், (தோரியம்–232, யுரேனியம்–238 மற்றும் யுரேனியம்–235 போன்றவை) இயற்கையாகக் காணப்படும் யுரேனியம்-238 இன் தன்னிச்சையான அணுக்கரு பிளப்பு வினைகள், பின்புலக் கதிர்வீச்சினால் தூண்டப்படும் மூலகத் திரிவு வினைகள், (புளூட்டோனியம்–239 மற்றும் யுரேனியம்–236 போன்ற தனிமங்கள் இயற்கையான யுரேனியம் நியூட்ரானை கவர்வதன் மூலம் உருவாகின்றன.) போன்றவை அரிய கதிரியக்க ஓரகத்தனிமம் உருவாக்கும் இயற்கை நிகழ்வுகளில் சிலவாகும்.

கதிரியக்க சிதைவின் வாயிலாக உருவாக்கப்படும் தனிமங்களின் பட்டியல் இங்குத் தரப்பட்டுள்ளது

பிற தனிமங்களின் ஓரிடத்தான்கள்:



</doc>
<doc id="250500" url="https://ta.wikipedia.org/wiki?curid=250500" title="த இடாக்கு நைற்று இறிற்றேண்சு">
த இடாக்கு நைற்று இறிற்றேண்சு

த இடாக்கு நைற்று இறிற்றேண்சு (ஆங்கிலம்: The Dark Knight Returns, தமிழ்: இருண்ட மறவனின் மீள்வருகை) 1986இல் நான்கு பாகங்களாக வெளியிடப்பட்ட வரைகதைச் சிறுதொடராகும். பேட்மேனைக் கதாநாயகனாகக் கொண்டு, பிராங்கு மில்லரால் (Frank Miller) எழுதப்பட்டு, மில்லர், கிளாசு சான்சன் (Klaus Janson) ஆகியோரின் சித்திரத்தில் வெளிவந்த இக்கதை இடீசீ காமிக்சினால் வெளியிடப்பட்டது. அவ்வாண்டின் இறுதியில் இத்தொடர்கள் தொகுக்கப்பட்டு வெளிவருகையில் முதற்கதையின் பெயரானது தொகுப்புக்கு வழங்கப்பட்டது. இது ஐம்பத்தைந்து வயதான புறூசு வெயின் (Bruce Wayne), ஓய்விலிருந்து மீண்டு குற்றங்களைத் தடுக்கும் தனது பணிக்கு மீளத்திரும்புவது பற்றியும் அதற்காகக் கோதம் நகரின் காவற்படையினர் மற்றும் ஐக்கிய அமெரிக்க அரசாங்கத்தின் எதிர்ப்புகளைச் சந்திப்பது பற்றிய கதையாகும்.

"த இடாக்கு நைற்று சுரிறைக்சு அகென்" (ஆங்கிலம்: The Dark Knight Strike Again, தமிழ்: இருண்ட மறவன் மீளத்தாக்குகிறான்) என்று தலைப்பிடப்பட்ட மூன்று பாகங்களைக் கொண்ட இக்கதையின் தொடர்ச்சி பிராங்கு மில்லரால் எழுதப்பட்டு 2001இல் வெளிவந்தது. இதன் மூன்றாவது பாகமாக, த இடாக்கு நைற்று III: த மாசுரர் இறேசு,(ஆங்கிலம்: The Dark Knight III: Master Race, தமிழ்: இருண்ட மறவன் 3: சிறந்த சாதி) மாதம் இருமுறை வெளிவரும் என்று 2015 ஏப்பிரலில் அறிவிக்கப்பட்டது. இது பிராங்கு மில்லர் மற்றும் பிறயன் அசறேலோவால் (Brian Azzarello) சேர்ந்து எழுதப்படுகிறது. பிளாசுபொயின்றுக்கு (Flashpoint) முன்னதான இடீசி பல்பிரபஞ்சத்தில் (DC Multiverse), த இடாக்கு நைற்று இரிற்றேண்சு மற்றும் அதனுடன் தொடர்புபட்ட கதைகள் உலகு-31இல் (Earth-31) நடைபெறுவதாகச் சித்தரிக்கப்படுகிறது.

=கதை=

திசுதோப்பிய (Dystopian) எதிர்காலத்தின் கோதம் நகரத்தில் நடப்பதாகச் சித்தரிக்கப்படும் இக்கதையில், ஐம்பத்து ஐந்து வயதான புறூசு வெய்ன் குற்றங்களைத் தடுக்கும் பணியிலிருந்து பத்து வருடங்களாக ஓய்வுபெற்றுள்ளார். விளைவாகக் குற்றங்களின் எண்ணிக்கை அதிகரிக்கிறது. இதன் பிறகு ஒரு திருப்புமுனையைச் சந்திக்கும் புறூசு, தனது மனச்சாட்சிக்கு எதிராக நிற்கமுடியாமல் மீண்டும் குற்றங்களை வேரறுக்கும் பேட்மேனாக மாறுகிறார். புறூசு வெய்னாக அவர் தனது முன்னாள் எதிரியான காவீ இடென்ற்றின் (Harvey Dent) முகச் சத்திரசிகிச்சைக்கு உதவுகிறார். குணமடைந்து விட்டதாகக் கருதப்படும் காவீ இடென்ற்று மீண்டும் குற்றங்களைச் செய்யத்தொடங்கவே, பேட்மேன் அவரை எதிர்கொள்கிறார். பணத்துக்காக நகரில் குண்டுவெடிப்பு அச்சுறுத்தலை ஏற்படுத்துகிறார் இடென்ற்று. இடென்ற்றை எதிர்கொள்கையில் அவனது உண்மையான முகத்தை உணர்கிறார்.

இதன்பிறகு "மியூற்றன்று" (Mutants) எனும் பெயர்கொண்டு இயங்கும் காடையர் கும்பலின் மோதல் நடவடிக்கைகளிலிருந்து காரீ கெல்லி (Carrie Kelley) எனும் பதின்மூன்று வயதுச் சிறுமியை பேட்மேன் காக்கிறார். பேட்மேனின் காலஞ்சென்ற உதவியாளன் "உறொபின்" (Robin) போல உடையணிந்து நகரெங்கும் அவரைத் தேடிச் செல்கிறாள் அச்சிறுமி. நகரத்தின் குப்பை கொட்டும் பகுதியில் "மியூற்றன்று" அமைப்புடன் மோதுகையில் அவரைக் காண்கிறாள். தனது போர்க்கருவிகள் மூலம் மியூற்றன்றுகளைத் தோற்கடிக்கின்றபோதிலும், அவர்களின் தலைவனை வீழ்த்தும் முயற்சியில் தோல்வியடைகிறார் பேட்மேன். மியூற்றன்று தலைவனின் கவனத்தை சிதறடித்து பேட்மேன் தப்பிக்கக் கெல்லி உதவுகின்றாள். பிற்பாடு பேட்மேன், ஓய்வுபெறும் காவற்றுறை அதிகாரியான சேம்சு கோடன் (James Gordon) மற்றும் கெல்லியின் உதவியுடன் மியூற்றன்று தலைவனை வெல்கிறார். சிதறடிக்கப்பட்ட மியூற்றன்று அமைப்பின் அங்கத்தவர்கள் சிலர் "சன்சு ஒப் பேட்மேன்" (ஆங்கிலம்: Sons of Batman, தமிழ்: பேட்மேனின் மகன்கள்) என்ற புது அமைப்பை உருவாக்குவதுடன், குற்றவாளிகளைக் கடுமையாகத் தண்டிக்கிறனர்.

மனநலம் பாதிக்கப்பட்டு ஆக்கம் புகலிடத்தில் (Arkham Asylum) அனுமதிக்கப்படும் குற்றவாளியான சோக்கர் (The Joker), பேட்மேனின் மீள்வருகையால் கண்திறக்கின்றார். தான் குணமடைந்து விட்டதாகப் பிறரை நம்பவைக்கும் இவர் தொலைக்காட்சி நிகழ்ச்சியொன்றில் நச்சுப் புகையினைப் பிரயோகித்து நிகழ்ச்சிக்கு வந்திருந்த கொல்கிறார். மீண்டும், களியாட்ட நிகழ்வொன்றில் மக்களைக் கொலை செய்யும் இவரைத் தேடி பேட்மேன் வருவதற்குள் காலம் கடந்துவிடுகிறது. கடுங்கோபமுற்ற பேட்மேன் சோக்கரை முரட்டுத் தனமாகத் தாக்குகிறார். பேட்மேனைக் குற்றவாளி என்று மற்றோரை நம்பவைப்பதற்காக சோக்கர் தனது கழுத்தைத் திருகித் தற்கொலை செய்கிறார். இதிலிருந்து தப்பிச் செல்லும் பேட்மேனைப் பிடிக்கக் காவற்றுறையினர் நகரமெங்கும் வலைவீசுகின்றனர்.

இதன்பிறகு சூப்பர்மேன் இரசிய அணுகுண்டொன்றைத் திசைதிருப்பிப் பாலைவனமொன்றில் வெடிக்கச் செய்கின்றார்.இதன் விளைவாக ஏற்பட்ட மின்காந்த அனர்த்தத்தினால் ஐக்கிய அமெரிக்கா முழுவதும் இருளில் மூழ்குவதால் நாடெங்கும் கலவரங்கள் ஏற்படுகின்றன. பேட்மேன் இதை உணர்ந்து உறோபினுடன் இணைந்து (காரீ கெல்லி) "சன்சு ஒப் பேட்மேன்" அமைப்பினரை உயிர்கொல்லாப்படையினராக மாற்றுகிறார். கலவரங்களில் கடைகளை உடைத்துத் திருடும் மக்களைத் தடுக்க அவர்களை அழைத்துச் செல்லும் அவர் அத்தியாவசியப் பொருட்கள் அனைவருக்கும் கிடைக்க வழிசமைக்கிறார். அணுவாயுத அனர்த்தத்தினால் விளைந்த கலவரங்களிலிருந்து காக்கப்பெற்ற நாட்டின் ஒரேயொரு நகரமாக கோதம் மாறுகிறது. இதனால் சங்கடப்படும் அமெரிக்க அரசாங்கம் பேட்மேனை ஒழிக்க சூப்பர்மேனிடம் கட்டளையிடுகிறது. இந்நிகழ்வை ஒலிவர் குயீன் (முன்னாள் கிறீன் அரோ) பேட்மேனுக்கு எதிர்வுகூறுகிறார். தான் முதலில் பேட்மேனாக உருவெடுத்த கிரைம் அலீயில் (Crime Alley) சூப்பர்மேனைத் தோற்கடிக்க முடிவுசெய்யும் பேட்மேன், அணுவாயுத வெடிப்பினால் தளர்ந்து போயுள்ள சூப்பர்மேனின் பலவீனத்தைத் தனக்குச் சாதகமாகப் பயன்படுத்த எண்ணுகிறார்.

சூப்பர்மேன் பேட்மேனுக்கு விளக்கமளிக்க முயல்கின்றபோதிலும், பேட்மேன் தனது தொழிநுட்பக் கண்டுபிடிப்புக்கள் மட்டும் வர்மக்கலைப் பயிற்சிகளின் உதவியுடன் அவருடன் மோதுகிறார். பேட்மேனின் கவசத்தில் தாக்கும் சூப்பர்மேனை, ஒலிவர் குயீன் கிரிப்ரன் பதிக்கப்பட்ட அம்பினை எய்து பலவீனமடையச் செய்கிறார். திடீரென்று பேட்மேனுக்கு மாரடைப்பு வந்து சாகும் தறுவாய்க்குச் செல்கின்றார். அவரது உதவியாளரான அல்பிரடு பெனிவேத்து (Alfred Pennyworth), பேட்மேனின் இல்லமான வெய்ன் மனர் (Wayne Manor) மற்றும் பதுங்குமிடமான பேட்கேவை (Batcave) வெடிக்கச் செய்வதன் மூலமாக அவரது இரகசிய அடையாளத்தை வெளியுலகுக்குத் தெரியப்படுத்துகிறார். பக்கவாதத்தினால் அவதியுறும் அவர் பின்பு மரணிக்கிறார். வெய்னின் மரணச் சடங்கின் பிறகு, பேட்மேன் இன்னும் உயிரோடுதானிருக்கிறார் எனவும், அவர் இரசாயனங்களின் உதவியால், தான் மரணித்தாக வெளியுலகை நம்பவைத்தார் என்றும் தெரியவருகிறது. அவருடைய இதயத்துடிப்பு மீண்டும் கேட்கவே, கிளாக்கு கென்ற்று (Clark Kent) கெல்லியைப் பார்த்துக் கண்சிமிட்டுகிறார். சிலகாலத்தின் பின்பு புறூசு வெய்ன் கெல்லி, குயீன் மற்றும் தன்னைத் தொடரும் பிறரின் உதவியுடன் உலகைக் காப்பாற்றும் தனது யுத்தத்தை மீளத் தொடங்குகிறார். இதற்காக அவர்கள் ஒரு இராணுவத்தைத் தோற்றுவிக்கின்றனர்.


1980களின் ஆரம்பத்தில் இடீசீ வரைகதை நிறுவனமானது பேட்மேன் குழுவாசிரியரான இடிக்கு சியோடானோவை (Dick Giordano), ஆசிரிய இயக்குனராகப் பணியில் அமர்த்தியது. எழுத்தாளரும் ஓவியருமான பிராங்கு மில்லர் "த இடாக்கு நைற்று இறிற்றேண்சு" கதையாக்கக் குழுவில் இணைக்கப்பட்டார். இக்கதையை மில்லருடன் சேர்ந்து எழுதிய சியோடானோ,"இறுதி வடிவமானது நான்கு அல்லது ஐந்து தடவைகள் எழுதப்பட்ட பின்னரே உருவானது. கதை அடிப்படை ஒன்றாக அமைந்திருந்த போதிலும் இடையிடையே பல வழிமாற்றங்கள் செய்யவேண்டியிருந்தது" என்று தெரிவித்தார். சக எழுத்தாளரும் ஓவியருமான சோன் பேண் (John Byrne), "உறொபின் கட்டாயகமாக ஒரு பெண்ணாக இருக்கவேண்டும்" என்று கூற, மில்லரும் அதற்கு உடன்பட்டார். இடேட்டி கரி (Dirty Harry) திரைப்படங்களை, குறிப்பாக 1983இல் வெளியான சடுன் இம்பாக்ற்று (Sudden Impact) திரைப்படத்தினை (இதில் இடேட்டி கரி கதாபாத்திரமானது நீண்டகாலமாக நோயினால் பாதிக்கப்பட்டுப் பின்பு மீண்டும் குற்றங்களைத் தடுக்கும் பணிக்குத் திரும்புவது போலச் சித்தரிக்கப்பட்டுள்ளது.) உதாரணமாகக் கொண்டு இக்கதையை எழுதியதாக மில்லர் தெரிவித்தார். அதுமட்டுமில்லாமல் தனக்கு வயதாவதைக் கூட இதன் உதாரணமாக எடுத்துக்கொண்டதாக மேலும் கூறினார். இக்கதையில் ஒரு பக்கத்துக்குப் பதினாறு படங்கள் கூடிய கட்டங்கள் அமைக்கப்பட்டன. இது பொதுவாகப் பதினாறு கட்டங்களாகவோ அல்லது ஒன்றிலிருந்து பதினாறுக்கு இடைப்பட்ட ஏதாயினும் எண்ணிக்கையை உடையதாகவோ உருவாக்கப்பட்டன. தயாரிப்புக் கெடு தொடர்பாக ஏற்பட்ட முரண்பாடுகளின் காரணமாக, சியோடானோ இதன் ஆக்கப் பணிகளின் அரைவாசியுடன் விலகினார். வரைகதை ஆராய்ச்சியாளரான இலெ தானியல்சு (Les Daniels), மில்லரின் கெடுவைத் தள்ளிப்போடும் பழக்கத்தைப் பற்றி எழுதுகையில், "கலைச் சுதந்திரத்துக்கான தேடலின் உச்சக்கட்டம்" என்று வருணித்துள்ளார்.

"த இடாக்கு நைற்று இறிற்றேண்சு" இதழ்கள் மேலதிகப் பக்கங்களை உள்ளடக்கியதோடு இலின் வாளீயின் (Lynn Varley) நீர்வண்ணத்தினால் தீட்டப்பட்ட பக்கங்களை வெளிச்சப்படுத்திக் காட்டுவதற்காகச் சதுர வடிவுடைய பக்கவாட்டைக் கொண்டதாகப் பக்கங்கள் கட்டப்பட்டுள்ளதுடன், பளபளப்பான தாளினால் ஒவ்வொரு பக்கமும் அமைக்கப்பட்டன.

அதிகச் செலவுடன் ஒவ்வொரு இதழ்களும் தயாரிக்கப்பட்டபோதிலும், "த இடாக்கு நைற்று இறிற்றேண்சு" அமோகமாக விற்பனையானது. ஒவ்வொரு இதழும் தலா $2.95 விலைக்கு வெளியானதுடன் இடீசி வரைகதை நிறுவனமானது "சிந்திக்க வைக்கும் அதிரடிக்கதை" என்று முத்திரை குத்தியது. இரைம் நாழிதளானது (Time) இக்கதையின் சித்தரிப்புப் பற்றி "தன்னால் குற்றங்களைத் தடுக்கமுடியுமா? என்று சந்தேகம் கொள்ளும் ஒரு ஓய்வுபெற்ற பேட்மேன்" என்ற கருதுபொருள் இன்றைய வாசகர்களின் சந்தேகங்களுக்கு விருந்தாகவுள்ளது என்று கூறியது.

மிகச்சிறந்த பேட்மேன் வரைகலை நாவல்களில் முதலாவதாக இது ஐசீஎன்-இனால் (IGN) தரப்படுத்தப்பட்டதுடன், "ஒவ்வொரு காட்சியும் மறக்கமுடியாத வகையில் உருவாக்கப்பட்டிருப்பது மூலமாக இது உண்மையில் தலைசிறந்ததோர் படைப்பாக அமைந்துள்ளது" என்று கூறியது. இக்கதையின் தொகுக்கப்பட்ட நூலானது, எக்காலத்திலும் தலைசிறந்த பத்து வரைகலை நாவல்களில் ஒன்றாக, 2005இல் இரைம் நாழிதளால் தெரிவுசெய்யப்பட்டது. அத்துடன், போர்பிடுன் பிளனெற்று (Forbidden Planet) எனும் வரைகதைப் புத்தக நிலையத்தினால் "சிறந்ததிலும் சிறந்த 50 வரைகதை நாவல்கள்" பட்டியலில் முதலிடத்தைப் பிடித்தது. எழுத்தாளர் பிறயன் கே. மனிங்கு (Brian K. Manning) தனது புத்தகமான "இடீசீ காமிக்சு இயர் பை இயர் எ விசுவல் குரோனிக்கில்" (ஆங்கிலம்: DC Comics Year By Year A Visual Chronicle, தமிழ்:இடீசி வரைகதைகளின் காலக்கிரமப் படத் தொகுப்பு) எனும் புத்தகத்தின் 1980கள் அத்தியாயத்தில் "எல்லாக்காலத்திலும் சிறந்த பேட்மேன் கதையமைப்பு" என்று எழுதியிருந்தார். சீக்காட்டு (Sequart) அமைப்பினால் வரைகதை அறிஞர்களிடையே நடாத்தப்பட்ட ஒரு வாக்கெடுப்பில் இந்நூல் இரண்டாம் இடத்தைப்பெற்றது.

இருப்பினும் சில எதிர்மறையான விமர்சனங்களையும் இந்நூல் தேடிக்கொண்டது. ஏப்பிரல் 2010இல் காமிக்சு புல்லெற்றின் (Comics Bulletin) நிறுவனத்தினைச் சேர்ந்த நிக்கோலசு சிலேற்றன் (Nicolas Slayton) தனது கட்டுரையொன்றில் வோச்மேனுக்கு (Watchmen) அடுத்தபடியாக உலகின் மிகையாகப் புகழப்படும் (ஆயினும் மோசமான) வரைகதைகளில் ஒன்றாகத் தரப்படுத்தியுள்ளார். இதுகுறித்து "இதில் மையக்கதை என்று ஒன்று கிடையாது. ஆதலால் சூப்பர்மேனுக்கும் பேட்மேனுக்கும் (கட்டாயப்படுத்தப்பட்ட) மோதல் நிகழ்வதாகச் சித்தரிக்கப்பட்டிருப்பது இக்கதையின் முடிவைப் பொருத்தமில்லாமல் ஆக்குகிறது. பேட்மேனின் பண்புகள் சிதைக்கப்பட்டுள்ளதுடன், அக்கதாபாத்திரம் பிழையாகப் பயன்படுத்தப்பட்டுள்ளது." என்று அவர் கூறினார். த நியூயோக் இரைம்சு (The New York Times) நாளிதழ், 1987இல் வெளியான இக்கதையின் தொகுப்புக்கு எதிர்மறையான விமர்சனத்தை வழங்கியது. பேட்மேன் கதாபாத்திரத்தை உருவாகிய பொப் கேனின் (Bob Kane) கதைகள் அளவுக்குக் கற்பனைத் திறனுடன் இது அமைக்கப்படவில்லை என்று மொடெகாய் இரிச்லர் (Mordecai Richler) தெரிவித்தார். மேலும் "இக்கதைத் தொடரானது, வாசிப்பதற்குச் சிக்கலான அமைப்பையும் அளவுக்கதிகமான சொற்களையும் கொண்டுள்ளது. அகோரமான உடற்கட்டுடையவர்களாக சூப்பர்மேனும் பேட்மேனும் வரையப்பட்டுள்ளனர். இது ஒரு சிறுவர் கதையெனில் அவர்களுக்கு மகிழ்ச்சி தரும் வகைள் இது இருக்கமா? என நான் சந்தேகிக்கிறேன். இன்றேல் இது பெரியோருக்கானதெனின் அவர்களுடன் சேர்ந்து (மது) அருந்தக்கூட நான் தயங்குவேன்" என்று குறிப்பிட்டார்.

"த இடாக்கு நைற்று இறிற்றேண்சு"வின் மகத்தான வெற்றி பேட்மேனை மீண்டும் ஒரு கலாசாரச் சின்னமாக மாற்றியதோடு மட்டுமல்லாமல், வோச்மெனுடன் இணைந்து வரைகலைப் புத்தகங்களின் இருண்ட யுகம் என அறியப்படும் நவீன யுகத்தைத் (இரும்பு யுகம் எனவும் அழைக்கப்படும்) தோற்றுவிப்பதில் செல்வாக்குச் செலுத்தியது. கடுமையான மற்றும் வழுவுடைய கதாபாத்திரமாக இக்கதையில் சித்தரிக்கப்படும் பேட்மேன், 1960களில் வெளிவந்த பேட்மேன் தொலைக்காட்சித் தொடர்களினின்று வேறுபட்டு, இருண்ட கதைகளும் விற்பனையிலும் வரவேற்பிலும் சாதனை படைக்கலாம் என்று நிறுவிற்று.

கணினிப் பாவனையாளர்களிடையே பிரபல்யமான "காமிக் சான்சு" (Comic Sans) எழுத்துருவை உருவாக்கிய வின்சென்டு கொனர் (Vincent Connare), "த இடாக்கு நைற்று இறிற்றேண்சு"மற்றும் "வோச்மென்" ஆகிய நாவல்களே தனக்கு ஊன்றுகோலாக இருந்தது என்று கூறியிருந்தார்.

ஆங்கிலம்: How Long Is forever?, தமிழ்: எப்பொழுதும் என்பது எவ்வளவு காலம்?) என்ற அத்தியாயத்தில் மியூற்றன்று அமைப்பினர் வயதான "பீசிற்று போய்"-ஐ (Beast Boy) ஒரு கூண்டில் அடைத்துப் பனிப்பந்துகளால் தாக்குவது போலக் காட்டப்பட்டுள்ளது.



1996இல் இதன் பத்தாவது ஆண்டுப் பூர்த்தியின் நினைவாக, இடீசீ நிறுவனம் தடித்த மற்றும் மெல்லிய அட்டைகளைக் கொண்ட இதழை மீள்வெளியீடு செய்தது. நான்காவது இதழிற்காகப் பிராங்கு மில்லர் எழுதிய ஆரம்பக் கதையையும் சித்திரங்களையும் இது உள்ளடக்கியது. அத்துடன் மில்லரின் ஓவியங்கள், விமர்சனங்கள் மற்றும் சிறிய சுவரொட்டிகள் அடங்கிய அட்டை முதலியவற்றுடன் மட்டுப்படுத்தப்பட்ட எண்ணிக்கையிலான ஒரு இதழும் வெளியிடப்பட்டது. 2004இல் இடீசீ நிறுவனம் "த இடாக்கு நைற்று இறிற்றேண்சு" கதாபத்திரங்களின் (பேட்மேன், உறொபின், சூப்பர்மேன், சோக்கர்) உருவச்சிலைகளை விற்றது. பிற்பாடு 48 பக்கங்களைக் கொண்ட முதலாவது இதழின் மீள்பதிப்பும், கதையைப் பிரதிபலிக்கும் பேட்மேன் மற்றும் சோக்கர் உருவச்சிலைகள் அடங்கியதுமான பரிசுப்பொதியும் வெளியிடப்பட்டது. 203இல் மாற்றெல் (Mattel) நிறுவனம் பேட்மேன் அன்லிமிட்டடு (Batman: Unlimited) உருவச்சிலைகளின் ஒரு பாகமாக "த இடாக்கு நைற்று இறிற்றேண்சு" பேட்மேனின் உருவச் சிலையையும் வெளியிட்டது.

"பேட்மேன் ஆக்கம் சிற்றி" (Batman: Arkham City) எனும் நிகழ்பட விளையாட்டில் "த இடாக்கு நைற்று இறிற்றேண்சு" பேட்மேனாக விளையாட வகைசெய்யும் தரவிறக்ககூடிய உள்ளடக்கமொன்று வெளியிடப்பட்டது. இதன் முந்தைய பாகமாக வெளிவந்த "பேட்மேன்: ஆக்கம் ஒரிசின்சு" (Batman: Arkham Origins) விலும் இவ்வாறு விளையாடக் கூடியதாக உள்ளபோதிலும், தரவிறக்குவதனூடாக அல்லாது பலர் சேர்ந்து விளையாடும் பகுதி மூலம் இதைப் பெறலாம். மற்றுமொரு தரவிறக்கம் 2015இன் "இலீகோ பேட்மேன் 3: பியண்டு கோதம்" (Lego Batman 3: Beyond Gotham) விளையாட்டில் உள்ளது.




</doc>
<doc id="250502" url="https://ta.wikipedia.org/wiki?curid=250502" title="தஞ்சைப் பெரியகோயில் (நூல்)">
தஞ்சைப் பெரியகோயில் (நூல்)

தஞ்சைப் பெரியகோயில் வி.அ.இளவழகன் எழுதிய நூலாகும். பெரிய கோயிலைப் பற்றி அமைந்துள்ள இந்நூலில் கேள்வி பதில் வடிவில் 545 வினாக்கள் எழுப்பப்பட்டு வரலாற்றுரீதியாக பன்முக நோக்கில் மறுமொழியுடன் விவாதிக்கப்பட்டுள்ளது. விடை தேடும் வினாக்களாக 50 வினாக்கள் ஆசிரியரால் எழுப்பப்பட்டுள்ளன.

இந்நூல் 25 தலைப்புகளையும், படங்களையும் கொண்டுள்ளது.

'தஞ்சைப் பெரிய கோயில்', நூல், (இரண்டாம் பதிப்பு, 2015; பூங்கொடித்தாமரை வெளியீட்டகம், 425/209 புட்பம் குடியிருப்பு, அருளானந்த நகர்10ஆம் தெரு, தஞ்சாவூர்)


</doc>
<doc id="250510" url="https://ta.wikipedia.org/wiki?curid=250510" title="செயற்கைத் தனிமம்">
செயற்கைத் தனிமம்

வேதியியலில் செயற்கைத் தனிமம் ("synthetic element") என்பது பூமியில் இயற்கையாகக் காணப்படாமல் செயற்கை முறையில் மட்டுமே தயாரிக்க இயல்கின்ற தனிமம் ஆகும். இதுவரையில் 20 செயற்கைத் தனிமங்கள் உருவாக்கப்பட்டுள்ளன. அணு எண் 99 முதல் 118 வரையிலான தனிமங்கள் இவ்வாறு உருவாக்கப்பட்ட தனிமங்களாகும். இவை யாவும் நிலைப்புத்தன்மை குறைந்தவையாகவும் சிலநூறு நுண்ணொடிகள் முதல் ஓராண்டு வரையிலான அரைவாழ்வுக் காலம் பெற்றவையாகவும் உள்ளன.
இவை தவிர வேறு ஒன்பது தனிமங்கள் முதலில் செயற்கையாகத் தயாரிக்கப்பட்டன. ஆனால், பின்னாளில் அவை இயற்கையிலேயே அரிதாகக் காணப்படுவது கண்டுபிடிக்கப்பட்டது. அவற்றில் குறிப்பாக 1940ஆம் ஆண்டில் உருவாக்கப்பட்ட புளூட்டோனியம், அணுகுண்டு மற்றும் அணுக்கரு உலை போன்ற பயன்பாடுகளின் காரணமாக எளிய மாந்தருக்கும் அறியப்பட்ட தனிமமாக உள்ளது.

செயற்கைத் தனிமங்கள் கதிரியக்கத் தன்மை கொண்டவையாகவும் விரைவாகச் சிதைவடைந்து பாரங் குறைந்த தனிமங்களாக மாறிவிடக் கூடியவையாகவும் உள்ளன. இவற்றின் அரைவாழ்வுக் காலம் பூமியின் வயதோடு ஒப்பிடுகையில் குறைவாக உள்ளது. இவை நூறு கோடி ஆண்டுகளுக்கு முன்பே பூமியில் தோன்றியிருக்கலாம். பூமி தோன்றியபொழுது காணப்பட்டதாகக் கருதப்படும் தனிமங்கள் இன்று வரை சிதைவடைந்தபடியே உள்ளன. அணுகுண்டுகள் அல்லது அணுச்சோதனைகளில் ஈடுபடும் அணுக்கரு உலைகளிலும் அணுக்கருப் பிணைவு அல்லது நொதுமி ஈர்ப்புச் செயல்கள் வழியாகத் தோன்றும் துகள் முடுக்கிகளிலும் மட்டும் இத்தகைய செயற்கைத் தனிமங்களின் அணுக்கள் காணப்படுகின்றன.

பூமியின் மேலோடு, வளிமண்டலத்தில் காணப்படும் இயற்கை ஓரிடத்தான்களின் கணக்கிடப்பட்ட நிறைச் சராசரியின் அடிப்படையில் இயற்கை வாழ்வுக்கான அணுநிறை காணப்படுகின்றது. செயற்கைத் தனிமங்களைப் பொருத்த வரையில் அவை தயாரிக்கப்படும் தொகுப்பு முறைகளைச் சார்ந்தே ஓரிடத்தான்கள் உள்ளன. எனவே, இயற்கையில் காணப்படும் ஓரிடத்தான்கள் என்ற கருத்து பொருளற்றதாக இருக்கிறது.

ஆகவே, நிலையான ஓரிடத்தான்களின் அணுக்கருவில் உள்ள துகள்களின் மொத்த எண்ணிக்கை (நேர்மின்னிகளினதும் நொதுமிகளினதும் மொத்த எண்ணிக்கை) செயற்கைத் தனிமங்களின் சாரணுத் திணிவாகக் கொள்ளப்படுகிறது. அதாவது, நீண்ட அரைவாழ்வுக் காலம் கொண்ட ஓரிடத்தானின் அணுக்கருவில் உள்ள துகள்களின் மொத்தம் அடைப்புக் குறிக்குள் பட்டியலிடப்பட்டு சாரணுத் திணிவாகக் கருதப்படுகிறது.

இங்குத் தரப்பட்டுள்ள தனிமங்கள் பூமியில் இயற்கையாகக் காணப்படாதவை ஆகும். அனைத்தும் யுரேனியப் பின் தனிமங்களாகும். அணு எண் 99 மற்றும் அதைத் தொடர்ந்தவைகள்.

அணு எண் 1 முதல் 98 வரையில் உள்ள அனைத்து தனிமங்களும் குறைந்த பட்சம் அரிதாகவாவது பூமியில் காணப்படுகின்றன. ஆனால் இங்கு தரப்பட்டுள்ள தனிமங்கள் வழக்கமாகத் தொகுப்பு முறையில் மட்டுமே தயாரிக்கப்படுகின்றன.இயற்கையிலேயே காணப்பட்டாலும் பிரான்சியம் தவிர மற்ற தனிமங்கள் யாவும் தொகுப்புமுறையின் போதே கண்டுபிடிக்கப்பட்டன.



</doc>
<doc id="250512" url="https://ta.wikipedia.org/wiki?curid=250512" title="ஊற்று எழுதுகோல்">
ஊற்று எழுதுகோல்

ஊற்று எழுதுகோல் (fountain pen) என்பது காகிதத்தில் எழுதப் பயன்படும் ஓர் எழுதுகோல் ஆகும். இதன் முன்னோடி எழுதுகோல் நனை எழுதுகோல் ("Dip Pen") ஆகும். நனை எழுதுகோலில் எழுத அடிக்கடி எழுதுகோலை மையில் நனைக்கவேண்டி இருந்தது. இது சிரமத்தைத் தந்ததால் 1884ஆம் ஆண்டில் எல். ஈ. வாட்டர்மேன் என்ற அமெரிக்கர் இந்தப் புதிய முறையைக் கண்டுபிடித்தார். இதில் உள்ள குப்பியில் நீரை ஆதாரமாகக் கொண்ட மையை நிரப்பி அங்கிருந்து மையை எழுதுகோலின் முனைக்குக் கொண்டுவருவது தான் இந்தப் புதிய முறை. இதன் முனையில் உலோகத்தாலான முள் ("Nib") பொருத்தப்பட்டிருக்கும். இம்முள்ளின் நடுவில் ஒரு சிறிய பிளவு இருக்கும். இப்பிளவில் தந்துகிக் கவர்ச்சியின் காரணமாக மை தாளினை அடைந்து எழுதப் பயன்படுகிறது.

ஊற்று எழுதுகோலின் முனையில் உள்ள முள் துருபிடிக்காத எஃகு அல்லது தரங்குறைந்த தங்கப்பூச்சுக்கொண்டு இந்த முள் தயாரிக்கப்படுகிறது. இந்த முள்ளைக் காகிதத்தின் மீது அழுத்தி எழுதுவதால் நீண்ட காலம் உழைக்கவேண்டி பிளாட்டினம் போன்ற உலோகத்தை உருக்கி அதில் இந்த முள்ளின் முணையை முக்கி எடுத்து வலிமை கூட்டுகிறார்கள்.


</doc>
<doc id="250515" url="https://ta.wikipedia.org/wiki?curid=250515" title="கதிரை மலைப் பள்ளு">
கதிரை மலைப் பள்ளு

கதிரை மலைப் பள்ளு தமிழ் சிற்றிலக்கியங்களில் ஒன்றான பள்ளு வகையைச் சேர்ந்த நூல். 1915 ஆம் ஆண்டு முதன்முதலாக அச்சில் வெளிவந்த இந்நூலின் காலமும் ஆசிரியர் பெயரும் தெரியவில்லை. இது மரபு வழி இலக்கிய அம்சங்களையும் நாட்டார் இலக்கியப் பண்புகளையும் இசைநாடகக் கூறுகளையும் கொண்டதாகக் காணப்படுகிறது. கதிரையப்பர் பள்ளு எனவும் அழைக்கப்படுகிறது. கதிர்காம முருகனை பாட்டுடைத் தலைவனாகக் கொண்டு இந்நூல் அமைந்துள்ளது. பள்ளன், பள்ளி, பண்ணைக்காரன், இளையபள்ளி என நான்கு பாத்திரங்கள் உண்டு. சிந்து, விருத்தம் ஆகிய பாவகைகளும் பேச்சு சொல்லும் இந்நூலில் காணப்படுகிறது.


</doc>
<doc id="250527" url="https://ta.wikipedia.org/wiki?curid=250527" title="சாந்திநாதர்">
சாந்திநாதர்

சாந்திநாதர் (Shantinath), சமண சமயத்தின் 16-வது தீர்த்தங்கரர் ஆவார். சமண சமய சாத்திரங்களின்படி அனைத்து கர்மத்தளைகளிலிருந்து விடுபட்டு சித்த புருசனானவர் அத்தினாபுர மன்னர் விஸ்வசேனருக்கும் ராணி அசிராவுக்கும் சாந்திநாதர் பிறந்தவர்.



</doc>
<doc id="250529" url="https://ta.wikipedia.org/wiki?curid=250529" title="நேமிநாதர்">
நேமிநாதர்

நேமிநாதர் (Neminatha) (சமசுகிருதம்: नेमिनाथ), சமண சமயத்தின் 22-வது தீர்த்தங்கரர் ஆவர். சமண சமயக் கருத்துக்களின்படி, நேமிநாதர் சித்தராக வாழ்ந்தவர். உலக போகங்களை துறந்து விடுதலை அடைந்தவர். சமுத்திரவிஜயன் – சிவாதேவி இணையருக்கு, யாதவ குலத்தில், சௌரிபுரம் எனும் துவாரகையில் பிறந்தவர். இவரது வேறு பெயர் அரிஷ்டநேமி. திருமணம் செய்யாது, உலக வாழ்வை துறந்து சிரமணர் ஆனார். துவாரகை ஸ்ரீகிருஷ்ணருக்கு நெருங்கிய தொடர்புடையவர். 




</doc>
<doc id="250531" url="https://ta.wikipedia.org/wiki?curid=250531" title="குறிப்பான் எழுதுகோல்">
குறிப்பான் எழுதுகோல்

குறிப்பான் எழுதுகோல் ( marker pen, fineliner, marking pen, felt-tip marker, felt-tip pen, flow) (ஆஸ்திரேலியாவில் marker அல்லது texta ) (இந்தியாவில் sketch pen ) என்பது ஒரு எழுதுகோல் ஆகும். இது சற்று தடிமனாக எழுதக்கூடியது. இதனுள்ளே இதற்கான மை இருக்கக்கூடியது. இதன் முனையில் அழுத்தப்பட்ட இழைகளால் ஆன எழுது முனை இருக்கும்.

லீ நியூமன் என்ற பெயரில் ஓருவகை குறிப்பான் எழுதுகோல் 1910இல் காப்புரிமை பெறப்பட்டிருந்தது. பெஞ்சமின் பஸ்கட்ச் என்பவர் ஒரு "ஊற்றி வர்ணத்தூரிகைக்கு" 1926இல் காப்புரிமை பெற்றிருந்தார். இந்த வகையான குறிப்பான்கள் விற்பனை மூலம் பிரபலமானது. இவையே தற்கால குறிப்பான்களுக்கு முன்னோடியாகும்.

நிரந்தர குறிப்பான்கள் என்பவை அழியாத தன்மை உடையவையாகும் இக்குறிப்பான்கள் கண்ணாடி, நெகிழி, கல், மரம், உலோகம் ஆகியவற்றில் எழுதும் வகையில் இருக்கும்.
தற்காலிக குறிப்பான்கள் என்பவை எளிதாக அழியக்கூடிய மையைக் கொண்டவை ஆகும். இவ்வகை குறிப்பான்கள் பெரும்பாலும் வெள்ளைப் பலகையில் கற்பித்தல் சார்ந்த இடங்களில் பயன்படுத்தப்படுபவை.


</doc>
<doc id="250532" url="https://ta.wikipedia.org/wiki?curid=250532" title="மல்லிநாதர்">
மல்லிநாதர்

மல்லிநாதர் (Māllīnātha) ( "Māllīnāth" or "Mālliṇāha" or "Lord Jasmine") சமண சமயத்தின் 19வது தீர்த்தங்கரர் ஆவார் சமண சமய கருத்துக்களின்படி, மல்லிநாதர் கர்மத்தளையிலிருந்து விடுப்பட்டு துறவறம் பூண்டு சித்த புருசன் ஆனவர். சுவேதாம்பர சமணர்கள் மல்லிநாதரை பெண் தீர்த்தாங்கரர் பெயரில் மல்லிபாய் என்று குறிப்பிடுகிறார்கள்.

சமண சமய சாத்திரங்களின்படி, மல்லிநாதர் இச்வாகு குலத்தில், கும்பா என்ற அரசனுக்கும், ராணி பிரபாதேவிக்கும் மிதிலையில் பிறந்தவர் என்று அறியப்படுகிறது.



</doc>
<doc id="250533" url="https://ta.wikipedia.org/wiki?curid=250533" title="பார்சுவநாதர்">
பார்சுவநாதர்

பார்சுவநாதர் அல்லது பார்ஸ்வ (Parshvanatha) () or (), மகாவீர்ருக்கு முந்தைய சமண சமயத்தின் 23ஆவது தீர்த்தங்கரர் ஆவார். இவர் கி. மு., 877-777-ஆம் ஆண்டில் வாழ்ந்த சமண சமயத் தலைவர். பகவான் பார்சுவநாதர், இச்வாகு குலத்தில், காசி நாட்டு அரசன் அஸ்வசேனா - ராணி வாமா தேவிக்கு வாரணாசியில் பிறந்தவர். முப்பது வயதில் உலக இன்பத்தை துறந்து துறவி ஆனார். பார்சுவநாதர் தொடர்ந்து 84 நாட்கள் கடும் தவம் இயற்றி ஞானம் அடைந்தார். தனது 100ஆவது அகவையில் முக்தி அடைந்தார். சமணர்களால் மிகவும் போற்றத்தக்கவராயிருந்தார். 




</doc>
<doc id="250541" url="https://ta.wikipedia.org/wiki?curid=250541" title="அசுட்டட்டைன் ஓரயோடைடு">
அசுட்டட்டைன் ஓரயோடைடு

அசுட்டட்டைன் ஓரயோடைடு ("Astatine monoiodide", அசுட்டட்டைன் மொனோவயடைடு) என்பது AtI என்ற மூலக்கூறு வாய்பாடு கொண்ட உப்பீனிகளிடைச் சேர்மமாகும். அறியப்பட்ட உப்பீனிகளிடைச் சேர்மங்களில் மிகவும் கனமானது அசுட்டட்டைன் ஓரயோடைடு ஆகும். ஆனால் விதிவிலக்காக இதைவிடக் கனமானதாகக் கருதப்படும் IBr என்ற வாய்பாடு கொண்ட அயோடின் ஐம்புரோமைடின் இருப்பு தொடர்பான விவாதங்கள் நடைபெற்று வருகின்றன.

அசுட்டட்டைன் மற்றும் அயோடின் தனிமங்கள் 1:1 என்ற மோலார் விகிதத்தில் நேரடியாக வினைபுரிந்து அசுட்டட்டைன் ஓரயோடைடு உண்டாகிறது.


</doc>
<doc id="250542" url="https://ta.wikipedia.org/wiki?curid=250542" title="சுமதிநாதர்">
சுமதிநாதர்

சுமதிநாதர் (Sumatinatha) சமயத்தின் ஐந்தாவது தீர்த்தங்கரர் ஆவார். சமண சமய சாத்திரங்களின்படி உலக வாழ்வை துறந்த சித்த புருசர்.

சுமதிநாதர், இச்சுவாகு குலத்தில் மேகராஜனுக்கும் ராணி மங்களாவுக்கும் அயோத்தியில் பிறந்தவர்.



</doc>
<doc id="250544" url="https://ta.wikipedia.org/wiki?curid=250544" title="மாவல் திரைப் பிரபஞ்சம்">
மாவல் திரைப் பிரபஞ்சம்

மார்வல் திரைப் பிரபஞ்சம் (Marvel Cinematic Universe (MCU)) அல்லது மாவல் சினிமற்றிக்கு இயூனிவேசு என்பது அமெரிக்க ஊடகத்தொகுப்பு மற்றும் பகிரப்பட்ட புனைபிரபஞ்சம் ஆகும். இது மாவல் வரைகதைகளில் தோன்றும் கதாப்பாத்திரங்கள் பற்றி மாவல் சுரூடியோசினால் சுயாதீனமாகத் தயாரித்து வெளியிடப்படும் பட வரிசைகளின் தொகுப்பாகும். மேலதிகமாக, வரைகதைகள், குறும்படங்கள், தொலைக்காட்சித் தொடர்கள் என்பனவும் இந்நாமத்தின் கீழ் தயாரிக்கப்படுகின்றன. மாவல் வரைகதைகளின் பாணியில் பல்வேறு கதாபாத்திரங்கள், கதையமைப்புகள் மற்றும் நடிகர்களைக் கொண்ட படங்களை உள்ளடக்கியதாக இது காணப்படுகிறது. கிளாக்கு கிறேக்கின் நடிப்பில், இத்திரைப்படங்களில் தோன்றும் பில் கோல்சன் கதாபாத்திரம் மாவல் திரைப்பிரபஞ்சத்தினால் உருவாக்கப்பட்ட கதாபாத்திரமாகும்.

2008இல் வெளியான அயன்-மேன் திரைப்படத்துடன் மாவல் திரைப் பிரபஞ்சத்தின் முதற் கட்டப் படங்கள் வெளியிடப்பட்டு 2012இன் மாவலின் அவெஞ்சர்சு திரைப்படத்துக்கு வித்திடப்பட்டது. இரண்டாவது கட்டமானது அயன்-மேன் 3-இனது வெளியீட்டுடன் ஆரம்பமாகி 2015இல் வெளிவரவிருக்கும் ஆன்ட்-மேன் திரைப்படத்துடன் முடிவடைகிறது. மாவல் நிறுவனமானது, 2016இல் வெளிவரவிருக்கும் கேப்டன் அமெரிக்கா: சிவில் வார் திரைப்படத்துடன் தனது மூன்றாவது கட்டத்தைத் தொடங்கவுள்ளது. திரைப்படங்களோடு மட்டும் நின்றுவிடாமல் 2010இல் மேற்குறிப்பிடப்பட்ட திரைப்படங்களுடன் தொடர்புடைய வரைகதைப் புத்தகங்களின் வெளியீட்டுடன் இது இன்னமும் விரிவுபட்டது. மேலும் 2011 முதல் மாவல் வன்-சாட்டுகள் (Marvel One-shots) என்ற பெயரின்கீழ் குறும்படங்களும் 2013 முதல் மாவல்சு' ஏசன்ற்சு ஒப் சீல்டு (மாவலின் சீல்டு உளவாளிகள்) எனும் பெயருடைய தொலைக்காட்சித் தொடரும் வெளிவருகின்றன.

அமெரிக்காவிலும் உலகளவிலும் வசூலில் முதலிடம் பிடிக்கும் திரைப்படத் தொடர்களைக் கொண்டிருப்பதுடன், வரைகதைக் கதாபத்திர உரிமங்களைக் கொண்டுள்ள பல்வேறு படங்கள் தமது சொந்தப் பிரபஞ்சத்தை அமைப்பதற்கு முன்னோடியாகவும் உள்ளது.

</doc>
<doc id="250546" url="https://ta.wikipedia.org/wiki?curid=250546" title="அசுட்டட்டைன் ஒற்றைபுரோமைடு">
அசுட்டட்டைன் ஒற்றைபுரோமைடு

அசுட்டட்டைன் ஒற்றைபுரோமைடு ("Astatine monobromide") என்பது AtBr என்ற மூலக்கூறு வாய்பாடு கொண்ட உப்பீனிகளிடைச் சேர்மமாகும்.

அசுட்டட்டைன் தனிமம், நீர்த்த அயோடின் ஒற்றைபுரோமைடுடன் வினைபுரிந்து அசுட்டட்டைன் ஒற்றைபுரோமைடை உருவாக்குகிறது.


</doc>
<doc id="250549" url="https://ta.wikipedia.org/wiki?curid=250549" title="அஜிதநாதர்">
அஜிதநாதர்

அஜிதநாதர் (Ajitnatha), சமண சமயத்தின் இரண்டாவது தீர்த்தங்கரர் எனக் கருதப்படுபவர். சமண சமய சாத்திரங்களின்படி கர்மத்தளையிலிருந்து விடுபட்ட சித்த புருஷர் ஆவார். இச்வாகு குல அயோத்தி மன்னர் ஜிதசத்ருவுக்கும் அரசி விஜயாவுக்கும் பிறந்தவர்.

யசூர் வேதத்தில் அஜிதநாதரின் பெயர் குறிப்பிடப்பட்டுள்ளது. ஆனால் அதன் பொருள் தெளிவின்றி காணப்படுகிறது. சமண மரபின்படி, அஜிதநாதரின் இளைய சகோதரன் சகரன் (பகீரதனின் தந்தை) என்பவன் அயோத்தியை ஆண்டான் என்பதை, இந்து சமய புராண, இதிகாசங்களிலும் காணப்படுகிறது.



</doc>
<doc id="250551" url="https://ta.wikipedia.org/wiki?curid=250551" title="பித்துண்டா">
பித்துண்டா

பித்துண்டா என்பது பண்டைய கலிங்க இராச்சியத்தில் இருந்த ஒரு துறைமுக நகரம். இது இந்தியாவின் கிழக்குக்கரையில் அமைந்திருந்தது. இன்றைய ஆந்திரப் பிரதேசத்தின் கிருஷ்ணா மாவட்டத்தை உள்ளடக்கியிருந்த இரு பழைய இராச்சியம் ஒன்றின் தலைநகரமாக பித்துண்டா இருந்தது. இவ்விடம் தற்கால மசூலிப்பட்டினத்துக்கு அண்மையிலேயே உள்ளது. பித்துண்டா, சிக்காகோலாவுக்கு அண்மையில் உள்ள பாலூருக்கும், கலிங்கப்பட்டினத்துக்கும் தெற்கே அமைந்திருந்ததாக சில்வா லெவி கருதுகிறார். 

மகாவீரர் காலத்தில் பித்துண்டா ஒரு முக்கிய மையமாக விளங்கியதாகவும், சம்பாவில் (இன்றைய வியட்நாம்) இருந்து வணிகர்கள் இங்கே அடிக்கடி வந்துபோனதாகவும் சமண நூலான "உத்தரதியான சூத்திரம்" விவரிக்கிறது. காரவேலன் (கிமு 209 - 170) இந்நகரை அழித்ததாக ஆத்திகும்பா கல்வெட்டிலிருந்து அறிய முடிகிறது. கலிங்கத்துக்கும், தமிழ் அரசுகளின் கூட்டமைப்புக்கும் இடையேயான போரின்போது இது நிகழ்ந்தது. இந்நகரைக் கைப்பற்றிய காரவேலன் நகரை அழித்துக் கழுதை பூட்டி உழுததாகத் தெரிகிறது. பித்துண்டா, பெரிப்பிளசிலும், தொலமியின் புவியியலிலும் (கிபி 90 - 168) "பிதுண்ட்ரா" எனக் குறிக்கப்பட்டுள்ளது. 


</doc>
<doc id="250554" url="https://ta.wikipedia.org/wiki?curid=250554" title="சில்வா லெவி">
சில்வா லெவி

சில்வா லெவி ("Sylvain Lévi") ஒரு கீழைத்தேசவியலாளரும், இந்தியவியலாளரும் ஆவார். 1863 மார்ச் 28 ஆம் தேதி பாரிசில் பிறந்த இவரது "தியேட்டர் இந்தியென்" (Théâtre Indien) அத்துறையில் மிக முக்கியமான நூலாகும். மேற்கு சீனாவில் கண்டுபிடிக்கப்பட்ட தொக்காரிய எச்சங்களைப் பற்றியும் இவர் ஆய்வுகள் நடத்தியுள்ளார். 

பழங்கால மனிதர்களுக்கு, நேரடியாகவே மூலாதார உண்மை உணர்த்தப்பட்டது என்ற கருத்தைக் கொண்ட "நிலைத்த மெய்யியல்<nowiki>"</nowiki> என்னும் நம்பிக்கையைக் கொண்டிருந்த, மரபுவாத அறிஞரான ரெனே கினூவின்(René Guénon) தொடக்ககால எதிர்ப்பாளராக இவர் விளங்கினார்.


</doc>
<doc id="250555" url="https://ta.wikipedia.org/wiki?curid=250555" title="மேக எதிரொளிப்புத்திறன்">
மேக எதிரொளிப்புத்திறன்

மேக எதிரொளிப்புத்திறன் அல்லது முகில் எதிரொளிப்புத்திறன் ("Cloud albedo") என்பது முகில் ஒன்றின் எதிரொளிப்புத் திறனின் அளவாகும். ஒரு முகிலின் எதிரொளிப்புத்திறன் மதிப்பு அதிகமாக இருந்தால் அந்த முகில் அதிகமான சூரிய ஒளியை எதிரொளிக்கிறது, அல்லது குறைவான கதிர்வீச்சு பரவுகிறது என்பது பொருளாகும்.

மேக எதிரொளிப்புத்திறன் குறைந்த அளவு 10 சதவிதம் முதல் அதிகபட்சம் 90 சதவீதம் வரை மாறுபடுகிறது. முகில்களில் உள்ள நீர்த்துளிகளின் அளவு, அதில் திரவவடிவிலுள்ள நீரின் அளவு மற்றும் பனிக்கட்டியின் உள்ளடக்கம், முகிலின் தடிமன் மற்றும் சூரியனின் உச்சிக்கோணம் ஆகியவற்றைப் பொறுத்து இம்மாறுபாடு அமைகிறது. மற்ற காரணிகள் யாவும் சமமாக இருக்கும்போது மேகத்தில் நீர்த்துளிகளின் அளவு குறைவாக இருந்தால், திரவவடிவ நீரின் உள்ளடக்கம் அதிகமாக இருக்கும். மேக எதிரொளிப்புத்திறனும் அதிகமாகவே இருக்கும்.

குறைந்த, தடிமனான அடுக்குத்திரள் முகில்கள் போன்றவை முதலில் உள்வரும் சூரியக்கதிர்களைப் பிரதிபலிக்கின்றன. இதனால் அதிக எதிரொளிப்புத் திறன் மதிப்பைக் கொண்டிருக்கின்றன. அதேசமயம் அதிக தடிமனில்லாத மென்முகில் வகை முகில்கள் அகச்சிவப்புக் கதிர்களை வெளியேறவிடாமல் தடுத்து சூரியக்கதிர்வீச்சை மேற்பரப்பிற்கு அனுப்புகின்றன. இதனால் குறைவான எதிரொளிப்புத் திறன் மதிப்பு இங்கு விளைகிறது. இத்திறன் பைங்குடில் விளைவுக்குப் பங்களிக்கிறது.


</doc>
<doc id="250557" url="https://ta.wikipedia.org/wiki?curid=250557" title="மேகம் பாராட்டும் கழகம்">
மேகம் பாராட்டும் கழகம்

மேகம் பாராட்டும் கழகம் "(Cloud Appreciation Society)" என்பது ஐக்கிய இராச்சியத்தைச் சேர்ந்த கவின் எட்மண்டு பிரீட்டர் பின்னெய் என்பவரால் 2005 சனவரியில் துவக்கப்பட்ட ஒரு கழகமாகும். மேகத்தைப் புரிந்துகொள்வதும், அதைப் பாராட்டி ஊக்குவிப்பதும் இக்கழகத்தின் நோக்கங்களாகும். நவம்பர் 2019 நிலவரத்தின்படி , உலகம் முழுவதும் 120 வெவ்வேறு நாடுகளைச் சேர்ந்த 46000 உறுப்பினர்கள் இக்கழகத்தில் இருந்தார்கள்.

2005 ஆம் ஆண்டில் இணையம் கண்டுபிடித்த அதிவினோத அதியற்புதம் - என்று இக்கழகத்தின் இணையதளத்தை யாகூ பெயரிட்டு வியந்தது. இந்தக்கழகத்தின் நிறுவனரும் உறுப்பினர் குழுவும் ”மேகத்தைக் கண்டு கொள்ளல்” என்ற ஆவணப்படத்தின் மையமாகத் திகழ்ந்தனர். ஊடக நிறுவனம் பிபிசி, பிரீட்டர் பின்னெய்யின் ,மேகத்தைக் கண்டு கொள்பவர்கள் கையேடு என்ற புத்தகத்தை அடிப்படையாகக் கொண்டு இந்தப்படத்தை தயாரித்திருந்தது.



</doc>
<doc id="250581" url="https://ta.wikipedia.org/wiki?curid=250581" title="கே. வி. மகாதேவன் இசையமைத்த தமிழ்த் திரைப்படங்கள்">
கே. வி. மகாதேவன் இசையமைத்த தமிழ்த் திரைப்படங்கள்

கே. வி. மகாதேவன் இசையமைத்த தமிழ்த் திரைப்படங்கள் வரிசை பின்வருமாறு: (இது முழுமையான பட்டியல் அல்ல.)








</doc>
<doc id="250585" url="https://ta.wikipedia.org/wiki?curid=250585" title="மூக்கரட்டி சாரை">
மூக்கரட்டி சாரை

மூக்கரட்டி சாரை அல்லது மூக்கிரட்டை (Boerhavia diffusa) என்ற இந்த தாவரம் ஒரு பூக்கும் தாவரம் மூலிகை தாவரம் ஆகும். இந்த வகைச்செடிகள் இந்தியா மட்டுமின்றி பசுபிக் பகுதி, தென் அமெரிக்காவின் பலபகுதிகளிலும் பரவலாகக் காணப்படுகிறது. இந்தியாவில் இதன் இலைகளை மூலிகைகளாகப் பயன்படுத்துகின்றார்கள். மழை இன்றி வறண்டு இருக்கும்போதும், மூக்கிரட்டை முளைத்திருப்பதைக் காண இயலும். வயல்களில் அல்லது காடுகளில் மட்டுமல்லாமல் சாலை ஓரத்தில்கூடப் படர்ந்து காணப்படும்.
இது புட்பகம், மூக்குறட்டை, மூக்கிரட்டை ஆகிய வேறுபெயர்களைக் கொண்டும் அழைக்கப்படுகிறது வருகிறது. சிறிது செம்மை கலந்த ஊதா நிறத்தில் மலர்வதால் ‘ரத்த’ புட்பிகா எனும் பெயர் சூட்டப்பட்டிருக்கலாம். உடலுறுப்புகளின் செயல்பாடுகளைப் புதுப்பிக்கும் தாவரம் என்பதால், ‘புனர்நவா’ என்ற பெயரையும் (புனர்-மீண்டும்; நவா-புதிது) கொண்டுள்ளது.

இந்தத் தாவரம் தரையோடு படர்ந்து வளரக்கூடியது ஆகும். இதன் பூக்கள் ஊதா நிறத்தில் இருக்கும். இலைகளின் மேற்புறம் அடர்ந்த பச்சை நிறமாகவும், கீழ்புறம் சற்று வெளுத்தும் காணப்படும். வேர்கள் சற்றுத் தடிமனாகப் பூமிக்குள் மறைந்திருக்கும்.


</doc>
<doc id="250586" url="https://ta.wikipedia.org/wiki?curid=250586" title="முள்வேங்கை">
முள்வேங்கை

முள்வேங்கை" அல்லது அடமருது" இது ஒரு மூலிகை இனத்தைச் சேர்ந்த சேர்ந்த தாவரம் ஆகும். இவை பொதுவாக வங்காளதேசம், நேபாளம், சீனா, சுமாத்திரா மற்றும் இந்தியா பகுதிகளில் காணப்படுகிறது. இதன் மேல் முள் போன்ற ஒரு பகுதி உள்ளது. 


</doc>
<doc id="250590" url="https://ta.wikipedia.org/wiki?curid=250590" title="போரான் மூவயோடைடு">
போரான் மூவயோடைடு

போரான் மூவயோடைடு (Boron triiodide ) என்பது BI3 என்ற மூலக்கூறு வாய்பாடுடன் கூடிய, போரான் மற்றும் அயோடின் சேர்ந்த ஒரு வேதியியல் சேர்மமாகும். இச்சேர்மம் முக்கோணத்தள மூலக்கூறு வடிவமைப்பைப் பெற்றுள்ளது. படிகத் திண்மநிலையில் உள்ள இச்சேர்மம் தண்ணீருடன் தீவிரத்துடன் வினை புரிந்து போரிக் அமிலத்தை உருவாக்குகிறது. இதன் மின்காப்பு மாறிலி மதிப்பு 5.38 மற்றும் இதன் ஆவியாதல் வெப்பம் 40.5 கிலோ ஜூல் / மோல் ஆகும். ~23 ஜிகாபாசுக்கல் என்ற மிகவுயர் அழுத்தத்தில் போரான் மூவயோடைடு உலோகச் சேர்மமாக இருக்கிறது. ~27  ஜிகாபாசுக்கலுக்கு அதிகமான அழுத்தத்தில் இது மீக்கடத்துப் பொருளாகவும் காணப்படுகிறது.

209.5 பாகை வெப்பநிலையில் போரானும் அயோடினும் சேர்ந்து வினை புரிவதால் போரான் மூவயோடைடு உண்டாகிறது.



</doc>
<doc id="250600" url="https://ta.wikipedia.org/wiki?curid=250600" title="இராபெர்ட் தெ’ஸ்கோர்ட் அட்கின்சன்">
இராபெர்ட் தெ’ஸ்கோர்ட் அட்கின்சன்

இராபெர்ட் தெ’சுகார்ட் அட்கின்சன் ("Robert d'Escourt Atkinson", 11 ஏப்ரல் 1898 - 28 அக்டோபர் 1982) ஒரு பிரித்தானிய வானியலாளரும், இயற்பியலாளரும், கண்டுபிடிப்பாளரும் ஆவார்.

அட்கின்சன் வேல்சிலுள்ள இராயாடர் என்ற நகரில் பிறந்தார். மான்செசுட்டர் இலக்கணப் பள்ளியில் படித்து ஆக்சுபோர்டு பல்கலைக்கழகத்தில் 1922 இல் இயற்பியல் பட்டம் பெற்றார். பிறகு கிளாரண்டனாய்வகத்தில் பணிபுரிந்தார். பின்னர் கோட்டிங்டன் பல்கைக்கழகத்தில் சேர்ந்து 1928இல் இயற்பியலில் முனைவர் பட்டம் பெற்றார். நியூ செர்சியில் உள்ள இரட்கர்சுப் பல்கலைக்கழகத்தில் 1929 முதல் 1937 வரை கல்வி பயிற்றுவித்தார். பிறகு அரசு கிரீன்விச் வான்காணகத்தில் தலைமை உதவியாளராகப் பணிபுரிந்தார். அவர் 1964இல் இரட்ஜெர்சில் பேராசிரியர் ஆனதும் கிரீன்விச்சில் பணிபுரிவதை நிறுத்தினார். 1979இல் பணி விடை பெற்றார்.

அட்கின்சன் 1929இல் பிரிட்சு அவுட்டர்மேன்சுடன் ஒருங்கிணைந்து காமோவின் குவையத் துளைத்தல் கோட்பாட்டை விண்மீன்களின் அணுக்கரு இணைவு நிகழ்வுக்குப் பயன்படுத்தினார். இவ்விருவரும் ஐன்ஸ்டைனின் பொருண்மை-ஆற்றல் சமமை வாய்பாட்டின்படி இலேசான அணுக்கருக்கள் போதுமான ஆற்றலை உண்டாக்கும் என்றும் அதனால் தொடர்பிணைவு நிகழ்வுகள் வழியாக எடைமிகுந்த அணுக்கருக்கள் உண்டாகமுடியும் என்றும் எடுத்துக் காட்டினர். இவர்களது படிமங்கள் பின்னால் வந்த CNO சுழற்சியை ஒத்தன. என்றாலும் அப்போது அனைத்து விண்மீன்களும் நீரகத்தால் ஆகியவை எனக் கருதப்பட்டதால் இந்தக் கோட்பாடு உடனடியாக ஏற்கப்படவில்லை. அட்கின்சன் மீண்டும் 1930களில் இந்தக் கோட்பாட்டைப் பற்றி எழுதி, உயர்பொலிவு விண்மீன்கள் குறுகிய வாழ்நாள் உடையனவாக அமையவேண்டும் என்றார். மேலும் அவர் புடவியெங்கும் விரவியுள்ள தனிமங்கள் விண்மீன்களில் நிகழும் அணுக்கருப் பிணைவுவினையால் உருவாகியவையே என முன்மொழிந்ததோடு, வெண்குருளை விண்மீன்கள் மின்னிட அணுக்கரு வாயிலின் ஆற்றலேதும் தேவையில்லை என்றும் கூறினார்.

அட்கின்சனின் எந்திரவியல் திறமை, யார்க் மினிஸ்டருக்கான வானியல் கடிகாரம் வடிவமைப்பதற்கான ஒரு ஆணையத்தை அமைக்கவும் மேலும் அதன்வழி யார்க் மினிஸ்டர் வானியல் கடிகாரம் செய்யப்படவும் வழிவகுத்தது.




</doc>
<doc id="250605" url="https://ta.wikipedia.org/wiki?curid=250605" title="மாசாணியம்மன் கோயில்">
மாசாணியம்மன் கோயில்

மாசாணியம்மன் கோயில் தமிழ்நாட்டில் கோயம்புத்தூர் மாவட்டம் பொள்ளாச்சி அருகே அமைந்துள்ள அம்மன் கோயிலாகும்.

இக்கோயில் பொள்ளாச்சித் தெற்கே 15 கிமீ தொலைவில் அமைந்துள்ளது. கோயிலின் ராஜகோபுரம் வடக்கு நோக்கி உள்ளது. கோயிலுக்கு நான்கு வாயில்கள் உள்ளன. கருவறையின் கிழக்குப் பக்கத்தில் அம்மன் சுயம்புவாக உள்ளார். பேச்சியம்மனுக்கு தனி சன்னதி உள்ளது. கோயிலின் காவல் தெய்வமாக கும்ப முனீஸ்வரர் உள்ளார். கோயில் வளாகத்தில்துர்க்கை, மகிஷாசுரவர்த்தினி, சப்தமாதாக்கள், விநாயகர், கருப்பராயர், புவனேஸ்வரி, பைரவர் ஆகியோர் உள்ளனர். 

இக்கோயிலின் மூலவராக மாசாணியம்மன் உள்ளார். கருவறையில் அம்மன் 17 அடி நீளத்தில் கிடந்த கோலத்தில் இருக்கிறார். தெற்கே தலைவைத்துப் படுத்திருக்கும் அவருடைய திருக்கரங்களில் திரிசூலம், உடுக்கை, கபாலம், சர்ப்பம் ஆகியவை காணப்படுகின்றன. தலையில் ஜுவாலா மகுடத்துடன் மேலே நோக்கியபடி காணப்படுகிறார். 

இக்கோயிலில் மிகச்சிறப்பு பெற்ற விழாவாக பூக்குண்டம் இறங்கும் விழா எனப்படும் தீமிதித்திருவிழா நடைபெறுகிறது. அதிக எண்ணிக்கையிலான பக்தர்கள் இவ்விழாவில் கலந்துகொள்கின்றனர்.



</doc>
<doc id="250606" url="https://ta.wikipedia.org/wiki?curid=250606" title="சுபலன்">
சுபலன்

சுபலன் என்பவன் மகாபாரத இதிகாசத்தில் வரும் ஒரு கதை மாந்தராவார். சுபலன் காந்தார நாட்டின் மன்னன். (இந்நாடு தற்போது ஆப்கானிஸ்தானில் ஒரு முக்கிய நகராக உள்ளது.) இவரின் மகன் சகுனி. சிவபக்தையான காந்தாரி இவரது மகள். பீஷ்மர் சுபலனின் காந்தார தேசம் சென்று, இரு கண் பார்வையற்ற திருதராட்டிரனுக்கு மணமுடிக்க காந்தாரியை பெண் கேட்க, சுபலன் மறுத்த போதிலும், காந்தாரி தானே முன்வந்து கண்களில் துணியைக் கட்டிக் கொண்டு, திருதராட்டிரனை மணம் முடிக்க ஒப்புக் கொண்டாள்.


</doc>
<doc id="250608" url="https://ta.wikipedia.org/wiki?curid=250608" title="உலக சுற்றுச்சூழல் நாள்">
உலக சுற்றுச்சூழல் நாள்

உலக சுற்றுச்சூழல் நாள் ("World Environment Day", WED) ஐக்கிய நாடுகள் அவையால் ஆண்டுதோறும் சூன் 5 ஆம் நாள் புவிக்கோளையும் அதன் இயற்கையையும் காப்பாற்றத் தேவைப்படும் சுற்றுச்சூழல் செயல்பாட்டைப் பற்றிய நேரடியான உலகளாவிய விழிப்புணர்வை ஏற்படுத்தக் கொண்டாடப்படுகிறது. இது ஐக்கிய நாடுகள் அவையின் பொதுச் சபையால் 1972 ஆம் ஆண்டில் ஆரம்பித்து வைக்கப்பட்டது. இச் சபையின் சார்பில் இந்நாளின் கொண்டாட்டங்களுக்குப் பொறுப்பாக ஐக்கிய நாடுகள் சூழல் திட்டம் (UNEP) செயற்படுகின்றது. உலகிலுள்ள நூற்றுக்கு மேற்பட்ட நாடுகளில் இது தொடர்பான நிகழ்வுகள் நடைபெற்றாலும், ஒவ்வோர் ஆண்டிலும், முதன்மைக் கொண்டாட்டத்துக்கான இடமாக ஒரு இடம் தெரிவு செய்யப்படுவதும் வழக்கமாக உள்ளது.

சுற்றுச்சூழலின் முக்கியத்துவம் கடந்த சில பத்தாண்டுகளாகவே உலகம் முழுவதிலும் உணரப்படுகின்ற ஒன்றாக இருந்து வருகின்றது. மனித நடவடிக்கைகளால் சூழலில் ஏற்பட்டுவரும் விரும்பத் தகாத மாற்றங்களும், அதனால் ஏற்படுகின்ற பாதகமான விளைவுகளும், இது தொடர்பாக நடவடிக்கைகளை எடுக்கவேண்டிய கட்டாயத்தை ஏற்படுத்தியுள்ளன. உலக சூழல் தின நிகழ்வுகளின் முக்கியமான நோக்கம், உலகம் தழுவிய அளவில் சூழலின் முக்கியத்துவம் பற்றிய உணர்வை ஏற்படுத்துவதும், அரசியல் மட்டத்தில் கவனத்தை ஈர்த்து, உரிய நடவடிக்கைகளை எடுப்பதற்குத் தூண்டுவதுமாகும்.

நீதியான, தாங்குநிலை சார்ந்த வளர்ச்சியை ஏற்படுத்துவதில் மக்கள் தங்கள் நேரடியான பங்களிப்பைச் செலுத்துவதற்கு அவர்களை ஊக்குவித்தல், சூழல் தொடர்பான விடயங்களில், மக்களுடைய மனப்போக்கில் மாற்றத்தை ஏற்படுத்துவதற்கு முக்கிய பங்காற்ற வேண்டிய பொறுப்பு சமுதாயங்களுக்கு உண்டு என்ற புரிந்துணர்வை உருவாக்குதல், பாதுகாப்பானதும்,வளமுள்ளதுமான எதிர்காலத்தை பல்வேறு நாடுகளிலும் வாழுகின்ற மக்கள் பெற்றுக்கொள்வதை உறுதி செய்வதற்காகக் கூட்டு முயற்சிகளில் ஈடுபடுவதை ஊக்குவித்தல் ஆகிய நடவடிக்கைகளை இந்த நிகழ்வுகள் அடிப்படையாகக் கொண்டுள்ளன.

இது ஐநாவின் பொது அவையினால் 1972 ஆம் ஆண்டில் மனித சூழலுக்கான ஐநா மாநாடு நடத்தப்பட்ட நாளில் ஏற்படுத்தப்பட்டது.

பணியிடத்தில் ஆற்றல் பயன்பாட்டைக் குறைக்க தனி ஒவ்வொருவருக்கும் ஊக்கமூட்ட 2007இல் இருந்து சிங்கப்பூரில் சூழல் செயற்பாட்டு நாள் கொண்டாடப்பட்டு வருகிறது.

2015 சூன் 5ஆம் நாளன்று இந்தியப் பிரதமர் நரேந்திர மோதி புதுதில்லி, பந்தயச் சாலை, 7ஆம் எண்ணிட்ட தம் இல்லத்தில் ஒரு மரக்கன்றை நட்டார்.

"புவிப் பண்" அபே கே என்பவரால் எழுதப்பட்டு 2013 சூன் மாதத்தில் உலக சுற்றுச்சூழல் நாளை முன்னிட்டு இந்திய அமைச்சர்கள் கபில் சிபல், சசி தரூர் ஆகியோரால் புதுதில்லியில் வெளியிடப்பட்டது. ஐநா பொது அவையின் அலுவல் மொழிகளான அரபு, சீனம், ஆங்கிலம், பிரெஞ்சு, உருசியம், எசுப்பானியம் ஆகிய ஆறு மொழிகளில் புவியின் பாடல் வெளியிடப்பட்டுள்ளது. அவற்றைவிட இந்தி, நேபால மொழிகளிலும் வெளியிடப்பட்டுள்ளது.

ஒவ்வோராண்டும் உலகச் சுற்றுச்சூழல் நாளுக்கும் ஒரு தனியான முழக்கத்தைத் தேர்ந்தெடுத்து கொண்டாடப்பட்டது.இந்த முழக்கங்களைப்போலவே ஒவ்வொரு நிகழ்ச்சிக்கும் ஒரு கருப்பொருளும் உண்டு. 2009-2015 வரை பரப்பிய கருப்பொருள்கள் கீழே தரப்பட்டுள்ளன.
’ஏழு பில்லியன் கனவுகள்;ஒரே கோள்; விழிப்போடு நுகர்’.

கருப்பொருள்:-'சிறு தீவுகளும் காலநிலை மாற்றமும்',<br> 
முழக்கம்:-'குரலை உயர்த்து, கடல் மட்டத்தையல்ல.

2013இன் கருப்பொருள் "சிந்தி. உண். சேமி."

பரப்புரை ஒவ்வோராண்டும் பேரளவில் வீணாக்கப்படும் உணவுப் பொருள்களின்பால் கவனத்தைக் குவித்தது. இந்த உணவு சேமிக்கப்பட்டால்,ஏராளமானோர்க்கு உணவு வழங்கி கரிமக் கால்தடத்தையும் குறைக்கமுடியும். உணவுப் பொருளை விரயமாக்கும் வாழ்முறைமை உள்ள நாடுகளின்பால் குறிப்பான கவனம் திருப்பப்பட்டது. உலகளாவிய உணவு விளைச்சலால் சூழலின் மீது ஏற்படும் ஒட்டுமொத்தத் தாக்கத்தைக் குறைக்க மக்கள் உண்ண விரும்பும் உணவின் தேர்வை அறிவிக்கும் உரிமையைப் பெறவைக்கும் குறிக்கோளையும் முன்வைத்தது.

2012 உலகச் சுற்றுச்சூழல் நாள் கருப்பொருள் "பசுமைப் பொருளாதாரம்: நீயும் உள்ளாயா?"

இந்த கருப்பொருள் மக்களை தம் செயல்பாடுகளையும் வாழ்க்கைப்பாணியையும் சீர்தூக்கிப் பார்த்து பசுமைப் பொருளாதாரத்தில் அவை எப்படி பொருந்துகின்றன எனக் கருதுமாறு கேட்டுக்கொள்ளச் செய்கிறது. இந்த ஆண்டின் விழாக்கலை விருந்தோம்பிய நாடு பிரேசில் அகும்.

2011இன் கருப்பொருள் காடுகள்-உன் சேவையில் இயற்கை. கடற்கரைத் தூய்மிப்பு, கண்காட்சிகள், திரைப்பட விழாக்கள், சமுதாய நிகழ்ச்சிகள், மேடைஇசைக் கொண்டாட்டங்கள் என பல்லாயிரம் செயற்பாடுகள் உலகளாவிய நிலையில் மேற்கொள்ளப்பட்டன. இந்த ஆண்டின் நிகழ்ச்சியைப் பரந்து விரிந்த இந்தியா முன்னின்று நட்த்தியது. உயிரியற் பல்வகைமை.

'பல உயிரினங்கள்; ஒரேகோள்; ஒரே எதிகாலம்.', என்பதே 2010இன் கருப்பொருள்.

2010 உலக [[உயிர்ப்பன்மைய ஆண்டாகக் கொண்டாடப்பட்டது. சமுதாய நிகழ்ச்சிகள், மேடைஇசைக் கொண்டாட்டங்கள் என பல்லாயிரம் செயற்பாடுகள் உலகளாவிய நிலையில் மேற்கொள்ளப்பட்டன. இந்த ஆண்டின் நிகழ்ச்சியை [[ருவாண்டா]] முன்னின்று நடத்தியது.

2009இன் உலகச் சுற்றுச்சூழல் நாளின் கருப்பொருள் || 'உன்கோள் உன்னைக் கேட்கிறது – காலநிலை மாற்றத்தை மாற்ற இணை ', உலகச் சுற்றுச்சூழல் நாள் பாடலாக மைக்கேல் ஜாக்சனின் ’புவிப் பாடல்’ அறிவிக்கப்பட்ட்து. '.இது மெக்சிகோவில் நடத்தப்பட்டது..

உலகச் சுற்றுச்சூழல் நாட்கள் உலகெங்கும் கீழ்வரும் நகரங்களில் தொடர்ந்து கொண்டாடப்பட்டன.:


[[பகுப்பு:சூழலியம்]]
[[பகுப்பு:ஐக்கிய நாடுகளின் சிறப்பு நாட்கள்]]
[[பகுப்பு:சூன் சிறப்பு நாட்கள்]]
[[பகுப்பு:சுற்றுச்சூழல் விழிப்புணர்வு நாட்கள்]]

</doc>
<doc id="250610" url="https://ta.wikipedia.org/wiki?curid=250610" title="காரவேலன்">
காரவேலன்

காரவேலன் (கிமு 193 - 170) பண்டைய கலிங்க இராச்சியத்தை ஆண்ட மகாமேகவாகன வம்சத்தின் மூன்றாவதும் மிகச் சிறந்தவனுமான பேரரசன் ஆவான். காரவேலன் குறித்த முக்கியமான தகவல்கள் அவனது 17 வரிகளைக்கொண்ட ஆத்திகும்பா கல்வெட்டில் கிடைக்கின்றன. இக்கல்வெட்டு, ஒடிசாவின் புபனேசுவருக்கு அருகில் உள்ள உதயகிரிக் குன்றில் காணும் குகையொன்றில் காணப்படுகிறது.

மௌரியப் பேரரசன் அசோகன் காலத்தில் வலுவிழந்த கலிங்க இராச்சியத்தின் படை வலிமையைக் காரவேலன் மீண்டும் மீட்டெடுத்தான். காரவேலனின் தலைமையின் கீழ் கலிங்கம் குறிப்பிடத்தக்க கடல் ஆதிக்கம் கொண்டிருந்தது. சிங்களம் (இலங்கை), பர்மா (மியன்மார்), சியாம் (தாய்லாந்து), வியட்நாம், கம்போஜம் (கம்போடியா), மலேசியா, போர்னியோ, பாலி, சுமாத்திரா, ஜாவா ஆகிய நாடுகளுடன் கலிங்கத்துக்கு வணிகத் தொடர்புகள் இருந்தன. காரவேலன், மகத, அங்க, சாதவாகன அரசுகள் மீது படையெடுத்து வெற்றி கண்டுள்ளதுடன், தெற்கே பாண்டியப் பேரரசு வரை அவனது செல்வாக்கு இருந்தது. இவற்றின் மூலம் காரவேலன், கலிங்கத்தை ஒரு மிகப்பெரிய பேரரசாகக் கட்டியெழுப்பினான். இவன் தெற்கேயிருந்த தமிழ் அரசுகளின் கூட்டணியையும், மேற்கிலிருந்த வல்லரசுகளையும், பக்ட்ரியாவின் இந்திய-கிரேக்க அரசன் டெமெட்ரியசையும் தோற்கடித்துள்ளான்.

காரவேலன் சமயப் பொறையைக் கடைப்பிடித்தாலும், சமண சமயத்துக்கு ஆதரவு வழங்கினான்.

காரவேலன் என்னும் பெயரின் சொற்பிறப்புக் குறித்துப் பல ஐயங்கள் இருந்தாலும், இது திராவிட மூலத்தைக் கொண்டது என்பது பெரிதும் ஏற்கப்பட்டுள்ளது. தமிழில் "வேலன்" என்பது "வேலை ஏந்தியவன்" என்னும் பொருள் கொண்டது.

காரவேலன் குறித்து அறிந்து கொள்வதற்கான முக்கிய மூலம் புபனேசுவருக்கு அண்மையில் உள்ள உதயகிரிக் குன்றின் குகையொன்றில் காணப்படும் ஆத்திகும்பா கல்வெட்டு ஆகும். இக்கல்வெட்டை ஆராய்ந்த சிலர் காரவேலன் "செதி" குலத்தைச் சேர்ந்தவன் என்கின்றனர். ஆனாலும் இது எல்லோராலும் ஏற்றுக்கொள்ளப்படுவதில்லை. இக்கல்வெட்டு காரவேலன் முனி அரசனான வசுவின் மரபில் வந்தவன் என்கிறது. இவ்வாறான தொன்மம் சார்ந்த மரபுவழி ஒரு புறம் இருக்கப் பல ஆய்வாளர்கள் இவனது மூலத்தைக் கண்டறிய முயன்றுள்ளனர். எனினும் எதுவும் பொதுவாக ஏற்றுக்கொள்ளக்கூடியதாக இல்லை.

காரவேலனின் காலத்தைக் கணிப்பது விவாதத்துக்கும், சர்ச்சைகளுக்கும் உரியதாக உள்ளது. வரலாற்றுக் காலவரிசையில், காரவேலனின் ஆட்சிப்பொறுப்புக்கு வந்தது, ஆட்சிக்காலம் என்பவற்றைத் துல்லியமாக அறிந்துகொள்வது சவாலாகவே உள்ளது. ஆத்திகும்பா கல்வெட்டிலிருந்து கிடைக்கும் உட்சான்றுகளின்படி காரவேலனின் ஆட்சிக்காலம் கிமு முதலாம் நூற்றாண்டின் பின்னரைப் பகுதிக்குள் அடங்குவதாகத் தெரிகிறது. வேறு சான்றுகள் கிடைக்கும் வரை இவனது ஆட்சிக்காலம் குறித்த சர்ச்சைகள் தொடரும். இந்திய நாணயவியலாளரான பி. எல். குப்தா ஆத்திகும்பா கல்வெட்டு கிபி இரண்டாம் நூற்றாண்டைச் சேர்ந்தது எனக் கருத்து வெளியிட்டுள்ளார். தொல்லெழுத்தியலின்படி இக்கல்வெட்டை கிபி முதலாம் நூற்றாண்டுக்குப் பின்தள்ளுவதில் சிக்கல்கள் உள்ளன. இந்திய எழுத்தியலாளர் இக்கல்வெட்டை கிமு முதலாம் நூற்றாண்டைச் சேர்ந்ததாகக் கருதவே விரும்புகின்றனர்.



</doc>
<doc id="250612" url="https://ta.wikipedia.org/wiki?curid=250612" title="களிமணக்கீரை">
களிமணக்கீரை

களிமணக்கீரை () என்பது தாவர வகையில் பெரிய தாவரம் ஆகும். இது பூக்கும் தாவரம் ஆகும். இதன் கீரை மருத்துவத்துக்கு பயன்படுகிறது. இது ஒரு பஞ்சகாலத் தாவரம் ஆகும்.


</doc>
<doc id="250614" url="https://ta.wikipedia.org/wiki?curid=250614" title="தாமசு ஜேம்சு எண்டர்சன்">
தாமசு ஜேம்சு எண்டர்சன்

தாமசு ஜேம்சு ஆலன் எண்டர்சன் ("Thomas James Alan Henderson", 28 டிசம்பர் 1798 - 23 நவம்பர் 1844) ஒரு இசுகாட்டிய வானியலாரும் கணிதவியலாரும் ஆவார். இவர்தான் புவியில் இருந்து மிக அருகில் உள்ள ஆல்பா செண்டாரியின் தொலைவை முதன்முதலில் கண்டறிந்து பெயர் பெற்றவர். மேலும் இவர்தான் முதல் இசுகாட்லாந்து அரசு வானியலாரும் ஆவார்.

டண்டீ நகரில் பிறந்த தாமசு என்டர்சன் டண்டீ உயர்நிலைப் பள்ளியில் கல்வி பயின்றார், பிறகு வழக்கறிஞராகி உதவியாளரிலிருந்து பல்வேறு உயர்நிலைகளை அடைந்தார். என்றாலும் அவரது கவனம் எப்போதும் வானியலிலும் கணிதத்திலுமே கவிந்திருந்தது. நிலா இடைமறைவைப் பயன்படுத்திப் புவியின் நெட்டாங்கைக் (longitude) காணும் புதிய முறையைக் கண்டறிந்ததும் அப்போது அரச கடற்படைத் துறையின் கடலளவை வரைபடக் கண்காணிப்பளராக இருந்த தாமசு யங்கின் கவனத்துக்கு உள்ளானார். இளைஞர் எண்டர்சனுக்கு வானியல் பெரும்புலத்தில் நுழைய யங் பெரிதும் உதவியுள்ளார். அவரது இறப்பிற்குப் பிறகு எண்டர்சனுக்கு அவரது இடத்தைத் தரும்படி, அரசதிகார மேலிடத்துக்கு யங் ஒரு பரிந்துரைக் கடிதம் முன்னதாகவே தந்துள்ளார்.

இந்த பதவிக்கு அவர் கருதப்படாவிட்டாலும் நன்னம்பிக்கை முனை அரசு வான்காணகத்துக்குப் பரிந்துரைக்கப்படும் அளவுக்குச் செல்வாக்கு அவருக்கு இருந்ததால் அவர் தென்னாப்பிரிக்கா, நன்னம்பிக்கை முனைக்குச் சென்று அங்கே பதவி ஏற்றார். அங்கே அவர் ஏப்பிரல் 1832 இல் இருந்து 1833 வரை கணிசமான விண்மீன் அளவீடுகளை எடுத்தார். இதில் அவர் இப்போதும் பாராட்டப்படுவதற்கான அளவீடுகளும் உள்ளடங்கும். பொலிவுமிக்க தெற்கு விண்மீனாகிய ஆல்ஃபா செண்டாரியின் கருக்கான இயக்கம் பெரிதாக அமைவது அவருக்குச் சுட்டிக் காட்டப்பட்டதால், இது தான் புவிக்கு மிக அருகில் உள்ள விண்மீன் என்ற முடிவுக்கு அப்போது அவர் வந்துள்ளார்.

விண்வெளிப்போட்டியின் 1830களின் நிலவரப்படி, இவர்தான் இடமாறு தோற்றப்பிழையைப் பயன்படுத்தி விண்மீனின் தொலைவை, அது மிக அருகில் இருந்ததால், எளிதாகக் கண்டுபிடித்தவர் ஆவார். உடல்நலக் குறைவால் ஓய்வுபெற்று ஐக்கிய ராச்சியம் திரும்பிவந்த பிறகு இவர் அமைதியாக தனது அளவீடுகளை ஆய்ந்து ஆல்ஃபா செண்டாரி, சற்றே ஒரு புடைநொடி (parsec) தொலைவுக்கப்பால், அதாவது 3.25 ஒளியாண்டுகள் தொலைவில் உள்ளதென்ற முடிவுக்கு வந்தார். இந்த மதிப்பு 25.6% அளவே சிறியது என்பதால் ஓரளவுக்குத் துல்லியமானதே எனலாம்.

எண்டர்சன் தனது ஆய்வு முடிவுகளை உடனடியாக வெளியிடுவதில் அக்கறை காட்டவில்லை. அதற்குள் (ஏற்கெனவே விண்மீன் இடமாறு தோற்றப்பிழையைக் கண்டறிந்ததாகக் கோரிய, முந்தைய மறுதளிக்கப்பட்ட, முயற்சிகள் இருந்தபோதும்) பிரீட்ரிக் வில்லெம் பெசல் என்பார் இவரை முந்திக்கொண்டார். பெசல் 1838இல் "61 சிக்னி" என்ற இரும விண்மீனுக்கான இடமாறு தோற்றப்பிழை 10.3 ஒளியாண்டுகளென (9.6% மிகச் சிறிய மதிப்பு) தன் முடிவை வெளியிட்டார். எண்டர்சன் தன் முடிவுகளை 1839இல் வெளியிட்டார். என்றாலும் அவருடைய தன்னம்பிக்கையின்மையால் அவர் இரண்டாம் இடத்துக்குத் தள்ளப்பட்டார்.

இவர் 1834இல், நன்னம்பிக்கை முனை அளவீட்டால் பெயர்பெற்ற காரணத்தால், முதன்முதலாக இசுகாட்லாந்து வானியற் கழகத்தின் உறுப்பினராகத் தேர்வு செய்யப்பட்டார். அப்போது எடின்பரோ பல்கலைக்கழகத்தில் வெற்றிடமாக இருந்த வானியற் தலைமைப் பதவியும், பிரதமர் மெல்போர்ன் பிரபுவின் அறிவுரையின் பேரில் அவருக்கு வழங்கப்பட்டது. இவர் 1834ஆம் ஆண்டில் இருந்து இறப்புவரை எடின்பரோவில் இருந்த (அப்போது கால்டன்மலை வான்காணகம் என அழைக்கப்பட்ட) நகர வான்காணகத்தில் பணிபுரிந்து வந்தார். இவர் 1840இல் இலண்டன் அரசு கழக ஆய்வுறுப்பினராகத் தேர்ந்தெடுக்கப்பட்டார்.

எண்டர்சன் அரசு வானியல் கழகம் (1832), எடின்பரோ அரசு வானியல் கழகம் (1834) உட்பட, பல பெயர்பெற்ற கழகங்களின் உறுப்பினரானார்.

இவர் அலெக்சாந்தர் ஆடியின் மகளை மணந்தார். இவருக்கு 1836இல் ஒரு மகள் பிறந்தார். தாமசு என்டர்சன் 1844 நவம்பர் 23ஆம் நாளன்று எடின்பரோவில் இறந்தார். கிரேஃபிரியர்சு கிர்க்யார்டு அடீ குடும்பக் கல்லறையில் அடக்கம் செய்யப்பட்டார்.



</doc>
<doc id="250615" url="https://ta.wikipedia.org/wiki?curid=250615" title="அ. சந்திரசேகர பண்டிதர்">
அ. சந்திரசேகர பண்டிதர்

அ. சந்திரசேகர பண்டிதர் (இறப்பு: 26 அக்டோபர் 26) 1879) மானிப்பாய் அகராதி தொகுத்து வெளியிட்டவர்.

சந்திரசேகர பண்டிதர் யாழ்ப்பாணம், உடுவிலில் அம்பலவாணர் என்பவருக்குப் பிறந்தவர். தமது பாட்டனார் சங்கர உடையாரிடம் கல்வி கற்றார். உடுவிலில் அப்போதிருந்த கிறித்தவ மதப் பிரசாரகர்களிடம் பணியாற்றி நதானியேல் என்ற பெயரைப் பெற்று கிறித்தவரானார். வண. ஸ்பால்டிங் என்பவருக்கு ஆசிரியராக இருந்து, பல நூல்களை மொழிபெயர்த்தும், இயற்றியும் உள்ளார். நல்லூரில் வாழ்ந்த வண. ஜெ. நைட் என்பவர் தமிழ்-ஆங்கில அகராதி ஒன்று எழுதிய போது அவருக்கு உதவியிருந்தார். விவிலிய நூல் மொழிபெயர்ப்புக்காக ஸ்பால்டிங்கு பாதிரியார், ஆணல்ட் சதாசிவம்பிள்ளை ஆகியோருடன் 1848 ஆம் ஆண்டில் சென்னை சென்றார்.

மானிப்பாய் அச்சியந்திரசாலையில் மதப்போதகர்கள் அச்சிட்ட பல கிறித்தவ வேத மொழிபெயர்ப்புகளுக்கு இவர் பல வகைகளிலும் உதவியுள்ளார்.

சந்திரசேகர பண்டிதர் மானிப்பாய் அகராதி என்ற பேரகராதியைத் தொகுத்து வெளியிட்டார். இது "The Manual Dictionary of the Tamil Lanuage" என்ற பெயருடன் ஸ்பால்டிங் பாதிரியாரால் 1942 ஆம் ஆண்டு யாழ்ப்பாணத்தில் அமெரிக்க மிசன் அச்சுக்கூடத்தில் பதிப்பிக்கப்பட்டது. இது யாழ்ப்பாண அகராதி, ஸ்பால்டிங் அகராதி என்றும் வழங்கப்பட்டது. இவ்வகராதியில் 58,500 பதிவுகள் இடம்பெற்றுள்ளன. இவ்வகராதியின் தொகுப்பில் இருபாலை சேனாதிராச முதலியார், நவாலி வி. வைரமுத்துப்பிள்ளை ஆகியோரும் உதவியுள்ளனர். தமிழ் அகராதிகளில் இதுவே முதலாவது பெரிய அகராதியாகும்.

சந்திரசேகர பண்டிதரின் மூத்த மகன் உவைமன் நதானியேல் சுவாமிநாதர் பாம்பனில் மருத்துவராகவும், மற்றுமொரு மகன் தில்லையம்பலம் நதானியேல் உவெசுலிய மிசன் பாடசாலை ஆசிரியராகவும், இளையவர் அம்பலவாணர் நதானியேல் யாழ்ப்பாணம் காவல்துறை நீதிமன்றத்திலும் பணியாற்றினர். சந்திரசேகரப் பண்டிதர் 1879 அக்டோபர் 26 இல் தனது 79வது அகவையில் காலமானார்.


</doc>
<doc id="250616" url="https://ta.wikipedia.org/wiki?curid=250616" title="ஐயாத்துரை தாமோதரன்">
ஐயாத்துரை தாமோதரன்

பேராசிரியர் அய்யாத்துரை தாமோதரன் (Ayyadurai Dhamotharan) ஒரு தமிழியல், இந்தியவியல் அறிஞர். கேரளப் பல்கலைக்கழகத்தில் பயிற்சி பெற்ற இவர், செர்மனிய ஐடல்பேர்க் பல்கலைக்கழகத்தின் தெற்காசிய நிறுவனத்தில் (South Asia Institute) தலைவராகப் பணியாற்றினார். இவர் பல நூற்களை எழுதியுள்ளார். இவர் வெளியிட்ட தமிழ் அகராதிகளின் நூற்பட்டியல் (நூல்) என்ற நூல் 600 பதிவுகளுடன் விரிவான ஒரு படைப்பாகும்.


</doc>
<doc id="250620" url="https://ta.wikipedia.org/wiki?curid=250620" title="ஜோ சாங்-வூக்">
ஜோ சாங்-வூக்

ஜோ சாங்-வூக் () (பிறப்பு: ஜூலை 18, 1978) ஒரு தென் கொரியா நாட்டு நடிகர் ஆவார். இவர் 1998ஆம் ஆண்டு முதல் பல சின்னத்திரை தொடர்களிலும் மற்றும் திரைப்படங்களிலும் நடித்து வருகின்றார். இவர் ஏர் சிட்டி, ஜெயன்ட், குட் டாக்டர், கன்னிங் சிங்கிள் லேடி போன்ற தொடர்களில் நடித்ததன் மூலம் எல்லோருக்கும் மிகவும் பரிசியமான நடிகர் ஆனார். 



</doc>
<doc id="250621" url="https://ta.wikipedia.org/wiki?curid=250621" title="லீ சாங்-யூண்">
லீ சாங்-யூண்

லீ சாங்-யூண் () (பிறப்பு: ஆகஸ்ட் 15, 1981) ஒரு தென் கொரியா நாட்டு நடிகர் ஆவார். இவர் 2005ஆம் ஆண்டு முதல் டிராமா சிட்டி, ஏர் சிட்டி, ஏஞ்சல் ஐஸ் போன்ற பல சின்னத்திரை தொடர்களிலும் மற்றும் சாண்டா பார்பரா போன்ற சில திரைப்படங்களிலும் நடித்து வருகின்றார்.

இவர் 2007ஆம் ஆண்டு செக்ஸ் ஜீரோ 2 என்ற திரைபப்டத்தில் கிய்-ஜோ என்ற காதாபதிரத்தில் துணை நடிகராக நடித்திருந்தார். 2014ஆம் ஆண்டு சாண்டா பார்பரா என்ற ஒரு காதல் திரைப்படத்தில் முதல் முதலாக கதாநயகானாக நடித்துள்ளார்.




</doc>
<doc id="250623" url="https://ta.wikipedia.org/wiki?curid=250623" title="போரான் ஓராக்சைடு">
போரான் ஓராக்சைடு

போரான் ஓராக்சைடு "(Boron monoxide)" என்பது BO என்ற மூலக்கூற்று வாய்பாட்டுடன் கூடிய போரான், ஆக்சிசன் சேர்ந்த வேதிச் சேர்மம் ஆகும். இச்சேர்மத்தின் போரான் நைத்திரைடு, கரிமச் சேர்மங்கள், வைரத்தின் அமைப்புடன் காணப்படுகின்றன என்றும், காரீயத்தின் அமைப்பைக் கொண்டிருக்கின்றன என்றும் இருவேறு பரிசோதனை முடிவுகள் முன்வைக்கப்படுகின்றன. எனினும் போரான் ஆக்சைடு நிலைப்புத் தன்மை அற்றதென பிற்காலத்தில் இச்சேர்மம் தொடர்பாக மேற்கொள்ளப்பட்ட திட்டமிட்ட ஆய்வுகளின் நிலைமை விளக்கப்படம் தெரிவிக்கிறது. கிராபைட் தளவடிவ போரான் ஆக்சைடின் இத்தகைய நிலைப்பற்ற தன்மை கோட்பாட்டளவில் முன்னுரைக்கப்பட்டுள்ளது.


</doc>
<doc id="250625" url="https://ta.wikipedia.org/wiki?curid=250625" title="மகாமேகவாகன வம்சம்">
மகாமேகவாகன வம்சம்

மகாமேகவாகன வம்சம் என்பது, மௌரியப் பேரரசு வலிமையிழந்த பின்னர் கலிங்கத்தை ஆண்ட பண்டைய அரச வம்சங்களில் ஒன்று. இவ்வம்சத்தின் மூன்றாவது ஆட்சியாளனாகிய காரவேலன் தொடர்ச்சியான படையெடுப்புக்கள் மூலம் இந்தியாவின் பெரும் பகுதியைக் கைப்பற்றினான். காரவேலனின் தலைமையின் கீழ் கலிங்கத்தின் படை வலிமை மீண்டும் கட்டியெழுப்பப்பட்டது. இக்காலத்தில் கலிங்கப் பேரரசு கங்கை முதல் காவிரி வரை பரந்திருந்தது. இவ்வம்சத்தினரின் ஆட்சியின்கீழ் குறிப்பாகக் காரவேலனின் ஆட்சியின் கீழ், கடல் ஆதிக்கம் பெற்றிருந்த கலிங்கம், இலங்கை, பர்மா, தாய்லாந்து, வியட்நாம், கம்போடியா, போர்னியோ, பாலி, சுமாத்திரா, ஜாவா போன்ற நாடுகளுடன் வணிகத்தில் ஈடுபட்டிருந்தது.


[[

</doc>
<doc id="250639" url="https://ta.wikipedia.org/wiki?curid=250639" title="கும்பகோணம் மும்மூர்த்தி விநாயகர் கோயில்">
கும்பகோணம் மும்மூர்த்தி விநாயகர் கோயில்

கும்பகோணத்தில் உள்ள விநாயகர் கோயில்களில் இதுவும் ஒன்று. இக்கோயில் கும்பகோணம் பிரம்மன் கோயில் கடைத்தெருவில் உள்ளது. 

இக்கோயிலின் மூலவர் மும்மூர்த்தி விநாயகர் என்றழைக்கப்படுகிறார்.மும்மூர்த்தி விநாயகர் மகாகணபதி (பரமேஸ்வரர் அம்சம்) இடப்பாகம் உள்ள சித்தி விநாயகர் (பிரம்மாவின் படைப்பு அம்சம்), வலப்பாகத்தில் உள்ள வல்லப கணபதி (விஷ்ணுவின் காக்கும் அம்சம்) என்ற நிலையில் உள்ளார். 

இக்கோயிலின் குடமுழுக்கு 12.6.2015 வெள்ளிக்கிழமை நடைபெற்றது.

இக்கோயிலின் அருகில் வரதராஜப்பெருமாள் கோயில் மற்றும் பிரம்மன் கோயில் ஆகிய கோயில்கள் உள்ளன.



</doc>
<doc id="250645" url="https://ta.wikipedia.org/wiki?curid=250645" title="வளைய டெக்கேன்">
வளைய டெக்கேன்

வளைய டெக்கேன் "(Cyclodecane )" என்பது CH என்ற மூலக்கூறு வாய்பாடுடன் கூடிய ஒரு வளைய ஆல்க்கேன் சேர்மமாகும்.


</doc>
<doc id="250647" url="https://ta.wikipedia.org/wiki?curid=250647" title="கும்பகோணம் வெங்கடாஜலபதி கோயில்">
கும்பகோணம் வெங்கடாஜலபதி கோயில்

கும்பகோணம் நகரில் இரு வெங்கடாஜலபதி கோயில்கள் உள்ளன.

திருக்குடந்தை திருப்பதி எனப்படும் இக்கோயிலில் வெங்கடாஜலபதி மூலவராக உள்ளார். ஸ்ரீதேவி, பூதேவி உள்ளனர். தனிசன்னதியில் மூலவர் பத்மாவதி தாயார் உள்ளார். புதிதாக கொடிமரம், கருடாழ்வார் சன்னதி அமைக்கப்பட்டுள்ளது. இக்கோயிலில் பஞ்சமுக ஆஞ்சநேயர் மற்றும் மகாவிஷ்ணுவின் 10 திவ்ய தசாவதாரப் பெருமாள்களின் சன்னதிகள் கிழக்கு நோக்கி அமைந்துள்ளன. 

குடமுழுக்கிற்கான பூஜைகள் 5.11.2013-இல் தொடங்கின. 6.11.2013 அன்று காவிரி நீர் கொண்டு வரப்பட்டு, யாகசாலை பூஜைகள் நடைபெற்றன. அதனைத் தொடர்ந்து வியாழக்கிழமை காலை விஸ்வரூபம், கும்ப மண்டல பிம்பாகனி சதுஸ்தான பூஜைகள் சிறப்பாக நடைபெற்றன. அதற்குப் பின்னர் கடங்கள் அங்கிருந்து புறப்பட்டு 7.11.2013 காலை 9.30-க்கு குடமுழுக்கு நடைபெற்றது. இதற்கு முன்னர் 1977-இல் குடமுழுக்கு நடைபெற்றுள்ளது. 

காவேரிக்கரைத் தெருவில் மற்றொரு வெங்கடாஜலபதிகோயில் உள்ளது. காவேரிக் கரையையொட்டி அமைந்துள்ள இக்கோயிலில் பெருமாள் மூலவராக உள்ளார்.


</doc>
<doc id="250648" url="https://ta.wikipedia.org/wiki?curid=250648" title="உடையார்கோயில் வெங்கடாஜலபதி கோயில்">
உடையார்கோயில் வெங்கடாஜலபதி கோயில்

இக்கோயில் கோயில் தஞ்சாவூர் மாவட்டத்தில் தஞ்சாவூர்-நாகப்பட்டினம் சாலையில் தஞ்சாவூரிலிருந்து 18 கிமீ தொலைவில் சாலியமங்கலம் அருகே உள்ள உடையார்கோயில் என்னும் சிற்றூரில் உள்ளது.

இக்கோயிலின் கருவறையில் வெங்கடாஜலபதி ஸ்ரீதேவி, பூதேவியுடன் உள்ளார்.
இக்கோயிலின் குடமுழுக்கு 31.5.2015 அன்று நடைபெற்றது. காலை 7.00 மணிக்கு விஸ்வரூபத்துடன் விழா நிகழ்வுகள் தொடங்கின. மூன்றாம் கால பூஜைக்குப் பின் 9.30 மணி முதல் 10.30 மணிக்குள் யாத்ராதானம், கடம் புறப்பாடு போன்றவை நிகழ்ந்தன. பின் விமானங்களுக்குப் புனித நீர் ஊற்றப்பட்டு கும்பாபிஷேகம் சிறப்பாக நடைபெற்றது. 

இவ்வூரில் உடையார்கோயில் என்னும் பெயரில் உள்ள கரவந்தீஸ்வரர் கோயில் உள்ளது.


</doc>
<doc id="250651" url="https://ta.wikipedia.org/wiki?curid=250651" title="கிட்கிந்தை">
கிட்கிந்தை

இந்தியாவின் இன்றைய மத்தியப்பிரதேசத்தில் ஜபல்பூர் மாவட்டத்தின் வடபகுதியில் உள்ள, இராவணனின் கோந்த் இனக்குழு வசித்த தண்டகாரண்யம் பகுதியின் சற்று வட பகுதியில் வசித்த கொருக் இனக்குழுவைச் சார்ந்தவர்கள் வாலி, சுக்கிரீவன், அனுமன் ஆகியோர் இவர்களின் வாழிடமாக அறியப்படுகிற நகர் கிட்கிந்தை.

கிட்கிந்தை இந்தியாவின் இதிகாசங்களில் ஒன்றான இராமாயணத்தின் கதை மாந்தர்களில் குறிப்பிடத்தக்கவர்கள் வாலி, சுக்கிரீவன் அனுமன் ஆகியோர். இராமனின் மனைவி சீதையை இராவணன் கொண்டு சென்ற பிறகு இராமன் தனது மனைவியை மீட்க ராவணனுடன் போர் புரிய படை தந்து உதவிய சுக்கிரீவனும், அவனது அண்ணன் வாலியும் ஆட்சி செய்த பகுதியின் தலைநகராகும்.


</doc>
<doc id="250655" url="https://ta.wikipedia.org/wiki?curid=250655" title="யுரேனியம் சல்பைடு">
யுரேனியம் சல்பைடு

யுரேனியம் சல்பைடு (Uranium monosulfide) என்பது யுரேனியம் மற்றும் கந்தகம் சேர்ந்து உருவாகும் ஒரு சல்பைடு உப்பு ஆகும். இதனுடைய மூலக்கூறு வாய்பாடு US என்பதாகும்.


</doc>
<doc id="250656" url="https://ta.wikipedia.org/wiki?curid=250656" title="பொன்னுசாமித் தேவர்">
பொன்னுசாமித் தேவர்

பொன்னுசாமித் தேவர் (1837-1870) பாண்டித்துரைத் தேவரின் தந்தையாவார்.

19-ஆம் நூற்றாண்டின் இடைப்பகுதியில் சேது நாட்டை ஆண்ட இராமசாமி சேதுபதி 1830-இல் காலமானார். அதற்குப் பின்னர் சில காலம் ஆட்சி செய்த அவருடைய மனைவிக்கு வாரிசு இல்லாததால், அவருடைய தங்கை மகன் ஐந்து வயதுப் பாலகர் முத்துராமலிங்கத்தை 1847-இல் வாரிசாக ஏற்றார். அப்போது அவருடன் வந்தவர் அண்ணன் பொன்னுச்சாமி. தம்பி வயதுக்கு வரும் வரை ஆட்சிப் பொறுப்பைப் பார்த்துக்கொண்டு அரண்மனை நிர்வாகத்தை மேற்கொள்ளும்போது அவருக்கு வயது 17. 

தமிழ்ப் புலமையிலும், தமிழ் நூல்களை ஆதரிப்பதிலும், அரசியலறிவிலும் அவர் நிகரற்று விளங்கியதோடு சிறந்த இசை மேதையாகவும் திகழ்ந்தார். 

ஆறுமுக நாவலருடைய அனைத்து வெளியீட்டு முயற்சிகளுக்கும் இவர் உதவினார். அவருடைய நூல்களாகிய சேது புராணம், பரிமேலழகர் உரை, இலக்கணக் கொத்து, இலக்கண விளக்கம் போன்றவற்றையும் அச்சிட பொன்னுசாமித் தேவர் பொருளுதவி செய்தார். பல்வேறு புலவர்கள் பாடிய தனிப் பாடல்களைத் தில்லையம்பூர் சந்திரசேகர கவிராயரின் துணைகொண்டு தொகுத்ததோடு, தனிப்பாடல் திரட்டு என்ற பெயரில் வெளியிட்டார். தமிழில் வெளியான முதல் தனிப்பாடல் தொகுதி என்ற பெருமையை அது பெற்றது.


</doc>
<doc id="250657" url="https://ta.wikipedia.org/wiki?curid=250657" title="வளிமண்டலம்">
வளிமண்டலம்

வளிமண்டலம் ("atmosphere") என்பது ஈர்ப்பு விசையின் கீழூள்ள கோள் ஒன்றையோ அல்லது போதுமான திணிவைக் கொண்ட ஒரு பொருளையோ சுற்றியுள்ள வளிமங்களின் அடுக்கு ஆகும். 

புவியின் வளிமண்டலம் பொதுவாக நைதரசனால் ஆனது. அத்துடன் இது உயிரினங்களின் மூச்சியக்கத்திற்குத் தேவையான ஆக்சிசன், மற்றும் தாவரங்கள், பாசிகள், நீலப்பச்சைப்பாசிகள் ஆகியவற்றின் ஒளித்தொகுப்புக்குத் தேவையான [[[[கார்பனீராக்சைடு]] ஆகிய வளிமங்களையும் கொண்டுள்ளது. வளிமண்டலம் [[சூரிய ஒளி|சூரியவொளியின்]] [[புற ஊதாக் கதிர்|புறவூதா]]க் [[கதிர்வீச்சு]], [[சூரியக் காற்று]], [[அண்டக் கதிர்]] ஆகியவற்றினால் உயிரினங்களுக்கு ஏற்படும் பாதிப்புகளில் இருந்து காக்கிறது.

[[உடு வளிமண்டலம்]] என்பது [[விண்மீன்]] ஒன்றின் வெளிப் பகுதியைக் குறிக்கிறது. இது பொதுவாக ஒளிபுகா ஒளிமண்டலத்தில் இருந்தான பகுதியைக் குறிக்கும். குறைந்த வெப்பநிலையைக் கொண்டுள்ள விண்மீன்கள் வெளி வளிமண்டலத்தில் கூட்டு [[மூலக்கூறு]]களைத் தோற்றுவிக்கும்.



[[பகுப்பு:வளிமண்டலம்| ]]
[[பகுப்பு:வளிமங்கள்]]

</doc>
<doc id="250660" url="https://ta.wikipedia.org/wiki?curid=250660" title="கோங் யூ">
கோங் யூ

கோங் யூ () (பிறப்பு: ஜூலை 10, 1979) ஒரு தென் கொரியா நாட்டு நடிகர் ஆவார். இவர் 2001ஆம் ஆண்டு முதல் பல சின்னத்திரை தொடர்களிலும் மற்றும் திரைப்படங்களிலும் நடித்து வருகின்றார். இவர் காபி பிரின்ஸ், பிக் போன்ற மிகவும் புகழ் பெற்ற தொடர்கள் ஆகும்.

இவர் க்யுங் ஹீ பல்கலைக்கழகத்தில் கலைப்பட்டதாரி பட்டம் பெற்றார். 2000ஆம் ஆண்டு தனது முதல் வேலையாக எம்நெட் என்ற தொலைக்காட்சியில் காணொளி தொகுப்பாளராக பணிபுரிந்தார் அதை தொடர்ந்து 2001ஆம் ஆண்டு ஒளிபரப்பான ஸ்கூல் 4 என்ற தொடரில் நடிகராக அறிமுகமானார். 2000ஆம் ஆண்டு முதல் 2004ஆம் ஆண்டு காலப்பகுதியில் நாடக நடிகர், துணை நடிகர், இசை நிகழ்ச்சிகளில் தொகுப்பாளர் என பல துறைகளில் பணிபுரிந்தார்.

2005ஆம் ஆண்டு இவர் முதல் முதலில் காதநாயக்கான நடித்த தொடர் ஹலோ மை டீச்சர் ஆகும் இந்த தொடர் சியோல் ஒலிபரப்பு அமைப்பு என்ற தொலைக்காட்ச்சில் ஒளிபரப்பானது. இந்த தொடரில் இவருக்கு ஜோடியாக நடிகை காங் ஹைஜின் நடித்து இருந்தார். இதை தொடர்ந்து 2006ஆம் ஆண்டு காதல் தொடரான ஒன் பைன் டே தொடரில் நடித்தார்.

2007ஆம் ஆண்டு இவர் நடித்த நகைச்சுவை மற்றும் காதல் நிறைந்த காபி பிரின்ஸ் என்ற தொடர் மிகவும் வெற்றி பெற்றது, இந்த தொடருக்கு பிறகு இவர் மிகவும் புகழ் பெற்ற நடிகரானர். இந்த தொடர் தமிழ் மொழியில் மொழிமாற்றம் செய்யப்பட்டு புதுயுகம் தொலைக்காட்சியில் ஒளிபரப்பானது என்பது குறிப்பிடத்தக்கது.

இவர் சனவரி 14, 2008ஆம் ஆண்டு தனது தரைப்படை சேவைக்கு சேற்று டிசம்பர் 8, 2009 சேவை முடித்து மீண்டும் நடிப்புத்துறைக்கு வந்தார். இவர் தனது சேவையில் வானொலி தொகுப்பாளராக படைத்துறையில் பணியாற்றினார்.

இவரின் மறுவருகையாக நடித்த திரைப்படம் பிண்டிங் மிஸ்டர்.டெஸ்டினி என்ற திரைப்படம் ஆகும். இந்த திரைப்படம் டிசம்பர் 9, 2010ஆம் ஆண்டு கொரியாவில் வெளியாக மிக பெரிய வெற்றி பெற்றது. இதை தொடர்ந்து பிக் என்ற நகைச்சுவை-காதல் தொடரில் நடித்தார். சைலென்சட், சஸ்பெக்ட் போன்ற திரைப்படங்களிலும் நடித்து இருந்தார்.

2016ஆம் ஆண்டு இவர் நடித்த திரைப்படம் அ மேன் அண்ட் அ வுமேன் என்ற படம் ஆகும், இந்த திரைப்படத்தை தொடர்ந்து டிரெயின் டு பூசன் என்ற சோம்பை திரைப்படத்தில் நடித்தார், இந்த திரைப்படம் மிகப்பெரிய வெற்றி அடைத்தது. which surpassed 11 million admissions in South Korea. தமிழ், தெலுங்கு மற்றும் ஹிந்தி மொழிகளில் மொழிமாற்றம் செய்யப்பட்டு இந்தியாவில் வெளியானது என்பது குறிப்பிடத்தக்கது. அதே ஆண்டில் கார்டியன்: லோன்லி அண்ட் கிரேட் கோட் என்ற தொடரில் கோல்பினாக நடித்தார். இந்த தொடரும் வெற்றி பெற்றது. இந்த தொடரில் நடித்ததாற்காக பல விருதுகளும் வென்றார்.



</doc>
<doc id="250661" url="https://ta.wikipedia.org/wiki?curid=250661" title="வளிமண்டலம் (அலகு)">
வளிமண்டலம் (அலகு)

நியம வளிமண்டல அழுத்தம் அல்லது நியம வளிமண்டலம் ("standard atmosphere", "atm"') என்பது அழுத்தத்தின் ஓர் அலகாகும். இது 101325 Pa (1.01325 பார்) என்பதற்கு சமனாகும். இவ்வலகு சில வேளைகளில் "reference" அல்லது நியம அழுத்தம் ("standard pressure") எனவும் அழைக்கப்படும்.

1954 ஆம் ஆண்டில், 10வது அலகுகளுக்கான பொது மாநாட்டில் "நியம வளிமண்டலம்" என்ற அலகு பொதுப் பயன்பாட்டிற்காக ஏற்றுக் கொள்ளப்பட்டது. 1 நியம வளிமண்டலம் 1,013,250 தைன்கள்/சதுர மீட்டர் (101325 Pa) என்பதற்கு சமன் எனவும் ஏற்றுக் கொள்ளப்பட்டது. இப்பெறுமானம் பாரிசு நகரத்தில் நிலநேர்க்கோட்டில் சராசரி கடல் மட்டத்தில் சராசரி வளிமண்டல அழுத்தம் ஆகும். பொதுவாக இதே நிலநேர்க்கோட்டில் உள்ள தொழில்வள நாடுகளின் சராசரி கடல் மட்ட அழுத்தங்களுக்கு ஏறத்தாழ சமனாக இருந்தது.

வேதியியலிலும், மற்றும் பல தொழிற்துறைகளிலும், நியம அழுத்தம் "நியம வெப்பநிலை மற்றும் அழுத்தம்" ("Standard Temperature and Pressure", நிவெஅ) பயன்படுத்தப்படுகிறது. இது ஆகும், ஆனாலும் நியம அளவைகள் சில பின்னர் மாற்றமடைந்துள்ளன. 1982 இல் பன்னாட்டு தனி மற்றும் பயன்பாட்டு வேதியியல் ஒன்றியம் (IUPAC), பொருட்களின் இயற்பியல் பண்புகளுக்கு "ஒரு நியம அழுத்தம்" குறிப்பாக ஆக இருக்க வேண்டும் எனப் பரிந்துரைத்தது.



</doc>
<doc id="250662" url="https://ta.wikipedia.org/wiki?curid=250662" title="லீ சன் கியூன்">
லீ சன் கியூன்

லீ சன் கியூன் () (பிறப்பு: மார்ச் 2, 1975) ஒரு தென் கொரியா நாட்டு நடிகர் ஆவார். இவர் 2002ஆம் ஆண்டு முதல் பல சின்னத்திரை தொடர்களிலும் மற்றும் பல திரைப்படங்களிலும் நடித்து வருகின்றார். இவர் காபி பிரின்ஸ், பாஸ்தா, மிஸ் கொரியா போன்ற தொடர்களில் நடித்ததன் மூலம் புகழ் நடிகர் ஆனார். 

இவர் நடித்த காபி பிரின்ஸ் மற்றும் பாஸ்தா போன்ற தொடர்கள் தமிழ் மொழியில் மொழிமாற்றம் செய்யப்பட்டு புதுயுகம் தொலைக்காட்சியில் ஒளிபரப்பானது என்பது குறிப்பிடத்தக்கது.



</doc>
<doc id="250665" url="https://ta.wikipedia.org/wiki?curid=250665" title="ஹியுன் பின்">
ஹியுன் பின்

ஹியுன் பின் () (பிறப்பு: செப்டம்பர் 25, 1982) ஒரு தென் கொரியா நாட்டு நடிகர் ஆவார். இவர் 2003ஆம் ஆண்டு முதல் சீக்ரட் கார்டன் போன்ற பல சின்னத்திரை தொடர்களிலும் மற்றும் திரைப்படங்களிலும் நடித்து வருகின்றார். 

ஹியுன் 2003ஆம் ஆண்டு ஒளிபரப்பான 'பாடிகார்ட்' என்ற தொடரில் துணைநடிகராக அறிமுகமானார். அதே ஆண்டில் ஒளிபரப்பான 'நான்ஸ்டாப் 4' என்ற நகைசுசுவை தொடரில் நடித்தார். 2004ஆம் ஆண்டு ஒளிபரப்பான 'அயர்லாந்து' என்ற காதல் தொடரில் இரண்டாவது நாயகனகாவும் அதே ஆண்டில் வெளியான 'ஸ்பின் கிக்' என்ற திரைப்படத்திலும் நடித்தார்.

இவர் முதல் முதலில் காதநாயக்கான நடித்த தொடர் 'மை லவ்லி சாம் சூன்' என்ற நகைசுசுவை காதல் தொடர் இந்த தொடர் 2005ஆம் ஆண்டு முன்குவா ஒலிபரப்பு கார்ப்பரேஷன் தொலைக்காட்சியில் ஒளிபரப்பாகி 37% சாதாரண பார்வையாளர்கள் எண்ணிக்கையை பெற்றது. இந்த தொடருக்காக சிறந்த சிறப்பு விருதும் பெற்றார். இந்த தொடருக்கு பிறகு 2006ஆம் ஆண்டு ஒரு மில்லியனர் முதல் காதல் என்ற திரைப்படத்திலும், அதே ஆண்டில் ஸ்னோ குயின் என்ற தொடரிலும் நடித்தார். இந்த தொடர் இவருக்கு மிக பெரிய வெற்றியை கொடுக்கவில்லை. 2008ஆம் ஆண்டு வேர்ல்ட் விந்தின், 2009ஆம் ஆண்டு பிரென்ட் அவர் லெஜண்ட் போன்ற தொடர்களில் நடித்தார். 

2010ஆம் ஆண்டில் சீக்ரட் கார்டன் என்ற கற்பனை காதல் தொடரில் நடித்தார், இந்த தொடரில் இவருக்கு ஜோடியாக நடிகை நடித்தார். இந்த தொடர் மிகவும் வெற்றி பெற்றது. இந்த தொடர் தமிழ் மொழியில் மொழிமாற்றம் செய்யப்பட்டு புதுயுகம் தொலைக்காட்சியில் ஒளிபரப்பானது என்பது குறிப்பிடத்தக்கது.

இதை தொடர்ந்து கம் ரெயின், கம் ஷினே (2011), தி ஸ்வைண்டர்ஸ் (2017) போன்ற பல திரைப்படங்களிலும், ஹைட் ஜெகில் மீ மற்றும் (2015) அலம்பிராவின் நினைவுகள் என்ற தொடர்களிலும் நடித்துள்ளார்.



</doc>
<doc id="250668" url="https://ta.wikipedia.org/wiki?curid=250668" title="கே-தொடர்கள்">
கே-தொடர்கள்

கே-தொடர்கள் இது தென் கொரியாநாட்டுத் தொடர்களை தமிழ் மொழியில் மொழி மாற்றம் செய்யப்பட்டு மே 12, 2014ஆம் ஆண்டு முதல் திங்கள் முதல் வெள்ளி வரை இரவு 9:00க்கு ஒளிபரப்பாகின்றது. 



</doc>
<doc id="250669" url="https://ta.wikipedia.org/wiki?curid=250669" title="துணைவினை">
துணைவினை

துணைவினை (Auxillary verb) என்பது, இன்னொரு வினையுடன் சேர்ந்து வருகின்ற நிலையில், தன் பொருளை இழந்து சேர்ந்துவரும் வினைக்குப் புதிய பொருளைத் தரும் வினைச்சொல் ஆகும். இவ்வாறான பொருள் இலக்கணப் பொருள் எனப்படும். துணைவினையோடு சேர்ந்துவரும் வினை தலைமை வினை எனவும், இரண்டினதும் சேர்க்கையால் உருவாகும் வினை கூட்டுவினை எனவும் பெயர் பெறும். உலகின் பல மொழிகளில் துணைவினைகள் ஒரு இலக்கணக் கூறாகக் காணப்படுகின்றன.

தமிழில் "இரு" என்பது தனியே வரும்போது இருத்தல் பொருளைத் தருவது. அதே வேளை "போ", "வா", "செய்", "படு" போன்ற வினைகளுடன் சேர்ந்து, "போயிருந்தான்", "வந்திருந்தான்", "செய்திருந்தான்", "படுத்திருந்தான்" போன்றவாறு வரும்போது "இரு" தனது வழமையான பொருளை இழந்து. "போ", "வா", "செய்", "படு" போன்ற வினைகளால் குறிக்கப்படும் செயற்பாடுகளின் தன்மையைத் தெளிவாகக் குறிக்கப் பயன்படுவதைக் காணலாம். 

தமிழில் துணைவினை, தலைமை வினைக்குப் பின்னர் வருகின்றது. தலைமை வினைகள் எப்போதும், "போய்", "வந்து", "செய்து", "படுத்து" போன்ற வினையெச்ச வடிவிலேயே அமைகின்றன. துணைவினை, "படுத்திரு", "செய்துவிடு" என்பவற்றில் வருவதுபோல் ஏவல்வினையாக அல்லது "போயிருந்தான்", "வந்துவிட்டான்" என்பவற்றில் உள்ளதுபோல் போல் முற்றுவினை வடிவத்தில் அமைகின்றது.

தமிழில் வினைகளுக்குப் புதிய பொருள்களைக் கொடுப்பதற்குத் துணைவினைகள் உதவுகின்றன. கீழே அட்டவணையில் தந்துள்ளவை சில எடுத்துக்காட்டுகள். 
சங்ககாலத்திலும் துணைவினைகள் பயன்பாட்டில் இருந்துள்ளன. எனினும், இவை அரிதாகவே காணப்படுகின்றன. "விடு", "கொள்", "இரு", "படு", "செய்", "பண்ணு", "வேண்டு", "வேண்டா", "ஈ", "அருள்" போன்ற துணைவினைகள் சங்க இலக்கியங்களில் காணப்படுகின்றன. இடைக்காலத்தில் "மாட்டு", "ஒழி", "வை", "ஆக்கு", "கூடு" போன்ற துணைவினைகள் புதிதாகப் பயன்பாட்டுக்கு வந்ததைக் காண முடிகிறது. தற்காலத்தில் தமிழ் மொழி பல்வேறு வடிவங்களில் பயன்பட்டு வருவதாலும், புதிய கருத்தாக்கங்களை வெளிப்படுத்துவதற்கான சொற்தேவைகள் அதிகரித்ததனாலும், ஏராளமான புதிய துணைவினைகள் உருவாகிப் பயன்பட்டு வருகின்றன.


</doc>
<doc id="250674" url="https://ta.wikipedia.org/wiki?curid=250674" title="யி சிங்">
யி சிங்

யி சிங் ("Yi Xing", சீனம்: 一行; பின்யின்: Yī Xíng; 683–727) ஒரு சீன வானியலாளரும், கணிதவியலாளரும், எந்திரப் பொறியாளரும், பௌத்த மதகுருவும் ஆவார். இவர் தாங் பேரரசு காலத்தவர் (618-907). அவரது விண்கோளம் ஒரு விடுவிப்பு இயங்கமைப்பு உள்ள கடிகாரத்தைக் கொண்டிருந்தது. இதுவே முதல் சீன மரபு வானியல் கடிகாரமாகும்.

கிபி எட்டாம் நூற்றாண்டின் தொடக்கத்தில் தாங் பேரரசு அரசவை யி சிங்குக்கு நில-வான் அளவைத் துறையின் பொறுப்பைத் தந்தது. இந்த அளக்கைக்குப் பல நோக்கங்கள் இருந்தன. ஒரு நோக்கம் சூரிய ஒளி மறைப்புகளை முன்கணிக்கத் தேவையான புதிய வானியல் தரவுகளைப் பெறுதலாகும். மேலும் பழைய சீனக் காலந்தரலமைப்பில் உள்ள குறைகளை நீக்கி அண்மைப்படுத்தி அதனிடத்தில் புதிய காலந்தரலமைப்பை நிறுவுதல் ஆகும். இந்த அளக்கை வான்கோள நெடுவரை வில்லின் நீளத்தை அளந்து தீர்மானிக்கவும் தேவைப்பட்டது. மேலும் புவி நெட்டாங்கில் உள்ள இரண்டு இடங்களின் தொலைவை அவ்விடங்களில் ஒரே நேரத்தில் விழும் சூரிய நிழல்களின் நீளவேறுபாட்டால் காணும் முந்தைய நடைமுறையில் நிலவிய குழப்பத்தைத் தீர்க்கவும் இந்த அளக்கை உதவியது. இது பண்டைய கிரேக்கரான எராட்டோதெனீசு பயன்படுத்திய அதே வழிமுறையே ஆகும். (கிமு 276-196).

யி சிங் வியட்நாமில் உள்ள யாவோழௌ, அகலாங்கு (17°வ) இலிருந்து அதற்குச் சற்றே தெற்கில் இருந்த பைக்கால் ஏரி, அகலாங்கு (50°வ) வரை பேரரசின் 13 இடங்களைத் தேர்ந்தெடுத்தார். ஒவ்வோரிடத்திலும் மூன்று நோக்கீடுகள் எடுக்கப்பட்டன. இதில் ஒன்று போலாரிசு உயரத்துக்காகவும் மற்றொன்று கோடை நிழல்களின் நீளங்களுக்காகவும் அடுத்தது குளிர்கால நிழல்களின் நீளங்களுக்காகவும் எடுக்கப்பட்டது. இந்தத் தரவுகளில் இருந்து அகலாங்குகள் கண்டறியப்பட்டன. அவரது நெடுவரை (நெட்டாங்கு) வில்லின் ஒரு பாகைக்கான தொலைவு இக்கால அளவு மதிப்புக்கு மிக நெருக்கமாக இருந்தது. யி சிங் ஒரு பாகை நெட்டாங்கின் நீளங்கள் வேறுபடும் என்பதை நன்கு உணர்ந்திருந்தார். சூரிய நிழல் அளவுகளும் ஒராண்டு முழுவதும் வேறுபடும் என்றார். எனவே அம்மதிப்புகளை மாறாத ஒரே அளவாகக் கருதிய முந்தைய சீன அறிஞர்களைக் கண்டித்தார்.

"மகாவைரோசன தந்திரா" என்ற நூலுக்கு யி சிங் உரையொன்றை எழுதியுள்ளார். இந்நூல் சப்பானிய பிக்குவான கூகை என்பவர் மீது பெரும் தாக்கம் செலுத்தி ஷிங்கான் பௌத்தம் எனும் பிரிவை நிறுவிட வழிவகுத்தது.

சேசியாங் மாநிலத்தில் உள்ள தியாந்தை மலை புத்த குவோகிங் கோயிலுக்கு வெளியே சீன விகாரை ஒன்று, யி சிங் பிக்கு விகாரை என இவரது நினைவாக நிறுவப்பட்டுள்ளது. மேலும் தியாந்தை மலையில் இவரது கல்லறை ஒன்றும் உள்ளது.




</doc>
<doc id="250677" url="https://ta.wikipedia.org/wiki?curid=250677" title="போரான் பாசுபைடு">
போரான் பாசுபைடு

போரான் பாசுபைடு ("Boron phosphide") என்பது BP என்ற மூலக்கூறு வாய்பாடுடன் கூடிய போரான் மற்றும் பாசுபரசு சேர்ந்த வேதிச் சேர்மமாகும். போரான் துணை பாசுபைடில் (BP) இருந்து இதை வேறுபடுத்தி அறிய "போரான் ஒற்றைபாசுபைடு" ("boron monophosphide") என்றும் குறிப்பிடப்படுகிறது. போரான் பாசுபைடு ஒரு குறைகடத்தியாகும்.

1891 ஆம் ஆண்டின் முற்பகுதியில் அம்பிரி டேவி போரான் பாசுபைடு படிகங்களைக் கண்டறிந்தார்.

தூய்மையான போரான் பாசுபைடு முழுவதுமாக ஒளி ஊடுருவும் தன்மையுடன் காணப்படுகிறது. இதிலுள்ள எதிர்மின் வகை படிகங்கள் ஆரஞ்சு சிவப்பிலும் நேர்மின் வகை படிகங்கள் அடர்சிவப்பு நிறத்திலும் காணப்படுகின்றன.
உருகியநிலை |காரங்கள் தவிர அமிலங்கள் மற்றும் நீர்த்த காரக்கரைசல்கள் எதுவும் போரான் பாசுபைடை பாதிப்பதில்லை.
போரான் பாசுபைடின் சில இயற்பியல் பண்புகள் இங்கே தரப்பட்டுள்ளன.



</doc>
<doc id="250684" url="https://ta.wikipedia.org/wiki?curid=250684" title="பிரகார்டு புள்ளி">
பிரகார்டு புள்ளி

வடிவவியலில் பிரகார்டு புள்ளிகள் ("Brocard points") என்பவை ஒரு முக்கோணத்திற்குள் அமையும் சிறப்புப் புள்ளிகளாகும். பிரஞ்சுக் கணிதவியலாளர் ஹென்றி பிரகார்டின் (1845 – 1922) நினைவாக இப்புள்ளிகளுக்குப் பெயரிடப்பட்டுள்ளது.

முக்கோணம் "ABC" இன் பக்கங்கள் "a", "b", "c". மேலும் அதன் உச்சிகள் "A", "B", "C" மூன்றும் எதிர் கடிகாரதிசையில் பெயரிடப்பட்டுள்ளது எனில்: 


புள்ளி "P" ஆனது "ABC" முக்கோணத்தின் முதல் பிரகார்டு புள்ளி எனவும் கோணம் "ω" , பிரகார்டு கோணம் எனவும் அழைக்கப்படுகிறது. பிரகார்டு கோணம் கீழுள்ள முடிவை நிறைவு செய்கிறது:


இம்மூன்று சமகோணங்களின் அளவும் formula_4 ஆக இருக்கும். 

எனவே இரு பிரகார்டு கோணங்களும் சமவளவானவை. 

இரு பிரகார்டு புள்ளிகளும் நெருங்கிய தொடர்புள்ளவை. "ABC" முக்கோணத்தின் கோணங்கள் எடுத்துக்கொள்ளப்படும் வரிசைப்போக்கைப் பொறுத்து இப்புள்ளிகள் மாறுபடுகின்றன. எடுத்துக்காட்டாக முக்கோணம் "ABC" இன் முதல் பிரகார்டு புள்ளியானது முக்கோணம் "ACB" இன் இரண்டாவது பிரகார்டு புள்ளியாக இருக்கும்.

முக்கோணம் "ABC" இன் இரு பிரகார்டு புள்ளிகளும் ஒன்றுக்கொன்று சமகோண இணையியங்கள் ஆகும்.

இரு பிரகார்டு புள்ளிகளும் முக்கோண மையங்கள் அல்ல. அவை இரண்டும் வடிவொத்த உருமாற்றங்களைப் பொறுத்து மாறாநிலை கொண்டவையல்ல. எனினும் வரிசையற்ற சோடியாக எடுத்துக்கொள்ளப்படும் பிரகார்டு புள்ளிகள் வடிவொப்புமைகளின்கீழ் மாறாநிலை கொண்டிருக்கும். ஒரு அசமபக்க முக்கோணத்தின் ஒரு பிரகார்டு புள்ளியை மற்றொரு பிரகார்டு புள்ளியாக மாற்றும் எதிரொளிப்பு ஒரு சிறப்புவகை வடிவொப்புமை ஆகும்.

ஒரு முக்கோணத்தின் முதல் பிரகார்டு புள்ளியைக் காண்பதற்கான வரைமுறை கீழே தரப்பட்டுள்ளது. 




இதேமுறையில் இரண்டாவது பிரகார்டு புள்ளியைக் காணலாம்.

ஒரு முக்கோணத்தின் முதலாவது மற்றும் இரண்டாவது பிரகார்டு புள்ளிகளின் நடுப்புள்ளியானது பிரகார்டு நடுப்புள்ளி (Brocard midpoint) எனப்படும். முதலாவது மற்றும் இரண்டாவது பிரகார்டு புள்ளிகள் முக்கோண மையங்கள் அல்ல என்றாலும் பிரகார்டு நடுப்புள்ளி ஒரு முக்கோண மையமாக அமைகிறது.

முதல் பிரகார்டு புள்ளியின் முந்நேரியல் ஆயதொலைவுகள்:

இரண்டாவது பிரகார்டு புள்ளியின் முந்நேரியல் ஆயதொலைவுகள்:

பிரகார்டு நடுப்புள்ளியின் முந்நேரியல் ஆயதொலைவுகள்:

மூன்றாவது பிரகார்டு புள்ளியின் முந்நேரியல் ஆயதொலைவுகள்:

ஒரு முக்கோணத்தின் மூன்றாவது பிரகார்டு புள்ளியானது எதிர்நிரப்பு முக்கோணத்தின் பிரகார்டு நடுப்புள்ளியாக இருக்கும். மேலும் சமச்சரிவு இடைக்கோட்டுச் சந்தியின் சமவியல்பு இணையியமாகவும் இருக்கும்.



</doc>
<doc id="250686" url="https://ta.wikipedia.org/wiki?curid=250686" title="இலித்தியம் சக்சினேட்டு">
இலித்தியம் சக்சினேட்டு

இலித்தியம் சக்சினேட்டு "(Lithium succinate)" என்பது சக்சினிக் அமிலத்தினுடைய இலித்தியம் உப்பாகும். இதனுடைய மூலக்கூறு வாய்பாடு CHLiO ஆகும். சிலவகை தோல் அழற்சி நோய்க்கு இச்சேர்மம் மருந்தாகப் பயன்படுகிறது. மற்றும் மலவாய் பருக்கள் சிகிச்சைக்கு மருந்தாகவும் இச்சேர்மம் முன்மொழியப்பட்டுள்ளது


</doc>
<doc id="250688" url="https://ta.wikipedia.org/wiki?curid=250688" title="சேசம்பட்டி சிவலிங்கம்">
சேசம்பட்டி சிவலிங்கம்

சேசம்பட்டி சிவலிங்கம் (பிறப்பு: 7 ஜுலை 1944) தமிழகத்தைச் சேர்ந்த நாதசுவர இசைக் கலைஞர் ஆவார்.

நாதசுவரம் வாசித்தலில் ஆரம்பகாலப் பயிற்சியினை தனது தந்தையார் சேசம்பட்டி பி. தீர்த்தகிரியிடம் பெற்றார். பின்னர் கீவளுர் கணேசன், கீரனூர் ராமசுவாமி பிள்ளை ஆகியோரின் மாணவராக இசைக் கற்றார். டி. எஸ். லட்சப்பப் பிள்ளை, டி. என். கிருஷ்ணன், எம். தியாகராஜன், கே. வி. நாராயணசுவாமி ஆகிய புகழ்பெற்ற கலைஞர்களின் தொடர்பினால் தன்னுடைய இசைத்திறனை மேம்படுத்திக் கொண்டார்.

அனைத்திந்திய வானொலியில் ‘A' தரக் கலைஞராக 40 ஆண்டுகள் பணியாற்றியுள்ளார்.




</doc>
<doc id="250693" url="https://ta.wikipedia.org/wiki?curid=250693" title="யுவான் ஒசே எலுயார்">
யுவான் ஒசே எலுயார்

யுவான் ஒசே எலுயார் உலூபிசெ ("Juan José Elhuyar Lubize", 15 சூன் 1754 - 20 செத்தெம்பர் 1796) எசுப்பானிய வேதியியலாளரும் கனிமவியல் அறிஞரும் ஆவார். 1783ஆம் ஆண்டில் தனது உடன்பிறந்தோனாகிய பாவுத்தோ எலுயாருடன் இணைந்து கூட்டாகத் தங்குதன் என்ற தனிமத்தைக் கண்டறிந்தார்.

இவர் வடக்கு எசுப்பானியாவில் உள்ள உலோக்குரோனவு நகரில் பிரான்சியப் பாசுக்கு இனக்குழுவைச் சார்ந்த ஆசுபேரான் தன்னாட்சிப்பகுதியில் வாழ்ந்துவந்த பெற்றோருக்கு மகனாகப் பிறந்தார். எசுப்பானியப் பேராட்சிக்கு உட்பட்ட நியூ கிரானடா, சந்தாப்பு தெ பொகோடா நகரில் இறந்தார்.



</doc>
<doc id="250707" url="https://ta.wikipedia.org/wiki?curid=250707" title="ராம்நகர் கோட்டை">
ராம்நகர் கோட்டை

ராம்நகர் கோட்டை என்னும் கோட்டை, இந்தியாவிலுள்ள வாரணாசியின் ராம்நகர் பகுதியில் உள்ளது. இது கங்கை ஆற்றின் கிழக்குக் கரையில், துளசி காட் என்னும் பகுதிக்கு எதிர்ப்புறமாக அமைந்துள்ளது. இந்த கோட்டையில் தற்போதைய அரசரான அனந்த் நாராயண் சிங் வசிக்கிறார். இவர் வாரணாசியின் அரசர் ஆவார். 
இங்கிருந்து 2 கி.மீ தொலைவில் பனாரசு இந்து பல்கலைக்கழகம் அமைந்துள்ளது.

இதை வாரணாசியின் அரசரான பல்வந்து சிங், 1750ஆம் ஆண்டில் கட்டினார்.

இங்குள்ள அருங்காட்சியகத்துக்கு சரஸ்வதி பவன் என்று பெயரிடப்பட்டுள்ளது. இது பொதுமக்களின் கருத்துக் கேட்பு கூடமாக செயல்பட்டது. இங்கு பல்லக்கு, யானைத் தந்தத்தில் செய்யப்பட்ட பொருட்கள், வாள், பழைய காலத் துப்பாக்கிகள் உள்ளிட்ட பலவும் உள்ளன.



</doc>
<doc id="250722" url="https://ta.wikipedia.org/wiki?curid=250722" title="கிரகாம் விதி">
கிரகாம் விதி

கிரகாம் விதி ("Graham’s law") அல்லது கிரகாமின் வளிம விரவுதல் விதி ("Graham's law of effusion") என்பது இசுக்காட்டிய வேதியியலாளரான தாமசு கிரகாம் என்பவரால் உருவாக்கப்பட்டது. மாறாத வெப்ப, அழுத்த நிலைகளில் வளிமங்களின் விரவுதல் வீதமானது அவற்றின் மூலக்கூற்று நிறையின் வருக்கமூலத்திற்கு நேர்மாறுவிகிதசமனாக இருக்கும் என்று இவர் சோதனைகளின் மூலம் கண்டறிந்தார். கணித முறைப்படி இவ்விதியை இவ்வாறு எழுதலாம்:

இங்கு:-

அதாவது, ஒரு வளிமத்தின் மூலக்கூற்று எடை மற்றொரு வளிமத்தின் மூலக்கூற்று எடையை விட நான்கு மடங்கு அதிகமாக இருந்தால் அவ்வளிமம் இரண்டாவது வளிமத்தின் விரவுதற் கதியின் சரிபாதியான குறைவான வீதத்தில் நுண்டுளை அடைப்பு அல்லது ஒரு சிறிய குண்டூசித் துளை வழியாக விரவிச்செல்லும். ஏனெனில், கனமான வளிமங்கள் குறைவான கதியிலே தான் விரவும். பின்னாளில் வெளியிடப்பட்ட வளிமங்களின் இயக்கவியற் கொள்கையில் கிரகாம் விதியின் கோட்பாடுகள் முழுமையாக விளக்கப்பட்டுள்ளன. விரவுதல் மூலமாக ஓரிடத்தான்களைப் பிரிக்கவியலும் என்ற கொள்கைக்குக் கிரகாம் விதி வித்திட்டது என்பதோடு அணுகுண்டு உருவாக்கும் முயற்சியிலும் இவ்விதி முக்கிய பங்காற்றியது.

ஒரு சிறுதுளை வழியாக வளிம மூலக்கூறுகள் வெற்றிடம் நோக்கிச் செல்வதை விரவுதல் ("effusion") என்கிறோம். இவ்விரவுதற் செயலுக்குக் கிரகாம் விதி மிகச்சரியாகப் பொருந்துகிறது. ஒரு வளிமம் மற்றொரு வளிமத்தில் பரவலுக்கு அவ்வளவாகப் பொருந்தவில்லை. ஏனெனில், இங்கு ஒன்றுக்கு மேற்பட்ட வளிமங்கள் இயங்குகின்றன..

மாறாத வெப்ப, அழுத்த நிலைகளில் மூலக்கூற்று நிறையானது அடர்த்திக்கு நேர்விகிதசமனாக உள்ளது. எனவே, வெவ்வேறு வளிமங்களின் விரவுதல் வீதமானது அவற்றின் அடர்த்திகளின் வருக்கமூலத்திற்கு நேர்மாறுவிகிதசமனாக இருக்கிறது.


</doc>
<doc id="250735" url="https://ta.wikipedia.org/wiki?curid=250735" title="மண்டபம் கடல் வாழ் உயிரினங்கள் காட்சியகம்">
மண்டபம் கடல் வாழ் உயிரினங்கள் காட்சியகம்

மண்டபம் கடல் வாழ் உயிரினங்கள் காட்சியகம் இந்திய மத்திய கடல் வாழ் உயிரினங்கள் ஆராய்ச்சி நிறுவனத்தின் மண்டல மையம் மண்டபத்தில் அமைந்துள்ளது. இம்மையத்தில் பொதுமக்கள் பார்வைக்காக ஒரு கடல் வாழ் உயிரினங்களின் காட்சியகம் உள்ளது. இந்தியாவிலேயே மிகப்பெரிய இந்தக் கடல் வாழ் உயிரினங்களின் காட்சியகத்தில், ஆக்டோபஸ், பாம்பு மீன், கிளி மீன், கடல் பல்லி, பசு மீன், சிங்க மீன், எலி மீன், நெருப்பு மீன், வெண்ணெய் மீன், கோமாளி மீன், கார்பஸ், பெருங்கடல் நண்டுகள், கடல் தாமரை, பீச்டாமெட், நட்சத்திர மீன்கள், கடற்குதிரைகள், சுறாமீன் மற்றும் இறால் வகைகள் போன்ற கடல் வாழ் உயிரினங்கள் உள்ளன.


</doc>
<doc id="250739" url="https://ta.wikipedia.org/wiki?curid=250739" title="தமிழர் வீரம் (நூல்)">
தமிழர் வீரம் (நூல்)

தமிழர் வீரம், ரா. பி. சேதுப்பிள்ளை எழுதிய, பழந்தமிழர்களின் வீரத்தைப் பற்றிய நூலாகும். 

இந்நூலில் தமிழ்க் கொடியேற்றம், படைத்திறம், போர்க்களங்கள் உள்ளிட்ட 15 தலைப்புகளும், முடிவுரையும் அமைந்துள்ளன. நாவலர் சோமசுந்தர பாரதியார் எழுதிய முதற்பதிப்பின் முன்னுரையும் காணப்படுகிறது.

'தமிழர் வீரம்', நூல், (12ஆம் பதிப்பு 2007; பழனியப்பா பிரதர்ஸ்,14, பீட்டர்ஸ் சாலை, சென்னை)



</doc>
<doc id="250740" url="https://ta.wikipedia.org/wiki?curid=250740" title="இணைய பெட்டகம்">
இணைய பெட்டகம்

இணைய பெட்டகம் ("DigiLocker") என்பது இந்திய அரசால் மக்களுக்கு பிப்ரவரி 2015 ஆம் ஆண்டு முதல் வழங்கப்படும் ஒரு சேவை ஆகும். ஒரு தனிப்பட்ட இந்திய குடிமக்கள் தன்னிடம் உள்ள ஆதார் எண் மூலம் இந்த சேவையை பயன்படுத்த இயலும். சான்றிதழ்களை மின்வருடி மூலம் வருடி சான்றிதழாக மாற்றி இந்த இணைய பெட்டகத்தில் மின் கோப்புகளாக சேமிக்கலாம். அணைத்து பதிவேற்றப்பட்ட கோப்புகளுக்கும் சமவளஇனங்காட்டிஒன்று மூலம் தனிபடுத்தப்பட்டுசேமிக்கபடும். இணையகையொப்பம் தொழில்நுட்பம் இந்த இணைய பெட்டகத்தில் இருக்கும் கோப்புகளை கையொப்பம் இட பயன்படுத்த வழிவகை செய்யப்பட்டுள்ளது. இதில் பதிவு செய்ய ஆதார் எண் அவசியம்.

இணைய பெட்டகத்தில் பதிவு செய்ய இதன் இணைய தலத்தில் இருக்கும் பதிவு செய் என்னும் பொத்தானை அழுத்தினால் ஒரு உரைபெட்டி தோன்றும் அதில் உங்கள் ஆதார் என்னை உள்ளிடவும். அதன் பின் நம் ஆதார் என்னுடன் தொடர்புடைய கைபேசி எண்ணுக்கு ஒரு முறை மட்டும் பயன்படுத்த படும் கடவுச்சொல் குறுஞ்செய்தியாக வந்தடையும்( 30 நிமிடம் மட்டும் ஏற்புடையது ) .
அதனை கொடுக்கபட்டுள்ள உரைபெட்டியில் உள்ளிட்டால். அதன்பிறகு ஒரு பயனர் பெயரையும் கடவுசொல்லை நாம் உள்ளிட்டு பெட்டகத்தை பயன்படுத்தலாம் .
இவை அனைத்தும் முடிந்து நாம் இணையபெட்டகத்தில் நமது சுயவிவரப் பக்கத்திற்கு சென்றால் ஆதார் தரவுத்தளத்தில் இருந்து நமது புகைப்படம் ,பெயர் ,முகவரி ,மற்றும் பல தகவல்கள் இங்கு பகிரப்பட்டு உள்ளதை காணலாம் .
தற்போது இந்த பெட்டகத்தில் சுமார் 10 மெகாபைட் அளவிற்கு கோப்புகளை பதிவேற்றம் செய்ய முடியும் விரைவில் 1000 மெகாபைட் ஆக தரமுயர்த்தப் படவுள்ளது


</doc>
<doc id="250741" url="https://ta.wikipedia.org/wiki?curid=250741" title="ஓரியூர்">
ஓரியூர்

ஓரியூர் ("ஆங்கிலம்":
) தமிழ்நாட்டின் இராமநாதபுரம் மாவட்டத்தில், திருவாடானை வட்டத்தைச் சேர்ந்த சிறு கிராமம். இது தேவகோட்டை நகரத்திலிருந்து 35 கி. மீ., தொலைவில் அமைந்துள்ளது.

போர்த்துகீசியரான அருளானந்தர் என்ற ஜான் டி பிரிட்டோ 11 பெப்ரவரி 1693இல் உயிர்த்தியாகம் செய்த இடம் ஒரியூர். தண்டனையை நிறைவேற்றுபவர்களை நோக்கி அருள் அருளானந்தர் தன் தலையை மனமுவந்து தந்த வண்ணம் நிற்கும் சிலை, கோதிக் கட்டடக்கலைப் பாணியில் கட்டப்பட்ட புனித அருளானந்தர் கிறித்தவ தேவாலய கட்டிடத்தின் முகப்பில் உள்ளது. இந்தத் துறவியின் தலையை வெட்டும்போது தெறித்த ரத்தத்தால், இந்தப் பகுதியில் உள்ள மணற்குன்றுகள் அனைத்தும் சிவப்பாக மாறி விட்டதாகக் கூறப்படுகிறது. இது கத்தோலிக்க கிறிஸ்தவர்களின் புனித தலமாக இது திகழ்கிறது. 


</doc>
<doc id="250742" url="https://ta.wikipedia.org/wiki?curid=250742" title="வில்லூண்டி தீர்த்தம்">
வில்லூண்டி தீர்த்தம்

வில்லூன்றி தீர்த்தம் அல்லது வில்லூண்டித் தீர்த்தம், தமிழ்நாட்டின், இராமநாதபுரம் மாவட்டத்தின், ராமேஸ்வரம் வட்டத்தில் தங்கச்சிமடம் எனுமிடத்தில், வங்காள விரிகுடா கடற்கரையில் அமைந்த புனித தீர்த்த கிணறு ஆகும். இராவணனுடன் போரிட்டு சீதையுடன் இராமேஸ்வரம் திரும்பிய ராமனுடன் சென்று கொண்டிருந்த சீதாபிராட்டிக்கு இராமன் தன் கையிலிருந்த வில்லை ஊன்றி அதிலிருந்து பீறிட்ட நீரைக் கொண்டு தாகத்தைக் தணித்துள்ளான். இதனால் இந்த இடத்துக்கு வில்லூண்டித் தீர்த்தம் என்று பெயராயிற்று. இவ்விடம் இராமேசுவரத்திலிருந்து 7 கி.மீ. தொலைவிலும், தங்கச்சிமடத்திலிருந்து இரண்டு கி.மீ., தொலைவிலும் அமைந்துள்ளது.



</doc>
<doc id="250743" url="https://ta.wikipedia.org/wiki?curid=250743" title="தாராசுரம் சக்கராயி அம்மன் கோயில்">
தாராசுரம் சக்கராயி அம்மன் கோயில்

தாராசுரம் சக்கராயி அம்மன் கோயில் தஞ்சாவூர் மாவட்டம் தாராசுரம் வட்டம் எலுமிச்சங்காபாளையத்தில் கீழப்பாக்கம் பகுதியில் அமைந்துள்ள அம்மன் கோயிலாகும். 

மூலவராக சக்கராயி அம்மன் உள்ளார். மூலவர் உருவத்திருமேனி தேவியின் வழிபாட்டில் தாய்மையின் வடிவமாகப் போற்றப்படுவதாகும்.

இக்கோயில் முகமண்டபம், கருவறை, விமானம் போன்ற அமைப்புகளுடன் காணப்படுகிறது. சன்னதியின் வலப்புறம் நந்தன விநாயகர், பைரவர், தட்சிணாமூர்த்தி, திருமுகலட்சுமி, மருத்துவமாரி ஆகியோர் உள்ளனர். மகாவிஷ்ணுபாதமும் திரிசூலமும் இப்பகுதியில் காணப்படுகின்றன. இடது புறம் மாரியம்மன், விநாயகர், அய்யனார், நந்தனகாளி, வீரபத்திரர் காணப்படுகின்றனர். 

இக்கோயிலின் குடமுழுக்கு சூன் 2013இல் நடைபெற்றது. 

கும்பகோணம் நகரில் ஒரு சக்கராயி அம்மன் கோயில் அமைந்துள்ளது.


</doc>
<doc id="250746" url="https://ta.wikipedia.org/wiki?curid=250746" title="திருப்புனவாசல்">
திருப்புனவாசல்

திருப்புனவாசல் (Thiruppunavasal), தமிழ்நாட்டின் புதுக்கோட்டை மாவட்டத்திலுள்ள ஆவுடையார்கோயில் வட்டம், ஆவுடையார் கோயில் ஊராட்சி ஒன்றியத்தில், வேம்பாறு ஆற்றாங்கரையில் அமைந்த ஒரு கிராமம் ஆகும். அருகில் அமைந்த நகரம் தொண்டி. புகழ் பெற்ற ஓரியூர் கிறித்தவ தேவலயம் ஒரு கிலோ மீட்டர் தொலைவில் திருவாடனை வட்டத்தில் அமைந்துள்ளது.

2001ஆம் ஆண்டு மக்கட்தொகை கணக்கெடுப்பின்படி, திருப்புனவாசல் கிராமத்தின் மக்கள் தொகை 3863ஆக இருந்தது. அதில் ஆண்கள் 1929, பெண்கள் 1934. எழுத்தறிவு படைத்தோர் 2792 பேர்..

திருப்புனவாசல் கிராமத்தில் பெரியநாயகி உடனுறை அழகிய பழம்பதிநாதர் என்ற விருத்தபுரீஸ்வர் கோயிலும், முருகன் கோயிலும் அமைந்துள்ளது. அருணகிரிநாதர் இவ்வாலயம் வந்து, முருகன் மீது திருப்புகழ் பாடியுள்ளார்.



</doc>
<doc id="250762" url="https://ta.wikipedia.org/wiki?curid=250762" title="அலெக்சாந்தர் பிரீடுமேன்">
அலெக்சாந்தர் பிரீடுமேன்

அலெக்சாந்தர் அலெக்சாந்திரோவிச் பிரீடுமேன் ("Alexander Alexandrovich Friedmann", ) (17 சூன் 1888 - 16 செப்டம்பர் 1925) ஓர் உருசிய சோவியத் இயற்பியலாளரும், கணிதவியலாளரும் ஆவார். இவர் முன்னோடியாக உருவாக்கிய விரிவடையும் அண்டக் கோட்பாட்டுக்கான சமன்பாடுகளுக்காகப் பெயர் பெற்றார். இவை பிரீடுமேன் சமன்பாடுகள் என இப்போது அழைக்கப்படுகின்றன.

அலெக்சாந்தர் பிரீடுமேன் இசை, நடனக் கலைஞரான அலெக்சாந்தர் பிரீடுமேனுக்கும் பியானோ கலைஞர் உலூத்மிலா இக்னத்தியேவ்னா வொயாச்செக் என்பவருக்கும் புனித பீட்டர்சுபேர்கு நகரில் பிறந்தார். இவர் குழந்தையாக இருந்தபோதே உருசிய மரபுவழி மாதாக்கோயிலில் திருமுழுக்கு செய்விக்கப்பட்டுள்ளார். வாழ்நாளின் பெரும்பகுதியைப் புனித பீட்டர்சுபர்கில் கழித்துள்ளார்.

இவர் புனித பீட்டர்சுபர்க் அரசு பல்கலைக்கழகத்தில் பயின்று 1910 இல் பட்டம் பெற்றார். பிறகு புனித பீட்டர்சுபர்க் சுரங்க கல்விக்கழகத்தில் விரிவுரையாளராகச் சேர்ந்தார்.

பிரீடுமேன் பள்ளியில் இருந்தே யாக்கோபு தமார்க்கின் என்பவருடன் இணைபிரியா நட்போடு இருந்தார். பின்னாட்களில் இந்த யாக்கோபு தமார்க்கின் பிரவுன் பல்கலைக்கழகத்தில் பெயர்பெற்ற கணிதவியலாரில் ஒருவரானார்.

பிரீடுமேன் உருசியப் பேரரசுக்காக வான்படை வீரராகவும், பயிற்சியாளராகவும் பணிபுரிந்தார். முதல் உலகப் போரின் போது உருசியா சார்பில் சண்டையிட்டார். உருசியப் புரட்சிக்குப் பிறகு வானூர்திக் குழுமத்தின் தலைவர் ஆனார்.

பிரீடுமேன் 1918 இல் பெர்ம் பல்கலைக்கழகப் பேராசிரியர் ஆனார். இவர் 1922 இல் விரிவடையும் அண்டம் என்ற எண்ணக்கருவை அறிமுகப்படுத்தினார். பின்னர் 1927 இல் பெல்ஜிய வானியலாளர் ஜார்ஜசு இலெமைத்ரேயும் தனித்து தானும் இதே கண்ணோட்டத்துக்கு வந்துள்ளனர்.

இவர் 1925 சூனில் இலெனின்கிராதில் இருந்த முதன்மை புவியியற்பியல் காணகத்துக்கு இயக்குநராக அமர்த்தப்பட்டுள்ளார். 1925 சூலையில் ஒரு வளிமக்கலன் ஆய்வில் பங்கேற்று 7400 மீ (24,300 அடி) உயரத்தில் இருந்து புவி குறித்த நோக்கீடுகளை எடுத்து வரலாறு காணாத புதிய பதிவை உருவாக்கியுள்ளார்.

அவார்டு பெர்சி இராபெர்ட்சனும், ஆர்தர் ஜெப்ரி வாக்கரும் தம் ஆய்வுகளை வெளியிடுவதற்குப் பத்தாண்டுகளுக்கு முன்பே, "" ("மாறாத எதிர்வளைமை உள்ள வெளியமைந்த உலகத்துக்கான வாய்ப்புகள்") என்ற ஆய்வுட்பட்ட பிரீடுமேனின் ஆய்வுகள் "Zeitschrift für Physik" (Vol. 21, pp. 326–332) எனும் செருமானிய இதழில் 1925 சூன் திங்களில் வெளியிடப்பட்டமை, அவர் புடவி சார்ந்த நேர், சுழி, எதிர் வளைமைப் படிமங்கள் குறித்த புரிதலைக் கைவரப் பெற்றிருந்தமைக்கான செயல்விளக்கமாக அமைந்தது.

இந்தப் பொதுச் சார்பியலுக்கான அண்ட இயங்கியல் படிமங்கள் பெரு வெடிப்புக் கோட்பாடு, நிலைத்த நிலைக் கோட்பாடு ஆகிய இரண்டு கோட்பாடுகளுக்கும் தேவைப்பட்ட செந்தர வடிவங்களாகும். இவரது பணி இருகோட்பாடுகளையும் சமமாகத் தாங்கிப்பிடித்தது. இருந்தாலும், அண்ட நுண்ணலைப் பின்னணிக் கதிர்வீச்சின் கண்டுபிடிப்பிற்குப் பிறகே பெருவெடிப்புக் கோட்பாடு ஏற்கப்பட்டு மற்றது தள்ளப்பட்டது.

ஐன்ன்ஸ்டைனின் புலச் சமன்பாடுகளுக்கான செவ்வியல் தீர்வு ஓர் ஒருபடித்தான சமச்சீர்மை அண்டம் ஆகும். இது பிரீடுமேன்-இலாமைத்ரே-இராபெட்சன்-வாக்கர் வெளி]] என இப்போது அழைக்கப்படுகிறது. பிரீடுமேனுக்குப் பிறகே மற்ற மூவரும் 1920களிலும் 1930களிலும் இந்தச் சிக்கலை ஆய்வுக்கு எடுத்துக்கொண்டு தனித்தனியாக இதே தீர்வைக் கண்டடைந்தனர்.

பொது சார்புடைமையைத் தவிர, நீரியங்கியலிலும், வானிலையியலிலும் அவருக்கு ஆர்வமிருந்தது.

இவர் 1911 இல் எகதெரீனா தரோஃபெயேவைத் திருமணம் செய்து கொண்டார். பிறகு மணவிலக்கும் பெற்றார். இவர் தனது வாழ்க்கையின் கடைசியில் நதால்யா மாலிநினாவை மணம்புரிந்தார். அவர்கள் இருவருமே சமய நம்பிக்கையற்றவர்கள் என்றாலும் திருமணத்தைச் சமய முறையிலேயே செய்துக்கொண்டனர்.

பிரீடுமேன் 1925 செப்டம்பர், 16 ஆம் நாளன்று 37 அகவையில் என்புருக்கிக் காய்ச்சலில் இறந்தார். இது அவர் கிரிமியாவில் விடுமுறையில் இருந்து திரும்பியபோது ஏற்பட்டதாகும்.

இவரது நினைவாக நிலாவின் எரிமலைவாய் ஒன்று பிரீடுமேன் எரிமலைவாய் எனப் பெயரிடப்பட்டுள்ளது.

அலெக்சாந்தர் பிரீடுமேனின் பன்னாடுக் கருத்தரங்கம் குறிப்பிட்ட இடைவெளிகளில் தொடர்ந்து நிகழும் அறிவியல் நிகழ்ச்சியாகும். இதன் நோக்கம், சார்பியல், ஈர்ப்பு, அண்டவியல், மேலும் இவைசார்ந்த புலங்களில் பணிபுரியும் அறிவியலார்களிடையே தொடர்பை ஏற்ப்டுத்துவதே ஆகும். முதல் ஈர்ப்பு, அண்டவியல் சார்ந்த இக்கருத்தரங்கம் அவரது நூற்றாண்டு நினைவாக 1988 இல் நடந்தது.





</doc>
<doc id="250769" url="https://ta.wikipedia.org/wiki?curid=250769" title="குருதி உறிஞ்சும் விலாங்கு">
குருதி உறிஞ்சும் விலாங்கு

குருதி உறிஞ்சும் விலாங்கு வரிசை (உயிரியல்) பெற்றொமைசொன்ரிஃபோமேசைச் சேர்ந்த ஒரு மீன் இனமாகும். முதிர்ந்த விலங்கு பற்கள் கொண்ட தலையையும் உறிஞ்சக்கூடிய வாயையும் கொண்டு காணப்படும். 
தற்போது நன்கறியப்பட்ட 38 வகை விலங்குகள் காணப்படுகின்றன இவை மற்றைய விலங்குகளின் உடலில் குருதியை உறிஞ்சிக் குடிப்பவையாகப் பெரிதும் அறியப்பட்ட போதிலும் குறைந்த எண்ணிக்கையானவையே அவ்வாறு செய்கின்றன ; இவற்றில் 18 வகையானவை ஒட்டுண்ணிகளாகக் காணப்படுகின்றன. 

முதிர்ந்த விலங்கொன்றின் உடல் 13 முதல் 100 cm (5.0 to 40 அங்குலம் ) நீளமுடையது. இரட்டை செட்டையும், பெரிய கண்களையும், தலையின் மேலாக ஒரு மூக்குத் துவாரத்தையும், உடலின் இரு புறமும் பக்கத்திற்கு ஏழு துளை செவுள்களையும் கொண்டிருக்கும்.


</doc>
<doc id="250798" url="https://ta.wikipedia.org/wiki?curid=250798" title="சமகோண இணையியம்">
சமகோண இணையியம்

வடிவவியலில் முக்கோணம் "ABC" ஐப் பொறுத்து புள்ளி "P" இன் சமகோண இணையியம் ("isogonal conjugate") என்பது "A", "B", and "C" கோணங்களின் இருசமவெட்டிகளில் "PA", "PB", and "PC" கோடுகளின் எதிரொளிப்புக் கோடுகள் சந்திக்கும் புள்ளியாகும். முக்கோணத்தின் பக்கங்களின் மீதமையாத புள்ளிகளுக்கு மட்டுமே சமகோண இணையியங்கள் உண்டு.

புள்ளி "P" இன் சமகோண இணையியத்தின் குறியீடு "P*" ஆகும். "P*" இன் சமகோண இணையியம் "P".

முக்கோணத்தில், உள்வட்ட மையத்தின் ("I") சமகோண இணையியம் உள்வட்ட மையம் "I" ஆகவும், செங்கோட்டு மையம் "H" இன் சமகோண இணையியம் சுற்றுவட்ட மையம் "O" ஆகவும், இடைக்கோட்டுச் சந்தி "G" இன் சமகோண இணையியம் சமச்சரிவு இடைக்கோட்டுச் சந்தி "K" ஆகவும் இருக்கும். மேலும் பெர்மா புள்ளிகளின் சமகோண இணையியங்கள் சமவிசைசார் புள்ளிகளாகவும், பிரகார்டு புள்ளிகள் ஒன்றுக்கொன்று சமகோண இணையியங்களாகவும் அமைகின்றன.

முந்நேரியல் "X" = "x" : "y" : "z" கொண்ட ஒரு முக்கோணத்தின் எந்தவொரு பக்கத்தின் மீதும் அமையாத ஒரு புள்ளியின் முந்நேரியல் ஆயதொலைகள் "X" = "x" : "y" : "z" எனில் அப்புள்ளியின் சமகோண இணையியமாக அமையும் புள்ளியின் முந்நேரியல் ஆயதொலைகள் 1/"x" : 1/"y" : 1/"z". 

இதனால் தான் சிலசமயங்களில் "X" இன் சமகோண இணையியம் "X" எனக் குறிக்கப்படுகிறது.

முக்கோண மையங்களின் கணம் "S", கீழே வரையறுக்கப்பட்டுள்ள முந்நேரியல் பெருக்கத்தின் கீழ் ஒரு பரிமாற்றுக் குலம் ஆகும்.

"S" இலுள்ள ஒவ்வொரு "X" இன் நேர்மாறு உறுப்பு "X".

சமகோண இணையியமானது ஒரு சார்பு என்பதால் கோடுகள், வட்டங்கள் போன்ற புள்ளிகளின் கணங்களுக்கும் சமகோண இணையியங்கள் உள்ளன. எடுத்துக்காட்டாக, ஒரு கோட்டின் சமகோண இணையியம் ஒரு சுற்று கூம்புவெட்டு ஆகும். குறிப்பாக, முக்கோணத்தின் சுற்று வட்டத்தைக் கோடானது 0, 1, 2 புள்ளிகளில் வெட்டுமானால் அதன் சமகோண இணையியம் முறையே நீள்வட்டம், பரவளையம், அதிபரவளையம் என அமையும். சுற்றுவட்டத்தின் சமகோண அமைவியம் முடிவிலியில் அமைந்த கோடாக இருக்கும். தமக்குத் தாமே சமகோண இணையியங்களாக உள்ள பல கனவடிவங்கள் உள்ளன. அதாவது, அத்தகைய வடிவங்களின் மீதமையும் புள்ளி "X" இன் "X" ம் அந்த வடிவின் மீதே அமையும்



</doc>
<doc id="250804" url="https://ta.wikipedia.org/wiki?curid=250804" title="பிரகார்டு முக்கோணம்">
பிரகார்டு முக்கோணம்

வடிவவியலில், ஒரு முக்கோணத்தின் ஒரு உச்சி மற்றும் அதற்குரிய பிரகார்டு புள்ளியை இணைக்கும் கோடும், வேறொரு உச்சி மற்றும் அதற்குரிய பிரகார்டு புள்ளியை இணைக்கும் கோடும் வெட்டிக்கொள்ளும் புள்ளியை ஒரு உச்சியாகவும், மற்றும் இதேபோல எடுத்துக்கொள்ளப்பட்ட முக்கோணத்தின் உச்சிகளையும் பிரகார்டு புள்ளிகளையும் வேறுவிதமான இரு சேர்வுகளாக கொண்டு காணப்பட்ட இரு புள்ளிகளையும் இணைத்து வரையப்படும் முக்கோணமே பிரகார்டு முக்கோணம் ("Brocard triangle") ஆகும். இம் முக்கோணம் முதலாவது பிரகார்டு முக்கோணம் எனவும் அழைக்கப்படுகிறது. 
பிரகார்டு வட்டமானது பிரகார்டு முக்கோணத்தின் சுற்று வட்டமாக அமைகிறது. பிரெஞ்சு கணிதவியலாளர் ஹென்றி பிரகார்டின் நினைவாக இம்முக்கோணம் பெயரிடப்பட்டுள்ளது.

முக்கோணம் "ABC" இன் இரு பிரகார்டு புள்ளிகள் "B", B. 
"A" மற்றும் அதற்குரிய பிரகார்டு புள்ளி "B" ஐ இணைக்கும் "AB" கோடும் (சிவப்பு), "C" மற்றும் அதற்குரிய பிரகார்டு புள்ளி "B" உடன் இணைக்கும் "CB" கோடும் (நீலம்) வெட்டிக்கொள்ளும் புள்ளி பிரகார்டு முக்கோணத்தின் ஒரு உச்சியாகவும்,

"C" மற்றும் அதற்குரிய பிரகார்டு புள்ளி "B" ஐ இணைக்கும் "CB" கோடும் (சிவப்பு), "B" மற்றும் அதற்குரிய பிரகார்டு புள்ளி "B" உடன் இணைக்கும் "BB" கோடும் (நீலம்) வெட்டிக்கொள்ளும் புள்ளி பிரகார்டு முக்கோணத்தின் இரண்டாவது உச்சியாகவும்,

"B" மற்றும் அதற்குரிய பிரகார்டு புள்ளி "B" ஐ இணைக்கும் "BB" கோடும் (சிவப்பு), "A" மற்றும் அதற்குரிய பிரகார்டு புள்ளி "B" உடன் இணைக்கும் "BA" கோடும் (நீலம்) வெட்டிக்கொள்ளும் புள்ளி பிரகார்டு முக்கோணத்தின் மூன்றாவது உச்சியாகவும் உள்ளதைக் காணலாம்.


</doc>
<doc id="250820" url="https://ta.wikipedia.org/wiki?curid=250820" title="பொலோனியம் இருபுரோமைடு">
பொலோனியம் இருபுரோமைடு

பொலோனியம் இருபுரோமைடு ("Polonium dibromide") என்பது PoBr என்ற மூலக்கூற்று வாய்பாடு கொண்ட ஒரு வேதிச் சேர்மம் ஆகும். அறை வெப்பநிலையில் இது கருஞ்சிவப்பும் பழுப்பும் கலந்த நிறத்தில் திண்மமாகக் காணப்படுகிறது. 110 பாகை செல்சியசு வெப்பநிலையில் சற்றே 30"μ" அளவுக்குச் சிதைவடைந்து பதங்கமாகிறது. மேலும் 270 முதல் 280 பாகை செல்சியசு வெப்பநிலைகளில் நைதரசன் வளிமத்துடன் சேர்த்து உருக்கும்போது முழுவதுமாகச் சிதைவடைகிறது.



பொலோனியம் இருகுளோரைட்டுக் கரைசல்கள் தயாரிக்கப்படுவது போலவே பொலோனியம் இருபுரோமைடு ஐதரோபுரோமிக்கமிலம், கீட்டோன்களில் கருஞ்சிவப்புக் கரைசல்களைத் தருகிறது. பின்னர் இவை விரைவாகப் பொலோனியமாக ஒட்சியேற்றமடைகின்றன. திண்மப் பொலோனியம் இருபுரோமைடு, அமோனியாவுடன் வினை புரிந்து விரைவாகப் பொலோனிய மாழையாக ஒடுக்கமடைகிறது.


</doc>
<doc id="250824" url="https://ta.wikipedia.org/wiki?curid=250824" title="எஸ். வி. ரங்கராவ்">
எஸ். வி. ரங்கராவ்

சாமர்லா வெங்கட ரங்கா ராவ் ("S. V. Ranga Rao", , 3 சூலை 1918 – 18 சூலை 1974) ஆந்திர மாநிலத்தில் பிறந்த தென்னிந்தியத் திரைப்பட குணச்சித்திர நடிகராவார். நடிகராக மட்டுமல்லாது திரைப்படவுலகில் இயக்குனராகவும், தயாரிப்பாளராகவும் பங்காற்றியவர்.

இவர் தற்போதைய ஆந்திரப்பிரதேசத்தின் கிருஷ்ணா மாவட்டத்தில் உள்ள, நுஸ்வித் நகரில் 1918 சூலை 3ஆம் நாள் பிறந்தார். சென்னை இந்துக் கல்லூரியில் இளங்கலை அறிவியல் பட்டம் பெற்றார். இவர் 1949 ஆம் ஆண்டு "மன தேசம்" என்ற தெலுங்கு படத்தில் சிறுவேடத்தில் அறிமுகமானார். 1951 இல் இவர் மந்திரவாதியாக பாதாள பைரவி படத்தில் நடித்தபிறகு புகழ்பெற்ற நடிகராக ஆனார். தன் 25 ஆண்டு திரை வாழ்க்கையில் 53 தமிழ்ப் படங்கள், 109 தெலுங்குப் படங்கள் என அவர் 163 படங்களில் நடித்துள்ளார். இந்திய அரசு எஸ். வி. ரங்காராவை கௌரவப்படுத்தும் விதத்தில் அவரது அஞ்சல் தலையை 2013இல் வெளியிட்டது.






</doc>
<doc id="250837" url="https://ta.wikipedia.org/wiki?curid=250837" title="கருப்பு போர்வீரன் வேற்றுலக விண்கலம்">
கருப்பு போர்வீரன் வேற்றுலக விண்கலம்

கருப்பு போர்வீரன் வேற்றுலக விண்கலம் (Black Knight satellite) என்பது 13000 ஆண்டுகளாக புவியை சுற்றி வந்ததாக அடையாளம் கண்டுபிடிக்க முடியாத பறக்கும் பொருள்களை ஆராயும் ஆய்வாளர்களால் நம்பப்பட்ட விண்கலம் ஆகும்.இது வேற்றுலகத்தை சார்ந்தது எனவும் நம்பப்பட்டது.

இந்த நம்பிக்கை 1954 இல் அமெரிக்க விமானப்படையைச் சார்ந்த ஒரு ஆய்வாளர் ஒருவர் செய்தித்தாள்களுக்கு அளித்த செய்தியில் இரண்டு விண்கலங்கள் புவியைச் சுற்றி வருகின்றன என செய்தி வெளியிட்டதில் தொடங்கியது.அந்தச் சமயத்தில் புவியில் யாரிடனும் விண்கலத்தை செலுத்தும் தொழில்நுட்பம் இல்லை.

மீண்டும் 1960 இல் அமெரிக்கக் கடற்படை இதே கருப்பு பொருள் 79° அச்சு சாய்வில் 104.5 நிமிட சுற்று வேகத்தில் புவியைச் சுற்றிவருவது கண்டறியப்பட்டது.இதன் சுற்றுப்பாதை சற்று விசித்திரமானதாக அமைந்துள்ளது. புவிக்கும் இதற்கும் இடையேயுள்ள அதிக தூரம் 1,728 கி.மீ மற்றும் குறைந்த தூரம் 216 கி.மீ.

இந்த பொருள் 1998 இல் எஸ்டிஎஸ்-88 செயற்கைக்கோள் தனது பணியின் போது புகைப்படம் எடுத்தது.அப்போது அனைவரும் இது வேற்றுக்கிரக வாசிகளின் உருவாக்கம் என நம்பினார்கள். எனினும் மனிதனின் விண்வெளி நடை ஆரம்பித்த பிறகு இது மறைந்துவிட்டது.


</doc>
<doc id="250838" url="https://ta.wikipedia.org/wiki?curid=250838" title="பிரகார்டு வட்டம்">
பிரகார்டு வட்டம்

வடிவவியலில் ஒரு முக்கோணத்தின் பிரகார்டு வட்டம் அல்லது ஏழு-புள்ளி வட்டம் ("Brocard circle" or "seven-point circle") என்பது அம் முக்கோணத்தின் சுற்றுவட்ட மையத்தின் வழியாகவும, சமச்சரிவு இடைக்கோடு வழியாகவும் செல்கின்ற வட்டமாகும். இவ்விரு புள்ளிகளையும் இணைக்கும் கோட்டுத்துண்டு பிரகார்டு வட்டத்தின் விட்டமாக இருக்கும். அதாவது இவ்விரு புள்ளிகளை இணைக்கும் கோட்டுத்துண்டின் நடுப்புள்ளியானது பிரகார்டு வட்டத்தின் மையப்புள்ளியாகும்.

முக்கோணத்தின் இரு பிரகார்டு புள்ளிகளும், பிரகார்டு முக்கோணத்தின் மூன்று உச்சிகளும் பிரகார்டு வட்டத்தின் மேலமைகின்றன. பிரகார்டு முக்கோணத்தின் சுற்றுவட்டமாக இவ்வட்டம் உள்ளது. மேலும் இந்த வட்டமும் முதல் லெமாய்ன் வட்டமும் ஒரே மைய வட்டமாகங்களாகும்.

எடுத்துக்கொள்ளப்படும் முக்கோணம் ஒரு சமபக்க முக்கோணமாக இருக்கும் பொழுது அதன் சுற்றுவட்டமையமும் சமச்சரிவு இடைக்கோட்டுச்சந்தியும் ஒரே புள்ளியாக இருக்கும். எனவே சமபக்க முக்கோணத்திற்கு பிரகார்டு வட்டம் ஒரு புள்ளியாக அமைந்து விடும்.

இவ்வட்டத்திற்கு பிரெஞ்சு கணிதவியலாளர் ஹென்றி பிரகார்டின் நினைவாகப் பெயரிடப்பட்டுள்ளது. அவர் இவ்வட்டம் குறித்த ஆய்வுக் கட்டுரையொன்றை 1881 இல் சமர்ப்பித்துள்ளார்.


</doc>
<doc id="250843" url="https://ta.wikipedia.org/wiki?curid=250843" title="சமூக தணிக்கை">
சமூக தணிக்கை

அரசும், மக்களும் இணைந்து வளர்ச்சி திட்டங்களுக்கென வழங்கப்பட்டுள்ள நிதியானது முறையாக மக்களுக்கு சென்றடைந்து உள்ளதா என்று சரிபார்த்து மக்களிடமே அறிக்கையினை சமர்பித்தல் சமூகத் தணிக்கையாகும். மேலும் மக்களுக்கு சென்றடைய வேண்டிய திட்டத்தின் பயன்கள் அனைத்தும் முறையாக சென்றடைந்ததை கண்காணிப்பதற்கும், மக்களுக்கும் திட்டத்தினை செயல்படுத்துபவர்களுக்கும் இடையே உள்ள இடைவெளியை குறைப்பதற்கும் அரசின் அறிக்கையில் தெரிவிக்கப்பட்ட செலவினத் தொகைக்கும் வேறுபாட்டினைக் காண்பதற்கும் நேர்மையான, தூய்மையான மற்றும் முறைகேடற்ற நிர்வாகத்தை நடைமுறைப்படுத்துவதற்கு சமூகத் தணிக்கை கொண்டு வரப்பட்டது.



</doc>
<doc id="250858" url="https://ta.wikipedia.org/wiki?curid=250858" title="கிரிக்">
கிரிக்

கிரிக் ("Gerik") மலேசியாவின் பேராக் மாநிலத்தில் வளர்ச்சி பெற்று வரும் ஒரு நகரம். உலு பேராக் மாவட்டத்தில் இருக்கிறது. துணை மாவட்டத்தின் பெயரும் கிரிக். இந்த நகரத்தை கெரிக் என்றும் அழைப்பார்கள். மலேசிய வாழ் தமிழர்கள் கிரிக் என்று அழைக்கிறார்கள். 

கிரிக் நகரம், ஈப்போ மாநகரத்தில் இருந்து 130 கி.மீ. தொலைவிலும், பட்டர்வொர்த் மாநகரில் இருந்து 120 கி.மீ. தொலைவிலும் அமைந்துள்ளது. மலேசியாவை கிழக்கு மேற்காக இணைக்கும் கிழக்கு-மேற்கு விரைவுசாலையின் நடு மையத்தில் அமைந்து இருப்பதால், இந்த நகரை ஓய்வு நகரம் "(Rest Town)" என்றும் அழைக்கிறார்கள். மலேசிய தாய்லாந்து எல்லையில் இருந்து, மிக அருகில், 30 கி.மீ. தொலைவில் தான் இருக்கிறது.

நூற்று இருபது ஆண்டுகளுக்கு முன்னால், அதாவது 1880களில் கிரிக் ஓர் அடர்ந்த காட்டுப் பகுதியாக இருந்தது. 1870இல், தாய்லாந்தில் இருக்கும் பட்டாணி எனும் இடத்தில் இருந்து சிலர் இங்கு வந்து குடியேறினார்கள். அந்தப் பகுதியின் காடுகளை அழித்து வீடுகளைக் கட்டிக் கொண்டனர். புதிதாக வந்து குடியேறியவர்களுக்கு தோக் ஆட் ("Tok Ad") என்பவர் தலைவராக இருந்தார். அப்போது ரேமான் எனும் ஒரு சிற்றரசர் அந்தப் பகுதியில் வேட்டையாட வந்தார்.

அப்போது, அங்குள்ள ஒரு மூங்கில் காட்டில் வித்தியாசமான சத்தத்தைக் கேட்டார். கெரிட் கெரிட் எனும் சத்தம். ஆராய்ந்து பார்த்ததில் காட்டெலிகள் மூங்கில் வேர்களைச் சாப்பிடுவதைக் காண முடிந்தது. அதன் பின்னர், அவர் அந்த இடத்திற்கு கெரிட் என்று பெயர் வைத்தார். காலப் போக்கில், கெரிட் என்பது கிரிக் என்று பெயர் மாற்றம் கண்டது.

கால மாற்றங்களுக்கு ஏற்றவாறு இந்த நகரம் நவீன மயமாகி வருகிறது. பல புதிய சாலைகள் இந்த நகரை அலங்கரிக்கின்றன. கிழக்கு-மேற்கு விரைவுசாலை அமைக்கப் பட்ட பின்னர், இந்த நகரம் துரிதமான வளர்ச்சிகளைக் கண்டு வருகிறது.




</doc>
<doc id="250868" url="https://ta.wikipedia.org/wiki?curid=250868" title="எதுவார்தோ காலியானோ">
எதுவார்தோ காலியானோ

எதுவார்தோ காலியானோ ("Eduardo Hughes Galeano", செப்டம்பர் 3, 1940 - ஏப்பிரல் 13, 2015) இலத்தின் அமெரிக்க நாடுகளின் முன்னணி எழுத்தாளர், புதின ஆசிரியர், இதழாளர் எனக் கொண்டாடப்படும் அறிஞர் ஆவார். உருகுவை நாட்டினரான இவர் சோசலிசம், தேசிய இன மக்கள் விடுதலை ஆகியவற்றைப் பரப்பியவர். ஒட்டுமொத்த இலத்தீன் அமெரிக்காவின் வலுவான போர் எதிர்ப்புக் குரல்களில் ஒன்றாகத் திகழ்ந்தவர்.

எதுவார்தோ காலியானோ உருகுவை நாட்டின் மொண்டேவீடியோ நகரில் ஒரு கத்தோலிக்க நடுத்தரக் குடும்பத்தில் பிறந்தார். உருகுவே சோசலிஸ்டு கட்சியின் பத்திரிக்கையில் கருத்துப் படங்கள் வரைந்தார். அறுபதுகளில் பத்திரிக்கையாளராகத் தொடங்கிய காலியானோ 'மார்ச்சா' என்னும் அரசியல் பண்பாட்டு இதழை வெளியிட்டார். சீன நாட்டுக்குப் பயணம் செய்து அங்கு தாம் பெற்ற அனுபவங்களை ஒரு நூலில் எழுதியுள்ளார். குவாத்தமாலா சென்று அந்நாட்டில் நிகழ்ந்த கொரில்லா போராட்டம் பற்றியும் எழுதினார். 1973 இல் இராணுவப் புரட்சி ஏற்பட்டதைத் தொடர்ந்து ஆர்ஜென்டீனாவில் தஞ்சம் புகுந்தார். ஆர்ஜண்டீனாவிலும் அடக்குமுறை நிகழ்த்தப்பட்டது. எனவே அங்கிருந்து எசுப்பானியா சென்று அடைக்கலம் புகுந்தார். எசுப்பானியாவில் வாழ்ந்தபோது தம் சுய வரலாற்றை எழுதினார். 1985 இல் சர்வாதிகார ஆட்சி ஒழிந்ததும் உருகுவே திரும்பினார்.

சர்வ தேச நிதியம், உலக வங்கி, நவ தாராளமயவாதப் பொருளாதாரம், நுகர்வுப் பொருள்களுக்கான விளம்பரங்கள், சூப்பர் மார்க்கட்டுகள், கால் பந்து உலகக் கோப்பைப் போட்டிகள், கார்ப்பொரட் ஊடகங்கள், மத நிறுவனங்கள் ஆகிய எல்லாமே ஏழை நடுத்தர மக்கள் மீது உலக முதலாளித்துவம் நடத்தும் போர்கள் என்பதை வலுவாகச் சொன்னவர். கலியோனாவின் படைப்புகள் 'உலக முதலாளித்துவமும் சுற்றுச் சூழல் மாசும் ஒரே நாணயத்தின் இரண்டு பக்கங்கள் ஆகும்' என்னும் கருத்தை வலியுறுத்தின.

ஐரோப்பாவும் அமெரிக்காவும் உண்டு கொழுக்க இலத்தீன் அமெரிக்க நாடுகளின் மக்கள் துன்பத்திற்கு ஆளாகி சுரண்டப்படுகிறார்கள் என்று
எழுதி வந்தார். இலத்தீன் அமெரிக்க மக்கள் வறுமையினால் செத்துக்கொண்டுள்ளனர் என்னும் உண்மை மறைக்கப்படுகிறது என்பதையும்
பரப்பினார்.


காலியானோ கால் பந்து விளையாட்டத்தில் ஆர்வம் கொண்டவர்.அதனைப் பற்றியும் ஒரு நூல் எழுதினார்.
அவருடைய பல நூல்கள் 20 மொழிகளுக்கும் மேல் மொழியாக்கம் செய்யப்பட்டுள்ளன. பீடல் காஸ்ட்ரோ, சாவேஸ், பெரான் போன்ற
தலைவர்களைச் சந்தித்து நேர்காணல் பதிவு செய்தார்.

2009 ஆம் ஆண்டில் திரினிதால் என்னும் நகரில் நிகழ்ந்த உச்சி மாநாட்டில் வெனிசுவேலா நாட்டின் குடியரசுத் தலைவர் சாவேஸ் அமெரிக்க நாட்டின் தலைவர் பராக் ஒபாமாவைச் சந்தித்துப் பேசியபோது காலியானோ எழுதிய இலத்தின் அமெரிக்காவின் திறந்த 
நாளங்கள் (Open Veins of Latin America) (1971) என்னும் புகழ் பெற்ற நூலை பராக் ஒபாமாவிடம் வழங்கினார். இதன் விளைவாக இந்த நூலின் பெயரும் புகழும் உலகம் முழுக்கப் பரவியது.



</doc>
<doc id="250869" url="https://ta.wikipedia.org/wiki?curid=250869" title="இலித்தியம் பொலோனைடு">
இலித்தியம் பொலோனைடு

இலித்தியம் பொலோனைடு ("Lithium polonide") என்பது LiPo என்ற மூலக்கூற்று வாய்பாட்டுடன் கூடிய ஒரு வேதிச்சேர்மமாகும். பொலோனியச் சேர்மங்களில் அதிக வேதியியல் நிலைப்புத்தன்மை கொண்டது பொலோனைடு ஆகும்.

ஐதரோபொலோனிக் அமிலம் என்றழைக்கப்படும் நீர் கலந்த ஐதரசன் பொலோனைடு இலித்திய உலோகத்துடன் ஒடுக்க வினை புரிந்து இலித்தியம் பொலோனைடு உருவாகிறது. ஐதரசன் பொலோனைடு, இலித்தியம் பகுதிப்பொருளாக உள்ள காரங்களுடன் அமில-கார வகை வினை புரிந்தும் இலித்தியம் பொலோனைடு தயாரிக்கப்படுகின்றது.

இலித்தியம், பொலோனியம் இரண்டையும் சேர்த்து 300 முதல் 400 °செ. வெப்பநிலைக்குச் சூடுபடுத்தியும் இலித்தியம் பொலோனைட்டைத் தயாரிக்கலாம்.

சோடியம் பொலோனைடு போலவே இலித்தியம் பொலோனைட்டுச் சேர்மமும் புளோரைட்டுக் கனிமத்தின் அமைப்புக்கு எதிரான படிக அமைப்பைக் கொண்டிருக்கிறது.


</doc>
<doc id="250870" url="https://ta.wikipedia.org/wiki?curid=250870" title="இடுக்குமானி">
இடுக்குமானி

இடுக்குமானி (Calipers) என்பது ஒரு பொருளின் இரு பக்கங்களுக்கு இடையே உள்ள தொலைவை அளக்கப் பயன்படும் ஒரு கருவி. இடுக்குமானியின் இரு முனைகளை ஒரு பொருளின் இரு முனைகளோடு சரியாக பொருந்துமாறு நிலைநிறுத்தி, பின் மானியின் தொலைவை ஒரு அளவு கோலை கொண்டு அளக்க அதுவே அந்த பொருளின் தொலைவாக அமைகிறது.

உலோக வேலைப்பாடுகள், மர வேலைப்பாடுகள், பொறியியல் போன்ற பல துறைகளிலும் இந்த மானி பயன்படுத்தப்படுகிறது


</doc>
<doc id="250875" url="https://ta.wikipedia.org/wiki?curid=250875" title="ஊழல்">
ஊழல்

ஊழல் ("corruption") என்பது, வழங்கப்பட்ட அதிகாரத்தையோ, பதவியையோ தவறாகப் பயன்படுத்தி தனிப்பட்ட பயன்களைப் பெற்றுக்கொள்வதைக் குறிக்கும். உழல் என்பதில், லஞ்சம், கையாடல் போன்றவை உள்ளடங்கும். அரசாங்கத்தின் பொறுப்பான பதவியில் இருப்பவர்கள் அல்லது அரசுபணியில் இருக்கும் பிற ஊழியர்கள் அலுவல் முறையில் தனிப்பட்ட நலன்களுக்காகச் செயற்படும்போது அரசாங்க அல்லது அரசியல் ஊழல் இடம்பெறுகிறது. அரசியல்துறைப் பேராசிரியரான இசுட்டீபன் டி. மொரிசு, அரசியல் ஊழல் என்பது, தனிப்பட்ட நலங்களுக்காகப் பொது அதிகாரத்தைச் சட்டத்துக்குப் புறம்பாகப் பயன்படுத்துவதாகும் என்கிறார். 

(அ)அதிகாரம் கொண்ட ஊழல் செய்பவர் ஒருவர், (ஆ) ஊழல் செய்பவரோ ஒரு மூன்றாம் தரப்போ அல்லது இருவருமோ பயன்பெறும் வகையில் (இ) செயல் ஒன்று நடைபெறும் பொருட்டுச் செல்வாக்குச் செலுத்துவதற்காக (ஈ) மூன்றாம் தரப்புக்குப் பொருளையோ சேவைகளையோ (உ) மறைவாக வழங்குதலே ஊழல் என பொருளியலாளரான இயன் சீனியர் வரைவிலக்கணம் கூறுகிறார். உலக வங்கியைச் சேர்ந்த டானியல் கவுஃப்மன் என்பவர் இக்கருத்துரு சட்டத்துக்கு உட்பட்ட ஊழல் என்பதையும் உள்ளடக்கி விரிவாக்கி உள்ளார். சட்டத்துக்கு உட்பட்ட ஊழல் என்பது சட்டத்துக்குள் அடங்கக்கூடிய வகையில் அதிகாரத்தைத் தவறாகப் பயன்படுத்துவதைக் குறிக்கும். அதிகாரத்தைக் கையில் வைத்திருப்பவர்கள் தமது வசதிகளுக்காகச் சட்டங்களை உருவாக்கும் வல்லமை கொண்டிருப்பதால் இந்நிலை ஏற்படுகிறது.

ஊழல் பல அளவுகளில் இடம்பெறக்கூடும். பொதுவாக குறைவான எண்ணிக்கையான மக்களிடையே சிறு சலுகைகள் பெறுதல் என்ற அளவில் ஊழல்கள் இடம் பெறுவது உண்டு. இது சிறு ஊழல். அரசாங்கத்தைப் பாதிக்கக் கூடிய அளவுக்குப் பெரிய அளவில் ஊழல்கள் இடம்பெறலாம். இது பெரும் ஊழல். இவற்றை விட, நாளாந்த சமூக அமைப்பின் ஒரு பகுதியாக ஊழல்கள் இருப்பது உண்டு. இவை ஒழுங்கமைக்கப்பட்ட குற்றச் செயல்களுக்கான அறிகுறிகளாகவும் இருக்கின்றன. இது ஒழுங்கமைந்த ஊழல்


</doc>
<doc id="250883" url="https://ta.wikipedia.org/wiki?curid=250883" title="யாதும்">
யாதும்

யாதும் என்பது தமிழ் இசுலாமியர்களின் வரலாற்றை, அடையாளத்தை ஆராயும் ஓர் ஆவணப் படம் ஆகும். தமிழ்ச் சூழலில் தமிழ்ப் பண்பாட்டுக் கூறுகளுடன் இசுலாம் எவ்வாறு வேரூன்றியது என்பதை இந்த ஆவணப்படம் எடுத்துரைக்கிறது. தமிழ் இசுலாமிய கட்டிடக்கலை, இசை, இலக்கியம், தொல்லியல், கல்வெட்டியல் உட்பட்ட சான்றுகளைக் கொண்டு எடுத்துரைக்கிறது. இந்தப் படத்தை இயக்கி இருக்கும் கோம்பை ச. அன்வர் "தன்னுடைய வேர்களைத் தேடும் ஒரு தமிழ் இசுலாமியரின் பயணம் இப்படம்" என்று கூறியுள்ளார்.



</doc>
<doc id="250901" url="https://ta.wikipedia.org/wiki?curid=250901" title="வாய்னிச் கைப்பிரதி">
வாய்னிச் கைப்பிரதி

வாய்னிச் கைப்பிரதி (Voynich manuscript) என்பது தெரியாத எழுத்து முறையில் கைகளால் எழுதப்பட்ட, படங்களுடன் விளக்கப்பட்டுள்ள ஒரு புத்தகம். ஆய்வின் முடிவில் இந்த புத்தகம் இத்தாலி மொழியில் எழுதப்பட்டிருக்கலாம் என்றும், 15 ஆம் நூற்றாண்டுக்கு (1404–1438) முற்ப்பட்ட காலத்தில் எழுதப்பட்டிருக்கலாம் எனவும் ஆரய்ச்சியாளர்கள் கண்டறிந்தனர். இதற்கு 1912 இல் இந்த புத்தகத்தை வாங்கிய வில்பிரடு வாய்னிச்சின் பெயர் வைக்கப்பட்ட்டுள்ளது.<br><br>

இதன் சில பக்கங்கள் தொலைந்து விட்டன, ஆனால் 240 பக்கங்கள் இன்னும் இருக்கிறது. இதில் உள்ள எழுத்துகள் இடமிருந்து வலமாக எழுதப்பட்டிருந்தன, மற்றும் பெரும்பாலன பக்கங்களில் வண்ணப்படங்களுடன் விளக்கப்பட்டுள்ளன.<br><br>

அதன் பிறகு 2013-ஆம் ஆண்டு மான்ஸ்டர் பல்கலைக்கழகத்தை சேர்ந்த சொற்பொருள் ஆராய்ச்சியாளர்கள் இந்த புத்தகத்தை ஆராய்ச்சி செய்துவிட்டு இது ஏதோ கருத்தினை வெளிப்படுத்துவதாக இருக்கிறது என்று தெரிவித்தனர்.<br><br>
சில ஆராய்ச்சியாளர்கள் இது ஏதேனும் ரகசிய குறிப்புகளாக இருக்கலாம் எனவும் தெரிவித்தனர். எது எப்படியோ இன்றளவு இந்த புத்தகத்தின் குறிப்புகள் யாருக்கும் புரியவில்லை என்பதுதான் உண்மை.


</doc>
<doc id="250902" url="https://ta.wikipedia.org/wiki?curid=250902" title="மாமி-மாமி மாற்றி">
மாமி-மாமி மாற்றி

மின்னனியல் (திண்மநிலை) மாமி–மாமி மாற்றி (AC/AC converter) மாமி அலைவடிவத்தை மற்றொரு மாமி அலைவடிவமாக மாற்றுகிறது., இதில் வெளியீட்டு மின்னழுத்தம் அல்லது அலைவெண்ணை வேண்டியபடி மாற்றி அமைக்கலாம்.

படம் 1-இன்படி மாமி மாமி மாற்றிகளைப் பின்வருமாறு வகைப்படுத்தலாம்:




நேமி இணைப்புள்ள மாற்றிகள் இருவகைப்படும்.



மின்னோடியை சுமைநிலை நிறுத்தல் வழி நிறுத்தவேண்டிய தேவையின்போது அவ்வகை இயக்கத்தை நிறுத்த நேமி தறிப்பு ஏற்பாட்டுடன் திருத்திக்குக் குறுக்கே ஒரு இணையிணைவுத் தடையகத்தை இணைத்துப் பெறலாம். மாற்றாக, நேமி தொடரில் ஆற்றலை மீண்டும் ஊட்ட எதிர்-இனைநிலை தைரிஸ்டர்ச் சமனியைப் பயன்படுத்தல் வேண்டும். இவ்வகை தறுவாய்க் கட்டுபாட்டுத் தைரிஸ்டர்த் திருத்தியில், தாழ்சுமைகளில் தாழ்திறன்காரணி அமையும்போது, மாமி தொடரின் குலைவு இருமுனையத் திருத்தியைவிட உயர்வாக அமைகிறது.

இருதிசையிலும் திறன்பாயும் தோராய சைன்வடிவ உள்ளீட்டு அலையைத் தரும் மாமி-மாமி மாற்றியை ஒரு துடிப்பு அகலக் குறிப்பேற்றவகை (PWM)வகைத் திருத்தியையும் PWM வகை அலையாக்கியையும் நேமி இணைப்பில் இணைத்துப் பெறலாம். பிறகு நேமி இணைப்பு அளவை இருகட்டங்களுக்கும் பொதுவான ஓர் ஆற்றல் தேக்க அமைப்புக்குள் செலுத்தலாம். மின்னழுத்த நேமி இணைப்பிற்குத் தேக்க உறுப்பாக கொண்மியும் (C) மின்னோட்ட நேமி இணைப்பிற்குத் தேக்க உறுப்பாக தூண்டமும் (L) அமையும். மாமி தொடரின் தறுவாய் மின்னழுத்தத்தின் அதே திசையிலோ அல்லது அதன் எதிர்த்திசையிலோ சைன்வடிவ மாமி தொடர் மின்னோட்டம் அமையும்படி PWM திருத்தி கட்டுபடுத்தப்படுகிறது.

நேமி தேக்க உறுப்பு உள்ளபோது, மாற்றியின் இருகட்டங்களுமே கட்டுப்படுத்த ஏற்றவாறு தனித்துப் பிரிந்து இயங்கும் நன்மை உண்டு. அதோடு, PWM அலையாக்கிக் கட்டத்துக்கான நிலையான தற்சார்புள்ள மாமி தொடர் உள்ளீடும் கிடைக்கிறது. இது மாற்றியின் திறன் அளவை முழுமையாகப் பேரளவில் பயன்படுத்தவிடுகிறது. ஆனால் நேமி இணைப்பின் தேக்க உறுப்பு பருமனளவு பெரியதாகிவிடுகிறது என்பது மட்டுமல்ல, அதற்கு மின்னாற்பகுப்புக் கொண்மிகளைப் பயன்படுத்தும்போதுஅமைப்பின் வாழ்நாளையும் குறைத்துவிடுகிறது.

வட்டிப்பு மாற்றி (cycloconverter) /அலைவெண் மாற்றி, உள்ளீட்டு அலைவடிவத்தை நிலைமாற்றி உறுப்புகளைக்கொண்டு வெளியீட்டுக்குத் தந்து, தோராய சைன்வடிவ வெளியீட்டு அலையை உருவாக்குகிறது; இதில் இடையில் நேமி இணைப்பேதும் அமையாது. மேலும் SCR நிலைமாற்ற உறுப்புகள் உள்ள வட்டிப்பு மாற்றிகளில், வெளியீட்டு அலைவெண் உள்ளீட்டு அலைவெண்ணைவிடக் குறைவாக அமையவேண்டும். (10 MW அளவு )மிகப் பெரிய வட்டிப்பு/அலைவெண் மாற்றிகள் அமுக்கிகளுக்காகவும் காற்றுச் சுருங்கை இயக்கிகளுக்காகவும் சிமிட்டிச் சூளை போன்ற மாறுவேகப் பயன்பாடுகளுக்காகவும் உருவாக்கப்பட்டுள்ளன.

உயர் திறன் அடர்த்தியையும் நம்பகத்தன்மையையும் பெற, இடைநிலைத் தேக்க உறுப்பேதும் இல்லாமல் முத்தறுவாய் மாமி-மாமி மாற்றத்தை அடைய வழிவகுக்கும் அணிவகை மாற்றிகளைப் பயன்பட்த்துவது சிறந்த்தாகும். மரபான நேரணிவகை மாற்றிகள் (படம் 4) மின்னழுத்த, மின்னோட்ட மாற்றங்களை ஒரே கட்டத்திலேயே செய்து முடிக்கிறது.

மாறாக, மறைமுக அணிவகை மாற்றிகளைப் (படம் 5) பயன்படுத்தும் மறைமுக ஆற்றல்மாற்றும் வழிமுறையையும் கூடப் பயன்கொள்ளலாம்.இது தளர் அணிவகை மற்றி எனப்படுகிறது. இதை ஈத் ஜூரிச் பேராசிரியர் யோகான் W. கோலார் வடிவமைத்தார். VSI, CSI கட்டுபடுத்திகள் (படம் 2 and படம் 3) உள்ள நேமி இணைப்பில் மின்னழுத்த, மின்னோட்ட மாற்றங்கட்கு தனித்தனிக் கட்டங்கள் இருக்கும். ஆனால் இதில் தேக்க உறுப்பேதும் அமையாது. பொதுவாக அணிவகை மாற்றிகளைப் பயன்படுத்தி, நேமி இணைப்பின் தேக்க உறுப்பு நீக்கப்படுகிறது. பதிலாக விலைமிக்க அரைக்கடத்திகள் (செங்கடத்திகள்) பயன்படுத்தப்படுகிறன. மாறுவேகத் தொழில்நுட்ப ஓட்டுதல் அமைப்புக்கு எதிர்காலத்தில் அணிவகை மாற்றிகளே பெரிதும் பயன்படும். பல பத்தாண்டுகளாகப் பேரளவு ஆய்வுகள் மேற்கொண்டபிறகும் அவை இன்னமும் தொழிலகப் பயன்பாட்டில் நுழைய முடியவில்லை. என்றாலும் இப்போது விலைமலிந்த உயர்செயல்திறச் செங்கட்த்திகள் கிடைப்பதால் இவற்றைக் குறிப்பிட்ட சிலர் பயன்படுத்தலில் ஆர்வம் காட்டிவருகின்றனர்.





</doc>
<doc id="250906" url="https://ta.wikipedia.org/wiki?curid=250906" title="மஞ்சோங்">
மஞ்சோங்

மஞ்சோங் ("Manjung") என்பது மலேசியாவின் பேராக் மாநிலத்தில் உள்ள ஒரு மாவட்டம் ஆகும் மலேசியாவில் மிகவும் புகழ்பெற்ற பங்கோர் தீவு, அரச மலேசியக் கப்பற் படை தளம் "(Royal Malaysian Navy)" போன்றவை இங்குதான் இருக்கின்றன. 

அண்மைய காலங்களில் இந்த மாவட்டத்தில் மக்கள் பெருக்கம் மிகுதியாக ஏற்பட்டுள்ளது. அதனால், நிறைய குடியிருப்புப் பகுதிகளும் வீட்டுமனைப் பகுதிகளும் உருவாக்கம் கண்டு வருகின்றன. மலாயா சுதந்திரம் அடைவதற்கு முன்னர், இந்த மாவட்டம் டிண்டிங்ஸ் என்று அழைக்கப்பட்ட போது, பிரித்தானியர்களின் தொடுவாய்க் குடியேற்றப் பகுதிகளில் ஒரு பகுதியாக இருந்தது.

மஞ்சோங் மாவட்டத்திற்கு முன்பு டிண்டிங்ஸ் எனும் அதிகாரப்பூர்வமான பெயர் இருந்தது. இந்த மாவட்டம் பேராக் மாநிலத்தின் தென் மேற்கு பகுதியில் அமைந்துள்ளது. மஞ்சோங் மாவட்டத்தின் தலைப் பட்டணமாகப் பண்டார் ஸ்ரீ மஞ்சோங் விளங்குகின்றது. தவிர வேறு நகரங்களும் உள்ளன. 

லூமுட், சித்தியவான், ஆயர் தாவார், பந்தாய் ரெமிஸ், புருவாஸ் போன்ற நகரங்களைக் குறிப்பிட்டுச் சொல்லலாம். சில முக்கியமான இடங்களும் உள்ளன. ஆச்சே தொழிற்பேட்டை, டேசா மஞ்சோங் ராயா, மஞ்சோங் போயிண்ட், டாமாய் கடல் சார் உல்லாச நகர் மையம், லூமுட் துறைமுகம் போன்றவை குறிப்பிடத் தக்கவை.

ஸ்ரீ மஞ்சோங் நகரம் நன்கு திட்டமிட்டப் பட்டு உருவாக்கப் பட்ட ஒரு நவீன நகரமாகும். இது ஓர் அரசாங்க நிர்வாக மையமாகவும் திகழ்கிறது. இங்கு அரசு அலுவலகங்கள், நகராண்மைக் கழக அலுவலகங்கள், தேசியப் பதிவகம், பொதுப் பணித் துறை அலுவலகங்கள், குடிநுழைவுத் துறை அலுவலகங்கள் போன்றவை செயல்படுகின்றன. 

மஞ்சோங் மாவட்டம் 1874ஆம் ஆண்டில் இருந்து 1973ஆம் ஆண்டு வரை, டிண்டிங்ஸ் என்று அழைக்கப் பட்டது. மலாயா சுதந்திரம் அடைவதற்கு முன்னர், பிரித்தானியர்களின் தொடுவாய்க் குடியேற்றப் பகுதிகளில் ஒரு பகுதியாகவும் இருந்தது. அப்போது பினாங்கு மாநில நிர்வாகத்தின் கீழ் இருந்தது. டிண்டிங்ஸ் நிலப் பகுதி பிரித்தானியர்களிடம் வழங்கப் படுவதற்கு முன்னர், பேராக் சுல்தான்களுக்குச் சொந்தமாக இருந்தது. 

இந்த டிண்டிங்ஸ் நிலப்பகுதி, பிரித்தானியர்களிடம் வழங்கப் படுவதற்கு இரு காரணங்கள் உள்ளன. முதல் காரணம்: பேராக் சுல்தானகத்தில் ஏற்பட்ட பதவிப் போராட்டம். முன்பு காலத்தில், மலேசியாவில் அதிகமாக ஈயம் தோண்டி எடுக்கப் பட்ட இடங்களில் லாருட் மிக முக்கியமான இடமாக இருந்தது. லாருட் எனும் இடத்திற்கு மலேசிய வரலாற்றில் தனி இடம் உண்டு. 1850இல் லாருட் மாவட்டம் டத்தோ லோங் ஜாபார் என்பவருக்கு அன்பளிப்பு செய்யப் பட்டது.

டத்தோ லோங் ஜாபார், தைப்பிங் வரலாற்றில் மிகவும் முக்கியமானவர். 1848ஆம் ஆண்டு லாருட்டில் ஈயம் கண்டுபிடிப்பதில் இவர் முக்கிய பங்காற்றினார். லாருட்டில் ஈயம் கண்டுபிடிக்கப் பட்டதைப் பற்றி ஒரு வரலாற்றுக் கதையும் உண்டு. டத்தோ லோங் ஜாபாரிடம் "லாருட்" எனும் பெயரில் ஒரு யானை இருந்தது. அவர் பயணம் செய்யும் போது அந்த யானையையும் உடன் அழைத்துச் செல்வார்.

ஒரு நாள் அந்த யானை காணாமல் போய்விட்டது. பல இடங்களில் தேடியும் கிடைக்கவில்லை. பின்னர் மூன்று நாட்கள் கழித்து அதுவே அவரைத் தேடி வந்தது. அதன் உடல் முழுமையும் சேறும் சகதியுமாக இருந்தது. அத்துடன் அதன் கால்களில் ஈயச் சுவடுகளும் காணப்பட்டன. ஈயம் இருப்பது கண்டுபிடிக்கப் பட்டதும் அந்த இடத்தைத் தேடிச் சென்றார்கள். பின்னர் அந்த இடத்திற்கு யானையின் பெயரான லாருட் என்று வைக்கப் பட்டது.

மலேசியாவில் அதிகமாக ஈயம் தோண்டி எடுக்கப் பட்ட இடங்களில் லாருட் மிக முக்கியமான இடமாக இருந்தது. 1850இல் லாருட் மாவட்டம் டத்தோ லோங் ஜாபாருக்கு அன்பளிப்பு செய்யப் பட்டது.

அப்போது பேராக் சுல்தானாக இருந்த ராஜா மூடா நிகா அலியின் தலைமையில் பேராக் தெமாங்கோங், பாங்லிமா புக்கிட் காந்தாங், பாங்லிமா கிந்தா, ஷா பண்டார், ஸ்ரீ அடிக்கா ராஜா ஆகியோர் ஒன்று இணைந்து லாருட்டை அன்பளிப்பு செய்தனர். 1857இல் பேராக் சுல்தான் இறந்ததும், பேராக் அரியணைக்குப் பலத்த போட்டிகள் ஏற்பட்டன.

உட்பூசல்கள் தலைவிரித்தாடின. அரச குடும்பத்தினர் இரு பிரிவுகளாகப் பிரிந்தனர். அப்போது தைப்பிங்கில் இருந்த இரு இரகசிய கும்பல்களில் ஆளுக்கு ஒரு தரப்பில் சேர்ந்து கொண்டனர். இரு தரப்பினரும் பழி வாங்கும் படலத்தில் இறங்கினர்.

1857இல் டத்தோ லோங் ஜாபார் இறந்ததும், அவருடைய மகன் நிகா இப்ராஹிம் என்பவர் லாருட் மாவட்டத்தின் ஆளுநராகப் பதவி ஏற்றார். அவர் பதவி ஏற்றதும் மேலும் பல சீனர்களை லாருட்டிற்கு அழைத்து வந்தார். இந்தக் கட்டத்தில் இரு பெரும் சீனக் குழுக்கள் உருவாகின. ஒரு குழு ‘ஐந்து சங்கங்கள்’ என்று பெயர் வைத்துக் கொண்டது.

மற்றொன்று ‘நான்கு சங்கங்கள்’ என்று பெயர் வைத்துக் கொண்டது. ‘ஐந்து சங்கங்கள்’ குழு கிலியான் பாவுவில் உள்ள ஈயச் சுரங்கங்களில் வேலை செய்தது. ‘நான்கு சங்கங்கள்’ குழு கிலியான் பாருவில் உள்ள ஈயச் சுரங்கங்களில் வேலை செய்தது. ‘ஐந்து சங்கங்கள்’ குழு சீன இனத்தில் ஹாக்கா பிரிவைச் சேர்ந்தது. அதை ஹோ குவான் (五館) அல்லது (五群) என்று அழைத்தனர். ‘நான்கு சங்கங்கள்’ குழு கண்டனீஸ் பிரிவைச் சேர்ந்தது. இதை சி குவான் (四館) என்று அழைத்தனர்.

கண்டனீஸ் பிரிவைச் சேர்ந்த ஹோ குவான் குழுவிற்கு கீ கின் (義興私會黨) கும்பல் என்றும் ஹாக்கா பிரிவைச் சேர்ந்த குழுவிற்கு ஹாய் சான் கும்பல் என்று அழைக்கப் பட்டது. இந்த இரு கும்பல்களும் இரகசியக் கும்பல்கள். இவை இரண்டுக்கும் இடையே அதிகாரப் போர் நடந்து வந்தது. 

ஆக, டிண்டிங்ஸ் நிலப்பகுதி, பிரித்தானியர்களிடம் வழங்கப் படுவதற்கு இரண்டாவது காரணம்: இந்த கீ கின்; ஹாய் சான் இரகசியக் கும்பல்களின் அதிகாரப் போரை நிறுத்துவதாகும். அந்த வகையில் டிண்டிங்ஸ், பிரித்தானியர்களிடம் தாரை வார்க்கப் பட்டது. மலாயா சுதந்திரம் அடைந்த பின்னரும் 1973ஆம் ஆண்டு வரை டிண்டிங்ஸ் எனும் பெயரில் மாற்றம் இல்லை.

1874 ஜனவரி மாதம் பங்கோர் தீவில் செய்து கொள்ளப்பட்ட ஒப்பந்தத்தின் படி, சுல்தான் அப்துல்லா பேராக் மாநிலத்தின் சுல்தானாக பதவி பிரமானம் செய்து வைக்கப் பட்டார். அவருக்குப் போட்டியாக இருந்த சுல்தான் அலி பதவியிறக்கம் செய்யப் பட்டார்.

மஞ்சோங் மாவட்டத்தின் பெரும்பகுதி, ஏறக்குறைய 833.75 சதுர கிலோ மீட்டர், விவசாயம் செய்வதற்குத் தகுந்த இடமாக உள்ளது. இருப்பினும், அதற்கு மாறாக, அண்மைய காலங்களில் தொழில்துறைகளில் மேம்பாடு கண்டு வருகிறது. அத்துடன் வனக் காப்பகங்கள் 168.81 சதுர கிலோ மீட்டர்; குடியிருப்பு பகுதிகள் 29.32 சதுர கிலோ மீட்டர்; சதுப்பு நிலங்கள் 68.57 சதுர கிலோ மீட்டர் உள்ளடக்கியவை.

2009 ஏப்ரல் மாதம் 24ஆம் தேதி, லூமுட் நகரத்தை அரச மலேசிய கடற்படை நகரமாக, பேராக் சுல்தான் பிரகடனம் செய்து வைத்தார்.

மஞ்சோங் மாவட்டத்தில் உள்ள தமிழ்ப் பள்ளிகள். (2008ஆம் ஆண்டு புள்ளி விவரங்கள்)





</doc>
<doc id="250913" url="https://ta.wikipedia.org/wiki?curid=250913" title="இராமச்சந்திர காந்தி">
இராமச்சந்திர காந்தி

இராமச்சந்திர காந்தி (சூன் 9, 1937--சூன் 13 2007) என்பவர் ஒரு மெய்யியல் அறிஞர் ஆவார். இவருடைய தந்தையார் தேவதாசு காந்தி (மகாத்மா காந்தியின் மகன்). தாயார் இலக்குமி (இராசகோபாலசாரியின் மகள்) ஆவார்கள். இராசமோகன் காந்தி, கோபால்கிருட்டின காந்தி, தாரா காந்தி பட்டாசார்சி ஆகியோர் இராமச்சந்திர காந்தியின் உடன் பிறந்தவர்கள். இவரது மகள் லீலா காந்தி ஆவார்.

இராமச்சந்திர காந்தி ஆக்சுபோர்டு பல்கலைக் கழகத்தில் மெய்யியல் படித்து முனைவர் பட்டம் பெற்றார். விசுவ பாரதி பல்கலைக் கழகம், பஞ்சாப் பல்கலைக் கழகம், பெங்களூரு பல்கலைக் கழகம், கலிபோர்னியா ஒன்றிணைந்த கல்வி நிறுவனம் ஆகியவற்றில் கற்பிக்கும் பேராசிரியராகப் பணியாற்றினார். ஐதராபாத்து பல்கலைக் கழகத்தில் இவருடைய முயற்சியால் தத்துவத்துறை ஏற்படுத்தப்பட்டது.

காந்தி அடிகளையும் இரமண மகரிசியையும் ஒப்பிட்டும் வேறுபடுத்தியும் ஆராய்ந்து ஒரு நூல் எழுதினார். பாபர் மசூதி இடிக்க வேண்டும் என்று இந்துத்துவ இயக்கங்கள் முயன்றபோதும் பரப்புரை செய்தபோதும் தம் இந்து மத ஆராய்ச்சி அறிவு கொண்டு அதற்கு எதிராக கருத்துகளை எழுதினார். அது போலவே 2002 ஆம் ஆண்டில் குசராத்தில் நடந்த இனக் கலவரத்தில் இசுலாமியர்கள் கொல்லப்பட்டதைக் கண்டித்தார்.




http://www.aaa.org.hk/Collection/Details/29764

http://www.telegraphindia.com/1070617/asp/opinion/story_7927485.asp


</doc>
<doc id="250933" url="https://ta.wikipedia.org/wiki?curid=250933" title="யூரியெல் த காசுட்டா">
யூரியெல் த காசுட்டா

யூரியெல் த காசுட்டா ("Uriel da Costa") அல்லது யூரியல் ஆக்காசுட்டா ("Uriel Acosta", 1585 – ஏப்ரல் 1640) ஒரு போர்த்துகீசிய மெய்யியலாரும், ஐயுறவுவாதியும் ஆவார்].

த காசுட்டா காப்ரியேல் த காசுட்டா ஃபியூசா என்பவருக்கு போர்ட்டோ எனுமிடத்தில் பிறந்தார். இவரது பெற்றோர் புதுக்கிறித்தவராயிருந்தனர். அப்போது இவரது பெற்றோர்கள் எசுப்பானியாவிலும், போர்த்துகலிலும் நிலவிய யூத ஒறுப்புகளில் இருந்து தப்பிக்க யூதவியத்திலிருந்து உரோமன் கத்தோலிக்கச் சமயத்துக்கு மதமாற்றம் அடைந்துள்ளனர். இவரது தந்தையர் பன்னாட்டு வணிகரும் வரிப்பண்ணையரும் ஆவார்.





</doc>
<doc id="250945" url="https://ta.wikipedia.org/wiki?curid=250945" title="தமிழின்பம் (நூல்)">
தமிழின்பம் (நூல்)

தமிழின்பம், ரா. பி. சேதுப்பிள்ளை எழுதிய, தமிழின் பெருமையை பல்வேறு நிலைகளில் விளக்கும் நூலாகும். 

இந்நூலில் மேடைப்பேச்சு, இயற்கை இன்பம், காவிய இன்பம், கற்பனை இன்பம், அறிவும் திருவும், மொழியும் நெறியும், இருமையில் ஒருமை, பாரதியார் பாட்டின்பம் என்ற தலைப்புகளில் தமிழ் மொழியின் பெருமைகள் எடுத்துரைக்கப்பட்டுள்ளன.


'தமிழின்பம்', நூல், (15ஆம் பதிப்பு 2007; பழனியப்பா பிரதர்ஸ்,14, பீட்டர்ஸ் சாலை, சென்னை)



</doc>
<doc id="250946" url="https://ta.wikipedia.org/wiki?curid=250946" title="சோடியம் பொலோனைடு">
சோடியம் பொலோனைடு

சோடியம் பொலோனைடு ("Sodium polonide") என்பது NaPo என்ற மூலக்கூற்று வாய்பாட்டுடன் கூடிய ஒரு வேதிச்சேர்மமாகும். பொலோனியச் சேர்மங்களில் அதிக வேதியியல் நிலைப்புத்தன்மை கொண்டது பொலோனைடு ஆகும். சோடியத்திற்கும் பொலோனியத்திற்கும் இடையே உள்ள மின்னெதிர்த்தன்மை வேறுபாடு (பெளலிங்கின் திட்டத்தின் படி ≈ 1.1) காரணமாகவும் பொலோனியத்தின் சிறிதளவு மாழையிலித்தன்மை காரணமாகவும் இடை மாழைச் சேர்மநிலை, அயனிச் சேர்மநிலை என்ற இரண்டுக்கும் இடைப்பட்ட நிலையில் சோடியம் பொலோனைடு காணப்படுகிறது.

ஐதரோபொலோனிக் அமிலம் என்றழைக்கப்படும் நீர் கலந்த ஐதரசன் பொலோனைடு சோடிய உலோகத்துடன் ஒடுக்க வினை புரிந்து சோடியம் பொலோனைடு உருவாகிறது. ஐதரசன் பொலோனைடு, சோடியம் பகுதிப்பொருளாக உள்ள |காரங்களுடன் அமிலக்கார வகை வினை புரிந்தும் சோடியம் பொலோனைடு தயாரிக்கப்படுகிறது.

ஐதரசன் பொலோனைட்டின் வேதியியல் நிலைப்புத்தன்மையின்மை, இத்தொகுப்பு வினை நடைபெறுவதற்கு இடையூற்றை உண்டாக்குகிறது.

சோடியம், பொலோனியம் ஆகிய இரண்டையும் சேர்த்து 300 முதல் 400 பாகை செல்சியசு வெப்பநிலைக்குச் சூடுபடுத்தியும் சோடியம் பொலோனைட்டைத் தயாரிக்கலாம்.

இலித்தியம் பொலோனைடு, மற்றும் பொட்டாசியம் பொலோனைடு போலவே சோடியம் பொலோனைட்டுச் சேர்மமும் புளோரைட்டுக் கனிமத்தின் அமைப்புக்கு எதிரான படிக அமைப்பைக் கொண்டிருக்கிறது.


</doc>
<doc id="250956" url="https://ta.wikipedia.org/wiki?curid=250956" title="கற்றாங்காணி">
கற்றாங்காணி

கற்றாங்காணி அல்லது கத்தாங்கண்ணி ஒரு தமிழகக் கிராமமாகும். இது தமிழ்நாட்டில் திருப்பூர் மாவட்டத்திலுள்ள காங்கேயம் வட்டத்தில் அமைந்துள்ளது. கற்றாங்காணி- காணி என்றால் பூமி எனப் பொருள்படும். சோழர்கள் நான்கு வேதங்களைக் கற்றவர்களுக்கு இப்பகுதியில் தானம் வழங்கியதால் இவ்வூரின் பெயர் கற்றாங்காணி என அழைக்கப்பட்டது.


</doc>
<doc id="250976" url="https://ta.wikipedia.org/wiki?curid=250976" title="ச. ரமேசன் நாயர்">
ச. ரமேசன் நாயர்

ச. ரமேசன் நாயர் ("S. Ramesan Nair") (பிறப்பு:மே 3, 1948) ஒரு எழுத்தாளர், கவிஞர், பாடலாசிரியர் ஆவார். இவர் தமிழ்நாட்டின் கன்னியாகுமரி மாவட்டத்தைச் சேர்ந்த குமரபுரம் என்ற ஊரைச் சேர்ந்தவர். 1985 ஆம் ஆண்டு முதல் மலையாளத் திரைப்படங்களில் 450 க்கும் மேற்பட்ட திரைப்பாடல்களை எழுதியுள்ளார். இவரைச் சிறப்பித்து 2007 ஆம் ஆன்இல் ‘Vennikkulam Smaraka Award’ என்ற விருது வழங்கப்பட்டது.


</doc>
<doc id="250977" url="https://ta.wikipedia.org/wiki?curid=250977" title="பாகான் டத்தோ">
பாகான் டத்தோ

பாகான் டத்தோ ("Bagan Datoh அல்லது Bagan Datuk") என்பது மலேசியா, பேராக் மாநிலத்தின் ஹீலிர் பேராக் மாவட்டத்தில் உள்ள ஒரு சிறுநகரமாகும். தெலுக் இந்தான் நகரில் இருந்து 45 கி.மீ. மேற்காக உள்ளது. பேராக் மாநிலத்தின் தலைநகரமான ஈப்போவில் இருந்து 132 கி.மீ. தொலைவில் உள்ளது. 

இந்த நகரின் முக்கியமான தொழில் மீன்பிடித்தல் ஆகும். தவிர, இதன் சுற்று வட்டாரங்களில் பல தென்னைத் தோட்டங்கள் உள்ளன. பாகான் டத்தோவில் இருந்து தெலுக் இந்தான் நகருக்குச் செல்லும் வழியில் அந்தத் தோட்டங்களைக் காண முடியும். அதனால் இந்த பாகான் டத்தோ பகுதியை "தென்னையின் சொர்க்கவாசல்" என்றும் அழைப்பது உண்டு. 

பாகான் டத்தோ நகரின் சுற்றுப் பகுதியில் சில மீன்பிடி கிராமங்கள் பரவி இருக்கின்றன. சுங்கை தியாங், சுங்கை பூரோங், பாகான் சுங்கை தியாங், பாகான் சுங்கை பூரோங் போன்ற மீன்பிடி கிராமங்களைச் சொல்லலாம். இந்தக் கிராமங்கள் கடற்கரை அருகில் அமைந்துள்ள கிராமங்கள்.

பாகான் டத்தோவில் இருந்து தெலுக் இந்தான் நகருக்குச் செல்லும் சாலையில் ஊத்தான் மெலிந்தாங், செலெக்கோ, சிம்பாங் தீகா போன்ற சிறுநகரங்களும் உள்ளன. சுங்கை டூலாங் எனும் இடத்தில் அதிகமாக பெரு இரால்கள் பிடிக்கப்படுகின்றன. 



இரு தமிழ்ப்பள்ளிகள் உள்ளன.




</doc>
<doc id="251011" url="https://ta.wikipedia.org/wiki?curid=251011" title="கேசரியா">
கேசரியா

கேசரியா (Kesariya) இந்தியாவின், பிகார் மாநிலத்தில், கிழக்கு சம்பாரண் மாவட்டத்தில், ராம்பூர் அருகே அமைந்த பழமையான நகராகும். கௌதம் புத்தரின் நினைவாக, அசோகர் கேசரியா நகரத்தில் நிறுவிய, புகழ் பெற்ற, உலகின் உயரமான 104 அடி உயரமுள்ள தூண் உள்ளது. கேசரியா நகரம், பௌத்த யாத்திரைத் தலங்களில் ஒன்றாக கருதப்படுகிறது.

ஒரு முறை கௌதம புத்தர் கேசரியா நகரத்தில் தங்கி தனது தத்துவங்களை விளக்கியதால், இந்நகரத்தை "கேசபுத்தா" என்ற சிறப்புப் பெயருடன் அழைக்கப்பட்டது..

கேசரியாவின் தூபிகளை இந்தியத் தொல்லியல் ஆய்வகம் 1998ஆம் ஆண்டில் கண்டுபிடித்தது. கேசரியா தூணின் உயரம் 104 அடி.

கேசரியாவில் உள்ள ஜானகி நகரில், ஜூன் 2015இல் மஹாவீர் மந்திர் அறக்கட்டளையால் ஏறத்தாழ 500 கோடி ரூபாய் மதிப்பில் விராட் இராமாயணக் கோயில் கட்டிட வேலை தொடங்கப்பட்டுள்ளது, உலகின் மிகப்பெரிய வழிப்பாட்டுத் தலமான அங்கோர் வாட் கோயிலை விட அளவில் பெரிதாக கட்டப்படவுள்ள விராட் இராமாயணக் கோயிலின் நீளம் 2500 அடியாகவும், அகலம் 1296 அடியாகவும், உயரம் 379 அடியாகவும் இருக்கும் வண்ணம் அமைக்கப்படவுள்ளது..

பிகார் மாநில சுற்றுலா வளர்ச்சிக் கழகத்தின் சுற்றுலா பேருந்துகள் கேசரியா நகரத்திற்கு இயக்கப்படுகிறது. பிகார் சுற்றுலா வளர்ச்சி கழகத்தின் சுற்றுலா மாளிகைகள் பயனிகள் தங்குவதற்கு வசதியாக உள்ளது.

104 அடி உயரமுள்ள கேசரியா பௌத்த சமயத் தூபி 



</doc>
<doc id="251014" url="https://ta.wikipedia.org/wiki?curid=251014" title="அஸ்தாமலகர்">
அஸ்தாமலகர்

அஸ்தாமலகர் அல்லது அஸ்தமலாகாச்சாரியார் (Hastamalakacharya) (IAST "") எட்டாம் நூற்றாண்டில் வாழ்ந்த அத்வைத வேதாந்தி. ஆதிசங்கரரை தனது குருவாக கொண்டவர். ஆதிசங்கரரின் அறிவுரைப்படி, துவாரகை அத்வைத மடத்தை நிறுவி, கி. பி., 820 முதல் அதன் முதல் மடாதிபதியாக விளங்கியவர். 

உடுப்பி மாவட்டத்தின் கொல்லூரில் ஒரு அந்தணரின் வேண்டுதலுக்கு இணங்க ஆதிசங்கரர் பிட்சைக்கு (உணவுக்கு) அந்தணரின் வீட்டிற்கு சென்ற போது, அந்தணர் தன் மகன் பிறந்ததிலிருந்து வாய் பேசாது ஊமையாக இருப்பதை சங்கரரிடம் கூறினார். சங்கரர் அச்சிறுவனிடம் நீ யார்? எனக் கேட்க, அப்போது அச்சிறுவன் 14 செய்யுள்களில் அத்வைத தத்துவத்தை பாடிக் காட்டினான். சங்கரர் அச்சிறுவனுக்கு ஹஸ்தாமலகர் (சமசுகிருத மொழியில், ஹஸ்தம் எனில் கை, அம்லா எனில் நெல்லிக்கனி) (உள்ளங்கை நெல்லிக் கனி) எனப் பெயரிட்டு தன் சீடனாக ஏற்றுக் கொண்டார்.


<includeonly></includeonly>


</doc>
<doc id="251024" url="https://ta.wikipedia.org/wiki?curid=251024" title="தோடகர்">
தோடகர்

தோடகர் அல்லது தோடகாச்சாரியார் (Totakacharya) (IAST ') கி. பி. எட்டாம் நூற்றாண்டில் வாழ்ந்த அத்வைத வேதாந்தி. இவரது இயற்பெயர் ஆனந்தகிரி. ஆதிசங்கரரைத் தனது குருவாகக் கொண்டவர். இந்தியாவின் வடக்கில் இமயமலையில் பத்ரிநாத் அருகே அதர்வண வேதத்திற்குரிய ஜோஷி மடத்தை நிறுவி அதன் முதல் மடாதியாக விளங்கியவர். இவர் தனது குரு, ஆதிசங்கரரின் பெருமைகள் குறித்து எட்டு சுலோகங்களில் பாடிய தோடகாஷ்டகம் எனும் நூல் சிறப்பு பெற்றது. 
சங்கர விஜயம் எனும் நூலின்படி, ஒரு முறை ஆதிசங்கரர் சிருங்கேரியில் தங்கியிருந்த போது கிரி என்ற ஆனந்தகிரி என்ற சிறுவனை சந்தித்தார். அச்சிறுவனின் பலன் நோக்காத கடும் உழைப்பை அறிந்து, ஆனந்தகிரியைத் தனது சீடனாக ஏற்றார். ஆனந்தகிரி தனது குரு ஆதிசங்கரர் மீது அதிக பக்தி கொண்ட சீடர். கால நேரம் பாராது சங்கரருக்குத் தேவையான பணிவிடைகள் செய்ததால் சங்கரரின் பிரியமான சீடரானார். ஒரு முறை சங்கரர் தனது சீடர்களுக்கு அத்வைத வேதாந்த பாடங்களை உபதேசிக்க காலதாமதம் ஆவதைக் கண்ட மற்ற சீடர்கள், காலதாமதத்திற்குக் காரணம் கேட்க, துணிகளைத் துவைத்துக் கொண்டிருக்கும் ஆனந்தகிரி வந்த பிறகு வகுப்பைத் துவக்கலாம் என்றார்.

ஆனந்தகிரி பின்னர் "தோடக" எனும் சமஸ்கிருத செய்யுள் அமைப்பில் ஆதிசங்கரரின் வேதாந்த அறிவுத் திறன் குறித்து எட்டு பாடல்கள் பாடினார். அது முதல் ஆனந்தகிரி, "தோடகாச்சாரி" என்று அழைக்கப்பட்டார்.



<includeonly></includeonly>


</doc>
<doc id="251027" url="https://ta.wikipedia.org/wiki?curid=251027" title="சுரேஷ்வரர்">
சுரேஷ்வரர்

சுரேஷ்வரர் அல்லது சுரேஷ்வராச்சாரியார் (Sureśvara or Sureśvarācārya), கி. பி. 750இல் வாழ்ந்த அத்வைத வேதாந்தாதி. இவரின் இயற்பெயர் மந்தன மிஸ்ரர். ஆதிசங்கரரின் தலைமைச் சீடர். சங்கரரின் ஆணைப்படி சிருங்கேரியில் சாரதா பீடம் அமைத்து, அதன் முதல் பீடாதிபதியானவர். சுரேஷ்வரர் சங்கரரை விட வயதில் மூத்தவராகவும் இல்லறத்தவராகவும் இருந்தவர். 

சங்கரரின் சீடராக ஆவதற்கு முன் மந்தன மிஸ்ரர் என்ற பெயரில், மீமாம்ச தத்துவவாதியாக இருந்த இல்லறத்தவர். சங்கரருடன் நடந்த விவாதப் போட்டியில் தோல்வியடைந்த மந்தன மிஸ்ரர், இல்லறத்தை விட்டு, துறவறம் மேற்கொண்டு, சங்கரரை தனது குருவாக ஏற்றுக் கொண்டவர். ஆதிசங்கரர் உரை எழுதிய உபநித நூல்களுக்கு சுரேஷ்வரர் நீண்ட விளக்க உரைகள் எழுதியுள்ளார். எனவே இவரை வார்த்திககாரர் (நீண்ட விளக்க உரையாசிரியர்) என்பர். சிருங்கேரியில் சிருங்கேரி சாரதா பீடத்தை நிறுவி அதன் முதல் பீடாதிபதியாக விளங்கியவர்.

அத்வைத வேதாந்த தத்துவத்தை எளிமையாகவும், விளக்கமாகவும், விளக்கும் வகையில் பல விளக்க நூல்களை இயற்றியுள்ளார்.


<includeonly></includeonly>


</doc>
<doc id="251028" url="https://ta.wikipedia.org/wiki?curid=251028" title="பத்மபாதர்">
பத்மபாதர்

பத்மபாதர் அல்லது பத்மபாதாச்சாரியார், (Padmapadacharya) எட்டாம் நூற்றாண்டில் இந்தியாவில் வாழ்ந்த அத்வைத வேதாந்தவாதி. ஆதிசங்கரரின் நான்கு முக்கிய சீடரில் முதல்வர். மற்ற சீடர்கள், சுரேஷ்வரர், தோடகர், அஸ்தாமலகர் ஆவர். பத்மபாதர் புரி நகரத்தின் கோவர்தன பீடத்தின் முதல் மடாதிபதியாக விளங்கியவர். ஆதிசங்கரரின் பிரம்ம சூத்திர விளக்கத்திற்கு, பத்மபாதர் "பஞ்சபாதிகா" எனும் விரிவான விளக்க உரை நூல் எழுதியுள்ளார்.


<includeonly></includeonly>


</doc>
<doc id="251033" url="https://ta.wikipedia.org/wiki?curid=251033" title="காந்த இயக்கு விசை">
காந்த இயக்கு விசை

இயற்பியலில், காந்த இயக்கு விசை (Magneto motive force) காந்தச் சுற்றமைப்பின்/சுற்றதரின் காந்தப் பெருக்குக்கான சமன்பாட்டில் வரும் ஓர் அளவாகும். இது ஃஆப்கின்சனின் விதி எனப்படுகிறது.

இங்கு "Φ" என்பது காந்தப் பெருக்காகும்; "R" என்பது சுற்றமைப்பின் எதிர்ப்பு/காந்த எதிர்ப்பு ஆகும். இந்தச் சமனபாட்டில் உள்ள காந்த இயக்கு விசை ஓம் விதியில் உள்ள "V" போல அமைவதைக் காணலாம்: "V" = "IR".

காந்த இயக்கு விசை மின் இயக்கு விசையை ஒத்ததாகும். மி இ வி (= மின்னோட்டம் தராத மின்கலம் போன்ற மின்வாயிலின் இருமுனைகளில் அமையும் மின்னிலை வேறுபாடு அல்லது மின்னழுத்த வேறுபாடு) ஏனெனில் மின்னோட்டம் தான் காந்தச் சுற்றதரில் காந்தப் பெருக்கை ஏற்படுத்துகிறது; அதாவது,




</doc>
<doc id="251041" url="https://ta.wikipedia.org/wiki?curid=251041" title="கலிஞ்சர் கோட்டை">
கலிஞ்சர் கோட்டை

கலிஞ்சர் (Kalinjar) () கோட்டை நகரம், இந்தியாவின் உத்திரப் பிரதேச மாநிலத்தில், புந்தேல்கண்ட் பகுதியில், உலகப் பாரம்பரிய களமான கஜுராஹோ அருகில் உள்ள பாந்தா மாவட்டத்தில் 1203 அடி உயரத்தில் அமைந்துள்ளது. கருங்கற்களாலான கலிஞ்சர் கோட்டை 1.6 கி. மீ. நீளமும், 0.8 கி. மீ. அகலமும், 30 முதல் 35 மீட்டர் உயரமும், 8 மீட்டர் கனமும் கொண்டது.

கலிஞ்சர் கோட்டையை ஆண்டவர்களில் மத்திய இந்தியாவின் ராஜபுத்திர சந்தேலர்களும், ரேவாவின் சோலாங்கி வம்சத்தவர்களும் முக்கியமானவர்கள். கி. பி. 3 – 5 நூற்றாண்டில் குப்த குலத்தினர் கலிஞ்சர் கோட்டையில் பல கோயில்கள் கட்டினர்.

கஜினி முகமது 1019 மற்றும் 1022ஆம் ஆண்டுகளில் கலிஞ்சர் கோட்டையை தாக்கி கைப்பற்ற இயலாது திரும்ப நேரிட்டது. ஆனால் 1526ஆம் ஆண்டில் மொகலாய மன்னர் பாபர் கலிஞ்சர் கோட்டையை கைப்பற்றினார். சேர் சா சூரி 1545இல் கலிஞ்சர் கோட்டையை கைப்பற்றும் போரில் மாண்டார். இக்கோட்டையை 1812இல் பிரித்தானிய இந்தியப் பேரரசு கைப்பற்றியது. சிப்பாய் கலவரத்தின் போது கலிஞ்சர் கோட்டை முக்கிய பங்கெடுத்தது.




</doc>
<doc id="251046" url="https://ta.wikipedia.org/wiki?curid=251046" title="கிப்பு">
கிப்பு

கிப்பு ("quipu", "khipu") என்பது, முற்காலத்தில் அன்டியத் தென் அமெரிக்கப் பிரதேசத்தில் பயன்பாட்டில் இருந்த தகவல்களைப் பதிவுசெய்து வைப்பதற்குரிய ஒரு கருவி ஆகும். இதைப் பேசும் முடிச்சு எனவும் அழைப்பது உண்டு. இது பருத்தி அல்லது ஒருவகை ஒட்டக உரோமத்தை நூற்று உருவாக்கிய புரிகளால் ஆன பல நிற நூல்களைக் கொண்டது. இது, இப்பிரதேசத்தில் வாழ்ந்த இன்கா மக்களுக்குத் தரவுகளைச் சேகரித்துப் பதிவுசெய்து வைப்பதற்குப் பயன்பட்டது. வரி அறவீட்டுக் கண்காணிப்பு, மக்கள்தொகைக் கணக்கெடுப்புக்கான பதிவுகள், காலக்கணிப்புத் தகவல்கள், படைத்துறை அமைப்பு போன்ற விடயங்கள் தொடர்பான தகவல்கள் இவ்வாறு பதியப்பட்டன. இந்த நூல் அல்லது இழைகளில் ஒரு குறித்த முறையில் இடப்பட்ட முடிச்சுக்கள் எண்கள் அல்லது பிற வகை மதிப்புக்களைக் குறித்தன. இவ்வெண்கள் பத்தை அடியாகக் கொண்ட இடம்சார்ந்த குறியீட்டு முறையில் இருந்தன. ஒரு கிப்பு குறைந்த எண்ணிக்கையான இழைகள் முதல் 2000 இழைகள் வரை கொண்டிருக்கலாம். இதன் வடிவத்தை இழைகளாலான ஈரத்துடைப்பத்தின் வடிவத்துடன் ஒப்பிடுவது உண்டு.

கிப்பு என ஐயத்துக்கு இடமின்றி அடையாளம் காணக்கூடிய பொருட்கள் முதன் முதலாக கிபி முதலாம் ஆயிரவாண்டைச் சேர்ந்த தொல்லியல் பதிவுகளில் காணப்பட்டன. பின்னர் இவை, இன்காக்களின் கட்டுப்பாட்டில் இருந்த தகுவாந்தின்சுயு பேரரசின் நிர்வாகத்தில் முக்கிய பங்கு வகித்தன. இப்பேரரசு கி.பி 1450க்கும் 1532க்கும் இடைப்பட்ட காலப்பகுதியில் அன்டெசுப் பகுதி முழுவதும் சிறப்புற்று விளங்கியது. அப்பகுதி எசுப்பானியப் பேரரசின் ஆக்கிரமிப்புக்கு உள்ளான பின்னர் கிப்புவின் பயன்பாடு படிப்படியாக இல்லாமல் போய் ஐரோப்பிய எழுத்துமுறை அதன் இடத்தைப் பிடித்துக்கொண்டது. எனினும் பல ஊர்களில், பதிவு செய்யும் தேவைகளுக்காகவன்றி சடங்குத் தேவைக்காக, கிப்பு ஒரு முக்கியமான பொருளாகவே இருந்து வந்தது. எங்கே, எப்படி சேதமடையாத கிப்புக்கள் இன்னும் இருக்கின்றன என்பது குறித்துத் தெளிவில்லை. பல கிப்புக்கள் இறந்தவர்களின் உடல்களுடன் கல்லறைகளில் வைக்கப்பட்டன.

தகுவாந்தின்சுயுவின் நிர்வாக மொழியும் அப்பகுதியின் பொது மொழியாகவும் விளங்கிய கெச்சுவா மொழிச் சொல்லான "கிப்பு", "முடிச்சு" அல்லது "முடிச்சுப் போடுதல்" என்னும் பொருள் கொண்டது.

கிப்புக்களில் பதியப்பட்டிருந்த தகவல்கள் பெரும்பாலும் பதின்ம முறையில் அமைந்த எண்கள் ஆகும். எசுப்பானியர்கள் ஆக்கிரமித்த தொடக்க காலங்களில், எசுப்பானிய அலுவலர்கள், திறை செலுத்தல், பொருட்களின் உற்பத்தி போன்றவை தொடர்பான தகராறுகளைத் தீர்ப்பதற்கு, கிப்புக்களிலேயே தங்கியிருந்தனர். எசுப்பானிய வரலாற்று எழுத்தாளர்களும், கிப்பு என்பது, எண் தொடர்பான தகவல்களை நினைவில் வைத்திருப்பதற்கான சாதனம் என்றே கூறுகின்றனர்.

சில வகை முடிச்சுக்களும், நிறம் போன்ற வேறு அம்சங்களும் எண்ணல்லாத பிற தகவல்களைக் குறிப்புடுவதாக நம்பப்படுகிறது. ஆனாலும், இத்தகைய குறியீடுகள் எதுவும் இன்னும் படித்து அறியப்படவில்லை. இந்த முறையில், அகரவரிசை அல்லது எழுத்துக்களை ஒத்த ஒலியனியல் குறியீடுகள் எதுவும் உள்ளடக்கப்படவில்லை என்பதே பொதுவான கருத்து. ஆனாலும், கெரி உர்ட்டன் என்பார், கிப்புவில் இரும முறை ஒன்று பயன்பட்டிருப்பதாகவும், இதன் மூலம் ஒலியனியல் அல்லது படஎழுத்து முறை சார்ந்த தகவல்கள் பதியப்பட்டிருக்கக்கூடும் எனவும் கூறுகிறார்.

இதுவரை கிப்புவுக்கும், பெருவிய ஆன்டெசுப் பகுதி மொழியான கெச்சுவாவுக்கும் இடையில் எவ்வித தொடர்பும் கண்டறியப்படவில்லை. இதிலிருந்து, கிப்புக்கள் நாவால் ஒலிப்பதற்கான எழுத்து முறையோ அல்லது ஒலியன்களைக் குறிப்பனவோ அல்ல என்பதை உணரக்கூடியதாக உள்ளது.

மார்ச்சாவும், ராபர்ட் ஆசரும் பல நூற்றுக்கணக்கான கிப்புக்களை ஆய்வு செய்து, அவற்றில் உள்ள பெரும்பாலான தகவல்கள் எண் சார்ந்தவையே எனவும் அவற்றை வாசிக்க முடியும் எனவும் கண்டறிந்துள்ளனர். இவற்றில் கானப்படும் ஒவ்வொரு முடிச்சுத் தொகுதியும் ஒரு இலக்கத்தைக் (digit) குறிக்கும். கிப்புக்களில் மூன்று வகையான முடிச்சுக்கள் காணப்படுகின்றன. இவை, பொதுவான நுனி முடிச்சு (overhand knot), "நீண்ட முடிச்சு", எட்டு வடிவ முடிச்சு என்பன. நீண்ட முடிச்சு, என்பது நுனி முடிச்சுடன் கூடுதலாக ஒரு சுற்றுச் சேர்ந்தது. ஆசரின் முறையில், எட்டுவடிவ முடிச்சுடன், கூடுதல் முறுக்கும் சேர்ந்த நான்காவது வகையும் உண்டு. இது, "EE" எனப்படுகிறது. கிப்பு முறைமையில், எண்கள், தொடராக உருவாக்கப்படும் முடிச்சுத் தொகுதிகளினால், குறிக்கப்படுகின்றன. இவை பத்தை அடியாகக் கொண்டவை.

1583 இல், கிப்புக்களை சாத்தானின் வேலையாகக் கருதி, அவற்றை முற்றிலும் அழிக்குமாறு ரோமன் கத்தோலிக்க திருச்சபை உத்தரவு பிறப்பித்தது.




</doc>
<doc id="251048" url="https://ta.wikipedia.org/wiki?curid=251048" title="பொட்டாசியம் பொலோனைடு">
பொட்டாசியம் பொலோனைடு

பொட்டாசியம் பொலோனைடு ("Potassium polonide") என்பது KPo என்ற மூலக்கூற்று வாய்பாட்டுடன் கூடிய ஒரு வேதிச் சேர்மமாகும். கூடிய வேதியியல் நிலைப்புத்தன்மை கொண்ட பொலோனிய வகைச் சேர்மங்களில் இதுவும் ஒரு பொலோனைடு ஆகும்.

வெப்ப நிலைப்புத்தன்மை முற்றிலுமற்ற பொட்டாசியம் பொலோனைடு பொட்டாசியம் தெல்லூரைடை (KTe) விடவும் அதிக இலத்திரன் நாட்ட ஆற்றலைக் கொண்டுள்ளது.

ஐதரோபொலோனிக் அமிலம் என்றழைக்கப்படும் நீர் கலந்த ஐதரசன் பொலோனைடு பொட்டாசியத்துடன் ஒடுக்க வினை புரிந்து பொட்டாசியம் பொலோனைடு உருவாகிறது:

பொட்டாசியத்தையும் பொலோனியத்தையும் சேர்த்து 300 முதல் 400 °செ வெப்பநிலைக்குச் சூடுபடுத்தியும் பொட்டாசியம் பொலோனைட்டைத் தயாரிக்கலாம். உயர் வெப்பநிலைகளில் இவ்வினை மீள்வினையாக நிகழ்கிறது.

சோடியம் பொலோனைடு போலவே பொட்டாசியம் பொலோனைட்டும் புளோரைற்றுக் கனிமத்தின் அமைப்புக்கு எதிரான படிக அமைப்பைக் கொண்டிருக்கிறது.


</doc>
<doc id="251073" url="https://ta.wikipedia.org/wiki?curid=251073" title="எஸ். வி. சுப்பையா">
எஸ். வி. சுப்பையா

எஸ். வி. சுப்பையா ஒரு இந்திய மேடை மற்றும் திரைப்பட நடிகர் ஆவார். இவர் முக்கியமாக தமிழ் மொழி நாடகங்கள் மற்றும் திரைப்படங்களில் இடம்பெற்றிருந்தார். அவர் பெரும்பாலும் உணர்ச்சிகளை வெளிப்படுத்தும் முக்கிய கதாபாத்திரங்களில் நடித்துள்ளார்.எஸ். வி. சுப்பையா (இறப்பு: 29 சனவரி 1980) தமிழ்த் திரைப்படங்களில் குணச்சித்திர நடிகராக நடித்தவர்.




</doc>
<doc id="251079" url="https://ta.wikipedia.org/wiki?curid=251079" title="சார்லசு கோர்ரியா">
சார்லசு கோர்ரியா

சார்லசு கோர்ரியா ("Charles Correa", 1 செப்டம்பர் 1930 – 16 சூன் 2015) இந்திய கட்டிடக் கலைஞரும் ஊரக திட்டமிடுபவரும் செயற்பாட்டாளரும் ஆவார். விடுதலைக்குப் பிறகான இந்தியாவின் கட்டிடக்கலையில் தற்கால கட்டிடக்கலை நுட்பங்களை அறிமுகப்படுத்தியதில் இவரது தாக்கம் குறிப்பிடத்தக்கதாகும். நகர்ப்புற ஏழைகளின் தேவைகளைக் குறித்த விழிப்புணர்வை உருவாக்கியவராகவும் பழமையான கட்டிடக்கலை நுட்பங்களையும் பொருட்களையும் தமது படைப்புகளில் பயன்படுத்தியவராகவும் பெரிதும் அறியப்படுகின்றார்.

இந்திய அரசு இவருக்கு 1972இல் பத்மசிறீ விருதும் 2006இல் பத்ம விபூசண் விருதும் வழங்கிக் கௌரவித்துள்ளது. பிரித்தானியக் கட்டிடக்கலைஞர்களுக்கான அரச சங்கம் 1984ஆம் ஆண்டில் இவருக்கு கட்டிடக்கலைக்கான அரச தங்கப் பதக்கத்தை வழங்கியுள்ளது.

கோர்ரியா தமது 84ஆம் அகவையில் நோய்வாய்ப்பட்டு மும்பையில் உள்ள அவரது இல்லத்தில் மரணமடைந்தார்.



</doc>
<doc id="251109" url="https://ta.wikipedia.org/wiki?curid=251109" title="புபொப 1097">
புபொப 1097

புபொப 1097 ("NGC 1097") என்பது போர்னாக்சு என்ற விண்மீன் குழாமில் கிட்டத்தட்ட 45 மில்லியன் ஒளியாண்டுகள் தொலைவில் உள்ள ஒரு தண்டு கருச்சுருள் அண்டம் ஆகும். இதனை 1790 அக்டோபர் 9 இல் வில்லியம் எர்செல் கண்டுபிடித்தார். இவ்வண்டத்தில் மீன்று மீயொளிர் விண்மீன் வெடிப்புகள் அவதானிக்கப்பட்டன.

ஏனைய பெரும் விண்மீன் பேரடைகள் போன்று புபொப 1097 இன் நடுவில் ஒரு மீப்பெரும் கருந்துளை காணப்படுகிறது. இக்கருந்துளை நமது சூரியனை விட 140 மில்லியன் மடங்கு அதிக நிறை கொண்டதாகும். நடுக் கருந்துளையைச் சுற்றி விண்மீன்-தோன்றும் பகுதிகளைக் கொண்ட வளையம் காணப்படுகிறது. வளிமம் மற்றும் தூசிகளைக் கொண்டதாக இப்பகுதிகள் வளையத்தில் இருந்து சுருளாக சுழன்று கருந்துளையை அடைகின்றன.

புபொப 1097 இரண்டு துணை விண்மீன் பேரடைகளைக் கொண்டுள்ளது. இவற்றில் பெரியது புபொப 1097ஏ என்ற குள்ள நீள்வட்ட பேரடை ஆகும். இது புபொப 1097 ஐ அதன் மத்தியில் இருந்து 42,000 ஒளியாண்டுகள் தொலைவில் நீள்வட்டப் பாதையில் சுற்றி வருகிறது. புபொப 1097பி என்ற குள்ள பேரடை சூரியனின் நிறையைப் போன்று 5 x 10 மடங்காகும்.



</doc>
<doc id="251116" url="https://ta.wikipedia.org/wiki?curid=251116" title="கார்னியாடெசு">
கார்னியாடெசு

கார்னியாடெசு ("Carneades", கிமு 214/3 – கிமு 129/8) ஒரு கல்வியியல் ஐயுறவுவாதி. இவர் லிபியாவில் உள்ள சைரீனில் பிறந்தார். கி.மு 159அளவில் அவர் முந்தைய வறட்டுவாத நெறிகளை எதிர்க்கத் தொடங்கிவிட்டார். குறிப்பாக உறுதிப்பாட்டுவாதம், Epicurean போன்ற மற்ற ஐயுறவுவாதிகளும் விட்டுவைத்த சுதாயிக்கியம், எப்பிகூரியனியம் போன்ற போக்குகளையும் கூட எதிர்க்கலானார். உரோமுக்கு கி.மு 155இல் அனுப்பப்பட்ட மூன்றுபேரில் பிளாட்டோனியக் கல்விக்கழகத் தலைவரான இவரும் ஒருவராவார். அங்கு இவர் ஆற்றிய நயன்மையின் உறுதியிலாமை குறித்த விரிவுரைகள் முன்னணி அரசியல்வாதிகளுக்குப் பெருங்கலவரத்தைத் தந்து அதிரச் செய்துள்ளது. இவர் எழுத்துவழி ஏதும் எழுதி வைக்கவில்லை. அவரது பின்னவரான Clitomachus வழியாகவே கார்னியாடெசின் கருத்துகள் எல்லாம் அறியப்பட்டுள்ளன. இவர் உண்மையை அறிவதில் புலன்களின் திறமையை மட்டுமன்றி, பகுத்தறிவு வழிமுறையையும் ஏற்கவில்லை. ஆனாலும் இவரது ஐயுறவுவாதம், அன்றாடம் சரியாக வாழவும் சரியாகச் செயற்படவும் தேவைப்படும் நிகழ்தகவான உண்மையை ஏற்றுச் சமனமுற்றது.

கார்னியாடெசு வட ஆப்பிரிக்காவில் லிபியாவைச் சார்ந்த சைரீனில் கி.மு 214/213இல் எப்பிக்கோமசு என்பவரின் மகனாகப் பிறந்தார். பிறகு அவர் ஏதென்சுக்குப் புலம்பெயர்ந்தார். அங்கு சுதாயிக்குகளின் விரிவுரைகளைக் கேட்டார்.பாபிலோனைச் சார்ந்த டயோஜீனெசிடம் அவர்களது ஏரணவியலைப் பயின்றார். மேலும் கிரிசுப்பசின் நூல்களையும் படித்தார். கூர்மையான தன் மதிநுட்பத்தால் அவர்களை மறுப்பதில் முனைவோடு செயற்பட்டார். 

சுதாயிக்குகளால் சீரழிந்த பிளாட்டோனியக் கல்விக்கழகத்தில் தன்னை இணைத்துக்கொண்டார்.ஃஎகிசினசுஇறந்த பிறகு, அதன் கூட்டத் தலைமையை ஏற்கும்படிக் கேட்டுக் கொள்ளப்பட்டார். அர்செசிலௌசுக்குப் பிறகு இவர் நான்காவது தலைவராவார். இவரது வாதப் பெருநயமும் திறமையும் அச்சிந்தனைப் பள்ளியின் புகழை மீட்டெடுத்தது. எதையும் உறுதிப்படுத்துவது இயலாது என்ற தனது எதிர்வெற்றிடநிலையைப் பயன்படுத்திப் பிற சிந்தனைப் பள்ளிகளின் நிலைகள் ஒவ்வொன்றையும் முனைவோடு எதிர்த்துப் போராடினார்.

கி,மு155இல், இவரது அகவை 58. அப்போடு இவர் ஒரோப்பசை அழிக்க எதீனியர்மீது விதிக்கப்பட்ட 500 பொற்காசுகளைத் தள்ளுபடி செய்யவைக்க, உரோமுக்குத் தூதுவராக அனுப்பப்பட்டார்.உரோமில் தங்கியிருந்தபோது தன் மெய்யியல் பாடங்களால் ஏராளமானோரைக் கவர்ந்துள்ளார். இங்கு தான் முதியவர் காட்டோ முன்னிலையில்நயன்மை (நீதி) குறித்த பல விரிவுரைகளை ஆற்றியுள்ளார். முதல் நாள் உரோமச் சட்டங்களைப் பாராட்டிப் பேசியுள்ளார். மறுநாளே நயன்மை அல்லது நீதி என்பதே சிக்கலானது என முன்னாள் கருத்தை எதிர்த்துப் பேசலானார். அது விழுமியம் சார்ந்து தரப்படுவதில்லை என்றும் அது எப்போதுமே சமூக ஒழுங்கை நிலைநிறுத்தவே வழங்கப்படுகிறது வாதிட்டுள்ளார். இதைக் கேட்ட காட்டோ அதிர்ச்சியடைந்து, இப்போக்கு உரோமாபுரி இளைஞர்களை அனைத்து உரோம நெறிமுறைகளையும் மீளாய்வுக்குக் கொணரவைக்கும் வாய்ப்புள்ளதை எண்ணியஞ்சி, உரோமப் பேரவையில் இவரைச் சொந்த நாட்டுக்கும் சொந்தப் பள்ளிக்கும் அனுப்ப ஏற்பாடு செய்துள்ளார். இதற்குப் பிறகு கார்னியாடெசு 28 ஆண்டுகள் ஏதென்சில் வாழ்ந்தார்.

கார்னியாடெசு தளராத உழைப்புடையவராக இருந்துள்ளார். இவர் த்னது ஆய்விலேயே ஆழ்ந்திருந்ததால், முடியும் நகங்களும் அளவுக்கு மீறி வளர்ந்துள்ளன. இவர் மறதிப் பேராசிரியராக இருந்ததால், இவருக்கு உணவு, படிப்பு மேடையிலேயே அவரது மெலீசா என்ற வைப்பாட்டியாலும் வேலைக்காரராலும் ஊட்டவேண்டியதாக இருந்துள்ளது. இலத்தீன் எழுத்தாளரும் நூலாசிரியருமான வலேரியசு மேக்சிமசு, கிரிசுப்பசுடன் வாதிடுமுன் கார்னியாடெசு எப்போதும் கூர்மையான மதிநுட்பத்தோடு விளங்க எதற்கும் மடங்காமல் முயல்வாரெனக் கூறுகிறார். முதுமையில் அவர் கட்புரையால் துன்புற்றபோது மிகவும் பொறுமைகாத்தார். இருந்தாலும்,இயற்கை இந்தவழியிலா என்னைப் பழிவாங்கவேண்டும் எனச் சினந்து கூறியுள்ளார். மேலும்நஞ்சூட்டித் தன்னைத் தற்கொலை செய்துக் கொள்ள விரும்புவதாகவும் கூறியுள்ளார்.

கார்னியாடெசு கல்விக்கழக ஐயுறவுவாதியாக அறியப்படுபவர். இவரும் இவரைச் சார்ந்த பிற ஐயுறவுவாதிகளும் கல்விக்கழக ஐயுறவுவாதிகளாகக் கருதப்படக் காரணம், ஏதென்சில் இருந்த பிளாட்டோனியக் கல்விக்கழகத்தில் தங்களது ஐயுறவுவாத்த்தைப் பயிற்றுவித்ததாலே யாகும். இவர்கள் அனைத்து அறிவும் இயலாததே என்றனர். இதற்கு உள்ள ஒரே விதிவிலக்கு அனைத்து அறிவும் இயலாதது என்பது மட்டுமே.

இவர் எழுத்தில் எதையும் விட்டுச் செல்லவில்லை. இவரைப் பற்றியும் இவரது விரிவுரைகளைப் பற்றியும் அறிவதெல்லாம் இவரது நண்பரும் மாணாக்கருமான கிளிட்டோமாக்கசு] கூறுவதில் இருந்து தான் எனலாம். கிளிட்டோமாக்கசு தன் சொந்த ஒப்புதல் நெற்முறைகளுக்கு உண்மையாக இருக்க விரும்புவதால், எந்தவொரு கருப்பொருளைப் பற்றியும் தனது ஆசிரியர் என்ன கூறினார் எனத் தனக்குத் தெரியாது என்கிறார். கார்னியாடெசு நெடுநாட்கள் கடுமையாக உழைத்து ஆய்வுகள் செய்த [[அறவியலில்]], அறக்கருத்துகள் இயற்கையோடு பொருந்தியன என்பதை மறுக்கிறார். குறிப்பாக [[நயன்மை (நீதி)]] பற்றிய அவரது இரண்டாம் விரிவுரையில் இக்கருப்பொருள் பற்றிய தனது கருதல்களை வெளிப்படவே அறிவிக்க விழைகிறார். நயன்மை சார்ந்த கருத்துகள் இயற்கையில் இருந்து கொணரப்பட்டவையல்ல, மாறாக உடனடியாகத் தேவைப்படும் குறிக்கோள்களுக்காகச் செயற்கையாக உருவாக்கப் பட்டவையே என்கிறார்.

மக்கள் [[உண்மை]]யைப் பற்றிய எந்த வரன்முறையையும் வைத்திருக்கவில்லை என்பது மட்டுமல்ல அப்படி வைத்திருக்கவும் முடியாது என்ற அவரது பொதுக்கோட்பாட்டில் இருந்தே மேற்கூறிய முடிவுகள் வருகின்றன.

வரன்முறை என ஒன்று இருந்தால் அது [[பகுத்தறிவிலோ]] ("logos"), அல்லது புலன் உணர்விலோ ("aisthêsis"), அல்லது கருத்திலோ ("phantasia") இருக்கவேண்டும் என வாதிடுகிறார். ஆனால் பகுத்தறிவு கருத்தைச் சார்ந்த்து. கருத்தோ புலன் உணர்வைச் சார்ந்தது. எனவே புலன் உணர்வை சரியானதா பொய்யானதா என மதிப்பிடும் கருவி ஏதும் இல்லாததால் புலன் உணர்வுகளை உருவாக்கும் பொருள்களுக்கு நிகரான உண்மையை பகுத்தறிவு தருகிறதா அல்லது தவறான மனப்பதிவைத் தருகிறதா எனக் கூறல் சற்றும் முடியாது. எனவே கருத்துகளும் அதைச் சார்ந்த பகுத்தறிவும் பிழைபட வாய்ப்புள்ளது. எனவே புலன் உணர்வோ, கருத்தோ, பகுத்தறிவோ உண்மைக்கான வரன்முறைகளாக அமைய முடியாது.

என்றாலும் மக்கள் வாழவும் செயல்படவும் நடைமுறை வாழ்க்கை விதிகள் கட்டாயமாகத் தெவைப்படுகின்றன; எனவே எதையொன்றையும் முடிந்தமுழு உண்மையாக்க் கொள்ளமுடியாவிட்டாலும் பல்வேறு அளவுடைய நிகழ்தகவுடைய உன்மையை நிறுவலாம். ஏனெனில், ஒரு புலன் உணர்வையோ, கருத்தையோ தன்னளவில் உண்மையாகாவிட்டாலும், சில உணர்வுகள் மற்றவற்றைவிட சரியான உண்மையாக உள்ளமை தோன்றுகிறது. கூடுதலாக உண்மையாகத் தோன்றுபவற்றை நாம் வழிகாட்டுதலாக்க் கொள்ளலாம். மறுபடியும் ஒன்றைக் கருதலாம். உணர்வுகள் தனியானவையல்ல. மற்றவருடன் இணைந்து பகிரப்படுபவை.அப்படிப் பகிரப்படும்போது ஒத்தும் போகலாம். முரண்படவும் நேரலாம்; ஒத்துபோதல் கூடக் கூட அதன் உண்மையாகும் நிகழ்தகவு கூடும். இது தான், அதாவது உயர்நிகழ்தகவு ஒத்துபோதல் தான் கார்னியாடெசுக்கு உண்மையை அணுக்கமாக அடையும் அணுகுமுறையாகிறது.



</doc>
<doc id="251117" url="https://ta.wikipedia.org/wiki?curid=251117" title="அர்செசிலௌசு">
அர்செசிலௌசு

அர்செசிலௌசு (; ; கி.மு 316/5–கி.மு 241/0) ) ஒரு கிரேக்க மெய்யியலாரும் இரண்டாம் அல்லது நடு பிளாட்டோனியக் கல்விக்கழகத்தை நிறுவியவரும் ஆவார். இது கல்விக்கழகத்தின் ஐயுறவுவாதக் கட்டமாகும். அண். கி.மு 264இல் அர்செசிலௌசு ஏதென்சின் கிரேட்டசு என்பவருக்குப் பிறகு ஆறாம் தலைமைப்புலவராக அமர்ந்தார். அவர் தன் சிந்தனைகளை எழுத்தில் வடிக்கவில்லை. எனவே பிந்தைய எழுத்தாளர்களின் பதிவில் இருந்தே அவரது எண்ணங்களை அறிய முடிகிறது. மெய்யியல் ஐயுறவுவாதத்தை முன்னெடுத்த முதல் கல்விக்கழகத்தினர் இவரே ஆகிறார். அதாவது இவர் புலன்களின் உலக உண்மையறியும் திறமையை நம்ப மறுத்தார். என்றாலும் உண்மை நிலவுவதை (இருப்பதை) நம்பினார். இது கல்விக்கழகத்தில் ஐயுறவுவாதக் கட்டத்தை உருவாக்கியது. இவரது முதன்மையானஎதிரிகள் சுதாயிக்குகளே ஆவர். சுதாயிக்குகள் நிலவலை நம்பியதோடு அதை உறுதியாக அறிதல் ஒல்லும் என்றனர்.

அர்செசிலௌசு அயோலிசுவில் உள்ள பிதானேவில் பிறந்தார். இவர் தொடக்கக் கல்வியைப் பிதானேவைச் சார்ந்த ஆட்டோலிகசு எனும் கணிதவியலாரிடம் பயின்றார். பிறகு அவருடன் சார்டிசுக்குப் புலம்பெயர்ந்தார். பின்னர் ஏதென்சில் யாப்பியல் பயின்றார்.ஆனால் மெய்யியலை ஏற்று தியோப்பிராசுடசு, கிரேண்டர் ஆகிய இருவரிடமும் மெய்யியலைப் பழகினார்.. பிறகு இவர் பொலிமோ, கிரேட்டசு ஆகியவர்களிடம் நெருங்கிப் பழகினார். மேலும் அதனால் அப்பள்ளியின் தலைமையையும் ஏற்கலானார். (σχολάρχης). 

இவரது பிந்தையவரைப் போலவே இவரும் மிதமிஞ்சியக் குடியால் இறந்துபட்டதாக டையோஜீனசு லயேர்டியசு கூறுகிறார். ஆனால் இது மற்றவர்களால் அதாவது, கிளீந்தசு போன்றவர்களால் மறுக்கப்பட்டுள்ளது. மேலும் இவர் எதீனியர்களால் பெரிதும் மதிக்கப்பட்டுள்ளார்.

அர்செசிலௌசு எதையுமே எழுதி வைக்கவில்லை. அவரது சமகால அறிஞர்களுக்கும் அவரைப் பற்றிச் சரிவர ஏதுமே திரியாது. அவரது எதிரிகளின் குழப்பம் தரும் கூற்றுகளில் இருந்தே அவரது சிந்தனைகளைத் திரட்டவேண்டும். இதனால் இவரின் மெய்யியல் ஒருங்கியைபு அற்றதாகவும் மதிப்பிட அரியதாகவும் உள்ளது, எனவே அறிஞர்கள் இவரது ஐயுறவுவாதத்தை பலவகைகளில் பார்க்கின்றனர். சிலர் இவரது மெய்யியலை முற்றிலும் எதிமறையானதாகவும் அனைத்து மெய்யியல் பார்வைகளையும் அழிக்க்க் கூடிய்தாகவும் காண்கின்றனர். மற்றவர்கள் இவரது வாதங்களில் இருந்து எதையுமே அறிதல் இயலாது எனும் நிலைப்பாட்டை அடைகின்றனர். இன்னும் சிலர் எந்தவொரு மெய்யியல் தலைப்பு பற்றியோ அறிவு பற்றியோ நேர்முகமான பார்வையேதும் இல்லாதவர் என்கின்றனர்.

ஒருபுறம் இவர் பிளாட்டோவின் நெறிமுறைகளை அதன் திரித்த வடிவத்தில் மீட்டவராகக் கருதப்படுகிறார்; ஆனால் மறுபுறம் சிசெரோவின் கூற்றின்படி, "ஒருவன் எதையும் அறிகிலன், அவனது அறியாமையைக் கூடத்தான்." எனும் வாய்ப்பாட்டின்படி அனைத்தையும் ஒன்றுகூட்டினார் எனப்படுகிறது. இந்த சிக்கலை இருவழிகளில் தீர்க்கலாம்: இந்தக் கூற்றை அவரது மாணாக்கர்களுக்கான பயிற்சிக்காக அவர் கூறியிருக்கலாம் அல்லது இவரை ஐயுறவுவாதியாக்க் கணிக்கும் செக்டசு எம்பிரிக்கசு கூற்றின்படி, பிளாட்டோவின் குழுஉக் குறிப் பொருளை நமை நம்பவைக்க்க் கூரியிருக்கலாம் அல்லது அதை அவர் ஐயப்பட்டிருக்கலாம் அல்லது வறட்டுவாதிகளின் உறுதிப்பாடான நெறிமுறைகளை ஏற்று, அவர்களது புனைவுப்பாங்குகளைத் தோலுரிக்கப் பார்த்திருக்கலாம்.

அர்செசிலௌசின் முதன்மையான எதிரிகள் சுதாயிக்குகளே; இவர் அவர்கலது நம்பவைக்கும் கருத்து நெறிமுரையான [[அறிதகும் புலன்காட்சி|அறிதகும் மனப்பதிவை} வன்மையாக எதிர்க்கிறார். இது அறிவியலுக்கும் சொந்தக் கருத்துக்கும் இடைநிலைப்பட்டதாகும் என வாதிடுகிறார். இத்தகைய இடைநிலை நிலவவே வாய்ப்பில்லை என்றார். இது ஒரு பெயரின் இடைச்செருகலே என்பார் அவர்.இது முரண்பட்ட கூற்றுகளைக் கொண்டுள்ளது. ஒரு பொருளின் மனப்பதிவு என்பது பொய்மையும் மெய்மையும் இரண்டும் கலந்திருக்க வாய்ப்புள்ள எண்ணக்கருவாகும்.

பிர்ரோனியத்தில் இருந்து நடு, புதிய கல்விக்கழக ஐயுறவுவாதத்தைப் பிரித்தறிவது முதன்மையானதாகும். > "ஒருவன் எதையும் அறிகிலன், அவனது அறியாமையைக் கூடத்தான்." என்ற அர்செசிலௌசின் கூற்றை அவரது தரப்பு வாதமாக ஏற்றுக்கொண்டால் ஒருபொருளில் ஐயுறவுவாதம் மேலும் தொடரவே இயலாது: என்றாலும் கல்விக்கழக ஐயுறவுவாதிகள் நிலவும் உண்மையை ஐயபட்டதில்லை, அதை அடையும் நம் திறமையில் தான்ஐயம்காட்டினர்.தூய ஐயுறவுவாத நிலைப்பாட்டில் இருந்து நெறிமுறைகளின் நடைமுறைத்தன்மையை ஏற்பதிலும் வேறுபடுகின்றனர்: ஒருவரின் குறிக்கோள் முழுச்சமமையை அடைதலே. மற்றவை எல்லாம் உலகாயத வாழ்க்கைப் புலத்தில் இருந்து விடைபெற வேண்டியவைதாம். அப்புல அறச்சட்ட நுட்பங்களை சிரந்த்தாகவும் வாய்த்த வழிகாட்டியாகவும் ஏற்றுக்கொள்ளவேண்டியதுதான். இந்தத் தெளிவே ம்முனிவருக்கும் முட்டாளுக்கும் உள்ள வேறுபாடு. இவ்விரு பள்ளிகளின் வேறுபாடு மெல்லிய கோடாகவே அமைவதால், இவற்றின் நிறுவனர்களின் வாழ்க்கைகளை ஒப்பிட்டு ஆராய்ந்தால், கல்விக்கழக ஐயுறவுவாதிகளின் போக்கு நடைமுறையேற்பு இடைநிலைவாதமே என அறியலாம்.

[[பிலைசு பாசுகல்]] அர்செசிலௌசைப் பற்றிப் பின்வருமாறு தனது கருத்தைக் கூறியுள்ளார். [[wikiquote:Pascal#Pens.C3.A9es_.281669.29|Pensées]] (1669):

நாடுகளிலும் மாந்தர்களின் போக்கிலும் தொடர்ந்து மாற்றங்கள் நிகழ்வதைக் கண்ணுற்றுள்ளேன். உண்மையான நயன்மை (நீதி) குறித்த பல மாற்றங்கள் ஏற்பட்டதைப் பார்த்த பிறகு நம் இயல்பு தொடர்ந்த மாற்றத்தில் இருப்பதை உணர்ந்தாலும் நான் இன்னமும் மாறவில்லை. அப்படி நான் மாறினால், தெளிவாக கருத்துரைப்பேன். ஐயுறவுவாதி அர்செசிலௌசு வறட்டுவாதியாக மாறிவிட்டார் என்று.

அக்ரிப்பா, ஐயுறவுவாதி
அனெசிடெமசு



[[பகுப்பு:கி.மு 316 பிறப்புகள்]]
[[பகுப்பு:கி.மு 241 இறப்புகள்]]
[[பகுப்பு:கிரேக்க மெய்யியலாளர்கள்]]
[[பகுப்பு:ஐயுறவியலாளர்கள்]]
[[பகுப்பு:பிளாட்டோனியக் கல்விக்கழக மெய்யியலாளர்கள்]]

</doc>
<doc id="251118" url="https://ta.wikipedia.org/wiki?curid=251118" title="மதுசூதன சரஸ்வதி">
மதுசூதன சரஸ்வதி

மதுசூதன சரஸ்வதி (Madhusūdana Sarasvatī) (c.1540–1640) இந்திய அத்வைத மரபில் வந்த வேதாந்த தத்துவாதி ஆவார். இவரது குருமார்கள் விஷ்வேஸ்வர சரஸ்வதி மற்றும் மாதவ சரஸ்வதியாவர். துவைத-அத்வைத தருக்கத்தில் தலைசிறந்து விளங்கியவர். இவரது படைப்புக்களில் தலைசிறந்து விளங்கும் "அத்வைத சித்தி" எனும் நூல், மத்துவரின் துவைத தத்துவங்களுக்கு அத்வைதிகள் பதிலடி தரும் வகையில் உதவுவதாக உள்ளது.

வங்காளத்தில் பிறந்த மதுசூதன சரஸ்வதியின் இயற்பெயர் கமலாயனர். துவக்கத்தில் நியாயா சாத்திரங்களை கற்று, தலைசிறந்து விளங்கினார். மதுசூதன சரஸ்வதி, பின்னாளில் இல்லறத்தை துறந்து சந்நியாச வாழ்க்கை மேற்கொண்டு வாரணாசி சென்று, அத்வைத வேதாந்த சாத்திரங்களை கற்றறிந்தார்.

மதுசூதன சரஸ்வதி 22 வேதாந்த சாத்திர நூல்கள் இயற்றியுள்ளார். அவைகளில் 12 தத்துவ நூல்கள் மற்றும் விளக்க உரை நூல்கள் ஆகும். மற்றவை தோத்திரங்களும் நாடகங்களும் ஆகும்.


மதுசூதன சரஸ்வதி அத்வைதியாக இருந்த போதும் கிருஷ்ணரிடம் பெரும் பக்தி கொண்டவர். ஆதிசங்கரரின் பிரம்ம சூத்திரம் மற்றும் பகவத் கீதை விளக்க உரை கருத்துக்களுக்கு மாற்றாக பல இடங்களில் விளக்க உரை எழுதியவர் மதுசூதன சரஸ்வதி. வட இந்தியாவில் அத்வைத தத்துவத்தையும், வைணவ தத்துவத்தையும் இணைக்கும் பாலமாக விளங்கியவர்.

மதுசூதன சரஸ்வதி, அக்பரின் மதிப்பிற்குரியவர்களில் ஒருவராக விளங்கியவர். இந்தி மொழியில் இராமாயணம் எழுதிய துளசிதாசரின் நண்பர். இந்து சமயம், சாதுக்கள், இசுலாம், முல்லாக்கள் நடத்திய மன்றக் கூட்டங்களில் கலந்து கொண்டவர்.

சத்திரியர் மற்றும் வைசியர் சமூகத்திலிருந்து அதிகமான சந்நியாசிகளை "அத்வைத தசநாமி மரபில்" உருவாக்கி வேதாந்த சாத்திர பயிற்சி வழங்கியவர்.




</doc>
<doc id="251124" url="https://ta.wikipedia.org/wiki?curid=251124" title="யோகான் பிரான்சு என்கே">
யோகான் பிரான்சு என்கே

யோகான் பிரான்சு என்கே ("Johann Franz Encke", 23 செப்டம்பர் 1791 – 26 ஆகத்து 1865) செருமானிய வானியலாளர் ஆவார். இவரது ஆய்வுகளில் புவிக்கும் சூரியனுக்கும் இடையில் உள்ள தொலைவை அளத்தல், சனிக் கோளின் நோக்காய்வுகள், வால்வெள்ளிகள், சிறுகோள்கள் ஆகியவற்றின் வட்டணைச் சுழல்வு நேரங்களைக் கணக்கிடல் ஆகியவை முதன்மையானவை.

என்கே ஃஅம்பர்கில் பிறந்தார். இவரது தந்தை ஜாகோபுகிர்ச்சுவில் எழுத்தராகப் பணிபுரிந்துள்ளார் . இவர் எட்டுபேரில் கடைசியாகப் பிறந்தவர். இவருக்கு அகவை நான்கு ஆகும்போது தந்தை இறந்துவிட்டர். தனாசிரியரின் உதவியால் இவர் கெலெகிரிடென்ழ்சூல் தெசு ஜொகான்னியூம்சு வில் கல்வி பயின்றுள்ளார். இவர் கணிதவியலும், வானியலும் 1811இல் இருந்துகோட்டிங்கன் பல்கலைக்கழகத்தில் கார்ல் பிரீடுரிக் காசு விடம் பயின்றுள்ளார்; ஆனால் இவர் ஓல்சுட்டின், மெக்லென்பர்கு சார்ந்த பிரசியக் காலாட்படையில் படைமேலராக1813-1814 போருக்காக ஃஆன்சியாட்டிக் தொகுதியில் சேர்க்கப்பட்டுள்ளார்.மீண்டும் 1814இல் பல்கலைக்கழகப் படிப்பைத் தொடர்ந்துள்ளார் ஆனால் நெப்போலியன் எல்பாவில் இருந்து தப்பிச் சென்றதும் இவர் மீண்டும் படையில் சேர்ந்து 1815 வரை பணிபுரிந்து படைத்தலைவராகியுள்ளார்.

இவர் 1816இல் கோட்டிங்கனுக்குத் திரும்பியதும், கோத்தா அருகில் இருந்த சீபர்கு வான்காணகத்தில் உடனே பனியில் பெனார்டித் வான் இலிண்டேனௌவால் தன் உதவியாளராக சேர்க்கப்பட்டுள்ளார் (வான் இலிண்டேனௌ இவருக்கு படைப்பணியில் பழக்கமானவர்). இவர் 1680 வால்வெள்ளியைப் பற்றி ஆய்வு செய்தார். இதற்காக 1817இல் இவருக்குக் கோட்ட பரிசு காசு, ஓல்பர்சு ஆஹிய இரு நடுவர்களால் வழங்கப்பட்டது; இவர் 1812இல் தோன்றிய வால்வெள்ளி மீண்டும் 71 ஆண்டுகளில் வரும் எனச் சரியான முன்கணிப்பைச் செய்தார். இந்த வால்வெள்ளி இப்போது "12பி/பொன்சு புரூக்சு " என அழைக்கப்படுகிறது.





</doc>
<doc id="251132" url="https://ta.wikipedia.org/wiki?curid=251132" title="மக்னீசியம் பொலோனைடு">
மக்னீசியம் பொலோனைடு

மக்னீசியம் பொலோனைடு அல்லது மகனீசியம் பொலோனைடு ("Magnesium Polonide") என்பது MgPo என்ற மூலக்கூற்று வாய்பாட்டுடன் கூடிய ஒரு வேதிச்சேர்மமாகும். வேதியியல் நிலைப்புத்தன்மை கொண்ட பொலோனியச் சேர்மங்களில் மக்னீசியமும் பொலோனியமும் சேர்ந்து உருவாகின்ற இப்பொலோனைட்டுச் சேர்மமும் ஒன்றாகும்.

மக்னீசியத்தையும் பொலோனியத்தையும் சேர்த்து 300 முதல் 400 °செ வெப்பநிலைக்குச் சூடுபடுத்தி மக்னீசியம் பொலோனைட்டைத் தயாரிக்கலாம்..

நிக்கல், ஆசனிக்கு ஆகிய தனிமங்களைப் பகுதிப்பொருள்களாகக் கொண்டுள்ள நிக்கலைன் அல்லது நிக்கோலைடு எனப்படும் கனிமத்தின் வடிவமைப்பையும் (சாலகம்) a = 434.5 பிமீ மற்றும் c = 707.7 பிமீ என்ற சட்டக அளபுரு மதிப்புகளையும் மக்னீசியம் பொலோனைடு பெற்றுள்ளது. சல்பைடு, செலினைடு மற்றும் தெல்லூரைடு போன்ற இதற்கு நேரிணையான மற்றப் பொலோனைடுகள் போல வழக்கமான சமவடிவ மூலகங்களை இச்சேர்மம் கொண்டிருக்கவில்லை. ஆனால், பாதரசப் பொலோனைடு மட்டுமே இதன் பண்புகளுடன் ஒத்திருக்கிறது..


</doc>
<doc id="251134" url="https://ta.wikipedia.org/wiki?curid=251134" title="கையாடல்">
கையாடல்

கையாடல் (Embezzlement) என்பது பொறுப்பாகக் கொடுக்கப்பட்ட பணத்தை அல்லது வேறு வகையான சொத்துக்களை, ஒருவரோ அல்லது பலரோ நேர்மையற்ற முறையில் தமதாக்கிக் கொள்வதைக் குறிக்கும். கையாடல் என்பது ஒருவகையான நிதிசார் ஊழல். சட்டத்தரிணி ஒருவர் தனது வாடிக்கையாளரின் நம்பிக்கைப் பொறுப்புக் கணக்கில் இருந்து நிதியை எடுத்துக்கொள்ளல், ஒரு நிதி ஆலோசகர் தனது வாடிக்கையாளரின் முதலீட்டில் இருந்து பணத்தைத் தனதாக்குதல், கணவனுக்கும் மனைவிக்கும் பொதுவான கூட்டு வங்கிக் கணக்கில் இருந்து கணவனோ மனைவியோ மற்றவருக்குத் தெரியாமல் எடுத்துக்கொள்வது போன்றவை கையாடலுக்கு எடுத்துக்காட்டுகள். 

கையாடல் என்பது திட்டமிட்டு ஒழுங்கமைந்த முறையில் புரியப்படும் குற்றச்செயல் ஆகும். கையாடல் பாதிக்கப்பட்டவருக்குத் தெரியாமல் செய்யப்படுவதால், கையாடல் செய்பவர் தன்னுடைய செயல்களை மறைப்பதில் கவனம் எடுத்துக்கொள்வார். பொதுவாக, கையாடல் செய்பவர், இச்செயல் கண்டுபிடிக்கப்படாமல் இருப்பதற்காகத் தனது கட்டுப்பாட்டில் இருக்கக்கூடிய பணம் அல்லது சொத்தின் ஒரு சிறு பகுதியையே கையாடல் செய்வார். இது வெற்றியானால், கையாடல் கண்டுபிடிக்கப்படாமலே பல ஆண்டுகளுக்குத் தொடரக்கூடும். பாதிக்கப்படுபவருக்குப் பெரிய அளவில் நிதி தேவைப்படும்போதோ, அல்லது அது வேறு தேவைகளுக்கு எடுக்கப்படும்போதோ, நிறுவனங்களானால் பெரிய மாற்றங்கள் இடம்பெறும்போது எல்லாச் சொத்துக்களினதும் சுதந்திரமான கணக்காய்வு தேவைப்படும்போதோதான் பணமோ, வேறு சொத்தோ குறைவது கண்டுபிடிக்கப்படும்.


</doc>
<doc id="251141" url="https://ta.wikipedia.org/wiki?curid=251141" title="சுடீபன் பிளெமிங்">
சுடீபன் பிளெமிங்

சுடீபன் பிளெமிங் ("Stephen Fleming", , பிறப்பு: ஏப்ரல் 1, 1973) ஒரு முன்னாள் நியூசிலாந்து துடுப்பாட்ட வீரர். இவர் தேர்வுத் துடுப்பாட்டம் மற்றும் ஒருநாள் பன்னாட்டுத் துடுப்பாட்டத் துடுப்பாட்டப் போட்டிகளில் நியூசிலாந்து தேசிய கிரிக்கெட் அணியின் தலைவராக இருந்துள்ளார். இவர் தேர்வுத் துடுப்பாட்டம், ஒருநாள் பன்னாட்டுத் துடுப்பாட்டம்,பன்னாட்டு இருபது20 ஆகிய போட்டிகளில் நியூசிலாந்து அணிக்காக விளையாடியுள்ளார். 

டேனியல் வெட்டோரிக்கு அடுத்தபடியாக அதிக போட்டிக்கு தலைமை தாங்கியவர் எனும் சாதனையைப் படைத்துள்ளார். மேலும் வெற்றிகரமான தலைவராகவும் இருந்துள்ளார். இந்தியத் துடுப்பாட்ட அணி, இங்கிலாந்து துடுப்பாட்ட அணி, மேற்கிந்தியத்தீவுகள் துடுப்பாட்ட அணி, இலங்கைத் துடுப்பாட்ட அணி மற்றும் சிம்பாப்வே துடுப்பாட்ட அணி ஆகிய அணிகளுக்கு எதிரான தொடர்களை இவரின் தலைமையிலான அணி வென்றுள்ளது 

மேலும் இவரின் தலமையிலான அணி 2000 "ஐசிசி நாக்அவுட் கோப்பையினை" வென்றது. இவரின் அணியில் ஜாகிர் கான், யுவராஜ் சிங் மற்றும் மர்லன் சாமுவேல்ஸ் ஆகியோர் இந்த அணிக்காக விளையாடினர். மேலும்முதல் பன்னாட்டு இருபது20 போட்டித் தொடரில் நியூசிலாந்து அணியின் தலைவராக இருந்தார். இந்தப் போட்டியில் ஆத்திரேலியத் துடுப்பாட்ட அணிக்கு எதிராக விளையாடியது.

இவர் மார்ச் 26,2008 இல் சர்வதேச துடுப்பாட்டங்களில் இருந்து ஓய்வு பெற்றார். 2008 இந்தியன் பிரீமியர் லீக் போடியில் சென்னை சூப்பர் கிங்ஸ் அணிக்காக விளையாடினார். பின் 2009 ஆம் ஆண்டில் நடைபெற்ற இந்தியன் பிரீமியர் லீக் போட்டியில் 350,000 அமெரிக்க டாலர் மதிப்பில் இவரை சென்னை சூப்பர் கிங்ஸ் அணி இவரை தலைமைப் பயிற்சியாளராக ஒப்பந்தம் செய்தது. பெப்ரவரி, 2005 இல் பிக்பாஷ் லீக் போட்டிக்காக "மெல்போர்ன் ஸ்டார்ஸ் அணியின் தலைமைப் பயிற்சியாளராக ஒப்பந்தம் ஆனார். சென்னை சூப்பர் கிங்ஸ்" அணிக்கு இரு ஆண்டுகள் தடை விதிக்கப்பட்டதால் ரைசிங் புனே சூப்பர்ஜியான்ட்சு அணி இவரை தலைமைப் பயிற்சியாளராக ஒப்பந்தம் செய்தது. பின் தடைக்குப் பிறகு மீண்டும் 2018 இந்தியன் பிரீமியர் லீக்கில் சென்னை சூப்பர் கிங்ஸ் அணி இவரை தலைமைப் பயிற்சியாளராக ஒப்பந்தம் செய்தது.

இடதுகை மட்டையாளரான இவர் 1994 ஆம் ஆண்டில் இந்தியத் துடுப்பாட்ட அணிக்கு எதிரான தேர்வுத் துடுப்பாட்டப் போட்டியில் அறிமுகமானார். அந்தத் தொடரில் 92 ஓட்டங்கள் எடுத்து ஆட்ட நாயகன் விருதினைப் பெற்றார்.இதன்மூலம் அறிமுகப் போட்டியில் ஆட்டநாயகன் விருதுபெற்ற சிலரில் ஒருவரானார். 1995 ஆம் ஆண்டில் தனது சகநாட்டு வீரர்களான மேத்யூ ஹர்ட், தியோன் நாஷ் மற்றும் மரிஜுனா ஆகியோருடன் தான் தங்கியிருந்த தங்கும் விடுதியில் புகைத்தலில் ஈடுபட்டதால் சர்ச்சைக்கு ஆளானார். 1996-1997 இல் ஓக்லாந்தில் இங்கிலாந்து துடுப்பாட்ட அணிக்கு எதிரான தேர்வுத் துடுப்பாட்டப் போட்டியில் முதல்முறையாக நூறு (துடுப்பாட்டம்) அடித்தார். இந்தத் தொடரின் மூன்றாவது போட்டியில் லீ கெர்மனிடருந்து தலைமைப் பொறுப்பைப் பெற்றார். இதன்மூலம் மிக குறைந்த வயதில் நியூசிலாந்து துடுப்பாட்ட தலைவர் ஆனவர் எனும் சாதனையினைப் படைத்தார்.

2008 இந்தியன் பிரீமியர் லீக் போட்டியில் சென்னை சூப்பர் கிங்ஸ் அணிக்காக விளையாடினார். இந்தத் தொடரில் 196 ஓட்டங்கள் எடுத்தார். அதிகபட்ச ஓட்டம் 45 ஆகும். பின் இந்தியன் பிரீமியர் லீக் போட்டியில் 350,000 அமெரிக்க டாலர் மதிப்பில் இவரை சென்னை சூப்பர் கிங்ஸ் அணி இவரை தலைமைப் பயிற்சியாளராக ஒப்பந்தம் செய்தது. 2010 இந்தியன் பிரீமியர் லீக் மற்றும் 2011 இந்தியன் பிரீமியர் லீக் தொடரை சென்னை சூப்பர் கிங்ஸ் அணி கோப்பையைக் கைப்பற்றியது.



</doc>
<doc id="251155" url="https://ta.wikipedia.org/wiki?curid=251155" title="சார்லசுட்டன் படுகொலை">
சார்லசுட்டன் படுகொலை

சார்லசுட்டன் படுகொலை ("Charleston church shooting", "சார்ல்ஸ்டன் தேவாலயத் துப்பாக்கிச்சூடு" ) அமெரிக்க ஐக்கிய நாட்டின் தென் கரொலைனா மாநிலத்தில் சார்லசுட்டனில் அமைந்துள்ள எம்மானுவல் ஆபிரிக்க மெதாடிஸ்ட் எபிசுகோபல் தேவாலயத்தில் சூன் 17, 2015 அன்று மக்கள்திரள் மீது துப்பாக்கிச் சூடு நிகழ்த்தப்பட்ட நிகழ்வைக் குறிக்கின்றது. இந்த தேவாலயம் ஐக்கிய அமெரிக்காவிலுள்ள மிகவும் பழமையான ஆபிரிக்க அமெரிக்கர்களின் தேவாலயங்களில் ஒன்றாகும். இங்கு அச்சமூகம் குறித்த குடிசார் மற்றும் அரசியல் உரிமைகள் விவாதிக்கக் கூடுவது வழமையாகும். இந்நிகழ்வில் மூத்த பாதிரியார் உட்பட ஒன்பது பேர் கொல்லப்பட்டனர். சுடப்பட்ட பத்தாவது நபர் உயிர் தப்பியுள்ளார்.


</doc>
<doc id="251160" url="https://ta.wikipedia.org/wiki?curid=251160" title="பொலோனியம் ஓராக்சைடு">
பொலோனியம் ஓராக்சைடு

பொலோனியம் ஓராக்சைடு ("Polonium monoxide", "பொலோனியம் மொனாக்சைடு") அல்லது பொலோனியம்(II) ஆக்சைடு ("polonium(II) oxide") என்பது PoO என்ற மூலக்கூற்று வாய்பாடுடன் கூடிய ஒரு வேதிச்சேர்மமாகும். பொலோனியம் தனிமம் உருவாக்கும் மூன்று ஆக்சைடுகளில் இதுவும் ஒன்றாகும். பொலோனியம் ஈராக்சைடு (PoO2) மற்றும் பொலோனியம் மூவாக்சைடு (PoO3) என்பவை பிற இரண்டு ஆக்சைடுகள் ஆகும். பொலோனியம் ஓராக்சைடு ஒரு இடைசால்கோசென்சு வகைச் சேர்மமாகும்.

பொலோனியம் ஓராக்சைடு கருப்பு நிறத் திண்மமாகக் காணப்படுகிறது. பொலோனியம் சல்பைடு (PoSO3) மற்றும் பொலோனியம் செலினைடு (PoSeO3) ஆகியவற்றை கதிர்வீச்சுப் பகுப்புக்கு உட்படுத்தும் போது பொலோனியம் ஓராக்சைடு உருவாகிறது.

காற்று அல்லது நீருடன் தொடர்பு கொள்ளும் போது பொலோனியம் ஓராக்சைடு மற்றும் இதனுடன் தொடர்புடைய பொலோனியம்(II) ஐதராக்சைடு (Po(OH)2) ஆகியன விரைவாக பொலோனியம்(IV) ஆக ஆக்சிசனேற்றம் அடைகின்றன.


</doc>
<doc id="251166" url="https://ta.wikipedia.org/wiki?curid=251166" title="க்ரியா பதிப்பகம்">
க்ரியா பதிப்பகம்

க்ரியா பதிப்பகம் தமிழ்நாட்டின் சென்னையைத் தலைமை இடமாகக் கொண்டு செயற்படும் ஒரு பதிப்பகம். எஸ். ராமகிருஷ்ணனும், ஜெயலட்சுமியும் இதை 1974ல் நிறுவினர். இதுவரை (யூன் 2015) நூற்றுக்கும் மேற்பட்ட நூல்களை இப்பதிப்பகம் வெளியிட்டுள்ளது. இவற்றுள் பல துறைகளையும் சார்ந்த தமிழ் நூல்களும், ஆங்கில மொழி நூல்களும் அடங்கும். இவற்றுள் இந்திய மொழிகளில் இருந்தும் வெளிநாட்டு மொழிகளிலிருந்தும் மொழிபெயர்க்கப்பட்ட நூல்களும் உள்ளன. தற்காலத் தமிழ் இலக்கியம் சார்ந்த நூல்களை மட்டுமன்றி, பழந்தமிழ் இலக்கியம், உடல்நலம், விவசாயம், சுற்றுச்சூழல், தொழில்நுட்பம் போன்ற துறைகள் சார்ந்த நூல்களையும் இப்பதிப்பகம் வெளியிட்டுள்ளது. க்ரியாவின் தற்காலத் தமிழ் அகராதி, இப்பதிப்பகத்தின் முக்கிய வெளியீடுகளுள் ஒன்று. 1985ல் தொடங்கப்பட்ட அகராதிப் பதிப்பு வேலைகள் நிறைவடைந்து அதன் முதற்பதிப்பு 1992ல் வெளியானது. அவ்வகராதியின் விரிவாக்கிய பதிப்பு 2008ல் வெளியிடப்பட்டது.

குட்டி இளவரசன்

விசாரணை



</doc>
<doc id="251168" url="https://ta.wikipedia.org/wiki?curid=251168" title="பாட்டியாலா ஸ்டேட் வங்கி">
பாட்டியாலா ஸ்டேட் வங்கி

பாட்டியாலா ஸ்டேட் வங்கி அல்லது ஸ்டேட் பாங்க் ஆப் பாட்டியாலா என்பது இந்தியாவில் செயல்பட்டுவரும் 27 பொதுத்துறை வங்கிகளில் ஒன்றாகும். 1917இல் பாட்டியாலாவில் தொடங்கப்பட்ட இவ்வங்கியானது பாரத ஸ்டேட் வங்கியின் துணை வங்கிகளில் ஒன்றாகும். தற்போது இவ்வங்கி, 1035 சேவை மையங்கள் மற்றும் 1236 கிளைகளுடன் செயல்பட்டு வருகிறது. இந்தியாவின் மிக முக்கியமான அனைத்து நகரங்களிலும் செயல்பட்டு வந்தாலும் இதன் பெரும்பாலான கிளைகள் பஞ்சாப், அரியானா, இமாச்சல பிரதேசம், ராஜஸ்தான், மத்திய பிரதேசம், ஜம்மு காஷ்மீர், டெல்லி மற்றும் குஜராத் ஆகிய மாநிலங்களிலேயே அமைந்துள்ளன.

1917 நவம்பர் 17 அன்று பாட்டியாலாவின் அப்போதைய மன்னரான பூபிந்தர் சிங்கால் தொடங்கப்பட்டது. இவ்வங்கி வேளாண்மை மற்றும் தொழிற்துறைகளின் வளர்ச்சியை அதிகப்படுத்துவதற்காக தொடங்கப்பட்டதாகும்.
2016 ஆம் ஆண்டில், பாட்டியாலா ஸ்டேட் வங்கி உள்ளிட்ட ஐந்து பொதுத்துறை வங்கிகளான பிகானீர் மற்றும் ஜெய்ப்பூர் ஸ்டேட் வங்கி, ஐதராபாத் ஸ்டேட் வங்கி, பாட்டியாலா ஸ்டேட் வங்கி, ஸ்டேட் பேங்க் ஆஃப் திருவிதாங்கூர், மைசூர் ஸ்டேட் வங்கி ஆகிய வங்கிகள், பாரத ஸ்டேட் வங்கியுடன் ஒன்றிணைக்க திட்டமிடப்பட்டது, இதற்கு இந்திய அரசு 2017 பிப்ரவரி 15 ஆம் தேதி ஒப்புதல் அளித்தது. இறுதியாக 2017 மார்ச் 31 அன்று பாரத ஸ்டேட் வங்கியுடன் இணைக்கப்பட்டன.


</doc>
<doc id="251172" url="https://ta.wikipedia.org/wiki?curid=251172" title="சு. சுசீந்திரராஜா">
சு. சுசீந்திரராஜா

சுவாமிநாதன் சுசீந்திரராஜா என்னும் முழுப் பெயர் கொண்ட சு. சுசீந்திரராஜா (பிறப்பு: 9 அக்டோபர் 1933) இலங்கையைச் சேர்ந்த ஒரு மொழியியலாளர். இலங்கையிலும், தமிழ்நாட்டிலும் புகழ் பெற்ற அறிஞர்களிடம் கல்வி பயின்றவர். தமிழ், ஆங்கில மொழிகளில் பாண்டித்தியம் பெற்றிருந்தது மட்டுமன்றி, சிங்களம், சமசுக்கிருதம், மலையாளம், கன்னடம் ஆகிய மொழிகளிலும் அவருக்குப் பழக்கம் உண்டு. தமிழ்நாட்டில் உள்ள அண்ணாமலைப் பல்கலைக்கழகத்தில் சிறிது காலம் விரிவுரையாளராகப் பணியாற்றிய சுசீந்திரராஜா, இலங்கையில் கொழும்புப் பல்கலைக்கழகம், களனிப் பல்கலைக்கழகம், யாழ்ப்பாணப் பல்கலைக்கழகம் ஆகியவற்றிலும் பல்வேறு பதவிகளில் கடமையாற்றினார்.

சுசீந்திரராஜா இலங்கையில் வட மாகாணத்தில் உள்ள யாழ்ப்பாணத்தில் 1933ம் ஆண்டு அக்டோபர் 9ம் தேதி பிறந்தார். இவரது தந்தையார் மயிலிட்டி எஸ். சுவாமிநாதன், ஒரு கல்வியாளர். யாழ்ப்பாணம், திருநெல்வேலியில் இருந்த சைவ ஆசிரியர் பயிற்சிக் கல்லூரியில் நீண்ட காலம் அதிபராகப் பணியாற்றியவர். இவருடைய தொடர்புகள் காரணமாக, அக்காலத்தில் யாழ்ப்பாணத்தில் இருந்த புகழ் பெற்ற தமிழ் அறிஞர்களிடம் தமிழ் படிக்கும் வாய்ப்பு சுசீந்திரராஜாவுக்குக் கிடைத்தது.


</doc>
<doc id="251176" url="https://ta.wikipedia.org/wiki?curid=251176" title="அறிவுத்திறம்">
அறிவுத்திறம்

அறிவுத்திறன் புதிய பழக்கங்கள் மற்றும் ஆழ்நோக்கு ஆகியவற்றைக் கற்றுக்கொல்வதற்கான அறிவுத்திறன்.அதாவது கற்றறிந்தவற்றைத் தக்கவைத்தல், பதிய சூழ்நிலைகளைப் போதிய முறையில் மேற்கொள்ளுதல், இயல்நிகழ்ச்சிகளின் தொடர்புகளை நோக்குதல்,பிறர் நடவடிக்கைகளை முன்கருதுதல் போன்றவற்றை அறிவுத்திறனாகக் கூறலாம்.

தரப்படுத்தப்பட்ட கேள்விகள் அல்லது கணக்குகளின் தொகுதி. இக்கேள்வித் தொகுதி சோதனை செய்பவரைப் பல்வேறு நபர்களிடையே காணப்படும் வாய்மொழியான் அல்லது வாய்மொழி அல்லாத சிக்கல்களைத் தீர்க்கும் திறமையின் வேறுபாட்டைக் கண்டறிய அனுமதிக்கிறது.

சமுதாயப்படிநிலையில் கல்வி கற்ற சமூகத்தறத்தை சேர்ந்தவர்களைக் குறிக்க இச்சொல் பயன்படுத்தப்படுகிறது. அவர்கள் பெரும்பாலும் தொழில்சார் அல்லது மேலாண்மைத் தொழில்களில் ஈடுபடுவார்கள். அவர்கள் புதுக்கருத்துகளில் ஆர்வமுடையவர்களாகவும் தாங்கள் ஒரு சமுதாயத்தைச் சேர்ந்தவர்கள் என்ற உண்ர்வுடையவர்களாகவும் இருப்பார்கள்.

ஒரு சமுதாயத்தில் மூலகருத்துகளின் வளர்ச்சிக்காக தங்களை அர்பணித்துக்கொண்டு ஆக்கப்பூர்வமான அறிவுத்திறம்சார் குறிக்கோள்களில் ஈடுபடுகின்ற உறுப்பினர்களைக் குறிக்கிறது. அறிவுத்திறம் வாய்ந்தோர் கற்றறிந்தோர் வகுப்பில் ஒரு சிறிய ஆக்கப்பூர்வமான பிரிவாக அமைகின்றனர்.

</doc>
<doc id="251179" url="https://ta.wikipedia.org/wiki?curid=251179" title="வியாகரணம்">
வியாகரணம்

வியாகரணம் வேதாங்கங்களின் இரண்டாம் உறுப்பான வியாகரணம் இலக்கண விதிகள் வகுத்தளிக்கிறது. வியாகரணம் வேதத்தின் வாய் என்று கருதப்படுகிறது. பரம்பொருள் சொரூபங்களில் மிக முக்கியமானது ஒலி வடிவே. சீக்ஷையும் வியாகரணமும் ஒலி வடிவை மேம்பட்ட, தெளிவான வகையில் உணர உதவுகிறது. வியாகரணங்களில் பாணினியின் அஷ்டாத்யாயி எனும் வியாகரணமே மிகப் பரவலாய் அறியப்பட்டுள்ளது. நடராஜர் நடனம் செய்தபோது, அவரது உடுக்கையிலிருந்து கிளம்பிய 14 சூத்திரங்களை ஆதாரமாகக் கொண்டு, பாணினி அவற்றை எட்டு அத்தியாயங்களாக எழுதினார். காத்யாயனர், அதற்கு ஒரு அமைப்பினை வகுத்தார். அதற்கு பதஞ்சலி முனிவர் மற்றும் பலராலும் விளக்கவுரைகள் இயற்றப்பட்டிருக்கின்றன.


</doc>
<doc id="251180" url="https://ta.wikipedia.org/wiki?curid=251180" title="சீக்‌ஷா">
சீக்‌ஷா

சீக்ஷா, சமசுகிருத மொழி வேத அட்சரங்களை (எழுத்துக்களை) ஒலிப்பதின் இலக்கணத்தை வரையறை செய்து கொடுப்பதே சீக்‌ஷா சாஸ்திரம். சீக்‌ஷா (உச்சரிப்பு) சாஸ்திரம், வேதத்தின் ஆறு அங்கங்களில் (வேதாங்கங்கள்) முதல் அங்கம். 

வேத மந்திரங்களுக்கு உயிர், அதன் உச்சரிப்பில் உள்ளதால் அதனை சரியாக உச்சரிக்க வேண்டும். இதனை "அட்சர சுத்தம்" என்பர். அத்துடன் ஒவ்வொரு எழுத்தையும் குரல் உயர்த்திச் சொல்வதா, தாழ்த்திச் சொல்வதா, சமமாகச் சொல்வதா என்ற வேறுபாடுகள் உண்டு. இந்த மூன்றையும் முறையே "உதாத்தம்", "அநுதாத்தம்", "ஸ்வரிதம்" என்பர். இவை இருக்க வேண்டியபடி இருந்தால் அதற்கே "ஸ்வர சுத்தம்" என்று பெயர். அட்சர சுத்தம், ஸ்வர சுத்தம் இரண்டும் இருந்தால்தான் மந்திரங்கள் பலன் தரும். மந்திரங்களின் பொருளைவிட, ஒலிக்கும் முறை சரியாக இருப்பது முக்கியம். மந்திரக் கூட்டமாக உள்ள வேதத்துக்கு மூச்சு ஸ்தானம்.



</doc>
<doc id="251181" url="https://ta.wikipedia.org/wiki?curid=251181" title="கல்பம் (வேதாங்கம்)">
கல்பம் (வேதாங்கம்)

கல்பம், (Kalpa (Vedanga) வேதாங்கங்களின் ஆறாம் அங்கம். இது வேதங்களின் கைகளாக கருதப்படுகிறது. வைதீக கர்மாக்களில் குறிப்பாக யாகம், யக்ஞம், பூஜை, திருமணம் போன்ற சடங்குகள் எவ்வாறு நடத்த வேண்டும் என்ற நெறிமுறைகள் வகுத்து தருகிறது. முனிவர்கள் கல்பம் சார்ந்த சாத்திரங்களை தர்ம சாத்திரம், க்ருஹ்ய சாத்திரம், சிரௌத சாத்திரம் என மூன்றாக வகுத்துள்ளனர். 


</doc>
<doc id="251182" url="https://ta.wikipedia.org/wiki?curid=251182" title="யோகான்னசு பிரான்சு ஆர்ட்மேன்">
யோகான்னசு பிரான்சு ஆர்ட்மேன்

யோகான்னசு பிரான்சு ஆர்ட்மேன் (ஜனவரி 11, 1865 – செப்டம்பர் 13, 1936) ஒரு செருமானிய இயற்பியலாளரும் வானியலாளரும் ஆவார். இவர் 1904இல் டெல்ட்டா ஓரியானிசின் நிறமாலையை ஆராய்ந்த போது கால்சியம் வரிகளைத் தவிர மற்ற அனைத்து வரிகளும் இடம்பெயர்வதைக் கண்டார். இது விண்மீன்களிடை ஊடகம் ஒன்று நிலவுவதைக் குறிக்கிறது எனக் கூறினார்.

இவர் தெ லா பிலாத்தா வான்காணகத்தின் இயக்குநராக நவம்பர் 1922 முதல் மே 1934வரை இருந்தார். அப்போது இவர் வானியற்பியலில் வான்காணகப் பணிகளை வழிநடத்தினார். இவர் மூன்று சிறுகோள்களைக் கண்டுபிடித்தார்.

இவர் இலீப்சிக் பல்கலைக்கழகத்தில் நிலா மறைப்புகளைப் பற்றி ஆய்வு செய்து 1891இல் முனைவர் பட்டம் பெற்றார்.




</doc>
<doc id="251183" url="https://ta.wikipedia.org/wiki?curid=251183" title="சந்தஸ்">
சந்தஸ்

சந்தஸ் வேதாங்கங்களின் மூன்றாவது உறுப்பாகும். இது வேதத்தின் பாதமாக கருதப்படுகிறது. தமிழில் யாப்பிலக்கணம் என்பதே சமசுகிருத மொழியில் சந்தஸ் எனப்படும். சீக்ஷா சரியான உச்சரிப்புக்கான விதிமுறைகளைத் தொகுக்கிறது, வியாகரணம் அக்ஷரங்களின் (எழுத்துக்களின்) பொருத்தத்தைத் தீர்மானிக்கிறது, சந்தஸ் வேத மந்திரப் பிரயோகத்தின் ஒட்டுமொத்த ஒலி வடிவம் குலைவற்ற ஒழுங்கு கொண்டிருக்க உதவுகிறது. இவ்வகையில் வேத ஒலிகள் மற்றும் மந்திரங்களை சந்தஸ் காப்பாற்றிக் கொடுப்பதாகச் சொல்லலாம். வேத மந்திரங்களைத் தவறாக உச்சரிப்பது விரும்பத்தகாத எதிர்மறை விளைவுகளை அளிப்பது போலவே, மந்திரங்களில் உள்ள எழுத்துக்களை (அட்சரங்களை) கூட்டுவதும் குறைப்பதும் பிழையாக அமையும். சந்தஸ் குறித்த நூல்களில் பிங்களரின் சந்தஸ் சாஸ்திரமே புகழ் பெற்றதாகும். 


</doc>
<doc id="251185" url="https://ta.wikipedia.org/wiki?curid=251185" title="நிருக்தம்">
நிருக்தம்

நிருக்தம் அல்லது சொல் இலக்கணம், (Nirukta) வேதத்தின் நான்காம் வேதாங்கமாகும். நிருக்தம் வேதத்தின் செவியாகக் கருதப்படுகிறது. நிருக்தம் வேதத்தின் வேர்ச் சொல்லகராதி ஆகும். நிருக்தம் ஒவ்வொரு சொல்லின் வேரையும் கண்டெடுத்துக் கொடுக்கிறது. வேத மொழியில் உள்ள கடினமான சொற்களுக்கு மூலம் மற்றும் பொருள் தருவதுடன், அன்றாட பயன்பாட்டில் உள்ள சொற்களையும் அசை பிரித்து அவற்றின் மூலப் பதங்களை விளக்கி, ஏன் குறிப்பிட்ட பொருளில் ஒவ்வொரு சொல்லும் பயன்படுத்தப்படுகிறது என்பதை விளக்குகிறது. 



</doc>
<doc id="251186" url="https://ta.wikipedia.org/wiki?curid=251186" title="காட்பிரீடு மூன்சென்பெர்கு">
காட்பிரீடு மூன்சென்பெர்கு

காட்பிரீடு மூன்சென்பெர்கு ("Gottfried Münzenberg", பிறப்பு: 17 மார்ச் 1940) என்பவர் ஒரு செருமானிய இயற்பியலாளர் ஆவார்.

இவர் 1940 மார்ச்சு மாதம் 17ஆம் நாளில் செருமனியின் சட்சோனி மாகாணத்தில் உள்ள நார்தாவுசென் நகரில் சீர்திருத்தத் திருச்சபை அமைச்சர்கள் குடும்பத்தில், பாட்டர் எயின்சு, எலன் மூன்சென்பெர்கு ஆகியோருக்கு மகனாகப் பிறந்தார். தன் வாழ்க்கை முழுவதும் இவர் இறையியல், மெய்யியல் கோட்பாடுகளில் இயற்பியலின் தாக்கம் குறித்து ஆழ்ந்த ஈடுபாடு கொண்டிருந்தார்.

இவர் செருமனியின் கெய்சன் நகரிலுள்ள சட்டசு-இலீபிகுப் பல்கலைக்கழகம், இன்சுபிரக்கு பிரான்சென்சுப் பல்கலைக்கழகம் ஆகியவற்றில் தன்னுடைய இயற்பியல் பட்டத்தையும் தொடர்ந்து 1971இல் செருமனியின் கெய்சன் பல்கலைக்கழகத்தில் முனைவர் பட்டத்தையும் நிறைவு செய்தார்.

1976ஆம் ஆண்டில் இவர், இடாமிட்டாட்டுத் தொழினுட்பப் பல்கலைக்கழகத்தில் பீட்டர் அம்புருசிடர் தலைமையில் இயங்கிய செருமனியின் சி. எசு. ஐ அணு வேதியியல் துறைக்கு இடம்பெயர்ந்தார். கனமான அயனிப் பொருள்களைப் பிரித்தெடுக்கும் பணியில் கப்பல் கட்டுமானத் தொழிலில் இவர் முக்கியப் பங்கு வகித்தார். பீட்டர் அம்புருசிடருடன் இணைந்து இவர் போரியம் (Bh Z=107), ஆசியம் (Hs Z=108), மெய்ட்னீரியம் (Mt Z=109), டார்ம்சிட்டாட்டியம் (Ds Z=110), இரோயன்ட்கெனியம் (Rg Z=111), கோப்பர்நீசியம் (Cn Z=112) போன்ற தனிமங்களைக் கண்டறிவதிலும் குளிர் கனவயனிப் பிணைப்புச் செயற்பாடுகளிலும் பெரும்பங்கு வகித்துள்ளார். 1984ஆம் ஆண்டில் தொடங்கப்பட்ட சி. எசு. ஐ. அமைப்பின் புதிய துண்டு பிரிப்புத் திட்டத்திற்கு இவர் தலைவரானார். இத்திட்டம் கன அயனிகளின் பொருண்மம் சார் இடைவினைகள், விந்தையான அணுக்கரு கற்றைகளை தோற்றுவித்தலும் பிரித்தலும், விந்தையான அணுக்கருக்களின் வடிவமைப்பு போன்ற பல ஆய்வுத் தலைப்புகளுக்கு அடிப்படையான வழிகளைத் திறந்து வைத்தது. மேலும் இவர் சி. எசு. ஐ அணு அமைப்பு, அணுக்கரு வேதியியலில் துறைகளின் இயக்குனராகவும் மார்ச்சு 2005இல் பணியோய்வு பெறும் வரை மைன்சுப் பல்கலைக்கழகத்தில் இயற்பியல் பேராசிரியராகவும் பணிபுரிந்தார்.

1983இல் செருமனியின் கெய்சன் பல்கலைக்கழகம் இவருக்கு அளித்த உரோஞ்சன் விருதும் 1996ஆம் ஆண்டில் பிராங்கபேட்டு நகரில் சிகாடு ஆபுமான் என்பவருடன் இணைத்து இவருக்கு வழங்கப்பட்ட ஓட்டோ-ஆன் பரிசும் இவர் பெற்ற மிகவும் குறிப்பிடத்தக்க விருதுகளாகும்.



</doc>
<doc id="251192" url="https://ta.wikipedia.org/wiki?curid=251192" title="ஜார்ஜ் எர்பிக்">
ஜார்ஜ் எர்பிக்

ஜார்ஜ் அவார்டு எர்பிக் ("George Howard Herbig", சனவரி 2, 1920 – அக்டோபர் 12, 2013) ஓர் அமெரிக்க வானியலாளர் ஆவார். இவர் அவாய் பல்கலைக்கழகத்தில் வானியலாளராகப் பணியாற்றினார். எர்பிக்-ஆரோ பொருட்கள் கண்டுபிடிப்பில் இவர் பெயர் பெற்றார்.

இவர் 1920இல் மேற்கு வர்ஜீனியா, வீலிங்கில் பிறந்தார். எர்பிக் முனைவர் பட்டத்தை 1948இல் பெர்க்லி கலிபோர்னியா பல்கலைக்கழகத்தில் பெற்றார், அதன் ஆய்வேடு, ”ஒண்முகில்நிலையில் மாறுபடும் விண்மீன்கள்” என்பதாகும். அவரது சிறப்புப் புலம் படிமலர்ச்சியின் தொடக்கநிலை விண்மீன்கள் ஆகும். இவை இடைநிலைப் பொருண்மை உள்ள முந்து முதன்மை வரிசை விண்மீன்களாகும். இவை எர்பிக் Ae/Be வகை விண்மீன்கள் என வழங்கப்படுகின்றன. மேலும் உடுக்கணவெளி ஊடகத்தைக் கண்டுபிடித்தார். இவர் கியூல்லெரிமோ ஆரோவுடன் இணைந்து எர்பிக் ஃஆரோ பொருட்களைக் கண்டுபிடித்தார்; இவை ஒண்முகில் நிலையில் தோன்றும் விண்மீனின் இருமுனைமைப் பாய்வால் ஏற்படும் பொலிவார்ந்த படலத்திட்டுகள்/பட்டைகளாகும். உடுக்கணவெளி விரவல் பட்டை அறிவுப்புல ஆய்விலும் பெரும்பங்களிப்பு செய்துள்ளர். இவ்வகையில் 1963முதல் 1995வரை தொடர்ச்சியாக ஒன்பது கட்டுரைகளை “விரவிய உடுக்கணப் பட்டைகள்” என்றதலைப்பில் வெளியிட்டுள்ளார்.







</doc>
<doc id="251213" url="https://ta.wikipedia.org/wiki?curid=251213" title="சிஆர்-7">
சிஆர்-7

அண்ட செம்பெயர்ச்சி 7 அல்லது கொசுமசு செம்பெயர்ச்சி 7 ("Cosmos Redshift 7", "Galaxy Cosmos Redshift 7", "Galaxy CR7" அல்லது "CR7") என்பது மிகவும் பழமையானதும், மிகவும் தூரத்தில் உள்ளதுமான விண்மீன் பேரடைகளில் ஒன்று ஆகும். இது புவியில் இருந்து 12.9 பில்லியன் ஒளி ஆண்டுகள் தொலைவில் செக்ஸ்டான்சு என்ற விண்மீன் குழுவில் அமைந்துள்ளது. இப்பேரடையில் பெரு வெடிப்பின் பின் தோன்றிய முதல் விண்மீன்கள் இங்குள்ளதாக அறிவிக்கப்பட்டுள்ளது. 

திரள்-iii வகை விண்மீன்கள் அடங்கிய தொடக்கநிலைப் பால்வெளியின் கண்டுபிடிப்பு அண்டவியலில் புதிய ஆய்வுக் கட்டமாகும். இது ஏற்கெனவே கண்டறியப்பட்டுள்ள பொலிவுமிக்க பால்வெளியைவிட மும்மடங்கு பொலிவைக் கொண்டுள்ளது. தொடக்கத்தில் உருவாகிய பால்வெளியில் மீள்மின்னணுவாக்கம் (Reionisation) நிகழ்ந்த, பெருவெடிப்பிற்குப் பிறகு 80 கோடி ஆண்டுகளுக்குப் பிந்திய, காலகட்டத்தைச் சேர்ந்த பால்வெளிவகையிது. இதுவரை இவ்வகை விண்மீன்களடங்கிய அண்டம் கோட்பாட்டியலாக மட்டுமே முன்கணிக்கப்பட்ட வொன்றாகும். இப்போது அந்தக் கோட்பாட்டுக் கருதுகோள் மெய்யென நிறுவப்பட்டுள்ளது. இதில்தான் முன்பு நிலவிய எளிய தனிமங்கள் அணுக்கருப் பிணைவால் ஒருங்கிணைந்து இன்று நிலவும் அடர்தனிமங்களாக (Heavy Elements) உருவாகின. இதில் அமைந்த விண்மீன்கள் முதல் தலைமுறை விண்மீன்கள் ஆகும். இதற்கு முப்பதே அகவையுள்ள போர்த்துகேயக் கால்பந்து வீர்ரான CR7 என மக்களால் வழங்கப்படும் கிறித்தியானோ உரொனால்டுவின் பெயரிடப்பட்டுள்ளது. எனவே இது இனி CR7 பால்வெளி என அழைக்கப்படும்.இத்தகையபால்வெளியில் மட்டுமே இன்று நிலவும் சூரியக்குடும்பம் போன்ற விண்மீன்-கோள்குவை மண்டலங்கள் உருவாக முடியும்.

போர்த்துகேய நாட்டு இலிசுபன் பல்கலைக்கழகப் டேவிட் சோப்ராலும் நெதர்லாந்து வான்காணகமும் இணைந்து ESOவின் மீப்பெருந்தொலைநோக்கியைப் பயன்படுத்தி வானின் சிறுபரப்பில் மட்டுமே ஹேடாமல் மிகப் பரந்து விரிந்த விண்கொளம் முற்றிலும் துழாவி இந்தப் பால்வெளியைக் கண்டுபிடித்துள்ளனர். இவர்கள் இதுபோன்ற பல பால்வெளிகளைக் கண்டுபிடித்துள்ளனர். இவற்றில் மிகப்பொலிவான ஒன்றிற்கே CR7 எனப்பெயரிட்டுள்ளனர். இதில் நீல நிறமும் செம்பொலிவும் கொண்ட விண்மீன்கொத்துகள் உள்ளதால் இது திரள்-iii வகையைச் சார்ந்த ஒற்றைப் பான்மையினதாக உறுதிபடுத்தப்பட்டது. 



</doc>
<doc id="251214" url="https://ta.wikipedia.org/wiki?curid=251214" title="கரீப் ரத் எக்ஸ்பிரஸ்">
கரீப் ரத் எக்ஸ்பிரஸ்

கரீப் ரத் என்ற சொல்லுக்கு ஏழையின் வண்டி என்று பொருள். குறைந்த செலவில் பயணிக்கத்தக்க தொடர்வண்டிகளை கரீப் ரத் என்ற பெயரில் இந்திய இரயில்வே இயக்குகிறது. இத்தகைய வண்டிகளில் கட்டணமும் குறைவு. பெட்டிகளில் அதிக இருக்கைகள் இருக்கும். இது ராஜ்தானி வகை வண்டிகளின் வேகத்தில் இயங்குகிறது.



</doc>
<doc id="251220" url="https://ta.wikipedia.org/wiki?curid=251220" title="இந்திய-உரோம வர்த்தக உறவுகள்">
இந்திய-உரோம வர்த்தக உறவுகள்

இந்தியா மற்றும் உரோம் நாட்டினிடையே வர்த்தக உறவுகள் கி.மு.30-லேயே இருந்து வந்துள்ளன. உரோம வரலாற்று ஆய்வாளர்கள் உரோம மனைவிகளுக்கு சில்க் வாங்குவதற்காக இந்தியாவில் நிறைய வெள்ளி மற்றும் தங்கத்தை இழந்ததாக குறிப்பிட்டுள்ளனர். பண்டைய தமிழ் பேரரசுகளான சேர,சோழ,பாண்டிய நாடுகளில் தொடர்ச்சியாக வணிக தொடர்பு வைத்திருந்தனர்.

யானை, காண்டாமிருங்களின் தந்தங்கள் ஏற்றுமதியில் முக்கியப் பங்கு வகித்தன. சிறுத்தைகள், புலிகள், சிங்கங்கள் சர்க்கஸ் போன்றவற்றில் பயன்படுத்த வாங்கப்பட்டன.

காலத்தால் அழிந்து போன துறைமுகமான முசிறி இந்தியாவின் தென்மேற்குத் திசையில் அன்றைய சேரநாட்டில் அமைந்திருந்தது. இத்துறைமுகம் சேர மற்றும் உரோம நாட்டின் இடையேயான வர்த்தகத்தில் முக்கிய பங்காற்றியது.
அரிக்கமேடு அன்றைய சோழநாட்டில் அமைந்த துறைமுகமாகும்.


</doc>
<doc id="251221" url="https://ta.wikipedia.org/wiki?curid=251221" title="தொடுகைச் செயன்முறை">
தொடுகைச் செயன்முறை

தொடுகைச் செயன்முறை ("contact process") என்பது மிகவும் அடர்த்தியான கந்தக அமிலத்தைத் தயாரிப்பதற்கு நடைமுறையில் பயன்படுத்தப்படும் தயாரிப்பு முறையாகும். இத்தகைய மிகவும் செறிவு மிகுந்த கந்தக அமிலம் தொழிற்சாலைகளில் பயன்படுகிறது. பிளாட்டினம் இவ்வினையில் வினையூக்கியாகப் பயன்படுத்தப்படுகிறது. ஊட்டு மூலப்பொருளாகக் கந்தகம் உள்ள நிலையில் ஆசனிக்கு மாசுகளுடன் பிளாட்டினம் எளிதில் வினைபுரியும் தன்மை கொண்டிருப்பதால், வனேடியா இவ்வினைக்காகத் தற்பொழுது பரிந்துரைக்கப்படுகிறது.

1831ஆம் ஆண்டில் ஆங்கிலேய வினாகிரி வணிகர் பெரெகிரின் பிலிப்புசு இந்தச் செயன்முறைக்குக் காப்புரிமை பெற்றிருந்தார். முந்தைய ஈய அறைச் செயன்முறையை விட அடர்த்தியான கந்தக அமிலம் தயாரிப்பதற்காக மிகவும் சிக்கனமான செயன்முறையாக தொடுகைச் செயன்முறையை இவர் கருதினார். கந்தக அமிலம் தயாரிப்பதோடு கூடுதலாக இம்முறையில் கந்தக மூவொட்சைட்டும் ஓலியமும் தயாரிக்கப்பட முடியும் என்பது இம்முறையின் சிறப்பாகும்.

தொடுகைச் செயன்முறையை ஐந்து படிநிலைகளாகப் பிரிக்க இயலும்.

என்பன இம்முறையிலுள்ள ஐந்து நிலைகளாகும்.
வினையூக்கியின் வீரியம் குறையாமல் இருக்க கந்தகவீரொட்சைட்டையும் காற்றையும் தூய்மைப்படுத்துவது அவசியமாகும். தூய்மையாக்கலுக்குப் பின்னர் வளிமமானது நீரினால் கழுவப்பட்டு, கந்தக அமிலத்தால் உலர்த்தப்படுகிறது.

வெப்பப் பரிமாற்றிகள் மூலமாக வினையூக்கிக்கு மாற்றப்படும் வெளியேற்றப்படும் வளிமங்களால் வினைக் கலவையைச் சூடாக்குவதன் மூலம் ஆற்றல் இங்கு சேமிக்கப்படுகிறது. 

கந்தகவீரொட்சைட்டும் ஒட்சிசனும் இம்முறையில் பின்வருமாறு வினைபுரிகின்றன.

இலீச்சற்றலியரின் தத்துவத்தின்படி அழுத்தத்தைக் கூட்டும்போது முன்னோக்குவினை நிகழ்வது சாத்தியமாகிறது. அதனால் கூடிய உற்பத்தியும் நிகழ்கிறது. வெப்பநிலை குறைக்கப்பட்டால் பொருளாதார நலனுக்கும் கீழாக உற்பத்திவீதம் குறைந்து விடுகிறது. எனவே, வினைகலனில் தூய கந்தக ஈராக்சைடு மற்றும் ஆக்சிசன் வாயுக்கள் 1 – 2 வளிமண்டல அழுத்தத்தில் எடுத்துக்கொள்ளப்படுகிறது. வெப்பநிலையை 450 பாகை செல்சியசு வெப்பநிலைக்கு உயர்த்த வனேடியம் ஐந்தாக்சைடு வினையூக்கி பயன்படுத்தப்பட்டு 96 சதவீதம் உற்பத்தியை அடையமுடிகிறது. பிளாடினம் வினையூக்கி வனேடியம் ஐந்தாக்சைடைவிட அதிக பலனளித்தாலும் அதன் உயர்ந்த விலை காரணமாகவும் எளிதில் இதன் வினையூக்கிப் பண்பு பாதிக்கப்படுவதாலும் இதை அதிகமாகப் பயன்படுத்துவதில்லை. மேலும், வினையில் வேதிச்சமநிலையைப் பாதிக்கப்படாமல் வினையின் வேகத்தை அதிகரிக்க மட்டுமே வினையூக்கியானது பயன்படுகிறது. வினையூக்கியின் செயற்பாட்டை விளக்கும் வினைவழி முறையை இரு படிநிலைகளில் விளக்கலாம்.

1. SO வை V அயனி SO யாக ஆக்சிசனேற்றம் செய்கிறது.

2. ஆக்சிசனிழந்த V ஆக்சிசனேற்றம் அடைந்து மீண்டும் V அயனியாக மீட்டாக்க வினையூக்கியாகிறது.

சூடான கந்தக மூவாக்சைடு வெப்ப பரிமாற்றி வழியாக செலுத்தப்பட்டு ஈர்ப்பு கோபுரத்தில் கந்தக அமிலத்தில் கரைக்கப்பட்டு ஓலியம் உருவாகிறது.

அதிகமான வெப்பம் உமிழப்படும் வினையாக இருப்பதால் நேரடியாக கந்தக மூவாக்சைடை தண்ணீரில் கரைத்து ஓலியம் மற்றும் கந்தக அமிலம் தயாரிப்பது நடைமுறைக்கு சாத்தியமற்றதாக உள்ளது. திரவம் உருவாதலுக்குப் பதிலாக அமில நீராவி அல்லது மூடுபனி இம்முறையில் உருவாகும் வாய்ப்பும் உள்ளது.

ஓலியம் நீருடன் வினைபுரிந்து மிகவும் செறிவு மிகுந்த கந்தக அமிலம் உருவாகிறது. 

இவ்வினையின் சராசரி உற்பத்தி வீதம் கிட்டத்தட்ட 30 சதவீதம் ஆகும்.

இவ்வலகு, தூவுதல் கோபுரம், குளிர்விக்கும் குழாய்கள், தூய்மையாக்கும் கோபுரம், உலர்த்தும் கோபுரம், ஆர்சனிக் தூய்மையாக்கி, சோதனைப் பெட்டி முதலான பகுதிகளைக் கொண்டுள்ளது.

தொடு முறை செயல்முறையின் அடுத்த படிநிலை இரட்டைத்தொடுகை இரட்டையீர்ப்பு எனப்படுகிறது தயாரிப்பு வாயுக்கள் (SO) மற்றும் (SO) வாயுக்கள் இந்தச் செயல்பாட்டில் இரண்டு முறை ஈர்ப்பு கோபுரங்கள் வழியாகச் செலுத்தப்படுகின்றன. இதனால் கந்தக ஈராக்சைடு மேலும் மேலும் கந்தக மூவாக்சைடாக மாற்றப்பட்டு அதிகமான கந்தக அமிலம் உற்பத்தி செய்யப்படுகிறது. 

SO நிறைந்த வாயுக்கள் முதல் நிலை மாற்றமடைவதற்காக வினையூக்கி மாற்றிக்குள் நுழைகின்றன, வழக்கமாக வினையூக்கி மாற்றியென்பது பல வினையூக்கிப் படுகைகள் கொண்டிருக்கும் கோபுரமாகும். இக்கோபுரத்தில் இருந்து வெளிப்படும் வாயுவில் SO மற்றும் SO வாயுக்கள் உள்ளன. இவ்வாயுக்கள் கந்தக அமிலம் துளித்துளியாகச் சொட்டும் இடைநிலை ஈர்ப்பு கோபுரங்கள் வழியாக செலுத்தப்படும் போது கந்தக மூவாக்சைடு தண்ணீரில் கரைந்து கந்தக அமிலத்தின் செறிவை அதிகரிக்கிறது. ஒருவேளை கந்தக ஈராக்சைடும் இடைநிலை கோபுரத்தில் உட்புக நேர்ந்தாலும் அது மாற்றமேதுமின்றி ஈர்ப்பு கோபுரத்திலிருந்து வெளிப்படுகிறது.
இவ்வாறு வெளிவரும் SO வாயு குளிவிக்கப்பட்டு மீண்டும் வினையூக்கி மாற்றி கோபுரத்திற்குள் செலுத்தப்படுகிறது. இங்கு SO வாயு SO வாயுவாக மாறும் நிகழ்வு இந்நிலையில் கிட்டத்தட்ட 99.8% மாற்றமாக இருக்கிறது. இறுதியாக இவ்வாயுக்கள் கடைசி ஈர்ப்பு கோபுரத்தில் செலுத்தப்பட்டு செறிவு மிகுந்த கந்தக அமிலம் தயாரிக்கப்படுகிறது.
முறையான வெப்பக் கட்டுப்பாடு மற்றும் சீராக வாயுக்கள் செலுத்துதல் வீதம் ஆகியவற்றால் உற்பத்தி வீதம் மற்றும் செறிவு மிகுத்தல் செயல்பாடுகள் மேம்படுத்தப்படுகின்றன. 



</doc>
<doc id="251232" url="https://ta.wikipedia.org/wiki?curid=251232" title="ஒ.ச.நே. ஈடுசெய்தல்">
ஒ.ச.நே. ஈடுசெய்தல்

ஒ. ச. நே. ஈடுசெய்தல் "(UTC offset)" என்பது ஒரு குறிப்பிட்ட இடத்தின் குறிப்பிட்ட நாளில் ஒருங்கிணைந்த சர்வதேச நேரத்திலிருந்து வேறுபடுகின்ற மணி மற்றும் நிமிடங்களைக் குறிக்கின்றது. பொதுவாக இந்நேர வேறுபாடு (+ அல்லது -) குறியீகள் மூலமாக குறிக்கப்படுகிறது. எனவே ,ஒரு இடத்தில் நிலவுகின்ற நேரமானது ஒருங்கிணைந்த சர்வதேச நேரத்திலிருந்து ஒரு மணி நேரம் முன்னால் இருக்கிறது என்றால் ( குளிர்காலத்தில் பெர்லினில் இருக்கும் நேரத்தைப் போல) அதை ஒருங்கிணைந்த சர்வதேச நேரத்திற்கு ஈடு செய்யும் பொருட்டு "+01:00", "+0100", அல்லது சாதாரணமாக "+01" என்று குறிக்கப்படுகிறது. 

நேர வலயம் என்பது ஒரு நிலவியற் பகுதியில் உள்ள அனைவரும் கிட்டத்தட்ட ஒரே நேரத்தை உணர்வதைக் குறிக்கும்.

நேரமீடுசெய்தல் என்பது ஒரு நிலவியற்பகுதியில் நிலவும் நேரத்தை , ஒருங்கிணைந்த சர்வதேச நேரத்திற்குச் சமமான நேரமாகக் குறிப்பிடும்பொருட்டு கூட்டவோ அல்லது குறைக்கவோ செய்கின்ற நேரத்தின் அளவாகும். அந்நேரம் பகலொளி சேமிப்பு நேரம் அல்லது திட்ட நேரம் என்பவற்றில் எதுவாகவும் இருக்கலாம்.

ஏதாவதொரு குறிப்பிட்ட நேர வலயத்தில் வசிப்பவர்கள் ( உருசியா அல்லது தென் ஆப்பிரிக்கா போல) திட்ட நேரத்தை ஆண்டு முழுவதுமோ அல்லது கோடைகாலத்தின் பகல் பொழுது மற்றும் குளிர்காலத்திலோ கண்காணிக்க இயலும்.

வட அமெரிக்கா , ஐரோப்பா மற்றும் ஆத்திரேலியா போன்ற பல நாடுகளில் பகலொளி சேமிப்பு நேரம் பயன்படுத்தப்படுகிறது. பகலொளி சேமிப்பு நேரம் என்பது பரவலாக பயன்பாட்டில் இருக்கும் திட்ட நேரத்தை கோடை மாதங்களில் முன்னோக்கி நகர்த்தும் முறையாகும். இது பொதுவாக ஒரு மணி நேரமாகும். மத்திய ஐரோப்பிய நேரம் ஒ. ச. நே + 01:00 என்பது மத்திய ஐரோப்பிய கோடை நேரம் ஒ. ச. நே + 02:00 என்று மாற்றப்படுகிறது மற்றும் பசிபிக் திட்ட நேரம் ஒ. ச. நே 08:00 என்பது பசிபிக் பகலொளி நேரமாகவும் மாற்றப்படுகிறது.




</doc>
<doc id="251242" url="https://ta.wikipedia.org/wiki?curid=251242" title="காவலூர் முருகன் கோயில்">
காவலூர் முருகன் கோயில்

காவலூர் முருகன் கோயில், இந்தியா, தமிழ்நாடு, தஞ்சாவூர் மாவட்டத்திலுள்ள முருகன் கோயிலாகும்.

இக்கோயில் தஞ்சாவூர் மாவட்டத்திலுள்ள அம்மாப்பேட்டை ஒன்றியத்தில் அமைந்துள்ளது.

சண்முகசுப்பிரமணியசுவாமி கோயில் என்றழைக்கப்படுகின்ற இக்கோயில் திருப்புகழ் பாடிய அருணகிரிநாதரால் பாடல் பெற்ற கோயிலாகும். சற்றே உயர்ந்த தளத்தில் அமைந்துள்ள இக்கோயில் கருவறை, விமானம் உள்ளிட்ட அமைப்புகளுடன் உள்ளது. கோயிலில் பலிபீடம், நந்தி உள்ளன. கோயிலின் முன் மண்டபத்தில் விநாயகர், சந்திரன், சூரியன், வல்லவநாதர், அருணகிரிநாதர், அங்காரஹன் உள்ளிட்டோர் உள்ளனர். ஆறுபடை வீடுகளைச் சேர்ந்த முருகனின் திருவுருவங்கள் சுதைச் சிற்பங்களாக அமைக்கப்பட்டுள்ளன.



</doc>
<doc id="251243" url="https://ta.wikipedia.org/wiki?curid=251243" title="கப்போங்கு மொழி">
கப்போங்கு மொழி

கப்போங்கு ("Kapóng") என்பது கயானா, மற்றும் வெனிசுவேலாவில் பேசப்படும் ஒரு கரிபன் மொழி ஆகும். இம்மொழி கயானாவில் குறிப்பாக அந்நாட்டின் மசருனி ஆற்றிற்கு மேலேயுள்ள பகுதிகளில் பரவலாகப் பேசப்படுகிறது. இம்மொழியைப் பேசுவோர் அனேகமாக கிராமங்களில் வசிக்காவிட்டாலும், கமராங், ஜவால்லா, வரமதோங், காக்கோ ஆகிய இடங்களில் உள்ளோர் பெரும்பான்மையாகப் பேசுகின்றனர். கப்போங்கு மொழியில் இரண்டு வட்டாரமொழி வழக்குகள் உள்ளன. அவை: அக்கவாயோ, பட்டமோனா ஆகியனவாகும்.


</doc>
<doc id="251248" url="https://ta.wikipedia.org/wiki?curid=251248" title="ஊர்வசி புட்டாலியா">
ஊர்வசி புட்டாலியா

ஊர்வசி புட்டாலியா ("Urvashi Butalia", பிறப்பு: 1952) என்பவர் பெண்ணிய எழுத்தாளர், படைப்பாளி, நூலாசிரியர், மற்றும் நூல் வெளியீட்டாளர் ஆவார். காளி பார் விமன் (kali for women) என்ற இந்தியாவின் முதல் பெண்ணியப் பதிப்பகத்தை ரிது மேனனுடன் சேர்ந்து தோற்றுவித்தவர்.

ஊர்வசி புட்டாலியா அரியானா மாநிலம் அம்பாலா என்னும் ஊரில் பிறந்தார். 1973 ஆம் ஆண்டில் இலக்கியத்தில் இளங்கலை, முதுகலை பட்டங்களை தில்லிப் பல்கலைக்கழகத்தில் பயின்று பெற்றார். பின்னர் 1977 இல் இலண்டன் பல்கலைக்கழகத்தில் தென்னாசிய ஆய்வுகள் செய்து முதுகலைப் பட்டம் பெற்றார்.

தில்லியில் அமைந்துள்ள ஆக்சுபோர்டு பல்கலைக்கழக பதிப்பகத்தில் பணியில் சேர்ந்து பதிப்பு சம்பந்தமான அனுபவங்களை ஊர்வசி புட்டாலியா பெற்றார். 1982 இல் இலண்டனில் உள்ள 'செட் புக்ஸ்' அமைப்பில் பெண்ணிய ஆய்வுகளில் ஈடுபட்டார். 1984 ஆம் ஆண்டில் ரிது மேனனுடன் இணைந்து பெண்ணியக் கருத்துகளைப் பரப்பும் நோக்கத்துடன் ஒரு பதிப்பகத்தைத் தோற்றுவித்தார். 2003 ஆம் ஆண்டில் ரிது மேனனுடன் கருத்து வேறுபாடு ஏற்பட்டு இருவரும் பிரிந்தனர். அதற்குப் பிறகு 'சுபான் புக்ஸ்' என்னும் பதிப்பகத்தைத் தொடங்கினார் ஊர்வசி. பெண்ணியம் பேசும் நூல்கள் மட்டுமன்றி கதை, புதினம், குழந்தை நூல்கள் பொது நூல்கள் எனப் பல வகை நூல்களை இப்பதிப்பகம் வெளியிட்டது.

பெண்களுக்கு எதிரான வன்செயல்களைக் கண்டித்தும் எதிர்த்தும் பல செய்தித் தாள்களிலும் இதழ்களிலும் எழுதி வருகிறார். பெண்களின் 
படைப்பாற்றலை வளர்த்தெடுக்க உதவி வருகிறார். இந்தியா பாக்கிஸ்தான் பிரிவினையின் போது நிகழ்ந்த வன்முறையிலும் போராட்டத்திலும் பாதிக்கப்பட்டு உயிர்ப் பிழைத்தோர் பலரை அணுகி பேட்டிக் கண்டு அவர்களுடைய அவலங்களையும் அனுபவங்களையும் பதிவு செய்துள்ளார் ஊர்வசி. தி கார்டியன், தி டைம்ஸ் ஆப் இந்தியா, அவுட்லுக், இந்தியா டுடே, தி இந்து போன்ற ஆங்கிலத்தாள்களில் பாலினச் சிக்கல்கள், தீவிர வாதம், அரசியல் போன்ற தளங்களில் தம் கருத்துகளை எழுதுகிறார். ஊர்வசி புட்டாலிய இதுவரை 7 நூல்கள் எழுதி இருக்கிறார். 
இவரும் ரிது மேனனும் இணைந்து பத்ம சிறி விருது 2003 இல் பெற்றனர்.



</doc>
<doc id="251255" url="https://ta.wikipedia.org/wiki?curid=251255" title="ஜன சதாப்தி எக்ஸ்பிரஸ்">
ஜன சதாப்தி எக்ஸ்பிரஸ்

ஜன சதாப்தி விரைவுவண்டி என்னும் தொடர்வண்டிகள் இந்தியாவில் இயக்கப்படுகின்றன. இவை "சதாப்தி விரைவுவண்டி"யைப் போன்றவை.

ஜன சதாப்தி வண்டிகளில் "ஹில் குயின் எக்ஸ்பிரஸ்" என்னும் வண்டி மட்டுமே மீட்டர் பாதையில் இயங்குகிறது. இது லும்திங்கில் தொடங்கி லோயர் ஹாப்லாங் வரை செல்லும். இந்த வண்டியும் கூடிய விரைவில் அகல ரயில்பாதைக்கு மாற்றப்படும்.

கீழே உள்ள பட்டியலில் ஜன சதாப்தி வகை வண்டிகளைக் காண்க.




</doc>
<doc id="251264" url="https://ta.wikipedia.org/wiki?curid=251264" title="டாட்டாநகர் சந்திப்பு">
டாட்டாநகர் சந்திப்பு

டாட்டாநகர் சந்திப்பு, இந்தியாவிலுள்ள ஜம்சேத்பூர் நகருக்கான தொடர்வண்டி நிலையமாகும். இந்த நிலையம் முன்னர் பீகாரில் இருந்தது. மாநில பிரிவினைக்குப் பின்னர், சார்க்கண்ட் மாநில எல்லைக்குள் உள்ளது. இது
தென்கிழக்கு ரயில்வே கோட்டத்தில், அதிக பயணிகள் பயன்படுத்தும் இரண்டாவது முக்கிய நிலையம். 



</doc>
<doc id="251274" url="https://ta.wikipedia.org/wiki?curid=251274" title="ஒஸ்டுவால்டு செயன்முறை">
ஒஸ்டுவால்டு செயன்முறை

ஒஸ்டுவால்டு செயன்முறை "( Ostwald process)" என்பது நைட்ரிக் அமிலம் தயாரிக்கப் பயன்படும் ஒரு வேதியியல் செயல்முறையாகும். வில்லெம் ஓஸ்டுவால்டு இச்செயன்முறையைக் கண்டறிந்து 1902 ஆம் ஆண்டில் காப்புரிமையும் பெற்றிருந்தார். இவருடைய இச்செயன்முறையே நவீன வேதியியல் தொழிற்சாலைகளில் முதன்மையாக அங்கம் வகிக்கிறது. மேலும் பொதுவான உரங்கள் உற்பத்திக்குத் தேவையான தாதுப் பொருட்களையும் இசெயன்முறை வழங்குகிறது. வரலாற்றிலும் நடைமுறையிலும் இசெயன்முறை ஹேபர் செயன்முறையை ஒத்திருக்கிறது. ஹேபர் செயன்முறை அமோனியா உற்பத்திக்குத் தேவையான தாதுப் பொருட்களை வழங்குகிறது.

அமோனியா நைட்ரிக் அமிலமாக மாறுவது இரண்டு படிநிலைகளில் நிகழ்கிறது. 10 சதவீதம் ரோடியம் சேர்ந்த பிளாட்டின வினையூக்கி முன்னிலையில் அமோனியா, ஆக்சிசனுடன் சேர்த்து சூடாக்கப்படுவதால் நைட்ரிக் அமிலமும் தண்ணீரும் உருவாகிறது. வலுவான வெப்ப உமிழ் வினை இப்படிநிலையில் நிகழ்கிறது. வெப்பம் உருவாக்குவதற்கான ஆதார வினையாக இவ்வினை கருதப்பட்டது

இரண்டாவது நிலையானது, நீருள்ள உறிஞ்சும் இயந்திரத்தில் நிகழும் இரண்டு வினைகளை உள்ளடக்கியுள்ளது. முதலாவதாக நைட்ரிக் ஆக்சைடு மீண்டும் நைட்ரசன் ஈராக்சைடாக: ஆக்சிசனேற்றம் செய்யப்படுகிறது. இவ்வாயு உடனடியாக நீரால் உறிஞ்சப்பட்டு நீர்த்த நிலையென்றாலும் தேவையான நைட்ரிக் அமிலத்தைத் தருகிறது. ஒருபகுதி வாயு மீண்டும் நைட்ரிக் ஆக்சைடாகக் குறைக்கப்படுகிறது:.

நைட்ரிக் ஆக்சைடு மறு சுழற்சியில் ஈடுபடுத்தப்படுகிறது. தேவையான அடர்த்திக்கு அமிலம் காய்ச்சி வடித்தல் மூலம் தயாரிக்கப்படுகிறது. 
மாறாக, கடைசி படிநிலை காற்றில் நிகழ்த்தப்பட்டால். 

நைட்ரிக் ஆக்சைடு மறு சுழற்சியில் ஈடுபடுத்தப்படுகிறது. தேவையான அடர்த்திக்கு அமிலம் காய்ச்சி வடித்தல் மூலம் தயாரிக்கப்படுகிறது. 
மாறாக, கடைசி படிநிலை காற்றில் நிகழ்த்தப்பட்டால். 

ஒட்டு மொத்தமாக 98 சதவீதம் உற்பத்தி கிடைக்க வேண்டுமெனில் முதலாவது படிநிலைக்கு குறிப்பிட்ட சில நிபந்தனைகள் பின்பற்றப்பட வேண்டும். அவை,

• 4 முதல் 5 வளிமண்டல அழுத்தம்
• சுமார் 217 பாகை செல்சியசு வெப்பநிலை

நைட்ரிக் ஆக்சைடு மீள நைட்ரசனாக மாறும் பக்க வினையையும் இங்கு கருத்திற் கொள்ள வேண்டும்.

வாயுக்கலவை வினையூக்கியுடன் தொடர்பு கொள்ளும் நேரத்தை குறைப்பதன் மூலம் இந்த இரண்டாம் நிலை வினையை கட்டுப்படுத்த இயலும். 



</doc>
<doc id="251281" url="https://ta.wikipedia.org/wiki?curid=251281" title="ஆண்டர்ஸ் யோனாஸ் ஆங்ஸ்டிராம்">
ஆண்டர்ஸ் யோனாஸ் ஆங்ஸ்டிராம்

ஆண்டர்ஸ் யோனாஸ் ஆங்ஸ்டிராம் ("Anders Jonas Ångström", 1814 - 1874 ), ஒரு சுவீடன் நாட்டு இயற்பியலாளர். உப்சாலா பல்கலைக்கழகத்தில் நிறமாலையியல் துறையில் முன்னோடியாக இருந்தவர். “வெப்பப்படுத்தப்பட்ட ஒரு வளிமம் ( gas ) எந்த அலைநீளங்களில் ஒளியை உமிழுமோ அதே அலைநீளங்களை குறைவான வெப்பநிலையில் உள்ளபோது அவ்வளிமம் உட்கவரும்” என்ற உண்மையை 1855 -ஆம் ஆண்டு கண்டறிந்தார்; இதை நான்காண்டுகளுக்குப் பின்னர் கீர்காஃப் ( Kirchoff ) ஆய்வுகளின் மூலம் உறுதி செய்தார். 1861- இல் ப்ரான்ஹோபர் வரிகளை ஆய்வு செய்ததில் சூரியனில் ஹைட்ரசன் உள்ளதை உறுதி செய்தார். ஆங்ஸ்ட்ராம் தன் அளவிடுதல்களை 10 மீ அளவுகளில் செய்தார்; பின்னாளிலே, அவரை கவுரவப்படுத்தும் விதமாக 10 மீ = 1 Å என்ற அலகு ஏற்படுத்தப்பட்டது. துருவ ஒளியின் நிறமாலையியல் பற்றியும் தன் ஆய்வுகளைச் செய்துள்ளார் ஆங்ஸ்டிராம். 

ஆண்டெர்சு ஜோனாசு ஆங்சுடிராம் மெடெல்பாட் நகரில் யோகான் ஆங்சுடிராமுக்குப் பிறந்து, ஆர்னோசந்து பள்ளியில் பயின்றார். இவர் 1833இல் உப்சாலாவுக்குப் போய் உப்சாலாப் பல்கலைக்கழகத்தில் கல்வி பயின்று 1839இல் இயற்பியலில் தேர்ச்சி பெற்றார். 1842இல் இவர் நடைமுறை வானியற் பணியில் பயிற்சிபெற ஸ்டாக்ஹோம் சென்றார். அடுத்த ஆண்டே அவர் உப்சாலா வான்காணகத்தின் பொறுப்பாளரானார்.

புவியின் காந்தப்புலம் பற்றிய ஆர்வத்தால் சுவீடன் நாட்டின் பல பகுதிகளின் காந்தச் செறிவில் ஏற்படும் வேறுபாடுகளை அளந்து பதிவு செய்தார். இவருக்கு இசுடாக்கோல்ம் அறிவியல் கல்விக்கழகம் இப்பணிக்கான பொறுப்பைத் தந்தது. 1851முதல் 1853வரை உலகம் சுற்றி சுவீடிய பிரிகேட்டு யூகினீ என்ற கலத்தில் காந்த அளவீடுகள் எடுத்ததால் இப்பணியை தனது இறப்புக்குச் சற்று முன்புவரை முடிக்கமுடியவில்லை.

இவர் அடோல்ப் பெர்டினாண்டு சுவான்பர்கிற்குப் பிறகு 1858இல் உப்சாலா இயற்பியல் கட்டிலில் அமர்ந்தார். இவரது முதன்மையான ஆய்வுகள் வெப்பக் கடத்தலிலும் கதிர்நிரலியலிலும் அமைந்தன. இவர் அரசு சுவீடிய அறிவியல் கல்விக்கழகத்துக்கு 1853இல் அனுப்பிய ஒளியியல் ஆய்வுகளாகிய "Optiska Undersökningar" என்ற உரையில் மின்பொறித் தெறிப்பில் இருவகைக் கதிர்நிரல்கள் உள்ளன எனக் குறிப்பிட்ட்தோடு மட்டுமன்றி, இதில் ஒன்று மின்முனை பொன்மம் (metal) வெளியிட்டது என்றும் மற்றொன்று அது கடக்கும்/பாயும் வளிமம் வெளியிட்டது என்றும் தெளிவுபடக் கூறியுள்ளார்.மேலும் ஆயிலரின் ஒத்திசைவுக் கோட்பாட்டைப் பயன்படுத்தி வெண்சுடர் வளிமம் தான் உறிஞ்சவல்ல அதே அலைநீளக் கதிர்களையே வெளியிடுகிறது என்றும் காட்டினார். இக்கூற்று, 1872இல் அரசுக் கழகத்தின் இரம்ஃபோர்டு விருதை இவருக்குத் தந்தபோது, சர் எட்வார்டு சாபைனால் அறிவிக்கப்பட்டது. எனவே இவர் பிறகு பல ஆண்டுகளாக கண்டுகொள்ளபடாமல் இருந்தாலும் இவரே கதிர்நிரலியலின் முன்னோடியாவார்.

1861ஆம் ஆண்டுக்குப் பிறகு இவர் சூரியக் கதிர்நிரலில் சிறப்புக் கவனம் செலுத்தலானார். இவர் ஒளிப்படவியலையும் கதிர்நிரலியலையும் இணைத்து சூரியக் குடும்பத்தை 1862இல் ஆய்வு செய்து சூரிய வளிமண்டலத்தில் பிற தனிமங்களுடன் நீரியம் உள்ளதைக் கண்டறிந்தார். அவர் 1868இல் இயல்புச் சூரியக் கதிர்நிரல் சார்ந்த 1000 கதிர்வரிகளை அளந்து விரிவான மிகப் பெரிய கதிர்வரையை "Recherches sur le spectre solaire", எனும் ஆய்வுரையில் வெளியிட்டார். அவரது அளவீடு, 7000 அல்லது 8000 பங்கில் ஒரு பங்களவுக்கு அளவியின்குறைபாட்டால் பிழை உடையதாயினும், அலைநீளத்தைப் பொறுத்தவரை சரியானதாக அமைந்திருந்தது.

இவர் 1867இல் முதன்முதலாக வடமுனைச் சுடரொளியை ஆய்வு செய்தார். அதில் இவர் மஞ்சட்பசுமைப் பகுதியில் அமைந்த பொலிவுமிக்க கோட்டை அளந்தார்; இவரது இரிட்ஜ்பர்க் பெயரால் அழைக்கப்படும் 7000 அல்லது 8000 பங்கில் ஒரு பங்களவுக்கு பிழை உடையதாயினும் அதே கோடே அந்தியொளி வீச்சிலும் அமைந்துள்ளதெனத் தவறாகக் கருதியுள்ளார்.

இவர் பல ஆய்வுகழகங்களில் உறுப்பினராகத் தேர்வு செய்யப்பட்டார். 1850இல் சுவீடிய அரசு அறிவியல் கல்விக்கழகத்திலும் 1870இல் இலண்டனரசுக் கழகத்திலும் 1873இல் பிரெஞ்சு நிறுவனத்திலும் உறுப்பினரானார்.

இவரது மகனான, நட் ஆங்சுடிராம் (1857–1910), என்பவரும் ஓர் இயற்பியலார் ஆவார்.

இவர் 1874 ஜூன் 24ஆம் நாளன்று உப்சாலாவில் இயற்கை எய்தினார்.




</doc>
<doc id="251288" url="https://ta.wikipedia.org/wiki?curid=251288" title="தனுர் வேதம்">
தனுர் வேதம்

தனுர் வேதம், "தனுஷ்" என்ற சமசுகிருத சொல்லிற்கு "வில்" என்றும், வேதம் என்பதற்கு அறிவு என்றும் பொருள்படும். நேரடி பொருளில், இச்சொல் வில் வித்தையை குறிக்கும். இதிகாச புராணங்களில் இப்பொருளில்தான் தனுர்வேதம் என்ற சொல் பயன்படுத்தப்பட்டுள்ளது. பின்னர் தனுர் வேதம் என்ற சொல், வாள், ஈட்டி, கதாயுதம், கத்தி போன்றவைகளுடன் போரிடும் கலைகளையும் குறிக்க பயன்படுத்தப்படுகிறது.

பண்டைய இந்திய இதிகாசங்களில் வில் வித்தையில், இராமன், இலக்குவன், பீஷ்மர், துரோணர் அருச்சுனன், கர்ணன் மற்றும் ஏகலைவன் புகழ் பெற்றவர்களாக விளங்கினர்.
கதாயுதப் போரில், பலராமன், வீமன், துரியோதனன் மற்றும் துச்சாதனன் சிறந்து விளங்கினர்.


</doc>
<doc id="251292" url="https://ta.wikipedia.org/wiki?curid=251292" title="காந்தர்வ வேதம்">
காந்தர்வ வேதம்

காந்தர்வ வேதம், இந்து தொன்மவியலில் சில தேவ கணங்களை கந்தர்வர்கள், அரம்பையர்கள் (அப்சரஸ்), வித்தியாதரர்கள், கிண்ணரர்கள், கிம்புருடர்கள் என்று வகைப்படுத்தப்பட்டனர். அவர்களில் கந்தர்வர்கள் இசை மற்றும் நடனக் கலையில் தேர்ச்சி பெற்றவர்கள் என்று கருதப்படுகிறது. 

பரத முனிவர், நாட்டிய சாஸ்திரம் எனும் காந்தர்வ வேதம் எழுதியவராக கருதப்படுகிறார். காந்தர்வக் கலை கிமு 500 முதல் கிபி 500 முடிய இக்கலை வளர்ச்சி அடைந்ததாக கருதப்படுகிறது.


</doc>
<doc id="251296" url="https://ta.wikipedia.org/wiki?curid=251296" title="மேற்கு இரயில்வே (இந்தியா)">
மேற்கு இரயில்வே (இந்தியா)

மேற்கு ரயில்வே என்பது இந்திய இரயில்வேயின் 17 மண்டலங்களில் ஒன்று. இது 1951 நவம்பர் 05 முதல் பயன்பாட்டில் உள்ளது. இந்த கோட்டத்திற்கு உட்பட்டவற்றில் ரத்லம் - மும்பை சென்ட்ரல், அகமதாபாத் - மும்பை, பாலன்பூர் - அகமதாபாத் ஆகிய வழித்தடங்கள் முக்கியமானவை.

சர்ச்சுகேட் தொடர்வண்டி நிலையம்,
மும்பை சென்ட்ரல்,
அகமதாபாத் தொடர்வண்டி நிலையம்,
பாந்திரா முனையம்,
வடோதரா தொடர்வண்டி நிலையம்,
சூரத்து,
பவ்நகர் தொடர்வண்டி நிலையம்,
ரத்லம் சந்திப்பு,
இந்தோர் சந்திப்பு,
உஜ்ஜைன் சந்திப்பு,
ராஜ்கோட்,
காந்திதாம் தொடர்வண்டி நிலையம்



</doc>
<doc id="251297" url="https://ta.wikipedia.org/wiki?curid=251297" title="எலி (திரைப்படம்)">
எலி (திரைப்படம்)

எலி என்பது 2015 ஆவது ஆண்டில் வெளியான ஒரு தமிழ்த் திரைப்படமாகும். நடிகர் வடிவேலு, நடிகை சதா ஆகியோர் முக்கிய கதாபாத்திரங்களில் நடித்த இத்திரைப்படத்தை யுவராஜ் தயாளன் இயக்கியிருந்தார். தெனாலிராமன் திரைப்படத்தை இயக்கிய யுவராஜ் தயாளன் அப்படத்தின் வெற்றியைத் தொடர்ந்து, வடிவேலுவுடன் மீண்டும் இணைந்த இத்திரைப்படமும் ஒரு நகைச்சுவைத் திரைப்படமாகும். வித்யாசாகர் இசையமைத்த இத்திரைப்படம் 2015 சூன் 19 அன்று வெளியானது.



</doc>
<doc id="251302" url="https://ta.wikipedia.org/wiki?curid=251302" title="குப்பநத்தம்">
குப்பநத்தம்

குப்பநத்தம் (ஆங்கிலம் : Kuppanatham) என்பது கடலூர் மாவட்டத்தில் விருத்தாசலம் வட்டத்தில் அமைந்துள்ள ஒரு கிராமம் ஆகும். இது விருத்தாசலத்திற்கு மிக அருகாமையில் அமைந்துள்ளது. இந்திய அரசின் 2011-ஆம் ஆண்டு மக்கள் தொகை கணக்கெடுப்பின்படி, குப்பநத்தம் கிராமத்தில் 998 வீடுகள் உள்ளன. மேலும் இக்கிராமத்தில் 4,025 மக்களும் அதில் 2.053 ஆண்களும் 1972 பெண்களும் அடங்குவர்.

குப்பநத்தம் கிராமத்தில் விவசாயம் முக்கிய தொழிலாக கருதப்படுகிறது. 2011-ஆம் ஆண்டு கணக்கெடுப்பின்படி, 472 பேர் விவசாயத்தை முழு நேரமாக மேற்கொள்கின்றனர். இதில் 394 ஆண்களும் 78 பெண்களும் அடங்குவர். மேலும் 1,313 பேர் விவசாயத்தை பகுதி நேரமாக மேற்கொள்கின்றனர். இதில் 520 ஆண்களும் 793 பெண்களும் அடங்குவர். இதர வேலை செய்பவர்கள் 327 பேர் உள்ளனர்.

குப்பநத்தம் கிராமம் கல்வியறிவில் முன்னேறும் கிராமமாக உள்ளது. 2011-ஆம் கணக்கெடுப்பின்படி, இக்கிராமத்தில் 2,650 கல்வியறிவு பெற்றுள்ளனர். இதில் 1,563 ஆண்களும் 1,087 பெண்களும் அடங்குவர். இந்த கிராமத்தில் 1,375 பேர் படிப்பறிவு பெறாமல் உள்ளனர். இதில் 490 ஆண்களும் 885 பெண்களும் உள்ளனர். மேற்கண்ட வகையில் பார்க்கும் போது படிப்பறிவு பெற்றவர்கள் அதிகமாக உள்ளனர். இங்குள்ளவர்கள் கீழ்நிலைக்கல்வியை சொந்த கிராமத்திலேயும், மேல்நிலைக்கல்வியை விருத்தாசலத்திலோ அல்லது மற்ற நகரங்களிலோ கற்கின்றனர். இந்த கிராமத்திற்கு மிக அருகாமையில் திரு.கொளஞ்சியப்பர் அரசு கலைக்கல்லூரி இடம்பெற்றுள்ளது.

குப்பநத்தம் கிராமத்தைச் சேர்ந்தவர்கள் பொருட்களை வாங்கவோ அல்லது விற்கவோ அருகிலுள்ள விருத்தாசலம் நகரத்திற்கு செல்ல வேண்டியுள்ளது.

குப்பநத்தம் கிராமத்தைச் சேர்ந்தவர்கள் பெரும்பாலும் இருசக்கர வாகனங்களைப் பயன்படுத்துகின்றனர். பேருந்து மூலம் தொலைதூரத்திற்கு செல்ல விருத்தாசலம் நகரத்திற்கு செல்ல வேண்டியுள்ளது.



</doc>
<doc id="251305" url="https://ta.wikipedia.org/wiki?curid=251305" title="பிகானீர் மற்றும் ஜெய்ப்பூர் ஸ்டேட் வங்கி">
பிகானீர் மற்றும் ஜெய்ப்பூர் ஸ்டேட் வங்கி

பிகானீர் மற்றும் ஜெய்ப்பூர் ஸ்டேட் வங்கி அல்லது ஸ்டேட் பாங்க் ஆப் பிகானீர் மற்றும் ஜெய்ப்பூர் என்பது இந்தியாவில் செயல்பட்டுவரும் 26 பொதுத்துறை வங்கிகளில் ஒன்றாகும். மேலும் இவ்வங்கி பாரத ஸ்டேட் வங்கியின் 6 துணை வங்கிகளில் ஒன்றாகும். 2014 ஆவது ஆண்டு நிலவரப்படி இவ்வங்கி 1,140 கிளைகளுடன் செயல்பட்டு வருகிறது. இக்கிளைகளில் பெரும்பாலானவை ராஜஸ்தான் மாநிலத்திலேயே அமைந்துள்ளன. 2016 ஆம் ஆண்டில், பிகானீர் மற்றும் ஜெய்ப்பூர் ஸ்டேட் வங்கி உள்ளிட்ட ஐந்து பொதுத்துறை வங்கிகளான பிகானீர் மற்றும் ஜெய்ப்பூர் ஸ்டேட் வங்கி, ஐதராபாத் ஸ்டேட் வங்கி, பாட்டியாலா ஸ்டேட் வங்கி, திருவாங்கூர் ஸ்டேட் வங்கி, மைசூர் ஸ்டேட் வங்கி ஆகிய வங்கிகள், பாரத ஸ்டேட் வங்கியுடன் ஒன்றிணைக்க திட்டமிடப்பட்டது, இதற்கு இந்திய அரசு 2017 பிப்ரவரி 15 ஆம் தேதி ஒப்புதல் அளித்தது. இறுதியாக 2017 மார்ச் 31 அன்று பாரத ஸ்டேட் வங்கியுடன் இணைக்கப்பட்டன.



</doc>
<doc id="251312" url="https://ta.wikipedia.org/wiki?curid=251312" title="பி. ஆர். பந்துலு">
பி. ஆர். பந்துலு

பி. ஆர். பந்துலு "(Boodgur Ramakrishnaiah Panthulu, B. R. Panthulu," 26 சூலை 1911 – 8 அக்டோபர் 1974) தென்னிந்தியாவைச் சேர்ந்த திரைப்பட இயக்குனர், தயாரிப்பாளர் மற்றும் நடிகராவார்.








</doc>
<doc id="251323" url="https://ta.wikipedia.org/wiki?curid=251323" title="கழகத் தமிழ் அகராதி">
கழகத் தமிழ் அகராதி

கழகத் தமிழ் அகராதி என்பது திருநெல்வேலி, சைவசித்தாந்த நூற்பதிப்புக் கழகத்தின் புலவர் குழுவால் தொகுத்து வெளியிடப்பட்ட ஒரு தமிழ் அகராதி ஆகும். இது 1964 இல் முதல் பதிப்பாக வெளிவந்தது. 1997வரை 13 பதிப்புகளைக் கண்டுள்ளது. இவ்வகராதி தமிழிலக்கியத்தை படிப்பவர்களின் வசதிக்காகவே தொகுக்கப்பட்டது.

</doc>
<doc id="251327" url="https://ta.wikipedia.org/wiki?curid=251327" title="இந்தூர் ஸ்டேட் வங்கி">
இந்தூர் ஸ்டேட் வங்கி

இந்தூர் ஸ்டேட் வங்கி அல்லது ஸ்டேட் பாங்க் ஆப் இந்தூர் என்பது பாரத ஸ்டேட் வங்கியின் துணை வங்கியும், பாரத ஸ்டேட் வங்கியுடன் இணைக்கப்பட்ட வங்கியும் ஆகும். இவ்வங்கி தனது தலைமை வங்கியான பாரத ஸ்டேட் வங்கியுடன் இணைய இந்திய அரசு 2009 அக்டோபரில் முதற்கட்ட அனுமதியை வழங்கியது. இவ்விணைப்புக்கு 2010 சூலை 15 அன்று மத்திய அமைச்சரவை ஒப்புதல் வழங்கியது. 2010 ஆகஸ்டு 26 அன்று இவ்வங்கி பாரத ஸ்டேட் வங்கியுடன் அதிகாரப் பூர்வமாக இணைந்தது. 

பாரத ஸ்டேட் வங்கியுடன் இணைக்கப்படும் போது இவ்வங்கி 470 கிளைகளுடன் 300 நகரங்களில் செயல்பட்டுவந்தது. 2009 மார்ச் மாதத்தில் இவ்வங்கியின் மொத்த வருவாயானது ரூபாய் 500 பில்லியனைத் தாண்டியது.



</doc>
<doc id="251342" url="https://ta.wikipedia.org/wiki?curid=251342" title="இந்திராணி (சப்தகன்னியர்)">
இந்திராணி (சப்தகன்னியர்)

இந்திராணி () அல்லது சசி, (Shachi or Indrani) (queen of Indra), ; (சமசுகிருதம்): शची;), துவக்க வேத கால நாகரீகத்தில், இந்து சமயத்தில் ஏழு புகழ் மிக்க பெண் கடவுளர்களில் (சப்தகன்னியர்) ஒருவராக கருதப்படுபவர். இவரை ஐந்திரி என்றும் மகேந்திரி என்றும், பௌமன் என்ற அசுர மன்னின் மகள் என்பதால் "பௌலோமி" என்றும் வேதங்கள் அழைக்கிறது. இந்திரனின் மனைவியான இந்திராணி மிக அழகானவர். இந்திராணி சிங்கம் மற்றும் யாணைகளுடன் தொடர்புடையவர். ஜெயந்தன் மற்றும் ஜெயந்தி (தெய்வானை) மற்றும் சித்திரகுப்தர் ஆகியோரின் தாயாவாள்.

நகுசன் கதையில் இந்திராணியை தொடர்புருத்தி பேசப்படுகிறது.



</doc>
<doc id="251347" url="https://ta.wikipedia.org/wiki?curid=251347" title="துவாரகை மடம்">
துவாரகை மடம்

துவாரகை மடம் அல்லது துவாரகை பீடம் (Dwaraka pīţha or Dwaraka maţha), இந்தியாவின், குஜராத் மாநிலத்தில், இன்றைய தேவபூமி துவாரகை மாவட்டத்தின் கடற்கரை நகரான துவாரகையில், ஆதிசங்கரரால் எட்டாம் நூற்றாண்டில் துவக்கப்பட்ட அத்வைத மடமாகும். சாம வேதத்தை பிரதிநிதித்துவப்படுத்தும் இம்மடத்தை காளி மடம் என்றும் அழைப்பர்.

இம்மடத்தின் முதல் மடாதிபதியாக இருந்தவர், ஆதிசங்கரரின் நான்கு சீடர்களில் ஒருவரான அஸ்தாமலகர் ஆவார்.

<includeonly></includeonly>


</doc>
<doc id="251350" url="https://ta.wikipedia.org/wiki?curid=251350" title="செ. எ. ஆனந்தராஜன்">
செ. எ. ஆனந்தராஜன்

செல்லையா எட்வின் ஆனந்தராஜன் ("Chelliah Edwin Anandarajan" (31 சனவரி 1932 - 26 சூன் 1985) இலங்கைத் தமிழ் கல்வியாளரும், ஆசிரியரும் ஆவார். இவர் யாழ்ப்பாணம் பரி. யோவான் கல்லூரியின் ஆசிரியராகவும், அதிபராகவும் பணியாற்றியவர். ஈழப் போரின் போது இவர் தமிழீழ விடுதலைப் புலிகளால் சுட்டுக் கொல்லப்பட்டார்.

ஆனந்தராஜன் 1932 சனவரி 31 இல் இலங்கையின் வடக்கே யாழ்ப்பாணத்தில் கோப்பாயில் கோப்பாய் கிறித்தவக் கல்லூரி அதிபர் ஜி. எஸ். செல்லையாவின் மூத்த மகனாகப் பிறந்தார். கோப்பாய் கிறித்தவக் கல்லூரியிலும், பரி. யோவான் கல்லூரியிலும் கல்வி கற்றார். பின்னர் சென்னை கிறித்துவக் கல்லூரியில் உயர்கல்வி கற்று விலங்கியலில் பட்டம் பெற்றார்.

ஆனந்தராஜன் பத்மா கதிர்காமர் என்பவரை திருமணம் புரிந்தார். இவர்களுக்கு ஐந்து பிள்ளைகள்.

இளங்கலைப் பட்டம் பெற்று இலங்கை திரும்பிய ஆனந்தராஜன் 1955 மே மாதத்தில் பரி. யோவான் கல்லூரியில் ஆசிரியப் பணியில் சேர்ந்தார். 1975 இல் துணை அதிபராகப் பதவி உயர்வு பெற்றார். 1976 மார்ச்சின் அதிபராகப் பதவியேற்று அப்பதவியில் 1985 சூன் மாதத்தில் இறக்கும் வரை தொடர்ந்தார்.

ஆனந்தராஜா 1985 சூன் 26 இல் யாழ்ப்பாணத்தில் சுட்டுக் கொல்லப்பட்டார். இலங்கை ஆயுதப் படைகளுடன் துடுப்பாட்ட நிகழ்வு ஒன்றை ஒழுங்கு படுத்தியதாகக் குற்றம் சாட்டப்பட்டு தமிழீழ விடுதலைப் புலிகள் எனச் சந்தேகிக்கப்படுபவர்களால் சுட்டுக் கொல்லப்பட்டார்.


</doc>
<doc id="251355" url="https://ta.wikipedia.org/wiki?curid=251355" title="சமவிசைசார் புள்ளி">
சமவிசைசார் புள்ளி

யூக்ளிடிய வடிவவியலில் ஒரு முக்கோணத்தை எந்தவொரு புள்ளியை மையமாகக் கொண்டு நேர்மாற்றும்போது அம்முக்கோணமானது சமபக்க முக்கோணமாக உருமாற்றமடைகிறதோ, அந்தப் புள்ளியே அம்முக்கோணத்தின் சமவிசைசார் புள்ளி ("isodynamic point") எனப்படும். மேலும் முக்கோணத்தின் ஒவ்வொரு உச்சிக்கும் சமவிசைசார் புள்ளிக்கும் இடைப்பட்ட தூரமானது அந்தந்த உச்சிக்கு எதிரிலமையும் முக்கோணப் பக்கநீளங்களுக்கு எதிர்விகிதத்தில் இருக்கும். சமபக்க முக்கோணத்திற்கு அதன் நடுக்கோட்டுச்சந்தி மட்டுமே ஒரேயொரு சமவிசைசார் புள்ளியாக அமையும்ம். ஒவ்வொரு அசமபக்க முக்கோணத்திற்கும் இரு சமவிசைசார் புள்ளிகள் உள்ளன. கணிதவியலாளர் ஜோசப் நியுபெர்க் இப்புள்ளிகள் பற்றி ஆய்வு செய்து அவற்றுக்கு இப்பெயரிட்டார்.

சமவிசைசார் புள்ளிகள் இரண்டும் முக்கோண மையங்களாகும். மேலும் இவை மோபியஸ் உருமாற்றங்களின் கீழும் மாறாநிலை கொண்டவையாக இருக்கும்.

formula_1 முக்கோணத்தின் சமவிசைசார் புள்ளிகள் formula_2, formula_3 எனில், கீழ்க்காணும் சமன்பாடுகள் உண்மையாய் இருக்கும்:

அதாவது தொலைவுகள் formula_6, formula_7, formula_8 மூன்றும் முக்கோணத்தின் பக்க நீளங்கள் formula_9, formula_10, formula_11 மூன்றுக்கும் எதிர்விகிதத்தில் இருக்கும்.

முக்கோணத்தின் அப்பலோனியஸ் வட்டங்கள் மூன்றும் வெட்டிக்கொள்ளும் பொதுப்புள்ளிகளாக formula_2, formula_3 இரண்டும் உள்ளன. இவ் வட்டங்கள் ஒவ்வொன்றும் முக்கோணத்தின் ஒரு உச்சி வழிச் செல்வதாகவும், மற்ற இரு உச்சிகளிலிருந்து மாறாத் தொலைவு விகிதம் கொண்டதாகவும் இருக்கின்றன. எனவே ஒவ்வொரு சோடி அப்பலோனியஸ் வட்டங்களின் சமதொடுகோட்டு அச்சாக formula_14 அமைகிறது. கோட்டுத்துண்டு formula_14 இன் நடுக்குத்துக்கோடானது அப்பலோனியஸ் வட்டமையங்கள் அமைகின்ற லெமாய்ன் கோடாகும்.

ஒரு புள்ளி நேர்மாற்றம் மற்றும் மோபியஸ் உருமாற்றங்களைப் பொறுத்து அமையும் பண்புகளைக் கொண்டும் formula_1 முக்கோணத்தின் சமவிசைசார் புள்ளிகள் formula_2 and formula_3 இரண்டையும் வரையறுக்கலாம். 

சமவிசைசார் புள்ளியைப் பொறுத்த நேர்மாற்றத்தால் முக்கோணம் formula_1 ஆனது ஒரு சமபக்க முக்கோணமாக மாறுகிறது. சுற்றுவட்டத்தைப் பொறுத்த நேர்மாற்றத்தால் formula_1 மாற்றமடைவதில்லை; எனினும் இவ்வுருமாற்றத்தில் அதன் ஒரு சமவிசைசார் புள்ளி மற்றொரு விசைசார் புள்ளியாக மாறுகிறது.

முக்கோணம் formula_1 இன் சுற்றுவட்டத்தின் உட்புறத்தை formula_1 இன் உருமாற்ற முக்கோணத்தின் சுற்றுவட்டத்தின் உட்புறமாகவே உருமாற்றும் மோபியஸ் உருமாற்றங்களினால் சமவிசைசார் புள்ளிகள் நிலைமாறாமல் உள்ளன. ஆனால் சுற்றுவட்டத்தினை உள்ளும் வெளியுமாக மாற்றும் உருமாற்றங்களில் சமவிசைசார் புள்ளிகள் ஒன்று மற்றதாக மாற்றப்படுகின்றது.

அப்பலோனியஸ் வட்டங்களின் வெட்டும் புள்ளிகளாக அமைகின்ற சமவிசைசார் புள்ளிகளை வேறு மூன்று வட்டங்களின் வெட்டும் புள்ளிகளாக அமைவதையும் காணலாம்:

முக்கோணத்தின் உச்சிகளாலான formula_23, formula_24, formula_25 ஆகிய மூன்று சோடிப் புள்ளிகளின் வழியாகக் செல்வதும், முக்கோணத்தின் சுற்றுவட்டத்தினை 2π/3 அளவு உச்சிக்கோணம் கொண்ட வில்லையில் வெட்டுவதுமான மூன்று வட்டங்களும் முக்கோணம் formula_1 இன் முதல் சமவிசைசார் புள்ளியில் வெட்டிக் கொள்கின்றன. 

இதேபோல, formula_23, formula_24, formula_25 வழியாகக் செல்வதும், முக்கோணத்தின் சுற்றுவட்டத்தினை π/3 அளவு உச்சிக்கோணம் கொண்ட வில்லையில் வெட்டுவதுமான மூன்று வட்டங்களும் முக்கோணம் formula_1 இன் இரண்டாவது சமவிசைசார் புள்ளியில் வெட்டிக் கொள்கின்றன.

முக்கோணத்தின் மூன்று உச்சிகளோடும் சமவிசைசார் புள்ளிகள் உருவாக்கும் கோணங்கள் பின்வரும் சமன்பாடுகளை நிறைவு செய்கின்றன:

formula_1 முக்கோணத்தின் மூன்று பக்கங்களிலும் சமவிசைசார் புள்ளி formula_2 ஐ எதிரொளிப்பதால் கிடைக்கும் புள்ளிகளாலான முக்கோணம் ஒரு சமபக்க முக்கோணம் ஆகும். அதைப் போலவே, formula_2 இலிருந்து முக்கோணத்தின் மூன்று பக்கங்களுக்கும் வரையப்படும் செங்குத்துக்கோடுகளின் அடிப்புள்ளிகளால் உருவாகும் பாத முக்கோணமும் சமபக்க முக்கோணமாக இருக்கும். formula_1 முக்கோணத்தினுள் வரையப்படும் சமபக்க முக்கோணங்களில் மிகக் குறைந்த பரப்பளவு கொண்டது பாத முக்கோணம் ஆகும்.



சமவிசைசார் புள்ளிகளின் முந்நேரியல் ஆயதொலைவுகள் மூலமாக அவற்றைக் காணலாம்



</doc>
<doc id="251365" url="https://ta.wikipedia.org/wiki?curid=251365" title="செய்தி பிறந்த கதை (நூல்)">
செய்தி பிறந்த கதை (நூல்)

செய்தி பிறந்த கதை என்னும் நூல் பெங்களூரின் முதல் தமிழ் நாளிதழான தினச்சுடரின் ஆசிரியர் பா. சு. மணி எழுதிய நூலாகும்.

பா. சு. மணி தினத்தந்தி நாளிதழில் வேலைக்குச்சேர்ந்து, ஆதித்தனாரிடம் பத்திரிக்கை பாடம் படித்து சென்னைக்கு வெளியே துவக்கப்பட்ட முதல் தமிழ் மாலை நாளிதழான நெல்லை பதிப்பான மாலைமுரசு நாளிதழின் ஆசிரியராகி அதன் விற்பனையை அதிகரிக்க செய்த உத்திகள், பின்னர் பெங்களூரில் தினச்சுடர் மலை நேர இதழை தொடங்கிய காலத்தில் அதை வளர்த்தெடுக்க மேற்கொண்ட முயற்சிகள் ஆகியவற்றை ஒரு இதழியலாளரின் தன்வரலாறு போன்று அமைந்துள்ளது. இதை இதழியல் படிப்பவர்களுக்கு பாட நூலாக வைக்கலாம் என தினமணி இதழின் முன்னாள் ஆசிரியர் ஏ. என். சிவராமன் தனது வாழ்த்துரையில் குறிப்பிட்டுள்ளார்.
செய்தி பிறந்த கதை நூல் முதற் பதிப்பு 1998, தினச்சுடர் பிரிண்டிங் டிவிசன், 11/2, குயின்ஸ் ரோடு, பெங்களூர்-52


</doc>
<doc id="251367" url="https://ta.wikipedia.org/wiki?curid=251367" title="சிருங்கேரி சாரதா மடம்">
சிருங்கேரி சாரதா மடம்

சிருங்கேரி சாரதா பீடம் அல்லது சிருங்கேரி சாரதா மடம் (Sringeri Sharadha Mutt), (), தென்னிந்தியாவின், கர்நாடகா மாநிலத்தில், சிக்மகளூர் மாவட்டத்தில், துங்கபத்திரை ஆற்றாங்கரையில், சிருங்கேரி எனுமிடத்தில், ஆதிசங்கரரால் கி. பி. எட்டாம் நூற்றாண்டில் அத்வைத தத்துவத்தை பரப்ப அமைக்கப்பட்ட முதல் மடம். யசூர் வேதத்தை பிரதிநிதித்துவம்படுத்தும் வகையில் இம்மடம் அமைந்துள்ளது. இம்மடத்தின் முதல் மடாதிபதியாக, சுரேஷ்வரர் எனும் தன் சீடரை நியமித்தார் சங்கரர். மங்களூருவிலிருந்து 105 கி. மீ. தொலைவிலும், பெங்களூரிலிருந்து 303 கி. மீ. தொலைவிலும் அமைந்துள்ளது. 

பெருவாரியான ஸ்மார்த்தர்கள் ஆதிசங்கரரின் அத்வைத தத்துவத்தை பின்பற்றுகிறார்கள். கிபி 1336ல் விஜயநகரப் பேரரசை நிறுவ வழிகாட்டிய வித்யாரண்யர், இம்மடத்தின் தலைமைப் பொறுப்ப்பில் இருந்தவர்.



<includeonly></includeonly>


</doc>
<doc id="251376" url="https://ta.wikipedia.org/wiki?curid=251376" title="கபிரியேலின் கொம்பு">
கபிரியேலின் கொம்பு

கபிரியேலின் கொம்பு அல்லது தொரிசெல்லியின் ஊதுகொம்பு ("Gabriel's Horn" or "Torricelli's trumpet") என்பது முடிவுள்ள கனவளவையும் முடிவற்ற மேற்பரப்பளவையும் கொண்ட வடிவவியல் உருவாகும். இங்குக் கபிரியேல் என்பது இறுதித் தீர்ப்பு நாளை அறிவிப்பதற்காகக் கொம்பை ஊதும் கபிரியேல் தேவதூதரைக் குறித்து நிற்கின்றது. இவ்வுருவின் பண்புகள் தொடர்பான கற்கையை 17ஆம் நூற்றாண்டில் இத்தாலிய இயற்பியலாளரும் கணிதவியலாளருமான எவன்கெலிட்ட தொரிசெல்லி முதன்முதலாக மேற்கொண்டார்.

formula_1 என்ற ஆட்சியில் formula_2இன் வரைபை வரைந்து, x அச்சுப் பற்றி மூவளவில் சுழற்றுவதன் மூலம் கபிரியேலின் கொம்பு தோற்றுவிக்கப்படுகின்றது.


</doc>
<doc id="251382" url="https://ta.wikipedia.org/wiki?curid=251382" title="கோவர்தன மடம்">
கோவர்தன மடம்

கோவர்தன மடம் (Govardhana matha), இந்தியாவின் ஒடிசா மாநிலத்தில், புரி நகரத்தில் அமைந்துள்ளது. புரி ஜெகன்நாதர் கோயிலுக்கு தொடர்புடைய கோவர்தன மடம், ஆதிசங்கரர் கி. பி., 820இல் நிறுவிய நான்கு மடங்களில் ஒன்று. ரிக் வேதத்தை முதன்மைபடுத்த, இந்தியாவின் கிழக்குப் பகுதியில் நிறுவப்பட்ட கோவர்தன மடத்தின் முதல் மடாதிபதியாக ஆதிசங்கரரின் சீடர் பத்மபாதர் பொறுப்பேற்றார்.

பைரவர் மற்றும் பைரவியுடன், இம்மடத்தில் பெருமாள் மற்றும் சிவ பெருமான் பூஜிக்கப்படுகிறார். 

<includeonly></includeonly>


</doc>
<doc id="251383" url="https://ta.wikipedia.org/wiki?curid=251383" title="அலகாபாத் வங்கி">
அலகாபாத் வங்கி

அலகாபாத் வங்கி இந்தியாவில் செயல்பட்டுவரும் தேசியமயமாக்கப்பட்ட ஒரு பொதுத்துறை வங்கியாகும். இந்தியாவின் கல்கத்தாவை தலைமையிடமாகக் கொண்டு செயல்பட்டுவரும் இவ்வங்கியானது மிகப்பழமை வாய்ந்த ஒரு கூட்டுப்பங்கு நிறுவன வங்கியாகும். 2014 ஏப்ரல் 24 அன்று இவ்வங்கி தனது 150ஆவது ஆண்டில் அடியெடுத்து வைத்தது. இவ்வங்கி 1865இல் அலகாபாத்தில் தொடங்கப்பட்ட வங்கியாகும்.


</doc>
<doc id="251396" url="https://ta.wikipedia.org/wiki?curid=251396" title="நூலின் தன்மை">
நூலின் தன்மை

நூலின் தன்மைகள் யாவை என்பதை நன்னூலின் நான்காவது சூத்திரம் விளக்குகிறது.

நூலி னியல்பே நுவலி னோரிரு
பாயிரந் தோற்றி மும்மையி னொன்றாய்
நாற்பொருட் பயத்தோ டெழுமதந் தழுவி
யையிரு குற்றமு மகற்றியம் மாட்சியோ 

டெண்ணான் குத்தியி னோத்துப் படல 

மென்னு முறுப்பினிற் சூத்திரங் காண்டிகை 

விருத்தி யாகும் விகற்பநடை பெறுமே.- நன்னூல்- (04)

ஒரு நூலின் தன்மையை கூறவேண்டுமானால், அது இரண்டு வகையான பாயிரங்களைக் கொண்டிருக்க வேண்டும்.மூன்று வகை நூல்களில் ஒன்றாக்வும் நான்கு வகைப் பொருள்களையும் உடையதாகவும், ஏழு கொள்கைகளையும் தழுவியிருப்பதாகவும், பத்து வகையான குற்றங்கள் இல்லாத நூலாகவும், முப்பத்திரண்டு உத்திகளை உபயோகித்து உருவாக்கப்பட்டு பத்து அழகுகள் பொருந்தியதாகவும் , ஓத்து , படலம் ஆகிய உறுப்புகளைப் பெற்றும் சூத்திரம், காண்டிகை, விருத்தி என்னும் வேறுபட்ட நடைகளைப் பெற்றும் இருக்க வேண்டும்.

மேற்கண்ட சூத்திரம் பதம் பிரித்து பொருள் கொள்ளப்பட்டால், 

நூலின் இயல்பே நுவலின் ஓர் இரு

பாயிரம் தோற்றி மும்மையின் ஒன்றாய்

நாற்பொருள் பயத்தோடு எழுமதம் தழுவி

ஐயிரு குற்றமும் அகற்றி அம் மாட்சியோடு

எண் நான்கு உத்தியின் ஓத்து படலம்

என்னும் உறுப்பினில் சூத்திரம் காண்டிகை

விருத்தி ஆகும் விகற்ப நடை பெறுமே.- நன்னூல் - (04)



</doc>
<doc id="251399" url="https://ta.wikipedia.org/wiki?curid=251399" title="பசுபதிகோயில் வரதராஜப்பெருமாள் கோயில்">
பசுபதிகோயில் வரதராஜப்பெருமாள் கோயில்

தஞ்சாவூர்- கும்பகோணம் சாலையில் 13 கி.மீ., தூரத்திலுள்ள பசுபதிகோயில் பேருந்து நிறுத்தத்திலிருந்து அரை கி.மீ., தூரத்தில் கோயில் உள்ளது. 

இங்கு கோயில் கொண்டுள்ள இறைவன் வரதராஜப்பெருமாள், இறைவி பெருந்தேவித்தாயார்.

பெரிய நம்பிகளுக்கு காட்சி தந்த வரதராஜப்பெருமாள், அவர் தங்கியிருந்த இந்தத் தலத்திலேயே மோட்சம் கொடுத்தார். இவ்வகையில் இத்தலம் புகழ் பெறுகிறது.


</doc>
<doc id="251404" url="https://ta.wikipedia.org/wiki?curid=251404" title="தூண்டில் பறவைகள்">
தூண்டில் பறவைகள்

தூண்டில் பறவைகள் என்பவை கார்மாண்ட்ஸ் பறவையைக் கொண்டு மீன்பிடிக்கும் முறையாகும் (Cormorant fishing ) கார்மாண்ட்ஸ் என்னும் இப்பறவைகள் கூட்டம் கூட்டமாக வாழும். உலகெங்கும் இப்பறவைகள் பரவலாக காணப்படுகின்றன. இவை ஆகாயத்திலும் பறந்து செல்லும் அதேசமயம் நீரிலும் மூழ்கிச் சென்று மீன்களை வேட்டையாடும். இரண்டு நிமிடம் மூச்சு பிடித்து நீருக்குள்ளே இருக்கும். நீண்ட கழுத்து கொண்ட இப்பறவை, மிகுந்த பேராசை கொண்டது. இப்பறவையைக் கண்டால் மீனவர்களுக்கு எரிச்சல்தான். சிரமப்பட்டு பிடிக்கும் மீன்களை இப்பறவைகள் திருடித் தின்றுவிடுவதுதான் காரணம். இப்பறவைகளால் படகில் மீன்களை வைப்பது என்றால் மீனவர்களுக்குக் கவலை. 

ஆனால் சீனா, ஜப்பான் மீனவர்கள் இப்பறவையைப் பிடித்து வைத்துக்கொண்டு இதன் மூலம் மீன் பிடிக்கின்றனர். இப்பறவையைக் கொண்டு கி.பி.960இல் இருந்து பாரம்பரியமாக மீன்பிடிக்கின்றனர். அதன் நீண்ட கழுத்தில் ஒருவளையத்தை மாட்டி அதை ஒரு சங்கிலியோடு இணைத்து கட்டிவிட்டு, அதை நீரில் மீன்பிடிக்க விடுவார்கள் பறவையும் ஆர்வமாக நீரில் மீன்பிடிக்கும். ஆனால் மீனை விழுங்க இயலாது காரணம் கழுத்தில் உள்ள வளையம் இடம் கொடுக்காது. மீனவர்கள் அதன் வாயில் உள்ள மீனை எடுத்துக்கொண்டு பெயருக்கு ஒரு சிறிய மீனை அதற்கு இரையாகக் கொடுத்து மீண்டும் அதை மீன் பிடிக்க அனுப்புவர். இவ்விதமாக இப்பறவையைக் கொண்டு மீன்பிடிப்பர். 


</doc>
<doc id="251407" url="https://ta.wikipedia.org/wiki?curid=251407" title="அமெரிக்க மாநிலங்களின் கூட்டமைப்பின் கொடிகள்">
அமெரிக்க மாநிலங்களின் கூட்டமைப்பின் கொடிகள்

அடுத்தடுத்து மூன்று தேசியக்கொடிகள் அமெரிக்க மாநிலங்களின் கூட்டமைப்பின் கொடிகளாக ("flags of the Confederate States of America") இருந்துள்ளன. இவை 1861 முதல் 1865 வரை இருந்த கூட்டமைப்பு மாநிலங்கள் அல்லது கூட்டமைப்பின் ("Confederate States" அல்லது "Confederacy") அலுவல்முறையான தேசியக் கொடிகளாக விளங்கின.

அமெரிக்க உள்நாட்டுப் போர் முடிந்த பிறகும் கூட்டமைப்பின் கொடிகள் தனிப்பட்ட அலலது அலுவல்முறையான பயன்பாட்டிற்கு பயன்படுத்தப்படுகின்றன. இவையும் இவற்றை அடிப்படையாக கொண்டவையும் ஐக்கிய அமெரிக்காவின் மெய்யியல், அரசியல், பண்பாடு, மற்றும் இனக்காழ்ப்பு சர்ச்சைகளில் இடம் பெற்றுள்ளன. மாநிலங்களில், நகரங்களில், கவுன்ட்டிகளில் காட்சிப்படுத்தப்படும் கொடிகள், பள்ளி/கல்லூரி/பல்கலைக்கழகங்களின் கொடிகள் தனியார் நிறுவனங்கள்/சங்கங்கள் மற்றும் தனிநபர்கள் மேற்கண்ட காரணங்களை ஒட்டி பயன்படுத்துகின்றனர். 


</doc>
<doc id="251412" url="https://ta.wikipedia.org/wiki?curid=251412" title="தேனா வங்கி">
தேனா வங்கி

தேனா வங்கி (), இந்தியாவின் மும்பையை தலைமையிடமாகக் கொண்டு செயல்படும் பொதுத்துறை வங்கியாகும். இந்திய அரசுக்கு சொந்தமான இவ்வங்கி 1739 கிளைகளுடன் செயல்பட்டு வருகிறது. மேலும், 2015-16 நிதியாண்டில் புதிதாக 404 கிளைகளைத் திறக்க திட்டமிட்டுள்ளது.

வாரா கடன் அதிக அளவு உள்ள காரணத்தால் தேனா வங்கி புதிய கடன்கள் கொடுப்பதை நிறுத்தவும், புதிய பணியாளர்களை எடுப்பதை நிறுத்தவும் ரிசர்வ் வங்கி உத்தரவிட்டுள்ளது. தேனா வங்கியின் வாராக்கடன் அளவு சுமார் 16,000 கோடி ரூபாய் என மதிப்பிடப்பட்டுள்ளது. 




</doc>
<doc id="251416" url="https://ta.wikipedia.org/wiki?curid=251416" title="சாம் தம்பிமுத்து">
சாம் தம்பிமுத்து

சாமுவேல் பெனிங்டன் தவராசா தம்பிமுத்து ("Samuel Pennington Thavarasa Tambimuttu", 1932 - 7 மே 1990) இலங்கைத் தமிழ் வழக்கறிஞரும், அரசியல்வாதியும், நாடாளுமன்ற உறுப்பினரும் ஆவார்.

தம்பிமுத்து 1932 ஆம் ஆண்டில் பிறந்தவர். இவர் இலங்கை அரசாங்க சபை உறுப்பினராக இருந்த ஈ. ஆர். தம்பிமுத்துவின் உறவினர் ஆவார்.முன்னாள் மேலவை உறுப்பினர் எம். மாணிக்கம் என்பவரின் மகள் கலாவைத் திருமணம் புரிந்தார். இவர்களது மகன் அருண் தம்பிமுத்து மட்டக்களப்பு மாவட்டத்தில் இலங்கை சுதந்திரக் கட்சியின் அமைப்பாளராக உள்ளார்.

தம்பிமுத்து வழக்கறிஞராக மட்டக்களப்பில் பணியாற்றினார். மட்டக்களப்பு பிரஜைகள் குழுவின் தலைவராகவும் இருந்துள்ளார்.

தமிழர் விடுதலைக் கூட்டணியின் உறுப்பினராகப் பல காலம் இருந்து செயல்பட்டார். 1989 நாடாளுமன்றத் தேர்தலில் ஈழமக்கள் புரட்சிகர விடுதலை முன்னணியின் சார்பில் தமிழர் விடுதலைக் கூட்டணியின் வேட்பாளர்களில் ஒருவராக மட்டக்களப்பு மாவட்டத்தில் போட்டியிட்டு வெற்றி பெற்று நாடாளுமன்றம் சென்றார்.

தம்பிமுத்து கொழும்பில் உள்ள கனடா தூதரகத்தின் முன்னால் 1990 மே 7 ஆம் நாள் இனந்தெரியாதோரால் சுட்டுக் கொல்லப்பட்டார். இதன் போது படுகாயமடைந்த இவரது மனைவி கலா 1990 மே 16 அன்று மருத்துவமனையில் காலமானார். இப்படுகொலை தொடர்பாக தமிழீழ விடுதலைப் புலிகள் மீது குற்றம் சாட்டப்பட்டது.


</doc>
<doc id="251427" url="https://ta.wikipedia.org/wiki?curid=251427" title="இந்திய அறிவியல் வளர்ச்சிக் கழகம்">
இந்திய அறிவியல் வளர்ச்சிக் கழகம்

இந்திய அறிவியல் வளர்சிக் கழகம் (Indian Association for the Cultivation of Science) (IACS), இந்தியாவின் கொல்கத்தா நகரில் அமைந்துள்ள பழமையான ஆராய்ச்சிக் கழகம் ஆகும். இக் கழகம் பிரித்தானிய இந்தியாவில் அறிவியலை மாணவர்களிடையே ஊக்கப்படுத்தும் நோக்கில், 29 சூலை 1876இல் "மகேந்திர சர்கார்" என்ற மருத்துவரால் துவக்கப்பட்ட இந்தியாவின் பழைமையான தன்னாட்சி கொண்ட அறிவியல் கழகம் ஆகும். 

தெற்கு கொல்கத்தாவின், ஜாதவ்பூர் நகரில் இவ்வறிவியல் கழகம் அமைந்துள்ளது.

இயற்பியல், வேதியல், உயிரியியல், எரிபொருள் சக்தி, பாலிமர் போன்ற துறைகளில், முனைவர் படிப்பிற்கான அடிப்படை ஆராய்ச்சி கூடங்கள் கொண்டுள்ளது. 




</doc>
<doc id="251428" url="https://ta.wikipedia.org/wiki?curid=251428" title="சென்னை வளர்ச்சி ஆராய்ச்சி நிறுவனம்">
சென்னை வளர்ச்சி ஆராய்ச்சி நிறுவனம்

சென்னை வளர்ச்சி ஆராய்ச்சி நிறுவனம் ("Madras Institute of Development Studies -MIDS") , இந்திய மாநிலமான தமிழ்நாட்டின் சென்னை நகரத்தில் தமிழ்நாடு அரசும், இந்திய அரசும் இணைந்து நடத்தும், சமூக பொருளாதார மேம்பாடுகள் குறித்து ஆராய்ச்சி செய்யும் கல்வி நிறுவனம் ஆகும். தமிழ்நாடு மற்றும் இந்தியாவில் மேம்பாட்டுத் துறையில் சந்திக்கும் பிரச்சனைகளைக் குறித்து ஆய்வு செய்து, அதற்கான தீர்வுகளை வழங்குவதே இந்நிறுவனத்தின் நோக்கமாகும்.

"சென்னை வளர்ச்சி ஆராய்ச்சி நிறுவனம்" (MIDS), மால்கம் ஆதிசேசையா மற்றும் அவரது மனைவி எலிசெபத் ஆதிசேசையா ஆகியோரால் 1971ஆம் ஆண்டில் சென்னையில் தொடங்கப்பட்டது. மால்கம் ஆதிசேசையா இதன் முதல் இயக்குனராக பொறுப்பேற்றார். 1977ஆம் ஆண்டில், தமிழ்நாடு அரசு மற்றும் இந்திய அரசுகள் கூட்டாக இணைந்து, இந்நிறுவனத்தை நடத்துகையில், 1978ஆம் ஆண்டில் மால்கம் ஆதிஷேயையா இதன் தலைவரானார். பின் போராசிரியர் சி. டி. குரியன் இதன் தலைவரானார். 2002ஆம் ஆண்டு முதல் இக்கல்விக் கழகம் தன்னாட்சி கொண்ட அமைப்பாக செயல்படுகிறது.

சென்னை வளர்ச்சி ஆராய்ச்சி நிறுவனத்தில், திட்டமிடல் மற்றும் வளர்ச்சி, மாநில – மத்திய அரசுகளுக்கான உறவுகள், பொருளாதாரப் பிரச்சனைகள், பசி, சமத்துவமற்ற தன்மை, சமூக இயக்கங்கள், சாதிய மற்றும் மதம் தொடர்பான அரசியல் ஆகியவைகள் குறித்து ஆய்வு செய்யப்படுகிறது.. முழு நேர முனைவர் பட்ட படிப்புகள் உள்ளது.



</doc>
<doc id="251447" url="https://ta.wikipedia.org/wiki?curid=251447" title="கிரகோரி யேம்சு">
கிரகோரி யேம்சு

கிரகோரி யேம்சு (Gregory James) ஒரு மொழியியலாளர், பேராசிரியர், அகராதியியல், தமிழ் அகராதியியல் அறிஞர். தமிழ் அகராதிகளை ஆராய்ந்து இவர் Colporul: A History of Tamil Dictionaries என்ற நூலை வெளியிட்டுள்ளார். எக்ரர் (Exeter) பல்கலைக்கழகத்தின் அகராதிகள் ஆய்வு நடுவத்தில் ஐரோப்பிய மொழிகள் அல்லாத அகராதிகளின் ஆய்வினைத் தொடங்கியவர் ஆவார்.



</doc>
<doc id="251460" url="https://ta.wikipedia.org/wiki?curid=251460" title="செந்நீர்க் கடலில் ஈழத் தமிழன் (நூல்)">
செந்நீர்க் கடலில் ஈழத் தமிழன் (நூல்)

செந்நீர்க் கடலில் ஈழத் தமிழன் என்னும் நூல் மு. தமிழ்க் குடிமகனால் எழுதப்பட்ட நூலாகும்.

ஈழச் சிக்கல் குறித்து மாலை முரசு மாலை நாளிதழில் 11.8.83 தொடங்கி 4.9.83வரை எழுதி கட்டுரைத் தொடராக வெளிவந்து பிறகு நூலாக வெளியிடப்பட்டது.
இந்நூலில் இலங்கையின் மூத்த குடிகளான ஈழத்தமிழரின் பழைய வரலாறு, சிங்களருக்கும தமிழருக்கும் ஏற்பட்ட முறுகல்கள், இனப்படுகொலைகள், ஈழப்போராட்டம் ஆகியவற்றைப் பற்றி எழுதப்பட்டுள்ளது.



</doc>
<doc id="251468" url="https://ta.wikipedia.org/wiki?curid=251468" title="கொல்லிமலை வட்டம்">
கொல்லிமலை வட்டம்


</doc>
<doc id="251478" url="https://ta.wikipedia.org/wiki?curid=251478" title="சேந்தமங்கலம் வட்டம்">
சேந்தமங்கலம் வட்டம்


</doc>
<doc id="251480" url="https://ta.wikipedia.org/wiki?curid=251480" title="சிண்டிகேட் வங்கி">
சிண்டிகேட் வங்கி

சிண்டிகேட் வங்கி இந்தியாவில் செயல்படும் இந்திய அரசுக்கு சொந்தமான பழமையான மற்றும் மிகப்பெரிய வணிக வங்கிகளில் ஒன்றாகும். இது "கனரா இன்டஷ்ட்ரியல் மற்றும் சிண்டிகேட் லிமிடெட்" என்ற பெயரில், டி. எம். ஏ. பாய், உபேந்திரா பாய், மற்றும் வாமன் ஸ்ரீநிவாஸ் குத்வா ஆகியோர்களால் 1925ஆம் ஆண்டில் உடுப்பியில் தொடங்கப்பட்ட வங்கியாகும். 1969 சூலை 19 அன்று இந்திய அரசு 13 வங்கிகளை தேசியமயமாக்கம் செய்தபோது இவ்வங்கியும் தேசியமயமாக்கம் செய்யப்பட்டது.



</doc>
<doc id="251489" url="https://ta.wikipedia.org/wiki?curid=251489" title="லூசியோ கோஸ்தா">
லூசியோ கோஸ்தா

லூசியோ மார்சல் ஃபெரெய்ரா ரிபெய்ரோ லிமா கோஸ்தா ("Lúcio Marçal Ferreira Ribeiro Lima Costa", 27 பெப்ரவரி 1902 – 13 யூன் 1998) ஒரு பிரேசில் நாட்டைச் சேர்ந்த கட்டிடக்கலைஞரும், நகர்ப்புற வடிவமைப்பாளரும் ஆவார். பிரசிலியா நகரின் வடிவமைப்புக்காக இவர் பெரிதும் அறியப்பட்டவர்.

கோஸ்தா பிரான்சிலுள்ள துலோ (Toulon) என்னும் இடத்தில் பிறந்தார். இவரது பெற்றோர் பிரேசிலியர்கள். இவரது தந்தை ஜோக்கிம் ரிபெய்ரோ ட கோஸ்தா பாகியாவின் சல்வடோரைச் சேர்ந்த ஒரு கப்பல் பொறியாளர். தாயார் அலினா ஃபெரெய்ரா ட கோஸ்தா மனோஸ் என்னும் இடத்தைச் சேர்ந்தவர். இவர் இங்கிலாந்தின் நியூகாசில் என்னும் இடத்தில் உள்ள ரோயல் கிரமர் பள்ளியிலும், பின்னர் சுவிட்சர்லாந்தின் மொன்ட்ரேயில் உள்ள கொலீஜ் நசனலிலும் கல்வி பயின்றார். ரியோ டி ஜெனரோவில் உள்ள தேசிய கவின்கலைக் கல்லூரியில் (Escola Nacional de Belas Artes) கட்டிடக்கலை பயின்ற கோஸ்தா, 1924ல் கட்டிடக்கலைஞர் பட்டம் பெற்று வெளியேறினார். தொடக்கத்தில் பல்வேறு பாணிகளையும் சேர்ந்த கட்டிடங்களை வடிவமைத்த கோஸ்தா, 1929க்குப் பின்னர் நவீனவியக் கோட்பாட்டைக் கைக்கொள்ளலானார். 1930ல் ரசியாவில் பிறந்த பிரேசிலியரான கிரகரி வார்சவ்சிக் என்பவருடன் இணைந்து நிறுவனம் ஒன்றைத் தொடங்கினார். அதே நேரம், தான் படித்த தேசிய கவின்கலைக் கல்லூரியில் இயக்குனராகவும் பணிபுரிந்தார். மாணவர்கள் இவரிடம் புதிய பாணியைக் கற்க ஆர்வம் கொண்டிருந்தபோதும், இவருடைய கடுமையான நிர்வாகம் காரணமாக மாணவர்களிடமிருந்தும், ஆசிரியர்களிடம் இருந்தும் கடும் எதிர்ப்புக் கிளம்பியது. இதனால், ஒராண்டின் பின்னர் பதவி விலகவேண்டிய நிலைமை ஏற்பட்டது.


</doc>
<doc id="251496" url="https://ta.wikipedia.org/wiki?curid=251496" title="சலுகைசார் முதலாளியம்">
சலுகைசார் முதலாளியம்

சலுகைசார் முதலாளியம் (CRONY CAPITALISM) என்பது அரசியல்வாதிகள், அரசு அதிகாரிகள், அரசு எந்திரம் போன்ற அதிகாரம் படைத்தோருடன் தொழிலதிபர்களும் பெருஞ் செல்வந்தர்களும் கள்ளத்தொடர்பு கொண்டு, சலுகைகள் பெற்று தத்தம் வளங்களைப் பெருக்கிக் கொள்ளும் நிலைமையைக் குறிக்கும் பொருளாதாரக் கருதுகோள் ஆகும்.

வரி விலக்குகள், ஆயிரக்கணக்கான கோடி ரூபாய் மதிப்புள்ள வங்கிக்கடன்கள் அளித்தல், உரிமங்கள் வழங்குதல், அரசுக்குச் சொந்தமான நிலங்கள், இயற்கை வளங்கள், கனிம வளங்கள், நிலக்கரி, மணல் ஆகியவற்றை முறை தவறி எடுத்து விற்பனை செய்தல் போன்றனவற்றை அனுமதித்தல் சலுகைசார் முதலாளியம் என்னும் பொருளியல் அமைப்பில் நடக்கின்றன. 

1997 இல் ஏற்பட்ட ஆசிய பொருளாதாரச் சிக்கலின் போது இந்தோனேசியா, தாய்லாந்து ஆகிய நாடுகளில் சலுகைசார் முதலாளியம் என்னும் கேட்டினால் வளர்ச்சி பாதிக்கப்பட்டு வறுமை ஏற்பட்டது. அண்மைக் காலத்தில் இந்தியாவில் ஏற்பட்ட முறைகேடுகளான இரண்டாம் தலைமுறை அலைக்கற்றை முறைகேடு (2G SCAM), நிலக்கரி சுரங்க ஊழல், மட்டைப் பந்தாட்ட வாரிய ஊழல், பொதுத் துறை வங்கிகளில் வாராக் கடன்களின் பெருக்கம், கிங் பிசர், ஸ்பைஸ் ஜெட் குழுமங்களின் இழப்புகள் ஆகியன சலுகைசார் முதலாளியத்தினால் ஏற்பட்ட பின்னடைவுகள் என்று பொருளியல் அறிஞர்கள் கருதுகிறார்கள்

இந்திய ரிசர்வ் வங்கியின் ஆளுநர் ரகுராம் ராசன், தலைமைக் கணக்கு தணிக்கை அதிகாரியாக இருந்த வினோத் ராய் போன்றோர் சலுகைசார் முதலாளியம் நாட்டின் பொருளியல் வளர்ச்சிக்கு நல்லது இல்லை என்று எச்சரிக்கை விடுத்துள்ளார்கள். பொருளியலுக்கான நோபல் நினைவுப் பரிசு பெற்ற அறிஞர் ஜோசப் ஸ்டிக்லிட்சு என்பவரும் "சலுகைசார் முதலாளியம் பொருளாதாரத்தைச்
சேதப்படுத்துவதோடு அல்லாமல் சனநாயக அரசியலையும் நாசப்படுத்துகிறது" என்று சொல்லியுள்ளார்.

http://www.thehindu.com/business/Economy/crony-capitalism-hampers-economic-growth/article6305270.ece

http://www.thehindu.com/news/national/crony-capitalism-running-india-quraishi/article6713742.ece

http://www.theguardian.com/commentisfree/2012/nov/12/india-wants-more-than-crony-capitalism

http://www.mainstreamweekly.net/article5480.html

https://mises.org/blog/joseph-stiglitz-crony-capitalism


</doc>
<doc id="251497" url="https://ta.wikipedia.org/wiki?curid=251497" title="கண்டசாலா">
கண்டசாலா

கண்டசாலா (Ghantasala Venkateswara Rao, 4 டிசம்பர் 1922 – 11 பிப்ரவரி 1974) தென்னிந்தியாவின் பிரபலமான திரைப்படப் பின்னணிப் பாடகர்களுள் ஒருவர். இவரது முழுப்பெயர் கண்டசாலா வேங்கடேஸ்வர ராவ். தெலுங்கு, தமிழ், கன்னடம், மலையாளம், துளு மற்றும் இந்தி மொழி திரைப்படங்களில் பாடல்களைப் பாடியுள்ளார். சில திரைப்படங்களுக்கு இசையமைத்திருக்கிறார்.

1922-ஆம் ஆண்டு டிசம்பர் 4-ம் நாள் கிருஷ்ணா மாவட்டம், குடிவாடா தாலூக்காவிலுள்ள சௌதப்பள்ளி என்னும் ஊரில் கண்டசாலா வேங்கடேஸ்வர ராவ் பிறந்தார். தந்தையார் பெயர் சூரய்யா கண்டசாலா. தாயார் பெயர் ரத்தம்மா. 

தந்தையார் ஒரு பாடகர். நாராயண தீர்த்தரின் தரங்கிணிகளைப் பாடுவார். மிருதங்கமும் வாசிப்பார். கண்டசாலா சிறு பையனாக இருக்கும்போது தந்தை மிருதங்கம் வாசிக்க, அந்தத் தாளத்திற்கேற்ப நடனமாடுவார்.

விசாகப்பட்டினத்தில் துவாரம் வேங்கடசுவாமி நாயுடு முதல்வராக இருந்த இசைக்கல்லூரியில் இசை பயின்றார். அங்கு ஆசிரியராக இருந்த பி. சீதாராம சாஸ்திரி அவருக்கு இசை கற்றுக்கொடுத்தார். (இவர் பின்னாளில் கண்டசாலா திரைப்படங்களில் பாடிய காலத்திலும் உதவியாக இருந்தார்.)

அனைத்திந்திய வானொலியில் இவர் பாடிவந்தார். பின்னர் ஹெச். எம். வி. இசைத்தட்டுக் கம்பெனிக்காகச் சில பாடல்கள் பாடினார். அதனையடுத்து 1944-ஆம் ஆண்டு வெளியான சீதா ராம ஜனனம் என்ற படத்தில் ஒரு சிறு வேடத்தில் நடித்தார். அப்போது இசையமைப்பாளர் சி. ஆர். சுப்பாராமன் போன்றோருடன் தொடர்பு ஏற்பட்டது. அதனையடுத்து திரைப்படங்களில் பின்னணி பாடிவந்தார். முதன்முதலாக லக்ஸ்மம்மா என்ற திரைப்படத்திற்கு இசையமைத்தார்.



கண்டசாலா 11 பிப்ரவரி 1974 அன்று காலமானார். சென்னையிலுள்ள மருத்துவமனை ஒன்றில் மாரடைப்பால் காலமாவதற்கு முதல்நாள், ஆவணப் படம் ஒன்றிற்காக மருத்துவமனைப் படுக்கையிலிருந்தபடியே அவர் பாட, ஒலிப்பதிவு செய்யப்பட்டது.



</doc>
<doc id="251503" url="https://ta.wikipedia.org/wiki?curid=251503" title="பாமதி">
பாமதி

பாமதி (Bhamati), இந்தியாவில் கி. பி., ஒன்பாதம் ஆண்டில் வாழ்ந்த அத்வைத வேதாந்தியான வாசஸ்பதி மிஸ்ரர் என்பவர், ஆதிசங்கரரின் பிரம்ம சூத்திர பாஷ்யத்திற்கு (சுருக்கமான விளக்கம்), "பாமதி" என்ற பெயரில் மிக விரிவான உளக்க உரை எழுதியவர்.

இந்து தொன்ம கதைகளின்படி, வாசஸ்பதி மிஸ்ரரின் மனைவியின் பெயர் பாமதி ஆகும். மிதிலை நகரில் வாழ்ந்த வாசஸ்பதி, ஆதிசங்கரரின் பிரம்ம சூத்திர பாஷ்யத்தை, தெளிவாகவும் விரிவாகவும் அறிய, விரிவான விளக்க உரை ("விவரணம்") நூலை, தன்னையே மறந்து அதிலேயே மூழ்கி ஆழ்ந்து எழுதிக் கொண்டிருந்த காலத்தில், தனக்கு தொடர்ந்து பணி விடை செய்து கொண்டிருந்த பாமதியை மறந்து விட்டார். தனது "விவரணம்" எனும் பிரம்ம சூத்திர விளக்க நூலை எழுதி முடித்த பின்பு பாமதியைப் பார்த்து நீ யார்? எனக் கேட்க, தானே தங்கள் மனைவி பாமதி எனக்கூற, வாசஸ்பதி மிஸ்ரர், தனது மனைவியை மறந்து நூலை எழுதியமைக்கு மனம் வருந்தி, தன் பணிக்கு ஊறு வராமல் தொடர்ந்து சேவை செய்த, தன் மனைவியின் பெயரையே, தான் எழுதிய பிரம்ம சூத்திர விவரண நூலுக்கு பாமதி எனப் பெயரிட்டார்.



</doc>
<doc id="251508" url="https://ta.wikipedia.org/wiki?curid=251508" title="கோவிந்த பகவத் பாதர்">
கோவிந்த பகவத் பாதர்

கோவிந்த பகவத் பாதர் (Govinda Bhagavatpada) ), ஆதிசங்கரரின் குரு. கௌடபாதரின் சீடர் 

"மாதவீய சங்கர விஜயம்" எனும் நூலில், கோவிந்த பகவத் பாதரின் குறிப்புகள் உள்ளன. ஆதிசங்கரர், காலடியை நீங்கி, நர்மதை ஆற்றை அடைந்த போது, கோவிந்த பகவத் பாதர், ஆற்றாங்கரையில் சமாதி நிலையில் இருந்தார். அந்நேரத்தில், நர்மதை ஆற்றில் எதிர்பாராது பெருக்கெடுத்த வெள்ளத்தை தடுக்க, தன் கமண்டலத்தைக் கொண்டு தடுத்து, சமாதி நிலையில் இருந்த கோவிந்த பகவத் பாதரின் உயிரைக் காத்தார். 

ஆதிசங்கரரை நோக்கி "நீ யார்" எனக் கேட்டார். அதற்கு சங்கரர் அத்வைத தத்துவத்தில் செய்யுள் நடையில் சில சுலோகங்களில் "நான் யார்" என்பதை விளக்கியதை கேட்ட கோவிந்த பகவத் பாதர், சங்கரரை தன் சீடராக ஏற்றுக் கொண்டார். 

கோவிந்த பகவத் பாதரின் ஆணைப்படி, சங்கரர், உபநிடதம், பிரம்ம சூத்திரம் மற்றும் பகவத் கீதை ஆகிய இந்து சமயத்தின் மூன்று அடிப்படை நூல்களுக்கு பாஷ்யம் எழுதி, அத்வைத வேதாந்தத்தை இந்தியா முழுவதும் தானும், தனது சீடர்கள் மூலமும் பரப்பினார்.

கோவிந்த பகவத் பாதரின் நினைவைப் போற்றும் வகையில், ஆதிசங்கரர் தான் எழுதிய பஜ கோவிந்தம் எனும் நூலில், குரு தோத்திரத்தில் கோவிந்த பகவத் பாதரின் பெருமைகளை விளக்கியுள்ளார்.


</doc>
<doc id="251526" url="https://ta.wikipedia.org/wiki?curid=251526" title="உணவுக்குழாய்">
உணவுக்குழாய்

உணவுக்குழாய் ("Esophagus/ oesophagus") உணவுக்குழல் ("foodpipe / gullet") என்றும் அழைக்கப்படும். இது வாய்க்கும், இரைப்பைக்கும் இடையில் காணப்படும் உணவு மண்டலத்தின் ("gastrointestinal system") ஒரு பகுதி. இது குரல்வளையையும் இரைப்பையையும் இணைக்கிறது. இது சுமார் 18–25 செ.மீ. நீளமுடையது.


</doc>
<doc id="251534" url="https://ta.wikipedia.org/wiki?curid=251534" title="அனுமேப்பள்ளி">
அனுமேப்பள்ளி

அனுமேப்பள்ளி என்பது ஓசூர்வட்டம், கிருட்டிணகிரி மாவட்டம், தமிழ்நாடு மாநிலம், இந்தியாவைச் சேர்ந்த ஒரு சிற்றூர்.

இவ்வூரில் மக்கள் தொகை 11091, இதில் 6488 பேர் ஆண்கள், 4603 பேர் பெண்கள் ஆவர்.


</doc>
<doc id="251535" url="https://ta.wikipedia.org/wiki?curid=251535" title="அத்திமுகம்">
அத்திமுகம்

அத்திமுகம் என்பது ஓசூர்வட்டம், கிருட்டிணகிரி மாவட்டம், தமிழ்நாடு மாநிலம், இந்தியாவைச் சேர்ந்த ஒரு சிற்றூர் ஆகும். இவ்வூரில் புகழ்பெற்ற பழமையான ஐராவதீசுவரர் கோயில் உள்ளது

இவ்வூரில் 2011 ஆண்டைய இந்திய மக்கள் கணக்கெடுப்பின்படி 937 வீடுகள் உள்ளன. மக்கள் தொகை 4540, இதில் 2339 பேர் ஆண்கள், 2201 பேர் பெண்கள் ஆவர். எழுத்தறிவு விகிதம் 57.89% ஆகும் இது தமிழ்நாட்டின் சராசரி எழுத்தறிவு விதமான 80.09க்கும் குறைவு ஆகும்.


</doc>
<doc id="251537" url="https://ta.wikipedia.org/wiki?curid=251537" title="ஆவலப்பள்ளி">
ஆவலப்பள்ளி

ஆவலப்பள்ளி என்பது ஓசூர்வட்டம், கிருட்டிணகிரி மாவட்டம், தமிழ்நாடு மாநிலம், இந்தியாவைச் சேர்ந்த ஒரு சிற்றூர் ஆகும். இவ்வூருக்கு அருகில்தான் கெலவரப்பள்ளி நீர்தேக்கம் உள்ளது. இவ்வூருர் இந்த ஊராட்சியும் 2011இல் ஒசூர் நகராட்சியுடன் இணைக்கப்பட்டது.


</doc>
<doc id="251538" url="https://ta.wikipedia.org/wiki?curid=251538" title="தமிழ் போர்த்துக்கீசிய அகராதி (1679)">
தமிழ் போர்த்துக்கீசிய அகராதி (1679)

தமிழ் போர்த்துக்கீசிய அகராதி (போர்த்துக்கீசியம்: Vocabvlario Tamvlico) என்பது அன்டேம் டி புரவென்சா (Antão de Proença) என்பவரால் தொகுக்கப்பட்டு 1679 ஆம் ஆண்டு அச்சிடப்பட்ட ஓர் அகராதி ஆகும். இந்த அகராதியின் ஒரு பிரதி வத்திக்கான் நூலகத்தில் உள்ளது. 1966 ஆம் ஆண்டு மலாயா பல்கலைக்கழகம் இதனை மீள் பதிப்புச் செய்தது.

கேரளத்திலுள்ள அம்பலக்காடு (அம்பழக்காடு) எனுமிடத்தில் அச்சிடப்பட்ட இதுவே "அச்சிடப்பட்ட" முதலாவது இந்திய மொழி அகராதி ஆகும். 

இன்று கிடைக்கப்பெறாமலேயே போய்விட்ட இக்னேசியோ புருனோ (1585-1659)என்பாரது Vocabularium Tamulicum உள்ளிட்ட முந்தைய அகராதிகளிலிருந்தும்,இராபர்ட் தெ நோபிலி,மனுவேல் மார்த்தின்சு ஆகியோரது அதிகளவு சமசுகிருதக் கலப்புடைய தமிழ்ப்படைப்புகளிலிருந்தும் இவ்வகராதியில் சொற்கள் தொகுக்கப்பட்டுள்ளன. 
கையெழுத்துப் பிரதியில் நீளமாகவும், விளக்கமாகவும் இருந்த சொற்களுக்கான விளக்கங்கள் சிக்கனம் கருதியும், அதிகளவு இந்துமதக் கருத்துகளைப் புகுத்துவதாய் இருந்துவிடக்கூடாது என்ற எச்சரிக்கையுணர்வு காரணமாகவும் அச்சு வடிவத்தில் சுருக்கங்களாக எஞ்சின. இதனால் அக்கால இந்து அறிஞர் யாராவது பிரதியைப் பார்க்கும் வாய்ப்பு பெற்றிருந்தால் பல இடங்களில் திரித்தல்களும், பிழைபட்ட புரிதல்களும் மலிந்ததாய் அச்சிடத் தகுதியற்றதாக இதைக் கருதியிருக்கக்கூடும் என்று இந்த அகராதியைப் பற்றிய ஆய்வுக் கட்டுரை ஒன்றில் கிரகோரி யேம்சு குறிப்பிடுகிறார்.


</doc>
<doc id="251539" url="https://ta.wikipedia.org/wiki?curid=251539" title="அயர்னப்பள்ளி">
அயர்னப்பள்ளி

அயர்னப்பள்ளி என்பது ஓசூர்வட்டம், கிருட்டிணகிரி மாவட்டம், தமிழ்நாடு மாநிலம், இந்தியாவைச் சேர்ந்த ஒரு சிற்றூர் ஆகும். 
இவ்வூரில் 2011 ஆண்டைய இந்திய மக்கள் கணக்கெடுப்பின்படி 1171 வீடுகள் உள்ளன. மக்கள் தொகை 4986, இதில் 2578 பேர் ஆண்கள், 2408 பேர் பெண்கள் ஆவர். எழுத்தறிவு விகிதம் 66.01% ஆகும் இது தமிழ்நாட்டின் சராசரி எழுத்தறிவு விதமான 80.09க்கும் குறைவு ஆகும்.


</doc>
<doc id="251540" url="https://ta.wikipedia.org/wiki?curid=251540" title="படுதேப்பள்ளி">
படுதேப்பள்ளி

படதேபள்ளி என்பது ஓசூர்வட்டம், கிருட்டிணகிரி மாவட்டம், தமிழ்நாடு மாநிலம், இந்தியாவைச் சேர்ந்த ஒரு சிற்றூர் ஆகும். 

இவ்வூரில் 2011 ஆண்டைய இந்திய மக்கள் கணக்கெடுப்பின்படி 150 வீடுகள் உள்ளன. மக்கள் தொகை 735, இதில் 373 பேர் ஆண்கள், 362 பேர் பெண்கள் ஆவர். எழுத்தறிவு விகிதம் 55.56% ஆகும் இது தமிழ்நாட்டின் சராசரி எழுத்தறிவு விதமான 80.09 % க்கும் குறைவு ஆகும்.


</doc>
<doc id="251543" url="https://ta.wikipedia.org/wiki?curid=251543" title="பாகலூர்">
பாகலூர்

2001 ஆண்டைய இந்திய மக்கள் கணக்கெடுப்பின்படி, பாகளூரில் 7519 மக்கள் வசிக்கின்றனர் அவர்களில் 3852 பேர் ஆண்கள், 3667 பேர் பெண்கள்.

பாகலூரின் வெப்பநிலைக்கு ஏற்றுமதிக்கு உகந்த ரோஜா மலர்கள் சாகுபடி செய்து ஏற்றுமதி செய்கின்றனர். 

ஆகிய தொழிற்சாலைகள் இங்கு உள்ளன.


ஆகிய வங்கிகள் இங்கு உள்ளன.


</doc>
<doc id="251562" url="https://ta.wikipedia.org/wiki?curid=251562" title="ராடியா பெர்ல்மேன்">
ராடியா பெர்ல்மேன்

ராடியா ஜாய் பெர்ல்மேன் 1951ல் அமெரிக்காவில் பிறந்தார். இவர் ஒரு மென்பொருள் வடிவமைப்பாளர் மற்றும் பிணைய(Network) பொறியாளர். இவரது படைப்புகளில் (Spanning Tree Protocol) கண்டுபிடிப்பு மிகவும் பிரபலமானது. இவர் டிஜிட்டல் எக்யூப்மெண்ட் கார்ப்பரேஷன் வேலை செய்யும் போது பிணைய பாலங்கள்(Network Bridges),நெட்வொர்க் வடிவமைப்பு(Network Designs), இணைப்பு-நிலை நெறிமுறைகள் போன்ற பல்வேறு துறைகளில் பங்கு ஆற்றியுள்ளார்.


</doc>
<doc id="251568" url="https://ta.wikipedia.org/wiki?curid=251568" title="ஜூடித் எஸ்தரின்">
ஜூடித் எஸ்தரின்

ஜூடித் எஸ்தரின் ஒரு இணைய முன்னோடி மற்றும் அமெரிக்க வர்த்தகச் செயற்குழு உறுப்பினர். இவர் டிசிபி(TCP)-திட்டத்தில் முக்கியப் பங்கு வகித்தார். ஜூடித் தன்னுடன் பணி புரிந்த ரிச்சர்ட் ஏ கார்ப், வின்ட் செர்ஃப் என்பவர்களுடன் இணைந்து டிசிபி(TCP)-திட்டத்தில் பணியாற்றினர். இவர் தற்போது JLABS என்ற நிறவனத்தின் தலைமை நிர்வாக அதிகாரியாக உள்ளார். இவர் 1980ல் உலகின் 50 தலைசிறந்த பெண்களின் பட்டியலில் இடம் பெற்றார். 
 <ul>



</doc>
<doc id="251579" url="https://ta.wikipedia.org/wiki?curid=251579" title="சுற்றுக்கூம்புவெட்டு">
சுற்றுக்கூம்புவெட்டு

முக்கோண வடிவவியலில் சுற்றுக்கூம்புவெட்டு ("circumconic") என்பது ஒரு முக்கோணத்தின் மூன்று உச்சிகளின் வழியாகச் செல்லும் கூம்பு வெட்டு ஆகும். அதேபோல உட்கூம்புவெட்டு ("inconic") என்பது முக்கோணத்தின் உட்புறமாக வரையப்பட்ட கூம்புவெட்டு ஆகும்.


முந்நேரியல் ஆயதொலைவுகளில், ஒரு பொதுச் சுற்றுக்கூம்புவெட்டானது "X" = "x" : "y" : "z" என்ற முந்நேரியல் ஆயதொலைவுகள் கொண்ட புள்ளி "X" இன் இயங்குவரையாகும். 

மேலும் அக்கூம்புவெட்டு கீழ்வரும் சமன்பாட்டினை நிறைவு செய்யும்: 

சுற்றுக்கூம்புவெட்டின் மீதமையும் "A", "B", "C" தவிர பிற புள்ளிகள் ஒவ்வொன்றின் சமகோண இணையியங்களும் கீழ்க்காணும் கோட்டின் மீதமையும்.

இக்கோடானது "ΔABC" இன் சுற்றுவட்டத்தை வெட்டும் புள்ளிகளின் எண்ணிக்கை 

"ΔABC" இன் பொது உட்கூம்புவெட்டின் சமன்பாடு:

பொதுச் சுற்றுக்கூம்புவெட்டின் மையப்புள்ளி:

சுற்றுக்கூம்புவெட்டுக்கு முக்கோணத்தின் உச்சிகள் "A", "B", "C" இல் தொடுகோடாக அமையும் கோடுகள்:

பொது உட்கூம்புவெட்டின் மையப்புள்ளி:

"ΔABC" இன் பக்கக்கோடுகள் உட்கூம்புவெட்டின் தொடுகோடுகளாக அமையும். அவற்றின் சமன்பாடுகள்:







"t" இன் மெய்யெண் மதிப்புகளுக்கு "X" இன் இயங்குவரை ஒரு கோடாகும். 


இதில்:




ஒரு நாற்கரத்தின் மூலைவிட்டங்களின் நடுப்புள்ளிகளை இணைக்கும் கோட்டுத்துண்டின் மீது அந்நாற்கரத்தின் உள்நீள்வட்டங்களின் மையங்கள் அமைகின்றன.





</doc>
<doc id="251587" url="https://ta.wikipedia.org/wiki?curid=251587" title="கினி மேட்டு நிலம்">
கினி மேட்டு நிலம்

கினி மேட்டு நிலம் ("Guinea Highlands") என்பது தென்மேற்கு கினி நாட்டிலிருந்து வடக்கத்திய சியேரா லியோனி, லைபீரியா, வடமேல் கோட் டிவார் ஆகியவற்றினூடே பரந்து காணப்படும் தெற்கத்திய பூத்தா ஜல்லொன் மேட்டு நிலத்திலிருந்து விரிந்து காணப்படும் அடர்ந்த காடுகளைக் கொண்ட மலைப்பாங்கான மேட்டு நிலமாகும்.

இக்காடுகளே மேற்கு ஆபிரிக்காவிலேயே மிக நீளமான ஆறாகிய நைகர் ஆற்றின் நீர் வளங்களைக் கொண்டிருக்கின்றன. இப்பகுதியிலேயே மிக உயரமான மலையாகிய நிம்பா மலை உயரமானதாகும். பரந்துபட்டுக் காணப்படும் இம்மேட்டு நிலப் பகுதிகள் கடல் மட்டத்திலிருந்து பெரும்பாலும் இற்கும் இடைப்பட்ட உயரத்தைக் கொண்டிருக்கின்றன. புவியியல் அடிப்படையில் இம்மேட்டு நிலத்தின் கூறுகள் கருங்கற்கள், தட்டடுக்குப் பாறைகள், படிகப் பாறைகள் உட்பட மேல் கினியை ஒத்துக் காணப்படுகின்றன.

இம்மேட்டு நிலப் பகுதியானது நைஜீரியாவின் யோசு மேட்டு நிலம், கமரூன் நாட்டின் கமரூன் மேட்டு நிலத்தின் ஆதமவா பகுதி, மாலி நாட்டின் பமாக்கோவுக்கு அருகிலுள்ள மண்டிங்குவே மேட்டு நிலம் ஆகியவற்றுடனதும் தொடர்புபட்டுள்ளது. 

அடர்ந்த காடுகளைக் கொண்ட கினி மேட்டு நிலத்தின் சந்தை நகரம் யோமூ ஆகும். அந்நகரில் விற்பனை செய்யப்படும் பிரதான வணிகப் பொருட்களில் நெல், மரவள்ளி, கோப்பி, செம்பனை எண்ணெய், பருப்பு வகைகள் என்பன உள்ளடங்குகின்றன. இப்பகுதியில் பிரதானமாக குவேர்சு (குப்பெல்லே), மானோ ஆகிய இனக் குழுக்கள் வாழ்கின்றன.


</doc>
<doc id="251606" url="https://ta.wikipedia.org/wiki?curid=251606" title="லீலா பேலஸ் சென்னை">
லீலா பேலஸ் சென்னை

லீலா பேலஸ் சென்னை, இந்தியாவின் சென்னையில் அமைந்துள்ள ஒரு ஐந்து நட்சத்திர ஹோட்டல் ஆகும். மெரினா கடற்கரையின் தெற்கு முடிவான, எம்ஆர்சி நகரில் இது அமைந்துள்ளது. அட்லாண்டாவினை அடிப்படையாகக் கொண்டு இதன் வடிவமைப்பு உருவாக்கப்பட்டது. அதன் பின்னர் தமிழ்நாட்டின் செட்டிநாட்டின் முறைப்படி மாற்றியமைக்கப்பட்டது. 8000 மில்லியனுக்கும் அதிகமான பணத்தினைக் கொண்டு செப்டம்பர், 2012 இல் இந்த ஹோட்டல் திறக்கப்படுவதாக இருந்தது. ஆனால் கட்டிட வேலைகள் மற்றும் செயல்பாடுகளுக்கான ஆயத்தப் பணிகள் அதிகம் இருந்ததால் ஜனவரி 2013 இல் திறக்கப்பட்டது.

அடையார் ஆறும், வங்காளா விரிகுடா கடலும் இணையும் இடத்திற்கு அருகில் லீலா பேலஸ் சென்னை அமைந்துள்ளது. சுமார் 4.8 ஏக்கரினை ஆக்கிரமித்துள்ள இந்த ஹோட்டல், கடலை முகப்பாகக் கொண்டு சென்னையில் அமைந்த முதல் ஹோட்டல் ஆகும். தமிழ்நாட்டின் மத்திய வணிகப்பகுதியாக அமைந்துள்ள சென்னையில் லீலா பேலஸ் அமைந்துள்ளதால், இதனருகில் அநேக சுற்றுலாத்தலங்களும் அமைந்துள்ளன.

பார்த்தசாரதி கோவில் தோராயமாக 4 கிலோ மீட்டர் தூரத்திலும், மெரினா கடற்கரையில் இருந்து தோராயமாக 2 கிலோ மீட்டர் தூரத்திலும் லீலா பேலஸ் சென்னை ஹோட்டல் அமைந்துள்ளது. ஹோட்டலில் இருந்து 16 கிலோ மீட்டர் தொலைவில் அண்ணா சர்வதேச விமான நிலையம் மற்றும் காமராஜர் உள்ளூர் விமான நிலையம் ஆகியவை அமைந்துள்ளது.

தொழிலதிபர் எம். ஏ. எம். ராமசாமியிடம் இருந்து 700 மில்லியன் ரூபாய் கொடுத்து இந்த ஹோட்டலுக்கான இடம் வாங்கப்பட்டது. செப்டம்பர் 2014 இல் 16000 சதுர அடி கொண்ட, ஹோட்டலின் ஸ்பா திறக்கப்பட்டது.

வங்காள விரிகுடாவினைப் பார்க்கும்படியான கோணத்தில் சுமார் 6.25 ஏக்கர் அளவில் லீலா பேலஸ் அமைந்துள்ளது. 16 அடுக்கு கொண்ட இந்த ஹோட்டல், 831,000 சதுர அடியில் கட்டப்பட்டுள்ளது. இதில் 338 அறைகள் உள்ளன. 2200 சதுர மீட்டர் பரப்பளவு கொண்ட விருந்து மற்றும் கூட்டம் நடைபெறக்கூடிய அரங்க வசதிகள், 1390 சதுர மீட்டர் பரப்பளவு கொண்ட வழவழப்பான நடைபாதையும், மேலடுக்கு கொண்ட மாடியும், பாரம்பரிய முறைப்படி செப்பனிடப்பட்ட முற்றம், உணவு விடுதிகள் மற்றும் பார், 1394 சதுர மீட்டர் பரப்பளவு கொண்ட ஸ்பா மற்றும் 1060 சதுர மீட்டர் பரப்பளவு கொண்ட விருந்தளிக்கும் பகுதி ஆகியவை இந்த ஹோட்டலில் அமைந்துள்ளன. லீலா பேலஸ் ஹோட்டலில், மொத்தம் 6 கூட்ட அரங்கு அறைகள் உள்ளன. மழைநீர் சேகரிப்பு போன்ற சிறந்த திட்டங்கள் அமல்படுத்தப்பட்டுள்ள இந்த ஹோட்டலில், LED விளக்குகள் மூலம் வெளிப்புற ஒளியும், உட்புற ஒளியும் பெறப்படுகின்றன.

லீலா ஹோட்டலின் மதுநாயர் மற்றும் டிசைன்வில்க்ஸின் ஜெஃப்ரே வில்க்ஸ் ஆகியோர் இணைந்து 12 அறை கொண்ட ஸ்பாவினை உருவாக்கியுள்ளனர். இது சுமார் 16000 சதுர அடி பரப்பளவில் வடிவமைக்கப்பட்டுள்ளது.

ஹோட்டலுக்கான இடத்திற்கு அடுத்தபடியாக சுமார் 250,000 சதுர அடி பரப்பளவில் லீலா வணிகப் பூங்கா அமைந்துள்ளது. இந்த வணிகப்பகுதியினை ஹோட்டலின் நிர்வாகக்குழு விற்க முடிவு செய்தது. இதற்காக ரிலையன்ஸ் நிறுவனத்துடன் பேச்சுவார்த்தை நடைபெற்று ரிலையன்ஸ் நிறுவனம் ஐடி பூங்காவினை சுமார் 1720 மில்லியன் ரூபாய்க்கு வாங்கவிருப்பதாகவும் செய்திகள் வெளிவந்தன. பேசிய விலைக்கு வாங்குவதற்கு, ரிலையன்ஸ் நிறுவனங்கள் பிப்ரவரி மாத இறுதியில் சம்மதித்தது

538 சதுர அடி பரப்பளவு கொண்ட டீலக்ஸ் அறை, சென்னை நகரில் அமைந்துள்ள மிகப்பெரிய அறைவகைகளுள் ஒன்று. இதில் கடல் பார்வையும் கிடைக்கும் வண்ணம் அமைக்கப்பட்டுள்ளது. இந்த அறைகளில் அதிவேக இணைய வசதி, கம்பியில்லா இணையச் சேவை, சோனி நிறுவனத்தின் 40 இஞ்ச் தெளிவுமிக்க தொலைக்காட்சி மற்றும் மின்சாரப் பாதுகாப்பு ஆகியவை உள்ளது. சலவைக்கல் பதிக்கப்பட்ட குளியலறை, கண்ணாடியால் மறைக்கப்பட்ட தனி குளியல் பகுதி, இரு பெரிய கைகழுவும் பகுதி ஆகியவை உள்ளன. இரு படுக்கை மெத்தைகள் இருக்கும் தேவைக்கேற்றாற்போல் வழங்கப்படுகின்றன. அத்துடன் பாதுகாப்பு, தொலைபேசி மற்றும் செய்தித்தாள் வசதிகளும் உள்ளன.

538 சதுர அடி பரப்பளவு கொண்ட டீலக்ஸ் அறை, சென்னை நகரில் அமைந்துள்ள மிகப்பெரிய அறைவகைகளுள் ஒன்று. இதில் கடல் பார்வையும் கிடைக்கும் வண்ணம் அமைக்கப்பட்டுள்ளது. இந்த அறைகளில் அதிவேக இணைய வசதி, கம்பியில்லா இணையச் சேவை, சோனி நிறுவனத்தின் 40 இஞ்ச் தெளிவுமிக்க தொலைக்காட்சி மற்றும் மின்சாரப் பாதுகாப்பு ஆகியவை உள்ளது. சலவைக்கல் பதிக்கப்பட்ட குளியலறை, கண்ணாடியால் மறைக்கப்பட்ட தனி குளியல் பகுதி, இரு பெரிய கைகழுவும் பகுதி ஆகியவை உள்ளன. இரு படுக்கை மெத்தைகள் வேண்டுகோளின் அடிப்படையில் தரப்படுகின்றன. அத்துடன் பாதுகாப்பு, தொலைபேசி மற்றும் செய்தித்தாள் வசதிகளும் உள்ளன.

721 சதுர அடி பரப்பளவு கொண்ட ராஜ மெத்தை, பிரிமீயர் கடல் பார்வை அறை தடையில்லா கடல் பார்வையினை வழங்கும். இந்த அறைகளில் அதிவேக இணைய வசதி, கம்பியில்லா இணையச் சேவை, சோனி நிறுவனத்தின் 40 இஞ்ச் தெளிவுமிக்க தொலைக்காட்சி மற்றும் மின்சாரப் பாதுகாப்பு ஆகியவை உள்ளது. சலவைக்கல் பதிக்கப்பட்ட குளியலறை, கண்ணாடியால் மறைக்கப்பட்ட தனி குளியல் பகுதி, இரு பெரிய கைகழுவும் பகுதி ஆகியவை உள்ளன. இரு படுக்கை மெத்தைகள் வேண்டுகோளின் அடிப்படையில் தரப்படுகின்றன. அத்துடன் பாதுகாப்பு, தொலைபேசி மற்றும் செய்தித்தாள் வசதிகளும் உள்ளன.


</doc>
<doc id="251610" url="https://ta.wikipedia.org/wiki?curid=251610" title="மக்ஸ்">
மக்ஸ்

மாக்ஸ் ("Max") 2015ஆம் ஆண்டில் திரைக்கு வந்த அமெரிக்க நாட்டு திரைப்படம் ஆகும். இந்தத் திரைப்படத்தை போவாஸ் யாகின் என்பவர் இயக்கியுள்ளார்.



</doc>
<doc id="251619" url="https://ta.wikipedia.org/wiki?curid=251619" title="என்றிக் சி. வான் தெ அல்ஸ்ட்">
என்றிக் சி. வான் தெ அல்ஸ்ட்

என்றிக் கிறிஸ்டோபல் வான் தெ அல்ஸ்ட் ("Hendrik Christoffel "Henk" van de Hulst" 19 நவம்பர் 1918 - 31 சூலை 2000) ஒரு டச்சு வானியலாரும். கணிதவியலாரும் ஆவார்.

உட்ரெச்ட்இல் 1944இல் மாணவராக இருந்தபோதே இவர் நொதுமல்நிலை உடுக்கணவெளி நீரகத்தில் 21 செமீ மீநுண் வரி நிலவுவதை முன்கணித்தார். இவ்வரி கண்டறியப்பட்ட்தும் இவர் ஜான் ஊர்ட், சி. ஏ. முல்லர் ஆகியோருடன் இணைந்து புதிய கண்டுபிடிப்பின் ஒளியில் நமது விண்மீன் பேரடையான பால்வழியின் (Milky way) நொதுமல்நிலை நீரகப் பரவலைக் கதிர் வானியல் முறையால் வரைந்தார். இது அதன் சுருளி வடிவக் (spiral) கட்டமைப்பை வெளிப்படுத்தியது.

தான் ஓய்வுபெற்ற 1984 வரை வாழ்நாள் முழுவதும் லைடன் பல்கலைக்கழகத்திலேயே பணிபுரிந்தார். இவர் வானியலில் விரிவாகப் பல ஆய்வுகளை மேற்கொண்டார். சூரிய ஒளிமுகட்டையும் உடுக்கணவெளி முகில்களையும் ஆய்வு செய்தார். 1960ஆம் ஆண்டிற்குப் பிறகு பன்னாட்டு விண்வெளித் திட்டங்களின் தலைவரானார்.



</doc>
