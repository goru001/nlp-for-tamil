<doc id="229896" url="https://ta.wikipedia.org/wiki?curid=229896" title="பிளஷிங் மெடோசு–கோரோனா பூங்கா">
பிளஷிங் மெடோசு–கோரோனா பூங்கா

பிளஷிங் மெடோசு-கோரோனா பூங்கா ("Flushing Meadows–Corona Park") வழமையாக பிளஷிங் மெடோசு பூங்கா, அல்லது சுருக்கமாக பிளஷிங் மெடோசு நியூயார்க் நகரத்தில் குயின்சு பரோவில் அமைந்துள்ளது. "பிளஷிங் விரிகுடா"விலிருந்து "மாநிலங்களிடை நெடுஞ்சாலை 678"க்கும் "கிராண்டு சென்ட்ரல் பார்க்வே"க்கும் இடையே லாகோர்தியா வானூர்தி நிலையத்தின் தென்முனையில் அமைந்துள்ளது. இங்குதான் யூ.எசு. ஓப்பன் நடக்கும் பில்லி ஜீன் கிங் தேசிய டென்னிசு மையம், நியூயார்க் மெட்சு அடிப்பந்தாட்ட அணியின் தாயகமான "சிட்டி பீல்டு" அரங்கம், நியூயார்க் ஹால் ஆஃப் சயின்சு, குயின்சு கலை அருங்காட்சியகம், குயின்சு பூங்கா நாடக அரங்கம், குயின்சு காட்டுயிர் மையம், நியூயார்க் மாநில அரங்கம் ஆகியன அமைந்துள்ளன. முன்பு இந்தப் பூங்காவில் இருந்த ஷியா விளையாட்டரங்கம் 2009இல் இடிக்கப்பட்டது. 

நியூயார்க் நகரப் பூங்காக்களில் நான்காவது பெரிய பூங்காவாக உள்ள பிளஷிங் மெடோசு 1939இல் நியூயார்க் உலக கண்காட்சிக்காக உருவாக்கப்பட்டது. 1964ஆம் ஆண்டு நடந்த உலகக்கண்காட்சியும் இங்கு அமைக்கப்பட்டது. 2013இல் நடத்தப்பட்ட கணக்கெடுப்பின்படி இதன் பரப்பளவு ஆக மதிப்பிடப்பட்டுள்ளது.

நியூயார்க் நகர பூங்காக்கள் மற்றும் பொழுதுபோக்கு துறை இதன் உரிமையாளர் ஆகும்; தனியார் இலாபநோக்கற்ற நிறுவனம் "பிளஷிங் மெடோசு-கோரோனா பூங்கா காப்பகம்" இதனை பராமரிக்கிறது. பூங்காவின் கிழக்குப் பகுதியில் குயின்சு சமூக வாரியம் 4 அமைந்துள்ளது.


</doc>
<doc id="229897" url="https://ta.wikipedia.org/wiki?curid=229897" title="பேட்ரிக் ஸ்டீவர்ட்">
பேட்ரிக் ஸ்டீவர்ட்

பேட்ரிக் ஸ்டீவர்ட் () (பிறப்பு: 13 ஜூலை 1940) இவர் ஒரு இங்கிலாந்து நாட்டுத் திரைப்பட நடிகர் ஆவார். இவர் எக்ஸ்-மென், எக்ஸ்-மென் 2, எக்ஸ்-மென் 3 போன்ற பல திரைப்படங்களில் நடித்ததன் மூலம் புகழ் பெற்ற நடிகர் ஆனார்



</doc>
<doc id="229898" url="https://ta.wikipedia.org/wiki?curid=229898" title="இவான் பீட்டர்ஸ்">
இவான் பீட்டர்ஸ்

இவான் பீட்டர்ஸ் () (பிறப்பு: ஜனவரி 20, 1987) ஒரு அமெரிக்க நாட்டு நடிகர், திரைக்கதையாசிரியர் மற்றும் தயாரிப்பாளர் ஆவார். இவர் அமெரிக்கன் திகில் கதை என்ற தொடரில் நடித்ததன் மூலம் பரிசியமான நடிகர் ஆனார். இவர் எக்ஸ்-மென் 7 போன்ற திரைப்படங்களிலும் நடித்துள்ளார்.


</doc>
<doc id="229904" url="https://ta.wikipedia.org/wiki?curid=229904" title="குளோரோபென்சீன்">
குளோரோபென்சீன்

குளோரோபென்சீன் ("chlorobenzene") என்பது CHCl என்ற மூலக்கூறு வாய்பாடு கொண்ட ஓர் அரோமாட்டிக் கரிமச் சேர்வை ஆகும். நிறமற்ற, எரியக்கூடிய திரவமான இது பொதுவான கரைப்பானாகவும், பிற வேதிப் பொருட்களை உற்பத்தி செய்யப் பரவலாகப் பயன்படுத்தப்படும் ஓர் இடைநிலை பொருளாகவும் விளங்குகிறது.

முற்காலத்தில் குளோரோபென்சீன் சில பூச்சிக்கொல்லிகள் தயாரிப்பில் பயன்படுத்தப்பட்டது. குறிப்பாக குளோரால் (டிரை குளோரோ அசெட்டால்டிகைடு) உடன் இதனை வினை புரியவைத்து டி.டி.டீ தயாரிப்பில் பயன்படுத்தினர். ஆனால் இந்த பயன்பாடு தற்போழுது டி.டி.டீ இன் உபயோகம் குறைக்கப்பட்ட காரணத்தால் குறைந்துவிட்டது. ஒரு காலக்கட்டத்தில் குளோரோபென்சீன் ஃபீனால் உற்பத்திக்கான முக்கிய முன்னோடியாக இருந்தது.

களைக்கொல்லிகள், சாயப்பொருட்கள் மற்றும் ரப்பர் போன்ற பொருள்களின் மொத்த உற்பத்தியில் குளோரோபென்சீன் ஒரு இடைநிலைப் பொருள் ஆகும். ஒர் உயர் கொதிநிலை கரைப்பானாகப் பல தொழிற்துறைகளிலும் ஆய்வகங்களிலும் இது பயன்படுத்தப்படுகிறது. குளோரோபென்சீன் பெரிய அளவில் நைதரசன் ஏற்றம் செய்யப்பட்டு வடித்தல் முறையிலும் அதைத் தொடர்ந்து பின்ன படிகமாக்கல் முறையிலும் 2- மற்றும் 4- நைட்ரோகுளோரோபென்சீன் கலவை பெறப்படுகிறது. 2-நைட்ரோகுளோரோபென்சீனை கருகவர் அரோமேட்டிக் பதிலீட்டு வினைக்குட்படுத்தி அதனுடன் தொடர்புடைய 2-நைட்ரோஃபீனால், 2-நைட்ரோ அனிசோல், 2-நைட்ரோஃபீனைல்டைசல்பைடு மற்றும் 2-நைட்ரோஅனிலின் போன்ற சேர்மங்களைத் தயாரித்துக்கொள்ள முடியும். மேற்கண்ட பதிலீட்டு வினைக்கு 2-நைட்ரோகுளோரோபென்சீனுடன் சோடியம் ஐதராக்சைடு, சோடியம் மீத்தாக்சைடு, சோடியம் டைசல்பைடு மற்றும் அமோனியா போன்றவை வினைபடுப் பொருட்களாகப் பயன்படுத்தப்படுகின்றன. இம்முறையிலேயே 4-நைட்ரோகுளோரோபென்சீனும் அதனுடன் தொடர்புடைய வேதிச் சேர்மங்களாக மாற்றப்படுகிறது 

குளோரோபென்சீன் முதன்முதலில் 1851 ஆம் ஆண்டில் அறிந்து கொள்ளப்பட்டு விவரிக்கப்பட்டது. தற்போது இது பென்சீனை குளோரினேற்றம் செய்து பெருமளவில் தயாரிக்கப்படுகிறது. இவ்வினையில் வினையூக்கி அளவிளான இரும்பு குளோரைடு, சல்பர் டைகுளோரைடு, மற்றும் நீரற்ற அலுமினிய குளோரைடு போன்ற லூயிஸ் அமிலம் முன்னிலையில் குளோரின் ஏற்ற வினை நிகழ்கிறது :

வினையில் பங்குபெறும் வினையூக்கி, குளோரினின் எலக்ட்ரான் கவர் ஆற்றலை மேம்படுத்துகிறது. குளோரினின் மின்கவர் ஆற்றலின் காரணமாக குளோரோ பென்சீனின் ஏற்புத்திறன் குறைவாகக் காணப்படும். டைகுளோரோபென்சீன் உற்பத்தியைக் குறைக்கும் விதமாக தொழிற்சாலைகளில் இவ்வினை தொடர் வினையாக நடத்தப்படுகிறது.

ரோடோகோக்கஸ் பினோலிகஸ் என்ற பாக்டீரிய இனம் டைகுளோரோ பென்சீனை ஆதார கரிமமாக சிதைவுறச் செய்கிறது

குளோரோபென்சீன் "மிதமானது முதல் குறைந்த அளவு நச்சுத்தன்மையான 2.9 கிராம் / கிலோ அளவு உள்ளதாகக் குறிப்பிடப்படுகிறது. தொழில் பாதுகாப்பு மற்றும் சுகாதார நிர்வாகம் குளொரோபென்சீன் கையாளும் தொழிலாளர்களுக்கு எட்டு மணி நேரப்பணியில் சராசரி நிறையாக 350 மிகி / மீ3 அளவு குளோரோபென்சீனையே அனுமதிக்கப்பட்ட வரம்பாகக் நிர்ணயித்துள்ளது

குளோரோபென்சீன் இயற்கையாகத் தோன்றும் கலவை அல்ல ஆனால் உற்பத்தி செய்யப்படும் இதன் தாக்கம் மண்ணில் தொடர்ந்து பல மாதங்களுக்கும், காற்றில் குறைந்தது 3.5 நாட்களுக்கும் தண்ணீரில் ஒரு நாளுக்குமாக நீடித்திருக்கிறது. இக்கலவையால் மாசடைந்த காற்றை சுவாசிக்க நேரிடல் அல்லது இச்சேர்மத்தின் கலப்புள்ள உணவு அல்லது தண்ணீரை சாப்பிட நேரிடல் அல்லது குளோரோபென்சீன் பாதிப்புள்ள மண்ணைத் தொட நேரிடல் போன்ற இன்னல்களை. மனிதர்களுக்கு குறிப்பாக சேர்மம் சார்ந்த தொழிலாளர்களுக்கு இது உண்டாக்குகிறது. ஆனாலும் அபாயகரமானதாக கண்டறியப்படுள்ள 1177 கழிவு நச்சுகளில் குளோரோபென்சீன் 97 வது இடமே பிடித்திருப்பதால் இது ஒரு சுற்றுச்சூழ்ல் மாசுபடுத்தியாக கணக்கில் எடுத்துக் கொள்ளப்படுவதில்லை. அசுத்தமான காற்றின் வழியாக் உடலுக்குள் செல்லும் குளோரோபென்சீன் நுரையீரல் மற்றும் சிறுநீரகத்தால் வெளியேற்றப்படுகிறது. 


</doc>
<doc id="229916" url="https://ta.wikipedia.org/wiki?curid=229916" title="நைட்ரஸ் ஆக்சைடு">
நைட்ரஸ் ஆக்சைடு

நைட்ரஸ் ஆக்சைடு ("nitrous oxide"), அல்லது பொதுவாக சிரிப்பூட்டும் வாயு, நைட்ரசு, நைட்ரோ, NOS என அழைக்கப்படுவது என்ற வாய்பாட்டைக் கொண்ட ஒரு வேதிச் சேர்மம் ஆகும். இது நைதரசனின் ஓர் ஆக்சைடு ஆகும். அறை வெப்பநிலையில் இது நிறமற்ற, நறுமணச் சுவையுடன், எளிதில் தீப்பற்றாத ஒரு வளிமம். இவ்வாயுவின் மயக்க மற்றும் வலிநிவாரண விளைவுகள் காரணமாக அறுவைச் சிகிச்சை மற்றும் பல் மருத்துவத்தில் பயன்படுத்தப்படுகிறது. சுவாசிக்கும்போது இவ்வாயு உண்டாக்கும் தற்காலிக மயக்கம் மற்றும் பரவச பொழுதுபோக்கு நன்னிலை காரணமாக இதனைச் சிரிப்பூட்டும் வாயு என்று அழைக்கின்றனர். தானுந்துப் பந்தய இயந்திரங்கள் மற்றும் ஏவூர்தித் தொழில்நுட்பத்தில் ஆற்றல் வெளியீட்டை அதிகரிக்கும் ஆக்சிசனேற்றியாக நைட்ரஸ் ஆக்சைடு பயன்படுத்தப்படுகிறது. உயர்த்தப்பட்ட வெப்பநிலையில், மூலக்கூறு ஆக்சிசன் போன்ற ஒரு சக்தி வாய்ந்த ஆக்சிசனூக்கியாகவும் இந்த ஆக்சைடு திகழ்கிறது. 

நைட்ரஸ் ஆக்சைடு ஆக்சிசன் அணுக்களுடன் வினை புரிந்து நைட்ரிக் ஆக்சைடைத் தருகிறது. இயற்கையாகத் தோன்றும் இந்த நைட்ரிக் ஆக்சைடு ஓசோனுடன் வினைபுரிவதன் விளைவாக, அடுக்கு மண்டல ஓசோனின் சமநிலையைப் பாதிக்கிறது. இது வளி மாசடைதல், மற்றும் பைங்குடில் வளிமங்களிலும் அதிகமான அளவிலும் அங்கம் வகிக்கிறது. உலக வெப்பமயமாதலில் கடந்த நூறாண்டுகளில் காபனீரொக்சைட்டைக் காட்டிலும் 298 பங்குகள் அதிகமாக இவ்வாயு பங்கு வகித்துள்ளது. 

உலக சுகாதார அமைப்பு பட்டியலிட்டுள்ள உடலுக்கு மிக அவசியமான மருந்துகளின் பட்டியலில் இதுவும் இடம்பிடித்துள்ளது.

நச்சுத்தன்மை இல்லாமல் இருப்பது, அறை வெப்பநிலையில் நிலைப்புத் தன்மையுடன் காணப்படுவது, பாதுகாப்பாக விமானத்தில் எடுத்துச் செல்ல முடிவது மற்றும் சேமித்து வைக்க எளிமையானது போன்ற பல சாதகமான அம்சங்கள் மற்ற ஆக்சைடுகளை விட நைட்ரஸ் ஆக்சைடுக்குக் கூடுதலாக இருப்பதால் ஏவூர்தி இயந்திரங்களில் இதை ஆக்சிசனேற்றியாக உபயோகிக்கிறார்கள். உடனடியாக சிதைந்து சுவாசிக்கும் காற்றாக இவ்வாயு மாறவியலும் என்பது மற்றுமொரு காரணமாகும். இதனுடைய அதிக அடர்த்தி மற்றும் குறைவான வெப்பநிலையில் உள்ள குறைந்த அழுத்தம் ஆகிய சிறப்புகள் மற்ற அதிக அழுத்த வாயுக்களுக்கு சவாலாக விளங்குகிறது 

1914 ஆம் ஆண்டில், அமெரிக்க ராக்கெட் முன்னோடியான இராபர்ட் கோடார்ட் நைட்ரஸ் ஆக்சைடு மற்றும் பெட்ரோல் ஆகியவற்றை ஏவூர்திகளை உந்தி செலுத்துவதற்குச் சாத்தியமான திரவ எரிபொருள்களாக பரிந்துரைத்து காப்புரிமை பெற்றார். திட எரிபொருளுடன் திரவ அல்லது வாயு ஆக்சிசனேற்றிகளைப் பயன்படுத்திய பல்வேறு விதமாக வடிவமைக்கப்பட்ட கலப்பின ஏவூர்திகளில் நைட்ரஸ் ஆக்சைடு ஆக்சிசனேற்றியாக தேர்வு செய்யப்பட்டு வந்தது. ஐதராக்சைல் நீக்கப்பட்ட பலவணு பியூட்டாடையீன் உடன் நைட்ரஸ் ஆக்சைடு இணைந்த எரிபொருள் ஸ்பேஸ்சிப்வன் மற்றும் பல விண்கப்பல்களில் பயன்படுத்தப்பட்டு வந்தது. தொழில்சார்ந்த மற்றும் அதிக சக்திவாய்ந்த ஏவூர்திகளில் பல்வேறு வகையான நெகிழிகள் எரிபொருளாகப் பயன்படுத்தப்பட்டது என்பதும் கவனிக்கத்தக்கது.

நைட்ரஸ் ஆக்சைடு ஒற்றை உந்துபொருள் ஏவூர்திகளிலும் எரிபொருளாகப் பயன்படுத்தப்படுகிறது. சூடாக்கப்பட்ட வினையூக்கி முன்னிலையில் சுமார் 1300 °C வெப்பநிலையில், நைதரசன் மற்றும் ஆக்சிசனாக சிதைவடைந்து வெப்பத்தை உமிழ்கிறது. வினையில் அதிக அளவிளான வெப்பம் வெளிவிடப்படுவதால் நைட்ரஸ் ஆக்சைடின் தன்னிச்சையான சிதைவு மேலோங்கி வினையூக்கியின் நடவடிக்கை விரைவில் இரண்டாம் பட்சமாகிறது. வெற்றிடப் பொறியியல் அமுக்கியில் இவ்வாறு வெளிப்படும் வெப்பவாற்றல் வழங்கும் ஒற்றை உந்துபொருள் உந்துவிசை எண் ("I") 180s. அதேவேளையில் நைதரசன் டெட்ராக்சைடுடன் ஒற்றை உந்து பொருளாகவோ அல்லது இரட்டை உந்துபொருளாகவோ பயன்படுத்தப்படும் ஐதரசீன் வழங்கும் உந்துவிசை நைட்ரஸ் ஆக்சைடுடன் ஒப்பிடுகையில் "I" குறைவான மதிப்பையே கொண்டுளளது. இத்தகைய சிற்ப்புத் தன்மையினால் நைட்ரஸ் ஆக்சைடு ஏவூர்திகளில் எந்தவிதமான விசாரணைக்கும் இடமின்றி உந்துபொருளாக பயன்படுத்தப்படுகிறது.

நைட்ரஸ் ஆக்சைடு 21 வளிமண்டல அழுத்த சூழ்நிலையில் கிட்டத்தட்ட குறை வெப்பநிலையில் வெடித்து எரிகிறது. உதாரணமாக 600  அழுத்த வீச்சில் இவ்விரு வாயுக்களை இணைத்து எளிதாக பற்றவைக்க முடியும், இப்பற்றவைப்புக்கு சுமார் 6 ஜூல் ஆற்றல் மட்டுமே தேவைப்படுகிறது. அதேசமயம், 130 psi அழுத்த வீச்சில் 2500 ஜூல் ஆற்றலை உள்ளிட்டாலும் வினைபுரியாமல் இருக்கிறது.

ஒரு ஐதரோ கார்பன் எரிபொருளை நைட்ரஸ் ஆக்சைடு சேமிக்கப்பட்டுள்ள அதே தொட்டியில் கலப்பதன் மூலம் குறிப்பிடத்தக்க அளவுக்கு உந்துவிசையை (Isp) மேம்படுத் இயலும். இக்கலவை நைட்ரஸ் ஆக்சைடு எரிபொருள் கலவை (NOFB) ஒற்றை உந்துபொருள் எனப்படுகிறது. நைட்ரஸ் ஆக்சைடு நிலைப்புத்தன்மை மிக்கது என்பதால் சேமிப்பு கலவையான நைட்ரஸ் ஆக்சைடு எரிபொருள் கலவையால் தன்னிச்சையாகப் பற்றிக்கொள்ளும் அபாயம் நேர்வதில்லை. நைட்ரஸ் ஆக்சைடு சூடாக்கப்பட்ட வினையூக்கி மூலமாக சிதைவடையும் போது , உயர் வெப்பநிலை ஆக்சிசன் வெளியிடப்பட்டு உடனடியாக ஹைட்ரோகார்பன் எரிபொருள் கலவை எரியூட்டப்படுகிறது. நைட்ரஸ் ஆக்சைடு எரிபொருள் கலவை ஒற்றை உந்துபொருள் அதிகபட்சமாக 300 வினாடிகள் Isp உந்துவிசையை அளிக்கவல்லது. தொட்டவுடன் தீப்பற்றும் உந்துவிசை அமைப்புகளைப் பயன்படுத்தலால் உண்டாகும் நச்சு விளைவுகள் இந்த ஹைட்ரோகார்பன் எரிபொருள் கலவையால் தவிர்க்கப்படுகின்றன. ஐதரசீன் மற்றும் டைநைதரசன் டெட்ராக்சைடுடன் ஒப்பிடுகையில் குறைந்த உறைநிலை கொண்ட நைட்ரஸ் ஆக்சைடு எரிபொருள் கலவையின் வெப்ப மேலாண்மை சிறப்பானது. இப்பண்பு விண்வெளியில் சேமித்து வைப்பதற்கு உகந்த உந்துபொருள்க்ளுக்குத் தேவையான சிறப்புப் பண்பாகும்.



</doc>
<doc id="229920" url="https://ta.wikipedia.org/wiki?curid=229920" title="எரிக் பானா">
எரிக் பானா

எரிக் பானா (Eric Bana) (பிறப்பு: 9 ஆகஸ்ட் 1968) ஒரு ஆஸ்திரேலிய நாட்டு நடிகர் ஆவார். இவர் ஹல்க், டிராய், மேரி அண்ட் மக்ஸ், ஸ்டார் ட்ரெக் உள்ளிட்ட ஆங்கிலத் திரைப்படங்களில் நடித்துள்ளார்.



</doc>
<doc id="229921" url="https://ta.wikipedia.org/wiki?curid=229921" title="ஜோஷ் லுகாஸ்">
ஜோஷ் லுகாஸ்

ஜோஷ் லுகாஸ் () (பிறப்பு: ஜூன் 20, 1971) ஒரு அமெரிக்க நாட்டு நடிகர் ஆவார். இவர் ஹல்க், ஸ்டோலன் உள்ளிட்ட பல திரைப்படங்களில் நடித்துள்ளார்.



</doc>
<doc id="229922" url="https://ta.wikipedia.org/wiki?curid=229922" title="சார்லி சாக்ஸ்">
சார்லி சாக்ஸ்

சார்லி சாக்ஸ் () (பிறப்பு: 15 திசம்பர் 1982) ஒரு இங்கிலாந் நாட்டு நடிகர் ஆவார். இவர் டிராகுலா அன்டோல்ட் போன்ற திரைப்படங்களில் நடித்துள்ளார்.



</doc>
<doc id="229933" url="https://ta.wikipedia.org/wiki?curid=229933" title="கீரனூர் முத்து">
கீரனூர் முத்து

கீரனூர் முத்து (1943-1965) என்று அறியப்படும் முத்து, இந்தியாவில் இந்தியை ஆட்சி மொழியாக்க நிறைவேற்றப்பட்ட ஐ அமல் படுத்துவதை எதிர்த்து, தமிழ்நாட்டில் நடந்த இந்தி எதிப்புப் போராட்டத்தின்போது, நஞ்சருந்தி இறந்த ஒரு போராளி ஆவார்.

புதுக்கோட்டை மாவட்டத்தில் உள்ள அறந்தாங்கி, பாலைவனம் ஜமீனைச் சேர்ந்த சின்னச்சுனையக்காடு என்ற கிராமத்தில் 1943 இல் பிறந்தவர். இவர் 7ஆம் வகுப்புவரை படித்தவர். படிக்கும் போதே தமிழ் ஆர்வத்துடனும், பற்றுடனும் இருந்து வந்தார். குடும்பச் சூழ்நிலை காரணமாக மேற்கொண்டு படிக்காமல் தன் தந்தையுடன் வேளாண் பணியில் ஈடுபட்டு வந்தார். பிறகு 1965ஆம் ஆண்டு புதுக்கோட்டை, குளத்தூர் வட்டத்தில் உள்ள கீரனூரில் உணவு விடுதியில் வேலை பார்த்து வந்தார்.

1965 இந்தித் திணிப்பு எதிர்ப்பு போராட்டத்தில் ஈடுபட்டும் வந்த பலர் தீக்குளித்தும், நஞ்சருந்தியும் இறந்த செய்திகளும், ஆயிரக்கனக்கானோர் தடியடி துப்பாக்கி சூட்டுக்கு ஆளான கொடுமைகளைப் படித்தும் கேள்விபட்டும் அறிந்து மனம் வருந்தினார்.

"இந்தி தணிப்பை நிறுத்துங்கள்" என்று அன்றைய முதல்வர் பக்தவச்சலத்திற்கும், "தமிழைக் காக்கப் பாடுபடுங்கள்" என்று அண்ணாவுக்கும் கடிதங்களை எழுதி வைத்துக் கொண்டு 1965 பிப்பிரவரி மாதம் நஞ்சுண்டு இறந்து கிடந்தார். 1967இல் தி.மு.க ஆட்சிக்கு வந்தபின் முத்து இறந்து கிடந்த இடத்தில் சீரணி அரங்கம் ஒன்று கட்டப்பட்டு தியாகி முத்து சீரணி அரங்கு எனப் பெயர் சூட்டப்பட்டது.



</doc>
<doc id="229934" url="https://ta.wikipedia.org/wiki?curid=229934" title="நியூயார்க் மெட்சு">
நியூயார்க் மெட்சு

நியூயார்க் மெட்சு ("New York Mets") ஐக்கிய அமெரிக்காவில் நியூயார்க் மாநிலத்தின் நியூயார்க் நகர அடிப்பந்தாட்ட அணியாகும். குயின்சின் பிளஷிங் மெடோசு–கோரோனா பூங்காவிலுள்ள "சிட்டி பீல்டு" இவர்களது தாயக விளையாட்டரங்கமாகும். இந்த அணி முன்னதாக நியூயார்க்கின் சார்பாக விளையாடிய "நியூயார்க் ஜெயன்ட்சு" மற்றும் "புரூக்ளின் டாட்ஜர்சுக்கு" மாற்றாக 1962இல் உருவானது. அடிப்பந்தாட்டத்தில் உலக சீரிஸ் கோப்பையை மெட்சு 1969இலும் 1986இலும் வென்றுள்ளனர். இவர்களது வண்ணங்கள் நீலமும் ஆரஞ்சும் ஆகும். இவர்களது பணிநிறைவு விளையாட்டாளர்களின் கீழ்கண்ட சீருடை எண்கள் நிறுத்தி வைக்கப்பட்டுள்ளன: 42 (ஜாக்கி ராபின்சன்), 41 (டாம் சீவர்), 14 (கில் ஆட்ஜசு), மற்றும் 37 (கேசே இசுடென்கெல்).

"மெட்சு" என்ற பெயர் "மெட்ரோபாலிடன்சு" என்பதன் சுருக்கமாகும். மெட்சு முதலில் தங்கள் ஆட்டங்களை போலோ திடலில் ஆடி வந்தனர். 1964இல் புதிய சியா விளையாட்டரங்கை தங்கள் தாயக திடல் ஆக்கிக்கொண்டனர். 45 பருவங்கள் கழித்து 2009இல் சியாவிற்கு அடுத்ததாக புதிய சிட்டி பீல்டு விளையாட்டரங்கை திறந்தனர். பழைய விளையாட்டரங்கு இடிக்கப்பட்டது.


</doc>
<doc id="229938" url="https://ta.wikipedia.org/wiki?curid=229938" title="மாயவரம் சாரங்கபாணி">
மாயவரம் சாரங்கபாணி

மாயவரம் சாரங்கபாணி (1947-1965) என்று அறியப்படும் சாரங்கபாணி இந்தியாவில் நடுவண் அரசால் இந்தியை ஆட்சி மொழியாக்க நிறைவேற்றப்பட்ட ஐ அமல் படுத்துவதை எதிர்த்து, தமிழ்நாட்டில் நடந்த இந்தி எதிப்புப் போராட்டத்தின்போது தீக்குளித்து இறந்த ஒரு போராளி ஆவார்.

மதுரையில் இந்தி திணிப்பை கண்டித்து அமைதியான முறையில் ஊர்வலமாகச் சென்ற மாணவர்கள்மீது காங்கிரஸ் குண்டர்கள் தாக்குதல் நடத்தினர். இதையறிந்த மாணவர்கள் மாநிலந்தழுவிய அளவில் வகுப்புகளைப் புறக்கணித்துப் போராட்டங்களை நடத்தினர். மயிலாடுதுறை ஏ.வி.சி. கல்லூரி என்று அழைக்கப்படும் அன்னதானபுரம் வகையறா கல்லூரியில் பி.காம் முதலாமாண்டு படித்து வந்த சாரங்கபாணியும் தீவிரமாகச் செயல்பட்டு வந்தார்.

மயிலாடுதுறையில் போராட்டத்தைத் தீவிரப்படுத்திக்கொண்டிருந்த சாரங்கபாணி, காங்கிரஸ் தலைவர்களின் ஆணவத்தையும், தமிழ்நாட்டின் தெருக்களில் இராணுவம் ஆயுதம் தாங்கி நடமாடுவதையும் கண்டித்து 15.3.65இல் கல்லூரி வளாகத்திலேயே தன்மீது மண்ணெண்ணை ஊற்றித்தீ வைத்துக் கொண்டு தீக்குளித்து மாண்டார். உடல் சொந்த ஊரான தஞ்சை மாவட்டம் மருதுவாஞ்சசேரியில் அடக்கம் செய்யப்பட்டது.



</doc>
<doc id="229941" url="https://ta.wikipedia.org/wiki?curid=229941" title="பித்தகோரசு மும்மை">
பித்தகோரசு மும்மை

"a", "b", "c" என்ற மூன்று நேர் முழு எண்களானவை 
என்ற முடிவை நிறைவு செய்தால், பித்தகோரசு மும்மை ("Pythagorean triple") என அழைக்கப்படுகின்றன. இம் மும்மையானது என எழுதப்படுகிறது. பித்தகோரசு மும்மைகளிலேயே மிகஎளிமையான மும்மை ஆகும். 

ஒவ்வொரு பித்தகோரசு மும்மையிலுள்ள மூன்று நேர் முழுஎண்களும் பித்தகோரசு தேற்றத்தின் முடிவை () நிறைவு செய்வதால், அவை இப் பெயரால் அழைக்கப்படுகின்றன. 

ஒரு செங்கோண முக்கோணத்தின் பக்கங்கள் பித்தகோரசு மும்மையாக அமையுமானால், அம் முக்கோணம், பித்தகோரசு முக்கோணம் என அழைக்கப்படும்.

ஒவ்வொரு பித்தகோரசு மும்மையிலுள்ள எண்களைப் பக்கங்களாகக் கொண்ட செங்கோண முக்கோணத்தின் பக்கங்கள் முழுஎண்களாகும். ஆனால் ஒரு செங்கோண முக்கோணத்தின் பக்க அளவுகள் முழுஎண்களாக இல்லாதிருக்கும்போது அவை ஒரு பித்தகோரசு மும்மையாக அமையாது. எடுத்துக்காட்டாக, 

 என்ற கட்டுப்பாட்டின் கீழ் 16 தொடக்கநிலைப் பித்தகோரசு மும்மைகள் உள்ளன:
யூக்ளிடின் வாய்ப்பாடு, "m", "n" () என்ற இரு நேர் முழுஎண்களைக் கொண்டு பித்தகோரசு மும்மைகளை உருவாக்கப் பயன்படும் அடிப்படை வாய்ப்பாடு ஆகும். 

யூக்ளிடின் வாய்ப்பாடு:

"m", "n" சார்பகா எண்களாகவும், ஒற்றை எண்ணாகவும் இருந்தால், இருந்தால் மட்டுமே, யூக்ளிடின் வாய்ப்பாட்டைப் பயன்படுத்தி உருவாக்கப்படும் பித்தாகரசு மும்மைகள் தொடக்கநிலை மும்மைகளாக இருக்கும். "m" , "n" இரண்டுமே ஒற்றை எண்களாக இருந்தால், யூக்ளிடின் வாய்ப்பாட்டின்படி காணப்படும் "a", "b", "c" மூன்றும் இரட்டை எண்களாகும். எனவே உருவாக்கப்பட்ட மும்மை தொடக்கநிலை மும்மையாக இருக்காது. எனினும் அந்த மும்மையின் மூன்று எண்களையும் எண் இரண்டால் வகுத்துத் தொடக்கநிலை மும்மையைப் பெறமுடியும்.

யூக்ளிடின் வாய்ப்பாட்டைக் கொண்டு அனைத்து தொடக்கநிலை பித்தகோரசு மும்மைகளையும் உருவாக்க முடியும். ஆனால் மற்றைய பித்தாகாரசு மும்மைகளை உருவாக்க முடிவதில்லை. இதற்காக யூக்ளிடின் வாய்ப்பாட்டினை "k" என்ற துணையலகைச் சேர்த்துப் பின்வருமாறு மாற்றினால் அனைத்து பித்தகோரசு மும்மைகளையும் அவ் வாய்ப்பாட்டைக் கொண்டு உருவாக்கலாம்

இங்கு "m", "n", "k" நேர் முழுஎண்கள் (); ஒற்றை எண்; "m" , "n" சார்பகா எண்கள்.

யூக்ளிடின் வாய்ப்பாட்டைத் தொடர்ந்து பித்தாகோரசு மும்மைகளை உருவாக்கப் பல வாய்ப்பாடுகள் கண்டறியப்பட்டுள்ளன.

("a", "b", "c") என்ற பித்தகோரசு மும்மையின் பண்புகள் (இங்கு "a" < "b" < "c" , "a" , "b" ஆகிய இரண்டில் எது இரட்டை எண், எது ஒற்றை எண் என்று குறிப்பிடப்படவில்லை) :

 ஆனால் இப்பண்பின் மறுதலை உண்மையாக இருக்காது. 

"m"–"n", "2mn", "m"+"n" (செம்பக்கம்) ஆகிய பக்கங்களுக்கு எதிரே அமையும் வெளிவட்டங்களின் ஆரங்கள்: 


எனவே தொடக்கநிலை பித்தகோரசு மும்மைகளுக்குரிய செங்கோண முக்கோணங்களின் சுற்றுவட்டத்தின் விட்டம்: 

சுற்றுவட்ட ஆரம்: 


</doc>
<doc id="229947" url="https://ta.wikipedia.org/wiki?curid=229947" title="சிகரம் தொடு">
சிகரம் தொடு

சிகரம் தொடு 2014 ஆம் ஆண்டு செப்டம்பர் மாதம் வெளிவந்த தமிழ் திரைப்படம் ஆகும். இதை கௌரவ் நாராயணன் இயக்கினார்; யுடிவி மோசன் பிக்சர்சு தயாரித்தது. விக்ரம் பிரபு, சத்யராஜ், மனோல் கஜ்ஜார், கே. எசு. இரவிக்குமார் போன்றோர் நடித்துள்ளனர். டி. இமான் இப்படத்திற்கு இசையமைத்துள்ளார்.

தாவருவி\தானியங்கும் வங்கி கருவி (ATM) மூலம் பலருடைய போலி தாவருவி கொண்டு கொள்ளையர்கள் பணத்தை கொள்ளையடிக்கிறார்கள் அவர்களை பிடிக்கமுடியாமல் காவல்துறை திணறுகிறது. 

சிறந்த காவல்துறை அதிகாரியான செல்லப்பா பணியின் போது தனது ஒரு காலை இழக்கிறார். இவர் தனது மகனான முரளிபாண்டியனை சிறந்த காவல்துறை அதிகாரி ஆக்கிப் பார்க்க வேண்டும் என்று ஆசைப்படுகிறார். ஆனால் முரளி பாண்டியனுக்கோ காவல்துறை வேலை பிடிக்கவில்லை தான் வங்கியில் மேலாளர் ஆக வேண்டும் என்று ஆசைப்படுகிறார். ஆனால் தந்தை மீது மிகுந்த பாசம் கொண்ட அவர், தன் தந்தையின் ஆசையை தட்டமுடியாமல் உள்ளார். இச்சமயத்தில் வெளிமாநிலங்களுக்கு தன் தாத்தா மற்றும் பலருடன் குழு சுற்றுலா செல்கிறார். தன் நண்பனையும் கூட்டிச்செல்கிறார். 

சுற்றுலாவுக்கு மருத்துவர் அம்புஜமும் அவர் பாட்டி ஐஸ்வரியாவும் வருகின்றனர். அம்புஜத்திடம் காதல் கொள்ளும் முரளி பாண்டியன் அவரிடம் சுற்றுலா முடிவதற்குள் தன் காதலை சொல்லிவிட வேண்டும் என்று முயல்கிறார். முரளி பாண்டியன் பற்றி அம்புஜத்துக்கு நல்ல எண்ணம் இல்லை. சில நாட்களில் இருவரும் காதலர்கள் ஆகிவிடுகின்றனர். அம்புஜதிற்கும் காவல்துறை அதிகாரி மீது வெறுப்பு. அவர் காவல்துறை அதிகாரி தன் கணவனாக கூடாது என்று பிடிவாதமாக உள்ளார். 

இவர்கள் வீடு திரும்பும் போது முரளி பாண்டியனின் தாத்தா தாவருவி மூலம் பணம் எடுக்க செல்கிறார். அப்போது அங்கு கொள்ளையில் ஈடுபடும் கொள்ளையர்களால் அவர் உயிருக்கு ஆபத்து நேரிடுகிறது. முரளி பாண்டியன் கொள்ளையர்களை தடுத்து தன் தாத்தா உயிரை காப்பாற்றினாலும் அவருக்கு நெஞ்சில் கத்தி காயம் ஏற்பட்டு விடுகிறது. கொள்ளையர்கள் தப்பிவிடுகின்றனர். 

சுற்றுலா முடித்து வீட்டுக்கு வரும் முரளி பாண்டியனுக்கு காவல் துறையில் சேர தபால் வந்துள்ளதை செல்லப்பா காட்டுகிறார். அதனால் தன் தந்தை சொல்லை தட்டமுடியாமல் காவல்துறை பயிற்சிக்கு சேர்கின்றான். ஆனால் தன் காதலியிடம் வங்கி வேலை விடயமாக சிம்லாவுக்கு செல்வதாக பொய் கூறுகின்றான். அங்கு இவனது அறை தோழனாக ஆதிமூலம் வருகிறார். தான் பயிற்சியில் சரியாக செய்யாவிட்டால் தான் காவல்துறை வேலைக்கு தகுதியில்லை என்று கூறிவிடுவார்கள் அதனால் தந்தை சொல்லை கேட்டமாதிரியும் இருக்கும் தான் காவல்துறையில் சேரவும் வேண்டாம் என்று எண்ணுகிறான்.

காவல் துறை பயிற்சி மையத்தின் அதிகாரி வீட்டுக்கு செல்லும் முரளி பாண்டியன் அங்கு அம்புஜம் இருப்பதை பார்த்து அதிர்ச்சியாகிறான். அப்போது தான் அவள் அம்மையத்தின் அதிகாரியின் மகள் என்று தெரியவருகிறது. அதிகாரி செல்லப்பா தன்னை காப்பாற்றியதால் தான் காலை இழந்தார் என்றும் ஒரு மாதம் முரளி பாண்டியன் காவல் துறையில் அதிகாரியாக வேலைசெய்யவேண்டும் எனவும் அப்பவும் அப்பணி பிடிக்கவில்லை என்றால் பணியிலிருந்து விலகிக்கொள்ளலாம் என்றும் செல்லப்பாவிற்கு தான் சமாதானம் செய்வதாகவும் கூறுகிறார். இதை ஏற்ற முரளி பாண்டியன் பயிற்சியில் சிறப்பாக தேறி காவல் துறை அதிகாரியாக பணியில் சேருகிறார். 

தாவருவியை கொள்ளையடிக்க முயலும்போது கொள்ளையர்கள் அவ்வழி வரும் செல்லப்பாவால் தடுக்கப்பட்டு சிறைக்கு செல்கின்றனர். பணியில் சேர்ந்து ஒரு மாதம் முடியப்போவதை ஒட்டி அம்புஜத்துடன் முரளி பாண்டியன் திரைப்படம் பார்க்க சென்று விடுகிறார். அப்போது கொள்ளையர்கள் சிறையில் இருந்து தப்புகின்றனர். அச்சமயம் அங்கு வரும் செல்லப்பாவை அடித்து அவரது நெஞ்சில் துப்பாக்கியால் சுட்டு விடுகின்றனர்.

செல்லப்பா சுடப்பட்டு இருப்பதை அறிந்த முரளி பாண்டியன் தாவருவி கொள்ளையர்களை காவல் துறை அதிகாரியாக இருந்து பிடிக்க முடிவெடுக்கிறார். 
எவ்வாறு துப்பு துலங்கி தாவருவி கொள்ளையர்களை கண்டுபிடிக்கிறார், அவர்களால் அம்புஜத்திற்கு ஏற்படும் ஆபத்தை எப்படி நீக்குகிறார் என்பதை விறுவிறுப்பாக இயக்குநர் படத்தில் கூறியுள்ளார்.


</doc>
<doc id="229950" url="https://ta.wikipedia.org/wiki?curid=229950" title="தெமேத்திரியு (விவிலிய நபர்)">
தெமேத்திரியு (விவிலிய நபர்)

தெமேத்திரியு என்னும் பெயருடையவர் விவிலியத்தின் புதிய ஏற்பாட்டில் இருமுறை குறிக்கப்படுகின்றார்: 



</doc>
<doc id="229951" url="https://ta.wikipedia.org/wiki?curid=229951" title="சென்னையின் எப் சி">
சென்னையின் எப் சி

சென்னையின் எப் சி என்பது இந்திய சூப்பர் லீகின் சென்னை நகரத்தின் அணியாகும். இந்தியன் சூப்பர் லீக் கால்பந்து போட்டிகள் அக்டோபர் 2014 முதல் தொடங்கப்பட உள்ளன. இதில் சென்னை அணியின் பெயரே சென்னையின் எப் சி ஆகும். சன் குழுமம் இந்தியன் சூப்பர் லீகில் இருந்து விலகியதால் பெங்களூர் அணிக்கு பதிலாக சென்னை அணி உருவாக்கப்பட்டது. இந்த அணியின் உரிமையாளர்கள் அபிஷேக் பச்சன் மற்றும் விடா டானி ஆவர்.

இந்திய சூப்பர் லீக் 2013 இல் உருவாக்கப்பட்ட போது சென்னை உட்பட ஒன்பது மாநகரங்களில் கிளை ஆரம்பிக்க அனுமதி அளிக்கப்பட்டது. ஆனால் சென்னை அணியின் முதன்மை அமைப்பாளர் சுனில் கவாஸ்கர் கிரிக்கெட் வாரியத்துடன் இருந்த வேலை காரணமாக விலகி கொண்டார். இதனால் இந்திய சூப்பர் லீகில் உள்ள அணிகளின் எண்ணிக்கை எட்டாக குறைந்தது. இதனிடையில் பெங்களூரு அணியை ஏலம் எடுத்திருந்த சன் குழுமம் இந்திய சூப்பர் லீகில் இருந்து விலகியது. இந்திய சூப்பர் லீக் பெங்களூரு அணிக்கு புதிய உரிமையாளர்களைத் தேடிக் கொண்டிருந்த நிலையில் பாலிவுட் நடிகர் அபிஷேக் பச்சன் மற்றும் விடா டானி பெங்களூருக்கு பதிலாக சென்னைக்கான அணியின் உரிமையை ஏலம் எடுப்பதாக அறிவித்தனர். இதன்மூலம் சென்னை அணி மீண்டும் உயிர்பெற்றது. இதற்கு "சென்னையின் எப் சி" எனப் பெயர் சூட்டினர்.

சென்னை அணியின் முதல் போட்டி அக்டோபர் 16, 2014 அன்று தொடங்குகிறது.

சென்னையின் எப் சி அணியின் இல்ல அரங்கம் சென்னையிலுள்ள ஜவஹர்லால் நேரு விளையாட்டரங்கம் ஆகும். இந்த அரங்கம் 40,000 பேர் அமர்ந்து பார்க்கக் கூடிய பெரிய விளையாட்டரங்கம் ஆகும்.


</doc>
<doc id="229952" url="https://ta.wikipedia.org/wiki?curid=229952" title="மிராண்டா ஓட்டோ">
மிராண்டா ஓட்டோ

மிராண்டா ஓட்டோ () (பிறப்பு: 16 திசம்பர் 1967) ஒரு ஆஸ்திரேலிய நாட்டு திரைப்பட நடிகை ஆவார். இவர் , ஐ, பிராங்கென்ஸ்டைன் போன்ற பல திரைப்படங்களில் நடித்ததன் மூலம் புகழ் பென்ற நடிகை ஆனார்.


</doc>
<doc id="229953" url="https://ta.wikipedia.org/wiki?curid=229953" title="ஹாரிசன் போர்ட்">
ஹாரிசன் போர்ட்

ஹாரிசன் போர்ட் () (பிறப்பு: ஜூலை 13, 1942) ஒரு அமெரிக்க நாட்டு நடிகர் மற்றும் தயாரிப்பாளர் ஆவார். இவர் சப்ரினா, 42, எண்டர்ஸ் கேம், தி எக்ஸ்பெண்டபில்ஸ் 3 போன்ற பல திரைப்படங்களில் நடித்ததன் மூலம் புகழ் பெற்ற நடிகர் ஆனார்.



</doc>
<doc id="229954" url="https://ta.wikipedia.org/wiki?curid=229954" title="பென் கிங்ஸ்லி">
பென் கிங்ஸ்லி

பென் கிங்ஸ்லி () (பிறப்பு: 31 திசம்பர் 1943) ஒரு இங்கிலாந் நாட்டு நடிகர் ஆவார். இவர் காந்தி, எண்டர்ஸ் கேம், அயன் மேன் 3, நைட் அட் த மியுசியம் 3 போன்ற பல திரைப்படங்களில் நடித்ததன் மூலம் புகழ் பெற்ற நடிகர் ஆனார்


</doc>
<doc id="229958" url="https://ta.wikipedia.org/wiki?curid=229958" title="இந்தியன் சூப்பர் லீக்">
இந்தியன் சூப்பர் லீக்

இந்தியன் சூப்பர் லீக், அல்லது புரவல் நல்கும் நிறுவனப்பெயருடன், அலுவல்முறையாக ஹீரோ இந்தியன் சூப்பர் லீக் ("Indian Super League") இந்தியாவில் நடத்தப்பெறுகின்ற தொழில்முறை காற்பந்து கூட்டிணைவுப் போட்டியாகும். இந்தியாவில் நடைபெறும் முதல்நிலை காற்பந்துக் கூட்டிணைவுகளில் இதுவும் ஒன்றாகும்; மற்றது ஐ-கூட்டிணைவு ஆகும். இந்தப் போட்டிகளில் இந்தியாவிலிருந்து உரிமம்பெற்ற பத்து அணிகள் பங்கேற்கின்றன. இந்தப் போட்டிகள் 2017-18 ஆம் ஆண்டு முதல் நவம்பர் துவங்கி மார்ச் மாதம் வரையிலான 5 மாதங்களுக்கு வரை ஆடப்படும். இறுதியாட்டங்கள் வாகையாளரைத் தீர்மானிக்கும்.

இந்தியன் சூப்பர் லீக் 2013 ஆம் ஆண்டு அக்டோபர் 21 அன்று இந்திய கால்பந்து கூட்டமைப்பு, ரிலையன்ஸ் மற்றும் ஸ்டார் ஸ்போர்ட்ஸ் நிறுவங்களின் கூட்டணியால் தொடங்கப்பட்டது. 


</doc>
<doc id="229973" url="https://ta.wikipedia.org/wiki?curid=229973" title="2014 இந்தியன் சூப்பர் லீக் பருவம்">
2014 இந்தியன் சூப்பர் லீக் பருவம்

2014 இந்தியன் சூப்பர் லீக் பருவம், அல்லது அலுவல்முறையான 2014 ஹீரோ இந்தியன் சூப்பர் லீக் பருவம் 2013இல் உரிமம்பெற்ற இந்திய தொழில்முறை காற்பந்து அணிகளுக்கிடையே நிறுவப்பட்ட இந்தியன் சூப்பர் லீக்கின் முதல் பருவமாகும். இந்தப் பருவம் அக்டோபர் 12, 2014 ஞாயிறன்று துவங்குகின்றது; திசம்பர் 20, 2014, சனியன்று முடிவடைகின்றது. 


</doc>
<doc id="229980" url="https://ta.wikipedia.org/wiki?curid=229980" title="கும்பகோணம் தமிழ் இலக்கியங்கள்">
கும்பகோணம் தமிழ் இலக்கியங்கள்

தமிழ்நாட்டில் தஞ்சாவூர் மாவட்டத்தைச் சேர்ந்த கும்பகோணத்துடன் தொடர்புடைய பல தமிழ் இலக்கியங்கள் காணப்படுகின்றன. அவை அந்தாதி, கலம்பகம், குறவஞ்சி, பதிகம், பிள்ளைத்தமிழ், புராணம், மான்மியம், வெண்பாமாலை என்ற நிலைகளில் அமையும்.










</doc>
<doc id="229982" url="https://ta.wikipedia.org/wiki?curid=229982" title="எட்டிவாடி">
எட்டிவாடி

எட்டிவாடி (ஆங்கிலம்:Ettivadi), இந்தியாவின் தமிழ்நாடு மாநிலத்தில் அமைந்துள்ள திருவண்ணாமலை மாவட்டத்தில் சேத்துப்பட்டு ஊராட்சி ஒன்றியத்துக்குட்பட்ட ஒரு ஊராட்சி ஆகும்.

இங்கு வசிக்கும் மக்கள் உழவுத் தொழிலை செய்கின்றனர். கால்நடை வளர்ப்பும் முக்கிய தொழிலாக உள்ளது.

எட்டிவாடி-செட்டலைட் வரைபடம்


</doc>
<doc id="229986" url="https://ta.wikipedia.org/wiki?curid=229986" title="விராலிமலை சண்முகம்">
விராலிமலை சண்முகம்

விராலிமலை சண்முகம் என்று அறியப்படும் சண்முகம், இந்தியாவில் நடுவண் அரசால் இந்தியை ஆட்சி மொழியாக்க நிறைவேற்றப்பட்ட நிறைவேற்றுவதை எதிர்த்து, தமிழ்நாட்டில் நடந்த இந்தி எதிப்புப் போராட்டத்தின்போது நஞ்சுண்டு இறந்த போராளி ஆவார்.

1943 ஆகஸ்ட் 11 அன்று புதுக்கோட்டை மாவட்டத்தில் உள்ள நார்த்தாமலையில் மு.இராமையா, சவுந்தரம் அம்மாள் ஆகியோருக்கு இரண்டாவது மகனாகப் பிறந்து, குடும்பத்துடன் விராலிமலையில் வாழ்ந்து வந்தார். மளிகைக் கடையில் வேலை பார்த்துக்கொண்டு பொதுக்கூட்டங்களில் மொழிப்போர் பற்றிப் பேசிக்கொண்டு வந்தார். எம்.ஜி.ஆர் ரசிகர் மன்றத் துணைச்செயலாளராக இருந்தார்.

இந்தி திணிப்பைக் கண்டித்து போராட்டங்கள் தமிழகம் முழுவதும் வலுப்பெற்றுக் கொண்டிருக்க, சண்முகமும் அதில் தீவிரமாக ஈடுபட்டு வந்தார்.

போராட்டம் தீவிரப்பட்டுக்கொண்டிருக்க காவல் துறையினரின் அடக்கு முறையும் கட்டுக்கடங்காமல் சென்றது. பல இளைஞர்கள் உயிரிழந்து கொண்டிருந்தனர். இந்த நேரத்தில், "இரண்டு இரயில் பெட்டிகள் சாம்பலானால் திரும்பப் பெறலாம், இரண்டு மாணவர்கள் உயிரிழந்தால் திரும்பப் பெறமுடியுமா, மாணவர்களே போராட்டத்தைத் திரும்பப் பெறுங்கள்" என்ற அண்ணாவின் வேண்டுகோள் மாணவர்களையும், இளைஞர்களையும் திகைக்க வைத்தது. சண்முகத்தை அதிர்ச்சியில் ஆழ்த்தியது. "தி.முக.தலைவரவர்களே, தமிழைக் காக்கத் தவறிவிட்டீர்கள். இன்னும் பயம் வேண்டுமா அய்யா, பக்தவச்சலத்தின் ஆட்சியில் தமிழ் தழைக்க வழியின்றி போய்விட்டது. தமிழ்த்தாயின் புதல்வர்களையும் பாதுகாப்பு சட்டம் என்னும் போர்வையால் மூடிமறைத்துவிட்டார்கள். தமிழ்த்தாயின் பாதம் இரத்தத்தால் கறைபடிந்துள்ளது அண்ணா நீங்கள் ஆணையிட்டால் தமிழகம் தங்கள் ஆணையைச் செய்யக் காத்துக்கொண்டிருக்கிறது. சும்மா இருந்து விடாதீர்கள்." என்று அண்ணாவுக்கு கடிதம் எழுதிவிட்டு 1965 பிப்ரவரி 25 ஆம் திகதியன்று அன்று நஞ்சுண்டு மாண்டு போனார். 19.8.1979 அன்று விராலிமலையில் நிறுவபட்ட சண்முகம் படிப்பகத்தை அண்ணா திறந்து வைத்தார். 7.8.81 அன்று சண்முகத்தின் உடல் அடக்கம் செய்யப்பட்ட இடத்தில் கட்டப்பட்ட கல்லறையை அன்பில் தர்மலிங்கம் திறந்து வைத்தார்



</doc>
<doc id="229990" url="https://ta.wikipedia.org/wiki?curid=229990" title="ஹைலி ஸ்டெயின்பீல்ட்">
ஹைலி ஸ்டெயின்பீல்ட்

ஹைலி ஸ்டெயின்பீல்ட் () (பிறப்பு: திசம்பர் 11, 1996) இவர் ஒரு அமெரிக்க நாட்டு நடிகை ஆவார். இவர் எண்டர்ஸ் கேம் போன்ற சில திரைப்படங்களில் நடித்துள்ளார்.



</doc>
<doc id="229993" url="https://ta.wikipedia.org/wiki?curid=229993" title="நூதன முரசு">
நூதன முரசு

நூதன முரசு அல்லது டிரம்சு "(drum") தாளக்கருவிகளில் ஒன்றாகும். இது தோற்கருவிகளின் வகைப்பாட்டில் அடங்கும். முரசுகளில் குறைந்தது ஒருபுறமாவது ஒலியெழுப்பும் தோற்பரப்பு, "முரசுத்தலை" இருக்கும். இது ஓர் கூட்டின் மீது இழுத்துக் கட்டப்பட்டிருக்கும். இதன்மீது வாசிப்பவர் தமது கைகளைக் கொண்டோ முரசுக் கம்பு கொண்டோ அடித்து ஒலி எழுப்புவார். பொதுவாக "ஒத்ததிர்வு கலன்" முரசின் கீழ்ப்பகுதியில் அமைக்கப்பட்டிருக்கும். இது முரசுத்தலையை விட சற்றே குறைந்த கட்டையில் சுருதி கூட்டப்பட்டிருக்கும். தவிரவும் வந்திரதம் போன்று கைகளைத் தேய்த்து ஒலி எழுப்பும் வேறு சில திறன்களும் பயன்படுத்தப்படுகின்றன. முரசுகளும் பேரிகைகளும் உலகின் மிகவும் தொன்மையான இசைக் கருவிகளாகும். பல நூற்றாண்டுகளாக இவற்றின் அடிப்படை வடிவமைப்பு மாறவில்லை.
நூதனமுரசுகள் பாட்டொன்றில் தாளத்தை (நேர இடைவெளியை) பராமரிக்க இசைக்கப்படுகின்றன. காட்டாக ஒரு பாட்டை வேகமாகவோ மெதுவாகவோ பாட முரசுகள் வேகமாகவோ மெதுவாகவோ இசைக்கப்படுகின்றன. முரசு ஒரு தாள இசைக்கருவி. அதாவது அடிப்பதால் எழும் ஒலியைக் கொண்டது. ஜால்ராக்களும் கோவில்மணிகளும் கூட தாளயிசைக் கருவிகளே. மரக்கட்டை கூட தாளமிட ஏதுவாகும்.

முரசுகள் தனியாகவும் பல்வேறு முரசுகளின் கூட்டணியாகவும் இசைக்கப்படுவதுண்டு. இரண்டு அல்லது அதற்கு மேற்பட்டதாக "பாங்கோ முரசு" அல்லது "டிம்பனி" வாசிக்கப்படுகின்றன. தற்கால விபுணவியில் பலவகை முரசுகளும் ஜால்ராக்களும் ஒருங்கே அமைக்கப்பட்டு ஒரே கலைஞரால் வாசிக்கப்படுகின்றன. இவை பாப்பிசை, ராக், ஜாஸ், நாடு, புளூஸ், மற்றும் திரையிசையில் மிகவும் பயன்படுத்தப்படுகின்றன. 

நூதன முரசுகள் வழக்கமாக கையில் அடிப்பதன் மூலம் அல்லது ஒன்று, இரண்டு குச்சிகளைக் கொண்டும் இசைக்கப்படுன்றன. மர குச்சிகள் மற்றும் மென்மையான குமிழ்கள் கொண்ட குச்சிகளின் உள்ளிட்ட பல்வேறு குச்சிகள் ஒலி எழுப்பப் பயன்படுத்தப்படுகின்றன. ஜாஸ் இசையிலும், பல பாரம்பரிய கலாச்சாரங்களில் நூதன முரசுகள் ஒரு குறியீட்டு செயல்பாடு மற்றும் மத விழாக்களில் பயன்படுத்தப்படுகிறது.
நூதன முரசு பெரும்பாலும் இசை சிகிச்சையில் பயன்படுத்தப்படுகின்றன. குறிப்பாக கை நூதன முரசு பலவிதமான மக்களால் எளிதாகப் பயன்படும் சாதனமாகும்.
பிரபல இசை வடிவங்கள் மற்றும் ஜாஸ் போன்றவற்றில் நூதன முரசு பொதுவாக ஒரு முரசுப் பெட்டி அல்லது நூதன முரசுத் தொகுப்பு ஆகியவற்றைக் கொண்டு பல்வேறு தாள ஒலிகள் உண்டாக்கப்படுகின்றன அல்லது கடின ராக் இசை வகைகளிலும் இக்கருவி இசைக்கப்படுகிறது.

புருண்டி போன்ற இடங்களில் நூதன முரசுகள் தெய்வீக அந்தஸ்தை வழங்கின. அங்கு அவை காரிண்டா ராஜாவின் சக்திக்கு அடையாளமாக கருதப்பட்டன.
நூதன முரசுக் கூடுகள் ஏறக்குறைய எப்போதும் வளைந்த வட்ட வடித்துடன் கூடிய திறப்புகளைக் கொண்டுள்ளன. மற்ற வகை முரசுகளில் பயன்பாட்டைப் பொருத்து இவ்வடிவங்கள் பரவலாக மாறுபடுகின்றன. மேற்கத்திய இசை பாரம்பரியத்தில் வழக்கமாக உருளை வடிவ முரசுகள் பயன்படுத்தப்பட்டாலும் எடுத்துக்காட்டாக டிம்பாணி முரசிச் கிண்ண வடிவ கூட்டுச்சட்டம் பயன்படுத்துகிறது. மற்ற வடிவங்களில் சட்டக வடிவமைப்பு (தார், போத்ரன்),மழுக்கக்கூம்பு (போங்கோ டிரம்ஸ், அஷிகோ), கும்பா வடிவம் (டிஜெம்பே) மற்றும் இணைக்கப்பட்ட மழுக்கக்கூம்பு (பேசும் முரசு) ஆகியவை அடங்கும்.

நூதன முரசுகளின் உருளை வடிவக் கூடுகளின் ஒற்றைப் பக்கத்தில் திறந்தோ (திம்பானி இசைக்கருவி) அல்லது இரண்டு பக்கங்களிலும் ஒரு தலையைக் கொண்டோ (மிருதங்கம்) உருவாக்கப்படலாம். ஒற்றைத்தலை நூதன முரசுகளில் தோலினைக் கொண்டு இணைக்கப்பட்ட இடைவெளிகளில் மூடப்பட்டோ அல்லது உள்ளீடற்ற உருளையின் ஒரு முனையில் கட்டப்பட்டோ இருக்கும். இருதலை நூதன முரசுகளில் இரண்டு முனைகளும் மூடப்பட்டு பெரும்பாலும் இரு தலைகளுக்கிடைளே ஒரு சிறிய துளை அல்லது இடைவெளி விட்டு கட்டப்பட்டிருக்கும். 
முரசுன் கூடு ஒத்திசைந்த அறையை உருவாக்குகி அதிக சுருதி கொண்ட ஒலியினை உருவாக்குகிறது. இவற்றிலிருந்து விதிவிலக்காக ஆப்பிரிக்க பிளவு நூதன முரசு ஒரு உள்ளீடற்ற மரத்தண்டிலிருந்தும், கரீபியன் எஃகு முரசுகள் உலோகப் பீப்பாயிலிருந்து தயாரிக்கப்படுகின்றன. சில வகை இரு தலை முரசுகள் கம்பித் தொகுப்புகள் மேல் தலை மற்றும் கீழ் தலை ஆகியவற்றை குறுக்கும் நெடுக்குமாக இழுத்து கட்டப்பட்டு பயன்படுத்தப்படுகின்றன. 

நவீன இசைக்குழு மற்றும் கச்சேரி நூதன முரசுகளில் தலையானது திறந்த பகுதியில் வைக்கப்படுகிறது, இதையொட்டி கூடுகளின் விளிம்பில்
இழுப்பு கோல்கள் என்றழைக்கப்படும் கம்பிகள் சுற்றுக்கூட்டின் பூணில் திருகுகள் மூலம் இணைக்கப்பட்டுள்ளன. இவை முரசின் தலையின் அழுத்தத்தை தளர்த்த அல்லது இறுக்க அத்தண்டின் மூலம் சரிசெய்ய முடியும். இத்தகைய அமைப்பு பல நூதனமுரசுகளில் ஆறு முதல் பத்து தண்டுகள் உள்ளன. நூதன முரசுகளிள் ஒலியானது பல்வேறு மாறிகளைப் பொறுத்து வேறுபடுகின்றன. வடிவம், கூட்டின் அளவு மற்றும் தடிமன், கூடு உருவாக்கப்பொருள், கட்டு வளையப் பொருள். முரசுத்தலை செய்யப்பட்ட பொருள், முரசுத்தலை இறுக்கம், முரசின் நிலை, இடம், அடிப்புத் திசைவேகம், கோணம் ஆகியவை ஒலியின் தன்மையில் மாற்றங்களை உண்டாக்குகின்றன. 

இறுக்கமான தண்டுகள் கண்டுபிடிப்பதற்கு முன்னர், கயிறு அமைப்புகள் போன்ற வார்ப்பட்டைகளால் இழுத்து இணைக்கப்பட்டன. (டிஜெம்பே அல்லது ஈவ் டிரம்ஸ் போன்ற முரசுகளில் முறுக்குகள் மற்றும் கயிறுகள் மூலம் தலை இறுக்கம் கூட்டவோ குறைக்கவோ செய்யப்படுகின்றன) .இந்த முறைகள் அரிதாக இன்று பயன்படுத்தப்படுகின்றன. சில வேளைகளில் இராணுவ அணிவகுப்பு , அணி நடை பயிற்சிகளில் இவ்வகை முரசுகள் பயன்படுத்தப்படுகின்றன. உதாரணமாக, பேசும் முரசின் ( மேல் மற்றும் கீழ் தலைகள் இணைக்க)
கயிறுகளை இழுப்பதன் மூலம் தற்காலிகமாக இறுக்க முடியும்

நூதன முரசு உருவாக்கும் ஒலி, அதன் வகைகள், உருவங்கள் மற்றும் முரசுக் கூடு கட்டுமானம், முரசுத் தலையின் வகை மற்றும் முரசுத்தலையின் இறுக்கம் உள்ளிட்ட பல்வேறு காரணிகள் தீர்மானிக்கின்றன. பல்வேறு நூதனமுரசுகளின் ஒலிகள் இசையில் வேறுபட்ட பயன்பாடுகளைக் கொண்டுள்ளன. உதாரணமாக, நவீன டாம்-டாம் டிரம் . இது ஒரு ஜாஸ் முரசு உயர்ந்த சாய்ந்த, ஒத்ததிர்வு இசையை எழுப்பும். ராக் முரசு உரத்த, வறண்ட மற்றும் குறைந்த சுருதி ஒலியை எழுப்புகின்றன. இந்த முரசுகள் வெவ்வேறு ஒலிகள் தேவைப்படுவதால் அவற்றின் கட்டுமானத்தில் வித்தியாசமாக சுருதிகூட்டப்பட்டிருக்கும். 

முரசு ஒலிக்கும்போது முரசுத் தலை மிகவும் தாக்கத்தை ஏற்படுத்துகிறது. ஒவ்வொரு வகை முரசுத் தலையும் அதன் சொந்த இசை நோக்கத்திற்காக உதவுகிறது மற்றும் அதன் சொந்த தனித்துவமான ஒலியினைக் கொண்டு உள்ளது. இரட்டை அதிர்வெண் முரசுத்தலைகள் அதிகமான அதிர்வெண் கூடிய தாளத்தை உண்டாக்க மிகவும் பொருத்தமானது ஆகும். முரசுத் தலைகள் ஒரு வெள்ளை நிறமான கடினப் பூச்சு கொண்டதாகவும் சிறிது மாறுபட்ட சுருதி உற்பத்திக்கும் மைய வெள்ளி அல்லது கருப்பு புள்ளிகளுடன் டிரம் தலைகள் உருவாக்கப்படுகின்றன. மற்றும் சுற்றளவு சுருதி வளையங்கள் கொண்ட முரசுத் தலைகள் பெரும்பாலும் அதீத சுரங்களை அகற்றும். சில ஜாஸ் இசைக்கலைஞர்கள் தடித்த முரசுத் தலைகளைப் பயன்படுத்துவதைத் தவிர்ப்பார்கள். ஒற்றை சுர முரசு தலைகள் அல்லது பூச்சு இல்லா டிரம் தலைகளை தேர்ந்தெடுப்பதில்லை. ராக் இசைக்கலைஞர்கள் பெரும்பாலும் தடிமனான அல்லது பூசிய முரசுத் தலைகளை விரும்புகிறார்கள்.

நூதன முரசின் ஒலிவை பாதிக்கும் இரண்டாவது மிகப்பெரிய காரணி கூட்டுக்கு எதிராக தலை இறுக்கம் ஆகும். கயிறு முரசின் தலை மற்றும் முரசுக்கூட்டைச் சுற்றிலும் இழுத்துக்கட்டும் போது ​​ தண்டுகளுடன் இறுக்கம் இருக்கும்போது, ​​தலையின் அழுத்தம் சரிசெய்யப்படலாம்.இநுக்கம் அதிகரிக்கும் போது, ​​ஒலி வீச்சு குறைந்து, அதிர்வெண் அதிகரிக்கிறது, இதனால் சுருதி அதிகமானது மற்றும் ஒலிவீச்சு குறைகிறது

முரசுக் கூட்டின் வகை முரசு உண்டாக்கும் ஒலியை பாதிக்கும். ஏனெனில் முரசுக் கூட்டில் தோன்றும் அதிர்வுகள் ஒலி அளவை அதிகரிக்கவும் உற்பத்தி செய்யும் ஒலி வகைகளை கையாளவும் பயன்படுத்தப்படுகிறது. முரசுக் கூட்டின் பெரிய விட்டம் குறைந்த சுருதியையும், பெரிய முரசு ஆழம் சத்தமான சுருதியையும் உருவாக்குகின்றன. மேலும் முரசுக் கூட்டின் தடிமன் முரசின் ஒலியைத் தீர்மானிக்கிறது. மகாகனி மரங்கள் குறைந்த சத்தத்தின் அதிர்வெண் எழுப்புகிறது மற்றும் அதே வேகத்தில் அதிக அதிர்வெண்களை கொண்டுள்ளன. 
சீனாவில் கி.மு. 5500-2350 வரையிலான காலத்திய நியோலித்திக் கலாச்சாரத்தில் முதலைத் தோலினாலான முரசுகள் பயன்படுத்தப்பட்டதற்கான சான்றுகள் கிடைத்துள்ளன. 
இவ்வகை முரசுகள் மதச்சடங்குகள் மற்றும் சம்பிரதாய நிகழ்வுகளில் பயன்படுத்தப்பட்டிருக்கின்றன. 

வட வியட்நாமின் வெண்கல காலத்திய டாங் சன் கலாச்சாரத்தின் வெண்கல தாங் சொன் முரசு தயாரிக்கப்பட்டது அவர்கள் அலங்காரமான ஞ்சாக் முரசையும் பயன்படத்தினர். .



</doc>
<doc id="229994" url="https://ta.wikipedia.org/wiki?curid=229994" title="வில்மெர் வால்டெர்ராமா">
வில்மெர் வால்டெர்ராமா

வில்மெர் வால்டெர்ராமா () (பிறப்பு: ஜனவரி 30, 1980) ஒரு அமெரிக்க நாட்டு நடிகர், குரல் நடிகர், பாடகர், நடன கலைஞர் மற்றும் தயாரிப்பாளர் ஆவார். இவர் ஜூம், தி காண்டர், கொலம்பஸ் டே, ஸ்கூல் டான்ஸ் போன்ற பல திரைப்படங்களில் நடித்ததன் மூலம் புகழ் பெற்ற நடிகர் ஆனார். இவர் பல தொலைக்காட்சி தொடர்களிலும் நடித்துள்ளார் என்பது குறிப்பிடத்தக்கது.


</doc>
<doc id="229995" url="https://ta.wikipedia.org/wiki?curid=229995" title="நிக்கோலஸ் கோன்சலேஸ்">
நிக்கோலஸ் கோன்சலேஸ்

நிக்கோலஸ் கோன்சலேஸ் () (பிறப்பு: ஜனவரி 3, 1976) ஒரு அமெரிக்க நாட்டு நடிகர் ஆவார். இவர் பல தொலைக்காட்சித் தொடர்களிலும் நடித்துள்ளார். 



</doc>
<doc id="229996" url="https://ta.wikipedia.org/wiki?curid=229996" title="ஜெய் ஹெர்னாண்டெஸ்">
ஜெய் ஹெர்னாண்டெஸ்

ஜெய் ஹெர்னாண்டெஸ் () (பிறப்பு: பெப்ரவரி 20, 1978) ஒரு அமெரிக்க நாட்டு நடிகர் ஆவார். இவர் பல தொலைக்காட்சி தொடர்களிலும் நடித்துள்ளார் என்பது குறிப்பிடத்தக்கது.



</doc>
<doc id="229998" url="https://ta.wikipedia.org/wiki?curid=229998" title="பென் பாக்ட்லெ">
பென் பாக்ட்லெ

பென் பாக்ட்லெ () (பிறப்பு: நவம்பர் 1, 1986) ஒரு அமெரிக்க நாட்டு நடிகர் ஆவார். இவர் மார்ஜின் கால், சிம்பிளைன் போன்ற திரைப்படங்களில் நடித்துள்ளார். இவர் பல தொலைக்காட்சி தொடர்களிலும் நடித்துள்ளார் என்பது குறிப்பிடத்தக்கது.



</doc>
<doc id="229999" url="https://ta.wikipedia.org/wiki?curid=229999" title="பிறையன் ஆஸ்டின் கீரின்">
பிறையன் ஆஸ்டின் கீரின்

ப்ரியான் ஆஸ்டின் கீரின் () (பிறப்பு: ஜூலை 15, 1973) ஒரு அமெரிக்க நாட்டு நடிகர் ஆவார். இவர் பல திரைப்படங்களிலும் மற்றும் பல தொலைக்காட்சி தொடர்களிலும் நடித்ததன் மூலம் புகழ் பென்ற நடிகர் ஆனார்.



</doc>
<doc id="230000" url="https://ta.wikipedia.org/wiki?curid=230000" title="திருமணஞ்சேரி சுகந்த பரிமளேஸ்வரர் கோயில்">
திருமணஞ்சேரி சுகந்த பரிமளேஸ்வரர் கோயில்

திருமணஞ்சேரி என்ற பெயரில் ஆலங்குடி வட்டம் புதுக்கோட்டை மாவட்டத்தில் ஒரு கோயில் உள்ளது. இக்கோயில் ஒரு சிவன் கோயிலாகும்.

புதுக்கோட்டையிலிருந்து 45 கிமீ தொலைவில் புதுக்கோட்டை-கறம்பக்குடி சாலையின் இடையே இக்கோயில் உள்ளது.

இக்கோயிலில் உள்ள இறைவன் சுகந்த பரிமளேஸ்வரர், இறைவி பெரிய நாயகி.

இக்கோயிலில் சிவன் சுயம்புலிங்கம். தீராத வியாதிகளை இக்கோயில் இறைவன் தீர்த்துவைப்பான் என்ற நம்பிக்கை மக்களுக்கு உள்ளது. நவக்கிரக தோஷ நிவர்த்தித் தலமாகவும் உள்ளது. சித்திரை, வைகாசி, ஆடி, மார்கழி, தை, மாசி போன்ற மாதங்களில் விழாக்கள் சிறப்பாக நடைபெறுகின்றன. 



</doc>
<doc id="230001" url="https://ta.wikipedia.org/wiki?curid=230001" title="கோரேகாவ்">
கோரேகாவ்

கோரேகாவ் என்பது இந்திய நகரமான மும்பையின் புறநகர்ப் பகுதியாகும். இது மும்பை புறநகர் மாவட்டத்தில் உள்ளது. இங்கு கோரேகாவ் தொடருந்து நிலையம் உள்ளது. இங்கு பிலிமிஸ்தான், பிலிம் சிட்டி உள்ளிட்ட திரைத்துறை நிறுவனங்கள் உள்ளன. 


</doc>
<doc id="230013" url="https://ta.wikipedia.org/wiki?curid=230013" title="யாவோ டி பாரோசு">
யாவோ டி பாரோசு

யாவோ டி பாரோசு (João de Barros) (1496 - 20 ஒக்டோபர் 1570) புகழ் பெற்ற தொடக்ககால போர்த்துக்கேய வரலாற்றாளர்களுள் ஒருவர். இந்தியா உள்ளிட்ட ஆசிய, தென்கிழக்கு ஆப்பிரிக்கா ஆகியவை தொடர்பான போர்த்துக்கேயரின் வரலாறு குறித்து "டெக்கேடாஸ் டா ஆசியா" (Décadas da Ásia) என்னும் நூலை எழுதியதன் மூலம் இவர் புகழ் பெற்றார்.

இவர் போர்த்துக்கலின் முதலாம் மனுவேலின் அரண்மனையில் கல்வி பயின்றார். இருபதாவது வயதில் "பேரரசர் கிளாரிமுண்டோவின் வரலாற்றுக் காலவரிசை" என்னும் வீரகாவியம் ஒன்றை எழுதினார். இதை எட்டு மாதங்களில் அவர் எழுதி முடித்தார். இதை எழுதுவதில், பிற்காலத்தில் மூன்றாம் சான் என்னும் பெயரில் அரசரான இளவரசர் சானின் உதவி பாரோசுக்கு இருந்ததாகச் சொல்லப்படுகிறது. சான் அரசுக் கட்டில் ஏறிய பின்னர், பாரோசை எல்மினா புனித சார்ச்சுக் கோட்டையின் படைத் தலைவனாக ஆக்கினார். 1522ல் பாரோசு இப்பதவியை ஏற்றுக்கொண்டார். 1525ல் இந்தியா இல்லம் எனப்பட்ட அமைப்பின் நிதிப் பொறுப்பாளராகப் பதவியில் அமர்த்தப்பட்டார். 1528 ஆம் ஆண்டு வரை அவர் இப்பதவியில் இருந்தார்.

அக்காலத்தில் பரவிய கொள்ளை நோயில் இருந்து தப்புவதற்காக பாரோசு லிசுபனை விட்டு பொம்பால் என்னும் ஊரில் இருந்த தனது நாட்டுப்புற இல்லத்துக்குச் சென்று வசித்தார். 1532 ஆம் ஆண்டு மீண்டும் லிசுபன் திரும்பிய பாரோசை, அரசர் இந்தியா மற்றும் மினா இல்லத்தின் முகவராக நியமித்தார். ஐரோப்பாவின் கிழக்கத்திய நாடுகளுடனான வணிகத்தின் மையமாக லிசுபன் விளங்கிய அக்காலத்தில், இப்பதவி மிகுந்த முக்கியத்துவமும் பொறுப்பும் கொண்ட ஒரு பதவியாக விளங்கியது. இந்தியா, ஆப்பிரிக்கா, பிரேசில் போன்ற இடங்களுக்குக் கப்பல்களை ஒழுங்கு செய்து அனுப்புதல், அவ்விடங்களில் இருந்து கப்பல்களில் வரும் பண்டங்களைப் பெற்று, களஞ்சியப்படுத்தி, விநியோகம் செய்தல் போன்றவற்றை மேற்பார்வை செய்வது இவரது பொறுப்பாக இருந்தது. அத்துடன், கடிதத் தொடர்புகளைப் பொறுப்பேற்றுப் பதிவு செய்தல் அவற்றை ஆவணப்படுத்துதல், நிதி நிர்வாகம் போன்ற வேலைகளும் இவர் பொறுப்பிலேயே இருந்தன. பாரோசு நேர்மையும், சுறுசுறுப்பும் கொண்ட சிறந்த நிர்வாகியாக விளங்கினார். அக்காலத்தில் இவ்வாறான பண்புகள் மிக அரிதாகவே காணப்பட்டன. இதன் விளைவாக இதற்கு முன் இப்பதவியை வகித்தோரைவிட பாரோசு குறைவான இலாபத்தையே பெற முடிந்தது.

இந்நிலையில், பிரேசிலில் குடியேறிகளைக் கவர விரும்பிய மூன்றாம் சான், அந்நாட்டை தலைமைப் பகுதிகளாகப் பிரித்து, மாரஞ்ஞோ என்னும் பகுதியை பாரோசுக்கு ஒதுக்கினார். தன்னுடன் இரண்டு பங்காளிகளையும் சேர்த்துக்கொண்ட பாரோசு, ஒவ்வொன்றிலும் 900 பேர்களைக் கொண்ட பத்துக் கப்பல்களைக் கொண்ட அணியொன்றை உருவாக்கினார். இது 1539ல் பிரேசிலை நோக்கிப் புறப்பட்டது. மாலுமிகளின் அறியாமையினால் எல்லாக் கப்பல்களுமே மூழ்கிவிட்டன. இது பாரோசுக்குப் பெரும் இழப்பை ஏற்படுத்தியது.

இக்காலத்தில் ஓய்வு நேரங்களில் பாரோசு தனது ஆய்வுகளைத் தொடர்ந்து நடத்தி வந்தார். பிரேசில் முயற்சி தோல்வியுற்ற சிறிது காலத்துக்குப் பின்னர் போர்த்துக்கேய இந்தியாவின் வரலாற்றை எழுதுவதற்கு அவர் முன்வந்தார். இதை அரசரும் ஏற்றுக்கொண்டார். இது தொடர்பான வேலைகளைத் தொடங்கிய அதே வேளை, இடைக்காலத்தில் போர்த்துக்கேய இலக்கணம் தொடர்பான ஒரு நூல் உள்ளிட்ட சில நூல்களை எழுதி வெளியிட்டார். 

போர்த்துக்கேய இந்தியாவின் வரலாறு தொடர்பில் போர்த்துக்கேய மொழியில் அவர் எழுதிய "ஆசியாவின் பத்தாண்டுகள்" (Décadas da Ásia) என்னும் நூலின் முதல் "பத்தாண்டு" 1552ல் வெளியானது. இரண்டாம் "பத்தாண்டு" 1553 இலும், மூன்றாம் "பத்தாண்டு" 1563 இலும் வெளியாகின. நான்காவது, பாரோசு இறந்து நீண்ட காலத்துக்குப் பின்னர் 1615ம் ஆண்டிலேயே வெளியானது. இதன் முதல் பகுதிக்கு இருந்த வரவேற்பைக் கண்ட உடனேயே அரசர் சான், அரசர் மனுவேலின் வரலாற்றை எழுதும் பொறுப்பையும் பாரோசிடம் ஒப்படைத்தார். எனினும் பாரோசுக்கு இருந்த பல வேலைகளுக்கு இடையில் இதை அவரால் நிறைவேற்ற முடியவில்லை.

1567ம் ஆண்டு பக்கவாத நோய் ஏற்பட்டுப் பாரோசு ஓய்வு பெறவேண்டிய நிலை ஏற்பட்டது. இவருக்குப் போர்த்துக்கேயப் பிரபுக்களுக்கு வழங்கப்படும் பட்டமான "பிடல்கோ" (fidalgo) என்னும் பட்டத்தையும், ஓய்வூதியம் மற்றும் பிற வருமானங்களையும் அரசர் செபசுத்தியன் வழங்கினார். பிரேசிலுக்குக் கப்பல்களை அனுப்பியது தொடர்பில் அரசுக்குச் செலுத்த வேண்டியிருந்த கடனையும் அரசு தள்ளுபடி செய்துவிட்டது. 

1570ம் ஆண்டு அக்டோபர் மாதம் 21ம் தேதி இன்னொரு பக்கவாதத் தாக்குதலுக்கு உள்ளான பாரோசு காலமானார்.


</doc>
<doc id="230014" url="https://ta.wikipedia.org/wiki?curid=230014" title="காம்ப்பெல் ஸ்காட்">
காம்ப்பெல் ஸ்காட்

காம்ப்பெல் ஸ்காட் () (பிறப்பு: ஜூலை 19, 1961) ஒரு அமெரிக்க நாட்டு நடிகர், குரல் நடிகர், இயக்குனர் மற்றும் தயாரிப்பாளர் ஆவார். இவர் தி அமேசிங் ஸ்பைடர் - மேன், தி அமேசிங் ஸ்பைடர்-மேன் 2 போன்ற பல திரைப்படங்களில் நடித்ததன் மூலம் புகழ் பெற்ற நடிகர் ஆனார்.



</doc>
<doc id="230015" url="https://ta.wikipedia.org/wiki?curid=230015" title="மின்காந்த விசை">
மின்காந்த விசை

மின்காந்த விசை ("electromagnetic force") என்பது இயற்கையின் நான்கு அடிப்படை விசைகளில் ஒன்றாகும். ஏனையவை வலிய இடைவினை, வலிகுறை இடைவினை, ஈர்ப்பு விசை ஆகியவையாகும். மின்காந்த விசை மின்னூட்டம் பெற்ற துகள்கள் மீது மின்காந்தப் புலம் ஏற்படுத்தும் விசையாகும். இந்த மின்காந்த இடைவினைதான் அணுக்களில் எதிர்மின்னிகளையும் நேர்மின்னிகளையும் பிணைத்து மூலக்கூறுகளை உருவாக்குகின்றது. மின்காந்தவிசை ஒளியணுக்கள், மெய்நிகர் ஒளியணுக்கள் போன்ற தூதுத் துகள்களால் பரிமாறப்படுகிறது. இந்த தூதுத் துகள்களின் பரிமாற்றத்தினால் துகள்கள் இழுக்கப்படுவதும் தள்ளப்படுவதுமாக இல்லாது ஓர் நிரந்த விசையை உருவாக்குகின்றது. இந்தப் பரிமாற்றம் பரிமாறப்படும் துகள்களின் தன்மையை மாற்றுகின்றது.

துவக்கத்தில், மின்சாரமும் காந்தவியலும் தனித்தனி விசைகளாக கருதப்பட்டன. 1873இல் ஜேம்ஸ் கிளார்க் மக்ஸ்வெல்லின் "மின்சாரம், காந்தவியல் குறித்தான ஆய்வுக்கட்டுரை"யில் நேர்மறை மற்றும் எதிர்மறை மின்னூட்டுக்களிடையேயான இடைவினைகள் ஒரே விசையால் ஒழுங்குபடுத்தப்படுகின்றன என்ற கண்டறிதலுக்குப் பிறகு இவை தனித்தனியான விசைகளல்ல என அறியப்பட்டது. இந்த இடைவினைகள் மூலமாக கூழ்காணும் நான்கு முக்கிய தாக்கங்கள் ஏற்படுவதாக இந்த சோதனை தெளிவாக எடுத்துக்காட்டியது:


மின்காந்த விசை நான்கு அடிப்படை விசைகளில் ஒன்றாகும். மற்ற நான்கு அடிப்படை விசைகளாவன: அணுவின் கருப் பெருவிசை (இவை குவார்க்குகளை பிணைத்து மீதமுள்ள வலிய விசைத் தாக்கத்தால் அணுக்கருவை பிணைத்து அணுக்கருவை உருவாக்குகின்றன), மென் விசை (இவை சிலவகை கதிரியக்கங்களுக்கு காரணமாகின்றன), மற்றும் ஈர்ப்பு விசை ஆகும். மற்ற அனைத்து விசைகளுமே இந்த நான்கு விசைகளிலிருந்து பெறப்பட்டவையாம். 

மின்காந்தவிசை நமது வாழ்வின் பல நிகழ்வுகளுக்கு காரணமாக அமைந்துள்ளது; மற்றது பொருளீர்ப்பு விசை. அணுக்களில் நிகழும் அனைத்து இடைவினைகளுமே நேர்மின்னிகள், எதிர்மின்னிகள் மீதான மின்காந்த விசையின் தாக்கங்களாக அடையாளப்படுத்த முடியும். மூலக்கூறுகளுக்கிடையேயான மூலக்கூற்று இடைவிசைகளும் வேதி நிகழ்வுகளும் இவற்றில் அடங்கும். 



</doc>
<doc id="230016" url="https://ta.wikipedia.org/wiki?curid=230016" title="டபீர் பண்டிதர்">
டபீர் பண்டிதர்

தஞ்சாவூர் மராத்திய மன்னர் பிரதாபசிம்மன் ஆட்சிக்காலத்தில் மிகச்சிறந்த அரண்மனை நிர்வாக அலுவலராக விளங்கியவர் டபீர் பண்டிதர் ஆவார். 

அரண்மனை நிர்வாக அலுவலராக விளங்கிய விசுவநாத பண்டிதர் என்பவர் நிருவாகத் திறமையால் அமைச்சராக பதவி உயர்வினைப் பெற்றார். அதன் பின்னர் அரசரின் அன்பான ஆதரவால் டபீர் பண்டிதர் என்று பெயரிட்டு அழைக்கப்பட்டார். டபீர் என்பது பாரசீகச் சொல் ஆகும். இச்சொல்லிற்குச் செயலர் என்று பொருள் கூறுவர். இவரது இயற்பெயர் நாரோ பண்டிதர் என்பதாகும். இவரது பேரன்களாக நாரோ விசுவநாதத், நாநாஜி கங்காதர் ஆகிய இருவரும் வாழ்ந்துள்ளனர். 

இவர் அமைச்சர் பதவியேற்றபோது ஆற்காட்டு நவாப்பின் படையெடுப்பால் தஞ்சையில் கடுமையான பஞ்சம் ஏற்பட்டது. அதனால் கி.பி.1771இல் ‘அமானி‘ என்ற முறை செயல்படுத்தப்பட்டது. ஆனால் டபீர் பண்டிதர் புது செயல் முறையாக பத்து ஆண்டுகளின் மொத்த வருமானத்தை அறிந்து அதன் சராசரியைக் கணக்கிட்டு அதன்படி நிலத்தைப் பயிரிடுபவர் அரசிற்குத் தரவேண்டும் என்று ஆணையிட்டார். இவரது நிருவாகத் திட்டமானது ‘டபீர் முறி‘ எனப்பட்டது. 

இவர் சமயப்பணியிலும், நிருவாகப் பணியிலும் அதிக ஆர்வம் காட்டியவர் என்பதை அவரது அறக்கொடைகளும் பரிசுகளும் உணர்த்துகின்றன.

டபீர் பண்டிதர், பிரதாபசிம்மனின் ஆணைப்படி காஞ்சி சங்கர மடத்தைக் கும்பகோணத்துக்கு மாற்ற ஏற்பாடுகள் செய்தார். தமது பெயரால் உருவாக்கப்பட்டிருந்த டபீர் அக்கிரகாரத்தில் இடமும் வழங்கினார். இவ்விடத்தில் காஞ்சி மடத்திற்குரிய கட்டடங்கள் அமைக்கப்பட்டன. கும்பகோணத்தில் சங்கர மடம் இருந்த காலத்தில் தஞ்சாவூர் மராத்திய அரச குடும்பத்தினரிடம் செல்வாக்குடன் திகழ்ந்த சங்கர மடாதிபதிகள், கும்பகோணம் மகாமக விழாவினை நடத்துவதிலும் முதன்மையான பங்கு வகித்தனர். 


</doc>
<doc id="230017" url="https://ta.wikipedia.org/wiki?curid=230017" title="உடையார்கோயில்">
உடையார்கோயில்

தஞ்சாவூர் மாவட்டத்தில் தஞ்சாவூர்-நாகப்பட்டினம் சாலையில் தஞ்சாவூரிலிருந்து 18 கிமீ தொலைவில் காவிரி வடவாறு தென்கரையில் உடையார்கோயில் அமைந்துள்ளது.

கோயில் முன் அமைந்துள்ள பேரேரி ஒரு காலத்தில் தீவு போல் சுற்றிலும் அமைய நடுவில் சிவன் கோயில் அமைந்திருந்தது. பின்னர் போக்குவரத்து வசதிக்காக இடது பக்கம் மட்டும் மண் கொண்டு மூடப்பட்டு தற்போது கோயிலின் மூன்று புறமும் பெரிய ஏரி காணப்படுகிறது. இவ்விதம் நீர் நிலையின் நடுவில் இக்கோயில் அமைந்திருப்பது ஒரு தனிச்சிறப்பாகும். கோயிலின் எதிரில் தற்போது ஒரு குளம் உள்ளது. மூன்று புறம் ஏரி தற்போது காணப்படவில்லை. ஏரி சுருங்கி தற்போது குளமாக மாறியிருக்கலாம்.

மூன்று பிரகாரங்களுடன் இக்கோயில் உள்ளது. கருவறையைச் சுற்றியுள்ள பிரகாரத்தில் வரிசையாக முக்குருணி அரிசி விநாயகர், பிரம்மபுரீஸ்வரர், ஆனந்தபுரீஸ்வரர், காசி விஸ்வநாதர், வள்ளி தெய்வானையுடன் கூடிய முருகன், வேதபுரீஸ்வரர், சதுர்வேதபுரீஸ்வரர், பூலோகநாதர், கஜலட்சுமி ஆகியோர் உள்ளனர். பிரதான விநாயகர் சன்னதி தனியாக உள்ளது. அச்சன்னதியில் அனுராதா க்ரமன சரஸ்வதி உள்ளார். கருவறையின் பின்புறம் முறையே விநாயகர், தெட்சிணாமூர்த்தி, அண்ணாமலையார், பிரம்மா, துர்க்கை ஆகியோர் உள்ளனர். அருகே சண்டிகேஸ்வரர் சன்னதி உள்ளது. அருகில் கோயிலின் தலவிருட்சமான களாச்செடி உள்ளது. முன்மண்டபத்தில் பள்ளியறை உள்ளது. அதனைத் தொடரந்து பைரவர், திருமறைக்கோயில், சேக்கிழார், ஞானசம்பந்தர், அப்பர், சுந்தர், மாணிக்கவாசகர், அனுமார், சூரியன், சந்திரன் காணப்படுகின்றனர். இங்கு நவக்கிரகச் சன்னதியும் உள்ளது.

இங்கு கோயில் கொண்டுள்ள இறைவன் கரவந்தீஸ்வரர் எனப்படுகிறார். இவர் திருக்களாவுடையார் என்றும் அழைக்கப்படுகிறார். கருவறையின் முன்புறம் வலது புறம் ஆட்கொண்டாரும், இடது புறம் உய்யக்கொண்டாரும் உள்ளனர். கருவறையின் முன்பாக நந்தியும், பலிபீடமும் உள்ளன. கோயிலின் இடது புறம் அம்மன் சன்னதி உள்ளது. அங்குள்ள இறைவி தர்மவல்லி என்றழைக்கப்படுகிறார். அம்மன் சன்னதி அருகே நர்த்தன விநாயகர் உள்ளார். 

இக்கோயிலில் உள்ள கல்வெட்டுக்களில் காலத்தால் முந்தியது முதலாம் இராசேந்திரனின் 31ஆம் ஆட்சியாண்டு (கி.பி.1045) கல்வெட்டாகும். இம்மன்னனின் கல்வெட்டில் ‘நம்மூர் திரிபுவன மாதேவிப் பேரேரி உள்ளால் எழுந்தருளியிருந்த திருக்கிளாஉடையார்மகாதேவர் கோயிலில்‘ என்று குறிப்பிடுவதிலிருந்து ஏரியின் நடுவில் இக்கோயில் அமைந்திருந்தது என்பதும், ஏரியின் பெயர் திரிபுவன மாதேவிப் பேரேரி என்றும் அறியமுடிகிறது. 

இவ்வூரில் வெங்கடாஜலபதி கோயில் என்ற பெருமாள் கோயில் உள்ளது.


</doc>
<doc id="230022" url="https://ta.wikipedia.org/wiki?curid=230022" title="அச்சுந்தன்வயல்">
அச்சுந்தன்வயல்

அச்சுந்தன்வயல் (Achunthanvayal) இராமநாதபுரம் வட்டத்தைச் சேர்ந்த ஊராட்சி ஆகும்.

இக்கிராமம் இராமநாதபுரம் நகரிலிருந்து 4 கி.மீ தொலைவில் ராமேஸ்வரம்-மதுரை தேசிய நெடுஞ்சாலையில் (NH-49) அமைந்துள்ளது. கிராமத்தில் நீர் ஆதாரத்திற்காக இராமநாதபுரத்தின் பெரிய கண்மாயை மக்கள் பயன்படுத்துகின்றனர். மேலும், இக்கிராமத்தில் இராமநாதபுரத்து மன்னராக இருந்த ராஜதிரை சண்முக ராஜேஸ்வரன் சேதுபதி அவர்களால் 1965ம் ஆண்டு கட்டப்பட்ட சேதுபதி கலை மற்றும் அறிவியல் கல்லூரி அமைந்துள்ளது. 

அச்சுந்தன்வயல் கிராமத்தில் 2014ம் ஆண்டு திருத்தப்பட்ட வாக்காளர் பட்டியலின்படி 232 ஆண் வாக்காளர்களும் 241 பெண் வாக்காளர்களும் உள்ளனர்.

<!-- நில வளம், பள்ளிகள், நீர் வளம் உள்ளிட்ட தகவல்களைச் சேர்க்கலாம். ->


</doc>
<doc id="230023" url="https://ta.wikipedia.org/wiki?curid=230023" title="கீசா நெக்ரோபொலிசு">
கீசா நெக்ரோபொலிசு

கீசா நெக்ரோபொலிசு ("Giza Necropolis", , "கீசாவின் பிரமிடுகள்") எகிப்தின் தலைநகர் கெய்ரோவின் வெளியே கீசா மேட்டுநிலத்தில் அமைந்துள்ள தொல்லியல் களமாகும். இந்த வளாகத்தில் "பெரும் பிரமிடுகள்" எனப்படும் மூன்று பிரமிடுகளும் கீசாவின் பெரிய ஸ்பிங்ஸ் எனப்படும் பெரிய கல்லுருவும் பல கல்லறைகளும் தொழிலாளர் சிற்றூரும் தொழில் வளாகமும் அமைந்துள்ளன. நைல் ஆற்றங்கரையில் அமைந்துள்ள தொல்நகரம் கீசாவிலிருந்து இது 9 கிமீ (5 மைல்) தொலைவில் பாலைவனத்தில் உள்ளது; கெய்ரோவின் நகர மையத்திலிருந்து 25 கிமீ (15 மைல்) தென்மேற்கே உள்ளது. மேற்கத்திய பார்வையில் தொன்மையான எகிப்தின் சின்னங்களாக இந்த பிரமிடுகள் விளங்கின. கிரேக்க எல்லெனிய நாகரிகத்தின்போது பெரும் பிரமிடுகள் உலகின் ஏழு அதிசயங்களில் ஒன்றாக பட்டியலிடப்பட்டது. பண்டைக்கால உலக அதிசயங்களில் மிகவும் பழையதும் இன்னமும் இருப்பதுமான ஒரே களமாக இது உள்ளது. 

கீசாவிலுள்ள பிரமிடுகளில் ஒன்று கிசா பெரும் பிரமிடு மற்றொன்று காப்ரா பிரமிடு ஆகும். மேலும் கி.மு 2560-2540 ல் கட்டப்பட்ட இந்த பிரமிடு செப்ஸ் பிரமிடு அல்லது கூஃபு பிரமிடு என்றும் அறியப்படுகிறது. பெரும் பிரமிடை விட சற்று சிறிய காப்ரெ (அல்லது செப்ரென்) பிரமிடு சில நூறு மீட்டர் தொலைவில் தென் மேற்கில் அமைந்துள்ளது. இந்த வளாகத்தின் கிழக்குப் பக்கத்தில் கீசாவின் பெரிய இசுபிங்சு அமைந்துள்ளது. இந்த இசுப்பிங்சு பண்டைய எகிப்திய மன்னரான காஃப்ராவின் தலை என்பதில் எகிப்து வரலாற்று அறிஞர்களிடையே கருத்து வேறுபாடுகள் உள்ளன. இந்த முக்கிய நினைவுச்சின்னங்களுடன் பல சிறிய அயல் தொலைவு தொன்மையிடங்கள் "ராணிகள்" பிரமிடுகள், ஆற்றிடைப் பாதை மற்றும் பள்ளத்தாக்குகள் கானப்படுகின்றன.

கூபுவின் பிரமிடே கிசாவின் பெரிய பிரமிடு என்று அழைக்கப்படுகிறது. இந்த பிரமிடு அமைந்திருக்கும் வளாகத்தில் ஒரு பள்ளத்தாக்கு கோவில் ஒன்று உள்ளது. இப்போது நஸ்லெட் எல்-சம்மான் என்ற கிராமத்திற்கு கீழே புதையுண்டு உள்ளது. அக்கோவிலின் சுண்ணாம்பு சுவர்கள் வெளியே தெரிகின்றன இருப்பினும் இவை தோண்டியெடுக்கப்பட்டு அகழ்வாய்வு செய்யப்படவில்லை. இப்பள்ளத்தாக்கு கோவில் ஒரு தரைப்பாலத்துடன் இணைக்கப்பட்டிருந்தது. ஆனால் நஸ்லெட் எல்-சம்மான் கிராமம் கட்டப்பட்ட போது இது பெரும்பாலும் அழிக்கப்பட்டுள்ளது. இந்த பாதையானது கூபுவின் கல்லறைக் கோவிலுக்கு இட்டுச் செல்கிறது. இந்தக் கோவிலில் பாசாற்றுக்கல்லால் ஆன நடைபாதை மட்டுமே தற்போது கானப்படுகிறது. இந்த கல்லறைக் கோவில் ராஜாவின் கல்லறை பிரமிடுடன் இணைக்கப்பட்டுள்ளது.ராஜாவின் பிரமிடு மூன்று சிறிய ராணி பிரமிடுகளுடன் இணைக்கப்பட்டுள்ளன. அதனருகில் ஐந்து படகுத்துறை குழிகள் உள்ளன. இந்தப் படகுத்துறைகள் கப்பல்களை கொண்டிருந்ததற்கான தடயங்கள் கானப்படுகின்றன. பிரமிடின் தெற்குப் புறத்தில் கானப்படும் இரண்டு படகுத்துறையில் சிதிலமடையாத கப்பல்கள் இன்றும் கானப்படுகின்றன. இதில் ஒரு கப்பல் மீட்டெடுக்கப்பட்டு காட்சிப்படுத்தப்பட்டுள்ளது. கூபுவின் பிரமிடு இன்னும் அதன் அடிவாரத்தில் கானப்படும் பூச்சுக்கற்களைக் கொண்டெ வரையறுக்கப்பட்டுள்ளது. இந்த உறை கற்கள் அருகாமையிலிருந்த மலைத்தொடரின் கல் குவாரிகளில் காணப்பட்ட வெள்ளை சுண்ணாம்பு கற்களால் செய்யப்பட்டுள்ளன.

காப்ரா பிரமிடு வளாகமானது பள்ளத்தாக்கு கோவில், இசுபிங்சு கோவில், தரைப்பாலம், கல்லறைக் கோவில் மற்றும் ராஜவின் பிரமிடு ஆகியவற்றைக் கொண்டுள்ளது. பள்ளத்தாக்கு கோவிலில் இருந்து காப்ரேவின் பல சிலைகளைக் கண்டெடுக்கப்பட்டுள்ளன. 1860 ஆம் ஆண்டில் மரிட்டே ஆலயத்தின் தரைப்பகுதியில் கானப்பட்ட ஒரு கிணற்றில் பல சிலைகள் கண்டுபிடிக்கப்பட்டன. சீக்லின் (1909-10), ஜங்கர், ரைஸ்னர் மற்றும் ஹாசன் ஆகியோரால் அடுத்தடுத்த அகழ்வின் போது மற்றவை கண்டெடுக்கப்பட்டது. காப்ரா வளாகமானது ஐந்து படகுத்துறை குழிகள் மற்றும் கரடுமுரடான அறைகளைக் கொண்ட துணை பிரமிடுகள் கானப்படுகின்றன. காப்ரா பிரமிடு, அதன் உயர்ந்த இடம் மற்றும் அதன் கட்டுமானத்தின் செங்குத்தான கோணத்தின் காரணமாக அருகில் உள்ள கூபு பிரமிடை விட பெரியதாக தோன்றுகிறது. ஆனால் உண்மையில் காப்ரா உயரத்திலும் அளவிலும் சிறிய பிரமிடு ஆகும். காப்ரா பிரமிடின் உச்சியில் உறை கற்கள் கொண்டு கட்டப்பட்டள்ளது முக்கிய காட்சியாக கானப்படுகிறது.

மென்காரே பிரமிடு வளாகமானது பள்ளத்தாக்கு கோவில், சுரங்கப்பாதை, கல்லறைக் கோவில் மற்றும் ராஜவின் பிரமிடு ஆகியவற்றைக் கொண்டுள்ளது. இந்த பள்ளத்தாக்கு கோவிலில் மென்காரே மன்னரின் பல சிலைகள் கானப்படுகின்றன. 5 வது வம்சத்தின்போது, ​​பள்ளத்தாக்கு கோயிலுக்கு முன்புறம் ஒரு சிறிய கோயில் கட்டப்பட்டது. கல்லறைக் கோவிலில் மென்காரே மன்னரின் பல சிலைகள் கண்டெடுக்கப்பட்டுள்ளன. ராஜாவின் பிரமிடு துணை ராணி பிரமிடுகளுடன் வழிகள் மூலம் பிணைக்கப்பட்டள்ளது. நான்கு பெரிய நினைவுச்சின்னங்களில், மென்காரேயின் பிரமிடு அதன் உண்மையான பளபளப்பான சுண்ணாம்பு உறைகளில் இல்லாமல் காணப்படுகிறது.

மன்னர் காப்ரெவின் ஆட்சிக்காலத்தில் இசுபிங்சு கட்டப்பட்டதாக அறியப்படுகிறது. புதிய இராச்சியத்தின்போது, இரண்டாம் ​​அமெனோடெப் ஒரு புதிய ஆலயத்தை ஹொரன்-ஹரேமாகெட்டிற்கு அர்ப்பணம் செய்தார் .

பெரும்பாலான கட்டுமானக் கோட்பாடுகள் இந்த பிரமிடுகளை கட்டுவதற்கு அருகிலுள்ள கல குவாரிகளைில் இருந்து எடுத்து வரப்பட்டிருக்கலாம் என நம்பபடுகிறது. இத்தகைய பெருங்கற்களை நகர்த்திக் கொண்டு வந்த முறைகள் குறித்து கருத்து வேறுபாடுகள் நிலவுகின்றன.
பிரமிடுகளை கட்டமைப்பதில் கட்டடக் கலைஞர்கள் காலப்போக்கில் தங்களே நுட்பங்களை உருவாக்கியிருக்கலாம் என நம்பப்படுகிறது. மணல் இல்லாத நிலப்பரப்பில் ஒப்பீட்டளவில் ஒரு தளத்தை அவர்கள் தேர்ந்தெடுத்து அதில் ஒரு நிலையான அடித்தளத்தை உருவாக்கி தளத்தை கவனமாக ஆய்வு செய்த பின்னர் முதல் நிலை கற்கள் கீழே போடப்பட்ட பிறகு ஒன்றன் மீது ஒன்றான பெருங்கற்களை அடுக்கி இத்தகைய பிரமிடு உருவங்களை கொண்டு வந்திருக்கக்கூடும்.

கிசாவின் பெரிய பிரமிடின் உட்புறக் கட்டுமான பெருங்கற்கள் அதன் தெற்குப் புறம் அமைந்துள்ள கல்குவாரியிலிருந்து வெட்டி எடுக்கப்பட்டதற்கான அறிகுறிகள் தென்படுகின்றன. பிரமிடின் வெளிப்புறமுள்ள தரமான வளவளப்பு மிக்க வெள்ள சுண்ணாம்புக் கற்கள் நைல் நதியைக் கடந்து அப்பாலுள்ள கல் குவாரிகளிலிருந்து கொண்டு வரப்பட்டுள்ளன. இந்த வெளிப்புற கற்களானது கவனமாக வெட்டியெடுக்கப்பட்டு நைல் நதி மூலம் கொண்டு செல்லப்பட்டு சாரங்கள் மூலம் கட்டுமானப் பகுதிக்கு எடுத்துச்செல்லப்பட்டுள்ளன. அவற்றுள் சில வெளிப்புற கட்டுமான கற்கள் கிசா பிரமிடின் அடிவாரத்தில் விடப்பட்டுள்ளன. மத்திய காலப்பகுதியில் ( 5 ம் நூற்றாண்டு முதல் 15 ம் நூற்றாண்டு வரை) மக்களால் இக்கற்கள் கெய்ரோ நகருக்கு எடுத்துச்செல்லப்பட்டு கட்டுமானத்திற்கு பயன்படுத்தப்பட்டன. and is mentioned in the "Closing Remarks" section of Parry's book. Vitruvius in "De architectura"

பிரமிடு சமச்சீர் நிலையில் இருப்பதை உறுதி செய்வதற்காக, வெளிப்புற உறை கற்கள் அனைத்தும் உயரத்திலும் அகலத்திலும் சமமாக இருக்கும் வகையில் அமைக்கப்பட்டள்ளது. தொழிலாளர்களுக்கு பிரமிடு சுவரின் கோணத்தை அறிந்து கொள்ள அனைத்து தொகுப்பு கற்களும் குறிக்கப்பட்டிருந்தன மேலும் மேற்பரப்புகளை கவனமாகக் கண்காணித்து கல் தொகுதிகள் ஒன்றாக பொருத்தப்பட்டன. கட்டுமானத்தின் போது ​மேற்பரப்பு கற்கள் மென்மையான சுண்ணாம்பு கற்களால் கட்டப்பட்டன. காலம் செல்லச் செல்ல காற்று அரிப்பினால் கற்கள் பாதிக்கப்பட்டுள்ளன.



</doc>
<doc id="230033" url="https://ta.wikipedia.org/wiki?curid=230033" title="டிராகுலா">
டிராகுலா

டிராகுலா இது ஒரு இங்கிலாந்-அமெரிக்க நாட்டு திகில் தொடர் ஆகும். இந்த தொடரை பிராம் ஸ்டோக்கர் எழுதிய நாவலை மையமாக வைத்து கோல் ஹாடன் தயாரித்துள்ளார்.

இந்த தொடரில் ஜானத்தன் ரீஸ் மயர்ஸ், ஜெசிகா டி கௌவ், தோமஸ் கிரெட்ச்மன், விக்டோரியா ஸ்முர்ஃபிட், ஆலிவர் ஜாக்சன்-கோஹன், கேட்டீ மெக்ராத் உளிட்ட பலர் நடித்துள்ளார்கள்.



</doc>
<doc id="230035" url="https://ta.wikipedia.org/wiki?curid=230035" title="சாம் &amp; கேட்">
சாம் &amp; கேட்

சாம் & கேட் (ஆங்கிலம்: "Sam & Cat") ஒரு அமெரிக்க நாட்டுத் தொலைக்காட்சி தொடர் ஆகும். ஐகார்லி என்ற தொடரில் சாம் என்ற காதபாத்திரத்தில் நடித்த ஜென்னேட்டே ம்ச்கிர்டி மற்றும் விக்டோரியஸ் என்ற தொடரில் கேட் என்ற காதபாத்திரத்தில் நடித்த அரியானா கிராண்டியும் இணைந்து இந்த தொடரில் நடித்துள்ளார்கள். 



</doc>
<doc id="230044" url="https://ta.wikipedia.org/wiki?curid=230044" title="ஆதி மொட்டையம்மன் கோவில்">
ஆதி மொட்டையம்மன் கோவில்

ஆதி மொட்டையம்மன் கோவில் சென்னை புரசைவாக்கம் அருகே குயப்பேட்டையில் உள்ள கிராம தேவதை கோவில் ஆகும். இந்த கோவிலில் நடக்கும் ஜாத்திரை என்ற பண்டிகை 300 ஆண்டுகளுக்கு மேலாக நடப்பதாக அறியப்படுகிறது.



</doc>
<doc id="230046" url="https://ta.wikipedia.org/wiki?curid=230046" title="பித்தகோரசு பகாத்தனி">
பித்தகோரசு பகாத்தனி

formula_1 என்ற வடிவில் அமையும் பகாத்தனிகள் பித்தகோரசு பகாத்தனிகள் அல்லது பித்தகோரசு பகாஎண்கள் (Pythagorean prime) என அழைக்கப்படுகின்றன. 
5, 13, 17 ஆகிய மூன்று பகாத்தனிகளும் பித்தகோரசு பகாக்தனிகள். 

இவை formula_2 வடிவில் அமைவதைக் காணலாம்:

மேலும் பித்தகோரசு பகாத்தனிகள், ஒற்றைப் பகாத்தனிகளாக இருப்பதையும் இரு வர்க்கஎண்களின் கூடுதலாக இருப்பதையும் காணலாம்:

இரு முழுஎண் தாங்குபக்கங்களைக் கொண்ட இரு வெவ்வேறு செங்கோண முக்கோணங்களின் செம்பக்கங்களாகப் பித்தாகரசு பகாத்தனி  "p" ம், அதன் வர்க்கமூலமும் (formula_9) அமைகின்றன. 

5 ஒரு பித்தாகரசு பகாத்தனி; அதன் வர்க்கமூலம்: formula_10 

1, 2 தாங்கு பக்கநீளங்கள் கொண்ட செங்கோண முக்கோணத்தின் செம்பக்கமாக formula_10ம், 3, 4 தாங்கு பக்கநீளங்கள் கொண்ட செங்கோண முக்கோணத்தின் செம்பக்கமாக 5ம் இருப்பதை மேலேயுள்ள படத்தில் காணலாம்.

சில பித்தகோரசு பகாத்தனிகள்:

திரிசிலேயின் (Dirichlet) கூட்டுத் தொடர்களுக்கானத் தேற்றத்தின்படி, பித்தகோரசு பகாத்தனிகளின் தொடர்முறை முடிவில்லாதது ஆகும்.

ஒவ்வொரு எண் "n"க்கும், "n" வரையிலான பித்தகோரசு பகாத்தனிகளின் எண்ணிக்கையும், அவற்றைத் தவிர மீதமுள்ள பகாத்தனிகளின் எண்ணிக்கையும் கிட்டத்தட்ட சமமாக இருக்கும். எனினும் "n" வரையிலான பித்தகோரசு பகாத்தனிகளின் எண்ணிக்கையானது, அவற்றைத் தவிர மீதமுள்ள பிற பகாத்தனிகளின் எண்ணிக்கையைக் காட்டிலும் பெரும்பாலும் கொஞ்சம் சிறியதாகவே இருக்கும்.

எடுத்துக்காட்டாக, 600000 வரையிலான "n" இன் மதிப்புகளில், "n" = 26861, 26862 என்ற இரண்டு மதிப்புகளுக்கு மட்டுமே, அந்த எண்கள் வரையிலான பித்தாகரசு பகாத்தனிகளின் எண்ணிக்கையானது, மீதமுள்ள பித்தாகரசு பகாத்தனிகளல்லாத ஒற்றைப் பகாத்தனிகளின் எண்ணிக்கையைக் காட்டிலும் அதிகம்.

இரு வர்க்கங்களின் கூடுதலாக அமையும் ஒற்றை எண்கள் அனைத்தும் மாடுலோ  4 ஐப்பொறுத்து எண் 1 க்குச் சமானமாக இருக்கும். அதாவது, formula_1 என்ற வடிவில் அமையும். ஆனால் மாடுலோ  4 ஐப்பொறுத்து எண் 1 க்குச் சமானமானதாக இருக்கும் ஒற்றை எண்கள் எல்லாம் இரு வர்க்கங்களின் கூடுதலாக அமைவதில்லை. எடுத்துக்காட்டாக,

இரு வர்க்கங்களின் கூடுதல் குறித்த இரு வர்க்கங்களின் கூடுதல் மீதான பெர்மாவின் தேற்றத்தின் கூற்றின்படி: 

இவ்வாறு பித்தகோரசு பகாத்தனியை இரு வர்க்கங்களின் கூடுதலாக எழுதும் முறையைப் பித்தகோரசு தேற்றத்தைப் பயன்படுத்தி வடிவவியலாக விளக்கலாம்:

"p" ஒரு பித்தகோரசு பகாத்தனி எனில்,

எடுத்துக்காட்டு:

13 ஓர் ஒற்றைப் பகாத்தனி. இதனை இரு வர்க்கங்களின் கூடுதலாக எழுத,

எனவே பித்தகோரசு தேற்றப்படி, 2, 3, formula_18 (செம்பக்கம்) மூன்றும் ஒரு செங்கோண முக்கோணத்தின் பக்கங்களாக உள்ளது. 

பித்தாகரசு பகாத்தனிகளுக்கு ("p"), அவற்றின் வர்க்கமூலங்களைச் செம்பக்கங்களாகக் கொண்ட செங்கோண முக்கோணங்கள் மட்டுமல்லாது, அவற்றையே செம்பக்கமாகவும், இரு முழுஎண் தாங்கு பக்கங்களையும் கொண்ட செங்கோண முக்கோணங்களும் உண்டு. 

"p" என்ற பித்தாகரசு பகாத்தனிக்குரிய செங்கோண முக்கோணத்தின் பக்கங்கள் formula_19 (செம்பக்கம்) "x" , "y" எனில் பித்தகோரசு தேற்றப்படி,

இப்போது, "x" − "y", 2"xy" இரண்டையும் தாங்கு பக்கங்களாகக் கொண்ட செங்கோண முக்கோணத்தின் செம்பக்கம் "p" ஆக இருக்கும் என்பதைக் காணலாம்:

= formula_22
= formula_23 (* ஐப் பயன்படுத்த)

இருபடி நேர்எதிர்மை விதிப்படி, "p" , "q" இரு வெவ்வேறான ஒற்றைப் பகாத்தனிகள்; மேலும் இரண்டில் ஒன்றாவது பித்தகோரசு பகாத்தனி எனில்: 

மாறாக, "p" , "q" இரண்டுமே பித்தகோரசு பகாத்தனிகள் இல்லையெனில்: 

"p" ஒரு பித்தகோரசு பகாத்தனி எனில்: 

மாறாக, "p" ஒரு ஒற்றைப் பகாத்தனி ஆனால் பித்தகோரசு பகாத்தனி இல்லையெனில்: 

ஒவ்வொரு பித்தகோரசு பகாத்தனிக்கும் பாலே வரைபடம் உள்ளது. "p" ஒரு பித்தகோரசு பகாத்தனி எனில் மாடுலோ  "p" எண்களைக் குறிக்கும் பாலே வரைபடமானது  "p" உச்சிகளைக் கொண்டிருக்கும். இரு மாடுலோ  "p" எண்களின் வித்தியாசம் ஒரு இருபடிய எச்சமாக இருந்தால், இருந்தால் மட்டுமே, அந்த இரு எண்களும் பாலே வரைபடத்தில் அடுத்தடுத்த உச்சிகளாக இருக்க முடியும்.


</doc>
<doc id="230049" url="https://ta.wikipedia.org/wiki?curid=230049" title="எக்ஸோடஸ்: கோட்ஸ் அண்ட் கிங்ஸ்">
எக்ஸோடஸ்: கோட்ஸ் அண்ட் கிங்ஸ்

எக்ஸோடஸ்: கோட்ஸ் அண்ட் கிங்ஸ் () இது 2014ஆம் ஆண்டு திரைக்கு வந்த திரைப்படம் ஆகும். இந்த திரைப்படத்தை ரிட்லி ஸ்காட் இயக்க, கிரிஸ்டியன் பேல், ஜோல் எட்கர்டன், ஜான் டர்டர்ரோ, ஆரோன் பவுல், பென் மெண்டெல்சன், சிகர்னி வேவர், பென் கிங்ஸ்லி உள்ளிட்ட பலர் நடித்துள்ளார்கள். கிறிஸ்தவர்களின் வேதநூலாகிய பைபிளின் பழைய ஏற்பாடு நூலில் ‘யாத்திராகமம்’ என்ற பகுதியில் இடம்பெற்ற புரட்சியாளன் மோர்சேயின் வாழ்க்கைக் கதையை படமாக எடுத்திருக்கிறார் இயக்குனர் ரிட்லி ஸ்காட்.

இந்த திரைப்படம் தமிழில் மொழிமாற்றம் செய்யப்பட்டு ஃபாக்ஸ் ஸ்டார் இந்தியா என்ற நிறுவனத்தின் மூலம் வெளியானது என்பது குறிப்பிடத்தக்கது.

தனது குடும்பத்தை பிரிந்து, அடிமைப்பட்டு கிடக்கும் தன் நாட்டு மக்களை மீட்க எகிப்து நோக்கி பயணப்படுகிறான் மோர்சே. இறுதியில், அந்த அடிமைகளை மோர்சே மீட்டு வந்தாரா? அவர்களை மீட்க கடவுள் மோர்சேவுக்கு எவ்வாறு உதவினார்? என்பதே மீதிக்கதை.






</doc>
<doc id="230051" url="https://ta.wikipedia.org/wiki?curid=230051" title="ஆய்வுப் பேழை (நூல்)">
ஆய்வுப் பேழை (நூல்)

ஆய்வுப் பேழை நூலை கா. ம. வேங்கடராமையா எழுதி வெளியிட்டுள்ளார். இவர் ஆய்வாளரும் கல்வெட்டறிஞரும் ஆவார். இந்நூலில் இவரது 18 கட்டுரைகள் உள்ளன. இக்கட்டுரைகள் எவரும் எழுதாத செய்திகள் கொண்ட கட்டுரைகளாக அறியப்படுகின்றன.இந்நூல் நாட்டுடைமையாக்கப்பட்ட நூல்.



</doc>
<doc id="230052" url="https://ta.wikipedia.org/wiki?curid=230052" title="பெரியபுராண ஆராய்ச்சி">
பெரியபுராண ஆராய்ச்சி

பெரியபுராண ஆராய்ச்சி நூல் இராசமாணிக்கனாரது நூல். பெரியபுராணம் ஒரு பெரிய சரித்திர நூல் என்பதை நிறுவும் நூல். சேக்கிழாரது காலகட்டத்தையும், அவரது அமைச்சர் பணியைப் பயன்படுத்தி அவர் களப்பணிகள் பல செய்தே பெரியபுராணம் இயற்றினார் என்பதையும், அவர் கூறும் புவியியல் கூறுகள் கொண்டு அவர் செய்த களப்பணிகளை நிரூபித்தும், அப்பர், திருஞான சம்பந்தர் முதலானோர் திருக்கோயில்களை தரிசனம் செய்த வரிசையினை முறையாகச் சேக்கிழார் தருவதையும், இன்னமும் அதே வரிசைப்படி அத்திருத்தலங்கள் இருத்தலையும் கூறுகின்றார் ஆசிரியர். கல்வெட்டுகள் பல கொண்டு ஒவ்வோர் தகவலும் சேக்கிழாரால் எவ்வளவு ஆராயப்பட்டு சேர்க்கப்பட்டிருக்கக்கூடும் என்பதை உணர வைக்கும் நூலாக அமைத்துள்ளார். 

சேக்கிழார் தரும் தகவல்கள் கல்வெட்டுத்தகவல்களோடு ஒத்திருப்பதையும், சேக்கிழார் தாம் கண்ட, கேட்ட தகவல்களை அவ்வாறே பதியாமல் ஆராய்ந்து ஏற்புடையவற்றை மட்டும் சேர்த்தமையையும் அதனால் சிற்சில தகவல்களில் 9 மற்றும் 11 ஆம் திருமுறைச் செய்திகளுக்கும் பெரியபுராணத்துச் செய்திகளுக்கும் வேறுபாடுள்ளதையும் அதன் காரணங்கள் எவையாக இருக்கக்கூடும் என்ற ஆராய்ச்சியையும் நூலாசிரியர் தருகின்றார். 

சேக்கிழார் பெரியபுராணத்தை வலுவான ஆதாரங்கள் கொண்ட நம்பகத்தன்மை கொண்ட தகவல்களின் பதிவாக அமைத்தார் என்பதை ஆராய்ச்சிபூர்வமாகக் கூறும் நூலாக ஆசிரியர் இந்நூலை அமைத்துள்ளார். 

பெரியபுராண ஆராய்ச்சி குறித்து நூலாசிரியர் சொற்பொழிவாற்றியதைக் கேட்ட திரு.வி.க. பாராட்டிக்கூறியுள்ளதும் நூலில் தரப்பட்டுள்ளது.


</doc>
<doc id="230053" url="https://ta.wikipedia.org/wiki?curid=230053" title="கும்பேசர் குறவஞ்சி">
கும்பேசர் குறவஞ்சி

கும்பேசர் குறவஞ்சி தமிழ்ச் சிற்றிலக்கியங்களில் ஒன்றான குறவஞ்சி வகையைச் சேர்ந்த நாடக நூல்.

கும்பேசர் குறவஞ்சி நாடகத்தை இயற்றியவர் பாபநாச முதலியார் என்பதை நூலின் பாயிரம் மூலமாக அறிந்துகொள்ளலாம். பாபநாச முதலியார் 17ஆம் நூற்றாண்டில் வாழ்ந்தவர். இவரது வாழ்க்கை குறித்த முழுமையான செய்திகள் கிடைக்கவில்லை.

இவர் இயற்றிய மூன்று கீர்த்தனைகள் கிடைக்கின்றன. அவை பின்வருமாறு அமையும்.

தஞ்சையை ஆண்ட மராத்திய மன்னரான ஏகோஜி காலத்தில் இக்குறவஞ்சி இயற்றப்பட்டது.

இவர் பாடல்கள் ராக பாவம் ததும்ப உள்ளன. தாளங்களும் சாதாரணமாகப் புழக்கத்திலுள்ள ஆதி தாளத்தில் இல்லாமல் சாபு தாளங்களில் அமைந்துள்ளன. இவை பழிப்பது போலப் புகழும் நிந்தாஸ்துதி என்னும் வகையில் உள்ளன. இவருடைய படைப்பான கும்பேசர் குறவஞ்சி குறவஞ்சிகளுக்கே உரிய முத்தமிழ் ஆட்சியோடு இவருடைய தனி முத்திரைகளையும் கொண்டுள்ளது. இத்தகைய சிறப்புகள் காரணமாக இவர் முத்தமிழ்க் கவிராஜ சேகரர் என்று கௌரவிக்கப்பட்டிருக்கிறார்.


</doc>
<doc id="230054" url="https://ta.wikipedia.org/wiki?curid=230054" title="திருக்குடந்தைப் புராணம்">
திருக்குடந்தைப் புராணம்

கும்பகோணத்தின் தல வரலாற்றினைப் பற்றி பல புராணங்கள் வெளிவந்துள்ளன. அவற்றுள் குறிப்பிடத்தக்கது. திருக்குடந்தைப் புராணம் ஆகும்.

குடந்தையைப் பற்றி வந்துள்ள தலபுராணங்கள் கீழ்க்கண்டவாறு அமையும். 

1865இல் கும்பகோணத்தில் தாசில்தாராக இருந்த சிவகுருநாதபிள்ளை மற்றும் பல பக்தர்களின் வேண்டுகோளுக்கிணங்க மகாவித்துவான் மீனாட்சிசுந்தரம் பிள்ளை கும்பகோணம் பேட்டைத்தெருவிலுள்ள திருவாவடுதுறை மடத்தில் தங்கியிருந்து இப்புராணத்தை இயற்றினார். 

1866ஆம் ஆண்டு அச்சிடப்பெற்ற இப்புராணம் இலக்கியச் சிறப்புகள் கொண்டதாகும். இத்தலத்தின் சிறப்புகள் முழுவதையும் இப்புராணத்தில் காணலாம். 

ஆதிகும்பேசர் பற்றி இப்புராணத்தில் காணும் பாடல் பின்வருமாறு அமையும். 
<poem>
"பூமேய வாரணனும் நாரணனும்
வாரணனும் பொற்பூ மாலைத்
தேமேய விண்ணவரும் நண்ணவரும்
பசுமுலதாஞ் சிறப்பு நல்கி
மாமேய குடமூக்கி னிடமூக்கின்
பார்கருணை வடிவின் மேய
பாமேய புகாதி கும்பேசர்
தாமரைத்தாள் பணிந்து வாழ்வாம்."
</poem>


</doc>
<doc id="230060" url="https://ta.wikipedia.org/wiki?curid=230060" title="கும்பகோணம் திருமழிசையாழ்வார் கோயில்">
கும்பகோணம் திருமழிசையாழ்வார் கோயில்

கும்பகோணத்திலுள்ள வைணவத் தலங்களில் ஒன்று திருமழிசையாழ்வார் கோயில். இக்கோயில், 12 ஆழ்வார்களில் ஒருவரான திருமழிசையாழ்வாரின் சமாதி ஆகும்.

திருமழிசையாழ்வார் கோயில் கும்பகோணம் சாத்தாரத் தெருவில் உள்ளது.திருமழிசையாழ்வார் கோயில் எனப்படும் திருமழிசைபிரான் சன்னதியில் 17 சனவரி 2016 முதல் 26 சனவரி 2016 வரை திருமழிசைபிரான் உற்சவமும், சாற்றுமுறையும் கண்டருளினார். 26 சனவரி 2016 காலை மங்களாசாசனம், நண்பகல் திருமஞ்சனம், இரவு கருட வாகனத்தில் பெருமாளுடன் வீதியுலாக் காட்சி சிறப்பாக நடைபெற்றது.

வலது புறம் வரம் தரும் பெருமாள் பத்மாசனிதாயார் பக்திசார வரதன் சன்னதி அமைந்துள்ளது.

திருமழிசை ஆழ்வார், சார்ங்கபாணி ஆராவமுதப் பெருமாளை வணங்கி, அந்நாள் வரை தான் அருளிய பாசுரங்களைப் பொன்னியில் (காவிரி ஆறு) தவழவிட, திருச்சந்தக விருத்தமும், நான்முகன் திருவந்தாதியும் எதிர்நீச்சலிட்டு வந்தன என்றும், அவற்றை மீண்டும் எடுத்து ஆராவமுதன் திருமுன் வைத்து வணங்கி பல்லாண்டு யோகத்தில் ஆழ்ந்ததாகவும் மரபு வரலாறு உள்ளது. 


</doc>
<doc id="230061" url="https://ta.wikipedia.org/wiki?curid=230061" title="முற்றொப்பு எண்">
முற்றொப்பு எண்

கணிதத்தில், ஒரு செங்கோண முக்கோணத்தின் மூன்று பக்கங்களும் விகிதமுறு எண்களாக இருந்து, அம்முக்கோணத்தின் பரப்பளவானது ஒரு நேர் முழு எண்ணாக இருக்குமானால், பரப்பளவாக இருக்கும் அந்த நேர் முழுஎண் முற்றொப்பு எண் அல்லது முற்றிசைவு எண் அல்லது சர்வசம எண் ("congruent number") என அழைக்கப்படுகிறது. முற்றொப்பு எண்களின் பொதுமைப்படுத்தப்பட்ட வரையறையானது, இதே பண்பினைக் கொண்ட விகிதமுறுஎண்களையும் முற்றொப்பு எண்களாகக் கொள்கிறது.

எடுத்துக்காட்டுகள்:

இச் செங்கோண முக்கோணத்தின் பரப்பு:


முற்றொப்பு எண்கள் 5 இல் இருந்து தொடங்குகின்றன. முற்றொப்பு எண்ககளின் தொடர்முறை:


இந்த குலத்தின் ஒவ்வொரு எச்சத் தொகுதியிலும் ஒரேயொரு வர்க்கக்காரணியற்ற முழுஎண் மட்டுமே இருக்கும் என்பதால் முற்றொப்பு எண்களைக் காண முற்படும்போது வர்க்கக்காரணியற்ற நேர் முழுஎண்களில் முயற்சிக்கலாம்.






</doc>
<doc id="230064" url="https://ta.wikipedia.org/wiki?curid=230064" title="மின்னணுவியல் தரவு இடைமாற்றம்">
மின்னணுவியல் தரவு இடைமாற்றம்

மின்னணுவியல் தரவு இடைமாற்றம் மின்னணு வழியாக தரவு பரிமாறிக்கொள்ளும் தரத்தை வழங்குகிறது. இது ஒரு மின்னணு தகவல் தொடர்பு அமைப்பாகும். இரு நிறுவனங்களுக்கிடையேயோ, இரு நாடுகளுக்கிடையெயோ ஒரே நியமங்களுடன் தரவுகளை அல்லது கோப்புகளை பரிமாறிக்கொள்ள மின்னணுவியல் தரவு இடைமாற்றம் உதவி செய்கிறது. இது 3௦ ஆண்டுகளுக்கு மேலாக பயன்பாட்டில் இருந்து வருகின்றது. X12, EDIFACT, ODETTE போன்ற பல்வேறு மின்னணுவியல் தரவு இடைமாற்ற நியமங்கள் பயன்பாட்டில் உள்ளன.

1996ல் நியமங்கள் மற்றும் தொழில்நுட்பத்திற்கான தேசிய நிறுவத்தின்படி மின்னணுவியல் தரவு இடைமாற்றம் என்பது இரு கணினிகளுக்கிடையே பணம் சம்பந்தப்படாத ஆவணகளுக்கான வரையறுக்கப்பட்ட தகவல் பரிமாற்றம் ஆகும்." 


</doc>
<doc id="230073" url="https://ta.wikipedia.org/wiki?curid=230073" title="நியமங்கள் மற்றும் தொழில்நுட்பத்திற்கான தேசிய நிறுவனம்">
நியமங்கள் மற்றும் தொழில்நுட்பத்திற்கான தேசிய நிறுவனம்

நியமங்கள் மற்றும் தொழில்நுட்பத்திற்கான தேசிய நிறுவனம் 1901 முதல் 1988 வரை தேசிய தரநிர்ணய பிரிவு (NBS) என்றழைக்கப்பட்டு வந்தது. இது ஒரு அமெரிக்காவை சார்ந்த நிறுவனமாகும். இதன் குறிக்கோள் பின்வருமாறு:
"அளவீடு அறிவியல், தரம், மற்றும் தொழில்நுட்பத்தை மேம்படுத்துவதின் மூலம் அமெரிக்காவின் பொருளாதார பாதுகாப்பை அதிகரிக்க, நம் வாழ்க்கை தரத்தை மேம்படுத்த புத்தாக்கம் மற்றும் தொழில்துறை போட்டித்தன்மையை வளர்க்கும் வகை செய்தல்."


</doc>
<doc id="230074" url="https://ta.wikipedia.org/wiki?curid=230074" title="ஆரோன் பவுல்">
ஆரோன் பவுல்

ஆரோன் பவுல் () (பிறப்பு: ஆகஸ்ட் 27, 1979) ஒரு அமெரிக்க நாட்டு நடிகர் ஆவார். இவர் நீட் போர் ஸ்பீட், போன்ற பல திரைப்படங்கலும், பிரேக்கிங் பேட் போன்ற பல தொலைக்காட்சி தொடர்களிலும் நடித்ததன் மூலம் புகழ் பெற்ற நடிகர் ஆனார். 



</doc>
<doc id="230075" url="https://ta.wikipedia.org/wiki?curid=230075" title="ஜோல் எட்கர்டன்">
ஜோல் எட்கர்டன்

ஜோல் எட்கர்டன் () (பிறப்பு: 23 ஜூன் 1974) ஒரு ஆஸ்திரேலிய நாட்டு நடிகர், திரைக்கதையாசிரியர் மற்றும் தயாரிப்பாளர் ஆவார். இவர் ஸ்டார் வார்ஸ், போன்ற பல திரைப்படங்களில் நடித்ததன் மூலம் புகழ் பெற்ற நடிகர் ஆனார். இவர் பல தொலைக்காட்சி தொடர்களிலும் நடித்துள்ளார் என்பது குறிப்பிடத்தக்கது.



</doc>
<doc id="230076" url="https://ta.wikipedia.org/wiki?curid=230076" title="ஜான் டர்டர்ரோ">
ஜான் டர்டர்ரோ

ஜான் டர்டர்ரோ () (பிறப்பு: பெப்ரவரி 28, 1957) ஒரு அமெரிக்க நாட்டு நடிகர், எழுத்தாளர் மற்றும் தயாரிப்பாளர் ஆவார். இவர் டிரான்ஸ்ஃபார்மர்ஸ், , போன்ற பல திரைப்படங்களில் நடித்ததன் மூலம் புகழ் பெற்ற நடிகர் ஆனார்.


</doc>
<doc id="230077" url="https://ta.wikipedia.org/wiki?curid=230077" title="சிகர்னி வேவர்">
சிகர்னி வேவர்

சிகர்னி வேவர் () (பிறப்பு: அக்டோபர் 8, 1949) ஒரு அமெரிக்க நாட்டு நடிகையும் குரல் நடிகையும் ஆவார். இவர் ஏலியன்ஸ், ஏலியன்ஸ் 2, ஏலியன்ஸ் 3, அவதார், போன்ற பல திரைப்படங்களில் நடித்ததன் மூலம் புகழ் பெற்ற நடிகை ஆனார். இவர் பல தொலைக்காட்சித் தொடர்களிலும் நடித்துள்ளார் என்பது குறிப்பிடத்தக்கது.



</doc>
<doc id="230078" url="https://ta.wikipedia.org/wiki?curid=230078" title="பாலாஜி டெலிபிலிம்ஸ்">
பாலாஜி டெலிபிலிம்ஸ்

பாலாஜி டெலிபிலிம்ஸ் இது ஒரு இந்திய நாட்டு பொழுதுபோக்கு நிறுவனமாகும். இந்த நிறுவனம் 1994ஆம் ஆண்டு துவங்கப்பட்டது. இதன் தலைமையகம் மும்பை, மகாராஷ்டிரா, இந்தியாவில் அமைந்துள்ளது. 

இந்த நிறுவனம் தமிழ், ஹிந்தி, தெலுங்கு, மலையாளம், கன்னடம், மராத்தி, பெங்காலி மற்றும் போச்புரி போன்ற பல மொழிகளில் பல தொடர்களை தயாரித்து வழங்குகின்றது.



</doc>
<doc id="230080" url="https://ta.wikipedia.org/wiki?curid=230080" title="ப. தங்கம்">
ப. தங்கம்

ப. தங்கம் (P.Thangam, பிறப்பு: சூன் 15, 1937), தமிழ்நாட்டில் தஞ்சாவூரில் வாழும் ஓவியர் ஆவார். இவரது மனைவி சந்திரோதயம் ஒரு ஓவியரும் ஓவிய ஆசிரியருமாவார். சித்திரக்கதைகளில் நாட்டம் மிகுந்தவர். இவரது ஓவியங்கள் மிகவும் புகழ் பெற்றனவாகும்.

கும்பகோணம் ஓவியப்பள்ளியில் (தற்போது கல்லூரி) 1950ஆம் ஆண்டு முதல் ஆறு ஆண்டுகள் ஓவியம் பயின்று, சென்னையில் தினத்தந்தி இதழில் ஓவியராக 1958ஆம் ஆண்டு முதல் மூன்று காலம் பணியாற்றி, மதுரை மாவட்டத்தில் நாகமலை, தே.கல்லுபட்டி, திருமங்கலம், திருச்சி அருகே திருவெறும்பூர் ஆகிய ஊர்களில் ஓவிய ஆசிரியராகப் பணியாற்றிவிட்டு பின்னர் 1963ஆம் ஆண்டு தஞ்சாவூர் மருத்துவக்கல்லூரியில் ஓவியர், புகைப்படக்கலைஞராக 33 ஆண்டுகள் பணியாற்றி ஓய்வு பெற்றுள்ளார்.

சென்னையிலிருந்து வெளிவரும் தினகரன் நாளிதழ் வசந்தம் வார மலரில் ‘வீர சோழன்‘ என்ற தலைப்பில் ஏழு ஆண்டுகள் மாமன்னன் ராஜராஜசோழனின் வீர வரலாற்றினை வரைந்து சித்திரக்கதையாக வெளியிட்டார். அம்மன்னனைப் பற்றிய சித்திரக்கதைகளை தமிழகக் குழந்தைகளுக்குத் தருவதை இலட்சியமாகக் கொண்டுள்ளார்.

மருத்துவக் கல்லூரியில் இவர் ஓவியராகவும் புகைப்படக்கலைஞராகவும் பணியாற்றியபோது மருத்துவத்துறைக்காக நுண்நோக்கியில் எடுத்த இவருடைய புகைப்படங்கள் வெளியான வெளிநாட்டு நூல் மற்றும் இதழ்கள்.


இவர், தனது மனைவியுடன் வரைந்த ஓவியங்கள் மிகச் சிறந்த கலைப்படைப்புகள் ஆகும். அவற்றுள் குறிப்பிடத்தக்கன பின்வருவனவாகும்.



</doc>
<doc id="230081" url="https://ta.wikipedia.org/wiki?curid=230081" title="காந்த நிலையியல்">
காந்த நிலையியல்

காந்த நிலையியல் ("Magnetostatics") மின்னோட்டங்கள் நிலையாக இருக்கும்போது (நேரத்திற்கேற்ப மாறாதபோது) காந்தப் புலங்களைக் குறித்த ஆய்வாகும். இது மின்மங்கள் நிலையாக இருக்கும்போது ஆயப்படும் நிலை மின்னியலுக்கு இணையானது. காந்தமாக்கம் நிலையாக இருக்க வேண்டியதில்லை; நானோவிநாடிகளுக்கும் குறைவான நேரத்தில் நிகழும் விரைவான காந்தநிலை மாற்றங்களை முன்னறியவும் காந்த நிலையியலின் சமன்பாடுகளைப் பயன்படுத்தலாம். மின்னோட்டங்கள் நிலையாக இல்லாதவிடத்தும், அவை மிக விரைவாக மாறாதவிடத்து, காந்த நிலையியலை கொண்டு மிக அண்மைய முடிவுகளைப் பெறலாம். பயன்பாடுகளான காந்தமய தரவு சேமிப்பு கருவிகளின் முன்மாதிரிகள் போன்ற குறுகாந்தவியல் பயன்பாடுகளில் காந்த நிலையியல் பரவலாகப் பயன்படுத்தப்படுகிறது. 



</doc>
<doc id="230083" url="https://ta.wikipedia.org/wiki?curid=230083" title="விடத்தல்தீவு புனித யாகப்பர் ஆலயம்">
விடத்தல்தீவு புனித யாகப்பர் ஆலயம்

புனித யாகப்பர் ஆலயம் மன்னார் நகரத்திலிருந்து 25 கி. மீ தொலைவில் மன்னார் சங்குபிட்டி பிரதான பாதையிலிருந்து வடமேற்கே 1.25 கி .மீ தூரத்தில் அமைந்துள்ள விடத்தல் தீவு என்னும் கிராமத்தில் எழில்மிகு தோற்றத்துடன் கம்பீரமாக காட்ச்சியளிக்கின்றது.

வண. பிதா. அன்ரனைஸ் மடுத்திருப்பதி பற்றி எழுதிய வரலாற்று நூலில் மன்னார் பகுதியில் 400 ஆண்டுகளுக்கு முன்பதாக 4 கத்தோலிக்க ஆலயங்கள் இருந்ததாகவும் அதிலொன்று விடத்தல் தீவு புனித யாகப்பர் ஆலயம் என்றும் குறிப்பிடுகிறார். தற்போதும் இந்த ஆலயத்தின் புராதன அடையாளங்கள் காணப்படுகின்றன.

யாழ், நவாலி, அல்லைப்பிட்டி ஆகிய இடங்களிலிருந்து மீன்பிடி தொழில் வாய்ப்பு தேடி இங்கு வந்து சில கத்தோலிக்கர் குடியேறினார்கள் என்றும் அவர்களினால் தான் இக்கோவில் கட்டப்பட்டது என்றும் அவர்களுடைய சந்ததியினர் தான் தற்போது வாழ்கிறார்கள் என்றும் சொல்லப்படுகிறது.

இம்மக்கள் யாகப்பர் ஆலயத்தில் தமது வழிபாடுகளை நடாத்தி வந்தார்கள். 1918 அளவில் ஏற்ப்பட்ட ஒரு சச்சரவினால் ஒரு சிலர் இன்னுமொரு ஆலயத்தை கட்டி வழிபடத்தொடங்கினார்கள். தற்போது விடத்தல் தீவில் புனித யாகப்பர், புனித மரியன்னை என்ற இரு ஆலயங்கள் உண்டு.

1948ம் ஆண்டு ஈறாக இரணைதீவு பங்கின் ஒரு பங்கு தளமாக புனித யாகப்பர் ஆலயம் இயங்கி
வந்தது. இரணைதீவிலிருந்து வள்ளத்தில் வந்து குருக்கள் மக்களது ஞனக்கடமைகளை நடத்திவந்த்தார்கள். அதன் பிற்பாடு அடம்பன் பங்கோடு இணைக்கப்பட்டது. தற்போது ஒரு தனிப்பங்காக இயங்குகின்றது.



</doc>
<doc id="230085" url="https://ta.wikipedia.org/wiki?curid=230085" title="தூய யோசவ் வாஸ் மகா வித்தியாலயம்">
தூய யோசவ் வாஸ் மகா வித்தியாலயம்

தூய யோசவ் வாஸ் மகா வித்தியாலயம் இலங்கையின் வட மாகாணத்தில் மன்னார் மாவட்டம் விடத்தல்தீவு என்ற இடத்தில் அமைந்துள்ள ஒரு பாடசாலை ஆகும்.

இப் பாடசாலை வரலாற்று பழமை வய்ந்த விடத்தல்தீவு புனித யாகப்பர் ஆலயம் அருகில் அமைந்துள்ளது. விடத்தல்தீவு றோமன் கத்தோலிக்க தமிழ் கலவன் பாடசாலை என்ற பெயரில் இப்பாடசாலை ஆரம்பிக்கப்பட்டது. 1900ம் ஆண்டிற்கு முன்னர் புனித யாகப்பராலயத்தின் காணியை யாழ் மறைமாவட்டக் கத்தோலிக்கத் திருச்சபை ஆரம்ப பாடசாலை கட்டுவதற்கென வழங்கியது.

இப் பாடசாலையில் கத்தோலிக்க மாணவர்கள் மாத்திரமன்றி பல மதத்தினரும் கல்வி கற்று வருகின்றனர். ஆரம்பப் பாடசாலையாக இருந்த இது நாளடைவில் 10ம் வகுப்பு வரை நிறைவுற்ற கலாசாலையாக வளர்ச்சியடைந்தது. 1960ம் ஆண்டு இப் பாடசாலை இலங்கை அரசினால் பொறுப்பேற்கப்பட்டது.

கத்தோலிக்க குருக்களின் வழிகாட்டுதலாலும்,மூதாதையரின் விடாமுயர்ச்சியாலும் ஆரம்பிக்கப்பட்ட ஆரம்ப பாடசாலை நாளடைவில் 10ம் வகுப்பு வரை நிறைவுற்ற கலாசாலையாக சில வருடங்களில் வளர்ச்சியடைந்து பெருமை கொண்டது.

1960ம் ஆண்டு இப் பாடசாலை அரசினால் சுவீகரிக்கப்பட்டது. விடத்தலம் பதியை பிறப்பிடமாகக் கொண்ட திரு. இ. திருச்செல்வம் அதிபராகக் கடமையாற்றிய போது பாடசாலையின் கட்டிடங்கள் பாடசாலை பெற்றோர் ஆசிரியர் சங்கத்தின் உதவியுடன் புதிதாகவும், திருத்தம் செய்தும் அமைக்கப்பட்டன. இவ் புனருத்தாரன வேலையில் பெற்றோர் ஆசிரியர் சங்க செயலாளராக திரு. அ. அந்திரேஸ் தன்னலமற்ற கடமையுணர்ச்சியுடன் செயர்ப்பட்டார்.

1968ம் ஆண்டில் அதிகாரத்தில் இருந்த ஐக்கிய தேசியக்கட்சி தாம் வகுத்த பாடசாலைப் புனரமைப்பு திட்டத்திற்கேற்ப இப் பாடசலையின் தரத்தை 7ம் வகுப்பு வரை குறைத்தது. 8ம்,9ம்,10ம் வகுப்பு மாணவர்களை அயலிலுள்ள முஸ்லிம் பாடசாலைக்கு செல்லுமாறு பணித்தது. துரதிஸ்டவசமான இச் சந்தர்ப்பத்தில் பெற்றோரும் மாணவர்களும் கலங்கி நின்ற நேரத்தில் பேசாலையப் பிறப்பிடமாகக் கொண்ட திரு. சில்வஸ்ரர் அன்ரனி துரம் அதிபராக நியமிக்கப்பட்டார். இவ் வதிபரின் தீவிர முயர்ச்சியாலும் பாடசாலையின் உதவி அதிபராக கடமையாற்றிக் கொண்டிருந்த திரு.ப.பெனடிக்ற், திரு. சு.சூசைப்பிள்ளை ஆசிரியர்களது பூரண ஒத்துழைப்பாலும் பெற்றோரின் ஊக்கத்தாலும் 10ம் வகுப்பு வரை தரத்தை உயர்த்த முயர்ச்சிகள் மேற்கொள்ளப்பட்டன.

பின் 1969ம் ஆண்டு இப் பாடசாலை மீண்டும் 10ம் வகுப்பு வரை தரம் உயர்த்தப்பட்டது. 1970ம் ஆண்டு இப் பாடசாலை மகா வித்தியாலய அந்தஸ்த்திற்கு தரம் உயர்த்துவதற்கு ஆரம்பப்படியாக தற்காலிக உத்தரவு ஆட்சியிலிருந்த ஐக்கிய தேசிய கட்சியின் கல்வி அமைச்சினால் வழங்கப்பட்டது. பாடசாலையின் இடவசதியை கூட்டும் நோக்கில் சில தனியார் தங்கள் காணிகளை நன்கொடையாக வழங்கினர்.

1972ம் ஆண்டில் விடத்தல்தீவை பிறப்பிடமாகக் கொண்ட திரு.சு.சந்தியாப்பிள்ளை அதிபராக பொறுப்பேற்றார். இவரது காலத்தில் படசாலை மைதானம் திருத்தம் செய்யப்பட்டது. பாடசாலை மைதான புனரமைப்பு எமது ஊரைச் சார்ந்த ஆசிரியர் திரு. சு.இம்மானுவேலின் தலைமையில் கிராம இளைஞ்ஞர்களின் தன்னலமற்ற உடல் உழைப்பினாலும் சிறப்பாக புனரமைப்பு செய்யப்பட்டது. அத்துடன் இவரது காலத்தில் ஒரு விஞ்ஞான கூடமும் உருவாக்கப்பட்டது.

1973ம் ஆண்டளவில் இப்பாடசாலையில் கலாமன்றம் உருவாக்கப்பட்டு திரு. அந்தோனி முத்து ஆசிரியர் பொறுப்பாக நியமிக்கப்பட்டார். இவரது தலைமையில் பல நாடகங்கள் மன்னார் மாவட்ட ரீதியில் அரங்கேற்றப்பட்டன.



</doc>
<doc id="230090" url="https://ta.wikipedia.org/wiki?curid=230090" title="ஆந்த்ரே-மாரி ஆம்பியர்">
ஆந்த்ரே-மாரி ஆம்பியர்

ஆந்த்ரே-மாரி ஆம்பியர் ( "André-Marie Ampère", ; ; 20 சனவரி 1775 – 10 சூன் 1836) பிரான்சிய இயற்பியலாளரும் கணிதவியலாளரும் ஆவார். பொதுவாக அறிவியலில் மரபார்ந்த இயக்க மின்னியல் எனப்படும் "செவ்வியல் மின்காந்தவியல்" பிரிவை நிறுவியவர்களில் ஒருவராக இவர் கருதப்படுகிறார். மின்னோட்டத்திற்கான அனைத்துலக முறை அலகு இவர் நினைவாக ஆம்பியர் எனப் பெயரிடபட்டுள்ளது.
ஆம்பியர் 1775ஆம் ஆண்டில் பிரான்சின் லியோனில் பிறந்தார். சிறுவயதில் ஆம்பியரியரின் தந்தையே இலத்தீன் கற்றுக் கொடுத்தார். கணிதத்தில் நாட்டம் மிக்க ஆம்பியர் லியோனார்டு ஆய்லர், பெர்னோலி போன்றோரின் படைப்புக்களை படிக்க துணைபுரியுமென்று இலத்தீன் கல்வியைத் தொடர்ந்தார். பிற்காலத்தில் இதனால் ஆம்பியர் கணிதத்தில் மட்டுமன்றி வரலாறு, பயணங்கள், கவிதை, மெய்யியல், இயற்கை அறிவியல் ஆகியவற்றிலும் சிறந்து விளங்கினார்.

பிரெஞ்சுப் புரட்சி ஆண்டுகளில், ஆம்பியரின் தந்தையை புரட்சியாளர்கள் கொன்றனர். இது ஆம்பியர் மீது மிகுந்த தாக்கத்தை ஏற்படுத்தியது. 1796இல் லியோனில் அண்மையில் வசித்த வந்த கொல்லர் குடும்பத்தின் சூலி கேரோனைச் சந்தித்தார். சந்திப்பு காதலாக மாற, 1799இல் இவரைத் திருமணம் செய்து கொண்டார். இதன்பிறகு, ஆம்பியர் லியோனில் கணிதம், வேதியியல், மொழிகள் மற்றும் இயற்பியல் கற்பிக்கும் பேராசிரியராக வேலை செய்தார். 1803இல் தமது மனைவியின் மரணத்திற்கு பிறகும் இதே வேலையில் நீடித்திருந்தார். இருப்பினும் மனைவியின் இழப்பு அவரை வாழ்நாள் முழுமையும் வாட்டியது. மர்சேயில் உயிரிழந்த ஆம்பியர் பாரிசிலுள்ள "சிமெட்டியர் டெ மோன்மார்த்ரெ"யில் நல்லடக்கம் செய்யப்பட்டார். 

அவர் எழுதிய தன்வாழ்க்கை சரிதமான "மடல்களும் பதிவேடும் " (Journal et correspondence) அவரது குழந்தைத்தனமான பண்பையும் எளிமையையும் சித்தரிக்கிறது.

ஆம்பியர் மின்சாரத்திற்கும் காந்தவியலுக்கும் உள்ள தொடர்பை நிலைநிறுத்தியதற்காக மிகவும் அறியப்படுகிறார். இவற்றை இரண்டையும் இணைத்து புதிய துறையாக மரபார்ந்த மின்காந்தவியல், அல்லது மரபார்ந்த இயக்க மின்னியலை நிறுவினார். செப்டம்பர் 11, 1820 அன்று ஆர்ஸ்டெட்டின் கண்டுபிடிப்பு மூலமாக காந்தமயமாக்கப்பட்ட ஊசியை மின்னோட்டத்தினால் தூண்ட முடியும் என அறிந்தார். இதற்கு ஒரு வாரத்திலேயே இத்தகைய பண்புக்கு மிக விரிவான மேம்பட்ட விளக்கத்தை வழங்கினார். அதேநாளில் ஒரேபோன்ற மின்மங்கள் எதிர்க்கின்றன என்பதையும் எதிரெதிர் மின்மங்கள் ஒன்றையொன்று கவர்கின்றன என்றும் கண்டறிந்தார்.



</doc>
<doc id="230092" url="https://ta.wikipedia.org/wiki?curid=230092" title="சார்லசு-அகஸ்டின் டெ கூலும்">
சார்லசு-அகஸ்டின் டெ கூலும்

சார்லசு-அகஸ்டின் டெ கூலும் ("Charles-Augustin de Coulomb", ; 14 சூன் 1736 – 23 ஆகத்து 1806) பிரான்சிய இயற்பியலாளர் ஆவார். இவர் நிலைமின்னியலை வரையறுக்கும் கூலும் விதியை உருவாக்கியதற்காக மிகவும் அறியப்படுகிறார். உராய்வு குறித்தும் முக்கிய ஆய்வுகளை நிகழ்த்தியுள்ளார். மின்மத்திற்கான அனைத்துலக அலகு கூலும் இவர் நினைவாகவே பெயரிடப்பட்டுள்ளது.

சார்லசு அகஸ்டின் டெ கூலும் பிரான்சின் ஆங்கூலேமில் என்றி கூலும் கத்தரீன் பாஜெ இணையருக்கு மகனாகப் பிறந்தார். பாரிசிலுள்ள காத்தர்-நாசியோன் கல்லூரியில் (நான்கு நாடுகள் கல்லூரி) மெய்யியல், மொழி, இலக்கியம் பயின்றார். தவிரவும் கணிதம், வேதியியல், வானியல்,தாவரவியல் பாடங்களிலும் தேர்ச்சி பெற்றார். இவர் மிகுந்த சுட்டியான, செயலாற்றல் மிக்க இளைஞராக இவரது பேராசிரியர்கள் விவரிக்கின்றனர். 

1761இல் பட்டம் பெற்று பல இடங்களில் அடுத்த இருபதாண்டுகளுக்கு பொறியியலாளராகப் பணியாற்றினார். கட்டமைப்பு, வலுப்படுத்தல், மண் இயக்கவியல் போன்ற பொறியியல் துறைகளில் வல்லமை பெற்றார். 1764இல் மார்ட்டினிக்கில் புதிய போர்போன் கோட்டையைக் கட்ட மேற்கிந்தியத் தீவுகளுக்கு அனுப்பப்பட்டார். இங்கு 1772 வரை பணியாற்றினார். 

பிரான்சிற்குத் திரும்பிய பிறகு பயன்பாட்டு விசையியலில் ஆய்வுக்கட்டுரைகள் எழுதத் தொடங்கினார்; 1773இல் தமது ஆக்கத்தை அறிவியல் அகாதமியில் வழங்கினார். 1779இல் பிரான்சின் தென்மேற்குப் பகுதியில் அத்திலாந்திக்குப் பெருங்கடலோரத்தில் அமைந்திருந்த ரோச்போர்ட்டில் முழுமையும் மரத்தினாலான கோட்டையை கட்டமைக்க அனுப்பப்பட்டார். அங்கிருந்தபோது அங்கிருந்த கப்பல் பட்டறைகளில் தமது சோதனைகளைத் தொடர்ந்தார். இவற்றின் ஊடாக மின்மங்களுக்கிடையேயான விசைக்கும் அவற்றிற்கிடையேயுள்ள தூரத்தின் வர்க்கத்திற்கும் எதிர்மறை தொடர்பு இருப்பதை கண்டறிந்தார்;இதுவே பின்னாளில் கூலும் விதி என அவர் பெயரால் அழைக்கப்பட்டது.

1781இல் பாரிசுக்கு பணிமாற்றம் பெற்றார். 1789இல் நடந்த பிரெஞ்சுப் புரட்சியின்போது பதவி விலகி தமது சிறிய பண்ணைக்கு ஓய்வெடுக்கத் திரும்பினார். புதிய புரட்சி அரசால் பழைய எடைகளும் அளவுகளும் தவறானவையாக அறிவிக்கப்பட புதிய வரைமுறைகளை தீர்மானிக்க மீண்டும் பாரிசுக்கு அழைக்கப்பட்டார். 1802இல் பொதுக் கல்வி இயக்குநராக நியமிக்கப்பட்டார். ஆனால் இவரது உடல்நலம் குன்றியதால் நான்காண்டுகள் கழித்து பாரிசில் மரணமடைந்தார். 

Coulomb leaves a legacy as a pioneer in the field of நிலத்தொழில்நுட்பப் பொறியியல் துறையில் தமக்கெனத் தனி இடம் பிடித்துள்ள கூலும் தாங்குச் சுவர் வடிவமைப்பிலும் பெயர்பெற்றவர்.ஈபெல் கோபுரத்தில் பொறிக்கப்பட்டுள்ள 72 பெயர்களில் இவருடையதும் ஒன்றாகும்.


</doc>
<doc id="230097" url="https://ta.wikipedia.org/wiki?curid=230097" title="சம் சம் கிணறு">
சம் சம் கிணறு

சம் சம் கிணறு ("ZamZam well") அல்லது சம் சம் ஊற்று அல்லது சம் சம் ) என்பது மக்காவில் உள்ள ஹராம் பள்ளிவாசலில் உள்ள கிணற்றைக் குறிக்கும். இது காபாவின் கிழக்கே 20 மீ (66 அடி) தூரத்தில் உள்ளது. இசுலாமிய நம்பிக்கையின்படி இப்ராகிம் நபியின் புதல்வர் இசுமாயில் நபி தாகத்தினால் அழும் போது உருவானது. ஒவ்வொரு ஆண்டும் ஹஜ் மற்றும் உம்றாவின் போது முசுலிம்கள் இக்கிணற்றிலிருந்து தண்ணீர் அருந்துகின்றனர்.

கி.மு 2000 ஆண்டுகளுக்கு முன் ஒரு நாள் இப்ராஹீம் (நபி) அவர்கள் தனது மனைவி ஹாஜரையும் மகன் பாலகன் இஸ்மாயிலையும்(நபி) சவூதி அரேபிய பாலைவனத்தில் விட்டுவிட்டு சென்றார் . அவருடைய மனைவி காரணம் கேட்டதற்கு பதில் சொல்லவில்லை. இரண்டாம் முறைகேட்டும் பதிலில்லை. மூன்றாம் முறை "இது இறைவனின் கட்டளையா?" என்று கேட்டதற்கு இப்ராஹீம் நபி " ஆம் " என்ற பதிலைமட்டும் அளித்தார். 

பிறகு அந்த பாலைவனத்தில் தாகத்தினால் குழந்தை இஸ்மாயில் கதறி அழத்தொடங்கினார், தண்ணீரை தேடி தாய் "ஸபா", "மர்வா" ஆகிய மலைகளுக்கு மேலே ஏழு முறை மாறி மாறி ஏறி தண்ணீரை தேடினார். அப்போது அந்த இடத்தில் வானவர் ஜிப்ரீல் வந்து இறைவனின் கட்டளைப்படி தனது காலால் மண்ணில் அடித்தார் உடனே ஒரு ஊற்று பீரிட்டு எழுந்தது, அதைக் கண்ட அந்த தாய் ஓடி சென்று அந்த ஊற்றை அணைகட்டி "சம் சம்" என்று கூறினார் அதன் பொருள் "நில் நில்". அந்த ஊற்று அப்படியே நின்றது.



</doc>
<doc id="230106" url="https://ta.wikipedia.org/wiki?curid=230106" title="மேரி ஆஷிகுய் தும் சே ஹி">
மேரி ஆஷிகுய் தும் சே ஹி

மேரி ஆஷிகுய் தும் சே ஹி என்பது ஒரு இந்தி மொழி காதல் பின்னணியை கொண்ட தொலைகாட்சித் தொடர் ஆகும். இந்த தொடர் சூன் 24, 2014 முதல் பெப்ரவரி 19, 2016 வரை திங்கள் முதல் வெள்ளி வரை இரவு 10 மணிக்கு கலர்ஸ் தொலைக்காட்சியில் ஒளிபரப்பாகி 446 அத்தியாங்களுடன் நிறைவு பெற்றது. இதை பாலாஜி டெலிபிலிம்ஸ் என்ற நிறுவனத்தின் மூலம் ஏக்தா கபூர் மற்றும் ஷோபா கபூர் இணைந்து தயாரித்துள்ளார்.

இந்தத் தொடர் பாலிமர் தொலைக்காட்சியில் உறவே உயிரே என்ற பெயரில் மொழி மற்றம் செய்யப்பட்டு திங்கள் முதல் வெள்ளி வரை ஒளிபரப்பானது.


</doc>
<doc id="230108" url="https://ta.wikipedia.org/wiki?curid=230108" title="அமுதசுரபி (இதழ்)">
அமுதசுரபி (இதழ்)

அமுதசுரபி 1948 ஆம் ஆண்டு தொடங்கப்பட்ட கலை-இலக்கிய மாத இதழ். "சொல்லின் செல்வர்" என வழங்கப்படும் ரா. பி. சேதுப்பிள்ளையால் இப்பெயர் சூட்டப்பட்டது. எழுத்தாளர் விக்கிரமன் 54 ஆண்டுகள் அமுதசுரபியின் ஆசிரியராக இருந்தார். 2005 ஆம் ஆண்டு முதல் டாக்டர் திருப்பூர் கிருஷ்ணன் ஆசிரியராக இருந்து வருகிறார். 1976 ஆம் ஆண்டிலிருந்து ஸ்ரீராம் குழுமத்தின் அறக்கட்டளை மூலம் நடத்தப்படும் இதழ். தீபாவளி மலர் வெளியிடும் இதழ்களில் அமுதசுரபியும் ஒன்று. 



</doc>
<doc id="230111" url="https://ta.wikipedia.org/wiki?curid=230111" title="சாஸ்திரி சிஸ்டர்ஸ்">
சாஸ்திரி சிஸ்டர்ஸ்

சாஸ்திரி சிஸ்டர்ஸ் என்பது ஒரு இந்தி மொழி தொலைகாட்சித் தொடர் ஆகும். இந்த தொடர் ஜூலை 21ஆம் திகதி முதல் திங்கள் முதல் சனி வரை இரவு 7 மணிக்கு கலர்ஸ் தொலைக்காட்சியில் ஒளிபரப்பாகி, ஆகத்து 8, 2015 அன்று 329 அத்தியாங்களுடன் நிறைவு பெற்றது. இந்த தொடர் நான்கு சகோதரிகளை பற்றிய கதையாகும். 

இந்த தொடர் தமிழ் மொழியில் காஞ்சனா என்ற பெயரில் மொழி மற்றம் செய்யப்பட்டு ராஜ் தொலைக்காட்சியில் ஆகத்து 31, 2015 முதல் அக்டோபர் 8, 2016 வரை திகதி முதல் திங்கள் முதல் சனி வரை இரவு 8:30 மணிக்கு ஒளிபரப்பானது.



</doc>
<doc id="230115" url="https://ta.wikipedia.org/wiki?curid=230115" title="கும்பகோணம் திரௌபதியம்மன் கோயில்">
கும்பகோணம் திரௌபதியம்மன் கோயில்

தஞ்சாவூர் மாவட்டம் கும்பகோணத்தில் திரௌபதியம்மன் வழிபாடு காணப்படுவதை அங்குள்ள திரௌபதியம்மன் கோயில்கள் மூலமாக அறிந்துகொள்ளலாம். கும்பகோணத்தில் சக்கரபாணி கோயில் கீழ வீதி, சாரங்கபாணி கீழ வீதி, மதகடித்தெரு, ஹாஜியார் தெரு ஆகிய இடங்களில் திரௌபதியம்மனுக்குக் கோயில்கள் உள்ளன.

சக்கரபாணி கோயில் கீழவீதியில் ஒரு திரௌபதியம்மன் கோயில் உள்ளது. இக்கோயிலில் மூலவராக திரௌபதியம்மன் ஆவார். சிறிய விநாயகர் சிலையும் இக்கோயில் வளாகத்தில் உள்ளது. பேப்பரால் ஆன அரவான் தலை காணப்படுகிறது. இக்கோயிலில் 11.5.2005இல் பார்த்திப வருடம் சித்திரை மாதம் 28ஆம் தேதி குடமுழுக்கு நடைபெற்றுள்ளதற்கான கல்வெட்டு உள்ளது. அண்மையில் இக்கோயிலின் குடமுழுக்கு 1 சூலை 2018 அன்று நடைபெற்றது. 

சக்கரபாணி கோயில் கீழவீதியில் உள்ளவாறே சாரங்கபாணி கோயில் கீழ வீதியிலும் ஒரு திரௌபதியம்மன் கோயில் உள்ளது. இக்கோயிலில் மூலவராக திரௌபதியம்மன் உள்ளார். இரு காளிகள் மற்றும் மதுரை வீரன் சிலைகள் திரௌபதியம்மன் சன்னதியின் இடது புறம் உள்ளன. இக்கோயிலில் விஷு வருடம் ஆவணி 7ஆம் தேதி, 23.8.2001இல் குடமுழுக்கு நடைபெற்றதற்கான கல்வெட்டு உள்ளது. 6.4.2015 திங்கட்கிழமையன்று குடமுழுக்கு நடைபெற்றுள்ளது. 

கும்பகோணம் மதகடித்தெருவில் திரௌபதியம்மன் கோயில் உள்ளது. இங்கு திரௌபதி, விநாயகர் சிலைகள் உள்ளன. தனி சன்னதியில் அரவான் தலை காணப்படுகிறது. இக்கோயிலின் குடமுழுக்கு அக்டோபர் 26, 2015இல் நடைபெற்றது. 

கும்பகோணம் பேருந்து நிலையம் அருகில் உள்ள ஹாஜியர் தெருவில் ஒரு திரௌபதியம்மன் கோயில் உள்ளது. இக்கோயிலில் திரௌபதியம்மன், காயத்திரி காளியம்மன், மாரியம்மன் ஆகிய கடவுளர்களுக்கு தனித்தனியாக சன்னதிகள் உள்ளன. மிகப்பெரிய அரவான் இக்கோயிலில் உள்ளது. இக்கோயிலின் குடமுழுக்கு பிப்ரவரி 3, 2016இல் நடைபெற்றது. 


</doc>
<doc id="230117" url="https://ta.wikipedia.org/wiki?curid=230117" title="வழக்கொழிந்த தமிழ் சொற்கள்">
வழக்கொழிந்த தமிழ் சொற்கள்

பல தமிழ் சொற்கள் காலப்போக்கில் வழக்கொழிந்து போயுள்ளன. சில சொற்கள், அது பயன்பாட்டில் வந்த காலத்தில் இருந்த பொருளுக்கும், அதன் இன்றைய பொருளுக்கும் வேறுபட்டுள்ளது. இதற்கான காரணங்கள் வேறுபட்டவை. 




</doc>
<doc id="230124" url="https://ta.wikipedia.org/wiki?curid=230124" title="ஹரீஷ் கல்யாண்">
ஹரீஷ் கல்யாண்

ஹரீஷ் கல்யாண் (பிறப்பு: 29 ஜூன், 1990) ஒரு தமிழ்த் திரைப்பட நடிகர் ஆவார். இவர் சிந்து சமவெளி, அரிது அரிது, சட்டப்படி குற்றம், சந்தமாமா, பொறியாளன் போன்ற திரைப்படங்களில் நடித்துள்ளார்.



</doc>
<doc id="230126" url="https://ta.wikipedia.org/wiki?curid=230126" title="குங்கும் பாக்யா">
குங்கும் பாக்யா

குங்கும் பாக்யா என்பது இந்தி மொழித் தொலைகாட்சித் தொடர் ஆகும். இந்தத் தொடர் திங்கள் முதல் வெள்ளி வரை இரவு 9 மணிக்கு ஜீ தொலைக்காட்சியில் ஒளிபரப்பாகின்றது. இந்த தொடரில் கதாநாயகனாக ஷபீர் அலுவாலியா மற்றும் கதாநாயகியாக ஸ்ரிதி ஜா நடிகின்றார்கள்.
இந்தத் தொடர் எழுதிய சென்ஸ் அண்ட் சென்சிபிலிடி என்ற நாவலை அடிப்படையாக வைத்து முஸம்மில் தேசாய் மற்றும் சரத் ​​யாதவ் இயக்க, பாலாஜி டெலிபிலிம்ஸ் ஏக்தா கபூர் தயாரித்துள்ளார். 

இந்த தொடர் தமிழ் மொழியில் இனிய இரு மலர்கள் என்ற பெயரில் மொழிமாற்றம் செய்யப்பட்டு திங்கள் முதல் வெள்ளி வரை இரவு 7:30 மணிக்கு ஜீ தமிழ் தொலைக்காட்சியில் ஒளிபரப்பாகின்றது.





</doc>
<doc id="230128" url="https://ta.wikipedia.org/wiki?curid=230128" title="லிவ் அண்ட் மேடி">
லிவ் அண்ட் மேடி

லிவ் அண்ட் மேடி (ஆங்கிலம்: "Liv and Maddie") ஒரு அமெரிக்க நாட்டுத் தொலைக்காட்சி தொடர் ஆகும். இந்தத் தொடரை ஆன்டி பிக்மன் இயக்கியுள்ளார். இந்த தொடரில் டாவே கமேரோன், ஜோயி பிராக், டென்சிங் நோர்கே ட்றைனோர், காளி ரோக்கா, பெஞ்சமின் கிங் உள்ளிட்ட பலர் நடித்துள்ளார்கள்.

<onlyinclude> </onlyinclude>



</doc>
<doc id="230129" url="https://ta.wikipedia.org/wiki?curid=230129" title="ஜமாய் ராஜா">
ஜமாய் ராஜா

ஜமாய் ராஜா இது ஒரு ஹிந்தி மொழி தொலைக்காட்சித் தொடர் ஆகும். இந்தத் தொடர் ஆகஸ்ட் 4ஆம் திகதி முதல் திங்கள் முதல் வெள்ளி வரை இரவு 8:30 மணிக்கு ஜீ தொலைக்காட்சியில் ஒளிபரப்பானது. பணக்கார மாமியாருடன் மோதும் ஏழை மருமகன் கதைதான் இது.

இந்தத் தொடர் தமிழ் மொழியில் மாப்பிள்ளை என்ற பெயரில் மொழி மாற்றம் செய்யப்பட்டு ஜீ தமிழ் தொலைக்காட்சியில் பிப்ரவரி 16ஆம் திகதி முதல் திங்கள் முதல் வெள்ளி வரை காலை 10 மணிக்கு ஒளிபரப்பானது. 

இத்தொடரில் சித்தார்த் என்ற இளைஞன் தன் மனைவி ரோஷ்னி மற்றும் மாமியார் துர்கா தேவி இடையே உள்ள தாய்-மகள் உறவை சரிசெய்ய முயற்சிக்கிறார்.





</doc>
<doc id="230137" url="https://ta.wikipedia.org/wiki?curid=230137" title="தம்புருவளை சித்தி விநாயகர் கோவில்">
தம்புருவளை சித்தி விநாயகர் கோவில்

தம்புருவளை சித்தி விநாயகர் கோவில் இலங்கையின் வடக்கே பருத்தித்துறையை அண்டிய தும்பளை என்னும் இடத்தில் உள்ள ஒரு விநாயகர் கோவில் ஆகும்.

பறங்கியரின் ஆட்சிக் காலத்துக்கு உட்பட்ட ஏறத்தாழ 1730ம் ஆண்டினைத் தம்புருவளைச் சித்திவிநாயகர் ஆலயத்தின் தோற்றத்துக்குரிய ஆரம்பகாலம் என்று கூறலாம். "அம்புலியம்பதி" என்னும் பெயருடைய காணியே தம்புருவளைக் கோவில் அமைந்துள்ள இடமாகும். ஆல், அரசு, புளி, தென்னை, பனை, முதலிய மரங்கள் விளங்கிய இக்காணியில் சிறிய ஓர் ஆலமரத்தின் நிழலில் இவ்வூர் மக்கள் கொட்டில் ஒன்றை அமைத்தனர். இந்த ஆலமரமே சித்தி விநாயகரின் தலவிருட்சமாகத் திகழ்கிறது. ஆலமரத்தின் கீழ் அமைந்த கொட்டிலில், தமிழ்நாட்டில் இருந்து தருவிக்கப்பட்ட விநாயகர் விக்கிரகம் ஒன்றை வைத்துப் பொங்கலும் பூசையும் செய்து, மக்கள் வழிபட்டு வந்தனர். தற்போது கர்ப்பக்கிரகத்தில் பிரதிட்டை செய்யப்பட்டிருக்கும் மூல மூர்த்திக்கு அண்மையில், வடக்குப் புறமாக இவ்விக்கிரகமும் பிரதிட்டை செய்யப்பட்டுள்ளது.
ஏறக்குறைய நூறாண்டுகள் கழிந்தபின், மக்கள் நாற்புறமும் மதில் சூழ மடாலயம் ஒன்றை அமைத்து, விநாயகர் விக்கிரகத்தை மடாலயத்தின் மகாமண்டபத்திலும், புதிதாகத் தருவிக்கப்பட்ட வேறொரு விநாயகர் விக்கிரகத்தை மூலத்தானத்திலும் பிரதிட்டைசெய்து, மிகவும் சிறப்பாகப் பூசித்து வந்தனர். மடாலயங்கள் அமைக்கப்பட்ட காலத்தில், அம்புலியம்பதியின் அருகில் இருந்த சில காணிகள் உரியவர்களால் அதற்கு வழங்கப்பட்டுள்ளன.
மக்கள் மடாலயத்தை அமைத்து விநாயகப்பெருமானை வழிபட்டு வந்ததோடு, திருப்புளிய மரத்தின்கீழ்ச் சூலங்களை வைத்து வைரவ சுவாமியையும், வடக்கு வெளிவீதியின் தென்கரையில் நாகதம்பிரானையும் வழிபட்டுவந்தனர். அக்காலத்தில் ஆனி உத்தரத் திருவிழாவும், திருவெம்பாவைத் திருவிழாவும் சிறப்பாக நடைபெற்றன.
மடாலயத்துக்கு வெளியே தென்கிழக்கு மூலையில், பூசகர் வசிப்பதற்கு வீடு ஒன்றும் வடக்கு வெளி வீதியில் பூசகரின் உபயோகத்திகுக் கிணறு ஒன்றும் அமைக்கப்பட்டன. அதேகாலத்தில் அன்பர்கள் உபயோகத்துக்காக வடமேற்கு மூலையில் இரு குளங்களும், அவற்றின் வடக்கில் சிறு கிணறு ஒன்றும் கட்டப்பட்டன. வடக்கு வெளிவீதிக் கிணறு 1917ம் ஆண்டில் தூர்க்கப்பட்டது. மடாலயத்தின் சுற்றுமதிலின் ஒருபகுதி, இன்றும் ஞானவைரவர் ஆலயத்தைச் சுற்றி மிகவும் பழுதடைந்த நிலையில் இருப்பதைக் காணலாம். 
1891ம் ஆண்டில், பெரிதாக ஆலயம் அமைக்க வேண்டும் என்று ஊர் மக்கள் விரும்பி, விநாயகர் விக்கிரகங்களை ஒருபுறத்தில் வைத்து வழிபட்டுக்கொண்டு மடாலயத்தை அழித்தனர்; 1894ம் ஆண்டில் மூலஸ்தானத்தை வைரக்கற்களால் கட்டி எழுப்பினர். முழுவதையும் வைரக்கற்களால் கட்டிமுடிக்க முடியாத நிலை ஏற்பட்டது எனினும் 1901-1903ம் ஆண்டு காலத்தில் விமானத்தை எழுப்பி மூலத்தானத்தையும் மகாமண்டபத்தையும் கட்டி முடித்து, பெரிய விநாயகர் விக்கிரகத்தைப் பிரதிட்டை செய்து வழிபட்டு வந்தனர்.
1909ம் ஆண்டில் தரிசனமண்டபமும் 1912-1913ம் ஆண்டுகளில் தம்ப மண்டபமும் அமைக்கப்பட்டன. இம் மண்டபங்களுக்கான தீராந்தி மரங்கள் திருகோணமலைத் துறைமுகத்திலிருந்து கடல் மார்க்கமாகக் கொண்டுவரப்பட்டன. 1914-1916ம் ஆண்டுகாலத்தில் கோபுரவாசல் வைரக்கல் திருப்பணிவேலை இடம்பெற்றது. 1917-1919ம் ஆண்டுகாலத்தில் பழைய சுற்றுமதிலை அழித்துப் புதிதாகச் சுற்று மதிலும், வெளிவிதியின் தென்மேற்கு முலையில் கிணறும் கட்டப்பட்டன. 1919-1921ம் ஆண்டுகாலத்தில் மடைப்பள்ளி, அதற்குரிய கிணறும், களஞ்சியம், வாகனசாலை என்பன கட்டப்பட்டன. 1924ம் ஆண்டில் 640 இறாத்தல் நிறையுடைய கண்டாமணி சுப்பையா ஆச்சாரியைக் கொண்டு வார்ப்பிக்கப்பட்டது. 1925-1928ம் ஆண்டுகாலத்தில் மணிக்கோபுர வைரக்கல் திருப்பணிவேலை செய்விக்கப்பட்டது.
1928ம் ஆண்டில் நாகதம்பிரான் கோவிலில், ஆனி உத்தரத்திருநாளன்று பிரதிட்டையும் நடைபெற்றது. வடக்கு வெளிவீதியின் தென்பக்கத்தில் வைத்து வழிபட்ட நாகதம்பிரனும் புதிதாகத் தருவிக்கப்பட்ட விஷ்ணு அம்சம் பொருந்திய நாகதம்பிரனும் இக்கோவிலில் முறையே தென்புறமும் வடபுறமும் ஒன்றாய்ப் பிரதிட்டை செய்யப்பட்டுள்ளன. 1940ம் ஆண்டளவில் கோவில் வெளிமண்டபமும் கட்டப்பட்டது. 1950ம் ஆண்டில் கோபுரவாசலுக்கு இரும்புக் கேற்றும் 1953ம் ஆண்டில் தேவசபை வெளிவாசலுக்கு இரும்புக் கேற்றும் அமைக்கப்பட்டது.



</doc>
<doc id="230139" url="https://ta.wikipedia.org/wiki?curid=230139" title="வில்கெம் எடுவர்டு வெபர்">
வில்கெம் எடுவர்டு வெபர்

வில்கெம் எடுவர்டு வெபர் ("Wilhelm Eduard Weber",; 24 அக்டோபர் 1804 – 23 சூன் 1891) செருமானிய இயற்பியலாளர் ஆவார். இவர் கார்ல் காசுடன் இணைந்து முதல் மின்காந்த தந்தியைக் கண்டுபிடித்தவர். காந்தப்பாயத்திற்கான அனைத்துலக அலகுக்கு இவரது பெயர், வெபர், இடப்பட்டுள்ளது. 

வெபர் செருமனியின் விட்டென்பர்கில் இறையியல் பேராசிரியர் மைக்கேல் வெபருக்கு மகனாகப் பிறந்தார். மூன்று மக்களில் இரண்டாவதான வெபர், தனது மற்ற உடன்பிறப்புகளைப் போலவே அறிவியலில் நாட்டம் கொண்டார். விட்டென்பர்கு பல்கலைக்கழகம் மூடப்பட்டதையொட்டி இவரது தந்தையாருக்கு 1815இல் ஹால் என்ற நகருக்கு மாற்றலாயிற்று. அங்கு முதலில் தந்தையிடமும் பின்னர் அனாதை இல்லம் மற்றும் இலக்கணப் பள்ளியிலும் கல்வி கற்றார். பின்னர் பல்கலைகழகத்தில் இணைந்து இயற்பியலில் ஆழ்ந்தார். தமது வகுப்புகளில் சிறந்து விளங்கிய வெபருக்கு முனைவர் பட்டத்துடன் பேராசிரியராகப் பணியும் அதே பல்கலைக்கழகத்தில் கிடைத்தது. 

1831இல், கார்ல் ஃப்ரெடெரிக் காஸ் பரிந்துரையில், தமது 27வது அகவையிலேயே கொட்டிஞ்சென் பல்கலைக்கழகத்தில் இயற்பியல் பேராசிரியராக பணிக்கமர்த்தப்பட்டார். தமது மாணவர்களை தாம் விளக்கும் பாடங்களையும் சோதனைகளையும் தவிர்த்து கல்லூரி ஆய்வகத்தில் கட்டணமேதுமின்றி அவர்களே சோதனைகளை மேற்கொள்ள ஊக்குவித்தார். தமது இருபதாவது அகவையிலேயே தம் உடன்பிறப்பான "எர்னஸ்ட் வெபருடன்" (இவர் லைப்சிக்கில் உடற்கூற்றியல் பேராசிரியராக இருந்தார்) இணைந்து "அலைக் கோட்பாடும் பாய்மத்தன்மையும்" என்ற நூலை எழுதினார்; இது மிகவும் புகழ்பெற்றது. ஒலியியல் இவருக்கு மிகவும் விருப்பமான அறிவியல்துறையாக இருந்தது. இத்துறையில் பல நூல்களை எழுதினார். தமது தம்பி எடுவர்டு வெபருடன் இணைந்து "மனிதர்கள் நடப்பதின் இயக்கவியல்" என்ற நூலை எழுதினார். இந்த நூல்கள் 1825க்கும் 1838க்கும் இடையே எழுதப்பட்டன. 1833இல் வெபரும் காஸும் இணைந்து முதல் மின்காந்த தந்தியை தங்கள் ஆய்வகத்திலிருந்து கொட்டிஞ்சென் இயற்பியல் கழகம் வரை நிறுவினர். 

திசம்பர் 1837இல் அரசியல் காரணங்களுக்காக அனோவர் அரசு வெபரை பல்கலைக்கழகத்திலிருந்து பணிநீக்கம் செய்தது. சிலகாலம் இங்கிலாந்து போன்ற பிற நாடுகளுக்குச் சென்றிருந்த வெபர் லைப்சிக்கில் இயற்பியல் பேராசிரியராக 1843 முதல் 1849 வரை பணிபுரிந்தார். 1849இல் கொட்டிஞ்சென் மீண்டும் இவரை பணிக்கமர்த்தியது. கார்ல் ஃப்ரெடெரிக் காஸ் மற்றும் கார்ல் பெஞ்சமின் கோல்ட்ஸ்மிட்டுடன் இவர் எழுதிய " புவியின் காந்தப்புலத்தின் நிலப்படத் தொகுப்பு : கோட்பாடுகளின்படி வடிவமைக்கப்பட்டது" "(Atlas des Erdmagnetismus: nach den Elementen der Theorie entworfen)" மிகவும் முக்கிய ஆக்கமாகும். இவரது முயற்சியாலேயே காந்த ஆய்வகங்கள் நிறுவப்பட்டன. காஸுடன் இணைந்து காந்தவியலில் ஆய்வுகள் மேற்கொண்டார்; 1864இல் "மின்னியக்க விகிதசம அளவைகள்" என்ற நூலில் மின்னோட்டத்தை அளப்பதற்கான நெறிமுறைகளை விவரித்திருந்தார். வெபர் கொட்டிஞ்செனில் மரணமடைந்தபோது மேக்ஸ் பிளாங்க், மாக்ஸ் போர்ன் புதையுண்டிருந்த அதே கல்லறைத்தோட்டத்தில் புதைக்கப்பட்டார். 

1855இல் அரச சுவீடிய அறிவியல் கழக வெளிநாட்டு உறுப்பினராக தேர்ந்தெடுக்கப்பட்டார்.

1856இல் ருடோல்ஃப் கோல்ரோச்சுடன் இணைந்து நிலை மின்னியலுக்கும் மின்காந்தவிசைக்கும் இடையேயான விகிதம் அப்போது கண்டறிந்திருந்த ஒளியின் வேகத்திற்கு இணையான எண்ணாக அமைந்திருந்ததை நிரூபித்தார். இந்த நிரூபணமே பின்னர் ஒளியும் மின்காந்த அலைகளே என்ற மக்சுவல்லின் உய்த்துணர்விற்கு காரணமாயிற்று. மேலும் இது மின்னியக்கவியலுக்கும் வித்திட்டது. மேலும் 1856இல் வெபரும் கோல்ரோச்சும் தங்கள் ஆயவுக்கட்டுரை ஒன்றில் முதன்முதலாக ஒளியின் வேகத்திற்கு "c" என்ற குறியீட்டைப் பயன்படுத்தினர். 
காந்தப்பாயத்திற்கான அனைத்துலக அலகு வெபர் (குறியீடு: Wb) இவரது நினைவாகப் பெயரிடப்பட்டுள்ளது.



</doc>
<doc id="230154" url="https://ta.wikipedia.org/wiki?curid=230154" title="அல் கசாலி">
அல் கசாலி

அபூ ஹமித் முகம்மது இப்னு முகம்மது அல்-கசாலி (ஆங்கிலம்: Abū Ḥāmid Muḥammad ibn Muḥammad al-Ghazālī) (; ;  1058 – 19 டிசம்பர் 1111), சுருக்கமாக  அல்-கசாலி என்று அழைக்கப்பட்டார். அரபி மொழியில் கசாலி என்றும், பெர்ஸிய மொழியில்  அல்கஸெலஸ் அல்லது அல்கெஸெல் என்றும் அழைக்கப்படுகிறார். இடைக்கால மேற்கத்திய உலகில் இவர் பெர்ஸிய இறையியல் வல்லுனராகவும், சிறந்த  சட்ட இயல் வல்லுநராகவும், தத்துவ ஆராய்ச்சியாளராகவும், சாமானிய அறிவுநிலை கடந்த ஆழ்ந்த உட்பொருளுடைய ஆன்மிகச் சிந்தனையாளராகவும் திகழ்ந்தார்.

அல் கஸாலி சில வரலாற்று ஆசிரியர்களால் "முகம்மது நபிக்குப்பின் செல்வாக்கு மிக்க ஒரே முஸ்லிம்" என்று குறிப்பிடப்பட்டுள்ளார். பாரம்பரிய முறைப்படி, சமூகத்தின் நம்பிக்கையை மீட்க, ஒவ்வொரு நூற்றாண்டிலும் ஒருவர் தோன்றுவார். அவர்களுள், இவரும் ஒருவர் என்று கருதப்படுகிறார். இஸ்லாமிய நாகரிகத்தில் அவர் முஜாடிட் (Mujaddid) என்றும் விசுவாசத்தை புதுப்பித்தவர் என்றும் அழைக்கப்படுகிறார். 

அல் கஸாலி அனைவராலும், "இஸ்லாமியத்தின் ஆதாரம் (Hujjat al-Islam)" என்று மிகுந்த மரியாதையுடன் அழைக்கப்பட்டார்.  அவரது படைப்புகள், சமகாலத்தவர்களால் மிகவும் பாராட்டப்பட்டன.  

இவர் தத்துவத்திலிருந்து அறிவியலை பிரித்து ஆய்வு செய்ய வேண்டும் என வாதிட்டார்.  இஸ்லாமிய அறிவியல் முன்னேற்றத்திற்கு எதிராக தீங்கு விளைவிப்பதாக இஸ்லாமிய தத்துவவாதிகளில் சில பிரிவினர் எதிர்ப்பு தெரிவித்தனர். 

அவரது பணி, இஸ்லாமிய தத்துவத்தின் போக்கை வெற்றிகரமானதாக மாற்றியது.  ஆரம்ப கால இஸ்லாமிய புதியபிளாட்டோனிசக் (Neoplatonism) கொள்கைகள்,  ஹெலனிஸ்டிக் (Hellenistic) தத்துவத்தின் அடிப்படையில் உருவாக்கப்பட்டதாகக் கருதப்படுகிறது.  அவர் தன் காலத்தில் இருந்த இஸ்லாமிய பழமைவாதக் கொள்கைகளை சூபித்துவத்துடன் நெருங்கிய தொடர்பில் இருக்கச் செய்தார்.

இதனால், தனிநபர்கள் கலாம் (kalam) என்னும் மரபுவழி இறையியலை சூபித்துவத்துடன் இணைப்பது அதிகரித்தது. இரண்டு தரப்புகளின் ஆதரவாளர்களுக்கிடையே பரஸ்பர போற்றுதல் உணர்வு உருவானது. இது குழுக்களிடையே இருந்த சிக்கல்களை நீக்கியது.

இபின் அல்-ஜாஸ்ஸி வழங்கிய ஆவணப்படி, அல் கஸாலியின் பிறந்த தேதி,  450 ஏ.ஹெச் (மார்ச்சு 1058 – பிப்ரவரி 1059 கிறித்து ஆண்டு) ஆகும். ஆனால் நவீன அறிஞர்கள் இபின் அல்-ஜாஸ்ஸி வழ்ங்கிய தகவலின் துல்லியம் பற்றி சந்தேகங்களை எழுப்பியுள்ளனர்.  அல் கஸாலியின் கடிதம் மற்றும் சுயசரிதை குறிப்புகள் மற்றும் அறிக்கைகளின் அடிப்படையில், அவரது பிறந்த தேதி 448 ஏஹெச்AH (1056-1057 கிறித்து ஆண்டு) என குறிப்பிடப்படுகிறது.  இவர் ஈரான் நாட்டின், கோராசான் (Khorasan) மாகாணத்தில் உள்ள டஸ் (Tus) மாவட்டத்தில் உள்ள தாபரனில் (Tabaran) பிறந்தார்.

அல் கஸாலியின் சமகால வாழ்க்கை வரலாற்று ஆசிரியர் அப்து அல்-காஃபிர் அல் ஃபரிசி (Abd al-Ghafir al-Farisi) என்பார், "அல் கஸாலி உள்ளூர் ஆசிரியரான அஹ்மத் அல்-ராதாக்கானியிடமிருந்து ஃபைக் (fiqh) என்னும் இஸ்லாமிய சட்டம் சார்ந்த கல்வியைப் பெற்றார்." என்று பதிவு செய்துளார்.

முதலில், குர்கான் (Gurgan) கல்வி பயின்றார். பின்னர், அவரது காலத்தின் மிகச்சிறந்த முஸ்லிம் அறிஞராகக் கருதப்பட்ட புகழ்பெற்ற நீதிபதி மற்றும் இறையியலாளர் அல்-ஜுவேனி(al-Juwayni)யிடம், நிஷாபூரில் (Nishapur) கல்வி பயின்றார்.

1085 ஆம் ஆண்டில் அல்-ஜுவேனி இறந்த பின், அல்-கஸாலி நிஷாபூரிலிருந்து புறப்பட்டு, நிஸாம் அல்-முல்க்கின் (Nizam al-Mulk) நீதிமன்றத்தில் இணைந்தார்.  நிஸாம் அல்-முல்க் அப்பொழுது, செல்யூக் சுல்தான்களின் அமைச்சரவையில், சக்தி வாய்ந்த அமைச்சராக இருந்தார். இது இசுபகானின் மையமாக இருந்தது.

அவருக்கு "மதத்தின் ஒளிர்மை" மற்றும் "மத தலைவர்களிடையே உயர்நிலை பெற்றவர்" அவருக்கு பட்டங்கள் வழங்கப்பட்டன.  1091ஆம் ஆண்டு, ஜூலை மாதம் பகுதாதின் நிஜாமியியா மத்ரஸாவின் பேராசிரியர், நிஜாம் அல்-முல்க் (Nizam al-Mulk)  அல் கஸாலியை "மிகவும் மதிப்புமிக்கவர். மிகவும் சவாலானவர்" என்று குறிப்பிடுகிறார்.

1095 ஆம் ஆண்டில், அவருக்கு ஆன்மீக நெருக்கடி ஏற்பட்டது. இதன் விளைவாக அவர் தன் தொழிலை கைவிட்டார். மக்காவிற்கு புனித யாத்திரை செல்லும் நோக்கில் பாக்தாத் சென்றார்.  தன் குடும்பத்தாருக்கு தக்க ஏற்பாடுகள் செய்துவிட்டு, தன் செல்வத்தை ஒழித்துவிட்டு, தவசி போல், தன்ஒறுப்பாளர் வாழ்க்கையை ஏற்றுக்கொண்டார்.  வாழ்க்கை வரலாற்று ஆசிரியரான டங்கன் பி. மெக்டொனால்ட்(Duncan B. Macdonald) "வார்த்தை மற்றும் மரபுகள்" பற்றிய தெய்வநிலைச் சார்ந்த அனுபவம் மற்றும் சாதாரண அறிவுரையை எதிர்ப்பதற்கான நோக்கம், ஆகியவற்றை விளக்கியுள்ளார்.  திமிஷ்கு மற்றும் எருசலேம் ஆகிய நகரங்களில் சில காலம் தங்கிய பின், 1096 ஆம் ஆண்டு மதீனா மற்றும் மக்காவிற்குச் சென்றார். டஸ்ஸுக்கு திரும்பியபின், சில ஆண்டுகளுக்கு தனிமையை'uzla' ஏற்றார்.

தனிமையில் இருந்தபோது மேற்கொண்ட பணிகள்: 

<nowiki>*</nowiki> அரசு நிறுவனங்களில் கற்பித்தல்

<nowiki>*</nowiki> தொடர்ந்து இதழ்கள் வெளியிடல்

<nowiki>*</nowiki> பார்வையாளர்களைச் சந்தித்தல்

<nowiki>*</nowiki> ஸாவியா (Zawiya) எனும் தனியார் மதரஸாக்களில் (madrasa) கற்பித்தல்

<nowiki>*</nowiki> அவர் கட்டியிருந்த கான்ஹா எனும் சூபி மடாலயப் பணி

அஹ்மத் சான்ஜருக்கு (Ahmad Sanjar) வாரிசான ஃபக்ர் அல்-முல்க் (Fakhr al-Mulk), நிஷ்பூரிலுள்ள நிஜாமியியாவுக்குத் திரும்ப வேண்டும் என்று அல் கஸாலிக்கு அழுத்தம் கொடுத்தார்.  1106 ல் அல் கஸாலி தாமும், தமது போதனைகளும் எதிர்ப்பையும் சர்ச்சைகளையும் சந்திக்க நேரிடும் என்று அஞ்சியவாறு தயக்கமின்றி புறப்பட்டார். 

முஹம்மதுவின் தூதரிடமிருந்து 1110 ல் பாக்தாத்திற்குத் திரும்ப வருமாறு வந்த அழைப்பை மறுத்தார். பின்னர் அவர் டஸ் திரும்பினார். அவர் 1911 ஆம் ஆண்டு டிசம்பர் 19 நாள் இறந்தார். அப்துல் காஃபிர் அல் ஃபரிசி (Abd al-Ghafir al-Farisi) கூற்றுப்படி அவருக்குப் பல மகள்கள் இருந்தனர். ஆனால் மகன்கள் இல்லை.

சூபித்துவத்தின்  திட்டமிட்ட வளர்ச்சிக்கும், பிரதான இஸ்லாம் உடன் உரிய ஒருங்கிணைப்பு மற்றும் ஒப்புதலுக்கும் அல் கஸாலி கணிசமாகப் பங்களித்தார்.
ஒரு தொன்மைவாத இஸ்லாமிய அறிஞராக, அவர் இஸ்லாமிய சட்டப்படியான ஷாபியின் கருத்துகளிலும், இஸ்லாமிய சட்டவியலிலும், அஷ்அரிய்யாவிலும், இறையியலிலும் முழுமையான ஈடுபாடு கொண்டிருந்தார்.  அல் கஸாலி, ஷரஃப்-உல்-அமிமா (Sharaf-ul-Aʾimma-شرف الأئمة) ஹூஜ்ஜத்-உல்-இஸ்லாம் (Ḥujjat-ul-Islām - حجة الإسلام) போன்ற பல பட்டங்களைப் பெற்றார்.

அவர் அஷ்அரிய்யா பள்ளியின் முக்கிய அங்கமாகப் பார்க்கப்படுகிறார்.  அஷ்அரிய்யா  முஃதசிலாவின் மிக முக்கியமான மறுத்துரைப்புக் களம். எனினும், அவர் அஷ்அரிய்யாவிலிருந்து சிறிது மாறுபட்ட நிலையைத் தேர்ந்தெடுத்தார். அவரது நம்பிக்கைகள் மற்றும் எண்ணங்கள் சில அம்சங்களில், மரபுசார்ந்த அஷ்அரிய்யாவிலிருந்து வேறுபடுகின்றன.

அல் கஸாலி, அறிவியல், இஸ்லாமிய தத்துவம், சூபிசம் பற்றிய 70 க்கும் மேற்பட்ட புத்தகங்களை எழுதினார்.

அவரது 11 ஆம் நூற்றாண்டு புத்தகம் "தத்துவஞானிகளிடையே தொடர்பின்மை" என்ற தலைப்பில் இஸ்லாமிய அறிவாய்வியலில் ஒரு பெரிய திருப்பத்தை ஏற்படுத்தியது.  ஐயுறவியலால் ஏற்பட்ட தாக்கம் அல் கஸாலியை, தத்துவ ரீதியான சந்தர்ப்பவாத வடிவத்தை தழுவ வைத்தது. எல்லா காரண காரியங்களும், பரஸ்பரத் தொடர்புகளும், பொருள் இணைப்பினங்களின் விளைபொருள்கள் அல்ல. அவை அனைத்தும் தற்போதைய கடவுளுடைய சித்தம்.

இஸ்லாமிய மெய்யியலை அரிசுட்டாட்டில் மற்றும் பிளேட்டோ ஆகியோர் கடுமையான மறுத்தனர். இந்த தொடர்பின்மை இஸ்லாமிய மெய்யியலில் ஒரு திருப்புமுனையாக அமைந்தது.  பலாசிஃபா (falasifa) என்ற புத்தகம் 8 ஆம் நூற்றாண்டு முதல் 11 ஆம் நூற்றாண்டு வரையிலான இஸ்லாமிய மெய்யியலாளர்களைக் கருவாகக்  கொண்டிருந்தது. அவை பண்டைக் கிரேக்கர்களை புத்திசாலித்தனமாக ஈர்த்தது. இப்புத்தகம் இஸ்லாமிய தத்துவவாதிகளான இப்னு சீனா (Avicenna) மற்றும் அல்-ஃபராபி (Al-Farabi) ஆகியோர்களை மையப்படுத்தி உள்ளது.

அடுத்த நூற்றாண்டில், இப்னு றுஷ்து எனும் ஆய்வர், அல்-கஸாலியின் தொடர்பின்மை சார்ந்து நீண்ட மறுதொடக்கத்தை "தொடர்பின்மையின் தொடர்பின்மை" என்ற புத்தகத்தில் முன்வைத்தார்.  ஆயினும், இஸ்லாமிய சிந்தனையின் முரண்பாடான போக்கு ஏற்கனவே வடிவமைக்கப்பட்டு  இருந்தது. அல் கஸாலி, நெருப்புடன் தொடர்பு கொண்ட போது பருத்தி எரிவதை, சுதந்திரமான சட்ட விதிகளின் மாயைக்கு உதாரணமாகக் கொடுத்தார். "ஒரு நேரடி விளைவாக எந்தவொரு கவனத்தையும் ஈர்த்த அதிசயமே கடவுள் என்பவர்." இப்னு றுஷ்து, இக்கொள்கையை மறுத்து, "பருத்தி எரியும்போது எரிப்பதற்கான காரணத்தை மிகச் சிறப்பாக சொல்ல முடியும்-ஏனென்றால் படைப்பை நுணுகிக் காண ஒரு முறை இருந்தது." என்று கூறுகிறார்

ஃபல்சாஃபாவின் (falsafa) கீழ் வகைப்படுத்தப்பட்டுள்ள பல துறைகளில் அல் கஸாலி முதன்மை அறிவார்ந்தவராக இருந்தார். தத்துவம் ஒரு அரபு வார்த்தை. ஆனால் அது இயற்பியல், கணிதம் மற்றும் தர்க்கம் ஆகியவற்றை உள்ளடக்கியது.  "ஃபால்ஸாஃபா உணர்ந்தவர்கள் மதத்திற்கு இணக்கமற்றவர்களாக இருக்க வேண்டும் என்பது சில அடிப்படைவாதிகளின் கூற்று. அவர்கள், 'தத்துவவாதிகளால்' ஏற்றுக்கொள்ளப்பட்ட அனைத்து கருத்துக்களையும், நிராகரிக்க முனைவர். அவர்கள் நிராகரிப்பவற்றில் சந்திர கிரகணம் மற்றும் சூரிய கிரகணம் போன்ற அறிவியல் உண்மைகளும் அடங்கும். பின்னர் அந்த நபரை ஒரு குறிப்பிட்ட கண்ணோட்டத்தில் ஏற்றுக் கொள்ளும்போது, அவர் தத்துவவாதிகளால் ஒப்புக்கொள்ளப்பட்ட மற்ற அனைத்து கருத்துக்களையும் கண்மூடித்தனமாக ஏற்கிறார்" என்று அல்-கசாலி கூறுகிறார்.

அல் கஸாலி தனது வாழ்க்கையின் முடிவில் சுயசரிதை எழுதினார். அவரது "தவறிலிருந்து விடுவித்தல்" (அல் முனிதித் மின் அல்-தலால் الضلا لمنقذ من) என்ற புத்தகம் முக்கியத்துவம் வாய்ந்த ஒரு வேலையாக கருதப்படுகிறது. அதில், அல் கஸாலி "கடவுள் மிக உயர்ந்த ஒரு ஒளி என் மார்பில் ஓர் அங்கம் ... அறிவின் மிகவும் முக்கிய திறவுகோல்," என்று  கூறுகிறார்.  "கிரிஸ்துவம் தவிர வேறு மதங்களின் உள் குறிக்கோள்களை முற்றிலும் தெரிந்துகொள்ள விரும்பும் ஓர் இலக்கிய மாணவர்" 

ஏனெனில் அக்காலத்தில், கிரிஸ்துவர் பாரம்பரியம் வெளிப்படையாக இருந்தது. மற்ற சமயங்கள் பற்றிய போதிய பதிவுகளோ, சுயசரிதைகளோ, இலக்கியங்களோ, தனிப்பட்ட ஒப்புதல்களோ, இல்லை.

அல் கசாலியின் முக்கிய படைப்புகளில் ஒன்று இஹ்யா 'அலும் அல்-டின் (Ihya' Ulum al-Din) அல்லது இஹ்யா'உலமுடின் (Ihya'u Ulumiddin).  இது இஸ்லாமிய விஞ்ஞானத்தின் அனைத்து துறைகளையும் உள்ளடக்கியது
குர்ஆன் (Qur'an) மற்றும் ஹதீஸ்களுக்குப் (hadith) பிறகு இஹ்யா ("Ihya") என்பது மிகவும் அடிக்கடி பயன்படுத்தப்படும் இஸ்லாமிய நூலாக மாறியது. 

முஸ்லீம் வாழ்க்கை மற்றும் இறப்பின் ஒவ்வொரு அம்சத்திற்கும் பயனுள்ள, விரிவான வழிகாட்டியாக, பழமைவாத சுன்னி இறையியல் மற்றும் சூஃபி  உள்ளுணர்வு  ஆகியவற்றை ஒன்றாகக் கொண்டு ஒருங்கிணைப்பதே இதன் பெரிய சாதனை ஆகும். இஹ்யா எனும் இந்த புத்தகம் நவாவி (Nawawi) போன்ற இஸ்லாமிய அறிஞர்களால் "இஸ்லாம் அனைத்து புத்தகங்களையும் இழந்து விட்டாலும், அவர்கள் அனைவருக்கும் பதிலாக இஹ்யா மட்டும் போதுமானதாக இருக்கும்" என்று அறியப்பட்டிருந்தது.

 சட்ட நெறிச் செயலாக்கம்


</doc>
<doc id="230157" url="https://ta.wikipedia.org/wiki?curid=230157" title="எல்மினா கோட்டை">
எல்மினா கோட்டை

எல்மினா கோட்டை என்பது, முன்னர் "கோல்ட் கோஸ்ட்" என்று அழைக்கப்பட்ட இன்றைய கானாவின் எல்மினாவில் போர்த்துக்கேயரால் அமைக்கப்பட்டது. "சாவோ ஜோர்ஜ் டா மினா" (São Jorge da Mina) என்னும் பெயர் கொண்ட இக்கோட்டை 1482ம் ஆண்டில் கட்டப்பட்டது. கினியாக் குடாப் பகுதியில் அமைக்கப்பட்ட முதல் வணிக மையம் இதுவே. எனவே, சகாராவுக்குக் கீழே எஞ்சியுள்ள மிகப் பழைய ஐரோப்பியரின் கட்டிடம் என்ற பெயரையும் இது பெறுகிறது. முதலில் ஒரு வணிக மையமாகத் தொடங்கிய இது, பின்னர் அத்திலாந்திக் அடிமை வணிகப் பாதையில் ஒரு முக்கியமான தங்கும் இடமாகப் பயன்பட்டது. 1637ம் ஆண்டில் இக்கோட்டையைப் போர்த்துக்கேயரிடம் இருந்து கைப்பற்றிய ஒல்லாந்தர், 1642ல் முழு கோல்ட் கோஸ்ட்டையும் கைப்பற்றினர். ஒல்லாந்தரின் கீழ் அடிமை வணிகம் 1814ம் ஆண்டுவரை தொடர்ந்து இடம் பெற்றது. 1872ல் ஒல்லாந்தரின் கீழிருந்த கோட் கோஸ்ட் முழுவதும் பிரித்தானியப் பேரரசின் கைக்கு மாறியது.


</doc>
<doc id="230159" url="https://ta.wikipedia.org/wiki?curid=230159" title="மாரஞ்ஞோ">
மாரஞ்ஞோ

மாரஞ்ஞோ ("Maranhão", போர்த்துக்கேய ஒலிப்பு: [mɐɾɐˈɲɐ̃w]) என்பது பிரேசிலின் வடகிழக்கு மாநிலங்களுள் ஒன்று. இம்மாநிலத்துக்கு வடக்கில் அத்திலாந்திக் பெருங்கடலும், மற்ற எல்லைகளில் பியவி, டொக்காட்டின்சு, பாரா ஆகிய மாநிலங்களும் உள்ளன. வடகிழக்கு பிரேசில் வட்டார வழக்குக்கு உள்ளேயே இம்மாநில மக்களுக்குத் தனித்துவமான ஒலிப்பு முறை உண்டு. கொன்சால்வசு டயசு எழுதிய "பாம் மரங்களின் நிலம்" (The Land of the Palm Trees), அலூசியோ அசவேடோ எழுதிய "காசா டி பென்சாவோ" ஆகிய நூல்களில் மாரஞ்ஞோ பற்றிய விபரிப்புக்கள் காணப்படுகின்றன.

சூழல் பாதுகாப்புத் தொடர்பில் இம்மாநிலத்தின் லென்கோயிசு மணல்மேடுகள் முக்கியமானவை. யுனெஸ்கோ பாரம்பரியக் களமாக தேர்வு செய்யப்பட்டுள்ள மாநிலத் தலைநகரமான சாவ் லூயிசும் (São Luís) ஆர்வத்துக்குரியது.


</doc>
<doc id="230161" url="https://ta.wikipedia.org/wiki?curid=230161" title="அறந்தாங்கி வீரமாகாளியம்மன் கோயில்">
அறந்தாங்கி வீரமாகாளியம்மன் கோயில்

வீரமாகாளியம்மன் கோயில் புதுக்கோட்டை மாவட்டம் அறந்தாங்கி வட்டத்தில் அமைந்துள்ள காளியம்மன் கோயிலாகும்.

புதுக்கோட்டையிலிருந்து 40 கிமீ தொலைவில், காரைக்குடி-மயிலாடுதுறை ரயில் தடத்தில் காரைக்குடியிலிருந்து 45 கிமீ தொலைவில் உள்ளது. தமிழ்நாட்டிலுள்ள குறிப்பிடத்தக்க காளியம்மன் கோயில்களில் இந்த வீரமாகாளியம்மன் கோயிலும் ஒன்றாகும்.

இங்குள்ள இறைவி வீரமாகாளியம்மன் ஆவார்.

ஆடிப்பெருவிழா இக்கோயிலில் சிறப்பாக நடைபெறுகிறது. சுற்று வட்டார மக்கள் அனைவரின் பிரார்த்தனைத் தலமாக இந்த வீரமாகாளியம்மன் கோயில் விளங்குகிறது. 



</doc>
<doc id="230162" url="https://ta.wikipedia.org/wiki?curid=230162" title="மணமேல்குடி ஜெகதீஸ்வரர் கோயில்">
மணமேல்குடி ஜெகதீஸ்வரர் கோயில்

ஜெகதீஸ்வரர் கோயில் புதுக்கோட்டை மாவட்டம், மணமேல்குடி வட்டம் மணமேற்குடி எனப்படும் மணமேல்குடியில் அமைந்துள்ள சிவன் கோயிலாகும்.

அறந்தாங்கியிலிருந்து 30 கிமீ தொலைவில், கிழக்குக் கடற்கரையில் அமைந்துள்ளது. பட்டுக்கோட்டை மற்றும் அறந்தாங்கியிலிருந்து பேருந்து வசதிகள் உள்ளன. 

இங்குள்ள இறைவன் ஜெகதீஸ்வரர், இறைவி ஜெகத்ரட்சகி.

63 நாயன்மார்களில் ஒருவரான குலச்சிறை நாயனாரால் பூசிக்கப்பெற்ற வகையில் இத்தலம் பெருமை பெற்றதாகும். 



</doc>
<doc id="230164" url="https://ta.wikipedia.org/wiki?curid=230164" title="பெருங்களூர் உருமநாதர் கோயில்">
பெருங்களூர் உருமநாதர் கோயில்

உருமநாதர் கோயில் புதுக்கோட்டை மாவட்டம் பெருங்களூரில் அமைந்துள்ளது. 

இக்கோயில் புதுக்கோட்டை-தஞ்சாவூர் சாலையில் புதுக்கோட்டையிலிருந்து 18 கிமீ தொலைவில் அமைந்துள்ளது. 

இங்குள்ள இறைவன் உருமநாதர், இறைவி உருமநாச்சியம்மன்

கிராமக் கோயிலாக இக்கோயில் உள்ளது. பெருங்களூர் கிராமத்தில் தெய்வமாக உருமநாதரை வழிபடுகின்றனர். பிரார்த்தனை நிறைவேற்றுபவர்கள் முதலில் உருமநாதரையும் பிறகு மலையாமருங்கரையும் கடைசியில் வம்சோத்தாரகரையும் வழிபடுகின்றனர். 


</doc>
<doc id="230165" url="https://ta.wikipedia.org/wiki?curid=230165" title="ஆதுர சாலை">
ஆதுர சாலை

சோழர்களுடைய கல்வெட்டுக்களில் அவர்களுடைய ஆட்சியில் ஏற்படுத்தப்பட்ட ஆதுர சாலை பற்றிய குறிப்புகள் காணப்படுகின்றன.

‘ஆதுலன்‘ என்ற சொல் நோயாளி, வறியோன், யாசகன் ஆகியோரைக் குறிக்கும். ஆதுர சாலைகளில் மருத்துவர்கள் இருந்தனர். அவர்கள் நோயுற்றவர்களுக்கு மருத்துவம் செய்தார்கள். 

மருத்துவர்களுக்கும், ஆதுர சாலைகளுக்கும் நிலமானது அறக்கொடையாகத்தரப்பட்டது. ‘மருத்துவக்குடி‘, ‘மருத்துவப்பேறு‘, ‘வைத்திய பாகம்‘ ‘மருத்துவப்பாடி‘, ‘விஷஹர போகம்‘ என்பன கல்வெட்டுக்களில் வந்துள்ளன. சான்றாக, “வைத்திய பாகம்‘ ஒன்றும், நிலமும், வைத்திய போகமும்“ 
என்பதைக் கொள்ளலாம். எனவே, ஆதுர சாலைகள் நடத்துவதற்கும், ஊதியமாகவும், நிலமானது வழங்கப்பட்டதை அறியலாம். 

உதய மார்த்தாண்ட பிரமராயன் சிறப்புகளில் ஒன்றாக இவர் ஆதுர சாலையை ஏற்படுத்தியவர் என்பதாகும். 


</doc>
<doc id="230166" url="https://ta.wikipedia.org/wiki?curid=230166" title="சரபேந்திர பூபாலக் குறவஞ்சி">
சரபேந்திர பூபாலக் குறவஞ்சி

சரபேந்திர பூபாலக் குறவஞ்சி, தஞ்சாவூரை ஆட்சி செய்த இரண்டாம் சரபோஜியைத் தலைவனாகக் கொண்டு எழுதப்பட்ட நூல் ஆகும். குறவஞ்சி என்பது பிற்காலத்தில் எழுந்த பல்வேறு வகைப்பட்ட பிரபந்தங்களில் ஒன்றாகும்.

இதனை இயற்றியவர் கொட்டையூர் சிவக்கொழுந்து தேசிகர் என்னும் பெரும் புலவர் ஆவார். இவர் தஞ்சாவூரை ஆட்சி செய்த இரண்டாம் சரபோஜி மன்னரின் அரசவைப் புலவராக விளங்கியவர்.

சரபோஜி மன்னரைப் பாட்டுடைத்தலைவனாகக் கொண்ட இந்நூல், கற்போர் இலக்கியச் சுவை பெறும் வகையில் அமைந்துள்ளது.
இடையிடையே விருத்தம், அகவல், வெண்பா முதலிய செய்யுட்களையும், வசனத்தையும் கொண்டு கீர்த்தன வடிவில் இந்நூல் அமைந்துள்ளது. எளிய நடையில் அமைந்த இந்நாடகம் தஞ்சைப் பெரிய கோயிலில் நடைபெற்ற திருவிழாக் காலங்களில் ஆடப்பெற்று வந்ததால், இது ”அஷ்டக்கொடிக் குறவஞ்சி” என்றும் அழைக்கப்படுகிறது.

குறவஞ்சி இலக்கியங்களுள் குற்றாலக் குறவஞ்சிக்கு அடுத்தபடியாக கருதப்படுகிறது சரபேந்திர பூபாலக் குறவஞ்சி ஆகும். இது நாடகத் தமிழ் வகையைச் சேர்ந்தது என்பதால், அவ்வச்சாதியார், இடம் முதலியவற்றிற்கு ஏற்பப் பேசும் முறையில் சில சொற்களும், சொற்றொடர்களும் மரூஉ மொழிகளாகவும், கொச்சை மொழிகளாகவும், காணப்படுகின்றன. வதைக்குது, உதைக்குது, இருக்குது, பதறுதடி, கட்டலையோ, குத்தலையோ, வருகுது, நாலுகால், நாப்புக்காட்டி, பெருகுது, கேளடையே, தேடலை என்பன அவற்றுள் சிலவாகும்.


</doc>
<doc id="230170" url="https://ta.wikipedia.org/wiki?curid=230170" title="சரணடைதல் (படைத்துறை)">
சரணடைதல் (படைத்துறை)

படைத்துறைச் சொற் பயன்பாட்டில் சரணடைதல் என்பது, பிரதேசத்தின் மீதான கட்டுப்பாடு, போர்வீரர், அரண்கள், கப்பல்கள், ஆயுதங்கள் என்பவற்றை இன்னொரு படையினரிடம் துறந்து விடுவதைக் குறிக்கும். சரணடைதல் போர் எதுவும் இடம்பெறாமலேயே அமைதியாக நடைபெறலாம். அல்லது, போரில் ஒரு பகுதி தோல்வி அடைவதன் மூலம் ஏற்படலாம். இறைமை உள்ள நாடு ஒன்று போர் ஒன்றில் தோல்வியுற்ற பின்னர் அமைதி ஒப்பந்தம் ஒன்றில் அல்லது சரணடைதல் ஒப்பந்தம் ஒன்றில் கைச்சாத்து இடுவதன் மூலம் சரணடைவது வழக்கம். போர்க்களத்தில் தனிப்பட்ட வீரர்கள் அல்லது படைத் தலைமையின் கட்டளைப்படி மொத்தமாகச் சரணடையும் போது அவர்கள் போர்க் கைதிகள் ஆகிறார்கள்.

ஒரு வெள்ளைக் கொடி அல்லது கைக்குட்டை சரணடைவதற்கான விருப்பத்தைக் காட்டும் சைகையாகப் பொதுவாக எடுத்துக்கொள்ளப்படுகிறது. ஆனாலும், அனைத்துலகச் சட்டங்களின்படி இது தீர்வுப் பேச்சுக்களுக்கான விருப்பத்தை வெளிப்படுத்தும் ஒரு சமிக்ஞையையே குறிக்கும். இதன் விளைவு முறையான சரணடைதலாக இருக்கலாம் அல்லது இல்லாமல் போகலாம். வழமையாக சரணடைதல் ஆயுதங்களைக் கையளிப்பதை உள்ளடக்கியது. முற்கால ஐரோப்பியப் போர்களில், சரணடையும் படைகளின் கட்டளை அதிகாரி தனது வாளை வெற்றி பெற்ற கட்டளை அதிகாரியிடம் கையளிப்பார். தனிப் போர்வீரர்கள் ஆயுதங்களைக் கீழே போட்டுவிட்டுக் கைகள் இரண்டையும் தலைக்கு மேல் உயர்த்துவதன் மூலம் சரணடையலாம். சரணடையும் தாங்கிக் கட்டளை அதிகாரி தாங்கியின் சுடு குழல்களை எதிர்த் தரப்பினரை நோக்காமல் திருப்பிவிட வேண்டும். சரணடைதலுக்கான சைகையாக கொடிகளும் சின்னங்களும் இறக்கப்படும் அல்லது சுருட்டப்படும். கப்பலின் கம்பத்தில் வெள்ளைக் கொடி ஏற்றுவது சரணடைதலுக்கான அடையாளம் ஆகும்.

இது தரப்பும் ஏற்றுக்கொண்டால் சரணடைதல், நிபந்தனைகளுடன் கூடியதாக இருக்கக்கூடும். இதன்படி, வெற்றி பெற்ற தரப்பு சில வாக்குறுதிகளை அளித்த பின்னரே மற்றத்தரப்பு சரணடைய ஒப்புக்கொள்ளும். அல்லது சரணடைதல் நிபந்தனையற்றதாக இருக்கலாம். இவ்வகைச் சரணடைதலில், வெற்றி பெற்ற தரப்பினர், போர்ச் சட்டங்களும் வழக்கங்களும் வழங்கக் கூடியவை தவிர்ந்த வேறெந்த வாக்குறுதிகளையும் வழங்க மாட்டார்கள். இது தொடர்பான பெரும்பாலான சட்டங்களும் வழக்கங்களும், 1907 ஹேக் ஒப்பந்தம், செனீவா ஒப்பந்தங்கள் ஆகியவற்றில் உள்ளவை ஆகும். சரணடையும் தரப்பு போரைத் தொடர்ந்து நடத்தக்கூடிய ஆற்றலை இழந்துவிட்டால் நிபந்தனையற்ற சரணடைதலே இடம்பெறக்கூடும்.

போர்ச் சூழல் ஒன்றில் போலிச் சரணடைதல் ஒரு வகை நம்பிக்கை மோசடி ஆகும். செனீவா ஒப்பந்தத்தின் நடபடி 1 இன்படி இது ஒரு போர்க் குற்றம் ஆகும். எதிரியைப் பாதுகாப்பு நிலைகளில் இருந்து வெளிவரச் செய்து அவர்களைத் தாக்குவதே போலிச் சரணடைதலின் பொதுவான நோக்கம். எனினும், முற்றுகை போன்ற பெரிய நடவடிக்கைகளில் இதைப் பயன்படுத்தக்கூடும். போலிச் சரணடைதல் தொடர்பான விபரிப்புக்களை உலக வரலாற்றில் அடிக்கடி காண முடியும். ஐரிஷ் விடுதலைப் போரின்போது கில்மிச்சேலில் பிரித்தானியப் படைகள் நிகழ்த்தியதாகச் சொல்லப்படும் போலிச் சரணடைதல் ஒரு எடுத்துக்காட்டு.



</doc>
<doc id="230177" url="https://ta.wikipedia.org/wiki?curid=230177" title="புன்னாடு">
புன்னாடு

சங்க இலக்கியங்கள் கூறும் புன்னாடு கபினி ஆற்றங்கரையின் தெற்கிலும் (எருமை நன்னாட்டிற்கு தெற்கிலும்), கொள்ளேகளம் பகுதிக்கு மேற்கிலும், கொடகு மலைகளுக்கு தென்கிழக்கிலும் அமைந்திருந்தது. சங்ககாலத்திலிருந்து கி.பி 5 ஆம் நூற்றாண்டு வரை புன்னாடு கொங்கின் ஒரு பகுதியாக இருந்துவந்தது. பின்னர் புன்னாட்டு அரசனுக்கு ஆண் வாரிசு இல்லாமல், இளவரசியை கங்க மன்னனுக்கு மணமுடித்து கொடுத்ததோடு , புன்னாடு கங்கவாடியொடு இணைக்கப்பட்டு புன்னாட்டின் வரலாறு முடிவடைந்தது. பின்னர் 16ஆம் நூற்றாண்டில் உம்மத்தூர் உடையார்கள் சத்தியமங்கலம், பவானி, ஈரோட்டை ஆண்டபோது <ref name="http://shodhganga.inflibnet.ac.in/bitstream/10603/17424/8/08_chapter%202.pdf">http://shodhganga.inflibnet.ac.in/bitstream/10603/17424/8/08_chapter%202.pdf இணைப்பு உரை], The four records of the Ummattur chief Nanjaraya Udaiyar found at Tirumuruganpundi and Avinasi attest the fact of their rule over these places. 
In one of the records of Tirumuruganpundi of Nanjaraya Udaiyar (1497 A.D.), it is stated that Onnakkalach Chettiar, a merchant of Emmarkal in 
Tinaikkanambai Nadu made an endowment of 15 Pon towards food-offering services for Lord Murugaudaiyar-tambiranar96. Another record in 1499 
A.D. registers the gift of land with a saving capacity of 30 marakkal (a unit of measurement) of paddy in lieu of the amount of 6 Pon deposited into the treasury by Onnakkalach Chettiar, son of Nandagana Chettiar of Emmarkal in Tinaikkanambai Nadu , who was the Sivapradhani of Nanjaraya Udaiyar 
to meet the expenses of anga-ranga bhoga of the deity Tirumuruganpundi Aludaiya Nayanar .Two other records from Avinasi of the same ruler dated in 1499 A.D. records a gift of 3 Panam made by Onnakkalach Chettiar to meet the expenses for food offerings during the mid-day worship of the deity 84
Avinasiligam in Dhakshina Varanasi. Another inscription of the same period records a gift of land to Lord Avinasilingam by the same person98. The 
Umattur chieftains seem to have ruled over the Kongu country from 1446 to 1520 A.D. more or less peacefully rebuilding ruined temples and 
rehabilitating ruined towns. They seem to have also evinced considerable interest in agriculture, irrigation and trade and by all this, did much to repair the damage done by the Muslim rule. This rule however existed for a brief duration. It was extinguished by Krishnadeva Raya (1509 A.D -1529 A.D.).</ref>, தெற்காணாம்பி / தெற்காணாம்பை நாடு என்ற புன்னாட்டின் பெரும்பகுதி , மீண்டும் கொங்கதேசத்தொடு இணைக்கப்பட்டு , அதன்பின் மீண்டும் பிரிக்கப்பட்டது.

சங்ககாலத்தில் நன்னன் என்பவன் இப்புன்னாட்டின் மீது போர் தொடுத்தான். தேர்ப்படையுடன் வந்த பொலம்பூண் நன்னன் இதனைத் தனதாக்கிக்கொண்டான். நன்னனின் படைத்தலைவன் மிஞிலி. இவன் ‘இகல் அடு கற்பு’க் கலையில் வல்லவன். புன்னாட்டு அரசனை “அஞ்சவேண்டாம்” என்று கூறிக்கொண்டு ஆய் எயினன் என்பவன் மிஞிலியைத் தாக்கினான். ஆனால் ஆய் எயினன் போரில் மாண்டான்.


</doc>
<doc id="230180" url="https://ta.wikipedia.org/wiki?curid=230180" title="பேங் பேங்!">
பேங் பேங்!

பேங் பேங் () 2014ஆம் ஆண்டு திரைக்கு வந்த இந்திய நாட்டு ஹிந்தி அதிரடித் திரைப்படம் ஆகும். இந்தத் திரைப்படத்தை சித்தார்த் ஆனந்த் இயக்கியுள்ளார். கிருத்திக் ரோஷன், கத்ரீனா கைஃப், டேனி டென்சோங்பா, 
ஜாவேத் ஜாப்ரி, ஜிம்மி ஷெர்கில், பவன் மல்ஹோத்ரா உள்ளிட்ட பலர் நடித்துள்ளார்கள். இந்த திரைப்படத்தை ஃபாக்ஸ் ஸ்டார் ஸ்டுடியோஸ் தயாரித்து மற்றும் வினியோகம் செய்கின்றது. 

இது ஹாலிவுட் திரைப்படமான நைட் அண்ட் டே (Knight and Day) என்ற திரைப்படத்தின் மறுதயாரிப்பாகும். இந்த திரைப்படம் 2 அக்டோபர், 2014ஆம் ஆண்டு இந்தியாவில் தமிழ், ஹிந்தி மற்றும் தெலுங்கு மொழிகளில் வெளியாகியது. 


</doc>
<doc id="230185" url="https://ta.wikipedia.org/wiki?curid=230185" title="கூட்டு நிதிநல்கை">
கூட்டு நிதிநல்கை

கூட்டு நிதிநல்கை அல்லது திரள்நிதி திரட்டல் ("crowdfunding") என்பது பலர் ஒன்றாக ஒரு குறிப்பிட்ட நோக்கத்துக்காக நிதிப் பங்களிப்புச் செய்து நிதியளிப்பது ஆகும். பரந்துபட்ட பலர் இணையம் ஊடாக ஒருங்கிணைந்து நிதிநல்கை செய்வதை இது சிறப்பாகக் குறிக்கிறது. தன்னார்வத் திட்டங்கள், வணிகங்கள், கலைப்படைப்புக்கள், ஆபத்துதவிகள் போன்ற பல்வேறு செயற்பாடுகள் கூட்டு நிதிநல்கை மூலம் நிதியளிக்கப்படுகின்றன.

WordSpy.com எனும் தளத்தின் படி, ஆங்கிலத்தில் crowdfunding என்பதை முதன் முதலாக, மைக்கேல் சுலைவன் என்பவரின் முன்னெடுப்பான ஃபண்டவ்லாக் ஆகத்து 2006 இல் பயன்படுத்தப்பட்டுள்ளது.


கன்னட திரைப்படமான லூசியா கூட்டுப்பங்கு முதலீட்டில் எடுக்கப்பட்டது.




</doc>
<doc id="230186" url="https://ta.wikipedia.org/wiki?curid=230186" title="கார்ல் அர்பன்">
கார்ல் அர்பன்

கார்ல் அர்பன் ("Karl Urban") (பிறப்பு: 7 ஜூன் 1972) ஒரு நியூசிலாந்து நாட்டு நடிகர் ஆவார். இவர் , தூம், ஸ்டார் ட்ரெக், ட்ரேட், ரிட்டிக் போன்ற பல திரைப்படங்களில் நடித்ததன் மூலம் புகழ் பெற்ற நடிகர் ஆனார்.



</doc>
<doc id="230189" url="https://ta.wikipedia.org/wiki?curid=230189" title="பவுல் பெட்டனி">
பவுல் பெட்டனி

பவுல் பெட்டனி () (பிறப்பு: 27 மே 1971) ஒரு இங்கிலாந் நாட்டு நடிகர் ஆவார். இவர் லேகியன், ப்ளூட், டிரான்சன்டன்ஸ் போன்ற பல திரைப்படங்களில் நடித்ததன் மூலம் புகழ் பெற்ற நடிகர் ஆனார். இவர் அயன் மேன் 2, அயன் மேன் 3, தி அவேஞ்சர்ஸ் போன்ற திரைப்படங்களுக்கு குரல் கொடுத்துள்ளார் என்பது குறிப்பிடத்தக்கது. 

இவர் நடித்த என்ற திரைப்படம் மே 1, 2015ஆம் ஆண்டு திரைக்கு வரவிருகின்றது. 



</doc>
<doc id="230190" url="https://ta.wikipedia.org/wiki?curid=230190" title="லில்லி காலின்ஸ்">
லில்லி காலின்ஸ்

லில்லி காலின்ஸ் () (பிறப்பு: 18 மார்ச் 1989) ஒரு இங்கிலாந்து நாட்டு நடிகை ஆவார். இவர் மிரர் மிரர், போன்ற திரைப்படங்களில் நடித்துள்ளார்.


</doc>
<doc id="230193" url="https://ta.wikipedia.org/wiki?curid=230193" title="ஜோசப் ஹென்றி">
ஜோசப் ஹென்றி

ஜோசஃப் ஹென்றி ("Joseph Henry", திசம்பர் 17, 1797 – மே 13, 1878) இசுமித்சோனியன் கழகத்தின் முதல் செயலாளராகவும் இந்நிறுவனத்திற்கு முன்னோடியாக இருந்த "அறிவியல் ஊக்குவிற்பிற்கான தேசியக் கழகத்தின்" நிறுவன உறுப்பினராகவும் பணியாற்றிய அமெரிக்க அறிவியலாளர் ஆவார். தமது வாழ்நாளில் மிகவும் மதிக்கப்பட்டவராக விளங்கினார். மின்காந்தங்களை உருவாக்குகையில் மின்காந்தவியல் நிகழ்வான தன்-தூண்டத்தை கண்டறிந்தார். தவிரவும் மைக்கேல் பரடே(1791-1867) கண்டறிந்த பரிமாற்றத் தூண்டலை தானும் தன்னிச்சையாக கண்டறிந்தவர்; இருப்பினும் பரடேதான் தனது ஆய்வை முதலில் வெளியிட்டவர். ஹென்றி மின்காந்தத்தை நடைமுறைக்கேற்ற கருவியாக உருவாக்கினார். மின்சார வாயிற்மணிக்கு (குறிப்பாக மின் கம்பி வழியாக சற்றுத்தொலைவில் இருக்கும் மணியை ஒலிக்கச் செய்தல்,1831) முன்னோடியானதொரு கருவியை உருவாக்கினார். மின்சார உணாத்தியின் முன்னோடியையும் (1835) வடிவமைத்தார். தூண்டத்திற்கான அனைத்துலக அலகான என்றி இவர் பெயரிலேயே வழங்கப்படுகிறது. இவர் உருவாக்கிய மின்காந்த உணாத்திகளே சாமுவேல் மோர்சும், (1791-1872) சேர் சார்லசு வீட்சுடோனும் (1802-1875) தனித்தனியே கண்டறிந்த நடைமுறை மின்சாரத் தந்திக்கு அடித்தளமாயிற்று.



</doc>
<doc id="230196" url="https://ta.wikipedia.org/wiki?curid=230196" title="ஆலிவர் ஹெவிசைடு">
ஆலிவர் ஹெவிசைடு

ஆலிவர் ஹெவிசைடு ("Oliver Heaviside",FRS) (; 18 மே 1850 – 3 பெப்ரவரி 1925) தானே படித்தறிந்த ஆங்கில மின்பொறியாளர், கணிதவியலாளர், மற்றும் இயற்பியலாளர் ஆவார். இவர் மின்சுற்றுக்களை ஆய்வதற்கு சிக்கலெண்களை பயன்படுத்தியவரும், வகையீட்டுச் சமன்பாடுகளை தீர்க்க கணித நெறிமுறைகளைக் (இவை பின்னாள் இலப்பிளாசு மாற்றுக்களுக்கு இணையானவை) கண்டறிந்தவரும், மாக்சுவெல்லின் களச் சமன்பாடுகளை மின்சாரம், காந்தவியல் விசைகளையும் ஆற்றல் பாயத்தையும் கொண்டு சீரமைத்தவரும் தன்னிச்சையாக திசையன் பகுப்பாய்வை வடிவமைத்தவர்களில் ஒருவரும் ஆவார். தனது வாழ்நாளின் பெரும்பகுதியும் அறிவியல் சமூகத்துடன் ஒப்பாது இருந்தபோதும் அறிவியல் மற்றும் கணிதத்தின் அணுகுமுறையில் பெரும் மாற்றத்தை உண்டாக்கியவர்.அயனி மண்டலத்தின் ஒருபகுதி இவரது பெயரையும் தாங்கியவண்ணம் எவிசைடு-கென்னலி அடுக்கு எனப் பெயரிடப்பட்டுள்ளது. இவரது குணப்போக்கு மிகவும் கிறுக்குத்தனமாக இருந்தது. 
எவிசைடு இலண்டனிலுள்ள கேம்டென் டவுனில் பிறந்தவர். இவரது தந்தை திறன்மிக்க மரச் செதுக்குநர். இவரது அம்மான் சார்லசு வீட்சுடோன் (1802-1875) தந்தியை கண்டுபிடித்தவர்களில் ஒருவர். சிறுவயதில் செங்காய்ச்சலால் பாதிக்கப்பட்டதால் எவிசைடுக்கு, குறிப்பாக பிந்தைய நாட்களில், கேள்விக் குறைபாடு இருந்தது. எவிசைடு கேம்டென் அவுசு பள்ளியில் 16 அகவை வரை படித்தார். பின்னர் 18 வரை வீட்டிலேயே தமது கல்வியைத் தொடர்ந்தார். தந்திச் செயலராக வேலை கிடைத்து சில காலம் டென்மார்க்கில் பணிபுரிந்தார். 1871இல் இங்கிலாந்திற்கும் டென்மார்கிற்கும் இடையேயான தந்தி வடத்தில் இருந்த குறைபாட்டைக் கண்டறிந்தார். 1873இல் மக்சுவெல்லின் "மின்சாரம்,காந்தவியல் குறித்த ஆய்வுக் கட்டுரை" என்ற நூலின் முதற்பதிப்பை வாங்கினார். இந்த நூல் எவிசைடுக்கு மிகுந்த பாதிப்பை ஏற்படுத்தியது; இதனடிப்படையில் பல கணித கருத்துருக்களை உருவாக்கினார். இச்சமயம் அவர் நியூ காசிலில் வாழ்ந்து வந்தார். 1875இல் இலண்டன் திரும்பிய எவிசைடு தமது பல கண்டுபிடிப்புகளை நூலாக எழுதினார். ஆனால் இவரது படைப்புக்களை எவரும் அச்சிட முன்வரவில்லை; இவரது ஆக்கங்கள் புரிந்துகொள்ளக் கடினமாக இருந்தன. மாறுதிசை மின்னோட்டம் பயன்பாட்டிற்கு வருவதற்கு 15 ஆண்டுகள் முன்னமேயே அதனைப் பகுப்பாய்வு செய்துள்ளார். 

தமது பெற்றோருடன் பைங்டன் சென்ற எவிசைடு அவர்களது மறைவிற்குப் பிறகு நியூடன் அப்பாட்டிலும் பின்னர் டோர்கேயில் 1908இல் தம் மரணம் வரையும் வாழ்ந்திருந்தார். கடைசிவரை இவர் திருமணம் புரியாதிருந்தார். 


</doc>
<doc id="230215" url="https://ta.wikipedia.org/wiki?curid=230215" title="தமிழ் வரலாறு (நூல்)">
தமிழ் வரலாறு (நூல்)

தமிழ் வரலாறு என்பது, தமிழ் மொழியின் வரலாறு குறித்து எழுதப்பட்ட நூல் ஆகும். ஞா. தேவநேயப் பாவாணர் எழுதிய இந்நூல் 1967ம் ஆண்டு வெளிவந்தது. தமிழ் மொழி மீது பற்றுக்கொண்டவரும் நீண்ட காலம் தமிழ் ஆய்வுகளில் ஈடுபட்டவருமான நூலாசிரியர், அம்மொழியின் மேன்மை குறித்து இந்நூலில் விளக்குகிறார். தமிழ் இலக்கியத்தின் வரலாறும், தமிழ் பற்றிய பொதுவான செய்திகளுமே தமிழின் வரலாறாகச் சொல்லப்பட்ட ஒரு காலத்தில், தமிழின் வரலாற்றை மொழியியல் அடிப்படையில் ஆராய்ந்து எழுதிய முதல் நூல் இதுவாகும். 

தொன்மை வாய்ந்த தமிழ் மொழியின் பெருமையை மறந்து பிற்காலத்தில் சமசுக்கிருத மொழிக்கு முதன்மை கொடுத்துத் தமிழரே தம்மைத் தாழ்த்திக் கொண்டதாக நூலாசிரியர் கருதுகிறார். இந்தியா விடுதலை பெற்ற பின்னர், ஆரிய மொழிகளுக்கு உயர்வு கற்பித்துத் தமிழுக்கு எதிரான கருத்துக்கள் தொடர்ந்து பரப்பப்பட்டு வருவதாகவும், தமிழைக் காக்கவேண்டிய பல்கலைக்கழகத் தமிழ்ப் பேராசிரியர்கள் பலரும்கூட அதை மறந்து செயற்படுவதாகவும் குறைகூறும் அவர், இந்நிலையில் தமிழின் உண்மையான வரலாறு வெளிவருவது இன்றியமையாதது என்று எண்ணினார். 

ஆங்கிலம் கற்ற தமிழ் அறிஞரும், பெரும்பாலான அரசியல் கட்சிகளும் தாய்மொழி உணர்ச்சி இல்லாது இருப்பதைச் சுட்டிக்காட்டிய நூலாசிரியர், தமிழ்ப் பண்பாட்டைத் தாங்கி நிற்க வேண்டிய உயர்நிலைப் பள்ளித் தமிழ் ஆசிரியர்களுக்கும், புதிய தலைமுறை மாணவர்களுக்கும், பட்டம் பெற்ற பல்கலைக்கழக ஆராய்ச்சி இளைஞர்களுக்கும் இந்நூல் பயன்படவேண்டும் என விரும்புகிறார்.



</doc>
<doc id="230217" url="https://ta.wikipedia.org/wiki?curid=230217" title="தீநுண்ம எதிர்ப்பி">
தீநுண்ம எதிர்ப்பி

தீநுண்ம எதிர்ப்பிகள் (அ) இன்டெர்ஃபெரான்கள் (Interferons; IFNs) என்பவை தீ நுண்மங்கள், பாக்டீரியா, ஒட்டுண்ணிகள் அல்லது கட்டி (உயிரியல்) உயிரணுக்கள் போன்ற நோய்க்காரணிகளுக்கெதிராக ஓம்புயிரினால் உருவாக்கப்பட்டு வெளியிடப்படும் புரதங்களாகும். எடுத்துக்காட்டாக, தீநுண்மம் தாக்கப்பட்ட உயிரணு இன்டெர்ஃபெரான்களை வெளியிட்டு அருகிலுள்ள உயிரணுக்களைத் தூண்டி தீநுண்மத்திற்கெதிரானப் பாதுகாப்புகளை அதிகரிக்கச் செய்கிறது. இன்டெர்ஃபெரான்கள் நோய்க்காரணிகளை அழிக்க, நோய் எதிர்ப்பாற்றல் முறைமையின் பாதுகாப்புச் செயற்பாடுகளைத் தூண்டும், உயிரணுக்களுக்கிடையேயானத் தொடர்பாடல்களுக்காக பயன்படுத்தப்படும் மூலக்கூறுகளான சைட்டோக்கைன்கள் எனப்படும் கிளைக்கோப்புரதப் பிரிவைச் சார்ந்தவையாகும்.


</doc>
<doc id="230221" url="https://ta.wikipedia.org/wiki?curid=230221" title="விக்டர் மேயர் உபகரணம்">
விக்டர் மேயர் உபகரணம்

விக்டர் மேயர் உபகரணம் ("Victor Meyer apparatus") என்பது எளிதில் ஆவியாகக் கூடிய சேர்மத்தின் மூலக்கூறு நிறையைக் கண்டறியும் ஒரு கருவி ஆகும். விக்டர் மேயர் என்பவர் இக்கருவியை உருவாக்கினார். இந்த முறையில் எந்தச் சேர்மத்தின் மூலக்கூறு நிறையைக் காண வேண்டுமோ அச்சேர்மம் விக்டர் மேயர் குழாயில் சூடுபடுத்தப்பட்டு அதன் ஆவி வடிவமாக மாற்றப்படுகிறது. இவ்வாறு உருவான சேர்மத்தின் ஆவி அதன் கன அளவுக்குச் சமமான காற்றை இடப்பெயர்ச்சி செய்கிறது. இடப்பெயர்ச்சி செய்யப்பட்ட காற்றின் கன அளவு சோதனைச் சாலையில் சோதனை முறையிலான வெப்பம் மற்றும் அழுத்தத்தில் கண்டறியப்படுகிறது. பின்னர், அக்கன அளவைத் திட்ட வெப்ப அழுத்த நிலையில் கிடைக்கும் கன அளவாகக் கணக்கிட வேண்டும். கண்டறியப்பட்ட தரவுகளில் இருந்து திட்ட வெப்ப அழுத்த நிலையில் 2.24 * 10மீ ஆவியின் நிறையைக் கணக்கிட வேண்டும். இந்நிறையே சேர்மத்தின் மூலக்கூறு நிறையாகும்.

விக்டர் மேயர் கருவி, கீழ்பாகத்தில் சற்று பருமனாக உள்ள ஒரு விக்டர் மேயர் குழாயைக் கொண்டிருக்கும். இக்குழாய் ஒரு வெளிக் கலத்தின் உட்புறமாக வைக்கப்பட்டிருக்கும். இக்குழாயில் காற்றுப் புகாமல் இருக்க அதன் மேற்புறம் ஒரு தக்கையால் மூடப்படும். இக்குழாயின் மேல்பாகத்தில் பக்க போக்குக் குழாய் இணைக்கும் வகையில் அமைப்பு உள்ளது. இப்போக்குக் குழாயின் மறுமுனை ஒரு நீர்த் தொட்டியில் உள்ள துளை மேடைக்கு அடியில் சேருமாறு அமைக்கப்படுகிறது. மூலக்கூறு நிறை கண்டுபிடிக்க வேண்டிய சேர்மத்தைக் காட்டிலும் சுமார் 30K அளவிற்காவது அதிக கொதி நிலை உடைய திரவம் வெளிக்கலனில் நிரப்பப்பட வேண்டும். விக்டர் மேயர் உபகரணத்தின் அடிப்பகுதி உடையாமல் இருக்க அதன் அடிபாகத்தில் கம்பளி அல்லது கல்நார்த் துண்டுகள் வைக்கப்பட்டிருக்கும். 

முதலில் வெளிக்கலனில் உள்ள திரவம் கொதிக்க வைக்கப்படுகிறது. விக்டர் மேயர் குழாயில் உள்ள காற்று வெப்பத்தால் விரிவடையும். பின்னர் மேல்புறமுள்ள போக்கு குழாயின் வழியாகச் சென்று நீரின் மேற்பரப்பில் குமிழிகளாக வெளியேறும்.குமிழிகள் தோன்றுவது நின்றவுடன் நீர் நிறைந்த அளவுசாடி ஒன்று துளைமேடை மீது தலை கீழாக வைக்கப்பட வேண்டும். இப்பொழுது துல்லியமாக நிறை தெரிந்த சேர்மம் எடுத்துக் கொள்ளப்பட்ட குப்பியை நன்கு வெப்பப்படுத்தப்பட்ட விக்டர் மேயர் குழாயினுள் போடவேண்டும். குழாயை உடனடியாக தக்கை கொண்டு நன்றாக மூடிவிட வேண்டும்.குப்பியில் உள்ள சேர்மம படிப்படியாக ஆவியாக மாற்றம் அடைகிறது.பின்னர் ஆவிக்குச் சமமான கன அளவுள்ள காற்று இடப்பெயர்ச்சி அடைந்து அளவிடப்பட்ட சாடியினுள் நீரின் மேல் சேகரிக்கப்படுகிறது.காற்றுக் குமிழ்கள் தோன்றுவது நின்றவுடன் சாடியின் திறந்த முனையை மூடியபடி வெளியே எடுத்து மற்றொரு நீர்த்தொட்டியில் வைக்க வேண்டும்.சாடியில் உள்ள நீர்மட்டமும் தொட்டியில் உள்ள நீர்மட்டமும் சமமாகும்படி சரி செய்தவுடன் அளவு சாடியில் உள்ள காற்றின் அளவைக் குறித்துக் கொள்ள வேண்டும்.அளவு சாடியில் உள்ள ஈரமான காற்றின் அழுத்தம் வளிமண்டல அழுத்தத்திற்கு சமமாகும்.அறையின் வெப்ப நிலையும் வளிமண்டல அழுத்தமும் குறித்துக் கொள்ளப்பட்டு கணக்கீடுகளின் மூலம் எளிதில் ஆவியாகக் கூடிய சேர்மத்தின் மூலக்கூறு நிறை கணக்கிடப்படுகிறது. 

அறையின் வெப்ப நிலை = TK

திட்ட வெப்ப நிலை = 273K

வளிமண்டல அழுத்தம் = P , P = 1.013 * 10Nm

வெப்ப நிலையில் நீராவியின் அழுத்தம் = P

உலர் ஆவியின் அழுத்தம் = P

அழுத்தத்தில் வெப்பநிலையில் சாடியிலுள்ள வாயுவின் அழுத்தம் = ( P - p ) = P

P V / T = P V /T

திட்ட வெப்ப நிலையில் ஆவியின் கன அளவு V = P V / T X T / P

திட்ட வெப்ப நிலையில் Vmஆவியின் நிறை = W கிராம்

திட்ட வெப்ப நிலையில் 2.24 X 10m ஆவியின் நிறை = 2.24 X 10 X W / V

2 X ஆவி அடர்த்தி என்பதே நாம் கண்டறிய வேண்டிய மூலக்கூறு நிறை ஆகும்.



</doc>
<doc id="230223" url="https://ta.wikipedia.org/wiki?curid=230223" title="வேதியீர்ப்பு">
வேதியீர்ப்பு

வேதியீர்ப்பு (Chemotaxis) என்பது ஒரு உயிரினம் வேதிப்பொருள் ஒன்றின் தூண்டலுக்கேற்ப நகர்வதைக் (இடம்பெயர்தலை) குறிக்கின்றது. உடல் உயிரணுக்கள், பாக்டீரியா, பிற ஒரு செல் உயிரி (அ) பல செல் உயிரிகள் சுற்றுச்சூழலிலுள்ள சில வேதிப்பொருள்களுக்கேற்பத் தங்களின் அசைவுகளை மேற்கொள்கின்றன. உணவைக் கண்டறிவதற்காக குளுக்கோசு போன்ற உணவுப்பொருள்கள்/மூலக்கூறுகள் அடர்த்தியாக உள்ள இடத்தை நோக்கி நீந்துவதும், ஃபீனால் போன்ற நஞ்சுகள் இருக்குமிடத்தைவிட்டு தப்பிச் செல்வதற்கும் பாக்டீரியாக்களுக்கு வேதியீர்ப்பு இன்றியமையாததாகிறது. ஆரம்ப வளர்ச்சி காலகட்டங்களில் பலசெல் உயிரினங்களுக்கு வேதியீர்ப்பு அத்தியாவசமாகிறது. உதாரணமாக, கருக்கட்டலின்போது சினை முட்டையை நோக்கி விந்து செல்லுதல்; பின்வரும் வளர்ச்சி நிலைகள், இயல்பானத் தொழிற்பாடுகளில் நரம்பணுக்கள் அல்லது வெள்ளையணுக்களின் இடம்பெயர்வு ஆகியவற்றைக் கூறலாம். விலங்குகளில் புற்றுநோய் உடலில் பரவும்போது இத்தகு வேதியீர்ப்புச் செயற்பாடுகள் நிலைகுலையச் செய்யப்படுவது கண்டறியப்பட்டுள்ளது.


</doc>
<doc id="230225" url="https://ta.wikipedia.org/wiki?curid=230225" title="தும்பைமாலை (பாட்டியல்)">
தும்பைமாலை (பாட்டியல்)

தும்பை மாலை என்பது தமிழில் சிற்றிலக்கியங்கள் எனவும், வடமொழியில் பிரபந்தங்கள் எனவும் இலக்கண நூல்கள் காட்டும் பாட்டியல் வகைகளுள் ஒன்று ஆகும். தும்பைப் பூமாலையைச் சூடிக்கொண்டு பகைவரோடு போர் செய்வதைக் கூறுவது தும்பைமாலையாகும் எனப் பாட்டியல் நூல்கள் இலக்கணம் வகுத்துள்ளன.

பகைவர்கள் தன் ஊருக்கு வந்து துன்புறுத்தினார்கள் என்பதற்காக அரசன் தன் படையுடன் பகைவன் ஊருக்கே சென்று அவன் கோட்டையை முற்றுகையிடுதல் தும்பை மாலை என்னும் இலக்கியமாகும். 





</doc>
<doc id="230227" url="https://ta.wikipedia.org/wiki?curid=230227" title="குளத்துப்புழை அய்யப்பன் கோவில்">
குளத்துப்புழை அய்யப்பன் கோவில்

குளத்துப்புழை ஐயப்பன் கோவில் (அ) குளத்துப்புழா ஐயப்பன் கோவில், ஐயப்பனின் முக்கியமான் கோவில்களுள் ஒன்று. இங்கு ஐயப்பன் குழந்தையாக காட்சி தருவதால் "பால சாஸ்தா" என்று அழைக்கிறார்கள். இதனை உறுதிப்படுத்தும் விதமாக இக்கோயிலின் வாசல் சிறு குழந்தைகள் நுழையும் அளவிற்கே உள்ளது. இக்கோவில் இந்தியாவின் கேரள மாநிலத்தின் கொல்லம் மாவட்டத்திலுள்ள குளத்துப்புழை எனும் சிற்றூரில் அமைந்துள்ளது.

இக்கோவில் அமைந்துள்ள குளத்துப்புழா எனும் சிற்றூர், செங்கோட்டை-திருவனந்தபுரம் சாலையில் செங்கோட்டையிலிருந்து சுமார் 40-50 கிமீ தொலைவில் அமைந்துள்ளது. மதுரை - கொல்லம் இருப்புப் பாதை வழியாகவும் இக்கோவிலை அடையலாம். மேலும் இவ்வூர் திருவனந்தபுரத்திலிருந்து 62 கிமீ தூரத்திலும், கொல்லத்திலிருந்து 64 கிமீ தூரத்திலும் அமைந்துள்ளது.

குளத்துப்புழா கோவில் கேரளக் கட்டிட அமைப்பைச் சேர்ந்தது. மரத்தாலான கோவில். நடுவில் கருவறையும் சுற்றி மரத்தாலான கூரையுடன் கூடிய சதுர வடிவப் பிரகாரம். இங்கு ஐயப்பன் பாலகனாகக் கருவறையுள் காட்சி தருகிறார்.

பிரகாரத்தின் வலப்புறத்தில் யட்சியம்மன் சன்னிதி உள்ளது. குழந்தை வரம் வேண்டி இந்த அம்மனுக்குத் தொட்டில் கட்ட, குழந்தை பாக்கியம் கிடைக்கும் என்பது நம்பிக்கை. பிரகாரத்தை வலம் வரும்போது தனியே பிரிந்து செல்லும் பாதை, திறந்தவெளிக் கோவிலாக அமைந்துள்ள நாகராஜர் கோவிலுக்கு இட்டுச் செல்லுகிறது. இவ்விரண்டு சன்னிதிகள் தவிர கோவிலைச் சுற்றி, விநாயகர், மாம்பழத்துறையம்மன், பூதத்தார் சன்னிதிகளும் அமைந்துள்ளன.

கொட்டாரக்கரை பகுதியை ஆண்ட ஒரு அரசரும் அவருடைய ஆட்களும் காட்டில் கல்லடையாற்றின் கரையில் ஒருமுறை தங்க நேர்ந்தது. அப்போது உணவு சமைப்பதற்காக அடுப்பு மூட்டக் கல் தேடினர். மூன்று கற்களும் ஒரே அளவில் கிடைக்கவில்லை. ஒரு கல் மட்டும் சற்றுப் பெரிதாக இருந்தது. அளவில் பெரிதாக இருந்த கல்லை அதைவிட பெரிதான ஒரு கல்லைக் கொண்டு உடைக்க முயற்சித்தனர்.
உடைக்க நினைத்த கல் உடையாமல் உடைக்கப் பயன்படுத்திய கல் எட்டு துண்டுகளாக உடைந்தது. உடைந்த பகுதிகளில் இருந்து இரத்தம் வழிந்தது. அரசரிடம் செய்தி தெரிவிக்கப்பட்டு தேவப் பிரசன்னம் பார்க்கப்பட்டதில், சிதறிய கல் பரசுராமரால் பிரதிஷ்டை செய்யப்பட்ட ஐயப்பன் உருவம் என்று தெரிய வந்தது. பரிகாரமாக அவ்விடத்தில் குழந்தை வடிவான ஐயப்பனுக்குக் கோவில் கட்டப்பட்டு வழிபாடு செய்யப்பட்டது என்பது மரபுவழிச் செய்தி.

சிதறிய எட்டுத் துண்டுகளும் கருவறையுள் உள்ளன. பூசை சமயத்தில் இவை ஒன்றாக வைக்கப்பட்டு வழிபட்டபின் வழக்கமான நிலையில் வைக்கப்படுகின்றன.

கோவிலை ஒட்டி கல்லடையாறு ஓடுகிறது. குளத்துப்புழை ஐயப்பனின் அழகில் மயங்கிய மச்சக் கன்னி ஒருத்தி அவரைத் திருமணம் செய்ய விழைய ஐயப்பன் மறுத்து விட்டார். அதனால் அவள் அவரைப் பார்த்துக் கொண்டே அப்பகுதியில் வாழும் வரத்தையாவது தனக்குத் தர வேண்டுமென ஐயப்பனிடம் வேண்ட அவரும் தனது தலத்தில் ஓடும் ஆற்றில் மீனாக இருக்கும்படி அருளினாராம்.

மச்சக் கன்னியும் அவள் தோழியரும் கல்லடையாற்றின் இப்பகுதியில் மீன்களாக வாழ்வதாக தன்நம்பிக்கை. கோவிலுக்கு வரும் பக்தர்கள் வேண்டுதலுக்காக இங்குள்ள மீன்களுக்குப் பொரி போடுகின்றனர். 
ஆற்றின் மற்ற பகுதிகளில் இல்லாத அளவில் இங்கு மீன்கள் அதிகளவில் காணப்படுகின்றன.

இக்கோவிலில் ஐயப்பன் பாலகனாக அமைந்துள்ளதால், சிறுவர்களின் கல்விக்கு உகந்த இடமான இங்கு விஜய தசமி மற்றும் சில குறிப்பிட்ட நாட்களில் இங்கு நடைபெறும் "வித்யாரம்பம்" சிறப்பானது. ஏப்ரல்/மே மாதத்தில் நடைபெறும் "விஷு மகோத்சவம்" இங்கு நடைபெறும் முக்கியமான திருவிழா ஆகும். பரவலாக அறியப்பட்ட ஐயப்பனின் கோவில்களில் குளத்துப்புழா ஐயப்பன் கோவில் ஒன்றாக உள்ளது. ஆரியங்காவு, அச்சன்கோவில், எருமேலி, பந்தளம், சபரிமலை ஆகியவை ஐயப்பனின் பிற முக்கியமான கோவில்கள். [சபரிமலை]க்குச் செல்லும் பக்தர்கள் செங்கோட்டையிலிருந்து ஆரியங்காவு, குளத்துப்புழா சென்று ஐயப்பனை வழிபட்டபின் பந்தளம் சென்று பின் அங்கிருந்து சபரிமலைக்குச் செல்வது வழக்கம்.திருநெல்வேலி மாவட்டம் பாவூர்சத்திரம் அருகேயுள்ள அரியப்பபுரம் என்னும் சிற்றூரில் அமைந்துள்ள குளத்தூர் ஐயன் கோவில் இந்தக் கோவிலில் இருந்து பிடிமண் மற்றும் நீர் எடுத்துவந்து கட்டப்பட்டது.இன்றைக்கும் இந்தக் கோவில் திருவிழாவின் போது குளத்துபுழா சென்று நீர் எடுத்து திரும்புவது வழக்கம்




</doc>
<doc id="230231" url="https://ta.wikipedia.org/wiki?curid=230231" title="அறப்பளீசுர சதகம்">
அறப்பளீசுர சதகம்

அறப்பளீசுர சதகம், 96 வகை சிற்றிலக்கியங்களில் ஒன்றான சதகம் வகையைச் சார்ந்தது. பொதுவாக சதகம் என்பது 100 பாடல்களைக் கொண்டதாகும். 

இதனை இயற்றியவர் அம்பலவாணக் கவிராயர் என்பவர் ஆவார். இவர் சீர்காழி அருணாசலக் கவிராயரின் மகனாவார். இது தவிர இந்நூலாசிரியர் குறித்த செய்திகள் ஏதும் அறிய இயலவில்லை. 

அறப்பளீச்சுர சதகம், கொல்லி மலையில் அமைந்துள்ள அறப்பள்ளி ஈசுவரன் மேல் பாடப்பெற்றதாகும். இந்நூல் எழுந்த காலம் 18ஆம் நூற்றாண்டு ஆகும். 

இந்நூல் 100 பாடல்களைக் கொண்ட சிறந்த ஒரு நீதி இலக்கியமாகும். 

ஒரு நல்ல ஆசிரியர் எப்படி இருக்கவேண்டும். சிறந்த மாணவன் எப்படித் திகழவேண்டும். ஒரு நல்ல நகரம் எவ்வாறு அமைதல் வேண்டும். நல்ல அரசும், அதற்கு ஆலோசனை வழங்குபவர்களும் எவ்வாறு இருக்கவேண்டும். உடன் பிறப்பு என்பவர் எப்படி தியாக உள்ளத்தோடு திகழ வேண்டும். பொருள் சேர்க்கும் வழிமுறையானது எப்படி நல்வழியில் அமைய வேண்டும். நல்லோர்களின் இயல்பினையும், வாழ்க்கை நிலையாமையையும், வறுமையின் கொடுமை, நல்வினை, தீவினை செய்தோர் குறித்தும், ஒரு சிறந்த மருத்துவன் எவ்வாறு இருக்கவேண்டும் என்பது குறித்தும் சிறந்த பல கருத்துக்கள் பாடல்களாக இந்நூலில் காணப்படுகின்றன. 


</doc>
<doc id="230232" url="https://ta.wikipedia.org/wiki?curid=230232" title="மொழி நூல் (நூல்)">
மொழி நூல் (நூல்)

மொழி நூல் என்பது, தமிழில் மொழியியல் தொடர்பாக வெளிவந்த ஒரு நூல். மு. வரதராசன் எழுதிய இந்த நூலின் முதற் பதிப்பு சைவ சித்தாந்த நூற்பதிப்புக் கழகத்தினரால் 1947ஆம் ஆண்டு வெளியிடப்பட்டது. 

சென்னைப் பல்கலைக்கழகத்தின் மொழியியல் பாடத்திட்டத்தின் அடிப்படையில் பச்சையப்பன் கல்லூரியில் பி. ஓ. எல். ஆனர்ஸ் வகுப்புக்கு நூலாசிரியர் மொழிநூல் பாடம் கற்பித்துள்ளார். இக்காலத்திலேயே மொழி நூல் குறித்து ஒரு நூல் எழுதும் எண்ணம் எழுந்ததாக அவர் குறிப்பிட்டுள்ளார். அவரது முதல் அணி மாணவர்கள் சிலரது தூண்டுதலால், அவர்கள் தனது விரிவுரையின்போது எடுத்த குறிப்புக்களைப் பயன்படுத்தியே இந்நூல் எழுதப்பட்டதாகவும் தெரிகிறது. தமிழ் மக்கள் மத்தியில் மொழியியல் தொடர்பான ஆர்வத்தை ஏற்படுத்துவதும், அதன் மூலம், தமிழ் மொழியின் சிறப்பையும், தமிழ்ச் சான்றோரின் பெருமையையும் உணர வைப்பதுமே நூலாசிரியரின் நோக்கமாக இருந்துள்ளது.

நூல் 17 பகுதிகளாகப் பிரிக்கப்பட்டுள்ளது. இப்பகுதிகளின் தலைப்புக்கள் பின்வருமாறு:



</doc>
<doc id="230233" url="https://ta.wikipedia.org/wiki?curid=230233" title="அழகரந்தாதி">
அழகரந்தாதி

தமிழில் எழுந்த சிற்றிலக்கியங்கள் 96 வகைகளுள் பிரபந்தம் ஒரு வகையாகும். அழகரந்தாதி, அட்டப்பிரபந்தங்களில் ஒன்றாகும். 

இதனை இயற்றியவர் பிள்ளைப் பெருமாள் ஐயங்கார் ஆவார். இவர் அரங்கனையன்றிப் பிற தெய்வங்களைத் தொழாதவர். இவர் தம் நூல்களில் திருமாலை பரம்பொருள் என்றும், மற்ற தெய்வங்கள் கரும வசப்பட்ட சீவர்கள் என்றும் வலியுறுத்துகிறார். 

அட்டப்பிரபந்தம் என வழங்கப்படும் திருவரங்கந்தாதி, திருவேங்கடத்தந்தாதி, திருவேங்கடமாலை, நூற்றெட்டுத் திருப்பதி அந்தாதி, அழகர் அந்தாதி, திருவரங்கத்து மாலை, திருவரங்கக் கலம்பகம், சீரங்கநாயகரூசல் ஆகியன இவரால் இயற்றப்பட்டனவாகும். 

அந்தாதித் தொடையால் பாடப்பெற்ற இப்பிரபந்தம் தோத்திரம் போன்றது. இந்நூலில் உள்ள கலித்துறைகள் யாவும் பெரும்பாலும் திரிபு என்னும் சொல்லணியையும், சிறுபான்மை யமகம் என்னும் சொல்லணியையும் கொண்டவை. திரிபாவது-ஒவ்வோர் அடியிலும் முதல் எழுத்து மட்டும் வேறுபட்டிருக்க, இரண்டு முதலிய பல எழுத்துக்கள் ஒன்று நின்று பொருள் வேறுபடுவது. யமகமாவது-பல அடிகளிலேனும், ஓரடியில் பல இடங்களிலேனும் வந்த பத்துத் தொடர்களே மீண்டும் வந்து பொருள் வேறுபடுவது. இதனை தமிழில் மடக்கு என்பர். 

இந்நூலிலிருந்து ஒரு பாடல்- பொருளுடன்:

<poem>
"முதுவிருந் தாவனத் தானிரை மேய்த்தவர் முன்விதுரன்
புதுவிருந் தானவர் மாலலங் காரர் பொலங்கழலாம்
மதுவிருந் தாமரைக் காளா யிரார்க்கு மதிநுட்ப நூல்
எதுவிருந் தாலு மதனால் வ்டாவிங் கிருவினையே." (பாடல் எண்.48)
</poem>

பொருள் : பழமையான பிருந்தாவனத்திலே பசுக் கூட்டங்களை மேய்த்தவரும், முன்னர் விதுரனுக்கு அதிசயித்தக்க விருந்தினருமாகிய பெருமையுடைய அழகரது அழகிய திருவடிகளாகிய தேன் கொண்ட பெரிய தாமரை மலர்களுக்கு அடிமைப்பட்டு இராதவர்களுக்கு, நுண்ணறிவை உண்டாக்குகின்ற சாத்திரங்களில் எது பயின்று தேறப்பட்டிருந்தாலும், அச்சாத்திரத் தேர்ச்சி மாத்திரத்தால் இவ்வுலகில் இருவகைவினைகளும் நீங்கமாட்டா.


</doc>
<doc id="230241" url="https://ta.wikipedia.org/wiki?curid=230241" title="ஆக்ரா மக்களவைத் தொகுதி">
ஆக்ரா மக்களவைத் தொகுதி

ஆக்ரா மக்களவைத் தொகுதி இந்திய மக்களவைத் தொகுதியாகும். இது உத்தரப் பிரதேசத்தின் 80 மக்களவைத் தொகுதிகளில் ஒன்று.

இந்த மக்களவைத் தொகுதியில் உத்தரப் பிரதேச மாநிலச் சட்டப் பேரவைக்கான ஐந்து சட்டமன்றத் தொகுதிகள் உள்ளன.
அவை




</doc>
<doc id="230243" url="https://ta.wikipedia.org/wiki?curid=230243" title="மெட்ராஸ் (திரைப்படம்)">
மெட்ராஸ் (திரைப்படம்)

மெட்ராஸ் 2014ஆம் ஆண்டு திரைக்கு வந்த தமிழ் மொழித் திரைப்படமாகும். இந்தத் திரைப்படத்தை பா. ரஞ்சித் இயக்கியுள்ளார். கதாநாயகனாக கார்த்திக் மற்றும் கதாநாயகியாக காத்ரீன் திரீசா நடித்துள்ளார்கள். இந்தத் திரைப்படத்தைத் ஸ்டுடியோ கிரீன் தயாரித்து மற்றும் விநியோகம் செய்கின்றது.

இந்தத் திரைப்படத்துக்கு சந்தோஷ் நாராயணன் இசையமைத்துள்ளார் மற்றும் ஜி. முரளி ஒளிப்பதிவு செய்துள்ளார். இந்தத் திரைப்படம் 26 செப்டம்பர் 2014ஆம் ஆண்டு வெளியானது.



</doc>
<doc id="230244" url="https://ta.wikipedia.org/wiki?curid=230244" title="ராம் சங்கர் கத்தேரியா">
ராம் சங்கர் கத்தேரியா

ராம் சங்கர் கத்தேரியா, உத்தரப் பிரதேச அரசியல்வாதி ஆவார். இவர் ஆக்ரா மக்களவைத் தொகுதியில் தேர்ந்தெடுக்கப்பட்டு, பதினாறாவது மக்களவையில் உறுப்பினராகி உள்ளார்.
இவர் பாரதீய ஜனதா கட்சியைச் சேர்ந்தவர். இவர் 1964-ஆம் ஆண்டில் செப்டம்பர் இருபத்தொன்றாம் நாளில் பிறந்தார். இவர் கான்பூர் பல்கலைக்கழகத்தில் படித்தவர். 2009-ஆம் ஆண்டில் தொடங்கிய பதினைந்தாவது மக்களவையிலும் உறுப்பினராக இருந்தார்.


</doc>
<doc id="230247" url="https://ta.wikipedia.org/wiki?curid=230247" title="பாசுபரசு முக்குளோரைடு">
பாசுபரசு முக்குளோரைடு

பாசுபரசு முக்குளோரைடு அல்லது பாசுபரசு டிரைகுளோரைடு ("Phosphorus trichloride") என்பது பாசுபரசு, குளோரின் ஆகிய தனிமங்களைக் கொண்ட ஒரு சேர்மம் ஆகும். மூலக்கூறு வாய்பாடு PCl ஐக் கொண்ட இச்சேர்மம் முக்கோணப் பட்டைக்கூம்பு வடிவில் காணப்படுகிறது. குளோரினுடன் பாசுபரசு வினை புரிந்து மூன்று வகையான சகப்பிணைப்பு சேர்மங்களாகிய பாசுபரசு குளோரைடுகளைக் கொடுக்கிறது. இவற்றில் பாசுபரசு முக்குளோரைடு முக்கியமானதாகும். வேதித் தொழிற்துறையில் பல்வேறு கரிம பாசுபரசு கலவைகள் உற்பத்தி செய்யவும் இது பயன்படுத்தப்படுகிறது.

பாசுபரசை ஒரு நீர்த்தொட்டியில் வைக்கப்பட்டுள்ள வெப்பப் படுத்தும் கலனில் எடுத்துக் கொண்டு உலர்ந்த குளோரின் வாயுவை அதன் வழியாகச் செலுத்தினால் பாசுபரசு முக்குளோரைடு ஆவியாக வெளியேறுகிறது. உலக பாசுபரசு முக்குளோரைடு உற்பத்தியில் மூன்றில் ஒரு பங்கு இம்முறையிலேயே தயாரிக்கப்படுகிறது. இவ்வாயுவை உறைகலவையினுள் வைக்கப்பட்ட கலத்தினுள் செலுத்தினால் நீர்மமாக மாறுகிறது. மேலும் வெண் பாசுபரசு மீது செலுத்தி மீண்டும் காய்ச்சி வடித்தால் இதர பாசுபரசு குளோரைடு மாசுக்கள் நீக்கப்படுகின்றன.

பாசுபரசு முக்குளோடு தொழில்முறையாக உற்பத்தி செய்யபடுவதை அட்டவணை 3ல் பட்டியலிட்டு, இரசாயன ஆயுதங்கள் மாநாடு தன் கட்டுப்பாட்டில் வைத்துள்ளது. மேலும் அம்மாநாடு குறைவான நச்சுத்தன்மை கொண்ட சிவப்பு பாசுபரசை பயன்படுத்தவும் பரிந்துரை செய்கிறது. இதை செயற்கையாக தயாரிக்க முடியாது என்றாலும் ஆய்வக பயன்பாட்டுக்கு மலிவாக கிடைக்க் கூடியதாக உள்ளது.


பாசுபரசு பெண்டா குளோரைடு (PCl), தயோ பாசுபோரைல் குளோரைடு (PSCl), அல்லது பாசுபரசு ஆக்சிகுளோரைடடு (POCl) ஆகியவற்றுடன் ஆக்சிசனேற்றம் பெற்று ஏனைய பாசுபரசு சேர்மங்கள் தயாரிப்பிற்கான முன்னோடியாக PCl விளங்குகிறது. 

பாசுபரசு முக்குளோரைடு ஆவியும் ஐதரசன் வாயுவும் கலந்த கலவையில் மின்சுமை செலுத்தப்பட்டால் டைபாசுபரசு டெட்ராகுளோரைடு (PCl) என்ற அரிய பாசுபரசு குளோரைடு உருவாகிறது.

கரிம பாசுபரசு சேர்மங்கள், குறிப்பாக பாசுபைட்டு மற்றும் பாசுபோனேட்டு போன்றவை தயாரிப்பிற்கு பாசுபரசு முக்குளோரைடு முன்னோடியாக விளங்குகிறது.பொதுவாக இச்சேர்மங்களில் பாசுபரசு முக்குளோரைடில் உள்ள குளோரின் அணுக்கள் காணப்படுவதில்லை.

நீருடன் வேகமாக வினைபுரிந்து பாசுபரசு அமிலம் மற்றும் ஐதரசன் குளோரைடு வாயுவைத் தருகிறது.


</doc>
<doc id="230249" url="https://ta.wikipedia.org/wiki?curid=230249" title="நிசான்">
நிசான்

நிசான் மோட்டார் கார்ப்பரேசன் (Nissan Motor Corporation") என்பது ஒரு சப்பானியப் பன்னாட்டுத் தானுந்து உற்பத்தி நிறுவனம் ஆகும். இது பொதுவாக நிசான்"' என்னும் சுருக்கப் பெயரால் அறியப்படுகிறது. இதன் தலைமையகம் சப்பானின் யொக்கொகாமாவில் உள்ள நிசிக்கு என்னும் இடத்தில் அமைந்துள்ளது. 1999ல் இருந்து, பிரான்சு நாட்டுத் தானுந்து உற்பத்தி நிறுவனத்துடன் சேர்ந்து, ரெனால்ட்-நிசான் அலையன்சு எனப்படும் கூட்டு நிறுவனத்தின் ஒரு பகுதியாகச் செயற்பட்டு வருகிறது. 2013 ஆம் ஆண்டு நிலவரப்படி, நிசான் நிறுவனத்தில் வாக்குரிமையுடன் கூடிய 43.4% பங்குகளை ரெனால்ட் கொண்டுள்ளது. ரெனால்ட் நிறுவனத்தில் வாக்குரிமை இல்லாத 15% ரெனால்ட் நிறுவனப் பங்குகளை நிசான் கொண்டுள்ளது.

நிசான் மோட்டார் கார்ப்பரேசன் நிசான், இன்பினிட்டி, டட்சன், நிஸ்மோ ஆகிய பெயர்களில் தானுந்துகளை உற்பத்தி செய்து விற்பனைக்கு விடுகிறது. 2012 ஆண்டு நிலவரப்படி, நிசான், உலகின் ஆறாவது பெரிய தானுந்து உற்பத்தி நிறுவனமாக விளங்குகிறது. டொயோட்டா, ஜெனரல் மோட்டார்ஸ், பொக்ஸ்வாகன், ஐயுண்டாய், போர்ட் ஆகியவை இதற்கு முன்னுள்ள ஐந்து நிறுவனங்கள்.


</doc>
<doc id="230257" url="https://ta.wikipedia.org/wiki?curid=230257" title="மக்கள் தொகை">
மக்கள் தொகை

மக்கள் தொகை என்பது உயிரியலில், ஒரு குறிப்பிட்ட சிற்றினத்தைச் சார்ந்த தங்களுக்குள் இனப்பெருக்கம் செய்யக்கூடிய உயிரினங்களின் தொகுப்பையும்; சமூகவியலில் அது மனிதர்களின் தொகுப்பையும் குறிக்கும். மக்கள் தொகை (குடித்தொகை, சனத்தொகை), ஒரு குறிப்பிட்ட நாட்டில் அல்லது அதன் ஒரு பகுதியில் வாழ்கின்றவர்களின் எண்ணிக்கையைக் குறிக்கின்றது. பெரும்பாலான நாடுகள் குறிப்பிட்ட கால இடைவெளிகளில், பொதுவாகப் பத்தாண்டுகளுக்கு ஒருமுறை, மக்கள் தொகைக் கணக்கெடுப்பை நடத்துகின்றன. ஒரு குறிப்பிட்ட மக்கள்தொகுப்பைச் சார்ந்த ஒவ்வொரு தனிநபரும், ஏதேனும் ஒரு பண்பை பொதுவாக கொண்டிருப்பார், இது புள்ளியியல் ரீதியாக சற்று குறையக்கூடும். ஆனாலும் அவ்வகை பொதுமைப்படுத்தல் எதையும் கண்டறிவதற்கு உதவாது. சில்லறை விற்பனையாளர்கள் முதல் சாத்தியமான வாடிக்கையாளர்கள் வரை பல்வேறு பொருளாதார ரீதியான அலகுகளைக் கொண்ட மக்கள்தொகையியலானது அதிக அளவில் சந்தைப்படுத்தல் பிரிவில் பயன்படுகிறது. எடுத்துக்காட்டாக, இளைஞர்களை இலக்காகக் கொண்ட ஒரு காஃபி கடை, எளிதாக இளைஞர்களை ஈர்க்கக்கூடிய மக்கள்தொகை செறிவு மிகுந்த பகுதிகளை மக்கள்தொகையியலின் மூலமாக அடைய முயற்சிக்கும்.

 அமெரிக்க ஐக்கிய நாடுகளின் மக்கள்தொகை கணக்கெடுப்பு பிரிவின் கணக்கெடுப்பின்படி உலக மக்கள்தொகையானது பில்லியன் ஆகும்.

உலகத்தின் சனத்தொகை பெரிதும் அதிகரித்துச் செல்லும் போக்கினைக் காட்டுகின்றது. அமெரிக்க ஐக்கிய நாடுகளின் மக்கள்தொகை கணக்கெடுப்பு பிரிவு வெளியிட்ட அறிக்கைகளின்படி, உலக மக்கள்தொகையானது 2006 ஆம் ஆண்டு பிப்ரவரி 24 ஆம் தேதி 6.5 பில்லியன்களை (6,500,000,000) எட்டும். ஐக்கிய நாடுகள் சபையின் மக்கள்தொகை நிதியம் 1999 ஆம் ஆண்டு, அக்டோபர் 12 ஆம் தேதி உலக மக்கள்தொகை 6 பில்லியனை எட்டும் என தோராயமாகக் கூறியது. இது 2020ம் ஆண்டளவில் 7.6 பில்லியனை எட்டும் என கணிக்கப்பட்டுள்ளது. உலக மக்கள்தொகையானது, 12 ஆண்டுகளுக்கு முன்பு 1987 ஆம் ஆண்டுதான் 5 பில்லியனை எட்டியது, மேலும் 6 ஆண்டுகளுக்கு முன்பு 1993 இல் 5.5 பில்லியனை எட்டியது. ஆனாலும், நைஜீரியா மற்றும் சீனா போன்ற சில நாடுகளின் மக்கள்தொகை கணக்கீடுகளில் மில்லியன் கணக்கில் வேறுபாடுகள் இருந்தன, எனவே இந்த கணிப்புகளில் கணிசமான அளவில் பிழை உள்ளது.
1700 ஆம் ஆண்டுக்கு பின் தொழிற்புரட்சியில் ஏற்பட்ட வேகம் மக்கள்தொகை வளர்ச்சியின் வேகத்தை குறிப்பிடத்தக்க அளவுக்கு அதிகமாக்கியது. 1960 முதல் 1995 வரை ஏற்பட்ட பசுமை புரட்சியின் விளைவாக வேளாண் உற்பத்தியில் ஏற்பட்ட பெருக்கம் மற்றும் மருத்துவத்துறை வளர்ச்சிகள் போன்ற காரணங்களினால் கடந்த 50 ஆண்டுகளில் மக்கள்தொகை வளர்ச்சி வீதம் மேலும் அதிக வேகமடைந்தது.2055 ஆம் ஆண்டில் உலக மக்கள்தொகையானது 10 பில்லியனைத் தாண்டி விடும் என்று ஐக்கிய நாடுகள் அவையின் மக்கள்தொகை பிரிவு 2007 ஆம் ஆண்டு கணக்கிட்டு கூறியது.

எதிர்காலத்தில், உலக மக்கள்தொகை வளர்ச்சி வீதமானது அதன் உச்சத்தை அடையும் என்றும், பின்னர் பொருளாதார காரணங்கள், உடல்நல குறைபாடுகள், நிலப் பற்றாக்குறை மற்றும் சுற்றுச்சூழல் சீர்கேடுகள் போன்ற காரணங்களால் குறையத் தொடங்கும் என்றும் எதிர்பார்க்கப்படுகிறது. இந்த நூற்றாண்டின் இறுதிக்கு முன்பாகவே உலக மக்கள்தொகையானது அதிகமாவது நின்றுபோவதற்கு ஏறத்தாழ 85% வாய்ப்புள்ளது. 2100 ஆம் ஆண்டுக்குள் உலக மக்கள்தொகையானது 10 பில்லியனைத் தாண்டாமல் இருப்பதற்கு 60% வாய்ப்புள்ளது, மேலும் இந்நூற்றாண்டின் இறுதியில் இன்றைய மக்கள்தொகையை விட குறைவான மக்கள்தொகை இருப்பதற்கு 15% வாய்ப்புள்ளது.உச்ச மக்கள்தொகையின் அளவு மற்றும் அது நிகழும் தேதி ஆகியவை வெவ்வேறு இடங்களில் வெவ்வேறாக இருக்கக்கூடும்.. இத்தகைய சனத்தொகை அதிகரிப்பில் முதியோரின் அதிகரிப்பு வேகமானதாக உள்ளது என்பதை புள்ளி விபரங்கள் எடுத்தியம்புகின்றன. 2021 ஆம் ஆண்டளவில் உலக சனத்தொகையில் ஏறத்தாழ கால் பங்கினர் (23%) 60 வயதிற்கு மேற்பட்டோராய் இருப்பர் என எதிர்வு கூறப்பட்டுள்ளது.எனவே இதனைத் தொடர்ந்து. ...

மக்கள்தொகை கட்டுப்பாடு எனப்படுவது மக்கள்தொகை வளர்ச்சியைக் கட்டுப்படுத்துவதாகும், பொதுவாக இது பிறப்பு வீதத்தைக் குறைப்பதால் நிகழ்த்தப்படுகிறது.பண்டைய கிரேக்கத்தில் இருந்து கிடைத்த ஆவணங்களில் முதன்முதல் மக்கள்தொகை கட்டுப்பாட்டு நடவடிக்கைக்கான ஆதாரங்கள் கிடைத்துள்ளன. இவற்றில் காலானியாக்க நடவடிக்கைகளும் அடங்கும். இதன் அடிப்படையில், தனிப்பட்ட மாகாணங்களின் அதிக மக்கள்தொகைக்கு இடமளிக்க மத்திய தரை மற்றும் கருங்கடல் பகுதிகளில் கிரேக்க வெளிப்புறக் குடியிருப்புகள் ஏற்படுத்தப்பட்டன. மக்கள்தொகையைக் கட்டுப்பாட்டில் வைக்க சில கிரேக்க நகரங்களில் சிசுக்கொலை மற்றும் கருக்கலைப்பு போன்றவையும் கூட ஊக்குவிக்கப்பட்டன.

கட்டாய மக்கள்தொகை கட்டுப்பாட்டுக்கான முக்கியமான எடுத்துக்காட்டு சீன மக்கள் குடியரசின் ஒரு குழந்தை கொள்கை ஆகும், இதன் மூலம் ஒன்றுக்கு மேற்பட்ட குழந்தைகளைப் பெற்று கொள்வது மிகவும் கடினமான ஒரு விஷயமாக மாற்றப்பட்டது. இந்த கொள்கையின் விளைவால் கட்டாயக் கருக்கலைப்பு, கட்டாய கருத்தடை மற்றும் சிசுக்கொலை போன்ற நடவடிக்கைகள் பயன்படுத்தப்படுகின்றன என்ற குற்றச்சாட்டுகள் கூறப்பட்டன. அந்நாட்டின் பால் விகிதம் 114 ஆண் குழந்தைகளுக்கு 100 பெண் குழந்தைகள் பிறக்கின்றன என்பதும், பெண் குழந்தை பிறப்பு குறைவது பால்-தேர்ந்தெடுப்பினாலும் என்று தெரிகிறது. ஆனாலும், ஒரு குழந்தை கொள்கையை கொண்டிராத பிற நாடுகளும் இதே போன்ற பால் விகிதங்களைக் கொண்டுள்ளன. ஆனால் அதற்கு உணவூட்டம் போன்ற பிற காரணங்கள் உள்ளன.

கருத் தடுப்பு என்பது தனிநபர் தீர்மானம் மற்றும் மக்கள்தொகை கட்டுப்பாடு என்பது அரசாங்க அல்லது மாநில அளவிலான மக்கள்தொகை வளர்ச்சி ஒழுங்குப்படுத்தல் கொள்கை என்று இரண்டையும் பிரித்து அறிந்து கொள்ளுதல் மிகவும் உதவிகரமாக இருக்கும். தனிநபர்கள் அல்லது தம்பதியினர் அல்லது குடும்பங்கள் குழந்தைப் பிறப்பைக் குறைக்க அல்லது குழந்தை பிறப்புகளுக்கிடையே இடைவெளியை ஒழுங்குப்படுத்த தேவையான நடவடிக்கைகளை எடுக்கும்போது கருத் தடுப்பு நிகழ்கிறது. அடிக்கடி சுட்டிக்காட்டப்படும் ஆன்ஸ்லே கோலேவின் சூத்திரத்தின்படி, கருவுறுதல் நிலைத்த வேகத்தில் குறைவதற்கான மூன்று முன்நிபந்தனைகளாவன: (1) கருவுறுதலுக்கு கணக்கிடத்தக்க தேர்வு முறை சரியானது (விதி அல்லது தெய்வச்செயல் என்று நம்பாதிருத்தல்) என்று ஏற்றுக்கொள்ளுதல், (2) குறைவான கருவுறுதலின் மூலம் நன்மைகள் பெற்றிருத்தல், மற்றும் (3) கட்டுப்பாட்டுக்கான நுட்பங்களை அறிந்திருத்தல் மற்றும் பயன்படுத்தல். இயல்பான கருவுறுதலைக் கொண்ட ஒரு சமூகத்தை விட, கருவுறுதலைக் கட்டுப்படுத்த விரும்பும் மற்றும் அதற்கான வழிமுறைகளைக் கொண்ட ஒரு சமூகம். அந்த முறைகளாவன, குழந்தை பிறப்பைத் தள்ளிபோடுதல், குழந்தை பிறப்புக்கு இடையே இடைவெளி விடுதல் அல்லது குழந்தை பிறப்பை நிறுத்துதல் போன்றவை. மாநில கொள்கை அல்லது சமூகம் சார்ந்த நடவடிக்கைகளைச் சாராமல், பாலியல் தொடர்பை (அல்லது திருமணத்தை) தள்ளிபோடுதல், இயற்கை முறை அல்லது தனிநபர் அல்லது குடும்ப முடிவு மூலம் செயற்கை முறை கருத்தடை முறைகளைப் பயன்படுத்தல் போன்றவை. மற்றொரு வழியில், தனது கருவுறும் திறனைக் கட்டுப்படுத்தும் திறன் கொண்ட தனிநபர்கள் இடைவெளியை அதிகபடுத்தல் அல்லது குழந்தை பிறப்பைத் திட்டமிடல் மூலம் வெற்றிபெற செய்தல் போன்றவை.

சமூக நிலையில், உயரும் பெண்கல்வியால் கருவுறுதல் குறைவடைவது தடுக்கமுடியாத ஒரு விளைவாக இருக்கும். ஆனாலும், மிதமானது முதல் அதிகபட்ச அளவிலான கருத்தடுப்பு முறைகளால் குறைவான கருவுறுதல் வீதம் எட்டப்படும் என்பது முழுமையாக சாத்தியமில்லை. கணிசமான அளவு கருத் தடுப்பு முறைகளைப் பின்பற்றும் சமூகங்கள், கருத் தடுப்பு முறைகளைப் பின்பற்ற "தகுதி வாய்ந்த" சமூகங்கள் (எத்தனை குழந்தைகளை எப்போது பெற்று கொள்ள வேண்டும் போன்றவற்றை தீர்மானிக்கக்கூடியவை) போன்றவையும் கூட பல வேறுபட்ட கருவுறுதல் "நிலைகளைக்" காண்பிக்கக்கூடும். குழந்தைகளின் எண்ணிக்கை அல்லது குடும்பத்தின் அளவு போன்றவற்றுக்கு இவை தனிநபர் மற்றும் கலாச்சார விருப்பங்களுடன் இணைந்தவையாகும்.

பெரும்பாலும் தனிநபரை மட்டுமே சார்ந்த முடிவான "கரு தடுப்பு" முறைகளைப் போலன்றி, கருத்தடை முறைகளுக்கான அணுகலை மக்கள்தொகை கொள்கைகள் மற்றும் திட்டங்கள் போன்றவற்றால் அதிகரிக்க செய்யும் நடவடிக்கைகளால் அரசாங்கமும் "மக்கள்தொகை கட்டுப்பாட்டை" செயற்படுத்தும். அரசாங்கங்கள் ரீதியான அல்லது சமூக அளவில் மக்கள் தொகை வளர்ச்சியை ஒழுங்குப்படுத்தும் "மக்கள்தொகை கட்டுப்பாட்டிற்கு", மேலே கூறியது போன்ற "கரு தடுப்பு" முறை அவசியமில்லை. ஏனெனில் ஒரு சமூகம் குறைந்த அளவுக்கு கரு தடுப்பு முறைகளைப் பின்பற்றினாலும் ஒரு பெரிய மாகாணம் அதன் மக்கள்தொகையைக் கட்டுப்படுத்த முடியும். மக்கள்தொகை "வளர்ச்சியையும்" ஆதரிக்கும் கொள்கைகளை ஒரு கூறாக மக்கள்தொகை கட்டுப்பாட்டு நடவடிக்கைகளில் சேர்க்க வேண்டியது முக்கியமானது. மேலும் மக்கள்தொகையைக் கட்டுப்பாடு என்பது அதன் வளர்ச்சியை கட்டுப்படுத்துவது மட்டுமே என்று புரிந்து கொள்ளப்படக்கூடாது. மக்கள்தொகை வளர்ச்சியைத் தூண்ட, புலம்பெயர்வுகளை ஆதரிப்பதோடு கூடுதல் குழந்தைகள் பெறுவோர்க்கு, வரி நன்மைகள், பண உதவிகள், சம்பளத்துடன் கூடிய விடுமுறைகள் மற்றும் குழந்தை கவனிப்பு போன்ற சலுகைகளையும் வழங்க வேண்டும். எடுத்துக்காட்டாக, இது போன்ற கொள்கைகள் சமீப ஆண்டுகளில் பிரான்ஸ் மற்றும் ஸ்வீடன் ஆகிய நாடுகளில் கடைப்பிடிக்கப்பட்டன. மக்கள்தொகை வளர்ச்சி என்ற இலக்கை அடைய, கருக்கலைப்பு அல்லது பிறப்பு தடுப்புக்கான நவீன வழிகள் போன்றவற்றைக் கட்டுப்படுத்துவதற்கான வழிகளையும் அரசுகள் பயன்படுத்தின. கருத்தடை முறைகள் மற்றும் தேவைக்கேற்ப கருக்கலைப்பு போன்றவை மீதான ருமேனியாவின் 1966 தடை இதற்கான எடுத்துக்காட்டாகும்.

சூழியலைப் பொறுத்தவரை, மக்கள்தொகை கட்டுப்பாடானது, வேட்டையாடும் உயிரினங்கள், நோய்கள், சாருண்ணிகள் மற்றும் சுற்றுச்சூழல் காரணிகள் ஆகியவற்றால் மட்டுமே நடைபெறுகிறது என்று கருதப்படுகிறது. ஒரு நிலைத்த சுற்றுச்சூழலில், மக்கள்தொகை கட்டுப்பாடு என்பது, உணவு, நீர் மற்றும் பாதுகாப்பு ஆகியவை கிடைக்கும்தன்மையைப் பொறுத்து ஒழுங்குப்படுத்தப்படுகிறது. ஒரு குறிப்பிட்ட பகுதியில் இருக்க வாய்ப்புள்ள சிற்றினங்கள் அல்லது தனி உயிரிகளின் அதிகபட்ச எண்ணிக்கை அதன் தாங்கும் திறன் என்றழைக்கப்படுகிறது. பெரும்பாலான நேரங்களில், விலங்கு மற்றும் தாவர தொகையில் மனித பாதிப்புகளும் கணக்கில் கொள்ளப்படுகின்றன. சில பருவகாலங்களில் கிடைக்கும் அதிகப்படியான நில உணவின் காரணமாக ஏற்படும் விலங்குகளின் பலம்பெயர்வு இயற்கையான வழி மக்கள்தொகை கட்டுப்பாடாக கருதப்படலாம். புலம்பெயர்வின்போது விட்டுச்செல்லப்படும் இடம், அடுத்த முறை அதிகப்படியான விலங்குகளுக்கு மீண்டும் உணவளிக்க தேவையானவற்றை உற்பத்தி செய்கிறது. புலம்பெயர்வு என்பதையும் காண்க.

நாட்டின் மக்கள்தொகையைக் கட்டுப்படுத்த ஒரு அரசு நடவடிக்கைகள் எடுத்துள்ளதற்கு இந்தியா மற்றொரு எடுத்துக்காட்டாகும். வேகமாக வளரும் மக்கள்தொகையானது நாட்டின் பொருளாதார வளர்ச்சி மற்றும் வாழ்க்கைத்தரம் ஆகியவற்றை அதிக அளவில் பாதித்ததே இந்திய அரசு அதிகாரப்பூர்வ குடும்ப கட்டுப்பாட்டு திட்டத்தை 1950 இன் பிற்பகுதிகளிலும், 1960 இன் முற்பகுதிகளிலும் தீவிரமாக செயல்படுத்த காரணமாயிருந்தது. உலகிலேயே இவ்வாறு முதன்முதலில் செய்த நாடு இதுவே ஆகும்.




</doc>
<doc id="230262" url="https://ta.wikipedia.org/wiki?curid=230262" title="ரூமி">
ரூமி

ஜலாலுத்தீன் முகம்மது பல்கி ("Jalāl ad-Dīn Muḥammad Balkhī", ) என்றும் ஜலாலுத்தீன் முகம்மது ரூமி என்றும் பரவலாக மௌலானா ரூமி () என்றும் அறியப்படுபவர் (30 செப்டம்பர் 1207 - 17 திசம்பர் 1273) பாரசீக முசுலிம் கவிஞரும், நீதிமானும், இறையியலாளரும் சூபி துறவியுமாவார்.

கடந்த ஏழு நூற்றாண்டுகளாக ஈரானியர்கள், துருக்கியர்கள் ஆப்கானியர்கள், தஜக்கியர்கள் மற்றும் மத்திய ஆசியாவின் இஸ்லாமியர்கள் இவருடய ஆன்மீக வழிமுறையை போற்றிவருகிறார்கள். ரூமியின் முக்கியத்துவம் தேச மற்றும் இனங்களை கடந்து பரவியிருக்கிறது. இவரது கவிதைகள் உலகின் பலமொழிகளில் மொழிபெயர்க்கப்பட்டு பல்வேறு வடிவமாற்றங்களை அடைந்துள்ளன. 2007ஆம் ஆண்டு இவர் அமெரிக்காவின் மிகவும் புகழ்பெற்ற கவிஞர் என்று அறிவிக்கப்பட்டார்.

ரூமியின் படைப்புகள் அனைத்தும் பெர்சிய மொழியில் எழுதப்பட்டவை. இவரின் மானஸ்வி தூய்மையான பெர்சிய இலக்கிய பெருமையை கொண்டது. இது பெர்சிய மொழிக்கு பெரும் புகழ் சேர்ப்பதாக இருக்கிறது. இன்றளவும் இவரது படைப்புகளை பெருமளவு பெர்சியர்கள் பெர்சிய மொழியிலேயே படித்து வருகிறார்கள். (இரான், தஜகிஸ்தான், ஆப்கானிஸ்தான் மற்றும் மத்திய ஆசியாவின் பெர்சிய மொழிபேசும் மக்கள்). இவரது படைப்புகளின் மொழிபெயர்ப்புகள் ஏனைய நாடுகளில் மிகுந்த புகழுக்குரியதாக இருக்கின்றன. இவரின் கவிதைகள் பெர்சிய, உருது, பஞ்சாபி மற்றும் துருக்கிய இலக்கியங்கள் தாக்கத்தை ஏற்படுத்யிருக்கின்றன. துருக்கிய மற்றும் இண்டிக் மொழிகள் பெரிசியோ அரபிக் வரிவடிவத்தில் எழுதப்படுகின்றான. பாஸ்த்தோ, ஒட்டாமன், துருக்கி, சாகாடை மற்றும் சிந்தி மொழிகள் இதற்கு உதாரணம்.

ஜலாலு-தின் முஹம்மத் பால்ஹி (பெர்சியப் பெயர்: جلال‌الدین محمد بلخى‎ பெர்சிய உச்சரிப்பு : [dʒælɒːlæddiːn mohæmmæde bælxiː]) இவர் ஜலாலு-தின் முஹம்மத் ரூமி (جلال‌الدین محمد رومی பெர்சிய உச்சரிப்பு : [dʒælɒːlæddiːn mohæmmæde ɾuːmiː]).என்றும் அழைக்கப் படுவார். இவர் இரானிலும் ஆப்கானிஸ்தானிலும் பெரும்பாலானோரால் மௌலானா(பெர்சிய உச்சரிப்பு : مولانا‎ : [moulɒːnɒː]) என்ற சிறப்பு பெயரால்அழைக்கப்பட்டார். துருக்கியர்கள் இவரை மெவ்ளானா என்றும் அழைத்தனர்.

சிக்காகோ பல்கலைக்கழகத்தின் பிராங்க்ளின் லூயிசின் ரூமியின் வாழ்க்கை வராலாற்றாய்வு நம்பகத்தன்மைமிக்கது. இவரின் கூற்றுப்படி பைசாந்திய பேரரசின் அல்லது கிழக்கு ரோமப் பேரரசிற்கு சொந்தமானது அனோடோலியன் குடாநாடு. இது வரலாற்றில் வெகு அண்மையில்தான் இஸ்லாமியர்களினால் வென்றெடுக்கப்பட்டது. இது துருக்கிய இஸ்லாமிய ஆட்சியாளர்களால் ஆளப்பட்டபோதும் அரபியர்களும், பெர்சியர்கள், துருக்கியர்கள் இந்த நிலப்பரப்பை ரம் என்றே அழைத்து வந்தனர். எனவே அனோடோலியாவில் பிறந்த பல வரலாற்று பிரமுகர்களும் ரூமி என்கிற பெயரில் அழைக்கப்பட்டனர். ரூமி என்கிற வார்த்தை அரபி மொழியில் இருந்து பெறப்பட்ட வார்த்தை. இதன் அர்த்தம் ரோமன். இந்தத் தொடர்பில் நோக்கினால் ரோமன் என்பது பைசாந்திய பேரரசின் குடிமக்களை குறிக்கிறது அல்லது அநோடோலியாவில் வாழ்ந்தமக்களையும் அதனோடு தொடர்புடைய பொருட்களையும் குறிக்கிறது.

இக்காரணங்களால் இஸ்லாமிய நாடுகளில் பொதுவாய் ஜலாலுதீன் ரூமி என்ற பெயரில் அழைக்கப்படுவதில்லை. பெர்சிய வார்த்தையான மௌலவி என்றோ துருக்கிய வார்த்தையான மெவ்ல்வி என்றோ அழைக்கப்படுகிறார். இவ்வார்த்தை "இறைவனுடன் பணியாற்றுபவர்" என்கிற பொருளுடையது.

மௌலானா ஜலாலுத்தீன் ரூமி (ரஹ்) ஹிஜ்ரி ஆண்டு 604 இல் பாரசீகத்தின் கொரசான் மாகாணத்திலுள்ள 'பல்கு' நகரத்தில் பிறந்தார். இவரது இயற்பெயர் முகம்மது என்பதாகும். ரூமி பாரசீக மண்ணை சார்ந்த, பாரசீக மொழி பேசும் பெற்றோர்களுக்கு பிறந்தவர். அவரின் தந்தையார் பகாவுத்தீன் முகம்மது வலத் தமது ஊரில் செல்வாக்கு மிக்க ஞானியாகத் திகழ்ந்தார்கள். மௌலானா ரூமி அவர்கள் அரபு வம்சத்தைச் சேர்ந்தவர்கள் என்பதும், அவர்களது பரம்பரை இசுலாமிய அரசின் முதலாவது கலீபாவான ஹஜ்ரத் அபூபக்கர் ஸித்தீக் (ரலி) அவர்களிடமிருந்து தொடங்குவதும் குறிப்பிடத்தக்கதாகும்.

இவர் வாக்ஸ் என்கிற சிறு கிராமத்தில் பிறந்திருக்கலாம். இது பெர்சிய நதியான வாக்ஸின் கரையில் அமைந்திருக்கிறது. (தற்போது தஜகிஸ்தான்) வாக்ஸ் பால்க் என்கிற பெரிய பகுதிக்கு சொந்தமானது. (இப்போது இதன் பகுதிகள் புதிய ஆப்கானிஸ்தானிலும், தஜகிஸ்தானிலும் உள்ளது). ரூமி பிறந்த ஆண்டு அவரது தந்தை பால்கில் ஒரு அறிஞராக நியமனம் செய்யப்பட்டார்.

பால்கின் பெரும் பகுதி அப்போது பெர்சிய கலாச்சார மையமாக இருந்தது. இங்கு பல நூற்றாண்டுகளாக குரானிய சுபியிசம் வளர்ந்து வந்திருந்தது. உண்மையில் ரூமியின் மீது பெரும் தாக்கத்தை ஏற்படுத்தியதில் அவரது தந்தைக்குபின் பெர்சிய கவிஞர்களான அட்டார் மற்றும் சானைக்கும் பெரும் பங்குண்டு.

மௌலானா அவர்களுக்கு 12 வயதாக இருந்தபோது, மங்கோலிய கொள்ளைக்காரர்கள் அடிக்கடி கொரஸான் மாகாணத்தினுள் நுழைந்து நாசம் விளைவித்து வந்தனர். இதனால் பயந்த பல்கு நகரத்தின் குடிமக்கள் துருக்கியிலுள்ள 'ரூம்' என்ற நகரத்தில் குடியேறினார்கள். தமது தந்தையிடமே கல்வி கற்றுத் தெளிந்த அவர்கள், தந்தையாரின் மறைவுக்குப் பின்னர் பெரியார் ஸையிது புர்ஹானுத்தீன் முஹக்கீக் அவர்களிடம் பல்வேறு கலைகளையும் கற்றுத் தேர்ந்து, அப்பெரியாரிடமிருந்தே ஆத்மஞானத் தீட்சையும் கிடைக்கப் பெற்றார்கள். பெரியார் புர்ஹானுத்தீன் அவர்கள் இறையடி சேர்ந்ததும், 33 ஆம் வயதில் மௌலானா அவர்கள் தமது சீடர்களுக்குத் தீட்சை வழங்கிவந்தார்கள்.

இவ்விதமாக நான்கு ஆண்டுகள் கழிந்த சந்தர்ப்பத்தில் மௌலானா அவர்களின் வாழ்க்கையை முழுமையாக சூபி வாழ்க்கைக்கு மாற்றிவிட்ட, மர்மங்கள் நிறைந்த ஷம்ஸுத் தப்ரேஸ் என்ற பெரியாரைச் சந்தித்தார். அவரிடம் மிகுந்த ஈடுபாடு கொண்டிருந்த ரூமி, இரண்டு ஆண்டுகள் தங்களுடைய வீட்டின் ஒரு அறையில் ஷம்ஸுத் தப்ரேஸோடு தனித்திருந்து ஆத்மஞானப் படித்தரங்களை எய்தப் பெற்றார்கள். இந்த இரண்டு ஆண்டுக்காலத்தில் தம்முடைய குருநாதர் நம்மிடமிருந்து விலகிவிட்டார், இதற்குக் காரணமாக அமைந்தவர் ஷம்ஸுத் தப்ரேஸ்தான் என்று எண்ணி சீடர்கள் அவரை மிக இழிவாகப் பேசத் தொடங்கினர். இது தெரிந்த ஷம்ஸுத் தப்ரேஸ் யாரிடமும் சொல்லாமல் திடீரென அங்கிருந்து மறைந்துவிட்டார். இந்த ஷம்ஸுத் தப்ரேஸியை விளித்துப் பாடிய பாடல்கள்தான் "திவானே ஷம்ஸே - தப்ரேஜ்" என்ற நூலாகப் பெயர் பெற்றது. இந்த நூலில் சுமார் 2500 பாடல்கள் இடம்பெற்றுள்ளன.

ரூமி தனது ஒரு கவிதையில் அட்டாரை தனது ஆன்மாகவாகவும் சானையை தனது இரு கண்களாகவும் கொண்டதால் அவர்களின் சிந்தனை தொடரில் வந்தவன் நான் என்று சொல்லியிருக்கிறார். இன்னொரு கவிதையில் அட்டார் இன்றும் இருக்கும் ஒரு தெருவின் திருப்பத்தில் உள்ள ஏழு காதல் நகரங்களின் ஊடே பயணித்தவர் என்கிறார். ரூமியின் தந்தையும் நிஜாம் அல் டின் குப்ராவின் ஆன்மீக வழியுடன் தொடர்புடையவர்.

மௌலானா அவர்களுடைய ஆத்மஞான போதனைகள் உச்சக்கட்டத்தை அடைந்தபோது, எல்லோரும் வட்டமாக நிற்க பின்னணியில் புல்லங்குழல் இசை ஒலிக்க தெய்வநாம பூஜிப்பில் ஈடுபட்டு பரவசநிலையை எய்துவதை தம்முடைய ஆன்மீகப் போதனையில் புகுத்தினார். மௌலானா அவர்களுடைய பிரதான சீடராகவும், உற்ற தோழராகவும் விளங்கிய ஹுஸாமுதீன் ஹஸன் இப்னு அகீ துருக்கைப் பற்றி தன்னுடைய உபன்னியாசங்கள் அனைத்திலும் பாராட்டிப் பேசாமல் இருப்பதில்லை. மௌலானா அவர்கள் தனது தோழர் ஹுஸாமுதீன் மீது வைத்திருந்த அபரிமிதமான அன்பின் காரணமாக "மஸ்னவி" யில் ஓரிடத்தில் "ஹுஸாம் நாமா" என்று இரண்டு பாடல்களுக்கு பெயரிட்டிருப்பது குறிப்பிடத்தக்கதாகும். "மஸ்னவி" நூலை தினமும் பாடல்களைச் சொல்லச்சொல்ல ஹுஸாமுத்தீன் அவர்கள் எழுதிவந்தார்கள். மொத்தம் ஆறு பாகங்களில் 25600 பாடல்கள் எழுதி முடிந்தபோது, மௌலனா அவர்கள் தமது 68 வது வயதில் (ஹிஜ்ரி 672 ஜமாதுல் ஆகிர் 5ம் நாள் / கி.பி. 1273 டிசம்பர் 16) காலமானார்கள். "மஸ்னவி" முற்றுப்பெறாத நிலையிலே மௌலானா இறையடி சேர்ந்தாலும், மஸ்னவி ஒரு பூரணமானதாகவே காணப்படுகின்றது.

A.J. Arberry தன்னுடைய 'Rumi, Poet and Mystic' புத்தகத்தில் " மௌலானா ரூமி பாரஸீகத்து மெய்நிலை கண்ட ஞானத்தை மிக உன்னதமாக வெளியிட்டவர்கள். ஸூபி பாடல்கள் என்ற பரந்த காட்சியைக் கண்ணோட்டமிடுவோமாயின் அவற்றிடை அவர்களை உன்னதமான மலைச்சிகரமாகவே பார்க்கிறோம். அவர்களுக்கு முன்னும், பின்னும் வந்த கவிஞர்களை அவர்களோடு ஒப்பிடின் சாதாரணக் குன்றுகளாகவே தென்படுகின்றனர். மௌலானா அவர்களுடைய முன்மாதிரி, சிந்தனை, மொழி ஆகியவற்றின் பலம், மௌலானா அவர்களுக்குப் பின்னர் மிகவும் தீவிரமாக உணரப்பட்டுள்ளது. அவர்களுக்குப் பின்னர் வந்த பாரஸீக மொழியைப் படிக்கும் திறனுள்ள ஸூபி ஒவ்வருமே தன்னகரில்லாத மௌலானா அவர்களுடைய தலைமையை ஒப்புக்கொண்டே வந்துள்ளனர். "

"கிதாபுல் மஸ்னவி" யிலிருந்து
25 வது பாடல்

காதலாலே பூதவுடல் விண்ணுலகு சென்றது. அதனால்தான் மலையும் ஆடத்தொடங்கி சுறுசுறுப்படைந்தது.

காதலனே, ஸீனா மலைக்கு உணர்ச்சியூட்டியது காதல். அதனால்தான் ஸீனா போதையுற்றது. மூஸா (அலை) (Moses) மயங்கி விழுந்தார்கள்.

என் இயல்புடன் இயைந்த ஒருத்தியுடன் நான் உதடு பொருத்த முடியுமாயின், நானும் புல்லங்குழலைப்போல் சொல்லக்கூடிய அனைத்தையும் சொல்லிவிடுவேன்.

தன் மொழியில் பேசும் ஒருவரிடமிருந்து பிரிக்கப்பட்ட எவனும், நூற்றுக்கணக்கில் பாடல்களைக் கற்றிருப்பினும் அவன் பாட இயலாத ஊமையேயாவான்.

ரோஜா மறைந்து, பூந்தோட்டத்தின் பசுமை மாண்டபின் புல்புல்லின் கதையை நீ கேட்க முடியாமல் போய்விடும்.

30 வது பாடல்

காதலியே யாவுமாவாள். காதலன் ஒரு திரையேயன்றி வேறல்ல. காதலிதான் ஜீவன். காதலன் உயிரற்ற ஜடமே.

காதலிக்கு அவன்மீது பற்றில்லாவிடின் அவன் சிறகில்லாத பறவைதான்; அந்தோ அவன் நிலை பரிதாபத்துக்குரியதன்றோ!

என் காதலியின் வெளிச்சம் எனக்கு முன்னாலும் பின்னாலும் இல்லாமல் இருக்கும் நிலையில் முன்-பின் பற்றிய தன்னுணர்வு எனக்கு இருப்பதெங்கனம்?

இந்த வார்த்தை வெளியாக்கப்படவேண்டும் என்று காதலின் சித்தத்தில் எண்ணமுண்டாகிவிட்டது. கண்ணாடி பிரதிபலிக்காவிடில் அது எப்படி கண்ணாடியாகும்?

ஆத்மாவின் கண்ணாடி எதையும் பிரதிபலிப்பதில்லை என்பதையும் நீ அறிவாயா? அதன் முகத்தின் மீதுள்ள துரு அகற்றப்பட்டதுதான் அதன் காரணம்.

 * A.J. Arberry " Rumi, Poet and Mystic "



</doc>
<doc id="230263" url="https://ta.wikipedia.org/wiki?curid=230263" title="சந்தோஷ் நாராயணன்">
சந்தோஷ் நாராயணன்

சந்தோஷ் நாராயணன் (பிறப்பு: 15 மே 1983) ஒரு தமிழ்நாட்டு இசையமைப்பாளர் ஆவார். இவர் 2012ஆம் ஆண்டு அட்டகத்தி என்ற திரைப்படத்தின் மூலம் இசையமைப்பாளராக அறிமுகமானார். அதைத் தொடர்ந்து பீட்சா, சூது கவ்வும், பீட்சா II: வில்லா, குக்கூ, ஜிகர்தண்டா, மெட்ராஸ் போன்ற தமிழ் திரைப்படங்களுக்கும் மற்றும் பில்லா ரங்கா என்ற ஒரு தெலுங்கு திரைப்படத்திற்கும் இசையமைத்துள்ளார்.

2013ஆம் ஆண்டு சூது கவ்வும் என்ற திரைப்படத்துக்கு இசையமைத்ததற்காக இரண்டு விஜய் விருதுகளுக்கு பரிந்துரை செய்யப்பட்டு சிறந்த பின்னணி இசைக்கான ஒரு விருதை வென்றார்.


</doc>
<doc id="230272" url="https://ta.wikipedia.org/wiki?curid=230272" title="ஜார்ஜ் ஓம்">
ஜார்ஜ் ஓம்

ஜார்ஜ் சைமன் ஓம் ("Georg Simon Ohm", ; மார்ச்சு 16, 1789 – சூலை 6, 1854) செருமானிய இயற்பியலாளரும் கணிதவியலாளரும் ஆவார். பள்ளி ஆசிரியராகப் பணியாற்றும்போது ஓம் இத்தாலிய இயற்பியலாளர் வோல்ட்டா கண்டுபிடித்த மின்வேதி கலத்தைக் கொண்டு தமது ஆய்வுகளைத் துவங்கினார். தாமே உருவாக்கிய கருவிகளைக் கொண்டு ஒரு கடத்தியின் இரு முனைகளுக்கு இடையேயான நிலை வேறுபாட்டிற்கும் (மின்னழுத்தம்) அதனால் ஏற்படும் மின்னோட்டத்திற்கும் நேரடித் தொடர்பு இருப்பதைக் கண்டறிந்தார். இந்தத் தொடர்பை விவரிப்பதே ஓமின் விதி என அறியப்படுகிறது. அனைத்துலக அலகுகளில் மின்தடைக்கான அலகு இவரது பெயரைக் கொண்டு ஓம் (குறியீடு Ω) என வழங்கப்படுகிறது.



</doc>
<doc id="230273" url="https://ta.wikipedia.org/wiki?curid=230273" title="லூயி ஹெரால்டு கிரே">
லூயி ஹெரால்டு கிரே

லூயி எரால்டு கிரே ("Louis Harold Gray", நவம்பர் 10, 1905 – சூலை 9, 1965) பிரித்தானிய இயற்பிலாளர் ஆவார். இவர் உயிரினங்களின் மீது கதிர்வீச்சின் தாக்கங்களைக் குறித்து ஆராய்ந்து வந்தார். இவரது ஆய்வின் விளைவாக கதிர் உயிரியல் என்ற துறை உருவானது. இவரது சாதனைகளில் ஒன்றாக கதிர்வீச்சு அளவிற்கான அலகை வரையறுத்தார். அனைத்துலக அலகுகளில் இது இவரது பெயராலேயே கிரே என அழைக்கப்படுகின்றது.


</doc>
<doc id="230274" url="https://ta.wikipedia.org/wiki?curid=230274" title="யூக்ளிடிய தொலைவு">
யூக்ளிடிய தொலைவு

கணிதத்தில் யூக்ளிடிய தொலைவு அல்லது யூக்ளிடிய மெட்ரிக் ("Euclidean distance", "Euclidean metric") என்பது இரு புள்ளிகளுக்கிடையே உள்ள சாதாரணத் தொலைவு (அளவுகோலால் அளக்கக்கூடிய) ஆகும். இதன் மதிப்பு பித்தகோரசு வாய்ப்பாட்டின் மூலம் கணிக்கப்படுகிறது. இந்த வாய்ப்பாட்டைப் பயன்படுத்துவதன் மூலம் யூக்ளிய வெளியானது ஒரு மெட்ரிக் வெளி ஆகிறது. இதற்குரிய நெறிமமானது, யூக்ளிடிய நெறிமம் என அழைக்கப்படுகிறது. பண்டைய இலக்கியங்களில் மெட்ரிக்கானது ”பித்தகோரசு மெட்ரிக்” எனக் குறிப்பிடப்பட்டுள்ளது.

p , q ஆகிய இரு புள்ளிகளை இணைக்கும் கோட்டுத்துண்டின் ((formula_1) நீளமே அவற்றுக்கிடையே உள்ள யூக்ளிடிய தொலைவு ஆகும் .

கார்ட்டீசிய ஆள்கூற்று முறைமையில், யூக்ளிடிய "n"-வெளியிலமையும் p = ("p", "p"..., "p") q = ("q", "q"..., "q") ஆகிய இரு புள்ளிகளுக்கு இடையேயுள்ள தொலைவு d :

யூக்ளிடிய "n"-வெளியில் ஒரு புள்ளியின் நிலையானது ஒரு யூக்ளிடிய திசையன் ஆகும். எனவே p , q இரண்டும் யூக்ளிடிய வெளியின் ஆதியிலிருந்து தொடங்கும் இரு யூக்ளிடிய திசையன்களின் இறுதி முனைப்புள்ளிகளாக இருக்கும். ஒரு திசையனின் யூக்ளிடிய நெறிமம் (யூக்ளிடிய நீளம், அளவு) என்பது அந்தத் திசையனின் நீளத்தைத் தருகிறது:

யூக்ளிடிய வெளியில் திசையிடப்பட்ட கோட்டுத்துண்டால் குறிக்கப்படும் திசையன், குறிப்பிட்ட தொடக்கப்புள்ளி இறுதிப்புள்ளியும் கொண்டது. இதில் தொடக்கப்புள்ளி யூக்ளிடிய வெளியின் ஆதியாகும். ஒரு திசையனின் நீளமானது அதன் தொடக்கப்புள்ளிக்கும் இறுதிப்புள்ளிக்கும் இடைப்பட்ட தொலைவு என்பதால், யூக்ளிடிய நெறிமமானது, யூக்ளிடிய தொலைவின் சிறப்புவகையாக, தொடக்கப்புள்ளிக்கும் இறுதிப்புள்ளிக்கும் இடைப்பட்ட யூக்ளிடிய தொலைவாக உள்ளது.

p , q இரண்டுக்கும் இடைப்பட்ட தொலைவுத் திசையன்:

முப்பரிமாண வெளியில் ("n"=3) இத்திசையன் formula_4 எனத் தரப்படுகிறது. p இலிருந்து q விற்கு செல்லும் இந்த அம்புக்குறிக் குறியீடானது, p ஐப் பொறுத்த q இன் நிலையைக் காட்டுகிறது. p , q இரண்டும் ஒரே புள்ளியின் தொடர்ந்த இரு வெவ்வேறு நேரங்களின் நிலையைத் தருமானால் formula_4, அப்புள்ளியின் இடப்பெயர்ச்சியைக் குறிக்கும் திசையனாகிறது.

p , q இரண்டிற்கும் இடைப்பட்ட யூக்ளிடிய தொலைவானது இந்த இடப்பெயர்ச்சி திசையனின் யூக்ளிடிய நீளமாகும்:

ஒரு பரிமாணத்தில் மெய்யெண் கோட்டின் மீதமையும் இரு புள்ளிகளுக்கு இடைப்பட்ட தொலைவானது அவ்விரு புள்ளிகள் குறிக்கின்ற இரு மெய்யெண்களின் வித்தியாசத்தின் தனி மதிப்பு ஆகும்.

மெய்யெண் கோட்டின் மீதமைந்த இரு புள்ளிகள் "x" , "y" எனில், இவற்றுக்கிடைப்பட்ட தொலைவு:

இரு பரிமாண யூக்ளிடிய தளத்தில், p = ("p", "p"), q = ("q", "q") ஆகிய இரு புள்ளிகளுக்கு இடைப்பட்ட தொலைவு:

இது பித்தகோரசு தேற்ற முடிவை ஒத்துள்ளது.

p , q புள்ளிகளின் போலார் ஆயகூறுகள் ("r", θ),("r", θ) எனில் சமன்பாடு () இன்படி, அப்புள்ளிகளுக்கு இடைப்பட்ட தொலைவு:

முப்பரிமாண யூக்ளிடிய வெளியில் p = ("p", "p", "p"), q = ("q", "q", "q") ஆகிய இரு புள்ளிகளுக்கு இடைப்பட்ட தொலைவு:

யூக்ளிடிய "n"-பரிமாண வெளியிலமையும் p = ("p", "p"..., "p") q = ("q", "q"..., "q") ஆகிய இரு புள்ளிகளுக்கு இடையேயுள்ள தொலைவு:

அதிகளவு தொலைவிலமையும் பொருள்களுக்காக யூக்ளிடிய தொலைவு வர்க்கப்படுத்தப்படுகிறது:

வர்க்கப்படுத்தப்பட்ட யூக்ளிடிய தொலைவு முக்கோணச் சமனிலியை நிறைவு செய்யாமையால், அது ஒரு மெட்ரிக் அல்ல. எனினும் தொலைவுகள் மட்டுமே ஒப்பீடு செய்யப்படுகின்ற உகமம்காணும் கணக்குகளில் (optimization problems) இது பெரும்பாலும் பயன்படுத்தப்படுகிறது.



</doc>
<doc id="230275" url="https://ta.wikipedia.org/wiki?curid=230275" title="கென்னல்வெர்த் கோட்டை (ஒசூர்)">
கென்னல்வெர்த் கோட்டை (ஒசூர்)

கென்னல்வெர்த் கோட்டை அல்லது ஒசூர் கோட்டை என்பது ஒசூரில் தற்போது இராம் நகர் என்று அழைக்கப்படும் பகுதியில் இருந்த கோட்டை மாளிகையாகும்

பிரெட் என்பவர் 1861 முதல் 1864 வரை சேலம் மாவட்ட ஆட்சியராக இருந்த காலத்தில் (கொஞ்ச காலம் ஒசூர் மாவட்ட தலைநகராகவும் இருந்துள்ளது)
இலண்டனிலிருந்த செல்வ சீமாட்டியான தம் மனைவியை ஒசூருக்கு வருமாறு கேட்டுக் கொண்டார். இலண்டனிலிருந்த "கென்னல் வெர்த் கேசில்" போன்ற ஒரு மாளிகை ஒசூரில் இருந்தால், தான் வருவதாகப் பதில் எழுதினாளாம். அதேபெயரில் அவ்வாறே ஒரு மாளிகை கட்டினார். கெனில்வர்த் கேசில் இங்கிலாந்தின் மிகப்பெரிய மாளிகைகளில் ஒன்று.அது வார்க்விச்சயரில் இருந்தது. ஏழு ஏக்கர் பரப்புடையது.உள்நாட்டு சண்டையில் பன்னிரெண்டாம் நூற்றாண்டில் அது அழிந்து விட்டது. அந்த மாளிகையின் அமைப்பையும் சிறப்பையும் சர் வால்டர் ஸ்கார்ட் தம் நாவலில் மிக விவரமாக்க் குறிப்புட்டுள்ளார். அந்த நாவலில் காணப்படும் செய்தி களைக்கொண்டு பிரட் அழகிய மாளிகை அமைத்து, அதன் மீது இத்தாலியிலுள்ளது போன்று கூரை போட்டு. சுற்றிலும் அகழி அமைத்தார். கி.பி.1861 முதல் 1864 வரை நான்கு ஆண்டுகள் கட்டட வேலை நடந்தது. இம்மாளிகை ஹமில்டன் என்ற திறம் வாய்ந்த வெள்ளைக்கார பொறியாளரின் மேற்பார் வையில் எழுந்தது. இம்மாளிகையை எழுப்ப அரசு பணத்தை கையாடிய குற்றத்துக்காக ஆளுநர் பிரட் பதவி நீக்கம் செய்யப்பட்டார். கென்னல்வொர்த் கோட்டைக்குச் சீமாட்டியும் வரவில்லை. 1871ஆம் ஆண்டு பிரட் கோட்டையைச் சென்னை மாகாண அரசுக்கு விற்றுவிட்டு இலண்டன் சென்றுவிட்டார். அதன் பின்னர் வால்டன் இல்லியட் லோக்ககார்ட் சேலம் மாவட்ட ஆளுநராகப் பொறுப்பேற்றார். இவரின் தலைமையிடம் ஒசூராகும். இவர் தன் மனைவியோடு இம்மாளிகையிலேயே தங்கி இருந்தார். உடல் நலம் குன்றி மாளிகையிலேயே உயிரிழந்தார். அவரது நினைவாக அவரின் அன்புமனைவி அமைத்த நினைவுச் சின்னம் இக்கோட்டை இருந்த இடத்திற்கு சற்று தொலைவில் இன்றும் உள்ளது. (கிளை நூலகம் எதிரில்)

சென்னை அரசாங்கத்தாரால் இந்தக் கென்னல்வொர்த் கோட்டை 29.8.37 அன்று ஏலம் விடப்பட்டது டி.வி.சேசைய்யர் என்பவர் ஏலத்தில் வாங்கி, வரதராஜுலு என்பவருக்கு விற்க அவர் அந்த அழகிய மாளிகைக் கோட்டையின் மரச்சாமான்களை எல்லாம் உடைத்தெடுத்து விற்றுவிட்டார், மிஞ்சிய சுவர்களும் தற்போது இல்லை, அகழிமட்டுமே எஞ்சியுள்ளது.


</doc>
<doc id="230277" url="https://ta.wikipedia.org/wiki?curid=230277" title="சந்திரோதயம் (ஓவியர்)">
சந்திரோதயம் (ஓவியர்)

சந்திரோதயம் தமிழ்நாட்டில் தஞ்சாவூரில் வாழ்பவர். இவர் சிறந்த ஓவியர் ஆவார். இவரது கணவர் ப.தங்கமும் சிறந்த ஓவியர்.

சித்திரக்கதைகளில் இவருக்குள்ள நாட்டம் ஈடு இணையற்றது. இவரது ஓவியங்கள் மிகவும் புகழ் பெற்றனவாகும்.

கும்பகோணம் ஓவிய ஆசிரியர் குப்புசாமி ஐயரிடம் ஆறு ஆண்டுகள் ஓவியங்கள் கற்று, அரசின் டிப்ளமோ பெற்றவர். ஓவிய ஆசிரியர் பயிற்சியான டி.டி.சி முடித்து கும்பகோணம் செயிண்ட் ஜோசப் உயர்நிலைப்பள்ளியில் இரண்டு ஆண்டுகள் ஓவிய ஆசிரியராகப்ப் பணியாற்றி, பின்னர் தஞ்சாவூர் கிருத்துவ பெண்கள் மேல்நிலைப்பள்ளியில் 33 ஆண்டுகள் ஓவிய ஆசிரியராகப் பணியாற்றி ஓய்வு பெற்றவர்.

தன்னிடம் பயின்ற மாணவிகளுக்கு சிறப்பாக ஓவியப்பயிற்சி அளித்தவர். தஞ்சாவூரில் நடைபெற்ற உலகத்தமிழ் மாநாட்டு சிறப்பு மலரில் இவருடைய மாணவிகள் இருவர் வரைந்து தந்த ஓவியங்கள் முதல் மற்றும் இரண்டாம் பரிசைப் பெற்றுள்ளன. 

உலகம் வியக்கும் தஞ்சாவூர் பெரிய கோயிலைக் கட்டிய இராஜராஜனின் இளம் பருவத்தின் நிகழ்ச்சிகளை வரலாற்று அடிப்படையில் கற்பனை கலந்து ”மர்மவீரன் ராஜராஜசோழன்” என்ற தலைப்பில் ஒரு சித்திரக்கதையை எழுதி நூலாக வெளியிட்டுள்ளார். அடுத்து தன் கணவர் ஓவியர் தங்கத்துடன் இணைந்து தாராசுரம் ஐராவதீஸ்வரர் கோயிலை வைத்து இரண்டாம் ராஜராஜனின் வரலாற்றுப் பின்னணியில் ”ராஜகம்பீரன்” என்ற சித்திரக் கதையை வரைந்து நூலாக வெளியிட்டுள்ளார்.

இவர், தனது கணவருடன் ஓவியங்கள் வரைந்துள்ளார். அவற்றுள் கீழ்க்கண்டவை குறிப்பிடத்தக்கனவாகும். இவருடைய அமெரிக்கப் பயணத்தின்போது அமெரிக்க, இந்திய, தமிழ் நண்பர்களுக்கு 60க்கும் மேற்பட்ட ஓவியங்களை வரைந்து தந்துள்ளார். 



</doc>
<doc id="230280" url="https://ta.wikipedia.org/wiki?curid=230280" title="வெர்னர் வொன் சீமன்சு">
வெர்னர் வொன் சீமன்சு

எர்னஸ்ட் வெர்னர் சீமன்சு ("Ernst Werner Siemens", 1888 முதல் வொன் சீமன்சு; ; 13 திசம்பர் 1816 – 6 திசம்பர் 1892) செருமானிய கண்டுபிடிப்பாளரும் தொழிலதிபரும் ஆவார். இவரது பெயர் மின்தடைக்கான அனைத்துலக அலகுக்கு, சீமன்சு, வைக்கப்பட்டுள்ளது. புகழ்பெற்ற மின்னியல் தொலைத்தொடர்பு நிறுவனமான சீமென்சை இவர் நிறுவினார்.


</doc>
<doc id="230281" url="https://ta.wikipedia.org/wiki?curid=230281" title="பத்தேபூர் சிக்ரி மக்களவைத் தொகுதி">
பத்தேபூர் சிக்ரி மக்களவைத் தொகுதி

ஃபத்தேப்பூர் சிக்ரி மக்களவைத் தொகுதி இந்திய மக்களவைத் தொகுதியாகும். இது உத்தரப் பிரதேசத்தில் உள்ள 80 தொகுதிகளில் ஒன்று.
இந்த மக்களவைத் தொகுதியில் உத்தரப் பிரதேச மாநிலச் சட்டப் பேரவைக்கான ஐந்து சட்டமன்றத் தொகுதிகள் உள்ளன.
அவை:




</doc>
<doc id="230283" url="https://ta.wikipedia.org/wiki?curid=230283" title="பாபுலால் சவுத்ரி">
பாபுலால் சவுத்ரி

பாபுலால் சவுத்ரி, உத்தரப் பிரதேச அரசியல்வாதி ஆவார். இவர் பாரதீய ஜனதா கட்சியைச் சேர்ந்தவர். இவர் 1948-ஆம் ஆண்டில் சூலை இரண்டாம் நாளில் பிறந்தார். இவர் பத்தேபூர் சிக்ரி மக்களவைத் தொகுதியில் போட்டியிட்டு வென்று, பதினாறாவது மக்களவையில் உறுப்பினர் ஆனார்.


</doc>
<doc id="230287" url="https://ta.wikipedia.org/wiki?curid=230287" title="பிரோசாபாத் மக்களவைத் தொகுதி">
பிரோசாபாத் மக்களவைத் தொகுதி

பிரோசாபாத் மக்களவைத் தொகுதி இந்திய மக்களவைத் தொகுதியாகும். இது உத்தரப் பிரதேசத்தில் உள்ள 80 மக்களவைத் தொகுதிகளில் ஒன்று.
இந்த மக்களவைத் தொகுதியில் உத்தரப் பிரதேச மாநிலச் சட்டப் பேரவைக்கான ஐந்து சட்டமன்றத் தொகுதிகள் உள்ளன.
அவை: 





</doc>
<doc id="230289" url="https://ta.wikipedia.org/wiki?curid=230289" title="அக்‌ஷய் யாதவ்">
அக்‌ஷய் யாதவ்

அக்‌ஷய் யாதவ், உத்தரப் பிரதேச அரசியல்வாதி ஆவார். இவர் பாரதீய ஜனதா கட்சியைச் சேர்ந்தவர். இவர் பிரோசாபாத் மக்களவைத் தொகுதியில் போட்டியிட்டு வென்று, பதினாறாவது மக்களவையில் உறுப்பினர 
ஆனார். இவர் 1986-ஆம் ஆண்டில் அக்டோபர் இருபத்தைந்தாம் நாளில் பிறந்தார்.


</doc>
<doc id="230291" url="https://ta.wikipedia.org/wiki?curid=230291" title="சைட்டோக்கைன்">
சைட்டோக்கைன்

சைட்டோக்கைன்கள் (அ) உயிரணுத் தொடர்பிகள்/செயலூக்கிகள் (Cytokines) என்பவைச் செல் சமிக்ஞைகளுக்குத் தேவைப்படும் சிறிய (~5–20 கிலோ டால்டன்) புரதங்களாகும். உயிரணுக்களால் வெளியிடப்படும் இப்புரதங்கள் பிற செல்களைப் பாதிக்கின்றன (பக்கச்சுரப்புத் தாக்கம்). சில நேரங்களில் இவை வெளியிடும் செல்களையும் பாதிப்படையச் செய்கின்றன (தன்சுரப்புத் தாக்கம்). உயிரணு இயக்கி/ஈர்ப்பிகள் (chemokines), தீநுண்ம எதிர்ப்பிகள், வெள்ளையணு தொடர்பி/செயலூக்கிகள் (Interleukines), நிணநீர்ச் செல் தொடர்பி/செயலூக்கிகள் (lymphokines), கழலை நசிவுக்காரணி போன்றவை சைட்டோக்கைன்கள் என்றாலும் பொதுவாக இவை இயக்குநீர்களோ (அ) வளர் காரணிகளோ இல்லை. நோயெதிர்ப்புச் செல்களான பெருவிழுங்கிகள், பி உயிரணுகள், டி உயிரணுகள் மற்றும் அடிநாட்டக்கலங்கள் (mast cells), அகவணிக்கலங்கள் (endothelial cells), நாரியற்செல்கள் (fibroblasts), இழையவலைச் செல்கள் (stromal cells) போன்ற பலவிதமான உயிரணுக்கள் சைட்டோக்கைன்களை உருவாக்குகின்றன; ஒன்றிற்கும் மேற்பட்டச் செல் வகைகள் ஒரு சைட்டோக்கைனை உருவாக்கலாம்.

நோய் எதிர்ப்பாற்றல் முறைமையில் இன்றியமையாப் பணிகளை செய்யும் இப்புரதங்கள் உயிரணுக்களின் மேற்பரப்பிலுள்ள இவற்றின் ஏற்பிகள் மூலமாகச் செயற்படுகின்றன; தாதுசார் நோயெதிர்ப்புத்திறன் (humoral immunity), உயிரணுசார் நோயெதிர்ப்புத்திறன் (cell-mediated immunity) ஆகியவற்றிற்கிடையேயான சமநிலையை சைட்டோக்கைன்கள் ஒழுங்குப்படுத்துகின்றன. மேலும், குறிப்பிட்டச் செல்களின் முதிர்வு, வளர்ச்சி, ஏற்புத்தன்மை ஆகியவற்றை முறைப்படுத்துகின்றன. சில சைட்டோக்கைன்கள் சிக்கலான வழிமுறைகளில் பிற சைட்டோக்கைன்களின் செயற்பாட்டை அதிகரிக்கவோ, தடுக்கவோ செய்கின்றன. பிற செல் சமிக்ஞை மூலக்கூறுகளான இயக்குநீர்கள் சுழல் பாய்மத்தில் மிகக் குறைவான செறிவு, குறிப்பிட்டச் சில செல் வகைகளால் உருவாக்கப்படுவது போன்ற காரணிகளால் சைட்டோக்கைன்களிலிருந்து வேறுபடுகின்றன.

உடல் நலம், நோய்வாய்ப்படுதல் ஆகிய இரண்டிலும் சைட்டோக்கைன்கள் இன்றியமையாப் பணிகளைக் கொண்டுள்ளது; குறிப்பாக நோய்த்தொற்றுக்கெதிரான ஒம்புயிரின் துலங்கல்கள், நோயெதிர்ப்புத் திறன்கள், அழற்சி, பேரதிர்ச்சி, இரத்த நச்சுப்பாடு (sepsis), புற்றுநோய், இனப்பெருக்கம் ஆகியவற்றைக் கூறலாம்.


</doc>
<doc id="230292" url="https://ta.wikipedia.org/wiki?curid=230292" title="மைசூரு தசரா">
மைசூரு தசரா

மைசூரு தசரா ("Mysore Dasara") என்பது இந்தியாவின் கருநாடக மாநிலத்தில் "நாடஹப்ப" (கர்நாடக மாநிலத்தின் பண்டிகை) என்று கொண்டாடப்படும் ஒரு பண்டிகை ஆகும். விஜயதசமி நாளில் மைசூருவின் சாமுண்டேஸ்வரி தேவி மகிஷாசுரனை வெற்றி கொண்ட நாள். மகிஷாசுரன் என்கிற பெயரிலிருந்தே மகிசூர் (பிற்காலத்தில் மைசூரு) வந்திருப்பதாகவும் கூறப்படுகிறது. 2010 ஆம் வருடம் இந்த பண்டிகை தனது 400வது ஆண்டு விழாவைக் கொண்டாடியது.

இந்தப் பண்டிகை விஜயநகரப் பேரரசர்களால் 15ஆம் நூற்றாண்டிலிருந்து கொண்டாடப்பட்டு வருகிறது. பெர்ஷியன் தூதுவர் அப்துர் ரஜாக் இந்த பண்டிகையைப் பற்றி தனது Matla-us-sadain wa Majma-ul-Bahrain (இரண்டு புனித நட்சத்திரக் கூட்டங்களின் எழுச்சியும், இரண்டு கடல்களின் சங்கமமும்) என்ற புத்தகத்தில் மகாநவமி என்ற பெயரில் தசரா கொண்டாட்டங்கள் நடந்தன என்று குறிப்பிடுகிறார். விஜயநகரப் பேரரசின் வீழ்ச்சிக்குப் பிறகு மைசூரை ஆண்டுவந்த ஒடையார் வம்ச அரசர் ராஜ ஒடையார் இந்த தசராவை ஸ்ரீரங்கப்பட்டினத்தில் கொண்டாட ஆரம்பித்தார். தசரா கொண்டாட்டங்களில் 3வது கிருஷ்ணராஜ ஒடையார் காலத்தில் சிறப்பு தர்பார் இடம் பெற்றது. இந்த தர்பார் மைசூரு அரண்மனையில் கூடியது. அரச குடும்பத்தினரும், சிறப்பு விருந்தாளிகளும், அதிகாரிகளும், பொதுமக்களும் இந்த தர்பாரில் பங்குபெற்றனர். சென்ற வருடம் (2013) வரை இந்த வழக்கம் தொடர்ந்தது. மஹாநவமி என்று சொல்லப்படும் ஒன்பதாவது தினம் அரச உடைவாள் யானையின் மேல் ஏற்றப்பட்டு ஊர்வலமாக எடுத்துச் செல்லப்படும். இந்த ஊர்வலத்தில் யானைகளுடன் கூட ஒட்டகங்களும், குதிரைகளும் இடம் பெறும்.

இந்தக் கொண்டாட்டம் நடைபெறும் பத்து தினங்களிலும் மைசூரு அரண்மனை வண்ண வண்ண விளக்குகளால் அலங்கரிக்கப்பட்டு ஜொலிப்பது பார்க்க பார்க்க திகட்டாத ஒரு காட்சி. இதற்காக ஒரு லட்சம் விளக்குகள் ஒரு கோடி ரூபாய் செலவில் ஏற்றப்படுகின்றன. பல்வேறு வகையான கலைநிகழ்ச்சிகள் அரண்மனையின் முன் நடைபெறும்.

விஜயதசமியன்று தசரா ஊர்வலம் (ஜம்போ சவாரி) நடைபெறும். தங்க மண்டபத்தில் சாமுண்டேச்வரி தேவி எழுந்தருளப்பட்டு மைசூரு நகரின் பிரதான வீதிகளில் வலம் வருவாள். இந்த தங்க மண்டபத்தின் எடை 750 கிலோ மட்டுமே! இந்த தங்கமண்டபம் அலங்கரிக்கப்பட்ட யானையின் மேல் ஏற்றப்பட்டு ஊர்வலம் வரும். ஊர்வலம் ஆரம்பிப்பதற்கு முன் அரச குடும்பத்தினரும், சிறப்பு விருந்தாளிகளும் தேவியை ஆராதிப்பார்கள். 

நடனக் குழுக்கள், இசைக்குழுக்கள், அலங்கரிக்கப்பட்ட யானைகள், குதிரைகள், ஒட்டங்கங்கள் எல்லாம் இந்த ஊர்வலத்தின் அழகைக் கூட்டும். இந்த ஊர்வலம் மைசூரு அரண்மனையிலிருந்து துவங்கி பன்னிமண்டபம் (Banni Mantapam) என்று சொல்லப்படும் இடத்தில் முடிவடையும். இந்த இடத்தில் இருக்கும் பன்னி (வன்னி மரங்கள்) மரங்களுக்கு பூஜை நடக்கும். பாண்டவர்கள் தங்களது அஞ்ஞாதவாசத்தின் போது இந்த மரங்களில் தான் தங்களது ஆயுதங்களை மறைத்து வைத்திருந்தார்கள் என்பதால் அரசர்கள் இந்த மரத்தை வழிபடுவது வழக்கத்தில் உள்ளது. அன்று அரசர்கள் செய்த வழிபாடு இன்றும் மைசூரு தசரா பண்டிகையில் தொடருகிறது. 

தசரா கொண்டாட்டங்களின் இறுதி நிகழ்ச்சியாக விளக்கொளி அணிவகுப்பு பன்னிமண்ட அரங்கத்தில் நடைபெறுகிறது. இதில் லேசர் காட்சிகள், கரணங்கள் போடுபவர்களின் சாகசங்கள், மோட்டார் சைக்கிள் சாகசங்கள் மற்றும் குதிரையேற்றம் ஆகியவை இடம் பெறும். விளக்கொளி அணிவகுப்பு நிகழ்ச்சியின் போது அரசர் குதிரையேற்ற உடையில் குதிரை மீதமர்ந்து வந்து இராணுவ மரியாதையை ஏற்றுக் கொள்வார். இந்த நிகழ்ச்சி துவங்கும் சமயம் இரவுப் பொழுது வந்துவிடுமாதலால் நிறைய விளக்குகள் ஏற்றுவார்கள். அரசர் தனது இராணுவ பலத்தை தனது எதிரிகளுக்குத் தெரியப்படுத்தவும், மக்களிடையே ‘இத்தனை பலமுடைய நான் உங்கள் ராஜா; உங்களைக் காப்பாற்றும் பொறுப்பு என்னுடையது’ என்ற ஒரு நம்பிக்கையை ஏற்படுத்தவுமே இந்த அணிவகுப்பு நடைபெறுகிறது.

இந்த வருடம் மைசூரு தசரா நடைபெறுமா என்பது இன்னும் சந்தேகமாகவே இருந்து வருகிறது. மாநில அரசு நிச்சயம் நடக்கும் என்று சொன்னாலும், மைசூரு அரண்மனையைச் சேர்ந்தவர்கள் நிச்சயம் தசரா பூஜை உண்டு என்று சொன்னாலும் எப்போதும் போல சோபையுடன் இந்த வருடம் நடக்காது என்றே சொல்ல வேண்டும். 

தசராக் கொண்டாட்டங்களில் தர்பார் ஒரு பகுதிதான் என்றாலும் பொதுமக்களுக்கு அரசரை அரியணையில் பார்ப்பது மிகவும் பிடித்த விஷயம். என்னதான் சுதந்திரம் கிடைத்து, குடியரசாக நாடு மாறிவிட்டாலும், இன்னும் அரசர்களுக்கும், அரச குடும்பங்களுக்கும் இந்தியாவில் மிகப்பெரிய மரியாதை இருக்கிறது

மைசூர் இராச்சியத்தின் அரசர் ஸ்ரீகண்டதத்த நரசிம்மராஜ உடையார் 2013-இல் இயற்கை எய்திய பின்னர் 2015-இல் பட்டத்திற்கு வந்த யதுவீர் கிருட்டிணதத்த சாமாரச உடையார் தர்பாரில் அமர்ந்து காட்சியளிப்பது கண்ணுக்கினிய காட்சியாகும்.

விஜயநகரத்தின் தளபதி ஸ்ரீரங்கராயனிடமிருந்து ஸ்ரீரங்கப்பட்டினத்தை 1610 ஆம் ஆண்டு அன்றைய மைசூரு மகராஜா ராஜ ஒடையார் கைப்பற்றினார். ஸ்ரீரங்கராயனின் மனைவி அலமேலம்மா ஆதிரங்கனின் ஆலய நகைகளை எடுத்துக் கொண்டு தலைமறைவானபோது, ராஜ ஒடையார் அவரைப் பிடிக்க தனது படை வீரர்களை அனுப்புகிறார். அவர்களிடமிருந்து தப்ப அலமேலம்மா தலக்காடு நோக்கி ஓடிவருகிறார். அங்கு மாலங்கி நதியில் வெள்ளம் பெருக்கெடுத்து ஓட, தப்ப முடியாத அலமேலம்மா, ‘தலகாடு மணல் மூடி போகட்டும்; மாலங்கி நதி மடுவாகட்டும்; ஒடையார் பரம்பரை வாரிசற்றுப் போகட்டும்’ என்று சாபமிட்டு விட்டு நதியில் குதித்து விடுகிறார். 

இப்போதும் தலக்காடு மணல் மூடித்தான் இருக்கிறது. மாலங்கி நதியில் நீர் வரத்து இல்லை. இந்த இரண்டு சாபங்களும் பலித்தது போலவே ஒடையார் பரம்பரையிலும் நேர் வாரிசு என்பது இல்லை. ஸ்ரீகண்டதத்தாவின் அந்திமக் கிரியைகளை அவரது சகோதரி மகன் காந்தராஜ் அர்ஸ் செய்தார். அவரே ஒடையார் பரம்பரையின் அடுத்த வாரிசாக தேர்ந்தெடுக்கப்படுவார் என்று சொல்லப்படுகிறது.

தசரா கொண்டாட்டங்களை நடத்த அரசியார் ப்ரமோதா தேவி சம்மதித்துவிட்டார்; ஆனால் அரச குடும்பத்தைச் சேர்ந்தவர்கள் பங்குபெற மாட்டார்கள்; அரண்மனையில் எந்த கொண்டாட்டமும் நடப்பதையும் அவர் விரும்பவில்லை என்று அண்மைய செய்திகள் கூறுகின்றன.


</doc>
<doc id="230294" url="https://ta.wikipedia.org/wiki?curid=230294" title="மைன்புரி மக்களவைத் தொகுதி">
மைன்புரி மக்களவைத் தொகுதி

மைன்புரி மக்களவைத் தொகுதி இந்திய மக்களவைத் தொகுதியாகும். இது உத்தரப் பிரதேசத்தில் உள்ள 80 மக்களவைத் தொகுதிகளில் ஒன்று.
இந்த மக்களவைத் தொகுதியில் உத்தரப் பிரதேச மாநிலச் சட்டப் பேரவைக்கான ஐந்து சட்டமன்றத் தொகுதிகள் உள்ளன.
அவை:




</doc>
<doc id="230296" url="https://ta.wikipedia.org/wiki?curid=230296" title="தேஜ் பிரதாப் சிங் யாதவ்">
தேஜ் பிரதாப் சிங் யாதவ்

தேஜ் பிரதாப் சிங் யாதவ் (நவம்பர் 21, 1987), இந்தியாவின் உத்தரப் பிரதேச மாநில அரசியல்வாதி ஆவார். சமாஜ்வாதி கட்சி கட்சியைச் சேர்ந்த இவர், 2014-இல் நடைபெற்ற மறுதேர்தலில், மைன்புரி மக்களவைத் தொகுதியில் போட்டியிட்டு வென்று, பதினாறாவது மக்களவையில் உறுப்பினர் ஆனார். இவர் முலாயம் சிங் யாதவின் பேரன் ஆவார்.


</doc>
<doc id="230299" url="https://ta.wikipedia.org/wiki?curid=230299" title="ரவிசுப்பிரமணியன்">
ரவிசுப்பிரமணியன்

ரவிசுப்பிரமணியன் ஒரு தமிழக எழுத்தாளர், கவிஞர், ஆவணப்பட இயக்குநர் ஆவார். 

கும்பகோணத்தைச் சேர்ந்த இவர் தற்போது சென்னையில் வசித்து வருகிறார். கும்பகோணம் அரசினர் ஆடவர் கல்லூரியில் முதுகலைப் பொருளியல் (1983-85) பயின்றவர். கவிதைத் தொகுப்புகள், கட்டுரைகள், ஆவணப்படங்கள் என்ற நிலையில் அவரது பங்களிப்புகள் உள்ளன. சிறுகதைகளும் எழுதிவருகிறார். பாவலர் இலக்கிய விருது, சாரல் இலக்கிய விருது, அகல் இலக்கிய விருது, சென்னை இலக்கியத் திருவிழா விருது போன்ற விருதுகள் வழங்கும் குழுவிலும் உறுப்பினராக உள்ளார். பல தமிழ்க்கவிஞர்களின் கவிதைகளுக்கு இசையமைத்துள்ளார். 40 நவீனக் கவிதைகளுக்கு இசை வடிவம் தந்துள்ளார். சாகித்திய அகாடமி ஆலோசனைக்குழுவில் உறுப்பினராக இருந்துள்ளார். இயக்குனர், படத்தொகுப்பாளர் பி. லெனினிடம் ஐந்து ஆண்டுகள் உதவி இயக்குனராகவும், விஜய் மற்றும் ஜெயா தொலைக்காட்சிகளில் நிகழ்ச்சி இயக்குனர் மற்றும் முதுநிலை செய்தி உதவி ஆசிரியராகவும் பணியாற்றி உள்ளார். ஆம்பல் கலை இலக்கிய அறக்கட்டளையின் நிர்வாக அறங்காவலராக கலை, இலக்கியப்பணிகளை மேற்கொண்டு வருகிறார். 
65 வது தேசிய திரைப்பட விழாவின் விருதுக்குழுவின் உறுப்பினராகப் பணியாற்றியுள்ளார். 


தொலைக்காட்சி நிறுவனங்களுக்காக 100க்கும் மேற்பட்ட ஆவணப்படங்களை இயக்கியவர். இந்திரா பார்த்தசாரதி, மா.அரங்கநாதன், ஜெயகாந்தன், தி.ந.இராமச்சந்திரன் குறித்த ஆவணப்படங்கள் குறிப்பிடத்தக்கவையாகும்.




குறுந்தொகையில் உள்ள பிரிவுத்துயரைக் கூறுகின்ற கீழ்க்கண்ட மூன்று பாடல்களுக்கு மெட்டு அமைத்துள்ளார். திவாகர் சுப்பிரமணியம் பின்னணி இசை அமைக்க அனுக்கிரகா ஸ்ரீதர் பாடியுள்ளார். 




</doc>
<doc id="230300" url="https://ta.wikipedia.org/wiki?curid=230300" title="ஏடா மக்களவைத் தொகுதி">
ஏடா மக்களவைத் தொகுதி

ஏடா மக்களவைத் தொகுதி இந்திய மக்களவைத் தொகுதியாகும். இது உத்தரப் பிரதேசத்தில் உள்ள 80 தொகுதிகளில் ஒன்று.
இந்த மக்களவைத் தொகுதியில் உத்தரப் பிரதேச மாநிலச் சட்டப் பேரவைக்கான ஐந்து சட்டமன்றத் தொகுதிகள் உள்ளன.
அவை:




</doc>
<doc id="230303" url="https://ta.wikipedia.org/wiki?curid=230303" title="ராஜ்வீர் சிங்">
ராஜ்வீர் சிங்

ராஜ்வீர் சிங், உத்தரப் பிரதேச அரசியல்வாதி ஆவார். இவர் பாரதீய ஜனதா கட்சியைச் சேர்ந்தவர். 
இவர் ஏடா மக்களவைத் தொகுதியில் போட்டியிட்டு வென்று, பதினாறாவது மக்களவையில் உறுப்பினர் ஆனார். 

இவர் 1959-ஆம் ஆண்டில் மார்ச்சு பதினைந்தாம் நாளில் பிறந்தார். இவர் இளங்கலை படிப்பை முடித்துள்ளார். இவர் உத்தரப் பிரதேசத்தில் உள்ள அலிகார் என்ற ஊரைச் சேர்ந்தவர்.


</doc>
<doc id="230306" url="https://ta.wikipedia.org/wiki?curid=230306" title="இராச திராவகம்">
இராச திராவகம்

இராச திராவகம் ("Aqua regia", "royal water", அல்லது "aqua regis", "king's water"), அல்லது நைட்ரோ-ஐதரோகுளோரிக் அமிலம் ("nitro-hydrochloric acid") என்பது அடர் நைதரிக் அமிலமும், ஐதரோகுளோரிக் அமிலமும் புதியதாக 1:3 என்ற விகிதத்தில் கலக்கப்பட்டு உருவாக்கப்படும் வேதிக் கலவை ஆகும். அமிலங்களின் கலவையான இத்திரவம் புகையும் மஞ்சள் அல்லது சிவப்பு நிறத்துடன் மிகவும் அரிப்புத்தன்மை கொண்டதாக விளங்குகிறது. விலை உயர்ந்த அரிய உலோகங்களான தங்கம், பிளாட்டினம் முதலியவற்றை கரைக்கும் வலிமை கொண்டிருப்பதால் இதை இராச திராவகம் என்று பெயரிட்டு அழைக்கின்றனர். எனினும், தைட்டானியம், இரிடியம், ருத்தேனியம், டாண்ட்டலம், நையோபியம் ஆஃபினியம், ஓசுமியம், ரோடியம் மற்றும் டங்க்ஸ்டன் போன்ற உலோகங்கள் இராச திராவகத்தின் அரிக்கும் பண்பை எதிர்த்து நிற்கும் திறன் படைத்து உள்ளன .

இராச திராவகம் முதன்மையாக இடைநிலை தங்கமான குளோரோ ஆரிக் அமிலம் தயாரிப்பில் பயன்படுத்தப்படுகிறது. இக்குளோரோ ஆரிக் அமிலம் வோல்வில் முறையில் தங்கம் தயாரிக்கும் போது மின்பகுளியாகச் செயல்படுகிறது. இந்தச் செயல்முறை மிக உயர்ந்த தரமான (99.999%) தங்க சுத்திகரிப்புக்கு பயன்படுத்தப்படுவதாகும்.

உருச்செதுக்கல் மற்றும் குறிப்பிட்ட சில பகுப்பாய்வு நடைமுறைகளில் இராச திராவகம் பயன்படுத்தப் படுகிறது. மேலும் ஆய்வகங்களில் கரிம சேர்மங்களின் கண்ணாடிப் பொருட்களையும் உலோகத் துகள்களையும் தூய்மைப்படுத்தவும் உதவுகிறது. நிறமாலையைக் கெடுக்கும் இணைகாந்த குரோமியத் துகள்கள் எஞ்சியிருக்கலாம் என்பதால், அணுக்கரு காந்த ஒத்ததிர்வு நிறமாலையியலில் பயன்படுத்தப்படும் மெல்லிய கண்ணாடிக் குழாய்களைத் (NMR TUBES) தூய்மைப்படுத்த பாரம்பரிய குரோமிக் அமிலக் குளியலான இம் முறைக்கு முன்னுரிமை தரப்பட்டது. அதே சமயம் குரோமிக் அமிலக் குளியல் குரோமியத்தின் அதிக நச்சுத்தன்மை மற்றும் வெடிக்கும் பண்பு காரணமாக ஊக்குவிக்கப் படுவதில்லை. சரியாகக் கையாளப் படாமல் அரிக்கும் பண்பு கொண்ட இராச திராவகமும் பல வெடிப்புகளுக்கு காரணமாகிறது..

இராச திராவகத்தில் உள்ள பகுதிப் பொருட்கள் தங்களிடையே புரியும் வினை காரணமாக இது விரைவில் சிதைவடைந்து வலிமையான அமிலமாக இருந்தாலும் அதன் தனித்தன்மையை இழந்து நிற்கிறது. எனவேதான் அதன் பகுதிப் பொருட்கள் புதியதாக கலக்கப் பட்டவுடன் பயன்படுத்தப்படுகிறது . ஆனால் நடைமுறையில் , இராச திராவகம் அதில் கரைந்துள்ள உலோகங்களால் மாசு அடைந்திருக்குமேயானால் அது கழிவுத் தொட்டியில் கொட்டுவதற்கு முன்னர் கவனமாக நடுநிலைப் படுத்தப்படுகிறது. 



</doc>
<doc id="230309" url="https://ta.wikipedia.org/wiki?curid=230309" title="ரோமியோ ஜூலியட் (திரைப்படம்)">
ரோமியோ ஜூலியட் (திரைப்படம்)

ரோமியோ ஜூலியட் என்பது 2015ஆம் ஆண்டு வெளியான தமிழ்மொழி நகைச்சுவை காதல் திரைப்படம் ஆகும். இந்த திரைப்படத்தை லக்சுமன் இயக்கினார். கதாநாயகனாக ஜெயம் ரவி மற்றும் கதாநாயகியாக ஹன்சிகா மோட்வானி நடித்திருந்தார்கள்.

"Romeo Juliet: A preposterous mix of ‘comedy’ and melodrama" - ஒரு திரை விமர்சனம்


</doc>
<doc id="230310" url="https://ta.wikipedia.org/wiki?curid=230310" title="தெற்கு தில்லி மக்களவைத் தொகுதி">
தெற்கு தில்லி மக்களவைத் தொகுதி

தெற்கு தில்லி மக்களவைத் தொகுதி இந்திய மக்களவைத் தொகுதியாகும். இது தில்லியில் உள்ள ஏழு மக்களவைத் தொகுதிகளில் ஒன்று.

2008-ஆம் ஆண்டில் தொகுதி மறுசீரமைப்பிற்குப் பின்னர், கீழ்க்காணும் சட்டமன்றத் தொகுதிகள் உள்ளன.




</doc>
<doc id="230311" url="https://ta.wikipedia.org/wiki?curid=230311" title="ரோல்ப் மாக்சிமில்லன் சீவெர்ட்">
ரோல்ப் மாக்சிமில்லன் சீவெர்ட்

பேராசிரியர் ரோல்ப் மாக்சிமில்லன் சீவெர்ட் ("Rolf Maximilian Sievert", 6 மே 1896 – 3 அக்டோபர் 1966) சுவீடிய மருத்துவ இயற்பியலாளர் ஆவார். கதிர்வீச்சின் உயிரியல் விளைவுகளைக் குறித்த ஆய்வு இவரது முதன்மை பங்களிப்பாகும்.

பேராசிரியர் சீவெர்ட் சுவீடனின் இசுடாக்கோமில் பிறந்தார். 1924இலிருந்து 1937 வரை சுவீடனின் ரேடிய்யெம்மத் இயற்பியல் ஆய்வகத்தில் பணியாற்றினார். கரோலின்ஸ்கா மையத்தில் கதிரியல் துறைத் தலைவராக பொறுப்பேற்றார். கதிர்வீச்சின் அளவை, முக்கியமாக புற்றுநோய் நோயறிதலிலும் சிகிச்சையிலும், அளப்பதில் முன்னோடியாக விளங்கினார். பின்னாட்களில் குறைந்தளவு கதிர்வீச்சிற்கு தொடர்ந்து ஆளாவதால் உயிரினங்களில் ஏற்படும் தாக்கங்களைக் குறித்த ஆய்வில் செலவிட்டார். 1964இல் பன்னாட்டு கதிர்வீச்சு காப்பு சங்கத்தை நிறுவி அதன் தலைவராக இருந்தார். "அணுக் கதிர்களின் தாக்கத்திற்கான ஐக்கிய நாடுகள் அறிவியல் குழு"த் தலைவராக இருந்துள்ளார். 

கதிர்வீச்சு அளவுகளை அளப்பதற்கான பல கருவிகளை உருவாக்கி உள்ளார்; இதில் "சீவெர்ட் அறை" பரவலாக அறியப்பட்டதாகும். 

1979இல் எடைகளும் அளவுகளுக்குமான பொது மாநாட்டில் (CGPM), அயனியாக்கும் கதிர் அளவு ஈடளவுக்கான அனைத்துலக அலகுக்கு இவரது பெயர் சீவெர்ட் (Sv) சூட்டப்பட்டது.


</doc>
<doc id="230312" url="https://ta.wikipedia.org/wiki?curid=230312" title="ரமேஷ் பிதுரி">
ரமேஷ் பிதுரி

ரமேஷ் பிதுரி, இந்திய அரசியல்வாதி ஆவார். இவர் தெற்கு தில்லி மக்களவைத் தொகுதியில் போட்டியிட்டு வென்று, பதினாறாவது மக்களவையில் உறுப்பினர் ஆனார். இவர் பாரதீய ஜனதா கட்சியைச் சேர்ந்தவர். இவர் 1961ஆம் ஆண்டில் சூலை பதினெட்டாம் நாளில் பிறந்தார். இவர் தில்லியில் உள்ள துக்ளக்காபாத் என்ற பகுதியைச் சேர்ந்தவர்.


</doc>
<doc id="230316" url="https://ta.wikipedia.org/wiki?curid=230316" title="மேற்கு தில்லி மக்களவைத் தொகுதி">
மேற்கு தில்லி மக்களவைத் தொகுதி

மேற்கு தில்லி மக்களவைத் தொகுதி இந்திய மக்களவைத் தொகுதியாகும். இது தில்லியில் உள்ள ஏழு மக்களவைத் தொகுதிகளில் ஒன்று.

இந்த தொகுதியில் தில்லி சட்டமன்றத்திற்கான பத்து தொகுதிகள் உள்ளன. அவை:



</doc>
<doc id="230321" url="https://ta.wikipedia.org/wiki?curid=230321" title="பர்வேஷ் சாகிப் சிங்">
பர்வேஷ் சாகிப் சிங்

பர்வேஷ் சாகிப் சிங், இந்திய அரசியல்வாதி ஆவார். இவர் மேற்கு தில்லி மக்களவைத் தொகுதியில் போட்டியிட்டு வென்று, பதினாறாவது மக்களவையில் உறுப்பினர் ஆனார். 
இவர் 1977-ஆம் ஆண்டில் நவம்பர் ஏழாம் நாளில் பிறந்தார். இவர் தில்லியைச் சேர்ந்தவர். பாரதீய ஜனதா கட்சியின் உறுப்பினர் ஆவார்.


</doc>
<doc id="230331" url="https://ta.wikipedia.org/wiki?curid=230331" title="வடபழநி முருகன் கோவில்">
வடபழநி முருகன் கோவில்

வடபழநி முருகன் கோவில் என்பது சென்னைக்கு மேற்கே அமைந்திருக்கும் வடபழநியில் அமைந்திருக்கும் ஒரு புகழ் பெற்ற முருகன் கோவில் ஆகும்.






</doc>
<doc id="230335" url="https://ta.wikipedia.org/wiki?curid=230335" title="ஹன்ஸ்பெல்">
ஹன்ஸ்பெல்

ஹன்ஸ்பெல் என்பது ஒரு எழுத்துப்பிழை சரிபார்ப்பிற்கான சொல்திருத்தி ஒரு கட்டற்ற மென்பொருள் ஆகும். இது முதன் முதலில் மொழி ஹங்கேரியன் மொழிக்காக வடிவமைக்கப்பட்டது.

இது தற்போது லிபரே ஆபீஸ், ஓபன் ஆபிஸ், பயர்பாக்ஸ் போன்ற மென்பொருட்களில் பயன்படுத்தப்பட்டு வருகிறது.
இந்த சொல்திருத்தி சி ++ நிரலாக்க மொழியைக் கொண்டு தயாரிக்கப்பட்ட ஒரு பொறியாகும்.

குனூ பொதுமக்கள் உரிமம்



</doc>
<doc id="230340" url="https://ta.wikipedia.org/wiki?curid=230340" title="வேலூர் மாவட்டச் சுற்றுலாத் தலங்கள்">
வேலூர் மாவட்டச் சுற்றுலாத் தலங்கள்

வரலாற்றுச் சிறப்பு மிக்க வேலூர்க் கோட்டை, வேலூர் அரசு அருங்காட்சியகம், அறிவியல் பூங்கா, வைனுபாப்பு விண்வெளி ஆய்வு மையம், அமிர்தி உயிரியல் பூங்கா, மதம் சார்ந்த இடங்களான ஜலகண்டேசுவரர் ஆலயம், ஸ்ரீபுரம் பொற்கோயில், பெரிய மசூதி, செயிண்ட் ஜான் தேவாலயம், ஏலகிரிமலை கோடைவாழிடம் ஆகியன வேலூரிலும் அதைச் சுற்றியுமுள்ள சுற்றுலாத் தலங்களாகும்

16 ஆம் நூற்றாண்டில் விஜயநகரப் பேரரசு காலத்தில் கட்டப்பட்ட வேலூர்க் கோட்டை வேலூருக்கு இன்றும் அழகும் பெருமையும் சேர்க்கின்றது. சுமார் 136 ஏக்கர் பரப்பளவில் கலைநயத்துடன் வேலூரின் மையப்பகுதியில் இக்கோட்டை அமைந்துள்ளது. ஆந்திர மாநிலத்தைச் சேர்ந்த திம்மி ரெட்டி, பொம்மி ரெட்டி சகோதரர்களால் இத்தரைக் கோட்டைக் கட்டப்படுள்ளது. கருங்கல்லால் கட்டப்பட்டுள்ள மதில்கள், அகழி முதலியன கோட்டைக்கு அழகு சேர்க்கின்றன. கோட்டையைச் சுற்றிலும் உள்மதில் சுவர், வெளிமதில் சுவர் என இரண்டு சுற்றுச் சுவர்கள் கட்டப்பட்டுள்ளன. கோட்டையின் தென்பகுதியில் பசுமையான பூங்கா ஒன்று அமைந்துள்ளது. தென்மேற்குப் பகுதியில் எழில்மிக்க தூண்களாலும் சிற்பங்களாலும் ஆக்கப்பட்ட அழகிய மண்டபம் உள்ளது இந்திய விடுதலைக்கு வித்திட்ட சிப்பாய் புரட்சி இக்கோட்டையில்தான் நடைபெற்றது .

இராணுவ நடவடிக்கைகளுக்காக வடிவமைக்கப்பட்டு கட்டப்பட்ட கோட்டையாக இது காட்சியளிக்கின்றது. கோட்டைக்குள் திப்பு மகால், ஹைதர் மகால், பாஷா மகால், கண்டி மகால், பேகம் மகால் ஆகிய அழகிய அரண்மனைகளும் ஜலகண்டேசுவரர் ஆலயம், தேவாலயம், மசூதி, அரசு அருங்காட்சியகம், பல அரசு அலுவலகங்கள் ஆகியனவும் காணப்படுகின்றன. பழமை மாறாமல் புதுப்பொலிவுடன் உள்ள இக்கோட்டையை இந்திய தொல்பொருள் ஆய்வுத்துறை பாதுகாத்துக் கட்டுப்பாட்டில் வைத்துள்ளது. நாள்தோறும் சுற்றுலாப் பயணிகள் ஏராளமானோர் பார்வையிட்டுச் செல்கின்றனர். கோட்டையைச் சுற்றியுள்ள அகழியில் படகுப் போக்குவரத்தும் நடைபெறுகின்றது.

வேலூர்க் கோட்டையில் உள்ள ஸ்ரீஜலகண்டேஸ்வரர் கோயில் கட்டடக் கலைக்கு எடுத்துக்காட்டாகவும், பழமை வாய்ந்த வரலாற்றுச் சிறப்பு கொண்டதாகவும் உள்ளது. பிரமிப்பூட்டும் தோற்றத்தில் அழகுடனும் கலை அம்சத்துடனும் உள்ள இக்கோயிலில் கண்கவர் ஓவியங்களும்,சிற்பங்களும் அமையப்பெற்றுள்ளன. ஆண்டு முழுவதும் அனைத்து விழாக்களும் இக்கோயிலில் சிறப்பாக நடைபெறுகின்றன. ஜலகண்டேஸ்வரருக்காக அர்ப்பணிக்கப்பட்ட இக்கோயிலின் சிற்பங்கள் மிகவும் திறமையான சிற்பிகளால் வடிக்கப்பட்டுள்ளது. கைவினைஞர்களின் அழகிய கலைவேலைப்பாடுகள் நிறையவே கோயில் முழுவதும் உள்ளது. நுழைவு வாயில் தாழ்வாரச் சிற்பங்கள் சுற்றுலா பயணிகளால் பாராட்டப்படுகிறது. பல ஆண்டுகளுக்கு முன்பு கோயிலில் தெய்வச் சிலை இல்லாமல் இருந்து பிறகு கொண்டு வரப்பட்டு குடமுழுக்கு செய்யப்பட்டது.

அரசு அருங்காட்சியகம் கோட்டையின் உள்ளே அமைந்துள்ளது. பொது மக்களுக்காக 1985 ஆம் ஆண்டு திறந்து வைக்கப்பட்டது. எல்லா வேலை நாட்களிலும் காலை 9 மணி முதல் மாலை 5 மணி வரை திறக்கப்பட்டிருக்கும். இதனுள் தொல்லியல் கலைப்பொருட்கள், வரலாற்றுக்கு முந்தைய ஆயுதங்கள், சிற்பங்கள், வெண்கல சிற்பங்கள், மர சிற்பங்கள், கைவினைப் பொருட்கள், நாணயங்கள், தாவரவியல், நிலவியல் மற்றும் விலங்கியல் சார்ந்த பொருட்கள் சேகரித்து வைக்கப் பட்டுள்ளன. மானிடவியல், கலை, தொல்லியல், தாவரவியல், புவியமைப்பியல், நாணயவியல், விலங்கியல் முதலிய துறைகளுக்கு அன்றும் இன்றும் அருங்காட்சியகம் கருவூலமாகத் திகழ்கிறது.

இங்குள்ள படக்காட்சியகத்தில் வட ஆற்காடு மாவட்டம் தொடர்பான வரலாற்று நினைவு சின்னங்கள் தொகுக்கப்பட்டுள்ளன. தந்தத்தால் செய்யப்பட்ட சதுரங்கப் பலகை, இலங்கை நாணயங்கள், பல்லவ மற்றும் விஜயநகர காலத்தைய கற்சிற்பங்கள் முதலியன சிறப்பம்சங்களாகும். ஓலைச்சுவடிகள், கல்வெட்டுகள் படித்தல் போன்ற கலைசார் கல்வி நடவடிக்கைகளும் இங்கு மேற் கொள்ளப்படுகின்றன.

வேலூரிலிருந்து ஆற்காடு செல்லும் வழியில் தேசிய நெடுஞ்சாலையில் உள்ள ரத்தினகிரி மலை உச்சியில் பாலமுருகன் கோயில் உள்ளது.பாலமுருகனடிமை சுவாமிகள் இக்கோயிலைக் கட்டி நிர்வகித்து வருகிறார். 14 ஆம் நூற்றாண்டில் கட்டப்பட்ட இக்கோயில் முருகனின் அருளாலும், பாலமுருகனடிமை சுவாமிகளின் அருளாலும், பக்தர்களின் அருளாலும் ஒளிர்வதாக நம்பப்படுகிறது.காலை ஆறு மணி முதல் மாலை எட்டு மணி வரையிலும் ஏராளமான பக்தர்கள் நாள்தோறும் இங்கு வந்து வழிபடுகிறார்கள். தேவர்களின் கடவுளாக நம்பப்படும் முருகன் ரத்தினகிரியில் வாழ்ந்து அருள்பாலிப்பதாக மக்கள் நம்புகிறார்கள் 

வேலூரின் தென் முனையில் சுமார் 9 கிலோமீட்டர் தூரத்தில் உள்ள திருமலைக்கோடி என்னுமிடத்தில் ஸ்ரீபுரம் பொற்கோயில் அமைந்துள்ளது. இக்கோயிலுள்ள முக்கிய கோபுரம் தங்கத்தால் வேயப்பட்டுள்ளது. நட்சத்திர வடிவில் அமைக்கப்பட்ட இக்கோயில் ஸ்ரீநாராயணி பீடத்தால் கட்டப்பட்டுள்ளது. சுமார் 100 ஏக்கர் பரப்பளவில் ரூ 600 கோடி செலவிடப்பட்டு 55000 சதுர அடி கோயிலாக இது கட்டப்பட்டுள்ளது. 1500 கிலோ தங்கத் தகடுகள் இக்கோயில் முழுவதும் வேயப்பட்டுள்ளது . தங்கக் கோயிலை சுற்றியுள்ள அலங்கார வளைவுகள், மண்டபங்கள், முகப்புகள் ஆகியவை இரவு நேரத்தில் வேலூரின் முக்கிய சாலையில் செல்வோர் கண்ணை கவரும் வகையில் நவீன விளக்கு ஒளியில் பிரகாசிப்பது இதன் சிறப்பாகும். தற்ப்போழுது ஸ்ரீலட்சுமி நாராயணி அம்மனுக்கு மட்டும் உள்ள சந்நிதி பெருமாளுக்கும் தனி கற்கோயிலாக உருவாக்கப்படுகின்றது 
முருகன் கோயில், காங்கேயநல்லூர்.
கோட்டையிலிருந்து 5கிமீ தொலைவில் காட்பாடி அருகே காங்கேயநல்லூரில் முருகன் கோயில் உள்ளது. .

இந்தியாவில் உள்ள தமிழ்நாடு மாநிலத்தின் வேலூர்மாவட்டத்தில் அமிர்தி உயிரியல் பூங்கா காணப்படுகிறது. இப்பூங்கா வேலூர் நகரில் இருந்து சுமார் 16 மைல் அல்லது 25 கிலோமீட்டர் தூரத்தில் அமைந்துள்ளது. 25 ஹெக்டேர் அளவுக்குப் பரந்து விரிந்துள்ள அமிர்தி உயிரியல் பூங்காவில் அழகான நீர்வீழ்ச்சி ஒன்றும் காணப்படுகிறது.

நீர்வீழ்ச்சியில் பருவமழை காலங்களில் நீரின் வீழ்ச்சி கண்களைக் கொள்ளை கொள்ளும். சுற்றுலாப் பயணிகளின் வருகை விடுமுறை நாள்களில் மட்டும் அதிகமாக உள்ளது. இவ்வன விலங்குப் பூங்காவில் மான்கள், கீரிப்பிள்ளைகள், நரிகள், குரங்குகள், சிவப்பு தலை கிளிகள், காதல் பறவைகள், ஆமைகள்,மயில்கள்,முதலைகள்,காட்டுப் பூனைகள்,கழுகுகள், வாத்துகள்,புறாக்கள்,காட்டுக் கிளிகள்,முயல்கள், மற்றும் மலைப்பாம்புகள் முதலியன வாழ்ந்து பூங்காவை அழகாக்குகின்றன 

ஆற்காடு பாலாற்றங்கரையில் செய்யாறு பைபாஸ் ரோட்டில் உள்ள ஒரு உயர்ந்த நுழைவுவாயில் டெல்லி கேட் என்றழைக்கப்படுகிறது. 1751ல் ஆற்காடு நவாப்பிடம் இருந்து ராபர்ட் கிளைவ் ஆட்சியை கைப்பற்றியதன் நினைவாக கட்டப்பட்டுள்ளது. அப்போது ஆற்காட்டுக்குள் நுழைபவர்கள் இவ்வழியாகத்தான் வரவேண்டியிருந்தது. இது ஆற்காட்டின் ஒரு பகுதியாகும். ஆற்காடு கோட்டையின் பிரதான நுழைவாயிலாக இது விளங்கியது. 18 ஆம் நூற்றாண்டின் முதல் பாதியில் முகலாய ஆளுநரான டாட் கான் பன்னியின் கட்டடத்தின் ஒரு பகுதியாக இந்த வாயில் இருந்தது.




</doc>
<doc id="230341" url="https://ta.wikipedia.org/wiki?curid=230341" title="கட்டற்ற திறவூற்றுச் சொற்பிழைத்திருத்தி மற்றும் இலக்கணப்பிழைத்திருத்தி">
கட்டற்ற திறவூற்றுச் சொற்பிழைத்திருத்தி மற்றும் இலக்கணப்பிழைத்திருத்தி

கட்டற்ற திறவூற்றுச் சொற்பிழைத்திருத்தி மற்றும் இலக்கணப்பிழைத்திருத்தி சொற்பிழைகளையும் இலக்கப்பிழைகளையும் திருத்தும் ஒரு கட்டற்ற மென்பொருளை உருவாக்குவதற்காகத் தமிழ்ச் சமூகத்தின் முயற்சிகளும் அதன் விளைவுகளும்.

கட்டற்ற திறவூற்றுச் சொற்பிழைத்திருத்தியின் முதல் முயற்சி 2003ஆம் ஆண்டு துவங்கப்பட்டது. தமிழா ! குழுவினர் ஓபன் ஓபிஸ் 1.1 அலுவலகத் தொகுதியின் தமிழ்ப் பதிப்பிற்காக இம்முயற்சியை மேற்கொண்டு , இதற்காக ஏறக்குறைய 11,000 சொற்களைக் கொண்ட ஒரு சொற்பட்டியலைத் தயாரித்தனர். 

ஓபன் ஒபிஸ் 1.1 சொற்பிழைகளைத் திருத்துவதற்காகப் பயன்படுத்திய ‘ மைஸ்பெல் ‘ (MySpell) என்ற பொறி, ஒற்றை பைட் குறியீட்டை மட்டுமே பயன்படுத்தியதன் காரணமாக அதனால் ஒருங்குறியில் எழுதப்படும் தமிழை ஆதரிக்க முடியவில்லை. இதனால் இந்த முயற்சி வெற்றி பெறவில்லை. விளைவாக , ஓபன் ஓபிஸில் செயல்படும் ஒரு சொற்பிழைத்தியை உருவாக்கும் முயற்சி கைவிடப்பட்டது.

இருப்பினும் , இம்முயற்சிக்காகத் தயாரிக்கப்பட்ட சொற்பட்டியலைப் பயன்படுத்தி விஜய் என்பவர் மைஸ்பெல்லின் முன்னோடியான ‘ கனூ அஸ்பெல் ‘ (GNU Aspell) என்ற பொறியில் தமிழுக்கான ஆதரவை ஏற்படுத்தினார் . அவர் உருவாக்கிய மென்பொருளே தமிழின் முதலாவது கட்டற்ற திறவூற்றுச் சொற்பிழைத்திருத்தியென நாம் கருதலாம்.

சில ஆண்டு இடைவெளிக்குப் பின்னர், சென்னை தொழில்நுட்ப நிறுவனத்தைச் சேர்ந்த ஒரு தன்னார்வக் குழு இத்திட்டத்தைக் கையிலெடுத்து, தமிழ் பேரகராதியில் உள்ள ஒரு இலட்சத்திற்கும் மேற்பட்ட சொற்களைக் கனூ அஸ்பெல் பொறியில் சேர்த்தது. இவ்வாறு கூடுதலான சொற்களைக் கனூ அஸ்பெல் பெற்ற போதிலும், அதனால் தவறாக எழுதப்பட்டிருக்கும் சொற்களுக்குப் பொருத்தமான சொற்களை ஓரளவிற்கே பரிந்துரைக்க முடிந்தது.

இதற்கிடையில் , ஓபன் ஓபிஸ் அதன் 2.0.2 பதிப்பு முதற்கொண்டு மைஸ்பெல்லுக்குப் பதிலாக ஒருங்குறியை ஆதரிக்கும் ஹன்ஸ்பெல் (HunSpell) என்ற சொற்பிழைத்திருத்தி பொறியைப் பயன்படுத்தத் தொடங்கியிருந்தது . இப்பொறியைப் பயன்படுத்தி தமிழா ! குழுவினர் ஓபன் ஓபிஸ் , லிப்ரெஓபிஸ், பயர்பாக்ஸ் ஆகிய மென்பொருள்களில் செயல்படும் ஒரு சொற்பிழைத்திருத்தியை 2011 ஆம் ஆண்டு வெளியிட்டனர் . முந்தைய வெளியீடுகள் சொல் அகராதியை மட்டுமே பயன்படுத்தி சொற்பிழைகளைக் கண்டுபிடித்தன. ஹன்ஸ்பெல் சொற்பிழைத்திருத்தியோ சொற்களுடன் ஒட்டுகளை முன்னும் பின்னும் சேர்க்கும் விதிகளையும் கொண்டிருந்தது . அடிக்கடி தவறாக எழுதப்படும் சொற்களுக்கான மாற்று சொற்பட்டியலும் இத்திருத்தியில் இருந்தது .

இருப்பினும், இச்சொற்பிழைத்திருத்தியில் ஒரு சிக்கல் இருந்தது. ஹன்ஸ்பெல் ஒவ்வொரு சொல்லையும் தனியாகப் பார்த்ததால், அதனால் ஒற்றுப் பிழைகளைக் கண்டுபிடிக்க முடியவில்லை . இச்சிக்கலுக்கான தீர்வு 2014 ஆம் ஆண்டுதான் கிடைத்தது . அவ்வாண்டு ‘ லேங்குவேஜ் டூல் ‘ (LanguageTool) என்ற பொறியில் தமிழுக்கான ஆதரவு தமிழா ! குழுவினரால் சேர்க்கப்பட்டது . லேங்குவேஜ் டூல் ஒற்றுப்பிழை மட்டுமின்றி சொற்களைச் சேர்த்தும் பிரித்தும் எழுதுவதால் ஏற்படும் தவறுகளையும் கண்டுபிடிக்கும் வசதியைக் கொண்டிருக்கிறது.



</doc>
<doc id="230346" url="https://ta.wikipedia.org/wiki?curid=230346" title="திருச்சாளக்கிராமம்">
திருச்சாளக்கிராமம்

திருச்சாளக்கிராமம் 108 வைணவத் திருத்தலங்களில் ஒன்று. சாளக்கிராமத்தலம் மலைமீது அமைந்துள்ளது. நேபாள அரசின் அனுமதி பெற்று தரிசிக்க வேண்டிய திருத்தலம். 

சக்ரதீர்த்தம் எனும் கண்டகி நதியின் உற்பத்திப் பகுதிதான் சாளக்கிராமம் தலம்.

ராமானுஜரும் இத்திருத்தலத்தைப் பாடியுள்ளார். 




</doc>
<doc id="230347" url="https://ta.wikipedia.org/wiki?curid=230347" title="பில்லி புர்கே">
பில்லி புர்கே

பில்லி புர்கே () (பிறப்பு: நவம்பர் 25, 1966) ஒரு அமெரிக்க நாட்டு நடிகர் ஆவார். இவர் , , , போன்ற பல திரைப்படங்கலும், பிரேக்கிங் பேட் போன்ற பல திரைப்படங்களில் நடித்ததன் மூலம் புகழ் பெற்ற நடிகர் ஆனார்.



</doc>
<doc id="230348" url="https://ta.wikipedia.org/wiki?curid=230348" title="எலிசபெத் ரீசேர்">
எலிசபெத் ரீசேர்

எலிசபெத் ரீசேர் () (பிறப்பு: ஜூன் 15, 1975) ஒரு அமெரிக்க நாட்டு நடிகை ஆவார். இவர் , , , போன்ற பல திரைப்படங்கலும் ஹேக், சாவெட், கிரேஸ் அனாடமி, ட்ரூ டிடக்டிவ் போன்ற தொலைக்காட்சி தொடர்களிலும் நடித்ததன் மூலம் புகழ் பெற்ற நடிகை ஆனார்.


</doc>
<doc id="230352" url="https://ta.wikipedia.org/wiki?curid=230352" title="யுனெஸ்கோ கூரியர் தமிழ்">
யுனெஸ்கோ கூரியர் தமிழ்

யுனெஸ்கோ கூரியர் மாத இதழ் ஐக்கிய நாடுகள் அவையின், சகோதர நிறுவனமான யுனெஸ்கோவின் சார்பில் உலகின் பல முன்னணி மொழிகள் பலவற்றில் வெளியிடப்படும் இதழாகும். இப்பன்னாட்டு மாத இதழ் 1967 ஆம் ஆண்டு சூலை மாதம் தமிழில் தொடங்கப்பட்டுத் தொடர்ந்து 35 ஆண்டுகள் வெளிவந்தது 2001 ஆண்டு நிதி நெருக்கடியைக் காரணம் காட்டி நிறுத்தப்பட்டது.

1966இல் பாரிஸ் நகரில் மூன்றாம் உலகத் தமிழ் மாநாடு நடைபெற யுனெஸ்கோ உதவியது. அப்போது யுனெஸ்கோவின் தலைமை இயக்குநராக இருந்தவர் மால்கம் ஆதிசேசையா. அந்த மாநாட்டைக் கண்டு, 53 நாடுகளில் வாழும் தமிழர்களுக்குக் கூரியரின் சேவை தேவை என்பதை மால்கம் உணர்ந்தார். கூரியர் தமிழிதழ் துவக்கப்பட வேண்டும் என்று உறுதி கொண்டார். அதே ஆண்டில் மால்கம் இந்தியா வந்தார். அவருக்கு நடைமுறை சிக்கல் ஒன்று ஏற்பட்டது. யுனெஸ்கோவில் உறுப்பினராக இருப்பது இந்தியாதான். இந்தியாவில் ஒரு மாநிலம்தான் தமிழகம். எனவே நடுவணரசிடம் பேச்சு நடத்தவேண்டி இருந்தது. தமிழில் இதழ் ஆரம்பிக்க மறுப்பில்லை. ஆனால் இந்தியிலும் கூரியர் வெளியாக வேண்டும் என இந்திய அரசு நிபந்தனை விதித்தது. இந்தி மொழி கூரியருக்கான ஏற்பாடுகளைச் செய்தபின்பு மால்கம் சென்னை திரும்பினார். 
அன்றைய தமிழக முதல்வரான அண்ணா, கல்வியமைச்சரான நெடுஞ்செழியன் ஆகியோரிடம் பேச்சு நடத்தினார். தமிழ் மொழியில் கூரியர் வெளியிடும் திட்டத்தைத் தமிழக அரசு ஏற்றுக்கொண்டது. 1967ஆம் ஆண்டு தமிழில் கூரியர் துவக்கப்பட்டடு உலக நாட்டு தமிழர்களுக்குக் கிடைத்தது. ஆங்கிலம், பிரெஞ்சு, ஜெர்மன் தவிர, அரபி, சீனம் ஆகிய செம்மொழிகளில் மட்டுமே வெளிவந்த யுனெஸ்கோ கூரியர் இதழ், தமிழில் வெளிவந்தது என்பது தமிழுக்கான உலகளாவிய நிகழ்வாகப் பதிவு செய்யத்தக்கது. மணவை முஸ்தபா ஆசிரியராக இருந்தபோது தமிழ்ப் பதிப்பு 5 லட்சம் பிரதிகள் விற்று யுனெஸ்கோ இதழ்களில் நான்காம் இடத்தை பிடித்திருந்தது.

உலகில் உள்ள அனைத்து விசயங்கள் பற்றியும் யுனெஸ்கோ கூரியரில் படைப்புகள் இடம்பெறும். ஆனால் அரசியல் விசயங்கள் தவிர. மற்ற இதழ்களைப் போலத் தனியொரு நாட்டு வாசகர்களுக்கோ, அல்லது ஒருசில நாட்டு வாசகர்களுக்கோ கூரியர் உருவாக்கப்பட்டதில்லை. மாறாக உலக நாடுகளின் வாசகர்களுக்காக உருவாக்கப்பட்டது.
ஒவ்வொரு இதழிலும் ஒரு மையக்கருவை அலசி ஆராய்து அதை அடிப்படையாக கொண்டே வெளிவந்தது. ஒவ்வொரு கட்டுரையும் மிகச்சிறந்த ஒளிப்படங்களுடனும், அவற்றுக்கான விளக்கங்களுடன், உலக அளவில் புகழ்பெற்ற நிபுணர்களால் படைப்புகள் உருவாக்கப்பட்டு மொழிபெயர்த்துத் தரப்பட்டது. பாரீஸ் தலைமையகத்தில் கூரியர் பதிப்புகளின் ஆசிரியர்கள் ஒன்று கூடி ஒன்று அல்லது இரண்டு ஆண்டுகளுக்கான தலைப்புகளை முடிவு செய்து வருவர். பல்லாயிரக்கணக்கான புதிய புதிய கலைச் சொற்களைக் கூரியர் இதழ் தமிழுக்கு உருவாக்கித் தந்தது.

யுனெஸ்கோ கூரியர் தமிழ் இதழின் ஆசிரியர்களாக எஸ். கோவிந்த ராஜூலு, தெ. பொ. மீனாட்சிசுந்தரம், நெ. து. சுந்தரவடிவேலு ஆகியோர் செயல்பட்டதற்குப் பின்னர், மணவை முஸ்தபா ஆசிரியராக நியமிக்கப்பட்டார். 

1984 ஆண்டு மார்ச் கூரியர் இதழ் தமிழ் பண்பாட்டுச் சிறப்பிதழாக வெளிவந்தது. இது தமிழ்நாட்டைப் பற்றிய தனிச் சிறப்பிதழ் ஆகும். அந்த இதழ் வெளியாக முக்கியக் காரணமாக இருந்தவர் பிரெஞ்சு-தமிழ் ஆய்வாளர் "பிரான்சுவா குரோ" ஆவார் இவர் அந்த இதழில், 'சங்க இலக்கியத்தில் நிலக் காட்சி' என்ற கட்டுரையை எழுதியிருந்தார். அவருடன் சுந்தர ராமசாமி, அம்பை, எஸ். ராமகிருஷ்ணன் (க்ரியா) , சு. தியடோர் பாஸ்கரனின் மனைவி திலகா பாஸ்கரன் (தமிழர் உணவு குறித்து) ஆகியோரும் கட்டுரைகள் எழுதியிருந்தனர். தமிழ்ப் பண்பாட்டைப் பற்றி சுருக்கமான, அதேநேரம் அழகானதொரு விவரிப்பை அந்த இதழ் உலக மக்கள் மத்தியில் உருவாக்கியது. தமிழ் உள்ளிட்ட 27 உலக மொழிகளில் அந்த இதழ் வெளியாகி இருந்தது.

1967இல் துவக்கப்பட்டு பல்வேறு தடைகளைத் தாண்டி 35 ஆண்டுகள் வெளிவந்த தமிழ் பதிப்பு, நிதி நெருக்கடியைக் காட்டி நிறுத்தப்பட்டது.


</doc>
<doc id="230355" url="https://ta.wikipedia.org/wiki?curid=230355" title="புரொட்டோஸ்டோம்">
புரொட்டோஸ்டோம்

புரொட்டோஸ்டோம் (Protostomia) என்பது புறமுதலுருப்படை, இடைமுதலுருப்படை, அகமுதலுருப்படை ஆகிய மூன்று மூலவுயிர்ப்படைகள் உடைய முப்படை விலங்குகளின் இரு பிரதான பிரிவுகளில் ஒன்றாகும். மற்றைய விலங்குப் பிரிவு டியூட்டெரோஸ்டோம் ஆகும். இரண்டு விலங்குப் பிரிவுகளிடையே முளையவியல் விருத்தியில் பல பிரதான வித்தியாசங்கள் உள்ளன. புரொட்டோஸ்டோம் எனும் சொல் முதல் வாய் எனப் பொருள்படும்.
புரொட்டோஸ்டோம்களின் முளைய விருத்தியின் போது பின்வரும் பிரதான நிகழ்வுகள் இடம்பெறும்:

பிரதான புரொட்டோஸ்டோம் கணங்கள்:


</doc>
<doc id="230356" url="https://ta.wikipedia.org/wiki?curid=230356" title="விட்டாச்சு">
விட்டாச்சு

விட்டாச்சு என்பது மழலைகளிடம், பெரியவர்கள் விளையாடும் குறும்பு விளையாட்டு. 

மழலையின் கண்பார்வையில் இருந்து பெரியவர், மறைவார் அல்லது மறைய முற்படுவார். மழலை, பெரியவரோடு கண் தொடர்பை ஏற்படுத்த, தன் தலையோ, உடலையோ அசைத்துத் தொடர்பை ஏற்படுத்தும். இம்முறை தொடர்பு ஏற்படுத்தப்பட்ட பின்பு மீண்டும், பெரியவர் கண்தொடர்பைத் துண்டிக்க தலையை/உடலை இடப்பெயர்ச்சி செய்வார். 

இக்குறும்பு விளையாட்டில், குழந்தை ஒவ்வொரு முறை கண்தொடர்பை ஏற்படுத்தும் பொழுதும், குதூகலிக்கும்.


</doc>
<doc id="230357" url="https://ta.wikipedia.org/wiki?curid=230357" title="சோழ மண்டல சதகம்">
சோழ மண்டல சதகம்

சோழமண்டல சதகம், சதகம் எனும் சிற்றிலக்கிய வகையில் சோழர்கள் குறித்து பாடப்பட்ட நூறு பாக்களைக் குறிக்கும். 

சோழ மண்டல சதகம் நூலின் மறுபதிப்பினைத் எட்டாம் உலகத் தமிழ் மாநாட்டின்போது தமிழ்ப் பல்கலைக்கழகம் வெளியிட்டது. 

ஆலஞ்சேரி மயிந்தன், வேளூர் கிழான், சேந்தன், புத்தூர்வேள் முதலான பலரை சோழ வள்ளல்களாகக் குறிப்பிடும் தகவல் இந்நூல் மூலம் தெரியவந்தது. 


</doc>
<doc id="230362" url="https://ta.wikipedia.org/wiki?curid=230362" title="வடமேற்கு தில்லி மக்களவைத் தொகுதி">
வடமேற்கு தில்லி மக்களவைத் தொகுதி

வடமேற்கு தில்லி மக்களவைத் தொகுதி இந்திய மக்களவைத் தொகுதியாகும். இது தில்லியில் உள்ள ஏழு மக்களவைத் தொகுதிகளில் ஒன்று.

இந்த தொகுதி, தில்லி சட்டமன்றத் தொகுதிகளை கொண்டுள்ளது.




</doc>
<doc id="230365" url="https://ta.wikipedia.org/wiki?curid=230365" title="ஆஷ்லி கிரீன்">
ஆஷ்லி கிரீன்

ஆஷ்லி கிரீன் ("Ashley Greene", பிறப்பு: பெப்ரவரி 21, 1987) ஒரு அமெரிக்க நாட்டு நடிகை மற்றும் விளம்பர நடிகை ஆவார். இவர் , , , போன்ற திரைப்படங்களில் நடித்துள்ளார்.

இவர் பெப்ரவரி 21, 1987ஆம் ஆண்டு ஜாக்சன்வில், புளோரிடா அமெரிக்காவில் பிறந்தார்.

இவர் ட்விலைட் என்ற திரைப்பட தொடர்களில் நடித்ததன் மூலம் 7 பிரிவுகளில் பரிந்துரை செய்யப்பட்டு 5 விருதுகளை வென்றார்.



</doc>
<doc id="230366" url="https://ta.wikipedia.org/wiki?curid=230366" title="உதித் ராஜ்">
உதித் ராஜ்

உதித் ராஜ், இந்திய அரசியல்வாதி ஆவர். இவர் வடமேற்கு தில்லி மக்களவைத் தொகுதியில் போட்டியிட்டு வென்று, பதினாறாவது மக்களவையில் உறுப்பினர் ஆனார். இவர் பாரதிய ஜனதா கட்சியைச் சேர்ந்தவர். 
இவர் 1958-ஆம் ஆண்டில் சனவரி முதலாம் நாளில் பிறந்தார்.


</doc>
<doc id="230368" url="https://ta.wikipedia.org/wiki?curid=230368" title="நிக்கி ரீட்">
நிக்கி ரீட்

நிக்கி ரீட் () (பிறப்பு: மே 17, 1988) ஒரு அமெரிக்க நாட்டு நடிகை, திரைக்கதையாசிரியர், விளம்பர நடிகை, பாடலாசிரியர் மற்றும் இசை வீடியோ இயக்குநர் ஆவார். இவர் தெர்ட்டீன், , , , போன்ற திரைப்படங்களில் நடித்துள்ளார்.

இவர் மே 17, 1988ஆம் ஆண்டு லாஸ் ஏஞ்சல்ஸ், கலிபோர்னியா அமெரிக்காவில் பிறந்தார்.



</doc>
<doc id="230369" url="https://ta.wikipedia.org/wiki?curid=230369" title="அனா கென்ட்ரிக்">
அனா கென்ட்ரிக்

அனா கென்ட்ரிக் () (பிறப்பு: ஆகஸ்ட் 9, 1985) ஒரு அமெரிக்க நாட்டு நடிகை மற்றும் விளம்பர நடிகை ஆவார். இவர் ட்விலைட் , , , போன்ற திரைப்படங்களில் நடித்துள்ளார்.

இவர் ஆகஸ்ட் 9, 1985ஆம் ஆண்டு போர்ட்லேண்ட் மேய்ன் அமெரிக்காவில் பிறந்தார்.



</doc>
<doc id="230370" url="https://ta.wikipedia.org/wiki?curid=230370" title="மைக்கேல் ஷீன்">
மைக்கேல் ஷீன்

மைக்கேல் ஷீன் () (பிறப்பு: 5 பெப்ரவரி 1969) ஒரு இங்கிலாந்து நாட்டு திரைப்பட நடிகர் ஆவார். இவர் , , , அண்டர்வேர்ல்ட் 3 உள்ளிட்ட பல திரைப்படங்களில் நடித்ததன் மூலம் புகழ்பெற்றார் நடிகர் ஆனார்.



</doc>
<doc id="230371" url="https://ta.wikipedia.org/wiki?curid=230371" title="அமிர்தி உயிரியல் பூங்கா">
அமிர்தி உயிரியல் பூங்கா

இந்தியாவில் உள்ள தமிழ்நாடு மாநிலத்தின் திருவண்ணாமலை மாவட்டத்தில் அமிர்தி உயிரியல் பூங்கா (Amirthi Zoological Park) காணப்படுகிறது. இப்பூங்கா வேலூர் நகரில் இருந்து சுமார் 16 மைல் அல்லது 25 கிலோமீட்டர் தூரத்தில் அமைந்துள்ளது. 25 ஹெக்டேர் அளவுக்குப் பரந்து விரிந்துள்ள அமிர்தி உயிரியல் பூங்காவில் அழகான நீர்வீழ்ச்சி ஒன்றும் காணப்படுகிறது.

அமிர்தி வனத்தின் பாதி பரப்பளவு வனவிலங்கு சரணாலயத்திற்கும் மறு பாதி சுற்றுலாத் தலமாகவும் பிரித்துப் பராமரிக்கப்படுகிறது. சுமார் ஒரு கிலோமீட்டர் தூரத்தில் உள்ள மலையேற்றம் ஒரு அழகான நீர்வீழ்ச்சியை முழுமையாகப் பார்வையிட வழிவகுக்கிறது. நீர்வீழ்ச்சியில் பருவமழை காலங்களில் நீரின் வீழ்ச்சி அதிகமாக இருக்கும். சுற்றுலாப் பயணிகளின் வருகை விடுமுறை நாள்களில் மட்டும் அதிகமாக உள்ளது. இவ்வன விலங்குப் பூங்காவில் மான்கள், கீரிப்பிள்ளைகள், நரிகள், குரங்குகள், சிவப்பு தலை கிளிகள், காதல் பறவைகள், ஆமைகள், மயில்கள், முதலைகள்,காட்டுப் பூனைகள், கழுகுகள், வாத்துகள், புறாக்கள், காட்டுக் கிளிகள்,முயல்கள், மலைப்பாம்புகள் முதலியன வாழ்கின்றன.

செப்டம்பர் 13, 2013 அன்று, தமிழக அரசு அமிர்தி உயிரியல் பூங்காவின் வளர்ச்சிக்காக 3.5 கோடி ரூபாய் ஒதுக்கீடு செய்துள்ளது. இந்த நிதியின் மூலம் தங்கும் விடுதிகள், போதுமான குடிநீர் வசதி, அவசியமான தகவல் மையங்கள், உணவு விடுதிகள், நீர் வீழ்ச்சிக்குச் செல்லும் பாதைகள் மற்றும் பார்வை கோபுரங்கள் போன்ற அபிவிருத்திப் பணிகள் நடைபெறும் என்று அறிவிக்கப்பட்டு செயல் படுத்தப்பட்டு வருகிறது. 

தமிழ்நாடு வனத் துறை 19 கோடி ரூபாய் செலவில் அமிர்தி விலங்கியல் பூங்காவை மேம்படுத்த திட்டமிட்டுள்ளது. மத்திய சுற்றுலா ஆணையமும் (CZA) அமிர்தி மிருகக்காட்சி சாலையை மேம்படுத்த ஒப்புதல் அளித்துள்ளதாக வேலூர் மாவட்ட ஆட்சியர் தெரிவித்துள்ளார். 
எதிர்காலத்தில் யானைகளுக்கான புத்துணர்வு முகாம்கள் நடத்துவதற்கு வாய்ப்புள்ள சாத்தியமான காடுகளில் ஒன்றாக வேலூர் வனப்பிரிவில் உள்ள அமிர்தி காடு இருக்கிறது.



</doc>
<doc id="230373" url="https://ta.wikipedia.org/wiki?curid=230373" title="பெயராய்வு">
பெயராய்வு

பெயராய்வு ("onomastics", "onomatology") என்பது, இயற்பெயர்களின் தோற்றம், வரலாறு, பயன்பாடு என்பவை குறித்த ஆய்வு ஆகும். இது எல்லாவகையான பெயர்களையும் ஆய்வுக்கு உட்படுத்துகிறது. மக்களின் பெயர்கள், இடங்களின் பெயர்கள், புவியியல் அம்சங்களின் பெயர்கள், கட்டிடங்களின் பெயர்கள், விலங்குகளின் பெயர்கள், இன மற்றும் சமூகக் குழுக்களின் பெயர்கள், நிகழ்வுகளின் பெயர்கள், வானியல் அம்சங்களின் பெயர்கள், வண்டிகளின் பெயர்கள், வணிக உற்பத்திகளின் பெயர்கள், ஆக்கங்களின் பெயர்கள் என்பன போன்ற பல வகையான பெயர்கள் இத்துறையின் ஆய்வுப் பொருள்களுள் அடங்கக் கூடியன. இடப்பெயராய்வு, பெயராய்வின் முக்கியமான ஒரு கிளைத் துறை. மக்கட்பெயர் ஆய்வு தனிப்பட்ட மனிதர்களில் பெயர்கள் குறித்த ஆய்வு ஆகும். பெயராய்வு தரவுச் செயலாக்கத்துக்கு உதவக்கூடியது.

பெரும்பாலான பெயர்கள் பொருள் பொதிந்த சொற்களாகவே தோற்றம் பெறுகின்றன. ஆறுமுகன், கயல்விழி போன்ற மக்கட்பெயர்கள்; "தமிழ் நாடு", "ஆனை இறவு", "நெல்லியடி", "கங்கைகொண்டசோழபுரம்" போன்ற இடப்பெயர்கள் போன்றவை பொருள் கொண்ட சொற்கள். தமிழ் தெரிந்தவர்களுக்கு மேற்படி பெயர்களுடைய பொருளும் அதற்கான காரணமும் தெளிவாகவே தெரியக்கூடும். பல வேளைகளில் பெயர்கள் பொருள் தெளிவாகத் தெரியாதபடி திரிபடைந்து விடுவதும் உண்டு. அல்லது, முன்னர் இருந்து தற்போது இல்லாமல் போன மொழியில் பெயர் உருவாகி அதுவே நீண்டகாலம் நிலைத்துவிடுவதும் உண்டு. சில பெயர்களுக்குப் பொருள் தெளிவாகத் தெரிந்த போதிலும், அது வழங்கப்பட்ட ஆளுக்கோ அல்லது பிறவற்றுக்கோ அது குறிக்கும் பொருள் தொடர்பற்றதாக இருக்கலாம். எடுத்துக்காட்டாக, ஆறுமுகன் என்பவருக்கு ஆறுமுகம் இருக்காது. இவ்வாறான பெயர்கள் கடவுளரைக் குறித்தோ, வேறேதாவது ஒன்றின் நினைவாகவோ ஏற்படக்கூடும்.

பெயர்கள் பொதுவாகப் பல தகவல்களைத் தம்முள் பொதித்து வைத்திருக்கின்றன. இவற்றை ஆராய்வதன் மூலம் அவற்றை அறிந்துகொள்ள முடியும். ஒரு சமூகத்தில் காணப்படும் மக்கட் பெயர்கள் அச்சமுதாயத்தினர் எவ்வாறான விடயங்களுக்கு முக்கியத்துவம் கொடுக்கின்றனர், எவ்வாறு அவர்கள் பழைய தலைமுறையினரிடம் இருந்து வேறுபடுகின்றனர், அவர்கள் மத்தியில் ஏற்படும் பண்பாட்டுத் தாக்கங்கள், பிற சமூகத்தவர் தொடர்புகள், சமூக அமைப்பு போன்றவை குறித்த தகவல்களை அறிந்துகொள்ள உதவக் கூடியவை. இடப்பெயர்கள், அப்பெயர்களை வழங்கிய மக்கள் எவ்வாறு உலகத்தைப் பார்த்தார்கள் என்பதை உணர்த்த வல்லன. அத்துடன், அவ்விடத்தின் வரலாறு, அங்கு வாழ்ந்தோர், பயன்பாடு போன்ற பல தகவல்களை இடப்பெயர்களில் இருந்து அறிந்துகொள்ளக் கூடும்.


</doc>
<doc id="230374" url="https://ta.wikipedia.org/wiki?curid=230374" title="ஜேக் பிளாக்">
ஜேக் பிளாக்

ஜேக் பிளாக் () (பிறப்பு: ஆகஸ்ட் 28, 1969) ஒரு அமெரிக்க நாட்டு நடிகர், பாடகர், நகைச்சுவையளார் மற்றும் குரல் நடிகர் ஆவார். இவர் ஸ்கூல் ஒப் ராக், கிங் காங், தி ஹோலிடே, செக்ஸ் டேப், போன்ற பல திரைப்படங்களில் நடித்ததன் மூலம் புகழ் பெற்ற நடிகர் ஆனார். இவர் குங் ஃபு பான்டா, குங் ஃபு பான்டா 2, போன்ற திரைப்படங்களுக்கு குரல் கொடுத்துள்ளார். இவர் பல தொலைக்காட்சி தொடர்களிலும் நடித்துள்ளார் என்பது குறிப்பிடத்தக்கது.



</doc>
<doc id="230375" url="https://ta.wikipedia.org/wiki?curid=230375" title="புது தில்லி மக்களவைத் தொகுதி">
புது தில்லி மக்களவைத் தொகுதி

புது தில்லி மக்களவைத் தொகுதி இந்திய மக்களவைத் தொகுதியாகும். இது தில்லியில் உள்ள ஏழு மக்களவைத் தொகுதிகளில் ஒன்று.

இந்த மக்களவைத் தொகுதியில் தில்லி சட்டமன்றத்திற்கான பத்து தொகுதிகள் உள்ளன. அவை:




</doc>
<doc id="230376" url="https://ta.wikipedia.org/wiki?curid=230376" title="ராப் லோ">
ராப் லோ

ராப் லோ () (பிறப்பு: மார்ச் 17, 1964) ஒரு அமெரிக்க நாட்டு நடிகர் ஆவார். இவர் செக்ஸ் டேப் போன்ற பல திரைப்படங்களில் நடித்ததன் மூலம் புகழ் பெற்ற நடிகர் ஆனார்.


</doc>
<doc id="230377" url="https://ta.wikipedia.org/wiki?curid=230377" title="மீனாட்சி லேகி">
மீனாட்சி லேகி

மீனாட்சி லேகி, இந்திய அரசியல்வாதி ஆவார். இவர் பாரதீய ஜனதா கட்சியைச் சேர்ந்தவர். இவர் 1967-ஆம் ஆண்டின் ஏப்ரல் முப்பதாம் நாளில் பிறந்தார். இவர் வழக்கறிஞர். புது தில்லி மக்களவைத் தொகுதியில் போட்டியிட்டு வென்று, பதினாறாவது மக்களவையில் உறுப்பினர் ஆனார்.


</doc>
<doc id="230384" url="https://ta.wikipedia.org/wiki?curid=230384" title="தேனுகா (எழுத்தாளர்)">
தேனுகா (எழுத்தாளர்)

தேனுகா என்றழைக்கப்படும் மு. சீனிவாசன் (இறப்பு: அக்டோபர் 24, 2014) தமிழகத்தைச் சேர்ந்த எழுத்தாளர் மற்றும் கலை விமர்சகர் ஆவார். கும்பகோணத்தைச் சேர்ந்த இவர் இசை, ஓவியம், சிற்பம், வரலாறு என்ற பல துறைகளில் பரிணமித்தவர். இந்திய அரசு வங்கியில் (State Bank of India) பணியாற்றி ஓய்வு பெற்றவர்.

தமிழ்நாடு, சுவாமிமலையைப் பிறப்பிடமாகக் கொண்ட சீனிவாசன் நாதசுவரக் கலைக்குடும்பத்தில் பிறந்தவர். தந்தை சுவாமிமலை முருகையன் கோவிலில் நாதசுவரம் வாசிப்பவர். தந்தை வாசிக்கும் போது சீனிவாசன் தாளம் போடுவார். 






</doc>
<doc id="230386" url="https://ta.wikipedia.org/wiki?curid=230386" title="சீமா அண்டில்">
சீமா அண்டில்

சீமா அண்டில் அல்லது சீமா அன்டில் புனியா அல்லது சீமா புனியா (பிறப்பு 27 சூலை 1983) ஒரு இந்திய வட்டெறிதல் வீராங்கனை. அவரது தனிப்பட்ட சாதனையான , 2014 ஆசிய விளையாட்டுப் போட்டிகளில் தங்கப் பதக்கம் கிடைக்க உதவியது. 


</doc>
<doc id="230390" url="https://ta.wikipedia.org/wiki?curid=230390" title="இரு வர்க்கங்களின் கூடுதல் மீதான பெர்மாவின் தேற்றம்">
இரு வர்க்கங்களின் கூடுதல் மீதான பெர்மாவின் தேற்றம்

இரு வர்க்கங்களின் கூடுதல் மீதான பெர்மாவின் தேற்றத்தின்படி, ஒரு ஒற்றைப் பகாஎண்ணானது, மாடுலோ  4 ஐப்பொறுத்து எண் 1 க்குச் சமானமாக இருந்தால், இருந்தால் மட்டுமே, அதனை இரு வர்க்கங்களின் கூடுதலாக எழுதமுடியும் 


"p" ஒரு ஒற்றைப் பகாஎண் எனில்:

5, 13, 17, 29, 37, 41 ஆகிய ஒற்றைப் பகாஎண்கள் மாடுலோ  4 ஐப்பொறுத்து எண் 1 க்குச் சமானமாக உள்ளன. இவற்றை இரு முழு எண்களின் வர்க்கங்களின் கூடுதலாக எழுதலாம்:

பகாஎண்கள் மட்டுமில்லாமல் நேர்முழு எண்களையும் இரு வர்க்கங்களின் கூடுதலாக எழுதலாம் என்பதை முதன்முறையாகக் கண்டறிந்தவர் கணிதவியலாளர் ஆல்பர்ட் ஜிரார்டு ஆவார். எனினும் அவரது காலத்திற்குப் பின்னரே 1634 இல், இந்த முடிவு வெளியானது. கணிதவியலாளர் பெர்மா, திசம்பர் 25, 1640 இல், பிரெஞ்சு கணிதவியலாளர் மாரின் மெர்செனெக்கு எழுதிய கடிதத்தில், இத் வர்க்கங்களின் கூடுதல் தொடர்பான இத் தேற்றத்தை எழுதியிருந்தார்.

ஆனால் பெர்மா இத் தேற்றத்தின் நிறுவலை எங்கும் எழுத்துபூர்வமாகத் தரவில்லை. முதல் நிறுவலை முறையாக அளித்தவர் ஆய்லர் ஆவார். 1747, 1749 ஆம் ஆண்டுகளில் கணிதவியலாளர் கிறிஸ்டியன் கோல்டுபேச்சுக்கு (Christian Goldbach) ஆய்லர் எழுதிய கடிதங்களில் இந் நிறுவல் குறித்துத் தெரிவித்த ஆய்லர், 1752-1755 இல் இந் நிறுவலை இரு கட்டுரைகளாக வெளியிட்டார். 1775 ஆம் ஆண்டில் கணிதவியலாளர் லெக்ராஞ்சி அவரது இருபடி வடிவின் ஆய்வை அடிப்படையாகக் கொண்டு இத் தேற்றத்திற்கு ஒரு நிறுவலைக் கண்டறிந்தார். கணிதவியலாளர் காசால் இந் நிறுவல் எளிமைப்படுத்தி வெளியிடப்பட்டது. இவை தவிர பல நிறுவல்கள் வேறுசில கணிதவியலாளர்களாலும் கண்டுபிடிக்கப்பட்டுள்ளன.

செப்டம்பர் 25, 1654 இல் பாஸ்கலுக்கு எழுதிய கடிதத்தில், இம் முடிவுடன் தொடர்புடைய ஒற்றைப் பகாஎண்களுக்கான இரு முடிவுகளை பெர்மா அறிவித்தார்:

formula_4 ஒற்றைப் பகாஎண் எனில்,


மேலும்:

20"k" + 3 அல்லது 20"k" + 7 வடிவில் அமைந்த இரு பகாஎண்கள் "p, q" எனில்: 

பின்னர் ஆய்லர் இதனை கீழ்க்காணும் கணிப்பாக மேம்படுத்தினார்:

பெர்மா, ஆய்லர் இருவரது முடிவுகளும் லெக்ராஞ்சியால் நிறுவப்பட்டது.


</doc>
<doc id="230396" url="https://ta.wikipedia.org/wiki?curid=230396" title="திறந்தநிலைக் கல்வி">
திறந்தநிலைக் கல்வி

திறந்தநிலைக்கல்வி என்னும் வழிமுறை கல்வி கற்பித்தலில் இணையவழி மாணவர்கள் எங்கிருந்தாலும் கற்கும்படியான ஒரு புதிய முறை ஆகும். ஆங்கிலத்தில் "Open Source Learning" என்னும் சொற்றொடரை தாவீது பிரெசிட்டன் (David Preston என்பார் 2009 இல் அறிமுகப்படுத்தினார். இந்தத் திறந்தநிலைக் கல்விக்கான கருவிகள், முறைகள் கற்கும் கொள்கைகள் முதலியவற்றை பிரெசிட்டன் என்பார் வகுத்தார்


</doc>
<doc id="230398" url="https://ta.wikipedia.org/wiki?curid=230398" title="துத்தநாக குளோரைடு">
துத்தநாக குளோரைடு

துத்தநாக குளோரைடு ("Zinc Chloride") என்பது ZnCl என்ற மூலக்கூறு வாய்பாடு கொண்ட ஒரு வேதியியல் சேர்மமாகும். ஒன்பது விதமான படிக வடிவங்களில் காணப்படும் இவ்வுப்பு நிறமற்றதாகவோ வெள்ளை நிறத்திலோ இருக்கிறது. எளிதில் நீரில் கரையக்கூடிய துத்தநாக குளோரைடு தானே நீர்த்துப் போகக்கூடியதாகவும் நீரை உறிஞ்சும் தன்மையும் கொண்டுள்ளது. எனவே இதனுடைய உப்பு மாதிரிகள் சுற்றுச் சூழல் காற்றின் ஈரப்பதத்தில் இருந்தும் பாதுகாப்பாக வைக்கப்படுகின்றன. துத்தநாக குளோரைடு நெசவு பதப்படுத்தும் தொழில், உலோகவியல் மற்றும் வேதிப்பொருட்களை உற்பத்தி செய்யும் வேதித் தொகுப்பு முதலியவற்றில் பரவலாக பயன்படுகிறது. மிக அரிதாக கிடைக்கும் Zn(OH)8CL என்ற சைமன் கோலைட் என்ற தாதுப் பொருளில் துத்தநாக குளோரைடு பகுதிப்பொருளாகக் காணப்படுகிறது.

நான்கு வேறுபட்ட பண்முக படிக வடிவங்களில் துத்தநாக குளோரைடு அறியப்படுகிறது. அவை α, β, γ, மற்றும் δ, என்பனவாகும். ஒவ்வொரு வகையிலும் Zn அயனிகள் நான்கு முகங்களிலும் குளோரைடு அயனிகளுடன் இணைந்துள்ளன.

கீழே உள்ள அட்டவணையில் a, b, c ஆகியன புறஅளவு மாறிலிகளையும். Z ஒவ்வொரு அலகு செல்லுக்கும் நிகரான கட்டமைப்பு அளவுருக்களையும் ρ என்பது கணக்கிடப்பட்ட கட்டமைப்பு உருவளவுகளின் அடர்த்தியையும் குறிக்கின்றன .

நீரற்ற தூய சாய்சதுரபடிக வடிவக் துத்தநாக குளோரைடு (δ) சுற்றுச்சூழல் ஈரப்பதத்தால் பாதிக்கப்பட்டு மற்ற படிக வடிவங்களுக்கு வேகமாக மாறிவிடுகிறது. உறிஞ்சப்பட்ட நீரில் உள்ள OH அயனிகள் இந்த மாற்றத்தை நிகழ்த்துகின்றன என்று விளக்கமளிப்பது சாத்தியமாகிறது உருகிய துத்தநாக குளோரைடு விரைவாக குளிர்ச்சியடைந்து படிக வடிவமில்லாத திடமான கண்ணாடியைக் கொடுக்கிறது. இத்திறன் உருகும் திரவத்தில் உள்ள படிக அமைப்பால் நிகழ்கிறது .

நீரற்ற உப்பின் சகப்பிணைப்புத் தன்மையை அதனுடைய குறைவான 275 செல்சியஸ் உருகுநிலை சுட்டிக்காட்டுகிறது. ஈதர் கரைப்பானில் இதனுடைய அதிக கரைதிறன் சக இணைப்பிற்கான கூடுதலான ஆதாரமாகிறது. ஈத்தரில் துத்தநாக குளோரைடு கரையும் போது ZnClL என்ற மூலக்கூறு வாய்பாடு கொண்ட கூட்டு விளைபொருளாக உருவாகிறது. இங்கு L என்பது ஈந்தணைவியான O(CH). ஐ குறிக்கிறது.

வாயு நிலையில் துத்தநாக குளோரைடு மூலக்கூறுகள் பிணைப்பின் நீளம் 205 pm 
கொண்ட நேர் கோடு வடிவமைப்பில் உள்ளன. உருகிய ZnCl2 அதன் உருகுநிலையில் உயர் பாகுநிலையிலும் ஒப்பீட்டளவில் குறைந்த மின் கடத்தியாக வெப்பநிலையை குறிப்பிடும்படியாக அதிகரிக்கிறது. உருகலில் ப்ல்பகுதி அமைப்பு முறை காணப்படுகிறது என ராமன் சிதறல் ஆய்வும் நான்முகத் தொகுப்பு வடிவமைப்பு முறை காணப்படுவதாக நியூத்திரன் சிதறல் ஆய்வும் சுட்டிக்காட்டுகின்றன.

துத்தநாக குளோரைடின் ZnCl2(H2O)n ஐந்து நீரேறிகள் கண்டறியப்பட்டுள்ளன. இங்கு n = 1,1.5,2.5,3 மற்றும் 4 ஆகும் . நான்முக வடிவமைப்பு நீரேறி ZnCl(HO) துத்தநாக குளோரைடு கரைசலில் இருந்து கெட்டியாகிவிடுகிறது .

துத்தநாகம் மற்றும் ஐதரசன் குளோரைடு வினை புரிவதால் நீரற்ற துத்தநாக குளோரைடு கிடைக்கிறது. இதைப்போலவே நீரேறிகளையும் நீர்த்த கரைசல்களையும் துத்தநாக உலோகத்துடன் ஐதரோகுளோரிக் காடி சேர்த்து தயாரித்துக் கொள்ளலாம்.

துத்தநாக ஆக்சைடு மற்றும் துத்தநாக சல்பைடு சேர்மங்கள் ஐதரோகுளோரிக் காடியுடன் வினை புரிவதாலும் துத்தநாக குளோரைடு பெறலாம்.

மற்ற தனிமங்களைப் போலல்லாமல் துத்தநாகம் 2+ என்ற ஒரே ஆக்சிசனேற்ற நிலையில் இருப்பதால் குளோரைடை தூய்மைப்படுத்துவது எளிமையகிறது.துத்தநாக குளோரைடு வணிக மாதிரிகள் பொதுவாக தண்ணீர் மற்றும் நீராற் பகுத்தலில் விளையும் அசுத்தப் பொருட்களைக் கொண்டிருக்கின்றன. இத்தகைய மாதிரிகள் ஈரொட்சேனை மறு படிக்மாக்குதல் மூலம் சுத்திகரிக்கலாம். நீரற்ற மாதிரிகளை ஐதரசன் குளோரைடு வளிமக் கற்றையில் பதங்கமாதலுக்கு உட்படுத்தி பின்னர் இதை 400 °C அளவுக்கு உலர் [[நைதரசன் வளிமம| நைதரசன் வளிமக் கற்றையில் சூடாக்கப்படுகிறது. இறுதியாக துத்தநாக குளோரைடை [[தையோனில் குளோரைடு]]டன் சேர்த்து சூடாக்குவதன் மூலம் தூய்மைப்படுத்தப்படுகிறது

[[பகுப்பு:குளோரைடுகள்]]
[[பகுப்பு:துத்தநாக சேர்மங்கள்]]
[[பகுப்பு:கனிம வேதியியல் சேர்மங்கள்]]
[[பகுப்பு:உலோக ஆலைடுகள்]]
[[பகுப்பு:நீர் ஈர்க்கும் பொருட்கள்]]

</doc>
<doc id="230402" url="https://ta.wikipedia.org/wiki?curid=230402" title="கோவா விரைவுவண்டி">
கோவா விரைவுவண்டி

கோவா விரைவுவண்டி இந்திய ரயில்வேயால் நாள்தோறும் இயக்கப்படும் அதிவிரைவு ரயில்சேவை ஆகும். இது வாஸ்கோடகாமாவையும் புது தில்லியிலுள்ள ஹசரத் நிசாமுதீன் நிலையத்தையும் இணைக்கிறது. தலைநகரங்களை புது டெல்லியுடன் இணைக்கும் ரயில்சேவைகளான கர்நாடக விரைவுவண்டி, ஆந்திரப் பிரதேச விரைவுவண்டி போன்றவற்றைப் போலவே இதுவும் செயல்படுகிறது. கோவாவின் பஞ்சிம் இடத்திற்கு அருகிலுள்ள ரயில்வே தலைமையகம் வாஸ்கோடகாமா (VSG) ஆகும்.

1987 ஆம் காலகட்டத்தில் இந்த ரயில் அறிமுகப்படுத்தப்பட்டது. அறிமுக காலகட்டத்தில் 2479/2480 என்ற எண்கள் வழங்கப்பட்டன. இதை பராமரிக்கும் பொறுப்பு வடக்கு ரயில்வேயின் டெல்லி பிரிவிடம் இருந்தது. தற்போது தென்மேற்கு ரயில்வேயுடன் இணைந்துள்ள இந்த ரயில் ஹப்ளி ரயில்வே பிரிவால் பராமரிக்கப்படுகிறது. தற்போது 12779/12780 என்ற எண்ணுடன் இயக்கப்படுகிறது.

2 ஏசி 2-டையர், 3 ஏசி 3-டையர், 11 படுக்கை வகுப்புகள், 3 முன்பதிவற்ற பொதுப் பெட்டிகள், 1 பாண்ட்ரி கார், 2 பளுவிற்கான/மூட்டைகளுக்கான பகுதி (ரயில்வேயின் தபால் சேவை மற்றும் பாதுகாப்பாளர்களுக்கான பகுதி) என மொத்தமாக 22 பெட்டிகள் உள்ளன. 
சில வேளைகளில் அதிகமாக 1 ஏசி 3-டையர் BX1 என்ற பெயருடன் ரயிலில் இணைக்கப்படும். அதனால் ஒரு சில வேளைகளில் 23 பெட்டிகளைக் கொண்டிருக்கும்.

மார்கோ, லோண்டா, பெல்கம், மிராஜ், சங்க்லி, சடரா, புனே, தாவுத், மண்மட், புசவால், இடராசி, போபால், ஜான்சி, குவாலியர், ஆக்ரா மற்றும் மதுரா வழியே இந்த ரயில் இயக்கப்படுகிறது.
இதன் பயண நேரமான 39 மணி 25 நிமிடங்களில், 2202 கிலோமீட்டரைக் கடக்கிறது. கர்நாடகா, மஹாராஷ்டிரா, மத்திய பிரதேசம், உத்திர பிரதேசம், ஹரியானா ஆகிய மாநிலங்களின் வழியாக செல்லும் இந்த ரயில் ராஜஸ்தான் மாநிலத்தின் தால்பூர் நிலையத்தின் வழியாக நிறுத்தமின்றி செல்கிறது. 

கோவா எக்ஸ்பிரஸ் கீழ்க்கண்ட மூன்று இடங்களில் அதன் திசையினை மாற்றிக்கொள்கிறது.


</doc>
<doc id="230405" url="https://ta.wikipedia.org/wiki?curid=230405" title="பேளூர்">
பேளூர்

பேளூர் என்ற தலைப்பில் உள்ள கட்டுரைகள்:



</doc>
<doc id="230413" url="https://ta.wikipedia.org/wiki?curid=230413" title="அக்டோபர் 2014">
அக்டோபர் 2014

அக்டோபர் 2014 ("October 2014"), 2014 ஆம் ஆண்டின் பத்தாவது மாதமாகும். இம்மாதம் ஒரு புதன்கிழமையில் துவங்கி 31 நாட்களின் பின்னர் வெள்ளிக்கிழமையில் முடிவடைந்தது. தமிழ் நாட்காட்டியின் படி ஐப்பசி மாதம் அக்டோபர் 18, சனிக்கிழமை தொடங்கி, நவம்பர் 16 ஞாயிற்றுக்கிழமையில் முடிவடைந்தது. இசுலாமிய நாட்காட்டியின்படி கிஞ்சுரா 1435 ஆம் ஆண்டின் துல்கஜ் மாதம் செப்டம்பர் 26 துவங்கி அக்டோபர் 25 இல் முடிவடைந்தது.




</doc>
<doc id="230417" url="https://ta.wikipedia.org/wiki?curid=230417" title="டியூட்டெரோஸ்டோம்">
டியூட்டெரோஸ்டோம்

டியூட்டெரோஸ்டோம் (deuterostomia) என்பது முப்படைகளுள்ள விலங்குகளின் பிரதான இரு பிரிவுகளுள் ஒன்றாகும். மற்றையது புரொட்டோஸ்டோம் ஆகும். இரண்டு விலங்குப் பிரிவுகளும் முளையவியல் அடிப்படையில் வேறுபட்டுள்ளன. டியூட்டெரோஸ்டோம் எனும் சொல் இரண்டாவதாக வாய் எனப் பொருள் படுமாறு உள்ளது. மனிதன் உட்பட அனைத்து முள்ளந்தண்டுளிகளும், முட்தோலிகளும் வேறு சில கணங்களும் இவ்விலங்குப் பிரிவினுள் அடங்குகின்றன. டியூட்டெரோஸ்டோம்களின் முளைய விருத்தியின் போது பின்வரும் பிரதான இயல்புகள் வெளிக்காட்டப்படுகின்றன:

பிரதான டியூட்டெரோஸ்டோம் விலங்குக் கணங்கள்:


</doc>
<doc id="230418" url="https://ta.wikipedia.org/wiki?curid=230418" title="அசின் விராத்து">
அசின் விராத்து

அசின் விராத்து ("Ashin Wirathu", அஷின் விராத்து, பிறப்பு: 10 சூலை 1968) என்பவர் பர்மிய பௌத்த துறவியும், பர்மாவின் முஸ்லிம்களுக்கு எதிரான 969 இயக்கத்தின் ஆன்மிகத் தலைவரும் ஆவார். இவர் தனது உரைகளின் மூலம் முஸ்லிம்களுக்கு எதிராக வன்முறைகளைத் தூண்டுகிறார் எனக் குற்றம் சாட்டப்படுகிறார். ஆனாலும், தாம் ஒரு அமைதிவழி அறவுரையாளர் எனக் கூறி வரும், அதேவேளையில், முஸ்லிம்களை எதிரிகள் எனத் தனது உரைகளில் வெளிப்படையாகப் பேசி வருகிறார்.

1968 இல் மண்டலையில் பிறந்த விராத்து தனது 14வது அகவையில் பள்ளிப் படிப்பை இடைநிறுத்தி, பௌத்த மதகுருவானார். 2001 ஆம் ஆண்டில், 969 இயக்கத்தில் தன்னை இணைத்துக் கொண்டார். 2003 ஆம் ஆண்டில் இவரின் உரைகளுக்காக, இவருக்கு 25 ஆண்டுகள் சிறைத்தண்டனை வழங்கப்பட்டது. 2010 ஆம் ஆண்டில் ஏனைய அரசியல் கைதிகளுடன் சேர்த்து விடுவிக்கப்பட்டார். 2011 ஆம் ஆண்டில் பர்மிய அரசு பல அரசியல் சீர்திருத்தங்களை அறிவித்ததை அடுத்து, விராத்து தேரர் யூடியூப் உட்படப் பல சமூக வலைத்தளங்களில் பங்களித்தார்.

2012 செப்டம்பரில், அரசுத்தலைவர் தெய்ன் செய்ன் அறிவித்த ரோகிங்கியா முஸ்லிம்களை மூன்றாம் நாடொன்றுக்கு அனுப்பும் சர்ச்சைக்குரிய திட்டத்தை ஆதரித்து மதகுருக்களின் ஆர்ப்பாட்ட ஊர்வலம் ஒன்றை நடத்தினார். ஒரு மாதத்தின் பின்னர் ராக்கைன் மாநிலத்தில் வன்முறைகள் வெடித்தன. 43 பேர் வரை கொல்லப்பட்டனர். பள்ளிவாசல்கள், கடைகள், வீடுகள் சேதமாக்கப்பட்டன.

டைம் இதழ் தனது 2013 சூன் 20 இதழ் முகப்பில் "தீவிரவாத பிக்குவின் முகம்" எனத் தலைப்பிட்டு விராத்து பற்றி ஒரு கட்டுரை எழுதியிருந்தது. முசுலிம்களைப் பற்றி விராத்து தேரர் குறிப்பிடுகையில், "நீ அன்பையும், பரிவையும் பெருமளவு கொண்டிருக்கலாம், ஆனால் ஒரு முட்டாள் நாய்க்கு அருகில் நீ தூங்க முடியாது," என்றார். பௌத்தர்களுக்கும், முஸ்லிம்களுக்கும் இடையில் இடம்பெறும் திருமணங்களுக்குக் கட்டுப்பாடுகள் விதிக்க வேண்டும் எனவும், முஸ்லிம்களின் வணிக நிறுவனங்களை ஒன்றியொதுக்கல் செய்ய வேண்டும் எனவும், கேட்டுள்ளார்.

2014 செப்டம்பர் 29 இல் இலங்கையின் பொது பல சேனா என்ற பௌத்த கடும்போக்கு அமைப்பு கொழும்பில் நடத்திய மாநாட்டில் கலந்து கொண்ட அசின் விராத்து தேரர் தனது 969 இயக்கம் பொது பல சேனாவுடன் சேர்ந்து இயங்கும் எனத் தெரிவித்தார். முஸ்லிம்களின் எதிர்ப்புக்கு மத்தியிலும் தமக்கு நுழையுரிமை அளித்தமைக்காக இலங்கை அரசுத்தலைவர் மகிந்த ராசபக்சவிற்கு நன்றி தெரிவித்தார்.



</doc>
<doc id="230426" url="https://ta.wikipedia.org/wiki?curid=230426" title="நீலம் (புதினம்)">
நீலம் (புதினம்)

நீலம் மகாபாரதத்தை அடிப்படையாகக் கொண்டு ஜெயமோகன் எழுதிவரும் புதின வரிசையில் நான்காவது புதினமாகும். கிருஷ்ணனின் வாழ்க்கையையும் ராதையுடன் உள்ள உறவையும் சொல்கிறது

ஜனவரி1 ,2014 முதல் ஜெயமோகன் வெண்முரசு என்றபேரில் மகாபாரதத்தை அடிப்படையாகக் கொண்டு புதினங்களை எழுதத் தொடங்கினார். இவை அவரது இணையதளத்தில் தொடராக வெளிவந்தன. www.vnmurasu.inலும் இத்தொடர் வெளிவந்தது. ஷண்முகவேல் வரையும் ஓவியங்களும் இடம்பெற்றிருந்தன. முதற்கனல் மழைப்பாடல் வண்ணக்கடல் ஆகிய புதினங்களுக்குப்பின் நீலம் வெளிவந்தது. ஆகஸ்ட் 20 முதல் செப்டெம்பர் 26 வரை 38 நாட்கள் தொடராக வெளிவந்தது இந்நாவல்.

மகாபாரதப் பின்னணி கொண்டிருந்தாலும் இப்புதினம் பெரும்பாலும் பாகவதத்தை ஒட்டியே எழுதப்படுகிறது. கண்ணன் ராதை உறவு ஜயதேவரின் அஷ்டபதியை அடிப்படையாகக் கொண்டது. ராதையின் பார்வை வழியாக கண்ணனின் கதையைச் சொல்லும் படைப்பு இது. ராதை குழந்தையாக கண்ணனைக் காண்பதில் தொடங்குகிறது. ராதைக்கும் கண்ணனுக்குமான உறவு ஒரு கதையோட்டமாகவும் கண்ணன் கம்சனைக்கொல்வது வரையிலான கதை இன்னொரு கதையோட்டமாகவும் சொல்லப்படுகிறது

எதுகைமோனையும் உணர்ச்சிக்கொந்தளிப்பும் கொண்ட நடையில் இப்புதினம் எழுதப்பட்டுள்ளது
நற்றிணைப்பதிப்பகம் இதை வெளியிட்டுள்ளது


</doc>
<doc id="230427" url="https://ta.wikipedia.org/wiki?curid=230427" title="வண்ணக்கடல் (புதினம்)">
வண்ணக்கடல் (புதினம்)

வண்ணக்கடல் ஜெயமோகன் எழுதிய புதினம். மகாபாரதத்தை அடிப்படையாகக் கொண்டு ஜெயமோகன் எழுதிவரும் புதின வரிசையில் மூன்றாவது படைப்பு இது. பாண்டவர்களின் இளமைப்பருவ வாழ்க்கையைச் சொல்கிறது

ஜனவரி 1, 2014 முதல் ஜெயமோகன் வெண்முரசு என்ற பெயரில் மகாபாரதத்தை அடிப்படையாகக் கொண்டு புதினங்களை எழுதத் தொடங்கினார். இவை அவரது இணையதளத்தில் தொடராக வெளிவந்தன. ஷண்முகவேல் வரையும் ஓவியங்களும் இடம்பெற்றிருந்தன. முதற்கனல், மழைப்பாடல் ஆகிய புதினங்களுக்குப்பின் வண்ணக்கடல் வெளிவந்தது. ஜூன் 1 முதல் ஆகஸ்ட் 10 நாட்கள் தொடராக வெளிவந்தது இந்நாவல்.

இப்புதினம் இளநாகன் என்ற கதாபாத்திரம் மதுரை மூதூரில் இருந்து அஸ்தினபுரியை நோக்கி வடதிசைப்பயணம் செய்யும் கதையை ஒரு கதையோட்டமாகச் சொல்கிறது. இளநாகன் பாண்டவர்களைப்பற்றிக் கேள்விப்படுகிறான். அந்தக்கதைகள் வெவ்வேறு சூதர்களால் சொல்லப்படுகின்றன. துரோணர் கர்ணன் ஏகலைவன் துரியோதனன் ஆகியோருடைய கதைகள் சொல்லப்படுகின்றன

நற்றிணைப்பதிப்பகம் இந்நூலை வெளியிட்டுள்ளது


</doc>
<doc id="230428" url="https://ta.wikipedia.org/wiki?curid=230428" title="கிழக்கு தில்லி மக்களவைத் தொகுதி">
கிழக்கு தில்லி மக்களவைத் தொகுதி

கிழக்கு தில்லி மக்களவைத் தொகுதி இந்திய மக்களவைத் தொகுதியாகும். இது தில்லியில் உள்ள ஏழு மக்களவைத் தொகுதிகளில் ஒன்று. இதில் 40 மாநகராட்சி வார்டுகள் உள்ளன. இங்கு ஏறத்தாழ பதினாறு லட்சம் வாக்காளர்கள் உள்ளனர்.

இந்த மக்களவைத் தொகுதியில் தில்லி சட்டமன்றத்திற்கான தொகுதிகள் உள்ளன. அவை:



</doc>
<doc id="230435" url="https://ta.wikipedia.org/wiki?curid=230435" title="வடகிழக்கு தில்லி மக்களவைத் தொகுதி">
வடகிழக்கு தில்லி மக்களவைத் தொகுதி

வடகிழக்கு தில்லி மக்களவைத் தொகுதி இந்திய மக்களவைத் தொகுதியாகும். இது தில்லியில் உள்ள ஏழு மக்களவைத் தொகுதிகளில் ஒன்று.

இது தில்லி சட்டமன்றத்திற்கான சில தொகுதிகளைக் கொண்டுள்ளது.
அவை:



</doc>
<doc id="230438" url="https://ta.wikipedia.org/wiki?curid=230438" title="மம்மியூர் சிவன் கோயில்">
மம்மியூர் சிவன் கோயில்

மம்மியூர் கோவில் (Mammiyoor Temple) அல்லது மம்மியூர் மகாதேவ க்ஷேத்ரம் என்பது தென் இந்தியாவில் உள்ள கேரளத்தில் அமைந்துள்ள குருவாயூர் கோவிலின் அருகாமையில் உள்ள ஒரு சிவபெருமானை (பரமசிவன்) கோவிலாகும். குருவாயூரப்பனை வழிபட வரும் பக்தர்கள் மம்மியூர் சிவன் கோவில் தர்சனம் பெறவேண்டும் என்பதே ஐதீகம், அப்படி செய்வதால் குருவாயூர் கோவிலுக்கு சென்றதன் முழு புண்ணிய பலமும் அந்த பக்தருக்கு கிடைக்கப்பெறும் என்பதே இந்துக்களின் நம்பிக்கையாகும்.

வாயுவின் உதவியோடு பிரகஸ்பதி (குரு) உலகம் முழுவது அலைந்து கிருஷ்ணரின் பாதள அஞ்சன விக்ரகத்தை செய்ய மிகவும் புனிதமான மற்றும் பொருத்தமான தலத்தைத் தேடினார். அப்போது பரசுராமரின் வேண்டுகோள்படி கேரளா வந்தனர் வாயுவும் குருவும். அப்போது ருத்ர தீர்த்தத்தில் நீருக்குள் சிவபெருமான் தவம் செய்து கொண்டிருந்தார்.அவர் வெளியே வந்து தாம் தவம் செய்து கொண்டிருந்த இடம் மிகப்புனிதமானது என்றும் அங்கே ஆயிரம் ஆண்டுகளாகத் தாம் தவம் செய்து வருதலையும், தாம் ருத்ர கீதையை உபதேசம் செய்த தலமும் அதுவே என்று கூறி, கிருஷ்ணரின் விக்கிரகத்தை அங்கேயே வைக்கலாம் என்று உறுதி செய்து அருளினார். 

அனைவரையும் ஆசிர்வதித்து விட்டு சிவபெருமான் மம்மியூருக்குச் சென்றுவிட்டார். எனவே குருவாயூர் குருவாயூரப்பன் கோயிலுக்கு வரும் பக்தர்கள் மம்மியூர் சிவபெருமானையும் வழிபட்டபின்னரே வழிபாடு பூரணமாகின்றது.

மம்மியூர் கோவிலை கால்நடையாக பத்தே நிமிடங்களில் குருவாயூர் கோவிலில் இருந்து அடையலாம். 


இந்தக் கோவிலானது குருவாயூரில் இருந்து புன்னத்தூர் கோட்டைக்கு செல்லும் வழியில் கொட்டபடிக்கு அருகே சுமார் ஒரு கிலோமீட்டர் தூரத்தில் உள்ளது. மிகவும் அருகாமையில் காணப்படும் நகரங்கள்: குருவாயூர், குன்னம்குளம், சாவக்காடு போன்றவையாகும்.



</doc>
<doc id="230440" url="https://ta.wikipedia.org/wiki?curid=230440" title="சிறீலங்கன் விமானச் சேவை">
சிறீலங்கன் விமானச் சேவை

இலங்கை வான்வழி (சிறீலங்கன் எயர்லைன்ஸ்) இலங்கையின் தேசிய விமானசேவை நிறுவனமாகும். முன்னர் எயர் லங்கா என அறியப்பட்ட இந்நிறுவனம் ஆசிய, ஐரோப்பிய, மத்திய கிழக்கு நாடுகளுக்குப் பறப்புக்களை மேற்கொள்கிறது. பண்டாரநாயக்க சர்வதேச விமான நிலையத்தைத் தளமாகக் கொண்டும் இந்நிறுவனம் 14 விமானங்களைக் கொண்டதாகும். இந்நிறுவனத்தின் 43.6% பங்கு எமிரேற்ஸ் நிறுவனத்துக்குச் சொந்தமானதாகும். இது ஐஓஎஸ்ஏ சான்றிதழ் பெற்ற நிறுவனம் ஆகும். கொழும்பு மற்றும் மட்டாலாவினை மையங்களாக கொண்டு இயங்கும் இந்நிறுவனம் தெற்காசியா, மத்திய கிழக்கு ஐரோப்பா, தென்கிழக்கு ஆசியா ஆகிய இடங்களில் வலிமையான சந்தைப் பங்குபெறுதலைக் கொண்டுள்ளது. ஒன்வேர்ல்டு குளோபல் ஏர்லைன் அல்லையன்ஸின் உறுப்பினராக 2014 ல் பங்குபெற்றது.

ஏர் லங்கா என்று ஆரம்பிக்கப்பட்ட இந்தச் சேவை 1978 ல் தொடக்கப்பட்டது. தெற்காசியாவின் பெரிய சர்வதேச விமானச்சேவைகளில் இதுவும் ஒன்று. இதன் விமானச்சேவைகளின் பாதுகாப்பு மதிப்பு 7/7 என்ற அளவில் உள்ளது.

ஜூன் 2014 ன் படி, இலங்கையின் இந்த விமானச்சேவை 39 நாடுகளில், 89 இலக்குகளை நோக்கி இயங்குகிறது. இதில் கோட்ஷேர்களும் அடங்கும். மேல் மற்றும் கொழும்புவிற்கு இடையில் வாரந்தோறும் 30 விமானங்கள் அனுப்பப்படுகின்றன.

அனைத்து விமானச்சேவைகளின் இலக்குகளுக்கான பண்டாரநாயக் சர்வதேச விமான நிலையம் ஒரு பெரிய மையமாகத் திகழ்கிறது. ஸ்ரீலங்கன் விமானச்சேவையுடன், மிஹின் லங்கா, லங்கன் கார்கோ, எக்ஸ்போ ஏர் மற்றும் சின்னமோன் ஏர் போன்ற நிறுவனங்களும் இந்த விமான நிலையத்தினை மையமாகக் கொண்டுள்ளன. பேங்காக், பெய்ஜிங்க், மேல், ரியாத் மற்றும் ஷாங்காய் விமானங்களுக்கு மட்டாலா ராஜபக்சே சர்வதேச விமான நிலையம் நிறுத்தமாக உள்ளது.


இலங்கையின் இந்த விமானச்சேவை பின்வரும் நிறுவனங்களுடன் கோட்ஷேர் ஒப்பந்தங்களைச் செய்துள்ளது.

பின்வரும் இடங்களை முக்கியப் பகுதிகளாகக் கொண்டு ஸ்ரீலங்கன் விமானச்சேவை செயல்படுகிறது.
தற்போதைய விமானக் குழுமங்கள்:

மே 2014 ன் படி, சராசரியாக 10.8 வயதுடன் உள்ள 22 விமானங்கள் இலங்கையின் இந்த விமானச்சேவையில் உள்ளது.




</doc>
<doc id="230445" url="https://ta.wikipedia.org/wiki?curid=230445" title="கிங் காங் (2005 திரைப்படம்)">
கிங் காங் (2005 திரைப்படம்)

கிங் காங் இது 2005ஆம் ஆண்டு வெளியான ஆங்கில மொழித் திரைப்படம் ஆகும். இந்த திரைப்படம் 1993ஆம் ஆண்டு இதே பெயரில் வெளியான கிங் காங் என்ற திரைப்படத்தின் மறு தயாரிப்பாகும். இந்த திரைப்படத்தை பீட்டர் ஜாக்சன் இயக்கியுள்ளார். இந்த திரைப்படத்தில் நவோமி வாட்ஸ், ஜேக் பிளாக், அட்ரியன் பிராடி, தோமஸ் கிரெட்ச்மன், கொலின் ஹாங்க்ஸ், ஜேமி பெல் உள்ளிட்ட பலர் நடித்துள்ளார்கள். 



</doc>
<doc id="230447" url="https://ta.wikipedia.org/wiki?curid=230447" title="நவோமி வாட்ஸ்">
நவோமி வாட்ஸ்

நவோமி வாட்ஸ் () (பிறப்பு: 28 செப்டம்பர் 1968) ஒரு இங்கிலாந்து நாட்டு நடிகை ஆவார். இவர் கிங் காங், மூவி 43 போன்ற பல திரைப்படங்களில் நடித்ததன் மூலம் புகழ் பெற்ற நடிகை ஆனார்.



</doc>
<doc id="230457" url="https://ta.wikipedia.org/wiki?curid=230457" title="சுசில் குமார்">
சுசில் குமார்

சுஷில் குமார் (Sushil Kumar) இந்தியக் கடற்படையின் தலைமை தளபதியாக இருந்தவர். கன்னியாகுமரி மாவட்டம், நெய்யூரை பூர்வீகமாக்க் கொண்ட இவர் பிறந்து, வளர்ந்தது நாகபுரியில்.

பள்ளிப்படிப்பை நாகபுரியின் பிஷப் கார்டன் பள்ளி, டோராடூன் புனித ஜோசப் அகாதெமி, ஆகிய இடங்களில் முடித்து, 1956ஆம் ஆண்டு புனேயில் தேசிய பாதுகாப்பு அகதெமியில்,கடற்படை வீரராகப் பயிற்சியில் சேர்ந்து நிறைவு செய்தார்,
1961இல் கடற் படை அதிகாரியானார். கடற் படையில் இவர் தேர்ந்தெடுத்து தாக்குதல் பிரிவை. கோவாவை விடுவிப்பதற்காக 1961ஆம் ஆண்டு நடைபெற்ற கடற்படை தாக்குதலில் பெரும்பங்கு வகித்தார். அதே போன்று 1971ஆம் ஆண்டில் நடைபெற்ற இந்தியா பாக்கிஸ்தான் போரின்போது, கராச்சி துறைமுகத்தை இந்தியா செயலிழக்கச் செய்தது. இதிலும் தலைமை பொறுப்பெடுத்து முக்கிய பங்காற்றினார். இலங்கையில் போராளி குழுக்கள் ஆதிக்கம் பெற்றிருந்த காலகட்டத்தில் ஒரு குழு மாலத்தீவை தாக்க முயன்றபோது. அந்நாடு இந்தியாவின் உதவியை நாடியது. இதையடுத்து சுஷில் குமார் தலைமையில் அனுப்பபட்ட இந்திய கடற்படைப் பிரிவு, போராளிகளைக் கைது செய்தது. (காக்டஸ் நடவடிக்கை)
சப் லெப்டினட் ஆகக் கடற்படையில் சேர்ந்த இவர் 1998 டிசம்பரில் அட்மிரல் ஆகப் பதவி உயர்வு பெற்று, இந்தியக் கடற்படையின் தலைமைத் தளபதியாகப் பொறுப் பேற்றார்.

தீரச் செயலுக்கான நவ சேனை விருது, உத்தம யுத்த சேவை விருது, பரம் வசிஷ்ட் சேவை விருது. ஆகிய விருதுகளைப் பெற்றவர். மிகச்சிறந்த கோல்ப் வீரரான சுஷில், சர்வ தேச அளவிலான பல போட்டிகளில் கலந்து கொண்டுள்ளார்."



</doc>
<doc id="230458" url="https://ta.wikipedia.org/wiki?curid=230458" title="சாந்தனி சவுக் மக்களவைத் தொகுதி">
சாந்தனி சவுக் மக்களவைத் தொகுதி

சாந்தனி சவுக் மக்களவைத் தொகுதி இந்திய மக்களவைத் தொகுதியாகும். இது தில்லியில் உள்ள ஏழு மக்களவைத் தொகுதிகளில் ஒன்று.

இது தில்லி சட்டமன்றத்திற்கான சில தொகுதிகளை உள்ளடக்கியது.
அவை:



</doc>
<doc id="230459" url="https://ta.wikipedia.org/wiki?curid=230459" title="எசுப்பானியாவின் மாநிலங்கள்">
எசுப்பானியாவின் மாநிலங்கள்

எசுப்பானியாவும் தன்னாட்சி பெற்ற பகுதிகளும் ஐம்பது மாநிலங்களாக (, ; ஒருமை "provincia") பிரிக்கப்பட்டுள்ளன. 1833இல் ஏற்படுத்தப்பட்ட நிலப்பிரிவுகளை ஒட்டியே இந்த மாநிலப்பிரிவுகள் அமைந்துள்ளன; ஒரே மாற்றமாக கேனரி தீவுகள் தற்போது இரண்டு மாநிலங்களாகப் பிரிக்கப்பட்டுள்ளன. வரலாற்றின் பெரும்பகுதிக்கும் மையப்படுத்தப்பட்ட ஆளுமையைக் கொண்டிருந்த எசுப்பானியாவில் இந்த மாநிலப் பிரிவுகள் மத்ரித்தின் சட்டங்களை அமல்படுத்தவே அமைக்கப்பட்டன. எசுப்பானியா மெதுவாக மக்களாட்சி முறைமைக்கு மாறியநேரத்தில் 1978இல் 17 தன்னாட்சி அமைப்புகள் மறும் இரு தன்னாட்சி நகரங்கள் நிறுவப்பட்டமையால் மாநிலங்களின் செல்வாக்கு குறைந்துள்ளது. இருப்பினும் இவை தேசியத் தேர்தல் தொகுதிகளாகவும் புவியியல் அடையாளங்களாகவும் விளங்குகின்றன. 

பெரும்பாலான மாநிலங்கள் அவற்றின் தலைநகரங்களை அல்லது முதன்மை நகரங்களைக் கொண்டே அழைக்கப்படுகின்றன; விலக்காக ஆலவா/அரபா, அசுதுரியாசு, பிசுகையா/விசுகயா, கன்டப்ரியா,ஜிபுசுகோவா, இல்லெசு பேலீரெசு, லா ரியோயா, லாசு பால்மாசு, நஃபரோயா/நவர்ரா மாநிலங்கள் உள்ளன. 

ஏழு தன்னாட்சி அமைப்புக்களே ஒரு மாநிலப் பிரிவளவே உள்ளன: ஆதூரியா, பலேரிக் தீவுகள், காந்தாபிரியா, லா ரியோயா, மத்ரித், முர்சியா, மற்றும் நவர்ரா. மற்ற தன்னாட்சி அமைப்புகளில் ஒன்றுக்கு மேற்பட்ட மாநிலங்கள் உள்ளன.


</doc>
<doc id="230463" url="https://ta.wikipedia.org/wiki?curid=230463" title="பிகாசோ அருங்காட்சியகம்">
பிகாசோ அருங்காட்சியகம்

பிகாசோ அருங்காட்சியகம் (மியூசியூ பிகாசோ) என்னும் அருங்காட்சியகம் ஸ்பெயினில் உள்ள பார்செலோனாவில் உள்ளது. இருபதாம் நூற்றாண்டில் வாழ்ந்த பாப்லோ பிக்காசோ என்னும் கலைஞரின் கலை வேலைப்பாடுகளைச் சேகரித்து வைத்துள்ளனர். இவர் வரைந்த 4,249 படங்களைக் காட்சிக்கு வைத்துள்ளனர். பார்செலோனாவின் லா ரிபெரா என்னும் பகுதியில் உள்ள மாண்ட்கேடா தெருவில் அமைந்துள்ளது. பொதுமக்களின் பார்வைக்காக, 1963-ஆம் ஆண்டின் மார்ச்சு ஒன்பதாம் நாளில் திறந்துவைக்கப்பட்டது. இதற்குத் தேசிய அருங்காட்சியகம் என்ற நிலையை காடலோனிய அரசு வழங்கியது.



</doc>
<doc id="230470" url="https://ta.wikipedia.org/wiki?curid=230470" title="ஈச்சங்காடு (கிருஷ்ணகிரி மாவட்டம்)">
ஈச்சங்காடு (கிருஷ்ணகிரி மாவட்டம்)

ஈச்சங்காடு என்னும் ஊர் தமிழ்நாடு, கிருஷ்ணகிரி மாவட்டத்தில் உள்ள பர்கூர் சட்டமன்றத் தொகுதியில், பர்கூர் ஊராட்சி ஒன்றியத்துக்குட்பட்ட அச்சமங்கலம் ஊராட்சியில் ஆற்றங்கரையோரம் உள்ளது. இவ்வூரின் மக்கள் தொகை ஏறத்தாழ இருநூறு. இவ்வூரில் வேளாண்மையே முக்கியமான தொழிலாக உள்ளது. அனைவரும் கல்வியறிவு பெற்றுள்ளனர். பத்துக்கும் மேற்பட்டோர் ஆசிரியர்களாகப் பணியாற்றுகின்றனர். இவ்வூருக்குச் சரியான சாலை வசதி மற்றும் குடிநீர் வசதி இன்மையால் மக்கள் பெரிதும் சிரமத்திற்கு உள்ளாகின்றனர்.


</doc>
<doc id="230480" url="https://ta.wikipedia.org/wiki?curid=230480" title="விஸ்காயா பாலம்">
விஸ்காயா பாலம்

விஸ்காயா பாலம் ("பாஸ்க் மொழியில் Bizkaiko Zubia, எசுப்பானிய மொழியில் Puente de Vizcaya"), என்பது போர்துகலீட் மற்றும் லாஸ் அரீனாஸ் (கேட்சோவின் பகுதி) நகரங்களை இணைக்கும் போக்குவரத்துப் பாலம் ஆகும். இது எசுப்பானியாவின் பிச்கேய் மாகாணத்தில் உள்ளது. இது இபைசாபல் ஆற்றின் வாய்ப்பகுதியின் மேலாக அமைந்துள்ளது.

இது அமைந்துள்ள பகுதியில் உள்ள மக்கள், மற்றும் உத்தியோகபூர்வ இணையத்தளம் என்பன இப்பாலத்தை பொதுவாக Puente Colgante (எசுப்பானிய மொழியில் தொங்கு பாலத்தை குறிக்கிறது), என்று குறிப்பிட்டாலும் இதன் அமைப்பு தொங்கு பாலத்தை விட சற்று வித்தியாசமானது.

பாலம் தற்போதும் மக்களால் பயன்படுத்தப்படுகின்றது. இதன் நீளம் 164 மீட்டர் மற்றும் உயரம் 45 மீட்டர் ஆகும். இதனைப் பயன்படுத்தி ஒன்றரை நிமிடத்தில் ஆறு கார்களும் சில டசின் பயணிகளும் கடக்க முடியும். இந்த அமைப்பை தாங்க இரண்டு என்ற வகையில் ஆற்றங்கரையின் இரண்டு பக்கங்களிலும் தூண்கள் போன்ற அமைப்பு உள்ளது. அண்ணளவாக இப்பாலத்தை நான்கு மில்லியன் பயணிகளும் அரை மில்லியன் வாகனங்களும் பயன்படுத்துகின்றன. 



</doc>
<doc id="230482" url="https://ta.wikipedia.org/wiki?curid=230482" title="மாட்ரிட்டின் அரண்மனை">
மாட்ரிட்டின் அரண்மனை

மாட்ரிட்டின் அரண்மனை (பலசியோ ரியல் தெ மாட்ரிட்) என்னும் அரண்மனையில் ஸ்பெயினின் அரச குடும்படுத்தினர் தங்குவர். இது மாட்ரிட்டில் உள்ளது. இதை ஸ்பெயின் அரசு நிர்வகிக்கிறது. தற்போதைக்கு அரச விழாக்களை நடத்த மட்டுமே பயன்படுத்துகின்றனர். அரசர் பிலிப்பும் அவரது குடும்பத்தினரும் சார்சுவேலா அரண்மனையில் தங்குகின்றனர்.

இந்த அரண்மனையின் பல அறைகளை பொது மக்களின் பார்வைக்காக திறந்து வைத்துள்ளனர்.இதை ஐந்தாம் பிலிப்பின் ஆட்சியில், 1738 - 1755 ஆண்டுகளுக்கு இடையில் அரண்மனையை கட்டி முடித்தனர்.

இந்த அரண்மனை பரப்பளவிலான தளத்தைக் கொண்டுள்ளது. இதில் 3,418 அறைகள் உள்ளன. 



</doc>
<doc id="230487" url="https://ta.wikipedia.org/wiki?curid=230487" title="க. அ. செல்லப்பன்">
க. அ. செல்லப்பன்

க. அ. செல்லப்பன் பாரி நிலையம் பதிப்பகத்தைத் துவக்கியவர். 1996 ஆம் ஆண்டு மத்திய அரசின் சிறந்த புத்தகப் பதிப்பாளருக்கான விருதுப் பெற்றவர்.

புதுக்கோட்டை மாவட்டம், அரிமளத்தில் பிறந்தவர். தந்தை அடைக்கப்ப செட்டியார், தாய் அழகம்மை ஆச்சி. பர்மாவில் பள்ளிப் படிப்பு. இரண்டாம் உலகப்போர் காரணமாகத் தாயகம் திரும்ப நேரிட்டது. சிறு வயதிலிருந்தே படிக்கும் ஆர்வம் இருந்த காரணத்தினால், திருச்சி பழனியப்பா பிரதர்ஸ் பதிப்பகத்தில் வேலைக்குச் சேர்ந்தார்.

சென்னை முல்லை பதிப்பகம் முத்தையாவின் ஊக்கத்தின் காரணமாக, 1964 இல் சென்னையில் பாரி நிலையம் பதிப்பகத்தைத் துவக்கினார். அன்றைய பதிப்பாளர்கள் பலர் தாங்களே புத்தகங்களை எழுதி வெளியிட்டு வந்தனர். இவர் பிற எழுத்தாளர்கள், ஆசிரியர்கள் ஆகியோர் எழுதிய புத்தகங்களை வாங்கி விற்பனை உரிமையைப் பெற்று, வெளியிட்டுப் பெரும் வரவேற்பை பெற்றார்.

இராஜாஜி, மு. வரதராசனார், தெ. பொ. மீனாட்சிசுந்தரம், கவிமணி தேசிக விநாயகம் பிள்ளை, பாரதிதாசன், கி. ஆ. பெ. விசுவநாதம், மீ. ப. சோமு, வ. சுப. மாணிக்கம் ஆகியோரின் புத்தகங்களை வெளியிட்டுள்ளார். சங்கத் தமிழ் நூல்கள் அனைத்தையும் பேராசிரியர் எஸ். வையாபுரிப்பிள்ளையைக் கொண்டு செப்பம் செய்வித்து இரண்டு பகுதிகளாக வெளியிட்டார். அறிஞர் அண்ணா எழுதிய "தம்பிக்கு அண்ணாவின் கடிதங்கள்" 21 தொகுதிகளாக வெளியிட்டார். இவர் வெளியிட்ட பல நூல்கள் சாகித்திய அகாதமி விருது பெற்றுள்ளன. .


</doc>
<doc id="230488" url="https://ta.wikipedia.org/wiki?curid=230488" title="சார்சுவேலா அரண்மனை">
சார்சுவேலா அரண்மனை

சார்சுவேலா அரண்மனை (, ) என்னும் அரண்மனை ஸ்பெயின் நாட்டின் மத்ரித் நகரத்திற்கு அருகில் உள்ளது. இது எல் பார்டோ மலையின் மீது அமைந்துள்ளது. அரச குடும்பத்தினருக்காக கட்டப்பட்ட மாட்ரிட்டின் அரண்மனையில் அரச குடும்பத்தினர் தங்குவதில்லை. சார்சுவேலா அரண்மனையில் முதலாம் வான் கார்லோசும், அரசி சோபியாவும், குடும்பத்தினரும் தங்கியுள்ளனர். 1963-முதல் இங்கு அரச குடும்பத்தினர் தங்குகின்றனர். எசுப்பானியாவின் ஆறாம் பிலிப்பும், அரசியும் தங்குமிடமும் வளாகத்தின் உள்ளேயே அமைந்துள்ளன. இது ஸ்பெயின் அரசின் கட்டுப்பாட்டில் உள்ளது. அரசரின் அலுவலக அறை, சமையலறை, வரவேற்பறை, விருந்தினர் அறை, படுக்கையறை உள்ளிட்ட பல்வேறு அறைகள் உள்ளன. தொழுகைக் கூடம், உடற்பயிற்சிக் கூடம் உள்ளிட்டவையும் அமைக்கப்பட்டுள்ளன. 



</doc>
<doc id="230491" url="https://ta.wikipedia.org/wiki?curid=230491" title="சு. முத்தையா">
சு. முத்தையா

சுப்பையா முத்தையா ("Subbiah Muthiah", பிறப்பு: 13 ஏப்ரல் 1930) இந்திய ஊடகவியலாளரும், வரலாற்றாளரும் ஆவார். பழமையான கட்டடங்கள், தொன்மையான கலாச்சாரம், தண்மையான சூழ்நிலையைக் காப்பதில் பேரார்வம் கொண்டவர். சென்னையிலிருந்து வெளிவந்த மாதமிருமுறை இதழான "மெட்ராஸ் மியூசிங்ஸ்" இதழின் ஆசிரியராகப் பணியாற்றியவர். சென்னை வரலாறு, பண்பாடு பற்றி நிறைய நூல்களை எழுதியுள்ளார்.

முத்தையா தமிழ்நாடு சிவகங்கை மாவட்டம், பள்ளத்தூர் என்ற நகரில் நாட்டுக்கோட்டை நகரத்தார் குடும்பம் ஒன்றில் 1930 ஆம் ஆண்டில் பிறந்தார். தந்தை என். எம். சுப்பையா செட்டியார் பிரித்தானிய இலங்கையில் கொழும்பு நகர முதல்வராகப் பணியாற்றியவர். 1939 ஆம் ஆண்டில் உருவாக்கப்பட்ட இலங்கை இந்தியக் காங்கிரசு என்ற அரசியல் அமைப்பின் நிறுவனரும் ஆவார். முத்தையா தனது ஆரம்பக் கல்வியைக் கொழும்பு மகளிர் கல்லூரியிலும், புனித தோமையர் ஆரம்பப் பாடசாலையிலும், பின்னர் கொழும்பு றோயல் கல்லூரியிலும் கற்றார். தோமையர் பாடசாலை முதல்வரான டபிள்யூ. டி. கீபிளின் ஊக்கத்தின் பேரில் பள்ளி இதழான தோமியனில் எழுத துவங்கினார். 1946 ஆம் ஆண்டில் இந்தியாவில் மெட்ரிக்குலேசன் முடித்து, 1946 முதல் 1951 வரை ஐக்கிய அமெரிக்காவில் தந்தையின் விருப்பத்தின் பேரில் கட்டடப் பொறியியலும், தன் விருப்பத்திற்காக அரசியல் அறிவியலும் படித்தார். அமெரிக்காவில் இருந்த போது கல்லூரியின் இதழ்களில் நிறைய எழுதி, நிறைய கற்றுக்கொண்டார். அமெரிக்காவில் பன்னாட்டுத் தொடர்பில் முதுகலைப் பட்டம் பெற்று 1951 இல் இலங்கை திரும்பினார்.

1951 இல் டைம்ஸ் ஒஃப் சிலோன் பத்திரிகையில் இணைந்து 17 ஆண்டுகள் பணி புரிந்து, இறுதியில் பத்திரிகையின் ஞாயிறு இதழின் தலைமை ஆசிரியராகப் பதவி உயர்வு பெற்றார். இலங்கையின் குடியுரிமை பெறாததால், 1968 ஆம் ஆண்டில் குடியுரிமைச் சட்டம் இறுக்கமான போது, தனது பதவியைத் துறந்து, இந்தியா திரும்பினார்.

இலங்கை, சென்னை வரலாறு உள்ளிட்ட 10 க்கும் மேற்பட்ட நூல்களை எழுதியுள்ளார். மெரினா கடற்கரையிலுள்ள பழமை வாய்ந்த டி.ஜி.பி. அலுவலகம் இடிக்கப்படுவதைத் தடுக்கப் பாடுபட்டவர். இங்கிருக்கும் பழமையான ஒவ்வொரு பொருளையும் பாதுகாக்க வேண்டும் என்ற விருப்பம் கொண்ட்டவர்.",



</doc>
<doc id="230494" url="https://ta.wikipedia.org/wiki?curid=230494" title="டி. எஸ். சந்தானம்">
டி. எஸ். சந்தானம்

டி. எஸ். சந்தானம் (T. S. Santhanam, நவம்பர் 8, 1912-ஏப்ரல் 15, 2005) தொழில் துறையிலும், நிதிநிறுவனத் துறையிலும் சிறந்து விளங்கியவர்களில் குறிப்பிடத்தக்கவராவார். இவரின் தந்தை டிவிஎஸ் குழுமங்களின் நிறுவனரான டி. வி. சுந்தரம் அய்யங்கார். தாயார் லட்சுமி அம்மாள். இவர் மதுரையில் கல்வி கற்றார். 

1930 இல் இருந்து தந்தையுடன் சேர்ந்து தொழிலில் ஈடுபட்டு வந்தார். சாலைப் போக்குவரத்து, ஆட்டோ மொபைல் உபகரணங்கள் தயாரிப்பு மற்றும் விற்பனை, வங்கித்துறை, நிதித்துறை, காப்பீட்டுத் துறையில் மிகுந்த பட்டறிவு மிக்கவராக இருந்தார். பல வெளிநாடுகளுக்குச் சென்று வந்து தான் கற்ற புதிய தொழில் நுட்பங்களைத் தமது நிறுவனங்களில் புகுத்தியவர். பிரேக்ஸ் இந்தியா, வீல்ஸ் இந்தியா, இந்தியா மோட்டார்ஸ் அண்ட் அக்சசரீஸ் லிமிடெட், சுந்தரம் பைனான்ஸ் ஆகிய நிறுவனங்களின் தலைவராக இருந்தார். தயாரிப்பில் தரத்தைக் கடைபிடித்ததால் இவர் நிறுவனங்களின் தயாரிப்புகளுக்குச் சந்தையில் நல்ல மதிப்பு இருந்தது. இதனால் நிறுவனம் மேலும் வளர்ச்சி கண்டது.

மோட்டார் இந்தியா நிறுவனம் இவருக்கு 1998 ஆம் ஆண்டு ஏப்ரலில் ஆட்டொ மென் இந்தியா விருது வழங்கிக் கௌரவித்தது.




</doc>
<doc id="230495" url="https://ta.wikipedia.org/wiki?curid=230495" title="டெயிட் தேசியப் பூங்கா">
டெயிட் தேசியப் பூங்கா

டெயிட் தேசியப் பூங்கா () என்பது எசுப்பானியாவின் கேனரி தீவுகளில் அமைந்திருக்கும் தேசியப் பூங்காவாகும். இது 3,718 மீட்டர் உயரம் கொண்ட டெயிட் மலையை மையப்படுத்தி அமைந்துள்ளது. இந்த மலை எசுப்பானியாவின் மிக உயர்ந்த பகுதியும், அத்திலாந்திக் தீவுகளில் கடல் மட்டத்துக்கு மேலே மிக உயர்ந்த புள்ளியும், மற்றும் உலகின் மூன்றாவது உயரமான எரிமலையும் ஆகும். இது தேசியப்பூங்காவாக 22 சனவரி 1954 பிரகடனப்பட்டதால், எசுப்பானியாவின் பழமை வாய்ந்த தேசியப் பூங்காக்களில் ஒன்றாக உள்ளது. இது எசுப்பனியாவின் மிகப்பெரிய தேசியப்பூங்காவாக உள்ளது மட்டுமல்லாது கேனரி தீவுகளின் முக்கிய பகுதியாகவும் உள்ளது. இந்தப் பூங்காவில் டெயிட் எரிமலைக்கு அடுத்ததாக என்னொரு எரிமலையான பிகோ விஜோ அமைந்துள்ளது. இது கேனரி தீவுகளின் இரண்டாவது பெரிய எரிமலையாகும். இதன் உயரம் 3,135 மீட்டர்.

இந்தப் பூங்கா 18,990 எக்டேர் பரப்பளவைக் கொண்டதுடன் உலகப் பாரம்பரியக் களமாக [ஐக்கிய நாடுகள் கல்வி, அறிவியல், பண்பாட்டு நிறுவனத்தால் சூன் 29, 2007 அன்று பிரகடனப்படுத்தப்பட்டது.

டெயிட் தேசியப்பூங்காவே எசுப்பானியாவில் அதிகம் மக்களால் பார்வையிடப்பட்ட பூங்காவாகும். இன்சுடிடுடோ கனறியோ டி எச்டடிச்டிகா (Instituto Canario de Estadística (ISTAC)) இன் படி மொத்தமாக 2.8 மில்லியன் மக்கள் பார்வையிட்டுள்ளனர். மேலும் இது உலகின் பலர் பார்வையிட்ட தேசியப் பூங்காக்களில் ஒன்றாகவும் திகழ்கிறது. டெயிட், கேனறித் தீவுகளின் மிகவும் பிரபலமான இயற்கை அம்சமாகும்.




</doc>
<doc id="230496" url="https://ta.wikipedia.org/wiki?curid=230496" title="மகதலேனா அரண்மனை">
மகதலேனா அரண்மனை

மகதலேனா அரண்மனை (எசுப்பானியம்:Palacio de la Magdalena, பலசியோ தெ லா மகதலேனா) என்னும் அரண்மனை இருபதாம் நூற்றாண்டில் கட்டப்பட்டது. இது ஸ்பெயினின் காந்தாபிரியாவிற்கு உட்பட்ட மகதலேனா தீபகற்பத்தில் உள்ள சான்தான்தேர் நகரத்தில் உள்ளது.

இந்த அரண்மனையை 1908-ஆம் ஆண்டில் கட்டத் தொடங்கினர். ஸ்பெயின் அரசர் தங்குவதற்காக கட்டப்பட்டது. உள்ளூர் மக்களிடம் பணம் பெறப்பட்டது. 

இங்கு அரசர்கள் பொழுதுபோக்கி, விளையாடியுள்ளனர்.



</doc>
<doc id="230500" url="https://ta.wikipedia.org/wiki?curid=230500" title="அரன்சுவேசு அரண்மனை">
அரன்சுவேசு அரண்மனை

அரன்சுவேசு அரண்மனை () என்ற எசுப்பானிய அரண்மனை அரன்சுவேசு நகரத்தில் அமைந்த்துள்ளது. இது எசுப்பானிய அரசர் தங்குவதற்காக கட்டப்பட்டது. இந்த அரண்மனை பொது மக்களின் பார்வைக்காக திறந்து வைத்துள்ளனர். இது இரண்டாம் பிலிப்பால் அமைக்கப்பட்டது. இது பதினெட்டாம் நூற்றாண்டின் நடுப்பகுதியில் கட்டி முடிக்கப்பட்டது.



</doc>
<doc id="230502" url="https://ta.wikipedia.org/wiki?curid=230502" title="லயிஸ்ரம் சரிதா தேவி">
லயிஸ்ரம் சரிதா தேவி

லயிஸ்ரம் சரிதா தேவி (பிறப்பு 1 மார்சு 1985) மணிப்பூர் , இந்தியாவைச் சேர்ந்த குத்துச் சண்டை வீராங்கனை . அவர் தேசிய சாம்பியன் பட்டத்தையும் உலக குத்துச் சண்டை போட்டியில் தங்கப் பதக்கத்தையும் வென்றவர் . அவரது சாதனைகளைப் பாராட்டி இந்நிய அரசு அவருக்கு அருச்சுனா விருது வழங்கியது.


</doc>
<doc id="230504" url="https://ta.wikipedia.org/wiki?curid=230504" title="இபிசா">
இபிசா

இபிசா என்னும் தீவு, ஸ்பெயின் நாட்டின் ஆட்சிக்கு உட்பட்ட வாலேன்சியாவின் கடற்கரைக்கு அருகில் உள்ளது. பலேரிக் தீவுகளில் மூன்றாவது பெரிய தீவாகும். இந்தத் தீவில் இபிசா நகரம் பெரியதாகும்.

இபிசா நகரத்தை உலக பாரம்பரியக் களங்களில் ஒன்றாக யுனெசுக்கோ அறிவித்துள்ளது.

இந்த தீவை தன்னாட்சி அதிகாரம் பெற்ற உள்ளூர் மன்றம் ஆட்சி செய்கிறது. இந்தக் குழு பலேரிக் தீவுகள் அனைத்தையும் ஆட்சி செய்கிறது. இதன் தலைநகரம் பால்மா தே மல்லோர்க்காவில் உள்ளது. பலேரிக் தீவுகளில் உள்ள 67 நகராட்சிகளில் ஐந்து நகராட்சிகள் இபிசாவில் உள்ளன.
அவை:

காட்டலான் மொழியின் வட்டார வழக்கைப் பேசுகின்றனர். இதுவும் எசுப்பானியமும் ஆட்சி மொழிகளாக உள்ளன.

இபிசாவில் வான்வழிப் போக்குவரத்திற்கு இபிசா விமான நிலையம் உள்ளது.



</doc>
<doc id="230506" url="https://ta.wikipedia.org/wiki?curid=230506" title="ஹரீஷ் ராவத்">
ஹரீஷ் ராவத்

"ஹரீஷ் ராவத்"' (; பிறப்பு ஏப்ரல் 27, 1947) உத்தராகண்ட் மாநிலத்தின் முதலமைச்சர் ஆவார். காங்கிரஸ் கட்சியை சேர்ந்த இவர், பதினைந்தாவது மக்களவை உறுப்பினராக தேர்ந்தெடுக்கப்பட்டார். அப்போது விவசாயத்துறை மற்றும் நாடாளுமன்ற விவகாரத்துறையின் இணை அமைச்சராக பதவி வகித்தார். இவருக்கு 28 அக்டோபர் 2012 அன்று கேபினட் அந்தஸ்து அளிக்கப்பட்டு, நீர்நிலைகளுக்கான பொறுப்பும் கொடுக்கப்பட்டது. அதற்கு முன்பு ஹரீஷ் மாநிலங்களவை உறுப்பினராகவும், உத்தராகாண்டில் இருந்து தேர்ந்தெடுக்கப்பட்ட இந்திய நாடாளுமன்ற மேல் சபை உறுப்பினராகவும் இருந்தார். இவர் உத்தராகண்ட் மாநிலத்தின் முதலமைச்சராக 1 பிப்ரவரி 2014 அன்று பதவியேற்றார்.


</doc>
<doc id="230508" url="https://ta.wikipedia.org/wiki?curid=230508" title="ஜினி குறியீடு">
ஜினி குறியீடு

ஜினி குணகம் ("Gini coefficient") அல்லது ஜினி குறியீடு ("Gini index") அல்லது ஜினி விகிதம் ("Gini ratio") என்பது ஒருநாட்டு குடிமக்களின் வருவாய் சமனின்மை அளக்க உதவும் ஒரு குறியீடு. மக்களுக்கிடையில் உள்ள பொருளாதார ஏற்றத்தாழ்வுகளை அளக்க இக்குறியீடே அதிகமாக பயன்படுத்தப்படுகிறது. இக்குறியீட்டின் மதிப்பு சுழிக்கும் (0)-வுக்கும் ஒன்றுக்கும் (1)-க்கும் இடைப்பட்டதாக இருக்கும். 0 என்பது முழு சமநிலையை குறிக்கும், அதாவது அந்நாட்டில் வாழ்பவர்கள் அனைவருடைய வருவாயும் சமம். 1 என்பது முழுக்க சமமின்மையை குறிக்கும். அதாவது அந்நாட்டின் மொத்த வருவாயும் ஒருவருடையதே. வேறு யாருக்கும் வருமானமே இல்லை என்று பொருள்.


</doc>
<doc id="230511" url="https://ta.wikipedia.org/wiki?curid=230511" title="கட்டற்ற சந்தைமுறை">
கட்டற்ற சந்தைமுறை

கட்டற்ற சந்தை ("Free market") எனும் சந்தைமுறையில், பொருட்கள், சேவைகளின், விலையை தீர்மானிப்பது விற்பவர், வாங்குபவருக்கிடையேயான உடன்பாடு மட்டுமே. அரசுக்கோ, வேறு அதிகாரமையத்திற்கோ விலை தீர்மானிப்பதில் இடம் இல்லை. இச்சந்தை முறையில் கேள்வியும் நிரம்பலும் வெளிக்காரணிகளின் தலையீடு இன்றி அமைகிறது. இச்சந்தைமுறை முதலாளித்துவர்களின் விருப்ப சந்தை முறையாக பொதுவாக அடையாளம் காணப்பட்டாலும், சந்தை அரசின்மைவாதிகள், சந்தைப் பொதுவுடைமைவாதிகள், கூட்டுறவு இயக்கத்தினர், லாபப்பகிர்வை ஆதரிப்போர் போன்றோரும் இதனை உகந்த சந்தைமுறையாக ஏற்றுக்கொள்கின்றனர்.


</doc>
<doc id="230513" url="https://ta.wikipedia.org/wiki?curid=230513" title="தோமஸ் கிரெட்ச்மன்">
தோமஸ் கிரெட்ச்மன்

தோமஸ் கிரெட்ச்மன் () (பிறப்பு: 8 செப்டம்பர் 1962) ஒரு ஜெர்மன் நாட்டு நடிகர் ஆவார். இவர் ஆங்கில மொழித் திரைப்படங்களில் நடித்துவருகின்றார். 1989ஆம் ஆண்டு தேர் மிட்விச்செர் என்ற தொலைக்காட்சி திரைப்படத்தின் மூலம் அறிமுகமானார். அதை தொடர்ந்து பிளேட் 2, த பியானிஸ்ட், கிங் காங், உள்ளிட்ட பல திரைப்படங்களில் நடித்ததன் மூலம் புகழ் பெற்ற நடிகர் ஆனார். இவர் டிராகுலா போன்ற தொலைக்காட்சி தொடர்களிலும் நடித்துள்ளார் என்பது குறிப்படத்தக்கது.


</doc>
<doc id="230516" url="https://ta.wikipedia.org/wiki?curid=230516" title="ஜேமி பெல்">
ஜேமி பெல்

ஜேமி பெல் () (பிறப்பு: 14 மார்ச் 1986) ஒரு இங்கிலாந்து நாட்டு நடிகர் ஆவார். இவர் கிங் காங், ஜம்பர் போன்ற பல திரைப்படங்களில் நடித்துள்ளார்.



</doc>
<doc id="230519" url="https://ta.wikipedia.org/wiki?curid=230519" title="தி நவம்பர் மேன்">
தி நவம்பர் மேன்

தி நவம்பர் மேன் 2014ஆம் ஆண்டு திரைக்குவந்த அமெரிக்க நாட்டு உளவாளி அதிரடித்திரைப்படம் ஆகும். இந்த திரைப்படத்தை ரோஜர் டொனால்ட்சன் என்பவர் இயக்க, பியர்ஸ் புரோஸ்னன், லுக் ப்ரேசி, ஓல்கா குர்லியங்கோ, எலிசா டயலோர் உள்ளிட்ட பலர் நடித்துள்ளார்கள். இந்த திரைப்படம் பிரபல ஆங்கில நாவலாசிரியர் பில் கிரேன்ஞ்சர் எழுதிய தேர் ஆர் நோ ஸ்பைஸ் என்ற நாவலை தழுவி எடுக்கப்பட்டுள்ளது. இந்த திரைப்படம் தமிழ் மொழியில் மொழிமாற்றம் செய்யப்பட்டு ஆகஸ்ட் 29ஆம் திகதி வெளியானது.



இந்த திரைப்படம் ஆகஸ்ட் 27, 2014ஆம் ஆண்டு உலகம் முழுவதும் வெளியானது.

இந்த திரைப்படம் தமிழ் மொழியில் மொழிமாற்றம் செய்யப்பட்டு ஆகஸ்ட் 29, கோத்ரா மூவீஸ் என்ற நிறுவனம் வெளியிட்டது. இந்த திரைப்படம் இந்தியாவில் தமிழ், தெலுங்கு, ஹிந்தி மற்றும் ஆங்கில மொழிகளில் வெளியானது.

இந்த திரைப்படத்திற்கு இசையமைப்பாளர் மார்கோ பெல்ட்ராமி இசையமைத்துள்ளார்.



</doc>
<doc id="230522" url="https://ta.wikipedia.org/wiki?curid=230522" title="நிம்பா">
நிம்பா

நிம்பா என்பவர் புனித பவுல் கொலோசையருக்கு எழுதிய திருமுகத்தில் குறிக்கப்படும் நபர் ஆவார். இவர் லவோதிக்கேயா திருச்சபையினை சேர்ந்தவர். இவர் வீட்டில் ஆதி திருச்சபை கூடி இறைவேண்டலில் ஈடுபட்டதாக புனித பவுல் குறிக்கின்றார். இவரின் பெயருக்கு "நீரணங்கு" என்பது பொருள். இப்பெயர் நிம்பாதோரஸ் என்னும் பெயரின் சுருக்கமாக இருக்கலாம். தமிழ் பொது மொழிபெயர்ப்பு விவிலியத்தில் இவர் பெண்பாலில் குறிக்கப்பட்டாலும் இவரின் பெயரின் ஒலியழுத்தத்தை வைத்து இவரை ஆணாக கூட குறிக்கலாம். 


</doc>
<doc id="230523" url="https://ta.wikipedia.org/wiki?curid=230523" title="ஒலிம்பா">
ஒலிம்பா

ஒலிம்பா (, பொருள்: "விண்ணகம் சார்ந்த") என்பவர் உரோமை குறித்தவரும் புனித பவுல் உரோமையருக்கு எழுதிய திருமுகத்தில் வாழ்த்து கூறும் நபராவார்.. கிழக்கு மரபுவழி திருச்சபையினரால் இவர் எழுபது சீடர்களில் ஒருவராகக் கருதப்படுகின்றார். இவரின் விழா நாள் நவம்பர் 10 ஆகும்.


</doc>
<doc id="230524" url="https://ta.wikipedia.org/wiki?curid=230524" title="ஐனேயா (விவிலிய நபர்)">
ஐனேயா (விவிலிய நபர்)

ஐனேயா என்பவர் புதிய ஏற்பாட்டின் திருத்தூதர் பணிகள் 9:32-33இல் குறிக்கப்பட்டுள்ள நபர் ஆவார். இவர் லித்தாவில் வாழ்ந்து வந்தார். இவர் எட்டு ஆண்டுகள் முடக்குவாதத்தால் படுக்கையில் கிடந்தார். புனித பேதுரு இவரிடம் வந்து "ஐனெயா, இயேசு கிறிஸ்து உம் பிணியைப் போக்குகிறார்: எழுந்து உம் படுக்கையை நீரே சரிப்படுத்தும்" என்று கூறியபோது இவர் குணமைடைந்ததாக நம்பப்படுகின்றது.

புரூஸ் (F. F. Bruce) என்னும் விவிலிய அறிஞர், விவிலியத்தில் குறிக்கப்படவில்லை எனினும், ஐனேயா லித்தாவில் வாழ்ந்த கிறித்தவர்களில் ஒருவர் என்கின்றார். மேலும் சிலர் "எழுந்து உம் படுக்கையை நீரே சரிப்படுத்தும்" என்னும் சொற்றொடர் "எழுந்து உணவருந்தும்" அல்லது "எழுந்து படுக்கையினை விரியும்" என்னும் பொருளில், ஐனேயாவால் முன்னர் செய்ய இயலா ஒன்றை செய்ய தூண்டுவதாக அமைந்துள்ளது என்பர். 

விவிலியத்தில் இந்த நிகழ்வுக்குப்பின்பு தொற்கா மீண்டும் உயிர் பெறும் நிகழ்வு குறிக்கப்படுகின்றது.


</doc>
<doc id="230526" url="https://ta.wikipedia.org/wiki?curid=230526" title="தொற்கா">
தொற்கா

தொற்கா (கிரேக்கம், அரமேயத்தில் தபித்தா) என்பவர் யோப்பா நகரில் வாழ்ந்த கிறித்தவரும் "திருத்தூதர் பணிகள்" நூலில் குறிக்கப்படும் நபரும் ஆவார். அக்குறிப்பின்படி இவர் நன்மை செய்வதிலும் இரக்கச் செயல்கள் புரிவதிலும் முற்றிலும் ஈடுபட்டிருந்தார். உடல்நலம் குன்றி ஒருநாள் இவர் இறந்துவிட்டார். 

அங்கிருந்த சீடர்கள் யோப்பாவிற்கு அருகிலுள்ள லித்தாவுக்குப் பேதுரு வந்திருப்பதைக் கேள்விப்பட்டு இருவரை அவரிடம் அனுப்பி, எங்களிடம் உடனே வாருங்கள் என்று கெஞ்சிக் கேட்டார்கள். பேதுரு வந்து அனைவரையும் வெளியே அனுப்பிவிட்டு முழந்தாள்படியிட்டு இறைவனிடம் வேண்டினார்: அவரது உடலின் பக்கமாகத் திரும்பி, தபித்தா, எழுந்திடு என்றார். உடனே அவர் கண்களைத் திறந்து பேதுருவைக் கண்டு, எழுந்து உட்கார்ந்தார்.

இவ்விவரிப்பின்படி இவரும் கைம்பெண்னாக இருந்திருக்கக்கூடும் என்றும் ஏழை எளியோருக்கு உதவியதால் இவர் செல்வந்தராகவும் இருந்திருக்கக்கூடும் என்றும் அறியலாம். மேலும் இவர் யோப்பா நகரின் குறிக்கத்தக்க நபராக இருந்திருக்கக்கூடும். இதனாலேயே பேதுருவும் அழைக்கப்பட்டிருக்கலாம்.

"தொற்கா" என்னும் கிரேக்கப்பெயர் அரமேயத்தில் "தபித்தா" என்று வழங்கப்படுகின்றது. இதற்கு பெண் மான் என்பது பொருள். இப்பெயரின் தற்போது மான் வகை ஒன்று () அழைக்கப்படுகின்றது என்பது குறிக்கத்தக்கது.

கத்தோலிக்க திருச்சபையின் பொது நாள்காட்டி மற்றும் லூத்தரன் திருச்சபையில் அக்டோபர் 25. செசாரியா நகர பசீல் இவரை ஒரு எடுத்துக்காட்டாக தனது எழுத்துகளில் குறிப்பிட்டுள்ளார்.

இவரின் சித்தரிப்புகள் நான்காம் நூற்றாண்டு முதலே கிடைத்துள்ளன. புனித பேதுருவின் வாழ்வை சித்தரிக்கும் இடங்களில் இவர் உயிர்ப்பிக்கப்படும் நிகழ்வும் குறிக்கப்படுகின்றது. குறிப்பாக மறுமலர்ச்சிகால கலை மற்றும் மத்தியகால கலை ஆகியவற்றில் இவை அதிகம் சித்தரிக்கப்பட்டன.


</doc>
<doc id="230539" url="https://ta.wikipedia.org/wiki?curid=230539" title="பரிசேயர்">
பரிசேயர்

பரிசேயர் என்போர் பல்வேறு காலகட்டங்களில் அரசியல் கட்சியாகவும், சமூக இயக்கமாகவும், மற்றும் இரண்டாம் கோவில் காலத்தில் திருநாட்டில் இருந்த ஒரு யூத சமய அறிஞர் இயக்கமாகவும் இருந்தனர். இவர்கள் மக்கபேயர் புரட்சியால் விளைந்த மக்கபேயர் அரசு காலத்தில் தொடங்கிய குழுவாவர். கி.பி 70களில் நடந்த இரண்டாம் கோவிலின் அழிவுக்குப்பின்பு இவர்களின் கொள்கைகளும் கோட்பாடுகளுமே தற்கால யூத சமயத்துக்கு அடிப்படையாயிற்று.

பரிசேயர் மற்றும் சதுசேயர்களுக்கிடையே சமூக மற்றும் சமய கோட்பாடுகளின் அடிப்படையில் நீண்டகாலமாக மோதல்கள் இருந்தன. இவை பாபிலோனிய அடிமைக்காலம் தொடங்கி உரோமையரின் ஆட்சிக்காலம் வரை இருந்தது. சதுசேயருள் பெரும்பாண்மையினர் குருக்கள் மற்றும் உயர்குடி குடும்பத்தினராக இருந்ததால் செல்வந்தர்கள் மற்றும் ஏழைகளுக்கிடையே இருந்த சமூக வேறுபாடு இவர்களுக்கிடையேயான மோதல்களுக்கு காரணியாயின. மேலும் பரிசேயர் கிரேக்கமயமாக்கப்படுதலை எதிர்த்தனர். கோவிலின் முதன்மைத்துவம், மோசேவின் சட்டத்துக்கு அளிக்கப்படும் முக்கியத்துவம் ஆகியவற்றிலும் சதுசேயரோடு முரண்பட்டனர். குறிப்பாக தோராவின் விளக்கங்களிலும், இறந்தோர் உயிர்ப்பர் என்னும் கோட்பாட்டிலும் வேறுபட்டிருந்தனர்.

பரிசேயரான ஜொசிஃபஸ் (37 – c. 100 CE), இரண்டாம் கோவிலின் அழிவுக்கு முன்பு சுமார் 6,000 பரிசேயர்கள் வாழ்ந்ததாக குறிக்கின்றார். இவரின் கூற்றுப்படி சதுசேயர்போல் அல்லாமல் பரிசேயர் மக்களிடம் நன்மதிப்பு பெற்றவராய் இருந்தனர். பரிசேயர்கள் யூத சட்டங்களை விளக்க மோசேவின் அதிகாரம் தங்களிடம் இருப்பதாக நம்பினர் எனவும் சதுசேயரோ சாலொமோன் காலத்தில் நிருவப்பட்ட குருத்துவ அதிகாரம் தங்களிடம் இருப்பதாக நம்பினர் எனவும் இவர் குறிக்கின்றார். பொது யூதர்கள் இவ்விரு குழுக்களிலிருந்து வேறுபடுத்தி ஜொசிஃபஸ் விவரிக்கின்றார் என்பதும் குறிக்கத்தக்கது. 
யூத வரலாற்று ஏடுகளுக்கு வெளியே புதிய ஏற்பாட்டில் திருமுழுக்கு யோவான் மற்றும் இயேசு கிறித்துவேடு இவர்கள் புரிந்த வாதங்கள் குறிக்கத்தக்கன. புதிய ஏற்பாட்டில் புனித பவுல் ஒரு பரிசேயராக பல இடங்களில் குறிக்கப்படுகின்றார். காமாலியேல் போன்ற பரிசேயர்களில் சிலர் கிறித்தவ மறைக்கு ஆதரவாக இருந்தனர் என்பதும் குறிக்கத்தக்கது.


</doc>
<doc id="230567" url="https://ta.wikipedia.org/wiki?curid=230567" title="சதுசேயர்">
சதுசேயர்

சதுசேயர் (எபிரேயம்: "Ṣĕdûqîm") என்போர் யூத சமய உட்பிரிவில் ஒன்றின் உருப்பினர் ஆவார். இவர்கள் யூதேயாவில் இரண்டாம் கோவில் காலம் தொடங்கி அதன் கிபி 70இல் அதன் அழிவு வரை இருந்தனர். இவர்களை ஜொசிஃபஸ் யூத சமூகம் மற்றும் பொருளாதாரத்தில் மேல் தட்டு மக்களாக குறிக்கின்றார். இவர்கள் யூத கோயிலினை பராமரிப்பது உள்ளிட்ட பல்வேறு அரசியல், சமூக, சமய பொறுப்புகளை வகித்தனர். பரிசேயர் மற்றும் ஈசேயர் ஆகிய குழுக்களோடு இவர்கள் முரண்பாடு கொண்டிருந்தனர். கி.பி70இல் இரண்டாம் கோவிலின் அழிவுக்குப்பின்பு இவர்களின் குழு இல்லாமல் போனது. பிற்காலத்தில் வந்த காரைதே யூதப்பிரிவினர் இவர்களின் வழித்தோன்றல் என்பர்.

இவர்கள் பரிசேயரைப்போலல்லாமல் செவிவழி சட்டங்களை (Oral Law) ஏற்க்கவில்லை. தோராவை மட்டுமே சட்டத்தின் அடிப்படையாகக் கொண்டனர். எழுதப்பட்ட சட்டம் மற்றும் அதில் இருந்த குருத்துவத்தின் சித்தரிப்பு ஆகியவை யூத சமுதாயத்தில் சதுசேயர் மேலாதிக்கம் செலுத்த வழிகோலியது.

ஜொசிஃபளின் படி இவர்களின் நம்பிக்கைகள்:

கோவிலின் பராமரிப்பு இவர்களின் முக்கிய சமயப்பணியாக இருந்தது. தோராவில் இவர்களுக்கு அளிக்கப்பட்டிருந்த குறிக்கத்தக்க இடம் இவர்களின் சமூக நிலைக்கு வலுவூட்டியது. பண்டைய இஸ்ரேலின் முதன்மை வழிபாடு முறையான பலி செலுத்தும் பணியினை இவர்கள் நிறைவேற்றினர். இது ஆண்டின் மூன்று எருசலேம் திருப்பயணத்தையும் உள்ளடக்கும். எல்லா குருக்களும் சதுசேயர் அல்லர் என்பது குறிக்கத்தக்கது. சிலர் பரிசேயராகவும் வேரு சிலர் எக்குழுவையும் சாராதாராகவும் இருந்தனர் என்பது குறுக்கத்தக்கது.

சதுசேயர் பல அரசு அலுவல்களை மேற்பார்வையிட்டார். இவர்கள்


</doc>
<doc id="230586" url="https://ta.wikipedia.org/wiki?curid=230586" title="வறுத்தல் (உலோகவியல்)">
வறுத்தல் (உலோகவியல்)

உலோகவியலில் வறுத்தல் ("roasting") என்பது சில கனிமூலங்களைப் பதப்படுத்தும் ஒரு படிநிலையாகும். மேலும் குறிப்பாக, உலோகக் கூறுகளைத் தூய்மைப்படுத்தும் நோக்கில் திண்மமும் வளிமமும் உயர்ந்த வெப்பநிலையில் வினைபுரிவதை வறுத்தல் உள்ளடக்கியுள்ளது. பெரும்பாலும் தாதுக்கள் வறுக்கப்படுவதற்கு முன்பே தூய்மைப்படுத்தப்பட்டு விடுகின்றன. உதாரணம் நுரைமிதப்பு முறை. தூய்மைப்படுத்தப்பட்ட தாதுவுடன் பிற பொருட்களைக் கலந்து வறுப்பது பதப்படுத்தும் செயல்முறைக்குத் துணையாக அமைகிறது. இத்தொழில்நுட்பம் உபயோகமுள்ளது என்றாலும் வளி மாசடைதலுக்கான முக்கிய ஆதாரமாக உள்ளது.

உலோகத் தாதுவிலிருந்து உலோகத்தைப் பிரித்தெடுக்கும் வேதியல் பிரிவு உலோகவியல் எனப்படும். மேலும் உலோகவியல், மாசு உள்ள உலோகத்தைத் தூய்மைப் படுத்துதல், உலோகக் கலவைகளைத் தயாரித்தல் அவற்றின் பகுதிப் பொருட்களைப் பற்றி அறிதல் மற்றும் உலோகங்களை உலோகக் கலவைகளாக மாற்றுதல் போன்ற செய்திகளையும் உள்ளடக்கிய பிரிவாகும்.

உலோகங்களின் தன்மை, அவற்றை தயாரிக்கும் முறைகள் ஆகியவற்றைப் பொறுத்து ஒவ்வொரு உலோகத்தையும் பிரித்தெடுக்க வெவ்வேறு முறைகள் கையாளப்படுகின்றன. தங்கம், வெள்ளி போன்ற சில உலோகங்கள் மின்னாற் பகுப்பு முறையிலும், தாமிரம், துத்தநாகம்,இரும்பு, காரீயம், வெள்ளீயம் போன்ற கன உலோகங்கள் வறுத்தல் மற்றும் உருக்கிப் பிரித்தல் மூலமும் பிரித்தெடுக்கப் படுகின்றன.

வெப்பம், வளிமம், திண்மம் ஆகிய மூன்றின் வினையால் நிகழ்வதே வறுத்தல் ஆகும். இந்நிகழ்வில் ஆக்சிசனேற்றம், ஆக்சிசன் ஒடுக்கம், குளோரினேற்றம், கந்தகமேற்றம், வெப்ப நீராற் பகுத்தல் முதலியனவும் உள்ளடங்கும். வறுத்தலின் போது தாது அல்லது செறிவூட்டப்ப்பட்ட தாதுவுடன் சூடான காற்று சேர்க்கப்படுகிறது. பொதுவாக சல்பைடு தாதுக்கள் இம்முறையில் வறுக்கப்படுகின்றன. முதலில் தாதுவில் உள்ள சல்பைடு ஆக்சைடாக மாற்றப்பட்டு கந்தகம் கந்தக டைஆக்சைடு வளிமமாக வெளியேறுகிறது. 

தாமிரத்தின் சல்பைடு தாதுவான சால்கோசைட்டு, மற்றும் துத்தநாகத்தின் சல்பைடு தாதுவான சபாலரைட்டு ஆகியன வறுத்தல் பற்றிய சமன்படுத்தப்பட்ட சமன்பாடு தரப்பட்டுள்ளது:

சல்பைடு தாதுவை வறுப்பதால் விளையும் வளிம விளைபொருளான கந்தக டைஆக்சைடு கந்தகக் காடி உற்பத்தியில் பெரும்பாலும் பயனாகிறது. பல சல்பைடு தாதுக்கள் வளிமத்தில் கலக்கக்கூடிய ஆர்சனிக் போன்ற தனிமங்களைக் கொண்டுள்ளன.

20-ஆம் நூற்றாண்டின் தொடக்க கால்ம் வரை தாதுப் பொருட்கள் மீது மரக்கட்டைகளை வைத்தே வறுத்தல் தொடங்கப்பட்டது. தாதுவில் உள்ள கந்தகம் பற்றி எரிந்து அதுவே வினைக்குத் தேவையான எரிபொருளாக மாறும்வரை கட்டைகள் எரிக்கப்பட்டு வெப்பநிலையை உயர்த்த வேண்டியிருந்தது. இதனால் வெளிப்புற எரிபொருள் ஆதாரமில்லாமல் வறுத்தல் செயல்முறை தொடர்ச்சியாக நடைபெற்றது. சல்பைடு தாது ஆரம்பகாலங்களில் இந்த முறையில்தான் எதிர் அனல் உலை அல்லது ஊது உலையில் நடைபெற்றது. இவ்வுலைகளில் தாதுப்பொருளை உலையிலிட்டு உலைக்கலக்கல் எனப்படும் கையால் கலக்குதல் முறையில் வறுத்தல் நடைபெற்றது. பரம்பு போன்ற கருவியால் வறுபடாத தாது கலக்கப்பட்டு ஆக்சிசனுடன் வினைபுரிய வைத்து தொடர்ச்சியாக வறுத்தல் நடந்தது.

இம்முறை வறுத்தலில் உலோக மற்றும் அமில நச்சு சேர்மங்கள் அதிக அளவில் வெளியிடப்பட்டன. இத்தகைய வறுத்தல் நிகழ்ந்த படுகைகள் உள்ள இடங்களில் 60 முதல் 80 ஆண்டுகளுக்குப் பிறகும் அவ்விடங்களில் உயிரினங்கள் வாழ்முடியாத நிலையே உள்ளன. அவற்றில் சில இடங்கள் சில கிலோமீட்டர்கள் நீளத்திற்கும் பலநூறு கிலோமீட்டர்கள் அகலத்திற்கும் விரிந்துள்ளன 


</doc>
<doc id="230593" url="https://ta.wikipedia.org/wiki?curid=230593" title="பத்மினி பிரகாஷ்">
பத்மினி பிரகாஷ்

பத்மினி பிரகாஷ் இந்தியாவின், முதலாவது மூன்றாம் பாலின செய்தி வாசிப்பாளர் ஆவார். இவர் லோட்டஸ் தொலைக்காட்சியில் பணிபுரிகிறார். இவர் பரத நாட்டிய ஆசிரியாரகவும் உள்ளார்.

இளங்கலை அறிவியல் பயிலும் பொழுது, மூன்றாம் பாலினத்தவர் மீதான சமூக இகழ்ச்சி காரணமாக ஏற்பட்ட அழுத்தத்தினால் படிப்பை விட்டுவிட்டார்.




</doc>
<doc id="230598" url="https://ta.wikipedia.org/wiki?curid=230598" title="லுக் ப்ரேசி">
லுக் ப்ரேசி

லுக் ப்ரேசி () (பிறப்பு: ஏப்ரல் 26, 1989) ஒரு ஆஸ்திரேலியா நாட்டு திரைப்பட நடிகர் ஆவார். இவர் அமெரிக்க| திரைப்படங்களில் நடித்து வருகின்றார். இவர் மான்டே கார்லோ, , தி நவம்பர் மேன் போன்ற சில திரைப்படங்களில் நடித்துள்ளார்.


</doc>
<doc id="230600" url="https://ta.wikipedia.org/wiki?curid=230600" title="இந்தியாக்களின் பொதுக் காப்பகம் (எசுப்பானியா)">
இந்தியாக்களின் பொதுக் காப்பகம் (எசுப்பானியா)

இந்தியாக்களின் பொதுக் காப்பகம் ("Archivo General de Indias", , "ஆர்க்கைவோ ஜெனரல் டெ இந்தியாசு"), எசுப்பானியாவின் செவீயாவில் தொன்மையான வணிகர் சந்தைக்கூடத்தில் ("Casa Lonja de Mercaderes") அமைக்கப்பட்டுள்ள, அமெரிக்காக்களிலும் பிலிப்பீன்சிலும் எசுப்பானியப் பேரரசின் வரலாற்றை விவரிக்கும் மதிப்புமிக்க பழமையான ஆவணங்களின் காப்பகமாகும். இது வைக்கப்பட்டுள்ள அமைதியான எசுப்பானிய மறுமலர்ச்சிக் கால கட்டிடம் கட்டிட வடிவமைப்பாளர் யுவான் டெ ஹெராராவால் வடிவமைக்கப்பட்டது. இந்தக் கட்டிடமும் உள்ளடங்கிய காப்பகமும் 1987இல் யுனெசுக்கோவால் உலகப் பாரம்பரியக் களமாக பதியப்பட்டது.


</doc>
<doc id="230603" url="https://ta.wikipedia.org/wiki?curid=230603" title="தூயச் சிலுவை கன்னிப் பெருங்கோவில், மர்சீயா">
தூயச் சிலுவை கன்னிப் பெருங்கோவில், மர்சீயா

தூயச் சிலுவை கன்னிப் பெருங்கோவில் ("Basílica de la Santíssima de la Vera Cruz" ) எசுப்பானியாவின் மர்சீயா தன்னாட்சிப் பகுதியில் சரவாசா டி லா குரூசில் அமைந்துள்ள பெருங்கோவிலாகும்.
பிந்தைய மறுமலர்ச்சிப் பாணியில் குன்றின் மீதிருந்த கோட்டையினுள்ளே "லிக்னம் குருசிசு" என்ற புனிதச்சின்னம் கொண்ட பண்டைய இடைக்கால தேவலாயத்தில் 1617இல் கட்டட வேலை துவங்கியது. இயேசு கிறித்து அறையப்பட்ட சிலுவையின் ஓர் துண்டு லிக்னம் குருசிசு புனிதச் சின்னத்தில் அடங்கியுள்ளது. எனவே இது "உண்மையான சிலுவை" ("வெரா குரூசு") எனப்படுகிறது. 1703இல் இது கட்டி முடிக்கப்பட்டது.


</doc>
<doc id="230605" url="https://ta.wikipedia.org/wiki?curid=230605" title="காக்பேர்ண் நகரம்">
காக்பேர்ண் நகரம்

காக்பேர்ண் நகரம் ( ) துருக்கசு கைக்கோசு தீவுகளின் தலைநகரம் ஆகும்.

இந்நகரம் துருக்கசு தீவுக்கூட்டத்திலுள்ள மிகப்பெரிய தீவான பெரிய துருக்கு தீவில் அமைந்துள்ளது. நீண்ட குறுகலான வீதிகளுக்கும் பழைமையான தெரு விளக்குகளுக்கும் இந்நகரம் பெயர்பெற்றது.

துருக்கசும் கைக்கோசும் நாட்டின் தேசிய நூதனசாலை இந்நகரில் உள்ளது. சுமார் 180 ஆண்டுகள் பழைமையான இந்நூதனசாலை பெரும்பாலும் கப்பல்களின் உடைந்த பாகங்களைக் கொண்டு அமைக்கப்பட்டுள்ளது.


</doc>
<doc id="230608" url="https://ta.wikipedia.org/wiki?curid=230608" title="காசினி, கேட்டலான் முற்றொருமைகள்">
காசினி, கேட்டலான் முற்றொருமைகள்

காசினியின் முற்றொருமை, ("Cassini's identity") கேட்டலானின் முற்றொருமை ("Catalan's identity") இரண்டும் ஃபிபொனாச்சி எண்களுக்கான கணித முற்றொருமைகள் ஆகும். காசினியின் முற்றொருமை, கேட்டலானின் முற்றொருமையின் சிறப்புவகையாக அமைந்துள்ளது. 


"n"ஆம் ஃபிபொனாச்சி எண் formula_1 எனில்: 

கேட்டலானின் முற்றொருமை இதனை பொதுமைப்படுத்துகிறது:

இதனை மேலும் பொதுமைப்படுத்தக் கிடைக்கும் முற்றொருமை (வாஜ்டாவின் முற்றொருமை):

1680 இல் பாரிஸ் வானியல் ஆய்வகத்தின் இயக்குநர் ஜீண்டொமினிக் காசினியால் காசினியின் முற்றொருமை கண்டுபிடிக்கப்பட்டது. 1753 இல் ராபர்ட் சிம்சனால் நிரூபிக்கப்பட்டது. 1879 இல் கேட்டலான் அவர் பெயரால் அழைக்கப்படும் கேட்டலானின் முற்றொருமையைக் கண்டறிந்தார்.

காசினியின் முற்றொருமையின் இடதுபுறப் பகுதியை, ஃபிபொனாச்சி எண்களைக் கொண்ட 2×2 அணியின் அணிக்கோவையாக எடுத்துக்கொண்டு முற்றொருமையை எளிதாக நிறுவலாம்:



</doc>
<doc id="230615" url="https://ta.wikipedia.org/wiki?curid=230615" title="லேப்ட் பெஹிந்த்">
லேப்ட் பெஹிந்த்

லேப்ட் பெஹிந்த் 2014ஆம் ஆண்டு திரைக்கு வந்த அமெரிக்க நாட்டு திகில் திரைப்படம் ஆகும். இந்த திரைப்படத்தை விக் ஆர்ம்ஸ்ட்ராங் என்பவர் இயக்க, நிக்கோலஸ் கேஜ், காஸ்சி தோம்சன், சாத் மைக்கேல் முர்ரே, நிக்கி வீலன், ஜோர்டின் ஸ்பார்க்ஸ், லான்ஸ் இ. நிக்கோல்ஸ், மார்டின் க்லேப்பா, வில்லியம் ரக்ச்டலே, லியா தோம்ப்சன் உள்ளிட்ட பலர் நடித்துள்ளார்கள். இந்த திரைப்படம் அக்டோபர் 3ஆம் திகதி வெளியானது.


இந்த திரைப்படம் அக்டோபர் 3, 2014ஆம் ஆண்டு உலகம் முழுவதும் வெளியானது.

இந்த திரைப்படம் தமிழ் மொழியில் மொழிமாற்றம் செய்யப்பட்டு ஆகஸ்ட் 10ஆம் திகதி வெளியானது.

இந்த திரைப்படத்திற்கு இசையமைப்பாளர் ஜேக் லென்ஸ் இசையமைத்துள்ளார்.



</doc>
<doc id="230617" url="https://ta.wikipedia.org/wiki?curid=230617" title="சாத் மைக்கேல் முர்ரே">
சாத் மைக்கேல் முர்ரே

சாத் மைக்கேல் முர்ரே () (பிறப்பு: ஆகஸ்ட் 24, 1981) ஒரு அமெரிக்க நாட்டு நடிகர், பேச்சாளர், எழுத்தாளர் மற்றும் விளம்பர நடிகர் ஆவார். இவர் டே ஓன், லேப்ட் பெஹிந்த் போன்ற திரைப்படங்களில் நடித்துள்ளார். இவர் பல தொலைக்காட்சி தொடர்களிலும் நடித்துள்ளார் என்பது குறிப்பிடத்தக்கது. 



</doc>
<doc id="230618" url="https://ta.wikipedia.org/wiki?curid=230618" title="பெசிமர் செயல்முறை">
பெசிமர் செயல்முறை

பெசிமர் செயல்முறை ("Bessemer process") என்பது வார்ப்பிரும்பில் இருந்து திறந்த உலைக்கல அடுப்பில் குறைந்த செலவில் எஃகு தயாரிக்க முதன் முதலில் பயன்படுத்தப்பட்ட தொழிற்துறை செயல்முறை ஆகும். 1855 ஆம் ஆண்டு இச்செயல் முறையின் மீது காப்புரிமை பெற்ற அதன் கண்டுபிடிப்பாளர் என்றி பெசிமர் என்பவரின் பெயராலேயே இச்செயல் முறை அழைக்கப்படுகிறது. இச்செயல் முறை 1851 ஆம் ஆண்டிலேயே வில்லியம் கெல்லி என்பவரால் தனிப்பட்ட முறையில் கண்டுபிடிக்கப்பட்டிருந்தது. ஆனால் தொழில்துறை உற்பத்தி தவிர, கரியூட்டல் இல்லாத காற்றில் வறுத்தல் செயல்முறை ஐரோப்பாவுக்கு வெளியே பல நூறாண்டுகளாக பின்பற்றப்பட்டு வந்தது. வார்ப்பிரும்பைக் காற்றின் மூலம் ஆக்சிசனேற்றத்திற்கு உட்படுத்தி, இரும்பில் உள்ள மாசுக்களை அகற்றுவது முக்கியமாகக் கடைப்பிடிக்கப்பட்டு வந்தது. ஆக்சிசனற்ற வினை, வெப்பத்தை அதிகரிக்கச் செய்து இரும்புத் தாதுவை வார்ப்பு நிலையிலேயே நீடிக்கவும் செய்தது.

பெசிமர் செயல்முறையில், கொள்கலத்தின் உட்புறமாக தீக்களிமண் பூசப்படுவது அடிப்படைச் செயலாகும். இக்காப்பு பூச்சு "கில்கிறிஸ்டு தாமஸ் செயல்முறை" என்று அதைக் கண்டுபிடித்தவரான சிட்னி கில்கிறிஸ்டு தாமஸ் என்பவரின் பெயரால் அழைக்கப்படுகிறது. 

ஆக்சிசனேற்ற வினை தேவையற்ற மாசுக்களான சிலிக்கான் , மாங்கனீசு, கரிமம் போன்றவற்றை ஆக்சைடுகளாக வெளியேற்றுகிறது. இந்த ஆக்சைடுகள் வளிமமாகவோ திட கழிவாகவோ அகற்றப்படுகிறது. மாற்றியில் பூசப்பட்டுள்ள தீக்களிமண் பூச்சு இச்செயலில் முக்கிய பங்கு வகிக்கிறது. வார்ப்பிரும்புத் தாதுவிலுள்ள மாசுக்களைப் பொறுத்து இப்பூச்சு மாறுபடுகிறது. பாசுபரசு குறைவாக உள்ள வார்ப்பிரும்பு எனில் அமில பெசிமர் முறையும் பாசுபரசு அதிகமாக உள்ள வார்ப்பு இரும்பு எனில் கார பெசிமர் முறையும் கையாளப்படுகிறது. உதாரணமாக, வார்ப்பிரும்பில் மாங்கனீசு என்ற காரம் அசுத்தமாக இருந்தால் பெசிமரில் சிலிக்கா பூசுவதை அமில பெசிமர்முறை என்றும் வார்ப்பு இரும்புத் தாதுவில் கந்தகம், பாசுபரசு போன்ற அமிலத்தன்மை மாசுக்கள் இருந்தால் காரத்தன்மை கொண்ட டோலமைட்டு அல்லது மாக்னசைட்டு மாற்றியில் பூசப்படுகிறது. இறுதியாக, தேவைப்படும் எஃகின் தன்மைக்கு ஏற்ப தேவையான பொருட்கள் சேர்த்துக் கொள்ளப்படுகின்றன.

வார்ப்பு இரும்பு தேவையான எஃகு இரும்பாக மாறியவுடன், இலேசான மாசுக்களை கலனிலேயே விட்டுவிட்டு, எஃகு இரும்பை அகப்பையில் ஊற்றி தேவையான அச்சுக்கு பின்னர் இடமாற்றம் செய்யப்படுகிறது. வார்ப்பு இரும்பில் குளிர் காற்று ஊதப்பட்டு எஃகு இரும்பாக மாறும் செயல்முறை இருபது நிமிடங்களில் முடிந்து விடுகிறது. இம்மாற்றம் நிகழும் காலத்தில் மாசுக்கள் ஆக்சிசனேற்றம் அடைதலின் வேகத்தை மாற்றியின் வாய்ப் புறமிருந்து இருந்து வெளிவரும் சுடரின் தோற்றம் தீர்மானிக்கிறது. இச்சுடரின் பண்புகளைப் பதிவு செய்யும் நவீன ஒளிமின் பதிவுகள் எஃகின் இறுதி தரத்தினை முடிவு செய்வதற்கேற்ப ஊதுகுழலை கட்டுபடுத்துவதற்கு பேருதவியாக இருக்கிறது. ஊதல் செயல்முறை முடிந்தபிறகு பெறப்படும் திரவ எஃக்கில் நிர்ணயிக்க்ப்பட்ட அளவுக்கு கார்பன் நீக்கம் செய்து பயன்பாட்டிற்கேற்ற உலோகங்கள் சேர்த்து உலோகக் கலவை தயாரிக்கப்படுகிறது. பெசிமர் மாற்றியில் ஒரே நேரத்தில் 5 முதல் 30 டன் வரை வார்ப்பு இரும்பை ஏற்றம் செய்யலாம். ஒவ்வொரு முறையும் இரும்பு ஏற்றம் மாற்றியில் முதலில் கிடைமட்டமாகவும் பின்னர் செங்குத்தாகவும் வைத்து செயல்படுத்தப்படுகிறது.

 


</doc>
<doc id="230620" url="https://ta.wikipedia.org/wiki?curid=230620" title="யான் (திரைப்படம்)">
யான் (திரைப்படம்)

யான் இது 2014ஆம் ஆண்டு திரைக்கு வந்த தமிழ் மொழி அதிரடி திகில் திரைப்படம் ஆகும். இந்த திரைப்படத்தை ரவி கே. சந்திரன் என்பவர் இயக்க, ஜீவா, துளசி நாயர், நாசர், தம்பி ராமையா, கருணாகரன், அர்ஜுனன், ஜெயப்பிரகாசு உள்ளிட்ட பலர் நடித்துள்ளார்கள். இந்த திரைப்படத்திற்கு ஹாரிஸ் ஜயராஜ் இசை அமைத்துள்ளார். 


</doc>
<doc id="230622" url="https://ta.wikipedia.org/wiki?curid=230622" title="துளசி நாயர்">
துளசி நாயர்

துளசி நாயர் (பிறப்பு: 25 அக்டோபர் 1997) இவர் ஒரு தமிழ் திரைப்பட நடிகை ஆவார். இவர் பிரபல நடிகை ராதாவின் மகள் ஆவார். 2013ஆம் ஆண்டு இயக்குநர் மணி ரத்னம் இயக்கிய கடல் என்ற திரைப்படத்தின் மூலம் அறிமுகமானார். அதைத் தொடர்ந்து 2014ஆம் ஆண்டு ரவி கே. சந்திரன் இயக்கிய யான் என்ற திரைப்படத்தில் நடித்துள்ளார்.

துளசி 25 அக்டோபர் 1997ஆம் ஆண்டு பிறந்தார். இவர் பிரபல நடிகை ராதா மற்றும் தொழில் அதிபர் ராஜசேகரன் நாயரின் இளைய மகள் ஆவார். இவருக்கு கார்த்திகா நாயர் என்ற ஒரு மூத்த சகோதரி உண்டு, இவரும் ஒரு நடிகை ஆவார். இவருக்கு ஒரு சகோதரன் உண்டு.

இவர் தனது 14ஆவது வயதில் இயக்குநர் மணி ரத்னம் இயக்கிய கடல் என்ற திரைப்படத்தில் நடித்தார். இந்த திரைப்படத்தில் இவருக்கு ஜோடியாக நடிகர் கார்த்திக்கின் மகன் கௌதம் கார்த்திக் நடித்துள்ளார். இவர்களுடன் அர்ஜுன், அரவிந்த் சாமி போன்ற முன்னணி நட்சத்திரங்களும் நடித்துள்ளார்கள். இந்தத் திரைப்படத்தில் நடித்ததற்காக விஜய் விருதுகள் (சிறந்த அறிமுக நடிகை), 3ஆவது தென்னிந்திய சர்வதேச திரைப்பட விருது: சிறந்த அறிமுக நடிகை போன்ற விருதுகளுக்குப் பரிந்துரை செய்யப்பட்டார்.

2014ஆம் ஆண்டு ரவி கே. சந்திரன் இயக்கிய யான் என்ற திரைப்படத்தில் நடித்துள்ளார். இந்த திரைப்படத்தில் இவருக்கு ஜோடியாக ஜீவா நடித்துள்ளார்.


</doc>
<doc id="230624" url="https://ta.wikipedia.org/wiki?curid=230624" title="இபிஸா பேராலயம்">
இபிஸா பேராலயம்

இபிஸா தேவாலயம் (காட்டலான் மொழி: Catedral de la Verge de les Neus, ) இபிஸா நகரின் பிரதான கிருத்துவ திருக்கோயிலும் தேவாலயமும் ஆகும்.

1234 ம் ஆண்டில், அத்தீவை பிற்காலத்தில் கைப்பற்றிய கில்லர்மோ டி மான்ட்கிரி, போர்த்துக்கலை சேர்ந்த பீட்டர், நூனோ சான்க் ஆகியோர் ஒரு ஒப்பந்தத்தில் கையெழுத்திட்டனர். அதன் படி அவர்கள் இபிஸாவை கைப்பற்றியவுடன் புனித மரியாளுக்கு அர்ப்பணிக்கப்பட்ட 
ஒரு திருச்சபை ஸ்தாபிப்பது தங்கள் முதல் கடமைகளில் ஒன்றாக இருக்க வேண்டும் என முடிவெடுத்தனர். இதன் விளைவாக, இபிஸா நகரம் 1235 ஆம் ஆண்டு ஆகஸ்ட் 8 அன்று கைப்பற்றப்பட்டவுடன் ஒரு திருச்சபை நிறுவப்பட்டது. முதலில் வழிபாடு அப்பகுதியில் ஏற்கனவே இருந்த ஒரு இசுலாமிய மசூதியில் நடைபெற்றது.

தற்போதுள்ள கட்டமைப்பு மூல கட்டிடத்திற்கு செய்யப்பட்ட ஏராளமான மாற்றங்களின் விளைவாக உருவானது. கிழக்கு பகுதியில் பல்வேறு மாற்றங்கள் செய்யப்பட்டன. இது ஒரு சரிவக மணி கோபுரம், மற்றும் ஐந்து சிறு கோயில்கள் அடங்கிய ஒரு பல்கோண கவியத்தையும் உள்ளடக்கும்.

1435ம் ஆண்டில், இந்த தேவாலயத்தில் செபதேயுவின் மகன் யாக்கோபு மற்றும் மிக்கேல், புனித தெக்ளா மற்றும் புனித அந்தோனியார், புனித திருமுழுக்கு யோவான், யோவான் மற்றும் திருத்தூதர் பேதுரு மற்றும் திருத்தூதர் பவுல் ஆகியோருக்கு அர்ப்பணிக்கப்பட்ட ஐந்து சிறு கோயில்கள் இருந்தன. ஐந்தாம் நூற்றாண்டின் இறுதியில் ஒரு நடு கூடம் கட்டப்பட்டு, பிரான்கோளினால் கட்டப்பட்ட ஃபோண்டா கோயிலுடன் நிறைவுக்கு வந்தது.

கடும் சேதத்திற்கு உள்ளானதால், எட்டாம் நூற்றாண்டில் இந்த தேவாலயம் புனரமைக்கப்பட்டது. இப்பணி நகர கட்டுமானத்திற்கு பொருப்பாளர்களான ("obrers de la vila") ஜேமி எஸ்பினோஸா மற்றும் பேரே பெர்ரோ ஆகியோரின் மேற்பார்வையில் 1715 - 1728 ஆண்டுகளுக்கு இடையே நடைபெற்றது. 1782ம் ஆண்டில், புனித தந்தை ஆறாம் பியஸ் இபிஸாவின் episcopal see தோற்றுவித்தார். இதன் காரணமாக புனரமைக்கப்பட்ட இந்த இடைக்கால தேவாலயம், தேவாலயம் ஆனது.

இன்று இத்தேவாலயம் குறிப்பிடத்தக்க பல கலை படைப்புகளை வைத்திருக்கிறது: 



</doc>
<doc id="230631" url="https://ta.wikipedia.org/wiki?curid=230631" title="மக்கட்பெயரியல்">
மக்கட்பெயரியல்

மக்கட்பெயரியல் (anthroponymy) அல்லது மக்கட்பெயர் ஆய்வு என்பது, பெயரியலின் ஒரு பிரிவு. இது மனிதர்களின் பெயர்கள் தொடர்பாக ஆய்வு செய்யும் ஒரு துறையாகும். மனிதர்களின் பெயர்கள், அடிப்படையில், அவர்களை பிற மனிதரிடம் இருந்து வேறுபடுத்திக் குறிப்பதற்காகவே பயன்படுத்தப்படுவது எனினும், அப்பெயர்கள், குறித்த மனிதர் சார்ந்த சமூகத்தின் பண்பாட்டு அம்சங்கள் பலவற்றை உணர்த்த வல்லவை. இதனாலேயே மக்கட்பெயர்களின் ஆய்வு முக்கியத்துவம் பெறுகிறது. பெயரியலின் ஒரு பிரிவு என்ற வகையில் மக்கட்பெயரியல் மொழியியல் துறைக்குள் அடங்கும் ஒரு ஆய்வுத் துறையாகக் கருதப்படுகின்றது. எனினும் இதை மெய்யியலின் ஒரு பகுதியாகப் பார்ப்பவர்களும் உள்ளனர். 

சமூகங்களில் பண்பாட்டு வேறுபாடு, கால வேறுபாடு போன்றவற்றுக்கு ஏற்ப மக்கட்பெயர்கள் பல்வேறு வகைகளாக அமைகின்றன. சூட்டிய பெயர், குடும்பப் பெயர், இனக்குழுப் பெயர், தாய்வழிப் பெயர், தந்தைவழிப் பெயர், மகன்வழிப் பெயர், செல்லப்பெயர், இனப்பெயர் போன்றவை இவ்வாறான வகைகளுட் சில. இவை வெவ்வேறு வகையான தகவல்களைத் தம்முள் பொதித்து வைத்துள்ளன. மக்கட்பெயரியலில் இவற்றுள் ஏதாவது ஒன்றுக்கு முக்கியத்துவம் கொடுத்து ஆய்வு செய்வது உண்டு.

மக்கட்பெயரியல் பல்வேறு துறைகளைச் சேர்ந்த ஆய்வுகளுக்குப் பயன்படுவதாக உள்ளது. வரலாறு, மானிடவியல், சமூகவியல், மெய்யியல், மொழியியல் போன்ற துறைகளில் மக்கட்பெயரியல் பயன்படுவதைக் காணலாம். 

,

</doc>
<doc id="230646" url="https://ta.wikipedia.org/wiki?curid=230646" title="லுகோ பெருங்கோவில்">
லுகோ பெருங்கோவில்

புனித மரியா பெருங்கோவில், லுகோ பெருங்கோவில் என்பது கத்தோலிக்க பெருங்கோவிலும் மறைமாவட்டப் பேராலயமும் ஆகும். இது வட மேற்கு எசுப்பானியாவின் கலீசியாவின் லுகோ எனும் இடத்தில் அமைந்துள்ளது. இது 12ஆம் நூற்றாண்டுகளின் ஆரம்பப் பகுதியில் கட்டப்பட்டு ஆரம்பிக்கப்பட்டது. இது ரோமனெஸ்க் கட்டிடக்கலை வடிவத்தில் கட்டத்தொடங்கப்பட்டாலும், கட்டப்பட்டுக்கொண்டிருக்கும் போது கோதிக், பரோக் போன்றவற்றின் பண்புகளும் உள்வாங்கப்பட்டது.

இது அமைந்திருக்கும் இடத்தில் 755 ஆண்டிலிருந்து ஒரு தேவாலயம் அமைந்திருந்தது, ஆனால் 12ஆம் நூற்றாண்டின் ஆரம்பப் பகுதிகளில் அதன் நிலமைகள் சீரற்றுப் போனதால் அக்கால ஆயர் லுகோவின் மூன்றாம் பீட்டர், 1129இல் கட்டுமானத்தை ஆரம்பித்தார். இந்த ரோமனெஸ்க் அமைப்பு 1273இல் கட்டி முடிக்கப்பட்டது.


</doc>
<doc id="230652" url="https://ta.wikipedia.org/wiki?curid=230652" title="பேர்கோஸ் பெருங்கோவில்">
பேர்கோஸ் பெருங்கோவில்

பேர்கோஸ் பெருங்கோவில் () என்பது கோதிக் கட்டடக்கலையில் அமைந்த கத்தோலிக்க பெருங்கோவிலாகும். இது எசுப்பானியாவின் பேர்கோசில் அமைந்துள்ளது. இது மரியாவின் பெயரில் அமைந்துள்ளது. இப்பெருங்கோயில் இதன் மிகப்பெரிய அளவிற்காகவும் தனித்துவமான கட்டடக்கலைக்காகவும் புகழ் பெற்றது. இந்தப் பெருங்கோவிலின் கட்டுமானப்பணி 1221இல் ஆரம்பமானது. இது கட்டி முடிக்கப்பட்ட பின் ஒன்பது வருடங்களுக்கு தேவாலயமாக பயன்பட்டது. ஆனால் இதன் பணிகள் அடிக்கடி தடைப்பட்டு 1567 வரை செயற்பட்டது.இது ஆரம்பத்தில் கோதிக் கட்டடக்கலை வடிவத்த்திலேயே கட்டத்தொடங்கப்பட்டாலும் இடையே வேறு கட்டடக்கலையைச் சார்ந்த வேலைப்பாடுகளும் 15 மற்றும் 16 ஆம் நூற்றாண்டுகளில் இணைக்கப்பட்டது.

இந்தப் பெருங்கோவில் ஐக்கிய நாடுகள் கல்வி, அறிவியல், பண்பாட்டு நிறுவனத்தால் உலகப் பாரம்பரியக் களமாக அக்டோபர் 31, 1984 இல் அறிவித்தது. இதன் அமைப்பு ப்ருசெல்ஸ் பெருங்கோவிலின் அமைப்பை ஒத்தது.



</doc>
<doc id="230653" url="https://ta.wikipedia.org/wiki?curid=230653" title="கரஜனோய் தேசியப் பூங்கா">
கரஜனோய் தேசியப் பூங்கா

கரஜனோய் தேசியப் பூங்கா (எசுப்பானியா: Parque nacional de Garajonay) என்பது யுனெஸ்கோவினால் அறிவிக்கப்பட்ட உலகப் பாரம்பரியக் களங்களில் ஒன்றாகும். 1981 ஆம் ஆண்டில் தேசியப் பூங்காவாக ஆரம்பிக்கப்பட்ட இது 1986 ஆம் ஆண்டு உலக பாரம்பரியக்களமாக அறிமுகப்படுத்தப்பட்டது. இது 40 கி.மீ2 (15 சதுர மைல்) பரப்பளவைக் கொண்டதாகும்.

'கரஜனோய்' பாறையின் தோற்றத்தின் பின்னரே இத்தேசிய பூங்காவிற்கு இப்பெயர் வந்தது. இப்பூங்காவின் அஹிகூடிய உயர் புள்ளி 1,487 மீ (4,869 அடி) ஆகும். இங்கு ஒரு பீடபூமியும் உண்டு, அதன் உயரம் கடல் மட்டத்திலிருந்து 790-1,400 மீ உயரமானதாகும். 



</doc>
<doc id="230654" url="https://ta.wikipedia.org/wiki?curid=230654" title="2014 ருத்ரம்">
2014 ருத்ரம்

2014 ருத்ரம் () இது 2014ஆம் ஆண்டு திரைக்கு வந்த அமெரிக்க நாட்டு தொலைக்காட்சி திரைப்படம் ஆகும். இந்த திரைப்படத்தில் லிண்டா ஹேமில்டன், ட்ரேவர் டோனுவன், மியா, ஜேமி கென்னடி, ஜான் சாவேஜ், டாரன் அந்தோணி உள்ளிட்ட பலர் நடித்துள்ளார்கள். இந்த திரைப்படம் ஏப்ரல் 4, 2014ஆம் ஆண்டு வெளியானது.

இந்த திரைப்படம் தமிழ் மொழியில் 2014 ருத்ரம் என்ற பெயரில் மொழிமாற்றம் செய்யப்பட்டு ஆகஸ்ட் 10ஆம் திகதி வெளியாகவுள்ளது.


</doc>
<doc id="230656" url="https://ta.wikipedia.org/wiki?curid=230656" title="ருக்மணி">
ருக்மணி

ருக்மணி (Rukmani) விதர்ப்ப நாட்டு இளவரசி ஆவாள். ருக்மணிக்கு ஐந்து சகோதரர்கள். அவர்களின் பெயர்கள் ருக்மி, கருக்மன், ருக்மபாஹூ, ருக்மகேசன், ருக்மமாலி என்பன. திருமாலின் எட்டாவது அவதாரமான கிருஷ்ணரின் முதன்மையான மனைவி ஆவார். ருக்மணிக்கும் கிருஷ்ணருக்கும் பிறந்த குழந்தை பிரத்தியுமனன் ஆவார். பிரத்தியுமனனுக்கும், ருக்மியின் மகளான ருக்மாவதிக்கும் பிறந்தவரே அனிருத்தன் ஆவார். இவர் கிருஷ்ணனின் பேரனாவார். ருக்மணி இலக்குமியின் அவதாரமாகக் கருதப்படுகிறார்.

ருக்மணியின் சகோதரன் ருக்மி தன் நண்பனும், சேதி நாட்டு அரசனுமான சிசுபாலனுக்கு தன் சகோதரி ருக்மணியைக் மணமுடித்து கொடுக்கத் தானாகவே முடிவு செய்ததால், ருக்மணி தமது துயரையும் தாம் கிருஷ்ணரின் குணங்களால் முன்னமே கவரப்பட்டவள் என்பதையும் தம்மை வந்து காப்பாற்றாவிடில் உயிரை விட்டுவிடப் போவதாக முடிவு செய்திருப்பதையும் கிருஷ்ணருக்கு செய்தியை தூது சொல்லியனுப்பினார். 

செய்தி பெற்று கவலையுற்ற கிருஷ்ணர் விதர்ப்ப நாட்டிற்கு கிளம்பினார். மறுநாள் ருக்மணி, அம்பிகை பார்வதி தேவியின் திருக்கோயிலுக்குச் சென்று கிருஷ்ணரைக் கணவராக அடைய வேண்டி பிரார்த்தித்து திரும்பும் வழியில், கிருஷ்ணர், ருக்மணியைத் தேரில் ஏற்றிக் கவர்ந்து சென்றார். எதிர்த்த மன்னர்களையும் ருக்மியையும் வெற்றி கொண்டு துவாரகை திரும்பி திருமணம் செய்து கொண்டார். 


</doc>
<doc id="230660" url="https://ta.wikipedia.org/wiki?curid=230660" title="பென் போஸ்டர்">
பென் போஸ்டர்

பென் போஸ்டர் () (பிறப்பு: அக்டோபர் 29, 1980) ஒரு அமெரிக்க நாட்டு நடிகர் மற்றும் தயாரிப்பாளர் ஆவார். இவர் 11:14, எக்ஸ்-மென் 3, 360, கில் யுவர் டார்லிங்ஸ் போன்ற பல திரைப்படங்களில் நடித்துள்ளார். இவர் தொலைக்காட்சி தொடர்களிலும் நடித்துள்ளார் என்பது குறிப்பிடத்தக்கது.



</doc>
<doc id="230661" url="https://ta.wikipedia.org/wiki?curid=230661" title="ஜான் போஸ்டர்">
ஜான் போஸ்டர்

ஜான் போஸ்டர் () (பிறப்பு: ஆகஸ்ட் 3, 1984 ) ஒரு அமெரிக்க நாட்டு நடிகர் மற்றும் இசைக்கலைஞர் ஆவார். இவர் போன்ற பல திரைப்படங்களில் நடித்துள்ளார். இவர் தொலைக்காட்சி தொடர்களிலும் நடித்துள்ளார் என்பது குறிப்பிடத்தக்கது.


</doc>
<doc id="230662" url="https://ta.wikipedia.org/wiki?curid=230662" title="இரா. தேசிகன்">
இரா. தேசிகன்

இரா. தேசிகன் (1933-27.6.1015) நுகர்வோர் பாதுகாப்பு குறித்து விழிப்புணர்ச்சியை மக்களிடையே ஏற்படுத்தப் பாடுபட்டவர்.

தந்தை பெயர் இராகவாச்சாரி, தாயார் ரங்கநாயகி. திருவரங்கத்தில் பிறந்து, 13வயதுவரை திருநெல்வேலி மாவட்டம், தேசமாணிக்கம் என்ற இடத்தில் வளர்ந்தார். சென்னை கிருத்தவ கல்லூரியில் பி.ஏ. சேர்ந்தும் பணவசதி இல்லாததால் அவரது கல்வி இண்டர் மீடியட்டோடு நின்று போனது. 

1974 இல் ’இண்டியன் நீடில் உமன்’, ’இண்டியன் குக்கரி’ இதழ்களைத் தொடர்ந்து, ’இண்டியன் அவுஸ் ஒய்ப்’ பத்திரிகையைத் தமிழ், ஆங்கிலம், இந்தி ஆகிய மொழிகளில் வெளியிட்டார். 1977இல் முதன் முதலாகப் பெண்களுக்கு என மங்கையர் மலர் இதழை ஆரம்பித்தார். பின்பு அதை கல்கி குழுமம் வாங்கியது.

1989 முதல் நுகர்வோர் பாதுகாப்புத் தொடர்பான பணிகளில் ஈடுபட ஆரம்பித்தார். 1991ஆம் ஆண்டு டிசம்பரில் நுகர்வோர் சங்கங்களின் கூட்டமைப்பை (FEDCOT) நிறுவி அதன் தலைவரானார். தொடக்கத்தில் 17 சங்கங்கள் இதில் சேர்ந்தன. பிறகு அதன் எண்ணிக்கை 250 தாண்டியது. நுகர்வோர் விழிப்புணர்வு தொடர்பாக மாநாடுகள், கருத்தரங்குகள் ஆகியவற்றை நடத்தியுள்ளார். நுகர்வோர் சிக்கல்கள் தொடர்பாகப் பல்வேறு புத்தகங்களை எழுதியதுடன், தொலைக்காட்சித் தொடர்களையும் தயாரித்துள்ளார்.



</doc>
<doc id="230663" url="https://ta.wikipedia.org/wiki?curid=230663" title="கான்பிராங்க் பன்னாட்டு தொடர்வண்டி நிலையம்">
கான்பிராங்க் பன்னாட்டு தொடர்வண்டி நிலையம்

கான்பிராங்க் பன்னாட்டு தொடர்வண்டி நிலையம் (எசுப்பானியம்: Estación Internacional de Canfranc) எசுப்பானிய பிரனீசில் "கான்பிராங்க்" சிற்றூரில் அமைந்துள்ள முன்னாள் பன்னாட்டு தொடர்வண்டி நிலையம் ஆகும். இது பிரான்சிய "பாவு" நிலையத்தையும் காங்பிராங்கையும் இணைத்த பிரனீசு மலைத்தொடரின் கீழான மலையூடு தொடர்வண்டிப் பாதையின் ஓர் முனையில் அமைந்துள்ளது. 1928இல் திறக்கப்பட்ட இந்தக் கட்டிடம் 240 மீற்றர் நீளமானது; 156 கதவுகளையும் 300 சன்னல்களையும் கொண்டதாயுள்ளது. 

எசுப்பானிய தொடர்வண்டிகளும் பிரான்சிய தொடர்வண்டிகளும் வெவ்வேறு அகல இருப்புப்பாதைகளைக் கொண்டிருந்ததால் அனைத்து பயணிகளும் அவர்களது உடமைகளுடன் வண்டி மாற வேண்டியிருந்தது. பிரான்சிய இருப்புப்பாதை அகலத்தையும் எசுப்பானிய இருப்புப்பாதை அகலத்தையும் கொண்டிருந்தன. இதனால் தொடர்பயணம் தடைபட்டதால் பெரிய கட்டிடம் தேவைப்பட்டது. 
இந்த நிலையத்தின் தேவை திடீரென 1970இல் முடிவுக்கு வந்தது; மலைத்தொடரின் பிரெஞ்சு பகுதியில் இருந்த பாலத்தில் தொடர்வண்டி தடம் புரண்டதால் அந்தப் பாலம் பழுதடைந்தது. இதனை சீராக்கும் பணியைக் கைவிட பிரான்சு தீர்மானித்ததால் இந்த எல்லைத் தொடர்வண்டி இணைப்பு மூடப்பட்டது; பின்னர் திறக்கப்படவில்லை. 

முதன்மை கட்டிடத்தின் மேற்கூரை மீளமைக்கப்பட்டாலும் சீரழிந்த நிலையில் உள்ளது; சுற்றிலும் வேலி இடப்பட்டுள்ளது. சூலை, ஆகத்து மாதங்களில் உள்ளூர் சுற்றுலாத் துறையினால் நடத்தப்படும் வழிகாட்டப்பட்ட சுற்றுலாக்களின்போது மட்டுமே பொதுமக்கள் அனுமதிக்கப்படுகின்றனர். 

இந்தப் பரந்த இடத்தில் பெரும் இழுபொறி பணிமனை, பிரெஞ்சு,எசுப்பானிய தொடர்வண்டிகளிடையே சரக்குகளை மாற்றிட இரு கொட்டகைகள், பல்வேறு பிற கட்டிடங்கள், இருப்புப்பாதைகளின் பெரிய தளவமைப்பு ஆகியன உள்ளன. பெரும்பாலான கட்டிடங்கள் சிதையாமல் உள்ளன. 

இந்த தொடர்வண்டி நிலையத்திலிருந்து சரகோசாவிற்கு நாளும் இரண்டு பயணிகள் வண்டிகள் இயக்கப்படுகின்றன. அவ்வப்போது இங்கிருக்கும் தானியக்கிடங்கிற்கு சரக்கு வண்டிகளும் இயக்கப்படுகின்றன. 



</doc>
<doc id="230665" url="https://ta.wikipedia.org/wiki?curid=230665" title="சதுரங்க இறுதியாட்டம்">
சதுரங்க இறுதியாட்டம்

சதுரங்கத்தில் இறுதியாட்டம் ("endgame") அல்லது முடிக்கும் ஆட்டம் என்பது சதுரங்கப் பலகையில் சில காய்கள் மட்டும் எஞ்சி நிற்கும் நிலையைக் குறிப்பதாகும். 

நடு ஆட்டத்தில் இருந்து இறுதியாட்ட வரிசை தொடங்கும் நேரம் தெளிவற்றதாகவும் அடிக்கடி மாறுபடுவதாகவும் உள்ளது. இத்தொடக்கம் படிப்படியாக ஆரம்பித்து மெதுவாகவும் நிகழலாம் அல்லது சில சோடி காய்களை பரிமாறிக் கொள்வதன் மூலமாக விரைவாகவும் நிகழலாம். எனினும் இறுதியாட்டம் நடு ஆட்டத்தினின்று பல்வேறு வேறுபட்ட பண்புகளை வழங்க முனைகிறது. அத்ற்கேற்ப வீரர்களும் பல்வேறு மூலோபாய தந்திரங்களில் ஈடுபடுகிறார்கள். குறிப்பாக இரு வீரர்களின் காலாட்களும் ஆட்டத்தில் முக்கியத்துவம் பெற்று எப்படியாவது சதுரங்கப் பலகையின் எட்டாவது வரிசைக்கு முன்னேறி பதவியேற்றம் பெற முயற்சிக்கிறார்கள். நடு ஆட்டத்தில் எதிரியிடம் சரணடைதல் என்ற அச்சுறுத்தலால் பாதுகாக்கப்பட்ட ராசா இறுதியாட்டத்தில் வலிமையுடன் நிற்கிறார். சதுரங்கப் பலகையின் நடுப்ப்குதிக்கு அவரை அழைத்து வந்து பயனுள்ள தாக்கும் வீரராகவும் பயன்படுத்தப்படுகிறார். 

அதேசமயம் சதுரங்க விளையாட்டின் திறப்புக் கோட்பாடுகளின் பிரபலம் மற்றும் வீழ்ச்சி காரணமாக அடிக்கடி மாற்றம் பெறும் திறப்புக் கோட்பாடுகள், நடு ஆட்டத்தில் இடம்பெறும் காய்களின் இருப்பிடங்களுக்கு புதுப்புது வாய்ப்புகள் தந்து வேறுபடுத்துகின்றன. ஆனால் இறுதியாட்டக் கோட்பாடுகள் மாறாமல் இருக்கின்றன. மேலோட்டமாகப் பார்ப்பதற்குத் தோற்பது போலத் தெரியும் வெள்ளை நிறக்காய்களை அமைத்து வெற்றி அல்லது சமநிலை ஏற்படுத்தும் தீர்க்கப்பட்ட நகர்வுகள் மூலம் இறுதியாட்டக் கோட்பாடுகளை பலர் தொகுத்துள்ளனர். 

பொதுவாக சதுரங்க இறுதியாட்டங்களில் வெற்றி பெறுவதற்கு ஏற்ற வலுவான நிலையில் உள்ளவர் ( சதுரங்கப் பலகையில் எஞ்சிநிற்கும் காய்களின் மொத்த புள்ளிகள் கணக்கின் அடிப்படையில் ) எதிரியின் புள்ளிகள் கணக்கை மேலும் குறைப்பதற்காக காலாட்கள் தவிர்த்து மற்ற காய்களின் பரிமாற்றம் செய்துகொள்ள முயற்சிக்க வேண்டும். இந்தப் பரிமாற்றம் வெள்ளைக் காய்களுடன் ஆடுபவர் பெற்ற கூடுதல் பலத்தை வெற்றியாக மாற்றும். எதிர்த்து ஆடும் வீரர் இந்த மாற்றம் நிகழாமல் தடுக்க பாடுபடுவார்.

இறுதியாட்டத்தில் எஞ்சி நிற்கும் காய்களைப் பொறுத்து இறுதியாட்டங்களைப் பலவாறு வகைப்படுத்தலாம். இறுதியாட்டங்களின் சில பொதுவான வகைகள் இங்கு விவாதிக்கப்படுகின்றன.

சதுரங்க இறுதியாட்டம் மூன்று நிலைகளாகப் பிரிக்கப்படுகிறது. : 

கருத்தியலான இறுதியாட்டம் – சதுரங்கப் பலகையில் காய்கள் எங்கெங்கே அமைந்திருந்தால் அந்த ஆட்டத்தை முடிவுக்கு கொண்டுவந்து எவ்வாறு வெற்றிபெற முடியும் என்பதற்கான நகர்வுகளின் வரிசை முறை சரியாக அறியப்பட்டும் நன்கு பகுப்பாய்வு செய்யப் பட்டவைகளாகவும் அமைந்துள்ள கருத்துகளின் தொகுப்பு முதல் வகையாகும். நன்கு அறியப்பட்ட கோட்பாட்டு நிலையில் காய்கள் அமைந்துவிட்டால் அந்த ஆட்டத்தை முடிப்பதற்கு சிற்சில நுணுக்கங்கள் தெரிந்து வைத்திருத்தல் போதுமானது.
செயல்முறை இறுதியாட்டம் – வீரர்களுக்கிடையில் நடந்து கொண்டிருக்கும் ஆட்டத்தின் இறுதிக் கட்டத்தில் சதுரங்கப் பலகையில் காய்கள் புதிய அமைவிடங்களில் பொருந்தி நின்று இறுதியாட்டம் தொடங்குவது இரண்டாம் நிலையாகும். ஆடும் வீரர் தன்னுடைய திட்டமிட்ட திறமையான நகர்த்தல்கள் மூலம் கோட்பாடுகளில் தீர்வு செய்யப்பட்ட அமைவிடங்களுக்கு காய்களை நகர்த்திச் சென்று ஆட்டத்தின் போக்கை கோட்பாட்டை நோக்கி வழிமாற்றி வெற்றியை வசப்படுத்தும் செயல்முறைகள் இந்நிலையில் அடங்கும். . 

கலைத் திறனுடைய இறுதியாட்டம் (ஆய்வுகள்)-
இறுதியாட்டக் கருத்தியலில் திட்டமிடப்பட்ட அமைவு நிலைகளில் மறைந்து கொண்டிருக்கும் ஐயப்பாடான மற்றும் சிக்கல்கள் நிறைந்த சிக்கல்களை கண்டறிதலும் தீர்வுசெயதலும் மூன்றாம் நிலையில் அடங்கும் (போர்டியச் மற்றும் சார்க்கோசி 1981: vii). 
பொதுவாக இந்தக் கருத்துகள் ஆய்வுகளைக் கருதவில்லை.



</doc>
<doc id="230666" url="https://ta.wikipedia.org/wiki?curid=230666" title="டோர்டோசா பெருங்கோவில்">
டோர்டோசா பெருங்கோவில்

டோர்டோசாவின் புனித மேரி பெருங்கோவில் என்பது எசுப்பானியாவின் காத்தலோனியாவின் டோர்டோசாவில் அமைந்துள்ள ஒரு பெருங்கோவிலாகும். இந்தப் பெருங்கோவிலின் தற்போதைய அமைவிடம் நகரத்தின் பழைய தலைமையிடத்தின் மத்தியில் உள்ளது.

இதன் கட்டுமானப் பணிகள் 1347 இல் ஆரம்பமானது. இது பழைய ரோமனெஸ்க் பெருங்கோவிலின் இடிபாடுகளின் மேல் அமைக்கப்பட்டுள்ளது. இந்தப் பெருங்கோவில் கட்டுமானங்கள் இரண்டு நூற்றாண்டுகளின் பின்னரே முடிவடைந்தது. இது பெனிடோ டல்குவரே ஆல் வடிவமைக்கப்பட்டது. இந்தத் தேவாலயம் கோதிக் கட்டடக்கலையின் அமைப்பிலும் பரோக் கட்டடக்கலை அமைப்பிலும் அமைக்கப்பட்டுள்ளது.



</doc>
<doc id="230667" url="https://ta.wikipedia.org/wiki?curid=230667" title="கேசுதெல்லோ பெருங்கோவில்">
கேசுதெல்லோ பெருங்கோவில்

புனித மேரி இணைப் பேராலயம் ("Co-cathedral of Saint Mary", ) எசுப்பானியாவின் வாலென்சிய தன்னாட்சிப் பகுதியில் உள்ள "கேசுதெல்லோ டெ லா பிளானா"வில் அமைந்துள்ள பெருங்கோவில் ஆகும்.



</doc>
<doc id="230668" url="https://ta.wikipedia.org/wiki?curid=230668" title="ஆய்லரின் முற்றொருமை">
ஆய்லரின் முற்றொருமை

கணிதத்தில் ஆய்லரின் முற்றொருமை ("Euler's identity") 

இதில்:

கணிதவியலாளர் ஆய்லரின் பெயரால் இம் முற்றொருமை ”ஆய்லரின் முற்றொருமை” என அழைக்கப்படுகிறது. இம் முற்றொருமை, ஆய்லரின் சமன்பாடு என்றும் அழைக்கப்படுகிறது.

சிக்கலெண் தளத்தில் வரையறுக்கப்படும் ஆய்லரின் வாய்ப்பாட்டின் சிறப்பு வகையாகவே ஆய்லரின் முற்றொருமை அமைகிறது.


இங்கு முக்கோணவியல் சார்புகளான "sine" , "cosine" இரண்டும் ரேடியனில் தரப்படுகின்றன.

 = " எனும்போது ஆய்லரின் வாய்ப்பாடு ஆய்லரின் முற்றொருமையாகிறது.

 = " என ஆய்லரின் வாய்ப்பாட்டில் பிரதியிட,

மேலும் formula_4 என்பதால்,


எண் 1 இன் "n"ஆம் மூலங்களின் கூடுதல் சுழி ("n" > 1) என்ற முற்றொருமையின் சிறப்புவகையாகவும் ஆய்லரின் முற்றொருமை உள்ளது:

இதில் " = 2 எனப் பதிலிட்டால் ஆய்லரின் முற்றொருமை கிடைக்கிறது:

" = 2 எனப் பதிலிட,

1748 இல் வெளியிடப்பட்ட ஆய்லரின் "Introductio in analysin infinitorum" என்ற அவரது புத்தகத்தில் இந்த முற்றொருமை காணப்பட்டதாகக் கூறப்பட்டது. எனினும் அவர் இது குறித்து எதுவும் தெரிவிக்காததால் அம்முற்றொருமையைக் கண்டுபிடித்தது ஆய்லர்தானா என்பதும் கேள்விக்குரியதாகிறது. (மேலும் ஆய்லர் தனது புத்தகத்தில் ("Introductio") குறிப்பிட்டது , "கொசைன்" , "சைன்" ஆகிய மூன்றையும் சிக்கலெண் தளத்தில் தொடர்புபடுத்தும் ஆய்லரின் வாய்ப்பாடாகும். ரோஜர் கோட்சு என்ற ஆங்கிலக் கணிதவியலாளரும் இவ் வாய்ப்பாட்டினை அறிந்திருந்தார். ஆய்லர் இதனைத் தனது சக சுவிஸ் கணிதவியலாளர் ஜோகன் பெர்னௌலி வாயிலாக அறிந்திருக்கக் கூடும் என்ற கருத்தும் உள்ளது.)




</doc>
<doc id="230670" url="https://ta.wikipedia.org/wiki?curid=230670" title="கண்ணன் திருக்கோயில்கள் (நூல்)">
கண்ணன் திருக்கோயில்கள் (நூல்)

கண்ணன் திருக்கோயில்கள் பேராசிரியர் ந.க.மங்களமுருகேசன் எழுதி திருமலை திருப்பதி தேவஸ்தானத்தின் நிதியுதவியுடன் வெளியிடப்பட்ட நூல் இந்நூல் கண்ணன் திருக்கோயில்கள் குறித்து எழுதப்பட்ட நூல்.

திருவடமதுரை, திருஆய்ப்பாடி, திருப்பிருதி, திருத்துவாரகை, திருச்சாளக்கிராமம், திருப்பதி முதலாக பல திருக்கோயில் தகவல்களை உள்ளடக்கிய நூல்.


</doc>
<doc id="230675" url="https://ta.wikipedia.org/wiki?curid=230675" title="கௌதம் கார்த்திக் (நடிகர்)">
கௌதம் கார்த்திக் (நடிகர்)

கௌதம் கார்த்திக் (பிறப்பு: செப்டம்பர் 12, 1989) தமிழ்த் திரைப்பட நடிகராவார். கௌதம் கார்த்திக், மணிரத்தினம் இயக்கிய கடல் திரைப்படத்தில் நாயகனாக அறிமுகமானார். இந்தத் திரைப்படத்தில் கௌதம் கார்த்திக், இராமநாதபுரத்தைச் சேர்ந்த ஒரு மீனவனாகத் தோன்றினார்.

இவர் பிரபலத் தமிழ் நடிகர் கார்த்திக்கின் மகனும் மறைந்த நடிகர் முத்துராமனின் பேரனுமாவார். இவர் தனது பள்ளிப் படிப்பை ஹெப்ரோன் பள்ளி, ஊட்டி, கிறிஸ்து பல்கலைக்கழகம் பெங்களூரில் முடித்தார்.

2013ம் ஆண்டு மணிரத்தினம் இயக்கிய கடல் திரைப்படத்தில் நாயகனாக அறிமுகமானார். இவருக்கு ஜோடியாக நடிகை ராதாவின் இளைய மகள் துளசி நாயர் நாயகியாகவும், அர்ஜூன், அரவிந்த் சாமி, லெக்ஷ்மி மஞ்சு, தம்பி ராமையா போன்றோர் முக்கிய பாத்திரங்களிலும் நடித்துள்ளனர். இத்திரைப்படம் 2013 பிப்ரவரி 1 ஆம் தேதி உலகம் முழுவதும் வெளியிடப்பட்டது. 

இவர் தற்பொழுது சிப்பாய், என்னமோ ஏதோ, வை ராஜா வை, இந்திரஜித் போன்ற திரைப்படங்களில் நடித்துகொண்டு இருக்கின்றார். சிப்பாய் திரைப்படத்தில் இவருக்கு ஜோடியாக நடிகை லட்சுமி மேனன் நடிக்கின்றார்.




</doc>
<doc id="230676" url="https://ta.wikipedia.org/wiki?curid=230676" title="மதுரை மதனகோபாலசுவாமி கோயில்">
மதுரை மதனகோபாலசுவாமி கோயில்

மதுரை மதனகோபாலசுவாமி திருக்கோயில் மதுரையில் அமைந்துள்ள வைணவத் திருக்கோயில். 

சிவபெருமான் பெரும் தவம் செய்தபோது எழுந்த அக்கினியைக் கண்டு அஞ்சிய தேவர்களைக் காக்க திருமால் வேணுகோபாலனாக எழுந்தருளி வேணு கானம் இசைத்தருள, சிவபெருமானின் உக்கிர தபசு குறைந்து மீனாட்சியம்மையை மணம் புரிந்து தம்பதிகளாக இத்தல இறைவனைக் கண்டு சென்றனர். 

இத்திருத்தலத்தில் ஆண்டாள் மதனகோபாலரைக் கண்டு காதல் கொண்டதாகவும் கூறுவதுண்டு. 
இத்திருக்கோயிலின் புறச்சுவர்களிலுள்ள கல்வெட்டுகள் 1907 ஆம் ஆண்டு நகல் எடுக்கப்பட்டு தென்னிந்தியக் கல்வெட்டுத் தொகுதிகளில் 502 முதல் 511 வரையிலான எண்களாகப் பதிவு செய்யப்பட்டுள்ளன. 

கல்வெட்டுகளில் இத்தலத்து இறைவனுக்கு, திருத்துருத்தி மகாதேவர், ஏழுலக் முழுதுடையான், அழகிய மணவாளன் எனும் பெயர்கள் காணப்படுகின்றன. 

அறுபது ஆண்டுகளுக்கும் முன்னர் அதிகப்படியாக, கவனிப்பாரில்லாமல் இருந்த இத்திருக்கோயிலின் 36 பழம்தூண்கள் ஏலம் விடப்பட்டன. அமெரிக்காவின் கிப்சன் என்பவர் அவற்றை ஏலத்தில் எடுத்து அமெரிக்கா கொண்டு சென்றார். அவற்றை பயன்படுத்தி கோயில் மண்டபம் போன்ற அமைப்பை ஏற்படுத்தினார். பின்னர் அவ்வமைப்பை 1938 ஆம் ஆண்டில் அமெரிக்கக் கண்காட்சிக்கு வழங்கினார்.

சக்கரத்தாழ்வார், துர்க்கை, நவக்கிரக சந்நதியும் அமைந்துள்ள கண்ணன் கோயில்.


கண்ணன் மேல் சௌராஷ்டிர சமூகத்தினர் மிகுந்த பக்தி கொண்டவர்களாதலால் இத்தல மூர்த்திகளுக்கு வேண்டிய ஆடைகளை அவர்களே வழங்கினர். 

இத்தலத்து கண்ணன் மேல் பாடப்பட்ட நூல் "மதன கோபால சதகம்".



</doc>
<doc id="230678" url="https://ta.wikipedia.org/wiki?curid=230678" title="பாம்கே ஜான்சென்">
பாம்கே ஜான்சென்

பாம்கே ஜான்சென் () (பிறப்பு: 5 நவம்பர் 1965) ஒரு நெதர்லாந்து நாட்டு நடிகை ஆவார். இவர் ஆங்கில மொழி திரைப்படங்களில் நடித்து வருகின்றார். இவர் எக்ஸ்-மென் திரைப்பட தொடர்களில் ஜீன் க்ரே என்ற கதாபாத்திரத்தில் நடித்ததன் மூலம் புகழ் பென்ற நடிகை ஆனார். அதை தொடர்ந்து எக்ஸ்-மென் 2, எக்ஸ்-மென் 3, ஹன்ஸல் அண்ட் க்ரேடெல், வோல்வரின்-2 உள்ளிட்ட பல திரைப்படங்களில் நடித்துள்ளார். இவர் பல தொலைக்காட்சி தொடர்களிலும் நடித்துள்ளார்.



</doc>
<doc id="230679" url="https://ta.wikipedia.org/wiki?curid=230679" title="புரூஸ் டேவிசன்">
புரூஸ் டேவிசன்

புரூஸ் டேவிசன் () (பிறப்பு: ஜூன் 28, 1946) ஒரு அமெரிக்க நாட்டு நடிகர் மற்றும் இயக்குனர் ஆவார். இவர் எக்ஸ்-மென் 2, எக்ஸ்-மென் 3 போன்ற பல திரைப்படங்களில் நடித்துள்ளார். இவர் பல தொலைக்காட்சி தொடர்களிலும் மற்றும் தொலைக்காட்சி திரைப்படங்களிலும் நடித்துள்ளார் என்பது குறிப்பிடத்தக்கது. 



</doc>
<doc id="230680" url="https://ta.wikipedia.org/wiki?curid=230680" title="ரெபேக்கா ரோமெயின்">
ரெபேக்கா ரோமெயின்

ரெபேக்கா ரோமெயின் ("Rebecca Romijn", பிறப்பு: நவம்பர் 6, 1972) ஒரு அமெரிக்க நாட்டு நடிகை மற்றும் விளம்பர நடிகை ஆவார். இவர் எக்ஸ்-மென் திரைப்பட தொடர்களில் ராவன் டர்க்ஹோல்மே என்ற கதாபாத்திரத்தில் நடித்துள்ளார். இவர் எக்ஸ்-மென், எக்ஸ்-மென் 2, எக்ஸ்-மென் 3 போன்ற பல திரைப்படங்களில் நடித்துள்ளார். இவர் தொலைக்காட்சி தொடர்களிலும் நடித்துள்ளார் என்பது குறிப்பிடத்தக்கது.



</doc>
<doc id="230702" url="https://ta.wikipedia.org/wiki?curid=230702" title="டெருயெல் பெருங்கோவில்">
டெருயெல் பெருங்கோவில்

டெருயெல் பெருங்கோவில் (Cathedral of Teruel) என்பது எசுப்பானியாவில் டெருயெல் எனும் இடத்தில் அமைந்துள்ள ரோமன் கத்தோலிகப் பெருங்கோவில் ஆகும். இவ்வாலயம் புனித மரியாளுக்கு உரித்தானது. முடேயர் எனும் ஒருவகைக் கட்டடக்கலைக்கு இவ்வாலயம் பிரசித்திபெற்றது. 1986 ஆம் ஆண்டு இவ்வாலயம் யுனெஸ்கோவினால் உலக பாரம்பரியக் களமாக அறிமுகப்படுத்தப்பட்டது.

இரண்டாம் அல்ஃபொன்சொ எனும் மன்னனால் இவ்வாலயத்தின் கட்டுமானப் பணிகள் ஆரம்பமாயின. 13 ஆம் நூற்றாண்டில் மொரிஸ்கோ கட்டடவடிவமைப்பாளரான யுசாஃப் என்பவர் இவ்வாலயத்தை மீளமைத்தார். இங்குள்ள முடேயர் மணிக்கோபுரம் 1257 ஆம் ஆண்டில் கட்டிமுடிக்கப்பட்டது. 1538 ஆம் ஆண்டில் தேவாலயத்தின் நடுவில் ஒரு கூடம் ஒன்று (nave) கட்டப்பட்டது. 1587 ஆம் ஆண்டில் டெருயெல் திருச்சபை (Diocese of Teruel) எனும் பெயரில் ஒரு திருச்சபையும் ஆரம்பிக்கப்பட்டது.

இப்பெருங்கோயிலின் மணிக்கோபுரமானது எசுப்பானியாவில் பாதுகாக்கப்பட்டுவந்த மிகச்சிறந்த முடேயர் மணிக்கோபுரங்களில் ஒன்றாகும். இக்கோபுரம் சதுர வடிவார சமதரையயும் மூன்று அடுக்கு மாடிகளையும் கொண்டுள்ளது. இதன் உச்சியில் எண்கோண வடிவிலான ஒரு விளக்கு காணப்படுகின்றது.



</doc>
<doc id="230704" url="https://ta.wikipedia.org/wiki?curid=230704" title="குடும்பப் பெயர்">
குடும்பப் பெயர்

குடும்பப் பெயர் என்பது, தற்காலத்தில் ஒருவருடைய பெயரில் சூட்டிய பெயருடன் சேர்த்து வழங்கப்படும் பெயர் ஆகும். இந்த வழக்கம் மேற்கு நாடுகளில் தொடங்கி இன்று உலகின் பல பாகங்களிலும் கைக்கொள்ளப்பட்டு வருகிறது. தொடக்கத்தில் உயர் குடும்பங்களைச் சேர்ந்தவர்கள் தங்கள் மரபுப் பெயர் அல்லது பட்டப் பெயர்களை சூட்டிய பெயர்களுடன் சேர்த்து வழங்கினர். இது கூடுதல் பெயர் என்னும் பொருளில், ஆங்கிலத்தில் "surname" என வழங்கப்பட்டது. இன்று குடும்பப் பெயர், கூடுதல் பெயர் இரண்டும் ஒரு பொருட் சொற்களாகவே பயன்பட்டு வருகின்றன. மேனாட்டு வழக்கில் குடும்பப் பெயர் முழுப் பெயரின் இறுதியில் வருவதால், இதை இறுதிப் பெயர் என்றும் அழைப்பது உண்டு. எனினும் பொதுவான ஐரோப்பிய வழக்கத்துக்கு மாறாகச் சில ஐரோப்பிய நாடுகளிலும், உருசியா, சீனா, சப்பான், கொரியா, மடகாசுக்கர், வியட்நாம் போன்ற நாடுகளிலும், இந்தியாவின் சில பகுதிகளிலும் இது சூட்டிய பெயருக்கு முன் வைக்கப்படுகிறது.

உலகின் எல்லாப் பண்பாடுகளிலும் ஒருவரது பெயரில் சூட்டிய பெயர், குடும்பப் பெயர் எனக் கூறுகள் இருப்பதில்லை. பல பண்பாட்டினர், சூட்டிய பெயர் ஒன்றையே கொண்ட தனிப்பெயர் முறை கொண்டவர்களாக உள்ளனர்.

கூடுதல் பெயர் அல்லது குடும்பப் பெயர் என்னும் கருத்துரு ஒப்பீட்டளவில் அண்மைக் காலத்தைச் சேர்ந்தது. இது மத்திய காலத்தில் வழக்கில் இருந்த துணைப்பெயர் அல்லது பட்டப்பெயர் வழக்கத்தில் இருந்து உருவானது. ஒருவருடைய தொழில் அல்லது வாழும் இடத்தை அடிப்படையாகக் கொண்டு துணைப்பெயர்கள் வழங்கப்பட்டன. ஒரே பெயரில் ஒன்றுக்கு மேற்பட்டோர் இருக்கும்போதே பெரும்பாலும் துணைப் பெயர்களின் தேவை ஏற்பட்டது.

பெரும்பாலான மேல் நாட்டுப் பண்பாடுகளில் குடும்பப் பெயர் சூட்டிய பெயருக்குப் பின்னால் இறுதிப் பெயராக வரும். ஆனால், ஐரோப்பாவின் சில பகுதிகளிலும், உருசியா, சீனா, சப்பான், கொரியா, மடகாசுக்கர், வியட்நாம் போன்ற நாடுகளிலும், இந்தியாவின் சில பகுதிகளிலும் இது சூட்டிய பெயருக்கு முன் வைக்கப்படுகிறது. எனினும் சப்பான், தாய்லாந்து, அங் ஆங்க் போன்ற நாடுகளில், பெயர்களை இலத்தீன் எழுத்தில் எழுதும்போது மேல் நாட்டு முறைப்படி ஒழுங்கு மாற்றி குடும்பப் பெயரைப் பின் வைத்து எழுதுகின்றனர். பன்னாட்டுத் தொடர்புகளில் ஏற்படக் கூடிய சிக்கல்களைத் தவிர்ப்பதற்காகத் தற்காலத்தில், இந்த நடை முறையைப் பல பண்பாட்டினரும் கடைப்பிடிக்கின்றனர்.

இந்தியாவின் பல பகுதிகளில் சாதிப் பெயரே கூடுதல் பெயராக வழங்கி வருகின்றது. "காமராச நாடார்", "சரத் யாதவ்", "சந்திரபாபு நாயுடு" போன்ற பெயர்கள் இதற்கு எடுத்துக்காட்டுகள். தமிழ் நாட்டில் சாதிப் பெயர்களைச் சேர்த்து வழங்கும் முறை தற்போது சட்டப்படி இல்லாமல் ஆக்கப்பட்டுள்ளது. தமிழ் நாடு உட்பட இந்தியாவின் சில பகுதிகளில், குடியேற்றவாத ஆட்சிக் காலத்தில் தந்தையின் பெயரை அல்லது ஊர்ப் பெயரை அல்லது இரண்டையும் கூடுதல் பெயராகச் சேர்த்துக்கொள்ளும் வழக்கமும் உருவானது. இம்முறையில் கூடுதல் பெயரைச் சூட்டிய பெயருக்கு முன் வைப்பதே வழக்கம்.



</doc>
<doc id="230705" url="https://ta.wikipedia.org/wiki?curid=230705" title="பார்சிலோனா பெருங்கோவில்">
பார்சிலோனா பெருங்கோவில்

பார்சிலோனா பெருங்கோயில் அல்லது புனித எலுலேலியா பெருங்கோவில் () என்பது எசுப்பானியாவின் பார்சிலோனாவில் அமைந்துள்ள ஒரு பெருங்கோவில் ஆகும். புனித எலுலேலியா உரோமானியக் காலத்திலே இரத்த சாட்சியாக மறித்தவர் என நம்பப்படுகின்றது. இவரது உடல் இப்பெருங்கோவிலின் நிலவறையிலே உள்ளதாக கூறப்படுகின்றது. இது கோதிக் கட்டிடக்கலைக்குப் புகழ் பெற்றது. இவ்வாலயம் பார்சிலோனியா கத்தோலிக்க உயர்-மறைமாவட்டத்தின் பேராலயம் ஆகும். 13 ஆம் 15 ஆம் நூற்றாண்டுக் காலப்பகுதியில் இவ்வாலயம் கட்டப்பட்டது.

இவாலயத்தினுள் உள்ள தோட்டத்தில் குளம் 1448 ஆம் ஆண்டு கட்டிமுடிக்கப்பட்டது. இதில் தற்போது பதின்மூன்று வெள்ளை நிற வாத்துக்கள் விடப்பட்டுள்ளன (எலுலேலியா கொலை செய்யப்படும் போது அவருக்கு வயது பதின்மூன்று).

இவ்வாலய கூரையில் மிருகங்களின் சிற்பங்கள் காணப்படுகின்றன. அவை வீட்டு மற்று புராண ரீதியான மிருகங்களின் சிற்பங்கள் ஆகும்.



</doc>
<doc id="230707" url="https://ta.wikipedia.org/wiki?curid=230707" title="தாய்வழிப் பெயர்">
தாய்வழிப் பெயர்

தாய்வழிப் பெயர் ("matronymic") என்பது, தாய், பாட்டி, அல்லது பெண் மூதாதையர் ஒருவரின் பெயரை அடிப்படையாகக் கொண்ட பெயரைக் குறிக்கும். இது தந்தைவழிப் பெயருக்கு நிகரான பெண்பாற் பெயர் முறை. ஆண்வழிச் சமுதாய முறையையே பெரும்பாலாகக் கொண்ட தற்காலத்தில் தாய்வழிப் பெயர்கள் மிகவும் அரிதாகவே காணப்படுகின்றன. முன்னர் திருமணம் ஆகாத பெண்களுக்குப் பிறக்கும் குழந்தைகளுக்குத் தாய்வழி இறுதிப் பெயர்களைப் பயன்படுத்தும் வழக்கம் இருந்தது. ஒரு குடும்பத்தில் ஆண்களைவிடப் பெண்கள் புகழ் பெற்றவர்களாகவும், ஆற்றல் பெற்றவர்களாகவும் இருக்கும் போதும் அவர்களது வழியினர் குறித்த பெண்களின் பெயரைத் தழுவிய தாய்வழிப் பெயரைக் கொள்வதும் உண்டு. 

தென்னிந்தியாவிலும், நேபாளத்திலும் வாழும் சில தாய்வழிச் சமூகங்களில் தாய்வழிப் பெயர்களைக் கொள்ளும் முறை உள்ளது. கேரளாவிலும் இம்முறை இருப்பதாகத் தெரிகிறது.



</doc>
<doc id="230709" url="https://ta.wikipedia.org/wiki?curid=230709" title="தந்தைவழிப் பெயர்">
தந்தைவழிப் பெயர்

தந்தைவழிப் பெயர் ("patronym", அல்லது "patronymic") என்பது ஒருவர் தனது தந்தை, பாட்டன் அல்லது ஆண் மூதாதை ஒருவரின் பெயரை அடிப்படையாகக் கொண்ட பெயர் ஆகும். இது தாய்வழிப் பெயருக்கு நிகரான ஆண்பாற் பெயரிடல் முறை ஆகும். உலகின் பல்வேறு பண்பாடுகளில் இம்முறை வழக்கில் இருந்து வருகிறது. பல நாடுகளில் இது ஒரு சட்டப்படியான தேவையாகவும் உள்ளவு. எனினும் இம்முறை வழக்கில் இருந்த உலகின் பல பகுதிகளில் இது தந்தைவழிக் குடும்பப் பெயர் முறையாக மாறிவிட்டது.

உலகின் பல்வேறு பகுதிகளில் தந்தைவழிப் பெயர் முறையே குடும்பப் பெயருக்கு முற்பட்டதாக இருந்துள்ளது. செல்ட்டிய, ஆங்கில, ஐபீரிய, இசுக்கன்டினேவிய, ஆர்மேனிய, சிலாவியக் குடும்பப் பெயர்கள் பல தந்தைவழிப் பெயர்களில் இருந்தே தோற்றம் பெற்றன. எடுத்துக்காட்டாக, "வில்லியம்சன்", "வில்சன்" ஆகிய குடும்பப் பெயர்கள் "வில்லியத்தின் மகன்" என்பதில் இருந்து தோன்றியது. இது போலவே, "பெர்னான்டஸ்" என்பது "பெர்னான்டோவின் மகன்", "கார்ல்சன்" என்பது "கார்லின் மகன்", "பெட்ரோவ்" என்பது "பீட்டரின்" போன்ற பொருள் கொண்டவை.

தந்தைவழிப் பெயர்கள் இந்தியாவின் பல பகுதிகளிலும், பாகிசுத்தானிலும் பயன்பாட்டில் உள்ளன. இலங்கையிலும், இந்தியாவிலும் வாழும் தமிழரிடையேயும் இவ்வழக்கம் பரவலாக உள்ளது. எடுத்துக்காட்டாக "சுப்பிரமணியன்" என்பவருக்குப் பிறக்கும் மகனுக்கு "சிவநேசன்" எனப் பெயர் இட்டால் அவரது முழுப் பெயர் "சுப்பிரமணியன் சிவநேசன்" ஆகும். சிவநேசனுக்குப் பிறக்கும் மகன் "செந்தில்" எனப் பெயர் பெற்றால் அவனது முழுப் பெயர் "சிவநேசன் செந்தில்" என்று எழுதப்படும். இவ்வாறே ஒவ்வொருவரும் தனது தந்தையின் பெயரைத் தன்னுடைய பெயருடன் சேர்த்து வழங்குவர். குடும்பப் பெயர் முறையைப் போல் அன்றி இம்முறையில் ஒரு பெயர் தலைமுறைகளாகத் தொடர்ந்து வருவதில்லை.



</doc>
<doc id="230713" url="https://ta.wikipedia.org/wiki?curid=230713" title="படஜோச் பெருங்கோவில்">
படஜோச் பெருங்கோவில்

புனித திருமுழுக்கு யோவான் உயர்மறைமாவட்டப் பேராலயம் அல்லது படஜோச் பெருங்கோவில் (எசுப்பானியா: Catedral metropolitana de San Juan Bautista de Badajoz) என்பது மேற்கு எசுப்பானியாவில் படஜோச் எனும் இடத்தில் அமைந்துள்ள ஒரு உரோமன் கத்தோலிக்கத் தேவாலயம் ஆகும். மெரிடா படஜோச் உயர்மறைமாவட்ட பேராலயம் இது ஆகும்.

இப்பெருங்கோவில் கிட்டத்தட்ட கோட்டை ஒன்றைப்போன்றது. இதன் சுவர்கள் மற்றும்தூண்கள் மிகவும் பலமானவை. இங்கு சதுரவடிவிலான ஒரு மணிக்கோபுரமும் காணப்படுகிறது. இதன் ஒவ்வொரு பக்கங்களும் 11 மீற்றர் நீளமுடையதாகவும், 14 மீற்றர் உயரமுடையதாகவும் காணப்படுகிறது.



</doc>
<doc id="230725" url="https://ta.wikipedia.org/wiki?curid=230725" title="அல்முடெனா பெருங்கோவில்">
அல்முடெனா பெருங்கோவில்

அல்முடெனா பெருங்கோவில் (எசுப்பானியா:Catedral de la Almudena) என்பது எசுப்பானியாவின் மத்ரித் நகரில் அமைந்துள்ள உரோமன் கத்தோலிக்கத் ஆலயம் ஆகும். இது மலை உச்சி ஒன்றில் அமைந்துள்ளது. இதையடுத்து மாட்ரிட்டின் அரண்மனை அமைந்துள்ளது.

இது 1879 ஆம் ஆண்டில் வடிவமைக்கப்பட்டது. எனினும் இதன் வடிவமைப்புத்திட்டம் மாற்றப்பட்டு 13 ஆம் நூற்றாண்டில் கட்டப்பட்ட தேவாலயம் போல் தோன்றுமளவுக்கு இதனை வடிவமைத்தனர். இதன் கட்டுமானப்பணிகள் 1882 ஆம் ஆண்டில் ஆரம்பிக்கப்பட்டது, எனினும் எசுப்பானிய உள்நாட்டுப் போரினால் இதன் கட்டுமானப்பணிகள் தடைப்பட்டன. 1880ஆம் ஆண்டுகளிலும் இது கட்டி முடிக்கப்படவில்லை. பின்னர் 1993 ஆம் ஆண்டில் திருத்தந்தை இரண்டாம் அருள் சின்னப்பர் இப்பெருங்கோயிலினை நேர்ந்தளித்தார்.


</doc>
<doc id="230735" url="https://ta.wikipedia.org/wiki?curid=230735" title="திராவிட இயக்கம் - புனைவும் உண்மையும் (நூல்)">
திராவிட இயக்கம் - புனைவும் உண்மையும் (நூல்)

திராவிட இயக்கம் - புனைவும் உண்மையும் நூல் மலர்மன்னன் எழுதி கிழக்கு பதிப்பகத்தால் வெளியிடப்பட்ட நூல்.தமிழகத்தின் அரசியலை மாற்றி அமைத்ததாக அனைவரும் நம்பும் திராவிட இயக்கம் என்ற ஒன்று இருந்ததா என்ற கேள்வியுடன் ஆரம்பித்து திராவிடர் எனும் வார்த்தையே தமிழல்ல என்று கூறி, திராவிட அரசியலே நடந்தது என்று ஆராயும் நூல்.


</doc>
<doc id="230736" url="https://ta.wikipedia.org/wiki?curid=230736" title="969 இயக்கம்">
969 இயக்கம்

969 இயக்கம் ("969 Movement") என்பது பௌத்தர்களைப் பெரும்பான்மையாகக் கொண்ட பர்மாவில் இசுலாமியப் பரம்பலை எதிர்க்க உருவாக்கப்பட்ட ஒரு தேசியவாத அமைப்பாகும். பர்மாவின் சர்ச்சைக்குரிய பௌத்த மதகுரு அசின் விராத்து தேரர் இதன் தலைவராக இருந்து செயற்ப்படுகிறார். இவ்வியக்கம் பர்மாவிலும், வெளியிலும் பலத்த தாக்கத்தை ஏற்படுத்தியது. பன்னாட்டு ஊடகங்களில் பெரும் விமரிசனத்துக்குள்ளாகியது.

969 என்ற மூன்று எண்கள் புத்தரின் ஒழுக்கம், பௌத்தக் கொள்கைகள், பௌத்த சமூகம் ஆகியவற்றைக் குறிக்கிறது." இவற்றில் முதலாவது 9 என்ற எண் கௌதம புத்தரின் ஒன்பது சிறப்புப் பண்புகளையும், 6 இலக்கம் புத்தரின் அறம் பற்றிய ஆறு சிறப்புக் கூறுகளையும், கடைசி 9 இலக்கம் பௌத்த சங்கத்தின் (துறவிகள்) ஒன்பது சிறப்புக் கூறுகளையும் குறிக்கிறது. இந்த சிறப்புக் கூறுகள் புத்தரின் திரிரத்தினங்கள் எனக் கூறப்படுகிறது.

பௌத்த மதப் பெண்கள் உள்ளூர் அதிகாரிகளின் ஒப்புதல் இல்லாமல் பௌத்தரல்லாத ஆண்களைத் திருமணம் முடிக்கத் தடை செய்யக் கோரும் சட்டத்தைக் கொண்டு வர 969 இயக்கம் பரப்புரையை மேற்கொண்டுள்ளது.

2014 செப்டம்பர் 29 இல் இலங்கையின் பொது பல சேனா என்ற பௌத்த கடும்போக்கு அமைப்பு கொழும்பில் நடத்திய சங்க மாநாட்டில் 969 இயக்கத்தின் தலைவர் அசின் விராத்து தேரர் கலந்து கொண்டு உரையாற்றினார். தீவிரவாதமற்ற ஆசியப் பிராந்தியம் ஒன்றை உருவாக்கும் குறிக்கோளுடன் இரு இயக்கங்களுக்கும் இடையே ஓர் ஒப்பந்தம் கையெழுத்திடப்பட்டது. புத்தசாசனத்தைப் பாதுகாக்கும் பொருட்டு தாம் ஒன்றிணைந்திருப்பதாக விராத்து தேரர் குறிப்பிட்டார்.



</doc>
<doc id="230738" url="https://ta.wikipedia.org/wiki?curid=230738" title="ஸர்மிளா செய்யித்">
ஸர்மிளா செய்யித்

ஸர்மிளா செய்யித் (11 அக்டோபர் 1982) இலங்கை முஸ்லிம் பெண் எழுத்தாளர், இலங்கை மட்டக்களப்பில் வசித்துவரும் இவர் ஒரு சமூக அபிவிருத்திக்கான நிறுவனத்தின் நிறைவேற்று அதிகாரியும், எழுத்தாளரும் , இலக்கிய ஆர்வலருமாவார்.



</doc>
<doc id="230740" url="https://ta.wikipedia.org/wiki?curid=230740" title="டெராசா பெருங்கோவில்">
டெராசா பெருங்கோவில்

டெராசாவில் உள்ள தூய ஆவி பெருங்கோவில் அல்லது டெராசா பெருங்கோவில் (கத்திலன்: Catedral de Terrassa, Catedral del Sant Esperit, எசுப்பானியம்: Catedral de Tarrasa, Catedral del Espírito Santo) என்பது எசுப்பானியாவில் உள்ள உரோமன் கத்தோலிக்கப் பெருங்கோவில் ஆகும். இது எசுப்பானியாவின் டெராசா எனும் இடத்தில் அமைந்துள்ளது. இது தான் டெராசா மறைமாவட்டத்தின் பேராலயமாகும் ஆகும். இதன் கட்டுமானப்பணிகள் 1514 ஆம் ஆண்டில் துவங்கி 1616 ஆம் ஆண்டில் கட்டிமுடிக்கப்பட்டது.



</doc>
<doc id="230741" url="https://ta.wikipedia.org/wiki?curid=230741" title="தில்லை கோவிந்தராஜன்">
தில்லை கோவிந்தராஜன்

தில்லை கோவிந்தராஜன் தஞ்சாவூரைச் சேர்ந்த கல்வெட்டு ஆய்வாளர்களில் ஒருவர் ஆவார்.

கடலூர் மாவட்டம் சிதம்பரம் வட்டம் தெ.நெடுஞ்சேரிப்புத்தூரில் 24.1.1966இல் பிறந்த இவர் தற்போது தஞ்சாவூரில் ஆசிரியப் பணியாற்றிக் கொண்டு தமிழகத்தில் குறிப்பாக தஞ்சாவூர் மாவட்டத்திலும் அருகில் உள்ள பகுதிகளிலும் பல புதிய கல்வெட்டுகளையும், சிலைகளையும் கண்டுபிடித்துள்ளார். இவரது கண்டுபிடிப்புகளில் சமண தீர்த்தங்கரர் சிலைகளும் அடங்கும். தற்போது இவர் பொந்தியாகுளம் ஊராட்சி ஒன்றிய தொடக்கப்பள்ளியில் தலைமையாசிரியராகப் பணியாற்றி வருகிறார்.






</doc>
<doc id="230746" url="https://ta.wikipedia.org/wiki?curid=230746" title="தில்லி சட்டமன்றம்">
தில்லி சட்டமன்றம்

தில்லி சட்டமன்றம், தில்லியின் மாநிலச் சட்டப் பேரவையாகும். இது டெல்லியை ஆட்சி செய்யும் மன்றம் ஆகும். இது ஓரவை முறைமையைக் கொண்டது. இந்த மன்றத்தில் மக்களால் தேர்ந்தெடுக்கப்பட்ட எழுபது பேர் உறுப்பினர்களாக பங்கேற்பர்.

டெல்லி அரசின் தலைமையகமாக இயங்கும் பழைய தலைமைச் செயலகத்தில் சட்டமன்றம் இயங்குகிறது.

1991 ஆம் ஆண்டில் ஏற்படுத்தப்பட்ட சட்டத்தின்படி, தில்லிக்கு மாநில சட்டமன்றம் ஏற்படுத்தப்பட்டது.
ஐந்தாண்டுகளுக்கு ஒரு முறை சட்டமன்ற உறுப்பினர்கள் தேர்ந்தெடுக்கப்படுவர். இறுதியாக, 2013 ஆம் ஆண்டில் தேர்தல் நடைபெற்றது.



</doc>
<doc id="230749" url="https://ta.wikipedia.org/wiki?curid=230749" title="இனப்பெயர்">
இனப்பெயர்

இனப்பெயர் ஒரு இனக்குழுவுக்கு வழங்கப்பட்ட பெயரைக் குறிக்கும். இனப்பெயர்கள் பொதுவாக இரண்டு வகைப்படும். ஒன்று புறப்பெயர். மற்றது தற்பெயர். புறப்பெயர் என்பது பிற இனத்தவரால் ஒரு இனத்தவருக்கு வழங்கப்படும் பெயர். தற்பெயர் என்பது ஒரு இனத்தவர் தாமே தமக்கு வழங்கிக்கொள்ளும் பெயர். எடுத்துக்காட்டாக செருமனியின் பெரும்பான்மை இனத்தவரை "ஜெர்மன்" (German) என ஆங்கிலத்தில் அழைப்பர். இது அவர்களுக்கு ஆங்கிலேயர் இட்ட பெயர். அதனால், "ஜெர்மன்" என்பது அவ்வினத்தவரைக் குறிப்பிட வழங்கும் புறப்பெயர். இவ்வினத்தவர் தம்மைத் தாமே "டி டொயிச்சென்" "(die Deutschen)" என அழைப்பர். எனவே இது அவர்களைக் குறிக்கும் தற்பெயர்.

தமிழ் மொழி பேசுவோரைக் குறிக்கும் தமிழர் என்னும் சொல் புறப்பெயரா, தற்பெயரா என்பதில் கருத்து வேறுபாடு நிலவுகிறது. சிலர் இது வடமொழியினர் மொழிக்கு வழங்கிய ’திரவிட’ என்பதே மருவித் தமிழ் ஆனதாகவும் இதில் இருந்தே தமிழர் என்னும் பெயர் தோன்றியது எனவும் கூறுவர். வேறு சிலர் தமிழ் என்பது தமிழ்ச் சொல் என்றும் அதிலிருந்தே தமிழர் என்னும் இனப்பெயர் உருவானது என்பர்.



</doc>
<doc id="230752" url="https://ta.wikipedia.org/wiki?curid=230752" title="வானியல் வல்லுநர்">
வானியல் வல்லுநர்

வானியல் வல்லுநர் அல்லது வானியலாளர் ("Astronomer") என்பவர் புவிக்கு அப்பாற்பட்ட உலகத்தை ஆராயக்கூடிய ஒரு அறிவியலாளர் ஆவார். அவர் விண்ணில் உள்ள கோள்கள், நிலாக்கள், விண்மீன்கள், சிறுகோள்கள், வால்வெள்ளிகள், நெபுலா, கருந்துளைகள், விண்மீன் பேரடைகள் போன்ற வானியல்சார் பொருட்களின் உண்மைகளை ஆராய்ந்து கற்பவர். இவை மட்டுமின்றி வானில் நிகழும் காமா கதிர் வெடிப்புகள், அண்ட நுண்ணலை பின்புலக் கதிர்வீச்சு ஆகியனவும் வானியல் வல்லுனரின் கற்றலோடு தொடர்புடைய பிரிவுகளாகும். அண்ட நுண்ணலை கதிர்வீச்சு என்பது அண்டத்தைப் பற்றிய தோற்றம், இயக்கம், கட்டமைப்பு, படிமலர்ச்சி/பரிணாமம் ஆகியன குறித்த தனிப்பட்ட ஆய்வு இயல் என்றாலும் புவிக்கு அப்பாற்பட்ட துறையாக இருப்பதால் இப்பிரிவும் வானியலுடன் தொடர்புடையதே எனக் கருதலாம்.


</doc>
<doc id="230763" url="https://ta.wikipedia.org/wiki?curid=230763" title="வானியல் பொருட்களின் பட்டியல்கள்">
வானியல் பொருட்களின் பட்டியல்கள்

இந்தப்பட்டியல் வானியல் பொருட்களின் ஒரு முழுமையான பட்டியல்கள் அல்ல.













</doc>
<doc id="230782" url="https://ta.wikipedia.org/wiki?curid=230782" title="மதுரை முத்து">
மதுரை முத்து

மதுரை முத்து என்ற பெயரில் உள்ள கட்டுரைகள்:


</doc>
<doc id="230791" url="https://ta.wikipedia.org/wiki?curid=230791" title="அணுகுதகைமை">
அணுகுதகைமை

அணுகுதகைமை ("Accessibility") என்பது, ஒரு உற்பத்திப் பொருள், கருவி, சேவை அல்லது சூழல் எந்த அளவுக்குக் கூடிய அளவு மக்களால் அணுகத் தக்கதாக உள்ளது என்பதைக் குறிக்கும். அணுகுதகைமையை, ஏதாவதொரு பொருளை அல்லது முறைமையை அணுகக்கூடிய தன்மையாகவும், அதில் இருந்து பெறக்கூடிய பயனாகவும் பார்க்க முடியும். இக்கருத்துரு பெரும்பாலும், இயலாமை அல்லது சிறப்புத் தேவைகளைக் கொண்டவர்களையும், அவர்களுடைய அணுகுவதற்கான உரிமையையும் கவனத்தில் கொள்கிறது.

பயனாளிகளுக்கு "நேரடி அணுக்கம்" தேவை என்ற நிலையில், அணுகுதகைமையை முழுதளாவிய வடிவமைப்பினாலேயே அடைய முடியும். இது, குறித்த விடயத்தை இயலக்கூடியவர், இயலாமை கொண்டவர் என்ற பாகுபாடு எதுவும் இன்றி எல்லா மக்களும் அணுகக்கூடிய வடிவமைப்பு.

ஊனமுற்றோர் உரிமை இயக்கம் என்னும் இயக்கம் எல்லோருக்கும் சமமான சமூக, அரசியல், பொருளாதார அணுக்கம் வேண்டும் எனக் குரல் கொடுத்தது. இது, உடல்சார்ந்த அணுக்கத்தை மட்டுமன்றி, எல்லோருக்கும் ஒரே கருவிகள், சேவைகள், அமைப்புகள், வசதிகள் ஆகியவற்றையும் வேண்டி நிற்கிறது. ஐக்கிய நாடுகள் சபையின், ஊனமுற்றோர் உரிமைகள் சாசனத்தின் 9 ஆவது உட்பிரிவு, தத்தமது நாடுகளில் எல்லோருக்கும் முழுமையான அணுக்கம் வழங்க வேண்டும் எனக் கைச்சாத்திட்ட நாடுகளை வலியுறுத்துகிறது.

இது பெரும்பாலும், நடமாடுவதற்கான இயலாமை கொண்டவர்களுக்கு உதவுவதற்கான, சக்கர நாற்காலிகள், சாய்தளங்கள் போன்ற வசதிகள் குறித்தே விவவரிக்கின்ற போதும், பிறவகை இயலாமைகளுக்கும் இதை விரிவாக்க முடியும். இதனால், அணுக்க வசதிகள் பிரெய்லி வழிகாட்டிகள், உயர்த்திகள், சாலை வரிக்கடவைகளில் ஒலிச் சைகைகள், இணையத்தள வடிவமைப்பு என்பன போன்ற பல்வேறு வசதிகளுக்கும் விரிவாக்கம் பெற்றுள்ளன.


</doc>
<doc id="230792" url="https://ta.wikipedia.org/wiki?curid=230792" title="செவீயா பெருங்கோவில்">
செவீயா பெருங்கோவில்

செவீயா பெருங்கோவில் ("Seville Cathedral/Cathedral of Saint Mary of the See"; எசுப்பானியம்: Catedral de Santa María de la Sede) என்பது எசுப்பானியாவின் செவீயா எனும் இடத்தில் அமைந்துள்ள புகழ்பெற்ற கத்தோலிக்கப் பேராலயம் ஆகும். இது உலகில் கோதிக் கட்டிடக்கலையில் வடிவமைக்கப்பட்ட மிகப்பெரிய தேவாலயமாகும். மேலும் இது உலகின் மூன்றாவது பெரிய கிறித்தவ ஆலயமும் ஆகும். 1987 ஆம் ஆண்டில் யுனெஸ்கோவினால் இப்பேராலயம் உலக பாரம்பரியக் களமாக பதிவு செய்யப்பட்டது.

இப்பேராலயம் கட்டி முடிக்கப்பட்ட பின்னர் 16 ஆம் நூற்றாண்டில் ஹேகியா சோபியா மசூதியாக மாற்றம் பெற்ற பின்னர், இப்பேராலயமே உலகின் மிகப்பரிய பேராலயமாகத் திகழ்ந்தது. இங்கு கிறிஸ்தோபர் கொலம்பஸின் கல்லறை உள்ளது. இப்பேராலயத்தின் வடகிழக்குப்பகுதியில் பேராயர் அரண்மனை அமைந்துள்ளது.





</doc>
<doc id="230803" url="https://ta.wikipedia.org/wiki?curid=230803" title="நச்சு அம்புத் தவளை">
நச்சு அம்புத் தவளை

மத்திய மற்றும் தென் அமெரிக்காவில் வாழக்கூடிய, அதிக பட்சம் 2.5 அங்குலமே நீளமுள்ள, ஒரு வகையான தவளைகள் நச்சு அம்புத் தவளைகள் ( Poison dart frog) இத் தவளைகள் கண்கவரும் பிரகாசமான நிறங்களில் காணப்படும்.. தாக்கும் ஒரு வகையான கொழகொழப்பான, கொடிய விஷத்தினை தன் முதுகுப்பகுதியில் சுரக்குமாம். இது எதிரிகளை எச்சரிக்கை விடுத்துத் தாக்க பயன்படும் ஒரு கருவி. தவளை சுரக்கிர விஷம் கிட்டத்தட்ட 10 மனிதர்களைக் கொல்லக்கூடியதாம். மழைக்காடுகளில் மட்டுமே காணப்படும் இந்த தவளைகள் நச்சு அம்பு தவளைகள் என அழைக்கப்படுகின்றன. மத்திய மற்றும் தென் அமெரிக்கப் பகுதிகளில் 220 இனங்கள் கண்டறியப்பட்டுள்ளன. இவற்றின் மேல் தோலில் அம்புகளை தடவி வேட்டையாட உபயோகித்தனர். இத் தவளைகள் கண்கவரும் பிரகாசமான நிறங்களில் காணப்படும். இந்த நிறம் ஒரு எச்சரிக்கை அடையாலம். மேல் தோலில் உள்ள விஷம் 20,000 எலிகளையும், 10 மனிதர்களையும் கொள்ள கூடியது. நச்சு, இது உண்ணும் கரையான்கள்,எறும்பு, பூச்சிகளில் இருந்து பெறுகிறது..



</doc>
<doc id="230816" url="https://ta.wikipedia.org/wiki?curid=230816" title="குமாரி கமலா">
குமாரி கமலா

குமாரி கமலா (பிறப்பு: 16 சூன் 1934) பழம்பெரும் நடிகையும், பரதநாட்டியக் கலைஞரும், பாடகியும் ஆவார். 1950களில் புகழ்பெற்ற நடிகையாக விளங்கிய இவர் 80 இற்கும் மேற்பட்ட தமிழ்த் திரைப்படங்களில் நடித்துள்ளார். கமலா பரத நாட்டியத்தில் இணையற்றத் தாரகைகளான பாலசரஸ்வதி, ருக்மிணிதேவி ஆகியோர் வரிசையில் எண்ணத்தக்கவர் ஆவார்.

தமிழ்நாட்டின் மயிலாடுதுறையில் ராமமூர்த்தி ஐயர், ராஜம்மாள் ஆகியோருக்குப் பிறந்தவர் குமாரி கமலா. இருவரும் கலையார்வலர்கள். இவருக்கு 3 வயதானபோது குடும்பம் பம்பாய்க்கு இடம் பெயர்ந்தது. அந்த வயதில் கமலா கதக் நாட்டியம் பயின்றார். அங்கு மூன்றரை வயதில் பம்பாய் ஆஸ்திக சமாஜத்தில் நடன மேதை ருக்மிணி முன்னிலையில் ஆடி அவர் கையால் மாலையிடப்பட்டு வாழ்த்து பெற்றார். ஐதராபாத்தில் கவியரசி சரோஜினி நாயுடு முன்னிலையில் நடனமாடி வாழ்த்து பெற்றார். தந்தை ஈரானிலும் பின்னர் பம்பாயிலும் பணி புரிந்தவர். கமலாவிற்கு ராதா, வசந்தி என இரு உடன்பிறந்தவர்கள் உண்டு. இரண்டாம் உலகப்போரால் கமலாவின் குடும்பம் சொந்த ஊரான மயிலாடுதுறைக்கு இடம்பெயர்ந்தது. இது அவர் வாழ்வின் முக்கிய திருப்பம். கமலா பரதம் பயின்றார். அவரது பரதத்துக்கு காட்டுமன்னார் கோயில் முத்துக்குமரப் பிள்ளை அடித்தளமிட்டார். அதை வளர்த்து விட்டவர் வழுவூர் பி. இராமையா பிள்ளை. ராமையா பிள்ளையிடம் 25 ஆண்டு சிட்சை.

பம்பாயிலிருந்த ரஞ்சித் மூவிடோன் கம்பெனியில் மாதச் சம்பளத்தில் இவர் குழந்தை நடிகையாகச் சேர்ந்தார். ராம ராஜ்யா, கிஸ்மத், விஷ்கன்யா, ஷாஜி, கந்தன், தத்புரி போன்ற இந்திப் படங்களில் நடித்தார். மியூசிக் அகடாமியிலிருந்து, எலிசபத் அரசியின் முடிசூட்டு விழா வரை கமலாவின் நாட்டியம் நடக்காத இடமேயில்லை என்றாயிற்று. அவர் புகழ் எங்கும் பரவியது. நாம் இருவர் உள்ளிட்ட பல திரைப்படங்களிலும் இவரின் நடனம் இடம்பெற்றது.

மும்பையில் இருந்து தமிழ்நாட்டுக்கு திரும்பி வந்ததும், காட்டுமன்னார்கோவில் முத்துக்குமாரப் பிள்ளை என்பவரிடம் முறையாக பரதம் கற்றுக் கொண்டு மாயவரத்திலேயே அரங்கேற்றமும் செய்தார். பின்னர் சென்னைக்குக் குடி பெயர்ந்து வழுவூர் ராமையா பிள்ளையிடம் பரதம் கற்று பல நிகழ்ச்சிகள் செய்தார். ஸ்ரீராமுலு நாயுடுவின் இயக்கத்தில் 1944 இல் வெளிவந்த ஜகதலப் பிரதாபன் திரைப்படத்தில் பாம்பு நடனம் ஆடிப் புகழ் பெற்றார். அதன் பின்னர் இவருக்குப் பல திரைப்படங்களில் நடனம் ஆட வாய்ப்புக் கிடைத்தது. நாம் இருவர் (1947) திரைப்படத்தில் "ஆடுவோமே பள்ளு பாடுவோமே" என்ற பாடலை இரட்டை வேடத்தில் நடித்துப் பாடினார். ஏவிஎம் இன் பராசக்தி திரைப்படத்தில் "ஓ... ரசிக்கும் சீமானே..." என்ற பாடல், கொஞ்சும் சலங்கை படத்தில் இவரும் நடிகை குசலகுமாரியும் இணைந்து ஆடிய போட்டி நடனம் ஆகியவை இவருக்குப் புகழ் சேர்த்தன.

பாவை விளக்கு (1960) திரைப்படம் நடிகர் திலகம் சிவாஜி கணேசன், தணிகாசலம் என்ற எழுத்தாளனாக நான்கு கதாநாயகிகளுடன் நடித்து வெளிவந்தது. இப்படத்தில் முதல் கதாநாயகியாக குமாரி கமலா செங்கமலம் என்ற பாத்திரத்தில் குமாரி கமலா நடித்திருந்தார். இப்படத்தில் "வண்ணத்தமிழ்ப் பெண்ணொருத்தி என்னெதிரில் வந்தாள்" என்று கதாநாயகன் எழுதிப் பாடும் பாட்டிற்கு குமாரி கமலா நாட்டியமாடி இருந்தார்.

ஸ்ரீதேவி நடித்த தெய்வத் திருமணம், ஜெயசித்ரா நடித்த வருவான் வடிவேலன் போன்ற சில படங்களுக்கு நடன ஆசிரியையாகப் பணியாற்றியுள்ளார்.

பிரபல ஓவியர் ஆர். கே. லட்சுமணனை திருமணம் புரிந்தார் கமலா. அவருடன் 1960 இல் மணமுறிப்பு செய்த பின்னர் 1964-ல் இராணுவ வீரர் மேஜர் லெட்சுமிநாராயணன் என்பவரைத் திருமணம் செய்து கொண்டு திரையுலகில் இருந்து விலகி குடும்ப வாழ்க்கையில் ஈடுபடலானார். 1980-ல் அமெரிக்காவில் உள்ள குயின்ஸ் என்ற இடத்தில் குடியேறி அங்கே "ஸ்ரீபரதகலாலயா' என்கிற நாட்டியப் பள்ளி ஒன்றை ஆரம்பித்து ஏராளமானவர்களுக்கு பரதக் கலையைக் கற்றுக் கொடுக்க ஆரம்பித்தார். 1983-ல் கணவர் இறந்த பிறகு தன் மகனோடு அமெரிக்காவில் உள்ள நியூயார்க்கில் வசித்து வருகிறார்.

இவர் பெற்றுள்ள விருதுகள்: 




</doc>
<doc id="230826" url="https://ta.wikipedia.org/wiki?curid=230826" title="கோர்தோபா பள்ளிவாசல் - தேவாலயம்">
கோர்தோபா பள்ளிவாசல் - தேவாலயம்

கோர்தோபா பள்ளிவாசல் - தேவாலயம் (ஆங்கிலம்:The Mosque-cathedral of Córdoba, எசுப்பானியா: Mezquita–catedral de Córdoba) என்பது ஸ்பெயினில் இஸ்லாமிய ஆட்சியின் போது கட்டப்பட்ட பிரம்மாண்டமான பள்ளிவாசலாகும்.இது அப்துர்ரஹ்மான் அத் தாகித் என்ற உமயாத் கிலாபத்தில் இருந்ததார்.இவர் இந்த நிலத்தை 80000 திர்ஹம்கள் கொடுத்து வாங்கி இந்த 800 தூண்களை கொன்ட பிரம்மாண்டமான பள்ளிவாசலாகும். இது பின்னர் கிரஸ்தவர்களால் தேவாலயமாக மாற்றப்பட்டது. இது ஆந்தலூசியாவில் அமைந்துள்ள கோர்தோபா நகரத்தில் அமைந்துள்ளது. எசுப்பானியாவின் பன்னிரெண்டு பெருஞ்செல்வங்களில் இதுவும் ஒன்றாகும். மத்திய காலங்களில் இது பள்ளி வாசலாக மாற்றம் பெற்றுள்ளது.


பள்ளிவாசலின் கட்டிடக்கலை தொடர்பான படங்கள்.



</doc>
<doc id="230833" url="https://ta.wikipedia.org/wiki?curid=230833" title="ஆர். கே. நாராயணன்">
ஆர். கே. நாராயணன்

ஆர். கே. நாராயணன் (ஆர். கே. நாராயண்) என்னும் ராசிபுரம் கிருஷ்ணசாமி நாராயணசாமி (10 அக்டோபர் 1906–13 மே 2001) உலக அளவில் புகழ் பெற்ற ஆங்கில எழுத்தாளர், இந்திய நாவல் ஆசிரியர் ஆவார். பிரபல கார்டூனிஸ்ட் ஆர். கே. லஷ்மண் இவரது தம்பியாவார்.

இவரின் உணர்ச்சிப்பூர்வமான நாவல்கள் 20 ஆம் நூற்றாண்டு இந்தியரின் வாழ்க்கையைப் பிரதிபலிக்கும் மால்குடி எனும் கற்பனைக் கிராமத்தைத் தழுவி எழுதப்பட்டவையாகும். முல்க் ராஜ் ஆனந்த் மற்றும் ராஜா ராவ் ஆகியோருடன் இவர் 20 ஆம் நூற்றாண்டின் மூன்று சிறந்த இந்திய-ஆங்கில மொழி எழுத்தாளர்களில் ஒருவர்.

தந்தையின் பெயர் வி.ஆர்.கிருஷ்ணசாமி ஐயர். தாய் ஞானாம்பாள். ஆர்.கே.நாராயணன் இந்தியாவில் மைசூரில் இலக்கம் 1 வெள்ளா வீதியில் 1906 ஆம் ஆண்டு பிறந்தார். இவருடன் பிறந்த எண்மருள் இவர் மூன்றாமவர். இவரது முழுப்பெயர் (இ)ராசிபுரம் கிருஷ்ணசுவாமி ஐயர் நாராயணசுவாமி. தென்னிந்திய மற்றும் இலங்கைத் தமிழ் வழக்கப் படி முதற்பெயரானது பெற்றோரின் பெயரே வருவதால் இவரது சகோதரர்களும் முதற்பெயராக ஆர்.கே என்பதையே கொண்டிருந்தனர் (உதாரணமாக ஆர். கே. லக்ஷ்மண்). இவரது முதற் பதிப்பாளரான ஹமிஷ் ஹமில்ரன் ( இவரது பெயர் பெரிது எனக்கருதி அதைக் குறுக்கும் ஆலோசனைப் படி ஆர்.கே. நாராயணசுவாமி என அழைக்கப்பட்டார்.

நாராயணனின் தாயாரான ஞானாம்பாள் இவரது பிறப்பை அடுத்து உடல் நலங்குன்றினார். எனவே இவர் ஓர் மருத்துவத் தாதியினால் பராமரிக்கப் பட்டார். தாயார் மீண்டும் தாய்மையடைந்ததால் இவர் சென்னையிலுள்ள அம்மணி என்றழைக்கப்படும் அம்மம்மாவின் வீட்டிற்கு அனுப்பப்பட்டார். இவர் தனது பதின்ம வயதுவரை அம்மம்மாவுடனும் மாமாவான ரீ.என்.சேஷாச்சலத்துடனும் வாழ்ந்து வந்தார். இவர் தனது சகோதரர்களையும் பெற்றோரையும் சந்திக்க ஒரு சில வாரங்களையே செலவழிப்பார். நாராயண் தமிழ் மொழியையும் பாடசாலையில் ஆங்கிலத்தையும் கற்று வந்தார். நாராயணினின் சுயசரிதையான எனது நாட்கள் (My Days) என்ற பொருள்படும் ஆங்கில நாவலில் பெற்றோரைப் பார்ப்பதற்காக மைசூர் வந்த போது கன்னட மொழிபேசும் கடைக்காரர்கள் உரையாடல்களைப் புரிந்து கொள்ள முடியாதிருந்ததையும் பின்னரே இம்மொழியை அறிந்ததையும் குறிப்பிட்டுள்ளார்.

8 வருடக்கல்வியை சென்னையில் அம்மம்மாவின் வீட்டிற்கு அருகில் உள்ள லூத்தரன் மிஷன் பள்ளியில் (Lutheran Mission School) படித்தார். சிறிது காலம் CRC உயர் பாடசாலையிலும் படித்தார். சென்னை புரசைவாக்கம் ஈ.எல்.எம்.பெப்ரிஷியஸ் பள்ளி, மைசூர் மன்னர் கல்லூரி உயர் நிலைப்பள்ளி, மன்னர் கல்லூரி ஆகியவற்றில் படிப்பு. இவரது தகப்பனாரான ராசிபுரம் வெங்கட்ராம கிருஷ்ணசுவாமி ஐயர் மைசூரில் தலைமை ஆசிரியராக நியமிக்கப் பட்ட பின்னர் பெற்றோரிடமே சென்றுவிட்டார். ஆரம்பத்தில் பிரதான் புத்தகமானது களைப்பளிக்கக் கூடியதாக இருந்ததால் ஆங்கிலத்தில் எழுதும் கல்லூரி நுழைவுத் தேர்வில் வெற்றியடையவில்லை எனினும் மீண்டும் முயற்சி செய்து மைசூர் பல்கலைக் கழகத்தில் பட்டதாரியானார்.

அநேகமாக நாரயணனின் எழுத்துக்கள் சுவாமியும் அவரது நண்பர்களும் என்று ஆங்கிலத்திலேயே (Swami and friends) ஆரம்பித்தது. இது மால்குடி என்னும் கற்பனைக் கிராமத்தைப் பின்னணியாகக் கொண்டது என்றாலும் ஒவ்வொன்றும் தனித்துவமானவை.

ஒரு சில குறிப்பிடத்தக்க இந்திய ஆங்கில எழுத்தாளர்களே இந்தியாவில் ஏறத்தாழத் தொடர்ந்து வசித்து வந்தனர். 1956 இல் ரொக்ஃபெல்லர் அமைப்பின் அழைப்பின் பேரில் அமெரிக்கா சென்றார். தி இந்து ஆங்கில செய்தித்தாளில் குறுங்கதைகளை எழுதினார். அத்துடன் நியாயம் (Justice) என்னும் சென்னையிலிருந்து வெளிவரும் பத்திரிகையின் மைசூர் ஆசிரியராகவும் சிறிதுகாலம் கடமையாற்றினார்.

இவரது படைப்புகள் எளிய நடையும், இழைந்தோடும் நகைச்சுவை உணர்வும் கொண்டவை. இவரது கதாபாத்திரங்கள் யாவும் சிற்றூர்களைச் சார்ந்தவை. சுவாமியும் நண்பர்களும் என்பதிலிருந்தே அவரது எழுத்தாக்கங்கள் ஆரம்பித்தன. முதலில் இவரது நாவல்களை வெளியிட எந்த பதிப்பகமும் முன்வரவில்லை. இறுதியாக நண்பரிடம் கிரகாம் கிறீனியிடம் ஆரம்ப வரைதலைக் காட்டினார். கிறீனி இதை மிகவும் பாராட்டியதுடன் வெளியிடுவதற்கும் ஏற்பாடு செய்தார். இதைத் தொடர்ந்து தொடர்ச்சியாக மால்குடி எனும் கற்பனைக் கிராமத்தைப் பின்பற்றி பல நாவல்களைப் பிரசுரித்தார். சில நாவல்கள் இவரது சுயசரிதையைப் பின்பற்றியவை. உதாரணமாக ஆங்கில ஆசிரியர் (The English Teacher) என்னும் நாவல் இவரது இளம் மனைவியின் மரணத்தைப் தழுவியெழுதப் பட்டதாகும்.

நாராயணனின் ஆக்கங்கள் ஒவ்வொரு நாளும் சமுதாயத்தில் நடைபெறுவதைத் தழுவியதாகும். இவர் இந்துப் புராணக் கதைகளையும், நாட்டுப்புறக் கதைகளையும் கூறத் தயங்கவில்லை இவரது இத்தன்மையானது விமர்சிக்கப்பட்டபோதும் சிறந்த ஓர் எழுத்தாளராகவே கருதப் பட்டார்.

எழுத்தில் மால்குடி என்ற கற்பனை நகரை உருவாக்கி, உலகம் முழுவதும் உள்ள வாசகர்களை ரசிக்க வைத்தவர். கிரஹாம் கிரீன், ஈ.எம். பாஸ்டர், சோமர் செட் மாம், மால்கம் முகரிட்ஜ் உள்ளிட்ட பிரபல எழுத்தாளர்கள் இவரது ரசிகர்கள். பல சிறு கதைகளும், புதினங்களில் உள்ள பகுதிகளும் தொலைக்காட்சி நாடகங்களாக நடிக்கப்பட்டன.

பள்ளி ஆசிரியர், பத்திரிகை நிருபர் பணிகளோடு மாநிலங்கலவை நியமன உறுப்பினராகவும் இருந்துள்ளார். ராக்கிங் கொடுமை, குழந்தைகள் சுமக்கும் புத்தக மூட்டை ஆகியவற்றுக்கு எதிராக நாடாளுமன்றத்தில் பேசியுள்ளார்.

மால்குடி என்பது இவர் கதைகளில் பயன்படுத்திய கற்பனை ஊர் ஆகும். இந்திய அரசு இவரை சிறப்பிக்கும் விதத்தில் மைசூரிலிருந்து யஷ்வந்பூர் வரை செல்லும் விரைவுத் தொடருந்துக்கு மாகுகுடி விரைவுத் தொடருந்து என்று பெயரிட்டு சிறப்பித்துள்ளது. இந்தியாவில் கற்பனை ஊரின் பெயர் கொண்ட ஒரே தொடருந்து இதுவாகும்.

கைடு (வழிகாட்டி) புதினத்திற்கு சாகித்ய அகாதெமி விருது கிடைத்தது. இவ்விருது பெற்ற முதல் ஆங்கில நூல் இதுதான். 1964 ஆம் ஆண்டில் இவருக்கு பத்ம பூஷன் விருது வழங்கப்பட்டது.
நோபல் பரிசுக்காக இருமுறை பரிந்துரைக்கப்பட்டவர்.லீட்ஸ் பல்கலைக்கழகம் (1967) மைசூர் பல்கலைக்கழகம்(1976) மற்றும் டெல்லி பல்கலைக்கழகம் (1973) ஆகியவை இவருக்கு கௌரவ டாக்டர் பட்டம் வழங்கின .2001 ஆம் ஆண்டில் (இறப்பதற்கு ஓர் ஆண்டுக்கு முன்பு) இவருக்கு பத்ம விபூஷண் பட்டமும் வழங்கப்பட்டது..

நாராயணனின் இளைய சகோதரரான ஆர். கே. லக்ஷ்மன் இந்தியாவில் பிரபல கேலிச் சித்திரக்கலை ஓவியர்.


</doc>
<doc id="230834" url="https://ta.wikipedia.org/wiki?curid=230834" title="சக்கரவர்த்தித் திருமகன்">
சக்கரவர்த்தித் திருமகன்

சக்கரவர்த்தித் திருமகன் எனும் இராமாயணம் வால்மீகி இராமாயணத்தை அடிப்படையாகக் கொண்டு இராசகோபாலாச்சாரி எழுதிய இராமாயணம். கல்கி பத்திரிக்கையில் தொடராக வாராவாரம் வெளிவந்தது. வானதி பதிப்பகத்தால் பின்னர் ’இராமாயணம்’ என்ற தலைப்பில் வெளியானது. சாகித்திய அகாதமி விருது பெற்ற நூல்.

இந்நூலின் முடிவுரையில் இராஜாஜி, ’குழந்தைகளுக்கு ஒரு வார்த்தை’ என்ற குறிப்பில், யாருடைய உதவியும் இல்லாமல் குழந்தைகள் தாங்களே படித்து புரிந்து கொள்வதற்காகவே முக்கியமாக எழுதப்பட்ட நூலாகக் குறிப்பிடுகின்றார். 

உத்தரகாண்டப் புராணக் குறிப்புகள் பிற்காலச் சேர்க்கையாகக் கருதியுள்ளதால் அவற்றைச் சேர்க்கவில்லை என்று ஆசிரியர் குறிப்பிடுகின்றார்.

வாலி வதம் போன்ற சில பகுதிகளில் ஆராய்ச்சி நோக்குடனும் தமது ஒப்புமைக் கருத்துகளைக் குறிப்பிடுகின்றார்.



</doc>
<doc id="230835" url="https://ta.wikipedia.org/wiki?curid=230835" title="முழுதளாவிய வடிவமைப்பு">
முழுதளாவிய வடிவமைப்பு

முழுதளாவிய வடிவமைப்பு (Universal design) என்பது, பொதுவான உடற்தகுதி கொண்டோர், வயதானவர்கள், ஊனமுற்றோர் உட்பட எல்லோராலும் இயல்பாகவே அணுகத்தக்க வகையிலான கட்டிடங்கள், உற்பத்திப் பொருட்கள், சூழல்கள் ஆகியவற்றின் வடிவமைப்பைக் குறிக்கும். "கூடிய அளவுக்கு மாற்றங்களோ சிறப்பு வடிவமைப்புக்களோ தேவைப்படாத வகையில் எல்லா மக்களாலும் பயன்படுத்தத் தகுந்த உற்பத்திகள், சூழல்கள்,நிரல்கள், சேவைகள் போன்றவற்றின் வடிவமைப்பே முழுதளாவிய வடிவமைப்பு" என ஐக்கிய நாடுகள் சபையின் ஊனமுற்றோர் உரிமைகள் சாசனம் வரைவிலக்கணம் தருகிறது.

அனைத்து உற்பத்திகளையும் கட்டிடச் சூழல்களையும் அழகானவையாகவும், கூடிய அளவுக்கு வயது, திறன், தகுதி போன்ற பாகுபாடுகள் இன்றி அனைவரும் பயன்படுத்தத் தக்க வகையில் வடிவமைத்தல் என்னும் கருத்துருவுக்கு "முழுதளாவிய வடிவமைப்பு" என்பதற்கு நிகரான "universal design" என்னும் ஆங்கிலச் சொல்லை முதன் முதலில் பயன்படுத்தியவர் ரொனால்ட் எல். மேசு என்னும் கட்டிடக்கலைஞர் ஆவார். ஆனாலும், இயலாமை கொண்டோரையும் உட்படுத்திய கருத்துருவுக்கு முன்னோடியாக இருந்தவர், 1963ல் "இயலாதோருக்கான வடிவமைப்பு" "(Designing for the Disabled)" என்னும் நூலை எழுதிய செல்வின் கோல்ட்சிமித் என்பவரே. 

முழுதளாவிய வடிவமைப்பு, இதற்குச் சற்று முன்னர் தோன்றிய "தடைகள் இன்மை" கருத்துருக்கள், பரந்த அணுகுதகைமை இயக்கம், உதவித் தொழில்நுட்பம் போன்றவற்றில் இருந்து உருவானது. அத்துடன் இந்த முக்கியமான விடயங்களுடன் அழகியலையும் சேர்த்து இது கவனத்தில் கொள்கிறது. மக்களின் சராசரி வாழ்நாள் அதிகரித்து வருவதாலும், நவீன மருத்துவ வசதிகளினால் குறிப்பிடத்தக்க காயங்கள், நோய்கள், பிறப்புக் குறைபாடுகள் போன்றவற்றில் ஊனங்களோடு தப்பிப் பிழைப்பது கூடி வருவதாலும், முழுதளாவிய வடிவமைப்புக் குறித்த அக்கறை வளர்ந்து வருகிறது. 


</doc>
<doc id="230843" url="https://ta.wikipedia.org/wiki?curid=230843" title="ஊனமுற்றோர் உரிமைகள் சாசனம்">
ஊனமுற்றோர் உரிமைகள் சாசனம்

ஊனமுற்றோர் உரிமைகள் சாசனம் (Convention on the Rights of Persons with Disabilities) என்பது, ஊனமுற்ற மக்களின் மதிப்பையும், உரிமைகளையும் பாதுகாக்கும் பொருட்டு ஐக்கிய நாடுகளால் உருவாக்கப்பட்ட ஒரு அனைத்துலக மனித உரிமைகள் ஒப்பந்தம் ஆகும். ஊனமுற்றோர் மனித உரிமைகளை அனுபவிப்பதை முன்னெடுத்துப், பாதுகாத்து, உறுதி செய்வதுடன் அவர்கள் சட்டத்தில் கீழ் சமமான நிலையைப் பெறுவதை உறுதி செய்வதும், இவ்வொப்பந்தத்தோடு தொடர்புடைய எல்லாத் தரப்பினரதும் கடமை ஆகும். ஊனமுற்றோர் சமுதாயத்தில் மனித உரிமைகளோடு கூடிய முழுமையான உறுப்பினராகக் கருதப்படுவதற்கும், உரிய மருத்துவ வசதிகளைப் பெற்றுக்கொள்வதற்கும், அவர்களை அனுதாபத்துக்கு உரியவர்களாகப் பார்ப்பதைத் தவிர்ப்பதற்கும் இந்தச் சாசனம் ஊக்கியாகத் தொழிற்பட்டு உதவியுள்ளது. 

இதற்கான பேச்சுக்களை இலத்தீன் அமெரிக்கப் பிரதேசக் குழுவின் உதவியுடன் மெக்சிக்கோ தொடக்கிவைத்தது. 2002ல் மேற்கு ஐரோப்பாவும் பிறவும் சேர்ந்த குழுவின் எதிர்ப்புக் காரணமாக ஒப்பந்தம் தாமதமானது. 2002-3 ஆண்டுப் பகுதியில் நியூசிலாந்து தலையிட்டு பிரதேசங்களிடையே சுமுக நிலையை எட்ட உதவியது. பின்னர் நியூசிலாந்து இடைக்காலக் குழுவொன்றின் தலைமைப் பொறுப்பை ஏற்று, பிற குழு உறுப்பு நாடுகளான யோர்தான், கொசுத்தாரிக்கா, செக் குடியரசு, தென்னாபிரிக்கா ஆகியவற்றினதும், கொரியா மெக்சிக்கோ ஆகிய நாடுகளினதும் உதவியுடன், ஆகத்து த்06ல் ஒருமனதான உடன்பாடு ஏற்பட வழிவகுத்தது. இதனால் இச்சாசனம், எல்லாப் பிரதேசங்களினதும் வலுவான ஆதரவுடன், வரலாற்றில் மிகக் குறைந்த காலத்தில் ஆதரவு பெற்ற மனித உரிமைகள் முறையாவணம் ஆனது. 2007ல் 159 நாடுகள் இதில் கைச்சாத்திட்டன. அடுத்த ஐந்து ஆண்டுகளுக்குள் 126 நாடுகள் இதை ஏற்புறுதி செய்தன.

இதன் உரை, 2006 டிசம்பர் 13 ஆம் தேதி ஐக்கிய நாடுகள் பொதுச் சபையால் ஏற்றுக்கொள்ளப்பட்டு, 2007 மார்ச் 30 அன்று கைச்சாத்திடுவதற்காக வெளியிடப்பட்டது. 20வது தரப்பு கைச்சாத்திட்ட பின்னர் 2008 மே 3 ஆம் தேதி ஒப்பந்தம் நடைமுறைக்கு வந்தது. செப்டெம்பர் 2014 நிலவரப்படி இச்சாசனத்துக்கு 159 கைச்சாத்தாளர்கள் இருப்பதுடன், 151 பங்காளர்களும் உள்ளனர். ஐரோப்பிய ஒன்றியம் 2010 டிசம்பர் 23ல் ஏற்புறுதி செய்தது. ஐக்கிய அமெரிக்காவின் செனட் சபையில் ஏற்புறுதிக்கான முன்மொழிவு, 2012 டிசம்பர் 3ம் தேதி இடம் பெற்ற வாக்கெடுப்பில் தோல்வி அடைந்ததால் அந்நாடு இன்னும் ஏற்புறுதி செய்யவில்லை.




</doc>
<doc id="230844" url="https://ta.wikipedia.org/wiki?curid=230844" title="திருக்குடும்பப் பரிகாரக் கோயிலும் பசிலிக்காவும்">
திருக்குடும்பப் பரிகாரக் கோயிலும் பசிலிக்காவும்

திருக்குடும்பப் பரிகாரப் பேராலயம் ("சக்ராடா பமீலியா", Basílica i Temple Expiatori de la Sagrada Família) என்பது எசுப்பானியாவின், காத்தலோனியாவின் பார்சிலோனாவில் அமைந்துள்ள உரோமன் கத்தோலிக்கப் பெருங்கோவில் ஆகும். இதுவே பார்சிலோனாவில் அமைந்துள்ள மிகப்பெரிய கத்தோலிக்க ஆலயம் ஆகும். காத்தலன் கட்டிட வடிவமைப்பாளர் அந்தோனி கோடியினால் (1852–1926) இவ்வாலயம் வடிவமைக்கப்பட்டது. இது கட்டிமுடிக்கப்படும் முன்னரே இதனை யுனெஸ்கோ, உலக பாரம்பரியக் களமாக அறிவித்தது. இப்பேராலயம் 2010 ஆம் ஆண்டு நவம்பர் மாதம் திருத்தந்தை பதினாறாம் பெனடிக்கால் இளம் பேராளயமாக நேர்ந்தளிக்கப்பட்டது. இது எசுப்பானியாவின் பன்னிரெண்டு புதையல்களில் ஒன்றாகும்.

கோடி தன்னுடைய இறப்புவரை இவ்வாலயத்திற்காகவே தன்னுடைய நேரங்களைச் செலவிட்டார், எனினும் அவரது இறந்த ஆண்டான 1926 ஆம் ஆண்டன்று ஆலயத்தின் காற்பங்கு கூட கட்டி முடிக்கப்படவில்லை. கோடியின் இறப்புக்குப் பின் பேராலயத்தின் கட்டுமானப்பணிகள் மிகவும் மெதுவாக நடந்தன. எசுப்பானிய உள்நாட்டுப் போர் காரணமாக இதன் கட்டுமானப்பணிகள் தற்காலிகமாக நிறுத்தப்பட்டன. 1950 ஆம் ஆண்டுகளில் மீண்டும் கட்டுமானப்பணிகள் ஆரம்பிக்கப்பட்டன. 2010 ஆண்டு வரை பாதிக்கும் மேலாக கட்டுமானப்பணிகள் நிறைவு செய்யப்பட்டு நேர்ந்தளிக்கப்பட்டது, எனினும் கோடியின் நூற்றாண்டு நினைவு தினமன்றே அதாவது 2026 ஆம் ஆண்டிலேயே இது முழுமையாக்கப்படும் என எதிர்பார்க்கப்படுகிறது.




</doc>
<doc id="230845" url="https://ta.wikipedia.org/wiki?curid=230845" title="பிரனீசு மலைத்தொடர்">
பிரனீசு மலைத்தொடர்

பிரனீசு (Pyrenees, ; அல்லது "", ) ஐரோப்பாவின் தென்மேற்குப் பகுதியில் அமைந்துள்ள ஓர் மலைத் தொடர் ஆகும். இது பிரான்சுக்கும் எசுப்பானியாவிற்குமான இயற்கை எல்லையாக விளங்குகிறது. இது ஐபீரிய மூவலந்தீவை ஏனைய ஐரோப்பாவிலிருந்து பிரிக்கின்றது. பிஸ்கே விரிகுடாவிலிருந்து (இகுவர் முனை) நடுநிலக் கடல் (கேப் டெ கிரெயசு) வரை ஏறத்தாழ தொலைவிற்கு நீண்டுள்ளது.

இந்த மலைத்தொடரின் பெரும்பகுதி பிரான்சிற்கும் எசுப்பானியாவிற்குமான எல்லையாக விளங்குகிறது; சிறிய நாடான அந்தோரா இவ்விரு நாடுகளுக்கிடையே நடுவே இடைப்பட்டப் பகுதியில் அமைந்துள்ளது. வரலாற்றில் அரகோன் மன்னராட்சியும் நவார் இராச்சியமும் இந்த மலைத்தொடரின் இருபுறங்களிலும் விரிவுபட்டிருந்தன; சிறிய வடபகுதி பிரான்சிலும் தெற்குப் பெரும்பகுதி எசுபானியாவிலும் இருந்தன.




</doc>
<doc id="230848" url="https://ta.wikipedia.org/wiki?curid=230848" title="ஒகலூர்">
ஒகலூர்

ஒகலூர் (Ogalur) தமிழ்நாட்டில் பெரம்பலூர் மாவட்டம், வேப்பூர் ஊராட்சி ஒன்றியம், குன்னம் வட்டத்தில் அமைந்துள்ள ஒரு ஊராட்சி ஆகும்.


</doc>
<doc id="230861" url="https://ta.wikipedia.org/wiki?curid=230861" title="வேர் ஹேவ் ஆல் தி லீடர்ஸ் ஃகான் (நூல்)">
வேர் ஹேவ் ஆல் தி லீடர்ஸ் ஃகான் (நூல்)

வேர் ஹேவ் ஆல் தி லீடர்ஸ் ஃகான்? (Where Have All the Leaders Gone?) ஆங்கிலத்தில் 2007 ஆம் ஆண்டு வெளியான புத்தகம். இதன் ஆசிரியர் லீ ஐயகோகா.

சிறந்த தலைமைக்கான பண்புகளைப் பட்டியலிட்டு அவற்றை விளக்குகிறார் ஆசிரியர்.

இந்த நூலில் அமெரிக்காவின் தலைவர்கள் குறித்த அவரது கூர்மையான கருத்துகள், அமெரிக்காவின் தலைமைப் பண்பு குறைபாடுகள், அமெரிக்க குழந்தைகளின் பள்ளிநாட்களை அதிகரிக்க வேண்டியதின் தேவை குறித்த அவரது சிந்தனைகள், ஆசிரியர்களை ஊக்கப்படுத்த வேண்டியது, ஆசிரியர்களுக்கு உயர்வு அளித்து சமுதாயத்தில் முக்கியமானவர்களாக நடத்த வேண்டியதின் அவசியம், ஆசிரியர்களும் கல்வி கற்பித்தலைத் தவிர வேறு வேலைகள் செய்யாமல் கவனம் குவிக்கவேண்டியதின் அவசியம், தொடக்கக் கல்வியின் முக்கியத்துவம், இந்தியாவின் வளர்ச்சி தடுக்கமுடிதாததெனின் இணைய வேண்டியதன் அவசியம், பிறநாடுகள் மீதான கண்ணோட்டங்கள் என்று பலவும் தொகுக்கப்பட்டுள்ளன. பிரச்சனைகள் அனைத்தையும் சமாளிக்கும் தலைவர்கள் இல்லாதபொழுது ஒவ்வொரு குடிமகனும் தலைவராக உருவாக முயல வேண்டியதின் அவசியத்தையும் குறிப்பிடுகின்றார்.



</doc>
<doc id="230864" url="https://ta.wikipedia.org/wiki?curid=230864" title="மணிமேகலை (காப்பியம்)">
மணிமேகலை (காப்பியம்)

மணிமேகலை ஐம்பெரும் தமிழ் காப்பியங்களுள் ஒன்று. இக்காப்பியத்தை இயற்றியவர் சீத்தலைச் சாத்தனார்.மணிமேகலை காப்பியத்தில் அடி இணையும், அதன் வழிபாடும், வேறு கடவுள்களின் வழிபாடும் இருக்கும் நிலையில், அது ஒரு மஹாயாண காப்பியமாகவே இருக்கமுடியும். மேலும், மஹாயாண பௌத்தமானது இல்லறத்தையும், துறவறத்தையும் வலியுறுத்தும் நிலையிலும், சிலப்பதிகாரமானது இல்லறத்தையும், மணிமேகலை காப்பியம் துறவறத்தையும் வலியுறுத்துவதாலும், இவைகள் இரட்டைக் காப்பியங்கள் ஆகும்.

சிலப்பதிகாரத்திற்கு அடுத்ததாக இலக்கிய அழகில் பெருமைவாய்ந்த மணிமேகலை, ஐம்பெரும் தமிழ் காப்பியங்களுள் ஒன்றாகும். இக்காப்பியத்தின் தலைவி, மணிமேகலை, சிலப்பதிகாரத்தின் கோவலன் மற்றும் மாதவி என்பவர்களின் மகளாவாள். கோவலனின் துயர மரணத்திற்குப் பிறகு மாதவி தன் மகளை ஒரு புத்தத் துறவியாக வளர்த்தாள். ஒரு சமயத்தில் மணிமேகலையும் அவளுடைய தோழியும் பூப்பறிக்கச் சென்றிருந்தபோது, உதயகுமரன் என்ற சோழ மன்னன் மணிமேகலையின் மீது காதல் மயக்கம் கொண்டான். கடலின் கடவுளான மணிமேகலா, மணிமேகலையின் உலக இன்பங்கள் துறந்த வாழ்க்கையைப் பாதுகாக்க, அவளை தான் அறியாமலே மணிபல்லவம் என்ற தீவில் கொண்டு விட்டாள். அத்தீவில் மணிமேகலை ஒரு புத்த பீடிகை மூலம் தனது முன்பிறப்பைப் பற்றி அறிந்தாள். அதன் பிறகு, கடலின் கடவுள் மணிமேகலா, மணிமேகலையிடம் அவள் ஏன் மணிபல்லவத்திற்கு அழைத்து வரப்பட்டாள் என்பதைக் கூறி, மூன்று அதிசய மந்திரங்களையும் கற்றுக்கொடுத்தாள். அத்தீவில் மணிமேகலை 'அமுத சுரபி' என்ற உணவுக் கிண்ணத்தைக் கண்டெடுத்து, அதிலிருந்து அளவற்ற உணவை புகாரிலுள்ள ஏழைஎளியோருக்கு வழங்கினாள். இதையெல்லாம் கண்ட உதயகுமரன், மணிமேகலை தன்னை மணக்க வேண்டும் என்று அவளை வற்புறுத்தினான். ஆனால் மணிமேகலை தான் கற்ற வித்தையைப் பயன்படுத்தி காயசண்டிகையாக உருமாற்றிக் கொண்டாள். உண்மையான காயசண்டிகையின் கணவன் சந்தர்ப்ப சூழ்நிலைகளால் உதயகுமரனைக் கொலை செய்துவிட்டான். இதற்காகக் காயசண்டிகையின் உருவத்தில் இருக்கும் மணிமேகலை கைது செய்யப்படுகிறாள். ஆனால் தனது தாயாரின் உதவியோடு விடுவிக்கப்படுகிறாள். பிறகு அவள் வஞ்சி நகரத்திற்குச் சென்று தந்து ஞான ஆசிரியரான கண்ணகியிடம் உரையாடி அறிவுரை பெற்றாள். அத்துடன் அனைத்து மதங்களின் நிறைகுறைகளை வல்லுனர்களிடமிருந்து அறிந்தாள். அதன்பிறகு காஞ்சி நகரத்திற்குச் சென்று தனது ஆசானான அறவண அடிகளிடம் படிப்பினை பெற்று ஒரு முழுமையான புத்தத் துறவியாகி, தவத்தில் ஆழ்ந்தாள்.
மணிமேகலை - கோவலன் மாதவி தம்பதியின் மகள். இரத்தத்திலேயே ஊறிய துணிச்சல், பண்புகள் அதிகம் பெற்றவள். துறவியாகவேண்டும் என்று கூறிய புத்த மதப் பிக்குணி, ஒரு புறமும், தன்னை மோகத்தினால் பின்தொடர்ந்த சோழ மன்னன் மறுபுறமும் இருந்தும், மணிமேகலை அனைத்துத் தடைக்கற்களையும் துணிச்சலுடன் உடைத்தெறிந்தாள். பிறகு தன் விருப்பப்படியே புத்தத் துறவியாகி மக்களின் பசியைப் போக்குவதையே தன் கடமையாகக் கொண்டு வாழ்ந்த மணிமேகலை, அவள் மறைவிற்கு பின் தெய்வமாகப் போற்றப்பட்டாள். கோவலன் இரத்தத்தில் பசுமரத்தாணி போல் பதிந்திருந்த வீரம் மணிமேகலையிடம் இருந்ததால்தான் இது சாத்தியமானது. மாதவியைப் போல் மணிமேகலையிடம் அளவற்ற பண்புகள் இருந்தமையால்தான், தனது தாயார், ஆசான் மற்றும் ஞானபிதாவின் பேச்சை மதித்து நடக்கிறாள். இக்காப்பியமே மணிமேகலை பெரியவர்களின் பேச்சைக் கேட்டு நடப்பதை மூலமாகக் கொண்டு அமைந்துள்ளது.

உதயகுமரன் - சோழ மன்னன், மணிமேகலையின் மீது முட்டாள் தனமான மோகம் கொண்டவன். நினைத்ததை அடையவேண்டும் என்ற குணம் படைத்தவன். ஆசை இருக்கலாம் ஆனால் வெறித்தனமான ஆசை இருந்தால் அழிவு நிச்சயம் என்பதை உதயகுமரன் கதாப்பாத்திரம் காட்டியுள்ளது. மணிமேகலையின் மேல் காதல்கொண்ட உதயகுமரன் அவளது துறவியாக வேண்டும் என்ற ஆசையை அறிந்தும் கூட அவளைப் பின்தொடர்ந்தான். ஆனால் சந்தர்ப்ப சூழ்நிலைகளால், கஞ்சணன் என்பவன் உதயகுமாரனைக் கொலை செய்துவிட்டான்.

சுதமதி - மணிமேகலையின் நம்பகமான தோழி. மணிமேகலையை மணிபல்லவத்தில் விட்டு, அவளை ஆன்மீகப் பாதையில் செலுத்தியதை மேகலையின் தாயாரிடம் கூடக் கூறாமல், சுதமதியின் கனவிலேயே முதலில் தோன்றி நடந்ததை கூறினாள், கடலின் கடவுள் மணிமேகலா. இது சுதமதியின் மேல் மணிமேகலா வைத்திருக்கும் நம்பிக்கையை காட்டுகிறது. இக்காப்பியத்திலேயே மணிமேகலையின் ஒரே தோழி சுதமதிதான். அக்காலக்கட்டங்களில் நண்பர்களுக்கெல்லாம் ஒரு இலக்கணமாக அமைந்தவள் சுதமதி. அவளிடமிருந்து நாம் கற்றுக்கொள்ளவேண்டியவை பல உண்டு.

மணிமேகலை காப்பியத்தின் காலம் தொடர்பாக முரண்பட்ட கருத்துக்கள் இருந்து வருகின்றன. இது நியாயப் பிரவேசம் என்ற நூலை அடிப்படையாகக் கொண்டு கணிக்கப் படுகிறது. 

மணிமேகலை நியாயப் பிரவேசத்தைப் பின்பற்றித் தோன்றியது என்று கருதப்படுகிறது. இதனைப் பின்பற்றி மணிமேகலையின் காலம் பொ.ஆ. 450 - பொ.ஆ. 550 என்று சோ.ந. கந்தசாமி கருதுகின்றார். 

பாவ்லா ரிச்மேன் மணிமேகலையின் காலம் பொ.ஆ. ஆறாம் நூற்றாண்டு என்று குறிப்பிடுகிறார். இவ் ஆய்வுகளில் இருந்து மாறுபட்ட எஸ். கிருஷ்ணசாமி ஐயங்கார் மணிமேகலை திண்ணாகருக்கும் நியாயப் பிரவேசத்திற்கும் முற்பட்டது என்று விளக்குகின்றார். அதன்வழி மணிமேகலை பொ.ஆ. ஐந்தாம் நூற்றாண்டிற்கு முற்பட்டது என்று குறிப்பிடுகிறார்.

கி. மு. ஆறாம் நூற்றாண்டில் பௌத்த, சமணச் சமயங்கள் தோன்றின. அதற்குப் பின்னர் கி. பி. மூன்றாம் நூற்றாண்டில் தமிழகத்தில் நிலவிய சமயங்களைப் பற்றிய செய்தி சமயநெறி விளக்கத்துடன் தெளிவாகத் தெரியவருகின்றன.
'சமயம்' என்னும் சொல் சங்கப் பாடல்களில் இல்லை. தெய்வம் என்னும் சொல் உள்ளது. சமயம் என்னும் சொல் சிலப்பதிகாரத்திலும் இல்லை. பண்டைய நூல்களில் மணிமேகலை, பழமொழி ஆகியவற்றில் மட்டும் வருகிறது. புத்த மதம் கி. மு. 527-லும், சமண மதம் கி. மு. 527-லும் தோன்றின. இவை இரண்டும் ஏறத்தாழ சமகாலம் என்றாலும் புத்தர் துறவு 17 ஆண்டுகள் முந்தியது எனத் தெரிகிறது.

சிலப்பதிகார காலத்தை வானியல் நெறியில் கணித்த நெறி துல்லியமாயினும், அவர் கொண்ட பாடத்தில் பிழை நேர வாய்ப்பு உண்டு. மேலும் அக்காலப் பல்லவர்கள் பற்றிய கருத்து இரட்டைக் காப்பியங்களில் இல்லை. எனவே ஒப்புமை வரலாற்றோடு பொருத்திக் கணிக்கப்பட்ட கயவாகு மன்னனின் கி. பி. 117 கண்ணகிக்குக் கல் நட்ட காலம் என்றும், அடுத்த வாழ்நாள் காலம் மணிமேகலை காலம் என்றும், இளங்கோவின் சிலப்பதிகாரமும், சாத்தனாரின் மணிமேகலையும் கி. பி. 150-250 கால இடைவெளியில் தோன்றியவை என்றும் தெளிவாக உணரமுடிகிறது.

மணிமேகலை சேரநாட்டு வஞ்சிமாநகரில் ஒன்பது சமயக் கணக்கர்களைக் கண்டு அவர்தம் திறம் (கோட்பாடு) பற்றிக் கேட்டறிந்தாள். அவள் பின்பற்றியது பௌத்த சமயம். ஆக கி. பி. மூன்றாம் நூற்றாண்டில் நிலவிய சமயங்கள் பத்து எனத் தெரியவருகிறது. அவற்றைப் பின்பற்றிய சமயத் தலைமக்களை (சமயக் கணக்கர்களை) மணிமேகலை நூலிலுள்ள சொற்களைக் கொண்டு இங்கு அகரவரிசைப் படுத்திக் காண்கிறோம்.


</doc>
<doc id="230867" url="https://ta.wikipedia.org/wiki?curid=230867" title="சித்தன்னவாசல்">
சித்தன்னவாசல்

சித்தன்னவாசல் இந்தியாவில் தமிழ்நாடு மாநிலத்தின் புதுக்கோட்டை நகரத்திலிருந்து 15 கிமீ தொலைவில் அமைந்த தொல்லியல் சிறப்பு மிக்க கிராமம் ஆகும்.

2001 ஆம் ஆண்டு மக்கள் தொகை கணக்கெடுப்பின்படி, சித்தன்னவாசலின் மொத்த மக்கள் தொகை 1629. இதில் 805 ஆண்களும், 824 பெண்களும் இருந்தனர். மொத்த மக்கள் தொகையில் 650 பேர் கல்வியறிவு பெற்றவர்கள்.

சமணர்களின் புகழ்பெற்ற வரலாற்று சுவர் ஓவியங்கள் (இது அஜந்தா ஓவியங்களைப் போல் உள்ளவையாகும்) இங்குள்ள குகைகளில் காணப்படுகின்றன. இங்கு பாறைகளால் ஆன ஜைன படுகைகள் (சமணர் படுகை) உள்ளன. பாறைகளால் வடிக்கப்பட்ட சமணப்படுகைகள் புதுக்கோட்டை நகரத்திலிருந்து சுமார் 60 கிமீ தொலைவில் அமைந்துள்ளது. ஞாயிற்றுக்கிழமையில் காலைப்பயணத்திற்கு இது சிறந்த இடமாக உள்ளது. இது இந்தியத் தொல்லியல் ஆய்வகம் மூலம் பராமரிக்கப்படுகிறது. இந்த இடம்,சிக்கலான பல சிறப்பம்சங்களைக் கொண்ட விளையாட்டுக்களை விளையாடும் குழந்தைகளுக்கு மகிழ்ச்சியைக் காெடுக்கிறது.

9-ஆம் நூற்றாண்டில் உருவாக்கப்பட்ட விளையாட்டு ஓவியங்கள் இங்குக் காணப்படுகின்றன. இந்த குகைகளை மக்கள் பார்வையிடுவதற்கு மிக முக்கியமான காரணம் இங்குள்ள ஓவியங்கள் ஆகும். ஒன்பதாம் நூற்றாண்டின் போது ஜைன துறவிகள் எப்படி வாழ்ந்தார்கள் என்பதையும், அதிலுள்ள மாயவித்தைகளைத் தவிர மற்ற இரகசியங்களையும் கண்டுபிடித்துள்ளனர். ஒரு வரலாற்று ஆசிரியருடன் சேர்ந்த மாணவர்களின் சித்தன்னவாசல் சுற்றுலா,ஒரு பெரிய வெற்றியாக அமையும். நீங்கள் வரலாற்று நடையில் ஈடுபடலாம், சிறிய பறவைகளுடன் இயற்கையுடன் நடந்து செல்லலாம். இது வரலாறு, இயற்கை மற்றும் கட்டிடக்கலை கலந்த ஒரு சிறந்த இடமாகும். முந்தைய வரலாற்றில் காணப்படும் மெகாலிதிக் கல்லறைகள், சிறிய பாறைக் குடைவுக்குகைகள் உள்ளது.


</doc>
<doc id="230873" url="https://ta.wikipedia.org/wiki?curid=230873" title="அல்கந்தாரா பாலம்">
அல்கந்தாரா பாலம்

அல்கந்தாரா பாலம் (Alcántara Bridge) என்பது எசுப்பானியாவின் அல்கந்தாரா எனும் இடத்தில் அமைந்துள்ள ஒரு புராதனப் பாலமாகும். இது டாகுஸ் எனும் ஆற்றுக்கு மேலாக கட்டப்பட்டிருகின்றது. கி.பி. 98 ஆம் ஆண்டில் ட்ரஜன் எனும் உரோமப் பேரரசரின் கட்டளைப்படி இப்பாலம் கட்டப்பட்டுள்ளது. 

இப்பாலத்தின் உண்மையான நீளம் 190 மீற்றர்கள் ஆகும், எனினும் தற்போது இதன் நீளம் 181.7 மீற்றராகவே காணப்படுகிறது. 

1214 ஆம் ஆண்டி "மூர்" எனப்படும் முஸ்லிம் இனத்தவர்களால் பாலத்தின் இடது பக்கத்தில் காணப்படும் சிறிய வளைவு சேதப்படுத்தப்பட்டதாகக் கூறப்படுகிறது. 1543 ஆம் ஆண்டில் இப்பாலம் மீளக்கட்டப்பட்டதாகக் கூறப்படுகிறது. எசுப்பானியாவினுள் போர்த்துக்கீயர்கள் நுழைவதைத் தடுக்க இப்பாலத்தின் வலது பக்கத்தில் காணப்படும் வளைவை எசுப்பானியர் சேதப்படுத்தினர், பின்னர் 1762 ஆம் ஆண்டில் மூன்றாம் சார்லஸ் மன்னனால் திருத்தம் செய்யப்பட்டது.




</doc>
<doc id="230876" url="https://ta.wikipedia.org/wiki?curid=230876" title="ராபர்ட் செரா">
ராபர்ட் செரா

ராபர்ட் செரா (16 சனவரி 1987 – 1 அக்டோபர் 2014) , வெனிசுலா நாடாளுமன்ற உறுப்பினராக இருந்தவர் . அவர் ஆளும் வெனிசுலா சோசலிஸ்ட் கட்சியை சேர்ந்தவர் . அக்டோபர் 1 , 2014இல் கரகஸில் உள்ள வீட்டில் கத்தியால் குத்தி படுகொலை செய்யப்பட்டார். இவருடன், இவரது பெண் தோழி மரியா ஹரராவும் குத்தி கொலை செய்யப்பட்டார். ராபர்ட் செரா உடலில் 40 கத்திக் குத்துக் காயங்கள் இருந்தன.


</doc>
<doc id="230878" url="https://ta.wikipedia.org/wiki?curid=230878" title="வானியல் கடிகாரம்">
வானியல் கடிகாரம்

வானியல் கடிகாரம் ("Astronomical clock") என்பது சூரியன், சந்திரன், விண்மீன் குழாம்கள், மற்றும் சில சமயங்களில் முக்கிய கோள்கள் போன்ற வானியல் பொருள்களின் தொடர்பு நிலைகளை தகவலாக தன்னுடைய முகப்பில் காண்பிக்கும் வகையில் சிறப்பாக வடிவமைக்கப்பட்ட ஒரு கடிகாரமாகும்.

எல்லா கடிகாரங்களிலும் கடிகாரம் என்ற சொல் ஒரு நாளின் நேரத்தைக் காண்பிப்பதற்கு உபயோகமாதல் போலவேதான் வானியல் கடிகாரத்திலும் உபயோகமாகிறது. ஆனால், சற்றுக் கூடுதலாக நேரம மட்டுமின்றி சில வானியல் தகவல்களையும் காண்பிக்கிறது. வானில் சூரியன் மற்றும் சந்திரனின் இருப்பிடத்தைக் இக்கடிகாரம் காட்டுகிறது. மேலும் நிலவின் வயது, பிறைகளின் வளர்ச்சிக் கட்டங்கள், இராசி நட்சத்திரத்தில் சூரியனின் தற்போதைய நிலை, விண்ணக நேரம் மற்றும் பிற வானியல் தரவுகளான கிரகணத் தோற்றங்கள் அல்லது ஒரு சுழலும் நட்சத்திர வரைபடம் ஆகிய அம்சங்களை இக்கடிகாரம் உள்ளடிக்கியுள்ளது. வானாய்வகத்தில் சாதாரணமாக துல்லியக் கணக்கீட்டிற்குப் பயன்படுத்தப்படும் இந்த ஊசல் கடிகாரத்தை கால வானியல் சீராக்கியுடன் இணைத்து குழப்பிக் கொள்ளக்கூடாது. 

வானியல் கடிகாரங்கள் பொதுவாக புவிமைய மாதிரியை பயன்படுத்தி சூரியக்குடும்பத்தை முன்னிலைப்படுத்தின. அதாவது இக்கடிகாரத்தின் சுழல் மையத்தில் உள்ள வட்டு அல்லது கோளம் சூரியக் குடும்பத்தின் மையம் பூமியென குறிப்பிடும். ஆண்டிகைதெரா இயங்கு முறையில் உள்ளது போல, சூரியன் பூமியைச் சுற்றி இயங்கும் ஒரு தங்கக் கோளமாகவே இரண்டாம் நூற்றாண்டின் பிற்பகுதிவரை நம்பப்பட்டது. கோப்பர்நிக்கஸ் காலத்துக்கு முந்தைய ஐரோப்பாவின் தத்துவப்பார்வை வானியல் கடிகாரத்தின் சுழல் மையதில் உள்ள 24 மணி நேரத்திற்கு ஒருமுறை சூரியன் பூமியைச் சுற்றிவரும் என்ற நம்பிக்கையை ஒத்திருந்தது.



</doc>
<doc id="230880" url="https://ta.wikipedia.org/wiki?curid=230880" title="வரிக்கடவை">
வரிக்கடவை

வரிக்கடவை (Zebra crossing) என்பது நடந்து செல்வோர் சாலைகளைக் கடப்பதற்காக அமைக்கப்படும் ஒரு வழி ஆகும். இது உலகின் பல நாடுகளிலும் காணப்படுகின்றது. இதில் பெரும்பாலும் கறுப்பு வெள்ளை நிறங்களிலான பட்டைகள் அடுத்தடுத்துக் காணப்படும். இது வரிக்குதிரையின் வரிகளை ஒத்திருப்பதால் ஆங்கிலத்தில் இதை வரிக்குதிரைக் கடவை எனப் பெருள்படும் "சீப்ரா குரொசிங்" (Zebra crossing) என அழைப்பர்.
வரிகள் சாலையில் போக்குவரத்தின் திசைக்கு இணையாகவும் நடக்கும் திசைக்குக் குறுக்காகவும் அமைந்திருக்கும். வரிகள் கடும் நிறத்திலும் இளம் நிறத்திலும் மாறிமாறி இருக்கும். இளம் நிறம் பெரும்பாலும் வெள்ளையாக இருப்பது உண்டு. சாலை கறுப்பு அல்லது அதற்கு அணித்தான கடும் நிறத்தில் அமைவதால் வெள்ளை நிற வரிகளை மட்டும் இடைவெளி விட்டுப் பூசுவதன் மூலம் வரிக்கடவை உருவாக்கப்படுகிறது. வரிகள் ஒவ்வொன்றும் 40 - 60 சதமமீட்டர் அளவுடன் ஒரே அகலம் கொண்டவையாக இருப்பது வழக்கம்.

போக்குவரத்துக் குறைவாக இருக்கும் சாலைகளில் பொதுவாக நடப்பவர்களுக்கே வழியுரிமை இருக்கும். சாலையைக் கடப்பதற்கு ஆட்கள் நிற்கும்போது வண்டிகளை நிறுத்தி வழி விடவேண்டும். போக்குவரத்துக் கூடுதலாக இருக்கும் சாலைகளில், கடப்பதை ஒழுங்கு படுத்துவதற்காக நிறச் சைகை விளக்குகள் அமைப்பது உண்டு. வேகமான போக்குவரத்துக் கொண்ட நெடுஞ்சாலைகளில் பொதுவாகச் சாலைகளைக் கடப்பதற்கு வரிக்கடவைகள் பயன்படுவதில்லை.

1940களிலும் 1950களின் தொடக்கத்திலும் உருவான அதிகரித்த சாலை விபத்துக்களைக் கட்டுப்படுத்தும் ஒரு வழியாக இங்கிலாந்தில் முதன் முதலாக வரிக்கடவைகள் அறிமுகமாயின. 1951 அக்டோபர் 31 ஆம் தேதி முதல் வரிக்கடவை பேர்க்சயரில் உள்ள சிலோவில் முறைப்படி திறந்து வைக்கப்பட்டது. 


</doc>
<doc id="230881" url="https://ta.wikipedia.org/wiki?curid=230881" title="இயற்கை எல்லை">
இயற்கை எல்லை

இயற்கை எல்லை ("natural border") என்பது இறைமையுள்ள நாடுகளுக்கிடையே அல்லது அவற்றின் மாநிலங்களுக்கிடையே ஆறுகள், மலைத் தொடர்கள், அல்லது பாலைவனங்கள் போன்ற இயற்கையான புவியியல் அமைப்பால் எழும் எல்லைக்கோடு ஆகும். மேற்கத்திய பண்பாட்டில் உரூசோவின் "இயற்கை" கருத்துருக்களாலும் தேசியவாதக் கருத்துருக்களாலும் 17வது நூற்றாண்டில் "இயற்கையான எல்லைக்கோடுகளின் கோட்பாடு" உருவானது. சீனாவில் இயற்கையோடிணைந்த கட்டுப்பாட்டு வலயங்கள் இதற்கு முன்னமேயே கடைபிடிக்கப்பட்டுள்ளன.

இயற்கையோடிணைந்த எல்லைகள் போர்களுக்கு மிகவும் பயனுள்ளதாக அமைகின்றன; இத்தகைய இயற்கை வரம்புகளை தாண்டுவது படையெடுக்கும் எதிரிகளின் காலாட்படைகளுக்கு தடங்கல்களை ஏற்படுத்துவதால் எல்லைகளைக் காப்பது படைத்துறைக்கு எளிதாகின்றது.

இயற்கையான எல்லைகளை எட்டும்வரை இராச்சியத்தை விரிவாக்கிக் கொண்டு செல்வது முந்தைய அரசர்களின் முதன்மை இலக்காக இருந்தது. காட்டாக உரோமைக் குடியரசும் பின்னர் உரோமைப் பேரரசும் தங்கள் ஆட்பகுதியை சில இயற்கை அரண்களை எட்டும் வரை தொடர்ந்தனர்: முதலாவதாக ஆல்ப்ஸ், பின்னர் ரைன் ஆறு, தன்யூப் ஆறு மற்றும் சகாரா பாலைவனம். ஐரோப்பாவின் நடுக்காலத்திலிருந்து 19வது நூற்றாண்டு வரை, பிரான்சு தனது எல்லைகளை ஆல்ப்சு, பிரனீசு, மற்றும் ரைன் ஆறு வரை விரிவாக்கி வந்தது.

இத்தகைய இயற்கை எல்லைகள் மாறும்போது நாடுகளுக்கிடையே ஆட்சிப்பகுதிக் குறித்த பிணக்குகள் ஏற்படுவதுண்டு. இதற்கு காட்டாக அமெரிக்காவிற்கும் மெக்சிக்கோவிற்கும் ரியோ கிராண்டே ஆற்றையொட்டிய எல்லைக்கோடு வரையறுக்கும் ஆட்பகுதி குறித்த பன்முறைச் சண்டைகளைக் குறிப்பிடலாம். 


</doc>
<doc id="230882" url="https://ta.wikipedia.org/wiki?curid=230882" title="தலைகீழ் விளைவுகள்">
தலைகீழ் விளைவுகள்

தலைகீழ் விளைவுகள் ("Inverse consequences") என்பது குறித்த நோக்குடன் ஒரு செயலை மேற்கொள்ளும் போது, எதிர்பார்த்ததற்கு நேர்மறையாக விளையும் வினைகளைக் குறிக்கும். இத்தகைய நிகழ்வுகளைக் பற்றிய விதி தலைகீழ் விளைவுகளின் விதி எனப்படுகிறது. இது எதிர்பாராத விளைவுகளின் வகைகளில் ஒன்று. 


</doc>
<doc id="230883" url="https://ta.wikipedia.org/wiki?curid=230883" title="ஆஸ்பார்ன் விளைவு">
ஆஸ்பார்ன் விளைவு

ஆஸ்பார்ன் விளைவு ("Osborne effect") எதிர்பாராத விளைவுகளின் வகைகளில் ஒன்று. ஒரு வணிக நிறுவனம் தனது எதிர்காலச் செயல்பாடுகளைப் பற்றிய அறிக்கை ஒன்றை வெளியிட, அவ்வறிக்கையின் தாக்கத்தால் அந்நிறுவனம் நேர்மறையான விளைவுகளைச் சந்திப்பதே ஆஸ்பார்ன் விளைவு எனப்படுகிறது. 1985 இல் திவால் ஆகிய ஆஸ்பார்ன் கணினி நிறுவனத்தின் பெயரே இதற்கும் பெயரானது. தன்னையே பொய்யாக்கும் அருள்வாக்குக்கும் இந்த விளைவு எடுத்துக்காட்டாக அமையும்.

ஆஸ்பார்ன் கணினி நிறுவனம் ஒரு மேசைக்கணினி தயாரித்த நிறுவனம். அதன் முக்கிய பண்டம் “ஆஸ்பார்ன் 1” மேசைக்கணினி. 1981 முதல் இக்கணினியை விற்பனை செய்து ஆஸ்பார்ன் நிறுவனம் தனது வருவாயில் பெரும்பகுதியை ஈட்டி வந்தது. 1983 இல் நிறுவுனர் ஆடம் ஆஸ்பார்ன், தனது நிறுவனத்தின் அடுத்த கட்ட வெளியீடுகளான புதிய மேசைக் கணினிகளைப் பற்றி ஊடகங்களில் அறிவிக்கலானார். ஆஸ்பார்ன் 1 கணினியில் இல்லாது பல புதிய, நவீன வசதிகளை அவை கொண்டிருந்தன எனப் பரப்புரை செய்தார். ஆனால் அப்புதிய கணினிகள் அப்போது தயார் நிலையில் இல்லை. மேலும் சில ஆண்டுகள் கழித்தே அவற்றை சந்தைப்படுத்த முடியும் என்ற நிலை இருந்தது. முந்திக்கொண்டு ஆஸ்பார்ன் செய்த பரப்புரையினால் கவரப்ப்பட்டு வாடிக்கையாளர்கள் ஆஸ்பார்ன் 1 கணினியை வாங்குவதை நிறுத்திவிட்டனர். புதிய மேசைக்கணினிகள் வந்த பின்னால் அவற்றை வாங்கிக் கொள்ளலாம் என்று முடிவு செய்துவிட்டனர். இதனால் ஆஸ்பார்ன் 1 கணினியின் விற்பனை வெகுவாகக் குறைந்து ஆஸ்பார்ன் கணினி நிறுவனத்தின் வருவாய் தடைபட்டது. புதிய கணினிகளை உற்பத்தி செய்ய முடியாமலும் பழைய கணினிகள் விற்பனையாகாமல் தேங்கியதாலும் நிறுவனம் திவால் ஆனது. 


</doc>
<doc id="230909" url="https://ta.wikipedia.org/wiki?curid=230909" title="போப்லெட் மடாலயம்">
போப்லெட் மடாலயம்

சாந்தா மரியா தெ போப்லெட்டின் அரச ஆசிரமம் () என்பது ஒரு சிஸ்டேர்சியன் மடாலயம் ஆகும். இது 1151ஆம் ஆண்டில் கட்டப்பட்டது. எசுப்பானியாவில் காத்தலோனியா எனும் இடத்தில் பிரதேஷ் மலைகளின் அடிவாரத்தில் அமைக்கப்பட்டுள்ளது. பிரான்சில் இருந்து வந்த சிஸ்டேர்சியன் மதகுருமார்களால் சோனகர்களிடம் இருந்து வெற்றிகொண்ட நிலத்தில் அமைக்கப்பட்டது. இதை அமைத்த தலைமை கட்டடக்கலைஞர் ஆர்னோ பார்குவேஸ்.

இந்த மடாலயம் சிஸ்டேர்சியன் முக்கோணம் என அழைக்கப்படுகின்ற மடாலயங்களில் முதன்மையானது ஆகும். இந்த சிஸ்டேர்சியன் முக்கோணமானது காத்தலோனியாவின் பலத்தை 12ஆம் நூற்றாண்டுகளில் வெளிக்காட்டின. (சிஸ்டேர்சியன் முக்கோணத்தில் அடங்கிய மற்றவைகள்: வல்போனா மடாலயம் மற்றும் சண்டேஸ் கிரூஸ்) 

போப்லெட் ஆனது அரசர்களின் மடாலயமாக இருந்ததுள்ளது. சில முக்கியமான அரச கல்லறைகளில் அளபச்டேரின் சிலைகள் மேலே காணப்படுகின்றன. அரசர்களின் காலடியில் சிங்க சிலைகளும் அரசிகளின் காலடிகளில் நாய்களின் சிலைகளும் இந்த மடாலயத்தில் அமைக்கப்பட்டுள்ளது.

அரகொனின் நான்காம் பீட்டர் (1319 – 1387) ஆட்சிக்கு வரும்போது ஒரு நிபந்தனையை ஏற்படுத்தினார். அதாவது அரகொனின் அரசர்கள் யாவரும் போப்லெட் மடாலயத்திலேயே அடக்கம் செய்யப்பட வேண்டும். அரகோனின் இரண்டாம் பெர்டினன்ட் இந்த இந்த நிபந்தனையை அவரது இராச்சியம் காஸ்டிலே இராச்சியத்துடன் இணைக்கப்பட்ட போது உடைத்தார். அதன் பின் அரச உடல்கள் கிரனாதாவில் அடக்கம் செய்யப்பட்டது.

அரகொனின் பின்வரும் அரசர்கள் மற்றும் அரசிகள் போப்லெட் மடாலயத்தில் இறந்த பின் அடக்கம் செய்யப்பட்டனர்.


போப்லெட் மடாலயம் ஐக்கிய நாடுகள் கல்வி, அறிவியல், பண்பாட்டு நிறுவனத்தால் உலகப் பாரம்பரியக் களமாக 1991 ஆண்டு பிரகடனப் படுத்தப்பட்டது.

<br clear=all>


</doc>
<doc id="230910" url="https://ta.wikipedia.org/wiki?curid=230910" title="பேராலயம்">
பேராலயம்

பேராலயம், மறைமாவட்டப் பேராலயம், மறைமாவட்டத் தலைமைக் கோவில் அல்லது கதீட்ரல் ("cathedral", இலத்தீனிடமிருந்து பிரான்சியம் "cathédrale". கிரேக்க மொழியில் "cathedra" என்பதற்கு "இருக்கை") அல்லது பழைய தமிழ் வழக்கில் மெற்றிறாசனக் கோவில் என்பது ஆயரின் தலைமைபீடம் அடங்கிய கிறித்தவத் தேவாலயம் ஆகும். இது ஓர் மறைமாவட்டம், கிறித்தவ சங்கம் அல்லது கிறித்தவ திருச்சபையினை வழிநடத்தும் ஆயரின் தலைமை ஆலயமாகும். கத்தோலிக்க திருச்சபை, ஆங்கிலிக்கம், மரபுவழி திருச்சபைகள், மற்றும் சில லூதரனிய மெதடிச திருச்சபைகள் போன்ற ஆட்சியமைப்பு கொண்ட திருச்சபைகளில் மட்டுமே கோவில்களுக்கு இவ்வகை பயன்பாடு உள்ளது. ஆயரின் இருக்கை கொண்ட கதீட்ரல்கள் முதலில் இத்தாலி, கால், எசுப்பானியா மற்றும் வடக்கு ஆபிரிக்காவில் 4வது நூற்றாண்டில் உருவாகத் தொடங்கின. ஆனால் மேற்கத்திய கத்தோலிக்க திருச்சபையில் 12வது நூற்றாண்டு வரை, இத்தகைய வழக்கம் பரவவில்லை. 12வது நூற்றாண்டு வாக்கில் தலைமைக்கோவில்களுக்கான தனி கட்டிட வடிவமைப்பு, கட்டமைப்புகள், சட்ட அடையாளங்கள் ஆகியவை உருவாகத் தொடங்கின.

கிறித்தவச் சீர்திருத்த இயக்கத்தை அடுத்து மேற்கு ஐரோப்பாவின் பல பகுதிகளில் உருவான சீர்திருத்தச் சபைகள் ஆயர்களும், படிநிலை ஆட்சியமைப்பம் இல்லாமல் அமைந்தன. ஆயினும் அந்த இடங்களில் இருந்த மறைமாவட்டப் பேராலய கட்டிடங்கள் அதே பெயரிலேயே அழைக்கப்பட்டன; 16வது நூற்றாண்டு முதல், குறிப்பாக 19வது நூற்றாண்டில், மேற்கு ஐரோப்பிய திருச்சபைகள் ஆசியா, ஆபிரிக்கா, ஆத்திரேலேசியா, ஓசியானா, அமெரிக்காக்களில் பல புதிய பணித்தளங்களை தோற்றுவித்தன. மேலும் கத்தோலிக்க திருச்சபையும் மரபுவழி திருச்சபையும் முன்னாள் சீர்திருத்தப்திருச்சபையின் ஆட்சிவட்டத்துள் பல புதிய மறைத்தூதுப் பணித்தளங்களை உருவாக்கின. இவற்றால் ஒரே நகரில் பல்வேறு திருச்சபைகளுக்கான மறைமாவட்டப் பேராலயங்கள் இருக்கலாம்.

ஒரு பங்கு ஆலயம் தற்காலிகமாக மறைமாவட்டப் பேராலயமாக பயன்படுத்தப்படும்போது அதனை "மறைமாவட்டப் பதில் பேராலயம்" (Pro-cathedral) என்று அழைக்கின்றனர். பேராயர் அல்லது உயர் மறைமாவட்ட ஆயரின் ஆட்சிப்பீடம் "உயர்மறைமாவட்ட பேராலயம்" (Metropolitan cathedral) என அழைக்கப்படுகிறது. ஒரே மறைமாவட்டத்துக்குள்ளேயே ஒரே திருச்சபையின் இரண்டு ஆலயங்கள் ஒரே ஆயரின் ஆட்சிப்பீடமாக அமைந்திருக்கலாம். இவ்வகை ஆலயங்களில் ஒன்று "மறைமாவட்டப் பேராலயம்" எனவும் மற்றொன்று "மறைமாவட்டப் துணை பேராலயம்" (Co-cathedral) எனவும் அழைக்கப்படும்.


</doc>
<doc id="230917" url="https://ta.wikipedia.org/wiki?curid=230917" title="அத்யாத்ம இராமாயணம்">
அத்யாத்ம இராமாயணம்

அத்யாத்ம இராமாயணம் வால்மீகி எழுதியஇராமாயணத்திற்கு பிற்பட்ட காலத்தில் ஏற்பட்ட வடமொழி இராமாயண நூல். இதன் ஆசிரியர் இராமசர்மா என்று அம்பா பிரசாத் போன்ற அறிஞர்கள் குறிப்பிடுகின்றனர். எனினும் பல அறிஞர்கள் இந்நூலின் காலத்தையோ, ஆசிரியர் பெயரையோ சந்தேகத்திற்கு இடமின்றி அறிய இயலவில்லை என்று குறிக்கின்றனர். அத்யாத்ய இராமாயணம் இதற்கு முந்தைய நூல்களில் காணப்படும் செய்திகளின் தொகுப்பைக் கொண்டுள்ளது என்று அறிஞர்கள் கருதுகின்றனர். 


</doc>
<doc id="230919" url="https://ta.wikipedia.org/wiki?curid=230919" title="மானியர் வில்லியம்ஸ்">
மானியர் வில்லியம்ஸ்

சர் மானியர் வில்லியம்ஸ் (Monier_Monier-Williams) ஆக்ஸ்போர்டு பல்கலைக்கழகத்தின் சமஸ்கிருத பேராசிரியர் இருந்தவர். சமஸ்கிருத - ஆங்கில அகராதியைத் தொகுத்தவர். காளிதாசரின் சாகுந்தலம் முதலான சமஸ்கிருத நூல்களை ஆங்கிலத்தில் தொகுத்தவர்.


</doc>
<doc id="230920" url="https://ta.wikipedia.org/wiki?curid=230920" title="சரிதா (விளையாட்டு வீராங்கனை)">
சரிதா (விளையாட்டு வீராங்கனை)

சரிதா இந்திய நாட்டின் குத்துச்சண்டை விளையாட்டு வீராங்கனை. 2014 ஆம் ஆண்டின் ஆசிய விளையாட்டுப் போட்டியில் தான் பெற்ற வெண்கலப்பதக்கத்தைத் ஏற்க மறுத்து தனது ஏமாற்றத்தைப் பதிவு செய்தவர். 

ஆசிய விளையாட்டுப் போட்டிகளில் இந்திய அதிகாரிகள் தமக்கு உதவி செய்யாததையும் பதிவு செய்தவர். 


</doc>
<doc id="230923" url="https://ta.wikipedia.org/wiki?curid=230923" title="வி. கே. சசிகலா">
வி. கே. சசிகலா

வி. கே. சசிகலா (பிறப்பு: 18 ஆகத்து 1954) என்பவர் ஓர் தமிழக அரசியல்வாதியும், அதிமுகவின் முன்னாள் பொதுச் செயலாளரும் ஆவார். இவர் அதிமுகவின் முன்னாள் பொதுச்செயலாளரும், முன்னாள் தமிழக முதல்வருமான செயலலிதாவின் உயிர்த்தோழியாக இருந்தார். 2016இல் செயலலிதாவின் மரணத்திற்குப் பின்னர் இவர் அதிமுகவின் பொதுச்செயலாளராக ஒருமனதாகத் தேர்ந்தெடுக்கப்பட்டார்.

சசிகலா நடராசன் என்று தொடக்கத்தில் அறியப்பட்டவர். அரசியல் நுழைவுக்குப் பின்பு வி. கே. சசிகலா என்றும், அதிமுக ஆதரவாளர்களால் சின்னம்மா என்றும் அழைக்கப்படுகிறார். 

செல்வி செயலலிதாவுடன் இணைந்து வருமானத்திற்கு அதிகமாக சொத்துக் குவித்ததாக குற்றஞ்சாட்டப்பட்ட வழக்கில் கர்நாடக உயர்நீதிமன்றத்தின் தண்டனையைப் பெற்றார். பிறகு மேல்முறையீடு செய்து விடுதலையானார். ஆனால் மீண்டும் 2017 ஆம் ஆண்டு இந்திய உச்ச நீதிமன்றம் சசிகலா குற்றவாளி என தீர்ப்பு வழங்கியது. இதனால் சசிகலா கட்சியை வழிநடத்தத் தன் அக்கா மகன் டிடிவி தினகரனை அதிமுகவின் துணைப் பொதுச்செயலாளராக நியமித்தார்.

1954 ஆம் ஆண்டு ஆகத்து 18 ஆம் தேதி திருத்துறைப்பூண்டியில் விவேகானந்தன் - கிருஷ்ணவேணி தம்பதிக்கு ஐந்தாவது குழந்தையாக சசிகலா பிறந்தார். இவரின் தாத்தா சந்திரசேகர் அவ்வூரில் மருந்துக்கடை நடத்திவந்தார். அவரது மறைவுக்கு பின் அவரின் மகன் விவேகானந்தன் அக்கடையை கவனித்துக்கொண்டார். 

பாரத ஸ்டேட் வங்கியில் பணியில் இருந்த சசிகலாவின் மூத்த அண்ணன் சுந்தரவதனம் 1950 இன் இறுதியில் மன்னார்குடிக்கு மாற்றலாகி வந்ததால் விவேகானந்தனின் குடும்பம் மன்னார்குடிக்கு குடிபெயர்ந்தார்கள்.

சசிகலா 1973இல் மக்கள் தொடர்பாளர் என்ற அரசுப்பதவியில் இருந்தவரும் திமுக கட்சியைச் சேர்ந்தவருமான நடராசன் என்பவரை திருமணம் செய்துகொண்டார். இவர்களின் திருமணத்தைத் திமுக தலைவர் மு. கருணாநிதி நடத்திவைத்தார். நெருக்கடி நிலை காலகட்டத்தில் நடராசன் தன் பதவியை இழந்தார். பிறகு நீதிமன்றத்தில் வழக்கு தொடர்ந்து, அப்பதவியை மீண்டும் பெற்றார்.

பிறகு சசிகலா போயஸ் கார்டன் பகுதிக்கு அருகே வினோத் வீடியோ விசன் என்ற ஒளிநாடாவை வாடகைக்கு விடும் கடையை நடத்தினார். அது மட்டுமின்றி நிழற்படக்கருவியை இயக்கும் முறையை அறிந்து கொண்டு திருமணம் போன்ற சமூகக் கூட்டங்களுக்கு பணம் பெற்றுக்கொண்டு நிழற்படம் எடுக்கத் தொடங்கினார்.

அச்சமயத்தில் நடராசன் அப்போதைய கடலூர் மாவட்ட ஆட்சியர் சந்திரலேகாவிடம் சசிகலைவை செயலலிதாவிடம் அறிமுகப்படுத்த வேண்டினார். நடராசனிடம் அதற்கு உடன்பட்ட சந்திரலேகா செயலலிதாவிடம் சசிகலாவை அறிமுகப்படுத்தினார். முதலில் செயலலிதாவுக்கு ஒளிநாடாக்களை வாடகைக்கு கொடுத்து வந்த சசிகலா பின் செயலலிதாவின் கூட்டங்களை நிழற்படம் எடுக்கும் நிலைக்கு வந்தார். இவ்வாறு இருவரின் நட்பும் வளர்ந்தது.

1987இல் எம். ஜி. ஆர் மறைவுக்கு பின்னர், ஜெயலலிதா மற்றும் ஜானகி என இரு அணிகளாக பிரிந்து அதிமுக தேர்தலை சந்தித்த நேரத்தில், ஜெயலலிதா பல அரசியல் போராட்டங்களை சந்திக்க வேண்டியிருந்தது. அப்போது எல்லாம் ஜெயலலிதாவுடன் இருந்தவர் சசிகலா. ஜெயலலிதா சட்டமன்றத்துக்குள் சென்றபோது, பல நெருக்கடிக்குள்ளானார். சட்டப்பேரவையிலேயே தாக்கப்பட்டார். இதனால் ஒரு கட்டத்தில் அரசியலில் இருந்து விலகுவதாகவும் அறிவித்தார் ஜெயலலிதா, இந்த நெருக்கடியான கால கட்டங்கள் அனைத்திலும் ஜெயலலிதாவுக்கு ஆறுதலாக இருந்த சசிகலா, அதன்பின்னர் ஜெயலலிதாவின் இல்லமான போயஸ் கார்டனிலேயே தங்க ஆரம்பித்தார்.

1991-க்குப் பிறகு அ.தி.மு.க  சந்தித்த அனைத்து தேர்தல்களிலும் வேட்பாளர் தேர்வில் சசிகலா முக்கிய பங்கு வகித்தார். அ.தி.மு.க-வில் செயற்குழு உறுப்பினராகவும் இருந்தார். 

ஜெயலலிதா ஒரு ஆங்கில செய்தி நிருபருக்கு அளித்த பேட்டியில் சசிகலா என் உடன்பிறவாத சகோதரி என்றும் என் தாய்க்கு இணையானவர் என்றும் கூறினார். அதன்பிறகு அதிமுகவினர் ஜெயலலிதாவை அம்மா என்று அழைப்பது போல, சசிகலாவை "சின்னம்மா" என்று அழைக்கத் தொடங்கினர்.

ஜெயலலிதா உடல்நலக்குறைவால் அப்போலோ மருத்துவமனையில் இருந்தபோது அவருடன் இருந்தவர் சசிகலா. பிறகு ஜெயலலிதா மறைந்தபிறகு அவருடைய இறுதிச்சடங்குகளையும் சசிகலாவே முன்னின்று செய்தார். 

1991–96 தமிழகத்தில் முதலமைச்சராக இருந்த செயலலிதா வருமானத்திற்கு அதிகமாக சேர்த்த சொத்துக்கள் பற்றிய வழக்கின் முடிவில், சிறப்பு நீதிமன்றம் நான்கு ஆண்டுகள் சிறைத் தண்டனையும், 100 கோடி ரூபாய் அபராதமும் விதித்துத் தீர்ப்பளித்தது. அதில் ஜெயலலிதா, சசிகலா, ஜெ. இளவரசி, வி. என். சுதாகரன் ஆகியோர் கூட்டு சதியில் ஈடுபட்டு சொத்து சேர்த்ததாக குறிப்பிடப்பட்டது.

பெங்களூரு சிறப்பு நீதிமன்றத்தில் நடைபெற்றுவந்த இந்த வழக்கில் தீர்ப்பையும் தண்டனையும் நீதிபதி மைக்கேல் குன்ஹா அறிவித்தார். வழக்கில் ஜெயலலிதாவுடன் குற்றம் சாட்டப்பட்டிருந்த அவருடையத் தோழி சசிகலா, சசிகலாவின் உறவினர்களான இளவரசி, சுதாகரன் ஆகியோரும் குற்றவாளிகளாக தீர்ப்பளிக்கப்பட்டு நான்கு ஆண்டுகள் சிறைத் தண்டனையும் 10 கோடி ரூபா அபராதமும் விதிக்கப்பட்டது. அதன்பிறகு நீதிபதி குமாரசாமி கணக்ககுப்பிழை இருப்பதாகச் சுட்டிக்காட்டி ஜெயலலிதா உட்பட நால்வரையும் விடுதலை செய்து தீர்ப்பளித்தார். இந்தத் தீர்ப்பை எதிர்த்து உச்சநீதிமன்றத்தில் மேல்முறையிடு செய்யப்பட்டது.

2017 ஆம் ஆண்டு பிப்ரவரி மாதம் 14 ஆம் திகதி உச்சநீதிமன்றம் வழங்கிய தீர்ப்பில் சசிகலா உட்பட நான்கு பேரும் குற்றவாளிகள் என்று தீர்ப்பு கூறப்பட்டது. இதையடுத்து சசிகலா பிப்ரவரி 15 ஆம் தேதி பெங்களூரு சிறை வளாகத்தில் உள்ள சிறப்பு நீதிமன்ற அறையில் நீதிபதியிடம் சரணடைந்தார்.

அன்னிய செலாவணி மோசடி (FERA) வழக்கில் 1996 ஆம் ஆண்டு கைது செய்யப்பட்டார். இரண்டு அன்னிய செலாவணி மோசடி (FERA) வழக்குகளில் இருந்து 2015ஆம் ஆண்டு அவர் விடுவிக்கப்பட்டார், இன்னும் மூன்று அன்னிய செலாவணி வழக்குகள் அவர் மீது உள்ளன.

அதிமுக பொதுச் செயலாளராக இருந்த ஜெயலலிதா மறைந்த பிறகு, அனைத்திந்திய அண்ணா திராவிட முன்னேற்றக் கழகத்தை வழி நடத்த, அஇஅதிமுக பொதுச் செயலாளர் நியமனத்துக்கு கட்சி பொதுக்குழு ஒப்புதல் அளித்தது. அதன்படி 2016 திசம்பர் 31 ஆம் தேதி அவர் அதிமுக பொதுச் செயலாளராக பதவியேற்றுக் கொண்டார். 

பிப்ரவரி 5, 2017 அன்று அதிமுகவின் சட்டமன்ற உறுப்பினர்களின் தலைவராக (முதலமைச்சர்) தேர்ந்தெடுக்கப்பட்டார். ஆனால் சொத்துக்குவிப்பு வழக்கின் தீர்ப்பு காரணமாக அவர் அப்பதவியை இழக்க நேரிட்டது.



</doc>
<doc id="230924" url="https://ta.wikipedia.org/wiki?curid=230924" title="ஊனமுற்றோர் உரிமை இயக்கம்">
ஊனமுற்றோர் உரிமை இயக்கம்

ஊனமுற்றோர் உரிமை இயக்கம் (disability rights movement) என்பது, ஊனமுற்றோருக்குச் சம வாய்ப்புக்களையும், சம உரிமைகளையும் பெற்றுக்கொள்வதற்கான ஒரு இயக்கம் ஆகும். போக்குவரத்து, கட்டிடக்கலை, பௌதீகச் சூழல் ஆகியவற்றில் அணுகுதகைமையும், பாதுகாப்பும்; பிறரைச் சார்ந்திராத வாழ்க்கைக்கான சம வாய்ப்பு, வேலை வாய்ப்பு, கல்வி, வீட்டு வசதி என்பன; இழிவுபடுத்தல், புறக்கணிப்பு, நோயாளிகளின் உரிமை மீறல் போன்றவற்றிலிருந்து விடுதலை ஆகியவை இவ்வியக்கத்தின் குறிப்பான நோக்கங்களும் கோரிக்கைகளும் ஆகும். இத்தகைய வாய்ப்புக்களையும், உரிமைகளையும் பெற்றுக்கொள்வதற்குத் தேவையான குடிசார் உரிமைச் சட்டவாக்கங்களையும் இவ்வியக்கம் வேண்டிநின்றது.


</doc>
<doc id="230933" url="https://ta.wikipedia.org/wiki?curid=230933" title="இறைக்குருவன்">
இறைக்குருவன்

இறைக்குருவன் (ஏப்பிரல் 20,1942- நவம்பர் 23, 2012) ஒரு தமிழ்ப் புலவர் ஆவார். மறைமலை அடிகள் மீது பற்றுக் கொண்டவர் தனித்தமிழ் இயக்க முன்னோடியாக இருந்து இயங்கியவர். இதழாசிரியர், நூலாசிரியர், உரையாசிரியர் போராளி எனப் பலவாறு போற்றப்படும் ஓர் அறிஞர் ஆவார். தமிழ் இலக்கிய இலக்கணங்களில் ஆழ்ந்த புலமைப் பெற்றவர்.

திருவாரூர் மாவட்டம் நன்னிலத்திற்கு அருகில் அமைந்துள்ள தீவாமங்கலம் என்னும் சிற்றுரில் ,முத்தையா, மீனாட்சி அம்மாள் ஆகிய இருவருக்கும் மகனாகப் பிறந்தார். இவருக்குப் பெற்றோர் இட்ட பெயர் சாமிநாதன் என்பதாம்.தூய தமிழிலும் சிவ நெறியிலும் நாட்டம் கொண்டதால் மறைமலை அடிகளைப் பின்பற்றி இறைக்குருவன் என்று தம் பெயரை மாற்றிக் கொண்டார் பள்ளியில் பயிலுங்கால் திருக்குறள் முழுவதையும் மனப்பாடம் செய்தார். பாடல்கள் எழுதுவதிலும் வல்லவர் ஆனார். அண்ணாமலைப் பல்கலைக் கழகத்தில் சேர்ந்து புலவர் பட்டம் பெற்றார்.அப்பொழுது தென்மொழி என்னும் இதழை மாணவத் தோழர்களிடம் அளித்து தனித்தமிழ் உணர்வைப் பரப்பினார்.

1969 ஆம் ஆண்டில் பெருஞ்சித்திரனாரின் மூத்த மகள் பொற்கொடியை விரும்பி மணந்து கொண்டார். மகனுக்குத் தமிழ்ச்செம்மல் என்றும் பெண் மக்கள் இருவருக்கும் இசைமொழி என்றும் அங்கயற்கண்ணி என்றும் பெயர்களைச் சூட்டினார்.

கடலூர் தூய வளனார் உயர்நிலைப் பள்ளியில் தமிழாசிரியராகப் பணி புரிந்தார். பின்னர் மதுரையில் வெற்றித் தனிப் பயிற்சிக் கல்லூரியில் சில ஆண்டுகள் பணியாற்றினார். சென்னையில் சைவ சித்தாந்த நூற்பதிப்புக் கழகத்தில் பதிப்பாசிரியராகவும் சுதேசமித்திரன், மாலை முரசு, முரசொலி ஆகிய நாளிதழ்களில் துணை ஆசிரியராகவும் இருந்து பணி செய்தார். செந்தமிழ்ச் சொற்பிறப்பியல் அகர முதலி பதிப்பாசிரியராகவும் இருந்தார்.








பாவை என்னும் மகளிர் இதழ், வலம்புரி என்னும் திங்களிதழ், குன்றக்குடிகள் நடத்திய தமிழகம் என்னும் இதழ் ஆகியவற்றைப் பொறுப்பேற்று நடத்தினார். பெருஞ்சித்திரனார் மறைவுக்குப் பின் தென்மொழி இதழின் ஆசிரியர் ஆனார்.
தம் இறுதிக் காலத்தில் மக்கள் தொலைக் காட்சியில் ஊரும் பேரும் என்னும் நிகழ்ச்சியில் தொடர்ந்து உரையாற்றினார்.

புலவர் இறைக்குருவனாரின் திருக்குறள் புலமையைப் போற்றி தமிழ் அறிஞர் அ. கி. பரந்தாமனார் திருக்குறள் மணி என்னும் பட்டத்தை வழங்கினார். திருக்குறள் செந்தொண்டர் தமிழ்த் தேசியச் செம்மல், மொழிப் போர் மறவர், இதழ் மாமணி ஆகிய பட்டங்களை பல்வேறு அமைப்புகள் வழங்கின. கன்னியாக்குமரி திருவள்ளுவர் அறக்கட்டளை 133000 உருவா பணக்கொடையை இறைக்குருவனாருக்கு வழங்கிச்
சிறப்பித்தது.



புலவர் இறைக்குருவன் இசையிலும் விருப்பம் கொண்டிருந்தார். பாரதிதாசன், பாவலரேறு பெருஞ்சித்திரனார் ஆகியோரின் சில பாடல்களில் சிலவற்றுக்குத் தாமே இசை அமைத்துப் பாடிவந்தார். தம் இசைத் திறனை மேலும் வளர்த்துக் கொள்ள இசைக் கல்லூரியிலும் சேர்ந்து இசை பயின்றார். மலேசியா, சிங்கப்பூர், ஈழம் ஆகிய நாடுகளுக்கும் சென்று தமிழ் பரப்பினார்.

முதன்மொழி இதழ் ஏப்பிரல் 2013

விடுதலைப் பாவலர்கள், ஆசிரியர் த.இரெ.தமிழ்மணி


</doc>
<doc id="230935" url="https://ta.wikipedia.org/wiki?curid=230935" title="எசுப்பானியாவின் பன்னிரெண்டு பெருஞ்செல்வங்கள்">
எசுப்பானியாவின் பன்னிரெண்டு பெருஞ்செல்வங்கள்

எசுப்பானியாவின் பன்னிரெண்டு பெருஞ்செல்வங்கள் (12 Treasures of Spain, ) எசுப்பானிய இராச்சியத்தின் பன்னிரெண்டு பெருஞ்செல்வங்களை தேர்ந்தெடுக்க நடத்தப்பட்ட திட்டமாகும். இந்தப் போட்டியை எசுப்பானிய தரைவழி தொலைக்காட்சிச் சேவை நிறுவனமான "ஆன்டென்னா3" உம் எசுப்பானிய கிறித்தவத் திருச்சபைகளினால் புரக்கப்பட்ட தனியார் வானொலி நிறுவனம் "கோப்"பும்இணைந்து நடத்தின. இறுதி முடிவுகள் திசம்பர் 31, 2007இல் அறிவிக்கப்பட்டன. ஒன்பது கட்டிட வடிவமைப்பு நினைவுச் சின்னங்கள், இரண்டு இயற்கை நினைவிடங்கள் மற்றுமொரு குகை ஓவியங்களும் இந்த பன்னிரெண்டு பெருஞ்செல்வங்களாக தேர்ந்தெடுக்கப்பட்டன.
தாங்கள் பெற்ற வாக்குகளின்படியான வரிசையில் பன்னிரெண்டு வெற்றியாளர்களின் பட்டியல்:



</doc>
<doc id="230940" url="https://ta.wikipedia.org/wiki?curid=230940" title="பசிலிக்கா">
பசிலிக்கா

பசிலிக்கா அல்லது பெருங்கோவில் ("Basilica") எனப்படுவது முற்கால உரோமை நகரில் கட்டப்பட்ட பொது கட்டிடங்களைக் குறிக்கப் பயன்பட்டது. கிரேக்க மொழியில் அதன் பொருள் "அரச உறைவிடம்" ஆகும். ஆனால் காலப்போக்கில் "பசிலிக்கா" என்னும் சொல் முக்கிய கிறித்தவ கோவில்களை குறிக்க பயன்பட்டது. திருத்தந்தையின் ஆணையால் மட்டுமே ஆலயங்கள் பெருங்கோவில்களாக உயர்த்தப்பட முடியும். கட்டிட வடிவமைப்புப் பாணியில் மத்திய குழிசியையும் வழிநடையையும் கொண்ட கட்டிடங்களைக் குறிக்கவும் இச்சொல் பயன்படுத்தப்படுகிறது.

ஆண்டுதோறும் பல்லாயிரக்கணக்கான பயணிகள் வருகை புரியும் திருப்பயண இடங்களாகவும் பெருங்கோவில்கள் அமைந்துள்ளன. இவ்வகை திருப்பயணியருக்கு திருச்சபை வழங்கும் பலன்கள் உண்டு.


</doc>
<doc id="230947" url="https://ta.wikipedia.org/wiki?curid=230947" title="அவித்தல்">
அவித்தல்

அவித்தல் என்பது ஒரு வகைச் சமையல் முறை. தமிழில் இரண்டு வகையான முறைகள் அவித்தல் என்று பெயர் பெறுகின்றன. ஒன்று சமையலுக்கான பொருட்களை நீரில் அல்லது பால் போன்ற திரவங்களில் இட்டுக் கொதிக்க வைப்பது. மற்றது, அவற்றை ஆவியில் இடுவது. அவித்தல், உணவு சமைத்தலில் இடை நிலையாகவோ அல்லது இறுதி நிலையாகவோ இருக்கலாம். உலகின் பல்வேறு பண்பாடுகளினதும் சமையல் முறைகளில் அவித்தல் முக்கியமான இடத்தைப் பெறுகிறது. பொரித்தல் போன்ற சில சமையல் முறைகளை விட அவித்தல் உடல் நலத்துக்கு உகந்த ஒரு முறையாகக் கருதப்படுகிறது.

தேவையைப் பொறுத்துச் சமைப்பதற்கு இருவேறு வகையான அவித்தல் முறைகள் பயன்படுகின்றன.
இம்முறையில் சமைக்க வேண்டிய பொருள்களை நீரில் அல்லது வேறு பொருத்தமான திரவத்தில் நேரடியாக இட்டு அதை வெப்பமாக்குவர். திரவத்தின் வெப்பநிலை உயரும்போது உணவுப் பொருள் அவியத் தொடங்கும். பொதுவாக வெப்பநிலை திரவத்தின் கொதிநிலை வரை உயர்த்தப்படும். ஒரு நிலையில் உணவுப்பொருள் வெந்து உட்கொள்ளுவதற்கான பக்குவத்தைப் பெறும். 
இம்முறையில் நீரைச் சூடாக்கிக் கொதிக்க வைத்து உருவாகும் நீராவியில் உணவுப் பொருள்களை வைத்து அவிப்பர். இம்முறையில் அவிப்பதற்காகப் பல சாதனங்கள் உள்ளன. இச்சாதனங்களில் கீழ்ப்பகுதியில் வெப்பமாக்குவதற்கான நீரைக் கொள்ளக்கூடிய ஒரு பகுதியும், அதற்கு மேல், மேலே வரும் நீராவியை உணவுப் பொருட்களின் மேற் செலுத்துவதற்கும், அப்பொருட்களைத் தாங்கிக் கொள்வதற்கும் வசதியான ஒரு ஒழுங்கு இருக்கும். இது பெரும்பாலும் கண்ணறைகளைக் கொண்ட ஒரு தட்டாக இருக்கலாம்.

அவித்தலின்போது அதற்குப் பயன்படும் திரவத்தைக் கொதிநிலை வரை எடுத்துச் செல்வது வழக்கம். கொதிநிலையில் திரவம் வேகமாக ஆவியாகி விரைவில் வற்றிவிடும். திரவம் ஒன்றின் கொதிநிலை வளியமுக்கத்தில் தங்கியுள்ளது. கூடிய வளியமுக்கம் உள்ள இடங்களில் கொதிநிலை கூடுதலாகவும், குறைவான வளியமுக்கம் கொண்ட இடங்களில் கொதிநிலை குறைவாகவும் இருக்கும். கடல் மட்டத்தில், அவித்தலுக்குப் பயன்படும் பொதுவான திரவமான நீரின் கொதிநிலை 100°C அல்லது 212°F. உயரமான சில பகுதிகளில் இது 95°C அல்லது 203°F ஆக இருக்கக்கூடும். இதனால், வளியமுக்கம் குறைவாக இருக்கக்கூடிய மலைப் பகுதிகள் போன்ற உயரமான இடங்களில் சில உணவுப் பொருள்கள் சரியாக அவிவதற்குத் தேவையான வெப்பநிலை கிடைப்பதில்லை.

தற்காலத்தில் உருவாக்கப்பட்டு உள்ள அமுக்கத்தின் கீழ் சமைப்பதற்கான அழுத்தச் சமைகலன்கள் கூடிய வெப்பநிலையில் அவிப்பதற்கான வசதிகளை வழங்குகின்றன.

தமிழரின் சமையல் முறைகளில் இரு வகையான அவித்தலும் முக்கிய இடம் பெறுகின்றன. தமிழரின் முதன்மை உணவான சோறும் அவித்தல் மூலம் சமைக்கப்படுவதே. அரிசியை நீரில் இட்டு அவிப்பதன் மூலம் சோறு ஆக்குகின்றனர். பொங்கலும் இத்தகையதே அத்துடன், சோற்றுடன் சேர்த்து உண்ணக்கூடிய பல கறிகளும் அவிப்பதன் மூலம் சமைக்கப்படுகின்றன. பருப்பு, குழம்பு, சாம்பார் போன்றவையும் இவற்றுள் அடங்குகின்றன. இட்டிலி, இடியப்பம், பிட்டு போன்ற உணவுகள் நீராவியில் அவித்துச் செய்யப்படும் உணவுகள். இவை தவிர, இனிப்புச் சிற்றுண்டிகளான மோதகம், கொழுக்கட்டை போன்றனவும் ஆவியில் அவித்துச் சமைக்கப்படுகின்றன.

நீரில் இட்டு அவிப்பதற்குச் சிறப்புச் சாதனங்கள் எதுவும் தேவைப்படுவது இல்லை. பொதுவாகப் பானை, சட்டி போன்ற பாத்திரங்களில் நீரை எடுத்து அவற்றை நேரடியாக அடுப்பில் வைத்துச் சூடாக்குவது வழக்கம். ஆவியில் அவிப்பதற்கு இவற்றை விட வேறு சில சாதனங்களும் தேவைப்படுகின்றன. இட்டிலிச் சட்டி, பிட்டுக்குழல், நீற்றுப்பெட்டி, இடியப்பத்தட்டு போன்றவை இவற்றுட் சில. தற்காலத்தில் கிடைக்கும், நீராவி அவிகலன், அழுத்தச் சமைகலன் போன்றவையும் நீராவியில் சமைப்பதற்குப் பயன்படுகின்றன. அழுத்தச் சமைகலனில் நேரடியாக நீரில் இட்டும் அவிக்க முடியும்.


</doc>
<doc id="230948" url="https://ta.wikipedia.org/wiki?curid=230948" title="சாந்தியாகோ தே கோம்போசுதேலா பெருங்கோவில்">
சாந்தியாகோ தே கோம்போசுதேலா பெருங்கோவில்

சாந்தியாகோ தே கோம்போசுதேலா பெருங்கோவில் (ஆங்கிலம்:Santiago de Compostela Cathedral, கலிசியன்: Catedral de Santiago de Compostela) என்பது எசுப்பானியாவின் உலக பாரம்பரியக்களமான சாந்தியாகோ தே கோம்போசுதேலா நகரத்தில் கலீசியாவில் அமைந்துள்ள ஒரு பேராலயம் ஆகும். இயேசு கிறித்துவின் திருத்தூதர்களில் ஒருவரான செபதேயுவின் மகன் யாக்கோபுவின் கல்லறை இப்பேராலயத்திலே அமைந்துள்ளது. உரோமானியக் கட்டிடங்களில் வடிவில் இப்பேராலயம் கட்டப்பட்டிருந்தாலும் கோதிக் பற்றும் பராக் கட்டிடக்கலை அம்சங்களைக் கொண்டதாகவும் காணப்படுகிறது.






</doc>
<doc id="230949" url="https://ta.wikipedia.org/wiki?curid=230949" title="கற்பனை அலகு">
கற்பனை அலகு

கற்பனை அலகு அல்லது அலகு கற்பனை எண் ("imaginary unit", "unit imaginary number") என்றழைக்கப்படும் formula_1 ஆனது, மெய்யெண்களை () சிக்கலெண்களுக்கு () நீட்டிக்கும் ஒரு கணிதக் கருத்துரு ஆகும். இவ்வாறு மெய்யெண்கள் சிக்கலெண்களுக்கு நீட்டிக்கப்படுவதால் ஒவ்வொரு பல்லுறுப்புக்கோவைக்கும் குறைந்தபட்சம் ஒரு மூலமாவது கிடைக்கிறது. 

வர்க்கத்தை எதிரெண்ணாகக் கொண்ட மெய்யெண்களே இல்லை என்பதால் ஒரு கற்பனை எண்ணாகக் கொள்ளப்படுகிறது. கற்பனை அலகைக் குறிப்பதற்கு, சில இடங்களில் என்ற குறியீட்டுக்குப் பதிலாக அல்லது கிரேக்க எழுத்தான பயன்படுத்தப்படுகின்றது.

 இன் வரையறையானது, இன் வர்க்கம் -1 என்ற பண்பை மட்டுமே அடிப்படையாகக் கொண்டுள்ளது:

ஆனால் இன் இந்த வரையறையின் விளைவாக, , என -1 க்கு இரு வர்க்கமூலங்கள் கிடைக்கின்றன.

மெய்யெண்களில் மேற்கொள்ளப்படும் அடிப்படைக் கணிதச் செயல்களை சிக்கலெண்களுக்கும் நீட்டிக்கலாம். எந்தவொரு கணிதச் செயலையும் சிக்கலெண்களில் மேற்கொள்ளும்போது, ஐ மதிப்புத் தெரியாத கணியமாகப் பாவித்து செயல்களைச் செய்தபின்னர், விளைவில் உள்ள இன் மதிப்பை −1 எனப் பதிலிட வேண்டும். மேலும் இன் அடுக்கு இரண்டைவிட அதிகமாக இருப்பின் அவற்றை , 1, , −1 ஆகியவற்றைக் கொண்டு பதிலிடலாம்:

இதேபோல சுழியற்ற மெய்யெண்களுக்குப் போலவே க்கும் கீழுள்ளவை உண்மையாகும்:

சிக்கலெண் இன் கார்ட்டீசிய வடிவம்:

சிக்கலெண் இன் போலார் வடிவம்:

சிக்கலெண் தளத்தில் ஆதியிலிருந்து ஓர் அலகு தொலைவில் கற்பனை அச்சின் மீது அமையும் புள்ளியாக இருக்கும்.

இன் வர்க்க மூலத்தை கீழுள்ள இரு சிக்கலெண்களில் ஏதாவது ஒன்றாகக் கொள்ளலாம்
வலதுபுறத்தை வர்க்கப்படுத்த:

இதே முடிவை ஆய்லரின் வாய்ப்பாட்டைப் பயன்படுத்தியும் காணலாம்:

இருபுறமும் வர்க்கமூலம் காண,
ஆய்லர் வாய்ப்பாட்டின்படி,

 இன் வர்க்கமூலத்தை ஆய்லரின் வாய்ப்பாட்டைப் பயன்படுத்திக் காணலாம்:

இருபுறமும் வர்க்கமூலம் காண:
ஆய்லரின் வாய்ப்பாட்டின்படி,

எந்தவொரு சிக்கலெண்ணையும் ஆல் பெருக்கக் கிடைப்பது:

 ஆல் வகுப்பது, இன் தலைகீழியால் பெருக்குவதற்குச் சமானமாகும்:
இம் முடிவை a + bi சிக்கலெண்ணை ஆல் வகுப்பதில் பயன்படுத்த:

 இன் அடுக்குகள் கீழுள்ள போக்கில் சுழலும் தன்மை கொண்டுள்ளன ( ஏதேனுமொரு முழு எண்):

எனவே,

ஆய்லரின் வாய்ப்பாட்டின்படி,

இதன் முதன்மை மதிப்பு ( ): : அல்லது 0.207879576... (தோராயமாக)

கற்பனை அலகு இன் தொடர்பெருக்கம்:

மேலும்,




</doc>
<doc id="230953" url="https://ta.wikipedia.org/wiki?curid=230953" title="தன்னையே முறியடிக்கும் யோசனை">
தன்னையே முறியடிக்கும் யோசனை

தன்னையே முறியடிக்கும் யோசனைகள் ("Self-refuting ideas" அல்லது "self-defeating ideas") அல்லது தன்னையே முறியடிக்கும் கூற்றுகள் ("Self-refuting statements") தம்மை மெய் என நிறுவ முயலும் போது தம்மைத் தாமே முறியடிக்கும் தன்மை கொண்டவை. எடுத்துக்காட்டாக “அனைத்து கூற்றுகளும் பொய்யானவை” எனும் கூற்றினைக் கொள்ளலாம். இக்கூற்று மெய்யாக வேண்டுமெனில் அனைத்து கூற்றுகளும் பொய்யாக வேண்டும் - தான் உட்பட - எனவே இது மெய்யாக முடியாது. இவ்வாறு இக்கூற்று தன்னையே முறியடித்துவிட்டது.


</doc>
<doc id="230959" url="https://ta.wikipedia.org/wiki?curid=230959" title="அல்மன்சா கோட்டை">
அல்மன்சா கோட்டை

அல்மன்சா கோட்டை (எசுப்பானியம்: "Castillo de Almansa") என்பது எசுப்பானியாவில் அல்மன்சா எனும் இடத்தில் உள்ள ஒரு கோட்டையாகும். இது "பியின் தெ இன்றேஸ் கல்சரல் (Bien de Interés Cultural), அதாவது கலாசார முக்கியம் வாய்ந்த இடமாக எசுப்பானியாவால்" 1921 இல் பிரகடனப்படுத்தப்பட்டது. இது எசுப்பானியாவின் பன்னிரண்டு பெருஞ்செல்வங்களுக்குள் இடம்பெறாவிட்டாலும் இறுதிப் போட்டிக்கு தகுதி பெற்ற ஒன்றாக உள்ளது.


</doc>
<doc id="230963" url="https://ta.wikipedia.org/wiki?curid=230963" title="பெல்வர் கோட்டை">
பெல்வர் கோட்டை

பெல்வர் கோட்டை () என்பது கோதிக் கட்டிடக்கலையைப் பயன்படுத்தி பால்மா தே மல்லோர்க்காவுக்கு வட மேற்கே உள்ள தீவான மயோர்க்கா, பலேரிக் தீவுகள், எசுப்பானியாவில் அமைக்கப்பட்டுள்ள ஒரு கோட்டையாகும். இது பதினான்காம் நூற்றாண்டில் மஜோர்க்காவின் இரண்டாம் ஜெம்சுக்காக அமைக்கப்பட்டது. ஐரோப்பாவில் இருக்கும் சில வட்ட வடிவமான கோட்டைகளில் இதுவும் ஒன்றாகும். 18ஆம் நூற்றாண்டு தொடக்கம் 20 நூற்றாண்டின் நடுப்பகுதி வரையான காலத்தில் இது ஒரு இராணுவ தடுப்பு முகாமாகவும் சிறையாகவும் செயற்பட்டது. தற்காலத்தில் மக்களே இதைப் பராமரிக்கின்றனர். இத்தீவின் பிரதான சுற்றுலா மையங்களில் ஒன்றாக இருப்பதுடன் நகரத்தின் வரலாற்று அருங்காட்சியகமாகவும் செயற்படுகிறது.


</doc>
<doc id="230964" url="https://ta.wikipedia.org/wiki?curid=230964" title="மங்கல இசை மன்னர்கள் (நூல்)">
மங்கல இசை மன்னர்கள் (நூல்)

மங்கல இசை மன்னர்கள் பி. எம். சுந்தரம் எழுதிய நூலாகும். இது இசைக் கலைஞர்களின் வரலாற்று நூலாகும். 19 ஆம், 20 ஆம் நூற்றாண்டுகளில் புகழ்பெற்று விளங்கிய நாதசுவர, தவிற் கலைஞர்களின் வாழ்க்கை வரலாறு தனித்தனிக் கட்டுரைகளாக இந்நூலில் தரப்பட்டுள்ளன. நாதசுவரக் கலைஞர்கள் பற்றி 78 கட்டுரைகளும், தவில் கலைஞர்கள் பற்றி 48 கட்டுரைகளும் இந்த நூலில் இடம்பெற்றுள்ளன.

தமிழிசையின் இரு பழம்பெரும் இசைக்கருவிகளான நாதசுவரம், தவில் இசைக்கலைஞர்களின் வரலாறு, தனிப்பட்ட திறமைகள், பெற்ற விருதுகள் என்பவற்றோடு அக் கலைஞர்களின் சொந்தக் குணாதிசயங்களை இந்த நூல் ஆவணமாகப் பதிவு செய்துள்ளது. 1787 ஆம் ஆண்டில் பிறந்த கீவளூர் சுப்பராய பிள்ளை முதல் 1988 ஆம் ஆண்டு மறைந்த இஞ்சிக்குடி கந்தஸ்வாமி பிள்ளை வரை கிட்டத்தட்ட இருநூறு ஆண்டுகாலத்தில் வாழ்ந்த நூற்றுக்கும் மேற்பட்ட தமிழக, இலங்கை கலைஞர்கள் இந்த ஆய்வு நூலில் சேர்க்கப்பட்டுள்ளார்கள். இன்றைய நாதசுவரம், தவில் இசைக்கலைஞர்களுக்கு முன்னோடியாக இருந்த பழம்பெரும் இசைக் கலைஞர்களைப் பற்றிய எழுத்து ஆவணம் எதுவும் இல்லாமலிருந்த நிலையில் இந்த நூல் ஒரு முக்கிய வரலாற்று ஆவணமாகத் திகழ்கின்றது.

இந்நூல் முதன் முதலாக 2001 ஆம் ஆண்டு மெய்யப்பன் தமிழாய்வக வெளியீடாக 367 பக்கங்களைக் கொண்ட தொகுப்பாக வெளியிடப்பட்டது. 




</doc>
<doc id="230967" url="https://ta.wikipedia.org/wiki?curid=230967" title="ஸ்கேவா">
ஸ்கேவா

ஸ்கேவா (கிரேக்கம்: Σκευᾶς - Skeuas) என்பவர் யூதத் தலைமைக் குருவாக இருந்தவர் என விவிலியத்தின் திருத்தூதர் பணிகள் 19:14 இல் குறிக்கப்பட்டுள்ளது. ஆயினும் இப்பெயரில் எருசலேமில் யூதத் தலைமைக் குரு இருந்ததற்கு வேறு சான்றுகள் இல்லாததால், தற்கால அறிஞர் இக்கூற்றை ஏற்பதில்லை. ஆயினும் செக்கோடி இனக்குழுவினர் (Zadokite clan) எவ்வகை அதிகாரமும் இல்லாமல் இத்தகைய பட்டங்களை தாமே ஏற்றுவந்ததால் இவர் அவ்வினத்தவராக இருந்திருக்கலாம் விவிலியம் இவரை "சுற்றித் திரிந்து பேயோட்டும் யூதர்" எனக்குறிப்பிடுவது இக்கூற்றுக்கு வலுசேர்க்கின்றது. இவர் தமது ஏழு மைந்தர்களோடு இயேசுவின் பெயரைப் பயன்படுத்தி பேயோட்ட முயன்றதாகவும் அபோது அந்த ஆவிகள் அவர்களிடம் "இயேசுவை எனக்குத் தெரியும்: பவுலையும் எனக்குத் தெரியும்: ஆனால் நீங்கள் யார்?" என்று கேட்டு அவர்கள்மீது துள்ளிப் பாய்ந்து அவர்களைத் தாக்கி அனைவரையும் திணறடிக்கவே, அவர்கள் காயமுற்றவராய் ஆடையின்றித் தப்பியோடியதாகவும் விவிலியம் குறிக்கின்றது. இந்த நிகழ்வின் விளைவாய் பேசில் குடியிருந்த யூதர், கிரேக்கர் மற்றும் மாயவித்தைகளைச் செய்துவந்த பலரும் மனம்மாறியதாக விவிலியம் குறிக்கின்றது.


</doc>
<doc id="230968" url="https://ta.wikipedia.org/wiki?curid=230968" title="அறிவியலுக்கும் கலைகளுக்குமான நகரம்">
அறிவியலுக்கும் கலைகளுக்குமான நகரம்

அறிவியலுக்கும் கலைகளுக்குமான நகரம் (ஆங்கிலம்: City of Arts and Sciences; வலேசியன்: Ciutat de les Arts i les Ciències; எசுப்பானியம்: Ciudad de las Artes y las Ciencias) என்பது பொழுதுபோக்கு அம்சங்களுடன் கூடிய கலாச்சார மற்றும் கட்டடக்கலைச் சிறப்பம்சம் கொண்ட கட்டிடத்தொகுதி ஆகும். இது எசுப்பானியாவின் வாலேன்சியாவில் அமைந்துள்ளது. உல்லாசப் பயணிகள் அதிகமாக வந்துபோகும் இடமாக இது அமைந்துள்ளது. இந்நகரக் கட்டிடத்தொகுதியிலேயே வாலேன்சியாவின் அரைவாசிப்ப்பங்குப் பொருளாதார வருமான தங்கியுள்ளது. எசுப்பானியாவின் பன்னிரு புதையல்களில் இதுவும் ஒன்றாகும்.





</doc>
<doc id="230975" url="https://ta.wikipedia.org/wiki?curid=230975" title="தூண் அன்னை பசிலிக்கா">
தூண் அன்னை பசிலிக்கா

தூண் அன்னை பசிலிக்கா (ஆங்கிலம்: Basilica–Cathedral of Our Lady of the Pillar; எசுப்பானியம்: Catedral-Basílica de Nuestra Señora del Pilar) என்பது மிகவும் புகழ்மிக்க உரோமன் கத்தோலிக்கத் ஆலயங்களுள் ஒன்றாகும். எசுப்பானியாவின் அரகொன், சாரகோசா எனும் இடத்தில் இது அமைந்துள்ளது. கன்னி மரியாவின் தூண் அன்னை என்னு பெயரின் கீழ் இவ்வலயம் நேர்தளிக்கப்பட்டுள்ளது. வரலாற்றின் அடிப்படையில் நோக்கும் போது இப்பெருங்கோவிலே உலகத்தில் மரியாவின் பெயரில் கட்டப்பட்ட முதற் கோவில் ஆகும். எசுப்பானியாவின் பன்னிரு புதையல்ளில் இதுவும் ஒன்றாகும்.




</doc>
<doc id="230976" url="https://ta.wikipedia.org/wiki?curid=230976" title="செயுத்தாவின் அரச தூண்கள்">
செயுத்தாவின் அரச தூண்கள்

செயுத்தாவின் அரச தூண்கள் ("Royal Walls of Ceuta"; எசுப்பானியம்: "Murallas Reales de Ceuta") எசுப்பானியாவின், தன்னாட்சிக்கு உட்பட்ட செயுத்தாவில் (வட ஆபிரிக்கா) அமைந்துள்ள மாபெரும் தூண்கள் ஆகும். இத்தூண்கள் கடற்கரைப் பாதுகாப்பிற்காகவும் தடுப்பிற்காகவுமே கட்டப்பட்டுள்ளன. இத்தூண் 1985 ஆம் ஆண்டு ஜூலை 03 ஆம் திகதி எசுப்பானிய பாரம்பரியக்களமாக திறக்கப்பட்டது. 2007 ஆம் ஆண்டில், எசுப்பானியாவின் 12 புதையல்களை தெரிவு செய்யும் போட்டியில் இவ்விடமும் கலந்துகொண்டது. 


</doc>
<doc id="230978" url="https://ta.wikipedia.org/wiki?curid=230978" title="பொரித்தல்">
பொரித்தல்

பொரித்தல் என்பது ஒரு வகைச் சமையல் முறை. எண்ணெய் அல்லது கொழுப்பைச் சூடாக்கி அதற்குள் உணவுப் பொருளை இட்டுச் சமைப்பதே பொரித்தல் எனப்படுகிறது. பல வகையான உணவுப் பொருட்களில் பொரித்தல் முக்கிய இடம் பெறுகிறது. பொரித்த உணவு வகைகள் சுவையானவை. ஆனால், எண்ணெய், கொழுப்பு என்பன, சிறப்பாகச் சூடாக்கப்பட்ட எண்ணெய், கொழுப்புப் போன்றவை உடல் நலத்துக்குக் கேடானவை என்பதால், தற்காலத்தில், பொரித்த உணவுகளைப் பலரும் குறைவாகவே உட்கொள்ளுகின்றனர். பொரித்து உணவு ஆக்கும் வழக்கம் கி.மு.2500 காலப் பகுதியிலேயே எகிப்தில் இருந்ததாகத் தெரிகிறது.

சமையலில் பல்வேறு வகையான பொரித்தல் முறைகள் உள்ளன. பொரிக்கும் பண்டம் முற்றாக எண்ணெயில் அமிழக் கூடிய வகையில் எண்ணெய் விட்டுப் பொரிப்பது ஒரு வகை. ஆழம் குறைவான பாத்திரத்தில் குறைவான எண்ணெய் விட்டுப் பொரிப்பது இன்னொரு வகை. பொரிக்கும் உணவுப் பொருளைப் பொறுத்து அடுப்பின் சுவாலையைக் குறைத்து நீண்ட நேரம் பொரிய விடுவதும், முழுச் சுவாலையில் வேகமாகப் பொரிய விடுவதும் உண்டு. பொரிக்கும் பொருள் பெரிய துண்டுகளாக இருக்கும்போதோ அல்லது வேகுவதற்கு நீண்ட நேரம் எடுக்கக்கூடியது என்றாலோ, முழுச் சுவாலையில் பொரிக்கும்போது உட்புறம் வேகு முன்பே வெளிப்புறம் தீய்ந்துவிடக்கூடிய வாய்ப்பு உள்ளது.

தமிழரின் முதன்மை உணவுகளில் பொரித்தல் குறைவாகவே காணப்படுகிறது. முதன்மை உணவுகளுடன் உட்கொள்ளக்கூடிய கறிகள் பலவற்றில் பொரித்தல் ஒரு பகுதியாக இடம்பெறுவது உண்டு. சிலவகைக் காய்கறிகளைப் பொரித்துக் குழம்பு சமைப்பது உண்டு. தவிரத் தமிழர் உணவில் பொரித்துச் சமைக்கப்படும் பொரியல்கள் இடம்பெறுகின்றன. அப்பளம், வாழைக்காய்ப் பொரியல், பலவகைக் கிழங்குப் பொரியல்கள் போன்றவையும், மீன் பொரியல், இறைச்சிப் பொரியல், முட்டைப் பொரியல் போன்றவையும் தமிழர் உணவில் இடம்பெறக்கூடிய பொரித்த உணவு வகைகள். அத்துடன், பல சிற்றுண்டி வகைகளில் பொரித்தல் முக்கியமானது. வடை, முறுக்கு வகைகள், அதிரசம், ஓமப்பொடி போன்றவை பொரித்த சிற்றுண்டிகள்.


</doc>
<doc id="230979" url="https://ta.wikipedia.org/wiki?curid=230979" title="மாலகா பெருங்கோவில்">
மாலகா பெருங்கோவில்

மாலகா பெருங்கோவில் ("Cathedral of Málaga") என்பது மறுமலர்ச்சிக் கால தேவாலயங்களில் ஒன்றாகும். இது எசுப்பானியாவின் தெற்குப்பகுதியில் அமைந்திருக்கும் மாலகா நகரில் உள்ளது. இதன் அமைவிடம் தொலைந்துபோன மத்தியகால சொனகர்களின் தூண்களின் அமைவிடமாக குறித்துக் காட்டப்படும் இடமாகும். இது 1528 மற்றும் 1782 இற்கு இடைப்பட்ட காலத்தில் அமைக்கப்பட்டது. இதன் அமைப்பு டீகோ தெ சிலோவால் அமைக்கப்பட்டது. இதன் உட்பகுதியும் கூட மறுமலர்ச்சிக்கால அமைப்பிலேயே உள்ளது.

மாலகா பெருங்கோவில் முக்கோண வடிவத்தில் அமைக்கப்பட்டுள்ளது. இதன் வடக்குப் பக்கக் கோபுரம் 86மீட்டர் உயரம் கொண்டது. இதன் உயரம் காரணமாக அடலூசியாவின் இரண்டாவது உயரமான பெருங்கோவிலாகவும் விளங்குகிறது. இதன் தெற்குக் கோபுரம் இன்னமும் கட்டி முடிக்கப்படவில்லை.



</doc>
<doc id="230980" url="https://ta.wikipedia.org/wiki?curid=230980" title="ஒவீடொ பெருங்கோவில்">
ஒவீடொ பெருங்கோவில்

ஒவீடொ பெருங்கோவில் (எசுப்பானியம்: Catedral Metropolitana Basílica de San Salvador, இலத்தீன்: Sancta Ovetensis) என்பது வடக்கு எசுப்பானியாவில் அமைந்துள்ள ரோமன் கத்தோலிக்கப் பெருங்கோவில் ஆகும். இப்பெருங்கோவில் பல்வேறு கட்டிடக்கலை வடிவங்களைக் கொண்டுள்ளது. பரோக், ரோமினிச, கோதிக் கட்டிடக்கலைகளே அதிகமாகக் காணப்படுகின்றன.

இப் பெருங்கோவில், ஒஸ்டோரியஸ் மன்னன் முதலாம் ஃபிரூலாவால் கிபி 781 இல் தொடங்கப்பட்டு, அவனது மகன் இரண்டாம் அல்ஃப்ன்சோவால் கிபி 802 இல் விரிவாக்கப்பட்டது



</doc>
<doc id="230982" url="https://ta.wikipedia.org/wiki?curid=230982" title="ஊர்ஜெல் பெருங்கோவில்">
ஊர்ஜெல் பெருங்கோவில்

ஊர்ஜெல் பெருங்கோவில் (Cathedral of Urgel) என்பது ஊர்ஜெல் நகரத்தில் அமைந்துள்ள பெருங்கோவில் ஆகும். ஊர்ஜெல் திருச்சபையின் ஆசனப் பெருங்கோவில் இதுவே ஆகும். இது கன்னி மரியாளுக்காக கட்டப்பட்ட ஆலயம் ஆகும். இதன் முகப்புப் பகுதியில் ரோமானிய, இத்தாலிய, காத்திலோனிய கட்டிடக்கலை வடிவங்கள் காணப்படுகின்றன.

இது 1116 ஆம் ஆண்டில் கட்டப்பட்டது, ஆகவே இதுவும் காத்தாலோனியாவில் அமைந்துள்ள பழமையான பெருங்கோவில்களில் ஒன்றாகும்.




</doc>
<doc id="230983" url="https://ta.wikipedia.org/wiki?curid=230983" title="கலியானா அரண்மனை">
கலியானா அரண்மனை

பலசியோ தெ கலியானா அல்லது பொதுவாக கலியானா அரண்மனை என்பது எசுப்பானியாவின் டொலேடோவில் அமைந்துள்ள ஒரு அரண்மனை ஆகும். இது டாகஸ் ஆற்றின் ஓரத்தில் அமைந்துள்ளது. இது டொலேடோவின் தைபாவை பதின் மூன்றாம் நூற்றாண்டுகளில் ஆட்சி செய்த அல்-மானும் என்பவரின் கோடைகால மாளிகை அமைந்த இடத்தின் மேல் அமைக்கப்பட்டுள்ளது. 

இந்த அரண்மனையைச் சுற்றியுள்ள பூந்தோட்டம் 'அல்-முனியா அல்-நா'உர' ('Al-Munya al-Na‘ura') அல்லது குர்தா டல் ரே (அரசரின் பூந்தோட்டம்) என அழைக்கப்படுகிறது. இது மருந்தியலாளரான அல்-வாபிட்டின் தாவரவியல் பூங்காவையும் உள்ளடக்கியுள்ளது. இது இங்கு காணப்படும் நீர்ப்பாசன அமைப்புகளுக்குப் பிரசித்தமானது. அந்த அமைப்புகளின் எஞ்சியிருக்கும் கட்டட இடிபாடுகள் இப்போதும் காணப்படுகின்றன.

இந்தப் பூந்தோட்டம் அல்-சார்கலியால் நீர் கடிகாரம் அமைக்கப்பட்டிருந்த இடமாக இருக்கலாம்.

1950 இலிருந்து இந்த அரண்மனையும் பூங்காவும் மீளுருவாக்கம் செய்யப்பட்டுள்ளது.




</doc>
<doc id="230986" url="https://ta.wikipedia.org/wiki?curid=230986" title="பெர்காமின் அந்திப்பா">
பெர்காமின் அந்திப்பா

புனித அந்திப்பா என்பவர் பல கிறித்தவ மரபுகளின்படி திருவெளிப்பாடு 2:13இல் குறிப்பிடப்பட்டுள்ள சாத்தான் குடியிருக்கும் இடத்தில் கொல்லப்பட்ட "நம்பிக்கையுள்ள சாட்சியான" அந்திப்பா ஆவார். கிறித்தவ மரபுகளின்படி உரோமை அரசர் தொமிசியனின் ஆட்சிக்கலத்தில் இவர் திருத்தூதர் யோவானால் பெர்காமின் ஆயராக திருப்பொழிவு பெற்றவர் ஆவர். மரபுப்படி இவர் சுமார் கி.பி 92இல் அவ்வூரில் வாழ்தோரால் வணங்கப்பட்ட பேய்களை ஓட்ட அவ்வூரினரால் காளை வடிவ வானலில் உயிரோடு வறுக்கப்பட்டு கொல்லப்பட்டார் என்பர்.

இவரின் அருளிக்கங்களில் இருந்து எண்ணெய் வழிந்ததாக மரபு உண்டு. கிழக்கத்திய கிறித்தவத்தில் இவரின் விழா நாள் ஏப்ரல் 11 ஆகும்.



</doc>
<doc id="230988" url="https://ta.wikipedia.org/wiki?curid=230988" title="சூரிய மண்டல உறுப்புகளின் பட்டியல்">
சூரிய மண்டல உறுப்புகளின் பட்டியல்

சூரிய மண்டல உறுப்புகளின் பட்டியல் ("List of Solar System objects") சூரியனிலிருந்து அவை சுற்றும் பாதையின் தூரத்தின் அடிப்படையில் கீழே பட்டியலிடப்பட்டுள்ளன. இந்தப் பட்டியலில் உள்ள பெரும்பாலான சூரியக் குடும்ப உறுப்புகள் 500 கிலோமீட்டர் மற்றும் அதைவிட அதிகமான விட்டம் கொண்டவை ஆகும்.




</doc>
<doc id="230993" url="https://ta.wikipedia.org/wiki?curid=230993" title="டொலேடோ பெருங்கோவில்">
டொலேடோ பெருங்கோவில்

டொலேடோ பெருங்கோவில் (ஆங்கிலம்: Primate Cathedral of Saint Mary of Toledo, Spanish: Catedral Primada Santa María de Toledo) என்பது எசுப்பானியாவின் டொலேடோ எனும் நகரில் அமைந்துள்ள ரோமன் கத்தோலிக்கப் பெருங்கோவில் ஆகும். இதுவே டொலேடோ திருச்சபையின் ஆசனப் பெருங்கோவில் ஆகும். இதன் கட்டுமானப்பணிகள் 1227 ஆம் ஆண்டு மூன்றாம் பெடினாண்ட் எனும் மன்னனால் ஆரம்பித்து வைக்கப்பட்டது.

இது கோதிக் கட்டிடக்கலைக்குப் பிரசித்தமான பேராலயமாகும். எனினும் சில இடங்களில் முடேயர் கட்டிடக்கலையும் பயன்படுத்தப்பட்டுள்ளது.




</doc>
<doc id="231013" url="https://ta.wikipedia.org/wiki?curid=231013" title="கார்ல் பொப்பர்">
கார்ல் பொப்பர்

சேர் கார்ல் ரைமண்ட் பொப்பர் ("Sir Karl Raimund Popper", 28 சூலை 1902 – 17 செப்டம்பர் 1994) என்பவர் ஆஸ்திரிய-பிரித்தானிய மெய்யியலாளரும், இலண்டன் பொருளியல் பள்ளி பேராசிரியரும் ஆவார். இவர் பொதுவாக 20ம் நூற்றாண்டின் தலைசிறந்த அறிவியல் மெய்யியலாளர்களுள் ஒருவர் எனப் போற்றப்படுகிறார். கலை வரலாறு முதல் மருத்துவம் வரையான சமூக, இயற்கை அறிவியல் துறைகள் அனைத்திலும் பொப்பரின் செல்வாக்கு குறிப்பிடத்தக்க முக்கியத்துவம் பெறுகிறது.

பிரான்சிஸ் பேக்கன் என்பவரால் தொடங்கப்பட்டு ஏற்றுக் கொள்ளப்பட்டு வந்த அறிவியல் முறையை நிராகரித்த கார்ல் பொப்பர், அதற்குப் பதிலாக பொய்ப்பித்தற் கோட்பாடு என்ற புதியதொரு அறிவியல் முறையை முன்வைத்தார். அறிவியலாளர் ஒருவர் அறிவியல் கொள்கையை நிறுவ வேண்டும் என முயலாமல், அதற்கு மாற்றாக ஏற்கனவே முன்மொழியப்பட்ட அறிவியல் கொள்கைகளைப் பொய்ப்பிக்கவே முயல வேண்டும் என பொப்பர் கூறினார். மார்க்சியம் ஒரு பொய்ப்பிக்கமுடியாக் கொள்கை எனக் கூறப்படுவதால் மார்க்சியம் அறிவியல் கொள்கை அல்ல எனக் கூறி அதனை நிராகரித்தார். அரசியலில் தாராண்மை மக்களாட்சி, சமூகவியல் திறனாய்வுக் கொள்கைகளை ஆதரித்தார். இவை "திறந்த சமூகத்திற்கு" இட்டுச் செல்லும் எனக் குறிப்பிட்டார்.

கார்ல் பொப்பர் வியன்னாவில் (அன்றைய ஆஸ்திரிய அங்கேரியில்) 1902 ஆம் ஆண்டில் உயர் நடுத்தரக் குடும்பம் ஒன்றில் பிறந்தவர். இவரது பெற்றோரின் பெற்றோர்கள் அனைவரும் யூத இனத்தவர். ஆனாலும், கார்ல் பிறப்பதற்கு முன்னரே இவரது குடும்பத்தினர் லூதரனியத்தைத் தழுவிக் கொண்டனர். கார்லின் தந்தை சைமன் பொப்பர் ஒரு வழக்கறிஞரும், வியென்னா பல்கலைக்கழக முனைவரும் ஆவார். தாய் ஜெனி சிலேசிய-அங்கேரியர். தந்தை ஒரு நூல் விரும்பியாக இருந்தார். 12,000–14,000 நூல்களை அவர் சேகரித்து வைத்திருந்தார். அவை அனைத்தையும் கார்ல் பொப்பர் முதுசொமாகப் பெற்றுக் கொண்டார்.

தனது 16வது அகவையில் பள்ளிப் படிப்பை முடித்துக் கொண்டு, வியென்னா பல்கலைக்கழகத்தில் விருந்தினர் மாணவராக சேர்ந்து கணிதம், இயற்பியல், மெய்யியல், உளவியல், இசையின் வரலாறு போன்ற பாடங்களைப் படித்தார். 1919 இல் மார்க்சிய சிந்தனையால் கவரப்பட்டு பள்ளி மாணவர்களின் சோசலிசக் கழகத்தில் சேர்ந்தார். அத்துடன், அக்காலத்தில் மார்க்சியக் கொள்கையை முழுமையாக ஏற்றுக் கொண்ட ஆஸ்திரிய சமூக சனநாயக தொழிலாளர் கட்சியிலும் சேர்ந்து இயங்கினார். 1919 சூன் 15 இல் ஒன்றில் இடம்பெற்ற ஆர்ப்பாட்டம் ஒன்றில் ஆயுதமில்லா கட்சித் தோழர்கள் எட்டுப் பேர் காவல்துறையினரால் சுட்டுக் கொல்லப்பட்ட நிகழ்வைக் கண்ணுற்ற கார்ல் பொப்பர், கார்ல் மார்க்சின் அறிவியல்-நோக்கற்ற வரலாற்றுப் பொருள்முதலியம் ஒரு மாயை எனக் கண்டு, மார்க்சியத்தில் இருந்து தன்னை விடுவித்துக் கொண்டார். பின்னர் அவர் சமூக தாராண்மைவாதத்தின் ஆதரவாளராக தனது வாழ்நாள் முழுவதும் இருந்து வந்தார்.

சிறிது காலம் வீதியோரக் கட்டட வேலைகளில் பணியாற்றிய போதிலும், தனது கல்வியைத் தொடர்ந்தார். பின்னர் ஆல்பிரட் ஆட்லர் என்ற சிறுவர்களுக்கான உளவியல் நிபுணரின் மருத்துவமனையில் பணியாற்றினார். இறுதியில், 1922 ஆம் ஆண்டில் வியென்னா பல்கலைக்கழகத்தில் சாதாரண மாணவராக சேர்து, 1924 ஆம் ஆண்டில் தொடக்கப்பள்ளி ஆசிரியராக பல்கலைக்கழகக் கல்வியை முடித்தார். 1925 இல் ஆசிரியர் பயிற்சிக் கல்லூரில் சேர்ந்து, மெய்யியல், உளவியல் பாடங்களைக் கற்றார். இக்காலப்பகுதியில், ஜோசப்பீன் என்னிங்கர் என்பவரை சந்திக்க நேர்ந்தது. இவரையே பொப்பர் 1930 ஆம் ஆண்டில் திருமணம் முடித்தார்.

1928 இல் பொப்பர் கார்ல் பூலர் என்பவரின் மேற்பார்வையின் கீழ் உளவியலில் முனைவர் பட்டம் பெற்றார். 1929 இல் தொடக்கப்பள்ளி ஒன்றில் கணிதத்திலும், இயற்பியலிலும் ஆசிரியரானார். 1934 ஆம் ஆண்டில் "அறிவியல் கண்டுபிடிப்பின் தருக்கம்" (The Logic of Scientific Discovery), என்ற நூலை எழுதி வெளியிட்டார். இந்நூலில் அவர், அறிவியலையும் அறிவியலல்லாதவற்றையும் வேறுபடுத்தும் தனது பொய்ப்பித்தற் கோட்பாட்டை முன்வைத்தார். 1935, 1936 ஆம் ஆண்டுகளில் தனது படிப்பின் நிமித்தம் இங்கிலாந்து சென்று திரும்பினார்.

பொப்பர் 1937 ஆம் ஆண்டில் நியூசிலாந்துக்குக் குடிபெயர்ந்தார். கிறைஸ்ட்சேர்ச் நகரில் உள்ள கான்டர்பரி பல்கலைக்கழகத்தில் மெய்யியல் விரிவுரையாளர் ஆனார். இங்கிருந்தே அவர் "திறந்த சமூகமும் அதன் எதிரிகளும்" ("The Open Society and its Enemies") என்ற தனது புகழ்பெற்ற ஆக்கத்தை எழுதினார். 1946 ஆம் ஆண்டில், இரண்டாம் உலகப் போர் நிறைவடைந்ததை அடுத்து, இங்கிலாந்து திரும்பி, இலண்டன் பொருளியல் பள்ளியில் ஏரணம், அறிவியல் முறை ஆகியவற்றில் விரிவுரையாளராகப் பணியில் சேர்ந்தார். மூன்று ஆண்டுகளின் பின்னர் 1949 இல் இலண்டன் பல்கலைக்கழகத்தில் பேராசிரியரானார். 1958 முதல் 59 வரை அரிஸ்டோட்டலியன் கழகத்தின் தலைவராகப் பணியாற்றினார். 1969 இல் பல்கலைக்கழக ஆசிரியப் பணியில் இருந்து ஓய்வு பெற்றார். 1985 ஆம் ஆண்டில் மனைவியுடன் ஆஸ்திரியா திரும்பினார். அதே ஆண்டில் மனைவி இறந்தார். 1986 ஆம் ஆண்டில் மீண்டும் ஐக்கிய இராச்சியம் திரும்பினார்.
கார்ல் பொப்பர் 1994 செப்டம்பர் 17 இல் தனது 92வது அகவையில் புற்றுநோய், நுரையீரல் அழற்சி, சிறுநீரகக் கோளாறு போன்ற நோய்களால் பீடிக்கப்பட்டுக் காலமானார். இறப்பதற்கு இரு வாரங்களுக்கு முன்னர் வரை அவர் தனது மெய்யியல் ஆய்வுகளில் ஈடுபட்டிருந்தார். இலண்டனிலேயே அவரது உடல் எரிக்கப்பட்டு, சாம்பல் மட்டும் வியென்னாவுக்குக் கொண்டு செல்லப்பட்டு, அவரது மனைவியின் அடக்கத்தலத்தின் பக்கத்திலேயே புதைக்கப்பட்டது. கார்ல் பொப்பருக்குப் பிள்ளைகள் இல்லாததால், அவரது சொத்துகள் அவரது செயலாளரால் பராமரிக்கப்பட்டது. பொப்பரின் கையெழுத்துப்படிகள் ஸ்டான்போர்டு பல்கலைக்கழகத்தின் ஊவர் கல்விநிலையத்திற்கு வழங்கப்பட்டன. அவர் சேகரித்து வைத்திருந்த நூல்கள் ஆத்திரியாவின் கிளாகன்புர்ட் பல்கலைக்கழகத்திற்கு வழங்கப்பட்டன. ஏனையவை அனைத்தும் கார்ல் பொப்பர் அறக்கட்டளைக்குக் கொடுக்கப்பட்டன.

கார்ல் பொப்பர் ஒரு காலத்தில் சோசலிசக் கொள்கைகளில் நம்பிக்கையுடைவராய் இருந்தார். 1919களில் அவர் தன்னை ஒரு பொதுவுடமைவாதியாகவே கருதினார். இக்காலத்தில் அவர் பொருளியலில் மார்க்சியக் கருத்துகள், வர்க்கப் போர், மற்றும் வரலாறு ஆகியவற்றை அறிந்திருந்தார். விரைவிலேயே மார்க்சியக் கொள்கை ஒரு மாயை என அவர் உணர ஆரம்பித்தார். புரட்சிக்காக இரத்தம் சிந்துவது அவசியம் என்ற கொள்கையாளர்களுடன் அவர் விலகி நிற்க முயன்றார்.

1920களிலும், 30களிலும் ஆஸ்திரியாவில் பாசிசம் தலைதூக்குவதை சனநாயகவாதிகளால் தடுக்க இயலாமல் போனதால் பொப்பர் பெரும் மனக்கவலைக்குள்ளானார். செருமன் ரெய்க் ஆத்திரியாவை இணைத்துக் கொண்டதை அடுத்து, பொப்பர் நிரந்தரமாக புலம்பெயர முடிவெடுத்தார். சமூக அறிவியலில் பொப்பரின் முக்கியமான ஆக்கங்களான "வரலாற்று நியதிவாதத்தின் வறுமை" ("The Poverty of Historicism", 1944), "திறந்த சமூகமும் அதன் எதிரிகளும்" ("The Open Society and Its Enemies", 1945) ஆகியவை மத்திய ஐரோப்பிய நாடுகளில் அக்காலப்பகுதியில் நிலவிய ஒருகட்சி ஆட்சிகளின் தாக்கங்களினால் எழுதப்பட்டவை ஆகும். இந்த நூல்கள் சமூக, மற்றும் அரசியல் தத்துவத்தில் சனநாயகத் தாராண்மைவாதத்தை ஆதரிப்பவையாக எழுதப்பட்டன.

உளவியலில் சிக்மண்ட் பிராய்ட் முன்வைத்த உளநிலைப் பகுப்பாய்வுக் கொள்கை அறிவியல் தன்மையைக் கொண்டிருக்கவில்லை எனக் கூறி பொப்பர் அதனை நிராகரித்தார். பிராய்ட் என்ற மருத்துவர் தமது நோயாளிகள் பலரின் உளநோயைத் தீர்க்கும் வகையில் தனது பகுப்பாய்வுக் கொள்கையை உருவாக்கினார். தனது கொள்கைக்கு சாதகமான தரவுகளைத் திரட்டுவதிலேயே அவர் ஈடுபட்டார், தனது கொள்கை ஏன் பொய்யாக இருக்கக்கூடாது என அவர் சிந்திக்கவில்லை என பொப்பர் கருதினார். இதன் மூலம் உளநிலைப் பகுப்பாய்வுக் கொள்கைகளின் பலம் எனக் கொள்ளப்பட்டவைகள் உண்மையில் அதன் பலவீனங்களே என்றார் பொப்பர். 20ம் நூற்றாண்டின் ஆரம்பத்தில், இயற்பியலில் சார்புக் கோட்பாட்டை உருவாக்கிய ஆல்பர்ட் ஐன்ஸ்டைன் தனது ஒளி விலகல் குறித்த கோட்பாடு நிரூபிக்க முடியாமல் போகலாம் எனக் கருதினார். இதனால், ஐன்ஸ்டைனை அறிவியல் மனப்பான்மைமையுடைய ஒரு சிந்தனையாளர் என பொப்பர் கூறினார். ஐன்ஸ்டைனின் கோட்பாடு 1919 இல் ஆர்தர் எடிங்டன் என்பவரால் உண்மையென நிரூபிக்கப்பட்டது. எந்தவொரு அறிவியல் கொள்கையும் முற்றிலுமாக சரியென நிறுவலாம் எனக் கருதுவது தவறு என்றும், தவறுகளைக் களைவதன் மூலமே அறிவியல் வளரும் என்ற முடிவுக்கு பொப்பர் வருகின்றார்.

அறிவியல் கொள்கை ஒன்றை நிறுவுவதற்கு எத்தனை பரிசோதனைச் சான்றுகள் கொடுக்கப்பட்டாலும், அதனைத் தருக்க ரீதியாகப் பொய்யெனக் கூறுவதற்கு ஏற்புடைய சான்று ஒன்றே ஒன்று போதுமானது. இதனால் அறிவியல் கொள்கையை நிறுவுவதற்குப் பதிலாக நிராகரிக்கவே முயல வேண்டும் என பொப்பர் கூறினார். "பொய்யாக்கற் கோட்பாடு" ("falsifiable") என்பது ஒரு கொள்கை தவறு என நிறுவுவதல்ல, ஆனால், அது தவறு என்றால் அது நோக்கல் மூலமோ அல்லது பரிசோதனை மூலமோ நிறுவப்பட வேண்டும். இதன் மூலம் அவர் அறிவியலையும் அறிவியலல்லாதவற்றையும் வேறுபடுத்த பகுப்புக்கோடு ("demarcaton") ஒன்றை வரையறுக்கிறார். எந்த ஒரு அறிவியல் கொள்கையும் பொய்ப்பிக்க முடியாது என்றால் அது அறிவியல் கொள்கை அல்ல என்ற முடிவுக்கு பொப்பர் வருகிறார். இம்முடிவின் மூலம் உளநிலைப் பகுப்பாய்வும், மார்க்சியமும் பொய்ப்பிக்கமுடியாத கொள்கைகள் எனக் கூறப்படுவதால், அவை அறிவியல் கொள்கைகள் அல்லவெனப் பொப்பர் கூறினார். அதுபோன்றே வரலாறும் அறிவியலற்றது என்ற நிலைப்பாட்டை பொப்பர் கொண்டிருந்தார்.

குவாண்டம் விசையியல் பற்றிய கோப்பனேகன் விளக்கத்துக்கு எதிராக பொப்பர் நிறைய எழுதியுள்ளார். நீல்சு போர் முன்வைத்த "பயனுடைவாதம்" ("instrumentalism") குறித்தும் தனது எதிர்ப்பைப் பதிந்த பொப்பர், அண்டம் பற்றிய ஐன்ஸ்டைனின் நடப்பியல் அணுகுமுறை சரியானதென வாதிட்டார். பொப்பரின் பொய்ப்பித்தற் கோட்பாடு 19ம் நூற்றாண்டில் வாழ்ந்த சார்ல்சு பியேர்சு என்பவரின் வழுவாய்ப்புவாதத்தை ("fallibilism") ஒத்திருந்தது. பியேர்சின் ஆக்கங்களைத் தாம் முன்னரேயே அறிந்திருந்தால் அது தனக்கு நன்மையாக இருந்திருக்கும் என பொப்பர் தனது "Of Clocks and Clouds" (1966) என்ற நூலில் குறிப்பிடுகிறார்.

பொப்பர் "வாழ்வு முழுவதும் புதிர் விடுவித்தல்" ("All Life is Problem Solving") என்ற தனது நூலில், அறிவுக் கொள்கை ஒன்றை அறிமுகப்படுத்தினார். அதாவது, கால மாற்றத்தில் அண்டம் பற்றிய நமது அறிவு காலத்துடன் எவ்வாறு வளர்ச்சி அடைந்தது என்பதை அவர் இக்கொள்கை மூலம் விளக்கினார். அறியாமையில் இருந்து அறிவை நோக்கிய நமது பயணம் பிரச்சினை ஒன்றைத் தீர்க்கும் வகையில் அமைகின்றது என அவர் வாதாடினார். கொள்கை ஒன்று உண்மையானது என்பதை அறிவியல் சோதனை முறையில் நான் நிரூபிக்க முடியாது, பதிலாக அக்கொள்கை பொய்யென நிரூபிக்க முயல வேண்டும். அறிவின் முன்னேற்றம் என்பது, பொப்பரின் கோட்பாட்டின் படி, ஒரு பரிணாம வளர்ச்சி ஆகும். இது படிவளர்ச்சிக் கொள்கையில் இயற்கைத் தேர்வு முறை பின்பற்றும் அறிவியல் முறையை ஒத்தது. தனது அறிவுக் கொள்கையை அவர் பின்வரும் சமன்பாட்டின் மூலம் விளக்குகிறார்:

அறிதலுக்கான முயற்சி எப்போதும் ஒரு பிரச்சினை, formula_2, உடன் ஆரம்பமாகிறது. இதற்காக முன்மொழியப்பட்ட தீர்வு முயற்சியை formula_3 குறிக்கின்றது. முன்மொழியப்பட்ட தீர்வில் காணப்படும் தவறுகளைக் களைதலை formula_4 குறிக்கின்றது. formula_5 என்பது தவறுகள் களையப்பட்டதன் பின்னர் உள்ள நிலையைக் குறிக்கிறது. அதே வேளையில், formula_5 புதிய பிரச்சினை ஒன்றின் தொடக்கத்தையும் காட்டுகிறது. இவ்வாறு, 

எனப் பிரச்சினையைத் தீர்க்கும் முகமாக அறிவு உண்மையை நோக்கி வளர்ச்சியடைந்து செல்கின்றது.



</doc>
<doc id="231020" url="https://ta.wikipedia.org/wiki?curid=231020" title="கிரோனா பெருங்கோவில்">
கிரோனா பெருங்கோவில்

கிரோனாவின் புனித மேரி பெருங்கோவில் என்பது கிரோனா ரோமன் கத்தோலிக்க மறைமாவட்டத்தில் அமைந்துள்ள ஒரு பெருங்கோவில் ஆகும். இது எசுப்பானியாவில் உள்ள காத்தலோனியாவின் கிரோனாவில் அமைந்துள்ளது. இதன் உட்பகுதியில் காணப்படும் கோயிலின் நடுக்கூடம் கோதிக் கட்டடக்கலை வடிவமைப்பில் அமைந்த அகலமான நடுக்கூடம் ஆகும். இதன் அகலம் , மற்றும் இது ஒட்டுமொத்தமாய்ப் பார்க்கையில் புனித பேதுரு பேராலயத்திற்கு அடுத்ததாக, உலகின் இரண்டாவது பெரிய அகலமான நடுக்கூடத்தைக் கொண்ட பெருங்கோவில் ஆகும். பதினோராம் நூற்றாண்டில் இதன் கட்டுமானப் பணிகள் தொடங்கியபோது ரோமனெஸ்க் பாணியிலேயே அமைக்கப்பட்டது, பின் 13 மூன்றாம் நூற்றாண்டில் இருந்து தொடர்ந்து கோதிக் பாணியில் அமைக்கப்பட்டது. பெருங்கோவில் நாற்பத்தைந்து மீட்டர்கள் உயரம் கொண்டது.



</doc>
<doc id="231024" url="https://ta.wikipedia.org/wiki?curid=231024" title="ஜான் ஓ'கீஃப்">
ஜான் ஓ'கீஃப்

ஜான் ஓ'கீஃப் (John O'Keefe, பி: நவம்பர் 18, 1939) அமெரிக்க பிரித்தானிய நரம்பணுவியல் அறிஞரும் பேராசிரியரும் ஆவார். இலண்டன் பல்கலைக்கழகக் கல்லூரியின் புலன்சார் நரம்பணுவியல் மற்றும் உடற்கூறு துறையில் பேராசிரியராகப் பணிபுரிகிறார். மூளையில் உள்ள இடமறியும் உயிரணுக்கள் தான் நாம் சென்று வரும் இடங்களுக்கான வரைபடத்தை மூளையில் உருவாக்குகிறது என்பதை கண்டுபிடித்ததற்காக 2014ஆம் ஆண்டுக்கான மருத்துவத்திற்கான நோபல் பரிசை மே-பிரிட் மோசர், மற்றும் எட்வர்டு மோசருடன் பகிர்ந்து கொண்டுள்ளார்.


</doc>
<doc id="231025" url="https://ta.wikipedia.org/wiki?curid=231025" title="மே-பிரிட் மோசர்">
மே-பிரிட் மோசர்

மே-பிரிட் மோசர் (May-Britt Moser, பி: சனவரி 4, 1963) நோபல் பரிசு வென்றுள்ள நோர்வே நாட்டு உளவியலாளரும் நரம்பணுவியல் அறிவியலாளரும் காவ்லி நரம்பணுவியல் அமைப்புக்கள் கழகம் மற்றும் நினைவு உயிரியல் மையத்தின் (KI/CBM) நிறுவனரும் ஆவார். இந்த மையம் டிரான்தீம் நகரில் நோர்வீஜிய அறிவியல் தொழினுட்பப் பல்கலைக்கழகத்தில் அமைந்துள்ளது. மோசரும் அவரது கணவர் எட்வர்டு மோசரும் கடந்த பத்தாண்டுகளில் மூளையில் இடம் குறித்த நினைவு எவ்வாறு பதியப்படுகிறது என்பதைக் குறித்த முன்னோடியான ஆய்வினை நிகழ்த்தி யுள்ளனர். 

மே-பிரிட் மோசர் 2014ஆம் ஆண்டுக்கான மருத்துவ நோபல் பரிசை தமது கணவர் எட்வர்டுடனும் ஜான் ஓ'கீஃப் உடனும் பகிர்ந்து கொண்டுள்ளார்.


</doc>
<doc id="231026" url="https://ta.wikipedia.org/wiki?curid=231026" title="மு. அனந்தகிருஷ்ணன்">
மு. அனந்தகிருஷ்ணன்

மு. அனந்தகிருஷ்ணன் (M.Anandakrishnan, பிறப்பு: ஜூலை 12, 1928)
கணினியிலும், இணையத்திலும் தமிழை பயன்படுத்துவதில் முயற்சி மேற்கொண்டு வெற்றி பெற்றவர்களில் ஒருவர். பொறியியல் கல்லூரிகளில் மாணவர் சேர்க்கையை எளிதாக்கிய ஒற்றைச் சாளர முறை நடைமுறைக்குக் காரணமானவர். இவருக்கு 2002 இல் இந்திய அரசின் பத்மஸ்ரீ விருது வழங்கப்பட்டது.

பிறந்த ஊர் வாணியம்பாடி. பெற்றோர் முனிரத்தின முதலியார், ரங்கநாயகி அம்மாள். வாணியம்பாடி பெரியபேட்டை நகராட்சி ஆரம்பப் பள்ளி, இஸ்லாமியா உயர்நிலைப் பள்ளிகளில் பள்ளிப்படிப்பை முடித்து, கிண்டி பொறியியல் கல்லூரியில் கட்டட பொறியியல் பட்டம், அமெரிக்கா மின்னசோட்டா பல்கலைக்கழகத்தில் முதுநிலைப் பொறியியல், முனைவர் பட்டங்கள் பெற்றவர்.

இந்தியா திரும்பியதும், புதுதில்லியில் உள்ள மத்திய சாலை ஆராய்ச்சிக் கழகத்தின் முதுநிலை அறிவியல் அலுவலராகவும், கான்பூர் ஐஐடியில் பேராசிரியராகவும் பணியாற்றினார். பின்னர் வாஷிங்டனில் உள்ள இந்திய தூதரகத்தில் அறிவியல் ஆலோசகர், ஐ.நா வின் அறிவியல் மற்றும் தொழில்நுட்ப மேம்பாட்டு மையத்தின் துணை இயக்குநர், இம்மையத்துக்கான ஐ.நா. ஆலோசனைக் குழுவின் செயலர் ஆகிய உயர் பதவிகளை வகித்தார். பின்னர், அண்ணா பல்கலைக்கழக துணைவேந்தர் பதவியையும் வகித்தார்.
4 புத்தகங்களையும் 90 க்கும் மேற்பட்ட கட்டுரைகளையும் எழுதியள்ளார்.



</doc>
<doc id="231027" url="https://ta.wikipedia.org/wiki?curid=231027" title="எட்வர்டு மோசர்">
எட்வர்டு மோசர்

எட்வர்டு மோசர் ("Edvard Moser",பி: ஏப்ரல் 27, 1962) நோபல் பரிசு வென்றுள்ள நோர்வே நாட்டு உளவியலாளரும் நரம்பணுவியல் அறிவியலாளரும் காவ்லி நரம்பணுவியல் அமைப்புக்கள் கழகம் மற்றும் நினைவு உயிரியல் மையத்தின் (KI/CBM) நிறுவன இயக்குநரும் ஆவார். இந்த மையம் டிரான்தீம் நகரில் நோர்வீஜிய அறிவியல் தொழினுட்பப் பல்கலைக்கழகத்தில் அமைந்துள்ளது. 

மே-பிரிட்டும் எட்வர்டும் 1996இல் நோர்வீஜிய அறிவியல் தொழினுட்பப் பல்கலைக்கழகத்தில் நரம்பணுவியல் மற்றும் உளவியல் துறையில் இணைப் பேராசிரியர்களாக பணியில் சேர்ந்தனர். மற்றும் நினைவு உயிரியல் மையத்தை 2002இலும் காவ்லி நரம்பணுவியல் அமைப்புக்கள் கழகத்தை 2007இலும் நிறுவினர். மோசரும் அவரது கணவர் எட்வர்டு மோசரும் கடந்த பத்தாண்டுகளில் மூளையில் இடம் குறித்த நினைவு எவ்வாறு பதியப்படுகிறது என்பதைக் குறித்த முன்னோடியான ஆய்வினை நிகழ்த்தி யுள்ளனர். 

மோசர் தமது மனைவி மே-பிரிட்டுடன் பல பரிசுகளை வென்றுள்ளார்; லூசியா கிராசு ஓர்விட்சு பரிசு, கார்ல் இசுபென்சர் இலாஷ்லி விருது அவற்றில் சிலவாகும். 2014இல் மருத்துவத்திற்கான நோபல் பரிசை இருவரும் ஜான் ஓ'கீஃப் உடன் பகிர்ந்து கொண்டுள்ளனர். 2014இல் அமெரிக்காவின் தேசிய அறிவியல் கழகத்தின் வெளிநாட்டுச் சகாவாக ஏற்றுக்கொள்ளப்பட்டுள்ளார்.


</doc>
<doc id="231034" url="https://ta.wikipedia.org/wiki?curid=231034" title="அண்ணா பகுய்ன்">
அண்ணா பகுய்ன்

அண்ணா பகுய்ன் () (பிறப்பு: 24 ஜூலை 1982) ஒரு கனடிய நாட்டு நடிகை மற்றும் குரல் நடிகை ஆவார். இவர் எக்ஸ்-மென் திரைப்பட தொடர்களில் மேரி என்ற கதாபாத்திரத்தில் நடித்துள்ளார். இவர் எக்ஸ்-மென், எக்ஸ்-மென் 2, எக்ஸ்-மென் 3, எக்ஸ்-மென் 7 போன்ற பல திரைப்படங்களில் நடித்ததன் மூலம் புகழ் பெற்ற நடிகை ஆனார். இவர் தொலைக்காட்சித் தொடர்களிலும் நடித்துள்ளார் என்பது குறிப்பிடத்தக்கது.


</doc>
<doc id="231035" url="https://ta.wikipedia.org/wiki?curid=231035" title="டைலர் மானே">
டைலர் மானே

டைலர் மானே () (பிறப்பு: திசம்பர் 8, 1966) ஒரு கனடிய நாட்டு நடிகர் மற்றும் வல்லுனர் மல்லாடல் ஆவார். இவர் எக்ஸ்-மென் திரைப்படத்தில் சப்றேதூத் என்ற கதாபாத்திரத்தில் நடித்துள்ளார். அதை தொடர்ந்து பல திரைப்படங்களில் நடித்துள்ளார். 



</doc>
<doc id="231036" url="https://ta.wikipedia.org/wiki?curid=231036" title="காலமுறையற்ற வால்வெள்ளிகள்">
காலமுறையற்ற வால்வெள்ளிகள்

காலமுறையற்ற வால்வெள்ளிகள் ("non-periodic comets") அல்லது நீள் இடைவெளி வால்வெள்ளிகள் என்று அழைக்கப்படும் வால்வெள்ளிகள் ஒரு முறைக்கு மேலாக சூரியக் குடும்ப சுற்றுப்பாதையில் உற்றுநோக்கப்பட்டதாக உறுதியாகக் கூறமுடியவில்லை. இதனால், இவ்வால் வெள்ளிகள் பொதுவாக 200 ஆண்டுகள் அல்லது அதற்கு மேற்பட்ட ஆண்டுகளுக்கு ஒருமுறை என்ற சுற்றுப்பாதை காலம் கொண்டுள்ளன. சில வால் வெள்ளிகள் சூரியக் குடும்பத்தின் பாதையில் ஒரே ஒருமுறை மட்டும் வந்து போகும் சுற்றுப்பாதை காலம் கொண்டனவும் உள்ளன. சூரிய மண்டலத்தின் பரவளைய பாதை க்கு அருகில் காணப்படும் வான் வெள்ளிகள் மண்டலத்திற்கு அருகில் ஆயிரக்கணக்கான ஆண்டுகளுக்குப் பின்னர், ஏன் திரும்ப வராமல் கூட போவதுண்டு. ( சிலர் இந்த காலமுறையற்ற வால் வெள்ளிகளை சூரியனை மறுபடியும் சந்திக்க திரும்பாத வால் வெள்ளிகள் என்று குறிப்பிடுவர். அவ்வாறு திரும்ப வரவே வராது என்று C/1980 E1, C/2000 U5, C/2001 Q4 (NEAT), C/2009 R1, C/1956 R1, மற்றும் C/2007 F1 (LONEOS) போன்ற வால் வெள்ளிகள் கருதப்படுகின்றன.

பொதுவாக சர்வதேச அளவில், சூரிய மண்டல சுற்றுப்பாதைக்கு மீள வருகை தரும் காலமுறையற்ற வால் வெள்ளிகள் ‘சி’ என்ற எழுத்தில் ஆரம்பித்து அழைக்கப்படும் என்றும் மீண்டும் வரவே வராமல் மறைந்து போன வான் வெள்ளிகள் ’டி’ என்ற எழுத்தில் ஆரம்பித்து அழைக்கப்படும் எனவும் முடிவு செய்யப்பட்டுள்ளது.

கீழ்கண்ட அட்டவணையில் மீளத் திரும்புகின்ற வான் வெள்ளிகளின் முழுமைபெறாத பட்டியல் கொடுக்கப்பட்டுள்ளது.




</doc>
<doc id="231046" url="https://ta.wikipedia.org/wiki?curid=231046" title="அல்காலா டி எனேரசு">
அல்காலா டி எனேரசு

அல்காலா டி எனேரசு (), ("எனேரசு ஆற்றின் அரண்") என்ற எசுப்பானிய நகரம் யுனெஸ்கோவின் உலகப் பாரம்பரியக் களம் ஆகும். இந்நகரம், அதன் வளமான தொல்லியலுக்காக பிரபலமானது . மத்ரித் நகருக்கு வட கிழக்கே தொலைவில், கடல்மட்டத்திற்க்கு மேல் உள்ள இந்த நகரத்தில் 2,00,000 க்கும் மேற்ப்பட்டோர் வசிக்கின்றனர். எசுப்பானிய நாட்டின் தலைநகருக்கு அடுத்தபடியாக மக்கள்தொகையில் இந்நகர் உள்ளது.

செப்புக் காலகட்டத்திலிருந்தே இந்நகரில் மக்கள் வசித்து வருகின்றனர். ரோமானியர்கள் முதலாம் நூற்றாண்டில் இந்த பகுதியை வெற்றி கொண்டு கம்பலூட்டம் என்ற நகரத்தை கட்டினர். ரோமானியர்களால் கட்டப்பட்ட ஒரே நகரம் இதுவாகும்.
1480 ஆம் ஆண்டுகளில், கொலம்பசு பெர்டினாண்ட் மற்றும் இஸபெல்லாவை இங்கு முதன் முதலில் சந்தித்தார். அவரது அமெரிக்க கண்டுபிடிப்பு பயணத்திற்கு அவர்கள் பின்னர் நிதியளித்தனர்.

இந்நகரம் எசுப்பானிய உள்நாட்டுப் போரின் போது கடுமையாக சேதம் அடைந்தது.

இந்நகரம், அரகோனின் கேத்தரின் என்பவரின் பிறப்பிடமாகும். இதனால் இவர் மறைந்த இடமான இங்கிலாந்து நாட்டிலுள்ள பீட்டர்பரோ நகரும் அல்காலா நகரும் இரட்டை நகரமாக உள்ளன.

அல்காலா டி எனேரசு உடன் இரட்டை நகரமாக உள்ள பிற நகரங்கள்:




</doc>
<doc id="231047" url="https://ta.wikipedia.org/wiki?curid=231047" title="இன்பான்டே டான் லூயிஸ் அரண்மனை">
இன்பான்டே டான் லூயிஸ் அரண்மனை

இன்பான்டே டான் லூயிஸ் (எசுப்பானிய மொழி: "Palacio del Infante don Luis") என்பது எசுப்பானியா நாட்டின் போடில்லா டெல் மான்டேவில் உள்ள அரண்மனை ஆகும். இது கலாச்சார நன்மைக்கான ("Bien de Interés Cultural") சின்னமாக 1974 ஆம் ஆண்டு அறிவிக்கப்பட்டது. 



</doc>
<doc id="231048" url="https://ta.wikipedia.org/wiki?curid=231048" title="முந்நீர்">
முந்நீர்



</doc>
<doc id="231049" url="https://ta.wikipedia.org/wiki?curid=231049" title="முந்நீர் (உணவு)">
முந்நீர் (உணவு)

மூன்று வகையான பருகும் நீரை ஒன்றாகக் கலந்து உண்ணும் பழக்கம் சங்ககாலத் தமிழக மக்களிடையே இருந்து வந்தது. இந்தக் கலவை நீரை முந்நீர் என்றனர். எவ்வி அரசன் ஆண்ட மிழலை நாட்டில் இருந்த நலூரை அடுத்திருந்த முத்தூறு தொன்முது வேளிரின் வளையல்கை மகளிர் (பருவப் பெண்கள்) கானலில் பூக்கும் முண்டக மலர் மாலை அணிந்துகொண்டு மூன்று வகையான தீஞ்சுவை நீரைக் கலந்து உண்டு மகிழ்ந்து கடல்நீரில் பாய்ந்து விளையாடுவர். பனங்குரும்பை தரும் நீர், கருப்பஞ்சாறு, தாழையில் இறக்கிய நீர் ஆகியவற்றின் கலவையே அவர்கள் உண்ட முந்நீர்.


</doc>
<doc id="231056" url="https://ta.wikipedia.org/wiki?curid=231056" title="பின்னல் உயிரணு">
பின்னல் உயிரணு

பின்னல் உயிரணு ("grid cell", "பின்னல் கலம்") பல உயிரினங்களின் மூளையிலுள்ள பல்வகை நரம்பணுக்களில் ஒரு வகையாகும். இந்த உயிரினங்கள் புறவெளியில் தங்களிடத்தை அறிந்துகொள்ள இவை உதவுகின்றன. 



</doc>
<doc id="231062" url="https://ta.wikipedia.org/wiki?curid=231062" title="புதுவலசை">
புதுவலசை

புதுவலசை என்னும் ஊர், தமிழ்நாட்டின் இராமநாதபுரம் மாவட்டத்தில் அமைந்துள்ளது. இந்த ஊர் தெற்குத் (ரோட்டு) தெரு, மேற்குத் தெரு, கிழக்குத் தெரு, வடக்குத் தெரு, காயிதே மில்லத் நகர், நாடார் தெரு, தாவுகாடு, கடற்கரை சத்திரம் ஆகிய பகுதிகளை உள்ளடக்கியது.

இந்த ஊரின் வடக்கே மன்னார் வளைகுடா கடலும், தெற்கே வைகையாறும், மேற்கே தேர்போகி கிராமமும் கிழக்கே பனைக்குளம் கிராமமும் அமைதுள்ளன.. இங்கே பனை மரங்களும், தென்னை மரங்களும் அதிக அளவில் காணப்படுகின்றன.

முஸ்லீம் மக்களும், இந்து சமுதாய மக்களும் ஒன்றாக சேர்ந்து வாழக்கூடிய அழகான கிராமம்.

முஸ்லீம் சமுதாயம்

இந்து சமுதாயம்

இந்த கிராமம் சித்தார்கோட்டை - ஆற்றாங்கரை சாலையில் அமைந்துள்ளது.

பேருந்து வழித்தடம்

இங்கு வாழும் மக்கள் மீன்பிடித் தொழிலை மேற்கொள்கின்றனர். பனை மரத் தொழில் செய்வோரும் உள்ளனர்.

கடற்கரை சத்திரம்

</doc>
<doc id="231065" url="https://ta.wikipedia.org/wiki?curid=231065" title="பாவேந்தர் பாரதிதாசன் பழம்புதுப் பாடல்கள்">
பாவேந்தர் பாரதிதாசன் பழம்புதுப் பாடல்கள்

பாவேந்தர் பாரதிதாசனின் பழம்புதுப் பாடல்கள் என்பது ஒரு தொகுப்பு நூல் ஆகும். முனைவர் இரா. இளவரசு என்னும் தமிழ் அறிஞரால் இந்நூல் ஆக்கப்பட்டுள்ளது. ஏற்கனவே வெளிவந்த பாரதிதாசன் கவிதைத் தொகுதிகளில் இடம்பெறாத பாடல்கள் இந்நூலில் உள்ளன. இந்தத் தொகுப்பில் உள்ள பாடல்கள் அனைத்தும் பழம் பாடல்களே என்றும், தமிழ்கூறு நல்லுலகம் முதன் முறையாகக் காண்கிற பாடல்கள் இவை என்றும், புதுமைப் பொலிவு கொண்டவை என்றும் ஆசிரியர் தம் முன்னுரையில் கூறுகிறார். பாரதிதாசன் தமது பதின்மூன்றாம் அகவையில் (அதாவது 1904 ஆம் ஆண்டில்) எழுதிய பாடல் முதல் 1964 வரை எழுதிய பாடல் வரை இந்நூல் கொண்டுள்ளது.

பாரதியாரைச் சந்திப்பதற்கு முன்பே கனகசுப்புரத்தினம் என்னும் தம் இயற்பெயரில் பல பாடல்களை எழுதியுள்ளார் என்று இந்நூலில் குறிக்கப்பட்டுள்ளது. 500 பக்கங்களுக்கு மேல் அமைந்துள்ள இந்நூலில் இடம் பெற்ற 345 பாடல்கள் பல்வேறு இதழ்கள் மலர்களிலும் நூல்களிலும் தேடிப் பெறப்பட்டன. பாரதிதாசனின் கையெழுத்து வடிவத்தில் இருந்த பாடல்களும் இந்தத் தொகுப்பில் உள்ளன. கால வரிசைப்படி கவிதைகளை அமைத்துள்ளார் இந்நுலாசிரியர். சில பாடல்கள் எழுதப்பட்ட காலம் அறிய இயலாத நிலையில் 'காலம் தேடும் பாடல்கள்' என்னும் பகுதியில் அப்பாடல்கள் சேர்க்கப்பட்டுள்ளன.

இலாவணிப் பாட்டில்(1907) பாரதிதாசனின் பருவ உணர்வுகள் தெரிகின்றன.

அகாலியர் கையோடு கிர்பான் என்னும் ஒரு வகையான கத்தி வைத்திருப்பர். அக்கால அரசு கத்தி வைத்திருப்பதைக் குற்றம் என்று மறுத்தபோது அறவழியில் அகாலியர் போராடி வெற்றிப் பெற்றனர்.எனவே 'அகாலி வீரரின் ஆண்மையைக் கண்டிரோ! எனப் பாராட்டி அகாலியரின ஆண்மை (10-7-1923) என்னும் கவிதையில் பாடியுள்ளார்.







சாகாமைக்கு ஒழுக்கம் காரணம் (6-10-1959)-இக்கவிதையில் அறிவியல் அறிஞர் விசுவேசுவரைய்யா மிகு நாள் வாழ்ந்ததற்கு அவருடைய ஒழுக்கமே காரணம் என்று பாடினார்.

பாரதிதாசன் திருக்குறள் (21-6-1960) என்னும் தலைப்பில் சில பதிவாகியுள்ளன.

கருநாடக இசை அறிஞர் தியாகராஜர் தெலுங்கு கீர்த்தனைகளைப் பாரதிதாசன் தமிழில் மொழி ஆக்கம் செய்துள்ளார் என்பது பலரும் அறிய வேண்டிய செய்தி.
சிறீசுப்ரமணிய பாரதி கவிதா மண்டலம் என்னும் இதழில் (1935) தியாகராசரின் பதினொரு கீர்த்தனைகளைத் தமிழாக்கம் செய்துள்ளார் என்பதும் இந்த நூலின் வாயிலாக அறிந்து கொள்ள முடிகிறது.

பாவேந்தர் பாரதிதாசன் திராவிடம், தூய தமிழ், பகுத்தறிவு ஆகிய கொள்கைகளை ஏற்பதற்கு முன், சக்திப் பாட்டு, பராசக்தி திருப்புகழ், இராமாயணக் கதை நிகழ்ச்சிப் பாடல் எனப் பல பாடல்களை எழுதியுள்ளமை இங்குக் குறிப்பிடத்தக்கது. பாரதிதாசனின் தன்மான இயக்கத் தொடர்பு 1928 ஆம் ஆண்டில் ஏற்பட்டது என்னும் வரலாற்றுக் குறிப்பும் இந்நூலில் பதியப் பட்டுள்ளது.



</doc>
<doc id="231066" url="https://ta.wikipedia.org/wiki?curid=231066" title="நிலவு மறைப்பு, அக்டோபர் 2014">
நிலவு மறைப்பு, அக்டோபர் 2014

முழு நிலவு மறைப்பு ஒன்று ஒக்டோபர் 8, 2014 இல் இடம்பெறுகின்றது.இது 2014 ஆம் வருடத்தில் நிகழும் இரண்டு முழு சந்திர கிரகணங்களில் இரண்டாவதாகும். 

வட பசிபிக் பிரதேசத்தில் முழுமையாக இக் கிரகணத்தைக் காணமுடியும். வட அமெரிக்காவிலிருந்து நோக்குபவர்கள் அக்டோபர் 8 புதன் (கிழமை)பின்னிரவில் கிரகணத்தினைக் காணலாம். மேற்குப் பசிபிக் ஆஸ்திரேலியா, முழுஇந்தோனேசியா, ஜப்பான் மற்றும் கிழக்காசியா முதலான பகுதிகளில் அக்டோபர் 8 புதன் சூரியன் மறைந்த உடன் கிரகணத்தைக் காணலாம்.

யுரேனசு கோள் ஒக்டோபர் 7ந் திகதியளாவில் கிரகண நிலவுக்கு எதிர்க்கோளாக நிலவிலிருந்து 1° மேலாகக் காணப்படும்) இதனால் சாதாரண இருவிழியன் மூலம் பார்க்கக் கூடியதாக இருக்கும். பார்வை இடவழு காரணமாக யுரேனசு சந்திரனிலிருந்து தோன்றும் நிலை பார்க்கப்படும் இடத்துக்கு ஏற்ப வேறுபடலாம்.


</doc>
<doc id="231072" url="https://ta.wikipedia.org/wiki?curid=231072" title="மிர்சாபூர் மக்களவைத் தொகுதி">
மிர்சாபூர் மக்களவைத் தொகுதி

மிர்சாபூர் மக்களவைத் தொகுதி இந்திய மக்களவைத் தொகுதியாகும். இது உத்தரப் பிரதேசத்தில் உள்ள 80 தொகுதிகளில் ஒன்று.
இந்த மக்களவைத் தொகுதியில் உத்தரப் பிரதேச மாநிலச் சட்டப் பேரவைக்கான ஐந்து சட்டமன்றத் தொகுதிகள் உள்ளன.
அவை:



</doc>
<doc id="231074" url="https://ta.wikipedia.org/wiki?curid=231074" title="அனுப்பிரியா பட்டேல்">
அனுப்பிரியா பட்டேல்

அனுப்பிரியா பட்டேல், இந்திய அரசியல்வாதி ஆவார். இவர் அப்னா தள் என்னும் கட்சியைச் சேர்ந்தவர். இவர் மிர்சாபூர் மக்களவைத் தொகுதியில் போட்டியிட்டு வென்று, பதினாறாவது மக்களவையில் உறுப்பினர் ஆனார். 
இவர் 1981-ஆம் ஆண்டில் ஏப்ரல் 28-ஆம் நாளில், கான்பூரில் பிறந்தவர். சத்ரபதி ஷாகுஜி மகராஜ் பல்கலைக்கழகத்தில் எம்.பி.ஏ பயின்றார். 


</doc>
<doc id="231076" url="https://ta.wikipedia.org/wiki?curid=231076" title="இசாமு அக்காசாக்கி">
இசாமு அக்காசாக்கி

இசாமு அக்காசாக்கி (赤崎 勇|"Akasaki Isamu", பிறப்பு சனவரி 30, 1929) சப்பானிய அறிவியலாளர். இவர் 2014 ஆண்டுக்கான இயற்பியல் நோபல் பரிசை இரோசி அமானோ, சுச்சி நாக்காமுரா ஆகியோருடன் சேர்ந்து வென்றுள்ளார். காலியம் நைட்ரைடு என்னும் குறைக்கடத்தியால் செய்யப்பட்ட நீலநிற ஒளியுமிழும் ஒளியீரிக் கருவியைக் கண்டுபிடிக்க உதவியதால் இவருக்கு 2014 ஆண்டுக்கான இயற்பியல் நோபல் பரிசு அளிக்கப்பட்டது.



[a] http://www.compoundsemiconductor.net/csc/adminpanel/uploads/magazine_images/CompoundSemiconductor_Issue1.pdf (pp. 17–19)

[b]http://www.nature.com/naturejobs/2009/091008/full/nj0264.html#excellence-in-education-and-research

[c] http://www.nature.com/naturejobs/2009/091008/full/nj0264.html#industrial�academic-collaborations-going-global

[d] Insights & Enterprise in PHOTONICS SPECTRA,54　November,2004

[e] Materials Research Society Symposium Proceedings, Volume 639(2000)　xxiii－xxv,


</doc>
<doc id="231077" url="https://ta.wikipedia.org/wiki?curid=231077" title="சர்தனா சட்டமன்றத் தொகுதி">
சர்தனா சட்டமன்றத் தொகுதி

சர்தானா சட்டமன்றத் தொகுதி, உத்தரப் பிரதேச சட்டமன்றத்திற்கான 403 தொகுதிகளில் ஒன்று. இது முசாபர்நகர் மக்களவைத் தொகுதிக்கு உட்பட்டது.

இந்த தொகுதியில் மீரட் மாவட்டத்தில் உள்ள கீழ்க்காணும் பகுதிகள் சேர்க்கப்பட்டுள்ளன.



</doc>
<doc id="231080" url="https://ta.wikipedia.org/wiki?curid=231080" title="இரோசி அமானோ">
இரோசி அமானோ

இரோசி அமானோ (Hiroshi Amano, பிறப்பு: செப்டம்பர் 11, 1960, ஃகமாமாட்சு நகரம்) சப்பான் நாட்டைச் சேர்ந்த அறிவியலாளர். இவர் 2014 ஆம் ஆண்டுக்கான இயற்பியல் நோபல் பரிசை இசாமு அக்காசாக்கி, சுச்சி நாக்காமுரா ஆகியோருடன் வென்றுள்ளார். இந்த நோபல் பரிசானது திறன்மை மிக்க நீலநிற ஒளியுமிழி அல்லது ஒளியீரி என்னும் குறைக்கடத்திக் கருவியைக் கண்டுபிடித்தமைக்காக வழங்கப்பட்டுள்ளது. இதனால் ஆற்றல் சேமிப்பைத் தரும் வெண்ணிற ஒளிதரும் ஒளிவாய்களை அமைக்க முடியும்.


</doc>
<doc id="231081" url="https://ta.wikipedia.org/wiki?curid=231081" title="சைத்பூர் சட்டமன்றத் தொகுதி">
சைத்பூர் சட்டமன்றத் தொகுதி

சைத்பூர் சட்டமன்றத் தொகுதி, உத்தரப் பிரதேச சட்டமன்றத்திற்கான 403 தொகுதிகளில் ஒன்று. இது பாராபங்கி மாவட்டத்தின் பகுதிகளை உள்ளடக்கியது.



</doc>
<doc id="231084" url="https://ta.wikipedia.org/wiki?curid=231084" title="வாராணசி தெற்கு சட்டமன்றத் தொகுதி">
வாராணசி தெற்கு சட்டமன்றத் தொகுதி

தெற்கு வாராணசி சட்டமன்றத் தொகுதி, உத்தரப் பிரதேச சட்டமன்றத்திற்கான 403 தொகுதிகளில் ஒன்று. இது வாராணசி மக்களவைத் தொகுதிக்கு உட்பட்டது.



</doc>
<doc id="231087" url="https://ta.wikipedia.org/wiki?curid=231087" title="சுச்சி நாக்காமுரா">
சுச்சி நாக்காமுரா

சுச்சி நாக்காமுரா (中村 修二, Nakamura Shūji, பிறப்பு: மே 22, 1954, இக்காட்டா, எஃகீமெ, சப்பான்) சப்பானில் பிறந்து, அமெரிக்காவின் கலிபோர்னியா மாநிலத்தில் உள்ள சாண்டா பார்பராவில் இருக்கும் கலிபோர்னியா பல்கலைக்கழகத்தில் பொருள் அறிவியல் துறையில் பேராசிரியராகப் பணியாற்றுகின்றார் . இவர் 2014 ஆம் ஆண்டுக்கான இயற்பியல் நோபல் பரிசை இசாமு அக்காசாக்கி, இரோசி அமானோ ஆகியோருடன் சேர்ந்து வென்றுள்ளார். நீலநிற ஒளியுமிழ் இருமுனையமாகிய நீல ஒளியீரியைக் கண்டுபிடித்தமைக்காக இப்பரிசு இவ்வாண்டு அளிக்கப்பட்டுள்ளது.





</doc>
<doc id="231092" url="https://ta.wikipedia.org/wiki?curid=231092" title="கோசள்ளி அருவி">
கோசள்ளி அருவி

கோசள்ளி அருவி, கர்நாடகத்தின் உடுப்பி மாவட்டத்திற்கு உட்பட்ட குந்தாபுரா வட்டத்தில் உள்ள பைந்தூரில் அமைந்துள்ளது. இதன் அண்மையில் பட்கள், குந்தாபுரா, உடுப்பி ஆகிய நகரங்கள் உள்ளன. பெங்களூரில் இருந்து 480 கி.மீ தொலைவிலும், மங்களூரில் இருந்து 130 கி.மீ தொலைவிலும் உள்ளது.


</doc>
<doc id="231096" url="https://ta.wikipedia.org/wiki?curid=231096" title="அ. சி. முத்தையா">
அ. சி. முத்தையா

அ. சி. முத்தையா என்னும் அண்ணாமலை சிதம்பரம் முத்தையா (A. C. Muthiah பிறப்பு 1940) அண்ணாமலைப் பல்கலைக் கழகத்தை நிறுவிய அண்ணாமலை செட்டியாரின் மகன் வழிப் பேரன் ஆவார். தொழிலதிபர் எம். ஏ. சிதம்பரத்தின் மகன் ஆவார். ஸ்பிக் நிறுவனத்தின் தலைவர், 1999 முதல் 2001 வரை இந்திய துடுப்பாட்டக் கட்டுப்பாட்டு வாரியத் தலைவராக இருந்தார்.

சென்னைப் பல்கலைக்கழகத்தில் பொறியியல் பட்டத்தையும், டெட்ராய்ட் பல்கலைக்கழகத்தில் முதுநிலை நிர்வாகவியல் பட்டத்தையும் (எம்.பி.ஏ) பெற்றவர்.

வர்த்தகம் மற்றும் தொழில் துறையில் பிரதமருக்கு ஆலோசனை கூறும் குழுவின் உறுப்பினர், தென்னிந்தியத் தொழில் வர்த்தக அவையின் தலைவர். சர்வதேசத் தொழில் வர்த்தக அமைப்புகளின் இந்திய தேசியக் குழுவின் துணைத் தலைவர் போன்ற பொறுப்புகளில் இருந்துள்ளார். சென்னை மேதமேடிகல் இன்ஸ்ட்டியூட், மெட்ராஸ் ஸ்கூல் ஆப் எகனாமிக்ஸ், ஸ்ரீ வெங்கடேஸ்வரா பொறியியல் கல்லூரி ஆகிய கல்வி நிறுவனங்களை நிறுவியுள்ளார்.

மனைவி பெயர் தேவகி. மகன் பெயர் அஸ்வின் முத்தையா. இரண்டு மகள்கள். முன்னாள் இந்திய நடுவண் நிதியமைச்சர் ப. சிதம்பரம் இவரது மைத்துனராவார்.

பெல்ஜியம் அரசரின் நைட் விருதைப் பெற்றுள்ளார்.,


</doc>
<doc id="231102" url="https://ta.wikipedia.org/wiki?curid=231102" title="அல்மேரிய அல்கபாசா">
அல்மேரிய அல்கபாசா

அல்மேரிய அல்கபாசா (Alcazaba of Almería) என்பது எசுப்பானியாவின் அல்மேரியா எனும் இடத்தில் அமைந்துள்ள கோட்டை வளாகத் தொகுதி ஆகும். "அல்கபாசா" எனும் சொல் அரேபியச் சொல்லான " அல்கஸ்பா (al-qasbah) " எனும் சொல்லில் இருந்து பிறந்தது. இதன் கருத்து கோட்டைத் தூண் தொகுதி ஆகும். 

இது 10 ஆம் நூற்றாண்டுக் காலப்பகுதியில் கட்டப்பட்டதாகும். மூன்றாம் அப்த் ஆர் - ரஹ்மான் (Abd ar-Rahman III) எனும் மன்னனால் கட்டுவிக்கப்பட்டதாகும்.

இங்கு வைத்து மூன்று படங்கள் எடுக்கப்பட்டுள்ளன. மற்றும் இங்கு ஒரு தொலைக்காட்சித் தொடரும் எடுக்கப்பட்டுள்ளது. 


</doc>
<doc id="231105" url="https://ta.wikipedia.org/wiki?curid=231105" title="லா சியோ பெருங்கோவில்">
லா சியோ பெருங்கோவில்

லா சியோ பெருங்கோவில் அல்லது சேவியர் பெருங்கோவில்(ஆங்கிலம்: La Seo Cathedral; எசுப்பானியம்: Catedral del Salvador) என்பது எசுப்பானியாவின் சாரகோசா எனும் இடத்தினிலே அமைந்துள்ள உரோமன் கத்தோலிக்கப் பேராலயம் ஆகும். இப்பேராலயத்தின் கட்டுமானப்பணிகள் 12 ஆம் நூற்றாண்டிலே ரோமானிசக் கட்டிடக்கலை வடிவிலே ஆரம்பிக்கப்பட்டன, எனினும் இது தற்போது பல்வேறு விதமான கட்டிடக்கலைப்பணிகளைக் கொண்டதாகக் காணப்படுகிறது.

இது 1318 ஆம் ஆண்டினில் பிரதிஷ்டை செய்யப்பட்டது.




</doc>
<doc id="231109" url="https://ta.wikipedia.org/wiki?curid=231109" title="தூண் அன்னை">
தூண் அன்னை

தூண் அன்னை ("Our Lady of the Pillar" ()) என்பது தூய கன்னி மரியா எசுப்பானியாவில் கிறித்தவத்தின் தொடக்க காலத்தில் சாரகோசாவில் அளித்ததாக நம்பப்படும் காட்சியின் அடிப்படையில் அவருக்கு அளிக்கப்பட்டும் பெயர்களுல் ஒன்றாகும். இப்பட்டத்தின் கீழ் கன்னிமரியா எசுப்பானியா நாட்டுக்கும், எசுப்பானியா உள்நாட்டுப்படைக்கும் பாதுகாவலராகக்கருதப்படுகின்றார். எப்ரோ நதிக்கரையில் அமைந்துள்ள தூண் அன்னை பசிலிக்கா இப்பக்தி முயற்சியின் முதன்மை ஆலயமாக விளங்குகின்றது.


</doc>
<doc id="231120" url="https://ta.wikipedia.org/wiki?curid=231120" title="சுருத்திகா">
சுருத்திகா

சுருத்திகா இந்தியத் திரைப்பட நடிகையாவார். இவர் தேங்காய் சீனிவாசனின் பேத்தி.

2002ல் நடிகர் சூர்யா கதாநாயகனாக நடித்த சிறீ படத்தில் நாயகியாக நடித்தார். கவிதாலயா தயாரிப்பில் வசந்தபாலன் இயக்கத்தில் வெளிந்த ஆல்பம் திரைப்படத்தில் நடித்தார். மலையாளத்தில் சுரேஷ் கோபி இணையாக சுவப்பனம் கொண்டு துலாபாரம் திரைப்படத்தில் நடித்தார். 

மேலும் ஜீவா நடித்த தித்திக்குதே திரைப்படத்திலும் கமல்ஹாசன் தயாரிப்பில் உருவான நள தமயந்தி திரைப்படத்திலும் நடித்துள்ளார்


</doc>
<doc id="231127" url="https://ta.wikipedia.org/wiki?curid=231127" title="ஸ்ரீதேவி விஜயகுமார்">
ஸ்ரீதேவி விஜயகுமார்

சிறீதேவி விஜயகுமார் (பிறப்பு 29 அக்டோபர் 1986) இந்திய திரைப்பட நடிகையாவார். இவர் குழந்தை நட்சத்திரமாக 1992ல் ரிக்சா மாமா திரைப்படத்தில் தோன்றினார். மேலும் இவர் தமிழ், தெலுங்கு, கன்னடம் ஆகிய தென்னிந்திய மொழிகளில் நடித்துள்ளார்.

சிறீதேவி விஜயகுமார், விஜயகுமார் மற்றும் நடிகை மஞ்சுளா விஜயகுமார் ஆகியோரின் மகளாக அமெரிக்க ஐக்கிய நாட்டில் பிறந்தவர். இவருக்கு வனிதா, பரீத்தா விஜயகுமார் என்ற சகோதரிகளும் அருண் விஜய் என்ற சகோதரனும் உள்ளார்கள்.

18 ஜூன் 2009ல் ராகுல் என்பவரை திருமணம் செய்துகொண்டார்.


</doc>
<doc id="231128" url="https://ta.wikipedia.org/wiki?curid=231128" title="காலியம் நைட்ரைடு">
காலியம் நைட்ரைடு

காலியம் நைட்ரைடு ("Gallium nitride", ) ஓர் இரும III/V நேர் ஆற்றல் இடைவெளி குறைக்கடத்தி ஆகும். இது 1990-களிலிருந்து ஒளியீரிகளில் பயன்படுத்தப்பட்டு வருகின்றது. 1990-களில் இந்தச் சேர்மம் மிகவும் கடினமான ஒரு திண்மப் பொருளாக, அதன் அணுக்கள், "உவூர்ச்சைட்டு (Wurzite) அல்லது துத்தநாக சல்பைடு வகைப் படிகக் கட்டமைப்பை"க் கொண்டுள்ளதாகக் கண்டுபிடிக்கப்பட்டது. இதன் பெரிய ஆற்றல் இடைவெளி, 3.4 eV, ஒளிமின்னியல் துறையில் பல கருவிகளை உருவாக்கக்கூடிய சிறப்புப் பண்புகளை வழங்குகிறது; மிக உயிரிய ஆற்றலுடைய கருவிகளையும் மிக உயரிய அதிர்வெண் கருவிகளையும் உருவாக்க பயனாகின்றது. காட்டாக, GaN அடித்தளத்தைக் கொண்டு ஊதாநிற (405 நமீ) சீரொளி இருமுனையங்களை உருவாக்க இயலும்.

அயனியாக்கும் கதிர்களுக்கு இதன் உணர்திறன் குறைவாக இருப்பதால் (மற்ற குழு III நைட்ரைடுகளைப் போல), செயற்கைக்கோள்களுக்கான சூரிய மின்கல அணிகளுக்கு பொருத்தமான பொருளாக உள்ளது. மேலும் கதிர்வீச்சுள்ள சூழலில் நிலைத்திருப்பதால் படைத்துறை, விண்வெளி பயன்பாடுகளுக்கும் பயனுள்ளதாக இருக்கும். GaN திரிதடையங்கள் காலியம் ஆர்சினைடு (GaAs) திரிதடையங்களை விட மிக உயர்ந்த வெப்பநிலையிலும் மிக உயர்ந்த மின்னழுத்தங்களிலும் இயங்கக்கூடியமையால் நுண்ணலை அதிர்வெண்களில் இயங்கும் திறன் மிகைப்பிகளிலும் பயனாகின்றன.

காலியம் நைட்ரைடு பொடியானது தோல், கண்கள் மற்றும் நுரையீரல்களில் எரிச்சலை உண்டாக்கும் தன்மை உடையது. காலியம் நைட்ரைடு மூலங்களின் பாதுகாப்பு, சூழல், உடல்நல பாதிப்பு குறித்த ஆய்வுகள் அண்மையில் வெளிவந்துள்ளன.

திரள் காலியம் நைட்ரைடு நச்சுத்தன்மை அற்றது; உயிரிகளுடன் இயைந்தது. எனவே இவற்றை வாழும் உயிரினங்களின் உடலுக்குள்ளே பதிக்கப்படும் மின்னணுவியல் கருவிகளிலும் மின்முனையங்களிலும் பயன்படுத்தலாம்.




</doc>
<doc id="231130" url="https://ta.wikipedia.org/wiki?curid=231130" title="கி. விஜயகுமார்">
கி. விஜயகுமார்

கி. விஜயகுமார் முன்னாள் இந்திய காவல் பணி அதிகாரி ஆவார். இவரது தலைமையிலான சிறப்புக் காவல் படையினர் சந்தன கடத்தல் வீரப்பனை 2004 ஆம் ஆண்டு சுட்டுக் கொன்றனர். இதன் மூலம் இவரது புகழ் மக்களிடையே பரவிற்று.

விஜயகுமார் செப்டம்பர் 15, 1952 ஆம் ஆண்டு கிருஷ்ணன் நாயர், கௌசல்யா தம்பதிக்கு இரண்டாவது மகனாகப் பிறந்தார். இவர் செயின்ட் ஜோசப் கல்லூரி திருச்சிராப்பள்ளியில் இளங்கலை பட்டமும், மெட்ராஸ் கிறிஸ்டியன் கல்லூரியில் முதுகலைப் பட்டமும் பெற்றார். இவர் 1975ஆம் ஆண்டு இந்தியக் காவல் பணிக்குத் தேர்வானார். இவரது தந்தை ஒரு ஓய்வு பெற்ற போலீஸ் அதிகாரி ஆவார்.

விஜயகுமார், திருச்சி மற்றும் பட்டுக்கோட்டையில் துணைக் கண்காணிப்பாளராகவும், 1977 முதல் 1985 வரை காவல் கண்காணிப்பாளராக தர்மபுரியிலும் பணியாற்றினார். தர்மபுரியில் பணியாற்றிய காலத்தில் வால்டர் தேவாரத்துடன் இணைந்து பணியாற்றினார்.

இவர் 2008 ஆம் ஆண்டு ஹைதராபாத்தில் உள்ள சர்தார் வல்லபாய் பட்டேல் தேசிய காவல் அகாடமிக்குத் தலைமைப் பொறுப்பேற்றார். அதே போல் இந்தியாவின் துணை இராணுவப் படைகளிலேயே மிகப்பெரிய படையான சி.ஆர்.பி.எஃப் க்கு 2010 முதல் 2012 வரை தலைமை தாங்கினார்.


</doc>
<doc id="231131" url="https://ta.wikipedia.org/wiki?curid=231131" title="மெர்லிமாவ்">
மெர்லிமாவ்

மெர்லிமாவ் (மலாய்: "Merlimau", சீனம்: 滨海立茂), மலேசியாவின், மலாக்கா மாநிலத்தின் ஜாசின் மாவட்டத்தில் உள்ள ஒரு சிறிய நகரம் ஆகும். மலாக்கா மாநகரத்தில் இருந்து 22 கி.மீ. தொலைவில் உள்ளது. இங்கு தான் மலாக்கா வரலாற்றில் புகழ் பெற்ற துன் தேஜாவின் கல்லறை அமைந்து உள்ளது. மலாக்கா மாநகரத்திற்கும் மூவார் நகரத்திற்கும் நடுவில் இருக்கின்றது.

முன்பு காலத்தில் இங்கு குடியேறிய மலாய்க்காரர்கள் கிரீஸ் எனும் குறுவாள் ஆயுதங்களைப் பயன்படுத்தினர். அந்த ஆயுதங்களைப் பளபளக்கச் செய்ய டெலிமா எனும் ஒரு வகையான எலுமிச்சைப் பழத்தைப் பயன்படுத்தினார்கள். ஆக, அந்த டெலிமா எனும் சொல்லில் இருந்து தான் மெர்லிமாவ் எனும் இருப்பிடச் சொல்லும் உருவானது.

1511 ஆம் ஆண்டில், டத்தோ மாமுன் என்பவர் இந்தோனேசியா, சுமத்திராவில் இருந்து இங்கு குடியேறினார். அவருடன் சில விசுவாசிகளும் உடன் வந்தனர். முதலில் மெர்லிமாவ் ஆற்று ஓரத்தில் இருந்த காடுகளை அழித்து வீடுகளைக் கட்டினார்கள். அப்போது அந்தப் பகுதியில் நிறைய காட்டு மிருகங்கள் இருந்தன. அவற்றிடம் இருந்து பாதுகாத்துக் கொள்ள வேலிகளை அமைத்துக் கொண்டனர்.

வரலாற்றுப் புகழ்மிக்க கிராமத் தலைவர் நாத்தார் என்பவரின் இல்லம் இங்குதான் இருக்கிறது. இங்கிருந்து மூன்று கிலோமீட்டர் தொலைவில் கம்போங் சிம்பாங் எனும் கிராமத்தில், துன் தேஜாவின் கல்லறை இருக்கிறது. துன் தேஜாவின் வரலாறு மலாக்கா சுல்தானக வரலாற்றுடன் இணையப் பெற்றது. 

துன் தேஜா, மலாய் இலக்கியங்களில் ஓர் அழகியாக வர்ணிக்கப் படுகின்றார். பகாங் மாநில அரச பரம்பரையைச் சேர்ந்தவர். இவருடைய இயற்பெயர் துன் தேஜா ரத்னா பெங்காளா. இவருடைய தந்தையார் ஸ்ரீ அமார் டி ராஜா பெண்டஹாரா. 1450-களில் பகாங் மாநிலத்தின் நிதியமைச்சராகச் சேவை செய்தவர். இவருடைய அழகில் மயங்கிய மலாக்காவின் கடைசி சுல்தான் முகமட் ஷா, அவரைத் தன் மனைவியாக்கிக் கொண்டார்.

மலாக்காவைப் போர்த்துக்கீசியர்கள் கைபற்றியதும், சுல்தான் முகமட் ஷா தன் பரிவாரங்களுடன் மூவார் பகுதிக்கு இடம் மாறிச் சென்றார். அங்குதான் துன் தேஜா காலமானார்.

மெர்லிமாவ் நகரம் வடக்கு தெற்கு நெடுஞ்சாலையில் இருந்து மூன்று கிலோமீட்டர் தொலைவில் இருக்கிறது. பழைய மலாக்கா - மூவார் கூட்டரசு சாலையில் இருந்தும் மெர்லிமாவிற்கு பயணம் செய்யலாம். இந்த நகரில் தொடர் வண்டிப் போக்குவரத்து இல்லை. 

எதிர்காலத்தில், இந்த நகரம் மீன்வளர்ப்புத் துறையில் சிறந்து விளங்கும் என்று எதிர்பார்க்கப் படுகிறது. மலேசிய அரசாங்கம் பல மேம்பாட்டுத் திட்டங்களை அமல்படுத்த உள்ளது.


</doc>
