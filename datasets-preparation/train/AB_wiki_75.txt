<doc id="99452" url="https://ta.wikipedia.org/wiki?curid=99452" title="பஞ்சமி">
பஞ்சமி

பஞ்சமி என்பது சந்திரனின் இயக்கத்தை அடிப்படையாகக் கொண்ட இந்துக் காலக் கணிப்பு முறையில், 15 நாட்களுக்கு ஒரு முறை சுழற்சி முறையில் வரும் ஒரு நாளைக் குறிக்கும். இந்த நாட்கள் பொதுவாகத் "திதி" என்னும் பெயரால் அழைக்கப்படுகின்றன.அமாவாசை நாளையும், பூரணை நாளையும் அடுத்து வரும் ஐந்தாவது திதி பஞ்சமி ஆகும். "பஞ்ச" எனும் வடமொழிச் சொல் ஐந்து எனப் பொருள்படும். 15 நாட்களைக் கொண்ட தொகுதியில் ஐந்தாவது நாளாக வருவதால் இந்த நாள் இப்பெயரால் அழைக்கப்பட்டது. 30 நாட்களைக் கொண்ட சந்திர மாதமொன்றில் அமாவாசைக்கு அடுத்த நாள் முதல் பூரணை ஈறாக உள்ள சுக்கில பட்சம் எனப்படும் வளர்பிறைக் காலத்தின் ஐந்தாம் நாளும், பூரணையை அடுத்து வரும் நாளிலிருந்து அமாவாசை முடிய உள்ள கிருட்ண பட்சம் எனப்படும் தேய்பிறைக் காலத்தின் ஐந்தாம் நாளுமாக இரண்டு முறை பஞ்சமித் திதி வரும். அமாவாசையை அடுத்துவரும் பஞ்சமியைச் சுக்கில பட்சப் பஞ்சமி என்றும், பூரணையை அடுத்த பஞ்சமியைக் கிருட்ண பட்சப் பஞ்சமி என்றும் அழைக்கின்றனர்.

சூரியப் பாதையின் தளத்தில், புவியில் இருந்து பார்க்கும்போது சூரியனுக்கும், சந்திரனுக்கும் இடையிலான கோணம் ஒரு அமாவாசையில் 0 பாகையில் தொடங்கி அடுத்த பூரணையில் 180 பாகை ஆகிறது. அடுத்த அமாவாசைக்கு இது 360 பாகை சுற்றி மீண்டும் 0 பாகை ஆகும். இது சந்திரன் பூமியைச் சுற்றுவதால் ஏற்படுகிறது. ஒரு முழுச் சுற்றுக்காலத்தில் 30 திதிகள் அடங்குவதால் ஒரு திதி 12 பாகை (360/30) அதிகரிப்புக்கான கால அளவைக் குறிக்கும். பஞ்சமித் திதி ஐந்தாவது திதியும் 20 ஆவது திதியும் என்பதால், சூரியனுக்கும் சந்திரனுக்கும் இடையிலான கோணம் 48 பாகையில் இருந்து 60 பாகை ஆகும் வரை உள்ள காலம் சுக்கில பட்சப் பஞ்சமித் திதியும், 228 பாகையிலிருந்து 240 பாகை வரை செல்வதற்கான காலம் கிருட்ண பட்சப் பஞ்சமியும் ஆகும்.

ஆவணி மாத வளர்பிறைப் பஞ்சமித் திதி கருட பஞ்சமி என அழைக்கப்படுகின்றது. இந்நாளில் கருடனை வழிபடுவது சிறப்பானதாகும். புரட்டாதி மாத வளர்பிறைப் பஞ்சமித் திதி ரிஷி பஞ்சமி என அழைக்கப்படுகின்றது. இவ்விரதம் சப்தரிஷிகளை நோக்கி பெண்களால் அனுட்டிக்கப்படும்.






</doc>
<doc id="99454" url="https://ta.wikipedia.org/wiki?curid=99454" title="சஷ்டி">
சஷ்டி

சஷ்டி அல்லது சட்டி என்பது சந்திரனின் இயக்கத்தை அடிப்படையாகக் கொண்ட இந்துக் காலக் கணிப்பு முறையில், 15 நாட்களுக்கு ஒரு முறை சுழற்சி முறையில் வரும் ஒரு நாளைக் குறிக்கும். இந்த நாட்கள் பொதுவாகத் "திதி" என்னும் பெயரால் அழைக்கப்படுகின்றன.அமாவாசை நாளையும், பூரணை நாளையும் அடுத்து வரும் ஆறாவது திதி சட்டி ஆகும். "ஷட்" எனும் வடமொழிச் சொல் ஆறு எனப் பொருள்படும். 15 நாட்களைக் கொண்ட தொகுதியில் ஆறாவது நாளாக வருவதால் இந்த நாள் இப்பெயரால் அழைக்கப்பட்டது. 30 நாட்களைக் கொண்ட சந்திர மாதமொன்றில் அமாவாசைக்கு அடுத்த நாள் முதல் பூரணை ஈறாக உள்ள சுக்கில பட்சம் எனப்படும் வளர்பிறைக் காலத்தின் ஆறாம் நாளும், பூரணையை அடுத்து வரும் நாளிலிருந்து அமாவாசை முடிய உள்ள கிருட்ண பட்சம் எனப்படும் தேய்பிறைக் காலத்தின் ஆறாம் நாளுமாக இரண்டு முறை சட்டித் திதி வரும். அமாவாசையை அடுத்துவரும் சட்டியைச் சுக்கில பட்சச் சட்டி என்றும், பூரணையை அடுத்த சட்டியைக் கிருட்ண பட்சச் சட்டி என்றும் அழைக்கின்றனர்.

சூரியப் பாதையின் தளத்தில், புவியில் இருந்து பார்க்கும்போது சூரியனுக்கும், சந்திரனுக்கும் இடையிலான கோணம் ஒரு அமாவாசையில் 0 பாகையில் தொடங்கி அடுத்த பூரணையில் 180 பாகை ஆகிறது. அடுத்த அமாவாசைக்கு இது 360 பாகை சுற்றி மீண்டும் 0 பாகை ஆகும். இது சந்திரன் பூமியைச் சுற்றுவதால் ஏற்படுகிறது. ஒரு முழுச் சுற்றுக்காலத்தில் 30 திதிகள் அடங்குவதால் ஒரு திதி 12 பாகை (360/30) அதிகரிப்புக்கான கால அளவைக் குறிக்கும். சட்டித் திதி ஆறாவது திதியும் 21 ஆவது திதியும் என்பதால், சூரியனுக்கும் சந்திரனுக்கும் இடையிலான கோணம் 60 பாகையில் இருந்து 72 பாகை ஆகும் வரை உள்ள காலம் சுக்கில பட்சச் சட்டித் திதியும், 240 பாகையிலிருந்து 252 பாகை வரை செல்வதற்கான காலம் கிருட்ண பட்சச் சட்டியும் ஆகும்.

இந்து சமயத்தினர்க்கு உரிய சிறப்பு நாட்கள் பல திதிகளை அடிப்படையாகக் கொண்டே வருகின்றன. இது முருகனுக்குரிய சிறப்பு நாளாகும். சட்டித் திதியில் வரும் பண்டிகைகளும், விரதங்களும்
பின்வருமாறு:
கபிலா சஷ்டி 
கபிலா சஷ்டி என்பது பாத்ரபத மாதத்தில் தேய்பிறையில் வருகின்ற சஷ்டிதிதியாகும். இந்த நாள் சந்திரனுடைய சஞ்சாரத்தின் அடிப்படையில் கணக்கிடப்படுகிறது. இந்நாளில் விருப்ப தெய்வத்திற்கும், பசுவிற்கும் பூசை செய்தல் சிறப்பாகும். பசுவிற்கு புற்கள் போல உணவிடுதலும் நன்மைதரும்





</doc>
<doc id="99455" url="https://ta.wikipedia.org/wiki?curid=99455" title="சப்தமி">
சப்தமி

சப்தமி என்பது சந்திரனின் இயக்கத்தை அடிப்படையாகக் கொண்ட இந்துக் காலக் கணிப்பு முறையில், 15 நாட்களுக்கு ஒரு முறை சுழற்சி முறையில் வரும் ஒரு நாளைக் குறிக்கும். இந்த நாட்கள் பொதுவாகத் "திதி" என்னும் பெயரால் அழைக்கப்படுகின்றன.அமாவாசை நாளையும், பூரணை நாளையும் அடுத்து வரும் ஏழாவது திதி சப்தமி ஆகும். "சப்த" எனும் வடமொழிச் சொல் ஏழு எனப் பொருள்படும். 15 நாட்களைக் கொண்ட தொகுதியில் ஏழாவது நாளாக வருவதால் இந்த நாள் இப்பெயரால் அழைக்கப்பட்டது. 30 நாட்களைக் கொண்ட சந்திர மாதமொன்றில் அமாவாசைக்கு அடுத்த நாள் முதல் பூரணை ஈறாக உள்ள சுக்கில பட்சம் எனப்படும் வளர்பிறைக் காலத்தின் ஏழாம் நாளும், பூரணையை அடுத்து வரும் நாளிலிருந்து அமாவாசை முடிய உள்ள கிருட்ண பட்சம் எனப்படும் தேய்பிறைக் காலத்தின் ஏழாம் நாளுமாக இரண்டு முறை சப்தமித் திதி வரும். அமாவாசையை அடுத்துவரும் சப்தமியைச் சுக்கில பட்சச் சப்தமி என்றும், பூரணையை அடுத்த சட்டியைக் கிருட்ண பட்சச் சப்தமி என்றும் அழைக்கின்றனர்.

சூரியப் பாதையின் தளத்தில், புவியில் இருந்து பார்க்கும்போது சூரியனுக்கும், சந்திரனுக்கும் இடையிலான கோணம் ஒரு அமாவாசையில் 0 பாகையில் தொடங்கி அடுத்த பூரணையில் 180 பாகை ஆகிறது. அடுத்த அமாவாசைக்கு இது 360 பாகை சுற்றி மீண்டும் 0 பாகை ஆகும். இது சந்திரன் பூமியைச் சுற்றுவதால் ஏற்படுகிறது. ஒரு முழுச் சுற்றுக்காலத்தில் 30 திதிகள் அடங்குவதால் ஒரு திதி 12 பாகை (360/30) அதிகரிப்புக்கான கால அளவைக் குறிக்கும். சப்தமித் திதி ஏழாவது திதியும் 22 ஆவது திதியும் என்பதால், சூரியனுக்கும் சந்திரனுக்கும் இடையிலான கோணம் 72 பாகையில் இருந்து 84 பாகை ஆகும் வரை உள்ள காலம் சுக்கில பட்சச் சட்டித் திதியும், 252 பாகையிலிருந்து 264 பாகை வரை செல்வதற்கான காலம் கிருட்ண பட்சச் சப்தமியும் ஆகும்.





</doc>
<doc id="99456" url="https://ta.wikipedia.org/wiki?curid=99456" title="தசமி">
தசமி

தசமி என்பது சந்திரனின் இயக்கத்தை அடிப்படையாகக் கொண்ட இந்துக் காலக் கணிப்பு முறையில், 15 நாட்களுக்கு ஒரு முறை சுழற்சி முறையில் வரும் ஒரு நாளைக் குறிக்கும். இந்த நாட்கள் பொதுவாகத் "திதி" என்னும் பெயரால் அழைக்கப்படுகின்றன.அமாவாசை நாளையும், பூரணை நாளையும் அடுத்து வரும் பத்தாவது திதி தசமி ஆகும். "தச" எனும் வடமொழிச் சொல் பத்து எனப் பொருள்படும். 15 நாட்களைக் கொண்ட தொகுதியில் பத்தாவது நாளாக வருவதால் இந்த நாள் இப்பெயரால் அழைக்கப்பட்டது. 30 நாட்களைக் கொண்ட சந்திர மாதமொன்றில் அமாவாசைக்கு அடுத்த நாள் முதல் பூரணை ஈறாக உள்ள சுக்கில பட்சம் எனப்படும் வளர்பிறைக் காலத்தின் பத்தாம் நாளும், பூரணையை அடுத்து வரும் நாளிலிருந்து அமாவாசை முடிய உள்ள கிருட்ண பட்சம் எனப்படும் தேய்பிறைக் காலத்தின் பத்தாம் நாளுமாக இரண்டு முறை தசமித் திதி வரும். அமாவாசையை அடுத்துவரும் தசமியைச் சுக்கில பட்சத் தசமி என்றும், பூரணையை அடுத்த தசமியைக் கிருட்ண பட்சத் தசமி என்றும் அழைக்கின்றனர்.

சூரியப் பாதையின் தளத்தில், புவியில் இருந்து பார்க்கும்போது சூரியனுக்கும், சந்திரனுக்கும் இடையிலான கோணம் ஒரு அமாவாசையில் 0 பாகையில் தொடங்கி அடுத்த பூரணையில் 180 பாகை ஆகிறது. அடுத்த அமாவாசைக்கு இது 360 பாகை சுற்றி மீண்டும் 0 பாகை ஆகும். இது சந்திரன் பூமியைச் சுற்றுவதால் ஏற்படுகிறது. ஒரு முழுச் சுற்றுக்காலத்தில் 30 திதிகள் அடங்குவதால் ஒரு திதி 12 பாகை (360/30) அதிகரிப்புக்கான கால அளவைக் குறிக்கும். தசமித் திதி பத்தாவது திதியும் 25 ஆவது திதியும் என்பதால், சூரியனுக்கும் சந்திரனுக்கும் இடையிலான கோணம் 108 பாகையில் இருந்து 120 பாகை ஆகும் வரை உள்ள காலம் சுக்கில பட்சத் தசமித் திதியும், 288 பாகையிலிருந்து 300 பாகை வரை செல்வதற்கான காலம் கிருட்ண பட்சத் தசமியும் ஆகும்.

இந்து சமயத்தினர்க்கு உரிய சிறப்பு நாட்கள் பல திதிகளை அடிப்படையாகக் கொண்டே வருகின்றன. தசமித் திதியில் வரும் பண்டிகைகளும், விரதங்களும் பின்வருமாறு:





</doc>
<doc id="99457" url="https://ta.wikipedia.org/wiki?curid=99457" title="மைக்கேல் யார்டி">
மைக்கேல் யார்டி

மைக்கேல் ஹவார்ட் யார்டி: (Michael Howard Yardy, பிறப்பு: நவம்பர் 27, 1980), இங்கிலாந்து அணியின் சகலதுறை ஆட்டக்காரர்களில் ஒருவர். அணியின் இவர் இடதுகை துடுப்பாளரும், மந்த இடதுகை மரபுவழி பந்துவீச்சுசாளருமாவார். களத்தடுப்பிலும் இவரின் பணி குறிப்பிடத்தக்கது.


</doc>
<doc id="99458" url="https://ta.wikipedia.org/wiki?curid=99458" title="துவாதசி">
துவாதசி

துவாதசி என்பது சந்திரனின் இயக்கத்தை அடிப்படையாகக் கொண்ட இந்துக் காலக் கணிப்பு முறையில், 15 நாட்களுக்கு ஒரு முறை சுழற்சி முறையில் வரும் ஒரு நாளைக் குறிக்கும். இந்த நாட்கள் பொதுவாகத் "திதி" என்னும் பெயரால் அழைக்கப்படுகின்றன.அமாவாசை நாளையும், பூரணை நாளையும் அடுத்து வரும் பன்னிரண்டாவது திதி துவாதசி ஆகும். "துவாதச" எனும் வடமொழிச் சொல் பன்னிரண்டு எனப் பொருள்படும். 15 நாட்களைக் கொண்ட தொகுதியில் பன்னிரண்டாவது நாளாக வருவதால் இந்த நாள் இப்பெயரால் அழைக்கப்பட்டது. 30 நாட்களைக் கொண்ட சந்திர மாதமொன்றில் அமாவாசைக்கு அடுத்த நாள் முதல் பூரணை ஈறாக உள்ள சுக்கில பட்சம் எனப்படும் வளர்பிறைக் காலத்தின் பன்னிரண்டாம் நாளும், பூரணையை அடுத்து வரும் நாளிலிருந்து அமாவாசை முடிய உள்ள கிருட்ண பட்சம் எனப்படும் தேய்பிறைக் காலத்தின் பன்னிரண்டாம் நாளுமாக இரண்டு முறை துவாதசித் திதி வரும். அமாவாசையை அடுத்துவரும் துவாதசியைச் சுக்கில பட்சத் துவாதசி என்றும், பூரணையை அடுத்த துவாதசியைக் கிருட்ண பட்சத் துவாதசி என்றும் அழைக்கின்றனர்.

சூரியப் பாதையின் தளத்தில், புவியில் இருந்து பார்க்கும்போது சூரியனுக்கும், சந்திரனுக்கும் இடையிலான கோணம் ஒரு அமாவாசையில் 0 பாகையில் தொடங்கி அடுத்த பூரணையில் 180 பாகை ஆகிறது. அடுத்த அமாவாசைக்கு இது 360 பாகை சுற்றி மீண்டும் 0 பாகை ஆகும். இது சந்திரன் பூமியைச் சுற்றுவதால் ஏற்படுகிறது. ஒரு முழுச் சுற்றுக்காலத்தில் 30 திதிகள் அடங்குவதால் ஒரு திதி 12 பாகை (360/30) அதிகரிப்புக்கான கால அளவைக் குறிக்கும். துவாதசித் திதி பன்னிரண்டாவது திதியும் 27 ஆவது திதியும் என்பதால், சூரியனுக்கும் சந்திரனுக்கும் இடையிலான கோணம் 132 பாகையில் இருந்து 144 பாகை ஆகும் வரை உள்ள காலம் சுக்கில பட்சத் துவாதசித் திதியும், 312 பாகையிலிருந்து 324 பாகை வரை செல்வதற்கான காலம் கிருட்ண பட்சத் துவாதசியும் ஆகும்.

புத்த துவாதசி 
சிராவண மாதத்து வளர்பிறை துவாதசியை புத்த துவாதசி என்கின்றனர். இந்நாளில் திருமாலை வணங்க வேண்டும். 
வாசதேவ துவாதசி 
ஆஷாட மாதத்தின் வளர்பிறை துவாதசியை வாசதேவ துவாதசி என்கின்றனர். திருமாலை வணங்குவதற்கு உரிய நாள்.





</doc>
<doc id="99459" url="https://ta.wikipedia.org/wiki?curid=99459" title="அம்பகரத்தூர்">
அம்பகரத்தூர்

அம்பகரத்தூர் புதுச்சேரி ஒன்றியப் பகுதியில் அமைந்துள்ள ஒரு சிற்றூர். இது காரைக்காலில் இருந்து 10 கி.மீ தூரத்தில் அமைந்திருக்கிறது.


</doc>
<doc id="99467" url="https://ta.wikipedia.org/wiki?curid=99467" title="வேட்டகண்ணன்">
வேட்டகண்ணன்

வேட்டகண்ணன் சங்ககாலப் புலவர்களில் ஒருவர். குறுந்தொகை 389 எண்ணுள்ள ஒரே ஒரு பாடல் மட்டும் சங்கநூல் தொகுப்பில் இவரது பாடலாக இடம் பெற்றுள்ளது.
காதலியைத் திருமணம் செய்துகொள்ளப்போகிறேன் என்கிறான் காதலன். காதல் தலைவனுக்குக் குற்றேவல் செய்யும் ஒருவன் அவனது எண்ணத்தைச் செயலாக்கப்படுத்த எண்ணி 'அவளைத் திருமணம் செய்துகொள்வது நன்றோ!' என்று கூறினான். தலைவன் 'நன்று போலத்தான் தெரிகிறது' என்றான்.

இப்படிச் சொன்ன தலைவனுக்கும், விரைவுபடுத்தத் தூண்டிய அவனது பணியாளுக்கும் குறும்பூழ்ப் பறவையை நெய்யில் வறுத்துச் சோற்றுடன் விருந்து படைக்கவேண்டும் என்கிறாள், தலைவி.


</doc>
<doc id="99468" url="https://ta.wikipedia.org/wiki?curid=99468" title="வேம்பற்றூர்க் கண்ணன்கூத்தன்">
வேம்பற்றூர்க் கண்ணன்கூத்தன்

வேம்பற்றூர்க் கண்ணன்கூத்தன் சங்ககாலப் புலவர்களில் ஒருவர். சங்கநூல் தொகுப்பில் இவரது பாடல் ஒன்றே ஒன்று மட்டும் இடம் பெற்றுள்ளது. அது குறுந்தொகை 362 எண கொண்ட பாடல்.
வேலன் வெறியாட்டு விழாக் கொண்டாட வருகிறான். தோழி அவனைத் தடுப்பதற்காக இதனைக் கூறுகிறாள்.

முதுவாய் வேல! நீ தலைவிக்கு முருகயர்ந்து வந்திருக்கிறாய். சினம் கொள்ளாமல் நான் சொல்வதைக் கேள். பலவகையான உணவுப் பொருள்களை முருகனுக்குப் படைத்து, சிறிய ஆட்டுக்குட்டியைக் கொன்று பலி கொடுத்து, அதன் குருதியைத் தலைவியின் நெற்றியிலே தடவினால், அந்தப் பலி இவளது காதலன் சிலம்பனுக்குப் போய்ச் சேறுமா? (இவளது மெலிவு இவள் தன் காதலனை எண்ணிக்கிடப்பதால் அன்றோ வந்தது?), என்கிறாள் தோழி.


</doc>
<doc id="99469" url="https://ta.wikipedia.org/wiki?curid=99469" title="வெள்ளைமாளர்">
வெள்ளைமாளர்

வெள்ளைமாளர் சங்ககாலப் புலவர்களில் ஒருவர். அவரது பாடல் ஒன்றே ஒன்று சங்கநூல் தொகுப்பில் இடம்பெற்றுள்ளது. அது புறநானூறு 296.
போருக்குச் செல்லும் நெடுந்தகையின் தேர் வந்துள்ளது. பகைநாட்டு மக்கள் இப்போதே வேப்பந்தழையை ஒடித்து வைத்துக்கொள்கின்றனர். (காயம் பட்டவர்களுக்கு விசிற வேப்பந்தழை) காஞ்சிப்பண் பாடுகின்றனர். (ஒப்பாரி வைக்கின்றனர்). காயத்தில் தடவ எண்ணெய்க் கிண்ணத்தைக் கையில் வைத்திருக்கின்றனர். வெண்சிறு கடுகுப் புகை உண்டாக்குகின்றனர். எங்கும் 'கல்' என்ற அமைதி. பகைவேந்தனையே கொன்றுவிடுவானோ?

இப்படி ஊர் நினைப்பதாகப் புலவர் பாடுகிறார்.
புலவர் தம் பாடலில் இறக்கவிருப்பவர்களை எண்ணி மக்கள் முன்கூட்டியே செய்யும் செயல்களைப் பாடியுள்ளார். இது வெள்ளைச் சாவு. அதாவது வெள்ளை மாளல். மாண்டுபோதல் வெள்ளையாகத் தெரிவது. இதன் அடிப்படையில் பாடற்பொருளின் அடிப்படையில் இவருக்கு வெள்ளைமாளர் எனப் பெயர் சூட்டியுள்ளனர்.

இவரைப் பாடற்பொருளால் பெயர் பெற்ற புலவர் பட்டியலில் கொள்ளலாம்.


</doc>
<doc id="99473" url="https://ta.wikipedia.org/wiki?curid=99473" title="தமிழ்ச் சமூக இயக்கம்">
தமிழ்ச் சமூக இயக்கம்

தமிழ்ச் சமூக இயக்கம் (தமிழ்ச் சமூக அமைப்பு) (English: Tamil Society Organisation), அல்லது சமூக இயக்கம், தமிழர்களை கொண்ட ஒரு உலகளாவிய இயக்கம். கிட்டதட்ட 31 நாடுகளில் (முக்கியமாக இந்தியா, மலேசியா, சிங்கப்பூர், அமெரிக்க ஐக்கிய நாடு, பிரான்ஸ், யேர்மனி, கனடா, பிரித்தானியா ஆகிய நாடுகளில்) பதியப்பட்டு அங்கீகரிக்கப்பட்டது, இந்த இயக்கம் ஐக்கிய நாடுகளின் சிறுவர் நிதியம், பன்னாட்டு மன்னிப்பு அவை மற்றும் சர்வதேச மனித உரிமைகள் கண்காணிப்பகம் இணைந்து சர்வதேசரீதியில் இயங்கிவருகின்றது.

உலகத்தில் அதிக நாடுகளில் இயங்கிவரும் தமிழ் இயக்கங்களில் தமிழ்ச் சமூக இயக்கம் அதிக நாடுகளில் இயங்கிவருகின்றது, அதன் முக்கிய 10 இலக்குக்கள்.

இவை தவிர, குழந்தைகளின் உடல் மற்றும் மன வளர்ச்சிக்காக விளையாட்டுக்களை ஊக்குவிப்பது போன்ற நடவடிக்கைகளிலும் ஈடுபட்டு வருகின்றது.

தமிழ்ச் சமூக இயக்கம் 2008ம் ஆண்டு பதியப்பட்ட போதும் சில அரசியல் நெருக்கடிகளால் சர்வதேசரீதியில் அங்கீகரிக்கப்படவில்லை. மேலும், பல போராட்டத்திற்கு பின்பு 2010ம் இறுதியில் சர்வதேசத்தில் அங்கீகரிக்கப்பட்டது, எனினும் இலங்கை அரசாங்கத்தினால் இதுவரை நிரகரிக்கபட்டுள்ளது. 2011ம் தை மாதம் 31 நாடுகளால் அங்கீகரிக்கப்பட்டது பின்பு 2011ம் மாசி மாதம் மனித உரிமைகள் கண்காணிப்பகம், ஐக்கிய நாடுகளின் சிறுவர் நிதியம் மற்றும் பன்னாட்டு மன்னிப்பு அவையுடன் இணைந்து செயல்பட ஒப்பந்தம் போடப்பட்டது.

உறுப்பினர்கள் அதிகாரப்பூர்வ இணையத் தளத்தின் மூலமாக இணைந்துகொள்ளலாம். ஒவ்வொரு உறுப்பினர்களுக்கும் மின்சார உறுப்பினர் அடையாள அட்டை வழங்கபட்டு வருகின்றது. மேலும், அனைத்து உறுப்பினர்களுடைய விபரங்களும் முழுமையாக தரவுத்தளம் மூலம் பாதுகாக்கபட்டுள்ளது.


தமிழ்ச் சமூக இயக்கம் முற்றிலும் அரசாங்க சார்பற்ற இயக்கம் மேலும் முதலாம் மாநாட்டு அமர்வில் எக்காலத்திலும் எத்தகைய சூழ்நிலையிலும் அரசியலில் இணைந்துகொள்ள மாட்டாது என்பது தீர்மனிக்கபட்டுள்ளது.



</doc>
<doc id="99477" url="https://ta.wikipedia.org/wiki?curid=99477" title="வில்லியம் போர்ட்டர்பீல்ட்">
வில்லியம் போர்ட்டர்பீல்ட்

வில்லியம் தோமஸ் ஸ்டுவார்ட் போர்ட்டர்பீல்ட்: (William Thomas Stuart Porterfield, பிறப்பு: செப்டம்பர் 6, 1984), அயர்லாந்து அணியின் தலைவராவார். அதேநேரம் அணியின் முன்னணி துடுப்பாளர்களுள் ஒருவர். இவர் இடதுகை ஆரம்ப துடுப்பாட்டக்காரராவார். களத்தடுப்பிலும் இவரின் பணி குறிப்பிடத்தக்கது.


</doc>
<doc id="99481" url="https://ta.wikipedia.org/wiki?curid=99481" title="கேரி வில்சன்">
கேரி வில்சன்

கேரி கிரேக் வில்சன் : (Gary Craig Wilson, பிறப்பு: பெப்ரவரி 5 1986), அயர்லாந்து அணியின் குச்சுக் காப்பாளர் (wicket-keeper அல்லது wicketkeeper அல்லது பெரும்பாலும் keeper). இவர் வலதுகை துடுப்பாளருமாவார்,


</doc>
<doc id="99486" url="https://ta.wikipedia.org/wiki?curid=99486" title="அங்காள பரமேசுவரியம்மன் கோவில், இடையகோட்டை">
அங்காள பரமேசுவரியம்மன் கோவில், இடையகோட்டை

அருள்மிகு அங்காள பரமேஸ்வரி அம்மன் கோவில் என்பது தமிழ் நாடு, திண்டுக்கல் மாவட்டத்தில் இடையகோட்டை என்னும் சிற்றூரில் அமைந்துள்ள கோவிலாகும். இக்கோவில் 300 ஆண்டுகள் பழமை வாய்ந்தது. இக்கோயிலில் ஆண்டுதோறும் மகா சிவராத்திரியன்று திருவிழா நடைபெறுகிறது. மாதந்தோறும் அமாவாசையன்று அபிசேகம் மற்றும் பூசைகள் நடைபெறுகின்றன.
ஒரு மூதாட்டி நிறுவிய இத்திருக்கோவிலில் வீற்றிருக்கும் அம்மனுக்கு ஓர் தங்கை உள்ளதாக கூறப்படுகின்றது. அத்தங்கைக்கும் அருகில் இருக்கும் வலையபட்டி எனும் குக்கிராமத்தில் கோவில் உள்ளது. முன்னொரு காலத்தில் இந்த இடையக்கோட்டை அங்காள பரமேஸ்வரி அம்மன் வலையபட்டியில் வீற்றிருக்கும் தங்கையை சந்திக்க சென்ற பொழுது, தங்கை தனது குழந்தைகளை சில கூடைகளுக்கு அடியில் மறைத்து வைத்ததாக கூறப்படுகிறது. அதன் பின்னணி இடையக்கோட்டை அங்காள பரமேஸ்வரி அம்மனுக்கு குழந்தை பாக்கியம் இல்லை, அதனால் வலையபட்டி தங்கை தனது குழந்தைகளை அக்கா கண்டு பொறாமை படுவாள் என்று மறைத்து வைத்திருக்கிறாள். ஆனால் இந்த விடயம் அக்காவிற்கு முன்கூட்டியே தெரிந்ததால் கூடைகளுக்கு அடியில் இருக்கும் குழந்தைகள் அனைவரும் கற்களாக மாறுமாறு சபித்தாள். இனி வலையப்பட்டி வரப்போவது கிடையாது என்றும் தங்கையிடம் கூறிய காரணமாக வருடா வருடம் தங்கையே அக்காவை காண நேரில் இடையக்கோட்டை வருவதாக வாக்குறுதி அளித்திருக்கிறாள்.

இந்தத் வரலாற்றை மரியாதை செய்யும் வகையில் ஒவ்வொரு ஆண்டும் வலையபட்டி தங்கை அங்காள பரமேஸ்வரி அம்மன் பல்லக்கில் பவனி வந்து இடையகோட்டை அக்கா அங்காள பரமேஸ்வரி அம்மனை சந்தித்து மகிழ்ச்சி அடைகின்றது. இது ஒரு பெரிய திருவிழா போல் நடைபெறுகிறது பக்தர்கள் அனைவரும் அன்று ஒன்றுகூடி இரு அம்மனையும் வழிபடுகின்றனர்.


</doc>
<doc id="99489" url="https://ta.wikipedia.org/wiki?curid=99489" title="இந்தியக் குடியரசுக் கட்சி">
இந்தியக் குடியரசுக் கட்சி

இந்தியக் குடியரசுக் கட்சி ("Republican party of India") இந்தியாவிலுள்ள அரசியல் கட்சிகளுள் ஒன்று.பட்டியல் சாதியினரின் நலனுக்காகப் போராட அம்பேத்கர் தொடங்கிய பட்டியல் சாதிகள் கூட்டமைப்புக் கட்சியிலிருந்து இது உருவானது. மகாராட்டிர மாநிலத்தில் இக்கட்சி வலுவான நிலையில் உள்ளது. தற்போது பல பிளவுகளாக பிரிந்துள்ளது. அனைத்து பிளவுகளும் “இந்தியக் குடியரசுக் கட்சி” என்றே பெயர் கொண்டுள்ளன. இந்தியத் தேர்தல் ஆணையம் இக்கட்சியின் பல்வேறு பிளவுகளை அவற்றின் தலைவர்களைக் கொண்டு அடையாளாப்படுத்துகிறது. (எ. கா) இந்தியக் குடியரசு கட்சி (அத்வாலே), இந்திய குடியரசு கட்சி (எம்.ஜி.நாகமணி), இந்தியக் குடியரசு கட்சி (கவாய்), இந்தியக் குடியரசுக் கட்சி (காம்ப்ளே). பல்வேறு பிளவுகளை மீண்டும் ஒரே கட்சியாக ஒன்றிணைக்கும் முயற்சிகளும் அவ்வப்போது நடந்தவண்ணம் உள்ளன. 


</doc>
<doc id="99491" url="https://ta.wikipedia.org/wiki?curid=99491" title="பட்டியல் சாதிகள் கூட்டமைப்பு">
பட்டியல் சாதிகள் கூட்டமைப்பு

பட்டியல் சாதிகள் கூட்டமைப்பு ("Scheduled Castes Federation") இந்தியாவில் பட்டியல் சாதியினர் நலனுக்காகப் போராட அம்பேத்கர் தொடங்கிய ஒரு அமைப்பு. பின்னாளில் அரசியல் கட்சியாகவும் மாறி தேர்தல்களில் போட்டியிட்டது. சுயேட்சை தொழிலாளர் அமைப்பு (Independent labour organisation) என்ற பெயரில் தான் நடத்தி வந்த அமைப்பினை 1942ல் பட்டியல் சாதிகள் கூட்டமைப்பு என்ற பெயரில் அரசியல் கட்சியாக மாற்றினார் அம்பெத்கார். 1951 பொதுத் தேர்தலில் இவ்வமைப்பு முதன் முதலில் போட்டியிட்டது. பின்னர் இந்தியக் குடியரசுக் கட்சியாக வடிவமெடுத்தது.


</doc>
<doc id="99494" url="https://ta.wikipedia.org/wiki?curid=99494" title="ஆன்ட்ரே போதா">
ஆன்ட்ரே போதா

ஆன்ட்ரே போதா (Andre Botha, பிறப்பு: செப்டம்பர் 12, 1975), அயர்லாந்து அணியின் சகலதுறை ஆட்டக்காரர்களில் ஒருவர். இவர் வலதுகை துடுப்பாளரும், வலதுகை மிதவேக பந்துவீச்சுசாளருமாவார். களத்தடுப்பிலும் இவரின் பணி குறிப்பிடத்தக்கது.


</doc>
<doc id="99496" url="https://ta.wikipedia.org/wiki?curid=99496" title="அலெக்ஸ் குசாக்">
அலெக்ஸ் குசாக்

அலெக்ஸ் ரிச்சர்ட் குசாக் (Alex Richard Cusack, பிறப்பு: அக்டோபர் 29, 1980), அயர்லாந்து அணியின் சகலதுறை ஆட்டக்காரர்களில் ஒருவர். இவர் வலதுகை துடுப்பாளரும், வலதுகை மிதவேக பந்துவீச்சுசாளருமாவார்.


</doc>
<doc id="99497" url="https://ta.wikipedia.org/wiki?curid=99497" title="ஜியார்ஜ் டோக்ரெல்">
ஜியார்ஜ் டோக்ரெல்

ஜியார்ஜ் ஹென்றி டோக்ரெல் (George Henry Dockrell, பிறப்பு: சூலை 22, 1992), அயர்லாந்து அணியின் வலதுகை துடுப்பாளரும், மந்த இடதுகை மரபுவழி பந்துவீச்சுசாளருமாவார். களத்தடுப்பிலும் இவரின் பணி குறிப்பிடத்தக்கது.


</doc>
<doc id="99498" url="https://ta.wikipedia.org/wiki?curid=99498" title="டிரென்ட் ஜான்ஸ்டன்">
டிரென்ட் ஜான்ஸ்டன்

டேவிட் டிரென்ட் ஜான்ஸ்டன் (David Trent Johnston, பிறப்பு: ஏப்ரல் 29, 1974), அயர்லாந்து அணியின் சகலதுறை ஆட்டக்காரர்களில் ஒருவர். இவர் அணியின் வலதுகை துடுப்பாளரும், வலதுகை மிதம்-விரைவு பந்துவீச்சுசாளருமாவார். களத்தடுப்பிலும் இவரின் பணி குறிப்பிடத்தக்கது.


</doc>
<doc id="99500" url="https://ta.wikipedia.org/wiki?curid=99500" title="நைஜல் ஜோன்ஸ்">
நைஜல் ஜோன்ஸ்

நைஜல் ஜெப்ரி ஜோன்ஸ் (Nigel Geoffrey Jones, பிறப்பு: ஏப்ரல் 22, 1982), அயர்லாந்து அணியின் வலதுகை துடுப்பாளரும், வலதுகை மிதவேக பந்துவீச்சுசாளருமாவார். களத்தடுப்பிலும் இவரின் பணி குறிப்பிடத்தக்கது.


</doc>
<doc id="99506" url="https://ta.wikipedia.org/wiki?curid=99506" title="ஜான் மூனி">
ஜான் மூனி

ஜான் பிரான்ஸ்சிஸ் மூனி: (John Francis Mooney, பிறப்பு: பெப்ரவரி 10, 1982), அயர்லாந்து அணியின் அணியின் சகலதுறை ஆட்டக்காரர்களில் ஒருவர். இவர் இடதுகை துடுப்பாளரும், வலதுகை மிதவேக பந்துவீச்சுசாளருமாவார். களத்தடுப்பிலும் இவரின் பணி குறிப்பிடத்தக்கது.


</doc>
<doc id="99509" url="https://ta.wikipedia.org/wiki?curid=99509" title="கெவின் ஓ'பிறையன்">
கெவின் ஓ'பிறையன்

கெவின் யோசப் ஓ'பிறையன் (Kevin Joseph O'Brien , பிறப்பு: மார்ச்சு 4, 1984), அயர்லாந்து அணியின் அணியின் சகலதுறை ஆட்டக்காரர்களில் ஒருவர். இவர் இடதுகை துடுப்பாளரும், வலதுகை மிதவேக பந்துவீச்சுசாளருமாவார்.


</doc>
<doc id="99510" url="https://ta.wikipedia.org/wiki?curid=99510" title="தமிழ்நாடு திறந்தநிலைப் பல்கலைக்கழகம்">
தமிழ்நாடு திறந்தநிலைப் பல்கலைக்கழகம்

தமிழ்நாடு திறந்தநிலைப் பல்கலைக்கழகம் (Tamil Nadu Open University அல்லது TNOU) இந்தியாவில் தமிழ்நாடு மாநில அரசினால் நிறுவப்பட்டுள்ள ஒரு பல்கலைக்கழகமாகும். தமிழகச் சட்டப்பேரவை இயற்றிய (2002ஆம் ஆண்டின் எண் 27) சட்டத்தின் கீழ் உயர்கல்வித் தொடரவியலா ஆதரவற்றோருக்கும் மாற்றுத்திறனாளிகளுக்கும் வேலையில் ஈடுபட்டுள்ள ஆண்/பெண்களுக்காகவும் இன்னும் பிற காரணங்களுக்காக பள்ளிக்கல்வியை தொடராதவர்களுக்கும் பயன்தருமாறு இப்பல்கலைகழகம் நிறுவப்பட்டுள்ளது. பல பாடத்திட்டங்களில் பட்டய, சான்றிதழ், பட்டப்படிப்பு மற்றும் பட்ட மேற்படிப்பு பாடதிட்டங்களை வழங்குகிறது. இந்திரா காந்தி தேசிய திறந்தநிலைப் பல்கலைக்கழகம் போன்று சிறப்பாக வடிவமைக்கப்பட்டுள்ளது. 

இப்பல்கலைக்கழகத்தில் சேருவது எளிதாக ஆக்கப்பட்டிருக்கிறது. தேர்வுகளும் வேண்டியவாறு எடுத்துக்கொள்ளுமாறு அமைக்கப்பட்டுள்ளன. இந்நிறுவனத்தில் வழங்கப்படும் பணிசார் பாடங்கள் (vocational courses) செய்தொழிலில் அறிவுப்பெறவும் புதிய வேலை வாய்ப்புகளை வளர்க்கவும் பயனுள்ளதாக உள்ளன. 

2011ஆம் ஆண்டு தமிழக முதல்வர் மு. கருணாநிதி இப்பல்கலைக்கழகத்தின் புதிய நிர்வாக கட்டிடத்தை சைதாப்பேட்டையிலுள்ள ஆசிரியர் கல்வி வளாகத்தில் திறந்து வைத்தார்.

இப்பல்கலைகழகத்தில் 2013-2014ம் கல்வியாண்டு முதல் அனைத்துத் துறைகளிலும் நிறைஞர் (M.Phil). மற்றும் முனைவர் (Ph.D.) ஆகிய ஆராய்ச்சிப் பட்டப்படிப்புகள் பகுதி (Part-time) மற்றும் முழுநேர (Full-time) முறையில் வழங்கப்பட்டு வருகின்றன. 

இப்பல்கலைக்கழகத்தின் தற்போதைய துணைவேந்தராக 18.01.2013 முதல் முனைவர் திருமதி சந்திரகாந்தா ஜெயபாலன் மிகவும் சிறப்பாக செயல்பட்டு வருகிறார்.




Study centre
H. RAJA MOHAMED
GREEN MOVEMENT FORUM
76 Savari Padiyachi Streetnear 
Post office
Neliithope
Pondicherry
India
Phone 0413- 2203610
09443468310 



</doc>
<doc id="99511" url="https://ta.wikipedia.org/wiki?curid=99511" title="2011 இந்திய ஒன்றியத்தின் வரவு செலவுத் திட்டம்">
2011 இந்திய ஒன்றியத்தின் வரவு செலவுத் திட்டம்

2011 ம் ஆண்டிற்கான இந்திய நிதியறிக்கையானது மத்திய நிதியமைச்சர் பிரணாப் முகர்ஜியால் பெப்ரவரி 28, 2011 அன்று இந்திய நாடாளுமன்றத்தில் தாக்கல் செய்யப்பட்டது. அதன் முக்கிய அம்சங்கள்:












இந்திய நிதியமைச்சகத்தின் அதிகாரப்பூர்வ வலைத்தளம்


</doc>
<doc id="99517" url="https://ta.wikipedia.org/wiki?curid=99517" title="நியல் ஓ'பிறையன்">
நியல் ஓ'பிறையன்

நியல் ஓ'பிறையன் (Niall O'Brien, பிறப்பு: நவம்பர் 8, 1981), அயர்லாந்து அணியின் குச்சுக் காப்பாளர் (wicket-keeper அல்லது wicketkeeper அல்லது பெரும்பாலும் keeper). இவர் இடதுகை துடுப்பாளருமாவார். 


</doc>
<doc id="99521" url="https://ta.wikipedia.org/wiki?curid=99521" title="பாய்ட் ரன்கின்">
பாய்ட் ரன்கின்

வில்லியம் பாய்ட் ரன்கின்: (William Boyd Rankin , பிறப்பு: சூலை 5, 1984]]), அயர்லாந்து அணியின் இவர் இடதுகை துடுப்பாட்டக்காரராவார். பந்துவீச்சில் பங்கேற்கும் இவரின் பந்துவீச்சு வலதுகை விரைவு-மிதம் ஆகும்.


</doc>
<doc id="99528" url="https://ta.wikipedia.org/wiki?curid=99528" title="ஆன்ட்ரூ வைட்">
ஆன்ட்ரூ வைட்

ஆன்ட்ரூ ரொலன்ட் வைட் (Andrew Roland White, பிறப்பு: சூன் 3, 1984), அயர்லாந்து அணியின் வலதுகை துடுப்பாட்டக்காரராவார். பந்துவீச்சில் பங்கேற்கும் இவரின் பந்துவீச்சு வலதுகை புறத்திருப்பம் ஆகும்.


</doc>
<doc id="99532" url="https://ta.wikipedia.org/wiki?curid=99532" title="ஆல்பெர்ட் வான் டெர் மெர்வ்">
ஆல்பெர்ட் வான் டெர் மெர்வ்

ஆல்பெர்ட் வான் டெர் மெர்வ் (Albert van der Merwe, பிறப்பு: சூன் 1, 1979]]), அயர்லாந்து அணியின் வலதுகை துடுப்பாட்டக்காரராவார். பந்துவீச்சில் பங்கேற்கும் இவரின் பந்துவீச்சு வலதுகை புறத்திருப்பம் ஆகும்.


</doc>
<doc id="99533" url="https://ta.wikipedia.org/wiki?curid=99533" title="பவுல் ஸ்டேர்லிங்">
பவுல் ஸ்டேர்லிங்

பவுல் ரொபர்ட் ஸ்டேர்லிங் ("Paul Robert Stirling", பிறப்பு: செப்டம்பர் 3 1990), அயர்லாந்து அணியின் முன்னணி துடுப்பாளர்களுள் ஒருவர். இவர் வலது கை துடுப்பாட்டக்காரராவார். பகுதிநேரமாக பந்துவீச்சில் பங்கேற்கும் இவரின் பந்துவீச்சு வலதுகை புறத்திருப்பம் ஆகும்.


</doc>
<doc id="99534" url="https://ta.wikipedia.org/wiki?curid=99534" title="வெள்ளெருக்கிலையார்">
வெள்ளெருக்கிலையார்

வெள்ளெருக்கிலையார் சங்ககாலப் புலவர்களில் ஒருவர். புறநானூறு 233, 234 ஆகிய இரண்டு பாடல்கள் இவரால் பாடப்பட்டுள்ளனவாகச் சங்கத்தொகை நூல்களில் உள்ளன. 
இவர் தம் இரண்டு பாடல்களிலும் வேள் எவ்வி என்னும் என்னும் வள்ளலைப் பாடியுள்ளார். இவன் ஓர் அரசன். இவன் இறந்தபின் அவனை எண்ணி இரங்கிய கையறுநிலைப் பாடல்கள் இவை.
எவ்வி பகைவர்களை அழிக்கும் பெரும் படையை உடையவன். அவன் பெரும்பூண் எவ்வி என்று சிறப்பிக்கப்பட்டவன். தன்னிடம் பரிசில் நாடி வந்தவர்களுக்கு யானைகளைத் தாராளமாக வழங்கியவன். பெரும்பாண் எனப்படும் பாணர்களின் பெருங்கூட்டத்தின் ஒக்கலுக்கு(உறவினர்களுக்கு)த் தலைவன். அதாவது பாணர் கூட்டத் தலைவன்.
அகுதை ஒரு போர்வீரன். பகைவர்கள் தாக்கிய 'திகிரி'(சக்கரப்படை) இவன் மார்பைத் தாக்கிப் பெரும்புண்ணுடன் கிடந்தான் என்னும் செய்தி இவனைப்பற்றிப் பரவியது. இது உண்மை அன்று. பொய்ச்செய்தி. 
அகுதையைப் பற்றிய பொய்ச்செய்தி போல எவ்வி புண்ணுற்றான் என்னும் செய்தியும் பொய்யாக இருக்கக்கூடாதா என்பது புலவரின் ஏக்கம்.

எவ்வி தனியே உண்ணமாட்டான். பலரோடு சேர்ந்தே உண்ணும் பழக்கம் உள்ளவன். அவன் இறந்தபின் அவனது மனைவி படைக்கும் உணவை மட்டும் தனியே உண்பானா? எங்கே உண்டான்? யார் பார்த்தது? 
இறந்தவனுக்குச் சடங்கு செய்யும் அவனது மனைவி யானையின் காலடி அளவு இடத்தை மெழுகுவாள். அதன்மேல் தருப்பைப் புல்லை வைப்பாள். அந்தப் புல்லின்மேல் சோற்றுப்பிண்டம் வைத்து இறந்த அவளது கணவனுக்குப் படைப்பாள்.


</doc>
<doc id="99535" url="https://ta.wikipedia.org/wiki?curid=99535" title="பீட்டர் போரென்">
பீட்டர் போரென்

பீட்டர் வில்லியம் போரென் ("Peter William Borren", பிறப்பு: ஆகத்து 21. 1983]]), நெதர்லாந்து துடுப்பாட்ட அணியின் தலைவர் (captain), முன்னணி துடுப்பாளர்களுள் ஒருவர். இவர் வலது கை துடுப்பாட்டக்காரராவார். பகுதிநேரமாக பந்துவீச்சில் பங்கேற்கும் இவரின் பந்துவீச்சு வலதுகை மிதவேகம் ஆகும்.


</doc>
<doc id="99538" url="https://ta.wikipedia.org/wiki?curid=99538" title="வெள்ளைக்குடி நாகனார்">
வெள்ளைக்குடி நாகனார்

வெள்ளைக்குடி நாகனார் சங்ககாலப் புலவர்களில் ஒருவர். சங்கநூல் தொகுப்பில் இவரது பாடல்கள் 3 இடம்பெற்றுள்ளன. அவை: நற்றிணை 158, 196, புறநானூறு 35 ஆகியவை.

'அரசெனப்படுவது நினதே' என்றும், 'நாடெனப்படுவது நினதே' என்றும் புலவர் அரசனைப் பாராட்டுகிறார். அரசனது வெண்கொற்றக் குடை வெயிலை மறைத்து அவனுக்கு நிழல் தருவதற்காக அன்று. குடிமக்களின் இன்னல்களைப் போக்கி அவர்களுக்கு நிழல் தருவதற்காகவே என்று அறிவுரை கூறுகிறார். அரசனின் பொருபடையானது அவனது நாட்டுமக்களின் உழுபடையாகிய ஊன்றுகோலில்தான் நிற்கிறது என்கிறார். அரசன் அவனது சுற்றத்தார் சொல்கிறபடி நடவாமல் உழுதொழில் செய்பவர்களின் பாரத்தைத் தாங்கிக்கொள்ள வேண்டும் என்கிறார்.
புலவர் சோழன் குளமுற்றத்துத் துஞ்சிய கிள்ளிவளவனை நேரில் கண்டு இந்தப் பாடலைப் பாடினார். அரசன் அவர் தனக்கு வயல் வாங்க அரசிடம் வாங்கியிருந்த கடனைத் தள்ளுபடி செய்தான்.

தலைவன் தலைவிக்காக வெளியில் காத்திருக்கிறான். அவன் வந்த வழியிலுள்ள இடர்களைத் தோழியும் தலைவியும் பேசிக்கொள்கின்றனர்.

வழியில் கிடக்கும் கற்கள் காலைக் கொல்லும். இருள் கண்ணைக் கொல்லும். புலி யானையைத் தாக்கி அதன் குருதியைக் குடித்துவிட்டுத் தன் கடைவாயை வேங்கை மரத்தில் துடைத்துக்கொள்ளும். மலைநாடன் இப்படிப்பட்ட வழியில்தான் வருகிறான். (இடர்பட்டு வராமல் திருமணம் செய்துகொள்ள வேண்டும் என்பது கருத்து)

தலைவனைப் பிரிந்திருக்கும் காலத்தில் தலைவி நிலவோடு பேசுகிறாள்.

மதியமே! உன்னிடம் இருக்கும் 'மால்பு' (=களங்கம்) உனக்குத் தெரியவில்லை. அது தெரியாமல் நீ முழுமையாக நிறைந்து தோன்றுகிறாய். பாலை மொண்டு வைத்தாற்போல ஒளி வீசுகிறாய். அவர் இல்லாதபோது என் நல்லழகும் தோள் வனப்பும் தேய்ந்துகொண்டே செல்வது போல நீயும் தேய்கிறாய். உலகிலுள்ள எல்லா இடங்களையும் நீ பார்க்கிறாய். உனக்குச் சால்பும் செம்மையும் இருக்கிறது. அவர் இருக்கும் இடம் உனக்குத் தெரியலாமல்லவா? தெரிந்த செய்தியை மறைக்கலாமா? சொல்லிவிடு, என்கிறாள் தலைவி.


</doc>
<doc id="99540" url="https://ta.wikipedia.org/wiki?curid=99540" title="அடீல் ராஜா">
அடீல் ராஜா

மொகம்மட் அடீல் காலிட் ராஜா (Mohammad Adeel Khalid Raja, பிறப்பு: ஆகத்து 15. 1980]]), நெதர்லாந்து துடுப்பாட்ட அணியின் முன்னணி பந்து வீச்சாளர்களுள் ஒருவர். அணியின் வலதுகை புறத்திருப்ப பந்துவீச்சுசாளரான இவர் வலதுகை துடுப்பாளரும் கூட. களத்தடுப்பிலும் இவரின் பணி குறிப்பிடத்தக்கது.


</doc>
<doc id="99542" url="https://ta.wikipedia.org/wiki?curid=99542" title="வெஸ்லி பாரெசி">
வெஸ்லி பாரெசி

வெஸ்லி பாரெசி ("Wesley Barresi", பிறப்பு: மே 3. 1984), தென்னாப்பிரிக்கா ஜொகானர்ஸ் பேர்க்கில் பிறந்தவர் நெதர்லாந்து துடுப்பாட்ட அணியின் குச்சக் காப்பாளர். இவர் வலதுகை துடுப்பாளரும் கூட. 


</doc>
<doc id="99545" url="https://ta.wikipedia.org/wiki?curid=99545" title="முடாசர் புகாரி">
முடாசர் புகாரி

முடாசர் புகாரி (, Mudassar Bukhari, பிறப்பு: திசம்பர் 26, 1983), இவர் பாக்கிஸ்தான் குஜ்ராத்தில் பிறந்தவர் நெதர்லாந்து துடுப்பாட்ட அணியின் சகலதுறை ஆட்டக்காரர்களில் ஒருவர். இவர் வலதுகை துடுப்பாளரும், வலதுகை விரைவு பந்துவீச்சுசாளருமாவார். 


</doc>
<doc id="99547" url="https://ta.wikipedia.org/wiki?curid=99547" title="அட்சே பூர்மன்">
அட்சே பூர்மன்

அட்சே பூர்மன் (Atse Buurman, பிறப்பு: மார்ச்சு 21, 1982), நெதர்லாந்து துடுப்பாட்ட அணியின் குச்சக் காப்பாளர் (wicket-keeper அல்லது wicketkeeper அல்லது பெரும்பாலும் keeper). இவர் வலதுகை துடுப்பாளரும் கூட.


</doc>
<doc id="99549" url="https://ta.wikipedia.org/wiki?curid=99549" title="இரண்டாம் அல்-அலமைன் சண்டை">
இரண்டாம் அல்-அலமைன் சண்டை

இரண்டாம் அல்-அலமைன் சண்டை ("Second Battle of El Alamein") இரண்டாம் உலகப் போரின் வடக்கு ஆப்பிரிக்கப் போர் முனையில் நிகழ்ந்த ஒரு சண்டை. இது மேற்குப் பாலைவனப் போர்த்தொடரின் ஒரு பகுதியாகும். இதுவே மேற்குப் பாலைவன்ப் போர்த்தொடரின் திருப்புமுனையாக அமைந்தது. இதில் நேச நாட்டுத் தளபதி பெர்னார்ட் மோண்ட்கோமரியின் படைகள் ஜெர்மானிய தளபதி ரோம்மலின் தலைமையிலான அச்சுப் படைகளின் கிழக்கு நோக்கி முன்னேற்றத்தை அடியோடு முறியடித்தன. இச்சண்டையில் ஏற்பட்ட தோல்வியின் பின்னர் சூயசு கால்வாயைக் கைப்பற்றும் அச்சு நாட்டு மேல்நிலை உத்தி வெற்றிபெற வாய்ப்பில்லாமல் போனது. இச்சண்டையே வடக்கு ஆப்பிரிக்க களத்தில் அச்சுப் படைகளின் தோல்வியின் ஆரம்பமாகக் கருதப்படுகிறது.

1940-42 காலகட்டத்தில் வடக்கு ஆப்பிரிக்க போர்முனையில் அச்சுப்படைகளுக்கும் நேச நாட்டுப் படைகளுக்கும் தொடர்ந்து சண்டை நிகழ்ந்து வந்தது. இரு தரப்பினரும் வடக்கு ஆப்பிரிக்காவில் கிழக்கு மேற்காக தாக்கியும் பின்வாங்கியும் இரு ஆண்டுகள் சண்டையிட்டனர்.

செப்டம்பர் 1940ல் இத்தாலியின் எகிப்து படையெடுப்பால் தொடங்கிய இப்போர்த்தொடர், மேற்குப் பாலைவனப் போர்த்தொடர் என்று அழைக்கப்பட்டது. லிபியாவிலிருந்து எகிப்து மீது படையெடுத்த இத்தாலியப் படைகளை முறியடித்த நேச நாட்டுப் படைகள் அவற்றை விரட்டிக் கொண்டு லிபியாவுக்குள் சென்றன. இக்கட்டான சூழ்நிலையில் சிக்கிக் கொண்ட இத்தாலிக்கு உதவ இட்லர் தளபதி எர்வின் ரோம்மல் தலைமையிலான ஆப்பிரிக்கா கோர் ஜெர்மானியப் படைப்பிரிவை வடக்கு ஆப்பிரிக்காவுக்கு அனுப்பினார். ரோம்மலின் போர்த்திறனாலும், புதிதாக வந்திறங்கிய ஜெர்மானியப் படைப்பிரிவுகளின் பலத்தாலும் போரின் போக்கு மாறியது. மீண்டும் 1941ல் ரோம்மலின் தலைமையில் கிழக்கு நோக்கி படையெடுத்தன. நேசநாட்டுப் படைகளை முறியடித்த ரோம்மலின் படைகள் டோப்ருக் நகரை முற்றுகையிட்டன. நீண்ட ஆயத்தங்களுக்குப் பின்னர் நேச நாட்டுப் படைகள் குரூசேடர் நடவடிக்கையின் மூலம் ரோம்மலைத் தோற்கடித்து பின்வாங்கச் செய்தன. 1941ன் இறுதியில் அல்-அகீலா அரண்நிலைகளுக்குப் பின்வாங்கிய ரோம்மலின் படைகள் 1942ல் மீண்டும் கிழக்கு நோக்கிப் படையெடுத்தன. கசாலா சண்டையில் வெற்றி பெற்று டோப்ருக்கைக் கைப்பற்றிய ரோம்மலின் படைகள் எகிப்து எல்லையைத் தாண்டி முன்னேறின.

ரோம்மலின் கிழக்கு திசை முன்னேற்றத்தை முதலாம் எல் அலாமெய்ன்சண்டை, அலாம் எல் அல்ஃபா சண்டை ஆகியவற்றின் மூலம் பிரித்தானியப் படைகள் தடுத்து நிறுத்தின. சில மாத கால மந்தநிலைக்குப் பின்னர் அதுவரை பின்வாங்கிக் கொண்டிருந்த பிரித்தானியப் படைகள் மீண்டும் ரோம்மலின் படைகளை அல்-அலமைனில் தாக்கின. இரண்டாம் அல்-அலமைன் சண்டை நிகழ்ந்த காலகட்டத்தில் வடக்கு ஆப்பிரிக்காவின் மேல்நிலை உத்தி நிலை நேச நாட்டுப் படைகளுக்கு சாதமாக மாறியிருந்தது. நேச நாடுகளின் தளவாட உற்பத்தி பலம் மற்றும் எண்ணிக்கை பலம் ஆகியவை ரோம்மலின் படைகளை இக்கட்டான நிலைக்கு கொண்டு சென்றிருந்தன. நாளுக்கு நாள் நேசநாட்டுப் படைப்லம் கூடிக் கொண்டே போனது. ஈராண்டுகள் சண்டைகளில் பல பிரித்தானியத் தளபதிகள் மாற்றப்பட்டு இறுதியில் ரோம்மலின் போர்த்திறனிற்கு ஏற்ற திறனுடைய பெர்னார்ட் மோண்ட்கோமரி பிரித்தானிய 8வது ஆர்மியின் தளபதியாகப் பொறுப்பேற்றிருந்தார். இக்காரணங்களால் முதலாம் அல்-அலமைனில் பிரித்தானியப் படைகள் வெற்றி பெற்றால் வடக்கு ஆப்பிரிக்காவில் ரோம்மலின் தோல்வி உறுதி என்ற நிலை உருவானது. அலாம் எல் அல்ஃபா சண்டைக்குப் பின் கிடைத்த இரு மாத இடைவெளியை இரு தரப்பினரும் தங்கள் படைகளை பலப்படுத்த பயன்படுத்தியிருந்தனர். ரோம்மலின் படைகள் அல்-அலமைன் அரண் நிலைகளைச் சுற்றி பெரும் கண்ணிவெடிக் களங்கள், முட்கம்பி வேலிகள் ஆகிவற்றை அமைத்திருந்தன.

அக்டோபர் 23, 1942ல் இரண்டாம் அல்-அலமைன் சண்டை தொடங்கியது.

இரண்டாம் எல் அலாமெய்ன் சண்டை ஐந்து கட்டங்களாக நடைபெற்றது. அவை


அக்டோபர் 29-30 தேதிகளில் போர்க்களத்தில் மந்த நிலை நிலவியது. இக்காலகட்டத்துக்கு எப்பெயரும் தரப்படவில்லை.

அக்டோபர் 23 முன்னிரவில் மோண்ட்கோமரியின் படைகள் ஒரு பெரும் பீரங்கித் தாக்குதலுடன் தங்கள் முன்னேற்றத்தைத் தொடங்கின. வட-தெற்காக அமைந்திருந்த அச்சு நாட்டு அரண்கோட்டில் தெற்கில் தாக்குதல் நிகழும் என்று ”பெர்ட்ராம் நடவடிக்கை” என்ற ஏமாற்று நடவடிக்கையின் மூலம் அச்சுத் தளபதிகளை நேச நாட்டுப் படைகள் ஏமாற்றியிருந்தனர். மாறாக வடக்குப் பகுதியில் தாக்குதல் நடைபெற்றது. தனது படைநிலைகளைச் சுற்றி ரோம்மல் உருவாக்கியிருந்த பெரும் கண்ணி வெடி களங்களை ஊடுருவ மோண்ட்கொமரி தனது காலாட்படை டிவிசன்களை பயன்படுத்தினார். டாங்குகள் மேலேறிச் செல்லும் போது அவற்றின் எடையைத் வெடி தூண்டுகோலாகக் கொண்டிருந்த கன்னிவெடிகள் நடந்து செல்லும் எடை குறைந்த காலாட்படை வீரர்கள் மேலேறி செல்லும் பொது வெடிக்கவில்லை. இந்த நடவடிக்கைக்கு லைட்ஃபூட் நடவடிக்கை என்று குறிப்பெயரிடப்பட்டிருந்தது. காலாட்படைகளுடன் முன்னேறிய சண்டைப் பொறியாளர் படைப்பிரிவுகள் கண்ணிவெடிகளை செயலிழக்கச் செய்து கண்ணிவெடிக் களங்களிடையே டாங்குகள் முன்னேற குறுகலான பாதைகளை அமைத்தன. 24ம் தேதி அதிகாலை 2.00 மணியளவில் அவ்வாறு உருவாக்கப்பட்ட பாதைகளின் வழியே மோண்ட்கோமரியின் கவச படைப்பிரிவுகள் மெதுவாக முன்னேறத் தொடங்கின. 24ம் தேதி காலை களத்தின் வட பகுதியில் உருவாக்கப்பட்டிருந்த டாங்குப் பாதைகளை அகலப்படுத்தப்பட்டன. 24ம் தேதி இரவில் நேச நாட்டுப் படைகளின் ஊடுருவல் முயற்சி முழு வெற்றியுடன் முடிவடைந்தது.

அடுத்த கட்டமாக அச்சுப்படைகளை பலவீனப்படுத்தும் முயற்சி தொடங்கியது. நேச நாட்டு வான்படை வானூர்திகள் அச்சு அரண்நிலைகளின் மீது இடைவெளி விடாது குண்டுமழை பொழிந்தன. பிரிட்டானியத் தாக்குதல் தொடங்கியதைக் கேள்விப்பட்ட ரோம்மல் ஜெர்மனியிலிருந்து வடக்கு ஆப்பிரிக்காவுக்கு விரைந்தார் (செப்டம்பர் மாதம் தொடர் போரிலிருந்து ஓய்வெடுப்பதற்காக அவருக்கு விடுப்பு அளிக்கப்பட்டிருந்தது). அவருக்கு பதிலாக தற்காலிகப் பொறுப்பேற்றிருந்த ஜெனரல் கேயார்க் ஸ்டம் அக்டோபர் 24ம் தேதி திடீரென்று மாரடைப்பால் இறந்து போனதால், சண்டையின் மத்தியில் அச்சுப் படை தளபதியற்றுப் போனது. ரோம்மல் 25ம் தேதி போர்முனையினை அடைந்து மீண்டும் தளபதியாகப் பொறுப்பேற்றுக் கொண்டார். 23ம் தேதி கண்ணிவெடிக் களத்தினூடே குறுகலான பாதையாக உருவாக்கப்பட்டிருந்த நேச நாட்டு டாங்குப் பாதை 25ம் தேதி இரவுக்குள் விரிவுபடுத்தப்பட்டு 6 மைல் அகலம் 5 மைல் ஆழமும் உள்ள ஒரு பெரும் பகுதி நேச நாட்டுக் கட்டுப்பாட்டில் வந்திருந்தது. மூன்று நாட்களாக இடைவிடாது நடந்த பீரங்கி மற்றும் வான்வழி குண்டுவீச்சால் எல் அலாமெய்ன் களத்தின் வடக்குப் பகுதியில் நிறுத்தப்பட்டிருந்த அச்சுப் படைப்பிரிவுகள் பெரும் சேதத்துக்கு உள்ளாகியிருந்தன. ரோம்மல் போர்முனையினை அடைந்த போது அச்சுப் படை அபாயகரமான நிலையில் இருந்தது.

தொடர்ந்து இயங்கா நிலையில் இருந்தால் தனது படைப்பிரிவுகள் அழிக்கப்பட்டுவிடும் என்பதை உணர்ந்த ரோம்மல் எல் அலாமெய்ன் களத்தின் வடக்குப் பகுதியில் அக்டோபர் 26 அன்று காலை தனது எதிர்த்தாக்குதலைத் தொடங்கினார். வடக்குக் களத்தில் சண்டை தீவிரமானது. அச்சுப் படைகளின் முன்னேற்றத்தை வான்படை குண்டுவீச்சின் துணையுடன் மோண்ட்கோமரி முறியடித்தார். ஆனால் அடுத்த சில நாட்களில் இரு தரப்பினராலும் பெரிய அளவில் வெற்றி பெற முடியவில்லை. இரு தரப்பு படைகளும் முன்னேற முடியாமல் ஒரு மந்த நிலை உருவானது. புதிய இருப்புப் படைப்பிரிவுகளை ஈடுபடுத்தியும் இரு தளபதிகளாலும் எதிர் தரப்பு படைநிலைகளை ஊடுருவ முடியவில்லை. இரு தரப்பிலும் பெரும் இழப்புகள் ஏற்பட்டிருந்தன. ஆனால் எண்ணிக்கை பலம் கொண்ட நேச நாட்டுப் படைகளால் எளிதில் இழப்புகளை ஈடுகட்டி புதிய இருப்புப் படைப்பிரிவுகளை களத்துக்கு அனுப்ப முடிந்தது. மேலும் ஏழு நாட்கள் தொடர் போருக்குப் பின்னர் அச்சு நாட்டுப் படைகளின் எரிபொருள் கையிருப்பு கிட்டத்தட்ட தீர்ந்து போயிருந்தது. நேச நாட்டுப் படைகளின் அடுத்த தாக்குதல் முயற்சியை தன் படையினால் சமாளிக்க முடியாது என்பதை ரொம்மல் உணர்ந்தார்.

அக்டோபர் 30-நவம்பர் 1 ல் ரோம்மல் பின்வாங்க ஆயத்தங்களை செய்து கொண்டிருக்கும் போதே மோண்ட்கோமரி தனது அடுத்த கட்ட தாக்குதலான சூப்பர்சார்ஜ் நடவடிக்கையைத் தொடங்கினார். பெரும் பீரங்கித் தாக்குதலுக்குப் பின்னர் பல நேச நாட்டு கவசப் படைப்பிரிவுகள் அச்சு அரண்நிலைகளை ஒரே நேரத்தில் தாக்கின. தாக்க்குதலில் ஈடுபட்ட முன்னணி கவசப் படைபிரிவுகளுக்கு பெரும் இழப்புகள் ஏற்பட்டாலும் பின் தொடர்ந்து வந்த பிற பிரிவுகள் அச்சு அரண்நிலைகளை ஊடுருவித் தகர்த்தன. இத்தாக்குதலால் ரோம்மலின் எஞ்சிய கவசப் பிரிவுகள் சின்னாபின்னமாகின. சண்டை தொடர்ந்தால் தனது ஒட்டுமொத்த படையும் அழிந்து விடும் என்று அஞ்சிய ரோம்மல் முன் திட்டமிட்டபடி ஃபூக்கா கோட்டிற்கு பின் வாங்க தன் படைப்பிரிவுகளுக்கு உத்தரவிட்டார். நவம்பர் 3ம் தேதி தொடங்கவிருந்த இப்பின்வாங்கல் இட்லரின் தலையீட்டால் தள்ளிப்போனது.

தன் படைகள் பின்வாங்கக் கூடாது என்று இட்லர் பிடிவாதம் பிடித்ததால் பலவீனமடைந்த பல அச்சு படைப்பிரிவுகள் முன்னேறும் நேச நாட்டுப் படைகளால் சுற்றி வளைக்கப்பட்டு அழிக்கப்பட்டன. தோல்வியடைந்த ரோம்மலின் படைகள் வேகமாக களத்தை விட்டு பின்வாங்கத் தொடங்கின. இட்லரின் தலையீட்டால் அவற்றுக்கு எதிர்பார்த்தைதை விட அதிகமான இழப்புகள் நேர்ந்திருந்தன. விரட்டி வரும் நேச நாட்டுப் படைகள் ஃபூக்கா அரண்நிலையையினையும் கைப்பற்றின. நவம்பர் 11 வரை பாலைவனத்தில் தப்பிக்கப் பின்வாங்கும் அச்சுப் படைகளை விடாது விரட்டி மெர்சா மாத்ரூ, சிடி பர்ரானி, சொல்லும், கப்பூசோ கோட்டை, ஆலஃபாயா கணவாய் ஆகியவற்றையும் கைப்பற்றின. எரிபொருள் தீர்ந்த பின்னரே நேச நாட்டுப் படைகளின் விரட்டல் நின்றது.

இவ்வாறு இரண்டாம் எல் அலாமெய்ன் நேச நாட்டுப் படைகளுக்கு பெரும் வெற்றியுடன் முடிவடைந்தது.

எல் அலாமெய்ன் தோல்வியால் இரண்டு ஆண்டுகளில் மூன்றாம் முறையாக அச்சுப் படைகளின் கிழக்கு நோக்கிய முன்னேற்றம் முறியடிக்கப்பட்டு மீண்டும் அவை மேற்கு திசையில் எல் அகீலா அரண்நிலைகளுக்கு பின்வாங்கின. முன் இருமுறையும் நேச நாட்டு தளவாடப் போக்குவரத்து நெருக்கடியால் ரோம்மலின் படைகளை அவற்றால் எல் அகீலாவிலிருந்து வெளியேற்ற முடியவில்லை. ஆனால் இம்முறை நேசநாட்டு தளவாட இறக்குமதியும் போக்குவரத்தும் முன்பை விட பன்மடங்கு அதிகப்படுத்தப் பட்டிருந்ததால் மோண்ட்கோமரி உடனடியாக எல் அகீலா மீது தாக்குதல் நடத்தி அங்கிருந்து ரோம்மலின் படைகளை விரட்டினார். ஜனவரி 1943ல் அச்சுப் படைகள் லிபியாவை விட்டு வெளியேறி துனிசியாவுக்கு பின்வாங்கி விட்டன. திரிப்பொலி நகரம் நேச நாட்டுப் படைகள் வசமானது. இரண்டாம் எல் அலாமெய்ன் சண்டை நடந்து கொண்டிருக்கும் போதே டார்ச் நடவடிக்கையின் மூலம் இன்னொரு புறம் அமெரிக்கப் படைகள் வடக்கு ஆப்பிரிக்காவில் தரையிறங்கின. இதனால் வடக்கு ஆப்பிரிக்காவில் அச்சுபடைகள் இருமுனைப் போர் புரியும் நிலைக்குத் தள்ளப்பட்டன.

இரண்டாம் எல் அலாமெய்ன் சண்டை வடக்கு ஆப்பிரிக்கப் களத்தின் மிக முக்கியமான சண்டையாகக் கருதப்படுகிறது. சூயசு கால்வாயைக் கைப்பற்றும் அச்சுப் படைகளின் ஆப்பிரிக்க மேல்நிலை உத்தியைத் தகர்த்த திருப்புமுனைச் சண்டையாகவும் கருதப்படுகிறது.



</doc>
<doc id="99551" url="https://ta.wikipedia.org/wiki?curid=99551" title="டாம் கூப்பர்">
டாம் கூப்பர்

டாம் லக்ஸ்லி விலியம்ஸ் கூப்பர் (Tom Lexely William Cooper, பிறப்பு: நவம்பர் 26, 1986), நெதர்லாந்து துடுப்பாட்ட அணியின் முன்னணி துடுப்பாளர்களுள் ஒருவர். இவர் வலது கை துடுப்பாட்டக்காரராவார். பகுதிநேரமாக பந்துவீச்சில் பங்கேற்கும் இவரின் பந்துவீச்சு வலதுகை புறத்திருப்பம் ஆகும்.


</doc>
<doc id="99552" url="https://ta.wikipedia.org/wiki?curid=99552" title="டொம் டி குரூத்">
டொம் டி குரூத்

டொம் நிக் டி குரூத் (Tom Nico de Grooth , பிறப்பு: மே 14 1979), நெதர்லாந்து துடுப்பாட்ட அணியின் முன்னணி துடுப்பாளர்களுள் ஒருவர். இவர் வலது கை துடுப்பாட்டக்காரராவார். பகுதிநேரமாக பந்துவீச்சில் பங்கேற்கும் இவரின் பந்துவீச்சு வலதுகை புறத்திருப்பம் ஆகும்.


</doc>
<doc id="99553" url="https://ta.wikipedia.org/wiki?curid=99553" title="அலெக்சி கெர்வெசீ">
அலெக்சி கெர்வெசீ

அலெக்சி நிக்லஸ் கெர்வெசீ (Alexei Nicolaas Kervezee, பிறப்பு: செப்டம்பர் 11, 1989), நெதர்லாந்து துடுப்பாட்ட அணியின் வலது கை துடுப்பாட்டக்காரராவார். பந்துவீச்சில் பங்கேற்கும் இவரின் பந்துவீச்சு வலதுகை மிதவேகம் ஆகும்.


</doc>
<doc id="99555" url="https://ta.wikipedia.org/wiki?curid=99555" title="பிராட்லி குருகர்">
பிராட்லி குருகர்

பிராட்லி குருகர் (Bradley Peter Kruger, பிறப்பு: செப்டம்பர் 17, 1988), நெதர்லாந்து துடுப்பாட்ட அணியின் வலது கை துடுப்பாட்டக்காரராவார். தென்னாபிரிக்காவில் பிறந்தவர். பந்துவீச்சில் பங்கேற்கும் இவரின் பந்துவீச்சு வலதுகை விரைவு மிதம் ஆகும். 


</doc>
<doc id="99556" url="https://ta.wikipedia.org/wiki?curid=99556" title="பெர்னர்ட் லூட்ஸ்">
பெர்னர்ட் லூட்ஸ்

பெர்னர்ட் பீட்டர் லூட்ஸ் (Bernardus Pieters Loots, பிறப்பு: ஏப்ரல் 19, 1979), நெதர்லாந்து துடுப்பாட்ட அணியின் வலது கை துடுப்பாட்டக்காரராவார். தென்னாபிரிக்காவில் பிறந்தவர் பந்துவீச்சில் பங்கேற்கும் இவரின் பந்துவீச்சு வலதுகை விரைவு மிதம் ஆகும். 


</doc>
<doc id="99557" url="https://ta.wikipedia.org/wiki?curid=99557" title="பீட்டர் சீலார்">
பீட்டர் சீலார்

பீட்டர் சீலார் ("Pieter Seelaar", பிறப்பு: சூலை 2, 1987), இவர் நெதர்லாந்து துடுப்பாட்ட அணியின் வலது கை துடுப்பாட்டக்காரராவார். பந்துவீச்சில் பங்கேற்கும் இவரின் பந்துவீச்சு நடை மந்த இடதுகை வரபுவழா சுழல் ஆகும்.


</doc>
<doc id="99558" url="https://ta.wikipedia.org/wiki?curid=99558" title="எரிக் ஷ்வார்க்சின்ஸ்கி">
எரிக் ஷ்வார்க்சின்ஸ்கி

எரிக் ஷ்வார்க்சின்ஸ்கி (Eric Szwarczynski, பிறப்பு: பெப்ரவரி 13 1983), நெதர்லாந்து துடுப்பாட்ட அணியின் முன்னணி துடுப்பாளர்களுள் ஒருவர். இவர் வலது கை துடுப்பாட்டக்காரராவார்.


</doc>
<doc id="99560" url="https://ta.wikipedia.org/wiki?curid=99560" title="திரயோதசி">
திரயோதசி

திரயோதசி என்பது சந்திரனின் இயக்கத்தை அடிப்படையாகக் கொண்ட இந்துக் காலக் கணிப்பு முறையில், 15 நாட்களுக்கு ஒரு முறை சுழற்சி முறையில் வரும் ஒரு நாளைக் குறிக்கும். இந்த நாட்கள் பொதுவாகத் "திதி" என்னும் பெயரால் அழைக்கப்படுகின்றன.அமாவாசை நாளையும், பூரணை நாளையும் அடுத்து வரும் பதின்மூன்றாவது திதி திரயோதசி ஆகும். "திரயோதச" எனும் வடமொழிச் சொல் பன்னிரண்டு எனப் பொருள்படும். 15 நாட்களைக் கொண்ட தொகுதியில் பன்னிரண்டாவது நாளாக வருவதால் இந்த நாள் இப்பெயரால் அழைக்கப்பட்டது. 30 நாட்களைக் கொண்ட சந்திர மாதமொன்றில் அமாவாசைக்கு அடுத்த நாள் முதல் பூரணை ஈறாக உள்ள சுக்கில பட்சம் எனப்படும் வளர்பிறைக் காலத்தின் பதின்மூன்றாம் நாளும், பூரணையை அடுத்து வரும் நாளிலிருந்து அமாவாசை முடிய உள்ள கிருட்ண பட்சம் எனப்படும் தேய்பிறைக் காலத்தின் பதின்மூன்றாம் நாளுமாக இரண்டு முறை திரயோதசித் திதி வரும். அமாவாசையை அடுத்துவரும் திரயோதசியைச் சுக்கில பட்சத் திரயோதசி என்றும், பூரணையை அடுத்த திரயோதசியைக் கிருட்ண பட்சத் திரயோதசி என்றும் அழைக்கின்றனர்.

சூரியப் பாதையின் தளத்தில், புவியில் இருந்து பார்க்கும்போது சூரியனுக்கும், சந்திரனுக்கும் இடையிலான கோணம் ஒரு அமாவாசையில் 0 பாகையில் தொடங்கி அடுத்த பூரணையில் 180 பாகை ஆகிறது. அடுத்த அமாவாசைக்கு இது 360 பாகை சுற்றி மீண்டும் 0 பாகை ஆகும். இது சந்திரன் பூமியைச் சுற்றுவதால் ஏற்படுகிறது. ஒரு முழுச் சுற்றுக்காலத்தில் 30 திதிகள் அடங்குவதால் ஒரு திதி 12 பாகை (360/30) அதிகரிப்புக்கான கால அளவைக் குறிக்கும். திரயோதசித் திதி பதின்மூன்றாவது திதியும் 28 ஆவது திதியும் என்பதால், சூரியனுக்கும் சந்திரனுக்கும் இடையிலான கோணம் 144 பாகையில் இருந்து 156 பாகை ஆகும் வரை உள்ள காலம் சுக்கில பட்சத் திரயோதசித் திதியும், 324 பாகையிலிருந்து 336 பாகை வரை செல்வதற்கான காலம் கிருட்ண பட்சத் திரயோதசியும் ஆகும்.




</doc>
<doc id="99561" url="https://ta.wikipedia.org/wiki?curid=99561" title="சதுர்த்தசி">
சதுர்த்தசி

சதுர்த்தசி என்பது சந்திரனின் இயக்கத்தை அடிப்படையாகக் கொண்ட இந்துக் காலக் கணிப்பு முறையில், 15 நாட்களுக்கு ஒரு முறை சுழற்சி முறையில் வரும் ஒரு நாளைக் குறிக்கும். இந்த நாட்கள் பொதுவாகத் "திதி" என்னும் பெயரால் அழைக்கப்படுகின்றன.அமாவாசை நாளையும், பூரணை நாளையும் அடுத்து வரும் பதினான்காவது திதி சதுர்த்தசி ஆகும். "சதுர்த்தச" எனும் வடமொழிச் சொல் பதினான்கு எனப் பொருள்படும். 15 நாட்களைக் கொண்ட தொகுதியில் பதினான்காவது நாளாக வருவதால் இந்த நாள் இப்பெயரால் அழைக்கப்பட்டது. 30 நாட்களைக் கொண்ட சந்திர மாதமொன்றில் அமாவாசைக்கு அடுத்த நாள் முதல் பூரணை ஈறாக உள்ள சுக்கில பட்சம் எனப்படும் வளர்பிறைக் காலத்தின் பதினான்காம் நாளும், பூரணையை அடுத்து வரும் நாளிலிருந்து அமாவாசை முடிய உள்ள கிருட்ண பட்சம் எனப்படும் தேய்பிறைக் காலத்தின் பதினான்காம் நாளுமாக இரண்டு முறை சதுர்த்தசித் திதி வரும். அமாவாசையை அடுத்துவரும் சதுர்த்தசியைச் சுக்கில பட்சத் சதுர்த்தசி என்றும், பூரணையை அடுத்த சதுர்த்தசியைக் கிருட்ண பட்சத் சதுர்த்தசி என்றும் அழைக்கின்றனர்.

சூரியப் பாதையின் தளத்தில், புவியில் இருந்து பார்க்கும்போது சூரியனுக்கும், சந்திரனுக்கும் இடையிலான கோணம் ஒரு அமாவாசையில் 0 பாகையில் தொடங்கி அடுத்த பூரணையில் 180 பாகை ஆகிறது. அடுத்த அமாவாசைக்கு இது 360 பாகை சுற்றி மீண்டும் 0 பாகை ஆகும். இது சந்திரன் பூமியைச் சுற்றுவதால் ஏற்படுகிறது. ஒரு முழுச் சுற்றுக்காலத்தில் 30 திதிகள் அடங்குவதால் ஒரு திதி 12 பாகை (360/30) அதிகரிப்புக்கான கால அளவைக் குறிக்கும். சதுர்த்தசித் திதி பதினான்காவது திதியும் 29 ஆவது திதியும் என்பதால், சூரியனுக்கும் சந்திரனுக்கும் இடையிலான கோணம் 156 பாகையில் இருந்து 168 பாகை ஆகும் வரை உள்ள காலம் சுக்கில பட்சத் சதுர்த்தசித் திதியும், 336 பாகையிலிருந்து 348 பாகை வரை செல்வதற்கான காலம் கிருட்ண பட்சத் சதுர்த்தசியும் ஆகும்.

அமாவாசைக்கு முதல் நாள் வரும் சதுர்த்தசி இருத்தை என அழைக்கப்படுவதுடன் இது சுப காரியங்களுக்கு விலக்கப்படும்.
பவித்ர சதுர்த்தசி 
ஆஷாட பௌர்ணமியின் முன்னாள் சதுர்த்திசி திதி அமையும் நாளை பவித்ர சதுர்த்தசி என்கின்றனர். இந்த நாளில் சிவபெருமானை வழிபடுதல் வேண்டும். 




</doc>
<doc id="99569" url="https://ta.wikipedia.org/wiki?curid=99569" title="மடக்கை">
மடக்கை

மடக்கை ("Logarithm") என்பது ஏதேனும் ஒரு எண், குறிப்பிட்ட மற்றொரு எண்ணின் (அடிமானம் அல்லது எண்ணடி) எத்தனை அடுக்குகளாக அமையும் (எத்தனை தடவை பெருக்குப்படும்) என்பதை சுருக்கமாக குறிக்கும் ஒரு வகைக் கணிதச் செய்கை ஆகும்.

எடுத்துக்கட்டாக
1000 ஐ 10 எனச் சுட்டி வடிவில் எழுதலாம்.

ஆகவே மட1000 = 3

அதாவது 10 மூன்று தடவை பெருக்கப்படுவதால் 1000 பெறப்படுகிறது.

இதேபோல்;

ஆகவே மட32 = 5

இதன்படி அடி b க்கான மடக்கை X என்பது மடX எனக் குறிக்கப்படும்.

மடக்கை அட்டவணை ஜான் நேப்பியர் (கி.பி.1550-1617) என்பவரால் முன்வைக்கப்பட்டது. மடக்கை அட்டவணை கண்டுபிடிக்கப்பட்டதன் மூலம் பெரிய எண்களைக் கொண்டமைந்த கணிதச் செய்கைகள் இலகுவாக்கப்பட்டன. இரு எண்களின் பெருக்கத்தைக் கண்பதற்கு மடக்கை மாற்றம் செய்யப்பட்ட பின் அவற்றை இலகுவாகக் கூட்டமுடியும்:
மடக்கை அட்டவணை அல்லது வழுக்கி மட்டம் ஆகியவற்றைப் பயன்படுத்தி அவற்றின் பெறுமதியை நேரடியாகக் கண்டு பிரதியிடலாம். தற்போதைய மடக்கைகளை குறிப்பிடும் தற்கால முறையினை லியோனார்டு ஆய்லர் வழங்கினர், அவர் 18 ஆம் நூற்றாண்டில் மடக்கைகளை படிக்குறிச் சார்புடன் இணைத்தார்.

அடிமானம் 10 கொண்ட மடக்கை "சாதாரண மடக்கை" எனவும், அடிமானம் "e" (≈ 2.718) கொண்ட மடக்கை "இயற்கை மடக்கை"(Natural Log) எனவும் அழைக்கப்படுகிறது. சாதாரண மடக்கை அறிவியலிலும் பொறியியலிலும் அதிகப்பயன்பாடும், இயற்கை மடக்கை கணிதத்தில், குறிப்பாக நுண்கணிதத்திலும் அதிக பயன்பாடு கொண்டுள்ளன. அடிமானம் 2 கொண்ட மடக்கை கணினி அறிவியலில் அதிகப் பயன்பாடு கொண்டுள்ளது. இதுதவிர மடக்கை அட்டவணைகள் பரந்த கண்ணோடம் கொண்ட அலகுகளை சிறு அளவுகளை அளக்கும் நோக்கத்தைச் சாத்தியமாக்கின. எடுத்துக்காட்டாக டெசிபல் என்பது சைகை ஆற்றல் மடக்கை விகிதம் மற்றும் வீச்சு மடக்கை விகிதத்தை அளவிடும் அலகாகும் (அழுத்தம், ஒலி இரண்டுக்கும்). வேதியலில் pH என்பது திரவ கரைசலின் அமிலத்தன்மையை அளவிடப்பயன்படும் மடக்கை அளவீடாகும்.

மடக்கை என்னும் கருத்தாக்கம் அடுக்கேற்றத்தின் தலைகீழ் செயல்பாடு ஆகும். எடுத்துக்காட்டாக, 2 என்ற எண்ணின் மூன்றாவது அடுக்கு (கனம்) 8 ஆகும், ஏனெனில் 8 ஆனது 2 என்ற எண்ணை மூன்று முறை பெருக்குவதால் கிடைக்கிறது.
எனவே, இதன் மறுதலையாக இரண்டை அடிமானமாகக் கொண்ட 8ன் மடக்கை 3 ஆகும். அதாவது, .

ஒரு எண் "b" இன் மூன்றாவது அடுக்கானது, அந்த எண்ணின் மூன்று முறை பெருக்கல்பலனுக்குச் சமமாகும். பொதுவாக, "b" என்பதை அதன் அடுக்கிற்கு உயர்த்துவது, என்பது "b'க்குச் சமமான "n" காரணிகளைப் பெருக்குவதின் மூலம் பெறப்படுகிறது. இங்கு "n" என்பது ஒரு இயல் எண் ஆகும். "b" இன் அடுக்கு என்பது என எழுதப்படுகிறது, அதாவது, 
அடுக்கேற்றத்தினை வரையிலும் நீட்டிக்க முடியும், இங்கு "b" என்பது ஒரு நேர்மறை எண் மற்றும் "அடுக்கு" "y" என்பது ஏதாவது ஒரு மெய்யெண் ஆகும். எடுத்துக்காட்டாக, என்பது "b" இன் நேர்மாறு ஆகும், அதாவது . ( உள்ளிட்ட கூடுதல் அடிப்படை விவரங்களுக்கு என்பதைப் பார்க்கவும்.)

அடிமானம் "b" ஐப் பொருத்து ஒரு நேர் மெய்யெண் "x" இன் மடக்கை, "b" ஐ "x" ஐக் கொடுப்பதற்காக உயர்த்தும், 1 க்குச் சமமாக இல்லாத ஒரு நேர்மறை மெய்யெண் அடுக்காகும். வேறு விதமாகக் கூறினால், அடிமானம் "b" க்கு "x" இன் மடக்கை என்பது சமன்பாட்டிற்கான தீர்வான "y" ஆகும்.
மடக்கையானது "" எனக் குறிக்கப்படிகிறது (இதனை "மடக்கை "x" அடிமானம் "b"" அல்லது " "x"இன் மடக்கை" என உச்சரிக்க வேண்டும்).

எடுத்துக்காட்டாக, , ஏனெனில் 16.
மடக்கைகள் எதிர்மறையாகவும் இருக்கலாம்:
ஏனெனில்
மூன்றாவது எடுத்துக்காட்டு: இன் மதிப்பு தோராயமாக 2.176, அது 150 மற்றும் இடையே அமைந்துள்ளதைப்போல் 2க்கும் 3க்கும் இடையில் அமைந்துள்ளது. இறுதியாக, எந்த அடிமானம் "b"க்கும், மற்றும் , ஏனெனில் முறையே மற்றும் ஆகும்.

மடக்கை அட்டவணையில் நிரலில் 1.0,1.1,1.2... எனக் குறிக்கப்பட்டுள்ள எண்கள் மடக்கை காணப்பட வேண்டிய எண்ணின் முதலிரு இலக்கங்களைக் குறிக்கும். மற்றைய இலக்கங்கள் நிரையில் காட்டப்பட்டவற்றால் கொள்ளப்படும். முதலில் எண் முதலாம் தசம நிலை கொண்ட நியம நிலைக்கு மாற்றப்படுதல் வேண்டும்.

எ.கா:

1.5 க்கு மடக்கைப் பெறுமதி காண்பதாயின் ; உண்மையில் மடக்கைப் பெறுமதி என்பது 1.5 =10 எனக்கொண்டால் x இன் பெறுமதியே அட்டவணையில் தரப்படும்.

பெருக்குதல் செயற்பாடு ஒன்றைச் செய்வதற்கு அவற்றின் மடக்கைப் பெறுமதியைக் கண்டு அவற்றைக் கூட்டிப் பெற்ற தொகைக்கு முரண் மடக்கை காண்பதன் மூலம் அடையலாம். இது பெரிய சிக்கலான எண்களைப் பெருக்குவதை இலகுவாக்கும்.

எ.கா:
1.5 x 1.04 எனும் பெருக்கலைச் செய்வதாயின்,இதை மடக்கையாக மாற்றவேண்டும்.

இனி 0.1931க்கு எதிர் மடக்கை(Anti Log) அதாவது அட்டவணையில் உட்பெறுமதியாக இருக்கும் இடத்தின் நிலைகளைக் கண்டறிதல் வேண்டும். இது 1.56 ஆகும். (பச்சையால் குறிக்கப்பட்டது).

எனவே: 1.5 x 1.04 = 1.56

மடக்கையைத் தொடர்புபடுத்தி அமைக்கப்படும் பல்வேறு வாய்ப்பாடுகள் காணப்படுகின்றன. இவை மடக்கை முற்றொருமைகள் எனப்படும்.

இரு எண்களின் பெருக்கத்துக்கான மடக்கை அவ்வெண்களின் தனித்தனி மடக்கைப் பெறுமானங்களின் கூட்டுத்தொகைக்குச் சமனாகும்:

இரு எண்களின் விகிதங்களுக்கான (வகுத்தலுக்கான) மடக்கை அவ்வெண்களின் தனித்தனி மடக்கைப் பெறுமானங்களின் வித்தியாசத்திற்குச் சமனாகும்:

ஒரு எண்ணின் "p" அடுக்கின் மடக்கைப் பெறுமதி அவ்வெண்ணின் மடக்கைப் பெறுமதியை "p" தடவைகள் பெருக்குவதற்குச் சமன்:

ஒரு எண்ணின் "p" மூலத்தின் மடக்கைப் பெறுமதி அவ்வெண்ணின் மடக்கைப் பெறுமதியை "p" யினால் வகுப்பதற்குச் சமன் :

எடுத்துக்காட்டுகள்:

log("x") எனும் "x" , "b" உடன் தொடர்புடைய மடக்கையை எழுமாற்றான அடிமானமான "k" க்கு மாற்றுவதாயின்:
இவ்வாறே கணிப்பான்களில் அடிமானம் 10, கணித மாறிலி e என்பவற்றுக்கு மாற்றப்படுகிறது.:
அதாவது தரப்பட்ட எண் "x" மற்றும் அதன் மடக்கை log("x") தெரிந்த அடிமானம் b க்கு பின்வருமாறு தரப்படும்:

அடிமானங்களில் "b" = 10, "b" = "e" ( ≈ 2.71828), b = 2 மூன்றும் குறிப்பிடத் தக்கவை. கணிதத்தில் அடிமானம் "e" அதிகம் பயன்பாடு கொண்டுள்ளது. அடிமானம் 10, தசம எண்மான முறையில் கணக்கீடுகளை எளிதாகச் செய்யப் பயன்படுகிறது
இவ்வாறு, என்பது ஒரு நேர் முழு எண் "x" கொண்டிருக்கும் தசம இலக்கங்களைக் குறிக்கிறது: இலக்கங்களின் எண்ணிக்கையானது log("x") என்பதை விட கண்டிப்பாக அதிகமாக இருக்கும் மிகச் சிறிய முழு எண் ஆகும். எடுத்துக்காட்டாக, இன் மதிப்பு தோராயமாக 3.15. அடுத்த முழு எண் 4, இது 1430 இல் உள்ள இலக்கங்களின் எண்ணிக்கை ஆகும். இயற்கை மடக்கை மற்றும் ஈரடிமான மடக்கை இரண்டும் தகவல் கோட்பாட்டில் பயன்படுத்தப்படுகின்றன, அவற்றின் பயன்பாட்டைப் பொருத்து தகவலின் அடிப்படை அலகான முறையே நேட் மற்றும் பிட் போன்றவை பயன்படுத்தப்படுகின்றன. ஈரடிமான மடக்கையானது, ஈரடிமான எண்முறை பரவலாகப் பயன்படுத்தப்படும் கணினி அறிவியல் மற்றும் ஒளிப்படவியலில் வெளிப்பாட்டு மதிப்பினை அளக்கவும் பயன்படுகிறது.
கீழ்க்காணும் அட்டவணை இந்த அடிமானங்களில் அமைந்த மடக்கைகளின் பொதுவான குறியீடுகளையும் அவை பயன்படும் துறைகளையும் தருகிறது. பல துறைகளில் log("x") க்குப் பதில் log("x") என எழுதப்படுகிறது. அடிமானங்கள் அந்தந்த சூழ்நிலைக்கேற்பத் தீர்மானித்துக் கொள்ளப்படுகிறது. சில இடங்களில் குறியீடு, log("x") -ம் பயன்படுத்தப்படுகிறது. ஐஎஸ்ஓ குறியீடு நிரல் சீர்தரத்துக்கான அனைத்துலக நிறுவனம் தரும் குறியீடுகளைத் தருகிறது. என்று குறிப்பிடும் முறை எல்லா மூன்று அடிமான முறைகளிலும் பயன்படுத்தப்படும் காரணத்தால் (அல்லது அடிமானத்தை தீர்மானிக்க முடியாத போது அல்லது அடிமான மதிப்பு கொடுக்கப்படாத போது), அடிமானமானது துறை அல்லது சூழலின் அடிப்படையில் உய்த்துணரப்படுகிறது. கணினி அறிவியலில் மடக்கை என்பது பொதுவாக, முறையே மற்றும் என்பவற்றைக் குறிக்கிறது.. பிற சூழல்களில் பொதுவாக மடக்கை அல்லது log என்பது என்பதைக் குறிக்கிறது.


</doc>
<doc id="99572" url="https://ta.wikipedia.org/wiki?curid=99572" title="2011 லிபிய உள்நாட்டுப் போர்">
2011 லிபிய உள்நாட்டுப் போர்

2011 லிபிய எழுச்சி அல்லது 2011 லிபிய உள்நாட்டுப் போர் என்பது லிபியா நாட்டில் அந்த நாட்டின் 40 ஆண்டுகளுக்கு மேலான சர்வதிகார ஆட்சியாளரான முஅம்மர் அல் கதாஃபியை எதிர்த்து நடத்தப்பட்ட எழுச்சி. தொடர்ச்சியான எதிர்ப்புப் போராட்டங்களாக பெப்ரவரி 2011 நடுவில் தொடங்கிய இந்த எழுச்சி பின்னர் ஆயுதப் போராட்டமாக மாறி உள்நாட்டுப் போர் மூண்டது. கதாஃபிக்கு எதிரான தேசிய இடைக்காலப் பேரவையின் படைகள் கதாஃபியின் படைகளை நேட்டோ படைகளின் துணையுடன் தோற்கடித்து லிபியா முழுவதையும் கைப்பற்றியது. அக்டோபர் 2011 இல் கதாஃபி எதிர்ப்புப் படையினரால் கைப்பற்றப்பட்டு கொலைசெய்யப்பட்டதுடன் லிபிய எழுச்சி முடிவடைந்ததாகக் கருதப்படுகிறது.

லிபியாவின் படைத்துறை ஒரு பக்கத்தினர் எழுச்சியாளர்களுக்கு ஆதரவு தந்தது. எனினும் படைத்துறையை விட பலம் பெற்றவர்களான கதாஃபியின் பாதுகாவலர் படை தலைநகரை காவல் காத்து கதாஃபிக்கு சார்பான வன்முறையில் ஈடுபட்டனர். மார்ச் தொடக்கத்தில் மேற்குநாடுகள் கதாஃபியை கடுமையாக கண்டித்து, அவரை பதவி விலகுமாறு கேட்டுக் கொண்டனர். அவரது நிதிகளை முடக்கினர். பல்வேறு பொருளாதார படைத்துறை தடைகளை விதித்தனர். ஐ.அ, ஐ.இரா ஆகிய நாடுகள் தாம் படைத்துறை முறையாகவும் தலையிடலாம் என்று எச்சரித்தனர். ஐ.நா கதாஃபியைக் கண்டித்தது. உக்கிரமடைந்த போரைத் தொடர்ந்து ஐ.நா பாதுகாப்புச் அவை லிபியாவின் கதாஃபி அரசுக்கு எதிராக மார்ச் 18, 2011 அன்று தடை விதித்தது. மேலும் தேவைப்பட்ட படை நடவடிக்கைகளை எடுக்கவுள்ளதாகவும் ஐ.நா பாதுகாப்புச் சபை உறுப்பு நாடுகள் அறிவித்தன. தலைநகர் திரிபோலியும், அக்டோபர் 2011 இல் கதாஃபியின் கட்டுப்பாட்டில் இருந்த கடைசி நகரான சிர்டே கைப்பற்றப்பட்டு கதாஃபி கொல்லப்பட்டார்.



</doc>
<doc id="99578" url="https://ta.wikipedia.org/wiki?curid=99578" title="கோவிலூர் செல்வராஜன்">
கோவிலூர் செல்வராஜன்

கோவிலூர் செல்வராஜன் ஒரு ஈழத்து பாடகர், நடிகர், கவிஞர் மற்றும் பத்திரிகை ஆசிரியர். இவரது இயற்பெயர் செல்வராஜன் ராசையா. இவரது முதலாவது சிறுகதை விடியாத இரவுகள்

இவர் பற்றி
இவர் இலங்கை வானொலியில் பல நாடகங்களில் பங்கேற்று நடித்துள்ளார். வானொலிப் பாடகராக இருந்ததோடு, இசையமைப்பாளராகவும் திகழ்ந்தார். இலங்கை வானொலியில் நிகழ்ச்சித் தயாரிப்பாளராகவும், அறிவிப்பாளராகவும் விளங்கினார். தினகரன் பத்திரிகையில் இவரது படகுத்துறை – 1975, லாவண்யா ஒரு முற்றுப்புள்ளி – 1978, இளமைக் கோவில் ஒன்று – 1977 ஆகிய நாடகங்களை எழுதினார். சிந்தாமணி, வீரகேசரி, லண்டன் - மேகம், நோர்வே – பறை, பாரிஸ் - ஈழநாடு, ஈழமுரசு ஆகிய பத்திரிகைகளில் இவரது சிறுகதைகள் பிரசுரமாகியுள்ளன.

விருதுகள்
புலம்பெயர்ந்தோருக்கான தந்தை செல்வா விருது
மெல்லிசைக் கவிஞன் என்னும் பட்டம் - ஜேர்மனி தமிழ் மன்றம் - 1999
விடியாத இரவுகள் - லில்லி தேவசிகாமணி இலக்கியப் பரிசு, பணமுடிப்பும் - 1999


</doc>
<doc id="99583" url="https://ta.wikipedia.org/wiki?curid=99583" title="இராப்பியணிப்பாசி">
இராப்பியணிப்பாசி

இராப்பியணிப்பாசி ("Rappemonads") 1990 களின் பிற்பாதியில் கண்டுபிடிக்கப்பட்ட நுண்பாசிகளில் ஒன்றாகும். இதைப்பற்றிய ஆய்வுக்கட்டுரைகள் இரண்டே வந்துள்ளன அதுவும் 2011ல் தான். இது புதிதாக கண்டுபிடிககப்பட்ட மிகப்பெரிய பாசிக்குடும்பமாகும். ஆனால் வெளியுலகிற்கு பரவலாக அறியப்பட்டது கீழே கொடுக்கப்பட்டுள்ள இரு ஆய்வுக்கட்டுரைகள் வந்த பிறகு தான். இவை வாழ்மரங்களில் புது கிளையாகவே அறியப்பட்டுள்ளது. இதுவும் வேறுபாசிகளைப் போல ஒளிச்சேர்க்கையால் ஆற்றலை உற்பத்தி செய்யக்கூடியது. இவை இதுவரை கண்டுபிடிக்கப்படாத பரவலாக வாழ்கின்ற கடல் மற்றும் நன்னீர் பாசிகள்.

இதுவரை (கடந்த) கண்டுபிடிக்கப்பட்டுள்ள தாவரம், விலங்கு, பூஞ்சை மற்றும் இதர வாழிகளில் அறியப்பட்டதும் விவரிக்கப்பட்டதும் 20 இலட்சம் மேற்பட்ட உயிர்களாகும். உயிர்பரவியிருத்தலை ஆராய்கையில் பெரும்பாலும் பாசிகளை வெளித்தோற்றங்களை கொண்டே கண்டறிந்துள்ளனர். சமீபத்திய அறிவியல் வளர்ச்சியான டி.என்.ஏ மூலக்கூறு தொடரறி என்னும் முறையின் மூலம் இது சாத்தியமாக்கப்பட்டுள்ளது. இதைக் கண்டறிந்தவர்கள் இன்னும் ஒரு கோடிக்கும் மிகுதியாக நுண்ணுயிர்களையும் மற்றும் ஒருசெல்லுயிரிகளையும் கண்டறிய வாய்ப்புள்ளதென கூறுகிறார்கள். காரணம் இவை மிகநுண்மையான கண்ணிற்கு புலப்படாத உயிர்களும் பரந்து வாழ்தலும் இதன் சூட்சமங்களாகத் திகழ்கின்றன. இன்னும் தொழில் நுட்பங்கள் வளர பல அறிய விந்தைவாழிகளை அறிய முடியும்.

இவை கனிகம்/உருமனிகளைக்கொண்ட மெய்க்கருவுயிரிகளைச் சார்ந்த நுண்பாசிகளாகும். இவை பசுங்கனிகங்களைக்கொண்டு தனக்கான ஆற்றலை ஒளிசேர்க்கையிலிருந்து உற்பத்தி செய்துகொள்கிறது.

மிக்கேல் இராப்பி என்பவரால் கண்டறியப்பட்டதால் இவை ராப்பிகள் எனவும் மோனாடு எனும் வார்த்தை - குழு அல்லது அணியை உணர்த்துகிறது. பாசி இனத்தைச் சார்ந்தவையால் இவை இராப்பியணிப்பாசி எனப் பெயர் பெற்றது.

இதை மாண்டரி கரை நீர்வாழினக் காட்சியக ஆராய்ச்சி நிலையம் (MBARI, USA - Monterey Bay Aquarium Research Institute, USA) மற்றும் டலௌசி பல்கலைக்கழகம் (Dalhousie University, Canada)இணைந்து முனைவர் டாம் ரிச்சர்ட்சு தலைமையில் இதற்கு முன்னர் அறியப்படாத ஒருசெல்லுயிரியை கண்டறிந்துள்ளனர். இவைகள் சிவப்புப்பாசிகளுக்கு ஒத்துக்காணப்படுகிறது. இதை 90 களின் பிற்பாதியில் கண்டறிந்தவர் மிக்கேல் ராப்பி என்பவராகும். அவர் பெயராலாயே ராப்பிமோனாடுகள் என அழைக்கப்படுகிறது.

இது புதுவகை நுண்பாசிகள் - பாசிகுழுக்கள். இவை பல சூழ்நிலைகளான நன்னீர் மற்றும் கடல்நீரில் அறியப்படாமல் இவ்வளவு நாள் விரவி வளர்ந்துள்ளது. இது இயற்கையின் அறிய விந்தைகளில் ஒன்றாகத் தோன்றுகிறது.இதில் உள்ள டி.என்.ஏ மூலக்கூறானது மற்ற பொதுவாய் அறியப்பட்ட பாசிகளில் இருந்து மாறுபட்டுள்ளது என ஆராய்ச்சியாளர்கள் விவரிக்கின்றனர். மாந்தனும் பூஞ்சைகளும் கூட ஒத்திருக்கிறதென அறிகையில் இப்பாசிகளுக்குள் உள்ள வேறுபாடு வியப்பைக் கூட்டுகிறது எனவும் கூறுகின்றனர். இது வளரூடகங்களில் வளர்க்க இயலாதலால் தான் இவைகளையறிய இத்தனைக்காலம் பிடித்திருக்கிறது போலும்.

இதுவும் ஒரு நுண்பாசிகளென்பதால் பல எதிர்பார்ப்புகளை ஏற்படுத்தியுள்ளது.நுண்பாசிகள் கரியமிலவளி குறைப்பில் பெரும்பங்கு வகிக்குமென்பதால் அதில் பல ஆராய்ச்சிகள் நடந்தவண்ணமுள்ளன. இவைகளும் பாசிகளின் பட்டியலில் சேர்ந்துள்ளவையால் பெரும் எதிர்பார்ப்பை கூட்டியுள்ளது. இவை மிகச்சிறியவையென்பதால் இடப்பற்றாக்குறையை நிவர்த்தி செய்ய வாய்ப்புள்ளது. இதை வளரூடகங்களில் வளர்க்க முற்படுவதின் மூலம் ஒரு புது ஆராய்ச்சியுலகை எதிர்நோக்கலாம். மேலும் இவைகளின் தன்மை குறித்து அலசினால் எதிர்காலத்தில் எரிவாயு பற்றாக்குறையைப்போக்கும் நுண்ணுயிரெரிபொருளின் ஊற்றாக மாறலாம்.



</doc>
<doc id="99585" url="https://ta.wikipedia.org/wiki?curid=99585" title="மிதவைவாழி">
மிதவைவாழி

நீர்நிலைகளிலோ நீர்பரப்புகளிலோ மிதந்து வாழும் உயிரினங்கள் மிதவைவாழிகள் ("Plankton") அல்லது அலைவாழிகள் (மிதவைவாழி/அலைவாழி - ஒருமை) என அழைக்கப்படுகின்றன. இந்நீர்பரப்புகள் கடல்நீர், நன்னீர்ப் பரப்புகள் இரண்டுக்கும் பொதுவானதாகும். 

மிதவைவாழிகள் என வரையறுக்கப்படுவது அது வாழும் சூழ்நிலையை ஒத்து வரையறுக்கப்படுகின்றது. இவ்வரையறைக்கும் அதன் குணத்திற்கும் சம்பந்தமில்லை. இவை பெரும்பாலும் நீர்வாழ் பேருயிர்களுக்கு உணவாக பயன்படுகின்றன. இவற்றில் சிறிய பாக்டீரியாக்கள் முதல் பெரியதான சொறிமுட்டை வரை அடங்கியுள்ளன.

மிதவைவாழிகள் பற்றற்று நீர்போன போக்கில் நகர்ந்துகொண்டே வாழக்கூடியது. இவைகளில் சில தனக்கு கொடுக்கப்பட்ட நகருறுப்புக்களை வைத்து நீரோட்டத்திற்கு செங்குத்தாக நகர்வதும் உண்டு. இவ்வாறு நீந்தும் உயிரானது சில நேரங்களில் பல தொலைவுகள் ஆழமாக நகரக்கூடியதாகவும் உள்ளது. இதற்கு அன்றாட எதிர் நகர்தல் (ஆங்கிலம் - டையல் வெர்டிகல் மைக்ரேசன்) என்று பொருள். நேர் நகர்தல் நீரினோட்டத்தைப் பொறுத்தது. நீரினோட்டத்திற்கு நேரெதிர் மாறாக நகர்பவனவும் உள (உதாரணம் - கனவாய், பாலூட்டிகள் ஆகியன).
இதைப்பற்றியப் படிப்பு அலைவாழியியல்/மிதவைவாழியியல் எனப்படுகிறது. பெரும்பாலான கடர் மற்றும் நன்னீர் பாசிகள், கோபிப்போடுகள், இம்மிதவைவாழிகளே. இவைகளால் கடல் மற்றும் நீர்நிலைகளில் உணவு சுழற்சியே இல்லை என்று கூறலாம். இவை உணவு சுழற்சியில் அடிப்படை உற்பத்தியாளர்கள். இவைகளில் பெரும்பாலானவை இன்னும் அறியப்படாதவையே. குறிப்பாக சொறிமுட்டைகளைப் பற்றிய ஆய்வும் வளர்ச்சியும் மிகவும் குறைவு. மிதவைத்தாவரங்களில் குறைந்தது 200000 - 500000 வரையிலான வேறுபட்ட உயிர்கள் இருக்கலாம் எனவும் ஆனால் அறியப்பட்டது 25000த்திற்கும் குறைவேயாகும்.

இவைகளை மூன்றாக வகைப்படுத்துகின்றனர். மிதவைவாழியாக வாழும் காலத்தைவைத்தும், அதில் உள்ள உயிர்களின் தன்மைகளை வைத்தும் மற்றும் அதன் அளவுகளை வைத்தும் வரையறுக்கப்பட்டுள்ளன.

இவை பெரும்பாலான மீன்களுக்கு உணவு ஆதலால் இவைகளைப்பயன் படுத்துவதால் மீன்வளர்ப்பில் அதிக லாபம் காண முடியும். இவைகளிலிருந்து பல அறியப்பொருள்கள் பெறப்பட்டுள்ளன. நுண்பாசிகள் - உயிர்வாகன எண்ணெய் பயன்பாட்டு ஆராய்ச்சியில் உள்ளது.

இது பொதுவாக அனைத்து நீர்நிலைகளிலும் காணப்படுகிறது. மேலும் இவற்றின் பரவல் ஆனது பெருங்கடல்களில் அதிகமாக உள்ளது.





</doc>
<doc id="99586" url="https://ta.wikipedia.org/wiki?curid=99586" title="வெள்ளியந்தின்னனார்">
வெள்ளியந்தின்னனார்

வெள்ளியந்தின்னனார் சங்ககாலப் புலவர்களில் ஒருவர். நற்றிணை 101 எண் கொண்ட பாடல் ஒன்று மட்டும் இவரது பாடலாகச் சங்கநூல் தொகுப்பில் இடம் பெற்றுள்ளது.

புலவர் இறால் மீனின் அழகைப் பாடியுள்ளார். இறால்மீன் வெள்ளி போல் மினுக்கும். இறால் மீனைத் தின்றவர் என்ற என்னும் கோணத்தில் வெள்ளியம் தின்னனார் என்று இப்புலவர்க்குப் பெயர் சூட்டியுள்ளனர். பாடற்பொருளால் பெயர் பெற்ற புலவர் இவர்.

திணை - நெய்தல்; தலைவியைத் தனக்குத் தந்து உதவும்படி தலைவன் தோழியிடம் வேண்டுகின்ற பாடல் இது.

இறால் மீன் பச்சைமஞ்சள் போல இருக்கும். அந்த இறால் செல்வம் புன்னைமர நிழலில் காயும் பாக்கத்தில் பரதவர் மகளை நான் பார்ப்பதற்கு முன் நான் இனிமையாக வாழ்ந்தேன். இப்போது அவள் நினைவால் துன்புறுகிறேன், என்கிறான் தலைவன்.


</doc>
<doc id="99589" url="https://ta.wikipedia.org/wiki?curid=99589" title="வெள்ளாடியனார்">
வெள்ளாடியனார்

வெள்ளாடியனார் சங்ககாலப் புலவர்களில் ஒருவர். சங்கநூல் தொகுப்பில் இவரது பாடல் ஒன்றே ஒன்று உள்ளது. அது அகநானூறு 29 எண் கொண்ட பாடல்.

வினை முற்றி மீண்ட தலைவனிடம் தலைவி 'என்னையும் நினைத்தீரோ' என்றாள். அதற்குத் தலைவன் பகரும் விடைதான் இந்தப் பாடல்.

பொருள் தேடச் செல்வது மாண்வினை. அந்த மாண்வினைக்கு அகன்ற என் உடம்புதான் அங்கு இருந்தது. என் நெஞ்சம் உன்னிடந்தான் இருந்தது, என்றானாம்.
புலி யானையைத் தாக்கும்போது இரை இடப்பக்கமாக விழுந்தால் புலி, உயிர் போகும் பசியோடு கிடந்தாலும் உண்ணாதாம். அதுபோலத் தலைவன் தன் பொருள்செய்வினை அறநெறிப்பட்டதாக இருந்தால் மட்டுமே ஏற்றுக்கொள்வானாம்.
மாவடுவைப் பிளந்து இருபுறமாக வைத்தாற்போல் இருக்குமாம். அது மேவல் தண்டா மகிழ்நோக்கு உண்கண்ணாம்.

அம் என்றால் நீர். அம்மில் மிதப்பது அம்பி. அம்பி என்றால் பரிசில் அல்லது ஓடம். ஆற்றைக் கடக்கும் வழியில் ஆற்றில் நீர் இல்லாத காலத்தில் அம்பி தரையில் கிடப்பதுபோல நீரில்லாத பாலைநிலத்தில் ஓடிய யானை விழுந்து கிடக்குமாம்.



</doc>
<doc id="99596" url="https://ta.wikipedia.org/wiki?curid=99596" title="கண்டிப் போர்கள்">
கண்டிப் போர்கள்

கண்டி இராச்சியம் (Kingdom of Kandy), இலங்கையின் மத்திய மலைநாட்டுப் பகுதியில் கி.பி. 14 ஆம் நூற்றாண்டு தொடக்கம் மார்ச் 2 1815 இல் பிரித்தானியரால் கைப்பற்றப்படும் வரை இருந்த ஓர் இராச்சியமாகும். இலங்கையின் கண்டி அரசை ஆண்ட கடைசி மன்னன் ஸ்ரீ விக்கிரம ராஜசிங்கன் (1780 - ஜனவரி 30, 1832) ஆவான். பிரித்தானியர் இலங்கையின் கரையோரப் பிரதேசங்களை தனது கட்டுப்பாட்டின் கீழ் கொண்டுவந்ததன் பின்பு கண்டி இராச்சியத்தையும் தமது கட்டுப்பாட்டின் கீழ் கொண்டு வர பல திட்டங்களைத் தீட்டினர். இலங்கையை ஆட்சி செய்த போர்த்துக்கேயர், ஒல்லாந்தரால் கண்டி இராச்சியத்தை கைப்பற்றிக் கொள்ள முடியவில்லை.

கண்டிப் போர்கள் கி.பி 1796 தொடக்கம் கி.பி 1818 வரை ஆங்கிலேயரின் படைக்கும் இலங்கையின் கண்டி இராச்சிய படைக்கும் இடையில் இடம்பெற்ற போர்களாகும். இது பெரும்பாலும் 1803-1815 வரை ஆங்கிலேயர் கண்டியைக் கைப்பற்ற கண்டி மீது படையெடுத்த சம்பவங்களைக் குறிக்கும்.

1795 இல் இலங்கையில் உரிமை கொண்ட நெதர்லாந்தின் கட்டுப்பாட்டிலுள்ள தந்திரோபாய முக்கியத்துவமிக்க திருகோணமலை துறைமுகத்தை, நெதர்லாந்து மீதான பிரான்சின் கட்டுப்பாடானது அவர்களுக்கு மாற்றிவிடும் என்று பிரித்தானியா அஞ்சியது. திருகோணமலை மாத்திரமல்லாது மட்டக்களப்பு, காலி, யாழ்ப்பாணம் மற்றும் முழு கரையோரங்களும் அவர்களின் கட்டுப்பாட்டில் இருந்தது.


கண்டி இராச்சியத்தைக் கைப்பற்றுவதற்கு 1803, 1809ம் ஆண்டுகளில் பிரித்தானிய படைகள் முயற்சிகளை மேற்கொண்டாலும்கூட அம்முயற்சி கைக்கூடவில்லை. காரணம் 

சில தோல்விகளைச் சந்தித்த போதிலும்கூட, பிரித்தானியர் மீண்டும் 1815 பெப்ரவரி 10 ஆம் தேதி கண்டிக்குள் நுழைந்தனர். கண்டி இராச்சியத்தைக் கைப்பற்றும் முயற்சியை பிரித்தானியப் படைகள் கைவிட்டுவிடவில்லை. திட்டமிட்ட நடவடிக்கை அடிப்படையில் 1815ம் ஆண்டில் கண்டி இராச்சியத்தைக் கைப்பற்றியதுடன், இலங்கையை முழுவதையும் தமது கட்டுப்பாட்டின் கீழ் கொண்டுவந்தனர்.

மார்ச் 2 1815 ஆம் திகதி கண்டி ஒப்பந்தம் என இன்று வழங்கப்படும் ஒப்பந்தத்தின் மூலம் கண்டி அரசு பிரித்தானியருக்குக் கொடுக்கப்பட்டது.



</doc>
<doc id="99599" url="https://ta.wikipedia.org/wiki?curid=99599" title="லந்தாவு தொடுப்புப் பார்வையர் மையம்">
லந்தாவு தொடுப்புப் பார்வையர் மையம்

லந்தாவு தொடுப்புப் பார்வையர் மையம் (Lantau Link Visitors Center) என்பது ஹொங்கொங், சிங் யீ தீவில், கவுலூன் பகுதியில் இருந்து லந்தாவு தீவை தொடுக்கும் சிங் மா பாலம் மற்றும் கப் சுயி முன் பாலம் ஆகிய கடல் மேல் கட்டப்பட்டுள்ள இரண்டு பாலங்களின் காட்சியைப் பார்க்க விரும்பும் பார்வையாளர்களுக்காக கட்டப்பட்டுள்ள பார்வையர் மையம் ஆகும். 

இந்த "லந்தாவு தொடுப்புப் பார்வையர் மையம்" சிங் யீ தீவின் வடமேற்கு முனையில், கடலோரம் அமைந்துள்ள ஒரு மலைக்குன்றின் உச்சியில் கட்டப்பட்டுள்ளது. அத்துடன் இந்த இரண்டு பாலங்கள் தொடர்பான அனைத்து விடயங்களையும் அறிந்துக்கொள்வதற்கான ஒரு அருங்காட்சியகம் ஒன்றும் இந்த இடத்தில் உள்ளது. இந்த இரண்டு பாலங்கள் தொடர்பான அனைத்து விடயங்களையும் இந்த பார்வையர் மையத்தில் அறிந்துக்கொள்ளலாம்.

பயன்படுத்தப்பட்ட ஆணிகள், கம்பிகள், பணிப்புரிந்தோர் எண்ணிக்கை என எல்லாவற்றையும் விபரமாகவும், அதேவேளை அதன் மாதிரிகளையும் பொது பார்வையருக்காக வைக்கப்பட்டுள்ளன. 


</doc>
<doc id="99602" url="https://ta.wikipedia.org/wiki?curid=99602" title="பார்த்தீனியம்">
பார்த்தீனியம்

பார்த்தீனியம் அல்லது பார்தினியம் என்பது ஒரு குறுஞ்செடியாகும். இவைகளை கரட் புல் (மல்லிக்கிழங்குப் புல்) அல்லது கசார் கச் என விளிக்கின்றனர். இவை செடிகளின் ’நட்சத்திர’ குடும்பமான ஆச்டெரேசியே வகைப் பூந்தாவரமாகும். "பார்த்தீனியம் அர்செண்டேடம்", "பா. இங்கானம்" மற்றும் "பா. இச்டெரோபோரசு" ஆகியன இக்குடும்பத்தில் நன்கு அறியப்பட்ட சிற்றினமாகும். இவை களைகளாய் விளைநிலங்கள், சாலையோரங்களில் செழித்துக் காணப்படுகின்றன. இவற்றின் தாய்நிலம் வட அமெரிக்கா. இவை படையெடுக்கும் இனத் தாவரங்கள் (Invasive species) ஆகும்.

நன்கு (3-4 அடி) வளரக்கூடிய ஆழ்வேர்களைக் கொண்ட பூக்களாள் நிறுவப்பட்ட தாவரமாகும். இவைகளில் நன்கு அறியப்பட்ட "பா. இச்டெரோபோரசு" நட்சத்திரம் போன்ற வெண்பூக்களால் படரப்பட்ட தாவரமாகும். இவை அந்நியச் செடி (அமெரிக்கா பூர்வீகம்) ஆனால் நம் நாட்டில் இவை களையாக உருவெடுத்துள்ளது. இவை ஐப்பசி-கார்த்திகைகளில் அடர்ந்து வளர்கின்றன. இவ்வாறு வளரும் போது இவை பூந்தாதுக்களை அதிகமாய் உற்பத்தி செய்து காற்றில் பரவவிடுகின்றன. ஆதலால் இவை பேருயிர்களின் சுவாசக் குழலுக்குள் சென்று ஒவ்வாமையை ஊக்குவிக்கின்றன. இவற்றின் மேற்றோலில் ஒருவிதமான மேல்மயிர்கள் காணப்படுகின்றன. இவையும் விலங்குகளின் உடலில் படும் போது அரிப்பு போன்ற உணர்வு ஏற்படும்.

இவைகளில் "பா. அர்செண்டம்" அமெரிக்க நாடுகளில் மருந்தாகப் பயன்படுத்துகின்றனர். குறிப்பாக வட அமெரிக்காவைச் சேர்ந்த சிகரில்லா அபச்சி மக்கள் பயன்படுத்துகின்றனர். மேலும் இரண்டாம் உலகப்போரின் போது பார்த்தினியத்தின் ஒரு வகையானது இறப்பர் உற்பத்தியில் இறப்பருக்குப் பதிலாகப் பயன்படுத்தப்பட்டது.

இவற்றால் நன்மைகளை விட தீமையே அதிகம். காரணம். அந்நிய நாட்டில் எந்தவொரு தாவரமும் களைதான். உதாரணம் ஆசுதிரேலியாவில் 70% அதிகமாக அந்நிய செடிகள் ஆக்கிரமித்துள்ளதாகவும் அதைத் தடுக்க அந்நாடு வெளிநாடுகளிலிருந்து செடிகளை இறக்குவதில் தடை விதித்துள்ளது. அதேபோல் இத்தாவரமும் நாடு முழுவதும் பரவியிருக்கின்றன. இவை தமிழகத்தில் அனைத்து ஊர்களிலும் பரந்து கிடக்கின்றன. இவை வெளியிடும் மகரந்தம் மற்றும் வித்துக்கள் விலங்குகள் மற்றும் மனிதர்களுக்கு சுவாசக்கோளாறுகளையும், ஒவ்வாமைகளையும் ஏற்படுத்துகின்றன.
இவற்றின் மீது எமது உடல் படும் போது ஒருவிதமான அரிப்பு காணப்படும். இவற்றை உண்ணும் பசுக்களின் பால் ஒரு வித கசப்புத்தன்மையையும், சிறிதளவான அதாவது மறைமுகமான நச்சுத்தன்மையையும் கொண்டிருக்கும்.

இவை சருமநோயான சருமவழல், சொறி/கரப்பான் நோயை உண்டாக்குகின்றன - "பா. இச்டெரோபோரசு". இவை ஆச்துமா என அறியப்படும் ஈளநோய்/ஈழைநோயையும்; குருதிசெவ்வனு நலிவு (ஈசினோபீலியா) எனப்படும் நோயை உண்டாக்குகிறது. இதனால் வகை 1 மிகையுணர்வூக்கம் தோற்றத்திற்கும் வழிகோறுகிறது.

சூழ்நிலை மாற்றம் பயிர்களை எதிர்த்து வளரத்தூண்டுகிறது. இவைகளுக்கு இயற்கையாகவே கட்டுப்படுத்துவதற்கு இயற்கையெதிரி ஒன்று இயங்கி வரும் ஆனால் அவை இங்கு காணப்படாததால் தடையின்றி வளர்ச்சி. விழிப்புணர்ச்சி இன்மையால் மனிதன் இதுபோல் கொண்டு வந்த தாவரங்கள் சில வெங்காயத்தாமரை, முட்செடி ஆகியன.

இச்செடியை அழிப்பது கட்டாயமாகும். ஏனெனில் இவை விளைநிலங்களையும் வளிமண்டலத்தையும் பெரிதும் மாசுபடுத்துகின்றன. இயற்கையான பல தாவரங்களை அழிப்பதோடு மட்டுமல்லாமல் அவ்வினமே அழிவதற்கு பெருங்காரணமாய்த் திகழ்கின்றன. இவைகளை அழிக்கச் செடிகளைப் பிடுங்கிப் பள்ளத்தில் இட்டு உப்புக்கரைசல் அல்லது காமாக்சின் (எறும்பு மருந்தாகவும் பயன்படுகிறது) என்னும் வேதிப்பொருளை இட்டு குழிகளை மூடுவதன் மூலம் இக்களைகளை நாமழிக்கமுடியும்.

ஒரேயடியாக அழிப்பதென்பது சாத்தியமில்லாததொன்று ஆகையால் இவைகளை தழைச்சத்தாக பயிர்களுக்கு இடுவதன் மூலமும் இவைகளைக் கட்டுப்படுத்தமுடியும்.இக்களைகளை அகற்றுவதற்கு இவற்றை எரிக்கும் முறையையும் பயன்படுத்தலாம்.

பார்த்தீனியத்தின் பூர்வீக நாடு அமெரிக்கா ஆகும். அக்காலங்களில் அமெரிக்கா இந்தியாவுக்கு கோதுமை மா போன்ற உணவுப்பொருட்களை இறக்குமதி செய்தது. அதன்போது அவை கோதுமை மாக்களுடன் கலக்கப்பட்டு இந்தியாவிற்கு வந்தடைந்தது என நம்பப்படுகின்றது.

இலங்கையில் யுத்த காலங்களில் இந்திய இராணுவத்திறகு உணவு வழங்கும் பொருட்டு இந்திய அரசாங்கத்தால் பல செம்மறியாடுகள் இலங்கைக்குக் கொண்டுவரப்பட்டன, அப்போது பார்த்தீனியவிதைகள் ஆடுகளின் உடலில் ஒட்டியிருந்தோ அல்லது அவற்றின் மலத்தில் சமிபாடடையாத உணவாகவோ இருந்து இலங்கைக்கு வந்து சேர்ந்திருக்கலாம் எனக் கருதப்படுகின்றது.இந்தியப்படை இலங்கையில் நிலை கொண்டிருந்த காலத்தில் மனிதர்களுக்கும், விவசாய நிலங்களுக்கும், கால்நடை மற்றும் விலங்குகளுக்கும் ஊறு விளைவிக்க இது வட- கிழக்கில் இந்தியப்படையினால் பரப்பப்பட்டதாக குற்றச்சாட்டு இருந்தது. வவுனியாவில் மட்டும் 200 கெக்டயர் நிலம் இதனால் பாதிக்கப்பட்டு, பல பின் விளைவுகளாக களை கட்டுப்படுத்த முடியாமை மற்றும் தோல் நோய்களும் ஏற்பட்டது.




</doc>
<doc id="99607" url="https://ta.wikipedia.org/wiki?curid=99607" title="நுண்பாசி">
நுண்பாசி

நுண்பாசிகள் ("microphyte") அல்லது நுண்தாவரங்கள் நுண்நோக்கியைக் கொண்டு காணக்கூடிய பாசிகளாகும். பாசிகள் பெரும்பாலும் நீர்விரும்பிகள். இவை நன்னீர் மற்றும் கடல்நீரில் பரவி வாழ்கின்றன. இவைகளில் மெய்க்கருவுயிரிகளான பாசிகள் மட்டுமல்லாது, நிலைக்கருவிலிகளான நீலப்பச்சைப்பாக்டீரியா/பாசிகளும் இடம் பெறுகின்றன. இந்நுண்பாசிகளின் பயன்கள் மிகவும் அதிகம். இவை பெரும்பலும் மிதவைவாழிகளாகவே வாழ்கின்றன.

இவை ஒரு கல உயிரியாகவும் பல கல உயிரியாகவும் வாழ்கின்றன. இவை உருளை வடிவிலும், வடிவங்களற்றும், சங்கிலிகள், கொத்துக்களாகவும் தோற்றங்கள் உடையன. கலங்களின் அளவு 10-50μm களாக இருக்கின்றன.

ஒருகல பாசியானது உருளைகளாக இருக்கும், - "குளோரெல்லா", "குளோரோகாக்கம்" ஆகிய பச்சைப்பாசிகளும்," குருவோகாக்கசு", "கிளியோகாப்சா" ஆகிய நீலப்பச்சைப்பாசிகளும் இதில் அடங்கும்.

இரு தட்டு மூடப்பட்டதுப்போல உள்ள "நாவிக்குலா", "ஐசோக்ரைசிச்" ஆகிய ஈரணுப்பாசிகள்/இருகலப்பாசி எனப்படும். டையாட்டம்கள் - பழுப்புப்பாசிகளாகும். இது வட்ட வடிவிலும், நீண்டகுச்சிகளைப்போலவும் காணப்படுகின்றன. 

"கிளமைடோமோனாசு", "டுனெலியெல்லா" ஆகியன உருவங்களை வரையறுக்கமுடியாமல் உருவமாற்றிகளாகவும் இருக்கின்றன.

பல செல் பாசிகளாணது சங்கிலி அமைப்புகளிலும் - "ஸ்கெலெடொனீமா", "ச்பைரோகைரா" ஆகியன, குழுக்களாக "வோல்வாக்சு", "மைக்ரோசிச்டிசு" ஆகியன.

இதன் வகைப்பாடு அதன் நிறத்தையும் அது சாரும் பேரினத்தையும் கொண்டு பிரிக்கப்படும். ஒன்று மெய்க்கருவுயிரிப் பாசிகள் மற்றொன்று நிலைக்கருவிலிப் பாசிகளாகும்.

பழுப்புபாசி, பச்சைப்பாசி, இராப்பியணிப்பாசி - "குளோரெல்லா", "ஐசோக்ரைசிச்" மற்றும் "இராப்பிமோனாடுகள்".

நீலப்பச்சைப்பாசி - "அனபெனா", "கல்பாசிகள்"

பாசிப்படர்ச்சி என்னும் ப்ளும் உருவாதலில் முக்கியப் பங்கு. கரியமில வாயுவைக் கட்டுப்படுத்தி புவிவெப்பமடைதலில் இருந்து பெரிதும் மீளமைக்கிறது. மண்ணின் ஊட்ட சுழற்சியில் பெரும் பங்காற்றுகிறது. 




</doc>
<doc id="99611" url="https://ta.wikipedia.org/wiki?curid=99611" title="சிம்லா மாநாடு">
சிம்லா மாநாடு

சிம்லா மாநாடு ("Simla conference") என்பது 1945ல் பிரித்தானிய இந்தியாவில் நடைபெற்ற ஒரு அரசியல் மாநாடு மற்றும் பேச்சுவார்த்தை நிகழ்வு. சிம்லா நகரில் இந்தியாவின் வைசுராய் ஆர்ச்சிபால்ட் வேவல் கூட்டிய இந்த மாநாட்டில் இந்திய தேசிய காங்கிரசு மற்றும் முசுலிம் லீக் கட்சிகளின் தலைவர்கள் இதில் பங்கு கொண்டனர். பிரிட்டனின் நேரடி ஆட்சியின் கீழிருந்த இந்தியாவுக்கு சுயாட்சி வழங்குவது, முசுலிம்களுக்கு சட்டமன்றங்களில் தனியே பிரதிநிதித்துவம் வழங்குவது, இந்து முசுலிம் ஆகியோருள் ஒரு மதத்தினர் பெரும்பான்மையாக உள்ள மாகாணங்களில் சிறுபான்மை மதத்தினரின் உரிமைகளை பாதுகாப்பது குறித்தான பேச்சுவார்த்தைகள் இம்மாநாட்டில் நடைபெற்றன.

1942ல் வெள்ளையனே வெளியேறு இயக்கத்தின் தொடக்கத்தால் பிரித்தானிய ஆட்சியாளர்களுக்கும் இந்திய விடுதலை இயக்கத்தினருக்கும் இடையே ஏற்பட்டிருந்த பிணக்கு இம்மாநாட்டால் சிறிது சரியானது. விரைவில் இந்தியாவிற்கு சுயாட்சி / விடுதலை வழங்கப்படும் என்றும் இதனால் காங்கிரசு கட்சி அரசுடன் ஒத்துழையாமைக் கொள்கையினைக் கைவிட்டு மீண்டும் தேர்தல்களில் போட்டியிட்டு நாட்டின் நிருவாகத்தில் பங்கேற்கவும் முடிவானது. அடுத்த ஆண்டு (1946) மாகாண சட்டமன்றங்களுக்கும் நடுவண் நாடாளுமன்றத்துக்கும் புதிய தேர்தல்கள் நடத்தப்பட்டன. ஆனால் காங்கிரசு முசுலிம் உறுப்பினர்களை தேர்வு செய்வது குறித்து முசுலிம் லீகின் தலைவர் முகமது அலி ஜின்னாவுக்கு இணக்கமில்லை. காங்கிரசு கட்சியுள்ளும் ஜின்னாவின் முசுலிம் பிரிவினைவாதக் கோரிக்கையை எவ்வாறு எதிர்கொள்ளுவது என்று கருத்து வேறுபாடுகள் நிலவின. 1946ல் தேர்தல்கள் முடிந்து புதிய அரசுகள் பதவியேற்ற பின்னர் மீண்டுமொரு முறை சிம்லாவில் அனைத்து தரப்பினரும் கூடி எத்தகு சுயாட்சி/அரசியல் முறையினை அமைப்பது என்பது குறித்து பேச்சுவார்த்தை நடத்தினர். பேச்சுவார்த்தைகள் தோல்வி அடைந்ததால் ஓராண்டு கழித்து இந்தியா சமய அடிப்படையில் பிரிவினை செய்யப்பட்டது.


</doc>
<doc id="99618" url="https://ta.wikipedia.org/wiki?curid=99618" title="கண்டி ஒப்பந்தம்">
கண்டி ஒப்பந்தம்

கண்டி ஒப்பந்தம் ("Kandyan Convention") என்பது மார்ச் 2 1815ம் ஆண்டு இலங்கை கண்டி இராச்சியம் பிரித்தானியர் வசமானதும் கண்டி மன்னன் சார்பில் பிரதானிகளும், பிரித்தானியர் சார்பில் தளபதி பிரவுண்றிக்கும் இடையே செய்து கொள்ளப்பட்ட ஒப்பந்தம் ஆகும். இது வரலாற்றில் முக்கியம் இடம் பெறுகின்றது.

1815 கண்டி ஒப்பந்தத்தில் இடம்பெற்ற மிக முக்கியமான அம்சங்களாவன 



</doc>
<doc id="99620" url="https://ta.wikipedia.org/wiki?curid=99620" title="1817-1818 பெரும் கிளர்ச்சி">
1817-1818 பெரும் கிளர்ச்சி

1817-1818 பெரும் கிளர்ச்சி ("Great Rebellion of 1817–1818"), அல்லது 1818 ஊவா-வெல்லச எழுச்சி ("Uva-Wellassa Uprising"), அல்லது சுருக்கமாக ஊவா கிளர்ச்சி ("Uva Rebellion") என்பது இலங்கையில் பிரித்தானியப் பேரரசுடன் நடத்தப்பட்ட கண்டிப் போர்களின் மூன்றாவது போரைக் குறிக்கும். இது அன்று கண்டி இராச்சியத்துடன் இருந்த இன்று ஊவா மாகாணம் என அழைக்கப்படும் பகுதியில் இடம்பெற்றது. மேல் நாட்டு சிங்களவர் என அழைக்கப்படும் உடரட்ட என்ற பகுதியைத் தம் கட்டுப்பாட்டுக்குள் வைத்திருந்த ஆளுநர் ரொபர்ட் பிரவுன்ரிக் தலைமையிலான பிரித்தானியக் குடியேற அரசுடன் இப்போர் இடம்பெற்றது.

1818ம் ஆண்டுக் கலகம் இலங்கை வரலாற்றில் ஒரு முக்கியத்துவமான கலகமாக கொள்ளப்படுகின்றது. இந்தக்கலகத்தை பிரித்தானியப் படையினர் அடக்கினாலும்கூட, இலங்கையின் சுதந்திரப் போராட்டத்தில் ஒரு முக்கிய நிலையாகக் கொள்ளப்படுகின்றது. இக்கலகம் பிரித்தானிய ஆட்சிக்கு எதிராக மேற்கொள்ளப்பட்ட முதல் கலகமாகவும் கொள்ளப்படுகிறது.

கண்டி இராச்சியத்தின் விக்கிரம ராஜசிங்க மன்னனைப் பதவியில் இருந்து அகற்ற, கண்டி மக்கள் பிரித்தானியருக்கு ஆதரவு வழங்கியிருந்தாலும், அவர்களின் ஆட்சி தொடர்வதை மக்கள் விரும்பவில்லை. மக்கள் மன்னாராட்சியை விரும்பினாலும், வேறொரு கண்டத்தில் மன்னர் இருந்து ஆட்சி செய்வதை மக்கள் விரும்பவில்லை. அவர்களின் சடங்குகள், சமய நிகழ்வுகளுக்கு மன்னன் சமுகமளிப்பதை கௌரவமாக அவர்கள் எண்ணினர். பிரித்தானிய அதிகாரிகள் மற்றும் பிரதானிகளின் செல்வாக்கினைப் பறிப்பதும் அவர்களின் நோக்கமாக இருந்தது.

ஹாஜி மரைக்காயர் எனும் இசுலாமியரை ஊவா மாகாணத்தின் வெல்லச (வெல்லஸ்ஸ) பகுதிக்கு அதிகாரியாக நியமித்தமை, கலகத்திற்கான உடனடிக் காரணமாக அமைந்தது.

கிளர்ச்சியை அடக்குவதற்கு ஆரம்பத்தில் கெப்பெட்டிப்பொலை திசாவை என்பவரை பிரித்தானியர் அனுப்பியிருந்தாலும், பின்னர் அவர் கிளர்ச்சியாளருக்கு ஆதரவாக மாறி அவர்களுக்குத் தலைமையும் தாங்கினார். இதனால் இன்றும் இலங்கையில் இவர் போற்றப்படுகிறார். இலங்கையின் பல்வேறு பகுதிகளிலும் இருந்து ஆட்களையும் பொருட்களையும் தருவித்து உள்ளூர் தலைவர்களுக்கு ஆதரவு தந்தார். அஸ்கிரிய பௌத்த பீடத்தின் தலைவர் வண. வாரியப்பொல சுமங்கல தேரோ ஹங்குரான்கெட்டாவுக்குத் தப்பி ஓடினார். 1817 செப்டம்பர் அளவில் மடுகல்லை பசநாயக்க நிலமை, எல்லேபொல அதிகாரம் ஆகிய இரு கிளர்ச்சித் தலைவர்கள் பிரித்தானியரிடம் சரணடைந்தனர். பிலிமத்தலாவை கிளர்ச்சியாளர்களுக்குத் தலைமை தாங்கினார். வியாலிவையின் திசாவையாக இருந்த எல்லேப்பொல, மற்றும் ஒருவரை கண்டி போகம்பரை சிறைச்சாலையில் 1818 அக்டோபர் 27 இல் பிரித்தானியர் சிரச்சேதம் செய்தனர்.





</doc>
<doc id="99624" url="https://ta.wikipedia.org/wiki?curid=99624" title="இலங்கையில் கோல்புறூக் விதந்துரைப்புகள்">
இலங்கையில் கோல்புறூக் விதந்துரைப்புகள்

கோல்புறூக் ஆணைக்குழுவினர் இலங்கையில் பிரித்தானிய ஆட்சிமுறையின் கீழ் சீர்த்திருத்தங்களை மேற்கொள்ள பிரித்தானிய முடியினால் 1829 இல் இலங்கைக்கு அனுப்பப்பட்டனர்.



</doc>
<doc id="99625" url="https://ta.wikipedia.org/wiki?curid=99625" title="மாத்தளைக் கலகம்">
மாத்தளைக் கலகம்

1848ம் ஆண்டு கலகம் அல்லது மாத்தளைக் கலகம் இலங்கையில் பிரித்தானிய ஆளுனர் டொரிங்டன் பிரபுவின் தலைமையில் இருந்த பிரித்தானியக் குடியேற்ற அரசிற்கு எதிராக 1848 ஆம் ஆண்டில் இடம்பெற்றது. இலங்கை வரலாற்றில் முக்கியத்துவமான கலகமாக கொள்ளப்படுகின்றது.

போன்றன) இந்த வரிகள் மக்களுக்கு சுமையாக இருந்தமை.


கலகத்துக்கு கொங்கல கொடபண்டா, வீரபுரன் அப்பு, குபாபொல தேரர் ஆகியோர் தலைமை தாங்கினர்.




</doc>
<doc id="99628" url="https://ta.wikipedia.org/wiki?curid=99628" title="வெண்பூதியார்">
வெண்பூதியார்

வெண்பூதியார் சங்ககாலப் புலவர்களில் ஒருவர். சங்கநூல் தொகுப்பில் இவரது பாடல்கள் மூன்று இடம்பெற்றுள்ளன. பூதன் என்பது ஆண்பாற்பெயர். பூதி என்பது அதன் பெண்பாற்பெயர். இவர் பெண்புலவர்.

திருமணக் காலம் தள்ளிப்போகிறது. தலைவி வருந்தித் தன் தோழியிடம் சொல்கிறாள். நான் இங்கே இருக்கிறேன். என் உடல்நலம் அவர் வாழும் கானல் ஊருக்குப் போய் மிகவும் தொலைவில் உள்ளது. அவர் தம் ஊரில் இருக்கிறார். அவருக்கும் எனக்கும் உள்ள மறை இங்குள்ள ஊர்மன்றத்தில் இருக்கிறது. (என்ன செய்வேன்?) 

தலைவன் பிரிந்து செல்லவிருப்பதைத் தோழி தலைவிக்குக் கூறுகிறாள். அதற்குத் தலைவி சொல்லும் மாற்றந்தான் இந்தப் பாடல். அவர் செல்லும் வழியில் மழை இல்லை. கள்ளிக்காயே ஈரம் இல்லாமல் வெடிக்கிறது. அந்த ஒலியைக் கேட்டுப் புறா பறந்தோடுகிறது. இப்படிப்பட்ட வழியில் அவர் செல்கிறார். இதனை எண்ணிப் பார்த்தால், இந்த உலகில் வாழ்பவர்களுக்குப் பொருள் ஒன்றுதான் பொருள். அருளுக்குத் துணை ஆரும் இல்லை. 

அவன் தலைவிக்காக வெளியில் காத்திருக்கிறான். அவனுக்குக் கேட்கும்படி தலைவியும் தோழியும் பேசிக்கொள்கின்றனர். அவரை நினைந்து என் மேனி பசந்துகொண்டிருக்கிறது. நான் நயப்பவர் நெஞ்சில் நார்(=அன்பு) இல்லை. என்தாய் என்னை என் வீட்டில் செறித்து வைத்திருப்பதும் கடுமையாகிவிட்டது. இதற்கு இடையே என் நெஞ்சம் அவரிடம் சென்றுவிடலாம் என்கிறது. இது சும்மா சொல்லிக்கொண்டு இங்கேதான் இருக்கிறது. இப்படி என் நெஞ்சம் சேர்ப்பன் குடியிருக்கும் இடமாக மாறிவிட்டது. தோழி! இது நீர்மையோ? (=ஒழுங்கோ) 


</doc>
<doc id="99632" url="https://ta.wikipedia.org/wiki?curid=99632" title="வெண்பூதன்">
வெண்பூதன்

வெண்பூதன் சங்ககாலப் புலவர்களில் ஒருவர். சங்கநூல் சொகுப்பில் இவரது பாடல் ஒன்றே ஒன்று மட்டும் இடம்பெற்றுள்ளது. அது குறுந்தொகை 83 எண் கொண்ட பாடல். 

<poem>
அரும்பெற லமிழ்த மார்பத மாகப்
பெரும்பெய ருலகம் பெறீஇயரோ வன்னை
தம்மிற் றமதுண் டன்ன சினைதொறும்
தீம்பழந் தூங்கும் பலவின்
ஓங்குமலை நாடனை வருமென் றோளே. 
</poem>

அது சொல்லும் செய்தி:
கிளையெல்லாம் பலாப்பழம் தூங்கும் நாட்டை உடையவன், அவன். என் அன்னை அவனைத் தன் இல்லத்துக்கு வருமாறு அழைப்பு விடுத்துள்ளாள். (திருமணம் செய்துதர உடன்பட்டுவிட்டாள்) இந்த இனிப்புச் செய்தியைத் தந்த உலகம் பெறற்கு அரிய அமிழ்தத்தை எளிய உணவாகப் பெற்று மகிழட்டும். - இது தலைவி மகிழ்ச்சிப் பெருக்கில் கூறும் உரை.



</doc>
<doc id="99642" url="https://ta.wikipedia.org/wiki?curid=99642" title="ரயான் டென் டோசேட்">
ரயான் டென் டோசேட்

ரயான் நீல் டென் டோசேட் (Ryan Neil ten Doeschate, பிறப்பு: சூன் 30, 1980), இவர் நெதர்லாந்து துடுப்பாட்ட அணியின் சகலதுறை ஆட்டக்காரர்களில் ஒருவர். அணியின் இவர் வலதுகை துடுப்பாளரும், மித விரைவு பந்துவீச்சுசாளருமாவார். களத்தடுப்பிலும் இவரின் பணி குறிப்பிடத்தக்கது.


</doc>
<doc id="99644" url="https://ta.wikipedia.org/wiki?curid=99644" title="பெரென்ட் வெஸ்ட்டைக்">
பெரென்ட் வெஸ்ட்டைக்

பெரென்ட் அனொல்ட் வெஸ்ட்டைக் (Berend Arnold Westdijk, பிறப்பு: மார்ச்சு 5, 1985), இவர் நெதர்லாந்து துடுப்பாட்ட அணியின் சகலதுறை ஆட்டக்காரர்களில் ஒருவர். அணியின் வலதுகை துடுப்பாளரும், மித வேக பந்துவீச்சுசாளருமாவார். 


</doc>
<doc id="99645" url="https://ta.wikipedia.org/wiki?curid=99645" title="பஸ் சுய்டெரென்ட்">
பஸ் சுய்டெரென்ட்

பஸ்தியான் சுய்டெரென்ட் (Berend Arnold Westdijk, பிறப்பு: மார்ச்சு 3 1977]]), நெதர்லாந்து துடுப்பாட்ட அணியின் துடுப்பாளர்களுள் ஒருவர். இவர் வலது கை துடுப்பாட்டக்காரராவார். பகுதிநேரமாக பந்துவீச்சில் பங்கேற்கும் இவரின் பந்துவீச்சு வலதுகை மிதவேகம் ஆகும்.


</doc>
<doc id="99648" url="https://ta.wikipedia.org/wiki?curid=99648" title="ஏ பி டி வில்லியர்ஸ்">
ஏ பி டி வில்லியர்ஸ்

ஏபிரகாம் பென்சமின் - டி - வில்லியர்ஸ் (Abraham Benjamin de Villiers, பிறப்பு: பெப்ரவரி 17 1984), தென்னாபிரிக்கா துடுப்பாட்ட அணியின் குச்சக் காப்பாளர் மற்றும் மட்டையாளர் ஆவார். இவர் "டைடன்ஸ்" அணிக்காக உள்ளூர்ப் போட்டிகளில் விளையாடி வருகிறார். அனைத்துக் காலத்திற்குமான சிறந்த மட்டையாளார்களில் ஒருவராகக் கருதப்படுகிறார். இவர் பல சாதனைகளைப் புரிந்துள்ளார். குறிப்பாக தேர்வுத் துடுப்பாட்டப் போட்டிகளில் அதி விரைவாக 50, 100, 150 ஓட்டங்கள் அடித்த தென்னாப்பிரிக்கா வீரர் எனும் சாதனையையும் பன்னாட்டு இருபது20 போட்டிகளில் அதிவிரைவாக 50 ஓட்டங்கள் எடுத்த தென்னாப்பிரிக்க வீரர் எனும் சாதனைகளைப் படைத்துள்ளார். இந்தியன் பிரீமியர் லீக் போட்டித் தொடரில் பெங்களூர் ராயல் சேலஞ்சர்ஸ் அணிக்காக விளையாடி வருகிறார்.

இவர் மட்டையாளராகவும் , குச்சக் காப்பாளராகவும் துவக்கத்தில் சர்வதேச போட்டிகளில் விளையாடத் துவங்கினார். பின் இவர் முதன்மையான மட்டையாளராகவே அறியப்படுகிறார். மத்திய வரிசையில் இறங்கும் இவர் பல திசைகளிலும் அடித்து விளையாடும் வல்லமை படைத்தவர். நவீன காலத் துடுப்பாட்டப் போட்டிகளில் புதுமையான மட்டையாளர் என அறியப்படுகிறார். மேலும் குச்சக் காப்பாளர் மற்றும் அருகில் இருக்கும் களத் தடுப்பாளர்களிடத்திலும் இவர் அடிக்கும் சில வித்தியாசமான முறைகளால் இவர் "மிஸ்டர் 360" எனும் புனைபெயரால் அழைக்கப்படுகிறார். 2004 ஆம் ஆண்டில் இங்கிலாந்து துடுப்பாட்ட அணிக்கு எதிராக நடைபெற்ற தேர்வுத் துடுப்பாட்டப் போட்டியில் அறிமுகம் ஆனார். 2005 ஆம் ஆண்டின் துவக்கத்தில் ஒருநாள் பன்னாட்டுத் துடுப்பாட்டப் போட்டிகளில் அறிமுகம் ஆனார். 2006 ஆம் ஆண்டில் பன்னாட்டு இருபது20 போட்டிகளில் இவர் அறிமுகமானார். 2016 ஆம் ஆண்டின் கணக்கின்படி தேர்வுத் துடுப்பாட்டம் மற்றும் ஒருநாள் பன்னாட்டுத் துடுப்பாட்டப் போட்டிகளையும் சேர்த்து மொத்தம் 8000 ஒட்டங்கள் எடுத்துள்ளார். அவரின் துடுப்பாட்ட சராசரி இரு வடிவங்களிலும் 50 ற்கும் அதிகமாக உள்ளது.

தேர்வுத் துடுப்பாட்டம், ஒருநாள் பன்னாட்டுத் துடுப்பாட்டம் மற்றும் பன்னாட்டு இருபது20 ஆகிய மூன்று வடிவங்களிலும் இவர் தலைவராக இருந்துள்ளார். ஆனால் இவருக்கு ஏற்பட்ட காயத்தினால் தேர்வுத் துடுப்பாட்டப் போட்டியில் தலைவர் பொறுப்பிலிருந்து இவர் விலகினார். ஆனால் ஒருநாள் போட்டிகளில் தலைவராக நீடித்து வருகிறார். பின் 2017 ஐசிசி வாகையாளர் கோப்பை மற்றும் இங்கிலாந்து துடுப்பாட்ட அணிக்கு எதிரான தொடர் ஆகியவற்றின் தோல்விகளால் ஒருநாள் பன்னாட்டுத் துடுப்பாட்டப் போட்டி தலைமைப் பொறுப்பிலிருந்தும் விலகினார்.

ஏபிரகாம் பென்சமின் - டி - வில்லியர்ஸ் பெப்ரவரி 17 1984 இல் தென்னாப்பிரிக்காவில் உள்ள பெலா பெலாவில் பிறந்தார். இவர் பிரெடொரியாவில் உள்ள உயர்நிலைப் பள்ளியில் கல்வி பயின்றார். இதே பள்ளியில் தான் தற்போது தென்னாப்பிரிக்க துடுப்பாட்ட அணிக்காக விளையாடும் பிரான்சுவா டு பிளெசீ படித்தார். இவர்கள் இருவரும் பள்ளித் தோழர்கள் ஆவர். இவரின் விடுமுறை நாட்களில் தனது பிறந்த ஊருக்குச் செல்வார். இவரின் தந்தை மருத்துவர் ஆவார். இவரின் தந்தை இளம்வயதில் ரக்பி கால்பந்து விளையாட்டில் விளையாடினார். எனவே தனது மகனையும் விளையாட்டில் ஈடுபடச் செய்தார். இவரின் ஆரம்பகாலங்களில் துடுப்பாட்டம் விளையாடினார். செப்டம்பர், 2016 இல் இவரின் சுயசரிதை வெளியானது. துடுப்பாட்டத்தினைத் தவிர்த்து குழிப்பந்தாட்டம், ரக்பி கால்பந்து, டென்னிசு ஆகிய விளையாட்டுக்களை தனது இளம்வயதில் விளையாடினார். சில சேவைகளிலும் ஈடுபட்டு வருகிறார். 

ஏ பி டி வில்லியர்ஸ் இந்தியன் பிரீமியர் லீக் போட்டிகளில் வெற்றிகரமான மட்டையாளர்களில் ஒருவராகக் கருதப்படுகிறார். இந்தத் தொடரின் நான்காவது பருவத்தில் பெங்களூர் ராயல் சேலஞ்சர்ஸ் அணி இவரை 1.5 மில்லியன் அமெரிக்க டாலர் மதிப்பில் ஏலம் எடுத்தது. அதற்கு முந்தைய பருவத்தில் டெல்லி டேர்டெவில்ஸ் அணிக்காக இவர் விளையாடினார். 2018 இந்தியன் பிரீமியர் லீக் போட்டிகளில் பெங்களூரு அணிக்காக விளையாடி வருகிறார்.


</doc>
<doc id="99651" url="https://ta.wikipedia.org/wiki?curid=99651" title="ஹொங்கொங்கின் பிரித்தானிய ஆளுநர்கள்">
ஹொங்கொங்கின் பிரித்தானிய ஆளுநர்கள்

பிரித்தானியர் ஹொங்கொங்கை 1841ம் ஆண்டு கைப்பற்றியது முதல், 1997ம் ஆண்டு ஹொங்கொங்கின் ஆட்சியதிகாரத்தை மீள்பொறுப்படைத்துச் சென்றது வரை, ஹொங்கொங் ஒரு பிரித்தானியக் குடியேற்ற நாடாக பிரித்தானியாவை தலைமையாக கொண்டு 28 பிரித்தானிய ஆளுநர்கள் ஆட்சி செலுத்தியுள்ளனர். அத்துடன் சில படையதிகாரிகள் மற்றும் நிர்வாகிகளின் கட்டுப்பாட்டின் கீழும் ஹொங்கொங்கின் ஆட்சி இடையிடையியே இருந்துள்ளது. 

இதனைத்தவிர ஹொங்கொங்கின் இருண்ட காலம் என அழைக்கப்படும், 1941ம் ஆண்டு முதல் 1945ம் ஆண்டு வரை யப்பானியரின் ஆட்சியின் கீழ் பதவி வகித்த, யப்பான் ஆளுநர்கள் மற்றும் நிர்வாகிகளின் பெயர்களும் இத்துடன் இங்கே இடப்பட்டுள்ளன. பதவி வகித்தோர் பெயர், பதவிக்காலம், பதவியின் தகமை போன்றவற்றின் அடிப்படையில் இந்த பட்டியல் இடம்பெறுகின்றது.


</doc>
<doc id="99652" url="https://ta.wikipedia.org/wiki?curid=99652" title="நகரப் பரப்பளவு அடிப்படையில் மக்கள்தொகையின் பட்டியல்">
நகரப் பரப்பளவு அடிப்படையில் மக்கள்தொகையின் பட்டியல்


</doc>
<doc id="99653" url="https://ta.wikipedia.org/wiki?curid=99653" title="யோகன் போதா">
யோகன் போதா

யோகன் போதா (Johan Botha, பிறப்பு: மே 2, 1982), தென்னாபிரிக்கா துடுப்பாட்ட அணியின் முன்னணி பந்து வீச்சாளர்களுள் ஒருவர். அணியின் வலதுகை புறத்திருப்ப பந்துவீச்சுசாளரான இவர் வலதுகை துடுப்பாளரும் கூட. களத்தடுப்பிலும் இவரின் பணி குறிப்பிடத்தக்கது.இவர் தென்னாப்பிரிக்க அணிக்காக தேர்வுத் துடுப்பாட்டம், ஒருநாள் பன்னாட்டுத் துடுப்பாட்டம் மற்றும் பன்னாட்டு இருபது20 போட்டிகளில் விளையாடியுள்ளார்.

2006 ஆம் ஆண்டில் தென்னாப்பிரிக்காத் துடுப்பாட்ட அணி ஆத்திரேலியாவில் சுற்றுப்பயணம் செய்து விளையாடியது . சனவரி 2 , இல் சிட்னியில் நடைபெற்ற ஆத்திரேலியாத் துடுப்பாட்ட அணிக்கு எதிரான மூன்றாவது தேர்வுத் துடுப்பாட்டப் போட்டியில் இவர் அறிமுகமானார். இந்தப் போட்டியின் முதல் ஆட்டப் பகுதியில் 62 பந்துகளில் இறுதிவரை ஆட்டமிழக்காமல் 20 ஓட்டங்களைஎடுத்தார். பின் பந்துவீச்சில் 7 ஓவர்கள் வீசினார். இதில் 2 ஓவர்களை மெய்டனாக வீசி 26ஓட்டங்களை விட்டுக்கொடுத்து 1 இலக்கினைக் கைப்பற்றினார். பின் இரண்டாவது ஆட்டப் பகுதியின் பந்துவீச்சில் 12 ஓவர்களை வீசி 77 ஓட்டங்களை விட்டுக் கொடுத்தார். இதில் 1 இலக்கினைக் கைப்பற்றினார். இந்தப்-போட்டியில் ஆத்திரேலிய அணி 8 இலக்குகள் வித்தியாசத்தில் வெற்றி பெற்றது.

2010 ஆம் ஆண்டில் தென்னப்பிரிக்கத் துடுப்பாட்ட அணி ஐக்கிய அரபு அமீரகத்தில் சுற்றுப்பயணம் செய்து விளையாடியது . நவம்பர் 26 , இல் அபுதாபியில் நடைபெற்ற பாக்கித்தான் துடுப்பாட்ட அணிக்கு எதிரான இரண்டாவது தேர்வுத் துடுப்பாட்டப் போட்டியில் இவர் விளையடினார். இந்தப் போட்டியின் முதல் ஆட்டப் பகுதியில் 37 பந்துகளில் 12 ஓட்டங்களை எடுத்து அப்துர் ரகுமான் பந்துவீச்சில் ஆட்டமிழந்தார். பின் பந்டுவீச்சில் 14 ஓவர்கள் வீசி 3 ஓவர்களை மெய்டனாக வீசினார். 54 ஓட்டங்களை விட்டுக் கொடுத்து 1 இலக்கினைக் கைப்பற்றினார்.பின் இரண்டாவது ஆட்டப்பகுதியில் 14 பந்துகளில் 7 ஓட்டங்களை எடுத்து இறுதிவரை ஆட்டமிழக்காமல் இருந்தார்.பின் பந்துவீச்ச்சில் 17 ஓவர்கள்வீசி 4 ஓவர்களை மெய்டனாக வீசினார். இதில் 40 ஓட்டங்களை விட்டுக் கொடுத்து 1 இலக்கினைக் கைப்பற்றினார். இந்தப் போட்டி சமனில் முடிந்தது.

2005 ஆம் ஆண்டில் 2003 ஆம் ஆண்டில் தென்னாப்பிரிக்கத் துடுப்பாட்ட அணி இந்தியாவில் சுற்றுப் பயணம் செய்து விளையாடியது. அக்டோபர் 12 , ஐதராபாத்தில் நடைபெற்ற இந்தியத் துடுப்பாட்ட அணிக்கு எதிரான ஒருநாள் பன்னாட்டுத் துடுப்பாட்டப் போட்டியில் இவர் அறிமுகமானார் இந்தப் போட்டியில் 6 ஓவர்கள் வீசி 31 ஓட்டங்களை விட்டுக் கொடுத்தார். இதில் 1 இலக்கினைக் கைப்பற்றினார். இந்தப் போட்டியில் தென்னாப்பிரிக்க அணி 5 இலக்குகள் வித்தியாசத்தில் வெற்றி பெற்றது.

2012 ஆம் ஆண்டில் தென்னாப்பிரிக்கத் துடுப்பாட்ட அணி நியூசிலாந்தில் சுற்றுப் பயணம் செய்து விளையாடியது. மார்ச் 3 இல் , ஓக்லாந்தில் நடைபெற்ற நியூசிலாந்துத் துடுப்பாட்ட அணிக்கு எதிரான ஒருநாள் பன்னாட்டுத் துடுப்பாட்டப் போட்டியில் இவர் இறுதியாக விளையாடினார். இந்தப்போட்டியில் 7 ஓவர்கள் வீசி 28 ஓட்டங்களை விட்டுக் கொடுத்தார். இதில் 1 இலக்கினைக் கைப்பற்றினார். மேலும் 10பந்துகளில் 5 ஓட்டங்கள் எடுத்து இறுதிவரை ஆட்டமிழக்காமல் இருந்தார்.இந்தப் போட்டியில் தென்னாப்பிரிக்க அணி 5 இலக்குகள் வித்தியாசத்தில் வெற்றி பெற்றது.



</doc>
<doc id="99658" url="https://ta.wikipedia.org/wiki?curid=99658" title="ஜே பி டுமினி">
ஜே பி டுமினி

ஜீன்-போல் டுமினி (Jean-Paul Duminy, பிறப்பு: ஏப்ரல் 14, 1984), தென்னாபிரிக்கா துடுப்பாட்ட அணியின் முன்னணி துடுப்பாளர்களுள் ஒருவர். இவர் இடதுகை துடுப்பாட்டக்காரராவார். களத்தடுப்பாட்டத்திலும் குறிப்பிடத் தகுந்தவர் ஆவார். பகுதிநேரமாக பந்துவீச்சில் பங்கேற்கும் இவரின் பந்துவீச்சு நடை வலதுகை புறத்திருப்பம் ஆகும். இவர் பன்னாட்டு இருபது20 போட்டிக்கு உதவித் தலைவராக உள்ளார். பாக்கித்தான் சூப்பர் லீக்கில் "இஸ்லமாதாபாத் யுனைட்டட் அணிக்காகவும், இந்தியன் பிரீமியர் லீக் போட்டியில் மும்பை இந்தியன்ஸ்" அணிக்காகவும் விளையாடி வருகிறார். இவர் 2008 ஆம் ஆண்டு முதல் 2017 வரையிலான காலகட்டங்களில் இவர் 46 தேர்வுத் துடுப்பாட்டங்களில் விளையாடியுள்ளார்.பின் செப்டம்பர் 2017 இல் தேர்வுத் துடுப்பாட்டங்களில் இருந்து ஓய்வு பெறுவதாக அறிவித்தார்.இவர் தென்னாப்பிரிக்க அணிக்காக தேர்வுத் துடுப்பாட்டம்,ஒருநாள் பன்னாட்டுத் துடுப்பாட்டம் மற்றும் பன்னாட்டு இருபது20 போட்டிகளில் விளையாடியுள்ளார்.

டிசம்பர் 17, 2008 இல் மேற்கு ஆஸ்திரேலிய துடுப்பாட்ட சங்க அரங்கத்தில் ஆத்திரேலியத் துடுப்பாட்ட அணிக்கு எதிரான தேர்வுத் துடுப்பாட்டப் போட்டியில் இவர் அறிமுகமானார். அணியின் துணை ஆஷ்வெல் பிரின்ஸ் காயம் காரணமாக விலகினார். இதனால் இவருக்கு வாய்ப்பு வழங்கப்பட்டது. இந்தப் போட்டியின் இரண்டாவது ஆட்டப் பகுதியில் இறுதிவரை ஆட்டமிழக்காமல் 50 ஓட்டங்கள் அடித்து வெற்றிக்கான ஓட்டத்தை அடித்தார். இந்தப் போட்டியில் ஏ பி டி வில்லியர்சுடன் இணைந்து 100 ஓட்டங்கள் அடித்து வெற்றிக்கு உதவினார். பீட்டர் ரோபக் உட்பட பல துடுப்பாட்ட விமர்சகர்கள் இவருடைய செயல்பாடுகளை விமர்சனத்திற்கு உள்ளாக்கினர். பின் பொக்சிங் நாள் அன்று நடந்த தேர்வுத் துடுப்பாட்டப் போட்டியில் தனது முதல் நூறு ஓட்டங்களை அடித்தார். இந்தப் போட்டியில் 166 ஓட்டங்கள் எடுத்தார். இவரும் டேல் ஸ்டெய்னுடன் 9 ஆவது இணைக்கு 180 ஓட்டங்கள் சேர்த்தனர். இதன்மூலம் 9 ஆவது இணைக்கு அதிக ஓட்டங்கள் எடுத்த தென்னாப்பிரிக்க இணை எனும் சாதனையைப் படைத்தனர். இதற்கு முன்னதாக ஆத்திரேலியத் துடுப்பாட்ட அணிக்கு எதிரான போட்டியில் கிரயெம் சிமித் மற்றும் ஷான் பொலொக் இணை எடுத்த ஓட்டங்களே சாதனையாக இருந்தது. இந்தப் போட்டியில் 62 ஓட்டங்கள் வித்தியாசத்தில் வெற்றி பெற்றது. இந்த வெற்றியின் மூலம் ஆத்திரேலிய மண்ணில் தென்னாப்பிரிக்கா தொடரை முதல் முறையாக வென்று சாதனை படைத்தது. மேலும் 16 ஆண்டுகளுக்குப் பிறகு முதல் முறையாக ஆத்திரேலியா அதன் சொந்த மண்ணில் தொடரை இழந்தது. 

பிரிசுபேன் துடுப்பாட்ட அரங்கத்தில் ஆத்திரேலியத் துடுப்பாட்ட அணிக்கு எதிரான பன்னாட்டு இருபது20 போட்டியில் இவர் டேவிட் ஹசி அடித்த பந்தினை இவர் பிடித்த "கேட்ச்" தற்போதுவரை சிறந்த கேட்சுகளில் ஒன்றாகப் பார்க்கப்படுகிறது. ஆத்திரேலியத் துடுப்பாட்ட அணிக்கு எதிரான தேர்வுத் துடுப்பாட்டப் போட்டியில் மைக்கல் கிளார்க்கின் இலக்கினை முதல் இலக்காக கைப்பற்றினார். 

2011 துடுப்பாட்ட உலகக்கோப்பை தொடரில் 99 ஓட்டங்களில் ஆட்டமிழந்தார். இதன்மூலம் 99 ஓட்டங்களில் ஆட்டமிழந்த இரண்டாவது மட்டையாளர் எனும் சாதனை படைத்தார். இதற்கு முன்னதாக அடம் கில்கிறிஸ்ற் இவ்வாறு ஆட்டமிழந்தார். மேலும் இவ்வாறு ஆட்டமிழப்பது ஒட்டுமொத்தமாக 36 ஆவது முறையாகும். 


</doc>
<doc id="99660" url="https://ta.wikipedia.org/wiki?curid=99660" title="2011 இந்தியன் பிரீமியர் லீக்">
2011 இந்தியன் பிரீமியர் லீக்

2011 இந்தியன் பிரீமியர் லீக், சுருக்கமாக IPL 4 அல்லது 2011 IPL, இது நான்காவது இந்தியன் பிரீமியர் லீக் நிகழ்வாகும். இதனை இந்தியத் துடுப்பாட்டக் கட்டுப்பாடு வாரியம் (பிசிசிஐ) 2007 தொடங்கியது. இது இந்தியாவில் உள்ள சேப்பாக்கம் துடுப்பாட்ட அரங்கம், சென்னையில் தொடங்குகிறது. 2010ன் முந்தைய சாம்பியன் சென்னை சூப்பர் கிங்ஸ். ஏப்ரல் 8 முதல் மே 28 2011 நடைபெறும்.இத்தொடரின் இறுதிப் போட்டியில் பெங்களூர் ராயல் சேலஞ்சர்ஸ் அணியை 58 ஓட்டங்கள் வித்தியாசத்தில் சென்னை சூப்பர் கிங்ஸ் அணி வீழ்த்தி இரண்டாவது முறையாக வாகையர் பட்டம் சூடியது.


</doc>
<doc id="99663" url="https://ta.wikipedia.org/wiki?curid=99663" title="பிரான்சுவா டு பிளெசீ">
பிரான்சுவா டு பிளெசீ

பிரான்சுவா டு பிளெசீ ("Francois 'Faf' du Plessis", பிறப்பு: 13 சூலை 1984), தென்னாபிரிக்கத் துடுப்பாட்ட அணியின் சகலதுறை ஆட்டக்காரர் மற்றும் தலைவர் ஆவார். இவர் வலதுகை துடுப்பாளரும், வலதுகை சுழல் திருப்ப பந்துவீச்சாளருமாவார். களத்தடுப்பிலும் இவரின் பணி குறிப்பிடத்தக்கது. இவர் தேர்வுத் துடுப்பாட்டம், ஒருநாள் பன்னாட்டுத் துடுப்பாட்டம், பன்னாட்டு இருபது20 ஆகிய மூன்று வடிவங்களிலும் விளையாடி வருகிறார்.

வலதுகை துடுப்பாட்ட வீரரான இவர் 3 ஆவது வீர்ராக களமிறங்கினார். இவர் "நார்தன்ஸ், லன்காஷயர் மற்றும் டைட்டன்ஸ் , மெல்போர்ன் ரெனெகடஸ் அணிக்காக விளையாடி வருகிறார். மேலும் இந்தியன் பிரீமியர் லீக்" போட்டிகளில் சென்னை சூப்பர் கிங்ஸ் அணிக்காக விளையாடி வருகிறார். 

2012 ஆம் ஆண்டில் தேர்வுத் துடுப்பாட்டப் போட்டிகளில் அறிமுகமானார். இவரின் முதல் போட்டியிலேயே நூறு அடித்தார். இதன்மூலம் அறிமுகப் போட்டியில் நூறு அடித்த நான்காவது தென்னாப்பிரிக்க வீரர் எனும் சாதனை படைத்தார். நியூசிலாந்து துடுப்பாட்ட அணிக்கு எதிரான பன்னாட்டு இருபது20 போட்டியில் தலைவராக நியமிக்கப்பட்டார். பின் பெப்ரவரி 2013 இல் முழுநேர தலைவராக நியமிக்கப்பட்டார்.

டிசம்பர் 2016 இல் தேர்வுத் துடுப்பாட்ட போட்டிகளுக்குத் தலைவராக நியமிக்கப்பட்டார். பின் ஆகஸ்டு 2017 இல் ஏ பி டி வில்லியர்ஸ் தலைவர் பொறுப்பில் இருந்து விலகிய பின்பு அனைத்து வடிவ போட்டிகளுக்கும் இவர் தலைவராக நியமிக்கப்பட்டார். 

சனவரி 18, 2011 இல் இந்தியத் துடுப்பாட்ட அணிக்கு எதிரான ஒருநாள் பன்னாட்டுத் துடுப்பாட்டத்தில் அறிமுகமானார். இந்தப் போட்டியில் 60 ஓட்டங்கள் எடுத்தார். 2011 துடுப்பாட்ட உலகக்கோப்பை தொடரில் அல்பி மோகலுக்குப் பதிலாக விளையாடும் வாய்ப்பினைப் பெற்றார். 2012 ஆம் ஆண்டில்அடிலெய்டு நீள்வட்ட அரங்கத்தில் ஆத்திரேலியத் துடுப்பாட்ட அணிக்கு எதிராக நடைபெற்ற தேர்வுத் துடுப்பாட்டப் போட்டியில் 6 ஆவது மட்டையாளராக அறிமுகமானார். ஜே பி டுமினிக்கு காயம் ஏற்பட்டதால் இவர் விளையாடும் அணியில் அணியில் இடம்பெற்றார். 

இந்தப் போட்டியில் 188 ஒட்டங்கள் எடுத்து ஆட்டநாயகன் விருதினைப் பெற்றார். இந்தப் போட்டியானது சமனில்முடிந்தது. பின் ஆத்திரேலிய அணிக்கு எதிரான போட்டியில் 159 பந்துகளில் 78 ஓட்டங்கள் எடுத்து பென் ஹில்பென்ஹாஸ் பந்துவீச்சில் ஆட்டமிழந்தார். 8 ஆவது இணைக்கு ஜாக் கலிசுடன் இணைந்து 93 ஓட்டங்கள் எடுத்து அணியின் ஓட்டம் 338 ஆக அதிகரிக்க உதவினார். இரண்டாவது ஆட்டப் பகுதியில் அணியைத் தோல்வியிலிருந்து மீட்பதற்காக சிறப்பாக விளையாடி 376 பந்துகளைச் சந்தித்த இவர் இறுதிவரை ஆட்டமிழக்காமல் 110* ஓட்டங்களை எடுத்தார். இந்தப் போட்டியின் போது 466 மணித்துளிகள் இவர் களத்தில் இருந்தார். இவர் 6 ஆவது இணைக்கு ஜாக் கலிசுடன் இணைந்து போட்டியை சமன் பெறச் செய்தனர். இந்த இணையில் இவர் மட்டும் 99 ஓட்டங்கள் எடுத்தார். 

2018 இந்தியன் பிரீமியர் லீக் போட்டியில் இவரை கிங்சு இலெவன் பஞ்சாபு அணி 1.6 கோடி ரூபாய் மதிப்பில் ஏலத்தில் எடுத்தது. பின் தக்கவைத்துக்கொள்ளும் வாய்ப்பினைப் பயன்படுத்தி சென்னை சூப்பர் கிங்ஸ் அணி இவரை தக்கவைத்தது. மே 10,2018 அன்றுவரை 3 போட்டிகளில் விளையாடியுள்ள இவர் 71 ஓட்டங்களை எடுத்திள்ளார். இவரின் அதிகபட்ச ஒட்டம் 33 ஆகும். இவரின் "ஸ்டிரைக் ரேட்116.39 ஆகும்." 


</doc>
<doc id="99668" url="https://ta.wikipedia.org/wiki?curid=99668" title="கொலின் இங்கிராம்">
கொலின் இங்கிராம்

கொலின் அலெக்சாந்தர் இங்கிராம் ("Colin Alexander Ingram", பிறப்பு: சூலை 3, 1985), இவர் தென்னாபிரிக்கா துடுப்பாட்ட அணியின் முன்னணி துடுப்பாளர்களுள் ஒருவர். இவர் இடதுகை துடுப்பாட்டக்காரராவார். களத்தடுப்பிலும் இவரின் பணி குறிப்பிடத்தக்கது


</doc>
<doc id="99670" url="https://ta.wikipedia.org/wiki?curid=99670" title="எஸ். பேன்ட் அலைக்கற்றை ஊழல்">
எஸ். பேன்ட் அலைக்கற்றை ஊழல்

எஸ். பேன்ட் அலைக்கற்றை ஊழல் ("S-band Spectrum Scam") என்பது இந்திய விண்வெளித்துறையின் வணிக கிளையான ஆந்திரிக்சு கழகமும் தேவாசு மல்டி மீடியா என்ற தனியார் நிறுவனமும் எஸ் பிரிவு அலைக்கற்றைகளை ஒதுக்கீடு செய்வதற்காக போடப்பட்ட புரிந்துணர்வு ஒப்பந்தத்தால் இந்திய அரசிற்கு சுமார் 2 லட்சம் கோடி ரூபாய் இழப்பு ஏற்படுத்தியதாக குற்றம்சாட்டப்படும் ஊழல் ஆகும். இவ்வொப்பந்ததால் அரசுக்கு பேரிழப்பு ஏற்படும் என்ற செய்தி"தி இந்து" நாளிதழ் பெப்ரவரி 6, 2011ம் தேதி அன்று வெளியிட்டது. அதன் பிறகு எழுந்த சர்ச்சையால் ஆந்திரிக்சு-தேவாசு ஒப்பந்தத்தை இந்திய பாதுகாப்பிற்கான முக்கிய அமைச்சரவைக்குழு ரத்து செய்தாது.

இந்திய விண்வெளித்துறையின் பயன்பாட்டிற்கு ஒதுக்கப்பட்ட 150 மெகா கெட்சு அலைக்கற்றைகளில் 70 மெகா கெட்சு அலைக்கற்றையை தேவாசு மல்டிமீடியா என்ற தனியார் நிறுவனத்திற்கு சில சேவைகள் செய்யும் வகையில் சனவரி 28, 2005 ம் ஆண்டு 1000 கோடி ரூபாய்க்கு புரிந்துணர்வு ஒப்பந்தம் போடப்பட்டது. அப்போது இந்திய விண்வெளித்துறையின் தலைவராக ஜி. மாதவன் நாயர் பதவி வகித்தார். இவ்வொப்பந்தத்தினால் இந்திய அரசுக்கு 2 லட்சம் கோடி ரூபாய் இழப்பு ஏற்பட்டதாக இந்திய அரசின் தணிக்கை அதிகாரி தெரிவித்துள்ளார். இது இந்தியாவில் மிகுந்த சர்ச்சையை ஏற்படுத்தியது. சனவரி 2012 இல் எந்த அரசுத்துறை பணிகளிலும் பொறுப்பேற்க இவருக்குத் தடை விதிக்கப்பட்டு நடவடிக்கை எடுக்கப்பட்டது. இதனையடுத்து இந்திய தொழில்நுட்பக் கழகம் பட்னாவின் ஆளுனர் குழுமத் தலைவர் பதவியிலிருந்து நாயர் விலகினார்.


</doc>
<doc id="99677" url="https://ta.wikipedia.org/wiki?curid=99677" title="தளம் (வடிவவியல்)">
தளம் (வடிவவியல்)

கணிதத்தில், எந்த ஒரு தட்டையான இருபரிமாணப் பரப்பும் தளம் எனப்படுகிறது. சுழியப் பரிமாணத்தில் புள்ளி, ஒரு பரிமாணத்தில் கோடு, முப்பரிமாணத்தில் வெளி என இருப்பது போல இருபரிமாணத்தில் அமைவது தளமாகும். முப்பரிமாண அறையிலுள்ள சுவர்கள் தளங்களாக இருப்பதைப் போல, இரண்டிற்கும் அதிகமான பரிமாணங்களில் அமையும் வெளிகளின் உள்வெளிகளாகவும் தளங்களைக் கருதலாம் அல்லது யூக்ளிடிய வடிவவியலில் உள்ளது போல எதையும் சாராததொரு கருத்தாகவும் தளத்தைக் கருதலாம்.

இருபரிமாண யூக்ளிடிய வெளியில் செயல்படும்போது முழுவெளியையும் குறிப்பதற்கு தளம் என்ற சொல்தான் பயன்படுத்தப்படுகிறது. கணிதத்தில் வடிவவியல், முக்கோணவியல், சார்பு வரைபடம் ஆகிய பிரிவுகளில் பல அடிப்படைச் செயல்கள் இருபரிமாண வெளியில் அதாவது தளத்தில் செய்யப்படுகின்றன. அதிக அளவிலான கணிதச் செயல்களைத் தளத்தில் செயல்படுத்த முடியும்.

யூக்ளிட், வடிவவியலை அடிக்கோள்கள் மூலம் அணுகும் முறையை முதன் முதலில் அறிமுகப்படுத்தியவர். வரையறுக்கப்படாத சொற்கள் மற்றும் அடிக்கோள்கள் சிலவற்றைத் தேர்ந்தெடுத்து, வடிவவியல் கூற்றுகளை நிரூபிக்கப் பயன்படுத்தினார். தளத்தின் தற்போதைய வரையறையைப் போல நேரிடையான வரையறை எதுவும் தளத்தினைப் பற்றிக் யூக்ளிட் கூறியிருக்காவிட்டாலும் அவர் கையாண்ட சாமானியக் கருத்துகளின் ஒரு பகுதியாகத் தளத்தினைக் கருதலாம். நீளங்கள், கோணங்கள் மற்றும் பரப்பளவுகளை அளப்பதற்கு அவர் ஒருபோதும் எண்களைக் கையாளவில்லை. இந்த வகையில் யூக்ளிடிய தளம் கார்ட்டீசியன் தளத்தைப் போல் இல்லாமல் வேறுபட்டுள்ளது.
இப்பிரிவில் முப்பரிமாணத் தளங்கள் குறிப்பாக ℝ ல் அமைந்துள்ள தளங்கள் பற்றிக் காணலாம்.

உயர்பரிமாணத்திற்குப் பொருந்தாத சில உண்மைக் கூற்றுகளை யூக்ளிடிய முப்பரிமாணத் தளத்திலிருந்து எடுத்துக் கொள்ளலாம்.


formula_1 என்பது தளத்தின் மீது அமைந்த தரப்பட்ட ஒரு புள்ளி formula_2 இன் நிலைத் திசையன், n என்பது தளத்திற்குச் பூச்சியமல்லா செங்குத்து திசையன் என்க. 

தளத்தின் மீதுள்ள ஏதேனும் ஒரு புள்ளி formula_3 இன் நிலைத்திசையன் formula_4 எனில் formula_2 மற்றும் formula_3ஐ இணைக்கும் திசையன் nக்குச் செங்குத்தாக அமையும். 

இரு செங்குத்து திசையன்களின் புள்ளிப் பெருக்கல் பூச்சியம் என்பதால், 

இச்சமன்பாட்டை நிறைவு செய்யும் புள்ளிகளின் தொகுப்பாக தளத்தினைக் கருதலாம்.
மேலேயுள்ள சமன்பாட்டை விரிக்கக் கிடைக்கும் சமன்பாடு, 

v மற்றும் w என்பவை தளத்தின் மீது அமையும் இரு திசையன்கள், formula_1 என்பது தளத்தின் மேலமையும் ஏதேனும் ஒரு குறிப்பிட்ட (arbitrary (but fixed)) புள்ளியின் நிலைத்திசையன் எனில் அத்தளத்தினைப் பின்வரும் சமன்பாட்டை நிறைவு செய்யும் புள்ளிகளின் தொகுப்பாகக் கருதலாம்: 

இங்கு "s" மற்றும் "t" என்பன, அனைத்து மெய்யெண் மதிப்புகளையும் எடுக்கக்கூடிய திசையிலிகள் (scalars). v , w திசையன்கள், தளத்தில் ஒரு புள்ளியிலிருந்து தொடங்கி இரு வெவ்வேறு திசைகளில் அமையும் திசையன்களாக இருக்கும். அவை செங்குத்தாக இருக்கலாம், ஆனால் இணையானவையாக இருக்கமுடியாது.

தளத்தின் மீதமையும் மூன்று புள்ளிகள்: 
formula_23 formula_24 formula_19 ஆகிய மூன்று புள்ளிகள் வழியே செல்லும் தளத்தை பின்வரும் அணிக்கோவைச் சமன்பாடுகளை நிறைவு செய்யும் அனைத்துப் புள்ளிகளின் தொகுப்பாகக் கருதலாம். 

formula_27, என்ற சமன்பாட்டின் வடிவில் தளத்தினைப் பெற பின்வரும் சமன்பாட்டுத் தொகுதிக்குத் தீர்வு காண வேண்டும். 

இச்சமன்பாடுகளைக் கிராமரின் விதியையும் அணிகளின் அடிப்படைத்திறனையும் பயன்படுத்தித் தீர்க்கலாம். 

"D" ன் மதிப்பு பூச்சியமில்லையெனில் (தளங்களப் பொறுத்தவரை, ஆதிவழிச் செல்லாதவை) "a", "b" and "c" ன் மதிப்புகளைப் பின்வருமாறு காணலாம்.

formula_27 சமன்பாட்டில் "a", "b" மற்றும் "c" ன் மதிப்புகளைப் பிரதியிட்ட பின், "d" க்கு தரப்படும் ஒவ்வொரு ஒரு பூச்சியமில்லா மதிப்புக்கும் கிடைக்கும் தீர்வுச் சமன்பாடுகள், ஒன்றுக்கொன்று இணையான தளங்களைக் குறிக்கும்.

இத்தளத்தை வரையறை 1ல் உள்ளபடி ஒரு புள்ளி, செங்குத்துத் திசையன் வடிவிலும் காணலாம். இதற்குரிய செங்குத்துத் திசையனை formula_23 formula_15 புள்ளிகளையும் மற்றும் formula_23 formula_19 புள்ளிகளையும் இணைக்கும் இரு திசையன்களின் குறுக்குப் பெருக்கத் திசையனாகவும், 

"D=0" என இருந்தால், இருந்தால் மட்டுமே formula_45 புள்ளியானது தளத்தின் மேல் அமையும்.

formula_46 எனில் மேலே தரப்பட்டுள்ள வாய்ப்பாடு,

என்ற இருதளங்களும் வெட்டிக் கொள்ளும் கோட்டின் சமன்பாடு: 

இங்கு,

என்ற இரு வெட்டிக்கொள்ளும் தளங்களுக்கு இடையேயான கோணமானது அத்தளங்களின் செங்குத்துகளுக்கிடையே உள்ள கோணமாக (formula_56) வரையறுக்கப்படுகிறது.


</doc>
<doc id="99701" url="https://ta.wikipedia.org/wiki?curid=99701" title="வெண்மணி வாயில்">
வெண்மணி வாயில்

வெண்மணி வாயில் என்பது சங்ககாலத்தில் சிறப்புற்று விளங்கிய ஊர்களில் ஒன்று.

மாமூலனார் பாடல் அகம் 211 இந்த ஊருக்கு இப் பெயர் வந்த காரணத்தைப் புலப்படுத்துகின்றது. இப் பெயர் தோன்றுவதற்கு முன்னர் இவ்வூரின் பெயர் வெண்ணி என்று வெறுமனே வழங்கப்பட்டது.

சங்ககாலத்தில் மத்தி என்னும் அரசன் இதனைத் தலைநகராகக் கொண்டு ஆண்டுவந்தான். 

மத்தி கல்லா எழினியோடு போரிட்டு அவனது பல்லைப் பிடுங்கிக் கொண்டுவந்து தன் வெண்மணிவாயில் கோட்டைக் கதவில் பதித்துக்கொண்டான். பல் வாயில்கதவில் வெண்மணி போல் விளங்கியதால் வெண்மணி என்னும் ஊரின் பெயரே வெண்மணிவாயில் என வழங்கப்படுவதாயிற்று.
அதியமான் கடையெழு வள்ளல்களில் ஒருவன். அவன் மகன் பொகுட்டெழினி. 

அதியமானைக் கடையெழு வள்ளல்களில் ஒருவனாகச் சிறுபாணாற்றுப்படை என்னும் நூல் தொகுத்துக் காட்டுகிறது. 

பெருஞ்சித்திரனாரின் புறநானூற்றுப் பாடல் (158) அதியமானின் மகன் பொகுட்டெழினியைக் 'கூவிளங்கண்ணிக் கொடும்பூண் எழினி' என்று குறிப்பிட்டு கடையெழு வள்ளல்களில் ஒருவனாகக் குறிப்பிடுகிறது.

அதியமான் தகடூர் அரசன். மாமூலனார் குறிப்பிடும் 'கல்லா எழினி' அதியமானின் மகன் அல்லன். இவன் போர்த்தொழிலைக் கல்லாதவன்.
வெண்ணி
வெண்ணிப் பறந்தலை
வெண்ணிவாயில்


</doc>
<doc id="99704" url="https://ta.wikipedia.org/wiki?curid=99704" title="மத்தி (சங்ககால மன்னர்)">
மத்தி (சங்ககால மன்னர்)

மத்தி சங்ககால மன்னர்களில் ஒருவன். இவனது தலைநகர் வெண்ணி. மத்திக்கும் கல்லா எழினி என்பவனுக்கும் இடையே போர் மூண்டது. போரில் கல்லா எழினியின் பல்லைப் பிடுங்கிக்கொண்டு வந்து மத்தி தன் கோட்டையின் வாயில் கதவில் பதித்துக்கொண்டான். பதித்த பல் வெண்மணி போல் விளங்கியதால் வெண்மணி என்னும் ஊரின் பெயரே வெண்மணிவாயில் என வழங்கப்படுவதாயிற்று. 


</doc>
<doc id="99705" url="https://ta.wikipedia.org/wiki?curid=99705" title="வெண்ணிவாயில்">
வெண்ணிவாயில்

வெண்ணிவாயில் என்பது சங்ககாலத்தில் சிறப்புற்று விளங்கிய ஊர்களுள் ஒன்று. பரணர் பாடல் (அகநானூறு 246) இதனைக் குறிப்பிடுகிறது.

வெண்ணிப் பறந்தலையில் நடந்தது போலவே வெண்ணிவாயில் என்னும் ஊரிலும் போர்ர் நடந்தது. இவ்வூர் நறவுக் கள்ளுக்குப் பெயர்பெற்றது.

இவ்வூரில் கரிகாலனை 11 வேளிர் மன்னர்கள் ஒன்றுதிரண்டு தாக்கினர். அவர்கள் அனைவரும் கரிகாலனை எதிர்த்துநிற்க மாட்டாமல் போர்க்களத்திலேயே மாண்டனர். அவர்கள் முழக்கிய முரசுகள் மட்டுமே போர்க்களத்தில் எஞ்சிக் கிடந்தன.

இதனைப் பார்த்த அழுந்தூர் மக்கள் மகிழ்ச்சியில் பூரித்து ஆரவாரம் செய்தனர்.

இவர்களின் ஆரவாரம் போலத் தலைவியின் அலர் பரவலாகப் பேசப்பட்டது என்கிறார், பரணர்.

விக்கிமூலத்தில் அகம் 246 பாடல்


</doc>
<doc id="99706" url="https://ta.wikipedia.org/wiki?curid=99706" title="அழுந்தூர்">
அழுந்தூர்

அழுந்தூர் நாகப்பட்டினம் மாவட்டத்தில் குத்தாலம் ரயில்நிலையத்திலிருந்து 4 கி.மீ. தொலைவில் உள்ளது. இக்காத்தில் இந்த ஊர் தேரழுந்தூர் என்னும் பெயருடன் விளங்கிவருகிறது. 

திருநாவுகரசர் இந்தத் திருவழுந்தூர்க் கோயில் கொண்டுள்ள சிவபருமானைப் போற்றிப் பாடியுள்ளார். 

கம்பராமாயணம் பாடிய கம்பர் இவ்வூரில் பிறந்தவர்.

அழுந்தூர் என்பது சங்ககாலத்தில் சிறப்புடன் விளங்கிய ஊர்களில் ஒன்று. புலவர் பரணர் இதனைத் தம் பாடலில் (அகநானூறு 245) குறிப்பிட்டுள்ளார்.

வெண்ணிவாயில் என்னுமிடத்தில் வேந்தன் கரிகாலனை 11 வேளிர் ஒன்று கூடித் தாக்கினர். இவர்கள் 11 பேரும் போர்க்களத்திலேயே மாண்டனர். போர்களத்தில் அவர்களது முரசங்கள் மட்டுமே எஞ்சிக் கிடந்தன.

இவற்றைப் பார்த்த அழுந்தூர் மக்கள் மகிழ்ச்சி ஆரவாரம் செய்தனர்.

இந்த ஆரவாரம் போலத் தலைவியின் அலர் எங்கும் பரவிற்றாம்.
வெண்ணிவாயில்
வெண்மணி வாயில்
வெண்ணி
வெண்ணிப் பறந்தலை


</doc>
<doc id="99707" url="https://ta.wikipedia.org/wiki?curid=99707" title="சிபாம்">
சிபாம்

சிபாம் (அரபு மொழி: شبام), கர்ராமாத், யெமனில் உள்ள ஒரு நகர். இவ் நகரம் அண்ணளவாக 7000 மக்கள் தொகை கொண்டதாக கணிக்கப்படுகின்றது. இந்நகர் முன்னொரு காலத்தில் கர்ராமாத் மன்னர் ஆட்சிக்குட்பட்ட பரப்பின் தலைநகராக விளங்கியது.
சிபாம் நகரை பற்றி முதல் அறிந்த கல்வெட்டுக்கள் மூன்றாம் நூற்றாண்டை சார்ந்தவையாக இருப்பதால். இந்நகரம் குறைந்தது 1700 வருடங்கள் பழமை வாய்ந்ததாகும்.

சிபாம் நகர் முற்றிலும் வேறான , தனிப்பட்ட , கட்டட நிர்மாணிப்புக்கு பெயர் போனதாகும் . 1982ம் ஆண்டு யுனெஸ்கோவினால் உலக பாரம்பரியக் இடமாக அறிவிக்கபட்டுள்ளது.
இந்நகரில் உள்ள கட்டடங்கள் மண்ணால் ஆனவை 5 இருந்து 11மாடிகள் கொண்டவையாக உள்ளது. ஒவ்வொரு மாடியிலும் ஒரு, அல்லது இரு குடியிருப்புக்கள் உள்ளதாக அமைக்கப்பட்டுள்ளது. பல முறை புதிப்பித்து கட்டப்பட்டாலும், பல கட்டிடங்கள் 15ம் நூற்றாண்டை சார்ந்தவை. 
இவ்வகையான கட்டிடங்கள் அன் அளவாக 500 சிபாம் நகரில் உள்ளது இவற்றில் சில 30 மீ. உயரம் கொண்டது. 
சிபாம் உலகின் பழமையான வானளாவி நகர் என பல முறை அழைக்கபடுவதுண்டு, மற்றும் மிகச் சிறந்த முன் உதாரணம் கொண்ட செங்குத்து நகரமைப்பு கொண்ட பழைமையான நகர்களுக்குள் ஒன்றாக சிபாம் உள்ளது.



</doc>
<doc id="99710" url="https://ta.wikipedia.org/wiki?curid=99710" title="கடற்கரை ஆந்திரா">
கடற்கரை ஆந்திரா

கடற்கரை ஆந்திரா என்பது இந்தியாவில் ஆந்திரப் பிரதேசத்தின் ஒரு பகுதியாகும். இதனை ஆந்திரா என்றும் கோஸ்டா என்றும் அழைப்பார்கள். ஆந்திரப் பிரதேசத்தின் மற்ற இரு பகுதிகள் இராயலசீமை மற்றும் தெலுங்கானா. இதன் பரப்பளவு 92,906 கி.மீ, 2001ம் ஆண்டு எடுக்கப்பட்ட கணக்கெடுக்கின் படி இப்பகுதியின் மக்கள்தொகை 31,705,092. இப்பகுதி ஆந்திரப் பிரதேசத்தின் கடலை ஒட்டிய அனைத்து மாவட்டங்களையும் கொண்டது. இதன் வட எல்லையில் ஒரிசா மாநிலமும் தென் எல்லையில் தமிழ்நாடும் உள்ளன. சிறீகாகுளம், விசயநகரம், விசாகப்பட்டினம், கிழக்கு கோதாவரி, மேற்கு கோதாவரி, கிருஷ்ணா, குண்டூர், பிரகாசம் மற்றும் நெல்லூர் ஆகியவை இப்பகுதியில் அடங்கியுள்ள மாவட்டங்களாகும்.

தற்போது கம்மம் மாவட்டத்தில் உள்ள பத்ராச்சலம் வருவாய் பிரிவு கடற்கரை ஆந்திராவின் பகுதியான கிழக்கு கோதாவரி மாவட்டத்தில் இருந்தது. நிருவாக காரணங்களுக்காக 1959ல் இப்பகுதி கம்மம் மாவட்டத்துடன் இணைக்கப்பட்டது. அதைப்போலவே அசுவாரோபேட்டை மேற்கு கோதாவரி மாவட்டத்தில் இருந்து 1959ல் கம்மம் மாவட்டத்துடன் இணைக்கப்பட்டது. சிறந்த விவசாய நிலங்களை உடைய இப்பகுதியில் கிருஷ்ணா, கோதாவரி ஆறுகளின் கழிமுகங்கள் உள்ளன. அரிசி முதன்மையான பயிராகும். தேங்காய் மற்றும் பருப்பு வகைகளும் அதிகளவில் இங்கு பயிரிடப்படுகின்றன.

விசாகப்பட்டினம், விசயவாடா, குண்டூர், ராஜமுந்திரி, காக்கிநாடா, நெல்லூர் ஆகியவை இப்பகுதியில் உள்ள பெரிய நகரங்களாகும். பழவேற்காடு ஏரி, கொள்ளேறு ஏரி ஆகியவை இப்பகுதியில் உள்ளன. கொள்ளேறு ஏரி நன்னீர் ஏரியாகும். இது மேற்கு கோதாவரி மாவட்டத்தில் உள்ளது. பழவேற்காடு ஏரி பெரிய உப்பு நீர் ஏரியாகும்.



</doc>
<doc id="99711" url="https://ta.wikipedia.org/wiki?curid=99711" title="பக்கூ">
பக்கூ

பக்கூ ("Baku", ), அசர்பைசான் நாட்டின் தலைநகரமும் பெரிய நகரமும் ஆகும். இது காக்கசஸ் பிரதேசத்திலேயுள்ள மிகப்பெரிய துறைமுக நகரமாகும். இது அப்சரோன் குடாநாட்டின் தென் கரையில் அமைந்துள்ளது. 2009 ஆம் ஆண்டு மதிப்பீட்டின் படி பக்கூ நகர மக்கள் தொகை இரண்டு மில்லியனுக்கு சற்று அதிகமாகும்.


</doc>
<doc id="99713" url="https://ta.wikipedia.org/wiki?curid=99713" title="கரும்பு வில்">
கரும்பு வில்

இந்து மதத்தில் 'மன்மதன் (காமன்)' என்ற கடவுள், ஆண்- பெண் இடையே நடைபெறும் உடல்சார் உறவுகளின் இன்பத்தைத் தோற்றுவிப்பவனாகவும், வழங்குபவனாகவும், அவ்வின்பத்திற்கு உரியவனாகவும் கருதப்படுகிறான். இவனுடைய மனைவு 'இரதி தேவி' என்ற பேரழகி ஆவாள்.

இந்த மன்மதன் கரும்பை வளைத்து வில்லாக வைத்திருப்பான்; அவனுடைய தோள்களில் தொங்கும் அம்பறாத்துணியில் மலர்கள் நிரம்பி வழியும்; அந்த மலர்களை அம்புகளாக (கணைகளாக) எய்துகொண்டிருப்பான்; அப்படி எய்யப்படும் மலர்(க்கணைகள்) அம்புகள் எவர் மீது விழுகின்றனவோ, அவருக்கே 'காம இச்சை' மேலோங்கும் எனச் சித்தரிக்கப்படுகிறது. தமிழ்த் திரைப்படப்பாடல் ஒன்றில் 'தாங்குமோ என் தேகமே... மன்மதனின் மலர்க் கணைகள் தோள்களிலே...' என்ற பாடல் வரிகள் உள்ளதைக் காணலாம். இந்த மலர்க் கணைகளே மன்மதன் அம்பு எனப்படுகின்றன.


</doc>
<doc id="99714" url="https://ta.wikipedia.org/wiki?curid=99714" title="இந்தியக் கடல்சார் பல்கலைக்கழகம்">
இந்தியக் கடல்சார் பல்கலைக்கழகம்

இந்திய கடல்சார் பல்கலைக்கழகம் (Indian Maritime University) (IMU) அல்லது இந்தியன் மேரிடைம் பல்கலைக்கழகம் தமிழகத் தலைநகர் சென்னையில் செம்மண்சேரி கிராமத்தில் கிழக்குக் கடற்கரைச் சாலைக்கும் இராஜிவ் காந்தி சாலைக்கும் இடையே நடுவண் அரசால் கட்டமைக்கபடும், கடல்சார் போக்குவரத்துத் துறை கல்வித்திட்டங்களை வழங்கும், ஓர் பல்கலைக்கழகமாகும். இது "இந்திய கடல்சார் பல்கலைக்கழகம் சட்டம், 2008" (2008ஆம் ஆண்டின் 22வது சட்டம்)படி 2008ஆம் ஆண்டு நவம்பர் 14ஆம் நாள் நிறுவப்பட்டது. தலைமையகத்தைச் சென்னையிலும் வெளிவளாகங்களாக கொல்கத்தா, மும்பை மற்றும் விசாகப்பட்டிணம் ஆகிய இடங்களிலும் கொண்டு அமைந்துள்ளது. அண்மையில் கொச்சி துறைமுகம் சலுகையில் வழங்கியுள்ள இடத்தில் கொச்சி வளாகம் ஒன்று அமைக்கப்பட்டுள்ளது. 

தற்போது உத்தண்டியில் உள்ள தேசிய கடல்சார் அகாதெமி வளாகத்திலிருந்து இயங்குகிறது.

தற்போது இயங்கிவரும் கீழுள்ள அரசு மற்றும் அரசுசார் கடல்சார் பயிற்சி மற்றும் ஆய்வு மையங்களும் கல்வி நிறுவனங்களும் இப்பல்கலைக்கழக்கத்தில் இணைக்கப்பட்டுள்ளன:




</doc>
<doc id="99723" url="https://ta.wikipedia.org/wiki?curid=99723" title="அண்ணா பல்கலைக்கழகம் சென்னை - மண்டல அலுவலகம், கோயம்புத்தூர்">
அண்ணா பல்கலைக்கழகம் சென்னை - மண்டல அலுவலகம், கோயம்புத்தூர்

அண்ணா தொழில்நுட்பப் பல்கலைக்கழகம், கோயம்புத்தூர் (Anna University of Technology, Coimbatore) தமிழ்நாட்டின் தொழிற்சாலைகள் நிறைந்த கோயம்புத்தூர் நகரில் நிறுவப் பட்டுள்ள ஓர் தொழில்நுட்ப பல்கலைக்கழகமாகும். இது 1 பெப்ரவரி 2007 அன்று அண்ணா பல்கலைக்கழகம் ஆறு பல்கலைக்கழகங்களாகப் பிரிக்கப்பட்டபோது அவற்றில் ஒன்றாக உருவானது.
இது அண்ணா பல்கலைக்கழகத்துடன் இணைந்த பல்கலைக்கழகமாக (affiliating type of university) செயல்பட்டு வருகிறது.

கோவை, ஈரோடு, சேலம், நீலகிரி, திருப்பூர், நாமக்கல், கரூர், தர்மபூரி, கிருட்டிணகிரி மாவட்டங்களில் உள்ள பொறியியல் கல்லூரிகள் இந்தப் பல்கலைக்கழகத்தின் கட்டுப்பாட்டில் இயங்குகின்றன. தற்போது கோவை அரசினர் தொழில்நுட்பக் கல்லூரியில் இயங்கி வருகிறது. பாரதியார் பல்கலைக்கழக வளாகத்தில் ஒதுக்கப்பட்ட 1000 ஏக்கர் நிலத்தில் சட்டச்சிக்கல்கள் உள்ளதால் மாற்று இடம் தேடப்பட்டு வருகிறது.

அண்ணா தொழில்நுட்ப பல்கலைக்கழகம், கோவையின் கீழ் 3 அரசினர் பொறியியல்/தொழில்நுட்ப கல்லூரிகள், இரு அரசுசார் பொறியியல் கல்லூரிகள், 98 சுயநிதிக் கல்லூரிகள் மற்றும் 15 தன்னாட்சி நிறுவனங்கள் உள்ளன. இந்த நிறுவனங்களில் ஏறத்தாழ 80,000 மாணவர்கள் பல்வேறு பொறியியல் படிப்புகளை படித்து வருகின்றனர். இவர்களில் 80% பேர் சிற்றூர்களிலிருந்து கல்விபெற வந்தவர்கள்.

அண்ணா பல்கலைக்கழகம், கோவை பொறியியல், தொழில்நுட்பம், மேலாண்மை மற்றும் தொடர்புடைய அறிவியல் படிப்புகளை வழங்கி வருகிறது. ஆராய்ச்சிகளை வளர்த்தும் அவற்றிலிருந்து பெறப்பட்ட அறிவை பரப்புவதிலும் கவனம் செலுத்துவதுடன் தொழிலகங்களுக்கும் கல்விநிறுவனங்களுக்கும் இடையே பாலம் அமைத்து பயனுள்ள கல்வித்திட்டங்களை வகுப்பதிலும் சிறந்த பணி ஆற்றுகிறது.


</doc>
<doc id="99726" url="https://ta.wikipedia.org/wiki?curid=99726" title="இந்தோனேசிய விடுதலைக்கு ஆயத்தப் பணிகளை மேற்கொள்வதற்கான குழு">
இந்தோனேசிய விடுதலைக்கு ஆயத்தப் பணிகளை மேற்கொள்வதற்கான குழு

இந்தோனேசிய விடுதலைக்கு ஆயத்தப் பணிகளை மேற்கொள்வதற்கான குழு ("Committee for Preparatory Work for Indonesian Independence", இந்தோனேசிய மொழி: Badan Penyelidik Usaha Persiapan Kemerdekaan Indonesia (BPUPKI), பதான் பென்யெலிடிக் உசாசா பெர்சியபன் கெமெர்டெக்கான் இந்தோனேசியா) என்பது இந்தோனேசியாவிற்கு விடுதலை அளிப்பது தொடர்பான முடிவுகளை எடுப்பதற்காக அமைக்கப்பட்ட ஒரு சப்பானியக் குழுவாகும்.

இந்த அமைப்பு ஜாவாவின் 16 ஆவது இராணுவத்தின் தளபதியான லெப்டினன்ட் ஜெனரல். கெய்மக்கிசி ஹராடாவால் ஏப்ரல் 29, 1945 அன்று நிறுவப்பட்டது. இந்தோனேசியாவின் விடுதலை குறித்த பேச்சுவார்த்தைகள் இவ்வமைப்பின் மூலமாகவே மேற்கொள்ளப்பட்டன. இந்தோனேசியாவின் விடுதலைக்குப் பின்பு இவ்வமைப்பு ஆனது பனித்தியா பெர்சியபன் கெமெர்டெக்கான் என்று பெயர் மாற்றம் செய்யப்பட்டது.


</doc>
<doc id="99733" url="https://ta.wikipedia.org/wiki?curid=99733" title="இராஜகாரிய முறை ஒழிப்பு">
இராஜகாரிய முறை ஒழிப்பு

இலங்கையில் நிலவிய இராஜகாரிய முறை ஐரோப்பாவில் நிலவிய நிலமானிய முறையை ஒத்தது. இதன் பண்புகளாவன:

இலங்கையில் இது பின்வரும் இரண்டு முறைகளில் காணப்பட்டன.



ஐரோப்பாவில் இயற்கையான முறையில் இது அழிவுற்றது. இலங்கையில் சட்டத்தின் மூலமே ஆங்கிலேயர் இதனை ஒழித்தனர்.

தேசாதிபதி பிரடெரிக் நோத் முதன் முறையாக இதனை ஒழித்தார். இது பிற்போக்கான ஒரு முறையாக இருந்தமையாலும் உழைப்புச் சுரண்டல் இடம்பெறுவதனாலும் பணப் பொருளாதாரத்திற்குத் தடையாக இருப்பதனாலும் இராஜகாரிய முறையை ஒழிப்பதாகக் குறிப்பிட்டார்.

தேசாதிபதி சேர் தோமசு மெயிற்லண்ட் மீண்டும் இம்முறையை ஏற்படுத்தினார். மக்கள் சம்பளத்திற்கு வேலைசெய்ய முன்வராமையால் அரச பணிகளை முன்னெடுப்பது சிரமமாக இருக்கவே இந்நடவடிக்கையை மேற்கொண்டார்.

கோல்புறூக் பிரபு (1833) முற்றாக இதனை ஒழித்தார். அதற்கான காரணங்களாவன:


</doc>
<doc id="99736" url="https://ta.wikipedia.org/wiki?curid=99736" title="அண்ணா பல்கலைக்கழகம், சென்னை - மண்டல அலுவலகம் திருநெல்வேலி">
அண்ணா பல்கலைக்கழகம், சென்னை - மண்டல அலுவலகம் திருநெல்வேலி

அண்ணா பல்கலைக்கழகம், திருநெல்வேலி (Anna University Tirunelveli) தமிழ்நாட்டின் திருநெல்வேலி நகரில் நிறுவப் பட்டுள்ள ஓர் தொழில்நுட்ப பல்கலைக்கழகமாகும். இது 1 பெப்ரவரி 2007 அன்று அண்ணா பல்கலைக்கழகம் ஆறு பல்கலைக்கழகங்களாகப் பிரிக்கப்பட்டபோது அவற்றில் ஒன்றாக உருவானது.
இது அண்ணா பல்கலைக்கழகத்துடன் இணைந்த பல்கலைக்கழகமாக (affiliating type of university) செயல்பட்டு வருகிறது. விருதுநகர், திருநெல்வேலி, தூத்துக்குடி, கன்னியாகுமரி மாவட்டங்களில் உள்ள 65 பொறியியல் கல்லூரிகள் இந்தப் பல்கலைக்கழகத்துடன் இணைக்கப்பட்டுள்ளன. 
பல்கலைக்கழகம் திருநெல்வேலி அரசினர் பொறியியல் கல்லூரி வளாகத்திலிருந்து இயங்குகிறது. இக்கல்லூரி தேசிய நெடுஞ்சாலை 7இல் பாளையம்கோட்டையிலிருந்து கன்னியாகுமரி நோக்கி 3 கி.மீ தொலைவில் அமைந்துள்ளது. திருநெல்வேலி தொடர்வண்டி நிலையம் மற்றும் பேருந்து நிலையத்திலிருந்து 8 கி.மீ தொலைவில் உள்ளது. இதன் அருகாமையில் நிரந்த கட்டமைப்பு ரூ.7.44 கோடி செலவில் அமைக்கப்பட்டு வருகிறது. தூத்துக்குடியில் 25 ஏக்கர் நிலத்தில் வ.உ.சிதம்பரனார் பொறியியல் கல்லூரியும் நாகர்கோவிலில் 25 ஏக்கர் நிலத்தில் பல்கலைக்கழக பொறியியல் கல்லூரியும் கட்டப்பட்டுள்ளன.


</doc>
<doc id="99737" url="https://ta.wikipedia.org/wiki?curid=99737" title="இலங்கையில் தரிசு நிலச்சட்டம் - 1840">
இலங்கையில் தரிசு நிலச்சட்டம் - 1840

பயிர் செய்யப்படாது விடப்பட்டுள்ள நிலமே தரிசு நிலம் எனப்படும். கோப்பிச் செய்கைக்காக ஆங்கிலேயருக்குப் பரந்த அளவிலான நிலத்தேவை ஏற்பட்டது. இராஜகாரிய முறை ஒழிப்பு மூலம் இதனைப் பெற்றுக் கொள்ள நாடினர். இதற்காக 1840 இல் இயற்றப்பட்டதே தரிசு நிலச்சட்டமாகும்.
மலைநாட்டுக் கிராமங்கள் அனைத்தும் 
என வகுக்கப்பட்டிருந்தன. முதலில் ஆங்கிலேயர் காட்டு நிலங்களையும் புற்றரைகளையும் கோப்பித் தோட்டங்களாக மாற்றினர்.
ஆங்கிலேயால் ஆரம்பிக்கப்பட்ட பெருந்தோட்டங்களுக்கு இடையிடையே கிராமங்கள் அமைந்திருந்தமை தோட்டச் செய்கையாளருக்கு இடையூறாக அமைந்தது. இதனால் இவற்றை சுவீகரிக்க இயற்றப்பட்டதே தரிசு நிலச்சட்டமாகும். இதன்படி ஒருவர் அந்நிலத்தில் தொடர்ச்சியாக வாழ்ந்ததற்கான எழுத்து மூல அத்தாட்சியைக் காண்பிக்க முடியாதவிடத்து அவரிடமிருந்து அந்நிலம் பறிக்கப்பட்டு, அது பெருந்தோட்டத் துறையினருக்கு வழங்கப்பட்டது. இராஜகாரிய முறை நிலவிய ஒரு பிரதேசத்தில் எழுத்து மூலமான உரிமை வழங்கப்படுவது அபூர்வமாகும்.


</doc>
<doc id="99738" url="https://ta.wikipedia.org/wiki?curid=99738" title="இரதி தேவி">
இரதி தேவி

இரதி தேவி இந்து மதத்தில் உள்ள மன்மதன் என்ற உடலியல் இன்பம் சார் கடவுளின் மனைவி ஆவாள். 

ரதி மிகவும் அழகானவளாக கருதப்படுகிறாள். காமத்தகனம் முடிந்த பிறகு மகாபாரத காலத்தில் கிருஷ்ண அவதாரம் எடுத்து, காமன் மீண்டும் உயிர்பெறும் வரை தீவிர விரதங்களை ரதி மேற்கோண்டதாக நம்பப்படுகிறது.

ரதிக்கு பல்வேறு கோயில்களில் சிற்பங்கள் அமைக்கப்பட்டுள்ளன. அவை பல்வேறு விதங்களில் உள்ளமை பற்றி எஸ்.ராமகிருஷ்ணன் குறிப்பிட்டுள்ளார். 


</doc>
<doc id="99744" url="https://ta.wikipedia.org/wiki?curid=99744" title="டாரென் சமி">
டாரென் சமி

டாரென் ஜுலியஸ் கேவி சமி (Darren Julius Garvey Sammy , பிறப்பு: திசம்பர் 20, 1983), இவர் மேற்கிந்தியத் தீவுகள் துடுப்பாட்ட அணியின் சகலதுறை ஆட்டக்காரர்களில் ஒருவர். அணியின் தலைவர் (captain). இவர் வலதுகை துடுப்பாளரும், வலதுகை மித விரைவு பந்துவீச்சுசாளருமாவார். 2012 ஐசிசி உலக இருபது20 மற்றும் 2016 ஐசிசி உலக இருபது20 போட்டித் தொடரின் கோப்பைகளை இவரின் தலைமையிலான் அணி வென்றது.2004 ஆம் ஆண்டுன் வங்காளதேசத் துடுப்பாட்ட அணிக்கு எதிரான ஒருநாள் பன்னாட்டுத் துடுப்பாட்டப் போட்டியில் அறிமுகமானார். செயிண்ட் லூசியாவில் இருந்து மேற்கிந்தியத்தீவுகள் துடுப்பாட்ட அணிக்குத் தேர்வான முதல் வீரர் இவர் ஆவார். 2007 ஆம் ஆண்டில் இங்கிலாந்து துடுப்பாட்ட அணிக்கு எதிரான தேர்வுத் துடுப்பாட்டப் போட்டியில் அறிமுகமானார். அந்தப் போட்டியில் 66 ஓட்டங்கள் விட்டுக் கொடுத்து 7 இலக்குகளைக் கைப்பற்றினார். அறிமுகப் போட்டியில் ஒரு மேற்கிந்திய வீரர் எடுக்கும் சிறந்த பந்துவீச்சு இதுவாகும். இதற்கு முன் 1950 ஆம் ஆண்டில் ஆல்ஃப் வேலண்டைன் எடுத்ததே சிறந்த பந்துவீச்சாக இருந்தது. அக்டோபர் 2010 ஆம் ஆண்டில் சமி மேற்கிந்தியத் தீவுகள் துடுப்பாட்ட அணியின் தலைவராக நியமிக்கப்பட்டார். மே, 2012 இல் இலங்கைத் துடுப்பாட்ட அணிக்கு எதிரான தேர்வுத் துடுப்பாட்டப் போட்டியில் முதல் நூறு ஓட்டங்கள் எடுத்தார். 

சமியின் தலைமையில் இரு பன்னாட்டு இருபது20 கோப்பைகளை வென்றுள்ளது. 2012 ஐசிசி உலக இருபது20 போட்டித் தொடரின் இறுதிப் போட்டியில் இலங்கைத் துடுப்பாட்ட அணிக்கு எதிராக வெற்றி பெற்று கோப்பையைக் கைப்பற்றியது. இதன்மூலம் பன்னாட்டுத் துடுப்பாட்ட அவையின் கோப்பையை 8 ஆண்டுகள் கழித்து பெற்றனர். இதற்கு முன் 2004 ஆம் ஆண்டில் இங்கிலாந்து அணிக்கு எதிராக வெற்றி பெற்றனர். பின் 2016 ஐசிசி உலக இருபது20 இறுதிப் போட்டியில் இங்கிலாந்து துடுப்பாட்ட அணிக்கு எதிராக வெற்றி பெற்று கோப்பையைக் கைப்பற்றியது. பாக்கித்தான் "சூப்பர் லீக் தொடரில் பெசாவர் ஷல்மி அணியின் தலைவராக உள்ளார்." 

ஆகஸ்டு 5, 2016 இல் பன்னாட்டு இருபது20 போட்டிக்குத் தலைவராக நீடிக்கவில்லை எனத் தெரிவித்தார்.

மேற்கிந்தியத்தீவுகள் துடுப்பாட்ட அணி 2017 ஆம் ஆண்டில் இந்தியாவில் சுற்றுப்பயணம் மேற்கொண்டு விளையாடியது. இதில் இந்திய அணிக்கு எதிரான தேர்வுத் துடுப்பாட்டப் போட்டியில் விளையாடும் அணியில் இவருக்கு வாய்ப்பு கிடைத்தது. ஆனால் போட்டி துவங்கும் சில நாட்களுக்கு முன்பாக இவருக்கு காயம் ஏற்பட்டதானால் இவர் விலகினார். பின் மே,2007 இல் இங்கிலாந்து துடுப்பாட்ட அணிக்கு எதிரான போட்டியில் விளையாடும் வாய்ப்பினைப் பெற்றார். இந்தத் தொடரை மேற்கிந்தியத் தீவுகள் வென்றது. இவர் அலஸ்டைர் குக்கை முதல் இலக்காக வீழ்த்தினார். இவர் 17 ஓவர்கள் வீசினார். ஓவருக்கு 1.88 ஓட்டங்கள் மட்டுமெ கொடுத்து சிறப்பாகப் பந்து வீசினார். இரண்டாவது பகுதியில் இங்கிலாந்து அணித் தலைவர் மைக்கல் வோகன் இலக்கினை வீழ்த்தினார். 

தனது 17 ஆவது ஓவரில் இயன் பெல் இலக்கினை வீழ்த்தினார். இவரை ராம்தின் கேட்ச் பிடித்து வீழ்த்தினார். இதே முறையில் இவரின் அடுத்த பந்தில் மாட் பிரியர் இலக்கினை வீழ்த்தினர். அதற்கு அடுத்த இரண்டாவது பந்தில் லியம் பிளன்கட் இலக்கினை டுவைன் பிராவோ கேட்ச் பிடிக்க வீழ்த்தினர். பின் அதே போட்டியில் ஸ்டீவ் ஹர்மின்சன், மான்டி பனேசார் மற்றும் போல் கொலிங்வுட் இலக்கினை வீழ்த்தி 66 ஓட்டங்களுக்கு 7 இலக்குகளைக் கைப்பற்றி சாதனை படைத்தார். இதற்கு முன் 1950 ஆம் ஆண்டில் ஆல்ஃப் வேலண்டைன் எடுத்ததே சிறந்த பந்துவீச்சாக இருந்தது. 


</doc>
<doc id="99746" url="https://ta.wikipedia.org/wiki?curid=99746" title="கார்ல்டன் பா">
கார்ல்டன் பா

கார்ல்டன் சீமொர் பா (Carlton Seymour Baugh, பிறப்பு: சூன் 23, 1982), மேற்கிந்தியத் தீவுகள் துடுப்பாட்ட அணியின் குச்சக் காப்பாளர் (wicket-keeper அல்லது wicketkeeper அல்லது பெரும்பாலும் keeper). இவர் வலதுகை துடுப்பாளருமாவார்.


</doc>
<doc id="99748" url="https://ta.wikipedia.org/wiki?curid=99748" title="அட்ரியன் பரத்">
அட்ரியன் பரத்

அட்ரியன் போர்ஸ் பரத் (Adrian Boris Barath, பிறப்பு: மார்ச்சு 14, 1990), மேற்கிந்தியத் தீவுகள் துடுப்பாட்ட அணியின் ஆரம்ப துடுப்பாளர்களுள் ஒருவர். இவர் வலது கை துடுப்பாட்டக்காரராவார். பகுதிநேரமாகப் பந்துவீச்சில் பங்கேற்கும் இவரின் பந்துவீச்சு வலதுகை புறத்திருப்பம் ஆகும்.


</doc>
<doc id="99760" url="https://ta.wikipedia.org/wiki?curid=99760" title="டெவோன் ஸ்மித்">
டெவோன் ஸ்மித்

டெவோன் ஸ்மித் (Devon Smith, பிறப்பு: அக்டோபர் 21 1981), மேற்கிந்தியத் தீவுகள் துடுப்பாட்ட அணியின் துடுப்பாளர்களுள் ஒருவர். இவர் இடதுகை துடுப்பாட்டக்காரராவார். பந்துவீச்சில் பங்கேற்கும் இவரின் பந்துவீச்சு நடை வலதுகை புறத்திருப்பம் ஆகும். 


</doc>
<doc id="99764" url="https://ta.wikipedia.org/wiki?curid=99764" title="காரி டேவிஸ்">
காரி டேவிஸ்

காரி டேவிஸ் ("Garry Davis", பி. ஜூலை 27, 1921) ஒரு உலக அமைதி செயற்பாட்டாளர். உலகக்குடிமகன் என்று தன்னை அழைத்துக்கொண்டவர். எந்த நாட்டுக்கும் குடிமகனாக இருப்பதில்லை என்ற உறுதி கொண்டிருந்தார். உலகக் கடவுச்சீட்டு என்ற ஆவணத்தை உருவாக்கியவர்.

அமெரிக்காவில் பார் ஹார்பரில் 1921 ஜூலை 27 அன்று டேவிஸ் பிறந்தார். மேயர் - ஹில்டா டேவிஸ் தம்பதியினரின் மகன். 1940ல் எபிஸ்கோப்பல் அக்காதமியில் பட்டப்படிப்பை முடித்தார். கார்னகி கல்விக்கழகத்தில் தொழில்நுட்ப கல்வியை முடித்தார். 

டேவிஸ் நியூயார்க் பிராட்வே அரங்குகளின் நடிகராக இருந்தார். இரண்டாம் உலகப்போரில் அமெரிக்க வான்படையில் விமானியாகப் பணியாற்றினார். ஜெர்மனி மீது குண்டுவீசிய பி-17 ரக குண்டுவீசி வானூர்தியில் பணிபுரிந்தார். தான் குண்டு வீசிய படங்களைப் பார்த்தபோது பின்னர் ஆழமான மன நெருக்கடிக்குள்ளானார். தேசியவாதம் என்பதன் தீமைகளை உணர்ந்தார். இனிமேல் எந்த நாட்டுக்கும் குடிமகனாக இருக்கப்போவதில்லை என்ற முடிவை எடுத்தார்

1948 ல் பாரிசில் ஓர் உலக சம்மேளத்தில் டேவிஸ் தன் அமெரிக்கக் குடியுரிமையை துறந்து தன்னை ‘உலகக்குடிமகன்’ என்று அறிவித்துக்கொண்டார். 1948 நவம்பர் 22ல் காரி டேவிஸ் ஐநா சபையின் சர்வதேசிய பொதுக்குழு கூட்டத்தில் புகுந்து ‘ஒரே அரசு ஒரே உலகம் தேவை’ என்ற கோஷத்தை எழுப்பினார். அதற்காக கைது செய்யப்பட்டு சிறையில் இருந்தார்.

1949ல் காரி டேவிஸ் மேய்ன் மாநிலத்திலுள்ள எல்ஸ்வர்த் நகரில் உலகக் குடிமகன்களின் பதிவகம் (International Registry of World Citizens) என்ற அமைப்பை உருவாக்கினார். அதில் 7,50,000 பேர் பதிவுசெய்துகொண்டார்கள். 1953 செப்டெம்பரில் காரி டேவிஸ் உலகக்குடிமகன்களுக்கான உலக அரசு ஒன்றை அறிவித்தார். உலகை தனக்காக சொந்தம் கொண்டாடுவது அடிப்படை மனித உரிமை என்று அறைகூவல் விடுத்தார்.
1954ல் உலக சேவை ஆணையகம் (World Service Authority) அமைப்பை உருவாக்கினார். இது அதன் குடிமகன்களுக்கு உலக கடவு அட்டை (world passport) வழங்க ஆரம்பித்தது. 1954ல் இந்த கடவு அட்டையுடன் அவர் முதன்முதலாக இந்தியாவுக்கு வந்தார். இந்தியா உலகக் குடிமகனுக்கான அறைகூவலை விடுக்கவேண்டுமென ஆசைப்பட்டார். காரணம் ரிக் வேதத்தில் உள்ள ‘வசு தைவ குடும்பகம்’ (உலகமே ஒரு குடும்பம்) என்ற சொல்லாட்சியால் மனம் கவரப்பட்டே தன் சிந்தனைகளை அவர் உருவாக்கியிருந்தார். அவர் காந்திய நோக்கு கொண்டவர்..

காரி டேவிஸ் பாரீஸில் இருந்தபோது சார்போன் பல்கலையில் ஆசிரியராக இருந்த ஹென்றி பெர்க்ஸனின் தொடர்பு இருந்தது. பெர்க்ஸனின் மாணவர்களான டாக்டர். நடராஜன் (பின்னாளில் நடராஜகுரு) மற்றும் ஜான் ஸ்பியர்ஸ் (பின்னாளின் நடராஜகுருவின் மாணவர்) ஆகியோரின் நட்புக்கு பாத்திரமானார். அவர்களை பார்க்க இந்தியா வந்தார். சிலநாள் சிறைவாசத்துக்குப் பின் ஜவகர்லால் நேருவின் தலையீட்டால் அவரது கடவுஅட்டை இந்திய அரசால் அங்கீகரிக்கப்பட்டது. காரி டேவிஸ் ஊட்டி நாராயணகுருகுலத்துக்கு வந்து எட்டு மாதம் தங்கியிருந்தார். கேரளத்தில் பயணம் செய்தார்.

காரி டேவிஸ் உலகம் முழுக்க 170 நாடுகளுக்கு தன் சொந்த கடவு அட்டையுடன் பயணம்செய்தார். இருநூறு முறை கடவுச்சட்டங்களை மீறியமைக்காக சிறை சென்றார். ஆனால் சாத்வீகப் போராட்டம் மூலம் 150 நாடுகள் தன் கடவுச்சீட்டை அங்கீகரிக்கச்செய்தார். பாரீஸில் அவருக்காக ஆந்திரே ழீட் அல்பேர்ட் காம்யு போன்ற முன்னோடி எழுத்தாளர்கள் ஆதரவளித்தார்கள். அவருக்காக எழுத்தாளர்கள் மற்றும் கலைஞர்கள அடங்கிய ஒரு ஆதரவுக்குழு அமைக்கப்பட்டது. 1956ல் காரி டேவிஸ் நடராஜகுருவுடன் இணைந்து உலக அரசுக்கான முன்வரைவையும் பொது பொருளாதார திட்டத்தையும் தயாரித்தார். அது பாரீஸில் வெளியிடப்பட்டு விரிவாக விவாதிக்கப்பட்டது.

காரி டேவிஸ் பெங்களூரில் நடராஜகுரு உருவாக்கிய கிழக்கு மேற்கு பல்லை சார்பில் அத்வைத வேதாந்தத்தில் முதல் முதுகலை பட்டம் பெற்றார். பின்னர் நடராஜ குருவின் குருகுலங்களை வாஷிங்டனில் அமைக்க பாடுபட்டார். 1986ல் வாஷிங்டன் டிசியின் மேயர் தேர்தலில் போட்டியிட்டார். அவர் உருவாக்கிய உலகக்குடிமகன்களின் கட்சி சார்பில். 585 வாக்குகள் பெற்றார். 1988ல் உலகக் குடிமகன்களின் கட்சி சார்பில் அமெரிக்கக் குடியரசுத் தேர்தலில் போட்டியிட முயன்றார்.

காரி டேவிஸ் உலகை ஒரு நாடாக்க வேண்டும் என்ற தன் கனவை முன்வைத்து பல நூல்களை எழுதியிருக்கிறார்




</doc>
<doc id="99765" url="https://ta.wikipedia.org/wiki?curid=99765" title="ஜான் டி. ராக்பெல்லர்">
ஜான் டி. ராக்பெல்லர்

ஜான் டி. ராக்பெல்லர் ("John D. Rockefeller", ஜூலை 8, 1839 – மே 23, 1937, "John D. Rockefeller") இருபதாம் நூற்றாண்டின் தொடக்கத்தில் பெட்ரோலிய பொருள் சந்தையில் ஒரு பெரும் புரட்சியை ஏற்ப்படுத்திய அமெரிக்கப் பணக்காரர் மற்றும் தொழிலதிபர் ஆவார். கல்விக்காகவும் ஏழ்மையை ஒழிப்பிற்காகவும் அதிக அளவில் நன்கொடைகளை வழங்கியவர். ஸ்டேண்டர்டு ஆயில் என்ற எண்ணை நிறுவனத்தை நிறுவியவர். மோட்டார் வாகனங்களின் பெருக்கத்தாலும் பெட்ரோல் பொருட்களின் புதியவகை பயன்பாடுகளின் பெருக்கத்தாலும் கணக்கிலடங்கா சொத்துக்கள் சேர்த்து பின்னர், பொதுப் பணிகளுக்கு அப்பணத்தை வாரி இறைத்தவர் என்ற கருத்தும் உண்டு.


</doc>
<doc id="99766" url="https://ta.wikipedia.org/wiki?curid=99766" title="2010 இந்தியன் பிரீமியர் லீக்">
2010 இந்தியன் பிரீமியர் லீக்

2010 இந்தியன் பிரீமியர் லீக் அல்லது சுறுக்கமாக IPL 3 அல்லது 2010 IPL, இந்தியத் துடுப்பாட்டக் கட்டுப்பாடு வாரியம் (BCCI)ஆல் 2007ல் நிறுவபட்ட இந்தியன் பிரீமியர் லீக் மட்டைப்பந்தாட்டத்தின் மூன்றாம் பருவ ஆட்டத்தை குறிக்கிறது. இந்த பந்தய விளையாட்டை இந்தியா நடத்தியது. இதனை தொலைக்காட்சி வாயிலாக 200மில்லியன் மக்கள் கண்டுகளித்தனர். இந்த ஆட்டங்கள் 12 மார்ச்சு மற்றும் 25 ஏப்ரல் 2010 க்கிடையே நடைபெற்றது. இவ்விழையாட்டை யூடியூப் முதன்முதலாக நேரலையாக ஒளிபரப்பியது. யூடியூபால் முதன் முதலில் ஒளிபரப்பப்பட்ட மட்டைப்பந்து விளையாட்டு இதுவாகும் . கடைசி நான்கு ஆட்டங்கள் 3Dயாக திரையரங்குகளில் இந்தியா முழுவதும் ஒளிபரப்பப்பட்டது.


</doc>
<doc id="99768" url="https://ta.wikipedia.org/wiki?curid=99768" title="வெண்ணிப் பறந்தலை">
வெண்ணிப் பறந்தலை

வெண்ணிப் பறந்தலை என்பது சங்ககாலப் போர்க்களங்களில் ஒன்று. வெண்ணி என்னும் ஊரை அடுத்து இது அமைத்துக் கொள்ளப்பட்டது.


வெண்ணிப் பறந்தலையில் பெருஞ்சேரலாதன் கரிகால் வளவனைத் தாக்கினான். கரிகாலன் தன் வலிமையையெல்லாம் காட்டி எய்த அம்பு சேரலாதனின் மார்பில் பாய்ந்து முதுகுப்பக்கமாக ஓடிவிட்டது. 
சேரலாதன் முதுகில் பட்ட புண்ணுக்காக நாணினான். முதுகுப் புண்ணோடு மேலும் போரிட விரும்பவில்லை.
போர்க்களத்திலேயே வடக்கிருந்து உயிர் நீத்தான்.
முதுகில் புண் இன்னா உரை.
சேரலாதன் போர்க்களத்தில் வாள்வடக்கிருந்து உயிர் நீக்கிக்கொண்டது இன்னுரை.
இன்னா இன்னுரை கேட்ட சான்றோர்(சேரலாதனின் படைவீரர்கள்) தாமும் சேரலாதனுடன் வீடுபேறு அடைய விரும்பி அந்தப் போர்க்களத்தில் அவனுடன் சேர்ந்து வாள்வடக்கு இருந்து பெரும்பிறிது ஆயினர்.(உயிர் நீத்தனர்)
தலைவி சொல்கிறாள். அவர் பொருள் செயச் சென்றார். அவருடன் நானும் சென்றிருக்கவேண்டும். சேரலாதனிடன் சேர்ந்து வாள்வடக்கிருந்த சான்றோர் போலச் சென்றிருக்க வேண்டும். செல்லாமல் கொல்லன் ஊதும் உலைக் குருகு போல என் நெஞ்சம் பெருமூச்சு விடுவது நன்றன்று, என்கிறாள்.

கரிகாலன் எய்தான். வென்றான். நல்லன்.
சேரலாதன் புறப்புண் நாணி வாள்வடக்கு இருந்து உயிர் நீத்தான். புறப்புண் நாணியவன் எய்தவனைக் காட்டிலும் நல்லவன். - இது வெண்ணிக் குயத்தியார் கருத்து.



</doc>
<doc id="99769" url="https://ta.wikipedia.org/wiki?curid=99769" title="இந்திய மேலாண்மை கழகம் திருச்சிராப்பள்ளி">
இந்திய மேலாண்மை கழகம் திருச்சிராப்பள்ளி

இந்திய மேலாண்மைக் கழகம் திருச்சிராப்பள்ளி () இந்திய அரசாங்கத்தால் பதினொன்றாம் ஐந்தாண்டு திட்டத்தின் கீழ் தொடங்கப்பட்ட ஏழு இந்திய மேலாண்மை நிறுவனங்களுள் ஒன்று. ஜனவரி 4, 2011 அன்று தொடங்கிய ஐஐஎம் திருச்சி நாட்டின் பதினோராவது இந்திய மேலாண்மை கழகமாகும். இந்திய மேலாண்மை கழகம் பெங்களூருவின் வழிகாட்டுதலின் கீழ் ஐஐஎம் திருச்சியின் 2011-2013 தொகுப்புக்கான வகுப்புகள் ஜூன் 15ல் தொடங்கின

ஜலஜ் தானி ஐஐஎம் திருச்சியின் ஆளுனர் குழுத்தலைவராகவும், பீமராய மேத்ரி இயக்குனராகவும் நியமிக்கப்பட்டுள்ளனர். 

தேசிய தொழில்நுட்பக் கழகம், திருச்சியில் தற்காலிகமாக இயங்கிய ஐஐஎம் திருச்சி அக்டோபர் 2017இல் தன்னுடைய நிரந்தர வளாகத்திற்கு மாறியது. இவ்வளாகம் திருச்சி-புதுக்கோட்டை நெடுஞ்சாலையில் 200 ஏக்கர் நிலப்பரப்பில் பாரதிதாசன் பல்கலைக்கழகம் மற்றும் அண்ணா பல்கலைக்கழகம் இடையே உள்ள 200 ஏக்கரில் (நகரிலிருந்து 17 கி.மீ தொலைவிலும் திருச்சி சர்வதேச விமான நிலையத்திலிருந்து 12 கி.மீ தொலைவிலும்) அமைந்துள்ளது. 

முதுகலை பட்டம்

ஐஐஎம் திருச்சியில் இரண்டாண்டு முழு நேர முதுகலை பட்டம் வழங்கப்படுகின்றது. இதன் முக்கிய நோக்கம் இளம் ஆண்கள் மற்றும் பெண்களை தகுதி வாய்ந்த தொழில்முறை மேலாளர்களாகவும் எந்த துறையிலும் வேலை திறன் உடையவர்களாகவும் தலைமைப் பண்புடன் சிறந்த செயல்திறனும் உடையவர்களாகவும் மாற்றி சமூகத்தின் நலனுக்கு பங்களிப்பவர்களாக உருவாக்கவுவதாகும்.


</doc>
<doc id="99771" url="https://ta.wikipedia.org/wiki?curid=99771" title="யெஸ். பாலபாரதி">
யெஸ். பாலபாரதி

யெஸ். பாலபாரதி (பி. ஜனவரி 24, 1974) ஒரு தமிழக எழுத்தாளர் மற்றும் ஊடகவியலாளார். 

பாலபாரதி இராமேஸ்வரத்தில் முந்தைய தலைமுறையிலேயே தமிழகத்தில் குடியேறிவிட்ட மலையாளிக்குடும்பம் ஒன்றில் பிறந்தவர். எட்டாவது குழந்தையாக பிறந்ததால் குடும்பத்தினரால் எஸ். பாலகிருஷ்ணன் என பெயரிடப்பெற்றவர். சில காரணங்களுக்காக சொந்த ஊரைவிட்டு, கிளம்பியபின் மதுரை, திருச்சி போன்ற ஊர்களில் பல்வேறு பணிகளில் ஈடுபட்டு வந்தார். பின் மும்பைக்கு குடிபெயர்ந்தார். அங்கேயும் தையல் பணி, வெல்டிங் பணி, ரப்பர் கம்பெனி, கண்மை தயாரிக்கும் பணி என பல வேலைகளில் ஈடுபட்டிருந்த சமயத்தில், கவிஞரும், நண்பருமான மதியழகன் சுப்பையா மூலம் பத்திரிக்கைத் துறைக்குள் நுழைந்தார்.

பாலபாரதி மும்பையில் இருந்து வந்துகொண்டிருந்த பல தமிழ் பத்திரிக்கைகளில் பணியாற்றியுள்ளார். பின் குமுதம் குழுமத்தின் மும்பை பகுதியின் செய்தியாளராக இருந்துள்ளார். கச் பூகம்பம், கோத்திரா ரயில் எரிப்பும் அதனை ஒட்டி நடந்த கலவரம் ஆகிய சமயங்களில் நேரடியாக குஜராத் மாநிலத்திற்கு சென்று செய்தி சேகரித்துள்ளார். அப்படி செய்தி சேகரித்த ஒரே தமிழ்ப் பத்திரிக்கையாளார் இவர் என்பதால் பத்திரிக்கைத் துறையில் தனி கவனம் பெற்றார். மற்ற தமிழ்ப் பத்திரிக்கைகள் ஏஜென்சி வழி செய்திகளை மட்டுமே வெளியிட்டன. சில காலம் டெல்லியிலும் குமுதம் குழுமத்திற்காக பணியாற்றியுள்ளார். அதன் பின் மும்பையிலேயே சில காலம் விகடன் குழும இதழ்களிலும் பணியாற்றியுள்ளார். 

2005ம் ஆண்டு மத்தியில் சென்னை வந்தவர், முதலில் கிழக்கு பதிப்பகத்தின் வித்லோகா புத்தக விற்பனை நிலையத்தில் பணியில் சேர்ந்தார். பின் சன் குழுமத்தின் தொலைக்காட்சியில் செய்திப்பிரிவில் பணியாற்றி உள்ளார். அதன் பின் ஜீ தமிழ் தொலைக்காட்சியின் செய்திப்பிரிவில் பணியாற்றியுள்ளார். 2005 முதல் வலைப்பதிவுகளிலும், இணைய இதழ்களிலும் எழுதிவருகிறார். தமிழ் வலைப்பதிவர்களின் கூட்டு முயற்சியில் நடந்த சென்னை வலைப்பதிவர் பயிற்சி பட்டறைக்கு முக்கியப் பங்காற்றியுள்ளார்.

1994ல் பாலபாரதியின் முதல் கவிதை பிரசுரமானது. தொடர்ந்து புதுக்கவிதை, ஹைக்கூ கவிதை என எழுதிவந்தவர் சிறுகதைகளிலும் தன் பங்களிப்பை செலுத்தி உள்ளார். 2000ம் ஆண்டு இதயத்தில் இன்னும் என்ற ஹைக்கூ கவிதைகள் நூல் வெளிவந்தது. 
என்ற இவரது ஹைக்கூ மிகவும் பிரபலமானது.
2008ம் ஆண்டு திருநங்கைகளில் வாழ்க்கையை மையமாகக்கொண்ட, ”அவன் – அது= அவள்” என்ற நாவலை எழுதி உள்ளார்.

இராமேஸ்வரத்தில் இருந்த போது நண்பர்களுடன் சேர்ந்து பிரகடனம் என்ற சிறுபத்திரிக்கையையும், மும்பையில் வாழ்ந்த போது கவிஞர் மதியழகன் சுப்பையாவுடன் சேர்ந்து குயில்தோப்பு என்ற சிறுபத்திரிக்கையையும் நடத்தியுள்ளார்.

சிறுகதை எழுத்தில் கு.அழகிரிசாமிப் பள்ளியைச் சேர்ந்தவராக இவர் அடையாளம் காணப்பெறுகிறார். வறுமையின் காரணமாக அடிமைப்படுத்தப்பட்டு, மும்பையில் வேலை செய்யும் சிறுவன் ஒருவனைப் பற்றிய ’துரைப்பாண்டி’ சிறுகதை குறிப்பிடத்தகுந்தது என்று எழுத்தாளர் ச. தமிழ்ச்செல்வன் குறிப்பிடுகிறார். 1993ல் மும்பையில் ஏற்பட்ட மதக்கலவரத்தை அடிப்படையாகக்கொண்ட இவரது ‘கடந்து போதல்’ சிறுகதை புதிய பார்வை இதழில் வந்தபோது பரவலான கவனத்தை பெற்றது. அதே போல கிராமங்களில் ஊடுறுவி உள்ள சாதி வேறுபாடுகளைப் பற்றி பேசும் ‘சாமியாட்டம்’ சிறுகதையும் பரவலாக கவனத்தைப் பெற்றது. தற்போது சென்னை மடிப்பாக்கத்தில் வசித்து வருகிறார்.



</doc>
<doc id="99780" url="https://ta.wikipedia.org/wiki?curid=99780" title="வெண்ணி">
வெண்ணி

"வெண்ணி" என்பது சங்ககாலத்தில் சிறப்புடன் விளங்கிய ஊர்களில் ஒன்று. 
தஞ்சாவூரிலிருந்து திருவாரூர் செல்லும் வழியில் கோயில்வெண்ணி என்னும் பெயருடன் இன்றுள்ள ஊர்தான் சங்ககால(கழகக் கால) வெண்ணி. இதனைத் திருவெண்ணி என்றும் குறிப்பிடுவர். இக்காலத்தில் இங்குள்ள சிவாலயத்தில் குடிகொண்டுள்ள இறைவனின் பெயர் வெண்ணிக்கரும்பர்.

1. கரிகால் வளவன் வெண்ணிப் போர்களத்தில் போரிட்டபோது அவனை எதிர்த்துத் தாக்கிய இரு பெரு வேந்தரும் ஒரே போர்களத்தில் மாண்டொழிந்தனர். 
2. கைவண் கிள்ளி என்னும் சோழன் இவ்வூர் அரசன். நீர்நாய் வாளைமீனை மேயும் வளமான பொய்கைகளைக் கொண்டது இவ்வூர். 



</doc>
<doc id="99784" url="https://ta.wikipedia.org/wiki?curid=99784" title="வெண்கொற்றன்">
வெண்கொற்றன்

வெண்கொற்றன் சங்ககாலப் புலவர்களில் ஒருவர். இவரது பாடல் ஒன்றே ஒன்று சங்கநூல் தொகுப்பில் இடம்பெற்றுள்ளது. அது குறுந்தொகை 86 எண்ணுள்ள பாடலாக அமைந்துள்ளது.

தலைவன் பிரிவைத் தாங்கிக்கொள்ள மாட்டாள் என்று கவலைப்பட்ட தோழியிடம் தலைவி சொல்கிறாள்.

தலைவியின் கண்களில் சிறைபட்டுக் கிடந்த பனிநீர் உடைந்து கண்ணீர் மழையாகக் கொட்டுகிறது. அதைப் பார்த்துத்தான் தோழி கவலை கொண்டாள்.

மாட்டைக் கடிக்கும் ஈ நுளம்பு எனப்படும். யாமத்தில் நன்றாக உறங்கும் பசுவை அது கடித்ததாம். கடி பொறுக்கமாட்டாமல் பசு கடித்த இடத்தை நக்கத் தலையை உயர்த்தியதாம். அப்போது அதன் கழுத்தில் கட்டியிருந்த மணி ஒலித்ததாம். இப்படி நுளம்பு கடிக்கும்போதெல்லாம் மணி ஒலித்ததாம்.

நான் கேட்கும் இந்த இரங்கல் மணிக்குரலை ஊரில் கேட்பவர்கள் யாராவது உண்டா? - என்கிறாள் தலைவி. 
பிறர் உறங்குகின்றனர். அவர் நினைவு என்னைக் கடிப்பதால் எனக்கு உறக்கம் வரவில்லை என்று குறிப்பால் உணர்த்துகிறாள் தலைவி.


</doc>
<doc id="99786" url="https://ta.wikipedia.org/wiki?curid=99786" title="வெண்கண்ணனார்">
வெண்கண்ணனார்

வெண்கண்ணனார் சங்ககாலப் புலவர்களில் ஒருவர். அவர் பாடியனவாக 2 பாடல்கள் சங்கநூல் தொகுப்பில் இடம்பெற்றுள்ளன. அவற்றில் சொல்லப்படும் செய்திகள் இவை.
நற்றேர் வழுதி கொற்கை அரசன். குதிரை சென்ற காலடிகளைக் கடலலை கொண்டுவரும் முத்துக்கள் தூர்க்குமாம்.
தன் காதலியின் கண் கொற்கைக் கழியில் பூத்த நெய்தல் மலர் போல் மதமதப்போடு நோக்குமாம். பாங்கன் அந்தக் கண்களைப் பார்க்காததால் தன் காதல் துடிப்பைப்பற்றி ஏளனம் செய்கிறானாம். பார்த்திருந்தால் காம உணர்வை அடக்கிக்கொள் என்று பாங்கன் தன்னை இடித்துரைக்க மாட்டானாம். இவ்வாறு தலைவன் கூறுகிறான்.

தலைமகள் மனையிலேயே செறித்து வைக்கப்பட்டுள்ளாள். பகலில் தினைப்புனம் காக்கவும் வரமுடியவில்லை. இரவில் தெருவெங்கும் விளக்குகள். (எனவே திருமணம் செய்துகொள்வதுதான் ஒரே வழி) எனத் தோழி தலைவனிடம் தெரிவிக்கிறாள்.
பகலில் தலைவி சென்று ஓட்டாததால் கிளி ஏறியமர்ந்து வளைந்துகொண்டிருக்கிறது.


</doc>
<doc id="99787" url="https://ta.wikipedia.org/wiki?curid=99787" title="சென்">
சென்

சென் (Xen) ஒரு கட்டற்ற மெய்நிகராக்கி வழங்கி ஆகும். இது பல விருந்தினர் வழங்கிகளை ஒரே சமயத்தில் ஒரே கணினி மென்பொருளில் செயற்படுத்த ஏதுவாக்கிறது. இது 2010 இல் கேம்பிரிச் பல்கலைக்கழக கணினித் துறையால் கட்டற்ற மென்பொருளாக வெளியிடப்பட்டது. 


</doc>
<doc id="99790" url="https://ta.wikipedia.org/wiki?curid=99790" title="சாம்பா (மென்பொருள்)">
சாம்பா (மென்பொருள்)

சாம்பா என்பது கோப்பு, அச்சு சேவைகளை விண்டோசு கணினிகளுக்கு (clients) தரும் மென்பொருள் ஆகும். இது விண்டோசு வழங்கி டொமையினோடு (domain) சேர்தியங்க வல்லது. 

சாம்பா லினிக்சு அல்லது யுனிக்சு இயங்குதளங்களில் செயற்படுகிறது. 


</doc>
<doc id="99791" url="https://ta.wikipedia.org/wiki?curid=99791" title="ஓப்பின்பைலர்">
ஓப்பின்பைலர்

ஓப்பின்பைலர் ("Openfiler") என்பது ஒரு கோப்பு அடிப்படையிலான பிணைய வழியியிலான சேமிப்பை வழங்கும் ஒரு இயங்குதளம் ஆகும். இது ஒரு கட்டற்ற மென்பொருள் ஆகும். இது rPath லினக்சு வழங்கலாக வெளிவருகின்றது. 


</doc>
<doc id="99793" url="https://ta.wikipedia.org/wiki?curid=99793" title="தெய்வத் தமிழ் (வலைத்தளம்)">
தெய்வத் தமிழ் (வலைத்தளம்)

தெய்வத் தமிழ் என்பது சைவ ணைவ தமிழ் சமய நூல்களைத் தொகுத்து தரும் வலைத்தளம் ஆகும். "இந்த வலைத்தளத்தில் தெய்வத் தமிழ் பரப்பும் பிரபந்தப் பாசுரங்கள், சைவத் திருமுறைகள், அவற்றின் வாழ்வியல் சங்கதிகள், வழிகாட்டும் தகவல்கள், சமுதாயக் கருத்துகள், தமிழிலக்கியங்கள் காட்டும் நல்ல சங்கதிகள்" எனக் கூறப்படுகிறது. 



</doc>
<doc id="99795" url="https://ta.wikipedia.org/wiki?curid=99795" title="சாபாசு பட்டி">
சாபாசு பட்டி

சாபாசு பட்டி ("Shahbaz Bhatti"; 9 செப்டம்பர் 1968 – 2 மார்ச் 2011) ஒரு பாக்கித்தானிய அரசியல்வாதி. இவர் தேசிய அவைக்கு 2008 இல் தேர்தெடுக்கப்பட்டு, பாகிசுத்தானின் முதாலவது சிறுபான்மையினருக்கான நடுவண் அரசின் அமைச்சாராக அவரது 2 மார்ச் 2011 மார்ச் படுகொலை மட்டும் பதவி வகித்தார். உரோமன் கத்தோலிக்கரான இவர் பாக்கித்தானின் மத அவதூறு (Blasphemy) சட்டங்களுக்கு எதிராகவும், இசுலாமிய தீவிரவாதத்திற்க்கு எதிராகவும் கடுமையாக விமர்சனங்களை முன்வைத்தவர். இவரைப் பல முறை கொல்ல முயற்சி செய்வதை அறிந்தும், இவர் தனது பணியினைத் தொடர்ந்திருந்தார். இவரை கொன்றதற்கான பொறுப்பை தெரீக்-ஈ-தாலிபான் அமைப்பின் பாகிசுத்தான் பிரிவு (Tehrik-i-Taliban, Pakistan) பொறுப்பெடுத்துள்ளது.


</doc>
<doc id="99803" url="https://ta.wikipedia.org/wiki?curid=99803" title="பெசுட்டு செ. இராமசாமி">
பெசுட்டு செ. இராமசாமி

பெசுட்டு செ. இராமசாமி (பெஸ்ட் எஸ். ராமசாமி, பி. மார்ச் 8, 1946) ஒரு தமிழக அரசியல்வாதி மற்றும் தொழிலதிபர். இவர் தமிழகத்தின் கொங்கு மண்டலப் பகுதியில் செயல் படும் கொங்குநாடு முன்னேற்றக் கழகம் என்ற அரசியல் கட்சியின் தலைவர் ஆவார். இவர் திருப்பூரைத் தலைமையிடமாகக் கொண்டு செயல்படும் பெசுட்டு நெசவுத் தொழிற்குழுமத்தின் உரிமையாளர்.


</doc>
<doc id="99808" url="https://ta.wikipedia.org/wiki?curid=99808" title="குமரி ஆதவன்">
குமரி ஆதவன்

குமரி ஆதவன் தமிழ்நாட்டில் உள்ள எழுத்தாளர்களில் ஒருவர். இவர் கன்னியாகுமரி மாவட்டத்தை சார்ந்தவர். இவரது இயற்பெயர் ஜெஸ்டின் பிரான்சிஸ் என்பதாகும். இவர் கன்னியாகுமரி மாவட்டத்தில் மணலிக்கரையில் உள்ள புனித மரிய கொரற்றி மேல் நிலை பள்ளியில் கணித ஆசிரியராக பணியாற்றி வருகிறார். தமிழின் மேல் கொண்ட ஆர்வத்தால் ஓய்வு நேரங்களில் தமிழுக்கும் தொண்டாற்றி வருகிறார். இவர் ஆகத்து 4, 1970ம் ஆண்டு பிறந்தார். இவர் மேடை பேச்சுகளிலும் பட்டி மன்ற பேச்சுகளிலும் சிறந்து விளங்குபவர்.
இவர் அமுத சுரபி கலை இலக்கிய பேரவை செயலாளராக பதவி வகித்து வருகிறார். தமிழாலயம் , தமிழ்நாடு முற்போக்கு எழுத்தாளர் சங்கம் , களரி பண்பாட்டு ஆய்வு மையம் , தமிழ்நாடு அறிவியல் கழகம் போன்றவைகளில் உறுப்பினராகவும், பொறுப்பாளராகவும் இருந்து வருகிறார் .
சன் டிவி அரட்டை அரங்கத்தில் இரண்டு முறை கலந்து கொண்டு முதன்மை பேச்சாளராக அனைவருடைய பாராட்டையும் பெற்றார் . முதல் அரட்டை அரங்கத்தில் குமரி மாவட்ட நாடார்களுக்கு ஏற்பட்ட தீண்டாமை கொடுமையை எதிர்த்து போராட காரணமான நிகழ்வான தாலி அறுத்தான் சந்தை நிகழ்ச்சியை மிக அருமையாக பதிவு செய்தார். 
இவருடைய சிகரம் தொடு என்ற கவிதை ஸ்காட் கிறிஸ்தவ கல்லூரி, நாகர்கோவில் முதலாம் ஆண்டு மாணவர்களுக்கு பாடமாக உள்ளது . நதி ஓடி கொண்டிருக்கிறது என்ற ஆவண குறும்படத்திற்கு எழுத்து இயக்கம் போன்ற பணிகளை செய்திருக்கிறார். கன்னியாகுமரி என்ற திரைப்படத்திற்கு இரண்டு பாடல்களை எழுதியுள்ளார் . இனியொரு சுதந்திரம் என்ற விழிப்புணர்வு ஒலி நாடாவிற்கும் இராக தீபம் என்னும் பாரத நாட்டிய ஒலி நாடாவிற்கும் பாடல்களை எழுதியுள்ள இவர் ஐம்பதிற்கும் மேற்பட்ட நாடக மேடைகளில் நடித்துள்ளார். கருத்தரங்க மேடைகள் , தொலைக்காட்சி நிகழ்ச்சிகள் போன்றவற்றிலும் பங்கேற்றுள்ளார்.
இலக்கிய சாதனையாளர் , நல் நூல் விருது போன்ற பல விருதுகள் இவர் பெற்றுள்ளார். இவரது படைப்புகளை பல மாணவ மாணவிகள் முனைவர் பட்டத்திற்கு ஆய்வு செய்து வருகின்றனர். காமராசர் விருது நகர் மக்களால் தோற்கடிக்க பட்டு பின்னர் குமரி மாவட்ட நாகர் கோயில் தொகுதி மக்களால் நாடாளுமன்றத்திற்கு அனுப்பியதை பற்றி அப்பச்சி தேர்தல் என்ற தலைப்பில் ஆய்வு கட்டுரை எழுதியுள்ளார் . கிராமிய விளையாட்டுகள், மண்ணும் கலையும், உடைந்து வரும் குடும்ப உறவுகள் என்பன போன்ற ஏழு ஆய்வு கட்டுரைகள் எழுதியுள்ளார்.

தென்னொலி , யுகசக்தி , உதய தாரகை போன்ற இதழ்களில் துணை ஆசிரியராகவும் பணிபுரிந்து வருகிறார். இவர் கவிதை , கட்டுரை, புதினம் ஆகிய துறைகளில் புத்தகங்கள் எழுதியுள்ளார் .



</doc>
<doc id="99810" url="https://ta.wikipedia.org/wiki?curid=99810" title="வீரை வெளியன் தித்தனார்">
வீரை வெளியன் தித்தனார்

வீரை வளியன் தத்தனார் சங்ககாலப் புலவர்களில் ஒருவர். அகநானூறு 188 எண் கொண்ட ஒரே ஓரு பாடல் மட்டும் இவரால் பாடப்பட்டதாகச் சங்கத்தொகை நூல்களில் இடம் பெற்றுள்ளது. 

வீரை எனபது ஊரின் பெயர். வீரை என்னும் சொல் வாழைமரத்தைக் குறிக்கும். 1 2 எனவே வீரை வாழைமரம் மிகுதியாக இருந்த ஊர் எனலாம். வீரகனூர் என இக்காலத்தில் வழங்கப்படும் ஊரின் சங்ககாலப் பெயர் வீரை என்பர். 3 திருப்பைஞ்ஞீலி என்னும் ஊரின் கோயில் வாழை மரத்தைக் காவல் ம்மரமாகக் (தலவிருச்சமாகக்) கொண்டது என்பதை எண்ணிப் பார்க்கவேண்டும். சொல் மரபை எண்ணிப் பார்க்கும்போது வீரகனூரே புலவர் வாழ்ந்த ஊர் எனலாம்.

புலவர் பெயர் தித்தனார். இவரது தந்தையின் பெயர் வெளியன்.
தந்தை வீரை வெளியனாரும் சங்ககாலப் புலவர்களில் ஒருவர்.

தலைவன் தலைவியை அடைவதற்காக இரவில் வந்திருக்கிறான். தோழி பகலில் தினைப்புனம் காக்கும் இடத்துக்கு வந்தால் நல்லது என்கிறாள்.
போர்முரசு போல இடித்ததாம். போர்வாள் போல மின்னிற்றாம்.
தினைப்புனம் காக்க உதவும் கருவிகள் இவை. வளைத்து நிமிர்த்தினால் ஒலி எழும்பும் கருவி தழலை. தட்டினால் ஒலி எழும்பும் கருவி தட்டை.
தழலும் தட்டையும் கொண்டு ஒலி எழுப்பிக் குறமகள் காக்கும் தினைப்புனத்திலும், மழையே! நீ பெய்வாயா? என்று மழையைக் கேட்பவள் போலத் தலைவியை அடையத் தலைவனுக்குக் குறியிடம் சொல்கிறாள் தோழி.


</doc>
<doc id="99817" url="https://ta.wikipedia.org/wiki?curid=99817" title="எசாம் சரஃப்">
எசாம் சரஃப்

எசாம் அப்டெல்-ஆசிஸ் சரஃப் ("Essam Sharaf", அரபி: عصام عبد العزيز شرف, பிறப்பு : சூலை 12, 1952) ஓர் எகிப்திய அரசியல்வாதி ஆவார். இவர் எகிப்தின் பிரதமராக மார்ச்சு 2011 முதல் பதவியில் உள்ளார். இதற்கு முன்னர் இவர் போக்குவரத்துத் துறை அமைச்சராக 2004 முதல் 2005 வரை பதவியில் இருந்தார்.

சரஃப் எகிப்திலுள்ள கிசா நகரத்தில் 1952ஆம் ஆண்டு பிறந்தார். இவர் கெய்ரோ பல்கலைக்கழகத்தில் கட்டடவியல் பொறியியலில் இளநிலை அறிவியல் (B.Sc.) பட்டம் பெற்றார். அதன் பின்னர் பர்டியூ பல்கலைக்கழகத்தில் தனது முதுகலைப் பட்டத்தையும் முனைவர் பட்டத்தையும் பெற்றார்.

2011 எகிப்தியப் போராட்டங்களின் போது சரஃப் அரசியலில் இருந்தார். அப்போராட்டங்களின் போது இவர் புரிந்த பணிகள் இவரை அடுத்த பிரதமராக்கியது. இவர் இராணுவக் குழுவால் பிரதமராகத் தேர்ந்தெடுக்கப்பட்டார்.


</doc>
<doc id="99824" url="https://ta.wikipedia.org/wiki?curid=99824" title="அலைபாக்டீரியா">
அலைபாக்டீரியா

அலைபாக்டீரியா அல்லது மிதவைபாக்டீரியா என்பது பாக்டீரியாவில் உள்ள மிதவைவாழிகளாகும். இவை நீர்பரப்புகளில் அலைந்து/மிதந்து வாழ்கின்றன. இவை நன்னீர் மற்றும் கடல் நீர் இரண்டிலும் பரவலாக நுண்ணோக்கியின் துணையோடு காணலாம்.
மிதவைபாக்டீரியா நீரில் வாழும் உயிர்களில் ஒரு குறிப்பிடப்படும் சூழலில் உள்ளது. பெரும்பாலும் இறந்தவைகளை உணவாக எடுத்துக்கொள்கின்றன. இவைகள் இறந்தவற்றில் இருந்து கரிம பொருட்களை உண்டு அது மறுசுழற்சியடையப் பெரிதும் உதவுகின்றன. இது மட்டுமின்றி இவைகள் வாழும் உயிர்களானப் பாசிகள், மீன்கள், ஆளிகள், மெல்லுடலிகள், பாலூட்டிகள் ஆகியன வெளியிடும் கரிம மற்றும் வேதிப்பொருட்களை மறுசுழற்சி மற்றும் நச்சுமுறிவு ஆகியவற்றில் பெரிதும் துணைசெய்கின்றன. வாழும்முறை பெரும்பாலும் தன்னூட்டமுறையாகவே இருக்கும்.

அதுமட்டுமல்லாது, அவைகள் தனித்தும் பல சமயங்களில் ஒட்டிக்கொண்டும் வாழக்கூடியவை. நுண்பாசிகளுடன் இணைந்து, பாசிகளுடன் அண்டி அல்லது கடல் பனி என அழைக்கப்படும் உயிர்க்கழிவுகள் (detritus)பொருட்களுடன் இணைந்து வாழ்கின்றன.

இவைகளில் பிரிவுகள் இன்னும் சரிவர வரையறுக்கப்படவில்லை. ஆனாலும் இவைகளில் பாக்டீரியாவும் - நீலப்பச்சைப்பாசி/பாக்டீரியாவும் பெரிதும் இடம் வகிக்கின்றன.

பாக்டீரியா - புரதபாக்டீரியா; பச்சை மற்றும் நீல கந்தக பாக்டீரியா (ஆனால் இவையிரண்டும் உயிர்வளி எதிரி) களாக உள்ளன.
நீலப்பச்சைப்பாசி/நீலப்பச்சை பாக்டீரியா - "ஆசிலட்டோரியா", "ஃபார்மிடியம்" - இழை வடிவம்; "ப்ரொக்லோரோகாக்கசு" மற்றும் "சினிக்கோகாக்கசு" - ஒருக்கல உயிரி.

ஒளிச்சேர்க்கை பாக்டீரியா மற்றும் வேதிச்சேர்க்கை பாக்டீரியாக ஆகிய இரண்டுப்பிரிவுகள் உள.

நீரில் வாழும் அலைவிலங்கிகளுக்கு இவையும் ஒரு முக்கிய இறையாகும். ஆகையால் அலைவிலங்கு வளர்ச்சியுறும் இவை மீன் மற்றும் இதரப் பேருயிர்களின் வளர்ச்சியை ஊக்குவித்து சுற்றுச்சூழலை நடுநிலையாக வைத்திருக்க உதவுகிறது.

இவை, உப்பிறப்புவளி நிலைத்தல்/நிலைநிறுத்தம் (நைதரசன் நிலைநிறுத்தம்) (nitrogen fixation), காலகமாக்கல்/நைதரசனாக்கம் (nitrification), காலகநீக்கம்/நைதரசனீக்கம் (denitrification), மறுதனிமமாற்றி (remineralisation), [[கொள்ளிவளியீனி பாக்டீரியா (methanogenesis) மற்றும் கொள்ளிவளிநீக்கி பாக்டீரியா (methonotrophy) ஆகியனவாகத் திகழ்கின்றன. சுற்றுச்சூழல் உருவாக்கத்தில் இவை இன்றியமையாதன ஆகும்.

[[பகுப்பு:நுண்ணுயிர்கள்]]
[[பகுப்பு:மிதவைவாழிகள்]]

</doc>
<doc id="99825" url="https://ta.wikipedia.org/wiki?curid=99825" title="வீரை வெளியனார்">
வீரை வெளியனார்

வீரை வெளியனார் சங்ககாலப் புலவர்களில் ஒருவர். இவரது இயற்பெயர் வெளியன். இவர் வீரை என்னும் ஊரைச் சார்ந்தவராதலால் வீரை வெளியனார் என்று அழைக்கப்பட்டார்.
வீரை வெளியனார் பாடல் சங்கநூல் தொகுப்பில் ஒன்றே ஒன்றுதான் உள்ளது. அது புறநானூறு 320 எண் கொண்ட பாடலாக இடம்பெற்றுள்ளது. இவரது மகன் வீரை வெளியன் தித்தனாரும் சங்ககாலப் புலவர்களில் ஒருவர்.

வீரை என்பது ஊரின் பெயர். வீரை என்னும் சொல் வாழைமரத்தைக் குறிக்கும். 1 2 எனவே வீரை வாழைமரம் மிகுதியாக இருந்த ஊர் எனலாம். வீரகனூர் என இக்காலத்தில் வழங்கப்படும் ஊரின் சங்ககாலப் பெயர் வீரை என்பர். 3 திருப்பைஞ்ஞீலி என்னும் ஊரின் கோயில் வாழை மரத்தைக் காவல் மரமாகக் (தலவிருச்சமாகக்) கொண்டது என்பதை எண்ணிப் பார்க்கவேண்டும். சொல் மரபை எண்ணிப் பார்க்கும்போது வீரகனூரே புலவர் வாழ்ந்த ஊர் எனலாம். வீரை என்னும் ஊர் பெண்ணையாற்றின் வடகரையில், புதுச்சேரிக்கு அருகில் இருப்பதாகவும், அவ்வூர் இக்காலத்தில் வீராம்பட்டினம் என்று அழைக்கப்படுவதாகவும் ஒளவை சு. துரைசாமிப்பிள்ளை தம் நூலில் கூறுகிறார்.

இப்பாடலில், ஒரு வேட்டுவனின் இல்லத்தில் நடைபெறும் நிகழ்ச்சி ஒன்றையும், அவ்வேட்டுவனின் மனைவியின் விருந்தோம்பும் திறத்தையும் புலவர் வீரை வெளியனார் வெகு அழகாகச் சித்திரிக்கிறார்.

வல்லாண் எனப்பட்ட அந்த நெடுந்தகை தான் போர்முகத்தில் உதவியமைக்காகத் தனக்கு வேந்தன் தந்த விழுமிய செல்வத்தைத் தனக்கென வைத்துக்கொள்ளாமல் பலருக்கும் வழங்கும் பாங்குடையவன். அதனால் அவன் புகழ் எங்கும் பரவியிருந்தது. 

அவனது மனைவியும் தான் சந்தனக்கட்டையை எரித்து மணம் கமழச் சமைத்த உணவைத் தன் பெரிய சுற்றத்தாரோடு சேர்ந்தே உண்பவள்.

அவள் அருள் உள்ளம் கொண்டவள். 
நெடுந்தகை மனைக்குப் பந்தல் வேண்டுவதில்லை. அவனது மனை முற்றத்தில் முஞ்ஞை, முசுண்டை போன்ற கொடிகள் படர்ந்து பம்பிக் கிடந்தன. அவன் அந்த நிழலில் உறங்கிவிட்டான். அவன் பெண்மானை வளர்த்து அதன் உதவியால் ஆண்மானைப் பிடிப்பவன். 

ஆண்மான் ஒன்று அங்கு வந்தது. அவன் வளர்த்த பெண்மானோடு கூடி மகிழ்ந்தது. அவன் மனைவி அதனைப் பார்த்து மகிழ்ந்துகொண்டிருந்தாள். கணவன் எழுந்துவிட்டான். ஆண்மான் அஞ்சி ஓடிவிட்டது. கணவன் பெண்மானின்மீது சினம் கொண்டு அடித்து உணவாக்கிக் கொள்வான் என அஞ்சினாள். 

தன் கணவனிடம் சொன்னாள். 

கைம்மான் பிணையைப் புணர்ந்த கலைமான் தப்பிச் செல்ல வல்லாண் குடும்பத்து மனைவி வகைசெய்த அருளுள்ளம் கொண்டவள்.

முன்றில் முஞ்ஞையொடு முசுண்டை பம்பிப்
பந்தர் வேண்டாப் பலாத்தூங்கு நீழல்
கைம்மான் வேட்டுவன் கனைதுயில் மடிந்தெனப்
பார்வை மடப்பிணை தழீஇப் பிறிதோர்
தீர்தொழில் தனிக்கலை திளைத்துவிளை யாட 

இன்புறு புணர்நிலை கண்ட மனையோள்
கணவன் எழுதலும் அஞ்சிக், கலையே
பிணைவயின் தீர்தலும் அஞ்சி, யாவதும்
இல்வழங் காமையின் கல்லென ஒலித்து
மான்அதள் பெய்த உணங்குதினை வல்சி

கானக் கோழியொடு இதல்கவர்ந்து உண்டென
ஆர நெருப்பின் ஆரல் நாறத்
தடிவார்ந்து இட்ட முழுவள் ளூரம்
இரும்பேர் ஒக்கலொடு ஒருங்குஇனிது அருந்தித்
தங்கினை சென்மோ, பாண! தங்காது

வேந்துதரு விழுக்கூழ் பரிசிலர்க்கு என்றும்
அருகாது ஈயும் வண்மை
உரைசால் நெடுந்தகை ஓம்பும் ஊரே


</doc>
<doc id="99832" url="https://ta.wikipedia.org/wiki?curid=99832" title="6">
6

கிபி ஆண்டு 6 (VI) என்பது ஜூலியன் நாட்காட்டியில் வெள்ளிக்கிழமையில் ஆரம்பமான சாதாரண ஆண்டு ஆகும். அக்காலத்தில் இவ்வாண்டு "லெப்பிடசு மற்றும் அருண்டியசு ஆகியோரின் ஆட்சி ஆண்டு" ("Year of the Consulship of Lepidus and Arruntius") எனவும், "ஆண்டு 759" (பண்டைய உரோமன் அப் ஊர்பி கொண்டிட்டா நாட்காட்டியில்) எனவும் அழைக்கப்பட்டது. நடுக் காலப்பகுதி முதல் ஐரோப்பாவில் அனோ டொமினி ஆண்டுகள் அறிமுகப்படுத்தப்பட்ட பின்னரே இவ்வாண்டுக்கு 6 என அழைக்கும் முறை நடைமுறைக்கு வந்தது. கிறித்தவப் பொது ஆண்டு முறையில் இது ஆறாம் ஆண்டாகும். இதற்கு முந்தைய ஆண்டு கிபி 5 ஆகும்.
<onlyinclude>

</onlyinclude>



</doc>
<doc id="99840" url="https://ta.wikipedia.org/wiki?curid=99840" title="விநாயக புராணம்">
விநாயக புராணம்

விநாயக புராணம் அல்லது பார்க்கவ புராணம் இந்து சமய நூல்களுள் ஒன்று ஆகும்.

திரு நந்தி தேவரை முதற்கொண்டு எழுவது புராணங்களின் பின்னணியாகும். சிவபெருமான் புராணங்களை பார்வதிக்கு உபதேசம் செய்ததாகவும், பார்வதி, விநாயகர், முருகன் முதலியோருக்கும் உபதேசிக்கப் புராணங்கள் முப்பத்து முக்கோடித் தேவர்களுக்கும் நாற்பத்து நாற்கோடித் தேவர்களுக்கும் தெரியவந்து பின்னர் பூமிக்கு வந்தது என்பது தொன்ம நம்பிக்கை. நந்திதேவர் சனக்குமாரர்களுக்கு உபதேசிக்க வியாசமுனிவர் அவர்களிடமிருந்து பெற்றார்.

புராணம் என்பது புரா+நவ் எனப்பிரியும். புரா என்றால் பழமை எனவும், நவ் என்றால் புதுமை எனவும் பொருளாகும். தமிழில் புராணம் என்னும் சொல் மணிமேகலையில்தான் முதன்முதலாகக் கையாளப் பெற்றிருக்கிறது. ‘காதலால் கடல்வண்ணன் புராணம் பாடினான்காண்’ என்று சமயக் கணக்கர்தம் திறம் கேட்ட காதையில் குறிப்பிடப் பெறுகிறது. புராணங்கள் தொன்மங்களாகவும், மரபுவழியிலான கர்ணபரம்பரைக் கதைகளாகவும் வழங்கப்பட்டு வருகின்றன.

புராணங்களில் குறிப்பிடத் தக்கது பார்க்கவ புராணம் ஆகும். இது விநாயக புராணம் எனவும் வழங்கப்படுகிறது. பிரமன் பரமசிவ நாயகரிடம் விநாயகபுராணத்தை உபதேசமாகப் பெற்று வியாசருக்கு வழங்கினார் என்பது மரபு. வியாசர் பிருகு முனிவருக்கு அதை உபதேசித்தார். பிருகு முனிவர் அதனை உபாசனா காண்டம், லீலா காண்டம் என்னும் இரண்டு காண்டங்களாகவும் இருநூற்றைம்பது பிரிவுகளாகவும் அமைத்துப் பன்னிரண்டாயிரம் சுலோகங்களால் உலகத்திற்கு வழங்கினார்.

இது பதினெண் உபபுராணங்களுள் ஒன்று


</doc>
<doc id="99841" url="https://ta.wikipedia.org/wiki?curid=99841" title="ஒட்டுமொத்தப் போர்">
ஒட்டுமொத்தப் போர்

ஒட்டுமொத்தப் போர் ("Total war") என்பது ஒரு போரியல் கோட்பாடு. போரில் ஈடுபடும் ஒரு தரப்பு எதிரியை அழிக்க தனது அனைத்து வகை வளங்கள் மொத்ததையும் முடிவிலாப் போர் புரிவதற்காகப் பயன்படுத்துவது ஒட்டுமொத்த போர் எனப்படுகிறது. வரலாற்றில் பல நூற்றாண்டுகளாக ஒட்டுமொத்த போர் நடவடிக்கைகள் நடைமுறையில் இருந்தாலும் 19ம் நூற்றாண்டின் மத்தியில் தான் போர் கோட்பாட்டாளர்களும் வரலாற்றளர்களும் இக்கோட்பாட்டை தனித்துவ போர்முறையாக வரையறுத்தனர். இக்கோட்பாட்டின் எதிர்மறை வரையறுக்கப்பட்ட போர் (limited war) எனப்படுகிறது. 

ஒட்டுமொத்த போர் முறையில் ஈடுபடும் தரப்பில் குடிசார் மற்றும் படைத்துறை வளங்களுக்கிடையேயான வேறுபாடு மறைந்து போகின்றது. ஒரு நாட்டின் அனைத்து வளங்களும் - மாந்தர், தொழில் உற்பத்தி, அறிவு, படை, இயற்கை வளங்கள், போக்குவரத்து என அனைத்தும் போர் முயற்சிக்காகப் பயன்படுத்தப்படுகின்றன. 19ம் நூற்றாண்டு போர்க் கோட்பாட்டாளர் வோன் கிளாசுவிட்சின் “போரைப் பற்றி” (On war) நூலில் இக்கோட்பாடு பற்றி முதன்முதலாக விரிவாக அலசப்பட்டது. ஆனால் ஒட்டுமொத்த போர் என்ற சொற்றொடர் 1936ல் ஜெர்மானிய தளபதி எரிக் லுடன்டார்ஃபின் முதலாம் உலகப் போர் நினைவுகளின் முதன் முதலில் பயன்படுத்தப்பட்டது.


</doc>
<doc id="99844" url="https://ta.wikipedia.org/wiki?curid=99844" title="வரையறுக்கப்பட்ட போர்">
வரையறுக்கப்பட்ட போர்

வரையறுக்கப்பட்ட போர் ("Limited war") என்பது ஒரு போரியல் கோட்பாடு. போரில் ஈடுபடும் ஒரு தரப்பு எதிரியை அழிக்க தனது வளங்கள் அனைத்தையும் பயன்படுத்தாமல், ஒரு குறிப்பிட்ட அளவு வளங்களை மட்டுமே பயன்படுத்தி போரில் ஈடுபடுவது வரையறுக்கப்பட்ட போர் எனப்படும். இத்தகு போர் முறையை பின்பற்றும் நாடுகள் அல்லது கூட்டணிகள் தங்கள் கட்டுப்பாட்டிலுள்ள வளங்கள் மொத்ததையும் (மாந்தர், தொழில் மயம், அறிவியல் ஆய்வு, பொருளாதாரம் போன்றவை) போர் முயற்சிக்கு பயன்படுத்துவதில்லை. ஒரு குறிப்பிட்ட அளவு வளங்களை மட்டும் செலவிட்டு வெற்றி பெற முயலுகின்றன. அவை போரில் வெற்றி பெறுவதை விட வேறு குறிக்கோள்களுக்கு முன்னுரிமை வழங்குவதே இதற்கு காரணம். அமெரிக்கா - சோவியத் ஒன்றியம் இடையே நடந்த பனிப்போரின் ஆரம்ப கட்டத்தில் இத்தகு வரையறுக்கப்பட்ட போர்முறையினையே அமெரிக்கர்கள் கையாண்டனர். வியட்நாம் போரும் இத்தகு போர்முறைக்கு எடுத்துக்காட்டாகக் கருதப்படுகிறது.இக்கோட்பாட்டின் எதிர்மறை ஒட்டுமொத்த போர் எனப்படுகிறது.


</doc>
<doc id="99848" url="https://ta.wikipedia.org/wiki?curid=99848" title="சுலைமான் பென்">
சுலைமான் பென்

சுலைமான் ஜமீல் பென் (Sulieman Jamaal Benn, பிறப்பு: சூலை 22, 1981), மேற்கிந்தியத் தீவுகள் துடுப்பாட்ட அணியின் முன்னணி பந்து வீச்சாளர்களுள் ஒருவர். அணியின் இடதுகை மந்த இடதுகை மரபுவழி பந்துவீச்சுசாளரான இவர் இடதுகை துடுப்பாளரும் கூட. 


</doc>
<doc id="99850" url="https://ta.wikipedia.org/wiki?curid=99850" title="டாரென் பிராவோ">
டாரென் பிராவோ

டாரென் மைக்கல் பிராவோ ("Darren Michael Bravo", பிறப்பு: பெப்ரவரி 6, 1989) மேற்கிந்தியத்தீவுகள் துடுப்பாட்ட அணியின் முன்னணி துடுப்பாளர்களுள் ஒருவர். இவர் இடதுகை மட்டையாளர். பகுதிநேரமாக பந்துவீச்சில் பங்கேற்கும் இவரின் பந்துவீச்சு வலதுகை மித விரைவு வீச்சு ஆகும். 

திரினிடாட் டொபாகோ அணிக்காக உள்ளூர்ப் போட்டிகளில் விளையாடி வருகிறார். இவர் மேற்கிந்தியத் தீவுகள் அணிக்காக தேர்வுத் துடுப்பாட்டம்,ஒருநாள் பன்னாட்டுத் துடுப்பாட்டம், பன்னாட்டு இருபது20 ஆகிய மூன்று வடிவ துடுப்பாட்டங்களிலும் விளையாடி வருகிறார். இவர் துடுப்பாடும் பாங்கு இதே அணியின் முன்னாள் வீரர் பிறயன் லாறா போல் இருந்ததாக கருத்துகள் எழுந்தன இவரின் மூத்த சகோதரர் டுவைன் பிராவோ இதே அணிக்காக விளையாடி வருகிறார். 2017 ஆம் ஆண்டின் இந்தியன் பிரீமியர் லீக் போட்டியில் கொல்கத்தா நைட் ரைடர்ஸ் அணிக்குத் தேர்வானார். இவர் பிறயன் லாராவின் உறவினர் ஆவார். 

ஜனவரி 2007 இல் டிரினிடாட் மற்றும் டொபாகோ அணிக்காக விளையாடத் துவங்கினார். கயானாவிற்கு எதிரான பட்டியல் அ துடுப்பாட்டப் போட்டியில் ஏழு ஓட்டங்கள் எடுத்தார். அதற்கு மூன்று நாட்கள் கழித்து முதல் தரத் துடுப்பாட்டப் போட்டியில் லீவர்டு தீவுகளுக்கு எதிரான போட்டியில் எட்டு ஓட்டங்கள் எடுத்தார். பின் "விண்ட்வர்ட்" தீவுகளுக்கு எதிரான போட்டியிலும் ஒற்றையிலக்க ஓட்டங்களையே எடுத்தார். நிலையான ஓட்டங்களை எடுக்கத் தவறியதால் 2006-2007 ஆண்டில் வேறு எந்தப் போட்டிகளிலும் விளையாடவில்லை. எனவே மீண்டும் 19 வயதுக்கு உட்பட்டோருக்கான அணிக்கு சென்றார். டிசிஎல் 19 வயதுக்கு உட்பட்டோருக்கான போட்டியில் சிறப்பான திறனை வெளிப்படுத்தி அதிக ஓட்டங்கள் சேர்த்தோர் தரவரிசையில் முதலிடத்தில் இருந்தார். இந்தத் தொடரின் முடிவில் 419 ஓட்டங்கள் சேர்த்தார். இவரின் துடுப்பாட்ட சராசரி 59.85 ஆக இருந்தது. 

2008 ஆம் ஆண்டிற்கான 19 வயதுக்கு உட்பட்டோருக்கான துடுப்பாட்ட உலகக்கிண்ணத் தொடருக்கு ஆயத்தமாகும் வகையில் 2007-2008 ஆம் ஆண்டில் கே எப் சி கோப்பைக்கான போட்டியில் மேற்கிந்தியத் தீவுகள் 19 வயதுக்கு உட்பட்டோருக்கான அணியில் விளையாடினார். இந்த் தொடரின் முதல்போட்டியில் 18 ஓட்டங்களில் அணி ஆட்டமிழந்து மிகக் குறைந்த ஓட்டங்களில் ஆட்டமிழந்த அணி எனும் மோசமான சாதனை படைத்தது. இந்தப் போட்டியில் பிராவோவை சேர்த்து ஆறு வீரர்கள் ஓட்டங்கள் எதுவும் சேர்க்காமல் ஆட்டமிழந்தனர். இந்தத் தோல்வியைப்பற்றிக் கூறும் போது "எட்வர்டு" அதிகவேகத்தில் பந்துவீசியதும்,"காலின்சின்" சிறப்பான ஆட்டமும் எங்களை தோல்வியடையச் செய்தது. அவர்களிடம் இருந்து ஆட்டத்தை மீட்க நாங்கள் எடுத்த முயற்சிகள் தோல்வியடைந்தது. ஆயினும் இதிலிருந்து நாங்கள் பாடம் கற்றுக்கொண்டோம் . அது அடுத்த போட்டியில் நாங்கள்வெற்றி பெற உதவும் எனத் தெரிவித்தார். 19 வயதுக்கு உட்பட்டோருக்கான துடுப்பாட்ட உலகக்கிண்ணத் தொடரில் ஐந்து போட்டிகளில் விளையாடி 165 ஓட்டங்கள் சேர்த்தார். இவரின் சராசரி 55 ஆகும். நேபாளத்திற்கு எதிரான இறுதிப் போட்டியில் ஒன்பது ஓட்டங்கள் மட்டும் விட்டுக்கொடுத்து மூன்று (3/9) இலக்குகளைக் கைப்பற்றினார். மேலும் அந்தப் போட்டியில் இறுதிவரை ஆட்டமிழக்காமல் 24 ஓட்டங்கள் எடுத்தார். 2007-2008 ஆண்டுகளில் இரு முதல் தரத் துடுப்பாட்டங்களில் விளையாடினார். ஆனால் முழுமையான திறனை வெளிபடுத்தத் தவறினார். அதிகபட்சமாக 29 ஓட்டங்களையே இவரால் எடுக்க முடிந்தது.


</doc>
<doc id="99851" url="https://ta.wikipedia.org/wiki?curid=99851" title="வினைத்தொழில் சோகீரனார்">
வினைத்தொழில் சோகீரனார்

வினைத்தொழில் சோகீரனார் சங்ககாலப் புலவர்களில் ஒருவர். சங்கநூல் தொகுப்பில் இவரது பாடல் ஒன்றே ஒன்று மட்டும் உள்ளது. அது நற்றிணை 319 எண் கொண்ட பாடலாக அமைந்துள்ளது.
தலைவன் தான் செய்ய விரும்பும் தொழிலில் சோகம் காண்பதை இப்பாடல் தெரிவிப்பதால் இப்பாடலைப் பாடிய புலவர் பாடற்பொருளால் இப்பெயர் சூட்டப்பட்டுள்ளார்.

காதலிக்குக் காப்பு மிகுந்துள்ளது. நள்ளிரவில் தலைவன் உறக்கமின்றித் தன் காதலியை எண்ணிக்கொண்டிருக்கிறான்.

ஓதம் - கடல்லை ஓய்வின்றி ஒலித்துக்கொண்டிருக்கிறது.
ஊதை - ஊதைக்காற்று 'அவ் அவ்' என்று உதடுகள் நடுங்கும்படி வீசுகிறது.
கூகை - மணல் பரந்துகிடக்கும் தெருச் சதுக்கத்தில் இருந்துகொண்டு குழறுகிறது.
அணங்கு - நள்ளிரவில் அணங்குகள் தரையில் கால் பாவி நடமாடுகின்றன.

இந்த வேளையில் பாவை போன்ற அவளது முலை முயக்கம் என் நெஞ்சை வாட்டுகிறது; என் செய்வேன் என்று காதலன் கலங்குகிறான்.


</doc>
<doc id="99853" url="https://ta.wikipedia.org/wiki?curid=99853" title="விற்றூற்று வண்ணக்கன் தத்தனார்">
விற்றூற்று வண்ணக்கன் தத்தனார்

விற்றூற்று வண்ணக்கன் தத்தனார் சங்ககாலப் புலவர்களில் ஒருவர். இவரது பாடல் ஒன்றே ஒன்று சங்கநூல் தொகுப்பில் இடம்பெற்றுள்ளது. அது நற்றிணை 298 எண் கொண்ட பாடலாக வருகிறது.

பொன்னையும், நாணயங்களையும் உரசி அதன் வண்ணம் (வருணத் தரம்) பார்போர் வண்ணக்கன் எனப்பட்டனர்
தலைவன் பொருளுக்காகப் பிரிய ஒருபுறம் நினைக்கிறான். மற்றொருபுறம் கரும்பு போல் இனிக்கும் தன் காதலியின் தோளையும், கூடல் நகரை அடுத்த பெருமலையில் (பெருமை மிக்க திருப்பரங்குன்றம்) பூத்த மலர்மணம் கமழும் கூந்தலையும் கொண்ட தன் காதலியை நினைக்கிறான். இறுதியில் பொருட்பிரிவைக் கைவிட்டுவிட்டுக் காதலியுடன் தங்கிவிடுகிறான்.

அவன் செல்ல நினைத்த வழி

பாலைநில ஆடவர் தண்ணுமை முழக்கத்துடன் வழிப்பறி செய்வர். பறவைகளையும் பிடிப்பர்.
இந்த முழக்கத்தைக் கேட்டுக் கழுகுகளே பறந்தோடிப்போய் தன் இனத்தோடு சேர்ந்துகொள்ளுமாம்.


</doc>
<doc id="99856" url="https://ta.wikipedia.org/wiki?curid=99856" title="விற்றூற்று மூதெயினனார்">
விற்றூற்று மூதெயினனார்

விற்றூற்று மூதெயினனார் சங்ககாலப் புலவர்களில் ஒருவர். இவரது பாடல்களாகச் சங்கநூல் தொகுப்பில் 4 பாடல்கள் உள்ளன.

விற்றூற்று என்னும் ஊரில் வாழ்ந்த மற்றொரு புலவர் விற்றூற்று வண்ணக்கன் தத்தனார்.
பொருள் தேடச் சென்ற இடத்திலேயே தங்காமல் திரும்பிவுடுவார் என்றாலும், அவர் சென்னிருக்கும் இடத்தைப்பற்றி எண்ணும்போது உள்ளம் வருந்துகிறது என்கிறாள் தலைவி. தோழியும் அதனை வழிமொழிகிறாள்.

இரவெல்லாம் உழவர் களத்தில் நெல் அடித்த சுனைப் புழுதியும், விடிலில் அவர்கள் பிணையல் அடித்த வைக்கோல் துகள் புழுதியும் நீர்நிலைகளில் படிந்திருக்கும். அதன் சூசிகளை விலக்கிவிட்டு, மாவிலையைக் குடை போல் வளைத்து நீரை மொண்டு, யானை நீர் பருகுவது போல நீர் பருக வேண்டும். பாலில் வெந்த கொள்ளும், பயரும் உண்ணவேண்டும். பகலெல்லாம் சுற்றித் திரிந்தபின் இரவில் மருதமரத்து அடியில் எருதுகளோடு சேர்ந்து உறங்கவேண்டும். என் துணையைத் துறந்த அவருக்குத் துணை, பொருள் தேடும் இடத்தில் இப்படித்தான் இருக்கும்.

தலைவியின் ஊடலைத் தணிக்க முடியாதபோது தலைவன் தன் திருமணநாள் நிகழ்வுகளை எண்ணிப் பார்க்கிறான்.

சந்தனம் பூசிய மார்பில் வேங்கைப்பூ மாலை சூடிக்கொண்டு தலைவன் தலைவிடம் வருகிறான். மலையடுக்கத்தின் உச்சியில் இருந்த மாங்காடு என்னும் ஊரில் குட்டியை வயிற்றில் வைத்துக்கொண்டிருந்த மந்தியின் பசியைப் போக்குவதற்காகக் குட்டியின் தந்தை கடுவன் பலாப்பழத்தைப் பிய்ப்பது போலத் தந்தை தன் வழுக்கைத் தலையைப் பிந்த்துக்கொண்டு மகளைக் காப்பிட்டு வைத்திருக்கிறான். எனவே பகலில் தலைவியை அடைய வரவேண்டாம் என்று தோழி தலைவனிடம் தெரிவிக்கிறாள்.

காத்திருக்கும் தலைவனுக்குக் கேட்குமாறு தோழி மலைவிக்குச் சொல்கிறாள்.

தமிழ்நாட்டில நிகழ்ந்த இயறகைச் சீற்றங்கள் இப் பாடலில் தெரிவிக்கப்படுகின்றன.

கடுவளி (சூராவளி) (பேய்க்காற்று)
ஆழித்தலை வீசிய அயிர்சேற்று அருவி (மணல்மழை)

(இல்லாததும், பொல்லாததும் சொல்பவர்களை இக்காலத்தில் புழுதியை வாரிக் கொட்டுகின்றனர் என்பர். அதுபோல இப்புலவழும் அலர் தூற்றப்படுவதைக் குறிப்பிடுகின்றார்) தலைவி வாழும் வீடு பதுக்கையாம். அது கூழை பெய் எக்கரில் உள்ளதாம். அந்தப் பதுக்கையில் வாழும் மன்னைப்பற்றி மணல்மாரி போல் அலர் தூற்றுகிறார்களாம். - இப்படித் தலைவி குறிப்பிடுகிறாள். 


</doc>
<doc id="99857" url="https://ta.wikipedia.org/wiki?curid=99857" title="கேமர் ரோச்">
கேமர் ரோச்

கெமர் அந்திரே ஜமால் ரோச் ("Kemar Andre Jamal Roach", பிறப்பு: 30 சூன் 1988) பார்படோசு நாட்டுத் துடுப்பாட்டப் பந்து வீச்சாளர். இவர் 2006 ஆம் ஆண்டில் இலங்கையில் இடம்பெற்ற 19-வயதிற்குட்பட்டோருக்கான உலகக்கிண்ணத் துடுப்பாட்டப் போட்டிகளிலும், மற்றும் 2011 உலகக்கிண்ணப் போட்டிகளிலும் மேற்கிந்தியத்தீவுகள் துடுப்பாட்ட அணிக்காக பங்குபற்றியவர். தேர்வு, மற்றும் ஒருநாள் துடுப்பாட்டப் போட்டிகளிலும் பங்குபற்றி வருகிறார். விரைவுப் பந்துவீச்சாளரான இவர் 150 கிமீ/மணி வேகத்தில் பந்து வீசக்கூடியவர்.

2011 உலகக்கிண்ணத்துக்கான ஆரம்பநிலைப் போட்டி ஒன்றில் நெத்ர்லாந்து அணிக்கு எதிராக விளையாடி ஒரு பந்துப்பரிமாற்றத்தில் மூன்று இலக்குகளை வீழ்த்தினார். இதே போட்டியில் 27 பந்துகளுக்கு ஆறு இலக்குகளை வீழ்த்தியிருந்தார்.



</doc>
<doc id="99863" url="https://ta.wikipedia.org/wiki?curid=99863" title="தி ப்ரின்சஸ் அண்ட் தி ஃப்ராக்">
தி ப்ரின்சஸ் அண்ட் தி ஃப்ராக்

தி ப்ரின்சஸ் அண்ட் தி ஃப்ராக் ("The Princess and the Frog") 2009ம் ஆண்டு வெளியான ஒரு அமெரிக்க அசைபடம் (animated movie). வால்ட் டிஸ்னி கம்பனி நிறுவனத்தால் தயாரிக்கப்பட்ட இப்படம் திசம்பர் 11, 2009ல் வெளியானது.



</doc>
<doc id="99875" url="https://ta.wikipedia.org/wiki?curid=99875" title="மூலம்">
மூலம்

மூலம் என்ற தலைப்பில் உள்ள கட்டுரைகள்:



</doc>
<doc id="99894" url="https://ta.wikipedia.org/wiki?curid=99894" title="சங்க கால இயற்கைச் சீற்றங்கள்">
சங்க கால இயற்கைச் சீற்றங்கள்

விற்றூற்று மூதெயினனார் தமிழ்நாட்டில் நிகழ்ந்த சங்க கால இயற்கைச் சீற்றங்களைத் தம் பாடலில் தெரிவிக்கிறார்.

கடுவளி (பேய்க்காற்று) கடுவளி பனைமரத்து மடல்களைக் குருத்தோடு அடித்துச் சென்று போட்ட குப்பை மலை உச்சியில் காய்ந்துகொண்டிருக்கும். 
ஆழித்தலை வீசிய அயிர்சேற்று அருவி.. ஆழி என்பது கடல். கடலோரப் பகுதயில் மணல்காற்று வீசும். அது அருவியில் நீர் கொட்டுவது போல மணலைக் கொட்டும்.


</doc>
<doc id="99895" url="https://ta.wikipedia.org/wiki?curid=99895" title="ராம்நரேஷ் சர்வான்">
ராம்நரேஷ் சர்வான்

ராம்நரேஷ் ரொனி சர்வான் ("Ramnaresh Ronnie Sarwan", பிறப்பு: 23 சூன் 1980) கரிபியன் நாடான கயானாவில் பிறந்து மேற்கிந்தியத்தீவுகள் துடுப்பாட்ட அணிக்காக விளையாடும் ஒரு இந்தோ-கயானிய வம்சாவழி துடுப்பாட்ட வீரர்.

2000 ஆண்டு மே மாதத்தில் பாக்கித்தான் அணிக்கு எதிராக பார்படோசில் தனது முதலாவது தேர்வுத் துடுப்பாட்டப் போட்டியில் பங்குபற்றினார். இப்போட்டியில் ஆட்டமிழக்காமல் 84 ஓட்டங்களைப் பெற்றார். பெப்ரவரி 2009 இல் இவர் இங்கிலாந்துக்கு எதிராக விளையாடி 291 ஓட்டங்களைக் குவித்தார். இவர் பகுதி-நேரப் பந்து வீச்சாளரும் ஆவார்.



</doc>
<doc id="99899" url="https://ta.wikipedia.org/wiki?curid=99899" title="டுவைன் பிராவோ">
டுவைன் பிராவோ

டுவைன் ஜேம்ஸ் ஜோன் பிராவோ ("Dwayne James John Bravo", பிறப்பு: அக்டோபர் 7, 1983, திரினிடாட் டொபாகோ) இவர் மேற்கிந்தியத்தீவுகள் துடுப்பாட்ட அணியின் முன்னணி துடுப்பாளர் மற்றும் முன்னாள் தலைவர் (துடுப்பாட்டம்) ஆவார். இவர் வலதுகை மட்டையாளர். இவரின் பந்துவீச்சு வலதுகை மித விரைவு வீச்சு ஆகும். திரினிடாட் டொபாகோ அணிக்காக உள்ளூர்ப் போட்டிகளில் விளையாடி வருகிறார். இவர் மேற்கிந்தியத் தீவுகள் அணிக்காக தேர்வுத் துடுப்பாட்டம்,ஒருநாள் பன்னாட்டுத் துடுப்பாட்டம், பன்னாட்டு இருபது20 ஆகிய மூன்று வடிவ துடுப்பாட்டங்களிலும் விளையாடி வருகிறார். சிறந்த சகலத்துறையர்களுள் ஒருவராக அறியப்படுகிறார். மேலும் விதவிதமான பந்துகளை இறுதிக்கட்ட ஓவர்களை வீசுவதாலும், அதிரடியாக விளையாடுவதாலும் இவர் பரவலாக அறியப்படுகிறார். இவர் பாடகராகவும் உள்ளார். 

2004 ஆம் ஆண்டுமுதல் விளையாடிவரும் இவர் தற்போதுவரை 40 தேர்வுத் துடுப்பாட்டம், 164 ஒருநாள் பன்னாட்டுத் துடுப்பாட்டம்,66 பன்னாட்டு இருபது20 போட்டிகளை மேற்கிந்தியத்தீவுகள் துடுப்பாட்ட அணிக்காக விளையாடியுள்ளார். 2012 ஐசிசி உலக இருபது20 மற்றும் 2016 ஐசிசி உலக இருபது20 போட்டித் தொடரின் கோப்பைகளை வெல்வதற்கு மிகமுக்கிய நபராகத் திகழ்ந்தார்.

இவர் பிறந்த ஊரான திரினிடாட் டொபாகோ அணிக்காக உள்ளூர்ப் போட்டிகளில் 2002 ஆம் ஆண்டு முதல் விளையாடி வருகிறார். இந்தியன் பிரீமியர் லீக் தொடரில் சென்னை சூப்பர் கிங்ஸ் அணிக்காகவும், "பாக்கித்தான் சூப்பர் லீக்கில் லாஹூர் கலாந்தர்ஸ் அணிக்காகவும், பிக்பாஷ் லீக்கில் மெல்போர்ன் ரெனெகடஸ் அணிக்காகவும், வங்காளதேச பிரீமியர் லீக்கில் சிட்டகாங் கிங்ஸ் அணிக்காகவும், இங்கிலாந்து மாகாண துடுப்பாட்டப் போட்டிகளில் கென்ட் மற்றும் எஸ்செக்ஸ் அணிகளுக்காக" உள்ளூர்ப் போட்டிகளில் விளையாடி வருகிறார். 2013 ஆம் ஆண்டில் கரீபியன் பிரீமியல் லீக்கின் துவக்கத்தில் ஒப்போலை உரிமையுள்ள வீரராக அறியப்பட்டார்.

சனவரி 31, 2015 ஆம் ஆண்டில் தேர்வுத் துடுப்பாட்டப் போட்டிகளில் இருந்து ஓய்வு பெறுவதாக அறிவித்தார். ஆனாலும் ஒருநாள் பன்னாட்டுத் துடுப்பாட்டம் மற்றும் பன்னாட்டு இருபது20 போட்டிகளில் தொடர்ந்து விளையாடி வருகிறார். "ஜலக் திக்ஹாலா ஜா" எனும் தொலைக்காட்சி நிகழ்ச்சியில் பங்குபெற்றார். 2016 ஐசிசி உலக இருபது20 போட்டித் தொடரில் கோப்பை வென்றதைத் தொடர்ந்து அதனை கொண்டாடும் விதமாக "சேம்பியன் சேம்பியன்" எனும் பாடலைப் பாடி, தயாரித்து மார்ச் 2016 இல் வெளியிட்டார். 

2013 இந்தியன் பிரீமியர் லீக் போட்டித் தொடரில் சென்னை சூப்பர் கிங்ஸ் அணிக்காக விளையாடினார். இந்தத் தொடரில் சிறப்பான பங்களிப்பை அளித்த இவர் 32 இலக்குகளைக் கைப்பற்றி அதிக இலக்குகள் பெறுபவர்களுக்கான கருஞ்சிவப்பு நிறத் தொப்பியைப் பெற்றார். பின் 2014 இந்தியன் பிரீமியர் லீக் போட்டித் தொடரின் முதல் போட்டியில் கிங்சு இலெவன் பஞ்சாபு அணிக்கு எதிரான போட்டியில் காயம் காரணமாக அந்தத் தொடரில் விளையாடவில்லை. மே 3, 2015 இல் "சலோ சலோ எனும் பாடலை" சென்னையில் வெளியிட்டார்.

2015 இந்தியன் பிரீமியர் லீக் போட்டித் தொடரில் சென்னை சூப்பர் கிங்ஸ் அணிக்காக விளையாடினார். இந்தத் தொடரில் சிறப்பான பங்களிப்பை அளித்த இவர் 26 இலக்குகளைக் கைப்பற்றி அதிக இலக்குகள் பெறுபவர்களுக்கான கருஞ்சிவப்பு நிறத் தொப்பியைப் இரண்டாவது முறையாகப் பெற்றார். 

ஒருநாள் பன்னாட்டுத் துடுப்பாட்டப் போட்டிகளில் 43 ஓட்டங்கள் விட்டுக்கொடுத்து 6 இலக்குகளைக் கைப்பற்றினார். இதன்மூலம் அணித்தலைவராக இருந்து அதிக இலக்குகளைக் கைப்பற்றியவர் எனும் சாதனையைப் படைத்தார். ஜெரோம் டெய்லருடன் இணைந்து பன்னாட்டு இருபது20 போட்டியில் 9 ஆவது இணைக்கு 66 ஓட்டங்கள் சேர்த்து சாதனை படைத்தார். 

அதிகாரப்பூர்வ வலைத்தளம்


</doc>
<doc id="99900" url="https://ta.wikipedia.org/wiki?curid=99900" title="சிவ்நாராயின் சந்தர்பால்">
சிவ்நாராயின் சந்தர்பால்

சிவ்நாராயின் சந்தர்பால் ("Shivnarine Chanderpaul", பிறப்பு: ஆகத்து 16, 1974) கயானா நாட்டைச் சேர்ந்த ஒரு துடுப்பாட்ட வீரர். மேற்கிந்தியத் தீவுகள் துடுப்பாட்ட அணியின் முன்னணி துடுப்பாளர்களுள் ஒருவரான இவர் இடதுகை துடுப்பாட்டக்காரராவார். பகுதிநேரமாக பந்துவீச்சில் பங்கேற்கும் இவரின் பந்துவீச்சு வலதுகை சுழல் திருப்பம் ஆகும். களத்தடுப்பிலும் இவரின் பணி குறிப்பிடத்தக்கது. அனைத்துக் காலத்திற்குமான சிறந்த மட்டையாளர்களுள் ஒருவராக அறியப்படுகிறார். இந்தோ கரீபியனான இவர் மேற்கிந்தியத் தீவுகள் அணிக்காக 100 தேர்வுத் துடுப்பாட்டப் போட்டிகளில் விளையாடினார். சச்சின் டெண்டுல்கர் மறும் சனத் ஜயசூரிய ஆகியோருக்கு அடுத்தபடியாக இருபதாண்டு காலம் துடுப்பாட்டம் விளையாடிவர்களில் மூன்றாவதாக கருதப்படுகிறார்.

இவர் 14 தேர்வுத் துடுப்பாட்டம் மற்றும் 16 ஒருநாள் பன்னாட்டுத் துடுப்பாட்டப் போட்டிகளுக்கு மேற்கிந்தியத்தீவுகள் துடுப்பாட்ட அணிக்குத் தலைவராக இருந்துள்ளார். இடதுகை மட்டையாளரான இவர் நண்டு போல வித்தியாசமான முறையில் நின்று விளையாடியதன் மூலம் பரவலாக அறியப்படுகிறார். சர்வதேச போட்டிகளில் 20,000 ஓட்டங்களுக்கு மேல் எடுத்துள்ளார். 2008 ஆம் ஆண்டின் சிறந்த வீரர்களுள் ஒருவராக இவரை விசுடன் துடுப்பாட்டாளர்களின் நாட்குறிப்பு அறிவித்தது. 

தனது 19 ஆவது வயது முதல் சர்வதேச துடுப்பாட்டப்போட்டிகளில் விளையாடினார். ஆனால் மூன்று ஆண்டுகாலமாக நூறு அடிக்காத காரணத்தினால் இவர் விமர்சனத்திற்கு உள்ளானார். துவக்கத்தில் காயங்களினால் அவதிப்பட்டார். 2000 ஆம் ஆண்டில் இவர் காலிலுள்ள எலும்பின் ஒரு பகுதியை எடுத்ததினால் ஏதிலாச் சோர்வுடையராக இருந்தார். அதன்பின் தேர்வுத் துடுப்பாட்டப் போட்டிகளில் 11,000 ஓட்டங்களைக் குவித்தார். இதன்மூலம் தேர்வுத் துடுப்பாட்டப் போட்டிகளில் அதிக ஓட்டங்களைக் குவித்த வீரர்களின் தரவரிசையில் 8 ஆவது இடத்தில் உள்ளார்.

நிலையான ஆட்டத் திறனை வெளிப்படுத்தாததால் 2015 ஆம் ஆண்டில் விளையாடும் அணியில் இவருக்கு இடம் கிடைக்கவில்லை. அதன்பின் 2016 ஆம் ஆண்டில் சர்வதேச போட்டிகளில் இருந்து ஓய்வு பெறுவதாக அறிவித்தார். 

1993 ஆம் ஆண்டில் இங்கிலாந்து துடுப்பாட்ட அணிக்கு எதிரான தேர்வுத் துடுப்பாட்டப் போட்டியில் விளையாடும் மேற்கிந்தியத்தீவுகள் துடுப்பாட்ட அணியில் இவருக்கு இடம் கிடைத்தது. இந்தத் தொடரில் சிறப்பான திறனை வெளிப்படுத்தி அதிக ஓட்டங்கள் எடுத்தவர்கள் பட்டியலில் இடம்பிடித்தார். இந்தத் தொடரில் இவர் 372 ஓட்டங்கள் எடுத்தார். இவரின் துடுப்பாட்ட சராசரி 124.00 ஆகும். "நாட்டிங்ஹாமில்" நடைபெற்ற முதல் துடுப்பாட்டப் போட்டியில் இறுதிவரை ஆட்டமிழக்காமல் 203 ஓட்டங்கள் எடுத்தார். 1993-1994 ஆம் ஆண்டில் நடைபெற்ற "ரெட் ஸ்ட்ரிப் கோப்பைக்கான" போட்டியில் அதிகபட்ச மட்டையாளர் சராசரிக்கும் சற்றுக் குறைவான சராசரியைப் பெற்றார். இதன்மூலம் அடுத்த தொடர்களிலும் விளையாடும் வாய்ப்பினைப் பெற்றார். இவர் இடதுகை சுழற்பது வீச்சாளராகவும் செயல்பட்டார். இங்கிலாந்து அணிக்கு எதிராக 16 ஓவர்கள் வீசினார். ஆனால் இலக்குகளைப் பெற இயலவில்லை. மேலும் அந்தப் போட்டியில் 62 ஓட்டங்கள் எடுத்தார். நான்கு போட்டிகளில் விளையாடிய இவர் மொத்தம் 288 ஓட்டங்களைப் பெற்றார். இவரின் சராசரி 57.60 ஆகும்.

இதற்கு அடுத்த இரண்டு ஆண்டுகள் சில போட்டிகளில் விளையாடும் வாய்ப்பினைப் பெற்றார். ஆத்திரேலியத் துடுப்பாட்ட அணிக்கு எதிரான போட்டிகள் உள்ளிட்ட சில போட்டிகளில் இவருக்கு வாய்ப்பு கிடைக்கவில்லை. 

Extensive profile on The Cricket Monthly

</doc>
<doc id="99910" url="https://ta.wikipedia.org/wiki?curid=99910" title="ரவி ராம்பால்">
ரவி ராம்பால்

ரவீந்திரநாத் ராம்பால் ("Ravindranath Rampaul", பிறப்பு: அக்டோபர் 15, 1984) திரினிடாட் டொபாகோ நாட்டின் ஒரு துடுப்பாட்ட வீரர். இவர் மேற்கிந்தியத் தீவுகள் துடுப்பாட்ட அணியின் முன்னணி பந்து வீச்சாளர்களுள் ஒருவர். அணியின் வலதுகை விரைவு-மித பந்துவீச்சுசாளரான இவர் இடதுகை துடுப்பாளரும் கூட. மேற்கிந்தியத் தீவுகளுக்காக சர்வதேச டெஸ்ட், ஒரு நாள் மற்றும் டி20 போட்டிகளில் விளையாடும் இந்திய வம்சாவழியைச் சேர்ந்த முதல் விரைவு பந்து வீச்சாளர் இவரே.


</doc>
<doc id="99912" url="https://ta.wikipedia.org/wiki?curid=99912" title="ஜபல்பூர்">
ஜபல்பூர்

ஜபல்பூர் (Jabalpur, ) இந்தியாவின் மத்தியப் பிரதேச மாநிலத்தில் உள்ள ஓர் நகரமாகும். இது இந்தூர் மற்றும் போபாலை அடுத்து மத்தியப் பிரதேசத்தில் உள்ள மூன்றாவது மிகப் பெரிய நகரமாகும். இந்நகரம் இந்தியாவின் நடுப்பகுதியில் உள்ள மகாகௌசால் பகுதியில் மாநிலத்தின் கிழக்குப் பகுதியில் அமைந்துள்ளது. ஜபல்பூர் கோட்டம் மற்றும் மாவட்டத்தின் தலைநகரமாகவும் விளங்குகிறது.

வரலாற்றில், கல்ச்சூரி, கோண்டா பேரரசுகளின் மையமாக விளங்கிய ஜபல்பூர் மராத்தாக்கள் மற்றும் முகலாயர்களின் ஆட்சியில் மாறிமாறி இருந்து வந்தது பத்தொன்பதாம் நூற்றாண்டின் துவக்கத்தில் பிரித்தானியர்களால் பிடிக்கப்பட்டு ஜுப்பல்போர் என ஆட்சியின் பாசறை நகரமாக உருவாக்கப்பட்டது. விடுதலை இயக்கத்தின் போது சுபாசு சந்திரபோசை காங்கிரசின் தலைவராக முதல்முறை தேர்ந்தெடுத்த திரிபுரி மாநாடு இங்கு தான் நடைபெற்றது. இந்திய விடுதலைக்குப் பிறகு ஜபல்பூரைத் தலைநகரமாகக் கொண்டு மகாகோசல் மாநிலம் அமைக்கப்பட வேண்டும் என்ற கோரிக்கை இருந்து வருகிறது. 1990ஆம் ஆண்டு மண்டல் ஆணைக்குழு பரிந்துரைகளுக்கு எதிரான போராட்டத்தில் பன்னிரெண்டு பதின்ம வயதினர் தானேயிட்டுக்கொண்டு தீயில் மாண்டதை அடுத்து தேசிய அளவில் கவனம் பெற்றது.



</doc>
<doc id="99918" url="https://ta.wikipedia.org/wiki?curid=99918" title="நேரு நினைவுக் கல்லூரி">
நேரு நினைவுக் கல்லூரி

நேரு நினைவுக் கல்லூரி ("Nehru Memorial College"), தமிழ்நாட்டில் திருச்சி மாவட்டத்தில் உள்ள புத்தனாம்பட்டியில் அமைந்துள்ள ஒரு கலை மற்றும் அறிவியல் கல்லூரி. இதனை 1967-ல் அன்றைய தமிழக முதல்வர் கா. ந. அண்ணாதுரை திறந்து வைத்தார். இதன் நிறுவனர் மூக்கப்பிள்ளை. இதில் மொத்தம் 13 துறைகள் உள்ளன.இக்கல்லூரியில் மாணவர்களுக்கும் மாணவிகளுக்கும் விடுதி வசதி உள்ளது. தமிழ்நாட்டுக் கல்லூரிகளுள் முதலில் கணினித் துறை இக்கல்லூரியிலும் திருச்சி புனித சூசையப்பர் கல்லூரியிலும் தான் அறிமுகப்படுத்தப்பட்டது. (1983-1984 கல்வி ஆண்டில்). இக்கல்லூரி மாவட்டத் தலைநகர் திருச்சியுடனும் துறையூருடனும் சாலைகளால் நன்கு இணைக்கப்பட்டுள்ளது. கல்லூரி தொடங்கும் போது சென்னை பல்கலைக்கழகத்துடன் இணைவுப்பெற்று பின்னர் 1983ஆம் ஆண்டு பாரதிதாசன் பல்கலைக்கழகத்தோடு இணைக்கப்பெற்றது. 2004 ஆம் ஆண்டு இக்கல்லூரி தன்னாட்சி பெற்றது.



12,13,14-09-2012: தேசிய தர நிரணயம் மற்றும் மதிப்பீட்டுக் கழகத்திலிருந்து (NAAC) தர மதிப்பிட்டுக் குழு (PTV) வருகை புரிந்தது.
5-01-2013: தேசிய தர நிரணயம் மற்றும் மதிப்பீட்டுக் கழகம் நேரு நினைவுக் கல்லூரிக்கு "A" Grade வழங்கியது



</doc>
<doc id="99920" url="https://ta.wikipedia.org/wiki?curid=99920" title="ஆன்ட்ரே ரசல்">
ஆன்ட்ரே ரசல்

ஆன்ட்ரே டுவைன் ரசல் (Andre Dwayne Russell , பிறப்பு: ஏப்ரல் 29 1988) யமேக்கா நாட்டுத் துடுப்பாட்ட வீரர். இவர் மேற்கிந்தியத் தீவுகள் துடுப்பாட்ட அணியின் சகலதுறை ஆட்டக்காரர்களில் ஒருவர். இவர் வலதுகை துடுப்பாளரும், வலதுகை விரைவுப் பந்துவீச்சாளரும் ஆவார். களத்தடுப்பிலும் இவரின் பணி குறிப்பிடத்தக்கது. இவரின் அதிரடித் துடுப்பாட்டங்களினால் இவர் பரவலாக அறியப்படுகிறார். கரீபியன் பிரீமியர் லீக்கில் ட்ரிபாங்கோ நைட் ரைடர்ஸ் அணிக்கு எதிரான போட்டியில் 42 பந்துகளில் நூறு ஓட்டங்கள் அடித்தார். இதில் 11 ஆறுகள் மற்றும் 3 நான்குகள் அடங்கும்.

நவம்பர் 2010 ஆம் ஆண்டில் இலங்கைத் துடுப்பாட்ட அணிக்கு எதிரான தேர்வுத் துடுப்பாட்டப்போட்டியில் அ/ரிமுகமானார்.

2011 துடுப்பாட்ட உலகக்கோப்பை போட்டித் தொடரில் அயர்லாந்து துடுப்பாட்ட அணிக்கு எதிரான ஒருநாள் பன்னாட்டுத் துடுப்பாட்டப் போட்டியில் அறிமுகமானர். இந்தப் போட்டியில் ஜான் மூனி வீசிய பந்தில் ஆட்டமிழந்தார். இதில் 3 ஓட்டங்கள் மட்டுமே எடுத்தார். ஆனால் பந்துவீச்சில் சிறப்பாக செயல்பட்டார். 10 ஓவர்கள் வீசிய இவர் 37 ஓட்டங்களை விட்டுக் கொடுத்து 1 இலக்குகளை வீழ்த்தினார். இதில் 2 ஓவர்களை "மெய்டனாக" வீசினார். இந்தப் போட்டியில் 44 ஓட்டங்கள் வித்தியாசத்தில் வெற்றி பெற்றது. பின் சென்னையில் நடைபெற்ற இந்தியத் துடுப்பாட்ட அணிக்கு எதிரான இந்தத் தொடரில் 46 ஓட்டங்கள் விட்டுக் கொடுத்து 2 இலக்குகளை வீழ்த்தினார்.

பாக்கித்தான் துடுப்பாட்ட அணிக்கு எதிரான போட்டியில் சிறப்பாகச் செயல்படத் தவறினார். எனவே இந்தியத் துடுப்பாட்ட அணிக்கு எதிரான ஒருநாள் பன்னாட்டுத் துடுப்பாட்டப் போட்டித் தொடரின் முதல் இரண்டு போட்டிகளில் இவருக்கு வாய்ப்பு வழங்கப்படவில்லை. எனவே மூன்றாவது போட்டியில் விளையாடும் வாய்ப்பினைப் பெற்றார். நார்த் சவுண்ட் , சர் விவியன் ரிச்சட்ஸ் அரங்கத்தில் நடைபெற்ற இந்தப் போட்டியில் 96 ஓட்டங்களில் மேற்கிந்தியத் தீவுகள் அணி 7 இலக்குகளை இழந்திருந்தது. அந்தசமயத்தில் களமிறங்கிய இவர் "கார்ல்டன் பாஹ்" உடன் இணைந்து 78 ஓட்டங்கள் எடுத்தார். பின் கீமர்ரோச்சுடன் இணைந்து 51 ஓட்டங்கள் எடுத்தார். இந்தப் போட்டியில் 64 பந்துகளை எதிர்கொண்டு இறுதிவரை ஆட்டமிழக்காமல் 92 ஓட்டங்களை எடுத்தார். இதன்மூலம் அந்த அணி 225 ஓட்டங்களைப் பெற உதவினார். பின் பந்துவீச்சில் ஹர்பஜன் சிங் இலக்கினை வீழ்த்தினார். மேலும் சுப்பிரமணியம் பத்ரிநாத்தை "ரன் அவுட் ஆக்கினார்." பின் பார்தீவ் பட்டேல் அடித்த பந்தை "கேட்ச்" பிடித்தார். இவர் சிறப்பாகச் செயல்பட்ட போதிலும் இந்தப் போட்டியில் இந்திய அணி வெற்றி பெற்றது. பின் இந்திய அணிக்கு எதிரான நான்காவது ஒருநாள் போட்டியில் 14 பந்துகளில் 25 ஓட்டங்கள் எடுத்தார். பந்துவீச்சில் சிறப்பாக செயல்பட்ட இவர் சுப்பிரமணியம் பத்ரிநாத், ரவிச்சந்திரன் அசுவின், மற்றும் பிரவீன் குமார் ஆகியோரின் இலக்கினை வீழ்த்தினார். 7 ஓவர்கள் வீசி 16 ஓட்டங்கள் கொடுத்து 3 இலக்குகளை வீழ்த்தினார். 

2012 இந்தியன் பிரீமியர் லீக் போட்டித் தொடருக்காக இவரை டெல்லி டேர்டெவில்ஸ் அணி 450,000 அமெரிக்க டாலர் மதிப்பில் ஏலத்தில் எடுத்தது. 


</doc>
<doc id="99925" url="https://ta.wikipedia.org/wiki?curid=99925" title="நிக்கிட்டா மில்லர்">
நிக்கிட்டா மில்லர்

நிக்கிட்டா ஓ'பிறையன் மில்லர் ("Nikita O'Brien Miller", பிறப்பு: மே 16, 1982) யமேக்கா நாட்டைச் சேர்ந்த துடுப்பாட்ட வீரர். இவர் மேற்கிந்தியத் தீவுகள் துடுப்பாட்ட அணியின் பந்து வீச்சாளர்களுள் ஒருவர். அணியின் மந்த இடதுகை மந்த இடதுகை மரபுவழி பந்துவீச்சாளரான இவர் வலதுகைத் துடுப்பாளரும் கூட. 


</doc>
<doc id="99927" url="https://ta.wikipedia.org/wiki?curid=99927" title="கீரோன் பொல்லார்ட்">
கீரோன் பொல்லார்ட்

கீரோன் அட்ரியன் பொல்லார்ட் (Kieron Adrian Pollard, பிறப்பு: மே 12, 1987), மேற்கிந்தியத் தீவுகள் துடுப்பாட்ட அணியின் சகலதுறை ஆட்டக்காரர்களில் ஒருவர். அணியின் இவர் வலதுகை துடுப்பாளரும், வலதுகை மித-விரைவு பந்துவீச்சாளரும் ஆவார். களத்தடுப்பிலும் இவரின் பணி குறிப்பிடத்தக்கது. இவர் 2009 ஆம் ஆண்டில் நடைபெற்ற "சாம்பியன்ஸ் லீக் போட்டியில்" சிறப்பாக விளையாடியதன் மூலம் பரவலாக அறியப்படுகிறார். இவர் "சதர்ன் ரெட்பேக்ஸ் மற்றும் சாமர்செட்" ஆகிய இரு அணிகளுக்காகவும் உள்ளூர் இருபது20 போட்டிகளில் விளையாடி வருகிறார். 2010 இந்தியன் பிரீமியர் லீக் போட்டியில் அதிக விலையில் இவரை மும்பை இந்தியன்ஸ் ஏலத்தில் எடுத்தது. தேர்வுத் துடுப்பாட்டப் போட்டிகளில் விளையாடாமல் 100 ஒருநாள் பன்னாட்டுத் துடுப்பாட்டங்களில் விளையாடியுள்ள இரண்டு வீரர்களுள் ஒருவர் ஆவார். 

பொல்லார்ட் 2009 ஆம் ஆண்டில் நடைபெற்ற "சாம்பியன்ஸ் லீக் போட்டியில்" சிறப்பாக விளையாடியதன் மூலம் இந்தியன் பிரீமியர் லீக் போட்டிகளில் இவரை ஏலத்திற்கு எடுக்கசென்னை சூப்பர் கிங்ஸ், கொல்கத்தா நைட் ரைடர்ஸ், மும்பை இந்தியன்ஸ் மற்றும் பெங்களூர் ராயல் சேலஞ்சர்ஸ் அணிகளுக்கிடையே பலத்த போட்டி நிலவியது. இறுதியில் 750,000 அமெரிக்க டாலர் மதிப்பில் 2010 இந்தியன் பிரீமியர் லீக் தொடரில் மும்பை இந்தியன்ஸ் அணி இவரை ஏலத்தில் எடுத்தது. 

மார்ச் 17, 2010 இல் கொல்கத்தா நைட் ரைடர்ஸ் அணிக்கு எதிராக பெரோசா கோட்லா விளையாட்டரங்கத்தில் நடைபெற்ற போட்டியில் மும்பை இந்தியன்ஸ் அணிக்காக தனது முதல்போட்டியில் விளையாடினார். இந்தப்போட்டியில் 13 பந்துகளில் 45 ஓட்டங்கள் எடுத்தார். இதில் 5 ஆறுகளும் அடங்கும். மேலும் 2 வீரர்களை ரன் அவுட் ஆக்கினார். இந்தத் தொடரின் ஆட்டநாயகன் விருதினைப் பெற்றார். பின் பெங்களூர் ராயல் சேலஞ்சர்ஸ் அணிக்கு எதிரான அரைறுதிப் போட்டியில் 13 பந்துகளில் இறுதிவரை ஆட்டமிழக்காமல் 33 ஓட்டங்களை எடுத்தார். இதில் 3 ஆறுகளும் அடங்கும். மேலும் 3 இலக்குகளைக் கைப்பற்றினார். 1 எதிரணி வீரரரை ரன் அவுட் ஆக்கினார். இந்தப் போட்டியிலும் ஆட்ட நாயகன் விருது பெற்று அணியை இறுதிப் போட்டிக்குச் செல்ல உதவினார். ஆனால் இறுதிப் போட்டியில் சென்னை சூப்பர் கிங்ஸ் அணியிடம் தோல்வி கண்டது. 

2011 ஆம் ஆண்டில் களத்தடுப்பாட்டத்தில் சிறப்பாக விளையாடிய போதிலும் பந்துவீச்சு மற்றும் மட்டையாளராக சரியான திறனை வெளிப்படுத்தவில்லை. 2012 ஆம் ஆண்டில் ராஜஸ்தான் ராயல்ஸ் அணிக்கு எதிரான போட்டியில் 33 பந்துகளில் 66 ஓட்டங்களை எடுத்தார். அதில் 6 நான்குகளும், 4 ஆறுகளும் அடங்கும்.பின் 44 ஓட்டங்கள் விட்டுக் கொடுத்து 4 இலக்குகளைக் கைப்பற்றினார். இதுவே அவரின் சிறந்த பந்துவீச்சாகும்.

2013 இந்தியன் பிரீமியர் லீக் தொடரில் சென்னை சூப்பர் கிங்ஸ் அணிக்கு எதிரான போட்டியில் மகேந்திரசிங் தோனி அடித்த பந்தை சிறப்பான கேட்ச் பிடித்து வீழ்த்தினார். இந்தப் போட்டியில் ஆட்ட நாயகன் விருதினைப் பெற்றார்.இதில் மும்பை இந்தியன்ஸ் அணி வெறி பெற்றது. பின் சன்ரைசர்ஸ் ஐதராபாத் அணிக்கு எதிராக வான்கேடே அரங்கத்தில் நடைபெற்ற முக்கியமான போட்டியில் 4 ஓவர்களில் 60 ஓட்டங்கள் எடுக்கவேண்டியிருந்த சமயத்தில் அணித்தலைவர் ரோகித் சர்மாவுடன் இணைந்து 27 பந்துகளில் இறுதிவரை ஆட்டமிழக்காமல் 66 ஓட்டங்களி எடுத்து அணி வெற்றி பெற உதவினார். பின் சென்னை சூப்பர் கிங்ஸ் அணிக்கு எதிரான இறுதிப்போட்டியில் மும்பை அணி 52 ஓட்டங்கள் எடுப்பதற்குள் 4 இலக்குகளை எடுத்து தடுமாறியது. பின் 32 பந்துகளில் இறுதிவரை ஆட்டமிழக்காமல் 60 ஓட்டங்களெடுத்து அணியின் ஓட்டம் 148 ஆவதற்கு உதவினார். பின் 1 இலக்குகளை வீழ்த்தி மும்பை அணி முதல் முறையாக கோப்பை வெல்வதற்கு உதவினார். 


</doc>
<doc id="99932" url="https://ta.wikipedia.org/wiki?curid=99932" title="இம்ரான் தாஹிர்">
இம்ரான் தாஹிர்

முகம்மது இம்ரான் தாஹிர் (; பிறப்பு: மார்ச்சு 27, 1979) பாக்கிஸ்தானைப் பிறப்பிடமாகக் கொண்ட, தென்னாபிரிக்கத் துடுப்பாட்ட அணியின் முன்னணி பந்து வீச்சாளர்களுள் ஒருவர். வலதுகை புறத்திருப்பம் பந்து வீச்சாளரான இவர் வலதுகை மட்டையாளரும் ஆவார். களத்தடுப்பிலும் இவரின் பணி குறிப்பிடத்தக்கது. இவர் தென்னாப்பிரிக்க அணிக்காக தேர்வுத் துடுப்பாட்டம்,ஒருநாள் பன்னாட்டுத் துடுப்பாட்டம் மற்றும் பன்னாட்டு இருபது20 போட்டிகளில் விளையாடி வருகிறார். மேலும் இவர் "முல்தான் சுல்தான்ஸ் அணிக்காக பாக்கித்தான் சூப்பர் லீக்கிலும், கயானா அமேசான் வாரியர்ஸ் அணிக்காக கரீபியன் பிரீமியர் லீக்கிலும், இந்தியன் பிரீமியர் லீக்" தொடரில் சென்னை சூப்பர் கிங்ஸ் அணிக்காகவும் விளையாடி வருகிறார். 

சூன் 15, 2016 இல் ஒருநாள் பன்னாட்டுத் துடுப்பாட்டப் போட்டியில் 7 இலக்குகளைக் கைப்பற்றினார். இதன்மூலம் ஒருநாள் போட்டிகளில் ஒரே போட்டியில் அதிக இலக்குகளைக் கைப்பற்றிய தென்னாப்பிரிக்க வீரர் எனும் சாதனையைப் படைத்தார். மேலும் 58 ஆவது போட்டியில் ஒருநாள் போட்டிகளில் தனது 100 ஆவது இலக்கினைக் கைப்பற்றினார். இதன்மூலம் விரைவாக 100 இலக்குகளைக் கைப்பற்றிய தென்னாப்பிரிக்க வீரர் எனும் சாதனையைப் படைத்துள்ளார். 

பெப்ரவரி 17, 2017 இல் விரைவாக பன்னாட்டு இருபது20 போட்டிகளில் விரைவாக 50 இலக்குகளைக் கைப்பற்றிய தென்னாப்பிரிக்க வீரர் எனும் சாதனையைப் படைத்துள்ளார். மார்ச் 4, 2017 இல் நியூசிலாந்து துடுப்பாட்ட அணிக்கு எதிரான ஒருநாள் பன்னாட்டுத் துடுப்பாட்டப் போட்டியில் 10 ஓவர்கள் வீசி 2 இலக்குகளைக் கைப்பற்றினார். இதில் 14 ஓட்டங்களை மட்டுமே விட்டுக் கொடுத்தார். இதன்மூலம் மிகக் குறைவான சராசரியுடன் பந்துவீசிய தென்னாப்பிரிக்க வீரர் எனும் சாதனையைப் படைத்துள்ளார்.

இம்ரான் தாஹிர் இந்தியத் துடுப்பாட்ட அணிக்கு எதிரான ஒருநாள் பன்னாட்டுத் துடுப்பாட்டப் போட்டியில் தென்னாப்பிரிக்க அணியில் இடம்பெற்றார். ஆனால் விளையாடும் அணியில் இவர் இடம்பெறவில்லை. 

நவம்பர், 2011 ஆம் ஆண்டில் கேப் டவுனில் நடைபெற்ற ஆத்திரேலியத் துடுப்பாட்ட அணிக்கு எதிரான தேர்வுத் துடுப்பாட்டப் போட்டியில் இவர் அறிமுகமானார். இதன்பின் அணியில் இவருக்கு நிரந்தர இடம் கிடைத்தது.பின் 2013 ஆம் ஆண்டில் ஐக்கிய அரபு அமீரகத்தில் நடைபெற்ற பாக்கித்தான் துடுப்பாட்ட அணிக்கு எதிரான தேர்வுத் துடுப்பாட்டப் போட்டியின் முதல் நாளில் ஐந்து இலக்குகளை வீழ்த்தினார். பின் 2014 ஐசிசி உலக இருபது20 போட்டித் தொடரில் 12 இலக்குகளை வீழ்த்தினார். இதன்மூலம் அதிக இலக்குகள் வீழ்த்திய பந்துவீச்சாளர்களின் பட்டியலில் முதலிடம் பிடித்தார். இவரின் பந்துவீச்சு சராசரி 10.91 ஆகும். 

தாஹிர் 2011 துடுப்பாட்ட உலகக்கோப்பைத் தொடரில் தென்னாப்பிரிக்கா அணியில் இடம்பிடித்தார். அதற்கு முந்தைய இந்தியத் துடுப்பாட்ட அணிக்கு எதிரான தொடரில் இவரின் பெயர் இடம்பெறிருந்தது. ஆனால் விளையாடும் அனியில் இவரின் பெயர் இடம்பெறவில்லை. இதனைப் பற்றி கிரயெம் சிமித் கூறும்போது தாஹிரைப் பற்றி மற்ற அணிவீரர்கள் போதுமான அளவு தெரியாமல் இருக்க வேண்டும் என்பதற்காகவே அவரை அணியில் சேர்க்கவில்லை எனக் கூறினார். பெப்ரவரி 24,பெரோசா கோட்லா விளையாட்டரங்கத்தில் நடைபெற்ற 2011 துடுப்பாட்ட உலகக்கோப்பையில் மேற்கிந்தியத்தீவுகள் துடுப்பாட்ட அணிக்கு எதிரான ஒருநாள் பன்னாட்டுத் துடுப்பாட்டப் போட்டியில் அறிமுகமானார். இந்தப் போட்டியில் 10 ஓவர்கள் வீசி 4 4 இலக்குகளைக் கைப்பற்றினார். 


</doc>
<doc id="99937" url="https://ta.wikipedia.org/wiki?curid=99937" title="மோர்னி வான் வைக்">
மோர்னி வான் வைக்

மோர்னி நிகோ வான் வைக்: (Morne Nico van Wyk, பிறப்பு: மார்ச்சு 20, 1979), இவர் தென்னாபிரிக்கா துடுப்பாட்ட அணியின் குச்சக் காப்பாளர் (wicket-keeper அல்லது wicketkeeper அல்லது பெரும்பாலும் keeper). அதேநேரம் இவர் வலதுகை துடுப்பாளரும் கூட.


</doc>
<doc id="99938" url="https://ta.wikipedia.org/wiki?curid=99938" title="ரொபின் பீட்டர்சன்">
ரொபின் பீட்டர்சன்

ரொபின் பீட்டர்சன் ("Robin John Peterson", பிறப்பு: ஆகத்து 4 1979), இவர் தென்னாபிரிக்கா துடுப்பாட்ட அணியின் முன்னணி பந்து வீச்சாளர்களுள் ஒருவர். அணியின் மந்த இடதுகை மரபுவழி பந்துவீச்சுசாளரான இவர் இடதுகை துடுப்பாளரும் கூட. களத்தடுப்பிலும் இவரின் பணி குறிப்பிடத்தக்கது.


</doc>
<doc id="99943" url="https://ta.wikipedia.org/wiki?curid=99943" title="குழந்தைகள் பாலியல் கொடுமை தடுப்பு சட்டம், 2011">
குழந்தைகள் பாலியல் கொடுமை தடுப்பு சட்டம், 2011

இந்தியாவில் குழந்தைகளிடம் பாலியல் வன்முறை, சித்ரவதை, ஆபாச படம் எடுத்தல் போன்ற குற்றங்களில் ஈடுபடும் குற்றவாளிகளுக்கு கடுமையான தண்டனை வழங்கும் வகையில் இந்திய அரசால் குழந்தைகள் பாலியல் கொடுமை தடுப்பு சட்டம் ("Protection of Children Against Sexual Offences Bill, 2011") கொண்டு வரப்படவுள்ளது. அதற்கான சட்ட முன் வரைவுக்கு மத்திய அமைச்சரவை மார்ச் 3, 2011ல் ஒப்புதல் அளித்துள்ளது.


</doc>
<doc id="99947" url="https://ta.wikipedia.org/wiki?curid=99947" title="டேல் ஸ்டெய்ன்">
டேல் ஸ்டெய்ன்

டேல் வில்லியம் ஸ்டெய்ன் (Dale Willem Steyn (; பிறப்பு :27 சூன், 1983) என்பவர் தென்னாபிரிக்கத் துடுப்பாட்ட அணியின் பந்து வீச்சாளர் ஆவார். இவர் இவர் தேர்வுத் துடுப்பாட்டம், ஒருநாள் பன்னாட்டுத் துடுப்பாட்டம், பன்னாட்டு இருபது20 ஆகிய மூன்று வடிவங்களிலும் தென்னாப்பிரிக்க அணிக்காக விளையாடியுள்ளார். "டைடன்ஸ்" அணிக்காக உள்ளூர்ப் போட்டிகளில் விளையாடியுள்ளார். இவர் வலது கை விரைவு வீச்சாளர் ஆவார். இவர் மணிக்கு 145 முதல் 146 கிலோமீட்டர் வேகத்தில் பந்துவீசுவார். 2010 இந்தியன் பிரீமியர் லீக் போட்டித் தொடரில் பெங்களூர் ராயல் சேலஞ்சர்ஸ் சார்பாக கொல்கத்தா நைட் ரைடர்ஸ் அணிக்கு எதிராக விளையாடிய போட்டியில் மணிக்கு 156.2 கிலோமீட்டர் வேகத்தில் வீசியதே இவரின் அதிகவேக பந்துவீச்சு ஆகும். சனவரி 3, 2015 ஆம் ஆண்டில் நியூசிலாந்து துடுப்பாட்ட அணிக்கு எதிரான போட்டியில் மணிக்கு 155.7 கிலோமீட்டர் வேகத்தில் வீசியதே சர்வதேச போட்டிகளில் இவரின் அதிகவேக பந்துவீச்சு ஆகும். இதன்மூலம் நான்காவது அதிவேக பந்துவீச்சு வேகமான லசித் மாலிங்காவின் சாதனையை சமன் செய்தார்.மார்ச் 2, 2008 இல் தேர்வுத் துடுப்பாட்டப் போட்டிகளில் அதிவிரைவாக 100 இலக்குகளை வீழ்த்திய தென்னாப்பிரிக்க வீரர் எனும் சாதனையைப் படைத்தார் .

அனைத்துக் காலத்திற்குமான தேர்வுத் துடுப்பாட்டப் போட்டிகளின் சிறந்த பந்து வீச்சாளர்களில் ஒருவராகக் கருதப்படுகிறார்.மேலும் இவரின் தலைமுறை வீரர்களில் சிறந்த விரைவு வீச்சாளர்களில் ஒருவராகக் கருதப்படுகிறார். தேர்வுத் துடுப்பாட்டப் வரலாற்றில் 10,000 பந்துகளுக்கும் மேல்வீசிய பந்து வீச்சாளர்களில் சிறந்த சராசரியைக் கொண்டுள்ளார். 2007-2008 ஆம் ஆண்டில் 78 இலக்குகளை வீழ்த்தினார். பந்து வீச்சு சராசரி 16.24 ஆகும். இதன்மூலம் ரவிச்சந்திரன் அசுவின் சாதனையை சமன் செய்தார். மேலும் இதே ஆண்டிற்கான சிறந்த தேர்வுத் துடுப்பாட்ட வீரருக்கான பன்னாட்டுத் துடுப்பாட்ட அவையின் விருதினைப் பெற்றார். 2013 ஆம் ஆண்டின் சிறந்த வீரராக விசுடன் துடுப்பாட்டாளர்களின் நாட்குறிப்பு அறிவித்தது. சர்வதேச அளவில் முக்கியத்துவம் வாய்ந்த விசுடன் வீரருக்கான விருதை விசுடன் துடுப்பாட்டாளர்களின் நாட்குறிப்பு 2013 மற்றும் 2014 ஆம் ஆண்டில் வழங்கியது. 

2008 முதல் 2014 ஆம் ஆண்டிற்கு இடையிலான 263 வாரங்கள் பன்னாட்டுத் துடுப்பாட்ட அவையின் சிறந்த தேர்வுத் துடுப்பாட்ட பந்து வீச்சாளர்களுக்கான தரவரிசையில் முதலிடம் பிடித்து சாதனை படைத்தார். இவருக்கு அடுத்தபடியாக இலங்கைத் துடுப்பாட்ட அணியின் வலது கை புறத்திருப்ப பந்துவீச்சாளரான முத்தையா முரளிதரன் 214 வாரங்கள் முதலிடத்தில் இருந்தார். தென்னாப்பிரிக்க அணியின் முன்னாள் பந்துவீச்சாளரான அலன் டொனால்ட் , வெர்னன் ஃபிலான்டெர், மோர்னி மோர்க்கல் மற்றும் ஸ்டெய்ன் ஆகியோர் தென்னாப்பிரிக்க அணியின் சிறந்த விரைவு வீச்சாளர்கள் எனக் கூறியுள்ளார். 2014 ஆம் ஆண்டில் ஹாலிவுட்டில் வெளியான "பிளெண்டட்" எனும் திரைப்படத்தில் சிறிய வேடத்தில் நடித்துள்ளார்.

இந்தியன் பிரீமியர் லீக் போட்டிகளின் மூன்று பருவகாலங்களில் பெங்களூர் ராயல் சேலஞ்சர்ஸ் அணிக்காக விளையாடினார். இதன் நான்காவது பருவகாலத்தில் மில்லியன் அமெரிக்க டாலர்களில் ஏலத்தில் வாங்கப்பட்ட வீரர்களில் இவரும் ஒருவர் ஆவார். டெக்கான் சார்ஜர்ஸ் அணி இவரை 1.2 மில்லியனுக்கு ஏலத்தில் எடுத்தது. பின் சன்ரைசர்ஸ் ஐதராபாத் அணியில் விளையாடினார். 2016 இந்தியன் பிரீமியர் லீக்கில் குஜராத் லயன்சு அணி இவரை 22.3 மில்லியனுக்கு ஏலத்தில் எடுத்தது. ஐ பி எல்லில் இவரின் பந்துவீச்சு சராசரி 6.72 ஆகும். இந்தியன் பிரீமியர் லீக் தரவரிசையில் சராசரி அடிப்படையில் இவர் ஏழாவது இடத்தில் உள்ளார்.


</doc>
<doc id="99948" url="https://ta.wikipedia.org/wiki?curid=99948" title="சூரத்து">
சூரத்து

சூரத்து ("Surat", , ), இந்தியாவின் குசராத்து மாநிலத்தின் வணிகத் தலைநகராக விளங்குகிறது. சூர்யாபூர் எனும் மற்ற பெயரும் உண்டு. உலகின் 36வது பெரிய நகராக உள்ளது. சூரத்து மாவட்டத்தின் தலைநகராகவும் விளங்குகிறது. இந்தியாவின் தூய்மையான நகரங்களில் மூன்றாவதாக உள்ளது.


</doc>
<doc id="99950" url="https://ta.wikipedia.org/wiki?curid=99950" title="டி. ஒய். பாட்டில் அரங்கம்">
டி. ஒய். பாட்டில் அரங்கம்

டி. ஒய். பாட்டில் அரங்கம் (மராத்தி:डी.वाय.पाटील स्टेडीयम) என்பது இந்தியாவின் நேவி மும்பையில் உள்ள நேருல் எனும் இடத்தில் அமைந்துள்ள துடுப்பாட்ட அரங்கமாகும். இது டி. ஒய். பாட்டில் வித்யாநகர் வளாகத்தில் அமைந்துள்ளது. சர்வதேச துடுப்பாட்டங்களை நடத்தக்கூடிய வசதிகள் இங்குள்ளன. இதனை இந்தியாவின் பிரபல கட்டிடக் கலைஞர் ஹபீஸ் என்பவர் வடிவமைத்தார். இந்த அரங்கம் மார்சு 4, 2008 அன்று திறக்கப்பட்டது. இங்கு மூன்று ஐபிஎல் போட்டிகள் நடைபெற்றுள்ளன. 2008 ஐபிஎல் இறுதிபோட்டி இங்குதான் நடைபெற்றது.


</doc>
<doc id="99952" url="https://ta.wikipedia.org/wiki?curid=99952" title="லோன்வாபோ சொட்சொபே">
லோன்வாபோ சொட்சொபே

லோன்வாபோ லொப்சி சொட்சொபே (Lonwabo Lennox Tsotsobe, பிறப்பு: மார்ச்சு 7 1984), தென்னாபிரிக்கா துடுப்பாட்ட அணியின் முன்னணி பந்து வீச்சாளர்களுள் ஒருவர். அணியின் வலதுகை விரைவு பந்துவீச்சுசாளரான இவர் வலதுகை துடுப்பாளரும் கூட. களத்தடுப்பிலும் இவரின் பணி குறிப்பிடத்தக்கது.


</doc>
<doc id="99954" url="https://ta.wikipedia.org/wiki?curid=99954" title="மோர்னி மோர்க்கல்">
மோர்னி மோர்க்கல்

மோர்னி மோர்க்கல் (Morné Morkel, பிறப்பு: அக்டோபர் 6 1984), தென்னாபிரிக்கா துடுப்பாட்ட அணியின் முன்னாள் பந்து வீச்சாளர்களுள் ஒருவர். அணியின் வலதுகை விரைவு பந்துவீச்சுசாளரான இவர் இடதுகை துடுப்பாளரும் கூட.இவர் தென்னாப்பிரிக்க அணிக்காக தேர்வுத் துடுப்பாட்டம், ஒருநாள் பன்னாட்டுத் துடுப்பாட்டம் மற்றும் பன்னாட்டு இருபது20 போட்டிகளிலும் விளையாடியுள்ளார். இவர் சர்ரே அணிக்காக இங்கிலாந்து மாகாணத் துடுப்பாட்டப் போட்டிகளில் விளையாடினார். இந்தியன் பிரீமியர் லீக் தொடர்களில் ராஜஸ்தான் ராயல்ஸ், டெல்லி டேர்டெவில்ஸ் மற்றும் கொல்கத்தா நைட் ரைடர்ஸ் அணிகளுக்காக விளையாடியுள்ளார். இவர் சிறந்த வேகத்தில் பந்துவீசுவதாக முன்னாள் தென்னாப்பிரிக்க அணியின் விரைவு வீச்சாளர் அலன் டொனால்ட் தெரிவித்துள்ளார். மேலும் மட்டையாளராகவும் சிறப்பான பங்களிப்பை அணிக்கு அளித்து வந்தார். இவருக்கு அல்பி மோகல் எனும் சகோதரர் உள்ளார். அவரும் தென்னாபிரிக்கத் துடுப்பாட்ட அணிக்காக விளையாடி வருகிறார். மேலும் இவர்களின் தந்தையும் தென்னாபிரிக்க மாநில துடுப்பாட்டப் போட்டிகளில் விளையாடியுள்ளார்.

டிசம்பர் 26, 2006 ஆம் ஆண்டில் இந்தியத் துடுப்பாட்ட அணிக்கு எதிரான தேர்வுத் துடுப்பாட்டத் தொடரில் அறிமுகமானார். பின் நிலையில்லாத ஆட்டத் திறனால் 2009 ஆம் ஆண்டுகளில் இவருக்கு அணியில் இடம் கிடைக்கவில்லை. இவருக்குப் பதிலாக இவரின் சகோதரர் அல்பி மோகலுக்கு அணியில் இடம் கிடைத்தது. இவர் 86 தேர்வுத் துடுப்பாட்டப் போட்டிகளில் விளையாடியுள்ளார். மார்ச் , 2018 ஆம் ஆண்டில் தேர்வுத் துடுப்பாட்டப் போட்டிகளில் 300 இலக்குகளைக் கைப்பற்றினார். இதன்மூலம் இந்தச் சாதனை புரிந்த ஐந்தாவது தென்னாப்பிரிக்க வீரர் ஆனார். சூன் 6, 2007 இல் இவர் ஆசிய லெவன் அணிக்கு எதிரான ஒருநாள் பன்னாட்டுத் துடுப்பாட்டப் போட்டியில் அறிமுகமான இவர் 117 ஒருநாள் பன்னாட்டுத் துடுப்பாட்டப் போட்டிகளிலும், செப்டம்பர் 11, 2007 ஆம் ஆண்டில் மேற்கிந்தியத்தீவுகள் துடுப்பாட்ட அணிக்கு எதிரான பன்னாட்டு இருபது20 போட்டிகளில் அறிமுகமாகி 44 பன்னாட்டு இருபது20 போட்டிகளிலும் விளையாடியுள்ளார். 2007 ஆம் ஆண்டில் நடைபெற்ற ஒருநாள் பன்னாட்டுத் துடுப்பாட்டப் போட்டியில் இவரின் சகோதரரான அல்பி மோகலுடன் இனைந்து துவக்க ஓவர்களை வீசினர். இதன்மூலம் துவக்க ஓவர்களை வீசிய முதல்சகோதரர்கள் எனும் சாதனையைப் படைத்தனர்.

பெப்ரவரி 26, 2018 இல் ஆத்திரேலியத் துடுப்பாட்ட அணிக்கு எதிரான நான்கு போட்டிகள் கொண்ட தேர்வுத் துடுப்பாட்டத் தொடரின் முடிவில், சர்வதேச துடுப்பாட்டப் போட்டிகளில் இருந்தும் ஒய்வு பெறுவதாக அறிவித்தார். 

இந்தியன் பிரீமியர் லீக் தொடரின் முதல் மூன்று பருவங்களிலும் இவர் ராஜஸ்தான் ராயல்ஸ் அணிக்காக விளையாடினார். ஷேன் வோர்ன் தலைமையிலான இந்த அணி முதல் பருவகாலத்திற்கான கோப்பையைக் கைப்பற்றியது. பின் நான்காவது பருவத்திற்கான இந்தியன் பிரீமியர் லீக் போட்டித் தொடரில் இவர் டெல்லி டேர்டெவில்ஸ் அணிக்காக விளையாடினார். இந்தத் தொடரில் சிறப்பாக விளையாடி அணி வெற்றி பெறுவதற்கு முக்கியக் காரணியாக விளங்கினார். இந்தத் தொடரில் 16 போட்டிகளில் விளையாடி 25 இலக்குகளாஇக் கைப்பற்றினார். இதன் மூலம் அந்த பருவகாலத்தில் அதிக இலக்குகள் வீழ்த்திய பந்துவீச்சாளர்களின் தரவரிசையில் முதலிடம் பிடித்து கருஞ்சிவப்பு தொப்பியைப் பெற்றார். பின் 2016 இந்தியன் பிரீமியர் லீக் போட்டித் தொடரில் கொல்கத்தா நைட் ரைடர்ஸ் அணிக்காக விளையாடினார்.


</doc>
<doc id="99955" url="https://ta.wikipedia.org/wiki?curid=99955" title="வேயின் பார்னெல்">
வேயின் பார்னெல்

வேயின் டிலான் பார்னெல் (Wayne Dillon Parnell, பிறப்பு: சூலை 30, 1989), தென்னாபிரிக்கா துடுப்பாட்ட அணியின் பந்து வீச்சாளர்களுள் ஒருவர். அணியின் இடதுகை விரைவு மித பந்துவீச்சுசாளரான இவர் இடதுகை துடுப்பாளரும் கூட. களத்தடுப்பிலும் இவரின் பணி குறிப்பிடத்தக்கது.இவர் தென்னாப்பிரிக்க அணிக்காக தேர்வுத் துடுப்பாட்டம், ஒருநாள் பன்னாட்டுத் துடுப்பாட்டம் மற்றும் பன்னாட்டு இருபது20 போட்டிகளில் விளையாடி வருகிறார். மேலும் இவர் கேப்கோராஸ், வாரியர்ஸ், கிழக்கு மாகாணம், கெண்ட் மாகாணத் துடுப்பாட்ட அணி, சசெக்ஸ் துடுப்பாட்ட அணி, கிளாமோர்கன் மாகாணத் துடுப்பாட்ட அணி, இங்கிலாந்து மாகாணத் துடுப்பாட்ட அணி, பார்படோசு ஆகிய அணிக்களுக்காக உள்ளூர்ப் போட்டிகளில் விளையாடி வருகிறார். இந்தியன் பிரீமியர் லீக் தொடர்களில் இவர் டெல்லி டேர்டெவில்ஸ் மற்றும் புனே வாரியர்சு இந்தியா ஆகிய அணிகளுக்காக விளையாடினார். 

2008 ஆம் ஆண்டில் நடைபெற்ற 19 வயதிற்கு உட்பட்டோருக்கான துடுப்பாட்ட உலகக்கிண்ணத் தொடரில் தென்னாப்பிரிக்க அணியின் தலைவராக நியமிக்கப்பட்டார். மேலும் இவர் 2006 ஆம் ஆண்டில் நடைபெற்ற 19 வயதிற்கு உட்பட்டோருக்கான துடுப்பாட்ட உலகக்கிண்ணத் தொடரிலும் தென்னாப்பிரிக்க அணியின் சார்பாக விளையாடினார். மேலும் 2008 ஆம் ஆண்டில் நடைபெற்ற 19 வயதிற்கு உட்பட்டோருக்கான துடுப்பாட்ட உலகக்கிண்ணத் தொடரில் வங்காளதேசத் துடுப்பாட்ட அணிக்கு எதிரான போட்டியில் 8 ஓட்டங்களை விட்டுக்கொடுத்து ஆறு இலக்குகளைக் கைப்பற்றினார். மேலும் மட்டையாட்டத்தில் 57 ஓட்டங்களை அடித்தார். இந்தத் தொடரில் அதிக இலக்குகள் வீழ்த்தியவர்களின் பட்டியலில் 18 இலக்குகள் எடுத்து முதல் இடத்தில் இருந்தார்.இவரின் பந்துவீச்சு சராசரி 8.38 ஆக இருந்தது.

2008 ஆம் ஆண்டில் தென்னாப்பிரிக்கத் துடுப்பாட்ட அணி ஆத்திரேலியாவில் சுற்றுப் பயணம் செய்து ஒருநாள் பன்னாட்டுத் துடுப்பாட்டம் மற்றும் பன்னாட்டு இருபது20 போட்டிகள் கொண்?ட தொடரில் விளையாடியது. இதில் சனவரி 13 இல் , பிரிசுபேன் துடுப்பாட்ட அரங்கத்தில் நடைபெற்ற ஆத்திரேலியத் துடுப்பாட்ட அணிக்கு எதிரான ஒருநாள் பன்னாட்டுத் துடுப்பாட்டப் போட்டியில் இவர் அறிமுகமானார். இந்தப் போட்டியில் பந்துவீசி அதிக ஓட்டங்களை விட்டுக் கொடுத்தார் . மேலும் களத் தடுப்பாட்டத்தில் முக்கிய வீரர் அடித்த பந்தை பிடிக்கத் தவறினார். பின் பார்வையாளர் ஒருவர் லேசர் ஒளியை அடித்ததனால் அந்தப் பந்தை பிடிக்க முடியவில்லை என விளக்கம் தெரிவித்தார்.

2009 ஐசிசி உலக இருபது20 போட்டியில் தென்னாப்பிரிக்க அணியில் விளையாடும் வாய்ப்பினைப் பெற்றார். மே மாதம் இங்கிலாந்தில் நடைபெற்ற இந்தத் தொடரில் சிறப்பாக விளையாடினார். இதில் 9 இலக்குகளைக் கைப்பற்றினார். இவரின் பந்துவீச்சு சராசரி 13.22 ஆகும். இதில் இங்கிலாந்து துடுப்பாட்ட அணிக்கு எதிரான போட்டியில் 14 ஓட்டங்களை விட்டுக் ஒடுத்து 3 இலக்குகளைக் கைப்பற்றினார். துவக்க ஓவர்களில் 2 ஓவர்களை வீசி 2 ஒட்டங்களை மட்டுமே விட்டுக்கொடுத்து 1 இலக்கினைக் கைப்பற்றினார். இதன் பின் மேற்கிந்தியத்தீவுகள் துடுப்பாட்ட அணிக்கு எதிரான போட்டியில் 4 ஓவர்கள்வீசி 13 ஓட்டங்களை மட்டுமே விட்டுக் கொடுத்து 4 இலக்குகளைக் கைப்பற்றி அணியின் வெற்றிக்கு உதவினார். இந்தப் போட்டியில் ஆட்டநாயகன் விருதினைப் பெற்றார். இவரின் நிலையான விளையாட்டுத் திறனால் அணியில் நிலையான இடம் கிடைத்தது. இந்தத் தொடரில் சிறப்பாக விளையாடியதன் மூலம் தங்கப் பந்து வென்றார்.

ஜூலை 28, 2011 ல் இஸ்லாத்தை ஏற்றிருப்பதாக இவர் அறிவித்தார். இது தொடர்பாக அவர் வெளியிட்டுள்ள அறிக்கையில் இவ்வாண்டு ஜனவரி மாதமே தான் இஸ்லாத்தை ஏற்று கொண்டதாகவும் தன் பெயரை புதிதாய் பிறந்த மகன் என பொருள்தரும் வலீத் என வைக்க தீர்மானித்துள்ளதாகவும் தெரிவித்துள்ளார். இஸ்லாத்தை பற்றிய குறித்த கால ஆராய்ச்சிக்கு பிறகு இம்முடிவை அவர் எடுத்ததாக தெரிவித்துள்ளார். தென் ஆப்பிரிக்க மக்களும் ஊடகங்களும் தன் கிரிக்கெட் ஆட்டத்தில் காட்டும் ஆர்வத்தை மதிக்கும் அதே வேளையில் எந்நம்பிக்கையை ஏற்பது என்பது தனது தனிப்பட்ட உரிமை என்றும் கூறியுள்ள அவர் அதை ராசிகர்கள் மதிக்க வேண்டும் என்றும் கோரிக்கை விடுத்துள்ளார். 

ஏ பி டி வில்லியர்ஸ்

மோர்னி மோர்க்கல்

அல்பி மோர்க்கல்


</doc>
<doc id="99958" url="https://ta.wikipedia.org/wiki?curid=99958" title="ஜாமி சிட்டன்ஸ்">
ஜாமி சிட்டன்ஸ்

ஜாமி சிட்டன்ஸ் (James Darren Siddons, பிறப்பு: ஏப்ரல் 25 1964), வங்காளதேச அணியின் பயிற்றுனரான இவர் ஆத்திரேலியாவைப் பிறப்பிடமாகக் கொண்டவர்.


</doc>
<doc id="99959" url="https://ta.wikipedia.org/wiki?curid=99959" title="கிர் மாடு">
கிர் மாடு

கிர் மாடு ("Gir cow") என்பது இந்தியாவின், நாட்டு மாட்டு வகைகளுள் ஒன்று. இவை உருவில் பெரியவையாகவும், பார்ப்பதற்கும் எழிலார்ந்தவையாகவும் உள்ளவை. 

இந்த இனம் குஜராத் மாநிலத்திலுள்ள கத்தியவார் எனும் இடத்திற்கு அருகேயுள்ள கிர் காடுகளில் தோன்றியது. இவ்வகை மாடுகள் பெருமளவில் அழிந்துவிட்டதால் குஜராத் மாநில அரசு பிரேசில் நாட்டிடமிருந்து இந்த மாடுகளின் 10,000 உயிரணு குப்பிகளை வாங்கி இனப்பருக்கம் செய்ய 50 லட்சம் ரூபாய் நிதி ஒதுக்கியுள்ளது. இந்தியாவை பூர்வீகமாக கொண்ட இந்த மாடுகளை இந்திய சுதந்திரத்திற்க்கு முன்னர் பாவ்நகர் மகாராஜா பிரேசில் நாட்டிற்க்கு நல்லெண்ண அடிப்படையில் பரிசாக வழங்கிய "கிர்" மாடுகளின் வாரிசுகள் அங்கே அதிகமாக வாழுகிறது. 





</doc>
<doc id="99962" url="https://ta.wikipedia.org/wiki?curid=99962" title="தலைமைச் செயலகம் (தமிழ்நாடு)">
தலைமைச் செயலகம் (தமிழ்நாடு)

பல செயல்களை மேற்கொள்ளும் எந்த ஒரு (அரசு/ அரசு சாரா) அமைப்பும் தன் செயல்களை அல்லது செயலகங்களை ஒருங்கிணைக்கும் ஒரு தலைமைச் செயலகத்தைக் கொண்டிருக்கும். தமிழ்நாட்டைப் பொறுத்தளவில் ”தலைமைச் செயலகம்” என்பது அது தமிழ்நாடு அரசின் தலைமைச் செயலகத்தையே குறிக்கும்.

தமிழக அரசின் தலைமைச் செயலகம் சென்னையில் நாமக்கல் கவிஞர் மாளிகை என்னும் பத்து மாடிக் கட்டிடத்தில் செயல்படுகிறது. தமிழ்நாடு அரசின் புதிய சட்டமன்ற வளாகம் முழுமையாகக் கட்டி முடிக்கப்பட்டவுடன் தலைமைச் செயலகத்தின் பல துறைகள் அங்கு மாற்றப்படும். இச்செயலகத்தில் தான் தமிழக அரசின் செயல்பாடுகள் தொடங்குகின்றன.

தமிழக அரசின் தலைமைச் செயலர் அல்லது தலைமைச் செயலாளர் என்பவர் தமிழகத்தில் தமிழக அரசின் கீழ் பணிபுரியும் ஒரு மூத்த 'இந்திய ஆட்சிப் பணி' அலுவலர் ஆவார். இவர் தமிழக அரசின் அனைத்துப் பணிகளுக்கும் பொறுப்பு ஆவார்.

தமிழக அரசு நிருவாகத்தில் பல்வேறு துறைகள் உள்ளன. இத் துறைகளுக்குத் தனித்தனியாகவோ அல்லது ஒன்றுக்கு மேற்பட்ட துறைகளுக்கு ஒன்று சேர்ந்தோ தனித் தனிச் செயலர்கள் இருப்பர். இச்செயலர்கள் நேரடியாக ஒவ்வொரு மாவட்ட ஆட்சியரிடமும், தத்தம் துறை அலுவலர்களிடமும் தொடர்பிலிருப்பர்.


துறைச் செயலர்களில் முதன்மைச் செயலர்கள் அத் துறைக்கு முழுப் பொறுப்பு ஆவர்; நேரடியாக அத் துறையின் அமைச்சரின் கீழ் செயல்படுவர். இவர்கள் இந்திய ஆட்சிப் பணித் தேர்வு பெற்றுப் பின் சார் ஆட்சியாளர்களாகவோ, கூடுதல் மாவட்ட ஆட்சியாளர்களாகவோ அல்லது அதற்கு இணையான பணிகளிலோ நன்கு அனுபவம் பெற்ற பின் மாவட்ட ஆட்சியாளர்களாக அல்லது அதற்கு இணையான பணிகளில் நன்கு அனுபவம் பெற்றவர்களாக இருப்பர்.

இவர்களுக்கு அடுத்தபடியாக கூடுதல் செயலாளர்கள் அல்லது இணைச் செயலாளர்கள் இருப்பர். இவர்களும் இந்திய ஆட்சியியல் மற்றும் நிருவாகவியலில் மிகுந்த திறமை மிக்கவர்களாக இருப்பர்.

இவர்களுக்கு அடுத்தபடியாக துணைச் செயலர்கள் இருப்பர். இவர்கள் இந்திய ஆட்சிப் பணித் தேர்வுகளில் தேர்வு பெற்ற பின் சில பயிற்சிகளுக்குப் பின்னர் பணியமர்த்தப்படுவர்.


</doc>
<doc id="99963" url="https://ta.wikipedia.org/wiki?curid=99963" title="நாமக்கல் கவிஞர் மாளிகை">
நாமக்கல் கவிஞர் மாளிகை

சென்னையில் காமராசர் சாலையில் புனித சார்சு கோட்டையின் அருகில் அமைந்துள்ள பத்து மாடிக் கட்டிடத்தின் பெயர் தான் 'நாமக்கல் கவிஞர் மாளிகை' ஆகும். இங்கு தான் தமிழக அரசின் தலைமைச் செயலகம் அமைந்துள்ளது. இக்கட்டிடம் சுமார் இருபத்தியேழு ஆண்டுகளுக்கு முன்னர் கட்டப்பட்டது.


</doc>
<doc id="99969" url="https://ta.wikipedia.org/wiki?curid=99969" title="இந்தியப் பொருளாதாரப் பணி">
இந்தியப் பொருளாதாரப் பணி

இந்திய ஒன்றிய அரசுப்பணியாளர் தேர்வாணையம் நடத்தும் பல்வேறு தேர்வுகளில் இந்தியப் பொருளாதாரப் பணிக்கான தேர்வுகளும் அடங்கும். இந்திய ஆட்சிப் பணி, இந்தியக் காவல் பணி போன்று இந்தியப் பொருளாதாரப் பணித் (IES - Indian Economic Service) தேர்வு எழுதித் தேர்வு பெறுபவர்கள், அரசுடைமை வங்கி மேலாளரில் தொடங்கி, இந்திய ரிசர்வ் வங்கியின் ஆளுநர் வரையான பதவிகளில் பணியமர்த்தப்படுவார்கள்.


</doc>
<doc id="99970" url="https://ta.wikipedia.org/wiki?curid=99970" title="இந்தியத் தொலைத்தொடர்புப் பணி">
இந்தியத் தொலைத்தொடர்புப் பணி

இந்திய ஒன்றிய அரசுப்பணியாளர் தேர்வாணையம் நடத்தும் தேர்வுகளில் இந்திய ஆட்சிப் பணி, இந்தியக் காவல் பணி போன்று இந்தியத் தொலைத்தொடர்புப் பணிக்கான ("Indian Telecommunication Service - ITS") தேர்வுகளும் அடக்கம். இத்தேர்வுகளில் தேர்வானவர்கள் நேரடியாக நடுவண் அரசின் தொலைதொடர்புத் துறையில் பணியாற்றுவதோடு முழுமையும் இந்திய அரசுக்குச் சொந்தமாக அத்துறையின் கீழ் இயங்கும் பிஎஸ்என்எல் மற்றும் மகாநகர் டெலிகாம் நிகாம் லிமிடட் (எம்டிஎன்எல்) போன்ற தொலைதொடர்பு நிறுவனங்களில் வேற்றுப்பணியில் (deputation) பணி புரிகின்றனர். துவக்கத்தில் துணை கோட்டப் பொறியாளர் (ADET- Assistant Divisional Engineer Telecom) நிலையிலுள்ள பணியில் அமர்த்தப்படுவர்.


</doc>
<doc id="99979" url="https://ta.wikipedia.org/wiki?curid=99979" title="ஈப்போ">
ஈப்போ

ஈப்போ ("Ipoh") மலேசிய மாநகரங்களில் ஒரு முக்கியமான நகரம். 'மலேசியாவில் மிகவும் சுத்தமான நகரம்' என்று போற்றப்படும் இந்நகரம் பேராக் மாநிலத்தின் தலைமைப் பட்டணமாகும். இதனைச் சீன மொழியில் ”பாலோ” (Paloh) என்று அழைக்கிறார்கள். 

'பாலோ' என்றால் ஈயத்தைத் தோண்டி எடுக்கப் பயன்படுத்தப்படும் ’எக்கி’ என்று பொருள். ”கோடீஸ்வரர்களின் சொர்க்க பூமி” எனும் அடைமொழியும் இந்த நகரத்திற்கு உண்டு. இங்கே உணவுப் பொருட்களின் விலையும் குறைவு. மலிவான விலையில் பொருட்கள் கிடைக்கும் இடம் என்று பெருமையாகச் சொல்லப்படுவதும் உண்டு.

19 ஆம், 20 ஆம் நூற்றாண்டுகளில் ஈப்போ பெரும் வணிகத் தளமாகப் புகழ் பெற்று விளங்கியது என்பதற்குப் பல வரலாற்றுச் சான்றுகள் உள்ளன. ’இப்போ’ ("Eppo") எனும் சொல் மலேசியப் பூர்வீகச் சொல் ஆகும். 'இப்போ' என்பதே மறுவி 'ஈப்போ' என்று வழங்கப்படுகிறது.

19ம் நூற்றாண்டில் ஈப்போவில் வெள்ளீயம் பெரும் அளவில் தோண்டி எடுக்கப்பட்டது. சீனாவில் இருந்து இலட்சக்கணக்கான சீனர்கள் ஈப்போவில் குடியேறினர். இந்தியாவின் பல மாநிலங்களில் இருந்தும் ஆயிரக்கணக்கானோர் வாணிகம் செய்ய வந்தனர். குஜராத்தியர்கள் கம்பளம், பட்டுத் துணிகள், படுக்கை விரிப்புகள் போன்றவற்றை வியாபாரம் செய்ய ஈப்போவிற்கு வந்தனர்.

பர்மியர்கள் வைரம், மாணிக்கக் கற்களை விற்க வந்தனர். தாய்லாந்து மக்கள் பட்டுத் துணிகளை எடுத்து வந்தனர். அதன் காரணமாக மலேசியாவில் மிகவும் புகழ் பெற்ற நகரமாக ஈப்போ விளங்கியது. ஒரு கட்டத்தில் மலேசியாவின் இரண்டாவது பெரிய நகரமாகவும் ஆங்கிலேயர்களின் தலையாய நிர்வாகத் தலமாகவும் இருந்தது.

1820 ஆம் ஆண்டில் கிந்தா நதிக் கரையோரம் அமைந்திருந்த ஈப்போ ஒரு சிறிய கிராமமாக இருந்தது. அப்போது அது பெரும் புகழ் பெற்று இருக்கவில்லை. ஈப்போவிற்குத் தெற்கே 20 கி.மீ. தொலைவில் கோப்பேங் எனும் ஒரு நகரம் இருக்கிறது. இந்த நகரம்தான் அந்தக் காலத்தில் மிகவும் புகழ் பெற்றதாக விளங்கியது.

ஆனால், இப்போது நிலைமை மாறி விட்டது. இப்போது இந்தக் கோப்பேங் நகரம் ஆள் ஆரவாரம், ஆர்ப்பாட்டம் இல்லாமல் அமைதியாக இருக்கிறது. ஆனால், ஈப்போ தலைமைப்பட்டணமாக மாறி விட்டது. ஈப்போவைப் புகழ் பெறச் செய்தவர்களில் முக்கியமானவர் "சர் பிராங்க் சுவெட்டன்ஹாம்" என்பவர். இவர் மேற்கு மலேசியாவில் பெரிய மாற்றங்களைச் செய்தவர். மலேசியாவில் பல சாலைகளுக்கு இவருடைய பெயர் வைக்கப் பட்டுள்ளது. இவர்தான் ஈப்போவிற்கு ஒரு புதுப் பொலிவைக் கொடுத்தவர்.

20-ஆம் நூற்றாண்டின் தொடக்கத்தில் பல ஆங்கிலேய நிறுவனங்கள் ஈப்போவில் வியாபார மையங்களை அமைத்தன. அதனால் ஈப்போ நகரம் புகழ் பெறத் தொடங்கியது. 1902ம் ஆண்டு இந்தியாவின் 'சார்ட்டர்ட் வங்கி', 'ஆத்திரேலியா-சீனா' நிறுவனம் போன்ற பிரபலமான வங்கிகள் ஈப்போவில் தங்கள் அலுவலகங்களைத் தொடங்கின.

அதற்கு அடுத்து 'ஈஸ்டர்ன் ஸ்மெல்ட்டிங்கு கம்பனி' தனது அலுவலகத்தைத் தொடங்கியது. இந்தக் கட்டத்தில் 'போட்லி அன் கோ.', 'ஏ.எச்.விட்டேக்கர் அன் கோ.', 'சார்ட்டர்ட் அக்கவுண்டண்ட்ஸ் எவட் அன் கோ.', "Estate Visiting Agents Milne & Stevens" போன்ற பங்கு வர்த்தக நிறுவனங்களும் செயல்படத் தொடங்கின.

உலகிலேயே மிகப் பெரிய ஈயப் பள்ளத்தாக்கு பேராக் மாநிலத்தில் உள்ள கிந்தா பள்ளத்தாக்கு ஆகும். இங்கு ஈயம் இருப்பது கண்டுபிடிக்கப் பட்டதும் உலக மக்களின் பார்வை அங்கே திரும்பியது. ஆயிரக்கணக்கான மக்கள் செல்வந்தர்களாகும் நோக்கத்தில் அந்தப் பள்ளத்தாக்கில் குவியத் தொடங்கினர். சந்தர்ப்பங்களைப் பயன்படுத்திக் கொண்டு பலர் பெரும் பணக்காரர்கள் ஆனார்கள். ஈப்போ நகரமும் வளப்பம் அடைந்தது.

1920 ஆம் ஆண்டுகளில் ஈப்போ ஒரு மாபெரும் ஈயப் பட்டணமாக உருவெடுத்தது. செல்வந்தர்களான சீனர்கள் சிலர் ஈப்போ நகரை மேம்படுத்துவதில் தீவிரம் காட்டினர். அவர்களில் ஒருவர்தான் 'யாவ்-தெட்-சின்' எனும் செல்வந்தர் ஆவார். இவர் "நியூ டவுன்" எனும் புதிய ஈப்போ நகரைத் தோற்றுவித்தார். ஈப்போ நகரை கிந்தா ஆறு இரண்டாகப் பிரிக்கின்றது. மேற்குப் பகுதியில் பழைய நகரமும் கிழக்குப் பகுதியில் புதிய நகரமும் இருக்கின்றது.

இந்தக் காலக்கட்டத்தில் தமிழ்நாட்டுக் காரைக்குடியில் இருந்து பல தமிழர்கள் ஈப்போவிற்கு வந்தனர். அவர்கள் சீனர்களின் ஈய வாணிகத்திற்குப் பல வகைகளில் பண உதவிகள் செய்தனர். அதன் மூலம் அவர்கள் வட்டி வசூல் செய்தனர். பின் நாளில் இவர்கள் தான் நகரத்தார்கள் அல்லது செட்டியார்கள் என்று அழைக்கப்பட்டனர். உள்நாட்டு வங்கிகளுக்குப் பண உதவி செய்யும் அளவிற்கு இவர்கள் செல்வாக்குப் பெற்றனர் என்பது குறிப்பிடத்தக்கது. 

நகரத்தார் எனும் சமூகத்தவர் ஈப்போவில் வாழ்ந்தனர். பெரும் பணக்காரர்கள் என்று ஆங்கிலேயர்களே போற்றும் அளவுக்கு அவர்கள் சீரும் சிறப்பும் பெற்று வாழ்ந்தனர். ஒரு கட்டத்தில் கிந்தா பள்ளத்தாக்கின் பணச்சுழற்சியே இவர்களின் ஆதிக்கத்தின் கீழ்தான் இருந்தது. ஈப்போ நகரத்தார்கள் பற்றி ஒரு தனி வரலாறே இருக்கின்றது. இப்போது ‘லிட்டில் இந்தியா’ என்று அழைக்கப்படும் லகாட் சாலை, இரும்புச் சாமான்கள் விற்கப்படும் ஜாலான் பெண்டாஹாரா, புருவ்ஸ்டர் சாலை போன்றவை நகரத்தார்களின் ஆதிக்கத்தில் இருந்தவை. செட்டித் தெரு என்று ஒரு தனிச் சாலையே இருந்தது.

1941 ஆம் ஆண்டு டிசம்பர் மாதம் 15 ஆம் தேதி ஜப்பானியர்கள் ஈப்போவின் மீது படை எடுத்தனர். ஜப்பானியர்களின் ஆட்சி காலத்தில் பேராக் மாநிலத்தின் தலைமைப் பட்டணமாக 'ஈப்போ' அறிவிக்கப்பட்டது. அதற்கு முன்னர் "தைப்பிங்" எனும் நகரம் தான் பேராக் மாநிலத்தின் தலைமைப்பட்டணமாக இருந்தது. 1942 ஆம் ஆண்டு ஜப்பானியர்கள் தங்களின் "Perak Shu Seicho" எனும் ஜப்பானிய நிர்வாகத்தை ஈப்போவில் நிறுவினர். ஈப்போ ஜப்பானியர்களின் நேரடி ஆட்சியின் கீழ் வந்தது. அப்போது அதன் தலைமை அலுவலகம் செயிண்ட் மைக்கல் பள்ளியில் இருந்தது. இந்தப் பள்ளியில் தான் ஜப்பானியர்கள் பல கொடுமைகளைச் செய்தனர். பல நூறு பேர் கொல்லப்பட்டனர்.

இந்த நகரம் கோலாலம்பூரில் 200 கி.மீ. தொலைவில் வடக்கே உள்ளது. வடக்கு-தெற்கு நெடுஞ்சாலை வழியாகவும் ஈப்போ நகரத்தை அடைய முடியும். ஈப்போ மாநகரம் கிந்தா பள்ளத்தாக்கின் நடு மையத்தில் அமைந்து உள்ளது. நகரத்தைக் கிந்தா ஆறு இரண்டாகப் பிரிக்கின்றது. இந்தக் கிந்தா ஆற்றுடன் சுங்கை பிஞ்சி, சுங்கை பாரி எனும் இரு துணை ஆறுகளும் இணைந்து கொள்கின்றன. 

ஈப்போ நகரத்தைச் சுற்றிலும் சுண்ணாம்புக் குன்றுகளும் சுண்ணாம்பு மலைகளும் நிறைய உள்ளன. சுண்ணாம்பு மலைகள் குடையப்பட்டு அங்கிருந்து சுண்ணாம்பு கற்கள் வெட்டி எடுக்கப் படுகின்றன. அவை சிமெண்ட் தயாரிக்க உதவுகின்றன. ஈப்போவைச் சுற்றிலும் சிமெண்ட் ஆலைகள் உள்ளன.

ஈப்போவின் தட்ப வெப்ப நிலை வெப்பமண்டல மழைக்காடுகளால் தீர்மானிக்கப்படுகிறது. தட்ப வெப்ப நிலையில் அதிகமான மாற்றங்கள் இல்லை. அதன் சராசரி தட்ப வெப்ப நிலை 30° செல்சியசு ஆகும். ஓர் ஆண்டிற்கு 2340 மி,மீ மழை பொழிகிறது. நவம்பர் மாதத்தில் மிகையான மழை பொழிவும் பிப்ரவரி மாதத்தில் குறைவான மழை பொழிவும் காணப்படுகிறது.

பேராக் மாநிலத்தின் "மந்திரி பெசார்" அல்லது பேராக் மாநில முதல்வராக டத்தோஸ்ரீ டாக்டர் ஜாம்ப்ரி அப்துல் காதீர் என்பவர் 12 மே 2009 லிருந்து பொறுப்பிலிருந்து வருகிறார். இவர் பங்கோர் சட்டமன்ற உறுப்பினரும் ஆவார். இவர் பேராக் மாநிலாத்தின் 11 ஆவது மந்திரி பெசார். இவருடைய வயது 49. இவருக்கு முன்னதாக முகமது நிஜார் ஜமாலுடின் என்பவர் மந்திரி பெசாராகப் பதவி வகித்தார். அப்துல் காதீர் 1995 ஆம் ஆண்டு அமெரிக்காவில் உள்ள டெம்பிள் பல்கலைக்கழகத்தில் அரசியல் துறையில் முனைவர் பட்டம் பெற்றவர்.

ஈப்போ மாநகரம் ஈப்போ மாநகர மன்றத்தினால் (மலாய்: "Majlis Bandaraya Ipoh") ஆட்சி செய்யப்படுகிறது. டத்தோ ஹாஜி ரோசிடி ஹாசிம் என்பவர் மாநகர மன்றத்தின் மேயராகப் பதவி வகிக்கிறார். ஈப்போ மாநகரம் இரு நாடாளுமன்றத் தொகுதிகளைக் கொண்டது. "ஈப்போ பாராட்" எனும் 'மேற்கு ஈப்போ தொகுதி'. மற்றொன்று "ஈப்போ தீமோர்" எனும் 'கிழக்கு ஈப்போ தொகுதி'. "ஈப்போ பாராட்" நாடாளுமன்றத் தொகுதிக்கு எம். குலசேகரன் மக்களவை உறுப்பினராக இருக்கின்றார்.
குலசேகரன் ஒரு புகழ்பெற்ற வழக்குரைஞர். 2004 ஆம் ஆண்டு மக்களவைக்குத் தேர்வு செய்யப்பட்டார். இந்தியர்களுக்குச் சரி சமமான உரிமைகள் வழங்கப்பட வேண்டும் என்று போராட்டம் நடத்தி வருகிறார். இந்துக் கோயில்கள் உடைக்கப்படுவதையும் தடுத்து வருகிறார்.

"ஈப்போ தீமோர்" நாடாமன்றத் தொகுதிக்கு "லிம் கிட் சியாங்" மக்களவை உறுப்பினராக இருக்கின்றார். இவர்கள் இருவரும் "ஜனநாயகச் செயல் கட்சி" எனும் எதிர்க் கட்சியைச் சேர்ந்தவர்கள். இருவரும் மலேசிய மக்களிடம் செல்வாக்கு பெற்ற தலைவர்கள் ஆவர்.

ஈப்போ முன்பு ஈப்போ நகர மன்றம் என்று அழைக்கப் பட்டது. 27 மே மாதம் 1988ல் அது மாநகர் தகுதியைப் பெற்றது. மாநகர் முதல்வர் அல்லது மேயர் அவர்களை டத்தோ பண்டார் என்று அழைக்கிறார்கள்.

மாநகர் மேயர்கள்


மாநகர்ப் பிரிவுகள்


மாநகர்க் கிளை அலுவலகங்கள்


ஈப்போ மாநகரம் மலேசியாவின் நான்காவது பெரிய நகரமாக உள்ளது. 2009 ஆண்டு மக்கள் தொகைக் கணக்கெடுப்பின் படி ஈப்போவிலும் அதன் புறநகர்ப் பகுதிகளிலும் 1,143,778 பேர் வசிக்கின்றனர்.

இந்த நகரத்தில் சீனர்கள் ஆதிக்கம் அதிகம் என்பது குறிப்பிடத்தக்கது. அத்துடன் தமிழர்களையும் இங்கே அதிகமாகக் காணலாம். மலேசியாவில் தமிழர்கள் அதிகமாக வாழும் இடங்களில் ஈப்போவும் ஒன்று. ஈப்போவில் தமிழர்களும் சீனர்களும் மிகவும் நெருங்கிப் பழகி வாழ்கின்றனர். நூற்றுக்கணக்கான தமிழர்கள் சீனப் பெண்களைத் திருமணம் செய்து கொண்டுள்ளனர். மலேசியாவில் அதிகமாகத் தமிழர்கள் வாழும் நகரங்களில் ஈப்போ இரண்டாவது இடம் வகிக்கிறது. புறநகர்ப் பகுதியான புந்தோங்கில் இனவாரியாகத் தமிழர்கள் தான் முன்னிலையில் இருக்கிறார்கள்.

மலேசியாவில் ஈப்போ புந்தோங் சட்டமன்றத் தொகுதியில் தான் இந்தியர்களின் வாக்கு எண்ணிக்கை 46 விழுக்காடாக இருக்கிறது. 2010 ஆம் ஆண்டின் மக்கள் தொகை புள்ளி விவரங்களின் படி ஈப்போவில் 102,866 இந்தியர்கள் வாழ்கின்றனர் என்பது தெரிய வருகிறது. இவர்களில் கணிசமான அளவில் சீக்கியர்களும் இருக்கின்றனர். மலேசியாவில் அதிகமாகச் சீக்கியர்கள் வாழும் இடம் ஈப்போ புந்தோங் ஆகும். ஏறக்குறைய 4000 சீக்கியர்கள் இங்கு இருக்கிறார்கள்.

2008 ஆம் ஆண்டு எடுக்கப்பட்ட புள்ளி விவரங்கள்
ஈப்போவில் வெளிநாட்டுத் தொழிலாளர்கள் அதிகமாக வேலை செய்ய வந்துள்ளனர். வங்காள தேசத் தொழிலாளர்கள் தான் மிகுதியாகத் தொழிற்சாலைகளில் வேலை செய்கின்றனர். இவர்களில் சிலர் உள்நாட்டுப் பெண்களுடன் பழகி அவர்களைத் தங்கள் நாட்டிற்கு அழைத்துச் சென்றனர். அது ஒரு சமூகப் பிரச்னையாக மாறியது. அரசாங்கம் தலையிட்டு வங்காள தேசத் தொழிலாளர்களை மலேசியாவிற்குள் கொண்டு வருவதை தற்காலிகமாக நிறுத்தி வைத்தது.

ஈப்போவில் பிறந்து உலக அரங்கில் பலர் அரசியல், சமூகம், கலை, விளையாட்டுத் துறைகளில் தடம் பதித்துள்ளனர். சில இந்தியர்கள் மக்கள் மனதில் அழியாத இடங்களையும் பிடித்துள்ளனர். அவர்களில் மிக முக்கியமானவர்கள் சீனிவாசகம் சகோதரர்கள். இவர்கள் ஈப்போவில் புகழ் பெற்ற தமிழர்கள். டி. ஆர். சீனிவாசகத்தின் முழுப் பெயர் சீனிவாசகம் தர்ம ராஜா. இவர் தன்னுடைய சகோதரர் எஸ்.பி.சீனிவாசகத்துடன் இணைந்து 1953ல் மக்கள் முன்னேற்றக் கட்சியை ("People’s Progressive Party (PPP)") உருவாக்கினார். பின்னர் அக்கட்சியின் தலைவராகவும் பொறுப்பு ஏற்றார். எஸ்.பி.சீனிவாசகத்தின் முழுப் பெயர் சீனிவாசகம் ஸ்ரீ பத்மராஜா.

ஈப்போவின் வரலாற்றை மாற்றி அமைத்த தலைவர்களில் டத்தோஸ்ரீ எஸ்.பி.சீனிவாசகம் ஒருவராகக் கருதப்படுகிறார். எஸ்.பி என்று மக்களால் அன்பாக அழைக்கப்பட்ட இவர் டி.ஆர். சீனிவாசகத்தின் சகோதரர் ஆவார். மலேசியாவில் மிகவும் புகழ்பெற்ற அரசியல் தொடர்பான நீதிமன்ற வழக்குகளில் இவர் வாதாடி உள்ளார். அந்த வகையில் 1964 ஆம் ஆண்டு நடைபெற்ற அமைச்சர் ரஹ்மான் தாலிப் லஞ்ச ஊழல் வழக்கு மிக முக்கியமானதாகும். ரஹ்மான் தாலிப் அப்போதைய கல்வி அமைச்சராக இருந்தார். இந்த வழக்கில் ரஹ்மான் தாலிப் தோல்வி கண்டார். அது மட்டும் அல்ல. அவருடைய அமைச்சர் பதவியும் பறி போனது. அந்த வேதனையில் ரஹ்மான் தாலிப் நோயுற்று இறந்து போனார். சீனிவாசகம் ஈப்போ மெங்லம்பு நாடாளுமன்றத் தொகுதியின் மக்களவை உறுப்பினராகச் சேவை செய்தவர். சுங்கை பாரி சட்டமன்றத் தொகுதியின் பிரதிநிதியாகவும் சேவை ஆற்றியவர்.

எஸ்.பி. சீனிவாசகம் ஒரு மிகச் சிறந்த வழக்குரைஞர். ஒரு கட்டத்தில் இவருக்கு நீதிபதி பணியும் வழங்கப்பட்டது. ஆனால், அதை அவர் மறுத்து விட்டார். பின்னர் ஆளும் பாரிசான் கட்சியுடன் இணைந்தார். அதனால் ஈப்போ மக்களிடையே மனக் கசப்புகள் உருவாகின. அதன் பின்னர் ஈப்போ அரசியலில் பற்பல மாற்றங்களும் ஏற்பட்டன. இவருக்கு 1964 ஆம் ஆண்டு டத்தோ விருதும் 1972 ஆம் ஆண்டு டத்தோ ஸ்ரீ விருதும் வழங்கப் பட்டது. 1975 ஜூலை 4 ஆம் தேதி மாரடைப்பினால் காலமானார். அவரது சேவையைப் பாராட்டி ஈப்போவில் ஒரு சாலைக்கு அவரது பெயர் வைக்கப்பட்டுள்ளது.

புகழ்பெற்ற சிபில் கார்த்திகேசு எனும் தமிழ்ப் பெண் போராளி ஜப்பானிய ஆட்சி காலத்தில் அவர்களுக்கு எதிராகப் போராடினார். ஜப்பானியர்களுக்கு எதிராக ஓர் இயக்கம் ஈப்போ, பாப்பான் போன்ற இடங்களில் 1943–1944 களில் இயங்கி வந்தது. அந்த இயக்கத்தில் காயம் பட்டவர்களுக்குச் சிபில் கார்த்திகேசுவும் அவருடைய கணவரும் உதவிகளைச் செய்து வந்தனர். இதை அறிந்த ஜப்பானியர்கள் அவர்களைக் கைது செய்தனர். மிருகத்தனமாகச் சித்ரவதைகள் செய்தனர். இரண்டாம் உலகப் போர் முடிந்த பின்னர் ஆங்கிலேயர்கள் அவரை இங்கிலாந்திற்கு கொண்டு சென்றனர். அங்கே அவருக்கு வாழ்நாள் மருத்துவம் செய்யப்பட்டது. ஐக்கிய் இராச்சியத்தின் குடிமக்களின் வீரத்துக்கு அளிக்கப்படும் விருதுகளில் இரண்டாம் உயரிய விருதான 'ஜார்ஜ் பதக்கம்' அவருக்கு வழங்கப்பட்டது.

ஈப்போவில் பிறந்து உலக அரங்கில் பலர் அரசியல், சமூகம், கலை, விளையாட்டு என்று பல துறைகளில் தடம் பதித்துள்ளனர். அவர்களில் முக்கியமானவர் "டத்தோ மிச்சல் இயோ" (Dato Michelle Yeoh). இவர் 1962 ஆம் ஆண்டு ஆகஸ்டு மாதம் 6 ஆம் தேதி ஈப்போவில் பிறந்தார். ஜேம்ஸ் பாண்ட் படமான "Tomorrow Never Dies"; "Memoirs of a Geisha", "The Mummy: Tomb of the Dragon Emperor" போன்ற படங்களில் நடித்து உலகளாவியப் புகழ் பெற்றவராவார்.

இவருடைய தந்தை ஒரு வழக்குரைஞர். பின்னர் அரசியல்வாதியாக மாறினார். மிச்சல் இயோ தன்னுடைய பள்ளி வாழ்க்கையை ஈப்போ கான்வெண்ட் பள்ளியில் தொடங்கினார். 15 ஆவது வயதில் இங்கிலாந்திற்குச் சென்று அங்கு தொடர்ந்து படித்தார். 1983 ல் அவருடைய 21 ஆவது வயதில் மலேசிய அழகு ராணியாகத் தெரிவு செய்யப் பட்டார். அவருக்குப் பேராக் சுல்தான் 'டத்தோ விருது' கொடுத்துக் கௌரவித்துள்ளார். 2007 ஆம் ஆண்டு பிரான்சு அரசாங்கம் செவாலியர் விருது வழங்கியது.

தன்னுடைய கணவர் டிக்சன் பூன் என்பவரிடமிருந்து விவாகரத்து பெற்று இப்போது ஹாங்காங்கில் வாழ்ந்து வருகிறார்.

1940 ஆம் ஆண்டுகளில் ஈப்போவில் எம்.எஸ்.எம்.எம் எனும் பெயரில் ஒரு வங்கி செயல் பட்டு வந்தது. அதை எம். எஸ். மெய்யப்பச் செட்டியார்கள் என்றழைக்கப்படும் சகோதரர்கள் இருவர் நடத்தி வந்தனர். அந்த வங்கியின் தலைமையகம் அப்போது காரைக்குடியில் இருந்தது.

இரண்டாம் உலகப் போர் நிதிக்கு எம்.எஸ்.எம். குடும்பத்தைச் சேர்ந்தவர்கள் 10,000 ரூபாய் நன்கொடை வழங்கினர். அக்காலத்தில் அது பெரும் தொகையாகும். மலாயாவுக்குச் வந்த நகரத்தார்கள் பொதுவாகத் தங்களுடைய மனைவிமார்களை அழைத்து வருவதில்லை. அந்தப் பாரம்பரிய வழக்க முறையை மாற்றி அமைத்தவர் திருமதி. சொக்கலிங்கம் செட்டியார். 1933 ஆம் ஆண்டு தன் கணவருடன் ஈப்போ வந்தார். அதன் பின்னர் நகரத்தார் தம் மனைவி பிள்ளைகளை அழைத்து வரத் தொடங்கினர். அவ்வாறு வந்த அவர்களுடைய பேரப் பிள்ளைகள் பலர் தமிழகத்திற்குத் திரும்பிச் செல்லவில்லை. ஈப்போவிலேயே தங்கிவிட்டனர். வங்கி மேலாளர்கள், வழக்குரைஞர்கள, மருத்துவர்கள், ஆசிரியர்கள், மற்றும் கட்டடக்கலை வல்லுநர்களாகப் பணி புரிந்து வருகின்றனர். இவர்கள் இங்கு சமயத் தொண்டுகளும் நிறைய செய்து வருகின்றனர்.

செட்டித் தெருவில் தமிழகத்தின் காரைக்குடி பகுதியில் உள்ள மாளிகைகளைப் போன்ற பல வீட்டு மனைகள் இன்றும் உள்ளன. அவை செட்டித் தமிழர்களின் வரலாற்றுச் சுவடுகளைப் படம் பிடித்துக் காட்டுகின்றன. இந்தக் கட்டிடங்களில் பலவற்றைச் சீனர்கள் விலை கொடுத்து வாங்கி விட்டனர். வரிசை வரிசையாக இருந்த காரைக்குடி மனைகள் இப்போது சீனர்களின் வியாபார வணிகத் தளங்களாக மாற்றம் கண்டுள்ளன. 1969 ஆம் ஆண்டு மலேசியாவில் ஓர் இனக் கலவரம் நடைபெற்றது. அதைத் தொடர்ந்து காரைக்குடித் தமிழர்கள் பலர் தத்தம் வீடுகளை விற்று விட்டுத் தமிழகம் திரும்பினர். சீனர்கள் மிகக் குறைந்த விலையில் அந்த வீடுகளை வாங்கிக் கொண்டனர்.

ஈயம் மிகுதியாகத் தோண்டி எடுக்கப் பட்ட காலத்தில் 'ஈப்போ' நகரத்தில் அதிகமான எண்ணிக்கையில் படமேடைகள் திரையரங்குகள் உருவாகின. தமிழ்ப் படங்களுக்கென்று ஓடியன், கிரேண்ட் போன்ற திரை அரங்குகள் கட்டப்பட்டன. "தி லைப் ஒப் மகாத்மா காந்தி" எனும் படம் ஈப்போ ஓடியன் படமேடையில் 31 மே 1941 ஆம் தேதியில் திரையிடப் பட்டது. அதைக் காண ஈப்போ மக்கள் திரண்டு நின்றனர். அதைப் பற்றி ’தி ஸ்ட்ரைட்ஸ் டைம்ஸ்’ நாளிதழ் ஒரு நீண்ட செய்தி வெளியிட்டது.

புந்தோங் வாழ் தமிழர்களுக்குக் குளோரி படமேடையும் கட்டப்பட்டது. இப்போது அந்தக் குளோரி படமேடை இல்லை. அந்த இடத்தில் புந்தோங் மக்கள் மண்டபம் கட்டப்பட்டுள்ளது. தமிழர்களின் திருமண நிகழ்ச்சிகள் அங்கு நடைபெறுகின்றன.

ஈப்போ நகரில் பணம் புரண்ட காலத்தில் நூற்றுக்கணக்கான கேளிக்கை அரங்குகள் இருந்தன. அவற்றுக்கு மலேசியாவின் பல பகுதிகளிலிருந்து மக்கள் வந்தனர். 1970 களில் உலகச் சந்தையில் ஈய விலை அடி மட்டத்திற்குச் சரிந்து போனது. ஈப்போவிற்கு பயங்கரமான அடி விழுந்தது. அதனால் பெரும்பாலான ஈப்போ வாழ் மக்கள் வாழ வழி தேடி வேறு இடங்களுக்குப் புலம் பெயர்ந்தனர். சில வெளிநாட்டு நிறுவனங்கள் தங்களின் தயாரிப்புகளை அண்டை நாடுகளுக்கு மாற்றிக் கொண்டன. அதனால் வேலை வாய்ப்புகளும் பாதிக்கப்பட்டன. இதனால் பெரும்பாலான ஈப்போ இளைஞர்கள் வெளி மாநிலங்களுக்குச் செல்கின்றனர்.

கோலாலம்பூர், சிங்கப்பூர் போன்ற மாநகரங்களுடன் ஈப்போவினால் போட்டிப் போட முடியவில்லை. இருப்பினும் மலேசியாவிலேயே ”மிகவும் சுத்தமான நகரம்” எனும் அடைமொழியுடன் ஈப்போ சிறப்பிடம் பெறுகிறது.

ஈப்போவில் தமிழில் பயிற்றுவிக்கும் பள்ளிகள் பெருமளவில் உள்ளன.


ஈப்போவின் நட்பு நகரங்கள்



</doc>
<doc id="99987" url="https://ta.wikipedia.org/wiki?curid=99987" title="இறகுப்பந்தாட்டம்">
இறகுப்பந்தாட்டம்

இறகுப்பந்து விளையாட்டினை பிரிட்டானிய இராணுவ வீரர்கள் 19 ஆம் நூற்றாண்டின் பிற்பகுதியில் இங்கிலாந்தில் அறிமுகம் செய்தனர். இவ்விளையாட்டினை 1873 ஆம் ஆண்டில் இங்கிலாந்தில் ப்யூபர்ட் பிரபுவின் கிராமப் பகுதியான “பாட்மிண்டன்” ("Badminton") எனும் இடத்தில் ஆடப்பட்டதால் இந்த விளையாட்டை ஆங்கிலத்தில் “பாட்மிண்டன்” என்று அழைத்தனர். இது ஒரு மட்டைப் பந்தாட்ட (racquet sport) வகை விளையாட்டு. இதில் பூக்குவளை போல் இருக்கும் இறகுகளால் ஆன பந்தை (ஷட்டில்காக்), இறுக்கமாக பின்னிய வலை மட்டையால் (ராக்கெட் ) வலைக்கு மேலாக போய் எதிர்த்தரப்பு ஆடுகளத்துக்குள் விழுமாறு அடித்து விளையாடும் ஒரு விளையாட்டாகும்

இறகுப் பந்தாட்டத்தின் ஆடுகளம் ஒற்றையர் ஆடுகளம், இரட்டையர் ஆடுகளம் என இரண்டு பிரிவுகளாகப் பிரிக்கப்பட்டுள்ளன.

ஒற்றையர் ஆடுகளத்திற்கான நீளம் 13.40 மீட்டர், அகலம் 5.18 மீட்டர் கொண்டிருக்கும். மையக் கோட்டிலிருந்து ஒவ்வொரு பக்கத்திலும் 1.98 மீட்டர் நீளத்திற்கு குறுகிய பந்து போடும் கோடு (Short Service Line) இருக்க வேண்டும். தரையிலிருந்து வலையின் உயரம் 5 அடி இரண்டு பக்கங்களிலும் 5 அடி 1 அங்குலம் என்பதாக இருக்க வேண்டும்.

இரட்டையர் ஆடுகளத்திற்கான நீளம் 13.40 மீட்டர், அகலம் 6.10 மீட்டர் கொண்டிருக்கும். மையக் கோட்டிலிருந்து ஒவ்வொரு பக்கத்திலும் 1.98 மீட்டர் நீளத்திற்கு குறுகிய பந்து போடும் கோடு (Short Service Line)இருக்க வேண்டும். இரண்டு பக்கங்களின் பின் கோட்டிற்கு உட்புறம் 76 செ.மீக்கு இரட்டையருக்கான நீள பந்து போடும் கோடு இருக்க வேண்டும். (பக்கக் கோட்டிற்கு உட்புறம் இரண்டு பக்கங்களிலும் 46 செ.மீ க்கு ஒற்றையருக்கான பக்கக் கோடு இருக்க வேண்டும்.

இறகுப் பந்தின் எடை 4.73 கிராம் முதல் 5. 50 கிராம் வரை இருக்கலாம். இறகுகள் 14 முதல் 16 வரை இருக்கலாம். பந்தின் விட்டம் 1 முதல் 1 1/8 அங்குலம் கார்க்கின் மேல் இருக்கும். நீளம் 2 1/2 முதல் 2 3/4 அங்குலம் வரை இருக்கலாம்.

மட்டையின் உயரம் 26 முதல் 27 அங்குலம் வரையும், விட்டம் 8 முதல் 9 அங்குலம் வரையும் இருக்க வேண்டும்.

ஓர் ஆட்டத்தில் எத்தரப்பினர் 21புள்ளிகள் எடுக்கிறார்களோ அவ்வணி வெற்றி பெறும். ஒரு போட்டியாட்டத்தில் மூன்றில் இரண்டு மோதல்களில் வென்ற அணியே வெற்றி பெற்ற அணியாகும்.

இருவர் ஆட்டத்தில் ஒருவர் முதலெறிதலில் (சர்வீஸ்) ஆட்டம் இழந்தால் இரண்டாம் நபருக்கு வாய்ப்பு அளிக்கப்படும். அவருக்குப் பின்னரே எதிர் அணிக்கு கொடுக்கப்படும்.

இரு அணிகளும் சமமாக 20 புள்ளிகள் வென்றெடுத்தால் 2 புள்ளி வித்தியாசம் பெறும் அணி வெற்றி பெறும் .


</doc>
<doc id="99988" url="https://ta.wikipedia.org/wiki?curid=99988" title="டிம் நீல்சன்">
டிம் நீல்சன்

டிம் ஜோன் நீல்சன் (Timothy John Nielsen, பிறப்பு: மே 5, 1968), ஆத்திரேலியா அணியின் பயிற்றுனரான இவர் இங்கிலாந்தைப் பிறப்பிடமாகக் கொண்டவர்.


</doc>
<doc id="99992" url="https://ta.wikipedia.org/wiki?curid=99992" title="எஸ். ஏ. உதயன்">
எஸ். ஏ. உதயன்

எஸ். ஏ. உதயன் ஈழத்துப் புதின எழுத்தாளர். ஒரு நடிகனாக, ஒப்பனைக் கலைஞனாக, நாடகத் தயாரிப்பாளனாக, நெறியாளனாக அரங்கியல் துறையின் பன்முக ஆளுமை கொண்டவர் இவர்.

இவரது இயற்பெயர் ஏ. ஜே. கே. துரம். இலங்கையின் மன்னார் மாவட்டத்தில் பேசாலையைப் பிறப்பிடமாகக் கொண்டவர். ஆசிரியராகப் பணிபுரிகிறார்.
கவிதை, சிறுகதை, நாவல், நாடகம், கட்டுரை, ஆகியவற்றில் ஈடுபாடுள்ளவர். நாவல் இலக்கியமே இவரை தமிழ் இலக்கிய உலகிற்கு அறிமுகப்படுத்தியது. மற்றும் ஒரு நடிகனாக, ஒப்பனைக் கலைஞனாக, நாடகத் தயாரிப்பாளனாக, நெறியாளனாக அரங்கியல் துறையின் பன்முக ஆளுமை கொண்டவராகவும் திகழ்கின்றார். 





</doc>
<doc id="99993" url="https://ta.wikipedia.org/wiki?curid=99993" title="புபுது தசநாயக்க">
புபுது தசநாயக்க

புபுது பாத்தியா தசநாயக்க ("Pubudu Bathiya Dassanayake", பிறப்பு: சூலை 11, 1970), கனடாத் துடுப்பாட்ட அணியின் பயிற்றுனர். இவர் இலங்கை, கண்டியைப் பிறப்பிடமாகக் கொண்டவர். 1993 முதல் 1994 வரை இவர் 11 தேர்வுத் துடுப்பாட்டப் போட்டிகளிலும், 16 ஒருநாள் போட்டிகளிலும் இலங்கை அணிக்காக விளையாடினார். 1993 இல் தென்னாப்பிரிக்காவுக்கு எதிரான தேர்வுப் போட்டித் தொடரில் முதள் தடவையாக இலங்கை அணிக்காக குச்சுக் காப்பாளராகத் தேர்ந்தெடுக்கப்பட்டார். முதலாவது போட்டியில் ஏழு ஓட்டங்களை மட்டுமே எடுத்திருந்தார். இலங்கை அணியின் 94/95 நியூசிலாந்துப் போட்டித் தொடரில் விளையாட இவர் தேர்ந்தெடுக்கப்படவில்லை. எனினும் இவர் இலங்கையில் முதல்தரப் போட்டிகளில் பங்குபற்றினார். 1998 இல் இலங்கை ஏ அணியில் சேர்ந்து பன்னாட்டுப் போட்டிகளில் விளையாடினார். அதன் பின்னர் இவர் கனடா துடுப்பாட்ட அணிக்காக உலகக்கிண்ணத் தெரிவுப் போட்டிகளில் பங்குபற்றி சராசரியாக 15.2 ஓட்டங்களை எடுத்தார்.

2007 ஆகத்து 29 ஆம் நாளில் இவர் கனடா அணியின் நிரந்தரப் பயிற்சியாளராக அறிவிக்கப்பட்டார்



</doc>
<doc id="99995" url="https://ta.wikipedia.org/wiki?curid=99995" title="பொறியியல் மற்றும் தொழிநுட்பவியல் கல்லூரி">
பொறியியல் மற்றும் தொழிநுட்பவியல் கல்லூரி

பொறியியல் கல்லூரி என்பது பொதுவாகப் பொறியியல் கல்வியை வழங்கும் கல்லூரிகளைக் குறிக்கும்.கல்லூரி இணைக்கப்பட்டுள்ள பல்கலைக்கழகத்தைப் பொறுத்துப் பொறியியல் கல்விக்கான கால அளவானது நான்கு முதல் ஐந்து ஆண்டுகள் வரை இருக்கும்.

இந்தியாவில் 5000 க்கும் மேற்ப்பட்ட பொறியியல் கல்லூரிகள் உள்ளன.


</doc>
<doc id="100001" url="https://ta.wikipedia.org/wiki?curid=100001" title="மருத்துவக் கல்லூரி">
மருத்துவக் கல்லூரி

மருத்துவக் கல்லூரி ("Medical College" / "Medical School") என்பது மருத்துவப் பாடப் பிரிவுகளைக் கற்ப்பிக்கும் கல்வி நிறுவனங்களைக் குறிக்கும். இதன் மாணவர் நுழைவு தகுதிகள், அமைப்பு, பாடத்திட்டம், வழங்கப்படும் பட்டங்கள், படிக்கும் கால அளவை போன்றவை ஒவ்வொரு நாட்டுக்கும் மாறுபடுகிறது. அமெரிக்கா, கனடா போன்ற நாடுகளில் மருத்துவப் படிப்புக்கு ஒரு இளங்கலைப் பட்டம் கல்வித் தகுதியாகத் தேவைப்படுகிறது. இந்தியா, சீனா போன்ற ஆசிய நாடுகளில் மருத்தவப் படிப்புக்கு பள்ளிக் கல்வி மட்டுமே தகுதியாக உள்ளது.


</doc>
<doc id="100003" url="https://ta.wikipedia.org/wiki?curid=100003" title="விளையாட்டு மற்றும் உடல்நலக் கல்வியியல் கல்லூரி">
விளையாட்டு மற்றும் உடல்நலக் கல்வியியல் கல்லூரி

விளையாட்டு மற்றும் உடல்நலக் கல்வியியல் கல்லூரி ("Physical education colleges") என்பது விளையாட்டு மற்றும் உடல்நலக் கல்விப் பாடப் பிரிவுகளைக் கற்பிக்கும் கல்வி நிறுவனங்களைக் குறிக்கும். இவற்றில் படித்து பட்டம் பெறுபவர்கள் கல்வி நிறுவனங்களில் உடற்கல்வி ஆசிரியர்கள், விளையாட்டுப் பயிற்சியாளர்கள் போன்ற தொழில்களில் ஈடுபடுகின்றனர்.


</doc>
<doc id="100013" url="https://ta.wikipedia.org/wiki?curid=100013" title="யெரெவான்">
யெரெவான்

யெரெவான் ("Yerevan", , உச்சரிப்பு:jɛɾɛˈvɑn) ஆர்மீனியாவின் தலைநகரமும் பெரிய நகரமும் ஆகும். ஹ்ராஸ்டன் (Hrazdan) நதிக் கரையில் அமைந்துள்ள இந்நகரமே ஆர்மீனியாவின் நிர்வாக, கலை, கலாசார மற்றும் தொழிற்துறை மையமாகும். இது 1918 முதல் தலைநகரமாக விளங்குகின்றது.

யெரெவானின் வரலாறு கிமு எட்டாம் நூற்றாண்டு வரை பழமையானதாகும். முதலாம் ஆர்கிஸ்தி மன்னனால் கி.மு. 782 இல் அரராத் சமவெளியின் மேற்குக் கரையில் எரெபுனி கோட்டை (Erebuni Fortress) அமைக்கப்பட்டது இந்நகரின் தோற்றம் ஆகும். முதலாம் உலகப்போரின் பின்னர் ஆர்மீனிய இன அழிப்பில் தப்பிய ஆயிரக்கணக்கான ஆர்மீனியர்கள் இவ்விடத்தில் குடியேறியதை அடுத்து, ஆர்மீனியாவின் தலைநகராக இது மாறியது. ஆர்மீனியா சோவியத் ஒன்றியத்தின் ஓர் அங்கத்துவ நாடானதிலிருந்து இந்நகரம் துரித வளர்ச்சியடைந்தது.

2009 ஆம் ஆண்டு மதிப்பீட்டின் படி யெரெவானின் மக்கள்தொகை 1,121,900 ஆகக் காணப்பட்டது.

யுனெஸ்கோவினால், 2012 ஆம் ஆண்டின் உலகப் புத்தகத் தலைநகரமாக யெரெவான் அறிவிக்கப்பட்டது.

யெரெவான் நகரம் கிமு 800 முதல் உலகில் மக்கள் தொடர்ந்து வசித்து வரும் மிகப்பழமையான நகரங்களில் ஒன்றாகும். ஆர்மீனியாவின் 13வது தலைநகராக 1918 முதல் யெரெவான் உள்ளது. யெரெவான் அருகே வரலாற்றுப் புகழ் பெற்ற அரராத் மலை உள்ளது. யெரெவான் நகரத்தின் அருகே உள்ள மலை மீது கிபி ஒன்பதாம் நூற்றாண்டில் எழுப்பப்பட்ட ததேவ் கிறிஸ்தவ மடாலயம் மிகவும் குறிப்பிடத்தக்கது.
யெரெவான் நகரம் துவக்கத்தில் ரோமானியர்கள், பார்த்தியப் பேரரசு கட்டுப்பாட்டில் இருந்தது. பின்னர் அரேபியர்கள், மங்கோலியர்கள், துருக்கியர்கள், பாரசீகர்கள், ரஷ்யர்கள் என்று மாறி மாறி இதைத் தன்வசமாக்கிக் கொண்டார்கள். 1582-ல் துருக்கியர்கள் வசமானது. பின்னர் மீண்டும் ரஷ்யர்கள் கைக்குச் சென்றது. 

1920-ல் இது அர்மீனியக் குடியரசின் தலைநகரானது. யெரெவான் "பிங்க் நகரம்" என்று அழைக்கப்படுகிறது. இங்குள்ள எரிமலைப் பாறைகள் பிங்க் வண்ணத்தில் காணப்படுகின்றன. யெரெவானில் உள்ள பல கட்டடங்கள் இந்தப் பாறை கற்களால்தான் கட்டப்பட்டுள்ளன. அர்மீனியாவின் மொத்த மக்கள் தொகையில் மூன்றில் ஒரு பங்கு பேர் யெரெவானில்தான் வசிக்கிறார்கள். பண்டைய காலத்தில் "எரெபுனி" என்ற பெயரில் அழைக்கப்பட்ட இந்த நகரம், பிறகு "எரிவான்" என்றும் தற்போது யெரெவான் என்றும் அழைக்கப்படுகிறது.

கிமு. 782ல் எழுப்பப்பட்ட ஒரு பெரும் கோட்டை, இந்த நகரின் அடையாளமாகவும் சரித்திரச் சின்னமாகவும் விளங்குகிறது. முதலாம் உலகப் போருக்குப் பின் 1915ல், ஒட்டாமன் பேரரசு, துருக்கியிலுள்ள ஆர்மீனியர்களை இனப்படுகொலை செய்தது. இனப் படுகொலையின்போது தப்பிய ஆயிரக்கணக்கான அர்மீனியர்கள் யெரெவான் நகரத்தில் குடியேறினார்கள். யெரெவான் நகரக் கோட்டை ஆர்மீனியர்களுக்கு பாதுகாப்பு வழங்கியது. யெரெவான் அர்மீனியாவின் தலைநகராக மாறியதற்கு இதுவும் முக்கியக் காரணம்.

பின்னர் யெரெவான் நகரம் சோவியத் யூனியனின் ஒரு பகுதியாக விளங்கியது. சோவியத் யூனியன் கலைந்தபோது தனி நாடானது. அர்மீனியாவின் நிர்வாகம், கலாச்சார மையமாக எரெவான் விளங்குகிறது.


</doc>
<doc id="100016" url="https://ta.wikipedia.org/wiki?curid=100016" title="உலகப் புத்தகத் தலைநகரம்">
உலகப் புத்தகத் தலைநகரம்

உலகப் புத்தகத் தலைநகரம் ("World Book Capital") என்பது, நூல்கள் மற்றும் வாசித்தல் துறைகளில் ஒரு நகரத்தின் செயற்பாடுகளின் தரம் மற்றும் முன்னேற்றத்தை அங்கீகரிக்கும் முகமாக ஐக்கிய நாடுகள் கல்வி, அறிவியல், பண்பாட்டு நிறுவனத்தினால் (யுனெஸ்கோ) அந்நகரத்திற்கு வழங்கப்படும் சிறப்புப் பெயராகும்.

இது ஓர் ஆண்டின் உலக புத்தக மற்றும் பதிப்புரிமை நாளான ஏப்ரல் 23 முதல் அடுத்த ஆண்டு ஏப்ரல் 22 வரையான காலப்பகுதியைக் கொண்டதாகும்.

பின்வரும் நகரங்கள் உலகப் புத்தகத் தலைநகரங்களாக அறிவிக்கப்பட்டுள்ளன:


</doc>
<doc id="100017" url="https://ta.wikipedia.org/wiki?curid=100017" title="கோயம்புத்தூர் மருத்துவக் கல்லூரி மருத்துவமனை">
கோயம்புத்தூர் மருத்துவக் கல்லூரி மருத்துவமனை

கோயம்புத்தூர் மருத்துவக் கல்லூரி மருத்துவமனை என்பது தமிழக அரசிற்குச் சொந்தமான கோவை மருத்துவக் கல்லூரியின் மாணவர்கள் பயன்பெறும் வகையிலும், கோயம்புத்தூர், நீலகிரி, ஈரோடு மாவட்ட மக்கள் பயன்பெறும் வகையிலும் தமிழக அரசினால் 14-7-1909 அன்று ஒரு மருத்துவமனையாகத் தொடங்கப்பட்டு, 1969 -ல் மருத்துவக்கல்லூரி மருத்துவமனையாகத் தரம் உயர்த்தப்பட்ட ஒரு மருத்துவமனையாகும். 

கோயம்புத்தூர் மாவட்ட ஆட்சியரின் நேரடி நிருவாகத்தின் கீழ் வரும் இம்மருத்துவமனையை மருத்துவமனையின் தலைவர் (Dean) நிருவகிக்கிறார். இவருக்குக் கீழ் ஒரு கண்காணிப்பாளரும், இருப்பிட மருத்துவ அலுவலரும் (Resident Medical Offier-RMO) பொறுப்பில் இருக்கின்றனர். தமிழ் நாடு மருத்துவப் பணிகள் கழகம் செயல் தலைமையகமாக இருக்கிறது.

கோயம்புத்தூர் திருச்சி சாலையில் அமைந்துள்ள இம்மருத்துவமனைக்கு மிக அருகாமையில் தான் 'பாரத் ஸ்டேட் பாங்கு' சாலையில் கோயம்புத்தூர் சந்திப்பு தொடர் வண்டி நிலையம் அமைந்துள்ளது. அரசினர் கலைக் கல்லூரி, மாவட்ட ஆட்சியர் அலுவலகம், மாவட்டக் காவல் அலுவலகம் (DPO), கோயம்புத்தூர் தெற்கு வட்டாட்சியர் அலுவலகம், மாநகரக் காவல் அலுவலகம்(Coimbatore City Police Office), கோயம்புத்தூர் மாவட்ட அமர்வு நீதிமன்றம் ஆகியனவும் இம் மருத்துவமனைக்கு அருகில் அமைந்துள்ள முதன்மையான அரசு அலுவலகங்கம் ஆகும்.

இம்மருத்துவமனையில் உள்ள சில முதன்மையான துறைகள்:





</doc>
<doc id="100021" url="https://ta.wikipedia.org/wiki?curid=100021" title="கல்வியியல் கல்லூரிகள்">
கல்வியியல் கல்லூரிகள்

ஆசிரியர் பணிக்கான கல்வியியல் குறித்த பாடங்களைக் கொண்டு நடத்தப்படும் கல்லூரிகள் கல்வியியல் கல்லூரிகள் என அழைக்கப்படுகின்றன. இந்தியாவில் இத்தகைய கல்வியியல் கல்லூரிகளில் இளம்நிலை, முதுநிலை மற்றும் ஆய்வியல் நிறைஞர் பட்டப்படிப்புகள் நடாத்தப்படுகின்றன. இலங்கையில் கல்வியியல் கல்லூரிகள் தற்போதுவரை கற்பித்தலுக்கான டிப்புளோமா கற்கைநெறிகளையே நடாத்திவருகின்றன.

தமிழ்நாட்டில் கல்வியியல் கல்விக்காக தமிழ்நாடு ஆசிரியர் கல்வியியல் பல்கலைக்கழகம் அமைக்கப்பட்டுள்ளது. இந்தப் பல்கலைக்கழகத்தின் கீழ் அரசுக் கல்லூரிகள், தன்னாட்சிக் கல்லூரிகள் மற்றும் சுயநிதிக் கல்லூரிகள் போன்றவை இணைக்கப்பட்டுள்ளன.

தமிழ்நாட்டில் 5 அரசு கல்வியியல் கல்லூரிகள் உள்ளன. இவற்றில் கோயம்புத்தூரில் மட்டும் முதுநிலைப் பட்டப்படிப்பு உள்ளன. மற்ற கல்லூரிகளில் இளநிலைப்பட்டப்படிப்பு மட்டும் உள்ளன.


தமிழ்நாட்டில் 7 தன்னாட்சி நிலைக் கல்வியியல் கல்லூரிகள் உள்ளன.இவைகளில் இளநிலைப் பட்டப்படிப்புகள் மற்றும் முதுநிலைப் பட்டப்படிப்புகள் உள்ளன. இந்த 7 கல்லூரிகளிலும் முதுநிலைப் பட்டப்படிப்பிற்கு 35 இடங்கள் வீதம் உள்ளன. இளநிலைப்பட்டப்படிப்புக்கான இடங்கள் அடைப்புக்குறிக்குள் அளிக்கப்பட்டுள்ளன.

தமிழ்நாட்டில் கல்வியியல் கல்வி அளிக்கும் 649 சுயநிதிக் கல்லூரிகள் செயல்பட்டு வருகின்றன.



</doc>
<doc id="100022" url="https://ta.wikipedia.org/wiki?curid=100022" title="உணவு தயாரிப்பு மற்றும் உணவக மேலாண்மைக் கல்லூரிகள்">
உணவு தயாரிப்பு மற்றும் உணவக மேலாண்மைக் கல்லூரிகள்

உணவுத் தயாரிப்பு மற்றும் உணவகம் மற்றும் விடுதிகளுக்கான மேலாண்மை குறித்த பாடங்களில் இளங்கலை, முதுகலை மற்றும் ஆய்வியல் நிறைஞர் பட்டங்களை அளிக்கும் கல்விகளை மட்டும் கொண்டு நடத்தப்படும் கல்லூரிகள் உணவு தயாரிப்பு மற்றும் உணவக மேலாண்மைக் கல்லூரிகள் என அழைக்கப்படுகின்றன.


</doc>
<doc id="100023" url="https://ta.wikipedia.org/wiki?curid=100023" title="கூத்தன்குழி">
கூத்தன்குழி

கூத்தன்குழி ("Kuthenkuly") தென் தமிழகத்தின் திருநெல்வேலி மாவட்டத்தில் உள்ள ஒரு கிராமம். இங்கு மீனவர் மக்கள் வாழ்ந்து வருகின்றனர். இவர்கள் பரதவர் இனத்தை சார்ந்தவர்கள்.



நமது ஞானத்தந்தை தூய சவேரியார் கி .பி 1542 -ல் இந்தியாவிற்கு வந்து இறையேசுவின் மறைபரப்பு பணியை ஆற்றிய போது கடலோர மக்களை இறைபக்தி மிகுந்தவர்களாக மாற்றினார் என்பது வரலாறு ஏடுகளின் மூலம் நாம் அறிந்ததே . இதன் படி சுமார் 500 ஆண்டுகளுக்கு முன்னதாகவே நமதூர் மக்கள் கிறிஸ்தவர்களாக மாறி ஆலயங்களை அமைத்து வழிபட்டு வந்தது தெளிவாக தெரிகிறது . இருந்தாலும் ஆதாரபூர்வமாக யேசுசபை குருக்களின் பதிவுகளின் படி 1558 ஆம் ஆண்டு நமது ஊரில் ஆலயம் இருந்ததாக தெளிவாக தெரிகிறது .

நமது ஊர் தனிப்பங்காக மாறுவதற்கு முன்பாக 1730 -ல் இடிந்தகரையின் துணை பங்காக இருந்தது தெரிகிறது . பங்கு பதிவேட்டின் அடிப்படையில் 1715 -ல் நம்மூரில் பிரெஞ்சுமிஷின் மூலமாக புனித ஸ்நாபக அருளப்பர் நினைவாக பங்கு ஆலயமும் கோவா மிஷின் மூலமாக புனித சூசையப்பர் நினைவாக மற்றொரு ஆலயமும் இருந்து வந்துள்ளது . பின்னர் 1924 -ல் நமது ஊர் தனிபங்காக மாறியது . பங்கு ஆலயமானது பழுதடைந்ததால் புதிய ஆலயம் ஒன்றை அமைக்க ஊர் மக்கள் அக்கறை கொண்டு 1930 -ல் அப்போதைய பங்கு தந்தை G . மைக்கிள் அடிகளார் அவர்களின் முயற்சியால் மேதகு ஆயர் திபூர்ச்சியுஸ் ரோச் ஆண்டகை அவர்களால் அடிக்கல் நாட்டப்பட்டது . பின்னர் பொருளாதார மற்றும் சமூக சூழ்நிலை காரணமாக தாமதப் பட்டு வந்ததை தெரிந்து கொண்ட மக்கள் மீண்டும் அக்கறை எடுத்து கொண்ட மறைமாவட்டமே வியக்கும் அளவிற்கு மிகப்பெரிய பிரமாண்டமான ஆலயம் ஒன்றை எழுப்பினர்

பிரமாண்டமான நமது ஆலயத்தின் அருள்பொங்கும் பலிபீடமானது அனைவரையும் கவரும் வகையில் அமைந்துள்ளது. முன்பகுதியானது அழகிய வேலைப்பாடுகள் நிறைந்து கலைநயமிக்க முறையில் முதல் இரு ஆயர்களின் மறைமாவட்ட விருதுவாக்கான

"அன்பே எனது விண்மீன் "

"அன்பில் உண்மை ஆற்றல் " இவற்றை இரு பக்கமும் தாங்கி உள்ளது மற்ற ஆலயங்களை விட சிறப்பம்சமாகும். இந்த அழகான ஆலயத்தை திறந்து வைத்து அர்ச்சிக்க பங்குத்தந்தை வியாகுலம் அடிகளார் அவர்களின் முயற்சியால் மேதகு ஆயர் தாமஸ் பர்னாந்து ஆண்டகை அவர்களின் திருகரங்களால் 1966 ஜனவரி 5 ஆம் தேதி திறந்து வைத்து அர்ச்சித்து ஆசியுரை வழங்கும் போது இறைமகன் இயேசு பிறந்து மூன்று ஞானிகளுக்கு (கஸ்பார் , மெல்கியோர் , பல்த்தசார் ) காட்சியை வழங்கியதை நினைவுபடுத்தும் வகையில் புனித மூவரசர்களுக்கு அர்ப்பணமாக்கி திருக்காட்சி ஆலயம் என்று பெயர் சூட்டி மகிழ்ந்தார் .
பல பங்குத்தந்தையர்களின் மூலம் பல வகைகளில் பராமரிக்கப்பட்டு வந்த ஆலயமானது 2006 ஆம் ஆண்டு புதுபிக்கப்பட வேண்டுமென்று ஊர்மக்களால் முடிவெடுத்து நமது அன்பு தந்தை J . கிளாரன்ஸ் தினேஷ் அடிகளார் அவர்களின் பெரும் முயற்சியால் கூத்தன்குழி பொதுமக்கள் அனைவரின் பேராதரவோடும் கட்டி முடிக்கப்பட்டு சிறப்பான முறையில் நவீனமயமாக்கப்பட்டு மறைமாவட்ட ஆயர் மேதகு யுவான் அம்புரோஸ் ஆண்டகை அவர்களால் 2011 மே 11 ஆம் தேதி திறந்து வைத்து அர்சிக்கப்பட்டு மதுரை பேராயர் மேதகு பீட்டர் பர்னாந்து ஆண்டகை அவர்களால் மே 20 ஆம் தேதி பெருவிழா கொண்டாடப்பட்டது
இது "அன்பின் பிறப்பிடம் !
அருளின் இருப்பிடம் !
அமைதியின் உறைவிடம் !!

மாணிக்கவிழாவை (40 ஆம் ஆண்டு முடித்து விட்டு 50 ஆம் ஆண்டு பொன்விழாவை நோக்கி 46 ஆம் ஆண்டில் அடியெடுத்து வைக்கிறது. இந்த ஆலயம் 

'

</doc>
<doc id="100024" url="https://ta.wikipedia.org/wiki?curid=100024" title="மருந்தாளுநர் கல்லூரிகள்">
மருந்தாளுநர் கல்லூரிகள்

உடல்நலத்திற்கு உதவும் விதமாக பல மருந்துப் பொருட்கள் உற்பத்தி செய்யப்படுகின்றன. இந்த மருந்துப் பொருட்கள் குறித்த தகவல்களை மருத்துவர்களுக்கும், அவர்கள் வழியாக பயன்பாட்டாளர்களுக்கும் கொண்டு செல்ல உதவும் மருந்தாளுநர்களுக்கான இளநிலை, முதுநிலை மற்றும் ஆய்வியல் நிறைஞர் பட்டங்களுக்கான கல்வியை அளிக்கும் கல்லூரிகள் மருந்தாளுநர் கல்லூரிகள் என அழைக்கப்படுகின்றன.

தமிழ்நாட்டில் மருந்தாளுநர் கல்விக்கான இளநிலை மற்றும் முதுநிலைப் பட்டப்படிப்புகளுக்கான கல்லூரிகள் அரசுக் கல்லூரிகள், சுயநிதிக் கல்லூரிகள் என இரு வகையாக உள்ளன. இவை அனைத்தும் தமிழ்நாடு டாக்டர் எம்.ஜி.ஆர்.மருத்துவப் பல்கலைக்கழகத்துடன் இணைக்கப்பட்டு செயல்பட்டு வருகின்றன.


தமிழ்நாட்டில் மருந்தாளுநர் கல்விக்கான 41 சுயநிதிக் கல்லூரிகள் செயல்பட்டு வருகின்றன.


</doc>
<doc id="100032" url="https://ta.wikipedia.org/wiki?curid=100032" title="கோல்புறூக்-கேமரன் ஆணைக்குழு">
கோல்புறூக்-கேமரன் ஆணைக்குழு

கோல்புறூக்-கேமரன் ஆணைக்குழு ("Colebrooke-Cameron Commission") என்பது பிரித்தானிய இலங்கையின் நிருவாகத்தை மதிப்பிடுவதற்கும், அந்நாட்டின் நிருவாகம், நிதி, பொருளாதாரம், மற்றும் நீதித்துறை ஆகியவற்றில் மெற்கொள்ளவேண்டிய சீர்திருத்தங்களைப் பரிந்துரைக்கவும், 1829 ஆம் ஆண்டில் பிரித்தானிய குடியேற்ற அலுவலகத்தினால் அமைக்கப்பட்ட ஒரு அரசு ஆணைக்குழு ஆகும். இவ்வாணைக்குழுவில் டபிள்யூ. எம். ஜி. கோல்புரூக், மற்றும் சி. எச். கேமரன் ஆகியோர் உறுப்பினர்களாக இருந்தனர். இவர்களது பரிந்துரைகளில் பெரும்பாலானவை ஏற்றுக் கொள்ளப்பட்டன. இவை கோல்புறூக்-கேமரன் சீர்திருத்தங்கள் என அழைக்கப்பட்டன.

இலங்கையில் 1833 முதல் 1910 வரை அமுலிலிருந்த அரசியலமைப்பு இதுவாகும். பிரித்தானியரால் இலங்கையில் நடைமுறைப்படுத்தப்பட்ட முதலாவது அரசியலமைப்பும் இதுவே. இலங்கையில் மன்னராட்சி முறையின் கீழ் அல்லது போர்த்துக்கேயர், ஒல்லாந்தர் ஆட்சிக்காலங்களில் திட்டமிடப்பட்ட அரசியல் நிர்வாகமுறை எதுவும் காணப்படவில்லை. இலங்கையின் அரசியலானது மன்னராட்சிக் காலத்தில் மரபுவழி சார்ந்த நிர்வாக முறைகளையே கொண்டிருந்தது. போர்த்துக்கேயர், ஒல்லாந்தர் இலங்கையில் பொருளாதாரத்தை பெற்றுக்கொள்ள எத்தனித்தார்களே தவிர, அவர்கள் அரசியலில் ஒரு திட்டமிட்ட ஏற்பாட்டினையும் வழங்கவில்லை. இந்த நிலையில் ஓர் அரசியல் அமைப்பின் கீழ் இலங்கை ஆட்சிமுறையை வழித்திய நாடாக பிரித்தானியாவைக் குறிப்பிடலாம்.

கோல்புறூக் அரசியலமைப்பு கோல்புறூக் பிரபுவின் தலைமையில் அமைக்கப்பட்ட யாப்பு நிர்ணய சபையினால் ஏற்படுத்தப்பட்டது. இலங்கையில் நீதித்துறை தொடர்பான சீர்த்திருத்தங்களுக்கு பொறுப்பாக கெமரன் என்பவர் இருந்தார். சட்டம், நீதி, நிர்வாகம் மூன்றும் இணைக்கப்பட்ட அடிப்படையில் இந்த அரசியலமைப்பு அமைக்கப்பட்டமையினால் இது வரலாற்றில் கோல்புறூக் கெமரன் அரசியலமைப்பு அல்லது 1833ம் ஆண்டு அரசியலமைப்பு என வழங்கப்படுகின்றது.

சட்டவாக்க சபை எனும்போது சட்டங்களை உருவாக்கும் அதிகாரம் பொருந்திய சபையினையே குறிக்கின்றது.

கோல்புறூக் அரசியலமைப்பின் கீழ் அமைக்கப்பட்ட இலங்கை சட்டசபை மொத்தமாக 15 அங்கத்தவர்களை கொண்டதாக அமைந்தது. இதில் உத்தியோக சார்புள்ளோர் எண்ணிக்கை 9 ஆகும். உத்தியோக சார்பற்றோர் எண்ணிக்கை 6 ஆகும்.

கோல்புறூக் அரசியலமைப்பின் கீழ் அமைக்கப்பட்ட சட்டநிரூபண சபையில் உத்தியோக சார்புள்ள அங்கத்தவர்கள் 9 பேர் இடம்பெற்றனர். இங்கு உத்தியோக சார்புள்ளோர் எனும்போது பிரித்தானிய அரசாங்கத்தினால் ஊதியம் பெறும் இலங்கையில் பணியாற்றிய அதிகாரிகளைக் குறிக்கும். இவர்களுள் பதவிவழி காரணமாக 6 உறுப்பினர்களும் தேசாதிபதியினால் விசேடமாக நியமிக்கப்படும் 3 உத்தியோகத்தர்களும் அடங்குவர்.

பதவி வழிகாரணமாக சட்டநிரூபண சபையில் இடம்பெற்ற உத்தியோகசார்புள்ள அங்கத்தவர்கள் பின்வருமாறு:

மீதமான 3 உத்தியோகசார்புள்ள அங்கத்தவர்களையும் தேசாதிபதி தனக்கு வேண்டிய உத்தியோகத்தர்களிலிருந்து நியமிப்பார்.

சடடநிரூபண சபையில் உத்தியோகச் சார்பு அற்ற 6 உறுப்பினர்கள் இடம்பெற்றனர். இங்கு உத்தியோக சார்பற்றோர் எனும்போது பிரித்தானிய அரசாங்கத்தால் வேதனம் பெறாத இலங்கையைச் சேர்ந்தவர்கள். அல்லது இலங்கையில் பிரஜாவுரிமையைப் பெற்றவர்களைக் குறிக்கும். இவர்கள்:





</doc>
<doc id="100036" url="https://ta.wikipedia.org/wiki?curid=100036" title="குரு மக்கலம் அரசியல் அமைப்பு">
குரு மக்கலம் அரசியல் அமைப்பு

குரு மக்கலம் அரசியல் அமைப்பு ("Crewe-McCallum Reforms") என்பது இலங்கையில் 1910 முதல் 1921 வரை அமுலிலிருந்த அரசியலமைப்பு. பிரித்தானியரால் இலங்கையில் நடைமுறைப்படுத்தப்பட்ட இரண்டாவது அரசியலமைப்பும் இதுவே. இலங்கையில் 1833ம் ஆண்டு முதல் 1910ம் ஆண்டுவரை கோல்புறூக் அரசியல் அமைப்பின் கீழ் உள்நாட்டு மக்களின் நலவுரிமைகள் எவ்விதத்திலும் பேணப்படவில்லை. குறிப்பாக இந்த அரசியலமைப்பானது பிரித்தானிய ஏகாதிபத்திய நலவுரிமைகளை மாத்திரம் பேணக்கூடிய வகையிலும் இலங்கையின் பொருளாதாரத்தை அடிப்படையாகக் கொண்டு இலாபத்தினை அடைவதைக் குறிக்கோளாகக் கொண்ட வகையிலுமே இந்த அரசியலமைப்பு இலங்கையில் செயல்பட்டது.

19ம் நூற்றாண்டின் இறுதிப்பகுதியிலும், 20ம் நூற்றாண்டின் ஆரம்பப் பகுதியிலும் இலங்கையில் மத்தியதர வகுப்பாரின் தோற்றம் இடம்பெற்றது. விசேடமாக பண வசதிபெற்ற இலங்கையர்கள் தமது பிள்ளைகளை மேற்குலக நாடுகளுக்கு அனுப்பி கல்வி கற்பிப்பதில் ஆர்வம் செலுத்தினர். இக்காலகட்டங்களில் உலகளாவிய ரீதியில் மாக்சீச சிந்தனைகளும், தாராண்மைவாதப் போக்கும் வளர்ச்சி கண்டிருந்தன. இச்சிந்தனையால் தூண்டப்பட்ட கற்ற இலங்கையர் கோல்புறூக் அரசியலமைப்பு மாற்றியமைக்கப்பட வேண்டுமென்றும் சுதேசிய கற்ற பிரதிநிதிகள் சட்டநிரூபண சபையில் இடம்பெறக்கூடிய வகையில் அத்தகைய மாற்றங்கள் அமைய வேண்டும் எனவும் போராட்டங்களை நடத்திவந்தனர். இந்த அடிப்படையில் இலங்கைக்கு வழங்கப்பட்டதே குரு மக்கலம் அரசியல் திட்டமாகும்
குரு மக்கலம் அரசியமைப்பின் கீழ் சட்டநிரூபண சபை (சட்டசபை) யின் மொத்த அங்கததவர்களின் 21 ஆகும்.

தேசாதிபதியால் நியமனம் 06

மட்டுப்படுத்தப்பட்ட வாக்கெடுப்பின் மூலம் தெரிவு 04

குரு மக்கலம் அரசியல் அமைப்பின் பிரகாரம் இலங்கையில் வாக்குரிமை அறிமுகப்படுத்தப்பட்டது. இவ்வாக்குரிமை மட்டுப்படுத்தப்பட்ட வாக்குரிமை அல்லது கற்றோருக்கான வாக்குரிமை என அழைக்கப்படுகின்றது. (இது கல்வி அறிவு, சொத்து உள்ள 21 வயதுக்கு மேற்பட்ட ஆண்களுக்கு மாத்திரம் வழங்கப்பட்டது)

வாக்குரிமை மூலம் பிரதிநிதிகளை தேர்ந்தெடுத்துள்ள முடியுமாக இருந்தாலும்கூட, வாக்குரிமைப் பெற்றோர் மேற்குலக அரசியல் சிந்தனைகளில் கவரப்பட்டவர்களாக இருந்தமையால் அவர்கள் சுயாட்சி முறைக்கான போராட்டங்களில் ஈடுபடவில்லை. அதேநேரம், சட்டநிரூபண சபை(சட்டசபை)யில் பிரித்தானிய தேசாதிபதியின் தனித்துவத்தைப் பேணிக்கொள்ளக்கூடிய வகையில் அதன் கட்டமைப்பு ஒழுங்குபடுத்தப்பட்டிருந்தது. குறிப்பாக உத்தியோக சார்புள்ள 11 பேரும் தேசாதிபதியால் நியமிக்கப்பட்ட 6 பேரும் எச்சந்தர்ப்பத்திலும் தேசாதிபதிக்கு சார்பானவர்களாக இருப்பார்கள் என கருதப்பட்டது.

குரு மக்கலம் அரசியல் அமைப்பின் கீழ் தேர்ந்தெடுக்கப்பட்ட 4 பிரதிநிதிகளுள் இன ரீதியாகத் தேர்ந்தெடுக்கப்பட்ட படித்த இலங்கையர் சேர் பொன்னம்பலம் இராமநாதன் (ஏப்ரல் 16, 1851 - நவம்பர் 26, 1930) அவர்களாவார்.



</doc>
<doc id="100046" url="https://ta.wikipedia.org/wiki?curid=100046" title="தற்காலிக மெனிங் அரசியலமைப்பு">
தற்காலிக மெனிங் அரசியலமைப்பு

தற்காலிக மெனிங் அரசியலமைப்பு இலங்கையில் 1921 முதல் 1924 வரை அமுலிலிருந்த அரசியலமைப்பு இதுவாகும். பிரித்தானியரால் இலங்கையில் நடைமுறைப்படுத்தப்பட்ட மூன்றாவது அரசியலமைப்பும் இதுவே. இந்த அரசியலமைப்பின் கீழ் அமைக்கப்பட்ட சட்ட நிரூபண சபை"(சட்டசபை)"யின் கட்டமைப்பு வருமாறு:
சட்டநிரூபண சபையின் மொத்த அங்கத்தவர் எண்ணிக்கை 37 இதில் 

உத்தியோக சார்பற்ற அங்கத்தவர் எண்ணிக்கை, உத்தியோக சார்புள்ள அங்கத்தவர் எண்ணிக்கையை விட முதல் தடவையாக அதிகரிக்கப்பட்டது. உத்தியோக சார்பற்றோர் எண்ணிக்கை 23 ஆகும். இதில் தெரிவின் மூலம் 16 பிரதிநிதிகளும் நியமனமாக 7 பிரதிநிதிகளும் இடம் பெற்றனர்.
தெரிவு செய்யப்பட்ட 16 பிரதிநிதிகளுள் 11 பிரதிநிதிகள் பிரதேச ரீதியாகத் தெரிவு செய்யப்பட்டனர்.

பிரதேச ரீதியாகத் தெரிவுசெய்யப்பட்டோர் - 11 
இன ரீதியான தெரிவுசெய்யப்பட்டோர் - 3 
சங்கங்களிலிருந்து தெரிவுசெய்யப்பட்டோர் -2 

தற்காலிக மெனிங் அரசியலமைப்பின் முக்கிய அம்சங்கள்


</doc>
<doc id="100049" url="https://ta.wikipedia.org/wiki?curid=100049" title="ஜார்க்கண்ட் முக்தி மோர்ச்சா">
ஜார்க்கண்ட் முக்தி மோர்ச்சா

ஜார்க்கண்ட் முக்தி மோர்ச்சா இந்தியாவின் ஜார்க்கண்ட் மாநிலத்தை மையமாகக் கொண்டு தொடங்கப்பட்ட அரசியல் கட்சியாகும். சிபு சோரன் இதன் தலைவராக இருந்து வருகிறார். இதன் தேர்தல் சின்னம் வில்-அம்பு. பதினைந்தாவது மக்களவையில் இக்கட்சிக்கு இரண்டு உறுப்பினர்கள் உள்ளனர். 2014ஆம் நடைபெற்ற சட்டமன்ற தேர்தலில் 19 தொகுதிகளில் வென்றது.


</doc>
<doc id="100050" url="https://ta.wikipedia.org/wiki?curid=100050" title="திருத்தூதர் (கிறித்தவம்)">
திருத்தூதர் (கிறித்தவம்)

திருத்தூதர் அல்லது அப்போஸ்தலர் என்னும் சொல் "தூதுவர்" அல்லது "அனுப்பப்பட்டவர்" என்னும் பொருள் கொண்ட கிரேக்க சொல்லான ἀπόστολος (அப்போஸ்டொலொஸ்) என்னும் மூல சொல்லிலிருந்து வந்ததாகும்.. திருத்தூதர் என்னும் சொல் "சீடர்" (disciple) என்னும் சொல்லிலிருந்து வேறுபட்டதாகும்.

"காலம் நிறைவேறிவிட்டது. இறையாட்சி நெருங்கி வந்துவிட்டது. மனம் மாறி நற்செய்தியை நம்புங்கள்" என்று இயேசு மக்களுக்கு நற்செய்தி அறிவித்தார் என்னும் தகவலை மாற்கு நற்செய்தியாளர் குறித்துள்ளார் (காண்க: மாற் 1:15). கடவுளின் ஆட்சியை அறிவித்த இயேசு தம்மோடு இருப்பதற்கும் தம் பெயரால் மக்களுக்கு நற்செய்தி அறிவிப்பதற்கும் பன்னிருவரைத் தேர்ந்தெடுத்தார் என்னும் தகவலை மத்தேயு, மாற்கு, லூக்கா ஆகிய நற்செய்தி ஆசிரியர்கள் தருகின்றனர் (காண்க: மத் 10:1-4; மாற் 3:13-19; லூக் 6:12-16).

இவ்வாறு இயேசு தேர்ந்தெடுத்த பன்னிரு திருத்தூதர்களும் இயேசுவின் இறப்பு மற்றும் உயிர்த்தெழுதலுக்குப்பின் உலகெங்கும் சென்று "இயேசு உயிர்த்தெழுந்துவிட்டார்" என்பதற்குச் சாட்சிகளாய் விளங்கி நற்செய்தி அறிவித்தனர் என்னும் செய்தியைப் புதிய ஏற்பாட்டு நூலாகிய திருத்தூதர் பணிகள் என்னும் நூல் தருகிறது (காண்: திப 1:21-22).

மத்தேயு நற்செய்தி 10:2-4-இன் படி திருத்தூதர் பன்னிருவரின் பெயர்கள் பின்வருமாறு:

இயேசுவை காட்டிக்கொடுத்த யூதாசு இஸ்காரியோத்துக்கு பதிலாக மத்தியா என்பவர் தேர்ந்தெடுக்கப்பட்டு, பன்னிரு திருத்தூதர்களுள் ஒருவராகச் சேர்த்துக்கொள்ளப்பட்டார் (காண்க: திப 1:15-26). பன்னிரு திருத்தூதர்கள் பட்டியலில் சேராதவராக இருந்தாலும், உயிர்த்தெழுந்த இயேசுவிடமிருந்து நேரடியான அழைப்புப் பெற்ற பவுலும் திருத்தூதர் என்றே அழைக்கப்படுகிறார். "பிற இனத்தவரின் திருத்தூதர்" (Apostle of the Gentiles) என்னும் சிறப்புப் பெயர் பவுலுக்கு உண்டு.

கிறித்தவப் மரபுப்படி திருத்தூதர்களின் மரணம்:


யூதாசு இஸ்காரியோத்துக்கு பதிலாக தேர்ந்தெடுக்கப்பட்ட மத்தியா, கல்லால் அடிக்கப்பட்டு, தலை வெட்டுண்டு இறந்தார்.

யூதாசு இஸ்காரியோத்தை தவிர்த்து திருத்தூதர் பதினொருவரில், எழுவரின் கல்லறைகள் மட்டுமே கண்டறியப்பட்டுள்ளன. அவை:


</doc>
<doc id="100052" url="https://ta.wikipedia.org/wiki?curid=100052" title="லியுப்லியானா">
லியுப்லியானா

இலியுப்லியானா ("Ljubljana", , , ) நகரம் கிழக்கு ஐரோப்பிய நாடான சுலோவீனியாவின் தலைநகரமும் அந்நாட்டின் மிகப்பெரும் நகரமும் ஆகும். யூப்யானா மாநகராட்சியின் மையப்பகுதியாகவும் நாட்டின் மையபகுதியாகவும் விளங்குகிறது. சுமார் 800 ஆண்டுகள் பழமைவாய்ந்த இந்நகரின் மக்கள் தொகை 2,71,885 (2010 கணக்கெடுப்பு) ஆகும். வரலாறு முழுமையும், இதன் புவியியல் அமைப்பு காரணமாக செருமானிய மற்றும் உரோமானிய பண்பாடுகளின் கலவையான சுலோவீனிய பண்பாட்டுடன் விளங்குகிறது.



</doc>
<doc id="100055" url="https://ta.wikipedia.org/wiki?curid=100055" title="தமிழ்நாடு பல் மருத்துவக் கல்லூரிகள்">
தமிழ்நாடு பல் மருத்துவக் கல்லூரிகள்

தமிழ்நாட்டில் உடல்நலத்தில் பல் மற்றும் வாய் தொடர்பான நோய்கள் மற்றும் அவைகளுக்கான சிகிச்சை அளிக்கக் கூடிய பல் மருத்துவக் கல்லூரிகள், இக்கல்வியில் இளம்நிலை மற்றும் முதுநிலைப் பட்டப்படிப்புகளை அளிக்கின்றன. இக்கல்லூரிகள் அரசுக் கல்லூரிகள், சுயநிதிக் கல்லூரிகள் என இரு வகையாக உள்ளன. இவை அனைத்தும் தமிழ்நாடு டாக்டர் எம்.ஜி.ஆர்.மருத்துவப் பல்கலைக்கழகத்துடன் இணைக்கப்பட்டு செயல்பட்டு வருகின்றன.

சென்னையில் 100 மாணவர் சேர்க்கைக்கான இடங்களுடைய அரசு பல் மருத்துவக் கல்லூரி உள்ளது. நாமக்கல் மாவட்டத்திலுள்ள குமாரபாளையம், தக்கவாடி, இளையாம்பாளையம் ஆகிய ஊர்களிலும், திருநெல்வேலி மாவட்டத்திலுள்ள காவல்கிணறு, சென்னையிலுள்ள உத்தண்டி, குன்றத்தூர், வண்டலூர் ஆகிய இடங்களிலும், கோயம்புத்தூர் மாவட்டத்திலுள்ள கண்ணம்பாளையம், கணபதி ஆகிய இடங்களிலும், காஞ்சிபுரம் மாவட்டத்திலுள்ள மேல்மருவத்தூர், பாடூர், நாவலூர், சின்ன கோளம்பாக்கம் ஆகிய இடங்களிலும், திருச்சிராப்பள்ளி மாவட்டத்திலுள்ள நாகமங்கலம், மதுரை மாவட்டத்திலுள்ள மதுரை, கொடிக்குளம் ஆகிய இடங்களிலும், திருவள்ளூர் மாவட்டத்திலுள்ள பாண்டூர், கன்னியாகுமரி மாவட்டத்திலுள்ள பாடநிலம் எனுமிடத்திலுமாக மொத்தம் 18 சுயநிதிக்கல்லூரிகள் உள்ளன.இந்த சுயநிதிக் கல்லூரிகளில் 1520 மாணவர் சேர்க்கைக்கான இடங்கள் உள்ளன. இக்கல்லூரிகளில் அரசு கல்லூரியில் 100 இடங்கள் மற்றும் சுயநிதிக்கல்லூரி இடங்கள் 1520 என மொத்தம் 1620 மாணவர் சேர்க்கைக்கான இடங்கள் உள்ளன. இவை தவிர தமிழ்நாட்டிலுள்ள 6 நிகர்நிலைப் பல்கலைக்கழகங்களிலுள்ள பல் மருத்துவக் கல்லூரிகளில் 560 மாணவர் சேர்க்கைக்கான இடங்கள் உள்ளன. இதுபோல் சிதம்பரம்அண்ணாமலைப் பல்கலைக்கழகத்தில் ஒரு பல் மருத்துவக் கல்லூரி உள்ளது.


</doc>
<doc id="100056" url="https://ta.wikipedia.org/wiki?curid=100056" title="இந்திய மருத்துவம் மற்றும் ஓமியோபதி மருத்துவக் கல்லூரிகள்">
இந்திய மருத்துவம் மற்றும் ஓமியோபதி மருத்துவக் கல்லூரிகள்

மனிதர்களுக்கான உடல் நலத்தில் நோய்கள் மற்றும் அவைகளுக்கான சிகிச்சை அளிக்கக் கூடிய இந்திய மருத்துவமுறைகள் பல உள்ளன. இந்த இந்திய மருத்துவ முறைகள் மற்றும் ஓமியோபதி மருத்துவ முறைகள் குறித்த கல்வியில் இளம்நிலை மற்றும் முதுநிலைப் பட்டப்படிப்புகளை அளிக்கும் கல்லூரிகள் இந்திய மருத்துவம் மற்றும் ஓமியோபதி மருத்துவக் கல்லூரிகள் என அழைக்கப்படுகின்றன.

இந்திய மருத்துவம் மற்றும் ஓமியோபதி மருத்துவத்தில் உள்ள இளம்நிலைப் பட்டப்படிப்புகள் குறித்த விபரங்கள் 

இந்திய மருத்துவத்தில் சித்த மருத்துவப் பிரிவில் உள்ள முதுநிலைப் பட்டப்படிப்புகள் குறித்த விபரங்கள்



</doc>
<doc id="100057" url="https://ta.wikipedia.org/wiki?curid=100057" title="சலங்கை">
சலங்கை

சலங்கை அல்லது சதங்கை என்பது காலில் அணியப்படும் அணியாகும். பொதுவாக பரதநாட்டியம் முதலான இந்திய நடனக்கலைகளை ஆடும் போது காலில் சலங்கை அணிவர். பரதநாட்டியம், குச்சுப்புடி, கதக், ஒடிசி ஆகிய நடனக்கலைகளில் இச்சலங்கையை பயன்படுத்துவர். இச்சலங்கையில் 50 முதல் 200 வரையிலான மணிகள் கட்டப்பட்டிருக்கும். சிறு நடனக் கலைஞர்கள் 50 மணி கொண்ட சலங்கையில் இருந்து தொடங்குவர்.

சலங்கையை மையமாக வைத்து சலங்கை ஒலி என தமிழ்த் திரைப்படம் வெளிவந்துள்ளது. சந்திரமுகி என்னும் என்னும் தமிழ்த் திரைப்படத்தில் இச்சலங்கையுடன் நடிகை ஜோதிகா ரா ரா என்னும் பாட்டிற்கு பரதநாட்டியம் ஆடியுள்ளார்.


</doc>
<doc id="100058" url="https://ta.wikipedia.org/wiki?curid=100058" title="நகம்வெட்டி">
நகம்வெட்டி

நகம்வெட்டி அல்லது நகவெட்டி என்பது மனிதர்களின் விரல் நகம் மற்றும் விலங்குகளின் உகிர் நகங்களை வெட்டுவதற்குப் பயன்படும் கைக் கருவி ஆகும்.

நகம்வெட்டிகள் பொதுவாக உலோகங்களால் ஆக்கப்படும். குறடு வகை, நெம்புகோல் வகை என இரண்டு வகைகளில் காணப்படும்.


</doc>
<doc id="100062" url="https://ta.wikipedia.org/wiki?curid=100062" title="கம்பம் பள்ளத்தாக்கு">
கம்பம் பள்ளத்தாக்கு

கம்பம் பள்ளத்தாக்கு தமிழ்நாட்டின் தேனி மாவட்டத்தில் உள்ள மேற்குத்தொடர்ச்சி மலைகளுக்கு இடைப்பட்ட பள்ளத்தாக்குப் பகுதியாகும். மேற்கே ஏலமலையையும் கிழக்கே வருசநாட்டுக் குன்றுகளையும் தெற்கே சுருளி மலையையும் கொண்டு இப்பள்ளத்தாக்கு விளங்குகிறது. வைகையாற்றின் துணையாறான முல்லையாறு (முல்லைப்பெரியாறு) இப்பள்ளத்தாக்கை வளப்படுத்துகிறது. தேனி, கம்பம், கமயகவுண்டன் பட்டி, உத்தமபாளையம், சின்னமனூர், கூடலூர் ஆகியன இப்பள்ளத்தாக்கில் உள்ள முதன்மையான நகரங்களாகும். இப்பள்ளத்தாக்கில் ஆண்டுதோறும் இருபோக நெற்சாகுபடி நடைபெறுகிறது. திராட்சை, தென்னை, வாழை ஆகியவையும் பரவலாகப் பயிரிடப்பட்டுள்ளன. இப்பள்ளத்தாக்கில் உள்ள கமயகவுண்டன் பட்டி, ஓடைப்பட்டி, சுருளிப்பட்டி, கூடலூர் முதலான ஊர்கள் கறுப்புத்திராட்சை உற்பத்திக்குப் பெயர்பெற்றவையாகும்.

இப்பகுதியில் பெரும்பான்மையாக இந்து மதத்தை பின்பற்றுகிறார்கள். இவ்வூரில் கன்னடம் மொழி பேசும் ஒக்கலிக கவுடர், தொட்டிய நாயக்கர் , கப்பிலியர் அதிக அளவில் இருந்தனர்.


</doc>
<doc id="100070" url="https://ta.wikipedia.org/wiki?curid=100070" title="வேதாளை">
வேதாளை

வேதாளை இந்தியாவின் தமிழ்நாடு மாநிலத்தில் இராமநாதபுரம் மாவட்டத்தில் கிழக்கு பகுதியில் அமைந்துள்ள கிராமம் ஆகும் .

இவ்வூரின் வடக்கே பாக் நீரிணையும் தெற்கே மன்னார் வளைகுடாவும் கடல் எல்லைகளாக அமைந்துள்ளன. மேற்கே சுந்தரமுடையான் கிராமமும் கிழக்கே மரைக்காயர்பட்டினமும் அமைந்துள்ளது. சுமார் 20 சகிமீ பரப்பளவில் அமைந்துள்ள இவ்வூர் 9.26 டிகிரி அச்ச ரேகை மற்றும் 79.11 டிகிரி தீர்க்க ரேகையில் அமைந்துள்ளது. தெற்கே மன்னார் வளைகுடா கடற்பகுதியில் சுமார் இரண்டு கிலோ மீட்டர் தொலைவில் முசல் தீவு காணப்படுகிறது. இப்பகுதி அரிய கடல் உயிரினங்களை கொண்டுள்ளது ஆகவே மத்திய அரசால் இப்பகுதி கண்காணிக்கப்படுகிறது.

இவ்வூர் இப்னு பதூதா என்னும் அறிஞரால் ”பதலா” எனும் பெயருடன் அறியப்பட்டுள்ளது. வேத அலை என்னும் பெயர் மருவி ”வேதாளை” ஆனது எனவும் கூறுவர் அதனை தொடர்ந்து போர்த்துக்கீசியரின் காலத்தில் இப்பகுதியில் போர்கள் நடந்த்தது பற்றிய குறிப்புகள் அந்நாட்டு வரலாற்று ஆய்வாளர்களால் எழுதப்பட்டு பாதுகாக்கப்பட்டுள்ளன. மொகலாயர்கள்-போர்த்துக்கீசியர்கள் இடையே போர், கிபி1630களில் போர்த்துக்கீசியர்-இலங்கையின் யாழ்ப்பாணத்தை ஆண்டு வந்த சங்கிலி மன்னனுக்கும் இடையே போரில் மன்னன் தோல்வி, கேரளாவின் மாப்பிள்ளைமார்கள்-போர்த்துக்கீசியரிடையே நடந்த போர் முக்கியத்துவம் வாய்ந்த்தவை. வேதாளையின் மேற்கே அமைந்த்துள்ள மீசான்கற்கள் இதற்கு ஆதாரமாக விளங்குகின்றன இதில் இருந்தே கிபி1600களில் மக்கள் இங்கே வாழ்ந்தார்கள் என அறிந்து கொள்ளலாம்.

இப்பகுதியில் 8000க்கும் மேற்பட்ட மக்கள் வசிக்கின்றனர். பெரும்பாலான மக்கள் முஸ்லீம்கள். இப்பகுதியில் மக்களின் வருகை கிபி1600களில் நிகழ்ந்த்துள்ளது பெரும்பாலும் கடல் வழி குடியேற்றங்களே நிகழ்ந்த்துள்ளது புதுமடம், இருமேனி, பெரியப்பட்டினம், பிரப்பன்வலசை, மண்டபம் உள்ளிட்ட அருகாமையில் அமைந்த்துள்ள ஊர்களில் இருந்தும் இலங்கையில் இருந்தும் பெரும்பாலான மக்கள் அப்போதே குடியேறியுள்ளனர்.30 சதவீத அளவில் இந்துக்களும், ஒரு சில நாடார்,வலையர்,கோனார், கிருத்தவ குடும்பங்களும் வசிக்கின்றன.

ஆரம்ப காலத்தில் இருந்தே இப்பகுதியில் கடல் வழி வாணிபமும் ,மீன்பிடி தொழிலும் முக்கியத்துவம் பெற்றவை. இலங்கைக்கு இங்கிருந்து பல குடும்பங்கள் வாணிபம் மூலமாக இடம்பெயர்ந்த்தும், இங்கே குடியேறியும் உள்ளன. இது போலவே மலேசியாவிற்கும் இடம் பெயர்வு நிகழ்ந்த்துள்ளது. 1980க்கு பின்னர் இலங்கையில் ஏற்பட்ட இனக்கலவரங்கள் மூலமாக முற்றிலும் அடியோடு வாணிபம் பாதிக்கப்பட்டது.பின்னர் மீன் பிடி தொழில் முஸ்லீம்களிடம் நலிவடைந்த்து கிழக்காசிய நாடுகளுக்கும், பின்னர் வளைகுடா நாடுகளிலும் வேலை செய்து வருகிறார்க்ள். பாசி ஏற்றுமதி மீன்பிடி போன்ற பாரம்பரிய தொழில்களும் ஒரு சிலரால் செய்யப்பட்டு வருகின்றன.

தேசிய நெடுஞ்சாலை 49ல் அமைந்துள்ள இப்பகுதியில் நூற்றாண்டு கால பாரம்பரியமிக்க வடக்குத்தெரு கல்லுப்பள்ளி, பெரிய மேற்குதெரு பள்ளி,காட்டானே சேகு ஒலியுல்லாஹ் தர்கா, கந்தூரி விழா, இடயர்வலசை பங்குனி உத்திர திருவிழா, கூட்டாஞ்சாலை கோவில், இஸ்லாமிய இளைஞர் மன்ற ஆண்டு விழாக்கள் சிறப்பு பெற்றதாகும். இது தவிர இஸ்லாமிய பெருநாள்களும், இந்து பண்டிகைகளும் இதன் சிறப்பாகும்.

இப்பகுதியின் ஆரம்ப காலங்களில் இடையர்வலசையில் அரசு ஆரம்ப பள்ளியும்,மேற்கு தெருவில் அரசு தொடக்கப்பள்ளியும் உள்ளது.பின்னர் உயர்நிலை பள்ளி ஆரம்பிக்கப்பட்டு பல்வேறு இடையூறுகள்ளுக்குப்பிறகு அப்போதைய பெற்றோர் ஆசிரியர் கழகம், மூன்று தெரு ஜமா அத்தார்கள் மற்றும் இந்து சகோதரர்களின் முயற்சியால் 2006ம் ஆண்டு மேல்நிலையாக்கப்பட்டது. வடக்குத்தெரு ஜமாத், மற்றும் மேற்கு தெரு ஜமா அத் நிர்வாக நிலங்களில் பள்ளி அமைந்த்துள்ளது. இது தவிர குஞ்சார் வலசை துவக்க பள்ளியும், அல் அமீன், ராஜா இடைநிலைபள்ளி, குழந்தையேசு பள்ளி போன்ற தனியார் பள்ளிகளும் அமைந்த்துள்ளன.


</doc>
<doc id="100071" url="https://ta.wikipedia.org/wiki?curid=100071" title="குறிஞ்சி ஆண்டவர் கோயில்">
குறிஞ்சி ஆண்டவர் கோயில்

குறிஞ்சி ஆண்டவர் கோவில் தமிழ்நாட்டின் கோடைமலையில் உள்ள ஒரு முருகன் கோவில். கொடைக்கானல் சுற்றுலா செல்வோருக்கு இதுவும் ஒரு முக்கிய உலாவிடமாக உள்ளது.

கொடைக்கானல் பேருந்து நிலையத்திலிருந்து 4 கி.மீ (2.5 மை) தொலைவில் இந்தத் திருக்கோயில் அமைந்துள்ளது. 12 ஆண்டுகளுக்கு ஒருமுறையே பூக்கும் குறிஞ்சி மலர்கள் நிறைந்த பகுதியில் அமைந்துள்ளது. இக்கோவில் முருகன் திருவுரு ஸ்ரீகுறிஞ்சி ஈசுவரன் என அழைக்கப்படுகிறது. 1936ஆம் ஆண்டில் லீலாவதி என்ற ஐரோப்பிய அம்மையாரால் கட்டப்பட்டது. இவர் இலங்கையில் இருந்தபோது இந்து சமயத்திற்கு மதம் மாறி பொன்னம்பல இராமநாதன் என்ற தமிழரை மணம் புரிந்தவர். எனவே இவரை லேடி இராமநாதன் என்போரும் உண்டு.இவரது மகளின் வளர்ப்புப் பெண்ணான பத்மினி என்கிற தேவி பிரசாத் பாஸ்கரனும் அவரது கணவர் பாஸ்கரனும் பின்னர் பழனி அருள்மிகு தண்டாயுதபாணி சுவாமி திருக்கோயில் நிர்வாகத்திற்கு இந்தக் கோயிலை கொடுத்துள்ளனர். 


</doc>
<doc id="100072" url="https://ta.wikipedia.org/wiki?curid=100072" title="அக்சாய் சின்">
அக்சாய் சின்

அக்சாய் சின் ("Aksai Chin") என்பது காஷ்மீரின் வடமேற்கு நிலப்பகுதியாகும். இப்பகுதி யாருக்கு சொந்தம் என்பதில் பல ஆண்டுகளாக சர்ச்சை உள்ளது. இந்தியாவினால் உரிமை கோரப்படும் இதனை இப்பகுதி தற்சமயம் சீனக் கட்டுப்பாட்டில் உள்ளது. மிகக் குறைவான மக்களே வசிக்கும் இந்தப் பகுதி இந்தியாவுடன் சம்மு காசுமீர் 1947ல் இணைந்த போது, அதிகாரப்பூர்வமாக இந்தியவுடன் இணைந்தது. ஆனால் இந்திய-சீன எல்லைக் கோடான மக்மோகன் கோட்டினை சீனா ஏற்றுக் கொள்ளவில்லை. அக்சாய் சின்னை தனக்கு சொந்தமான பகுதியாகவே கருதியது. எல்லைத் தகராறு பெரிதாகி 1962ல் இந்திய சீனப் போராக வெடித்தது. இதில் சீனா வெற்றி பெற்ற பின்னர் இப்பகுதி முழுவதும் சீன அரசின் கட்டுப்பாட்டில் வந்து விட்டது. தற்போது இதன் வழியாக சீனாவின் சின்சியாங் மாகாணத்தையும் திபெத்தையும் இணைக்கும் சாலையைச் சீன அரசு அமைத்துள்ளது.


</doc>
<doc id="100074" url="https://ta.wikipedia.org/wiki?curid=100074" title="மிர்சாபூர்">
மிர்சாபூர்

மிர்சாபூர் இந்தியாவின் உத்தரப்பிரதேச மாநிலத்தில் கங்கைக் கரையில் அமைந்துள்ள தொழில் நகரமாகும். அலகாபாத் நகரின் வழியாகச் செல்வதாக, இந்திய மக்களால் பரவலாக நம்பப்படும் இந்திய நேர வலயக்கோடு உண்மையில் அதன் அதன் அருகே அமைந்துள்ள இந்நகரின் வழியாகவே செல்கிறது.



</doc>
<doc id="100075" url="https://ta.wikipedia.org/wiki?curid=100075" title="ஏழு சகோதரி மாநிலங்கள்">
ஏழு சகோதரி மாநிலங்கள்

ஏழு சகோதரி மாநிலங்கள் அல்லது வடகிழக்கு இந்தியா ("Seven Sister States") என்பது இந்தியாவின் வடகிழக்கில் உள்ள எட்டு சிறிய மாநிலங்களைக் குறிக்கும். அவையாவன: அருணாசலப் பிரதேசம், அசாம், நாகாலாந்து, மிசோரம், மணிப்பூர், மேகாலயா ,சிக்கிம் மற்றும் திரிபுரா. 

பண்பாடு, சமூக மற்றும் அரசியல் தளங்களில் இப்பதம் பொதுவாகப் பயன்படுத்தப்படுகிறது. இவ்வேழு மாநிலங்களும் “வட கிழக்கு மாநிலங்கள்” என்றும் கூட்டாக வழங்கப்படுகின்றன. இந்தியாவின் மக்கள்தொகையில் 3.8% இங்கு வசிக்கின்றனர்.

தற்கால வடகிழக்கு இந்தியவை ஆண்ட அகோம் பேரரசு மற்றும் மணிப்பூர் இராச்சியங்களை, 19ஆம் நூற்றாண்டின் துவக்கத்தில் பர்மியர்கள் கைப்பற்றினர். பின்னர் 1824 – 1826ல் நடைபெற்ற முதலாம் ஆங்கிலேய-பர்மியப் போரில், பிரித்தானிய இந்தியா ஆட்சியாளர்கள் பர்மியர்களை வென்று, வடகிழக்கு இந்தியா முழுவதும் பிரித்தானிய இந்தியாவில் இணைத்தனர். 
வடகிழக்கு இந்தியப் பகுதிகள் 1826 முதல் 1905 முடிய வங்காள மாகாணத்திலும், 1905ல் வங்காளப் பிரிவினைக்குப் பின்னர் 1905 முதல் 1912 முடிய கிழக்கு வங்காளம் மற்றும் அசாம் மாகாணத்திலும் இருந்தது. பின்னர் 1912 முதல் புதிய அசாம் மாகாண நிர்வாகத்தின் கீழ் வடகிழக்கு இந்திய மாநிலங்கள் வந்தன. 

1947ல் இந்தியப் பிரிவினைக்குப் பின்னர் உருவான இந்திய ஒன்றியத்தின் அசாம் மாகாணத்தில், மணிப்பூர் மற்றும் திரிபுரா போன்ற சுதேச சமஸ்தானங்கள் இணைக்கப்பட்டது.
அசாம் மாநிலத்திலிருந்த நாகாலாந்து 1963லும், மேகாலயா 1972லும், அருணாச்சலப் பிரதேசம் 1975லும், மிசோரம் 1987லும் புதிய மாநிலங்களாக அமைக்கப்பட்டது. 
மணிப்பூர் மற்றும் மேகாலயாப் பகுதிகள் மாநில அங்கீகாரம் பெறும் வரை, 1956 முதல் 1972 முடிய இந்திய ஒன்றியப் பகுதிகளாக செயல்பட்டது.

தனி நாடாக இருந்த சிக்கிம் பாதுகாப்பு காரணங்களால் 1975ம் ஆண்டில் இந்தியாவுடன் இணைந்தது. 2002ல் வடகிழக்கு குழுவில் சிக்கிம் எட்டாவது உறுப்பினராகச் சேர்க்கப்பட்டது. 

பிரித்தானிய இந்திய அரசில் அசாம் மாகாணத்தின் தலைநகராக சில்லாங் நகரம் விளங்கியது. பின் சில்லாங் நகரம் 1972ல் மேகாலயா மாநிலத்தின் தலைநகரானாது. அசாம் மாநிலத்தின் தலைநகராக குவகாத்தி நகர்புறத்தில் அமைந்த திஸ்பூர் தலைநகரானது. 


</doc>
<doc id="100081" url="https://ta.wikipedia.org/wiki?curid=100081" title="விழிகட் பேதைப் பெருங்கண்ணனார்">
விழிகட் பேதைப் பெருங்கண்ணனார்

விழிக்கட் பேதைப் பெருங்கண்ணனார் சங்ககாலப் புலவர்களில் ஒருவர். நற்றிணை 242 எண் கொண்ட ஒரே ஒரு பாடல் மட்டும் இவரது பாடலாகச் சங்கநூல் தொகுப்பில் காணக் கிடக்கிறது. அது சொல்லும் செய்தி வருமாறு:

கார்காலம் வந்ததும் திரும்புவேன் என்று தன் காதலிக்கு வாக்களித்த தலைவன் தன் வாக்குத் தவறாமல் திரும்ப எண்ணித் தன் தேரை இல்லம் நோக்கித் திருப்புமாறு தன் தேர்ப்பாகனிடம் சொல்கிறான்.

பிடவம் - இலையே இல்லாமல் உதிர்ந்து பூத்திருக்கிறது.
தளவம் - புதரில் படர்ந்து பூத்துக் கிடக்கிறது.
கொன்றை - பொன் போலப் பூத்திருக்கிறது.
காயா - சின்னக் கிளைகளில் பூத்திருக்கிறது.
கார்காலம் வந்துவிட்டது.

நம் தேரைக் கண்டு, அதோ பார், பெண்மான் களர்நிலத்தில் ஓடிவிட அதன் ஆண்மான் அதனைத் தேடிக்கொண்டிருக்கிறது.


</doc>
<doc id="100082" url="https://ta.wikipedia.org/wiki?curid=100082" title="வில்லக விரலினார்">
வில்லக விரலினார்

வில்லக விரலினார் சங்ககாலப் புலவர்களில் ஒருவர். குறுந்தொகை 370 எண் கொண்ட ஒரே ஒரு பாடல் இவரது பாடலாகச் சங்கநூல் தொகுப்பில் இடம்பெற்றுள்ளது.

வில்லைப் பிடித்திருக்கும் விரல் போல் தலைவன் தலைவியைப் பிடித்துத் தழுவிக்கொண்டிருக்கிறான் என்று இவர் குறிப்பிடும்போது 'வில்லக விரல்' என்னும் தொடரைக் கையாளுகிறார். அதனால் இப்புலவரை வில்லக விரலினார் என்று பெயர் சூட்டி அழைக்கலாயினர்.

வில்லைப் பிடிக்கும்போது ஒரு கை வில்லின் வளைவைப் பற்றியிருக்கும். அதுபோல அவன் அவளை வளைக்கிறானாம். மற்றொரு கை நாணைப் பற்றியிருக்கும். அதுபோல அவன் அவளது உணர்ச்சி நரம்புகளை இழுக்கிறானாம். - இது அவனோடு அமர்ந்திருக்கும் காலத்தில் இருமருங்கிலும் நிகழ்ந்தது.

அவன் நெஞ்சைத் தழுவிக்கொண்டிருக்கும்போது இந்த இரு நிலைகளும் ஒன்றாகி இன்பம் என்னும் ஒரே பிடிப்பு மறுங்கில் கிடக்கிறாளாம். - தலைவி சொல்கிறாள்.

தலைவன் தன் மனையில் இருக்கும்போது அவன் தன் மனைவியையும், பரத்தையாகிய தன்னையும் வில்லைப் பற்றியிருக்கும் இரு கை போலப் பற்றிநிற்கிறானாம்.

தன் வீட்டுக்கு வந்ததும் மனைவியை மறந்து தன்னையே பற்றிநிற்கிறானாம்.


</doc>
<doc id="100083" url="https://ta.wikipedia.org/wiki?curid=100083" title="விரியூர் நக்கனார்">
விரியூர் நக்கனார்

விரியூர் நக்கனார் சங்ககாலப் புலவர்களில் ஒருவர். புறநானூறு 332 எண் கொண்ட ஒரே ஒரு பாடல் மட்டும் இவரது பாடலாகச் (திணை - வாகை; துறை - மூதின்முல்லை) சங்கநூல் தொகுப்பில் இடம்பெற்றுள்ளது.

மூதில் மகன் ஒருவனின் வேல் எப்படிப்பட்டது என்பதைக் கூறிப் புலவர் அம்மகனின் பெருமையைப் புலப்படுத்துகிறார்.

இந்த மறவன் நெடுந்தகையின் வேல் பிறரது வேல் போன்றது அன்று.

தெருப்புழுதி படிந்து அவனது வீட்டுக் கூரையில் சார்த்தப்பட்டுக் கிடக்கினும் கிடக்கும்.
மாலை சூட்டப்பட்டு, மங்கல மகளிர் சூழ்ந்துவர, இரும்பை மரத்தில் செய்த யாழிசை ததும்ப, தெருவில் ஊர்வலம் வரினும் வரும்.
விழாக் கொண்டாடி தெளிந்த நீரில் நீராட்டப்படினும் படும். 
வேந்தர் எதிர்த்துத் தாக்கும் போரில் அவரது களிற்று முகத்தில் பாயவும் செய்யும்.


</doc>
<doc id="100085" url="https://ta.wikipedia.org/wiki?curid=100085" title="பூப்பந்தாட்டம்">
பூப்பந்தாட்டம்

பூப்பந்தாட்டம் ("Ball Badminton") என்பது கம்பளி நூலால் ஆன பந்தைக் கொண்டு ஆடும் ஒரு ஆட்டமாகும். இது இந்தியாவில் உருவான ஒரு மட்டைப் பந்து விளையாட்டு. 1856ஆம் ஆண்டிலேயே தஞ்சாவூர் அரச குடும்பத்தினர் விளையாடியதாகத் தெரிகிறது பெரும்பாலும் வெளிப்புறத்திலேயே விளையாடப்பட்டு வந்தது. மிக அண்மையில் உள்ளரங்குகளில் விளையாடத் துவங்கியுள்ளனர். தமிழ்நாடு, புதுச்சேரி. ஆந்திரா, கர்நாடக மாநிலங்களில் புகழ்பெற்று விளங்குகிறது.

பூப்பந்துக்கான ஆடுகளம் ஒரு செவ்வக வடிவ அமைப்பைக்கொண்டது. இதன் நீளம் 24 மீட்டர். அகலம் 12 மீட்டர். மையக் கோட்டிலிருந்து இரண்டு பக்கங்களிலும் 1 மீட்டருக்கு இரண்டு கோடுகள் குறிக்கப்பட வேண்டும். இதற்குப் பொது இடம் என்று பெயர். தரையில் இருந்து வலையின் உயரம் நடுவில் 6 அடி. கம்பங்களுக்கு அருகில் 6 அடி 1 அங்குலம்.

பந்தின் எடை 15 கிராம் முதல் 18 கிராம் வரை இருக்கலாம். பந்தின் விட்டம் 2 முதல் 2 1/2 அங்குலம் வரை இருக்கும்.

இந்த ஆட்டத்திற்கு விளையாடும் ஆட்டக்காரர்கள் 5 பேர். மாற்று ஆட்டக்காரர்களாக 2 பேர் இருப்பர்.

ஒரு போட்டியில் வெற்றி பெற மூன்று ஆட்டங்களில் இரண்டு ஆட்டத்தில் வெற்றி பெற வேண்டும். ஒரு ஆட்டத்தின் வெற்றிக்கு 29 புள்ளிகளை எட்ட வேண்டும் (குறைந்த பட்சம் அணிகளுக்கும் இடையே இரு புள்ளிகள் வேறுபாடு வேண்டும்)



</doc>
<doc id="100087" url="https://ta.wikipedia.org/wiki?curid=100087" title="விரிச்சியூர் நன்னாகனார்">
விரிச்சியூர் நன்னாகனார்

விரிச்சியூர் நன்னாகனார் சங்ககாலப் புலவர்களில் ஒருவர். சங்கநூல் தொகுப்பில் அவரது பாடல் ஒன்றே ஒன்று உள்ளது. அது புறநானூறு 292 எண் கொண்ட பாடல். (திணை - வஞ்சி, துறை - பெருஞ்சோற்றுநிலை)

போருக்குச் செல்வதற்கு ஊக்கம் தரும் வகையில் வெருஞ்சோற்று விருந்து வடைவீரர்களுக்கு அளிக்கப்படும். அப்போது நறவக் கள்ளும் வழங்கப்படும். போருக்குச் செல்லும் வேந்தனுக்கும் நறவம் வழங்கப்பட்டது. அதனை அவன் மற்றவர்களுக்கும் ஊற்றித் தந்தான். வீரன் ஒருவனுக்கும் நறவத்தை அரசன் ஊற்ற வந்தான். அப்போது அரசன் அவனை இன்ன நாளில் போருக்குச் செல்லவேண்டும் என முறை வமுத்துக் கொடுத்தான். அந்த முறைநாள் அவனுக்குப் பிடிக்கவிலை. அன்றே போருக்குச் செல்ல விரும்பினான். அதனால் அரசன் தந்த நறவத்தை வாங்க மறுத்துவிட்டான். எண்ணியது போலவே அன்றே போருக்குச் சென்று பகைவர் படையை முறியடித்தான்.


</doc>
<doc id="100093" url="https://ta.wikipedia.org/wiki?curid=100093" title="மனிங்-டெவொன்சயர் அரசியல் சீர்திருத்தம்">
மனிங்-டெவொன்சயர் அரசியல் சீர்திருத்தம்

மனிங்-டெவொன்சயர் அரசியல் சீர்திருத்தம் ("Manning-Devonshire Reforms") என்பது இலங்கையில் 1924 முதல் 1931ம் ஆண்டு வரை வழக்கிலிருந்த அரசியலமைப்பு. பிரித்தானியரால் இலங்கையில் நடைமுறைப்படுத்தப்பட்ட நான்காவது அரசியலமைப்பும் இதுவே. 1921ம் ஆண்டு முதல் 1924ம் ஆண்டு வரை தற்காலிக மெனிங் அரசியலமைப்பு இலங்கையில் அமுலிலிருந்த காலத்தில் தேர்ந்தெடுக்கப்பட்ட பிரதிநிதிகள் தமது நலவுரிமைகளுக்காக குரல்கொடுத்ததன் விளைவாகவும் இலங்கையில் உருவாக்கப்பட்டிருந்த தேசிய காங்கிரசின் அழுத்தங்கள் காரணமாகவும் உள்நாட்டுப் பிரதிநிதிகளின் எண்ணிக்கையை அதிகரிக்கும் முகமாக இந்த அரசியலமைப்பு அமுல்படுத்தப்பட்டமை குறிப்பிடத்தக்கதாகும்.

மனிங்-டெவொன்சயர் அரசியலமைப்பின் கீழ் சட்டநிரூபண சபை எண்ணிக்கை 49 ஆக அதிகரிக்கப்பட்டது. இதில் உத்தியோக சார்புள்ளோர் எண்ணிக்கை 12 ஆகும். அதேநேரம், உத்தியோக சார்பற்றோர் எண்ணிக்கை 37 ஆக உயர்த்தப்பட்டது.

மனிங் - டெவொங்சாயர் அரசியலமைப்பின் கீழ் உத்தியோக சார்புள்ளோர் எண்ணிக்கை 12 ஆகக் குறைக்கப்பட்டது. இதில்

பதவிவழி காரணமாக 5

பிரித்தானிய அரசாங்கத்தின் ஊதியம் பெறும் பின்வருவோர் பதவிவழி காரணமாக சட்ட நிரூபண சபையில் அங்கத்துவம் பெற்றனர். 

நியமன அதிகாரிகள் 7

சட்டநிரூபண சபையில் இடம்பெறக்கூடிய மீதமான ஏழு உத்தியோக சார்புள்ளோர்களும் தேசாதிபதியால் நியமிக்கப்பட்டனர். அச்சமயம் இலங்கையில் பணியாற்றி வந்த பிரித்தானிய அதிகாரிகளே இவ்வாறு நியமிக்கப்பட்டனர்.

மனிங்-டெவொங்சாயர் அரசியலமைப்புக்கு முன்னைய அரசியலமைப்புகளை விட முதல் தடவையாக உத்தியோகசார்பற்றோர் எண்ணிக்கை உத்தியோக சார்புள்ளோர் எண்ணிக்கையை விட 3 மடங்கு அதிகரிக்கப்பட்டது. இதில் மட்டுப்படுத்தப்பட்ட வாக்குரிமையின் கீழ் தெரிவுசெய்யப்பட்ட அங்கத்தவர் எண்ணிக்கை 29 ஆக இருந்தது. இதில் பதவிவழி காரணமான பிரதிநிதிகளுள் பிரதேச ரீதியாக 23 அங்கத்தவர்கள் தெரிவுசெய்யப்பட்டனர்

தெரிவுசெய்யப்பட்ட அங்கத்தவர் எண்ணிக்கை 29

பிரதேச ரீதியாக 23


இனரீதியாக 6

இனரீதியாக 6 பேர் தெரிவு செய்யப்பட்டனர்

நியமனமாக இடம் பெற்றோர் -08



</doc>
<doc id="100097" url="https://ta.wikipedia.org/wiki?curid=100097" title="விட்டகுதிரையார்">
விட்டகுதிரையார்

விட்டகுதிரையார் சங்ககாலப் புலவர்களில் ஒருவர். சங்கநூல் தொகுதியில் இவரது பாடல் ஒன்றே ஒன்று உள்ளது. அது குறுந்தொகை 74 எண் கொண்ட பாடல் ஆகும். 
இவர் பாடல் தொடரால் பெயர் பெற்ற புலவர் ஆவார். தமது பாடலில் 'விட்ட குதிரை' என்னும் அருமையான தொடரைக் கையாண்டுள்ளதால் இவருக்கு இந்தப் பெயர் சூட்டப்பட்டுள்ளது.

தோழி தலைவன் நிலையைக் கூறித் தலைவியை தலைவனுக்கு உடன்படுமாறு கூறும் செய்தியைக் கொண்டது இந்தப் பாடல்.

"விட்ட குதிரை"

"விசும்பு தோய் பசுங்கழை"

"வேனில் ஆனேறு"

"யான் தற் படர்ந்தமை அறியான்"

"சாயினன்"


</doc>
<doc id="100100" url="https://ta.wikipedia.org/wiki?curid=100100" title="மஹதி (பாடகி)">
மஹதி (பாடகி)

மஹதி (பிறப்பு: 10 பிப்ரவரி 1985) தமிழகத்தைச் சேர்ந்த கருநாடக இசைப் பாடகர் ஆவார். தமிழ்த் திரைப்படங்களில் பின்னணிப் பாடகியாகவும் செயல்படுகிறார். 

சிறந்தப் பாடகிக்கான தமிழக அரசு விருதினை 2007ஆம் ஆண்டு பெற்றவர். 

சாமி திரைப்படத்தில் இடம் பெற்ற “ஐய்யயோ ஐய்யயோ பிடிச்சிருக்கு” என்ற பாடலைப் பாடியதன் மூலம் முதன் முதலாகத் திரையுலகில் பெயர் பெற்றார்.



</doc>
<doc id="100101" url="https://ta.wikipedia.org/wiki?curid=100101" title="மகாநதி ஷோபனா">
மகாநதி ஷோபனா

”மகாநதி” ஷோபனா ஒரு தமிழக கர்நாடக இசைப் பாடகி. இவர் அதிகமான பக்தி பாடல்களை பாடியுள்ளார். சிறு வயதில் மகாநதி திரைப்படத்தில் நடிகையாக அறிமுகமானதால் “மகாநதி” ஷோபனா என்று அழைக்கப்படுகிறார். அத்திரைப்படத்தில் அவர் ”ஸ்ரீ ரங்க ரங்க நாதனின்” என்று தொடங்கும் ஒரு பாடலையும் பாடியிருந்தார்.


</doc>
<doc id="100103" url="https://ta.wikipedia.org/wiki?curid=100103" title="மதுஸ்ரீ">
மதுஸ்ரீ

மதுஸ்ரீ () ஒரு இந்தியத் திரைப்படப் பின்னணிப் பாடகி. இவர் தமிழ் மற்றும் கன்னடம், தெலுங்கு, இந்தி போன்ற மொழித் திரைப்படங்களில் பாடியுள்ளார்.



</doc>
<doc id="100104" url="https://ta.wikipedia.org/wiki?curid=100104" title="வான்மீகியார்">
வான்மீகியார்

வான்மீகியார் சங்ககாலத் தமிழ்ப் புலவர். இவரது பாடல் சங்கநூல் தொகுப்பில் ஒன்றே ஒன்று உள்ளது. அது புறநானூறு 358.

சமற்கிருதத்தில் இராமாயணம் எழுதிய வான்மீகி முனிவர் இவர் எனக் கொள்வாரும் உண்டு.

தமிழ்ப்புலவர் வான்மீகியார் சொல்லும் செய்தி:

உலகைச் சூரியன் சுற்றிவருகிறது என்று தமிழர்கள் எண்ணவில்லை. சூரியனை உலகம் சூழந்திருக்கிறது எனக் கண்டறிந்திருந்தனர். மாநிலமாகிய இந்த உலகம் முழுவதையும் ஒரே பகலில் ஏழுபேர் பெற்று ஆள்வது போல் உலக வாழ்க்கை நிலையில்லாத்து. எனவே ...


</doc>
<doc id="100106" url="https://ta.wikipedia.org/wiki?curid=100106" title="மகதி">
மகதி

மகதி அல்லது மஹதி என்ற தலைப்பில் உள்ள கட்டுரைகள்:



</doc>
<doc id="100115" url="https://ta.wikipedia.org/wiki?curid=100115" title="நீலப்பச்சைப்பாசியுண்ணி">
நீலப்பச்சைப்பாசியுண்ணி

நீலப்பச்சைப்பாசியுண்ணி அல்லது நீபாவுண்ணி, என அழைக்கப்படும் நுண்ணுயிர்த்தின்னிகள், பாக்டீரியாக்களின் கட்டுப்பாட்டில் உதவுவதுப்போல் பாக்டீரியாக்களில் ஒன்றான நீலப்பச்சைப்பாசியையும் உறிஞ்சி அவைகளை அழிக்கிறது. நீலப்பச்சைப்பாசி நீர்நிலைகளில் பெரும்பாலும் காணப்படும் பாசிவகைகளாகும்., நீபாவுண்ணிகளைக் கண்டறியும் வரை தீநுண்மத்தினால் ஒளிச்சேர்க்கை உயிர்களுக்கு நோய்தாக்கத்தினை அறிய இருந்தது உயர்த்தாவரங்களின் திசுக்களும் அதன் பிறகு கண்டறியப்பட்ட சிலப் பாசிகளுமாகும்.

நீலப்பச்சைப்பாசி நீர்நிலைகளில் படர்ந்து பாசிபடர்ச்சியை உண்டுச்செய்து நீரை தூர்ந்துபோதல் நிலைக்கு கொண்டுசெல்கிறது. இந்நீலப்பச்சைப்பாசிகள் நீரிந்தரத்தில் பெரும் மாறுதல்களை ஏற்படுத்துகிறது. இதனால் அந்நீர்நிலையில் வாழும் பிற உயிர்களுக்கு உயிர்வளி கிடைக்காமல் செய்வதின் மூலம் அவைகளை அழிவிற்கு இட்டுச்செல்கிறது. இதனால் மிகப்பெறிய பொருள் இழப்பு மற்றும் சிக்கல்களை உருவாக்குகிறது. இதனைக் கட்டுப்படுத்தப்பட்ட இயற்கையின் படைப்பில் இந்நீபாவுண்ணிகள் பெரும்பங்காற்றுகிறது.

இதை 1963ம் ஆண்டு சாஃபர்மான் மற்றும் மாரிசு, அதாவது நுண்ணுயிர்த்தின்னியான பாக்டீரியாக்களை உறிஞ்சி வாழக்கூடியவற்றை கண்டறிந்து குறைந்தது 50 ஆண்டுகள் கழித்து இந்நீபாவுண்ணிகளைக் கண்டறிந்தனர். இதனை இவர்கள் இண்டியானா பல்கலைக்கழகத்தில் உள்ள கழிவுநீர் நிலைப்பித்தல் குளத்தில் கண்டறிந்தனர். இவர்கள் கண்டறிந்த முதல் நீபாவுண்ணி லிங்பயா, ப்லெக்டோனீமா, பார்மீடியத்தை ஆதார உயிரியாய்க் கொண்ட LPP என்னும் நீபாவுண்ணிகளாகும்.

இந்நீபாவுண்ணிகளின் பெயர்கள் அதனால் தாக்கப்படும் நீலப்பச்சைப்பாசிகளைக் கொண்டே அமைக்கப்படுகிறது. குறிப்பாக, இவைகள் லிங்பயா, ப்லெக்டோனீமா, பார்மீடியம் ஆகியவற்றைத் தாக்கக்கூடிய நீபாவுண்ணிகள் என்றால் அதற்கு முதல் ஆங்கில எழுத்தான LPP 1 என அழைக்கப்படுகிறது.

இந்நீபாவுண்ணிகளில் அதன் ஆதாரவுயிரியைக் கொண்டு வகைப்படுத்தலே இன்றும் உள்ளது. மேலும், LPP இல் ஊனீர் வகைப்பாட்டின் மூலம் மேலும் LPP1, LPP2 மற்றும் பல கண்டறியப்பட்டுள்ளன. LPP குழுக்களைத் தவிர்த்து SM1, AS1, N1, C1, AR1 மற்றும் A1 என பல அறியப்பட்டுள்ளன. இவைகள் அனைத்தும் இதன் ஆதாரவுயிர்களைக் கொண்டே வகைப்படுத்தப்பட்டது.

நீபாவுண்ணிகளின் வாழ்க்கை சுழற்சி T4, T2 ஆகியப் பாவுண்ணிகளை ஒத்தே இருக்கின்றன. மேலும் இதில் அதிகம் அறியப்பட்டதும் ஆராயாப்பட்ட்தும் LLP 1 நீபாவுண்ணிகளே ஆகும். இவை நீலப்பச்சைப்பாசிகளின் மேல் ஒட்டி இதன் டி. என். ஏ வை கலத்திரவத்தில் உட்செலுத்துகிறது. இதன் உட்செலுத்தும் முறை இன்றும் அறியப்படாமல் இருக்கிறது. இம்மூலக்கூறை உட்செலுத்தியவுடன் இதன் பலுகிப்பெருகல் தொடங்குகிறது. ஆதாரவுயிரியின் கரு உடனே சிதைக்கப்படாமல் முதலில் உள்ள 50% காடியால் கரையக்கூடியப் பொருளாய் மாற்றி பின் 7வது மணிநேரத்தில் முழுவதுமாக கரைக்கிறது. கடைசியாய் முழுவுரு பெற்றவுடன் ஆதாரவுயிரியின் கலச்சுவரை சிதைத்து வெளியேறுகிறது.
LPP குழுவைச்சேர்ந்த நீபாவுண்ணிகள் T3 மற்றும் T7 வடிவத்தில் ஒத்தும், அதன் தலைப்பாகம் ஐகோசாஈட்ரல் வடிவிலும் மற்றும் அதன் வால் பகுதி சில இடங்களில் நீண்டும் குறுகியும் காணப்படுகின்றன. இதன் அளவுகள் 20 லிருந்து 200 nm வரைக் காணப்படுகின்றன. பெரும்பாலும் அறியப்பட்டதில் இவைகளுக்கு ஈரிழைமூலக்கூறுகளை அதிகம் பெற்றிருக்கின்றன.
இவை நீர்நிலைகளில் பாசிகளின் கட்டுப்பாட்டில் பெரும் பங்காற்றுகிறது. இவைகள் கட்டுப்படுவதால் இயற்கை சமநிலையில் காக்கப்படுகின்றன. இவைகளினால் பாசிபடற்சி கட்டுப்பாட்டிற்குள் கொண்டுவரப்பட்டு நீர்நிலைகளில் வாழும் பிறவுயிர்களான மீன், மெல்லுடலிகள், மற்றும் ஏனைய உயிர்வளித் தேவையான உயிர்கள் மீட்கப்படுகின்றன.


</doc>
<doc id="100120" url="https://ta.wikipedia.org/wiki?curid=100120" title="பிரித்தானியர் ஆட்சியில் இலங்கையின் தொடர்பாடற் சேவைகள்">
பிரித்தானியர் ஆட்சியில் இலங்கையின் தொடர்பாடற் சேவைகள்

இலங்கையில் பிரித்தானியர் ஆட்சிக்காலத்தில் இலங்கையில் தொடர்பாடல் சேவைகள் விரிவுபடுத்தப்பட்ட ஒரு காலகட்டமாகக் கொள்ளலாம். பிரித்தானியர்களினால் தொடர்பாடல் சேவைகளில் முதல்கட்டமாக தபால் சேவை ஆரம்பமும், விரிவாக்கமும் மேற்கொள்ளப்பட்டதை குறிப்பிட முடியும். இலங்கையில் தொடர்பாடல் துறையின் விரிவாக்கத்துக்கு பிரித்தானியர் கூடுதலான ஆர்வம் காட்டியமைக்கான காரணிகள்:
இலங்கை வரலாற்றில் தபால்சேவை 1832ம் ஆண்டில் ஆரம்பிக்கப்பட்டுள்ளது. கொழும்புக்கும், கண்டிக்குமிடையில் இச்சேவை குதிரை வண்டிகள் மூலம் நடத்தப்பட்டுள்ளன.

19ம் நூற்றாண்டின் இறுதிப்பகுதியில் பிரித்தானியக் குடியேற்ற நாடுகளில் இலங்கையில்தான் முதன் முதலில் புகையிரதம் மூலம் தபால் சேவை நடத்தப்பட்டது.

இலங்கை வரலாற்றில் தந்திச் சேவை 1858ம் ஆண்டில் ஆரம்பிக்கப்பட்டது. இச்சேவை முதலில் கொழும்புக்கும் காலிக்குமிடையில் இடம்பெற்றது.
1880ம் ஆண்டில் தொலைபேசிச் சேவை ஆரம்பிக்கப்பட்டது. ஆரம்பத்தில் பிரதான நகரத்துக்குள் மாத்திரம் மட்டுப்படுத்தப்பட்ட இச்சேவை படிப்படியாக நகரங்களுக்கிடையே விஸ்தரிக்கப்பட்டது.
தேசாதிபதி சேர். வில்மட் "இலங்கையின் வர்த்தமானி" எனும் செய்தித்தாளை முதலில் ஆரம்பித்தார். பெப்ரவரி 04 1831ல் "த ஒப்சேவர் அண்ட் கொமர்சியல் அட்வைசர்" எனும் பத்திரிகையும், 1838ல் "சிலோன் ஹெரல்ட்" எனும் பத்திரிகையும் 1846ல் "சிலோன் டைம்ஸ்" எனும் பத்திரிகையும், 1846ல் "சிலோன் எக்ஸ்ஸாமினர்" எனும் பத்திரிகையும் வெளியிடப்பட்டன.


</doc>
<doc id="100126" url="https://ta.wikipedia.org/wiki?curid=100126" title="சமவெளிப் பொழிவு">
சமவெளிப் பொழிவு

சமவெளிப் பொழிவு என்பது லூக்கா நற்செய்தி 5-7 இன் படி நாசரேத்தூர்　இயேசுவினால் அருளப்பெற்ற போதனையாகும். இந்த நிகழ்வை இதனினும் நீடிய மலைப்பொழிவுடன் ஒப்பிட்டு பார்க்கையில் சிலர் இவ்விரண்டும் ஒன்றே எனவும், வேறுசிலர், இவ்விரண்டு நிகழ்வுகளும் வெவ்வேறானவை எனவும் கூறுவர்.

லூக்கா நற்செய்தி 6:12-20(அ)-இன் படி இந்நிகழ்வுக்கு முன்பு இயேசு வேண்டுவதற்காக ஒரு மலைக்குப் போனார். அங்கு வேண்டுதல் செய்வதில் இரவெல்லாம் செலவிட்டார். விடிந்ததும் அவர் தம் சீடர்களுள் பன்னிருவரைத் தேர்ந்தெடுத்து அவர்களுக்குத் திருத்தூதர் என்று பெயரிட்டார். இயேசு அவர்களுடன் இறங்கி வந்து "சமவெளியான" ஓரிடத்தில் நின்றார். பெருந்திரளான அவருடைய சீடர்களும் யூதேயா முழுவதிலிருந்தும் எருசலேமிலிருந்தும் தீர், சீதோன் கடற்கரைப் பகுதிகளிலிருந்தும் வந்த பெருந்திரளான மக்களும் அங்கே இருந்தார்கள். தீய ஆவிகளால் தொல்லைக்கு உள்ளானவர்களை குணமாக்கிய பின் போதித்தவையே 'சமவெளிப் பொழிவு' எனப்பட்டது.




</doc>
<doc id="100141" url="https://ta.wikipedia.org/wiki?curid=100141" title="நீரியல்">
நீரியல்

நீரியல் ("Hydrology") என்பது புவியில் உள்ள நீரின் நகர்ச்சி, பரவல் மற்றும் அதன் தரம் தொடர்பான படிப்பாகும். இது நீர்ச்சுழற்சி, நீர்வளங்கள், சூழலியல் நீர்ப்பயன்பாட்டு நிலைத்துவம் ஆகியவற்றையும் உள்ளடக்கியது. நீரியல் துறை வல்லுநர் நீரியலாளர் எனப்படுகிறார். அவர் பொதுவாக பின்வரும் துறைகளில் பங்காற்றுகிறார்: புவியியல் அல்லது நிலவியல், சூழலியல், இயற்புவியியல் அல்லது குடிசார் மற்றும் சூழல் பொறியியல். நீர்மாரியியல், புறப்பரப்பு நீரியல், வடிகால் மற்றும் வடிநில மேலாண்மை, நீர்த்தரவியல் ஆகியன இதன் உட்பிரிவுகள். இப்பிரிவுகளில் நீரே முதன்மையான ஆய்வுக்கூறு. பெருங்கடலியலிலும், மாரியியலிலும் நீரானது பல்வேறு கூறுகளுள் ஒன்றாகவே இருப்பதால் அவை நீரியலின் உட்பிரிவாகக் கருதப்படுவதில்லை.


</doc>
<doc id="100148" url="https://ta.wikipedia.org/wiki?curid=100148" title="வாயில் இளங்கண்ணன்">
வாயில் இளங்கண்ணன்

வாயில் இளங்கண்ணன் சங்ககாலப் புலவர்களில் ஒருவர். குறுந்தொகை 346 எண் கொண்ட பாடலைப் பாடியவர் இவர். இந்த ஒரு பாடல் மட்டுமே இவர் பாடியதாகச் சங்கநூல் தொகுப்பில் உள்ளது.

வாயில் என்பது ஊரின் பெயர். சென்னை மயிலாப்பூர் சிவபெருமானை வாயிலிலிருந்தே வழிபட்ட சிவனடியார் வாயிலார். இவர் வாந்த ஊர்ப்பகுதி வாயில். இந்தப் புலவர் இளங்கண்ணன் இந்த ஊரில் வாழ்ந்தவர் போலும்.

தலைவன் நாடு
தலைவி
இப்போது இவள் மனையில் அஃகிக் கிடக்கிறாள் (மனை அளவில் சுருங்கிக் கிடக்கிறாள்)


</doc>
<doc id="100150" url="https://ta.wikipedia.org/wiki?curid=100150" title="பிரித்தானியர் ஆட்சியில் இந்தியத் தொழிலாளர்களின் வருகை">
பிரித்தானியர் ஆட்சியில் இந்தியத் தொழிலாளர்களின் வருகை

கோல்புறூக் சீர்த்திருத்தங்களின் விளைவாக இலங்கையில் புதிதாக ஆரம்பிக்கப்பட்ட பெருந்தோட்டங்களில் உள்நாட்டு மக்கள் வேலை செய்ய விரும்பவில்லை

காரணம்:


</doc>
<doc id="100151" url="https://ta.wikipedia.org/wiki?curid=100151" title="வாயிலான் தேவன்">
வாயிலான் தேவன்

வாயிலான் தேவன் சங்ககாலப் புலவர்களில் ஒருவர். குறுந்தொகை 103, 108 ஆகிய இரண்டு பாடல்கள் இவர் பாடியனவாகச் சங்கப்பாடல் தொகுப்பில் உள்ளன.

வாயில் என்பது ஊரின் பெயர். சென்னை மயிலாப்பூர் சிவபெருமானை வாயிலிலிருந்தே வழிபட்ட சிவனடியார் வாயிலார். இவர் வாந்த ஊர்ப்பகுதி வாயில். இந்தப் புலவர் இளங்கண்ணன் இந்த ஊரில் வாழ்ந்தவர் போலும்.
நாரை

நாரை இரைதேட முடியாமல் தூவானத் துவலைகள் தூவிக்கொண்டிருக்கின்றன. வாடைக்காற்று நாரையையே நடுங்க வைத்துக்கொண்டிருக்கிறது.

இப்போது கூட அவர் வருவதாகத் தெரியவில்லை. இனி என்னால் வாழமுடியாது போல் இருக்கிறது. - தலைவி தோழியிடம் கூறுகிறாள்.

குன்றத்தில் மழை விளையாடும் கார்காலம் வந்துவிட்டது.
கறவை மாடுகள் கன்றுகள் இருக்கும் இடத்துக்குத் திரும்பும் மாலைக்காலமும் வந்துவிட்டது.
வெண்ணிற முல்லைப் பூக்களும் பூக்கின்றன. (அவர் இங்கு இல்லை. அதனால் சூடிக்கொள்ள முடியவில்லை)
இனி என்னால் வாழமுடியாது போல் ஆகிவிட்டது. - தலைவி தோழியிடம் கூறும் செய்தி இது.


</doc>
<doc id="100153" url="https://ta.wikipedia.org/wiki?curid=100153" title="ஜான் ரைட்">
ஜான் ரைட்

ஜான் கப்ரி ரைட் (John Geoffrey Wright, பிறப்பு: சூலை 5 1954), நியூசிலாந்து அணியின் பயிற்றுனரான இவர் நியூசிலாந்து, டபீல்ட்டைப் பிறப்பிடமாகக் கொண்டவர். 19080ஆம் ஆண்டில் ஆத்திரேலியத் துடுப்பாட்ட அணிக்கு எதிரான தேர்வுத் துடுப்பாட்டப் போட்டியில் ஒரு பந்தில் 8 ஓட்டங்களை எடுத்தார். (1 நான்கு, ஓவர் த்ரோ மூலம் 4 ) இந்தச் சாதனையை செய்த இரன்டாவது நபர் இவர் ஆவார்.


</doc>
<doc id="100157" url="https://ta.wikipedia.org/wiki?curid=100157" title="வக்கார் யூனிசு">
வக்கார் யூனிசு

வக்கார் யூனிசு மைட்லா ('Waqar Younis Maitla , பிறப்பு: நவம்பர் 16, 1971), 

பாக்கித்தான் துடுப்பாட்ட அணியின் முன்னாள் வீரர் மற்றும் தேர்வுத் துடுப்பாட்டம்,ஒருநாள் பன்னாட்டுத் துடுப்பாட்டங்களில் தலைவராக இருந்தவர் ஆவார். வலது கை விரைவு வீச்சாளர்.அனைத்துக் காலத்திற்குமான சிறந்த பந்து வீச்சாளர்களில் ஒருவராக அறியப்படுகிறார். மேலும் பாக்கித்தான் துடுப்பாட்ட அணியின் முன்னாள் தலைமைப் பயிற்சியாளரும் ஆவார். 2018 இந்தியன் பிரீமியர் லீக் போட்டிகளில் கொல்கத்தா நைட் ரைடர்ஸ் அணியின் விரைவு வீச்சு பயிற்சியாளராகப் பணியாற்றி வருகிறார்.

2012 ஆம் ஆண்டில் தேர்வுத் துடுப்பாட்டப் போட்டிகளின் தலைவரானார். அப்போது இவருக்கு வயது 22 ஆண்டுகள் 15 நாள்களாகும். இதன்மூலம் மிகக் குறைந்த வயதில் பாக்கித்தான் துடுப்பாட்ட அணியின் , தேர்வுத் துடுப்பாட்டத் தலைவர் எனும் சாதனையையும் , சர்வதேச அளவில் மூன்றாவது இடத்தையும் பிடித்தார். 1989- 2003 ஆண்டுகளுக்கிடையே இவர் மொத்தமாக 87 தேர்வுத் துடுப்பாட்டங்களிலும், 262 ஒருநாள் பன்னாட்டுத் துடுப்பாட்டப் போட்டிகளிலும் பாக்கித்தான் அணிக்காக சர்வதேச போட்டிகளில் விளையாடியுள்ளார். 

இவர் பின் ஊசலாடும் பந்துகளை விரைவாக வீசுவதின் மூலம் பரவலாக அறியப்படுகிறார். தேர்வுத் துடுப்பாட்டப் போட்டிகளில் 373 இலக்குகளும், ஒருநாள் பன்னாட்டுத் துடுப்பாட்டப் போட்டிகளில் 416 இலக்குகளையும் வீழ்த்தினார். இவர் வசீம் அக்ரம் போன்ற பந்துவீச்சாளர்களுடன் இணைந்து பந்துவீசினார். இவர்களின் காலத்தில் சிறந்த பந்துவீச்சு வீரர்களைக் கொண்ட அணியாக பாக்கித்தான் அணி இருந்தது. 350 போட்டிகளுக்கு மேல் விளையாடியவர்களுள் டேல் ஸ்டெய்னிற்கு அடித்த படியாக சிறந்த "ஸ்டிரைக் ரேட்" வைத்துள்ளார். ஒருநாள் பன்னாட்டுத் துடுப்பாட்டப் போட்டிகளில் மிகக் குறைநத வயதில் 400 இலக்குகளை வீழ்த்தியவர் எனும் சாதனையைப் படைத்தார்.

2006 முதல் 2007 ஆம் ஆண்டு வரை தலைமைப் பந்துவீச்சு பயிற்சியாளராக பனிபுரிந்தார். மார்ச் 3, 2010 ஆம் ஆண்டில் பாக்கித்தான் துடுப்பாட்ட அணியின் தலைமைப் பயிற்சியாளராக நியமிக்கப்பட்டார். சில சொந்த காரணங்களுக்காக ஆகஸ்டு 19, 2011 இல் அந்தப் பொறுப்பிலிருந்து விலகினார். 2013 இந்தியன் பிரீமியர் லீக் தொடரில் சன்ரைசர்ஸ் ஐதராபாத் அணியின் பந்துவீச்சு பயிற்சியாளராக நியமனம் செய்யப்பட்டார்.

நவம்பர் 16, 1989 ஆம் ஆண்டில் இந்தியத் துடுப்பாட்ட அணிக்கு எதிரான போட்டித் தொடரில் இவர் அறிமுகமானார். இதே போட்டியில் தான் சச்சின் டெண்டுல்கர் அறிமுகமானார். இந்தப் போட்டியில் சச்சின் டெண்டுல்கர், கபில்தேவ் உள்ளிட்ட 4 இலக்குகளை வீழ்த்தினார். இந்தப் பந்துவீச்சின் மூலம் பாக்கித்தான் ஊடகங்கள் இவரை விக்கி எனவும் "பியூர்வால எக்ஸ்பிரஸ்" எனவும் அழைத்தனர். இவர் பெரும்பாலும் வசீம் அக்ரமுடன் இனைந்து துவக்க ஓவர்கள் வீசினர். இவர்களின் காலத்தில் மிக அச்சுறுத்தலான பந்துவீச்சு இணையாக இவர்கள் கருதப்பட்டார்கள். 1994 ஆம் ஆண்டில் நியூசிலாந்து துடுப்பாட்ட அணிக்கு எதிரான ஒருநாள் பன்னாட்டுத் துடுப்பாட்டப் போட்டியில் "ஹேட்ரிக்" இலக்குகளை வீழ்த்தினார். பாக்கித்தான் துடுப்பாட்ட அணியின் தலைவராக இருந்த வசீம் அக்ரமுடன் ஏற்பட்ட பிரச்சினைகள் மற்றும் சில குற்றச்சாட்டுகளினாலும் 2000 ஆம் ஆண்டின் துவக்கத்தில் அணியில் இவருக்கு இடம் கிடைக்கவில்லை.


</doc>
<doc id="100161" url="https://ta.wikipedia.org/wiki?curid=100161" title="கச்சிராயர்கள்">
கச்சிராயர்கள்

கச்சிராயர்கள் தமிழ் நாட்டில் காஞ்சிபுரம் அருகே ஆட்சி புரிந்த குறுநில மன்னர்கள். 18 ஆம் நூற்றாண்டைச் சேர்ந்த இவர்கள் பல்லவர்களின் வழி வந்தவர்களாக இருக்கலாம் என சில வரலாற்றாளர்கள் கருதுகிறார்கள். 


</doc>
<doc id="100162" url="https://ta.wikipedia.org/wiki?curid=100162" title="டிரெவர் பேலிஸ்">
டிரெவர் பேலிஸ்

டிரெவர் ஹார்லி பேலிஸ்: (Trevor Harley Bayliss), பிறப்பு: திசம்பர் 21, 1962), இலங்கை அணியின் பயிற்றுனரான இவர் ஆத்திரேலியா நியுசவ்த்வேல்ஸ் அணியின் முன்னாள் பயிற்றுனரும் கூட. ஆகத்து 1, 2007), முதல் இலங்கை அணியின் பயிற்றுனரான கடமையாற்றுகின்றார்.


</doc>
<doc id="100166" url="https://ta.wikipedia.org/wiki?curid=100166" title="ஆலன் புட்சர்">
ஆலன் புட்சர்

ஆலன் ரேமன்ட் புட்சர் (Alan Raymond Butcher), பிறப்பு: சனவரி 7, 1954), சிம்பாப்வே அணியின் பயிற்றுனரான இவர் இங்கிலாந்தைப் பிறப்பிடமாகக் கொண்டவர்.


</doc>
<doc id="100167" url="https://ta.wikipedia.org/wiki?curid=100167" title="பரப்பின் செங்குத்து">
பரப்பின் செங்குத்து

பரப்பின் செங்குத்து அல்லது செங்குத்து ("Surface normal" or "Normal") என்பது, ஒரு பரப்பு தட்டையானதாக இருக்கும்போது அப்பரப்பிற்குச் செங்குத்தான ஒரு திசையன் ஆகும். இரு பரிமாணத்தில் ஒரு வளைவரையின் செங்கோடு (செங்குத்துக்கோடு) அந்த வளைவரையின் தொடுபுள்ளியில் தொடுகோட்டிற்குச் செங்குத்தாக அமையும்.

பரப்பு தட்டையாக இல்லாமல் வளைந்திருந்தால் (அதாவது முப்பரிமாணத்தில்) அந்த வளைபரப்பின் மேல் உள்ள ஒரு புள்ளியில் அவ்வளைபரப்பின் தொடுதளத்திற்குச் செங்குத்தாக அமைந்த திசையன், அப்புள்ளியில் வளைபரப்பின் செங்குத்தாகும். ஒரு பரப்பின் செங்குத்தின் திசைக்கு நேர் எதிர்திசையில் அமையும் திசையனும் அப்பரப்பின் செங்குத்துத் திசையனாகும். 

யூக்ளிடிய வெளியில் உட்பொதிந்த, ஏதேனுமொரு பரிமாண, வகையிடத்தகு பன்மடிவெளிகளுக்கும் இந்த செங்குத்துக் கருத்துரு பொதுமைப்படுத்தப்பட்டுள்ளது. ஒரு பன்மடிவெளியில் அமைந்த ஒரு புள்ளி "P". இப்புள்ளியில் பன்மடிவெளியின் தொடுவெளிக்கு செங்குத்தான திசையன்களின் கணம், புள்ளி "P" இல் அப்பன்மடிவெளியின் செங்குத்து வெளி அல்லது செங்குத்துத் திசையன் வெளி எனப்படும். வகையிடத்தகு வளகோடுகளுக்கு வளைமைத் திசையன் செங்குத்துத் திசையனாக அமையும்.

குவிவுப் பல்கோணங்களின் (முக்கோணங்கள் போன்றவை) இரு இணையில்லாப் பக்கத் திசையன்களின் குறுக்குப் பெருக்கத் திசையன் அப்பல்கோணத்தின் செங்குத்துத் திசையன் ஆகும்.

formula_1 சமன்பாட்டால் குறிக்கப்படும் தளத்தின் செங்குத்துத் திசையன் formula_2 

தளத்தின் சமன்பாடு:

இத்தளத்தின் செங்குத்துத் திசையன் b , c ஆகிய இரு திசையன்களுக்கும் செங்குத்தாக இருக்கும். b , c இன் குறுக்குப் பெருக்கம் காணக் கிடைக்கும் திசையன் formula_4 தளத்தின் செங்குத்து ஆகும்.



</doc>
<doc id="100168" url="https://ta.wikipedia.org/wiki?curid=100168" title="அல்-அகீலா சண்டை">
அல்-அகீலா சண்டை

எல் அகீலா சண்டை ("Battle of El Agheila") இரண்டாம் உலகப் போரின் வடக்கு ஆப்பிரிக்கப் போர் முனையில் நிகழ்ந்த ஒரு சண்டை. இது மேற்குப் பாலைவனப் போர்த்தொடரின் ஒரு பகுதியாகும். தளபதி எர்வின் ரோம்மல் தலைமையிலான அச்சுப் படைகள் எல் அலாமீனிலிருந்து துனிசியாவிற்கு பின்வாங்கிச் செல்லும் போது அவற்றுக்கும் நேச நாட்டுப் படைகளுக்கும் இம்மோதல் நிகழ்ந்தது.

நவம்பர் முதல் வாரம், 1942ல் இரண்டாம் எல் அலாமீன் சண்டையின் இறுதி கட்டத்தில் தோல்வி உறுதி என்று தெரிந்த பின்னர் ரோம்மல் தன் படைகளைப் பின்வாங்க உத்தரவிட்டார். பெரும் பலத்துடன் அவரது படைகளை விரட்டி வந்த நேச நாட்டுப் படைகள் விடாது தாக்கின. மேற்குப் பாலைவனப் போர்த் தொடரில் முன்பு நிகழ்ந்த பின்வாங்கல்களைப் போல இம்முறை கட்டம் கட்டமாகப் பின்வாங்க முடியாது என்பதை உணர்ந்த ரோம்மல் நேராக எல் அகீலா அரண்நிலைகளைக்குப் பின்வாங்க முடிவு செய்தார். நவம்பர் 7ம் தேதி மெர்சா மாத்ரூ, 9ம் தேதி சிடி பர்ரானி, 11ம் தேதி ஆலஃபாயா கணவாய் ஆகிய அரண்நிலைகளை அச்சுப் படைகள் காலி செய்தன. நவம்பர் 13ம் தேதி டோப்ருக் நகரம் நேச நாட்டுப் படைகளிடம் வீழ்ந்தது. இதே போல டெர்னா நவம்பர் 15ம் தேதியும் பெங்காசி அதற்கு ஐந்து நாட்கள் கழித்தும் நேச நாட்டுப் படைகளால் கைப்பற்றப்பட்டன. 

மெர்சா பார்கா, எல் அகீலா நிலைகளை அடைந்த ரோம்மலின் படைகள் அவற்றைப் பலப்படுத்தின. முன்பு இரு முறை மேற்கு ஆப்பிரிக்கப் போர்த்தொடரில் நிகழ்ந்தது போல், இம்முறை வேகமாக முன்னேறி ரோம்மலின் படைகளால் எதிர்த்தாக்குதலுக்குள்ளாவதை மோண்ட்கோமரி விரும்பவில்லை. எனவே உடனே எல் அகீலா நிலையைத் தாக்காமல், சில வாரங்கள் தன் படைப்பிரிவுகளுக்கு ஓய்வு கொடுத்தார். கடல் வழியாக எல் அகீலா நிலையின் பின்புறம் படைப்பிரிவுகளை தரையிறங்கச் செய்து அச்சுப் படைகளை சுற்றி வளைக்கத் திட்டமிட்டார். டிசம்பர் 11/12 ம் தேதிகளில் சண்டை மீண்டும் தொடங்கியது. ஆனால் எல் அகீலா சுற்றி வளைக்கப்படும் அபாயத்தை அறிந்த ரோம்மல் லிபியாவை விட்டு தன் படைகளைப் பின்வாங்கி துனிசியாவுக்குச் செல்ல உத்தரவிட்டார். இதனால் எல் அகீலாவில் சிறிய அளவு மோதல்களே ஏற்பட்டன. ஆனால் இத்துட்டன் இரு ஆண்டுகளுக்கு மேலாக லிபியாவில் நடந்த வந்த மோதல்கள் முடிவடைந்தன.


</doc>
<doc id="100171" url="https://ta.wikipedia.org/wiki?curid=100171" title="ஆண்டி பிளவர்">
ஆண்டி பிளவர்

ஆண்டி பிளவர் (Andrew "Andy" Flower), பிறப்பு: ஏப்ரல் 28 1968), இங்கிலாந்து அணியின் பயிற்றுனரான இவர் தென்னாபிரிக்கா கெப்ட் டவுனைப் பிறப்பிடமாகக் கொண்டவர் ஆவார். சிம்பாப்வே அணியின் முன்னாள் துடுப்பாட்டக்காரர் ஆவார்.


</doc>
<doc id="100172" url="https://ta.wikipedia.org/wiki?curid=100172" title="அப்சரோன்">
அப்சரோன்

அப்சரோன்(English: Absheron, ) குடாநாடு அசர்பைஜான் நாட்டிலுள்ள ஒரு பிரதேசமாகும். அசர்பைஜான் தலைநகரமான பாக்கு மற்றும் சும்காயிற், கிர்டாலன் நகரங்கள் இப்பிரதேசத்தில் அமைந்துள்ளன.

இது பாக்கு, சும்காயிற் மற்றும் அப்சரோன் மாவட்டம் ஆகிய மாவட்டங்களை உள்ளடக்கிய பிரதேசமாகும்.

இக்குடாநாடு கஸ்பியன் கடலினுள் கிழக்குமுகமாக 37 மைல்கள்(60 கி.மீ) நீள்கின்றது. இது அதிகபட்சமாக 19 மைல்கள்(30 கி.மீ) அகலமுடையது.


</doc>
<doc id="100176" url="https://ta.wikipedia.org/wiki?curid=100176" title="தேனி - அல்லிநகரம் வாரச்சந்தை">
தேனி - அல்லிநகரம் வாரச்சந்தை

தேனி - அல்லிநகரம் நகராட்சிக்குச் சொந்தமான தேனி - அல்லிநகரம் வாரச்சந்தை தமிழ்நாட்டின் இரண்டாவது மிகப்பெரிய வாரச்சந்தை என்று தேனி - அல்லிநகரம் நகராட்சி இணைய தளம் கூறுகிறது. இந்த வாரச்சந்தையில் காய்கறிகள், பழங்கள், வீட்டு உபயோகப் பொருட்கள், ஆடு, மாடு, கோழி விற்பனை என்று இந்த வாரச்சந்தையில் அனைத்துப் பொருட்களையும் வாங்கிக் கொள்ளலாம். இந்த வாரச்சந்தை ஞாயிற்றுக்கிழமைகளில் நடைபெறுகிறது. இந்த சந்தை வியாழன் மற்றும் ஞாயிற்றுக்கிழமைகளில் நடைபெறுகிறது. தேனி மாவட்டத்திலிருக்கும் பிற ஊர்களிலிலிருந்தும், அருகிலுள்ள திண்டுக்கல், மதுரை மாவட்டங்களிலிருந்தும் கேரள மாநிலத்தின் இடுக்கி மாவட்டப் பகுதிகளிலிருந்தும் வணிகர்கள் தங்களுக்குத் தேவையான பொருட்களை வாங்கிச் செல்கின்றனர். இதனால் தேனி நகரில் அரசு நிர்வாக அமைப்புகள் தவிர வணிக நிறுவனங்கள் அனைத்தும் ஞாயிற்றுக்கிழமையை வேலை நாளாகவும், புதன்கிழமையைப் பொது வார விடுமுறை நாளாகவும் கொண்டுள்ளன. 


</doc>
<doc id="100177" url="https://ta.wikipedia.org/wiki?curid=100177" title="தேனி மாவட்ட சட்டமன்றத் தொகுதிகள்">
தேனி மாவட்ட சட்டமன்றத் தொகுதிகள்

தேனி மாவட்டத்தில் தொகுதி மறுவரையறைக்குப் பின்பு தேனி சட்டமன்றத் தொகுதி நீக்கம் செய்யப்பட்டது. தற்போது ஆண்டிபட்டி சட்டமன்றத் தொகுதி, பெரியகுளம் சட்டமன்றத் தொகுதி, போடிநாயக்கனூர் சட்டமன்றத் தொகுதி, கம்பம் சட்டமன்றத் தொகுதி ஆகிய நான்கு சட்டமன்றத் தொகுதிகள் உள்ளன.

தேனி மாவட்டத்திலுள்ள சட்டமன்றத் தொகுதியில் இது ஒரு பொதுத் தொகுதி ஆகும். இத் தொகுதியில் தேனி மாவட்டத்தின் ஆண்டிபட்டி தாலுகா பகுதி முழுமையாகவும், உத்தமபாளையம் தாலுகா வின் கீழக்கூடலூர், நாராயணத்தேவன்பட்டி மற்றும் வண்ணாத்திப்பாறை (ஆர்.எப்) வருவாய்க் கிராமங்கள்,காமயக்கவுண்டன்பட்டி (பேரூராட்சி), கூடலூர் (நகராட்சி) மற்றும் ஹைவேவிஸ் (பேரூராட்சி) ஆகிய பகுதிகளும் இடம் பெற்றுள்ளன.

தேனி மாவட்டத்திலுள்ள சட்டமன்றத் தொகுதியில் இது ஒரு தாழ்த்தப்பட்டவர்களுக்கான தனித் தொகுதி ஆகும். இத்தொகுதியில் தேனி மாவட்டத்தின் பெரியகுளம் தாலுகா பகுதி முழுமையாகவும், தேனி தாலுகா பகுதியில் ஊஞ்சாம்பட்டி வருவாய்க் கிராமமும், தேனி- அல்லிநகரம் (நகராட்சி)பகுதி முழுமையாகவும் இடம் பெற்றுள்ளன.

தேனி மாவட்டத்திலுள்ள சட்டமன்றத் தொகுதியில் இது ஒரு பொதுத் தொகுதி ஆகும். இத்தொகுதியில் தேனி மாவட்டத்தின் போடிநாயக்கனூர் தாலுகா பகுதி முழுமையாகவும், தேனி தாலுகாவில் கொடுவிலார்பட்டி, கோவிந்தநகரம், தாடிச்சேரி, தப்புக்குண்டு, உப்பார்பட்டி, கோட்டூர், சீலையம்பட்டி, பூமலைக்குண்டு மற்றும் ஜங்கால்பட்டி வருவாய்க் கிராமப் பகுதிகளும், பழனிசெட்டிபட்டி (பேரூராட்சி) மற்றும் வீரபாண்டி (பேரூராட்சி) பகுதிகளும், உத்தமபாளையம் தாலுகாவில் பொட்டிபுரம், சங்கரபுரம், பூலாநந்தாபுரம், மற்றும் புலிகுத்தி வருவாய்க் கிராமப் பகுதிகளும், குச்சனூர் (பேரூராட்சி) மற்றும் மார்க்கையன்கோட்டை (பேரூராட்சி) பகுதிகளும் இடம் பெற்றுள்ளன.

தேனி மாவட்டத்திலுள்ள சட்டமன்றத் தொகுதியில் இது ஒரு பொதுத் தொகுதி ஆகும். இத்தொகுதியில் தேனி மாவட்டத்தின் உத்தமபாளையம் தாலுகாவில் தேவாரம், தே.மீனாட்சிபுரம், பண்ணைப்புரம், உத்தமபாளையம், மல்லிங்காபுரம், கோகிலாபுரம் இராயப்பன்பட்டி, அழகாபுரி, முத்துலாபுரம், சின்னஓவுலாபுரம், எரசக்கநாயக்கனூர், கன்னிசேர்வைபட்டி, எரசக்கநாயக்கனூர் மலை, வேப்பம்பட்டி மற்றும் சீப்பாலக்கோட்டை வருவாய்க் கிராமப் பகுதிகளும், தேவாரம் (பேரூராட்சி), பண்ணைப்புரம் (பேரூராட்சி), கோம்பை (பேரூராட்சி), உத்தமபாளையம் (பேரூராட்சி), அனுமந்தன்பட்டி (பேரூராட்சி), க.புதுப்பட்டி (பேரூராட்சி), கம்பம் (நகராட்சி), சின்னமனூர் (நகராட்சி) மற்றும் ஓடைப்பட்டி (பேரூராட்சி) பகுதிகளும் இடம் பெற்றிருக்கின்றன.


</doc>
<doc id="100182" url="https://ta.wikipedia.org/wiki?curid=100182" title="அழகன்குளம்">
அழகன்குளம்

அழகன் குளம் (ஆங்கிலம் : Alagankulam) தமிழ்நாட்டில், இராமநாதபுரம் மாவட்டம், இராமநாதபுரம் வட்டம், மண்டபம் ஊராட்சி ஒன்றியத்தில் உள்ள அழகன்குளம் ஊராட்சியில் அமைந்த கிராமம் ஆகும்.

அழகன்குளம், பாண்டியர்களின் ஒரு துறைமுக நகராகவும் விளங்கியது; மன்னராட்சி நடைப்பெற்ற இப்பகுதியின் பெயர் அழகாபுரி ஆகும். பின்னர் மருவி அழகன்குளம் என்றும் அழைக்கப்பட்டு வருகின்றது. மன்னர் வாழ்ந்ததற்கு சான்றாக மன்னரின் கோட்டை சிதிலமடைந்து, மண்ணில் புதைந்துள்ளது, புதையுண்ட பகுதி மேடாக காட்சியளிக்கப்படுகிறது. கடந்த 15 ஆண்டுகளுக்கு முன்னர் தொல்லியல் துறையினரால் மன்னரின் வாள், கேடயம், பொற்காசுகள் கண்டுபிடிக்கப்பட்டுள்ளன.

இராமநாதபுரத்தின் கிழக்கே அமைந்த்துள்ள இப்பகுதியின் புவியியல் அமைவு 9°21'17"N 78°58'9"E ஆகும்.வடக்கே பாக் நீரிணையும் தெற்கே வைகை ஆறும் எல்லையாக உள்ளது. கிழக்கே வைகை முகத்துவாரமும், மேற்கே பனைக்குளம் கிராமமும் அமைந்துள்ளது. தேசிய நெடுஞ்சாலை 49 உடன் நதிப்பாலம் மூலமாக இக்கிராமம் இணைக்கப்பட்டுள்ளது.

சுமார் 6000 அதிகமாக மக்கள் வாழ்கிறார்கள், இங்குள்ள மக்களின் தொழில் விவசாயம் மற்றும் அரபு நாடுகளில் பணி புரிபவர்கள்.

பண்டைய காலம் தொட்டே வெற்றிலை கொடிக்கால், மீன்பிடி மற்றும்,கடல் வாணிபமே நிகழ்ந்துள்ளது.மலேசியா, இலங்கை போன்ற நாடுகளுக்கு வாணிப தொடர்பு இருந்துள்ளது.தற்போது வளைகுடா நாடுகள் மற்றும் கிழக்காசிய நாடுகளில் பலர் பணி புரிகின்றனர். இப்பகுதியில் விளையும் வெற்றிலை மாவட்ட அளவில் புகழ் பெற்றதாகும்.விவசாயமும் நடைபெறுகின்றது.

பெரும்பாலும் பேருந்து போக்குவரத்தே பயன்படுகிறது. இது தவிர மகிழுந்து போக்குவரத்தும் உள்ளது.

இங்குள்ள பலரும் மருத்துவம், பொறியியல், வழக்குரைஞர்களாகவும் மலேசியாவிலும் பணிபுரிகின்றனர். கல்விக்கு இங்கு இஸ்லாமிய பாடசாலைகளான அல்மதரசத்துல் ரஷீதிய்யா,அஸ்ரஃபுல் உலூம் என்னும் ஹிப்லு மதரஸாவும் உள்ளது. புதையுண்ட கோட்டையின் மேட்டுப்பகுதியில் அரசு மேல்நிலைப்பள்ளி அமைந்துள்ளது. தனியாரின் நஜியா மெட்ரிக் மேல்நிலைப்பள்ளியும், நபீசா அம்மாள் நர்சரிப்பள்ளியும் அமைந்துள்ளன. ஒரு அரசு தொடக்கப்பள்ளியும் அமைந்துள்ளது.

இந்துக்களின் வைகாசி விசாகம், இஸ்லாமியப் பெருநாள்களும், மதரஸா மாணவர்களின் குர்ஆன் ஓதும் போட்டி ஆகியவை பிரபலம்.



</doc>
<doc id="100185" url="https://ta.wikipedia.org/wiki?curid=100185" title="வாடாப் பிரமந்தன்">
வாடாப் பிரமந்தன்

வாடாப் பிரமந்தன் சங்ககாலப் புலவர்களில் ஒருவர். குறுந்தொகை 331 எண்ணுள்ள ஒரே ஒரு பாடல் இவர் பாடியதாகச் சங்கநூல் கொகுப்பில் காணப்படுகிறது.

தலைவன் பொருள் தேடச் செல்லவிருப்பதைத் தலைவி தெரிந்துகொண்டு வாடியிருக்கிறாள். தோழி தலைவியைத் தேற்றுகிறாள்: 

மாந்தளிர் போன்ற உன் மேனியைப் பசக்கும்படி விட்டுவிட்டுச் செல்ல அவருக்கு என்ன அந்தப் பொருள் சிறந்ததா? இல்லை. எனவே பிரியமாட்டார். நீர் இல்லாமல் மூங்கிலே வாடிப்போயிருகிறதாம். அங்கு வம்பலரைக் கொன்று சாய்க்கும் யானைகள் இருக்குமாம். அங்குள்ள மறவர் கூட்டமாகச் சேர்ந்து அம்பு எய்தாலும் அது பொருட்படுத்தாதாம். இந்த வழியிலா செல்வார்? செல்லமாட்டார், என்கிறாள் தோழி.


</doc>
<doc id="100187" url="https://ta.wikipedia.org/wiki?curid=100187" title="வன்பரணர்">
வன்பரணர்

வன்பரணர் சங்ககாலப் புலவர்களில் ஒருவர். வரலாற்றுப் புலவர் என்று போற்றப்படும் வேறொரு புலவர் பரணர். இவர் அவர் அல்லர் என்பதை உணர்த்த இவரை வன்பரணர் எனக் குறிப்பிடலாயினர்.

நற்றிணை 374, 
புறநானூறு 148, 149, 150, 152, 153, 155

கண்டீரக்கோப் பெருநள்ளி (கண்டீர மலை அரசன்)
வல்வில் ஓரி (கொல்லிமலை அரசன்) (= ஆதன் ஓரி)

வினை முற்றி மீளும் தலைவன் வரும் வழியில் கண்டவர்களிடம் தன் மனையாளைப் பற்றி வினவுகிறான். 

அருவி கொட்டும் மலைநாட்டு அரசன் நள்ளி. அவனைப் பாடுபவர்களுக்கு அவன் யானைகளைப் பரிசிலாகத் தருவானாம். வன்பரணர் அவனைப் பாடும்போது பரிசில் பெறுவதற்காக அவன் செய்யாதனவற்றைப் பொய்யாகப் பாடமாட்டாராம்.

நள்ளி வன்பரணரை அவரது குடும்பத்தோடு காப்பாற்றுவதால், அவரது குடும்பமே மாலையில் மருதப்பண் பாடுவதையும், காலையில் செவ்வழிப்பண் பாடுவதையும் மறந்துவிட்டதாம்.

இவன் வேட்டுவக் குலத்தைச் சார்ந்தவன்.தோட்டி நளிமலை நாடன் என்று போற்றப்படும் அரசன் நள்ளி. 
தோட்டி இப்போது தொட்டபெட்டா என்னும் பெயர் பூண்டு விளங்குகிறது. இவன் வல்வில் வேட்டுவன் என்று போற்றப்படுகிறான்.

நள்ளி தன்னை எப்படிப் பேணினான் என்பதை இப்பாடலில் புலவர் குறிப்பிடுகிறார். குளிரில் நடுங்கும் பருந்தின் சிறகு போல அவரது ஆடை கிழிந்திருந்ததாம். தன்னை அறியாமல் கால் போன வழியில் தனக்குத் தெரியாத வேறொரு நாட்டுக்கு அவர் வந்துவிட்டாராம். வழியில் ஒருவன் இவரது உடல் வருத்தத்தையும், உள்ள உலைவையும் கண்டானாம். அவன் மானை வேட்டையாடிக் குருதி படிந்த கழல் அணிந்திருந்தானாம். தலையில் திருமணி முடி அணிந்திருந்தானாம். அதனால் ஒரு செல்வத் தோன்றல் போல் காணப்பட்டானாம். அவனைப் பார்த்ததும் புலவர் அவனைத் தொழுது எழுந்தாராம். அவனோடு வந்த இளையர் வருவதற்கு முன் தன்னிடமிருந்த ஞெலிகோலில் தீ மூட்டி தான் வேட்டையாடிய மானைச் சுட்டுப் புலவரும் அவரது சுற்றத்தாரும் தின்னும்படி கொடுத்தானாம். அவர்கள் வயிறார உண்டு பசி நீங்கி, அருவி நீரைப் பருகிவிட்டுச் செல்லத் தொடங்கினார்களாம். உடனே அவன் தன் மார்பில் அணிந்திருந்த விலைமதிக்க முடியாத ஆரத்தையும், கையில் அணிந்திருந்த கடகத்தையும் கழற்றிப் புலவர்க்குக் கொடுத்தானாம். புலவர் அவனிடம், "நீர் யார்? எந்த நாட்டில் இருப்பவர்?" என்று வினவினாராம். அவன் எதுவுமே சொல்லாமல் போய்விட்டானாம். பின்னர் புலவர் அங்கே வந்த சிலரைக் கேட்டாராம். அவன் தோட்டி மலை மக்களைக் காப்பவனாம்."நளிமலை நாடன் நள்ளி"யாம்.

வல்வில் ஓரி கொல்லிப் பொருநன் என்று சிறப்பிக்கப்பட்டுள்ளான். அவன் தனக்கு எங்கே எவ்வாறு பரிசளித்தான் என்பதைப் புலவர் வன்பரணர் நிரல்பட விளக்குகிறார்.

ஓரியின் வல்வில் வேட்டம்
இப்படிக் கொன்றவன் விற்பனைக்காக எய்ததாகத் தோன்றவில்லை. வெறுக்கத்தக்க மிகுதியான செல்வம் உடையவனாகத் தென்படுகிறான். அவன் மார்பில் முத்தாரம் இருக்கிறது. ஓரியாக இருப்பானோ? எப்படியாயினும் ஆகட்டும். 
இசைமுழக்கம்
அப்படியே அனைவரும் பாடினர். 
இறுதியில் "கோ" எனக் கூட்டிசை முழக்கம் செய்தனர். 'கோ' என்பது அரசனைக் குறிக்கும் சொல் ஆதலின் ஓரி தன்னைக் கண்டுகொண்டதாக எண்ணி நாணித் தலைகுனிந்தான். 

புலவர் புகழுரை
சுரத்தில் கொடை

ஓரியின் தந்தை பெயர் ஊதன். இதனால் இவனைப் புலவர் 'ஆதன் ஓரி' எனக் குறிப்பிடுகிறார். கொல்லிநாட்டை இவன் போரிட்டு வென்றதற்கான குறிப்பும் இதில் உள்ளது. இவன் தன் கையில் பசும்பூண் அணிந்திருந்தான்.இவன் வேட்டுவ குலத்தை சார்ந்தவன்.

இவன் தன்னிடம் இரப்போர்க்கு யானைகளை அணிகலன்கள் பூட்டி நல்குவான். புலவரது சுற்றம் யானைகளோடு நீரில் பூக்காத குவளை மலரையும் (பொற்குவளை) விருதாகப் பெற்றனர். வான்நார் எனப்படும் வெள்ளிநாரில் தொடுத்த கண்ணிகளும், அணிகலன்களும் பெற்றனர்.

இவனிடம் இருக்கும்போது பசி என்பதே இவர்களுக்கு இல்லாமல் போனதால் பசி போக்க ஆடுவதையும் பாடுவதையும் மறந்துபோயினர்.

வன்பரணர் தன் புரவலன் ஒருவன் இறந்துபோன செய்தியை இப்பாடலில் குறிப்பிடுகிறார். இந்தப் பாடல் யார்மீது பாடப்பட்டது என்று குறிப்பிடப்பட்டிருந்த வரிகள் மூலச் சுவடிகளில் அழிந்துபோயின.

பெண் ஒருத்தி வருந்துவதாக இந்தப் பாடல் உள்ளது. அவள் சொல்கிறாள். "ஐயோ என்னும் ஒலி கேட்டால், நான் புலி என்று எண்ணி அஞ்சுவேன். அவன் அணைத்துக்கொண்டால் அவன் மார்பிலிருந்து என்னை எடுத்துக்கொள்ள முடியவில்லை. 'இவனை'க் கொன்ற கூற்றம் என்னைப்போல் துடிக்கட்டும். ("பெரு விதுப்பு உறுக"). ஊர்மக்களே! வளைக்கையைப் பற்றிக்கொண்டு என்னுடன் நடந்து வாருங்கள். ('அவனைக்' காண்போம்)


</doc>
<doc id="100188" url="https://ta.wikipedia.org/wiki?curid=100188" title="பாலைவனச்சோலை">
பாலைவனச்சோலை

பாலைவனச்சோலை பாலைவனத்தில் உள்ள நீர் நிலையாகும். நிலத்தடி நீர், நிலகீழ் நதிகள், இயற்கையாய் ஏற்படும் நில அழுத்தத்தால் மேல் எழும்பும் போது பாலைவனச்சோலைகள் உருவாகின்றன. அல்லது அபூவமாக பெய்யும் சிறு மழையால் பாறையில் இருந்து கசியும் நீர் பாறைகளுக்கு இடையே தேங்கி நிலத்தடி நீர்மட்டத்தை உயரவைப்பதாலாலும் பாலைவனச்சோலைகள் உருவாகின்றன. எல்லா வகை நீர் நிலைகளும் புலம் பெயருகின்ற பறவைகள் தங்கள் இடப்பெயர்ச்சியின் போது இளைப்பாற பயன்படுத்துவதால் பறவைகளின் எச்சங்கள் ஊடாக வரும் விதைகள், நீர் நிலைகளின் அருகே சோலையாய் வளருவதால் பாலைவனச்சோலைகள் உருவாகின்றன.


</doc>
<doc id="100189" url="https://ta.wikipedia.org/wiki?curid=100189" title="கண்டீரம்">
கண்டீரம்

கண்டீரம் என்பது சங்கப் பாடல்களில் குறிப்பிடப்பட்டுள்ள ஒரு மலை. இது தற்கால நீலகிரி மலைகளுள் ஒன்று. ஈரம் கண்டு கண்டாகக் கிடக்கும் மலை கண்டீரமலை (பனிக்கட்டிக் கண்டுகள் கிடக்கும் மலை). இதன் சங்ககால அரசன் கண்டீரக்கோப் பெருநள்ளி. இவன் வேட்டுவ குலத்தை சார்ந்தவன் . இவனை வன்பரணர் பாடியுள்ளார். (புறம் 148, 149, 150)

தோட்டி நளிமலை நாடன் என்று போற்றப்படும் அரசன் நள்ளி. தோட்டி இப்போது தொட்டபெட்டா என்னும் பெயர் பூண்டு விளங்குகிறது. இவன் வல்வில் வேட்டுவன் என்று போற்றப்படுகிறான். (புறநானூறு 150)


</doc>
<doc id="100198" url="https://ta.wikipedia.org/wiki?curid=100198" title="ஹரிசரண்">
ஹரிசரண்

ஹரிசரண் தமிழ் திரைப்படப் பின்னணிப் பாடகர் ஆவார்.இவர் தன் பதினேழாவது அகவையில் 2004ஆம் ஆண்டு வெளிவந்த காதல் திரைப்படத்தின் மூலம் அறிமுகமானார். இவரை அறிமுகம் செய்தவர் ஜோஷ்வா ஸ்ரீதர் ஆவார். அரங்கேற்ற திரைப்படத்தில் மூன்று பாடல்கள் பாடியுள்ளார்.இவர் தமிழ் மற்றும் மலையாள மொழி திரைப்படங்களிலும் பாடல்கள் பாடி வருகிறார்.யுவன் சங்கர் ராஜாவின் இசையில் நிறைய பாடல்கள் பாடியுள்ளார். 


</doc>
<doc id="100199" url="https://ta.wikipedia.org/wiki?curid=100199" title="திருநங்கையர் நாள்">
திருநங்கையர் நாள்

திருநங்கைகளின் சமூகப் பாதுகாப்பைக் கருதி, அவர்களின் சிறப்பை வலியுறுத்தும் வகையில், ஒவ்வொரு ஆண்டும் ஏப்ரல் 15 ஆம் நாளை திருநங்கையர் நாள் எனக் கொண்டாட தமிழக அரசு மார்ச் 11, 2011 அன்று அரசாணை பிறப்பித்தது. ஏப்ரல் 15, 2008 ஆம் ஆண்டு தமிழக அரசால் திருநங்கைகளுக்கு என தனி நலவாரியம் ஒன்று அமைக்கப்பட்டது. திருநங்கைகளைச் சிறப்பிக்கும் வகையில் இந்நலவாரியம் அமைக்கப்பட்ட நாளை திருநங்கைகள் நாளாக அறிவிக்க வேண்டும் என்ற திருநங்கைகளின் கோரிக்கையை ஏற்று தமிழக அரசு இவ்வறிவிப்பை வெளியிட்டது.


</doc>
<doc id="100203" url="https://ta.wikipedia.org/wiki?curid=100203" title="இந்திய மாநில மற்றும் பிரதேசங்களின் மனித வளர்ச்சி சுட்டெண் தரவரிசைப் பட்டியல்">
இந்திய மாநில மற்றும் பிரதேசங்களின் மனித வளர்ச்சி சுட்டெண் தரவரிசைப் பட்டியல்

இது மனித வளர்ச்சிச் சுட்டெண் அடிப்படையில் இந்தியாவின் மாநில மற்றும் பிரதேசங்களின் பட்டியலாகும். இது "2008 மேகாலயா மனித வளர்ச்சி அறிக்கை"யிலிருந்து பெறப்பட்டள்ளது. இதில் குறிப்பிடப்பட்டுள்ள புள்ளி விவரங்கள் 2005 ஆண்டுக்கானவை.

மனித வளர்ச்சிச் சுட்டெண் வரிசையில் இந்திய மாநிலங்களிலேயே கேரளம் முதலாவதாகவும், யூனியன் பிரதேசங்களில் சண்டிகர் முதலாவதாகவும் உள்ளன.

முந்தய இந்திய மனித வளர்ச்சி சுட்டெண் ஆய்வறிக்கையுடன் 2005 ஆய்வறிக்கையை ஒப்பிடுகையில் இந்தியாவின் பல பகுதிகள் முன்னேறம் அடைந்துள்ளன என்பது புலனாகிறது.




</doc>
<doc id="100222" url="https://ta.wikipedia.org/wiki?curid=100222" title="அமெரிக்கோ (பாடகர்)">
அமெரிக்கோ (பாடகர்)

டொமிங்கோ ஜானி வேகா உர்சுவா (Domingo Jonhy Vega Urzúa, திசம்பர் 24, 1977, அரிகா, சிலி), அல்லது பரவலாக அமெரிக்கோ , ஓர் சிலி நாட்டுப் பாடகர். மெதுவான தாளகதியில் அமைந்த பொலேரோ என்ற இலத்தீனிய இசைவகைப் பாடகரான மெல்வின் "கோரோசோன்" அமெரிக்கோவிற்கும் அவருடன் இணைந்திசைப் பாடும் மனைவியார் மெர்சிலா டோல்டோவிற்கும் மகனாகப் பிறந்தவர். அமெரிக்கோ யி லா நியூவா அல்ஜீரியா என்ற இசைக்குழுவில் முதன்மைப் பாடகராக ஆனபிறகு பரவலாக அறியப்பட்டார்.





</doc>
<doc id="100224" url="https://ta.wikipedia.org/wiki?curid=100224" title="கனகசபை சிவகுருநாதன்">
கனகசபை சிவகுருநாதன்

கனகசபை சிவகுருநாதன் (டிசம்பர் 20 1920 - சனவரி 13 2003) கசின் எனும் பெயரால் நன்கு அறியப்பட்ட பல்துறை எழுத்தாளரும், சமூக சேவையாளருமாவார். “சட்டம்பியார்” என்ற புனைப் பெயரிலும் இவர் எழுதியுள்ளார்.

யாழ்ப்பாண மாவட்டத்தில் புலோப்பளையில் கனகசபை சேதுப்பிள்ளை தம்பதியினருக்கு மகனாகப் பிறந்த இவர் தனது ஆரம்ப, இடைநிலைக் கல்வியினை உசன் இராமநாதன் கல்லூரி, அச்சுவேலி மத்திய மகாவித்தியாலயம், சாவகச்சேரி இந்துக் கல்லூரி ஆகியவற்றில் பெற்றார். 1940 ஆம் ஆண்டு திருநெல்வேலி ஆசிரியர் கலாசாலையில் ஆசிரியர் பயிற்சிக்காக சேர்ந்தார். 1950ஆம் ஆண்டில் பண்டிதர் பரீட்சை எழுதி அதில் சித்தியடைந்தார். இவரின் மனைவி செல்லம்மா. பிள்ளைகள்: புஷ்பராணி, புஷ்பநாதன், செல்வராணி, சபாநாதன், கேதீஸ்வரநாதன்.

1943 ஆம் ஆண்டு ஆசிரியராக வெளியேறி வவுனியாவில் தனது பணியை ஆரம்பித்தார். செட்டிக்குளம், மன்னார், மத்துகமை, கொழும்பு, மட்டக்களப்பு ஆகிய பகுதிகளில் ஆசிரியப்பணி தொடர்ந்தது. 1971ஆம் ஆண்டு தொடக்கம் 1978ஆம் ஆண்டு சேவையிலிருந்து இளைப்பாறும்வரை உடுத்துறை மகாவித்தியாலயத்தின் அதிபராகக் கடமையாற்றினார்.

‘கசின்’ சிவகுருநாதன் சரசாலையில் வசிக்கும்போது இராமாவில் பிள்ளையார் கோவில் திருப்பணி, மட்டுவில் அம்மன் கோவில் திருப்பணிகளில் தன்னை ஈடுபடுத்திக் கொண்டார். அதிபர் சேவையிலிருந்து ஓய்வுபெற்ற பின்னர் தொண்ணூறுகளில் சில ஆண்டுகள் மன்னார் திருக்கேதீச்சரக் கோவலில் நிர்வாகப் பொறுப்பை ஏற்று நடத்தினார். இலங்கை இராணுவம் திருக்கேதீச்சரத்தை முற்றுகையிட்டபோது கோயிலில் கடமை புரிந்த ஊழியர்கள் எல்லோரும் வெளியேறி விட்ட நிலையில் கோவிலைப் பூட்டி இறுதியாக அங்கிருந்து இவர் வெளியேறியனார்.

1963 ஆம் ஆண்டு கொழும்பில் கடமையாற்றியபோது இலங்கை கலை இலக்கிய பேரவையின் தலைவராக விளங்கினார். இவர் தலைவராக இருந்தபோது இலக்கியப் பேரவை பல இலக்கிய விழாக்களையும் இலக்கியக் கலந்துரையாடல்களையும் நடாத்தியமை குறிப்பிடத்தக்கது. தனது இறுதிக் காலங்களில் பம்பலப்பிட்டியில் வாழ்ந்தபோது கொழும்பு தமிழ்ச்சங்கத்தில் தன்னை ஈடுபடுத்திக் கொண்டார். அங்கு பால பண்டித வகுப்புகளில் இலவசமாக விரிவுரையாற்றினார். அவ்வகுப்புகளில் அரச சேவையில் பணியாற்றிய பலர் மாணவர்களாக விளங்கினர்.

இவர் 1946ஆம் ஆண்டில் இலக்கியத்துறையில் காலடியெடுத்து வைத்துள்ளார். இவரின் கன்னியாக்கத்தை ஈழகேசரி பிரசுரித்துள்ளது. ஈழகேசரி உருவாக்கிய எழுத்தாளர்களில் இவரும் ஒருவர். “கசின்” எனும் புனைப்பெயரில் முன்னைய இலக்கியத் தலை முறையினருக்கு நன்கு அறிமுகமான சிவகுருநாதன் ஆரம்ப காலங்களில் ஈழத்தில் அனைத்து பத்திரிகைகளிலும் சிறுகதைகள், நாவல்கள், கட்டுரைகள் என நூற்றுக்கணக்கான ஆக்கங்களை எழுதியுள்ளார்.

கசினின் முதலாவது ஆக்க இலக்கியமான “வண்டியில் வளர்ந்த கதை” தொடர் புதினமாக 1947 ஆம் ஆண்டில் ஈழகேசரியில் வெளியானது. அப்புதினத்தில் அவர் கையாண்ட உத்தி காலத்தின் புதுமையானதாக சித்திரிக்கப்பட்டது. இவர் பிற்காலத்தில் 
நாவல் இலக்கியத்தைப் போலவே சிறுகதை இலக்கியத்திலும் இவர் புதுமைகளை சாதித்துள்ளார். மணியோசை, நூலும் நூற்கயிறும், இது காதலல்ல, பச்சைக் கிளி, பஞ்சும், நெருப்பும், சிலந்திவளை, தமிழன்தான், வனசஞ்சாரம், குந்து மாணிக்கம் என்பன இவரின் சிறுகதைகளுள் குறிப்பிடத்தக்கவை. ஈழத் தமிழர்களின் பழக்க வழக்கங்கள், பேச்சுமுறை போன்றவற்றை இவரின் சிறுகதைகளில் காண முடியும். இலங்கையின் அனைத்து தேசிய பத்திரிகைகளிலும் போல இவரின் ஆக்கங்கள் பிரசுரமாகியுள்ளன.

இவரது நூலுருவான படைப்புகளின் விபரம் வருமாறு:
கசின் எழுதிய நான்கு குறுநாவல்களின் தொகுதி இது. நிதானபுரி, கற்பகம், சொந்தக்கால், தேடிவந்த செல்வம் ஆகிய நான்கு குறுநாவல்கள் இடம்பெற்றுள்ளன. முதற்பதிப்பு 1995 டிசம்பர்
இந்நூலில் வண்டியில் வளர்ந்த கதை, கண்டெடுத்த கடிதங்கள் ஆகிய இரண்டு கதைகள் இடம்பெற்றுள்ளன. முதற்பதிப்பு 1995 
இந்நூலில் இவரால் எழுதப்பட்ட 15 சிறுகதைகள் இடம்பெற்றுள்ளன. வெளியீடு : யாழ். இலக்கியவட்டம், முதலாம் பதிப்பு: 1999 ஏப்ரல்
இது ஒரு நாவலாகும். வெளியீடு கண்டி தமிழ் மன்றம் முதற்பதிப்பு, 2000 செப்டம்பர் மாதம் வெளிவந்தது. 
இதுவும் ஒரு நாவலாகும். வெளியீடு பம்பலப்பிட்டி சந்ரா வெளியீட்டகம் முதற்பதிப்பு 2001 ஜுன்



</doc>
<doc id="100230" url="https://ta.wikipedia.org/wiki?curid=100230" title="சங்கரலிங்கனார்">
சங்கரலிங்கனார்

கண்டன் சங்கரலிங்கனார் மதராசு மாநிலம் "(மெட்ராஸ் ஸ்டேட்)" என்று அழைக்கப்பட்ட பகுதிக்கு ”தமிழ்நாடு” என்று பெயர் வைக்கச் சொல்லி உண்ணாவிரதமிருந்து உயிர்விட்ட ஒரு போராளி. இவர் எந்த அரசியல் கட்சியையும் சாராதவர். 75 நாட்கள் தனது கோரிக்கையை நிறைவேற்ற வேண்டி தனது வீட்டின் முன் உண்ணாவிரதமிருந்து உயிர் விட்டவர். இவர் விருதுநகரை அடுத்த மண்மலை மேடு ஊரைச் சார்ந்தவர்.

காமராசர் படித்த பள்ளியில் படித்த இவர் வணிகத்தில் புகுந்து காங்கிரசில் மிகுந்த ஈடுபாட்டுடன் இருந்தார். நாடார் சமூகத்திற்காக அபிவிருத்திச் சங்கத்தையும் துவக்கிய இவருக்கு ராசாசி உட்படப் பலருடன் தொடர்பு ஏற்பட்டது. கதர் விற்பனையில் ஆர்வம் செலுத்திய சங்கரலிங்கம் காந்தியுடன் தண்டியாத்திரையிலும் பங்கு கொண்டிருக்கிறார். பம்பாயில் வாழ்ந்த அவர் குடும்பத்தினரைப் பிரிந்து தனித்து வாழ்ந்து தன்னுடைய சொத்துக்களை விருதுநகரில் உள்ள பள்ளிக்கு எழுதி வைத்துவிட்டார். பிறகு விருதுநகர் ஆலக்கரையில் ஒரு ஆசிரமத்தை அமைத்துத் தங்கியிருந்தபோதுதான் பொட்டி சிறீராமுலுவின் உண்ணாவிரதம் ஏற்படுத்திய பாதிப்பிலும், ம.பொ.சி.யின் தமிழரசுக் கழகம், சென்னை மாகாணத்திற்கு தமிழ்நாடு எனப் பெயர் சூட்டுவதற்காகப் போராட்டம் நடத்தியதின் தூண்டுதலிலும் உண்ணாவிரதத்தை நடத்தத் திட்டமிட்டார்.

காங்கிரஸ் அரசின் முன்பாக 1956 ஜூலையில் 12 அம்சக் கோரிக்கைகளை முன்வைத்தார் அவர். தனியாக மொழிவழி மாகாணம் வேண்டும். சென்னை மாகாணத்திற்கு ‘தமிழ்நாடு’ என்று பெயர் சூட்ட வேண்டும். அரசியல் தலைவர்கள் ஆடம்பரச் செலவுகளைக் குறைத்து சாதாரண மக்களைப் போல் வாழ வேண்டும். தேர்தல் முறையில் மாற்றம் வேண்டும். தொழில்கல்வி, இந்தியா முழுவதும் மதுவிலக்கு என்று பன்னிரெண்டு கோரிக்கைகளுடன் ஜூலை 27ந்தேதி சூலக்கரை மேட்டில் தனியாளாக உண்ணாவிரதத்தைத் துவக்கினார்.அப்போது அந்த இடம் விருதுநகரிலிருந்து தூரத்தில் ஆட்கள் நடமாட்டமில்லாத பகுதியாக இருந்ததால் பொதுவுடமைக் கட்சியினரின் ஆலோசனையின் பேரில் விருதுநகர் தேசபந்து மைதானத்தில் உண்ணாவிரதத்தைத் தொடங்கினார்.அப்போதிருந்த காங்கிரஸ் அரசு சங்கரலிங்கனாரின் கோரிக்கைகளை ஏற்கவில்லை. 

அதற்குள் சங்கரலிங்கனாரின் உண்ணாவிரதம் பல சலசலப்புகளை ஏற்படுத்த ஆரம்பித்துவிட்டது. ம.பொ.சிவஞானம்., அண்ணாத்துரை, காமராசர், ஜீவானந்தம் உட்படப் பல தலைவர்கள் உண்ணாவிரதத்தை நிறுத்தச் சொல்லிக் கோரிக்கை விடுத்தனர். இருந்தும் உண்ணாவிரதம் நிறுத்தப்படவில்லை.நாளாக நாளாகச் சங்கரலிங்கனாரின் உடல்நிலை மோசமானது. விருதுநகருக்குச் சென்று அவரைச் சந்தித்துப் பேசினார் அண்ணா. அப்போது தொடர்ந்து மூன்று கடிதங்களை எழுதினார் சங்கரலிங்கனார்.

“பொதுஜனங்களின் விருப்பத்திற்கு மாறாகத் தவறான வழியில், கண்மூடித்தனமாகப் போய்க் கொண்டிருக்கும் காங்கிரஸ் கட்சி ஒழிந்தே தீரும். அறிவுத் திறன் இருந்தால் திருத்திக்கொள்ளட்டும்” என்று ‘எச்சரிக்கையுடன்’ எழுதியிருக்கிறார். 76 நாட்கள்வரை அவருடைய உண்ணாவிரதம் தொடர்ந்தது. தமிழகத்தில் அப்போதிருந்த தின இதழ்களில் இதுகுறித்த செய்திகள் தினமும் வெளிவந்து கொண்டிருந்தன.

அக்டோபர் 10ந் தேதி அன்று நிலைமை மோசமாகி சங்கரலிங்கனார் மருத்துவமனைக்கு எடுத்துச் செல்லப்பட்டார். 13.10.1956 அன்று அவருடைய உயிர் பிரிந்தது.அப்போது சென்னை மாகாணத்தில் இந்தச் செய்தி பலரை அதிர்ச்சிக்குள்ளாக்கியது. சென்னை நகரக் கல்லூரி மாணவர்கள் ஒரு நாள் உண்ணாவிரதம் இருந்தனர். மதுரை எர்ஸ்கின் மருத்துவமனையிலிருந்த சங்கரலிங்கனாரின் உடல் மதுரை தத்தனேரியில் அடக்கம் செய்யப்பட்டபோது பல கட்சித் தலைவர்கள் அஞ்சலி செலுத்தினர். இறந்தபின் தன் உடலைப் பொதுவுடமைக் கட்சியிடம் ஒப்படைத்து இறுதிமரியாதை செய்ய வேண்டும் என்று தெளிவாகக் கூறினார் , அதையொட்டி அவரை அடக்கம் செய்வதில் துணை நின்றவர்கள் பொதுவுடமைக் கட்சித் தலைவர்கள். தியாகி சங்கரலிங்கனாரின் நினைவைப் போற்றும் வகையில் தமிழக‍ அரசால் விருதுநகர் ராமமூர்தி சாலையில்-கல்லூரிசாலைப் பகுதியில் ரூ 1.6 கோடியில் மணிமண்டபம் கட்டும்பணிகள் நடைபெறுகின்றன.

சங்கரலிங்கனாரின் ‘தமிழ்நாடு’ பெயர் சூட்டுவது குறித்த கோரிக்கைக்கு அவருடைய மறைவுக்குப் பிறகு அழுத்தம் கொடுக்கப்பட்டு பல இயக்கங்கள் அந்தக் கோரிக்கைகளை முன்வைத்தன.

1962 மார்ச்சில் நாடாளுமன்றத்தில் ‘தமிழ்நாடு’ கோரிக்கைக்காகத் தனி மசோதாவே கொண்டுவந்தபோது, அது தள்ளுபடி செய்யப்பட்டது. இதைத் தொடர்ந்து 1964 சனவரியில் சென்னை மாநிலச் சட்டமன்றத்தில் தமிழ்நாடு பெயர் சூட்டத் தீர்மானம் கொண்டுவரப்பட்டபோதும் அத்தீர்மானம் தள்ளுபடி செய்யப்பட்டது. 

பின்னாளில் ஆட்சிக்கு வந்த பேரறிஞரின் அண்ணாவின் தலைமையிலான திராவிட முன்னேற்ற கழகத்தின் அரசு 1967ல் ஏப்ரல் 14 அன்று சென்னை செயின்ட் ஜார்ஜ் கோட்டை ‘தமிழக அரசு’ ஆக மாறியது. அதன் தொடர்ச்சியாக 1968 சூலை 18ல் சென்னை மாநிலத்தை ‘தமிழ்நாடு’ ஆகப் பெயர் மாற்றம் செய்யும் தீர்மானம் கொண்டுவரப்பட்டது. 23.11.1968ல் தமிழ்நாடு பெயர் மாற்ற மசோதா நாடாளுமன்றத்தில் நிறைவேறியது. 

இதையடுத்து 1.12.1968ல் தமிழ்நாடு முழுக்கப் பெயர் மாற்றம் விழாவாகக் கொண்டாடப்பட்டபோது "சங்கரலிங்கனாருக்கு நன்றியும் வணக்கமும்" தெரிவிக்கப்பட்டது.

 


</doc>
<doc id="100231" url="https://ta.wikipedia.org/wiki?curid=100231" title="செண்பகராமன் பிள்ளை">
செண்பகராமன் பிள்ளை

செண்பக்கு, ஜெய்ஹிந்த் செண்பகராமன், மாவீரர் செண்பகராமன் என்று எல்லாம் அழைக்கப்படும் செண்பகராமன் பிள்ளை (Chempakaraman Pillai, பிறப்பு: செப்டம்பர் 15, 1891– மே 28, 1934) தமிழகத்தைச் சார்ந்த இந்திய விடுதலைப் போராட்டத்தில் பங்கேற்ற போராளி் ஆவார். இங்கிந்து, செர்மனி ஆகிய நாடுகளுக்குப் பயணம் செய்து ஆங்கிலேயர்களுக்கு எதிராக படை திரட்டி போர் புரிந்தார். இட்லர், கெயிசர் ஆகியோருடன் நெருங்கிய உறவு கொண்டவர். இந்தியாவிற்கு வெளியே இருந்து கொண்டே பிரித்தானியரை நாட்டிலிருந்து வெளியேற்றப் பாடுபட்டவர். இந்திய தேசியத் தொண்டர் படையை உருவாக்கியவர்.

செண்பகராமன் 1891 ஆம் ஆண்டு செப்டம்பர் 15 ஆம் நாள் திருவனந்தபுரத்தின் ஒரு பகுதியான புத்தன் சந்தை என்ற ஊரில் பிறந்தார். தந்தை சின்னசாமிப்பிள்ளை; தாயார் நாகம்மாள். சின்னசாமிபிள்ளை திருவாங்கூர் சுதேச அரசாங்க சேவையில் தலைமை கான்ஸ்டபிளாக இருந்தார். இவர் இளம் வயதிலேயே விளையாட்டிலும் சிலம்பம், வாள்வீச்சு போன்ற கலைகளிலும் சிறந்து விளங்கினார். திருவனந்தபுரம் மன்னர் உயர் நிலைப் பள்ளியில் தம் பள்ளிப் படிப்பைத் தொடங்கினார். பின் ஐரோப்பா சென்ற செண்பகராமன் முதலில் இத்தாலியிலும் பின்னர் சுவிட்சர்லாந்து பல்கலைக் கழகத்திலும் பயின்று பல பட்டங்கள் பெற்றார். ஐரோப்பிய மொழிகள் பலவற்றைக் கற்றுத்தேர்ந்தார். பெர்லின் பல்கலைக் கழகத்தில் பொறியியல் துறையில் டாக்டர் பட்டம் பெற்றார்.

இவர் மன்னர் உயர் நிலைப்பள்ளியில் ஆறாம் படிவம் (1960 க்கு முந்தைய பள்ளி இறுதி வகுப்பு) படித்துக் கொண்டிருந்த போது இந்தியாவில் விடுதலைக் கணல் எரியத்தொடங்கிய காலம். வட இந்தியாவில் பாலகங்காதர திலகர் விடுதலைப் போராட்டத்தைத் தொடங்கி ' சுதந்திரம் எனது பிறப்புரிமை' என முழங்கினார். தென்னிந்தியாவில் வ. உ. சிதம்பரம் பிள்ளை சுதேசிக் கப்பலைச் செலுத்தினார். மேலும் சுப்பிரமணிய சிவா, பாரதியார் போன்றோர் விடுதலைப் போராட்ட உணர்வை மக்களிடையே தூண்டிய காலம். செண்பகராமனையும் விடுதலைத்தீ பற்றிக்கொண்டது. அச்சிறிய வயதிலேயே தம்முடன் பயின்ற மாணவர்களைச் சேர்த்துக் கொண்டு "ஸ்ரீ பாரத மாதா வாலிபர் சங்கம் " ஏற்படுத்தி 'வந்தே மாதரம்' என உரிமை முழக்கம் இட்டார். அதன் பின்னர் விடுதலைப் போராட்டத்தில் தீவிரமாக ஈடுபட்டு 'ஜேய் ஹிந்த்' என்ற முழக்கத்தை எழுப்பினார்.

'ஜெய் ஹிந்த்' எனும் முழக்கத்தை முதலில் முழங்கியவர் செண்பகராமன் பிள்ளையே ஆவார். 1933 ஆம் ஆண்டு வியன்னாவில் நடைபெற்ற மாநாடு ஒன்றிலும் அவர் இம்முழக்கத்தை முழங்கினார். இதைக் கேட்ட நேதாஜி இம்முழக்கத்தை வழிமொழிந்து உலகெங்கும் பரப்பினார்.
விடுதலைப் போரில் இவர் காட்டிய தீவிரம் காரணமாக ஆங்கில ஆட்சியின் காவல் துறையினர் செண்பகராமனைக் கண்காணிக்கத் தொடங்கினர்.

சர் வால்டர் வில்லியம் என்ற செருமானியர், தம்மை விலங்கியல் மருத்துவர் எனக் கூறிக்கொண்டு, இந்தியாவில் ஆங்கில ஆட்சியைக் கண்காணிக்கும் ஒற்றராகச் செயல்பட்டுக் கொண்டிருந்தார். இவருடன் செண்பக ராமனுக்குத் தொடர்பு ஏற்பட்டது. தன் பெற்றோர் அனுமதியோடு சர் வால்டர் வில்லியம்ஸின் உதவியுடன் யாரும் அறியாமல் செண்பக ராமன் ஐரோப்பா சென்றார். அங்கு இத்தாலி, சுவிட்சர்லாந்து, (செருமன்) பெர்லின் போன்ற பல்கலைக் கழகங்களில் படித்துப் பொறியியல் துறையில் டாக்டர் பட்டம் பெற்றார்.

சுவிட்சர்லாந்தில் மாணவராக இருந்த போது இந்திய நாட்டில் ஆங்கிலேயர் கையாண்ட அடக்குமுறைகள் பற்றி பல சொற்பொழிவுகள் ஆற்றினார். டாக்டர் பட்டம் பெற்ற பின்னர் ஐரோப்பாவில் இருந்தபடியே இந்திய விடுதலைப்போரில் தீவிரமாகப் பங்கேற்றார்.பெர்லினில் இந்திய சர்வதேசக் குழுவை நிறுவினார். ஐரோப்பிய நாடுகளில் இந்தியாவைக் குறித்து ஆங்கிலேயர் செய்து வந்த பொய்ப்பிரசாரத்தை இக்குழுவின் உதவியுடன் முறியடித்தார். 'புரோ இந்தியா' என்ற இதழைத்தொடங்கி இந்தியர்களின் நிலைகளையும், ஆங்கிலேயரின் இந்தியர்களைப் பற்றிய பொய்யான வதந்திகளையும் வெளிப்படுத்தினார். சீனா, தென் ஆப்பிரிகா, மியான்மர் (மியான்மர்)முதலான நாடுகளுக்குச் சுற்றுப்பயணம் செய்து உலக மக்களிடையே விழிப்புணர்வினை ஊட்டி இந்தியாவிற்கு ஆதரவைத் திரட்டினார்.

இந்தியாவில் ஆங்கிலேயர் ஆட்சியினை எதிர்த்து காபூலின் ' ராஜா மஹேந்திர பிரதாப்' அவர்களை அதிபராகவும், 'மவுலானா பர்கத் 'அவர்களை பிரதம மந்திரியாகவும் கொண்டு இந்தியர்கள் தங்களே நடத்துகின்ற போட்டி அரசை 1915- ல் ஆப்கானித்தானில் நிறுவினர். இவ்வரசின் வெளிவிவகாரத் துறை அமைச்சராக செம்பகராமன் பிள்ளை பணியாற்றினார். இத்தகைய புரட்சிகளுக்கு செருமனி சுயநல நோக்கத்துடன் ஆதரவளித்து வந்தது. ஆங்கிலேய அரசு கொடுத்த நெருக்கடியின் காரணமாக ஜப்பான் அரசு இவ்வரசுக்கு கொடுத்த ஆதரவை 1918 ஆம் ஆண்டு திரும்பப் பெற்றதால் இந்தியாவின் தற்காலிக புகலிட அரசு ஆப்கானித்தானிலிருந்து வெளியேற்றப்பட்டது.

1914 -ல் உலகப்போர் மூண்ட போது இங்கிலாந்தை எதிர்த்து செர்மனி போரிட்டது. இங்கிலாந்தின் கடற்படையைக் கலங்க வைக்க செருமானியர்கள் நீர்மூழ்கிக் கப்பலைப் பயன்படுத்தினர். 'எம்டன்' என்ற பெயர் கொண்ட நீர்மூழ்கிக் கப்பல் ஒன்றில் செண்பகராமன் உதவிப் பொறியாளராகப் பணியாற்றினார். வங்காள விரிகுடாவிற்கு வந்த ஹிட்லரின் செர்மனியக் கடற்படையின் நாசகாரிக் கப்பலான “எம்டன்”, ஆங்கில அரசுக்குச் சொந்தமான இரு பெரிய எண்ணெய்க் கிடங்குகளின் மீதும் சென்னைத் துறைமுகத்தின் மீதும், புனித ஜார்ஜ் கோட்டையிலும் (பின்னர் தமிழ்நாடு அரசுச் செயலகமாகவும், தற்போது பாவேந்தர் செம்மொழி ஆய்வு நூலகமாவும் செயல்பட்டு வருகின்றது), திருகோணமலைத் துறைமுகத்தின் மீதும் இக்கப்பல் பீரங்கித் தாக்குதல் நடத்தியது.இதனால் சென்னைக் கோட்டை உயர் நீதிமன்றத்தின் வெளிப்புறச் சுவரின் ஒருபகுதி அடியோடு பெயர்ந்து விழுந்தது. கோட்டையை நோக்கி வீசப்பட்ட குண்டு வெடிக்காமல் மண்ணில் புதைந்தது. அதன் வீரியம் குறைக்கப்பட்டு எழும்பூர் அரசு அருங்காட்சியகத்தில் காட்சிப் பொருளாக வைக்கப்பட்டது. இதனை இன்றும் அங்கு காணலாம்.

முதல் உலகப்போருக்குப் பின் செருமனியில்நாட்சிக்கட்சி ஹிட்லர் தலைமையில் உருவாகி வளர்ந்தது. ஹிட்லர் செருமனியின் சர்வாதிகாரி ஆனார். ஒரு சமயம் செண்பகராமன் ஹிட்லருடன் உரையாடிக் கொண்டிருந்த போது "இந்தியர்கள் பிரித்தானியருக்கு அடிமையாக இருக்கவே தகுந்தவர்கள். இந்தியாவுக்கு விடுதலைக் கிடைத்தால், நாட்டைத் திறமையாக ஆளும் தகுதி இந்தியருக்கு இருக்கிறதா என்பது சந்தேகமே " என்று இந்தியரைத் தாழ்த்திக் கூறினார். ஹிட்லர் கூறியதைக் கேட்ட நாட்டுப் பற்று மிக்க செண்பக ராமன் கொதித்தெழுந்தார். ஹிட்லருக்கு எதிராகத் திறமையாக வாதாடி, எழுத்து மூலம் ஹிட்லரை மன்னிப்பு கேட்கச் செய்தார்.

தங்கள் தலைவரை வாதாடி வென்ற செண்பகராமனை, நாசியர் வெறுத்தனர். எனவே, அவர் கலந்து கொண்ட அரசாங்க விருந்து ஒன்றில் பரிமாறப்பட்ட உணவில் திட்டமிட்டபடி நஞ்சைக் கலந்தனர். அந்த நஞ்சு நாளடைவில் மெல்ல மெல்ல செண்பகராமனை நோயாளியாக்கி படுத்த படுக்கையில் வீழ்த்தியது. தீவிர சிகிச்சைக்குப் பின் சிறிது நாளில் நலம் பெற்ற செண்பகராமனை, நாசிகள் மீண்டும் தாக்கிப் படுகாயப் படுத்தினார்கள். அதுவே அவரை மரணப் படுக்கையில் வீழ்த்தக் காரணமாக அமைந்தது. 1934 ஆம் ஆண்டு மே மாதம் 26 ஆம் நாளன்று செண்பக ராமனின் உயிர் பிரிந்தது

செண்பகராமன் உயிர் பிரியும் முன் " நான் இறந்த பிறகு என் சாம்பலை இந்தியாவிற்கு எடுத்துச் செல்ல வேண்டும். இந்தியா சுதந்திரம் பெற்ற பிறகு, சாம்பலின் ஒரு பகுதியை என் தாயாரின் சாம்பலைக் கரைத்த திருவனந்தபுரத்திலுள்ள கரமனை ஆற்றில் கரைக்க வேண்டும். மீதியை நாஞ்சில் நாட்டு வயல்களில் தூவ வேண்டும்" என்று தம் விருப்பத்தை வெளியிட்டார். இவரின் துணைவியார் ஜான்சி தம் கணவரின் சாம்பலைப் பாதுகாத்து வைத்திருந்தார். முப்பத்து இரண்டு ஆண்டுகளுக்குப் பின் சுதந்திர இந்தியாவில் 1966 ஆம் ஆண்டு செண்பகராமன் விரும்பியபடியே அவரின் சாம்பல் கரமனை ஆற்றில் கரைக்கப்பட்டு நாஞ்சில் வயல்களில் தூவப்பட்டது.



</doc>
<doc id="100233" url="https://ta.wikipedia.org/wiki?curid=100233" title="அதர்வா">
அதர்வா

அதர்வா ஒரு தமிழ்த் திரைப்பட நடிகர். இவர் தமிழ் நடிகர் முரளியின் மகன் ஆவார். 2010 ஆம் ஆண்டு வெளியான பாணா காத்தாடி என்ற படத்தில் அறிமுகமானார்.

அதர்வா தமிழ் திரைப்பட நடிகர் முரளி - சோபனா தம்பதியருக்கு 1989 மே 7 அன்று இரண்டாவது குழந்தையாக சென்னையில் பிறந்தார். இவருக்கு காவ்யா என்ற அக்காவும், ஆகாசு என்ற தம்பியும் உள்ளார்கள்.

2009இல் பத்ரி வெங்கடேஷ் தயாரித்து இயக்கிய, பாணா காத்தாடி படத்தில் கதாநாயகன் வேடம் அதர்வாவிற்கு கிடைத்தது. இந்தப் படத்தில் நடிகை சமந்தாவுடன் அதர்வா நடித்தார்.


</doc>
<doc id="100235" url="https://ta.wikipedia.org/wiki?curid=100235" title="கதிர்பாரதி">
கதிர்பாரதி

கதிர்பாரதி என்ற பெயரில் எழுதும் செங்கதிர்ச்செல்வன் தமிழ்க் கவிஞர் ஆவார். இவர் தஞ்சாவூர் மாவட்டம் பூதலூர் தாலுக்காவில் உள்ள முத்துவீரக்கண்டியன்பட்டி கிராமத்தைச் சேர்ந்தவர். இவர் ஆனந்த விகடன் நிறுவனத்தின், விகடன் பிரசுரத்தில் உதவி ஆசிரியராகவும், கல்கி வார இதழ்களில் தலைமை உதவி ஆசிரியராகப் பணிபுரிந்தவர். தற்போது கலர்ஸ் தொலைக்காட்சியில் புனைவுப் பிரிவில் நிகழ்ச்சித் தயாரிப்பாளராகப் பணிபுரிகிறார். இவருடைய கவிதைகள் கல்கி, ஆனந்த விகடன், கணையாழி, காலச்சுவடு, உயிர்மை, உயிர் எழுத்து, யுகமாயினி, சௌந்தரசுகன், அகநாழிகை போன்ற அச்சிதழ்களிலும், உயிரோசை, சிக்கிமுக்கி, பனிமுலை போன்ற மின்னிதழ்களிலும் வெளியாகியுள்ளன.


இவரது இரண்டாவது கவிதைத் தொகுப்பு ``ஆனந்தியின் பொருட்டு தாழப் பறக்கும் தட்டான்கள்’ 2016 ஆம் ஆண்டு உயிர்மை பதிப்பக வெளியீடாக வெளிவந்தது. அதே ஆண்டு உயிர்மை சுஜாதா அறக்கட்டளை வழங்கும் சுஜாதா கவிதை விருதுக்கும், வாசகசாலை வழங்கும் சிறந்த கவிதைத் தொகுப்பு விருதுக்கும் இந்தப் புத்தகம் தேர்வானது.


</doc>
<doc id="100244" url="https://ta.wikipedia.org/wiki?curid=100244" title="மொஹம்மது நிசார்">
மொஹம்மது நிசார்

ஹாமிது லெப்பே மொஹம்மது நிசார்: பிறப்பு மே 25, 1948 எச். எல். எம். நிசார், உடுநுவரை நிசார், உ. நிசார் ஆகிய புனைப்பெயர்களில் எழுதிவரும் இவர், சிறுவர் இலக்கியம் படைப்பதில் ஆர்வம் காட்டிவரும் எழுத்தாளராவார்.
கண்டி மாவட்டத்தைச் சேர்ந்த உடுநுவரை முருதகஹமுல எனுமிடத்தில், ஹாமிது லெப்பே, செ. ஹவ்வா உம்மா தம்பதியினரின் புதல்வராகப் பிறந்த இவர், உடுநுவரை டி. பி. விஜயதுங்க தேசிய பாடசாலை, கம்பளை சாஹிரா தேசிய பாடசாலை, கம்பளை விக்கிரமபாகு தேசிய பாடசாலை ஆகியவற்றின் பழைய மாணவராவார். இவரின் மனைவி எம். ஆர். எஸ். முபீதா. இவரும் ஓய்வுபெற்ற கணித ஆசிரியை. இத் தம்பதியினருக்கு அஹமட் ரிஸ்னி, பாத்திமா முபீனா, ரிஸ்னியா, பாத்திமா சம்ரா ஆகிய பிள்ளைகளுளர்.

கற்கும் காலத்திலிருந்தே வாசிப்புத்துறையிலும், இலக்கியத் துறையிலும் ஆர்வமிக்கவராகக் காணப்பட்ட இவரின் கன்னியாக்கம் 1979ஆம் ஆண்டு தினகரன் வாரமஞ்சரியில் “உலக சாதனை” எனும் பெயரில் பிரசுரமானது. அதிலிருந்து நூற்றுக்கணக்கான சிறுகதைகள், சிறுவர் கதைகள், கவிதைகள் போன்றவற்றை இவர் எழுதியுள்ளார். இவரின் இத்தகைய ஆக்கங்கள் தினகரன், தினக்குரல், சுடரொளி, நவமணி, தினபதி, சிந்தாமணி போன்ற தேசிய பத்திரிகைகளிலும் பல்வேறு சஞ்சிகைகளிலும் பிரசுரமாகியுள்ளன. அத்துடன், இலங்கை ஒலிபரப்புக் கூட்டுத்தாபனத்தின் சில நிகழ்ச்சிகளிலும் ஒலிபரப்பாகியுள்ளன.
இதுவரை இவர் ஆறு நூல்கள்களை எழுதி வெளியிட்டுள்ளார். 
மேலே குறிப்பிட்ட முதல் இரு நூல்களும் கவிதை நூல்களாகும். அடுத்த நான்கு நூல்களும் சிறுவர்களை மையமாக வைத்து சிறுவர்களுக்காக எழுதப்பட்ட சிறுவர் பாடல்களாகும். மேற்குறிப்பிட்ட நூல்கள் முறையே 2005, 2007, 2006, 2007, 2007, 2008 ஆகிய ஆண்டுகளில் வெளிவந்தன.


</doc>
<doc id="100249" url="https://ta.wikipedia.org/wiki?curid=100249" title="ஈச்சங்காடு (யாழ்ப்பாணம்)">
ஈச்சங்காடு (யாழ்ப்பாணம்)

ஈச்சங்காடு இலங்கையின் வடமாகாணத்தில் யாழ்ப்பாணத்தில் அரியாலையில் கிழக்குஅரியாலை வீதியில் அமைந்துள்ள சிறிய பாரம்பரிய கிராமம். இதைச் சுற்றி வயல்வெளியும், மேற்குப்புறமாகக் கொட்டுக்கிணற்றுப் பிள்ளையார் கோவிலும் சித்துப்பாத்தி மயானமும் அமைந்துள்ளது.

இங்கு புராதனமான வயிரவர் கோவில் அமைந்துள்ளது, மிகப்பெரிய ஆலமரம் ஒன்றன் கீழ் இவ்வாலயம் அமைந்துள்ளது. ஈச்சங்காடு ஆலடி வயிரவர், கடுக்காயடி வயிரவர், என்று இவ்வயிரவரை அழைப்பதும் உண்டு.

1995 இல் இடம் பெற்ற இராணுவ நடவடிக்கையில் இக்கிராமம் சிதைக்கப்பட்டது.


</doc>
<doc id="100253" url="https://ta.wikipedia.org/wiki?curid=100253" title="கிங் எட்வர்ட் நினைவு மருத்துவமனை">
கிங் எட்வர்ட் நினைவு மருத்துவமனை

கிங் எட்வர்ட் மெமோரியல் (கே.ஈ.எம்.) மற்றும் சேத் கோவர்தன்தாஸ் சுந்தர்தாஸ் (எஸ்.ஜி.எஸ்.) மருத்துவக் கல்லூரி (King Edward Memorial Hospital and Seth G.S. Medical College) () இந்தியாவின் முதன்மை மருத்துவக் கல்வி வழங்கும் மருத்துவமனைகளில் ஒன்றாகும். மும்பையில் 1926ஆம் ஆண்டு இது நிறுவப்பட்டது.

சேத் கோவர்தன்தாஸ் சுந்தர்தாஸ் மருத்துவக்கல்லூரி பல்வேறு மருத்துவத்துறைகளில் 2000 மாணவர்களுக்கு பட்டப்படிப்பு மற்றும் பட்டமேற்படிப்பு கல்வியையும் நலமீட்பு உடற்பயிறசி ஊட்ட உணவு சிகிச்சை, பணியிட நோய் மருத்துவம் போன்ற தனிச்சிறப்புத் துறைகளில் பட்டமேற்படிப்பு வரையிலான கல்வியையும் வழங்கி வருகிறது. தொடர்புடைய சிறப்புத்துறைகளில் முனைவர்பட்ட வகுப்புகளும் ஆளப்படுகின்றன. இக்கல்வி நிறுவனத்தில் செவிலியர் பள்ளியும் நடத்தப்படுகிறது. 

இந்நிறுவனங்களின் துவக்கம் இந்திய விடுதலை இயக்கத்துடன் தொடர்புடையது. மும்பையின் ஒரே மருத்துவக் கல்லூரியாக விளங்கிய கிராண்ட் மருத்துவக்கல்லூரியில் தகுதிபெற்ற இந்தியர்கள் ஆசிரியர்களாகவும் மருத்துவர்களாகவும் பணிபுரிய மறுக்கப்பட்டதை யொட்டி இங்கிலாந்திலிருந்து பட்டம் பெற்று திரும்பிய சில இந்திய மருத்துவர்களின் முயற்சியால் துவங்கப்பட்டது. மும்பையின் பெருந்தனக்காரராக விளங்கிய சேத் கோவர்தன்தாஸ் சுந்தர்தாசின் வாரிசுகள் வழங்கிய நன்கொடை கொண்டு துவங்கப்பட்ட இந்த மருத்துவக்கல்லூரியில் இந்திய மக்களே ஆசிரியர்களாகவும் மருத்துவர்களாகவும் பணிபுரிய முடியும். 
ஏறத்தாழ 390 பணியாளர்களும் மருத்துவர்களும் 550 இருப்பு மருத்துவர்களும் பணியாற்றும் 1800 படுக்கைகள் கொண்ட இந்த மருத்துவமனையில் ஆண்டொன்றிற்கு 1.8 மில்லியன் புறநோயாளிகளும் 78,000 உள் நோயாளிகளும் மருத்துவ சிகிச்சைப் பெறுகிறார்கள். பல்வேறு மருத்துத்துறைகளிலும் அறுவை நெறிமுறைகளிலும் அடிப்படை உடல்நல காப்பு மற்றும் மேம்பட்ட சிகிச்சைகள் வழங்கப்படுகின்றன. 

மும்பை பெருநகர் மாநகராட்சியின் நிதியைக் கொண்டு செயல்படும் இவ்விரு நிறுவனங்களும் சமூகத்தின் தாழ்த்தப்பட்ட நிலையில் உள்ளோருக்கு இலவச மருத்துவ வசதிகள் அளித்து சிறந்த சேவை அளித்து வருகின்றன. 

தற்போதைய மருத்துவமனை முதல்வராக சஞ்சய் ஓக் இருந்து வருகிறார்.


</doc>
<doc id="100255" url="https://ta.wikipedia.org/wiki?curid=100255" title="மேற்குப் பாலைவனப் போர்த்தொடர்">
மேற்குப் பாலைவனப் போர்த்தொடர்

மேற்குப் பாலைவனப் போர்த்தொடர் ("Western Desert Campaign") அல்லது பாலைவனப் போர் ("Desert War") என்பது இரண்டாம் உலகப் போரின் வடக்கு ஆப்பிரிக்கப் போர் முனையின் முதல் கட்டத்தைக் குறிக்கிறது. இதில் மூன்று முறை அச்சு நாட்டுப் படைகள் நேச நாட்டுக் கட்டுப்பாட்டில் இருந்த எகிப்து மீது படையெடுத்தன. மூன்று முறையும் அவற்றின் முயற்சிகள் முறியடிக்கப்பட்டு இறுதியில் துனிசியாவுக்குப் பின்வாங்கின.

1940ல் ஐரோப்பிய மேற்குப் போர்முனையில் நாசி ஜெர்மனியின் படைகள் பல நேச நாடுகளைத் தோற்கடித்தன. ஐரோப்பாவில் ஜெர்மனிக்குக் கிடைத்த வெற்றியைப் போலவே வடக்கு ஆப்பிரிக்காவில் தனது படைகளும் வெற்றிபெற வேண்டும் என்று இத்தாலிய சர்வாதிகாரி முசோலினி விரும்பினார். ஆப்பிரிக்காவில் இத்தாலிய காலனியான லிபிய நாட்டிலிருந்து நேச நாட்டுக் கட்டுப்பாட்டிலிருந்த எகிப்து மீது இத்தாலியப் படைகள் படையெடுத்தன. ஆனால் நேச நாட்டுப் படைகளின் எதிர்த்தாக்குதலால் எகிப்திலிருந்து விரட்டப்பட்டன. முசோலினியின் உதவிக்கு இட்லர் தளபதி ரோம்மல் தலைமையிலான ஆப்பிரிக்கா கோர் என்ற படைப்பிரிவை வடக்கு ஆப்பிரிக்காவுக்கு அனுப்பினார். ரோம்மலின் தலைமையில் அச்சுப்படைகள் உடனடியாக மீண்டும் கிழக்கு நோக்கிப் படையெடுத்தன. ரோம்மலின் போர் திறனினால் நேச நாட்டுப் படைகளை முறியடித்து வேகமாக முன்னேறின. நேச நாட்டுக் கட்டுப்பாட்டிலிருந்த டோப்ருக் நகரை முற்றுகையிட்டன. 1941ல் நேச நாட்டுப் படைகள் பலமுறை முயன்று தோற்ற பின்னர் குரூசேடர் நடவடிக்கை மூலம் டோப்ருக் முற்றுகையை முறியடித்து ரோம்மலின் படைகளை மேற்கு நோக்கி விரட்டின. 1942ல் மீண்டும் கிழக்கு நோக்கிப் படையெடுத்த ரோம்மல் டோப்ருக்கைக் கைப்பற்றினார். இம்முறை எகிப்துள் எல் அலாமெய்ன் வரை முன்னேறிய அவரது படைகள் இரண்டாம் எல் அலாமெய்ன் சண்டையில் இறுதியாகத் தோற்கடிப்பட்டன. அத்துடன் மூன்று ஆண்டுகள் தொடர்ந்து நடந்த மேற்குப் பாலைவனப் போர்தொடர் முடிவுக்கு வந்தது. ரோம்மலின் படைகள் துனிசியாவுக்குப் பின்வாங்கியதால் துனிசியப் போர்த்தொடர் தொடங்கியது.

மேற்குப் பாலைவனப் போர்த்தொடரில் இரு தரப்பினரும் கிழக்கு மேற்காகப் பலமுறை முன்னேறிப்-பின்வாங்கினர். ஒவ்வொரு மோதலுக்கும் பல நூறு கிலோமீட்டர்கள் தூரம் படைகளை நடத்த வேண்டியிருந்ததால், ஐரோப்பாவிலிருந்து அனுப்பப்படும் எரிபொருள் மற்றும் உதிரி பாகங்கள் இப்போர்த்தொடரின் வெற்றிக்கு இன்றியமையாது போயின. நடுநிலக்கடலில் சரக்குக் கப்பல் போக்குவரத்தை நேச நாட்டு வான்படைகளும் கடற்படைகளும் கட்டுப்படுத்தத் தொடங்கியதால், மூன்றாண்டுகளுக்குப் பின் நேச நாட்டு எண்ணிக்கை மற்றும் ஆயுத பலம் ரோம்மலின் படைகளைக் காட்டிலும் பன்மடங்காக அதிகரித்ததால் அச்சுப்படைகள் தோல்வியடைந்தன.

ஆப்பிரிக்கா ஆசிய கண்டங்களுக்கிடையே அமைந்திருந்த சூயசு கால்வாய் பிரித்தானியப் பேரரசின் நிருவாகத்துக்கும் வர்த்தகத்துக்கும் மிக இன்றியமையாத ஒன்றாக இருந்தது. இதன் மூலமாகத் தான் பிரித்தானிய இந்தியாவும் பிற கிழக்காசிய காலனிகளும் பிரிட்டன் தீவுகளுடன் தொடர்பிலிருந்தன. இதைப் பாதுகாப்பதற்காக எகிப்தில் 1882 முதல் பிரிட்டானியப் படைகள் நிறுத்தப்பட்டிருந்தன. எகிப்தின் அண்டை நாடான லிபியா 1912 முதல் இத்தாலியின் காலனியாக இருந்து வந்தது. பாசிச சர்வாதிகாரி முசோலினியின் ஆட்சியின் கீழ் இத்தாலி இடலரின் நாசி ஜெர்மனி தலைமையிலான அச்சுக் கூட்டணியில் இடம் பெற்றிருந்தது. 1939 செப்டம்பரில் ஐரோப்பாவில் அச்சு-நேச நாடுகளுக்கிடையே போர் மூண்டது. 1940ல் மேற்கு ஐரோப்பாவில் நடந்த சண்டைகளில் பிரான்சு, நெதர்லாந்து, பெல்ஜியம் போன்ற நாடுகளை ஜெர்மானியப் படைகள் எளிதில் கைப்பற்றின. மீதமிருந்த பிரிட்டனும் முற்றுகையிடப்பட்டது. 

ஐரோப்பிய களத்தில் நேச நாடுகளுக்கு ஏற்பட்ட தோல்விகளைப் பயன்படுத்திக் கொண்டு வடக்கு ஆப்பிரிக்காவில் தனது காலனிகளை விரிவாக்க முசோலினி திட்டமிட்டார். எனவே எகிப்து மீது படையெடுக்கத் திட்டம் தீட்டினார். மேலும் எகிப்தைக் கைப்பற்றினால் சூயசு கால்வாயினைக் கட்டுப்படுத்தலாம், பிரிட்டன் தீவுகளை அதன் கிழக்காசிய காலனிகளிடமிருந்து துண்டித்து விடலாம் என்பது அச்சு நாடுகளின் மேல்நிலை உத்தி. ஜூன் 10, 1940ல் இத்தாலி பிரான்சு மற்றும் பிரிட்டன் மீது போர் சாற்றியது. உடனடியாக எகிப்திலிருந்த பிரித்தானியப் படைகள் லிபியாவினுள் திடீர்த்தாக்குதல்கள் தொடுக்கத் தொடங்கின. ஆனால் ஜூலை மாதம் பிரான்சு சரண்டைந்தபின் எகிப்து-லிபிய எல்லையில் இத்தாலியப் படைகளின் எண்ணிக்கை அதிகரித்தது. இதனால் பிரித்தானிய திடீர்த்தாக்குதல்கள் நிறுத்திக் கொள்ளப்பட்டன. எகிப்து மீது படையெடுக்கத் தயாராகுமாறு லிபியாவிலிருந்த இத்தாலியப் படைகளுக்கு முசோலினி உத்தரவிட்டார்.

செப்டம்பர் 9, 1940ல் லிபியாவிலிருந்த இத்தாலியப் படைகள் எகிப்து மீது படையெடுத்தன. இத்தாலியப் படைகள் எண்ணிக்கையில் அதிகமாக இருந்தாலும் பயிற்சி, போர்த்திறன், ஆயுத பலம், தளவாட வழங்கல் ஆகியவற்றில் பிரிட்டானியப் படையினை விட மிகவும் பின்தங்கி இருந்தது. இத்தாலியப் படைப்பிரிவுகள் மெல்ல எகிப்துள் முன்னேறின. எண்ணிக்கையில் குறைவாக இருந்த பிரிட்டானியப் படைகள் உடனடியாக எதிர்த்தாக்குதல் நடத்தவில்லை. சூயசு கால்வாயின் பாதுகாவலுக்கு இன்றியமையாத இடங்களை இத்தாலியர்கள் நெருங்கினால் மட்டும் திருப்பித் தாக்கத் திட்டமிட்டிருந்தனர். 7 நாட்களில் எதிர்ப்பின்றி 65 மைல்கள் முன்னேறிய இத்தாலியப் படைப்பிரிவுகள் தளவாடப் பற்றாக்குறையால் முன்னேற்றத்தை நிறுத்திக் கொண்டன. இவ்வாறு இந்தப் படையெடுப்பில் பெரிய அளவு மோதல்கள் நிகழவில்லை. எகிப்தில் அடுத்த கட்ட முன்னேற்றத்துக்குத் இத்தாலியப் படைகள் தயாராகிக் கொண்டிருந்த போதே முசோலினி கிரீசு மீது படையெடுத்தார். இதனால் எகிப்து படையெடுப்புக்கு முக்கியத்துவம் குறைந்து போனது. அடுத்த கட்ட முன்னேற்றத்தை மேற்கொள்ளாமல் எகிப்திலிருந்த இத்தாலியப் படைகள் காலம் தாழ்த்தி வந்தன.

இந்த இடைவெளியினையும் மெத்தனத்தையும் பயன்படுத்திக் கொண்ட பிரிட்டானியப் படைகள் டிசம்பர் 1940ல் காம்ப்பசு நடவடிக்கை என்று பெயரிடப்பட்ட எதிர்த்தாக்குதலைத் தொடங்கின. இந்த முயற்சி ஆரம்பத்தில் ஒரு சிறு ஐந்து நாள் திடீர்த்தாக்குதலாக மட்டுமே திட்டமிடப்பட்டது. எகிப்திலிருந்து இத்தாலியப் படைகளை விரட்ட வேண்டுமென்பது மட்டும் இதன் குறிக்கோளாக இருந்தது. டிசம்பர் 8ம் சிடி பர்ரானி என்ற இடத்தில் அமைக்கப்பட்டிருந்த இத்தாலியப் பாசறைகளின் மீது பிரிட்டானியப் படைகள் தங்கள் தாக்குதலைத் தொடங்கின. பிரிட்டானிய வான்படை இத்தாலிய வான்படைத் தளங்களின் மீது குண்டுவீசி அங்கு நிறுத்தப்பட்டிருந்த பல வானூர்திகளை அழித்தது. நிலை குலைந்து போன இத்தாலியப் படைப்பிரிவுகள் வேகமாக லிபியாவை நோக்கிப் பின்வாங்கத் தொடங்கின. எகிப்திலிருந்து அவற்றை விரட்டியதோடு நிற்காத பிரிட்டானியப் படைகள் லிபிய எல்லையைத் தாண்டித் தங்கள் விரட்டலைத் தொடர்ந்தன. ஏராளமான இத்தாலிய வீரர்களும் அவர்கள் போட்டுவிட்டு ஓடிய தளவாடங்களும் பிரிட்டானியப் படைகளிடம் சிக்கிக் கொண்டன. சாதாரண திடீர்த்தாக்குதலாகத் தொடங்கிய காம்ப்பசு நடவடிக்கை பிரிட்டானியர்களுக்கு ஒரு வெற்றிகரமான படையெடுப்பாக அமைந்தது. அடுத்த இரண்டு மாதங்களில் பார்டியா, டோப்ருக், குஃப்ரா ஆகிய இடங்களும் அவைகளால் கைப்பற்றப்பட்டன. லிபியாவினுள் 800 கிமீ வரை அவை ஊடுருவி விட்டன. பெப்ரவரி மாதம் அச்சு நாடுளால் தாக்கப்பட்டிருந்த கிரீசு நாட்டுக்கு உதவி செய்ய வேண்டிப் பிரிட்டானியப் பிரதமர் வின்ஸ்டன் சர்ச்சில் லிபியாவில் படை முன்னேற்றத்தை நிறுத்த உத்தரவிட்டார். 

இச்சண்டையில் எகிப்து மீது படையெடுத்திருந்த இத்தாலிய 10வது ஆர்மி அழிக்கப்பட்டுவிட்டது. 22 தளபதிகள் உட்பட 1,30,000 இத்தாலிய வீரரகள் போர்க்கைதிகளாயினர். காம்ப்பசில் பங்கு கொண்ட பிரிட்டானியப் படையில் பிரிட்டானிய இந்தியப் படைப்பிரிவுகள் இடம் பெற்றிருந்தன.

முதல் முயற்சியில் இத்தாலியின் படுதோல்வி அதன் வடக்கு ஆப்பிரிக்க காலனிகளின் நிலையைக் கேள்விக் குறியாக்கியது. லிபியாவின் கிழக்குப் பகுதியாகிய சிரெனைக்காவின் பெரும்பகுதி பிரிட்டானிய கட்டுப்பாட்டில் வந்தது. முசோலினி தனக்கு உதவுமாறு இட்லரிடம் முறையிட்டார். இட்லரும் வடக்கு ஆப்பிரிக்கப் போர்முனையில் இத்தாலிக்கு உதவ ஜெர்மானியப் படைப்பிரிவுகளை அனுப்பினார். பெப்ரவரி 6, 1941ல் இத்தாலியின் நேப்பிள்ஸ் துறைமுகத்திலிருந்து கிளம்பிய ஜெர்மானியப் படைகள் பெப்ரவரி 11ம் தேதி லிபியாவை அடைந்தன. இந்தப் படை நகர்த்தல் நிகழ்வுக்குச் சோனென்புளூம் நடவடிக்கை என்று குறிப்பெயர் இடப்பட்டிருந்தது. இந்நடவடிக்கை மேலும் சில மாதங்கள் நீடித்துக் கூடுதல் படைப்பிரிவுகள் லிபியாவுக்கு அனுப்பப்ட்டன. ஆப்பிரிக்கா கோர் என்று பெயரிடப்பட்ட இப்படைப்பிரிவுக்குத் தலைமை தாங்கப் புகழ்பெற்ற ஜெர்மானியத் தரைப்படைத் தளபதி ரோம்மல் வடக்கு ஆப்பிரிக்காவுக்கு அனுப்பப்பட்டார்.

வந்திறங்கிய ஒரு மாதத்துள் நிலைமையை ஓரளவு சீர் செய்த ரோம்மல் இத்தாலி இழந்த பகுதிகளை மீண்டும் கைப்பற்றும் முயற்சியில் இறங்கினார். மார்ச் 25ம் தேதி மேற்கு நோக்கி ரோம்மலின் முன்னேற்றம் தொடங்கியது. அவரது முதன்மை இலக்குகளில் ஒன்று லிபியக் கடற்கரையோரச் சாலையின் மேல் அமைந்திருந்த டோபுருக் துறைமுகத்தைக் கைப்பற்றுவது. டோபுருக்கை ஜனவரி மாதம் இத்தாலியிடமிருந்து நேச நாட்டுப் படைகள் கைப்பற்றிய பின்னர் அதனைப் பாதுக்காக்கும் பொறுப்பு ஆஸ்திரேலியப் படைகளிடம் ஒப்படைக்கப்பட்டிருந்தது. அவை தவிர வேறு சில பிரிட்டானிய இந்தியப் படைப்பிரிவுகளும் டோபுருக்கில் இருந்தன. ஆக மொத்தம் 36,000 நேச நாட்டுப் படை வீரர்கள் டோபுருக்கில் இருந்தனர். ஏப்ரல் 10ம் தேதி டோபுருக்கை அடைந்த ரோம்மலின் படைகள் அதனை முப்புறமும் முற்றுகையிட்டன. (கடல்புறம மட்டும் சூழப்படவில்லை). ஆப்பிரிக்கா கோரைத் தவிர சில இத்தாலிய டிவிசன்களும் இம்முற்றுகையில் பங்கேற்றன.

முற்றுகை தொடங்கிய சில நாட்களுக்குள்ளாகவே டோபுருக்கைக் கைப்பற்ற முதல் பெரும் தாக்குதலை நடத்தினார் ரோம்மல். ஏப்ரல் 11ம் தேதி எல் ஆடெம் சாலை வழியாக நடைபெற்ற இத்தாக்குதலை நேச நாட்டுப்படைகள் முறியடித்துவிட்டன. முதல் தாக்குதல் தோற்றபின்னரும் அடுத்த சில வாரங்களில் வேறு திசைகளில் இருந்து டோபுருக்கைத் தாக்கிய ரோம்மல் அவற்றிலும் தோல்வியைச் சந்தித்தார். ஆரம்ப கட்ட தாக்குதல்களுக்குக்குப் பின்னர் இரு தரப்பினரும் ஒரு நீண்ட முற்றுகைக்குத் தயாராகினர். பல மாத காலம் நீடித்த இந்த முற்றுகையின் போது பிரிட்டானியப் படைகள் மேற்கொண்ட பிரீவிட்டி நடவடிக்கையும் (மே 1941) பேட்டில்ஆக்சு நடவடிக்கையும் (ஜூன் 1941) தோல்வியடைந்தன. இந்த நடவடிக்கைகள் டோப்ருக்கில் ரோம்மலின் படைகள் ஈடுபட்டிருப்பதை பயன்படுத்தி லிபிய-எகிப்து எல்லையிலிருந்த ஆலஃபாயா கணவாய், கப்பூசோ கோட்டை போன்ற முக்கிய அரண்நிலைகளைக் கைப்பற்ற மேற்கொள்ளப்பட்டன. ஆனால் ரோம்மலின் படைகள் இவற்றை முறியடித்து விட்டன.

நவம்பர் 1941ல் தேதி ரோம்மலை லிபியாவிலிருந்து விரட்டப் பிரிட்டானியப் படைகள் மூன்றாவதாகத் தொடங்கிய நடவடிக்கை குரூசேடர் நடவடிக்கை என்று குறிப்பெயரிடப்பட்டிருந்தது. நவம்பர் 18ம் தேதி பிரிட்டானிய 8வது ஆர்மி லிபியப் போர் முனையில் தன் தாக்குதலைத் தொடங்கியது. இந்த மோதல் நிகழ்ந்து கொண்டிருக்கும் போதே பிரிட்டானிய 18வது கோர் அச்சு நாட்டு நிலைகளைச் சுற்றி வளைத்து டோப்ருக் நகரை நோக்கி விரைந்தது. டோப்ருக் நகரை அடைந்து அதனை முற்றுகை இட்டிருந்த அச்சுப் படைகளைப் பின்புறமிருந்து தாக்கியது, டோப்ருக்கின் பாதுகாவல் படைகளும் தங்கள் அரண்நிலைகளுக்குப் பின்னிருந்து வெளிவந்து அசுசு முற்றுகைப்படைகளைத் தாக்கின. 8வது ஆர்மியின் முதல் கட்ட தாக்குதலை முறியடித்திருந்த ரோம்மல், டோப்ருக்கில் இக்கட்டான சூழ்நிலையிலிருந்த தனது படைப்பிரிவுகளின் துணைக்கு லிபியப் போர்முனையிலிருந்த அச்சுப் படைப்பிரிவுகளை அனுப்பினார். ஆனால் டோப்ருக்கிலும் லிபிய எல்லையிலும் நான்கு வாரங்கள் நடந்த கடுமையான மோதல்களால் அச்சுத் தரப்பு டாங்குகளில் பெரும்பாலானவை சேதமடைந்திருந்தன. எஞ்சியிருந்த கவசப் படைப்பிரிவுகளைப் பாதுகாப்பதற்காக ரோம்மல் டோப்ருக் முற்றுகையைக் கைவிட்டு பின்வாங்க நேர்ந்தது. டோபுருக்கிலிருந்து பின்வாங்கி முதலில் கசாலா என்ற இடத்தில் பாதுகாவல் அரண்நிலைகளை அமைக்க முயன்றார். ஆனால் நேச நாட்டுப் படைகள் அங்கும் பின் தொடர்ந்து வந்து தாக்கியதால், கசாலாவிலிருந்து எல் அகீலா நிலைக்குப் பின்வாங்கினார். இந்தப் பின்வாங்கலால் பார்டியா, ஆலஃபாயா கணவாய் போன்ற பல அச்சு நாட்டு கோட்டைகளும், அரண்நிலைகளும் நேச நாட்டுப் படைகளால் சுற்றிவளைக்கப்பட்டு பின் சரணடைந்தன. வடக்கு ஆப்பிரிக்கப் போர் முனையில் ரோம்மலின் படைகளுடன் சண்டையிட்ட நேச நாட்டுப் படைகளுக்குக் கிடைத்த முதல் பெரும் வெற்றி இது.

ரோம்மலின் படைகள் லிபியாவின் கிழக்குப் பகுதியிலிருந்து பின்வாங்கி எல் அகீலா என்ற இடத்திலிருந்த அரண்நிலைகளுக்குச் சென்றன. அங்கு தன் படைகளுக்கு ஓய்வு அளித்து அடுத்த கட்ட தாக்குதல்களுக்குத் தயாரானார். குரூசேடர் நடவடிக்கையில் பெரும் சேதமடைந்திருந்த பிரிட்டானியப் படைகளும் அதற்கு மேல் முன்னேற முடியாமல் தேங்கி நின்றுவிட்டன. கசாலா அரண்கோட்டினை (Gazala line) பலப்படுத்தத் தொடங்கின. ஐரோப்பாவிலிருந்து வந்திறங்கிய புதிய படைப்பிரிவுகளுடன் மீண்டும் ஜனவரி 1942ல் கிழக்கு நோக்கிப் படையெடுத்தார் ரோம்மல். பெங்காசி, டிமிமி ஆகிய நகரங்களை எளிதில் அச்சுப் படைகள் கைப்பற்றின.
இப்புதிய தாக்குதலை எதிர்கொள்ளக் கசாலா முதல் பீர் ஹக்கீம் வரையிலான 50 கிமீ நீளமுள்ள பகுதியில் பிரிட்டானியப் படைகள் குவிக்கப்பட்டன. பெப்ரவரி-மே காலகட்டத்தில் இரு தரப்பினரும் அடுத்து நிகழவிருக்கும் மோதலுக்காகத் தயாராகினர். மே 26, 1942ல் ரோம்மல் கசாலா அரண்கோட்டின் மீதான தாக்குதலைத் தொடங்கினார். வடக்கு தெற்காக அமைந்திருந்த கசாலா அரண்கோட்டினை நேரடியாகத் தாக்காமல், பீர் ஹக்கீமுக்கு தெற்கே சென்று அதனைச் சுற்றி வளைத்துப் பின்புறமாகத் தாக்குவது அவரது திட்டம். சில நாட்கள் கடும் சண்டைக்குப்பின்னர் கசாலா கோட்டினை கிழக்கு திசையிலிருந்து தகர்த்து வெற்றி பெற்றன. பின்னர் ஜூன் முதல் வாரம் மீண்டும் கிழக்கு நோக்கி முன்னேறத் தொடங்கின. அடுத்த ஏழு நாட்கள் கசாலா அரண்நிலைக்குப் பின்னிருந்த கொப்பறைப் பகுதியில் (the cauldron) இரு தரப்பினரும் மீண்டும் மீண்டும் மோதினர். இம்மோதல்களில் ரோம்மலின் படைகள் வெற்றி பெற்றன. பிரிட்டானியத் தளபதி கிளாட் ஆச்சின்லெக், கசாலா அரண்நிலைகளை கைவிட்டு விட்டு எகிப்து-லிபிய எல்லைக்குப் பின்வாங்கத் தன் படைகளுக்கு உத்தரவிட்டார். பின்வாங்கும் படைகளைத் தப்பவிட்ட ரோம்மலின் படைகள் அடுத்து டோப்ருக் கோட்டையைத் தாக்கின. 1941ல் பல மாதகால முற்றுகையை சமாளித்திருந்த டோப்ருக் நகரம் இம்முறை அச்சுத் தாக்குதல்களைச் சமாளிக்க இயலாமல் ஜூன் 21ல் சரணடைந்தது.

இச்சண்டையில் கிடைத்த வெற்றிக்காக ரோம்மலுக்குப் ஃபீல்டு மார்ஷலாகப் பதவி உயர்வு தரப்பட்டது. டோப்ருக்கில் கிடைத்த பெரும் வெற்றியைத் தக்கவைத்துக் கொள்ள எகிப்தினுள் முன்னேறின ரோம்மலின் படைகள். நிலைகுலைந்த நேச நாட்டுப் படைகள் கசாலா அரண்நிலைகளில் இருந்து மெர்சா மாத்ரூ அரண்நிலைகளுக்குப் பின்வாங்கின. லிபிய-எகிப்து எல்லையிலிருந்து எகிப்து நாட்டுப்பகுதிக்குள் 100 கிமீ தொலைவில் இந்த அரண்கோடு அமைந்திருந்தது. முதலில் இந்த அரண்நிலையில் ரோம்மலின் படைகளை எதிர்கொள்ள நேச நாட்டுப் படைகள் திட்டமிட்டிருந்தனர். மெர்சா மாத்ரூவில் தாக்கும் படைகள் எளிதாகச் சுற்றி வளைத்துப் பாதுகாவல் படைகளைப் பக்கவாட்டில் இருந்து தாக்குவதற்கு வசதியாகப் புவியியல் அமைப்பு அமைந்திருந்தது. ரோம்மல் இத்தகைய சுற்றி வளைத்துத் தாக்கும் போர் உத்திகளை விரும்பிக் கையாள்பவராகையால், அவரது தாக்குதலில் இருந்து மெர்சா மாத்ரூவைப் பாதுகாக்க முடியாது என்று நேச நாட்டுத் தளபதிகள் உணர்ந்தனர். எனவே இந்த அரண்நிலையிலிருந்தும் பின்வாங்கிக் கிழக்கே 100 கிமீ தொலைவிலுள்ள எல் அலாமெய்ன் என்ற இடத்தில் புதிய அரண்நிலைகளை அமைத்தனர். அலாமெய்னின் தெற்கே கட்டாரா என்ற பள்ளப்பகுதி (Quattara depression) அமைந்திருந்தால், ரோம்மலால் இந்த அரண்நிலையை எளிதில் சுற்றி வளைக்க முடியாது என்று அவர்கள் கருதினர்.
ஜூன் 30ம் தேதி தான் ரோம்மலின் படைகள் எல் அலாமெய்ன் அரண்நிலைகளை அடைந்தன. அதற்கு மறுநாள் (ஜூலை 1) அலாமெய்ன் மீதான அச்சுத் தாக்குதல் தொடங்கியது. அலாமெய்னின் புவியியல் அமைப்பால் சுற்றி வளைத்துத் தாக்கும் உத்தியை ரோம்மலால் பயன்படுத்த இயலவில்லை. நேரடியாகப் பலமான நேச நாட்டு அரண்நிலைகளின் மீது தாக்கவேண்டியதாயிற்று. ஐந்து நாட்கள் இடைவிடாது தாக்குதல் நடத்தியும் ரோம்மலின் படைகளால் அலாமெய்ன் அரண்நிலையை ஊடுருவ முடியவில்லை. பெரும் இழப்புகளுடன் தன் தாக்குதலைத் தற்காலிகமாக நிறுத்திய ரோம்மல், அலாமெய்ன் அரண்நிலைக்கு எதிராகத் தானும் ஒரு அரண்நிலையை உருவாக்கத் தொடங்கினார். அச்சுப் படைகளின் தாக்குதல் திறன் பெரும்பாலும் அழிந்துபோனதை உணர்ந்த ஆச்சின்லெக், அச்சு நிலைகளின் மீது எதிர்த்தாக்குதலைத் தொடங்கினார்.

அடுத்த இருபது நாட்கள் இரு தரப்பினரும் அலாமெய்னில் அமைந்துள்ள பல மணல் முகடுகளைக் கைப்பற்ற கடுமையாக மோதிக் கொண்டனர். டெல் எல் ஐசா, ருவைசாத், மித்தெயிர்யா ஆகிய முகடுகளைக் கைப்பற்ற மீண்டும் மீண்டும் பல சண்டைகள் நிகழ்ந்தன. இத்தொடர் மோதல்களால் ஜூலை இறுதியில் இரு தரப்பு படைப்பிரிவுகளும் பலத்த சேதங்களுக்கு ஆளாகி இருந்தன. பிரிட்டானிய 8வது ஆர்மியும், ரோம்மலின் ஆப்பிரிக்கா கோரும் தொடர்ந்து சண்டையிட இயலாத அளவுக்குப் பலவீனமடைந்திருந்தன. யாருக்கும் வெற்றி தோல்வியின்றி இச்சண்டை முடிவடைந்தாலும், அலெக்சாந்திரியா நோக்கியான ரோம்மலின் முன்னேற்றம் தடைபட்டுப் போனது. பிரிட்டானியத் தளபதி ஆச்சின்லெக்கின் மீது நம்பிக்கை இழந்த பிரிட்டானிய பிரதமர் வின்ஸ்டன் சர்ச்சில் அவருக்கு பதிலாகப் பதிலாக பெர்னார்ட் மோண்ட்கோமரியை புதிய பிரிட்டானியத் தளபதியாக நியமித்தார். நின்று போன தனது கிழக்கு நோக்கிய முன்னேற்றத்தை மீண்டும் தொடங்க ரோம்மல் ஆகஸ்ட்-செப்டம்பர் 1942ல் இறுதியாக ஒரு முயற்சி மேற்கொண்டார். ஆனால் அலாம் எல் அல்ஃபாவில் நிகழ்ந்த இச்சண்டையில் ரோம்மலின் படைகள் தோற்றன.

அச்சுப்படைகளின் கிழக்கு நோக்கிய முன்னேற்றம் எல் அலாமெய்ன் அரண்கோட்டில் தடைபட்ட இந்நேரத்தில் வடக்கு ஆப்பிரிக்காவின் மேல்நிலை உத்தி நிலை நேச நாட்டுப் படைகளுக்குச் சாதமாக மாறியிருந்தது. நேச நாடுகளின் தளவாட உற்பத்தி பலம் மற்றும் எண்ணிக்கை பலம் ஆகியவை ரோம்மலின் படைகளை இக்கட்டான நிலைக்குக் கொண்டு சென்றிருந்தன. நாளுக்கு நாள் நேசநாட்டுப் படைபலம் கூடிக் கொண்டே போனது. ஈராண்டுகள் சண்டைகளில் பல பிரிட்டானியத் தளபதிகள் மாற்றப்பட்டு இறுதியில் ரோம்மலின் போர்த்திறனிற்கு ஏற்றத் திறனுடைய பெர்னார்ட் மோண்ட்கோமரி பிரிட்டானிய 8வது ஆர்மியின் தளபதியாகப் பொறுப்பேற்றிருந்தார். இக்காரணங்களால் முதலாம் எல் அலாமெய்னில் பிரிட்டானியப் படைகள் வெற்றி பெற்றால் வடக்கு ஆப்பிரிக்காவில் ரோம்மலின் தோல்வி உறுதி என்ற நிலை உருவானது. அலாம் எல் அல்ஃபா சண்டைக்குப் பின் கிடைத்த இரு மாத இடைவெளியை இரு தரப்பினரும் தங்கள் படைகளை பலப்படுத்தப் பயன்படுத்தியிருந்தனர். இதுவரை பின்வாங்கி வந்த பிரிட்டானியப் படைகள் மேற்கு நோக்கித் தங்கள் தாக்குதலை ஆரம்பித்தன. அக்டோபர் 23, 1942ல் இரண்டாம் எல் அலாமெய்ன் சண்டை தொடங்கியது. அக்டோபர் 23 முதல் நவம்பர் 7 வரை ஐந்து கட்டங்களாக நடந்த இச்சண்டையில் நேச நாட்டுப் படைகளின் எண்ணிக்கை பலமும், ஆயுத பலமும் ரோம்மலின் படைகளை வீழ்த்தின. எரிபொருள் பற்றாக்குறையினாலும், தனது படைகளுக்கு ஏற்பட்ட பெரும் சேதத்தினாலும் தனது படையெடுப்பைக் கைவிட்டு பின்வாங்கினார் ரோம்மல். 
பின் வாங்கிய ரோம்மலை விடாது விரட்டிச் சென்ற நேச நாட்டுப் படைகள் விரைவில் லிபியா முழுவதையும் கைப்பற்றின. நவம்பர் 7ம் தேதி மெர்சா மாத்ரூ, 9ம் தேதி சிடி பர்ரானி, 11ம் தேதி ஆலஃபாயா கணவாய் ஆகிய அரண்நிலைகளை அச்சுப் படைகள் காலி செய்தன. நவம்பர் 13ம் தேதி டோப்ருக் நகரம் நேச நாட்டுப் படைகளிடம் வீழ்ந்தது. இதே போல டெர்னா நவம்பர் 15ம் தேதியும் பெங்காசி அதற்கு ஐந்து நாட்கள் கழித்தும் நேச நாட்டுப் படைகளால் கைப்பற்றப்பட்டன. டிசம்பர் 11/12ல் எல் அகீலாவும் வீழ்ந்தது. ஜனவரி 1943ல் அச்சுப் படைகள் லிபியாவை விட்டு முழுவதுமாக வெளியேறித் துனிசியாவுக்கு பின்வாங்கி விட்டன. திரிப்பொலி நகரம் நேச நாட்டுப் படைகள் வசமானது. இரண்டாம் எல் அலாமெய்ன் சண்டை நடந்து கொண்டிருக்கும் போதே டார்ச் நடவடிக்கையின் மூலம் இன்னொரு புறம் அமெரிக்கப் படைகள் வடக்கு ஆப்பிரிக்காவில் தரையிறங்கின. இதனால் வடக்கு ஆப்பிரிக்காவில் அச்சுபடைகள் இருமுனைப் போர் புரியும் நிலைக்குத் தள்ளப்பட்டன.

இப்போர்த்தொடரில் ஏற்பட்ட தோல்வியால், சூயசு கால்வாயைக் கைப்பற்றி பிரித்தானியப் பேரரசை இரண்டாகப் பிளக்கும் அச்சு நாட்டு மேல் நிலை உத்தி நிறைவேறாது போனது. துனிசியாவிற்கு ரோம்மலின் படைகள் பின்வாங்கியதால் அடுத்து துனிசியப் போர்த்தொடர் தொடங்கியது. இதன் இறுதியில் வடக்கு ஆப்பிரிக்காவில் அச்சுப் படைகள் முற்றிலுமாகத் தோற்கடிக்கப்பட்டு நேசப் படைகளிடம் சரணடைந்தன.

இரண்டாம் உலகப் போரின் மற்ற களங்களைக் காட்டிலும் வடக்கு ஆப்பிரிக்கக் களம் சிறியது, முக்கியத்துவம் குறைந்தது என்றாலும், மேற்குப் பாலைவனப் போர்த்தொடரின் திடீர் மாற்றங்களும், நிலையற்ற தன்மையும் பொது மக்களின் கவனத்தை வெகுவாக ஈர்த்தன. பிற களங்களில் இல்லாத அளவுக்கு இதில் ஈடுபட்ட தளபதிகளுக்குப் பேரும் புகழும் கிடைத்தது. ரோம்மலின் போர்த் திறனும், பாலைவனத்தில் எதிர்பாராத இடத்தில் தாக்கும் அவரது உத்திகளும் அவருக்கு “பாலைவன நரி” ("Desert Fox") என்ற புனைப்பெயர் ஏற்படக் காரணமாயின. அவரது புகழ் ஜெர்மானிய பொதுமக்களிடையே மட்டுமல்லாது நேச நாட்டுப் படைகள் மற்றும் பொது மக்களிடையேயும் பரவியது. அவரைத் தோற்கடித்ததால் மோண்ட்கோமரியும் புகழ் பெற்றார். 

போர்க்களத்தில் நவீன கவசப் படைகளின் வெற்றிக்குத் தளவாடம் மற்றும் எரிபொருள் வழங்கல் இன்றியமையாதவை என்பதை இப்போர்த் தொடர் தெளிவாக உணர்த்தியது. நடுநிலக் கடலில் சரக்குக் கப்பல் போக்குவரத்தைக் கட்டுப்படுத்தியவரே இப்போர்த்தொடரில் வெற்றி தோல்வியை நிர்ணயித்ததால், தளவாடப் போக்குவரத்தின் முக்கியத்துவத்தை இப்போர்த்தொடர் உலகுக்கு உணர்த்தியது.



</doc>
<doc id="100256" url="https://ta.wikipedia.org/wiki?curid=100256" title="ராஜீவ் காந்தி நினைவிடம்">
ராஜீவ் காந்தி நினைவிடம்

முன்னாள் இந்தியப் பிரதமர் ராஜீவ் காந்தி தமிழ் நாடு ஸ்ரீபெரும்புதூர் அருகே படுகொலை செய்யப்பட்ட இடத்தில் அவருக்கு ஒரு நினைவிடம் அமைக்கப்பட்டுள்ளது. இது நெடியுயர்ந்த தூண்களால் வடிவமைக்கப்பட்டுள்ளது. 


</doc>
<doc id="100257" url="https://ta.wikipedia.org/wiki?curid=100257" title="குருசடை தீவு">
குருசடை தீவு

குருசடை தீவு இராமநாதபுரம் மாவட்டத்தின் மன்னார் வளைகுடா பகுதியில் அமைந்துள்ள ஓர் தீவு.

பாம்பன் பாலத்தின் மேற்குக் கரைக்கும் இராமேஸ்வரத்திற்கும் இடையில் உள்ள ஓர் அழகிய தீவு. இத்தீவைச்சுற்றி பவளப்பாறைகளும், டால்பின், போன்ற அரியவகை மீன்களும், ஆவுளியா (கடல் பசு) போன்ற உயிரினங்களும் உள்ளன. உயிரியல் ஆய்வாளர்களுக்கு ஓர் பிடித்தமான தீவு ஆகும். இத்தீவு மண்டபத்தில் இருந்து நான்கு கிலோமீட்டர் தொலைவில் உள்ளது. இத்தீவுக்கு செல்ல மீன்வளத்துறையின் அனுமதி தேவை.



</doc>
<doc id="100258" url="https://ta.wikipedia.org/wiki?curid=100258" title="வளிமிதவைவாழிகள்">
வளிமிதவைவாழிகள்

வளிமிதவைவாழிகள் அல்லது வளியலைவாழிகள் (Aeroplankton) என்பது காற்றில் உலாவும் அல்லது மிதக்கும் சிறுவுயிர்களைக் குறிப்பதாகும். இவை காற்றின் வேகத்தால் ஒரு இடத்திலிருந்து இன்னொரு இடத்திற்கு இட்டுச்செல்லப்படுகிறது. இவைகளின் பண்புகள் பெருங்கடலில் வாழும் மிதவைவாழிகளை ஒத்திருக்கின்றன. இவ்வளிமிதவைவாழிகளைப் பற்றி படிக்கும் படிப்பிற்கு வளியுயிரியல் எனப்படுகிறது.

வளிமிதவைவாழிகள் என அழைக்கப்படும் பெரும்பாலன உயிர்கள் மிகவும் சிறியதாகவும் நுண்ணோக்கியால் மட்டுமே காணக்கூடியதாய் உள்ளது. இவைகளை பார்ப்பதை விட கடினமானது அவைகளைக் கண்டறிவதுதான். அறிவியலாளர்கள் இதைச் சேகரிக்க வலைகள், சில பொறிகள், விமானங்கள் மற்றும் குமிழிகள் ஆகியவற்றைப் பயன்படுத்துகின்றனர்.

அதிகப்படியான நுண்ணுயிரிகள், தீநுண்மங்கள், 1000த்திற்கும் அதிகமான பாக்டீரியாக்கள், 40000 த்திற்கும் மேற்பட்ட பூங்சைகள் மேலும் நூற்றுக்கும் மேற்பட்ட சிற்றினங்களுல் அடங்கிய பாசிகள், குறிப்பிடத்தக்க மலைப்பாசிகள், ஈரலுத்தாவரங்கள் எனப் பல உயிர்கள் இவ்வளிமிதவைவாழிகளில் காணப்படுகின்றன. இவைகளில் தாவரங்களின் வித்துக்கள், மகரந்தங்கள் மற்றும் காற்றினால் சிதறடிக்கப்பட்ட விதைகள் தன் வாழ்நாளில் பாதியை இவ்வளிமிதவைவாளிகளாகக் கழிக்கின்றன.

இவைகளில் மிக அதிகமான சிறு விலங்குகள், பூச்சிகள் மற்றும் சிலந்திகள் ஆகியன காற்றின் வேகத்தால் இழுத்துச்செல்லப்பட்டு அவை பலநூறு அடிகளுக்கப்பால் பறக்கச் செய்கிறது.

காற்றுமண்டலத்தில் அதிகப்படியான தத்துப்பூச்சிகள் காணப்படுகின்றன. பல சிலந்தி இனங்கள் காற்றை தனக்கு சாதகமாகப் பயன்படுத்தி பல இடங்களை அடைவதற்குப் பயன்படுத்துகிறது.

நுண்ணுயிர்களில் பாக்டீரியா வகையைச் சார்ந்த "மைக்ரோகாக்கசு", "பாசில்லசு" மற்றும் "காரினிபாக்டீரியம்" ஆகியனவும், பூங்சைகளில் "அல்டேர்னேரியா", "ஆச்பர்சில்லசு", "ஆர்மோடெண்ட்ரான்" மற்றும் "பெனிசில்லியம்" ஆகியன பூமியின் உயர்மட்ட பகுதிகளில் பரவிக்கிடக்கின்றன என்பது பல ஆய்வுகளின் மூலம் அறியப்பட்டுள்ளது.

2009 ஆம் ஆண்டு இந்திய விண்வெளி ஆய்வு மையம் மேற்கொண்ட குமிழி ஆய்வில் பூமியில் கண்டிறாத 3 வித்தியாசமான பாக்டீரியாக்களைக் கண்டறிந்ததாகவும் அதற்கு முறையே "சேனிபாக்டர் ஆய்லி", "பாசில்லசு இசுரோனென்சிச்" மற்றும் "பாசில்லசு ஆர்யபட்டா" எனப் பெயரிட்டுள்ளனர். இவ்வுயிர்கள் புறவூதா நிறத்திற்கு அதிகப்படியான எதிர்ப்புத்திறன் அல்லது தாங்கவல்ல வலிமையைப் பெற்றுள்ளதாகவும் அறியப்பட்டுள்ளது.

இதனைப் பெற 26.7 மில்லியன் கன அடி அளவுள்ள குமிழியில் 459 கிலோ அறிவியல் இயந்திரங்களை 38 கிலோ திரவ நியான்களில் முக்கியபடி பயன்படுத்தப்பட்ட பொறிகளைக்கொண்டு வளிமண்டலத்தில் 20 முதல் 40 கிலோமீட்டர் உயரமுள்ள பகுதியில் உள்ள காற்றின் மாதிரிகள் பெறப்பட்டு ஆய்வுசெய்து அறிவிக்கப்பட்டது.



</doc>
<doc id="100259" url="https://ta.wikipedia.org/wiki?curid=100259" title="வண்ணப்புறக் கந்தரத்தனார்">
வண்ணப்புறக் கந்தரத்தனார்

வண்ணப்புறக் கந்தரத்தனார் சங்ககாலப் புலவர்களில் ஒருவர். சங்கநூல் கொகுப்பில் அவரது பாடல்கள் இரண்டு உள்ளன. அவை: அகநானூறு 49, நற்றிணை 71. இவை இரண்டு பாடல்களுமே பாலைத்திணை மேலவை.
வண்ணப்புறம் என்பது இவர் வாழ்ந்த ஊர். புலவர் பெயர் கந்தரத்தனார். கந்தர்+அத்தனார் என்றும், கந்து அரத்தனார் என்றும் பிரிக்கும் வகையில் இவரது பெயர் அமைந்துள்ளது. 
அத்தம் என்றால் வழி. அத்தனார் = வழிநிற்பவர். கந்தர் வழியில் நிற்பவர். கந்து = வழித்துணை. (காதன்மை கந்தா அறிவறியார்த் தேறுதல் - திருக்குள். இதில் கந்து என்னும் சொல் பற்றுக்கோடு என்னும் பொருளில் கையாளப்பட்டுள்ளதை எண்ணிக்கொளவோம்) இந்த வகையில் வழித்துணைவர் என்னும் பொருளை இப்பெயர் தரும்.
கந்து என்பது தூண். (கந்திற்பாவை) அரத்தம் என்பது செந்நிறக் குருதி. (அரக்கு = செந்நிறப் பசை). தூணில் குருதி. 
தலைவனுடன் தலைவி சென்றுவிட்டாள். அவளை நினைந்து செவிலித்தாய் கலங்குகிறாள். 

என் மகள் என் வீட்டில் இருக்கும்போது கிளியோடு பேசி மகிழ்வாள். பந்தும், கழங்கும் கொண்டு விளையாடி மகிழ்வாள். செல்லுமிடமெல்லாம் நிழல் தொடர்வது போலத் தோழியர் ஆயம் பின்தொடரக் காற்சிலம்பு ஒலிப்ப ஓடி ஓரை விளையாடுவாள். அவள் விளையாடும் இடங்களிலெல்லாம் நான் இருந்தேன். 

இப்போது அவள் முன்னாளில் இருந்தது போல இல்லை. அவளது அளி, அன்பு, சாயல், இயல்பு ஆகியன மாறிவிட்டன. 

ஒருநாள் அவள் நெற்றியைத் தடவிக் கொடுத்தேன். வயின் மரத்தில் கட்டப்பட்டிருக்கும் கன்றுக்குட்டியை அதன் தாய்ப்பசு நாவால் தடவிக்கொடுப்பது போல் தடவிக் கொடுத்தேன். அவளை ஆரத் தழுவினேன். அவள் தன் முலைகளுக்கு இடையில் வியர்க்கும்படி என்னைப் பலமுறை திரும்பத் திரும்பத் தழுவிக்கொண்டாள். அதற்குக் காரணம் அன்று எனக்குப் புரியவில்லை. இன்று புரிந்துவிட்டது. 

வறட்சிக் காலத்தில் நிழல் இல்லாத மர நிழலில் படுத்திருக்கும் பெண்மான் மரல் என்னும் கானல் நீரைச் சுவைத்து மகிழ்வது போல அவள் என்னை அப்போது தழுவி மகிழ்ந்திருக்கிறாள்.

தலைவன் பொருள் ஈட்டச் செல்ல இருக்கிறான். இதனைத் தலைவியிடம் சொல்லி ஒப்புதல் பெற்றுத் தருமாறு தோழியிடம் பலமுறை தலைவன் மன்றாடுகிறான். தலைவியைத் தடவிக்கொடுத்து அவளிடம் பலமுறை கெஞ்சினால் ஒருவேளை அவள் ஒப்புதல் தரக்கூடும். தன்னிடம் கெஞ்சுவதால் பயனில்லை என்று தோழி கூறிவிடுகிறாள். மேலும் சொல்கிறாள். ஒருவேளை அவள் ஒப்புதல் தந்து பிரிந்து சென்றுவிட்டால், வீட்டில் வளரும் இணைபுறாக்களில் பெண்புறாவை அதன் செங்கால்சேவல் ஆண்புறா தன்னுடன் இருக்கும்படி அழைப்பதைக் கேட்கும்போது அவள் எப்படித் துடிப்பாள் என்பதை எண்ணிப் பார்த்தாயா என்கிறாள். (தலைவன் தோழி கூறியதை எண்ணிப் பார்த்துத் தன் செலவைக் கைவிட்டுவிட்டானாம்)


</doc>
<doc id="100260" url="https://ta.wikipedia.org/wiki?curid=100260" title="வண்ணக்கன் சோருமருங் குமரனார்">
வண்ணக்கன் சோருமருங் குமரனார்

வண்ணக்கன் சோருமருங் குமரனார் சங்ககாலப் புலவர்களில் ஒருவர். சங்கநூல் தொகுப்பில் இவரது பாடல் ஒன்றே ஒன்று உள்ளது. அது நற்றிணை 257 எண் கொண்ட பாடல். இது குறிஞ்சித்திணை மேலது,

மலைநாட! ஈரக் கசிவால் ஆள் நடமாட்டம் இல்லாத (சதசத) வழியில், கொல்லும் விலங்குகள் நடமாடுவது அறிந்தும் நள்ளிரவில் என்னைத் தேடி வருகிறாய். நீ வரும் வழியை எண்ணும்போது என் மனம் நோகிறது என்று தலைவி தலைவனிடம் தெரிவிக்கிறாள்.
அவன் மலைநாடு


</doc>
<doc id="100261" url="https://ta.wikipedia.org/wiki?curid=100261" title="செயற்கை நரம்பணுப் பிணையம்">
செயற்கை நரம்பணுப் பிணையம்

செயற்கை நரம்பணுப் பிணையம் (ஆங்கிலம்: Artificial neural network) என்பது உயிரி நரம்புப் பிணையத்தில் இருந்து ஊக்கம்பெறப்பெற்ற ஒரு கணிமை அல்லது கணித மாதிரி. இது பிணையப்பட்ட செயற்கை நரம்பணுக்களைக் கொண்டது. இதன் அடிப்படை அணிக் கணிதம் ஆகும். 

கணினி துணையுடன் நிகழும் பிற பணிகள் நிரலாளரொருவர் குறிப்பிட்டு எந்தெந்த சூழலில் என்னென்ன செய்யவேண்டுமென நிரல்வழியாக வகுத்ததுபோலவே நிகழும். அவற்றிலிருந்து வேறுபட்டு செயற்கை நரம்பணுப்பிணையங்கள் துணையுடன் நிகழும் பணிகள் முற்காட்டுகளில் இருந்து கற்றுக்கொண்டதன் அடிப்படையில் நிகழும் தன்மையுடையவை. இதனால் இவை தன்னியக்கமாக பல பணிகளை ஏற்றுச்செய்யும் ஆற்றல் கொண்டவை. 

உயிரற்ற, மாந்த மூளை போன்றதோர் உறுப்பெதுவுமில்லாத ஒரு பொறிக்கோ கணிதமாதிரிக்கோ முற்காட்டுதல்களில் இருந்து கற்கும் ஆற்றல் எவ்வழி வருமென்பதை ஒரு சிறு உருவகத்தின் வழியாகப் பார்க்கலாம். 

மேலேயுள்ள உருவகத்தையொத்து செயற்கை நரம்பணுக்களை பெட்டிகளாகவும், நூலை இணைப்பாகவும், பாசிநிறவிகிதத்தை கணித்த புள்ளிகளாகவும் கொண்டால் இப்பிணையங்கள் எவ்வாறு இயங்குகின்றன என விளங்கிக்கொள்ளலாம்.

சிக்கலான பணிகளில் மேலேயுள்ளதுபோன்ற எளிய மாதிரி பொருந்தாது. வெறும் புள்ளியியல் எடைகளை வைத்துக்கூட்டுவதைத் தாண்டிய சில கணிதச்சார்புகளைக் கொண்டு எத்தகைய உள்ளீட்டு-வெளியீட்டு உறவையும் அண்மிக்கும் வரைவை கற்கலாமென நிறுவியுள்ளனர். இதன்வழியாக தக்க முற்காட்டுதல்களைத் தந்தால் எத்தகைய சிக்கலான வகைப்பாட்டுப்பணியையும் இப்பிணையங்களால் செய்யமுடிகிறது. 


</doc>
<doc id="100262" url="https://ta.wikipedia.org/wiki?curid=100262" title="செயற்கை நரம்பணு">
செயற்கை நரம்பணு

செயற்கை நரம்பணு அல்லது செய்நரம்பணு என்பது ஓர் உயிருடம்பில் உள்ள நரம்பணுவைப்போன்ற இயக்கம் கொண்டதாக வுருவாக்கப்பட்ட மிக எளிமையான கணித ஒப்புரு (மாதிரி) ஆகும். செயற்கை நரம்பணுப் பிணையத்தில் அடிப்படை அலகு இந்த செய்நரம்பணு அல்லது செயற்கை நரம்பணுவாகும். செய்நரம்பணுவுக்குப் பல உள்ளிடு இழைகளும், அந்த ஒவ்வொரு உள்ளீடும் ஒவ்வொரு குறிப்பிட்ட வலுவுடன் (நிறை, weight) உள்ளீடு செய்யுமாறும் அமைக்கப்பட்டிருக்கும். 

ஒன்று அல்லது ஒன்றுக்கு மேற்பட்ட உள்ளீடுகளைப் பெற்று, அவற்றின் நிறைகளையும் கணக்கில் கொண்டு ஒரு தொகையை கணக்கிட்டு ஒரு வெளியீட்டைத் தரும். பொதுவாக இந்த தொகையீடு எதோ ஒரு வகையில் வெவ்வேறு உள்ளீடுகளைக் கூட்டாக நிறைகளோடு கணிக்கப்பட்டு ஒரு ஏவல்சார்பு விளைவை உண்டாக்கும். உள்ளீடுகளைத் நிறைப்படி தொகுத்து ஒரு மாற்றல்சார்பு (transfer function) முறைப்படி அனுப்பப்படும். 


ஒரு தரப்பட்ட செயற்கை நரம்பணுவுக்கு "m" + 1 உள்ளீடுகள் "x" through "x" வரையான உள்ளீட்டு சமிக்கைகளும் அவற்றின் weights "w" through "w" எனக் கொள்க. முதலாவது உள்ளீடு "x" பொதுவாக +1 என்ற பெறுமதியைப் பெறும். இதலால் இது ஒர் சாய்வு கொண்ட உள்ளீடு ("bias" input), with "w" = "b". இதனால் உண்மையில் "m" உள்ளீடுகளே நரம்பணுவுக்கு உள்ளன, அவை from "x" to "x".

நரம்பணுவின் "k" வது வெளியிடு பின்வருமாறு அமையும்: 

Where formula_2 (phi) is the transfer function.

இந்த வெளியீடானாது உயிருடலத்தில் உள்ள நரம்பணுவின் உடலச்சு (axon) போன்றது. இது செலுத்தும் இயக்கக்குறிப்பின் மதிப்பு இதனோடு தொடர்பு கொண்டிருக்கும் அடுத்த நரம்பணுவின் உள்ளீடுகளில் ஒன்றாக இயங்கும். அல்லது வேறு விதமாகவும் இயங்கவல்லது 



</doc>
<doc id="100268" url="https://ta.wikipedia.org/wiki?curid=100268" title="வடமோதங்கிழார்">
வடமோதங்கிழார்

வடமோதங் கிழார் சங்ககாலப் புலவர்களில் ஒருவர். சங்கநூல் தொகுப்பில் இவரது பாடல்கள் இரண்டு உள்ளன. அவை அகநானூறு 317, புறநானூறு 260 ஆகியவை. 

வடமோதம் என்பது ஊரின் பெயர். இந்த ஊர் மக்கள் இவரைத் தமக்கு உரிமையுள்ள தலைவராகக் கொண்டமையால் இவரை ஊர்ப்பெயராலேயே வழங்கலாயினர்.
கார்காலம் வந்ததும் இல்லம் வந்து சேர்வேன் என்று தலைவன் சொல்லிச் சென்றான். கார்காலம் வந்தும் தலைவன் வரவில்லையே என்று தலைவி ஏங்கும்போது அவள் எதிரில் தலைவன் வந்து நிற்கிறான்.

இப்பாடலில் செடியினங்களும், விலங்கினங்களும், பொன்வேலைக் கன்னத் தொழிலும் விக்கமாகத் தெரிவிக்கப்பட்டுள்ளன.

"பொன்செய் கன்னம்" - வெள்ளியை அரத்தால் அராவும்போது வெள்ளித் துகள்கள் உதிர்வது போல வண்டுகள் ஊதும்போது குரவம் பூக்கள் கோங்கம் பூக்களின் மேல் உதிருமாம்.
முருக்கம் பூ - செவ்வண்ணம் ஏற்றிய மகளிர் நகம்போல் பூக்கும்.
தும்பி - யாழிசை போல் துவைக்கும்(ஒலிக்கும்)
ஆன்(பசு) - வேனில் காலத்தில் இணைவிழைச்சை விரும்பும்.
குயில் - பூத்திருக்கும் மரா மரத்தில் இருந்துகொண்டு கூவும்.
இப்படிப்பட்ட கார் காலத்தில் வருவேன் என்றார்.

பாணன் ஒருவன் வள்ளல் ஒருவனை நாடிப் பசியோடு வருகிறான். வரும் வழியில் கள்ளிக்காட்டில் கடவுளாகி நிற்கும் தன் முன்னாள் வள்ளல் ஒருவனை வாழ்த்தி வணங்கிவிட்டு வருகிறான். அவனுக்குப் புலவர் கூறுவதாக அமைந்துள்ளது இந்தக் கையறுநிலைப் பாடல்.

பாண, கேண்மதி! நீ தேடிவந்த மீளியாளன் பகைவர் கவர்ந்துசென்ற ஆனிரைகளை மீட்டு வந்த செய்தியைத் தன் ஊர்மக்களிடம் சொல்லிவிட்டு உடம்பொடு யாரும் செல்லமுடியாத உலகுக்கு உயிரை மட்டும் கொண்டுசென்றுவிட்டான். வையகம் புலம்பிக்கொண்டிருக்கிறது. பாம்பு விழுங்கிய மதியம் போல அவன் உடல் கிடக்கிறது. என்றாலும் "கம்பமொடு துளங்கிய இலக்கம்" போல அவன் உடல் வேல் பாய்ந்த நிலையில் நிறுத்தி வைக்கப்பட்டுள்ளது. நீ அங்குச் சென்றால் மற்றவர்கள் உன் பசியை ஆற்றினும் ஆற்றுவர். என்றாலும் உனக்கு எவ்வம்(துன்பம்) இருக்கத்தான் செய்யும்.



</doc>
<doc id="100269" url="https://ta.wikipedia.org/wiki?curid=100269" title="நடுவர் முடிவு மீளாய்வு முறைமை">
நடுவர் முடிவு மீளாய்வு முறைமை

நடுவர் முடிவு மீளாய்வு முறைமை (Umpire Decision Review System, சுருக்கமாக UDRS அல்லது DRS) துடுப்பாட்ட விளையாட்டில் சோதனை முயற்சியாக செயல்படுத்தப்பட்டு வரும் ஓர் தொழில்நுட்பம் சார்ந்த முறைமையாகும். இது முதலில் தேர்வுத் துடுப்பாட்டத்தில் அறிமுகப்படுத்தப்பட்டது. ஓர் மட்டையாளரை ஆட்டமிழந்தவராக (அல்லது இழக்காதவராக) ஆடுகளத்தில் உள்ள நடுவர் எடுக்கும் முடிவுகள் சர்ச்சைக்குள்ளாகும்போது அவற்றை மீளாய்வு செய்வதே இம்முறைமையின் சீரிய நோக்கமாகும். இந்தப் புது முறைமையை பன்னாட்டுத் துடுப்பாட்ட அவை 24 நவம்பர் 2009ஆம் ஆண்டு நியூசிலாந்திற்கும் பாக்கித்தானிற்கும் இடையே டுனெடின் நகர பல்கலைக்கழக மைதானத்தில் நடந்த முதல் தேர்வின்போது அலுவல்முறையில் அறிமுகப்படுத்தியது. ஒருநாள் துடுப்பாட்டத்தில் சனவரி 2011யில் இங்கிலாந்திற்கும் ஆத்திரேலியாவிற்குமான தொடரில் முதன்முதலாக செயல்படுத்தப்பட்டது.
ஐசிசியின் முழுமையான ஆவணம். 

இந்த முறைமை பெரும்பாலான விளையாட்டுக்காரர்கள் மற்றும் துடுப்பாட்டப் பயிற்றுனர்களின் ஆதரவைப் பெற்றிருந்தாலும் சில எதிர் கருத்துக்களும் எழுந்துள்ளன, மேற்கிந்தியத் தீவுகளின் ஜோல் கார்னர் இது ஓர் "ஏமாற்று முறைமை" என்று கூறியுள்ளார்.. மற்றொரு மேற்கிந்தியர் ராம்நரேஷ் சர்வான் இந்த முறைமையைத் தாம் ஆதரிக்கவில்லை என்று கூறியுள்ளார். முன்னாள் நடுவர் டிக்கி பேர்ட்டும் கள நடுவர்களின் அதிகாரத்தை பறிப்பதாக இதனை விமரிசித்துள்ளார். இந்தியத் துடுப்பாட்ட வாரியம் இந்த முறைமையை ஏற்கவில்லை.

உலகக்கிண்ணப் போட்டிகளில் முதல் ஆட்டத்தின் இரண்டாவது இன்னிங்சின் நான்காவது பந்திலேயே இம்மீளாய்வு முறைமையின் முதல் மீளாய்வு செயலுக்கு வந்தது. சாந்தகுமாரன் சிறீசாந்த் வீசிய பந்தில் மட்டையாளர் ஆட்டமிழக்கவில்லை என்ற நடுவரின் முடிவை எதிர்த்து இந்திய அணித்தலைவர் மகேந்திர சிங் தோனி முறையிட மீளாய்வு பந்து இடது குச்சத்தை விட்டு விலகிச்சென்றதையும் நடுவரின் முடிவையும் உறுதி செய்தது. சர்ச்சைகளில் இருந்த நடுவர் முடிவு மீளாய்வு முறைமை இவ்வாறாக உலகக்கிண்ணப்போட்டியில் முதன்முதலாக செயலாக்கப்பட்டது. இந்த முறைமை மிகத்தீவிரமாக போட்டியிடப்பட்டுவந்த இந்தியா- இங்கிலாந்து போட்டியில் பயன்படுத்தப்பட்டபோது தொலைக்காட்சி மறு இயக்கம் பந்து குச்சத்தை தாக்குவதாக காட்டியபோதும் இங்கிலாந்தின் இயன் பெல் ஆட்டமிழக்காதவராக அறிவிக்கப்பட்டது குழப்பத்தை உண்டாக்கியது. புதிய முறைமையின் விதிகளின்படி மட்டையாளர் குச்சத்திலிருந்து 2.5மீ தொலைவில் பந்தை காலால் தடுத்திருந்தால் ஆடுகள நடுவரின் முடிவே இறுதியானது ஆகும். இவ்விதிகளைக் குறித்த அறிமுகம் ஏதும் தரப்படாத நிலையில் தோனி "இது தொழில்நுட்பத்தையும் மனிதத் திறனையும் கலப்படமாக்கும் ஓர் முறைமை" என்று கருத்துரைத்தார். இதற்கு எதிர்வினையாக பன்னாட்டுத் துடுப்பாட்ட அவை, முறைமை குறித்து முழுவதும் அறிந்தபிறகே ஆட்டக்காரர்கள் கருத்துரைக்க வேண்டும் எனக் கூறியது.



</doc>
<doc id="100271" url="https://ta.wikipedia.org/wiki?curid=100271" title="இலங்கை நதிகளுக்கான புராதனப் பெயர்கள்">
இலங்கை நதிகளுக்கான புராதனப் பெயர்கள்

இலங்கையில் காணப்படும் சில நதிகளுக்கு வரலாற்று ரீதியாக வழங்கப்பட்ட புராதனப் பெயர்கள் வருமாறு:


</doc>
<doc id="100272" url="https://ta.wikipedia.org/wiki?curid=100272" title="இலங்கை நகரங்களுக்கான புராதனப் பெயர்கள்">
இலங்கை நகரங்களுக்கான புராதனப் பெயர்கள்

இலங்கையில் முக்கியத்துவமிக்க சில இடங்களுக்கு வரலாற்று ரீதியாக வழங்கப்பட்ட புராதனப் பெயர்கள் வருமாறு:


</doc>
<doc id="100273" url="https://ta.wikipedia.org/wiki?curid=100273" title="மக்கள் இயக்கம் (தமிழ்நாடு)">
மக்கள் இயக்கம் (தமிழ்நாடு)

மக்கள் இயக்கம் தமிழ்நாட்டில் செயல்படும் ஒரு அரசியல் அமைப்பு/கட்சி. திரைப்பட நடிகர் விஜயால் தொடங்கப்பட்டது. ஜூலை 2009இல் தனது நற்பணி/ரசிகர் மன்றங்களை மக்கள் இயக்கம் என்ற அமைப்பாக விஜய் மாற்றினார். இதற்கு ஒரு ஆண்டு முன்னரே தனது ரசிகர் மன்றங்களுக்கென தனியே ஒரு கொடியினை அறிமுகப்படுத்தியிருந்தார். விஜயின் தந்தை தமிழ்த் திரைப்பட இயக்குனர் எஸ். ஏ. சந்திரசேகர் இக்கட்சியின் முக்கிய நிருவாகிகளுள் ஒருவராக உள்ளார். 2010ம் ஆண்டில் விஜயின் காவலன் திரைப்படம் வெளிவர திராவிட முன்னேற்றக் கழகம் (திமுக) தடை செய்வதாகக் குற்றம் சாட்டி, அண்ணா திராவிட முன்னேற்றக் கழகத்துடன் ஒருங்கிணைந்து திமுக அரசை தாக்கி வந்தது மக்கள் இயக்கம். பெப்ரவரி 2011இல் தமிழக மீனவர்கள் மீது இலங்கைக் கடற்படையினரின் தாக்குதல்களைக் கண்டித்து நாகப்பட்டினத்தில் மக்கள் இயக்கம் தனது முதல் அரசியல் கூட்டத்தை நடத்தியது. 2011 சட்டமன்றத் தேர்தலில் அதிமுக கூட்டணியில் இடம் பெற்றது.



</doc>
<doc id="100276" url="https://ta.wikipedia.org/wiki?curid=100276" title="மூவேந்தர் முன்னணிக் கழகம்">
மூவேந்தர் முன்னணிக் கழகம்

அகில இந்திய மூவேந்தர் முன்னேற்ற முன்னணி அல்லது மூவேந்தர் முன்னணிக் கழகம் தமிழ்நாட்டில் செயல்படும் ஒரு அரசியல்கட்சி ஆகும். முக்குலத்தோர் சாதியினரிடையே ஆதரவைப் பெற்றுள்ளது. இதன் நிறுவனர் மற்றும் தலைவர் மதுரை மீனாட்சி மிசன் மருத்துவமனையின் உரிமையாளர் டாக்டர் சேதுராமன் ஆவார. 1998ல் நிறுவப்பட்ட இக்கட்சி “மூவேந்தர் முன்னேற்ற முன்னணி”, ”மூவேந்தர் முன்னேற்றக் கழகம்”, ”மூவேந்தர் முன்னணிக் கழகம்” என பல்வேறு பெயர்களால் அறியப்பட்டாலும், அதன் நிறுவனரின் பெயரால் “டாக்டர் சேதுராமன் கட்சி” என்று பரவலாக அடையாளப்படுத்தப்படுகிறது. கடந்த காலத்தில் திமுகவுடன் கூட்டணி அமைத்துப் போட்டியிட்ட இக்கட்சி தற்சமயம் அதிமுக கூட்டணியில் இடம் பெற்றுள்ளது. தமிழ்நாட்டை இரண்டாகப் பிரித்து தெற்கு மாவட்டங்களை தென் தமிழ் மாநிலம் என்ற பெயரில் தனி மாநிலமாக்க வேண்டுமென்பது இக்கட்சியின் கொள்கைகளுள் ஒன்றாகும்.


Face Book : https://www.facebook.com/moovendarmunnanikazhagam.aimmk

</doc>
<doc id="100278" url="https://ta.wikipedia.org/wiki?curid=100278" title="எலு மொழி">
எலு மொழி

எலு மொழி ("Eḷu") அல்லது ஹெல மொழி ("Helu") என்பது சிங்களத்தின் மூல மொழியாகக் கொள்ளப்படும் கிமு 3 ஆம் நூற்றாண்டைச் சேர்ந்த இந்திய ஐரோப்பியப் பிராகிருத மொழியாகும். இதைப் பழம் சிங்கள மொழி எனக் கொள்வாரும் உளர். இலங்கைப் பூர்வீக குடிகளின் மொழியுடன் பல்வேறு கால கட்டங்களில் இலங்கையில் வந்து குடியேறிய இந்திய இனத்தவரின் மொழிகளும் கலந்து உருவானதே ஹெலமொழி என்று கருதப்படுகிறது. இம்மொழிகளுள் ஆரிய மொழிகளும், தமிழும் அடங்கும்.

எலு அல்லது ஹெல என்னும் மொழியின் தோற்றம் குறித்துத் தெளிவு இல்லை. பல்வேறுபட்ட கருத்துக்கள் ஆய்வாளர்களால் முன்வைக்கப்பட்டுள்ளன. இதுவே உலகின் முதல் மொழி என்பது முதல் கிறித்துவுக்குப் பிற்பட்ட காலத்தில் உருவான மொழி என்பதுவரை கருத்துக்கள் உள்ளன. ஆனாலும், இது இலங்கையிலேயே தோற்றம் பெற்ற ஒரு மொழி என்பது பொதுவாக ஏற்றுக்கொள்ளப்படுகிறது.

வட இந்திய மொழிகளுடன் நெருங்கிய தொடர்பு கொண்டதும், இந்திய- ஆரிய மொழிகளுள் ஒன்றானதுமான எலு மொழி இலங்கையின் பிராகிருதம் என்று குறிப்பிடப்படுவது உண்டு. இதனால், எலு மொழிக்கும், சமசுக்கிருதம், பாளி முதலிய இந்திய-ஆரிய மொழிகளுக்கும் இடையே பல ஒப்புமைகள் காணப்படுகின்றன. குறிப்பாக, பௌத்த சமயத்தின் மொழியான பாளி மொழியின் தாக்கம் எலு மொழியில் பெருமளவு காணப்படுகிறது.

எலு மொழி தூய சிங்கள மொழி என்றும் வேறு மொழிகளின் கலப்பு இல்லாதது என்றும் ஒரு கருத்தை 20 ஆம் நூற்றாண்டின் முற்பகுதியில் சில சிங்களத் தேசியவாதத் தலைவர்கள் முன்வைத்தனர். மிகப் பழைய காலத்தில் இலங்கையில் வாழ்ந்தவர்களாகப் பழைய இலக்கியங்களிலும் தொன்மங்களிலும் குறிப்பிடப்படும் இயக்கர், நாகர் முதலியோர் எலு மொழியையே பேசினர் என்பது இவர்களது கருத்தாக இருந்தது. வட இந்திய இதிகாசமான இராமாயணத்தில் வரும் இராவணன் எலு மொழியைப் பேசிய எலு இனத்தவனே என்பதும் இவர்களது வாதம். கலப்பற்ற மொழி என்னும் வாதத்தை முன்னிறுத்திய இவர்களிற் சிலர் மேலும் ஒரு படி மேலே சென்று சமசுக்கிருதம், பாளி முதலிய இந்திய மொழிகள் அனைத்துக்கும் தாய் மொழி எலு மொழியே என்ற கருத்தை முன்வைத்ததையும் காண முடிகிறது.

20 ஆம் நூற்றாண்டின் முற்பகுதியில் இலங்கையில் பிரித்தானிய ஆதிக்கத்துக்கு எதிரான சிங்களத் தேசியவாதத்தின் எழுச்சி, சிங்கள இனத்துக்கான வலுவான அடையாளத்தை உருவாக்கும் முயற்சியில் எலு மொழி தொடர்பான கருத்தாக்கத்தைப் பயன்படுத்த முயன்றது. குமாரதுங்க முனிதாச போன்ற தலைவர்களால் இந்த இயக்கம் முன்னெடுக்கப்பட்டது. இவர்கள், சிங்கள மொழியில் ஆங்கில மொழியினதும் ஐரோப்பிய பண்பாட்டினதும் தாக்கங்களை மட்டுமன்றி, சமசுக்கிருதம், பாளி முதலிய இந்திய மொழிகளின் தாக்கங்களையும் எதிர்த்தனர். இதனால், பிற மொழித் தாக்கங்களினால் ஏற்பட்ட சொற் கலப்புக்களையும், இலக்கணக் கலப்புக்களையும் நீக்கித் தூய சிங்களம் என அவர்களால் கருதப்பட்ட எலு மொழிச் சொற்களைப் பயன்படுத்தவும், புழக்கத்தில் இருந்த சமசுக்கிருத இலக்கணத்தை அடியொற்றிய சிங்கள இலக்கணத்துக்கு மாற்றாக எலு மொழி இலக்கணத்தைப் பின்பற்றிப் புதிய இலக்கணத்தை உருவாக்க வேண்டும் எனவும் அவர்கள் வாதித்தனர். எனினும் இது போதிய வெற்றியை அடையவில்லை. ஆனாலும், இந்த ஹெல மொழிக் கருத்தாக்கம், மொழியை அரசியல்மயப்படுத்தவும், சிங்கள மொழியை மட்டும் அரச மொழியாக்கும் கொள்கைக்கும் பெருமளவு பங்களிப்புச் செய்துள்ளது.



</doc>
<doc id="100282" url="https://ta.wikipedia.org/wiki?curid=100282" title="வீரமாமுனிவர் செய்த தமிழ் எழுத்துச் சீர்திருத்தம்">
வீரமாமுனிவர் செய்த தமிழ் எழுத்துச் சீர்திருத்தம்

வீரமாமுனிவர் செய்த தமிழ் எழுத்துச் சீர்திருத்தம் என்னும் கட்டுரை "கொஸ்தான்சோ ஜுசேப்பே பெஸ்கி" (Costanzo Giuseppe Beschi) (1680-1747) என்னும் இயற்பெயரும் வீரமாமுனிவர் என்னும் சிறப்புப் பெயரும் கொண்ட தமிழறிஞர் ஒருசில தமிழ் எழுத்துக்களைச் சீர்திருத்தி அமைத்த வரலாற்றை எடுத்துரைக்கிறது. வீரமாமுனிவர் தமிழகத்தில் 1710இலிருந்து 1747 வரை மறைப்பணியும் தமிழ்ப்பணியும் ஆற்றினார். தலைசிறந்த தமிழறிஞரான அவர் இலக்கணம், இலக்கியம், அகராதி, சிறுகதை போன்ற பல துறைகளில் தமிழ் வளர்ச்சிக்குப் பெரிதும் பங்களித்தார். தமிழுக்கு அவர் ஆற்றிய ஒரு சீரிய பணி தமிழ் எழுத்துக்களில் அவர் கொணர்ந்த சீர்திருத்தம் ஆகும்.

<br>வீரமாமுனிவர் காலத்தில் ஆகாரத்தை எழுதும் பொழுது அகரத்தின் மேல் புள்ளியிட்டு எழுதியதை விடுத்து அகரத்திற்கு சுழியிட்டு ஆகாரத்தை எழுதினார்

<br>முனிவர் காலத்திற்கு முன்னால் "எ" என்னும் எழுத்து குறிலாகவும் நெடிலாகவும் ஒலிப்புப் பெற்றது. அவர் குறிலுக்கும் நெடிலுக்கும் வேறுபாடு காண்பிக்க எகரத்தில் வருகின்ற மேல் கோடு நீட்டிச் சுழித்தால் அதை நெடிலாக ஒலிக்கலாம் என்று சீர்திருத்தம் கொணர்ந்தார். ஆனால் அச்சீர்திருத்தம் தற்போது வழக்கத்தில் இல்லை. அவர் இயற்றிய தமிழ்-இலத்தீன் அகராதி (1744) முழுவதிலும் "ஏ" என்னும் எழுத்தை "எு" என்றே எழுதியுள்ளார். இப்போது ஏகாரத்தில் இடப்படுகின்ற கீழ் வளைகோட்டைக் கொண்டுவந்தது யார் என்று தெரியவில்லை.

<br>இங்கேயும் குறிலையும் நெடிலையும் வேறுபடுத்த வீரமாமுனிவர் ஒகரத்தின் கீழே சுழி சேர்த்து அதை நெடிலாக்கினார்.

<br>"தேன்" என்பதைத் "தென்" என்பதிலிருந்து வேறுபடுத்த எகர ஒலி ஏகார ஒலியாக வேண்டும். இவ்வேறுபாட்டைக் காட்ட வீரமாமுனிவர் எகர ஒலியைச் சுட்டுகின்ற கொம்புக்கு மேலே சுழி அமைத்து, ஏகார ஒலி பெறச் செய்தார். 

<br>"கோல்" என்னும் சொல்லைக் "கொல்" என்னும் சொல்லிலிருந்து வேறுபடுத்த ஒகர ஒலி ஓகார ஒலியாக வேண்டும். இவ்வேறுபாட்டைக் காட்ட முனிவர் ஒகர ஒலியைச் சுட்டுகின்ற கொம்புக்கு மேலே சுழி அமைத்து, ஓகார ஒலி பெறச் செய்தார்.

<br>"மான்" என்னும் சொல்லிலும் "கோன்" என்னும் சொல்லிலும் ஆகாரமும் ஓகாரமும் வருகின்றன. அவற்றைக் குறிக்க பயன்படும் கால் ரகரம் போல் இருந்தாலும் அது கீழே வளைவு பெறுவதில்லை. இவ்வாறு வளைவு கொடுத்து நெடிலைச் சுட்டும் காலை ரகரத்திலிருந்து வேறுபடுத்தும் முறை வீரமாமுனிவர் கொணர்ந்த சீர்திருத்தம் அல்ல. அவர் காலத்திலேயே சிலர் கிரந்த ரகரம் போன்ற இம்முறையைக் கையாண்டனர் என்றும், தாமும் அவ்வாறு எழுதியதாகவும் முனிவர் கூறுகிறார். அதையே அவரும் பயன்படுத்தி வழக்கத்தில் கொண்டுவந்தார்.இந்த ரகரம் சீர்திருத்தம் மலையாளத்தில் உள்ள ரகரம் "ര" போல இருந்தது

உயிரெழுத்திலும் உயிர்மெய்யெழுத்திலும் வீரமாமுனிவர் கொணர்ந்த எகர ஒகர சீர்திருத்தத்தை ஆட்சியாளரும், அச்சகத்தாரும், அச்சடித்தோரும் ஏற்று நடைமுறைக்குக் கொண்டு வந்ததால் அச்சீர்திருத்தம் இன்றும் நிலைபெற்று, அனைவரும் மேற்கொள்ளும் வழக்கமாக வந்துவிட்டது.

தாம் செய்த எழுத்துச் சீர்திருத்தம் பற்றி வீரமாமுனிவரே தமது "தமிழ்-இலத்தீன்" அகராதியின் (1744) முன்னுரையில் 15ஆம் பத்தியில் விளக்கியுள்ளார்.

வீரமாமுனிவர் செய்த எழுத்துச் சீர்திருத்தத்தின் சிறப்பை ச. இராசமாணிக்கம் கீழ்வருமாறு விவரிக்கிறார்:


</doc>
<doc id="100284" url="https://ta.wikipedia.org/wiki?curid=100284" title="நா. சண்முகலிங்கன்">
நா. சண்முகலிங்கன்

நா. சண்முகலிங்கன் யாழ்ப்பாணப் பல்கலைக்கழகத்தின் சமூகவியல் பேராசிரியர் மற்றும் முன்னாள் துணைவேந்தரும் எழுத்தாளரும் ஆவார். கவிதைகள், சிறுகதைகள், விமர்சனங்கள் போன்றவற்றை எழுதியுள்ளார். ஆக்க இசைக் கலைஞராவார். நாடகக்கலை திரைப்படக்கலை, இலத்திரனியல் ஊடகக்கலை, நுண்சமூகப்பொறிமுறையியல் போன்றவற்றில் குறிப்பிடத்தக்க பங்களிப்பை வழங்கியவர். யாழ்ப்பாணப் பல்கலைக்கழகத்தில் சமூகவியல் துறையின் ஆரம்பகாலத் தலைவர். யாழ்ப்பாணப் பல்கலைக்கழகத்தின் முதல் சமூகவியல் பேராசிரியர்.

சண்முகலிங்கன் யாழ்ப்பாணம் மயிலிட்டி தெற்கு தெல்லிப்பழையில் ஆசிரியர் கந்தவனம் நாகலிங்கம், நகுலேசுவரி ஆகியோரின் ஒரே மகன். 1987 இலிருந்து இடம்பெயர்ந்து யாழ்ப்பாணம், திருநெல்வேலியில் வசித்து வருகிறார். இவரது மனைவி கௌரி சண்முகலிங்கன். இவர் ஆசிரியரும் பிரபல கல்வியல் ஆய்வாளருமாவார். இவர்களின் ஒரே மகள் அம்பிகை.

ஆரம்பக்கல்வியை யாழ்ப்பாணம் வலிகாமம் வடக்கு கட்டுவன் மயிலிட்டி தெற்கு ஞானோதாய வித்தியாசாலையில் கற்றார். உயர்தரக்கல்வியை தெல்லிப்பழை மகாஜனக் கல்லூரியில் கற்றார். பி.எட் இளமாணிப் பட்டப்படிப்பினை கொழும்பு பல்கலைக்கழகத்தில் முதல் வகுப்பில் சித்தி பெற்றார். இப்பாடத்துறையில் பட்டம்பெற்றிருந்தாலும் இவரது முதல்தர சிறப்புப் பட்டத்துக்கான ஆய்வுக்கட்டுரையானது சமூகவியல் பரப்பிலேயே இடம்பெற்றிருந்தது குறிப்பிடத்தக்கது. பின்னர் தனது முதுமாணிப் பட்டத்திற்கான ஆய்வுப் பயிற்சியை பிலிப்பைன்ஸ் நாட்டின் அற்றனையோ டீ மனிலா பல்கலைக்கழகத்தில் பெற்றுக் கொண்டார். அமெரிக்க பிரின்ஸ்டன் பல்கலைக்கழக மானுடவியல் பேராசிரியர் கணநாத் ஒபயசேகரா அவர்களின் வழிகாட்டில் யாழ்ப்பாணப் பல்கலைக்கழகத்தில் தனது கலாநிதிப் பட்ட ஆய்வினை மேற்கொண்டார்.

சமயத்தின் சமூகவியல், பண்பாட்டு மானுடவியல், ஊடகக் கல்வி, செயல்முறைவடிவிலான நுண் சமூகப் பொறிமுறையியல் என்பன இவரது சிறப்பு ஆய்வு ஆர்வங்களும் ஆய்வுப்புலமும் ஆகும். மானுடவியல் பேராசிரியர் கணநாத் ஒபயசேகரவின் வழிகாட்டலில் இவர் மேற்கொண்ட கலாநிதிப் பட்ட ஆய்வு அறிக்கையானது நூல் வடிவினில் "New Face of Durga" என்கின்ற தலைப்பினில், தில்லி காலிங்க பதிப்பக வெளியீடாகப் பதிப்பிக்கப்பட்டது. இந்திய மானுடவியல் பேராசிரியர் பக்தவத்சல பாரதியும் இவரும் இணைந்து "இலங்கை இந்திய மானுடவியல்" என்கின்ற ஆய்வு நூலை வெளியிட்டனர். விருது பெற்ற இவரது சிறுவர் புதினம் ஒன்று சிங்கள மொழியாக்கம் பெற்று வெளியிடப்பட்டுள்ளது .

1981ஆம் ஆண்டு உதவி விரிவுரையாளராக பேராசிரியர் பேராசிரியர் கா. கைலாசபதி அவர்கள் கலைப்பீடாதிபதியாக இருந்த காலத்தில் பணியை ஆரம்பித்தார். 2007, டிசம்பர் 28 முதல் 2011, மார்ச் 31 வரை யாழ்ப்பாணப் பல்கலைக்கழகத் துணைவேந்தராக பணியாற்றினார்.





</doc>
<doc id="100285" url="https://ta.wikipedia.org/wiki?curid=100285" title="வாடா (உணவு)">
வாடா (உணவு)

வாடா என்பது ஓருவகை தீனிப்பண்டமாகும். தமிழ்நாட்டில் குறிப்பிட்ட சில இடங்களில் மட்டுமே விருப்ப பண்டமாக உள்ளது. அதிராம்பட்டினம், நாகூர் மற்றும் சென்னையில் சில இடங்களிலும், தமிழ் முஸ்லிம்கள் அதிகம் வசிக்கும் துபாய் தேராவிலும் இந்த உணவு கிடைக்கிறது. முஸ்லிம்களின் புனித மாதமான நோன்பு மாதத்தில் நோன்பு திறக்கும் போதும் மற்ற நேரங்களில் அதிக விருப்ப பண்டமாக இது உள்ளது.
அரிசியை ஊறவைத்து பாதி அரைத்து கொள்வார்கள். (அரைக்கும்போது சோற்றையும் சில இடங்களில் சேர்த்துக்கொள்கிறார்கள்?). தண்ணீர் அதிகம் ஊற்றுவதில்லை. பின்னர் சமோசாவிற்கு தேவையானது போன்று மசாலாப்பொருட்களுடன் வெங்காயம் சிறிது வெங்காயம் ஊற்றி வதக்கி கொள்கிறார்கள். பின்னர் ஒரு இலையிலோ துணியிலோவைத்து மாவை சிறிது வைத்து தட்டுவார்கள் (மாவு இலகுவாக இருக்கவேண்டும்)பின்னர் ஏற்கெனவே மசாவுடன் வதக்கியதை சிறிது வைத்து பின்னர் அதன்மேல் மாவு வைத்து நடுவில் ஓட்டை போடுவார்கள்.

அதிக ருசி தருவதற்காக வாடாவில் சிறிய இறால்களையும் வைப்பார்கள். இறால் இல்லாமலும் செய்யப்படுகிறது.


</doc>
<doc id="100289" url="https://ta.wikipedia.org/wiki?curid=100289" title="ஜாக் கலிஸ்">
ஜாக் கலிஸ்

ஜாக் ஹென்றி கலிஸ் (Jacques Henry Kallis, பிறப்பு: அக்டோபர் 16, 1975),தென்னாபிரிக்கா துடுப்பாட்ட அணியின் முன்னாள் சகலதுறை ஆட்டக்காரர்களில் ஒருவர். இவர் அணியின் வலதுகை துடுப்பாளரும், வலதுகை மித விரைவு பந்துவீச்சாளரும் ஆவார். மேலும் இவர் தேர்வுத் துடுப்பாட்டம் மற்றும் ஒருநாள் பன்னாட்டுத் துடுப்பாட்டத்தின் தலைவராகவும் இருந்துள்ளார். தேர்வுத் துடுப்பாட்டம் மற்றும் ஒருநாள் பன்னாட்டுத் துடுப்பாட்டப் போட்டிகளில் 10,000 ஒட்டங்கள் மற்றும் 250 இலக்குகள் வீழ்த்தியவர் எனும் சாதனையைப் படைத்துள்ள ஒரே வீரர் இவர் ஆவார். அனைத்துக் காலத்திற்குமான சிறந்த சகலத் துறையர்களுள் ஒருவராகக் கருதப்படுகிறார். மேலும் ஒருநாள் போட்டிகளில் 131 "கேட்சுகளைப்" பிடித்துள்ளார். மேலும் தேர்வுத் துடுப்பாட்டப் போட்டிகளிலும் சிறப்பான பங்களிப்பைக் கொடுத்துள்ள இவர் மொத்தம் 13,289 ஓட்டங்களையும் 290 இலக்குகளையும் எடுத்துள்ளார். மேலும் 200 "கேட்சுகளைப்" பிடித்துள்ளார். 

இவர் மொத்தம் 166 தேர்வுத் துடுப்பாட்டப் போட்டிகளில் விளையாடினார். இவரின் மட்டையாளர் சராசரி 55 க்கும் அதிகமாக உள்ளது. 2007 அக்டோபர் முதல் டிசம்பர் மாதங்கள் வரையிலான நான்கு போட்டிகளில் ஐந்து நூறு ஓட்டங்கள் எடுத்துள்ளார். சனவரி 2011 இல் இந்தியத் துடுப்பாட்ட அணிக்கு எதிரான மூன்றாவது தேருத் துடுப்பாட்டத்தின் இரண்டாவது ஆட்டப் பகுதியில் நூறு ஓட்டங்கள் அடித்தார். இது இவரின் 40 ஆவது நூறு ஆகும். இதன்மூலம் அதிக நூறுகள் அடித்த வீரர்களில் ரிக்கி பாண்டிங் சாதனையை தகர்த்தி இரண்டாவது இடத்திற்கு முன்னேறினார். சச்சின் டெண்டுல்கர் 51 நூறுகள் எடுத்து முதல் இடத்தில் உள்ளார். 

2008 ஆம் ஆண்டின் சிறந்த துடுப்பாட்ட வீரராக விசுடன் துடுப்பாட்டாளர்களின் நாட்குறிப்பு அறிவித்தது. 2005 ஆம் ஆண்டில் சிறந்த துடுப்பாட்ட வீரருக்கான பன்னாட்டுத் துடுப்பாட்ட அவை விருதையும், 2007 ஆம் ஆண்டின் சிறந்த தேர்வுத் துடுப்பாட்ட வீரருக்கான பன்னாட்டுத் துடுப்பாட்ட அவை விருதையும் பெற்றார். சோபர்ஸ், மற்றும் வால்ரர் ஹமொண்ட், ஜாக் கலிஸ் ஆகியோர் சிறந்த துடுப்பாட்ட வீரர்கள் மற்றும் சகலத் துறையர்கள் என கெவின் பீட்டர்சன் தெரிவித்தார். இவர்களின் தேர்வுத் துடுப்பாட்ட சராசரி 50 க்கும் அதிகமாகவும், ஒருநாள் போட்டிகளில் 20 க்கு அதிகமாகவும் உள்ளது.

சனவரி 2, 2013 இல் நியூசிலாந்து துடுப்பாட்ட அணிக்கு எதிரான முதல் தேர்வுத் துடுப்பாட்டப் போட்டியில் 13,000 ஓட்டங்கள் எடுத்தார். இதன்மூலம் இந்த இலக்கினை எடுத்த முதல் தென்னாபிரிக்கத் துடுப்பாட்ட அணி வீரர் மற்றும் சர்வதேச அளவில் நான்காவது வீரர் எனும் சாதனையைப் படைத்தார். மேலும் 292 இலக்குகளையும் எடுத்துள்ளார். தேர்வுத் துடுப்பாட்டப் போட்டிகளில் அதிகஓட்டங்கள் எடுத்த மட்டையாளர்களுக்கான தரவரிசையில் சச்சின் டெண்டுல்கர் மற்றும் ரிக்கி பாண்டிங்கிற்கு அடுத்தபடியாக மூன்றாவது இடத்தில் உள்ளார். 2013 ஆம் ஆண்டின் சிறந்த துடுப்பாட்ட வீரராக விசுடன் துடுப்பாட்டாளர்களின் நாட்குறிப்பு அறிவித்தது. டிசம்பர் 2013 இல் டர்பனில் நடந்த இரண்டாவது தேர்வுத் துடுப்பாட்டத்துடன் சர்வதேச துடுப்பாட்டப் போட்டிகளிலிருந்து ஓய்வு பெறுவதாக அறிவித்தார். இவரின் இறுதிப் போட்டியில் நூறு ஓட்டங்கள் அடித்தார் இதன்மூலம் இறுதிப்போட்டியில் நூறு அடித்த சில துடுப்பாட்டக்காரர்களில் ஒருவராகத் திகழ்கிறார். சூலை 30,2014 இல் அனைத்து வடிவ துடுப்பாட்டங்களிலும் இருந்து ஓய்வு பெற்றார். 


</doc>
<doc id="100293" url="https://ta.wikipedia.org/wiki?curid=100293" title="ஓமாந்தூர்">
ஓமாந்தூர்

ஓமாந்தூர் கிராமம் தமிழ்நாட்டில் திருச்சி மாவட்டம், மண்ணச்சநல்லூர் வட்டத்தில் உள்ளது. இவ்வூரில் காமாட்சி அம்மன் கோவில் உள்ளது. இங்கு சிவராத்திரி திருவிழா மிக சிறப்பாக நடைபெறும்.



</doc>
<doc id="100296" url="https://ta.wikipedia.org/wiki?curid=100296" title="தத்தமங்களம்">
தத்தமங்களம்

தத்தமங்களம் கிராமம் திருச்சிராப்பள்ளி மாவட்டம் மண்ணச்சநல்லூர் வட்டத்தில் உள்ளது. இங்கு மக்களின் தொழில் விவசாயம் ஆகும். மேலும் இவ்வூரின் மேற்கே உப்பாறு நீர்த்தேக்கம் உள்ளது. இதன் மூலம் பல ஊர்களுக்கு விவசாயத்திற்காக நீர் பயன்படுத்தப்படுகிறது. அதிகப்படியான நீர் நேராக கொள்ளிடம் ஆற்றில் கலக்கின்றது. இக்கிராமம் ஓர் ஊராட்சியாகும். இதன் கீழ் வடக்கு தத்தமங்களம்,சாலைப்பட்டி, தேவிமங்களம், அக்கரைப்பட்டி, ஆகிய சிற்றூர்கள் இணைக்கப்பட்டுள்ளன.


</doc>
<doc id="100298" url="https://ta.wikipedia.org/wiki?curid=100298" title="ஆப்கானித்தானின் மாகாணங்கள்">
ஆப்கானித்தானின் மாகாணங்கள்

ஆப்கானிஸ்தானின் மாகாணங்கள் (ولايت "wilayat") ஆப்கானிஸ்தானின் மேல்நிலை நிர்வாக அலகுகள் ஆகும்.

2004இல் உருவாக்கப்பட்ட இரு மாகாணங்கள் உட்பட தற்போது 34 மாகாணங்கள் உள்ளன. ஒவ்வொரு மாகாணமும் மாவட்டங்களாக மேலும் பிரிக்கப்பட்டுள்ளன. இம்மாகாணங்கள் ஆளுநரின் தலைமையில் நிர்வகிக்கப்படுகின்றன.

ஆப்கானிஸ்தான் அரசின் நாடாளுமன்ற மூதவையில் ஒவ்வொரு மாகாணத்திலிருந்தும் இரு உறுப்பினர்கள் அங்கம் வகிக்கின்றனர். ஆப்கானிஸ்தான் நாடாளுமன்ற மக்களவை உறுப்பினர்கள் மாவட்டவாரியாக தேர்ந்தெடுக்கப்படுகின்றனர்.




</doc>
<doc id="100299" url="https://ta.wikipedia.org/wiki?curid=100299" title="வடமவண்ணக்கன் தாமோதரனார்">
வடமவண்ணக்கன் தாமோதரனார்

வடமவண்ணக்கன் தாமோதரன் சங்ககாலப் புலவர்களில் ஒருவர். சங்கநூல் தொகுப்பில் இவரது பாடல்கள் இரண்டு உள்ளன. அவை குறுந்தொகை 85, புறநானூறு 172.

வண்ணம் என்பது நிறம். பொன்னின் நிறத்தைக் காண்பது வண்ணக்கம். நகைப்பொன்னின், நாணயப்பொன்னின் மாற்றைக் காண்பவர் வண்ணக்கன். வடமம் என்பது இந்தப் புலவர் தாமோதரனார் வாழ்ந்த ஊர்.

பரத்தையிடம் சென்ற தலைவன் தன் இல்லம் புக ஒப்புதல் வேண்டிப் பாணன் ஒருவனைத் தன் இல்லத்துக்குத் தூது அனுப்புகிறான். வீட்டில் தலைவியுடன் இருக்கும் தோழி தலைவனை உள்ளே நுழையவிட மறுத்துப் பாணனிடம் சொல்லும் செய்தியைக் கொண்டது இப்பாடல்.

தலைவன் தலைவிக்கு எவரையும் விட இனியவன். எல்லாரையும் விடப் பேரன்பினன். என்றாலும் உள்ளூர்க் குருவியின் சேவல் தன்னுடன் தனக்குக் கருவுற்று வாழும் பேடைக்குருவிக்கு ஈனம் செய்துவிட்டு இனிக்கும் கரும்பிலுள்ள மணமில்லாத பூவைக் கோதுவது போலப் பரத்தையை நாவால் நக்கிக்கொண்டிருக்கிறான் - என்கிறாள் தோழி.

இந்தப் பாடல் பிட்டங்கொற்றன் என்பவனின் நல்லியல்புகளைக் கூறுகிறது.

பிட்டங்கொற்றன் சேர மன்னன் கோதை என்பவனின் ஆட்சிக்கு உட்பட்டு வன்புல நாட்டுப்பகுதி ஒன்றை ஆண்டுவந்தான். அந்த நாட்டில் புன்செய்ப் பயிராக விளையக்கூடிய ஐவனம் என்னும் நெல் மிகுதி. இரவில் ஐவண நெல் வயலில் காவல் புரியும் ஆடவர் வெளிச்சத்துக்காகத் தீப்பந்தம் வைத்திருப்பர். அந்தத் தீப்பந்தத்தின் ஒளி மங்கினால் அந்தாட்டில் ஆங்காங்கே கிடக்கும் மணிகள் ஒளி வீசி வெளிச்சம் தருமாம். 

பிட்டங்கொற்றன் பெருங் கொடையாளி. அத்துடன் சிறந்த வீரன். சிறந்த வீரன் தன் திறமையை வெளிப்படுத்தப் பகையாளி வேண்டுமல்லவா? எனவே பிட்டங்கொற்றன் வாழிய, அவனோடு மாறுகொள்ளும் மன்னரும் வாழிய என்று இந்தப் புலவர் வாழ்த்துகிறார். (இது ஒரு புதுமையான வாழ்த்து) 

புலவர் பாணர்களை அழைத்துப் பேசுகிறார். 

உலை ஏற்றுங்கள். சோறு ஆக்குங்கள். கள்ளுக்குடம் குறையட்டும். பாடல்வல்ல விறலியர் ஆடிப்பாடி மாலை சூடுங்கள். எதற்காகவும் கவலைப்பட வேண்டாம். பிட்டங்கொற்றன் இருக்கிறான். ஒல்லாம் தருவான்.
கருவூர் மாவட்டத்துப் புகழூரிலுள்ள தமிழி கல்வெட்டு அங்குள்ள ஆறுநாட்டான் மலைக் குகையில் சேரமன்னன் இளங்கடுங்கோ அமண(சமண)த் துறவிகளுக்கு அறுத்துத் தந்த படுக்கைகள் இன்னின்ன துறவிகளுக்கு உரியவை என்று குறிப்பிடுகிறது. அங்குள்ள படுக்கைகளின் தலைமாட்டில் அசோகன் காலத்துத் தமிழி எழுத்துகளில் பிட்டன், கொற்றன் என்னும் பெயர்கள் பொறிக்கப்பட்டுள்ளன. இவை புலவர் தாமோதரன் குறிப்பிடும் பிட்டங்கொற்றன் தன் இறுதிக் காலத்தில் சமணத் துறவியாக மாறி இங்கு உறைந்தானோ என நினைத்துப் பார்க்கத் தூண்டுகிறது. மேலும் பிட்டன் என்பது தந்தை பெயராகவும், கொற்றன் என்பது மகன் பெயராகவும் இருக்கவேண்டும் என்னும் கருத்தையும் வெளிப்படுத்துகிறது.



</doc>
<doc id="100302" url="https://ta.wikipedia.org/wiki?curid=100302" title="நேர்மையான ஹேக்கிங்">
நேர்மையான ஹேக்கிங்

நேர்மையான ஹேக்கிங் ("Ethical hacking") எனப்படுவது தகவல்களை பாதுகாக்கும் பணியாகும். ஒரு நிறுவனத்தில் அல்லது தனிநபரின் அல்லது அரசாங்கத்தின் தகவல்கள் அனைத்தும் சேமிக்கப்பட்டிருக்கும் இடத்தை கைப்பற்றி தகவல்களை திருடும் ஹேக்கர்களைப்போலவே தொழில்நுட்பங்களை பயன்படுத்தி உள்ளே புகுந்து தகவல் திருடப்படும் வாய்ப்புகளை ஆராய்ந்து அவற்றை நிவர்த்தி செய்து தகவல் தரவு களஞ்சியத்திலுள்ள ஓட்டைகளை அடைத்து தகவல்கள் திருடப்படாமல் பாதுகாப்பதாகும்.

தகவல் தொழில்நுட்பத்துறையில் அதிக சம்பளம் பெறும்துறையாக இது விளங்குகிறது. வங்கியின் கடனட்டை, பற்று பண அட்டை போன்றவற்றின் கடவுச்சொற்கள் போன்றவற்றை பாதுகாப்பது ஒரு உதாரணமாகும். 

இங்கும் கருந்தொப்பி, வெண்தொப்பி, மண்ணிறதொப்பி என பல பிரிவுககளுண்டு.

கறுப்பு பெட்டி சோதனை, வெள்ளைபெட்டி சோதனை, மண்ணிறபெட்டி சோதனை என்ற முறைகளில் தகவல்களைப்பெற்று சோதனைசெய்து தகவல்களை நிர்வாகித்து அதற்கான நுட்பங்களை பாதுகாப்பதே நேர்மையான ஹேக்கரின் வேலையாகும்.


</doc>
<doc id="100303" url="https://ta.wikipedia.org/wiki?curid=100303" title="இலங்கையில் மக்கள்தொகைக் கணக்கெடுப்பு">
இலங்கையில் மக்கள்தொகைக் கணக்கெடுப்பு

மக்கள்தொகைக் கணக்கெடுப்பு என்பது ஒரு நாட்டில் ஆள்புல எல்லைக்குள் வாழும் முழுமையான மக்கள் தொகையைக் கணக்கெடுப்பதாகும். அதுவே குடிசன மதிப்பீடு எனவும் கூறப்படுகின்றது. 1871ம் ஆண்டிலேயே இலங்கைக்கென முதன் முதலில் அதிகாரபூர்வமான குடிசனக் கணிப்பீடு செய்யப்பட்டது. அன்றிலிருந்து 10 வருடங்களுக்கொரு முறை சர்வசனக் கணக்கெடுப்பு நிகழ்கிறது. அதன்படி 2001ம் ஆண்டு கணக்கெடுப்பு நிகழ்ந்தது. இதற்கு முன் 1981ல் இக்கணிப்பீடு நிகழ்ந்து பின்னர் 1991ம் ஆண்டில் இக்கணக்கெடுப்பு நிகழவில்லை. 2001ம் ஆண்டு கூட நாடளாவிய கணிப்பீடு நிகழ்த்தப்படவில்லை.

இலங்கையில் மக்கள் தொகை மற்றும் வீடுகள் பற்றிய இக்கணக்கெடுப்பு மீண்டும் 2011ல் எடுக்கப்படுகிறது. இது இலங்கையின் 14வது மக்கள் தொகை மற்றும் வீடுகள் பற்றிய கணக்கெடுப்பாகும். இது முன்பு நிகழ்ந்தவற்றை விடவும் வித்தியாசமான முறையில் அமையும். அதாவது குறிப்பிட்ட காலத்தில் அனைவரையும் ஒரேநேரம் கணக்கெடுப்பதற்குப் பதிலாக இரு வாரங்களில் வீடுதோறும் வந்து ஒவ்வொருவரையும் கணக்கெடுப்பு செய்ய முடிவு செய்யப்பட்டிருக்கிறது.
ஒரு நாட்டில் சனத்தொகையைத் தீர்மானிக்கும் காரணிகளாக பின்வருவன காணப்படுகின்றன. 
குடியேற்றம் அல்லது குடியகல்வு ஆகியனவாகும்.
வருடாந்தம் குடிசனத் தொகையில் 1,000 பேருக்குப் பிறக்கும் தொகையைக் குறிக்கும். இந்த அட்டவணை மக்கள் தொகை அதிகரிப்பை நிர்ணயிக்கப் பயன்படுத்தப்படும் அடையாளமாகும்.
வருடாந்தம் குடிசனத் தொகையில் 1000 பேருக்கு அவ்வருடத்துக்குள் நிகழும் மரணத்தொகையின் மதிப்பீட்டு விகிதமாகும். இதுவும் சனத்தொகை அதிகரிப்பைக் கணிக்க உபயோகிக்கப்படும் இன்னொரு அடையாளமாகும்.

மக்கள் தொகை அதிகரிப்பை முடிவு செய்கையில் உபயோகமாகும் இன்னுமொரு பெறுமதிமிக்க அடையாளம் அகதிகள் விவகாரமாகும். வருடாந்தம் குடியேறுவோரின் தொகை மற்றும் வருடாந்தம் குடியல்வோரின் தொகை என்பன இதன் மூலம் கணக்கெடுக்கப்படும்.
இதுவும் சனத்தொகைக் கணக்கெடுப்பின் முக்கிய நோக்கமாகும். 100 பெண்களுக்கு எத்தனை ஆண்கள் எனப் பார்ப்பதே இதன் நோக்கமாகும்.
குடிசனக் கணக்கெடுப்பில் உழைக்கும் முயற்சியாளரும் தகவலில் சேர்க்கப்படுவர். பொருளதார ரீதியில் செயற்பாடுள்ளோர் உழைப்பு முயற்சியாளர் எனப்படுவர். இவர்கள் தொழிலுள்ளோர் தொழிலற்றோர் என வகுக்கப்படுவர். 
சனத்தொகை அதிகரிப்பில் தீர்க்கமான இன்னுமொரு காரணி என சாரதா விகிதத்தைக் குறிப்பிடலாம். பெண்களின் வாழ்வில் அவர்கள் பெறும் குழந்தைகளின் தொகையே சாரதா விகிதம் எனப்படுகின்றது.
பெருந்தொகையான மக்களை கணக்கெடுப்பதெனில் அது ஒரு கடினமான காரியமாகும். எனவே, கணக்கெடுப்புக்கு முன்சில காரியங்கள் செய்யப்பட வேண்டியுள்ளன. அவை

மேற்கூறப்பட்டவாறு வரைபடம் தயாரித்தல் அடையாளம் ஒட்டுதல் என்பனவற்றின் மூலம் கணக்கெடுப்பு அதிகாரி மிக எளிதாகச் செயற்பட முடியும்.
பிரதான நோக்கம் குடிசனத் தொகையைக் கணக்கிடுவதாகும். அத்தோடு மேலும் சில தகவல்களும் இதன் மூலம் பெற்றப்படுகின்றன. பிறந்த தினம், ஆண், பெண் வேறுபாடு திருமணம் புரிந்த, திருமணம் புரியாத எனும் வித்தியாசத்தில் வீட்டின் பிரதான உரித்தாளிக்குரிய குடும்ப உறவு ஆகிய தகவல்களும் பெறபப்படுகின்றன. அவற்றோடு, கல்வித்தராதரம் அகதிகள் குடியேற்றம் பற்றிய தகவல்கள், தொழில்கள் பற்றிய விபரங்கள், அங்கவீனர் பற்றிய விவரங்கள், வீடுகளின் விபரங்கள் ஆகியனவும் அவற்றில் அடங்கும்.


</doc>
<doc id="100310" url="https://ta.wikipedia.org/wiki?curid=100310" title="வடநெடுந்தத்தனார்">
வடநெடுந்தத்தனார்

வடநெடுந்தத்தனார் சங்ககாலப் புலவர்களில் ஒருவர். சங்கநூல் தொகுப்பில் இவரது பாடல் ஒன்றே ஒன்று உள்ளது. அது புறநானூறு 179. நாலைகிழவன் நாகன் என்பவனின் வல்லாண்மை இதில் தெரிவிக்கப்பட்டுள்ளது. 
வாகைத்திணையின் துறைகளில் ஒன்றாகத் தொல்காப்பியம் இதனை "வல்லாண் பக்கம்" என்று குறிப்பிடுகிறது. வேலேந்திப் பகைவர்களிடமிருந்து நாட்டைக் காப்பாற்றுவது வல்லாண் பக்கம். வல்லமையைக் காட்டும் ஆண்மைப் பகுதி என்பது இதன் பொருள். நாலை கிழவன் பாண்டிய அரசனின் போர்மறவன். இவன் பாண்டியனுக்குப் படை தேவைப்பட்டபோது வாள்வீரர் படைத் திரட்டித் தந்தான். இதனால் இவனது செயல் "வல்லாண் பக்கம்" ஆயிற்று.

புறப்பொருள் வெண்பாமாலை இதனை "வல்லாண் முல்லை" என்று குறிப்பிடுகிறது. 


</doc>
<doc id="100313" url="https://ta.wikipedia.org/wiki?curid=100313" title="பில் சிம்மன்ஸ்">
பில் சிம்மன்ஸ்

பிலிப் வெனட் சிம்மன்ஸ் (Philip Veraint Simmons), பிறப்பு: ஏப்ரல் 18 1963), அயர்லாந்து அணியின் பயிற்றுனரான இவர் மேற்கிந்தியத் தீவுகள் டிரினிடாட் மற்றும் டோபகோவைப் பிறப்பிடமாகக் கொண்டவர். மேற்கிந்தியத் தீவுகள் அணியின் முன்னாள் துடுப்பாட்டக்காரர்.


</doc>
<doc id="100320" url="https://ta.wikipedia.org/wiki?curid=100320" title="ஓட்டிசு கிப்சன்">
ஓட்டிசு கிப்சன்

ஓட்டிசு டெலொய் கிப்சன் (Ottis Delroy Gibson), பிறப்பு: மார்ச்சு 16, 1969), மேற்கிந்தியத் தீவுகள் அணியின் பயிற்றுனரான இவர் மேற்கிந்தியத் தீவுகள் பார்படோசு, சென்ட்பீட்டர்ஸ்சைப் பிறப்பிடமாகக் கொண்டவர். மேற்கிந்தியத் தீவுகள் அணியின் முன்னாள் வலதுகை விரைவு பந்து வீச்சுசாளர்.


</doc>
<doc id="100324" url="https://ta.wikipedia.org/wiki?curid=100324" title="கொரி வேன் சில்">
கொரி வேன் சில்

கொரினெலியஸ் ஜெகானல்ஸ் பெட்ரஸ் கெடாடர்ஸ் வேன் சில் ("Cornelius Johannes Petrus Gerhardus van Zyl", பிறப்பு: அக்டோபர் 1, 1961), தென்னாபிரிக்கா அணியின் பயிற்றுனரான இவர் தென்னாபிரிக்காவைப் பிறப்பிடமாகக் கொண்டவர். தென்னாபிரிக்க அணியின் முன்னாள் துடுப்பாட்டக்காரர்.


</doc>
<doc id="100332" url="https://ta.wikipedia.org/wiki?curid=100332" title="ஐந்தொழில்கள்">
ஐந்தொழில்கள்

இந்து சமய நூல்களின் அடிப்படையில் ஐந்தொழில்கள் என்பது படைத்தல், காத்தல், அழித்தல், அருளல், மறைத்தல் என்பவனாகும். இந்த ஐந்தொழில்களையும் இறைவன் செய்து மக்களை காப்பதாக வேதங்களிலும், புராணங்களிலும் குறிப்புகள் உள்ளன. 

பொதுவாக இந்து மதத்தில் முத்தொழில்களான படைத்தல், காத்தல், அழித்தல் ஆகியவை மும்மூர்த்திகளான பிரம்மா, திருமால், சிவபெருமான் ஆகியோர் இத்தொழிலை செய்வதாக முன்னிலைப்படுத்தப் படுகின்றார்கள். சில நூல்களில் ஐந்தொழில்களை ஐந்து மூர்த்தங்கள் செய்வதாக குறிப்புகள் உள்ளன. இதன்படி பிரம்மா படைத்தலையும், திருமால் காத்தலையும்,உருத்திரன் அழித்தலையும், மகேசுவரன் மறைத்தலையும், சதாசிவன் அருளலையும் ஆற்றுவதாகக் கூறப்படுகிறது.

ஆனால் சைவத்தில் ஐந்தொழில்களையும் சைவத்தின் கடவுளான சிவபெருமானே செய்வதாகும். அதற்காக சிவபெருமானின் ஐந்து முகங்களான சத்யோ ஜாதம், வாமதேவம், அகோரம், தற்புருடம், ஈசானம் ஆகியவை படைத்தல், காத்தல், அழித்தல், அருளல், மறைத்தல் ஆகியவற்றை செய்வதாக சைவ நூல்கள் கூறுகின்றன. ஐந்தொழில்களை செய்பவர் விஸ்வகர்மா என்னும் ஆதி கடவுள் இவரே சிவன் சக்தி விஷ்ணு ஆகியவரை படைத்தார். விஸ்வகர்மாவின் ஐந்து முகங்களான சத்யோ ஜாதம், வாமதேவம், அகோரம், தற்புருடம், ஈசானம் ஆகியவை படைத்தல், காத்தல், அழித்தல், அருளல், மறைத்தல் ஆகியவற்றை செய்வதாக சைவ நூல்கள் கூறுகின்றன.



</doc>
<doc id="100333" url="https://ta.wikipedia.org/wiki?curid=100333" title="விஷ்ணு தர்மோத்திரம்">
விஷ்ணு தர்மோத்திரம்

விஷ்ணு தர்மோத்திரம் இந்து சமயத்தின் ஒரு உபபுராண நூல் ஆகும். இது ஒரு இந்து கலைக்களஞ்சியம் ஆகவும் கொள்ளப்படுகிறது. புவியியல், வானியல், வானசாத்திரம், காலபரிமாணம், சோதிடம், ஒழுக்கம், ஆசாரம், சட்டம், அரசியல், மருத்துவம், கணிதம், கருவிகள், அறிவுத்துறைகள், யுத்த தந்திரம், கலை, ஓவியம், சிற்பம் எனப் பல்வேறு விடயங்கள் பற்றி விளக்குகிறது. இது விஸ்ணு புராணத்தின் ஒரு பின்னிணைப்பாக கொள்ளப்படுகிறது. இது 18 உபபுராணங்களில் ஒன்றாகவும் கூறப்படுகிறது..

நூல் மூன்று காண்டங்களைக் கொண்டது. முதல் காண்டத்தில் 269 அத்தியாயங்களும், இரண்டாம் காண்டத்தில் 183 அத்தியாயங்களும், மூன்றாம் காண்டத்தில் 118 அத்தியாயங்களும் காணப்படுகின்றன.


</doc>
<doc id="100334" url="https://ta.wikipedia.org/wiki?curid=100334" title="மோதாசனார்">
மோதாசனார்

மோதாசனார் சங்ககாலப் புலவர்களில் ஒருவர். சங்கநூல் தொகுப்பில் இவரது பாடல் ஒன்றே ஒன்று உள்ளது. அது குறுந்தொகை 229

காதலரிடையே நிகழும் மோதலை ("மோதுதலை") இவர் பாடியுள்ளதால் பாடற்பொருளால் இவருக்கு மோதலாசனார் எனக் குறுந்தொகை நூலைத் தொகுத்தவர் பெயர் சூட்டியுள்ளார்.

"காதல் செவிலியர்" செய்துகொள்ளும் "ஏதில் சிறுசெரு" பற்றி இவர் தம் பாடலில் குறிப்பிடுகிறார். செவிலியர் குழந்தையைப் பேணி வளர்ப்பர். இவர்கள் காதல் குழந்தையை வளர்க்கும் செவிலியர். யார் அவர்கள்? காதலனும், அவனுடன் அவனது ஊருக்குத் தன் பெற்றோருக்குத் தெரியாமல் செல்லும் காதலியும் ஆகிய இருவர்தான். 

அவர்களுக்குள்ளே 'ஏதில் சிறுசெரு'. காரணம் இல்லாத சிறு சண்டை. செல்லும் பாலைநில வழியில் இவர்களுக்குள்ளே நடந்த சிறு சண்டையைக் கண்டவர்கள் தமக்குள் பேசிக்கொள்கின்றனர்.

இவன் இவளது தலைமுடி ”ஐம்பாலைப்” பற்றுகிறான். இவள் இவனது தலைமுடி ”ஓரி”யைப் பற்றுகிறாள். இருவருக்கும் வலிக்கிறது. எனவே இருவரும் தம் பிடியை விலக்கிக்கொள்கின்றனர். 

”பாலே! நீ நல்லைமன்” - இந்தப் பிரிவுப் பாலும், செருப் பாலும் நல்லதுதான் என்று கண்டவர்கள் பேசிக்கொள்கின்றனர்.


</doc>
<doc id="100336" url="https://ta.wikipedia.org/wiki?curid=100336" title="கொடை விழா">
கொடை விழா

திருநெல்வேலி, தூத்துக்குடி மாவட்டங்களில் நடைபெறும் சிறுதெய்வ வழிபாட்டு விழாக்கள் கொடை விழா என அழைக்கப்படுகின்றன. இந்தக் கொடை விழா பெரும்பான்மையாக தமிழ் மாதங்களான பங்குனி, சித்திரை மற்றும் வைகாசி மாதங்களில் நடைபெறுகின்றன. எனவே இது முன்பு கோடை விழா என்றழைக்கப்பட்டு, பின்னர் கொடை விழா என்று மருவி இருக்கலாம் எனக் கருதப்படுகிறது. 

காலையில் கால்நடுதல் என்ற சடங்குடன் கொடை விழா ஆரம்பிக்கும். இரவில் மிருக பலியிடும் வழக்கம் கொடை விழாவின் இரவில் நடக்கும். அதை சாமக்கொடை என்பர்.



</doc>
<doc id="100337" url="https://ta.wikipedia.org/wiki?curid=100337" title="மடல் வழி நட்பு">
மடல் வழி நட்பு

முகம் தெரியாமல் முகவரியை மட்டும் கொண்டு அஞ்சல் வழியாக ஒருவருக்கொருவர் ஏற்படுத்திக் கொள்ளும் நட்பு மடல் வழி நட்பு எனப்படுகிறது. இந்த மடல் வழி நட்பிற்கென உலகம் முழுவதும் பல அமைப்புகள் இருந்தன. தற்போது கணினி மற்றும் இணையம் வழியிலான தகவல் தொடர்பு அதிகரித்த பின்பு மின்னஞ்சல் மற்றும் இதர வழிகளிலான நட்பு அதிகரித்து விட்டதால் மடல் வழி நட்புக் கொள்பவர்களின் எண்ணிக்கை வெகுவாகக் குறைந்து போய் விட்டது.

இந்தியாவில் சில மடல் வழி நண்பர்கள் அமைப்புகள் இன்னும் தொடர்ந்து இயங்கிக் கொண்டிருக்கின்றன. அவற்றுள் ஒன்று இந்திய மடல் வழி நண்பர் பேரவை. இந்த அமைப்பு மும்பையைத் தலைமையகமாகக் கொண்டு இயங்கி வருகிறது.


</doc>
<doc id="100338" url="https://ta.wikipedia.org/wiki?curid=100338" title="மோசிசாத்தனார்">
மோசிசாத்தனார்

மோசி சாத்தனார் சங்ககாலப் புலவர்களில் ஒருவர். சங்கநூல் தொகுப்பில் இவரது பாடல் ஒன்றே ஒன்று உள்ளது. அது புறநானூறு 272. 

மோசி என்பது தந்தையின் பெயர். உறையூர் ஏணிச்சேரி முடமோசியார் என்னும் புலவர் இவரது தந்தை எனலாம்.

இந்தப் பாடல் செரு மிடை வீழ்தல் என்னும் துறையைச் சேர்ந்தது. போரிட விழைதல் என்பது இதன் பொருள். மதிலைக் காக்கும் போர் நொச்சி. வீரர்க் நொச்சிப்பூ சூடி மதிலைக் காக்கும் போரில் ஈடுபடிவர். இப்படி மதிலைக் காக்கும் போரில் ஈடுபட்ட வீரன் ஒருவனின் புகழ் இந்தப் பாடலில் சொல்லப்படுகிறது. 
நெடுந்தகை! நீ சூடி நிழலாக்கிக்கொண்டால், மணிநிறப் பூக்கள் பூக்கும் நொச்சி மரம் காதலுக்கு உதவும் நல்ல மரமாக இருக்கும். நீ காவல் மிக்க நகரில் தொடியணிந்த மகளிரின் அலகுலிலே கிடந்தாலும் கிடப்பாய். நீ நெடுந்தகையாக ஊருக்கு வெளியிலே நின்றால் உன் ஊர்ப்படை எப்போதும் பின்வாங்குவது இல்லை.


</doc>
<doc id="100339" url="https://ta.wikipedia.org/wiki?curid=100339" title="க. சின்னத்தம்பி">
க. சின்னத்தம்பி

கணபதிப்பிள்ளை சின்னத்தம்பி (பிறப்பு: அக்டோபர் 20, 1938, இடைக்காடு, யாழ்ப்பாணம், இலங்கை) ஒரு கல்வியியல் துறைப் பேராசிரியர் ஆவார்.




Member of the Team of Evaluatators of Doctoral Thesis, Alagappa University, Karaikudi
M.Ed, Visitig Lecturer, Eastern University
Day School Lecturer, Teaching Practice Evaluation, Open University of Sri Lanka
Early Childhood Care and Developemnt (ECCD) Consultant dor curriculumn Development .Teacher Training and Research.
Contribution of the curriculumn Development for post Graduate Education Courses in Eastern University, Sri Lanka and University of Jaffna
Contribution to Recommence the PGDE (Part Time) Programme in University of Jaffna
Contribution to Recommence the Master of Education Programme in University of Jaffna

INstitute of Education, University of LOndon, November – December 1999, Senior UNiversity Academic Felloeship


</doc>
<doc id="100345" url="https://ta.wikipedia.org/wiki?curid=100345" title="ஒடியன்">
ஒடியன்

ஒடியன் என்பவன் தமிழக மலைவாழ் பழங்குடி மக்களின் நம்பிக்கைப்படி தீய ஆற்றல்கள் கொண்ட ஒரு மனிதன் ஆவான். ஒடியன் எனும் பெயரில் லட்சுமணன் என்பவர் தமிழ் எழுத்துகளில் எழுதப்பட்ட மலைவாழ் மக்கள் மொழிக் கவிதை நூல் ஒன்றையும் படைத்துள்ளார்.


</doc>
<doc id="100346" url="https://ta.wikipedia.org/wiki?curid=100346" title="பரிமாற்றுத்தன்மை">
பரிமாற்றுத்தன்மை

கணிதத்தில், ஒரு கணிதச் செயலைச் செய்யும்போது செயலுட்படுத்திகளின் (operands) வரிசை மாறினாலும் இறுதி முடிவின் மதிப்பு மாறாமல் இருக்குமானால் அந்தச் செயலி பரிமாற்றுத்தன்மை ("Commutativity") உடையது எனப்படுகிறது. பரிமாற்றுத்தன்மையை அடிப்படைப் பண்பாகக் கொண்ட பல ஈருறுப்புச் செயலிகளைச் சார்ந்துள்ள கணித நிரூபணங்கள் நிறைய உள்ளன. எண் கூட்டல் மற்றும் பெருக்கல் போன்ற எளிய செயலிகளின் பரிமாற்றுத்தன்மை பல ஆண்டுகாலங்களுக்கு முன்பே யூகிக்கப்பட்டிருந்தாலும் 19ம் நூற்றாண்டில் கணிதம் முறைப்படுத்தப்படும் வரை பெயரிடப்படாமலேதான் இருந்து வந்தது. கழித்தல், வகுத்தல் செயலிகளுக்குப் பரிமாற்றுப் பண்பு கிடையாது.

பரிமாற்றுப் பண்பானது, (பரிமாற்று விதி) ஈருறுப்புச் செயலிகள் மற்றும் சார்புகளுடன் தொடர்புபடுத்தப்பட்ட ஒரு பண்பாகும். ஒரு குறிப்பிட்ட ஈருறுப்புச் செயலியின்கீழ் உட்படுத்தப்படும் இரு உறுப்புகளுக்குப் பரிமாற்றுத்தன்மை இருந்தால் அந்த இரண்டு உறுப்புகளும் அந்தச் செயலியைப் பொறுத்து பரிமாறுவதாகக் கொள்ளப்படுகிறது.

குலம் மற்றும் கணக் கோட்பாடுகளின் பல இயற்கணித அமைப்புகளில், சில குறிப்பிட்ட செயலுட்படுத்திகள் பரிமாற்றுப் பண்பினை நிறைவு செய்யும்போது அந்த அமைப்புகள் பரிமாற்று அமைப்புகளென அழைக்கப்படுகின்றன. மெய்யெண்கள் மற்றும் சிக்கலெண்களின் கூட்டல் மற்றும் பெருக்கல் போன்ற நன்கு அறியப்பட்ட செயலிகளின் பரிமாற்றுத்தன்மையானது, பகுவியல் மற்றும் நேரியல் இயற்கணிதம் போன்ற கணிதத்தின் உயர் கிளைகளின் நிரூபணங்களில் அடிக்கடி பயன்படுத்தப்பட்டுள்ளது.

பரிமாற்று என்ற வார்த்தை பல்வேறு தொடர்புடைய பொருளில் பயன்படுத்தப்படுகிறது. 


என்றவாறு அமையுமானால் அது பரிமாற்றுப் பண்புடைய செயலி அல்லது பரிமாற்றுச் செயலி எனப்படும். மேற்காணும் பண்பை நிறைவு செய்யாத செயலிக்குப் பரிமாற்றுப் பண்பு கிடையாது. அதாவது பரிமாறாச் செயலியாகும். 



பரிமாற்றுப் பண்பின் உள்ளுறைவான பயன்பாடு பழங்காலத்திலிருந்தே இருந்து வந்துள்ளது. எகிப்தியர்கள் பெருக்கற்பலன்களை எளிதாக கணக்கிடுவதற்குப் பெருக்கலின் பரிமாற்றுத்தன்மையைப் பயன்படுத்தியிருக்கின்றனர். யூக்ளிட் தனது "எலிமெண்ட்ஸ்" புத்தகத்தில் பெருக்கலின் பரிமாற்றுத்தன்மையை யூகமாகப் பயன்படுத்தியுள்ளார். 18ம் நூற்றாண்டின் இறுதியிலும், 19ம் நூற்றாண்டின் ஆரம்பத்திலும் கணிதவியலாளர்கள் சார்புக் கோட்பாட்டில் செயல்பட ஆரம்பித்த பின்புதான் பரிமாற்றுப் பண்பின் முறையான பயன்பாடு தொடங்கியது. இன்று கணிதத்தின் பெரும்பாலான கிளைகளில் பயன்படுத்தப்படும் நன்கு அறிந்த, அடிப்படைப் பண்பாகப், பரிமாற்றுப் பண்பு உள்ளது.

பரிமாற்று என்ற வார்த்தையின் பதிவு செய்யப்பட்ட முதல் பயன்பாடு, 1814ல் வெளியான "ஃபிரான்சுவா செர்வாயின்"(Francois Servois) வாழ்க்கை நினைவுக் குறிப்பில் உள்ளது. இதில், நாம் இப்பொழுது பரிமாற்றுப் பண்பு என்று குறிப்பிடும் பண்பினையுடைய சார்புகளைப் பற்றிக் கூறும் போது பரிமாற்றுகள் (commutatives) என்ற வார்த்தை பயன்படுத்தப்பட்டுள்ளது. ஆங்கிலச் சொல்லான "commutative" என்ற சொல்லானது, "மாற்றுதல்" அல்லது "பிரதியிடல்" என்ற பொருளுடைய பிரெஞ்சு சொல் "Commuter" லிருந்து முன் பகுதியையும் "அணுகுதல்" என்ற பொருளுடைய -"ative" சொல்லிலிருந்து பின் பகுதியையும் கொண்டு உருவானதாகும். 1844ல் "ஃபிலசாஃபிகல் டிரான்சாக்‌ஷன்ஸ் ஆஃப் தி ராயல் சொசைடி" என்ற ஆங்கில அறிவியல் இதழில், ஆங்கிலத்தில் இச் சொல் பயன்படுத்தப்பட்டுள்ளது.









பரிமாறாச் செயல்களுக்குச் சில எடுத்துக்காட்டுகள்:











</doc>
<doc id="100347" url="https://ta.wikipedia.org/wiki?curid=100347" title="இலண்டன் பாலம்">
இலண்டன் பாலம்

இலண்டன் பாலம் (London Bridge) என்பது தேம்சு நதியின் (River Thames) மீது கட்டப்பட்டுள்ள பாலமாகும். இது இலண்டன் மாநகரையும் சவுத்வார்க்கையும் இணைக்கிறது.

இலண்டன் பாலம் என்ற பெயரில் பல பாலங்கள் இருந்துள்ளன. உரோமானிய ஆக்கிரமிப்புக் காலத்தில் ஒரு பாலம் இருந்தது. அதை அடுத்து இடைக்காலத்தில் ஒரு பாலம் இருந்தது. இப்பாலத்தின் தெற்குவாயில் கதவுக் கம்பிகளில் இராசத்துரோகிகள் மற்றும் கொடுங்குற்றவாளிகளின் தாரில் முக்கப்பட்ட தலைகள் சொருகப்பட்டு காட்சிக்கு வைக்கப்பட்டிருந்தன. இவ்வாறாக முதலில் காட்சிப்படுத்தப்பட்ட தலை வில்லியம் வேலசினுடையதாகும். 1831 ஆம் ஆண்டு இப்பாலம் இடிக்கப்பட்டு வேறொன்று கட்டப்பட்டது. 1968 ஆம் ஆண்டு இதுவும் விற்கப்பட்ட பிறகு தற்போதைய புதிய பாலம் கட்டப்பட்டது.


</doc>
<doc id="100349" url="https://ta.wikipedia.org/wiki?curid=100349" title="ஐங்கரிச்சர்க்கரை">
ஐங்கரிச்சர்க்கரை

ஐங்கரிச்சர்க்கரை "(pentose)" என்பது 5 கார்பன் (கரி) அணுக்களை உடைய ஒற்றைச்சர்க்கரை ஆகும். ஐங்கரிச்சர்க்கரைகளை அவற்றின் செயல் தொகுதியை அடிப்படையாய்க் கொண்டு ஆல்டோ ஐங்கரிச்சர்க்கரை மற்றும் கீட்டோ ஐங்கரிச்சர்க்கரை என இரண்டு வகைகளாய்ப்பிரிக்கலாம்.

இவை தங்கள் செயல் தொகுதியின் இடத்தில் ஆல்டிஹைடு தொகுதியைக் கொண்டுள்ளன. ஆல்டிஹைடு தொகுதி எப்போதும் கரியணுச்சங்கிலியின் முதல் இடத்தில் இருக்கும் என்பது பொது விதி.
இவை தங்கள் செயல் தொகுதியின் இடத்தில் கீட்டோன் தொகுதியைக் கொண்டுள்ளன. கீட்டோன் தொகுதி முதல் கரியணுவில் இருக்க ஒருபோதும் வாய்ப்பில்லையாதலால் கீட்டோன் தொகுதி இரண்டு அல்லது அல்லது மூன்றாவது இடத்தில் இருக்கும்.
ஐங்கரிச்சர்க்கரையான ரைபோசு மரபுப் பொருளான ‌டி.என்.ஏ வின் அடிப்படைக் கூறு ஆகும்.


</doc>
<doc id="100350" url="https://ta.wikipedia.org/wiki?curid=100350" title="ஆர். ரத்னவேலு">
ஆர். ரத்னவேலு

ஆர். ரத்னவேலு ஒரு இந்தியத் திரைப்பட ஒளிப்பதிவாளர். தமிழ், கன்னடம் மற்றும் தெலுங்கு மொழித் திரைப்படங்களுக்கு ஒளிப்பதிவு செய்துள்ளார். திருமலை, வாரணம் ஆயிரம், எந்திரன் போன்றவை அவற்றுள் குறிப்பிடத்தக்கவை.


</doc>
<doc id="100351" url="https://ta.wikipedia.org/wiki?curid=100351" title="முக்கரிச்சர்க்கரை">
முக்கரிச்சர்க்கரை

முக்கரிச்சர்க்கரை "(triose)" என்பது மூன்று கரியணுக்களைக் கொண்ட ஒற்றைச்சர்க்கரை ஆகும். முக்கரிச்சர்க்கரைகளை அவற்றின் செயல் தொகுதியை அடிப்படையாய்க் கொண்டு ஆல்டோ முக்கரிச்சர்க்கரை மற்றும் கீட்டோ முக்கரிச்சர்க்கரை என இரண்டு வகைகளாய்ப் பிரிக்கலாம்.

கிளிசரால்டிஹைடு (படம்) ஓர் முக்கரி ஆல்டோ சர்க்கரை ஆகும். 
டை ஹைட்ராக்சி அசிட்டோன் (படம்) ஒரு முக்கரி கீட்டோ சர்க்கரை ஆகும். 


</doc>
<doc id="100354" url="https://ta.wikipedia.org/wiki?curid=100354" title="எண்ணிம தோற்றுருச் செயலாக்கம்">
எண்ணிம தோற்றுருச் செயலாக்கம்

எண்ணிம தோற்றுருச் செயலாக்கம் என்பது எண்ணிம தோற்றுருக்களில் அல்லது படங்களில் பல்வேறு செயலாக்கங்களுக்கு கணினிப் படிமுறைத் தீர்வுகளைப் பயன்படுத்துவது ஆகும். இது எண்ணிம குறிகைச் செயலாக்கதின் ஒரு துணைத் துறை ஆகும். அண்டவியல் மருத்துவப் படங்களை ஆராய்தல், ஒளிப்படக்கலை, தானியங்கியல், வரைகலை என பல்வேறு பயன்பாடுகளை இத்துறை கொண்டுள்ளது. 


</doc>
<doc id="100357" url="https://ta.wikipedia.org/wiki?curid=100357" title="தடாகம் (சிற்றிதழ்)">
தடாகம் (சிற்றிதழ்)

"தடாகம்" கிழக்கு மாகாணத்தில் அம்பாறை மாவட்டத்திலிருந்து வெளிவந்த கலை, இலக்கிய மாத இதழ். மாதந்தோறும் வெளிவருவதாக குறிப்பிடப்பட்ட போதிலும்கூட, தொடர்ச்சியாக வெளிவரவில்லை. இடைக்கிடையே மொத்தம் பன்னிரண்டு இதழ்கள் வெளிவந்துள்ளன. படைப்பிலக்கியத் துறையில் ஓரளவிற்கு தாக்கத்தை ஏற்படுத்திய ஒரு சிற்றிதழாக இதனைக் குறிப்பிடலாம்.
1995ஆம் ஆண்டு ஆகஸ்ட் மாதத்திலும், இறுதி இதழ் 2001 நவம்பர் மாதத்திலும் வெளிவந்தது. 
கவினூறு கலைகள் வளர்ப்போம்.
பிரதம ஆசிரியர்: கலைமகள் ஹிதாயா. இவர் ஒரு எழுத்தாளரும், கவிஞரும் நூலாசிரியையுமாவார். இச்சஞ்சிகை அம்பாறை மாவட்டம், கல்முனை, சாய்ந்தமருதுவிலிருந்து வெளிவந்தது. தலைமையகம் சாய்ந்தமருது அஹமட் வீதி, ரிஸ்னா நிவாஸ் எனும் முகவரியைக் கொண்டிருந்தது.

கலை, இலக்கிய சஞ்சிகையாக வெளிவந்த போதிலும்கூட, இதில் இடைக்கிடையே வெளிவந்த ஆய்வுக் கட்டுரைகள் சிறப்பாக அமைந்திருந்தன. குறிப்பாக பல்கலைக்கழக விரிவுரையாளர்கள், மூத்த இலக்கியவாதிகளின் பல்வேறுபட்ட ஆய்வுக் கட்டுரைகள் இடம்பெற்றிருந்தன. மேலும், இலங்கையில் வாழும் மூத்த இலக்கியவாதிகளை கௌரவிக்கும் முகமாக மல்லிகை ஆசிரியர் டொமினிக் ஜீவா, சீ. எல். பிரேமினி, பேராசிரியர் சு. வித்தியானந்தன், ஏ. யூ. எம். ஏ. கரீம், கல்ஹின்னை ஹலீம்தீன், புன்னியாமீன் ஆகியோரின் புகைப்படங்களை முகப்பட்டையில் தாங்கி வெளிவந்தமையும் அவர்கள் பற்றி விரிவான குறிப்புகளை உள்ளடக்கியிருந்தமையும் சிறப்பம்சமாக அமைந்திருந்தது.
இலக்கிய கட்டுரைகள், கட்டுரைகள், சிறுகதைகள், கவிதைகள், துணுக்குகள், நேர்காணல்கள், நூல்நயம், இக்கியவிழா அறிமுகம், ஆய்வுக் கட்டுரைகள், வாசகர் பக்கம், உலகசாதனைகள், ஹைக்கூ கவிதைகள், சற்றே சிந்திக்க, சுவை சுவை போன்ற பல்வேறு அம்சங்களை உள்ளடக்கியதாக இருந்தது.


</doc>
<doc id="100359" url="https://ta.wikipedia.org/wiki?curid=100359" title="நாற்கரிச்சர்க்கரை">
நாற்கரிச்சர்க்கரை

நாற்கரிச்சர்க்கரை "(tetrose)" என்பது நான்கு கரியணுக்களைக் கொண்ட ஒற்றைச்சர்க்கரை ஆகும். நாற்கரிச்சர்க்கரைகளை அவற்றின் செயல் தொகுதியை அடிப்படையாய்க் கொண்டு ஆல்டோ நாற்கரிச்சர்க்கரை மற்றும் கீட்டோ நாற்கரிச்சர்க்கரை என இரண்டு வகைகளாய்ப் பிரிக்கலாம். எரித்ரோஸ் ஒரு நாற்கரி ஆல்டோ சர்க்கரை ஆகும். எரித்ருலோஸ் ஒரு நாற்கரி கீட்டோ சர்க்கரை ஆகும்.
ஆல்டோ நாற்கரிச்சர்க்கரைகள் இரண்டு சமச்சீரற்ற கரியணுக்களைக் கொண்டுள்ளன. எனவே நான்கு முப்பரிமாண மாற்றியங்களுக்கு வாய்ப்புண்டு. ஆனால் இயற்கையில் எரித்ரோஸ் மற்றும் திரியோஸ் என இரண்டு வடிவங்களே உள்ளன.

கீட்டோ நாற்கரிச்சர்க்கரைகள் ஒரே ஒரு சமச்சீரற்ற கரியணுவை மட்டுமே உடையவை. எனவே இரண்டு முப்பரிமாண மாற்றியங்களுக்கு வாய்ப்புண்டு. ஆனால் இயற்கையில் எரித்ருலோஸ் என ஒரு வடிவம் மட்டுமே காணப்படுகிறது.


</doc>
<doc id="100360" url="https://ta.wikipedia.org/wiki?curid=100360" title="சுதா ரகுநாதன்">
சுதா ரகுநாதன்

சுதா ரகுநாதன் தமிழகத்தைச் சேர்ந்த கருநாடக இசைப் பாடகர். தமிழ்த் திரைப்படங்களிலும் பாடல்களைப் பாடி உள்ளார்.

மூத்த எழுத்தாளர் அசோகமித்திரனின் தண்ணீர் என்கிற நாவல் 2015-ம் ஆண்டு வசந்தசாய் இயக்கத்தில் திரைப்படமாக எடுக்கப்படவிருக்கிறது. இந்த படத்திற்கு இசை அமைப்பதன் மூலம் இவர் தமிழ் திரைப்பட இசை அமைப்பாளராகவிருக்கிறார்.




</doc>
<doc id="100361" url="https://ta.wikipedia.org/wiki?curid=100361" title="எண்ணிம தோற்றுரு">
எண்ணிம தோற்றுரு

எண்ணிம தோற்றுரு அல்லது எண்ணிமப் படம் என்பது ஒரு இரு பரிமாண படத்தை ஒன்று அல்லது சுழியத்தால் (இரட்டை எண் முறையால்) சார்பீடு செய்வது ஆகும். raster மற்றும் vector ஆகியவை இரு முக்கிய வகை தோற்றுருக்கள் ஆகும். பொதுவாக பரவலான பயன்பாட்டில் இருப்பது raster படங்களே ஆகும். 

அடிப்படையில் ஒரு தோற்றுரு இரு அல்லது பல் பரிமாண கணித அணி ஆகும். அணியின் ஒவ்வொரு புள்ளியும் தோற்றுருவின் படிமத்தை பிரதிபலுக்கும் வண்ணம் ஒரு மதிப்பீட்டைக் கொண்டிருக்கும். 


</doc>
<doc id="100363" url="https://ta.wikipedia.org/wiki?curid=100363" title="எழுகரிச்சர்க்கரை">
எழுகரிச்சர்க்கரை

எழுகரிச்சர்க்கரை என்பது ஏழு கரியணுக்களைக் கொண்ட ஒற்றைச்சர்க்கரை ஆகும். எழுகரிச்சர்க்கரைகளை அவற்றின் செயல் தொகுதியை அடிப்படையாகக் கொண்டு ஆல்டோ எழுகரிச்சர்க்கரை மற்றும் கீட்டோ எழுகரிச்சர்க்கரை என இரண்டு வகைகளாய்ப் பிரிக்கலாம். செடோஹெப்டுலோஸ் ஒரு கீட்டோ எழுகரிச் சர்க்கரை ஆகும்.


</doc>
<doc id="100367" url="https://ta.wikipedia.org/wiki?curid=100367" title="இந்திய இடைக்கால அரசு">
இந்திய இடைக்கால அரசு

இந்தியப் இடைக்கால அரசு ("Provisional government of India") ஆங்கிலேயர்களின் ஆட்சியின் போது தற்காலிகமாக அமைக்கப்பட்ட ஒரு நாடு கடந்த இந்திய அரசாகும். இந்தியத் துணைக் கண்டம் முழுவதும் ஆங்கிலேயர் கட்டுப்பாட்டில் வந்த பிறகு சுதந்திரத்திற்கான அமைதிப் போராட்டங்களில் நம்பிக்கையிழந்த இந்தியர்கள், முதலாம் உலகப் போர் நடைபெற்றுக் கொண்டிருந்த வேளையில் ஆப்கானித்தானில் டிசம்பர் 1, 1915 இல் ஆப்கான் அரசின் அனுமதியுடன் இதை நிறுவினர். இரண்டாவது முறையாக இந்திய ஆசாத் கிந்த் அரசாங்கம் என்ற பெயரில் அகடோபர் 21, 1943ல் சிங்கப்பூரில் சப்பான் உதவியுடன் அமைக்கப்பட்டது.
இந்தியாவை இந்தியர்களே ஆளவேண்டும் என்ற குறிக்கோளுடன் ஆப்கானித்தானின் ஆட்சியாளர் அமீர் மற்றும் அவரது அரச குடும்பத்தினரின் ஆதரவுடன் இவ்வரசு நிறுவப்பட்டது. இவ்வரசுக்கு செர்மனி,சப்பான், குரோசியா, பர்மா, பிலிப்பைன்சு, துருக்கி ஆகிய நாடுகள் அதரவு தெரிவித்தன. தமது சதந்திரப் கருத்துக்களை உலகெங்கும் இவ்வரசின் மூலம் பரப்பினர்.

இவ்வரசிற்கு ஜனாதிபதியாக ராஜா மகேந்திரப் பிரதாப்பும், பிரதமராக மௌலானா பர்ஹத்துல்லாவும், வெளிவிவகார அமைச்சராக செம்பகராமன் பிள்ளையும், பதவிவகித்தனர். ராஜா மகேந்திரப் பிரதாப்பின் இந்தியச் சுதந்திரம் பற்றிய கட்டுரைகள் அன்றைய ஆப்கானிஸ்தானின் செல்வாக்கு மிக்க பத்திரிகையாகிய சிறாஜ் அல் – அக்பர் பத்திரிகை மூலம் வெளியுலகெங்கும் பரப்பப்பட்டது. நாடுகடந்த இந்திய அரசு வெற்றிகரமாக இயங்கியதோடு தமக்குச் சாதகமான நேச நாடுகளைத் திரட்டுவதில் குறிப்பிடத்தக்க வெற்றியையும் எட்டியிருந்தது.

ஆப்கானிஸ்தானில் இயங்கிய இந்திய அரசுக்கு அளித்துவந்த ஆதரவை ஆங்கிலேயர்களின் நெருக்கடி காரணமாக ஆப்கான் அரசு 1918 ஆம் ஆண்டு திரும்பப் பெற்றது. இதனால் இவ்வரசு தோல்வியில் முடிவடைந்தது. இவ்வரசின் வெளிவிவகார துறை அமைச்சராக இருந்த செம்பகராமன் பின்னர் இட்லரின் செர்மனியக் கடற்படையின் நாசகாரிக் கப்பலான எம்டன் கப்பலின் படைத்தலைவராகினார். 

இக்கப்பல் பின்நாளில் சென்னைத் துறைமுகத்தின் மீதும், புனித சார்ச் கோட்டையிலும் (பின்னர் தமிழ்நாடு அரசுச் செயலகமாகவும், தற்போது பாவேந்தர் செம்மொழி ஆய்வு நூலகமாவும் செயல்பட்டு வருகின்றது), திருகோணமலைத் துறைமுகத்தின் மீதும் இக்கப்பல் பீரங்கித் தாக்குதல் நடத்தியது.

முதல் அரசின் தோல்விக்கு 24 ஆண்டுகளுக்கு பின்னர் இரண்டாம் நாடுகடந்த இந்திய அரசு நிறுவப்பட்டது. இந்த இரண்டாவது அரசு ஆசாத் ஹிந்த் அரசு என்ற பெயரில் அக்டோபர் 21, 1943ல் சிங்கப்பூரில் இரண்டாம் உலகப் போரின் போது சப்பானின் ஆதரவுடன் உருவாக்கப்பட்டது. அந்தமான், நிக்கோபார் தீவுகளும், அசாம், நாகாலாந்தின் சில பகுதிகளும், பர்மாவின் சில பகுதிகளும் இவ்வரசின் கட்டுப்பாட்டின் கீழ் இருந்தன. இதன் பிரதமராக இந்திய தேசிய இராணுவம் என்ற விடுதலை இயக்கத்தின் தலைவராக இருந்த நோதாஜி சுபாஸ் சந்திர போஸே பொறுப்பேற்று இந்தியச் சுதந்திரத்திற்காக இராணுவ முறைமையிலான போராட்ட வடிவத்தை முன்னெடுத்துச் சென்றார்.

இவ் இந்திய ஆசாத் ஹிந்த் அரசாங்கம் தனியான வங்கி, பணம், நீதிமன்றம் என ஒரு அரசுக்குரிய நிர்வாக பிரிவுகளை நிறுவியதோடு அதை திறம்படவும் செயற்படுத்தியிருந்தது. இவ்வரசு செர்மன், துருக்கி, சப்பான், குரோசியா, பர்மா, மன்சூக், பிலிப்பைன்சு முதலான ஒன்பது நாடுகளுடன் அரசாங்க உறவுகளைக் கொண்டிருந்தது. ஆனால் அது முழுமையாக யப்பானின் உதவியுடனேயே இயங்க வேண்டிய கட்டாயத்தில் இருந்தது. இதனால் இரண்டாம் உலகப் போரில் சப்பானின் தோல்வியையடுத்து இந்த அரசம் அதன் தலைவரும் மறைந்து போயினர்.



</doc>
<doc id="100370" url="https://ta.wikipedia.org/wiki?curid=100370" title="ஏட்சி பனிமனிதன்">
ஏட்சி பனிமனிதன்

ஏட்சி பனிமனிதன் ("Ötzi the Iceman", ), என்பது இயற்கையாய்ப் பாதுகாக்கப்பட்ட ஒரு மம்மி ஆகும். இதன் வயது 5,300 ஆண்டுகளுக்கும் அதிகம். இந்த மம்மி 1991 ஆம் ஆண்டு செப்டம்பர் மாதம் ஆல்ப்சு மலைக்கருகில் ஆஸ்திரிய இத்தாலிய நாடுகளின் எல்லையில் இரு ஜெருமானியர்களால் கண்டறியப்பட்டது.
இந்த மம்மி யாருக்குச் சொந்தம் என இத்தாலிக்கும் ஆஸ்திரியாவுக்கும் இடையில் சட்டப்பூர்வப் பிரச்சினை ஏற்பட்டது. தற்போதைக்கு இந்த மம்மி இத்தாலி நாட்டில் உள்ள தெற்கு தைரோல் தொல்லியல் அருங்காட்சியகத்தில் பார்வைக்கு வைக்கப்பட்டுள்ளது.

2001 ஆம் ஆண்டில் எடுக்கப்பட்ட எக்ஸ் கதிர்ப்படம் மற்றும் சி.டி. ஸ்கேன் படங்கள் மூலம் ஓட்சியின் இடது தோளில் அம்பு நுனி ஒன்று இருப்பது கண்டறியப்பட்டது. அவனது உடையிலும் அதற்குப் பொருத்தமாக கிழியல் ஒன்று காணப்பட்டது. இக் கண்டறிதல் ஆராய்ச்சியாளர்களை ஓட்சி குருதிப் போக்கினால் இறந்திருக்கக் கூடும் என்று எண்ண வைத்தது. கூடுதல் ஆராய்ச்சிகளின் மூலம் மரணத்தின் முன் அம்பின் நுனிதவிர இதர பகுதிகள் நீக்கபட்டதையும் கை, மணிக்கட்டு மற்றும் மார்பு ஆகிய இடங்களிலும் காயம் இருப்பது கண்டறியப்பட்டது. தலைக்காயம் இருப்பது தலையில் அடிபட்டதை உணர்த்தியது.

தற்போதைக்கு தலைக்காயமே மரணத்திற்கான காரணம் என்று நம்பப்படுகிறது. ஆய்வாளர்கள் மரணத்தின் காரணம் கீழே விழுந்ததாலா அல்லது பாறையில் மோதவைக்கப்பட்டதாலா என்று உறுதியாய்க் கூற இயலாமல் உள்ளனர்.

ஓட்சி பனிமனிதனின் உடலில் 57 இடங்களில் பச்சை குத்தப்பட்டு இருந்தது. இவை கார்பனால் ஆனவை ஆகும். இவை லம்பார் முதுகெலும்பின் இருபுறமும் செங்குத்தாக வரையப்பட்டு இருந்தன. மேலும் வலது கால் மூட்டு மற்றும் இரு கணுக்கால் ஆகியவற்றிலும் ஏராளமான இடங்களில் பச்சை குத்தப்பட்டு இருந்தது.

எக்ஸ் கதிர்ப்படங்களை ஆராய்ந்ததன் மூலம் பச்சை குத்தப்பட்ட இடங்களில் இருந்த எலும்புகள் தேய்ந்து இருந்தது அறியப்பட்டது. எனவே வலியைப் போக்குவதற்கு அக்குபங்சர் போன்ற சிகிச்சையாக இவன் பச்சைகுத்திக் கொண்டிருக்கலாம் என்று நம்பப்படுகிறது.


</doc>
<doc id="100371" url="https://ta.wikipedia.org/wiki?curid=100371" title="சொலெடாட் அல்வியர்">
சொலெடாட் அல்வியர்

மரியா சொலெடாட் அல்வியர் வாலென்சுயெலா (Maria Soledad Alvear Valenzuela) (சான் டியேகோ செப்டம்பர் 17, 1950) சிலி நாட்டு வழக்கறிஞர் மற்றும் அரசியல்வாதி ஆவார். சிலி கிறித்தவ சனநாயக கட்சியின் சார்பாக கிழக்கு சான்டியேகோ மாநகர வலயத்திலிருந்து மக்களவை (செனட்) உறுப்பினராக தேர்ந்தெடுக்கப்பட்டுள்ளார். கிறித்தவ சனநாயகக் கட்சியின் தலைவராக 2006-08 ஆண்டுகளில் இருந்தவர். பாட்ரிசியோ ஆல்வின், எடுயார்டோ பிரை ரூசு டாக்லெ மற்றும் ரிகார்டோ லாகோசு அரசுகளில் அமைச்சராகப் பணி புரிந்தவர். லகோசு அரசில் சிலி நாட்டு வ,லாற்றிலேயே முதன்முறையாக ஓர் பெண் வெளியுறவு அமைச்சராக பொறுப்பாற்றினார். 2005ஆம் ஆண்டுக்கான குடியரசுத் தலைவர் தேர்தல்களில் தன் கட்சியின் வேட்பாளராக போட்டியிட்டார். முன்னதாக ஆல்வின் அரசில் மகளிர்நல அமைச்சராகப் பணிபுரிந்தார். எடுயார்டோ ரூசு அரசில் நீதித்துறை அமைச்சராகப் பணியாற்றி குற்றவியல் சட்டங்களை முற்றிலுமாக காலனியாதிக்கச் சட்டங்களிலிருந்து மாற்றியமைத்தார்.



</doc>
<doc id="100374" url="https://ta.wikipedia.org/wiki?curid=100374" title="அலனைன் சுழற்சி">
அலனைன் சுழற்சி

அலனைன் சுழற்சி "(alanine cycle)" அல்லது குளுக்கோசு-அலனைன் சுழற்சி என்பது கோரி சுழற்சிக்கு இணையான ஒரு சுழற்சி ஆகும். ஆக்சிஜனில்லா குளுக்கோசு சிதைவு வினையின் போது தசைகளில் லாக்டிக் அமிலம் உருவாகும் அதே வேளையில் உருவாகும் அலனைன் கல்லீரலுக்கு எடுத்துச் செல்லப்பட்டு அங்கு பைருவிக் அமிலமாக மாற்றப்படும்.


</doc>
<doc id="100378" url="https://ta.wikipedia.org/wiki?curid=100378" title="கலைமகள் ஹிதாயா">
கலைமகள் ஹிதாயா

கலைமகள் ஹிதாயா (பிறப்பு: ஏப்ரல் 1 1966) ஹிதாயா ரிஸ்வி, ஹிதாயா மஜீத், மருதூர்நிஸா ஆகிய பெயர்களில் இலக்கியம் படைத்து வரும் இலங்கை எழுத்தாளரும், கவிஞரும் ஆவார்.

அம்பாறை மாவட்டம், கல்முனை தேர்தல் தொகுதியில் சாய்ந்தமருது கிராமசேகவர் பிரிவில் யூ. எல். ஏ. மஜீத், ஸைனப் தம்பதிகளின் புதல்வியாக பிறந்த இவர் கல்முனை மகளிர் கல்லூரி, பம்பலப்பிட்டிய முஸ்லிம் மகளிர் கல்லூரி, கல்எளிய அரபுக்கலாபீடம் ஆகியவற்றில் கல்வி பெற்றவர். இவரின் கணவர் பொல்காவலையைச் சேர்ந்த எம். ஆர். எம். ரிஸ்வி. இவர்களுக்கு ரிஸ்னா, ரிஸ்லா, ரிஸ்கா, ரிஸ்லான் ஆகிய பிள்ளைகள் உள்ளனர்.

தான் கற்கும் காலத்திலிருந்தே இலக்கியத்துறையில் ஈடுபாடு கொண்டிருந்த இவரின் கன்னிக் கவிதை (புதுக்கவிதை) ஏப்ரல் 1. 1982ம் திகதி 'மீண்டும்` எனும் தலைப்பிலும், அதேதினம் சிந்தாமணி பத்திரிகையில் அன்னை எனும் தலைப்பில் மரபுக்கவிதையும் பிரசுரமானது. அன்றிலிருந்து மூன்று தசாப்தங்காலமாக மரபுக்கவிதை, புதுக்கவிதை, சிறுகதை, கட்டுரை, நெடுங்கதை,மெல்லிசைப்பாடல்,விமர்சனம் என எழுதிவரும் இவர் 1000க்கு மேற்பட்ட புதுக்கவிதைகளையும், மரபுக்கவிதைகளையும் எழுதியுள்ளார். அத்துடன் 30 சிறுகதைகளையும், 100க்கும் மேற்பட்ட கட்டுரைகளையும் எழுதியுள்ளார்.

இவரின் ஆக்கங்கள் தினகரன், சிந்தாமணி, தினபதி, வீரகேசரி, தினக்குரல், மித்திரன், நவமணி போன்ற தேசிய பத்திரிகைகளிலும், மற்றும் மல்லிகை, ஞானம், பாசமலர், தூது, அல்ஹஸனாத், கலைச்சுடர், இனிமை, கொழுந்து, சிரித்திரன், புதிய உலகம், சுவர், பூ, தூரிகை, யாத்ரா, விடிவு, நயனம், காற்று, கலை ஒளி, நவரசம், புதுயுகம், தினமுரசு, பார்வை, அழகு, இளநிலா, கண்ணாடி, மருதாணி, உண்மைஉதயம், நிதாஉல் இஸ்லாம் ஆகிய இதழ்களிலும், இந்தியாவிலிருந்து வெளிவரும் 'சமரசம்', அவுஸ்திரேலியாவிலிருந்து வெளிவரும் `தூண்டில்' ஆகிய இதழ்களிலும் இடம்பெற்றுள்ளன. இலங்கை வானொலியில் பல நிகழ்ச்சிகளிள் குரல்கொடுத்துள்ள இவர் ரூபவாகினிக் கவியரங்குகளிலும் பங்குகொண்டுள்ளார். அத்துடன் இலங்கை வானொலி மாதர் மஜ்லிஸ் பிரதித் தயாரிப்பாளராகவும் செயற்பட்டுள்ளார்.


இவற்றுடன் கண்டி சிந்தனைவட்டத்தின் கவிதைத் தொகுதிகளான புதிய மொட்டுகள், அரும்புகள் ஆகியவற்றிலும், காத்தான்குடி கலை இலக்கிய வட்ட வெளியீடான மணிமலர்கள் மரபுக்கவிதைத் தொகுதியிலும், சாய்ந்தமருது நூல்வெளியீட்டுப் பணியகத்தின் வெளியீடான "எழுவான் கதிர்களிலும்" இன்னும் பல தொகுதிகளிலும் இவரது கவிதைகள் இடம்பெற்றன.

இவரது இலக்கியப் பணியின் முக்கிய கட்டமாக தடாகம் கலை இலக்கியச் சஞ்சிகையைக் குறிப்பிடலாம். தடாகம் 12 இதழ்கள் வெளிவந்தன.

இவரது தடாகம் கலை இலக்கிய வட்டத்தின் சார்பில் பல எழுத்தாளர்களை கௌரவித்துள்ளார். சில நூல்களின் வெளியீட்டு விழாக்களையும் நடத்தியுள்ளார். இவர் கிழக்கு மாகாணத்தில் வாழ்ந்தாலும் கொழும்பு வெள்ளவத்தை உணவகம் சபயாரில் நாகபூசணி கருப்பையா எழுதிய "நெற்றிக்கண்" கவி நூலை வெளியிட்டு வைத்தார். தாரிக்கா மர்சூக் எழுதிய "மனங்களின் ஊசல்கள்" எனும் கட்டுரை தொகுதியின் வெளியிட்டு விழாவை குருநாகல் நகர மண்டபத்திலும், "இரட்டை தாயின் ஒற்றைக்குழந்தை" கவி நூல் வெளியிட்டு விழாவை கண்டி 'சிட்டி மிசன் ' மண்டபத்திலும், பெண்களுக்கான மையத்து குளிப்பாட்டல், கபனிடல் நிகழ்வினை குருநாகல் (தெளியாகொன்ன ராயல் ரிசப்சென்ட் மண்டபத்திலும். பொல்காவெலை நகர சபை மண்டபத்திலும் நடத்தியுள்ளார்.




</doc>
<doc id="100381" url="https://ta.wikipedia.org/wiki?curid=100381" title="இந்திய விண்வெளி தொழில்நுட்ப கழகம், திருவனந்தபுரம்">
இந்திய விண்வெளி தொழில்நுட்ப கழகம், திருவனந்தபுரம்

இந்திய விண்வெளித் தொழில்நுட்ப கல்லூரி ("Indian Institute of Space Science and Technology") இந்திய விண்வெளித் துறையின் கட்டுப்பாட்டில் இயங்கும் நிகர்நிலைப் பல்கலைக்கழகமாகும். இது உலகில் முதன்முறையாக விண்வெளித்துறை சார்ந்த கல்விக்கென்று உருவாக்கப்பட்டுள்ள கல்லூரியாகும். இந்த கல்லூரி தொடங்க 26 ஏப்ரல், 2007 ம் ஆண்டு மத்திய அமைச்சரவை ஒப்புதல் அளித்தது. முன்னாள் விண்வெளித் துறை தலைவர் மாதவன் நாயர் இதனை 14 செப்டம்பர், 2007 அன்று தொடங்கி வைத்தார். தொடங்கி ஓராண்டுக்குள் இது நிகர் நிலைக்கல்லூரியாக தரம் உயர்த்தப்பட்டுள்ளது. இக்கல்லூரியில் பயிலும் மாணவர்களுக்கு இந்திய விண்வெளித்துறையில் பணிபுரிய வாய்ப்பு வழங்கப்படும். இக்கல்லூரியின் துணைவேந்தராக அப்துல் கலாம் உள்ளார்.



விண்வெளித்துறையில் முனைவர் பட்டம் பெறலாம்.

அதிகார்ப்பூர்வ இணையதளம்


</doc>
<doc id="100384" url="https://ta.wikipedia.org/wiki?curid=100384" title="தேசிய தொலையுணர்வு மையம்">
தேசிய தொலையுணர்வு மையம்

தேசிய தொலையுணர்வு மையம் (National Remote Sensing Centre) இந்திய விண்வெளித் துறையின் கீழ் இயங்கும் ஓர் மையமாகும். இம்மையம் கைதிராபாத் நகரின் தெற்கே 60 கட்டை (கிலோ மீட்டர்) தொலைவில் இயங்கி வருகின்றது. இந்திய தொலையணர்வு செயற்கைக்கோள்கள் கொடுக்கும் தகவல்களை மதிப்பீடு செய்து, பயன்படுத்தும் விதத்தில் மாற்றுவது இதன் பணியாகும். நீர்நிலைத் தகவல்கள், வேளான்மை, மண் மற்றும் நில மேலாண்மை, தாது பொருட்கள் கண்டறிதல், நிலத்தடி நீர் தகவல்கள், நில அளவிடுதல், கடல் மேலாண்மை மற்றும் மீன் கண்டறிதல், சுற்றுசூழல் நிலை, காடுகள் மற்றும் சார்ந்த தகவல்கள், நகர் திட்டமிடுதல் ஆகிய பணிகளுக்கு தகவல்களை இம் மையம் கொடுக்கின்றது.

http://www.nrsc.gov.in/aboutus.html


</doc>
<doc id="100386" url="https://ta.wikipedia.org/wiki?curid=100386" title="முதல் கட்டுப்பாட்டு மையம் (இஸ்ரோ)">
முதல் கட்டுப்பாட்டு மையம் (இஸ்ரோ)

முதல் கட்டுப்பட்டு மையம் (Master Control Facility) இந்திய விண்வெளித் துறையின் ஒரு பிரிவு ஆகும். இதன் கிளைகள் கசன், கார்நாடக மாநிலத்திலும், போபால், மத்திய பிரதேசத்திலும், அமைந்துள்ளன. இம் மையம் இந்திய செயற்கைக் கோள்களின் உயரத்தை கூட்டவும், குறைக்கவும், விண்வெளியில் செயற்கைகோள்களை கட்டுப்படுத்தவும், சரியான திசையில் நிறுத்தல் ஆகிய பணிகளை செய்து வருகின்றது.
http://www.isro.org/isrocentres/mcf_hassan.aspx


</doc>
<doc id="100403" url="https://ta.wikipedia.org/wiki?curid=100403" title="1883 கொட்டாஞ்சேனைக் கலவரம்">
1883 கொட்டாஞ்சேனைக் கலவரம்

கொட்டாஞ்சேனைக் கலவரம் ("Kotahena riots") என்பது இலங்கையில் 1883ம் ஆண்டு கொழும்பு நகரில் கொட்டாஞ்சேனைத் தெருக்களில் பௌத்தரும், கத்தோலிக்கரும் ஒருவரோடொருவர் சண்டையிட்டுக் கொண்ட நிகழ்வு ஆகும். இலங்கையில் இரு இனங்களுக்கிடையில் இடம்பெற்ற முதலாவது மோதலாகவும் இது கொள்ளப்படுகின்றது.

கிறித்தவ நிறுவனங்களின் மிசனரி நடவடிக்கைகளால் பௌத்தர்கள் மனவேதனை அடைந்தனர். கிறித்தவர்கள், பௌத்தர்கள் என்ற சமய வேறுபாடு ஒருபுறமிருக்க பௌத்த சிங்கள எழுச்சியாளர்களை கிறித்தவருக்கெதிராக தூண்டிய விடயம் கிறித்தவர்களின் அரசியல், பொருளாதார அந்தஸ்து உயர்ந்த நிலையில் இருந்தது என்ற காரணத்தையே பெரிதும் ஆதாரமாகக் கொள்கின்றனர்.

பௌத்த மறுமலர்ச்சி இயக்கங்கள் எழுச்சிபெற கிறித்தவ எதிர்ப்புணர்வு மக்கள் மத்தியில் பரப்பப்பட்டது. பௌத்த இனத்தைச் சேர்ந்த சிறு வணிகர்கள், அரச உத்தியோகத்தர்கள், எழுத்தாளர்கள், பத்திரிகையாளர்கள் போன்ற பிரிவினர் பௌத்த எழுச்சியை ஆதரித்து கிறித்தவ மேலான்மைக்கெதிராக செயல்பட்டனர்.

1883 கலவரத்தின் முன்னர் மத உணர்ச்சிகள் தூண்டப்பட்டன. அதற்கான செயல்வடிவங்களும் தரப்பட்டன. மிட்டுவத்தை குணானந்ததேரர், ஈஸ்டர் பண்டிகைகளின்போது கொட்டாஞ்சேனை கிறித்தவர்களின் புனித தேவாலயத்திற்கு அருகில் பௌத்த வழிபாட்டு நிகழ்ச்சிகளை ஒழுங்கு செய்து நடத்தியதிலிருந்தே இரு சமயப்பிரிவினரும் கொழும்பு வீதியில் அன்று மோதிக் கொண்ட சம்பவம் நடந்தது.



</doc>
<doc id="100404" url="https://ta.wikipedia.org/wiki?curid=100404" title="கோரி சுழற்சி">
கோரி சுழற்சி

கோரி சுழற்சி "(cori cycle)" என்பது தசைகளில் ஆக்சிசனில்லா குளுக்கோசு சிதைவில் உருவான லாக்டிக் அமிலம் கல்லீரலுக்குச் சென்று குளுக்கோசாக மாறுவதும் அந்த குளுக்கோசு மீண்டும் தசைகளுக்கு வந்து லாக்டிக் அமிலமாக மாறுவதுமாக நடைபெறும் சுழற்சி ஆகும்.

இச்சுழற்சியை கார்ல் கோரி மற்றும் கெர்ட்டி கோரி ஆகியோர் விளக்கினர்.


</doc>
<doc id="100407" url="https://ta.wikipedia.org/wiki?curid=100407" title="1896 சிலாபம் கலவரம்">
1896 சிலாபம் கலவரம்

1896 சிலாபம் கலவரம் இலங்கையின் வடமேல் மாகாணம், சிலாபம் நகரில் வாழ்ந்த முஸ்லிம் வியாபாரிகளுக்கும், கத்தோலிக்க மீனவர்களுக்குமிடையில் 1896 ஆம் ஆண்டில் இடம்பெற்ற கலவரம் ஆகும்.

அப்போது வடமேல் மாகாணத்தில் நிலவிய அரிசித்தட்டுப்பாடு சிலாபம் நகரை அதிகளவில் பாதித்திருந்தது. இதனால் ஏற்பட்ட அரிசி விலை ஏற்றத்திலிருந்து கத்தோலிக்கருக்கும், முஸ்லிம் வியாபாரிகளுக்குமிடையில் ஏற்பட்ட சச்சரவு கலவரம் வரை வளர்ந்தது.

அரிசிவிலை மட்டுமன்றி இவ்விரு இனத்தவர்களுக்குமிடையில் வேறு சில காரணங்களால் சில காலமாக ஏற்பட்டிருந்த பாதிப்புக்களும் இக்கலவரத்திற்குத் தூண்டுதல் தந்துள்ளன. கத்தோலிக்க சிங்களப் பெண்கள் முஸ்லிம்களால் கடத்தப்பட்டார்கள் அல்லது கற்பழிக்கப்பட்டார்கள் என்ற கதைகள் அப்போது அதிகம் உலவிவந்தன. இது இரு சாராருக்குமிடையில் மனக்கசப்பை வளர்த்தது.

டிசம்பர் 26 1896ல் சிலாபம் நகரவீதிகளில் முஸ்லிம்களுக்கும் கிறிஸ்தவ சிங்களவர்களுக்குமிடையில் கைகலப்புக்கள் நடந்தன. சிலாபம் நகரில் இருந்த முஸ்லிம்களுக்குச் சொந்தமான கடைகள் சேதப்படுத்தப்பட்டன. ஒருவரின் தலை உடைக்கப்பட்டதுடன், சிலர் காயமடைந்தனர். முஸ்லிம்களை பன்றிகளாகச் சித்தரிக்கும் படங்கள் மதில்களில் ஒட்டப்பட்டன.

கலவரத்தை அடக்குவதற்காக கொழும்பு, மாறவில போன்ற இடங்களிலிருந்து காவல்படையினர் வரவழைக்கப்பட்டனர். கடைகள் பூட்டப்பட்டன. வர்த்தக நடவடிக்கைகள் ஸ்தம்பிதத்தால் நகரமக்கள் பெரும் சிரமங்களை எதிர்நோக்கினர். காவல்படையினரின் பாதுகாப்புடன் கடைகளைத் திறக்க முயற்சிகள் மேற்கொள்ளப்பட்டன. கலவரம் தொடரும் என்ற அச்சம் இருந்ததால் சுமார் 6 மாதகாலம் நகரை காவல்படையினரின் காவல் செய்தனர்.



</doc>
<doc id="100418" url="https://ta.wikipedia.org/wiki?curid=100418" title="நவாப் ராஜேந்திரன்">
நவாப் ராஜேந்திரன்

நவாப் ராஜேந்திரன் ஒரு பிரபல கேரள பொதுப்பணியாளர். பொதுநல வழக்குகள் தொடுப்பதை தன் சமூகப்பங்களிப்பாகக் கொண்டிருந்தார். பல பிரபல ஊழல்களை வெளிக்கொண்டு வந்தார். பொதுமக்களுக்கான சட்டங்களை உருவாக்க வழியமைத்தார். 

1950ல் பய்யன்னூர் என்ற ஊரில் பிறந்தார். குஞ்ஞிராம பொதுவாள் இவரது தந்தை. தார் பார்க்கவியம்மா. ஆரம்பத்தில் ஓர் இதழாளர். திரிச்சூரில் இருந்து வெளியிடப்பட்ட நவாப் என்ற இதழை நடத்தினார். பின்னர் பொதுநலவழக்குகள் தொடுப்பதை தன் பணியாகக் கொண்டார். காவல்துறையினர் லஞ்சம் பெற்றுக்கொண்டு குற்றவாளிகளை விடுவித்த தட்டில் எஸ்டேட் கொலை வழக்குக்கு எதிராக நீதிமன்றம் சென்ற ராஜேந்திரன் உண்மையான குற்றவாளிகள் தண்டிக்கப்பட காரணமாக அமைந்தார். இக்காலகட்டத்தில் குற்றவாளிகளால் எட்டுமுறை கடுமையாக தாக்கப்பட்டார். அதன்பின் நூற்றுக்கும் மேற்பட்ட பொதுநலவழக்குகள் தொடுத்துள்ளார்.

அவற்றுள் முக்கியமானவை அவசர நிலை காலகட்டத்தில் கொல்லப்பட்ட ராஜன் என்ற பொறியியல் மாணவனின் மரணத்துக்கு விளக்கம் கோரி அவர் நடத்திய சட்டப்போர். மொய் வசூலுக்காக எம் பி கங்காதரன் என்ற அமைச்சர் தன் மைனரான மகளுக்கு திருமணம் செய்து வைத்தமைக்கு எதிராக நடத்திய சட்டப்போரால் அமைச்சர் பதவி இழக்க நேர்ந்தது. குடிநீர் குழாய் ஊழல், இடமலையாறு மின்சார ஊழல் என பல ஊழல்களை ராஜேந்திரன் வெளிக்கொணர்ந்தார். இடமலையாறு ஊழலில் சம்பந்தப்பட்ட மாநில அமைச்சர் பாலகிருஷண பிள்ளைக்கு ராஜேந்திரனின் முயற்சியால் கிட்டத்தட்ட இருபதாண்டு சட்டப்போருக்குப் பின் 2011ல் உச்சநீதிமன்ற ஆணைப்படி சிறை தண்டனை விதிக்கப்பட்டது. ராஜேந்திரன் நீதிபதிகள், அமைச்சர்கள் என எல்லாருக்கும் எதிராக வழக்குகள் தொடுத்திருக்கிறார்
1994ல் நவாப் ராஜேந்திரனை ‘பொதுமக்களுக்கு தொந்தரவு அளிப்பவர்’ என அறிவிக்கக் கோரி காவல்துறை தொடர்ந்த வழக்கில் நீதிபதி எஸ் சுகுமாரன் “நவாப் ராஜேந்திரன் ஒரு தனிநபர் இயக்கம். அவரைப்பற்றி போலீஸ் தரப்பில் சொல்லப்படும் குற்றச்சாட்டுகள் வெறும் அவதூறுகள் மட்டுமே. அவர் எந்த தனிநபருக்கும் எதிராக போராடுவதில்லை. சமூக அநீதிகளை மட்டுமே சுட்டிக்காட்டுகிறார். அவர் நம் சமூகத்தின் மனசாட்சி” என்று அவரை வெகுவாகப் பாராட்டி சாதகமாக தீர்ப்பு வழங்கினார். 

நவாப் ராஜேந்திரனைப்பற்றி அவதூறுகள் நிறைய வந்துள்ளன. முதலாளிகளின் ஆதரவு ஊடகங்கள் அவர் பணம் கேட்டு மிரட்டுபவர் என்று சித்தரித்தன. அவரால் அதிகமும் பாதிக்கப்பட்ட முன்னாள் முதலமைச்சர் கெ. கருணாகரன் அப்படி பல வருடம் பிரச்சாரம் செய்தார். ஆனால் ராஜெந்திரன் கடைசிவரை எழையாகவே வாழ்ந்து மறைந்தார்

புற்றுநோய் வந்து கடைசிநாட்களில் துன்பப்பட்ட நவாப் 2003 அக்டோபர் 10 ஆம் தேதி திருவனந்தபுரம் அருகே ஒரு மலிவான விடுதியறையில் எவராலும் கவனிக்கப்படாமல் சிலநாட்கள் கிடந்தார். கண்டெடுக்கப்பட்டு மருத்துவமனைக்குக் கொண்டு செல்லப்படும் வழியில் மறைந்தார்.
நவாப் ராஜேந்திரனைப்பற்றி நிறைய கட்டுரைகள் எழுதப்பட்டுள்ளன. இதழாளர் கமல்ராம் சஜீவ் எழுதிய நவாப் என்ற நூல் மிகவும் புகழ்பெற்றது.

நவாப் ராஜேந்திரனுக்கு ரோட்டரி மானவசேவா விருது 2000 த்தில் வழங்கப்பட்டது. அதை அவர் எர்ணாகுளம் அரசு மருத்துவமனையில் ஒரு பிண அறை கட்ட நன்கொடையாக அளித்தார்.

தன் சடலத்தை மருத்துவக்கல்லூரி சோதனைச்சாலைக்கு அளிக்க வேண்டும் என்ற ராஜேந்திரனின் கோரிக்கைக்கு ஏற்ப அவரது உடல் திருவனந்தபுரம் மருத்துவக்கல்லூரிக்கு அளிக்கப்பட்டது. ஆனால் அவரது சடலம் ஏற்றுக்கொள்ளப்படாமல் வெளியே போடப்பட்டிருந்தது. அழுகிய உடலை ஊரார் மரியாதையாக அடக்கம் செய்தனர். திருவனந்தபுரம் மருத்துவக்கல்லூரி மீது இது தொடர்பாக ஒரு வழக்கு தொடரப்பட்டது.


</doc>
<doc id="100419" url="https://ta.wikipedia.org/wiki?curid=100419" title="வில்லியம் திரேசி">
வில்லியம் திரேசி

வில்லியம் திரேசி (1807 - 1877) என்பவர் ஒரு கிறித்தவ மத போதகர். இவர் அமெரிக்காவில் கனெடிகட் மாகாணத்தில் பிறந்தவர். இவர் கிறித்தவ வேத சாத்திரங்களைக் கற்று 1837-ல் இந்தியா வந்து பணியாற்றினார். மதுரை மாவட்டம், திருமங்கலம், பசுமலை ஆகிய ஊர்களில் பணிபுரிந்தார். இவர் பணியின் போது 32 சபைகளை உருவாக்கினார். இவர் எழுதிய “வேதாகம பிரசித்த விருத்தாந்தம்” எனும் நூல் 1888 ஆம் ஆண்டில் வெளியிடப்பட்டது.


</doc>
<doc id="100421" url="https://ta.wikipedia.org/wiki?curid=100421" title="தன் ஒப்புமை">
தன் ஒப்புமை

கணிததில், தன் ஒப்புமை என்பது ஒரு பொருள் முழுமையாக அல்லது பகுதியாக அதனைப் போன்றே இருத்தலைக் குறிக்கிறது. குறிப்பாக பகுவல்களின் பொதுப் பண்புகளில் இதுவும் ஒன்று. பல சிக்கலான வடிவங்களை தன் ஒப்புமையைப் பயன்படுத்தி கணக்குச் செய்யலாம். 


</doc>
<doc id="100429" url="https://ta.wikipedia.org/wiki?curid=100429" title="மர்மப் புனைவு">
மர்மப் புனைவு

மர்மப் புனைவு ("Mystery fiction") என்பது ஒருவித இலக்கிய பாணி. குற்றப்புனைவு, துப்பறிவுப் புனைவு போன்ற பாணிகளுக்கும் இதற்கும் பல ஒற்றுமைகள் உள்ளன. பல புனைவுப் படைப்புகளை இம்மூன்று பாணிகளின் கீழும் வகைப்படுத்தலாம், இவ்விரு பாணிகளுக்கும் மர்மப்புனைவுக்கும் உள்ள முக்கிய வேறுபாடு - அவை பலதரப்பட்ட விசயங்களை உள்ளடக்கியிருக்கும், ஆனால் மர்மப் புனைவுப் படைப்புகள் அவற்றில் ஒரு அங்கமான புதிர்களைப் (யார் செய்தது?) பற்றி மட்டும் எழுதப்படுகின்றன. சில நேரங்களில் குற்றங்களைப் பற்றியல்லாமல், அமானுடப் புதிர்களைப் பற்றியான படைப்புகளும் மர்மப் புனைவாகக் கொள்ளப்படுகின்றன. மர்மப் புனைவுகளுள் பல வகைகள் இருந்தாலும், கொலை நிகழ்ந்து கொலையாளி யார் என்ற மர்மத்தை அவிழ்க்கும் கதைகளே பிரபலமாக உள்ளன. இதமான மர்மப்புனைவு, பூட்டிய அறை மர்மப்புனைவு, யார் செய்தது?, காவல்துறை செய்முறைப்புனைவு போன்றவை மர்மப்புனைவின் பிற பிரபலமான உட்பாணிகள்.


</doc>
<doc id="100433" url="https://ta.wikipedia.org/wiki?curid=100433" title="பூட்டிய அறை மர்மப்புனைவு">
பூட்டிய அறை மர்மப்புனைவு

பூட்டிய அறை மர்மப்புனைவு ("Locked room mystery") என்பது ஒருவித இலக்கியப் பாணி. துப்பறிவுப் புனைவு மற்றும் மர்மப் புனைவுப் பாணிகளின் உட்பாணி இது. ஒரு மூடிய சூழ்நிலையில் (எ. கா. பூட்டப்பட்ட அறை) குற்றம் நிகழ்வதையும் அதைச் செய்தவரைத் துப்பறிவாளர்(கள்) கண்டுபிடிப்பதையும் கதைக்கருவாகக் கொண்டு எழுதப்படும் புனைவுகள் இப்பாணியைச் சேர்ந்தவையாகக் கருதப்படுகின்றன. இவ்வகைப் புனைவுகளில், குற்றவாளி வெளியாள் கிடையாது, அறிமுகப்படுத்தப்பட்ட கதை மாந்தருள் ஒருவராகத் தான் இருக்க முடியும். அவர்களுள் ஒன்றுக்கும் மேற்பட்டவர்களுக்கு அக்குற்றத்தைச் செய்வதற்கான உந்துதல்கள் இருக்கும். துப்பறிவாளர் எப்படி ஒவ்வொருவராக ஆராய்ந்து இறுதியில் குற்றவாளியைக் கண்டுபிடிக்கிறார் என்பது இவ்வகைப் புனைவுகளின் மையக் கருவாக அமையும்.

1954ல் வெளியான அந்த நாள் என்ற திரைப்படம் இவ்வகைப் புனைவுக்கு தமிழில் ஒரு எடுத்துக்காட்டு. இப்படத்தில் சிவாஜி கணேசனின் பாத்திரம் கதையின் துவக்கத்தில் கொலை செய்யப்படுகிறது. கொன்றவர்கள் என சந்தேகப்படக்கூடியவர்கள் அவரது மனைவி, நண்பர்கள் மற்றும் அக்கம் பக்கத்தினர். இவர்களுள் யார் கொலைகாரர் என்று துப்பறிவாளர் கண்டுபிடிப்பது தான் படத்தின் கதை.


</doc>
<doc id="100435" url="https://ta.wikipedia.org/wiki?curid=100435" title="ராஜேஷ்குமார்">
ராஜேஷ்குமார்

ராஜேஷ்குமார் ஒரு தமிழக எழுத்தாளர். குற்றப் புனைவு, அறிபுனை மற்றும் துப்பறிவுப் புனைவு பாணிகளில் 1500க்கும் மேற்பட்ட புதினங்களையும் 2000க்கும் மேற்பட்ட சிறுகதைகளையும் எழுதியுள்ளார். 1980களிலும் 90களிலும் தமிழ்நாட்டில் பிரபலமாக இருந்த “பாக்கெட் நாவல்” புத்தகங்களை ஆயிரக்கணக்கில் எழுதியதன் மூலம் புகழ் பெற்றவர். தமிழின் காகிதக்கூழ் புனைவின் ஆளுமைகளில் ஒருவராகக் கருதப்படுகிறார்.

கோயம்புத்தூரைச் சேர்ந்த ராஜேஷ் குமார் கோவை ராமகிருஷ்ண வித்யாலயத்தில் கல்வி கற்றார். பவானிசாகர் பயிற்சிப் பள்ளியில் சில காலம் ஆசிரியராகப் பணியாற்றினார். 1968ல் கல்கண்டு இதழில் தன் முதல் சிறுகதையை வெளியிட்டார். இவரது முதல் புதினம் “வாடகைக்கு ஒரு உயிர்” 1980ல் வெளியானது. பின் ஆனந்த விகடன், குமுதம் போன்ற வெகுஜன இதழ்களிலும் பெஸ்ட் நாவல், திகில் நாவல், எவரெஸ்ட் நாவல், கிரேட் நாவல், கிரைம் நாவல் போன்ற பாக்கெட் நாவல் பதிப்புகளிலும் இவரது படைப்புகள் வெளியாகின. விவேக்-ரூபலா என்ற புகழ்பெற்ற துப்பறியும் சோடிப் பாத்திரங்கள் இவரால் உருவாக்கப்பட்டவை. இவரது சில படைப்புகள் ஆங்கிலத்தில் மொழிபெயர்க்கப்பட்டு பிளாஃப்ட் பதிப்பத்தால் வெளியிடப்பட்டுள்ளன. 2009ம் ஆண்டுக்கான தமிழ்நாடு அரசின் கலைமாமணி விருது இவருக்கு வழங்கப்பட்டுள்ளது.








</doc>
<doc id="100438" url="https://ta.wikipedia.org/wiki?curid=100438" title="இரணியல் இரயில் நிலையம்">
இரணியல் இரயில் நிலையம்

இரணியல் இரயில் நிலையம் (நிலைய குறியீடு:ERL) கன்னியாகுமரி மாவட்டத்தில் அமைந்துள்ள இரயில் நிலையங்களில் ஒன்றாகும். இது நாகர்கோவில்-திருவனந்தபுரம் இரயில் வழித்தடத்தில் அமைந்துள்ளது. இது தென்னக இரயில்வேயின் திருவனந்தபுரம் கோட்டத்தின் கட்டுப்பாட்டில் உள்ளது. இவ்வழியாக செல்லும் அனைத்து தினசரி இரயில்களும் இந்த இரயில் நிலையத்தில் நின்று செல்கின்றன. 




</doc>
<doc id="100440" url="https://ta.wikipedia.org/wiki?curid=100440" title="1998 கலகெதர மடிகே கலவரம்">
1998 கலகெதர மடிகே கலவரம்

1998 கலகெதர மடிகே கலவரம் என்பது 1998 ஆம் ஆண்டு இலங்கை, கண்டி மாவட்டத்தைச் சேர்ந்த கலகெதர மடிகேயில் முஸ்லிம், சிங்கள மக்களுக்கிடையே ஏற்பட்ட கலவரம் ஆகும். இக்கலவரம் மார்ச்சு 23, 1998ல் ஆரம்பமானது.

கலகெதர வரலாற்று முக்கியத்துவம் பெற்ற ஒரு இடமாகும். இதன் நடுப் பகுதியில் கலகெதர மடிகே அமைந்துள்ளது. கலகெதர மடிகேயில் சுமார் 750 முஸ்லிம், சிங்களக் குடும்பங்கள் வாழ்கின்றனர். இங்கு வாழும் முஸ்லிம்கள் பெருமளவு வியாபாரத்தில் ஈடுபாடு கொண்டவர்கள். அண்மைக்காலமாக அரசாங்க சேவையிலுமகிவர்கள் ஆர்வம் காட்டி வருகின்றனர். கலகெதர பிரதேசத்தின் வரலாற்றுப் பின்னணியை நோக்கும்போது அது சுமார் 500 வருடங்களுக்கு முன் உருவான பூர்வீக கிராமமாக உள்ளது. கண்டி அரசன் முஸ்லிம்களின் வியாபார முயற்சிக்கும், நல்லுறவுக்கும் வாய்ப்பளிக்கும் முகமாக மடிகேயை முஸ்லிம்களுக்குப் பரிசாக வழங்கியது என வரலாற்று சான்றுகள் குறிப்பிடுகின்றன.

கலகெதர மடிகேயைச் சேர்ந்த முஸ்லிம் வாலிபர் ஒருவர் புதிதாக முச்சக்கரவண்டி ஒன்றை வாங்கித் தமது முச்சக்கரவண்டி தொழிலை ஆரம்பித்தார். ஆனால், அவர் அதை அவ்வூரில் உள்ள முச்சக்கரவண்டி சங்கத்தில் ரூபா. 5000 அங்கத்துவப் பணம் செலுத்திப் பதிவுசெய்து கொள்ளவில்லை. அவருக்கு முச்சக்கரவண்டியை நிறுத்துவதற்கான இடமும் சேவையில் ஈடுபடும் அனுமதியும் சிங்கள இளைஞர்களால் மறுக்கப்பட்டது. இதனால் குறிப்பிட்ட முஸ்லிம் நபருக்கும் சிங்கள வாலிபருக்குமிடையே கைகலப்பு ஏற்பட்டது. இதைத் தொடர்ந்து முஸ்லிம் வாலிபர்களுக்கும், சிங்கள வாலிபர்களுக்கும் இடையே சண்டை மூண்டதுடன் கலகெதர மடிகே முழுவதும் பரவ ஆரம்பித்தது.

இக்கலவரம் சுமார் 3 நாட்களுக்கு நீடித்ததுடன், இப்பிரச்சினையில் சம்பந்தப்பட்ட சிங்கள இளைஞர்கள் முஸ்லிம்களின் வியாபார நிலையங்களைத் தாக்கினர். இன்னொரு புறம் சிங்கள மக்கள் முஸ்லிம்களிடம் பொருட்கள் வாங்கக் கூடாதென்றும் பிரச்சாரம் செய்யப்பட்டது. சிங்கள மக்கள் சிங்களவர்களின் வியாபார நிலையங்களுக்கே செல்லுமாறு தூண்டப்பட்டனர். முஸ்லிம்களின் கருத்துப்படி அநேகமாக இப்பிரச்சினைகளில் ஈடுபட்ட சிங்கள இளைஞர்களில் பலர் இங்கு பிறந்தவர்கள் அல்ல. இவர்கள் வெளியிலிருந்து இங்கு வந்த அண்மைக்காலங்களில் குடியேறியவர்கள். பிரதான வீதியில் இருந்த முஸ்லிம் கடைகள் அனைத்தும் தொடர்ந்து ஒரு மாதம் முற்றாக மூடப்பட்டிருந்தன. அத்துடன் அங்குள்ள முஸ்லிம் வியாபாரிகள் சுமார் 6 மாத காலம் வியாபாரம் செய்ய முடியாதிருந்தனர்.

இதேபோன்று ஒரு பிரச்சினை 10 வருடங்களுக்கு முன்னரும் அதாவது 1988இலும் ஏற்பட்டுள்ளது. கலகெதரயில் சிங்களப் பெருநாள் விளையாட்டுப் போட்டியில் ஏற்பட்ட சிறு தகராறில் சிங்கள இளைஞர் ஒருவைரை முஸ்லிம் ஒருவர் அடித்ததிலிருந்து இது ஆரம்பாகியது. அப்போது ஏற்படவிருந்த கலவரத்தை சட்டமன்ற உறுப்பினர் பொலிஸ் உதவியுடன் தடுத்துநிறுத்தினார்.

1998ம் ஆண்டு கலவரத்தின்போது 5 நாட்கள் ஊரடங்குச் சட்டம் அமுலிலிருந்தபோதிலும் கூட, முஸ்லிம்களின் சொத்துகளுக்கு அதிக சேதம் ஏற்பட்டன. பிரதான வீதியில் முஸ்லிம்களுக்குச் சொந்தமான 6 கடைகள் முற்றாகத் தாக்கப்பட்டன. 2 வீடுகளும் சேதமாக்கப்பட்டன. இதில் ஒரு வீடு முற்றாகச் சேதமடைந்தது. மற்றைய வீடுகளின் கதவுகள், யன்னல்கள் உடைக்கப்பட்டன. இதைவிட, இங்கு ரூபா 30 இலட்சம் பெறுமதியான மர ஆலை, ரூபா 15 இலட்சம் பெறுமதியான ஒரு லொறி, ரூபா 5 இலட்சம் பெறுமதியான ஒரு கம்பு மர ஆலை 5 வேன்கள் ஒரு பெரிய கோழிப்பண்ணை என்பன பாரிய சேதங்களுக்குள்ளாக்கப்பட்டன. இச்சேதங்களில் அநேகமானவை கொலஜ் ரோட் பகுதியில் உள்ள முஸ்லிம்களின் சொத்துக்களுக்கே ஏற்பட்டன.



</doc>
<doc id="100441" url="https://ta.wikipedia.org/wiki?curid=100441" title="சான் டியேகோ (சிலி)">
சான் டியேகோ (சிலி)

சான்ட்டியேகோ (Santiago) அல்லது சிலியின் சான்ட்டியேகோ (Santiago de Chile), சிலியின் தலைநகரமும் நாட்டின் மிகப்பெரும் நகரமும் ஆகும். பல அடுத்தடுத்த நகராட்சிகள் ஒன்றிணைந்து சான்ட்டியேகோ பெருநகரம்(Greater Santiago) என்றழைக்கப்படுகிறது. நாட்டின் மையப் பள்ளத்தாக்கில் கடல்மட்டத்திலிருந்து உயரத்தில் அமைந்துள்ளது. இது தலைநகராக இருந்தபோதும் நாட்டின் சட்டமன்றங்கள் இங்கிருந்து மேற்கில் ஒருமணி நேரப் பயணத்தில் உள்ள கடற்கரை நகரான வால்பரைசோவில் கூடுகின்றன.

சிலியின் தொடர்ந்த பொருளியல் வளர்ச்சி சான்ட்டியேகோவை புறநகர் வளர்ச்சி, பல பல்பொருள்கடை வளாகங்கள், வியத்தகு உயர்ந்த கட்டிடங்கள் என இலத்தீன் அமெரிக்காவின் மிகுந்த நவீன மாநகரமாக மாற்றியுள்ளது. வளர்ந்துவரும் பாதாள தொடருந்து வலையமைப்பான சான்ட்டியேகோ மெட்ரோவுடன் நவீன பேருந்துச் சேவைகளையும் சுங்கத்துடன் கூடிய சுற்றுச்சாலைகள், உள்நகர நெடுஞ்சாலைகள் என மிகத்தற்காலிக போக்குவரத்தைக் கொண்டுள்ளது.

சான்ட்டியேகோ பல பன்னாட்டு நிறுவனங்களின் வலயத் தலைநகராகவும் நிதி நிறுவனங்களின் மையமாகவும் விளங்குகிறது. இங்கு பல்வேறுபட்ட பன்னாட்டுப் பண்பாடு தழைத்துள்ளது.



</doc>
<doc id="100462" url="https://ta.wikipedia.org/wiki?curid=100462" title="2011 செண்டாய் நிலநடுக்கமும் ஆழிப்பேரலையும்">
2011 செண்டாய் நிலநடுக்கமும் ஆழிப்பேரலையும்

2011 செண்டாய் நிலநடுக்கமும் ஆழிப்பேரலையும் (சப்பானியம்: 東北地方太平洋沖地震 ; ஒலிப்பு: "டோஹுக்கு ச்சிஹோ தைஹெயோ-ஒகி ஜிஷின்" - டோஹுக்கு மண்டல பசிபிக் பெருங்கடல் கரையோர நிலநடுக்கம்) ஆனது சப்பானின் பசிபிக் கடற்கரைப் பகுதியில் ஏற்பட்ட ஓர் 8.9 – 9 என்ற அளவிலான எண்மதிப்பு கொண்ட நிலநடுக்கமாகும். சப்பானிய சீர் நேரம் 14:46 (05:46 ஒ. ச. நே) மணிக்கு வெள்ளிக்கிழமை, மார்ச் 11,2011 அன்று ஏற்பட்ட இந்த புவியதிர்வு 10 மீட்டர் (33 அடி) அளவிலான ஆழிப்பேரலைகளைத் தோற்றுவித்தது. இது சப்பான் வானிலை அமைப்பின் நிலநடுக்க அளவுகோலில் 7ஆகப் பதிவானது. மேலும் சப்பான் வானிலை அமைப்பின் ஆழிப்பேரலை எச்சரிக்கையில் 8.8 என்று குறிக்கப்பட்டிருந்தது. நிலநடுக்க மையமானது ஒசிகா தீபகற்பத்தின் கிழக்குக் கடற்கரையிலிருந்து தொலைவில் நடுக்க மையம் ஆழத்தில் இருந்தது.

இதனால் ஏற்பட்ட ஆழிப்பேரலையானது சப்பானின் பசிபிக் கடற்கரை முழுவதையும் மேலும் 20 நாடுகளையும் பாதிப்பிற்குள்ளாக்கியது. இதில் வட அமெரிக்காவின் பசிபிக் கடற்கரையும் தென் அமெரிக்காவின் பசிபிக் கடற்கரையும் அடங்கும்.

சப்பான் தேசிய காவல்துறை ஆனது 2,722 பேர் உயிரிழந்துள்ளனர் என்று அதிகாரப்பூர்வமாக அறிவித்துள்ளது. நிலநடுக்கமும் அதை அடுத்து நிகழ்ந்த ஆழிப்பேரலையும் சப்பானில் பலத்த சேதங்களை ஏற்படுத்தி யுள்ளது; சாலைகள்,இருப்புப் பாதைகள் முற்றிலும் சிதைந்ததுடன் பல இடங்களில் தீ விபத்தும் ஏற்பட்டுள்ளது. ஓர் அணையும் உடைந்துள்ளது. வடக்கு சப்பானில் உள்ள 4.4 மில்லியன் வீடுகளுக்கு மின்சாரம் இன்றியும் 1.4 மில்லியன் வீடுகளுக்கு குடிநீர் இன்றியும் போயிற்று. பல மின்னாக்கிகள் இயக்கத்திலிருந்து நிறுத்தப்பட்டன. மூன்று அணுஉலைகள் பகுதியாக உருகின. இதனால் கதிரியக்க அபாயம் பெருகி பாதிக்கப்பட்ட பகுதியில் உள்ளோர் இடம் பெயர்க்கப்பட்டதுடன் அவசரநிலை அறிவிப்பும் வெளியிடப்பட்டது. பாதிக்கப்பட்ட மூன்று அணுஉலைகளிலும் வேதிப்பொருள் வெடிப்புகள் நிகழ்ந்து அவற்றின் கட்டிடங்களுக்கு பெரும் சேதம் ஏற்பட்டுள்ளது. உள்ளே அணுக்கரு அடங்கிய கலன்களின் பாதுகாப்பும் குறைந்து கதிரியக்கப் பொருள்கள் வெளிவரத் தொடங்கின. ஃபுகுசிமா I அணுஉலையின் 20 கி.மீ சுற்றிலுள்ள மக்களும் ஃபுகுசிமா II அணுஉலையின் 10 கி.மீ சுற்றிலுள்ள மக்களும் இடம் பெயர்க்கப்பட்டனர்.

இந்த இயற்கைப் பேரழவினால் ஏற்பட்ட இழப்பு $ 14.5 பில்லியன் முதல் $ 34.6 பில்லியனாக இருக்கலாம் என காப்பீட்டாளர்கள் கருதுகின்றனர். கிரெடிட் சுவிசின் சப்பானிய முதன்மை பொருளியலாளர் இரோமிசி சிரகாவா தனது வாடிக்கையாளர்களுக்கு அனுப்பியுள்ள குறிப்பொன்றில் மதிப்பிடப்படும் பொருளாதார சேதம் ஏறத்தாழ $171–183 பில்லியன்கள் என்று கூறியுள்ளார். சப்பான் வங்கி (The Bank of Japan) மொத்தமாக ¥15 டிரில்லியன் ($183 பில்லியன்) பணத்தை பங்குசந்தை சரிவுகளிலிருந்து காப்பதற்காக 14 மார்ச்சு 2011 அன்று வங்கியமைப்பில் விட்டுள்ளது .

டோஹொகு நிலநடுக்கத்தின் மதிப்பிடப்பட்டுள்ள திறனளவின்படி இது சப்பானில் இதுவரை பதிவாகியுள்ள நிலநடுக்கங்களிலேயே மிக வலிமையானதொன்றாகும்; உலக வரலாற்றில் 1900 ஆம் ஆண்டு அளவிடத்தொடங்கிய பிறகு ஏற்பட்ட நான்காவது மிகவலிய நிலநடுக்கமாகும். 

இது சப்பான் வரலாற்றில் மிகப்பெரிய நிலநடுக்கமும் உலக வரலாற்றில் ஏழாவது பெரிய நிலநடுக்கமும் ஆகும்.
ஜப்பானில் பதிவுகள் ஆரம்பித்த காலத்திலிருந்து இதுவரை இல்லாத மிகக் கடுமையான பூகம்பம் ஒன்று ஏற்பட்டுள்ளதை அடுத்து ஜப்பானின் வட கிழக்கு கரையோரப் பகுதியை பல மீட்டர்கள் உயரமுடைய ஆழிப்பேரலைகள் தாக்கியுள்ளன.


</doc>
<doc id="100464" url="https://ta.wikipedia.org/wiki?curid=100464" title="இராமானுஜம் வரதராஜப் பெருமாள்">
இராமானுஜம் வரதராஜப் பெருமாள்

இராமானுஜம் வரதராஜப் பெருமாள் "(Ramanujam Varatharaja Perumal)" நன்கறியப்பட்ட விண்வெளிப்பயண அறிவியலாளர் ஆவார். இந்திய விண்வெளி ஆராய்ச்சி நிறுவனத்தின் (ISRO) இயக்குநராய் இவர் இருந்தார்.

2002 ஆம் ஆண்டு இவருக்கு இந்திய நடுவண் அரசால் பத்ம பூசன் விருது வழங்கப்பட்டது.


</doc>
<doc id="100468" url="https://ta.wikipedia.org/wiki?curid=100468" title="ஆடு புலி (திரைப்படம்)">
ஆடு புலி (திரைப்படம்)

ஆடு புலி 2011 ஆம் ஆண்டு வெளிவந்த தமிழ்த் திரைப்படமாகும்.

ஆதிக்கு பூர்ணா மீது காதல். அந்த காதலுக்கு பூர்ணாவும் பச்சைக் கொடி காட்ட ஆதியின் குடும்பமும் பச்சைக் கொடி காட்டுகிறது. ஆனால் இவர்களது காதலுக்கு எதிர்பாராத இடத்தில் இருந்து எதிர்ப்பு வருகிறது.


</doc>
<doc id="100470" url="https://ta.wikipedia.org/wiki?curid=100470" title="பூர்ணா">
பூர்ணா

பூர்ணா (பி அக்டோபர் 26, 1985) கேரள மாநிலத்தைச் சேர்ந்த ஒரு இந்திய திரைப்பட நடிகை ஆவார். முனியாண்டி விலங்கியல் மூன்றாம் ஆண்டு, கந்தகோட்டை, துரோகி, ஆடு புலி போன்ற தமிழ்த் திரைப்படங்களில் நடித்துள்ளார். மேலும் மலையாளம் மற்றும் தெலுங்கு மொழித் திரைப்படங்களிலும் நடித்துள்ளார்.



</doc>
