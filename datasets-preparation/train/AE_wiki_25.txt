<doc id="404553" url="https://ta.wikipedia.org/wiki?curid=404553" title="பனிக்காலப் போர்">
பனிக்காலப் போர்

பனிக்காலப் போர் ("Winter War") என்பது சோவியத் ஒன்றியத்துக்கும், பின்லாந்துக்கும் இடையே நடைபெற்ற போரை குறிக்கும். இப்போர் நடந்த போது, வெப்பநிலை சராசரியாக −43 °செ (−45 °ப) அளவு இருந்தது. இரண்டாம் உலகப்போர் தொடங்கிய மூன்று மாத காலத்தில், 1939 நவம்பர் 30 அன்று சோவியத்து ஒன்றியம், பின்லாந்து மீது ஆக்கிரமிப்பு செய்ததால், இப்போர் தொடங்கிற்று. மூன்றரை மாதங்கள் கழித்து 1940 மார்ச்சு 13 அன்று மாசுக்கோ அமைதி உடன்பாடு ஏற்பட்டதனால், இப்போர் முடிவுக்கு வந்தது. உலக நாடுகள் சங்கம் இப்போர் முறையற்றது எனக் கருதியதால், சோவியத் ஒன்றியத்தை சங்கத்திலிருந்து விலக்கியது. 

சில பின்லாந்து பகுதிகளை சோவியத் ஒன்றியம் பெற்ற பிறகு சில சலுகைகளைகளுடன் பின்லாந்து குறிப்பிடத்தகுந்த எல்லைப்புற பகுதிகளை கேட்டது அந்த நிலத்துக்கு மாற்றாக வேறு இடத்தில் கொடுக்கப்படும் நிலத்தை ஒதுக்கப்படும் என்றது. பாதுகாப்பு காரணங்களுக்காக எல்லைப்புற நிலத்தை கேட்டது. குறிப்பாக பின்லாந்து எல்லையிலிருந்து 32 கிமீ தொலைவிலுள்ள சென் பீட்டர்சுபெர்க் பாதுகாப்புக்காக கேட்டது. நிலத்தை தர பின்லாந்து மறுத்த காரணத்தால் சோவியத் ஒன்றியம் பின்லாந்து மீது படையெடுத்தது. பின்லாந்து முழுவதையும் சோவியத் ஒன்றியம் தன் ஆளுகைக்கு கீழ் கொணடுவர 
திட்டமிட்டிருந்தது சில ஆதாரங்கள் மூலம் தெரியவந்த்து. பின்லாந்தை முழுவதும் வெற்றிகொண்ட பின் தன் கைப்பாவை அரசை அங்கு நிறுவ திட்டமிட்ருந்தது மோலோடோவ்- ரிப்பன்டிராப் உடன்பாடு சாட்சியாகும். மற்ற சில ஆதாரங்கள் சோவியத் ஒன்றியம் பின்லாந்து முழுவதையும் கைப்பற்ற நினைக்கவில்லை என்கின்றன.

சோவியத்தின் தாக்குதலை பின்லாந்து இரண்டு மாத காலத்துக்கு முறியடித்தது, பின்பு சோவியத் படை போர் உத்தியை மாற்றி தாக்குதலை 
தொடர்ந்தார்கள் புதிய உத்தியால் பின்லாந்து தற்காப்பை முறியடித்தார்கள். 1940 மார்ச்சில் படை நடவடிக்கை மாசுக்கோ அமைதி உடன்பாட்டின் மூலம் முடிவுக்கு வந்தது. பின்லாந்து 11% நிலங்களை விட்டுக்கொடுக்க இசைவு தெரிவித்தது. இப்பகுதியில் பின்லாந்தின் 30% பொருளாதாரம் இருந்தது. சோவியத்தின் இழப்புகள் அதிகமாக இருந்தன மேலும் அந்நாட்டின் மதிப்பு உலக நாடுகளிடம் சரிந்தது. போருக்கு முன் கோரிய நிலத்தை விட அதிகமாக பெற்றது. சோவியத் வட பின்லாந்திலுள்ள ஐரோப்பாவின் பெரிய நன்னீர் ஏரியான லடோகா ஏரியை பெற்றது. பின்லாந்து தன் இறையாண்மையை தக்கவைத்து கொண்டதுடன் உலக நாடுகள் மத்தியில் மதிப்பை பெற்றது. 

சோவியத் படைகளின் மோசமான நடவடிக்கையால் அடால்ப் இட்லர் சோவியத்தை தாக்கி வெற்றி பெறலாம் என எண்ணி சோவியத் படைகள் வலுவற்றவை என்ற மேலைநாடுகளின் கருத்தை உறுதி செய்தார். 15 மாதங்கள் அமைதிக்கு பின் சூன் 1941 பின்லாந்து நாசி செர்மனி பார்போசா 
நடவடிக்கையை சோவியத்துக்கு எதிராக தொடங்கியது பின்லாந்து அதனுடன் சேர்ந்து சோவியத் மீது தாக்குதலை தொடுத்தது இது பனிப்போரின் 
தொடர்ச்சியான போர் என அழைக்கப்பட்டது..

19ஆம் நூற்றாண்டின் தொடக்கம் வரை பின்லாந்து சுவீடன் அரசாட்சியின் கிழக்கு பகுதியாக இருந்தது. தன் அரச தலைநகர் சென் பீட்டர்சுபெர்க் ஐ சுவீடனின் தாக்குதலில் இருந்து காப்பாற்ற 1809இல் உருசிய பேரரசு பின்லாந்தை கைப்பற்றி அதை தன்னாட்சியுள்ள அரசாக இடைப்படு நாடாக மாற்றியது. இதனால் 19ஆம் நூற்றாண்டின் முடிவு வரை பின்லாந்து உருசி பேரரசில் அதிக தன்னாட்சியுள்ள பகுதியாக இருந்தது. உருசியப் பேரரசு பேரரசை மேலும் வலுவாக்க பின்லாந்தை தன்னுடன் இணைக்க நடவடிக்கை எடுக்க ஆரம்பித்தவுடன் பின்லாந்தின் தன்னாட்சி முடிவு பெற்றது. பின்லாந்தை பேரரசுடன் இணைக்க எடுத்த முடிவு சில எதிர்ப்புகளால் கைவிடப்பட்டாலும் இது உருசிய பின்லாந்தியர்கள் உறவை கடுமையாக பாதித்ததுடன் பின்லாந்து தன்னாட்சி இயக்கங்கள் பெரும் ஆதரவை பெற காரணமாகவும் இருத்தது.

1914ஆம் ஆண்டு ஏற்பட்ட முதலாம் உலகப் போர் காரணமாகவும் 1917இல் ஏற்பட்ட உருசிய புரட்சி காரணமாகவும் 1917-20 ஆண்டுகளில் நடந்த உருசிய உள்நாட்டு போரின் காரணமாகவும் உருசியப் பேரரசு உருக்குலைந்தது. இது பின்லாந்துக்கு வாய்ப்பை ஏற்படுத்தியது, 1917 டிசம்பர் 6இல் பின்லாந்து விடுதலை பெற்றதாக அறிவித்தது. புரட்சியாளர்களால் புதிதாக அமைந்த அரசு நிலையற்தாக இருந்ததுடன் உள்நாட்டு போரும் நவம்பர் 17இல் தொடங்கியது. புரட்சியாளர்கள் உருசிய பேரரசின் ஓரத்திலிருந்த பகுதிகளை கட்டுப்பாட்டுக்குள் வைக்கமுடியாது என தீர்மானித்ததால் புதிய உருசிய அரசு புதிதாக அமைந்த பின்லாந்து அரசை அது அமைந்த மூன்று வாரம் கழித்து ஏற்றுக்கொண்டது. பின்லாந்து உள் நாட்டு போர் முடிவடைந்த 4 மாதம் கழித்து மே 1918ஆம் ஆண்டு பின்லாந்து இறையாண்மை உள்ள அரசு என்ற தகுதியை பெற்றது.

பின்லாந்து முதலாம் உலகப்போரின் முடிவில் பாரிசு அமைதி கூட்டத்தால் உருவான நாடுகளின் சங்கத்தில் 1920ஆம் ஆண்டு சேர்ந்து பாதுகாப்புக்கான உறுதியை கோரியது. ஆனால் பின்லாந்த்து சங்கத்தில் இணைந்ததிற்கு எசுக்காண்டினாவியா நாடுகளுடன் ஒத்துழைப்பை ஏற்படுத்துவதே நோக்கமாகும். பின்லாந்திய சுவீடிய இராணுவங்கள் பெரிய அளவிலான ஒத்துழைப்பில் ஈடுபட்டன ஆனால் இராணுவ பயிற்சியில் ஈடுபடாமல் ஓலந்து தீவுகள் பாதுகாப்பு திட்டம் பற்றியும் தகவல் பரிமாற்றத்திலும் ஒத்துழைத்தன. இராணுவ ஒத்துழைப்பு இருந்தாலும் பின்லாந்தின் வெளியுறவு கொள்கையை பற்றி கவனமாக எதுவும் கூறாமல் சுவீடன் தவிர்த்தது. பின்லாந்து கள்ளத்தனமான முறையில் எசுடோனியாவுடன் பாதுகாப்பு ஒத்துழைப்பில் ஈடுபட்டது.

1930இல் ஏற்பட்ட பின்லாந்து உள் நாட்டு போரின் காரணமாக பின்லாந்திய அரசு நிலையற்ற தன்மையுடன் இருந்தது. 1931இல் பின்லாந்து பொதுவுடமை கட்சி தடைசெய்யப்பட்டது. தேசியவாத லப்புவா இயக்கம் 1932இல் ஆட்சி கவிழ்ப்பு முயற்சி செய்த பொதுவுடைமைவாதிகளுக்கு எதிராக போராடியது. லப்புவா இயக்கத்தின் தொடர்ச்சியாக பின்வந்த நாட்டுபற்றாளர் மக்கள் இயக்கம் தேசிய அரசியலில் பின்லாந்தின் 200 நாடாளுமன்ற தொகுதிகளில் 14 தொகுதிகளியே வென்று சிறிய பங்கே வகிக்க முடிந்தது. 1930 களின் பிற்பகுதியில் பின்லாந்திய பொருளாதாரம் ஏற்றுமதி பொருளாதாரமாக வளர்ச்சியடைந்ததுடன் நாட்டின் தீவிர அரசியல் இயக்கங்கள் மறைந்தன.

1918இல் நடந்த பின்லாந்து உள் நாட்டு போரில் சோவியத்தின் தலையீடு காரணமாக எந்த அமைதி உடன்பாடும் ஏற்படவில்லை. 1918, 1919 ஆகிய இரு ஆண்டுகளில் பின்லாந்து சோவியத்தின் எல்லைப்புறமான கரலியன் பகுதியை கைப்பற்றி அனைத்து பின்லாந்திய மொழி மக்களும் உள்ளடங்கிய பெரும் பின்லாந்து நாட்டை உருவாக்கும் நோக்கத்தோடு எடுத்த வியன்னா படையெடுப்பும் அனுசு படையெடுப்பும் தோல்வியில் முடிவடைந்தது. 1920இல் சோவியத்தில் இருந்த பின்லாந்து பொதுவுடைமை கட்சியினர் வெள்ளை பாதுகாவல் கட்சியின் படைத் தலைவர் மீது கொலைமுயற்சியில் ஈடுபட்டனர். 14 அக்டோபர் 1920இல் பின்லாந்துக்கும் சோவியத்துக்கும் டார்டு உடன்படிக்கை கையெழுத்தானது. இதன் படி புது பின்லாந்து நாட்டுக்கும் சோவியத்துக்குமான எல்லையானது தன்னாட்சி பின்லாந்துக்கும் உருசிய பேரரசுக்கும் இருந்தது தான் என உறுதிபடுத்தப்பட்டது. மேலும் பெட்சுமோ பகுதியும் பனியற்ற அதன் ஆர்க்டிக் பெருங்கடல் துறைமுகமும் கிடைத்தது. உடன்படிக்கை ஏற்பட்ட போதும் இரு நாடுகளுக்குமான உறவில் முறுக்கல் நிலை தொடர்ந்தது. பில்லாந்து அரசு1921இல் உருசிய பகுதியான கீழை கரலியனில் ஏற்பட்ட புரட்சிக்கு உதவும் நோக்கத்தில் வந்த தன்னார்வலர்களை தன் பகுதியில் இருந்து உருசிய பகுதிக்கு வர அனுமதித்தது. சோவியத்தில் இருந்த பின்லாந்திய பொதுவுடைமைவாதிகள் 1922இல் பின்லாந்து மீது எல்லை தாண்டி தாக்குதல் மேற்கொண்டனர், அது பன்றி கறி கலகம் எனப்பட்டது. 1932இல் இரு நாடுகளும் வலுச்சண்டைக்கு போவதில்லை என உடன்பாடு கண்டனர். வெளிநாட்டு வணிகம் பின்லாந்தில் பெரும் வளர்ச்சி கண்டாலும் சோவியத் உடனான அதன் வணிகம் ஒரு விழுக்காட்டும் குறைவேயாகும். 1934இல் சோவியத்த நாடுகளின் சங்கத்தில் இணைந்தது.

சோவியத் பின்லாந்திய புரட்சியை தடுக்க தவறி யது யோசப் இசுடாலினுக்கு மனவருத்தத்தை கொடுத்தது. அவர் கரலியாவில் ஏற்பட்ட பின்லாந்துக்கு ஆதரவான இயக்கம் லெனின் கிரேடாக இருந்த செயிண்ட் பீட்டர்சுபேர்க்குக்கு நேரடி ஆபத்து என எண்ணினார். கரலியாவும் பின்லாந்தின் பாதுகாப்பு அரணும் சோவியத் மீது படையெடுக்கவும் அல்லது கடற்படை கப்பல்கள் இயக்கத்துக்கு தடையாக இருக்குமென எண்ணினார். யோசப் இசுடாலின் ஆட்சியில் பின்லாந்து தலைமை தீய பிற்போக்கான பாசிச குழு என பரப்புரை செய்யப்பட்டது. 1938இல் இசுடாலின் முழுமையாக ஆட்சி அதிகாரத்தை பெற்றதும் பின்லாந்துடனான சோவியத்தின் வெளியுறவு கொள்கை மாற்றமடைந்தது. அது இரு பத்தாண்டுகளுக்கு முன் அக்டோபர் புரட்சியின் போதும் உருசிய உள்நாட்டு போரின் போதும் இழந்த சார் கால உருசியாவின் நிலங்களை மீட்க எண்ணியது. உருசிய தலைமை பழைய உருசிய பேரரில் எல்லையோரங்களின் பாதுகாப்பு சிறப்பாக இருந்ததாகவும் புதிய உலக சக்தியாக உருவாக வரும் நாசி செருமனிக்கு எதிராக அதே போன்ற பாதுகாப்பை செயிண்ட் பீட்டர்சுபேர்க்குக்கு வழங்க எண்ணி அது பின்லாந்து எல்லையில் இருந்து 32 கிமீ தொலைவில் அமைக்க எண்ணியது.

சோவியத்தின் உள்துறை அதிகாரி போரிசு யார்சேவ் பின்லாந்து வெளியுறவு அமைச்சர் ருடால்ப் ஓல்சுடியையும் பிரதமர் ஐமோ காசன்டரையும் ஏப்பிரல் 1938இல் சந்தித்து சோவியத்தானது செருமனியை நம்பவில்லையென்றும் இரு நாடுகளுக்கும் போர் நடக்கலாம் என்றும் கூறினார். செஞ்சேனை எல்லைக்கு பின்னால் காத்திருக்காமல் எதிரியை முன்னதாக சந்திக்குமென்றார். பின்லாந்து நடுநிலை கொள்கையுடன் உள்ளது என்றும் எந்த நாடும் தன் எல்லைவழியாக ஊடுறுவதை எதிர்க்கும் என்றும் பின்லாந்து அதிகாரிகள் தெரிவித்தனர். போரிசு லெனின்கிராடை கடல்வழியாக தாக்காமல் இருக்க பின்லாந்து வளைகுடாவில் உள்ள சில தீவுகளை உருசியாவுக்கு விட்டுத் தருமாரும் இல்லையென்றால் குத்தகைக்கு தருமாரும் கேட்டார். பின்லாந்து இதற்கு ஒப்புக்கொள்ளவில்லை.

எந்தவித முன்னேற்றமும் இன்றி பேச்சுவார்த்தை 1938 முழுக்க தொடர்ந்தது. இசுடாலினின் பெரும் துப்புரவாக்கும் நடவடிக்கையின் போது பின்லாந்து பொதுவுடைமை கட்சியின் மேல் தட்டு மக்கள் கொல்லப்பட்டது சோவியத்தின் புகழை பின்லாந்தில் மேலும் சிதைத்தது. அதேநேரம் சுவீடனுடன் இராணுவ ஒத்துழைப்பிற்கு பின்லாந்து பேச்சு வார்த்தையை நடத்திக்கொண்டிருந்தது. ஓலந்து தீவை சுவீடனுன் இணைந்து காக்க நம்பிக்கை கொண்டிருந்தது.

சோவியத்தும் நாசி செருமனியும் மால்டோவ் - ரிப்பன்டிராப் உடன்படிக்கையில் ஆகத்து 1939இல் கையெழுத்திட்டார்கள். இது பெயரளவில் வலுச்சண்டைக்கு போகக்கூடாது என்று இருந்தாலும் கிழக்கு ஐரோப்பிய நாடுகளை இரு நாடுகளுக்குமான மண்டலங்களாக பிரிக்கும் நெறிமுறை இருந்தது. இதன் படி பின்லாந்து சோவியத்துக்கான மண்டலத்தில் வந்தது. செப்டம்பர் 1, 1939இல் செருமனியானது போலந்தின் மீது படையெடுத்தது. அதற்கு இரு நாட்கள் க.ழித்து பிரித்தானியாவும் பிரான்சும் செருமனி மீது படையெடுப்பதாக அறிவித்தன. செப்டம்பர் 17இல் சோவியத் போலந்து மீது படையெடுத்தது. பால்டிக் நாடுகளை சோவியத் தன் படை வீரர்களையும் படை தளங்களையும் அமைத்துக்கொள்ள உடன்படிக்கையில் கையெழுத்திட வற்புறுத்தியது. எசுட்டோனியா அதை ஏற்று செப்டம்பரில் கையெழுத்திட்டது. லாத்துவியாவும் லித்துவேனியாவும் அக்டோபரில் கையெழுத்திட்டன. பால்டிக் நாடுகள் போல் அல்லாமல் பின்லாந்து புது பயிற்சி என்று கூறி தன் படைகளை திரட்டியது. பின்லாந்து எல்லையில் 1938-39 ஆண்டுகளில் சோவியத் தன் படைகளை குவித்தது. ஆனால் படையெடுப்புக்கு தேவையான தாக்குதல் படைப்பிரிவை அக்டோபர் 1939 வரை எல்லையில் குவிக்கவில்லை. செப்டம்பரில் முடிவு செய்யப்பட்ட படையெடுப்பு திட்டம் நவம்பரில் பின்லாந்து மீது படையெடுக்க முடிவெடுத்தது. 

1939 அக்டோபர் 5 இல் சோவியத் பேச்சுவார்த்தைக்கு பின்லாந்தை அழைத்தது. சுவீடனின் பின்லாந்து தூதர் பேச்சுவார்த்தைக்காக மாசுக்கோவுக்கு அனுப்பப்பட்டார். சோவியத்தானது பின்லாந்தின் எல்லையை கிழை விபோக்கிலிருந்து 30 கிமீ தள்ளி வைக்குமாறும் கரலியன் இதமுசுவிலுள்ள அனைத்து பாதுகாப்பு அரண்களையும் தகர்த்துவிடுமாறும் கூறியது. மேலும் பின்லாந்து வளைகுடாவிலுள்ள ரிபாசி மூவலந்தீவை விட்டுத்தருமாறும் என்கோ மூவலந்தீவை 30 ஆண்டுகளுக்கு குத்தகைக்கு தருமாறும் என்கோவில் படைத்தளத்தை அமைக்க அனுமதி தருமாறும் கோரியது. இதற்கு ஈடாக கிழை கரலியாவில் உள்ள ரமோலா, பொரோசொசிரோ நகராட்சிகளை தருவதாக கூறியது. பின்லாந்துக்கு சோவியத் தருவதாக கூறியது பின்லாந்திலிருந்து பெறுவதை காட்டிலும் இரு மடங்கு நிலம் ஆகும். 

இக்கோரிக்கை மாறுபட்ட கருத்துக்களை பின்லாந்து அரசில் ஏற்படுத்தினாலும் பொதுமக்களின் நாடாளுமன்றத்தின் கருத்துக்கேற்ப இக்கோரிக்கை ஏற்றுக்கொள்ளப்படவில்லை. அக்டோபர் 31 அன்று சோவியத்தின் வெளியுறவு துறை அமைச்சர் மால்டோவ் சோவியத்தின் உயர்ந்த அமைப்பில் சோவியத் கேட்டதுக்கு மாற்றாக பின்லாந்து வேறு நிலத்தை தருவதாக கூறினார். இதன் படி பின்லாந்து வளைகுடாவையும் வெனின்கிரேடிலிருந்து பின்லாந்து எல்லையிலிருந்து கீழை விலோக்கை விட இருமடங்கு தூரத்திலுள்ள டெரிசோக்கி நிலப்பகுதியை தருவதாக கூறியுள்ளது என கூறினார்.

நவம்பர் 26, 1939இல் பின்லாந்து எல்லையை ஒட்டிய மைனிலா என்ற சிற்றூரில் அடையாளம் தெரியாத ரோந்து படை தாக்கியதில் நான்கு படைவீரர்கள் இறந்ததாகவும் ஒன்பது பேருக்கு காயம் ஏற்பட்டதாகவும் சோவியத் அறிக்கை கூறியது. பல பின்லாந்து, சோவியத் வரலாற்று ஆராய்ச்சியாளர்கள் மைனிலாவில் தாக்குதல் நடைபெறவில்லை எனவும் பின்லாந்துக்கும் சோயத்துக்கும் இடையேயான வலுச்சண்டைக்கு போவதில்லை என்ற உடன்பாட்டை குலைத்து சோவியத்தானது பின்லாந்தை தாக்க இவ்வாறு சோவியத் உள்துறை செய்தி பரப்பியதாகவும் கூறுகிறார்கள்.

மால்டோவ் பின்லாந்து படைகள் இத்தாக்குதலில் ஈடுபட்டதாகவும் அதனால் பின்லாந்து இத்தாக்குதலுக்காக மன்னிப்பு கேட்பதுடன் தன் படைகளை எல்லையை விட்டு 20 கிமீ தூரம் உள்வாங்க வேண்டுமென்றார். பின்லாந்து தாக்குதலை தான் நடத்தவில்லையென்றும் இத்தாக்குதலை பின்லாந்து-சோவியத் கூட்டு ஆணையம் விசாரிக்க வேண்டுமென கூறியது. சோவியத்தானது பின்லாந்தின் பதில் தன்னை காயப்படுத்துவதாக உள்ளது எனக்கூறி வலுச்சண்டைக்கு போவதில்லை என்ற உடன்படிக்கையிலிருந்து விலகிக் கொண்டதுடன் பின்லாந்துடனான தூதரக உறவையும் நவம்பர் 28இல் துண்டித்துக்கொண்டது. அதை தொடர்ந்த ஆண்டுகளில் சோவியத் வரலாற்றாளர்கள் அத்தாக்குதலை பின்லாந்தின் தூண்டுதல் என்றார்கள். 1980ஆம் ஆண்டே இத்தாக்குதல் குறித்து அதிகாரபூர்வ சோவியத் பதிப்பு ஐயம் கொண்டது. 1991இல் சோவியத் ஒன்றியம் உருக்குலைந்த பின்னும் இத்தாக்குதல் நடவடிக்கை உருசிய வரலாற்றாளர்களிடம் மாறுபட்ட கருத்துக்கள் நிலவுகிறது. 

2013இல் உருசிய அதிபர் விளாடிமிர் புதின் பனிக்கால போரை சோவியத் 1917 நடந்த தவறை சரி செய்ய தொடங்கியதாக உருசிய இராணுவ வரலாற்று அறிஞர்களிடம் கூறினார். சோவியத் படையெடுப்பின் நோக்கம் பற்றி மாறுபட்ட கருத்துகள் நிழவுகிறது. அங்கேரியன் வரலாற்றாளர் 1939ஆம் ஆண்டு சோவியத் பொதுவுடைமை கட்சி தலைமை பின்லாந்தையையும் உள்ளடக்கிய சார் அரசு கால எல்லையை மீண்டும் கொண்டு வர 1939ஆம் ஆண்டு மைனிலா தாக்குதலை நடத்தியதாக கூறுகிறார். அமெரிக்க அரசியல் ஆய்வாளர் டான் ரெய்ட்டர் பின்லாந்தில் தன் பேச்சை கேட்கும் பொம்மை அரசை நிறுவ சோவியத் முயன்றதாக மைனிலா தாக்குதல் குறித்து கூறும் போது கூறுகிறார், மேலும் அங்கு சோவியத் அரசை நிறுவுவதை விட லெனின்கிரேடுக்கு பாதுகாப்பை அதிகப்படுத்துவதே அவர்கள் நோக்கமாக இருந்ததும என்கிறார். அமெரிக்க வரலாற்றாளர் வில்லியம் டிராட்டர் இசுடாலின் பின்லாந்து முழுவதையும் கைப்பற்ற நினைக்கவில்லை என்றும் எதிர்பார்க்கப்படும் செருமன் படையெடுப்பிலிருந்து லெனின்கிரேடை பாதுகாக்கே பின்லாந்தை தாக்க திட்டமிட்டார் என்கிறார். " பிராட்லி என்பவர் முழு சோவியத்தின் எல்லையின் பாதுகாப்பை உறுதிபடுத்துவதே சோவியத்துகளின் நோக்கம் என்கிறார்." உருசிய வரலாற்றாளர் சுபர்யன் 2002இல் சோவியத்தானது பின்லாந்தை இணைந்துக்கொள்ள முடிவு செய்தாதிற்கு ஆதரவாக எந்த ஆவணமும் ஆவண கிடங்கில் இல்லை என்றும் அதற்கு பதில் இந்த நடவடிக்கை சோவியத்தின் செல்வாக்கை பின்லாந்து பகுதியில் செலுத்துவதற்காக இருந்திருக்கும் என்கிறார். 

கிழை போலந்தில் 4,000 இக்கும் குறைவான படைவீரர் இழப்புகளுடன் அப்போது தான் வெற்றிபெற்று இருந்ததால்சோவியத் தலைமை சில வாரங்களிலேயே பின்லாந்து உடனான போரில் வென்று விடலாம் என்று நினைத்தது. விரைவாக வெல்லவேண்டும் என்ற இசுடாலினின் எதிர்பார்ப்புக்கு ஏற்றவாறு அரசியல்வாதி ஆண்டிரேய் சொதனோவ்வும் இராணுவ உத்தி வகுப்பாளர் கிளிமென்ட் வொரொசிலோவ்வும் நடக்குமென கூறினார்கள். இராணுவ தளபதிகள் அதில் மாறுபட்ட கருத்தை கொண்டிருந்தார்கள். செஞ்சேனையின் முதன்மை தளபதி படைவீரர் குவிப்பும் முப்படைகளின் தீவிர தாக்குதலும் தளவாடங்களின் பராமரிப்பும் மேலாண்மையும் சிறந்த இராணுவ அணிகளும் வேண்டும் என்றார். சொதனோவின் இராணுவ தளபதி கிரில் மெரிட்கோவ் படையெடுப்பு பகுதி காடுகளை உடையது என்பதால் படைகளை சரிவர பயன்படுத்துவது சிரமம் என்றார் ஆனால் பொதுவில் இரண்டு வாரத்திற்குள் படையெடுப்பு முடிந்து விடும் என்றார். சோவியத் வீரர்கள் தவறியும் சுவீடன் எல்லைக்குள் செல்ல வேண்டாம் என எச்சரிக்கப்பட்டனர். 

இசுடாலினின் 1930ஆம் ஆண்டு நடந்த துப்புரவு நடவடிக்கையால் செஞ்சேனையின் அதிகாரிகள் பெரிதும் பாதிக்கபட்டிருந்தனர். பாதிக்கும் சற்று அதிகமானோரே பணியில் இருந்தனர். பணியில் இல்லாதவர்களுக்கு பதிலாக மேலதிகாரிகளுக்கு அடிபணியாத படைவீரர்கள் நியமிக்கப்பட்டனர். படைப்பிரிவு அலகுகளின் தளபதிகள் அக்குழுவின் அரசியல் அதிகாரிகளிடம் எந்த திட்டத்துக்கும் அனுமதி பெறவேண்டும். குழுவில் இரு தலைமைகள் இருந்தது சோவியத்தின் கட்டளைத்தொடரில் சிக்கலை ஏற்படுத்தியது. சோவியத்தின் கிழக்கு எல்லையில் நிப்பானுக்கு எதிராக சோவியத் பெற்ற வெற்றிக்கு பிறகு சோவியத் தலைமை இரு பிரிவுகளாக பிரிந்தது. ஒரு பிரிவு எசுப்பானிய உள் நாட்டுப் போரில் பட்டறிவு பெற்றவர் தளபதிகளும் மற்ற பிரிவில் உள்ளோர் நிப்பானுக்கு எதிராக போராடியர்களுமாக இருந்தனர். நிப்பானுடனான போரில் நோமோன்யன் சிற்றூரில் சோவியத் பெருமளவிலான பீரங்கி வண்டிகளையும் வானூர்திகளையும் தாக்குதல் படைகளையும் பயன்படுத்தியது. ஆனால் உருசிய வேக பீரங்கி வண்டியான பிடி பீரங்கி வண்டி பனிக்கால போரில் பெரிதும் உதவவில்லை. நிப்பானுடனான போரில் 10 நாட்களில் துகோவ் பெற்ற வெற்றியை பெற மில்லியன் வீரர்ககளுக்கு மேல் உள்ள படை மூன்று மாதங்கள் போராடி பெற்றது. 

செருமனியின் பிளிட்ச்கிரிங் இராணுவ உத்தி சோவியத் தளபதிகளை கவர்ந்திருந்தது. பிளிட்ச்கிரிங் நல்ல சாலை வசதிகள் உடைய நடு ஐரோப்பாவுக்கு ஏற்ற வகையில் தயாரிக்கப்பட்டது. பின்லாந்தின் இராணுவ மையங்கள் நாட்டின் உள்புறம் இருந்தன, அவைகளை அடைய சாலை வசதிகள் மிக குறைவாக இருந்தன மேலும் அப்பகுதி நிலம் காடுகளாகவும் சதுப்பு நிலங்களாகவும் இருந்தது. டிராட்டரின் கூற்றுப்படி பின்லாந்து பகுதியில் செஞ்சேனையின் ஒருங்கிணைவு மோசமாக இருந்தது, இதனாவும் பிளிட்ச்கிரிங் உத்தி தோல்வியுற்றது.

பின்லாந்தின் உத்தி நில அமைப்பை பொருத்திருந்தது. பின்லாந்துக்கும் சோவியத்துக்கும் இடையிலான எல்லை 1340 கிமீ, இதில் பெரும்பாலானவை கடக்க முடியாதவை சில இடங்களில் உள்ள மோசமான சாலைகளே கடக்க உதவும். பின்லாந்தின் பாதுகாப்பு கட்டளை எல்லையிலிருந்து தோராயமாக 100 கிமீ தொலைவிலுள்ள மிக்கேல் நகரில் அமைக்கப்பட்டது. போருக்கு முநதி சோவியத்தின் படைப்பிரிவு ஏழுக்கு மேல் கரலியன் துமசு பகுதியில் இருக்காது எனவும் லடோகா ஏரியின் வடபுறம் முழுவதும் ஐந்து படைப்பிரிவுகளுக்கு மேல் இருக்காது எனவும் பின்லாந்தின் கணக்கிட்டது. இதன் படி சோவியத் பின்லாந்து படைவீரர் விகிதம் 3 இக்கு 1 ஆக இருக்கும் என கணக்கிடப்பட்டது. ஆனால் சோவியத் லடோகா ஏரியின் வடபுறம் 12 படைப்பிரிவுகளை கொண்டு வந்தது. 

படை வீரர்கள் குறைவாக இருந்ததை விட ஆயுதங்களின் பற்றாக்குறையே பெரிய சிக்கலாக உருவெடுத்தது. பீரங்கி எதிர்ப்பு வெடி வானூர்திகள் போன்றவை குறைவாகவே வெளிநாடுகளில் இருந்து வந்தன. கையில் உள்ள வெடிபொருட்கள் 19-60 நாள்களுக்கே வரும் என்ற நிலை உருவானது. வெடி பொருட்கள் பற்றாநிலையால் தீவிர எதிர்தாக்குதல் பாதிக்கப்பட்டது மேலும் பீரங்கி வண்டிகள் பிரிவு இயங்கா நிலையில் இருந்தது. 

21 படைப்பிரிவுகளுடன் சோவியத் நவம்பர் 30, 1939 அன்று பின்லாந்தின் மீது படையெடுத்தது. தாக்குதலில் பலத்த சேதமும் உயிர்பலியும் ஏற்பட்டது, எல்சிங்கியும் தாக்கப்பட்டது . பலத்த பன்னாட்டு விமர்சனத்துக்கு சோவியத் வானூர்திகள் குண்டுகளை போடவில்லையென்றும் பசியால் வாடும் மக்களுக்கு மனிதாபிமான அடிப்படையில் உணவுப்பொட்டலங்களையே போடுவதாகவும் சோவியத்தின் வெளியுறவு அமைச்சர் கூறினார். இதை கிண்டலாக மால்டோவின் உணவு கூடை என்று பின்லாந்திய மக்கள் கூறினர். 

பின்லாந்து ராசதந்திரி சோவியத் போர் சாற்றுதல் செய்யாமல் தாக்கியது இரு நாடுகளும் செய்து கொண்ட 1920 டார்டு உடன்படிக்கை 1932, 34இல் செய்து கொண்ட வலுச்சண்டைக்கு போகாதிருத்தல் ஆகிய மூன்று உடன்படிக்கைகளின் படிக்களில் உள்ளவற்றை மீறியதும் சோவியத் 1934இல் நாடுகளின் சங்கத்தில் செய்த உடன்பாட்டையும் மீறுவது என்கிறார்.மன்னார்கிம் பின்லாந்தின் தற்காப்பு படைகளின் தளபதியாக ஆக்கப்பட்டார். மேலும் பின்லாந்தின் அமைச்சரவையிலும் மாறுதல் நடைபெற்றது. பின்லாந்து நாடுகளின் சங்கத்தில் சோவியத்தின் தாக்குதல் குறித்து முறையிட்டது. சோவியத்தை டிசம்பர் 14, 1939 அன்று சங்கத்திலிருந்து விலக்கியதல்லாமல் உறுப்பு நாடுகள் பின்லாந்துக்கு உதவவும் நாடுகளின் சங்கம் கேட்டுக்கொண்டது. கைப்பற்றப்பட்ட பின்னிய கரலியாவில் பொம்மை அரசாங்கத்தை சோவியத் டிசம்பர் 1, 1939 அன்று அமைத்தது. போருக்கு பின் இந்த அரசு கலைக்கப்பட்டது. போரின் போது பாட்டாளி வர்க்கம் எல்சங்கியில் இருந்த அரசையே ஆதரித்தனர். இப்போரினால் பின்லாந்தர்களின் ஒற்றுமை படையைடுப்புக்கு எதிராக கூடியது. 

எல்லையிலிருந்து 30-75 கிமீ தள்ளி கரலியன் துமசில் இருந்த மன்னர்யிம் கோட்டில் பாதுகாப்பு அரண்கள் வரிசையாக இருந்தன. துமசில் செஞ்சேனையின் வீரர்ள் பின்லாந்து வீரர்களை விட 100,00 அதிகமிருந்தனர். பின்னால்ந்திய படை 21,000 வீரர்களுடன் தற்காப்பு தாக்குதலை நடத்தி செஞ்சேனை மன்னர்யிம் கோட்டுக்கு வருவதற்கு முன் பாதிப்பை உருவாக்கினர். பின்லாந்திய படைகள் பீரங்கி வண்டி எதிர்ப்பு வெடிகள் இல்லாததாலும் பீரங்கி வண்டி எதிர்ப்பு உத்தியில் போதுமான பயிற்சி பெறாததாலும் பீரங்கி வண்டிக்கு எதிரான சண்டையில் பெரும் குழப்பத்துக்குள்ளாயினர். டிராட்டரின் கூற்றுப்படி இது சோவியத் படைகளுக்கு சாதகமாக இருந்தது. பின் பீரங்கி வண்டியின் பலவீனம் அறியப்பட்டு 80 பீரங்கி வண்டிகள் அழிக்கப்பட்டன. 

பின்லாந்திய படைகள் மன்னர்யிம் கோட்டிலிருந்து டிசம்பர் 6 விலக்கிக்கொள்ளப்பட்டனர். செஞ்சேனை லடோகா ஏரியின் கரையிலுள்ள தாய்பலேயிலும் தாய்பலே ஆற்று ஓரத்திலும் சுவன்டோ நீர்வழியை ஒட்டியும் தன் முதல் பெருந்தாக்குதலை தொடுத்தது. சுவன்டோ பகுதியிலும் லடோகா ஏரியின் வடபுறத்திலும் உள்ள நிலவமைப்பு பின்லாந்து படைகளுக்கு சாதகமாக இருந்தது. சோவியத் படைகள் கடும் தாக்குதலை நடத்தின அதை பின்லாந்து படை முறியடித்ததோடு சோவியத் படைகளுக்கு பெரும் இழப்பை ஏற்படுத்தியது. டிசம்பர் 6லிருந்து 12 வரை சோவியத்தின் செஞ்சேனை ஒரு படைப்பிரிவையே பயன்படுத்தியது. பின்பு பீரங்கி வண்டிகளையும் துப்பாக்கி படைப்பிரிவையும் தாய்பலே பகுதியில் பயன்படுத்தியது. டிசம்பர் 14 அன்று தீவிரமான தாக்குதலும் முறியடிக்கப்பட்டது. மூன்றாவது படைப்பிரிவும் ஈடுபடுத்தப்பட்டது ஆனால் இப்பிரிவு நன்றாக செயல்படவில்லை. செஞ்சேனையின் தாக்குதல் பலத்த இழப்புகளுடன் தொடர்ந்தது. பொதுவாக சோவியத்தின் தாக்குதல் ஒரு மணி நேரம் நீடிக்கும் அதில் சுமார் 1000 பேர் இறப்பும் 27 பீரங்கி வண்டிகள் பனித்துகள் குழம்பில் சிக்கிக்கொள்ளும். தாக்குதல் நடத்தும் இடங்களில் சாலை வசதிகள் பெரிதும் இல்லாததால் சோவியத்தின் ஒரு படைப்பிரிவு எல்லை வரை இருப்புப்பாதையை நீடித்தது. இதனால் படைகளுக்கு வெடி பொருட்கள் உணவு கிடைப்பது வழங்குவது இருமடங்காகியது. டிசம்பர் 12 அன்று சோவியத்தின் 139வது படைப்பிரிவு முன்னேறியது இது டோல்வாஞிவியில் முறியடிக்கப்பட்டது பின்லாந்தியர்களுக்கு கிடைத்த முதல் வெற்றியாகும். 
நடு , வட பின்லாந்தில் சாலைகள் குறைவாக இருந்ததுடன் அந்நிலம் சோவியத்துகளுக்கு சாதகமாக இல்லை. சோவியத்துகள் எட்டு படைப்பிரிவுகளுடன் பீரங்கிகளின் துணையுடன் நிலம், கடல் மார்க்கமாக பெரும் தாக்குதலை தொடுத்தனர், இதை பின்லாந்தியர்கள் எதிர்பார்க்கவில்லை.. 

கரலியன் துமசில் 1939-40 ஆண்டு குளிர்காலம் கடுமையாக இருந்தது. சனவரி 16, 1940இல் இது வரை இல்லாத அளவான -46 டிகிரி செல்சியசு பதிவாகியது. போரின் ஆரம்ப கட்டத்தில் பணியிலிருத்த படைவீரர்களிடம் மட்டுமே சீருடையும் ஆயுதங்களும் இருந்தன. மற்ற படைவீரர்கள் தாங்களே சீருடை தைய்க்க வேண்டி இருந்தது. பின்லாந்து வீரர்கள் நெடுந்தூர பனிச்சறுக்கில் வல்லவர்களாக இருந்தனர். குளிரும் பனியும் காடும் நீண்ட நேர இருட்டும் பின்லாந்தியர்களுக்கு சாதகமாக இருந்தது. பின்லாந்தியர்கள் பனிச்சறுக்கு வீரர்களைப்போல் பல அடுக்கு உடையையும் பனித்தூவிக்கான வெள்ளை நிற குல்லாவையும் அணிந்திருந்தது உருமறைப்பாக பயன்பட்டு கரந்தடிப் போர் முறைக்கு பயன்பட்டது. போரின் ஆரம்பத்தில் சோவியத் பீரங்கி வண்டிகள் ஆலிவ் நிறத்தில் வண்ணமடிக்கப் பட்டிருந்தன படை வீரர்கள் வழக்கமான காக்கி நிற சீருடை அணிந்திருந்த்தார்கள். 1940 சனவரி பிற்பகுதியிலேயே தங்கள் வண்டிகளுக்கு வெள்ளை நிறமும் தாக்குதல் படைகளுக்கு பனிக்கான உடுப்பும் கொடுத்தார்கள். 

பெரும்பாலான சோவியத் வீரர்களுக்கு நல்ல பனிக்கால உடைகள் கிடைத்தாலும் அது கிடைக்கப்பெறாதவர்களும் பல பிரிவுகளில் இருந்தனர், அவர்கள் போரின் போது உறைபனிக்கடியால் இறந்தனர். சோவியத் படைகள் பனிச்சறுக்கில் சிறப்பானவர்களாக இல்லாததால் அவர்களின் நடமாட்டம் சாலைகளிலேயே இருந்தது. செஞ்சேனையினர் குளிர்கால கூடாரம் அமைப்பதிலும் ஆற்றல் அற்றவர்களாக இருந்தனர், இதனால் வீரர்கள் மோசமான உறையுளிலில் உறங்கினர். கடும் குளிரால் சோவியத்தின் பீரங்கி வண்டிகள் சேற்றிலும் சதுப்பு நிலத்திலும் செல்வதற்கு பதிலாக உறைந்த நிலத்தின் வழியாகவும் நீர்நிலைகள் வழியாகவும் சென்றதால் அவற்றின் ஆற்றல் குறைந்தது. 
ஆர்டிக் துறைமுக நகரனான பெட்சமோவிற்காக நடந்த லடோகா கரலியா போரின் போது பின்லாந்தியர் கரந்தடிப் போர் முறை உத்தியை கடைபிடித்தனர். செஞ்சேனையினருக்கு சாதகமாக அதிகளவிலான படைவீரர் எண்ணிக்கையும் அதிக தளவாடங்களும் இருந்தன. பின்லாந்தியர்களுக்கு வேகமும், சூழ்சித்திறனும் செயலாற்றுதலும் சாதகமாக இருந்தது. பல சோவியத் வீரர்கள் 1 கன மீட்டர் குழியில் கடும் குளிரையும் மற்ற இன்னல்களையும் எதிர்கொண்டது சண்டை இடுவதை விட கடினமாக இருந்தது. செஞ்சேனையினர் சண்டையிட மறுத்தால் சுட்டு கொல்லப்படுவார்கள், காடுகளில் தப்பிச்செல்ல முயன்றால் குளிரில் உறைந்து விடுவார்கள், பின்லாந்தியர்கள் அடைக்கலம் அடைந்த வீரர்களை சித்திரவதைபடுத்தி பின் கொன்றுவிடுவார்கள் என்ற சோவியத் பரப்புரையால் அடைக்கலம் அடைவதற்கும் வழியில்லை என வரலாற்றாளர் வில்லியம் டிராட்டர் கூறுகிறார்."

கரலியன் துமசு நிலப்பரப்பு கரந்தடிப் போர் முறைக்கு உகந்ததாக இல்லாததால் பின்லாந்தியர்கள் மன்னர்யிம் கோட்டு அரணில் வழக்கமான போர் முறையை தேர்ந்தெடுத்தார்கள். இந்த அரண் பெரிய நீர்நிலையால் பாதுகாக்கப்பட்டிருந்தது. சோவியத் இந்த அரண் மிகவும் வலிமையானது எனவும் மாகினோட் அரணைவிட வலிமையானது எனவும் பரப்புரை செய்தனர். பின்லாந்து வரலாற்றாளர்கள் இந்த அரண் வலிமையற்றது எனவும் வழக்கமான பதுங்கு குழிகளையும் தடுப்பு கட்டைகளையும் கொண்டது தான் எனவும் கூறுகின்றனர். கரலியன் துமசில் 1920ஆம் ஆண்டு பல அரண்களை கட்டிய பின்லாந்தியர் அதை 1930 இன் பிற்பகுதியில் விரிவாக்கினர். மொத்தம்ல 221 பாதுகாப்பு அரண்களை கட்டியிருந்தனர். ஒரு பகுதியில் மட்டும் கிமீக்கு ஒன்று என்ற அளவில் பைஞ்சுதையால் ஆன வலிமையான பதுங்கு குழிகளை அமைத்திருந்தனர். பொதுவாக இது ஐரோப்பாவிலிருக்கும் மற்ற வலிமையற்ற அரண்களை போலத்தான் இருந்தது என பின்லாந்திய வரலாற்றார்கள் கூறுகின்றர்..

டிசம்பர் 16 அன்று கீழை கரிலியன் துமசில் செஞ்சேனை மன்னர்யிம் அரணை உடைக்க தைபாலேவில் சண்டையிட்டது மேற்கு புறம் வீபுரிக்கு அருகே சண்டையிட்டது. மேற்கு புறம் பைஞ்சுதையால் ஆனா 41 பதுங்கு குழிகளை பின்லாந்தியர்கள் அமைத்திருந்த்தால் அப்பகுதி பாதுகாப்பு மற்ற பகுதிகளை விட வலிமையாக இருந்தது. திட்டமிடலில் ஏற்பட்ட தவறு காரணமாக ஒரு கிமீ இடைவெளி முனசுவோ சதுப்பு நில அரணில் ஏற்பட்டிருந்தது. டிசம்பர் 19 அன்று அப்பகுதியில் ஏற்பட்ட போரில் அந்த இடைவெளியால் அப்பகுதி அரணை சோவியத் உடைத்தாலும் சரியான ஒத்துழைப்பு படைபிரிவுகளிடம் இல்லாததால் அதை முழுவதும் தங்களுக்கு சாதகமாக பயன்படுத்த முடியவில்லை. பின்லாந்தியர்களிடம் பீரங்கி வண்டி எதிர்ப்பு வெடிகள் இல்லாததால் பதுங்குகுழிகளிலேயே இருந்தனர், அதனால் சோவியத் பீரங்கி வண்டிகள் பின்லாந்தியர்களை பின்னுக்கு விட்டு விட்டு முன்னேறி சென்றது. சோவியத்தின் முதன்மையான தாக்குதலை பின்லாந்தியர்கள் முறியடித்திருந்தார்கள். பின்லாந்தியர்கள் பின்புறம் இருந்ததால் சோவியத் பீரங்கி வண்டிகளை தாக்கி 20 வண்டிகளை அழித்தார்கள். 22 டிசம்பர் இப்போரில் பின்லாந்தியர்கள் வென்றார்கள். சோவியத் வீரர்களின் உள்ளவுறிதியும் வெடி பொருட்கள் கையிருப்பும் குறைவாக இருந்ததால் அவர்கள் மன்னர்யிம் அரண் கோட்டில் முன்கள தாக்குதலில் ஈடுபட மறுத்தார்கள். இதை பயன்படுத்தி பின்லாந்தியர்கள் சோவியத்தின் வீரர்கள் மீது மேற்கொண்ட எதிர் தாக்குதல் தோல்வியில் முடிவடைந்தது. பின்லாந்தியர்கள் 1300 வீரர்களை இழந்தார்கள். 

லடோகா கரலியாவிலிருந்த லடோகா ஏரியின் வடபுறம் செஞ்சேனையின் வலிமை பின்லாந்திய தலைமையை வியக்க வைத்தது. பின்லாந்து 2 படைப்பிரிவுக்களும் 3 துணைப் படைப்பிரிவுகளும் அங்கு கொண்டிருந்தது. சோவியத்தானது பின்லாந்து எல்லையை நோக்கி செல்லும் எல்லா சாலைகளிலும் படைப்பிரிவை நிறுத்தியிருந்தது. சோவியத்தின் நோக்கம் லடோகா கரலியாவிலிருந்த பின்லாந்து படைகளை அழித்துவிட்டு சோர்டாவலாவுக்கும் யூனாசுக்கும் இடைப்பட்ட பகுதிக்கு 10 நாள்களில் அடைய வேண்டும் என்பதே. 

பின்லாந்திய படைகள் சோவியத்தின் பெரும்படையை பார்த்து மிரண்டு பின்வாங்கின. டிசம்பர் 7இல் பின்லாந்திய படைப்பிரிவின் அலகுகள் சிறிய ஓடையான கோல்லா பாதுகாப்பு தராது என்பதால் அதனருகில் பின்வாங்கின. ஆனால் அவ்வோடைக்கு அருகில் 10 மீட்டர் உயர சிறு மேடு இருந்தது. இது ஆண்டு இறுதி வரை கோல்லா போர் நீடிக்க காரணமாக இருந்தது.

தெற்கில் இரு சோவியத் படைபிரிவுக்கள் வடபுறத்திலிருந்து வந்து இணைந்து கொண்டன. டிசம்பர் அன்று பின்லாந்திய படைகள் தற்காலிகமாக தாக்குதலை நிறுத்தி சனவரி காலப்பகுதியில் மீண்டும் தாக்குதலை தொடங்கி சோவியத் படைபிரிவுகளை சிறு அணிகளாக பிரித்தன. பின்லாந்தியர்களின் எதிர்பார்ப்புக்கு மாறாக சோவியத் படைப்பிரிவிகள் கிழக்கு பக்கம் ஓட்டம் எடுக்காமல் எதிர்த்து போரிட்டன. அவர்கள் போர் தளவாடங்களை வான் வழியாக எதிர்பார்த்திருந்தனர். பின்லாந்திய படைகளிடம் பெரும் ஆயுதங்கள் இல்லாததால் மிகவும் ஆபத்தான சிறு அணிகளை தேடி அழித்தனர். சோவியத் வீரர்கள் பனி போன்ற இடர்களுக்கு மத்தியிலும் தீரத்துடன் சண்டையிட்டார்கள். பின்லாந்தியர்கள் சிறப்பு பிரிவு அழைத்து மிகவும் ஆபத்தான சிறு அணிகளை மட்டும் தாக்கி அழிக்கும் உத்தியை பின்பற்றினார்கள்.

வடக்கு கரலியாவில் சோவியத் வீரர்களை விட பின்லாந்தியர்கள் திறம்பட செயலாற்றினார்கள். பின்லாந்தியர்கள் கரந்தடிப் போர் முறையையும் தங்களின் மேம்பட்ட பனிச்சறுக்கு திறனையும் பயன்படுத்தி சோவியத் வீரர்களை திணறடித்தனர். டிசம்பர் இறுதியில் சோவியத் படைகளை விலக்கிக்கொண்டு படைகளையும் தளவாடங்களையும் வேறு முக்கிய போர் முனைக்கு அனுப்பியது. 

சுமுசால்மி நகர ராட்டே சாலையில் நடந்த போர் பெரிய படையை சிறப்பாக வழிநடத்தப்படும் சிறு படை எப்படி புதிய உத்திகளால் வீழ்ந்தமுடியும் என்பதை படை வீரர் பள்ளியில் சொல்லிக்கொடுக்கும் பாடமாக பின் மாறியது. 4,000 மக்களையுடைய சுமுசால்மி ஏரிகளும் காடும் சில சாலைகளும் கொண்ட நகரமாகும். பின்லாந்தியர்கள் இங்கு சோவியத் தாக்குதல் இருக்காது என நினைத்தனர். ஆனால் சோவியத் அப்பகுதிக்கு இரு படைப்பிரிவுகளை அனுப்பியது. சிமுசால்மி நகரருக்கு வடபுறம் யூன்டிசுரான்டா சாலையு தென் புறம் ராட்டே சாலையு என இரு சாலைகள் சென்றன. சுமுசால்மி நகரை கைப்பற்ற ராட்டே சாலையில் ஒரு மாதத்துக்கும் மேல் போர் நடைபெற்றது. பனிக்காலப் போரில் இதிலேயே சோவியத் அதிக இழப்புகளை சந்தித்தது காடுகளில் வந்த படைப்பிரிவின் பெரும்பகுதி திடீர் தாக்குதல்களால் அழிக்கப்பட்டது. சோவியத் படைகள் முன்னேறுவதை பின்லாந்தின் சிறிய படையணி தடுத்தது போலவே அவர்கள் பின்வாங்குவதையும் ஒரு அணி தடுத்தது. அவர்கள் சோவியத் படைகளை சிறு அணிகளாக பிரித்து தாக்குதல் நடத்தினர். 7000-9000 வீரர்கள் உயிரிழந்தார்கள் பின்லாந்தியர்கள் 400 வீரர்களை இழந்தார்கள். 

பின்லாந்தின் வடகோடியிலுள்ள லாப்லேண்டிலுள்ள காடுகள் வடக்கே செல்லச்செல்ல குறைவாக இருந்தன, சொல்லப்போனால் வடக்கில் மரங்களே இல்லை. அது பீரங்கி வண்டிகள் செல்லவும் திறனுடன் போர் செய்யவும் உகந்ததாக இருந்தது. ஆனால் அப்பகுதியில் மக்கள் மிகக்குறைவாக பரவலாக வசித்ததுடன் அப்பகுதி மிக அதிக பனிப்பொழிவை பெறுவதாகவும் இருந்தது. பின்லாந்தியர்கள் அங்கு சிறு சோவியத் அணியை தான் எதிர்பார்த்தார்கள் ஆனால் சோவியத் முழு படை பிரிவையே அங்கு அனுப்பியது. அதனால் பின்லாந்தியர்கள் டிசம்பர் 11 அன்று லாப்லேண்டின் பாதுகாப்பு அரணை மாற்றியமைத்தார்கள்.

தென் லாப்லேண்டில் 88 & 122 என்ற இருபடைப்பிரிவுகள் 35,000 வீரர்களுடன் சல்லா என்ற சிற்றூரை கடந்து சென்று வடக்கு தெற்காக பிரிந்து சென்றன. டிசம்பர் 17 அன்று வடக்கு பக்கம் சென்ற படைகள் பின்லாந்தியர்களால் கடுமையாக தாக்கப்பட்டன. வடக்கு புறம் சென்ற 122வது படைப்பிரிவு ஆயுதங்களை விட்டு விட்டு பின்வாங்கியது. இவ்வெற்றியால் ஊக்கமடைந்த பின்லாந்தியர்கள் தெற்கு பகுதி பாதுகாப்பு அரணுக்கு மேலும் பல வீரர்களையும் ஆயுதங்களையும் அனுப்பினார்கள். சோவியத்தின் படைகள் தென் பகுதி அரணை முறியடிக்க முயன்றும் அது பின்லாந்தியர்களால் முறியடிக்கப்பட்டது.

பின்லாந்தின் வடக்கில் ஆர்ட்டிக் பகுதியிலிருந்த அதன் ஒரே பனி உறையாத துறைமுகமான பெட்சமோவை பாதுகாக்க பின்லாந்தியர்களிடம் போதிய வீரர்கள் இல்லை. பின்லாந்தியர்கள் அத்துறைமுக நகரை கைவிட்டுவிட்டு சோவியத்படைகளுக்கு உணவு ஆயுதம் கொண்டுவரும் படைகளை கரந்தடி தாக்குதல் முறையில் தாக்கினார்கள்.

சோவியத் வான்படையானது பின்லாந்திய படைகளை விட போர் காலம் முழுவதும் வானத்தில் செல்வாக்கு செலுத்தியது. தரைப்படைகளின் தாக்குதலுக்கு தன் 2,500 விமானங்களை பயன்படுத்தி உதவியது, அவர்களின் உதவியானது தரைப்படையினர் எதிர்பார்த்த அளவு இல்லை. சோவியத்தின் வான் தாக்குதலில் சேதமடைந்தவை பின்லாந்தின் மதிப்பு மிக்க இலக்குக்களாக அல்லாமல் இருந்தது. உள்ளூர் கிடங்குகள் போன்ற மதிப்பு குறைந்த இலக்குகளே அதிகம் தாக்கப்பட்டது. பின்லாந்தின் உள்பகுதியில் தரமான சாலைகள் குறைவாக இருந்ததால் இருப்புப் பாதைகளே அதிகம் தாக்கப்பட்டன. இருப்புப்பாதை துண்டிக்கப்பட்ட போதும் பின்லாந்தியர்கள் விரைவாக செயல்பட்டு செப்பனிட்டு இருப்பபுப்பாதை போக்குவரத்தை சில மணித்துளிகளில் தொடர்ந்தனர். சோவியத் வான்படை தன் முந்தைய தவறுகளில் இருந்து பாடம் கற்று பிப்பரவரி இறுதியில் புதிய வழிமுறைகளை செம்மையாக கையாண்டது. 

போர் தொடங்கியதும் முதல் நாள் பின்லாந்தின் தலைநகர் எல்சிங்கி கடுமையாக தாக்கப்பட்டது, போரில் அதுவே பெரிய அளவிலான தாக்குதலாகும். அதன் பின் எல்சிங்கி மீது சில முறையே வான் தாக்குதல் நடைபெற்றது. சோவியத்தின் வான் தாக்குதல்களால் குடிமக்கள் கடுமையாக பாதிப்படைந்தனர். 957 பேர் வரை இறந்தனர். 516 இடங்களில் 2075 முறை வான் தாக்குதல் நடைபெற்றதாக பதிவு செய்யப்பட்டுள்ளது. பல்வேறு காரணங்களால் 400 வானூர்திகளை சோவியத் வான் படை இழந்தது. தோராயமாக சோவியத் வானூர்திகள் 44,000 முறை போரின் போது பறந்தன.

போரின் தொடக்கத்தில் பின்லாந்திடம் பறக்க்க்கூடிய நிலையில் 114 வானூர்திகளை கொண்ட சிறிய வான் படையே இருந்தது. அதனால் அவர்கள் மெதுவாக பறக்கும் சோவியத் வானூர்திகளை மறித்து திருப்பி அனுப்புவதிலும் ஈடுபட்டதுடன் முக்கியமான இலக்குகளை மட்டுமே தாக்கினார்கள். இழப்புகளை சந்தித்தாலும் போரின் முடிவில் இவர்கள் வான் படை 50% பெருகியிருந்தது. 
. பிரித்தானியா, சுவிடன், அமெரிக்கா, பிரெஞ்சுகளிடமிருந்து வானூர்திகளை பெற்றார்கள்.

டிசம்பர் இறுதிக்குள் பால்டிக் கடல் முழுவதும் உறைந்துவிடும் என்பதால் அனால் போர்க்கப்பல்களின் நகர்வு தடை செய்யப்படுவதால் கடற்பகுதியில் போர் நடவடிக்கை சிறிதே இருந்தது. பனிக்கட்டி உடைக்கும் கப்பல்களும் நீர்மூழ்கிகளுமே அந்த உறைபனிக் கடலில் நகர்ந்தன. மேலும் பால்டிக் கடல் பகுதியிலிருந்த சோவியத் படைகள் கடற்கரையை பாதுக்கும் வகையில் தற்காப்புக்காக இருந்தன, அவைகள் தாக்குதல் படையெடுப்புக்கான பயிற்சியையும் அதற்கான கட்டமைப்புகளையும் கொண்டிருக்கவில்லை. பின்லாந்து படைகளும் கடற்கரையை பாதுகாக்கும் வகையிலேயே இருந்தன. பின்லாந்து படைகள் பின்லாந்துக்கு வரும் வணிக கப்பல்களை பாதுகாக்கவும் செய்தன. தட்பவெப்பம் நன்றாக இருந்த டிசம்பர் 1 முதல் கடற்போர் நடைபெற்றது.

டிசம்பரில் பின்லாந்து போரில் சோவியத்தின் நடவடிக்கைகள் யோசப்பு இசுதாலின் சரியான திக்கில் செல்லவில்லை என கருதினார். அப்போது செஞ்சேனை பல மோசமான தோல்விகளை சந்திருந்தது. பின்லாந்து போரின் முழு அதிகாரம் பெற்றிருந்த போரிசு செப்போசுனிக்கோவ் டிசம்பர் இறுதியில் சோவியத் தாக்குதலை தற்காலிகமாக நிறுத்தச்சொன்னார். தாக்குதலின் பெரும்பகுதி கெரலின் திமசு பகுதியை நோக்கி திருப்பிவிடப்பட்டது. கெரலின் திமசு பகுதில் டிசம்பரை விட சனவரியில் படை நடவடிக்கை குறைவாக இருந்த போதிலும் சோவியத் அப்பகுதியிலுள்ள பாதுகாப்பு அரணை தகர்க்கும் நோக்கில் அப்பகுதியை கடுமையாக தாக்கியது. இந்நடவடிக்கையால் பின்லாந்து வீரர்கள் பாதிக்கப்பட்டனர். பிப்ரவரி 1 இல் சோவியத் மேலும் பலமாக தாக்கியது.
போர் நடைபெற்றுக்கொண்டிருந்தாலும் பின்லாந்து மாசுக்கோவை அமைதி பேச்சுவார்த்தைக்காக தொடர் கொண்டது. மாசுக்கோ அதற்கு பதில் தெரிவிக்கவில்லை. பின்லாந்தின் பொதுவுடமை கட்சி தலைமை மாசுக்கோவுடன் பேசுவதாக கூறியது. அவர்கள் சுவிடனின் சோவியத் தூதரை சந்தித்தனர். மால்டோவ் ரய்டி-டான்னர் அரசு ஏற்றுக்கொண்டு முன்பு சோவியத் ஆதரவு பெற்றிருந்த டெரிசோக்கி அரசுக்கான ஆதரவை விலக்கிக்கொண்டனர். பிப்ரவரி நடுவில் பின்லாந்து வேகமாக தோல்வியை நோக்கி செல்வது தெரிந்தது. இந்தப் போரில் செஞ்சேனையினர் அதிக வீரர்களை இழந்திருந்தனர். இப்போரின் நிலையால் உருசிய அரசுக்கு அரசியல் இக்கட்டு ஏற்பட்டது, பிரித்தானிய பிரெஞ்சு அரசுகள் கூட்டாக இப்போரில் பின்லாந்துக்கு ஆதரவாக படைகளை அனுப்ப திட்டமிட்டுக்கொண்டிநத இடரையும் உருசிய அரசு சந்திக்க வேண்டியதாக இருந்தது. மேலும் வேனிற் காலமும் நெருங்கிக் கொண்டிருந்தது வேனிலில் காடுகளில் உள்ள பனி விலகி அங்குள்ள வீரர்கள் சேற்றில் அமிழும் இடரும் சேர்ந்து கொண்டது. பிப்ரவரி 12 இல் பின்லாந்து வெளியறவு அமைச்சர் சுவீடனின் தலைநகருக்கு அமைதி உடன்பாட்டின் நிபந்தைனைகளை இறுதி செய்ய விரைந்தார். அமைதிப்பேச்சுவார்த்தை நடப்பதை அறியாத செருமனி பிப்பரவரி 17 அன்று இரு நாடுகளும் பேச்சுவார்த்தை மூலம் போரை முடிவுக்கு கொண்டுவர கூறியது. செருமனி சுவீடன் இருவரும் போரை முடிவுக்கு கொண்டுவருவதில் குறியாய் இருந்தனர். சுவீடனின் அரசர் பிப்பரவரி19 அன்று இப் போரில் சுவீடன் இராணுவம் பின்லாந்துக்கு துணையாய் வராது என்றார். பிப்பரவரி 25 அன்று சோவியத் அமைதிப்பேச்சுவார்த்தையின் நிபந்தனைகளை அறிவித்தது. பிப்பரவரி 29 அன்றி பின்லாந்து அவற்றை ஏற்றுக்கொண்டு பேச்சுவார்த்தையில் ஈடுபட்டது.

மார்ச்சு 5 அன்று வீபுரியின் புறநகரப்பகுதியில் பல கிலோமீட்டர்களை சோவியத் கைப்பற்றியது. 6ந்தேதி அப்பகுதியில் சண்டை நிறுத்தம் செய்ய பின்லாந்து கூறியதை பின்லாந்து அரசுக்கு அழுத்தம் தருவதற்காக சோவியத் ஏற்க மறுத்தது. 7ந்தேதி பின்லாந்திய பேச்சுவார்த்தை குழு சுவீடன் வழியாக மாசுக்கோ விரைந்தது. 9ந்தேதி பின்லாந்திய இராணுவம் கெரலியா திமசு பகுதியில் பெரும் இழப்பை சந்தித்தாலும் பிரித்தானிய - பிரெஞ்சு இராணுவ உதவி நேரத்துக்கு கிடைக்காது என்பதாலும் நார்வேவும் சுவீடனும் மற்ற நாட்டு படைவீரர்கள் தங்கள் நாட்டு வழியே செல்ல அனுமதிப்பதில்லை என்ற முடிவாலும் சோவியத்தின் நிபந்தனைகளை ஏற்றுக்கொண்டது.

மாசுக்கோ அமைதி உடன்பாடு மார்ச்சு 12,1940இல் கையெழுத்தானது. இதன் படி அடுத்த தாள் 12 மணியிலிருந்து போர் நிறுத்தம் நடைமுறைக்கு வந்தது. உடன்பாட்டின் படி பின்லாந்து கெரலியாவின் பகுதிகளையும், கெரலியா துமசின் முழு நிலப்பரப்பையும் லடோகா ஏரிக்கு வடக்கில் உள்ள நிலங்களையும் பின்லாந்து வளைகுடாவில் உள்ள நான்கு தீவுகள், சல்லாலா பகுதியின் ஒரு பகுதி, பேரண்ட் கடலில் உள்ள ரைபாசி மூவலந் தீவு, ஆகியவை சோவியத்துக்கு கொடுக்கப்பட்டது. இது கிட்டத்தட்ட 11% பின்லாந்து நிலப்பரப்பும் பின்வாந்தின் 30% பொருளாதார இடங்களும் ஆகும். ref name="Edwards_18" /> ஆன்கோ மூவலந்தீவு 30 ஆண்டு சோவியத் படை தளத்துக்கு குத்தகைக்கு விடப்பட்டது. சோவியத் கைப்பற்றிய பெட்சுமோ நிலப்பரப்பு பின்லாந்துக்கு அளிக்கப்பட்டது. 

இவை போருக்கு முன் சோவியத் கேட்டதை விட அதிகமாகும். கீழை கெரலியாவில் உள்ள ரெபோலா, போராசர்வி நிலப்பகுதிகளை சோவியத் பின்லாந்துக்கு அளித்தது. இது பின்லாந்து கேட்டதை விட இரு மடங்கு அதிகமாகும்.

சுவீடனில் இருந்து இரு தொகுதிகளாக 8,760 தன்னார்வலர்கள் பின்லாந்துக்காக போரிட்டார்கள். சுவீடன், நார்வே, அமெரிக்கா, அங்கேரி, நெதர்லாந்து, இத்தாலி, எசுட்டோனியா நாட்டு குடிமக்கள் தன்னார்வலர்களாக போரிட்டார்கள். மொத்தம் 12,000 தன்னார்வலர்கள் பின்லாந்துக்காக போரிட்டனர். அதில் 50 பேர் போரில் இறந்தனர்.

பிரெஞ்சு போரின் தொடக்கம் முதலே பின்லாந்துக்கு ஆதரவாக இருந்த போதிலும் அதற்கு வேறு நோக்கங்களும் இருந்தது. பிரெஞ்சு மண்ணில் போர் நடப்பதற்கு பதிலாக ஐரோப்பாவில் தூரத்தில் போர் நடப்பது நல்லது என அது எண்ணியது. பின்லாந்துக்கு உதவுவதன் மூலம் செருமனியின் நட்பு நாட்டை வலுவிழக்க செய்ய எண்ணியது. துருக்கி துணையுடன் காக்கேசிய எண்ணெய் வயல்களை தாக்கவும் திட்டமிட்டிருந்த்து.

செருமனிக்கு அதன் 40% இரும்பு தாதுக்கள் சுவீடனில் இருந்து வருவதால் இப்போரில் கலந்து கொள்வதன் மூலம் செருமனிக்கு இரும்பு தாது கிடைக்காமல் செய்ய திட்டமிட்டது.

105 நாட்கள் நடந்த போரினால் பின்லாந்து கடுமையாக பாதிக்கப்பட்டது. அயல்நாட்டு உதவி குறிப்பிடத்தக்க அளவில் கிடைக்கவில்லை, கிடைத்ததும் போரின் போது கிடைக்காமல் தாமதமாக கிடைத்தது. கெரலின் துமசில் இருந்த பின்லாந்து படைவீரர்களை பற்றி கடும் வாக்கு வாதம் நிகழ்ந்தது. போர் முடிந்ததும் பின்லாந்து 19,576 பேர் இறந்ததாக அறிவித்தது. 2005இல் மீளாய்வு செய்தததில் 25,904 பேர் இறந்ததாக அறிவித்தது. சோவியத் படைத்தலைவர்கள் இப்போரிலிருந்து பல பாடங்களை கற்றுக்கொண்டு படைப்பிரிவில் தேவையான மாற்றங்களை செய்தார்கள். 48,745 பேர் இறந்ததாக அதிகாரபூர்வமாக அறிவிக்கப்பட்டது. 1997இல் கிரிகோரி 126,875 பேர் இறந்ததாக கணித்துள்ளார். 1200 இக்கும் அதிகமான பீரங்கி வண்டிகள் போரினால் அழிந்தன. 

செருமனியே இப்போரினால் அரசியல் அளவில் அதிக பயன் பெற்றது. போருக்கு பின் பின்லாந்துடன் அதிகமாக நெருங்கி வந்தது. சோவியத்தின் படைநடவடிக்கை இப்போரில் மோசமாக இருந்ததால் இட்லர் சோவியத்தை தாக்கி வெற்றி கொள்ள முடியும் என எண்ணினார். பிரித்தானியா- பிரெஞ்சு கூட்டு படை திட்டமிடலில் அவர்களுக்குள் இருந்த முரணை காட்டியது.


</doc>
<doc id="404556" url="https://ta.wikipedia.org/wiki?curid=404556" title="ஞாயிற்றுப் பிரமிடு">
ஞாயிற்றுப் பிரமிடு

ஞாயிற்றுப் பிரமிடு ("Pyramid of the Sun") என்பது பொகா 200 இல் கட்டப்பட்டதாக நம்பப்படும், தியோத்திவக்கானில் உள்ள மிகப் பெரிய பிரமிடு ஆகும். அத்துடன், இது இடையமெரிக்காவில் காணப்படும் மிகப்பெரிய பிரமிடுக்களில் ஒன்றாகவும் விளங்குகிறது. இறந்தோர் நிழற்சாலையை அண்டி நிலாப் பிரமிடுக்கும் குளூடாடெலாவுக்கும் இடையில், பாரிய செர்ரோ கோர்டொ மலையின் நிழலில் காணப்படுகின்றது. இது நகரத்தின் மையப்பகுதியில் உள்ள மிகப் பெரிய தொகுதியின் ஒரு பகுதி ஆகும்.

இப்பிரமிடுக்கு இன்று வழங்கிவரும் பெயர் தியோத்திவக்கான் நகரம் கைவிடப்பட்டுப் பல நூற்றாண்டுகள் கழிந்த பின்னர் அந்நகருக்கு வந்த அசுட்டெக்குகளினால் வழங்கப்பட்டது. தியோத்திவக்கான் நகர மக்கள் இதை என்ன பெயரால் அழைத்தனர் என்பது தெரியவில்லை. இது இரண்டு கட்டங்களில் கட்டப்பட்டது. பொகா 100 ஐ அண்டி இடம்பெற்ற முதற் கட்டம், பிரமிடை அது இன்று இருக்கும் அளவுக்குக் கொண்டு வந்தது. இரண்டாம் கட்டக் கட்டுமானத்தின் மூலம் இது 224.94 மீட்டர் (738 அடி) குறுக்களவையும், 75 மீட்டர் (246 அடி) உயரமும் கொண்ட முழுமையடைந்த அளவு கொண்டதாக ஆனது. இதன் மூலம் இந்தப் பிரமிடு உலகின் மூன்றாவது பெரிய பிரமிடு ஆனது. எனினும் உலகின் மிகப் பெரிய பிரமிடான கீசாவின் பெரிய பிரமிடின் (146 மீட்டர்) அரைப்பங்கு உயரம் கொண்டதாகவே இது உள்ளது இரண்டாம் கட்டத்தில் பிரமிடின் உச்சியில் பலிபீடம் ஒன்றும் அமைக்கப்பட்டது. இப்பலிபீடம் இக்காலம் வரை நிலைக்கவில்லை.

இந்த அமைப்புக்களின் மீது தியோத்திவக்கான் நகரத்தார், அயல் பகுதிகளில் இருந்து இறக்குமதி செய்யப்பட்ட சுண்ணாம்புச் சாந்து பூசினர். இதன் மேல் பிரகாசமான நிறங்களைப் பயன்படுத்திச் சுவரோவியங்கள் வரையப்பட்டன. பிரமிடு பல நூற்றாண்டுகள் நிலைத்திருந்த போதும், சாந்தும், வண்ணப் பூச்சும் தற்காலத்தில் தெரியாதபடி அழிந்துவிட்டன. கருஞ் சிறுத்தைத் தலையும் பாதங்களும், விண்மீன்கள், பாம்புகள் என்பன இப்பிரமிடோடு தொடர்புடைய வடிவங்கள்.

தியோத்திவக்கான் சமூகத்தின் கடவுள் ஒருவரை இப்பிரமிடில் வணங்கி இருக்கலாம் எனக் கருதப்படுகின்றது. ஆனால், இதற்குப் போதிய சான்றுகள் இல்லை. பிரமிடின் உச்சியில் இருந்த கோயில் வேண்டுமென்றும், இயற்கைச் சீற்றங்களினாலும் இப்பகுதியில் தொல்லியல் ஆய்வுகள் தொடங்கும் முன்பே அழிந்துவிட்டதால், எந்த ஒரு குறிப்பிட்ட கடவுளோடும் இப்பிரமிடை அடையாளம் காண முடியவில்லை.

இக்கட்டமைப்பின் திசையமைவு மானிடவியல் முக்கியத்துவத்தைக் கொண்டிருக்கக்கூடும். ஆகத்து 12, ஏப்ரல் 29 ஆகிய, ஆண்டின் இரண்டு நாட்கள் மறையும் ஞாயிறு தொடுவானத்தைச் சந்திக்கும் புள்ளியில் இருந்து சற்று வட மேற்கு நோக்கி இப்பிரமிடின் திசையமைவு உள்ளது. ஆகத்து 12 ஆம் தேதி இந்த யுகத்தின் முதல் நாளைக் குறிப்பதாகவும், மாயர்களின் நீண்ட எண்ணிக்கை நாட்காட்டி இந்த நாளிலேயே தொடங்குவதால் இந்நாள் முக்கியத்துவம் பெறுகிறது. இத்துடன், பண்டைய சமூகத்தின் நம்பிக்கைகள், வேளாண்மை போன்றவை தொடர்பிலான பல முக்கியமான வானியல் நிகழ்வுகளை இப்பிரமிடு இருக்கும் இடத்தில் இருந்து கவனிக்க முடியும்.

கட்டமைப்பின் மையத்தின் நேர் கீழே ஆறு மீட்டர் ஆழத்தில் உள்ள குகை ஒன்றை நோக்கிச் செல்லும் மனிதனால் உருவாக்கப்பட்ட சுரங்கம் ஒன்றின் மேலேயே பிரமிட் கட்டப்பட்டுள்ளது. முன்னர் இது ஒரு இயற்கையான எரிமலைக் குழம்பு ஆழ்துளை எனக் கருதப்பட்டதுடன், நகுவா மக்களின் தொன்மங்களின்படி மனிதத் தோற்றம் இடம்பெற்ற இடமாக இருக்கக்கூடும் எனவும் விளக்கப்பட்டது. அண்மைய அகழ்வாய்வுகளின் பின்னர் இது மனிதனால் உருவாக்கப்பட்டது என்றும் அரச சமாதியாகப் பயன்பட்டிருக்கக்கூடும் எனவும் கருத்து வெளியிடப்பட்டுள்ளது. அண்மையில் அறிவியலாளர்கள் மியுவோன் உணரிகளைப் பயன்படுத்தி பிரமிட்டின் உட்பகுதியில் வேறு அறைகள் உள்ளனவா என்று அறிய முயன்றனர். ஆனாலும் பெருமளவில் இடம்பெற்ற அரும்பொருட் கொள்ளைகள் காரணமாக, தியோத்திவாக்கச் சமூகத்தில் எவ்வாறான செயற்பாடுகளுக்கு இவ்வாறான அறைகள் பயன்பட்டிருக்கக்கூடும் எனக் கண்டுபிடிக்க முடியாது உள்ளது.


</doc>
<doc id="404558" url="https://ta.wikipedia.org/wiki?curid=404558" title="உயிர்ப்பாதை விரைவுவண்டி">
உயிர்ப்பாதை விரைவுவண்டி

உயிர்ப்பாதை விரைவுவண்டி அல்லது ஜீவன் ரேகா எக்ஸ்பிரஸ் ( Lifeline Express or Jeevan Rekha Express)  என்பது இம்பாக்ட் இந்தியா அறக்கட்டளை நடத்தும் ஒரு தொடர்வண்டி மருத்துவமனை ஆகும். இது இம்பாக்ட் யுகே என்னும் சர்வதேச தொண்டு நிறுவனத்தால், இந்தியப் பெருநிறுவனங்கள் மற்றும் தனிநபர்களின் நிதியுதவியால் உருவாக்கப்பட்டு,  இந்திய இரயில்வே மற்றும் சுகாதார அமைச்சகம் ஆகியவற்றின் ஒத்துழைப்பால் வளர்க்கப்பட்டது. இது 1991 சூலை 16 இல் தொடங்கப்பட்டு, மும்பை விக்டோரியா தொடர்வண்டி நிலையத்தில் இருந்து புறப்பட்டது. 2010 ஆம் ஆண்டு வரை இதன் பணிகளினால் கிட்டத்தட்ட 120 திட்டங்கள் நிறைவு செய்யப்பட்டு, 600,000 கிராமப்புற இந்திய மக்களுக்கு உதவியுள்ளது.

மருத்துவ வசதிகள் இல்லாத இந்திய குக்கிராமங்களுக்கு மருத்துவ சேவை அளிப்பதைக் குறிக்கோளாகக் கொண்டு இந்த நடமாடும் மருத்தவமனை தொடங்கப்பட்டது. மருத்துவ சிகிச்சைக்காக நகரங்களுக்கு வந்து போக வாய்ப்பும் வசதியும் இல்லாத கிராம மக்களுக்கு தரமான பரிசோதனைகள், அறுவைச் சிகிச்சைகள் போன்ற பல மருத்துவ்வசதிகள்  இந்திய இரயில்வே வழியாக கிடைக்க இந்த தொடர்வண்டி மருத்துவமனை செயல்படுகிறது. இந்த மருத்தவுமனையில் உலகத்தரமிக்க ஆய்வுக் கருவிகள், பரிசோதனை நிலையம், மருத்துர்கள் ஊழியர்கள் போன்றோர் தங்க இடம் போன்றவை உண்டு.

லைஃப்லைன் எக்ஸ்பிரஸ் பலவகையான மருத்துவ சேவைகளை வழங்குகிறது


இந்த வண்டி நாட்டின் பல்வேறு பகுதிகளுக்கு பயணிக்கிறது, குறிப்பாக கிராமப் புறங்களுக்கும், நலவாழ்வு வசதிகள் குறைந்த பகுதிகளுக்கும், இயற்கைப் பேரழிவுகளால் பாதிக்கப்பட்ட பகுதிகள் போன்றவற்றிற்கு செல்கிறது. மேலும் இது ஒவ்வொரு இடத்திலும் 21 முதல் 25 நாட்கள் தங்கி மருத்துவ வசதிகளை (சாதாரண மற்றும் முக்கிய அறுவை சிகிச்சை) உள்ளூர் மக்களுக்கு  அளிக்கிறது. இது தொடங்கப்பட்ட 1991 முதல் தற்போதுவரை இயங்கி வருகிறது.



</doc>
<doc id="404566" url="https://ta.wikipedia.org/wiki?curid=404566" title="வெடிமருந்து சதித்திட்டம்">
வெடிமருந்து சதித்திட்டம்

1605ஆம் ஆண்டு வெடிமருந்து சதித்திட்டம் ("Gunpowder Conspiracy") இங்கிலாந்து, இசுக்காட்லாந்து மன்னராட்சிகளின் அரசரான இங்கிலாந்தின் முதலாம் ஜேம்சு மற்றும் இசுக்காட்லாந்தின் ஆறாம் ஜேம்சைக் கொல்ல மேற்கொள்ளப்பட்ட சதியாகும். இது வெடிமருந்து தேசத்துரோகம் ("The Powder Treason") எனவும் அழைக்கப்படுகின்றது. கத்தோலிக்க குழுவொன்று நாடாளுமன்றக் கூட்டத்தின் முதல்நாள் நவம்பர் 5, 1605 அன்று இரண்டு அவைகளும் கூடும் வெஸ்ட்மின்ஸ்டர் அரண்மனையை வெடிவைத்துத் தகர்க்கத் திட்டமிட்டனர். இது நிறைவேறியிருந்தால் அரசரும் சீர்திருத்தத் திருச்சபையைச் சேர்ந்த பல பிரபுக்களும் கொல்லப்பட்டிருப்பர்.

சதியாளர்கள் அரசக் குழந்தைகளைக் கடத்தவும் திட்டமிட்டிருந்தனர். இங்கிலாந்தின் நடுநிலங்களில் பரவலான புரட்சியை முன்னெடுக்கவும் திட்டமிட்டிருந்தனர்.



</doc>
<doc id="404567" url="https://ta.wikipedia.org/wiki?curid=404567" title="அனானி (குழு)">
அனானி (குழு)

அனானி ("Anonymous") என்பது பரவலாக பன்னாட்டளவில் செயல்படும் கொந்து செயற்பாட்டாளர் குழு ஆகும். இது பல்வேறு அரசாங்கங்கள், அரசு நிறுவனங்கள் மற்றும் அரசு முகமைகள்,  கூட்டு நிறுவனங்கள் மற்றும் சர்ச் ஆஃப் செயிண்டாலஜி ஆகியவற்றிற்கு எதிராக இணையத்தில் நடத்திய சேவை மறுப்புத் தாக்குதல்களுக்காக பரவலாக அறியப்படுகிறது.

அனானி 4சான் (4chan) படச்சுருள் மூலமாக 2003  இல் தொடங்கப்பட்டது.  பல இயங்கலை மற்றும் முடக்கலை சமூகப் பயனர் கருத்துடன் எண்ணியலில் உலகளாவிய மூளையாக  இயங்கும் ஒரு குழுவாகும். அனானி உறுப்பினர்கள் கிராஃபிக் நாவல் மற்றும் படமான வீ ஃபோர் வென்டேட்டாவில்  சித்தரிக்கப்பட்ட பாணியிலான கய் ஃபாக்கெஸ் முகமூடி அணிந்ததவர்களாக பொதுமக்களிடையை தங்களைக் காட்டிக்கொள்கின்றனர். பெரும்பாலும் இது மாறுவதில்லை, கூட்டங்களில் சிலர் நன்கு அறியப்பட்ட முகமூடியைப் பயன்படுத்தாமல் தங்கள் முகத்தை மறைக்க விரும்புகிறார்கள்.

அதன் துவக்க வடிவில், பரவலான ஒரு இயங்கலை சமூகமாக, ஒருங்கிணைந்த முறையில் செயல்படுவதன் மூலம், அவை பொதுவாக ஒப்புக் கொண்ட தமது குறிக்கோளை நோக்கிய செயல்பாட்டைக் கொண்ட இது பெரும்பாலும் "எல்ஓஎல்" என்று குறிப்பிடப்படுகிறது.


</doc>
<doc id="404573" url="https://ta.wikipedia.org/wiki?curid=404573" title="பிளாக் ஸ்வான் (திரைப்படம்)">
பிளாக் ஸ்வான் (திரைப்படம்)

பிளாக் ஸ்வான் (Black Swan) என்பது 2010 ஆம் ஆண்டைய அமெரிக்க உளவியல் திகில் திரைப்படம் ஆகும்.  "ஹின்ஸ்" என்ற கதையை அடிப்படையாகக் கொண்டு மார்க் ஹேமேன், ஜான் மெக்லாக்லின், மற்றும் ஆண்ட்ரஸ் ஹென்ஸ் ஆகியோர் திரைக்கதையை எழுத, படத்தை டேரன் அரோனாப்ஸ்கி. இயக்கியுள்ளார். இப்படத்தில்  நேடலி போர்ட்மன், வின்சென்ட் காஸெல், பார்பரா ஹெர்ஷே, வினோனா ரைடர், மிலா குனிஸ், ஆகியோர் நடித்துள்ளனர். கதையானது நியூயார்க் நகரத்தை அடிப்படையாக செயல்படும் பாலே நடன நிறுவனத்தால் தயாரிக்கப்படும் பியோத்தர் இலீச் சாய்க்கோவ்சுக்கியின் "ஸ்வான் லேக்" என்னும் நாடகத்தை நடத்துவதைப் பற்றியதாக அமைந்துள்ளது. 

இப்படம் பொதுவாக ஒரு உளவியல் திகில் படமாக விவரிக்கப்படுகிறது. படத்தின் கதாநாயகி படத்தில் இடம்பெறும் நாடகத்தில் "பிளாக் ஸ்வான்" என்ற பாத்திரத்தில், நடிக்கத் தகுந்த கலை நுணுக்கத்தை அடைவதற்கு உளவியல்ரீதியாகவும், உடலியல்ரீதியாகவும் சவால்களை சந்தித்து, சிறப்பாக நடித்து முடிப்பதைப் பற்றியதாக இக்கதை அமைந்துள்ளது.
இந்தத் திரைப்படம் 2010 செப்டம்பர் 1 அன்று 67 வது வெனிஸ் சர்வதேச திரைப்பட விழாவில் தொடக்கத் திரைப்படமாக திரையிடப்பட்டது. பின்னர் இது அமெரிக்காவில் 2010 திசம்பர் 3 முதல்  வரம்பிற்குட்பட்ட திரையரங்குகளில் வெளியிடப்பட்டது. பின்னர்  திசம்பர் 17 அன்று பரவலாக பல அரங்குகளில் வெளியிடப்பட்டது. படமானது போர்ட்மேனின் நடிப்பு மற்றும் அரோனோஃப்ஸ்கியின் இயக்கத்திற்காக பெரிதும் பாராட்டப்பட்டது. இப்படம் உலகளவில் $329 மில்லியனை ஈட்டியது. இந்தத் திரைப்படமானது சிறந்த படம், சிறந்த இயக்குநர் உள்ளிட்ட  ஐந்து அகாடமி விருது போன்ற பரிந்துரைகளைப் பெற்றது; இந்த படத்தில் நடித்த போர்ட்மன் சிறந்த நடிகை விருதை வென்றார். இது அல்லாது மேலும் பல பிற விருதுகளைப் பெற்றார். 
பால்லரீனா நினா (நடாலி போர்ட்மேன்) நியூயார்க்கில் பாலே நடனம் பயின்று வரும் ஒரு பெண். சிறுவயது முதலே நடனத்தை மட்டுமே லட்சியமக்கொண்டு அவளது தாயால் வளர்க்கப்படுகிறாள். அவள் சார்ந்த குழு, "ஸ்வான் லேக்" என்ற உருசிய நாடகக் கதையை அடிப்பையாகக் கொண்டு அதை பாலே நடனத்தில் அரங்கேற்ற முடிவு செய்கிறது. இந்த நாடகக் கதையில் இரண்டு பிரதான பாத்திரங்கள். அவை அன்பும் காதலும் கொண்ட வெள்ளை அன்னமான இளவரசி ஓடெட்டாக மற்றும் தந்திரமும் வஞ்சமும் கொண்ட மந்திரவாதியின் பெண்ணாகிய கருப்பு அன்னமான ஒடீலாக என்ற இரு வேடங்களிலும் ஒரே கதாநாயகியே நடிக்கவேண்டும் என விரும்புகிறார் நாடக இயக்குநர். 

நாடகத்தின் கதாநாயகியாக நினா அறிவிக்கப்பட்டு, நாடகப் பயிற்சி ஆரம்பிக்கிறது. பயிற்சியில் வெள்ளை அன்னத்தின் வேடத்துக்கு உரிய நடனத்தை, நினா சிறப்பாக வெளிப்படுத்துகிறாள். ஆனாள், கறுப்பு அன்னத்தின் நடனத்தை சரியாக வெளிப்படுத்த இயலாமல் தடுமாறுகிறாள். கருப்பு அன்ன வேடத்தில் திருத்தங்களைச் சொல்லி அதட்டிக் கொண்டேயிருக்கும் நாடக இயக்குநரான தாமஸின் ஆணைகள் அவளை மிரள வைக்கின்றன.

இந்த நாடக ஒத்திகைக்கு வரும் லிலி என்ற பெண், தனது வேடத்தைப் பறித்துக்கொள்ள சதி செய்வதாக நினா எண்ணணுகிறாள். இதனால் அவள் மிகுந்த மன அழுத்தத்திற்கு உள்ளாக்கிறாள். இதன் விளைவாக அவள் அடையும் உளப்பாதிப்பு அவள் முன் விசித்திரமான உருவங்களை தோற்றுவித்து குழப்பமான அனுபவத்திற்கு உட்படுத்துகிறது. இவை அவ்வப்போது அவளுக்குத் தோன்றி குழப்புகின்றன. இதனால் நடன நிகழ்சியன்று காலையில் தாமதமாக துயிலெழுகிறாள். தன் தாய் தடுத்தும் கேளாமல், அவசர அவசரமாக ஒப்பனைகளையும் செய்துகொண்டு, பார்வையாளர்கள் மத்தியில் வெள்ளை அன்னமாக நடனமாடுகிறாள் அப்போது கீழே விழும் நினா மீண்டும் சுதாரித்து எழுந்து ஆடி அந்தக் காட்சியை முடிக்கிறாள்.

அடுத்த காட்சிக்கு கறுப்பு அன்னமாக ஒப்பனை செய்துகொள்ள ஒப்பனை அறைக்கு வரும் நினாவைப் பார்த்து, அங்கு, கறுப்பு அன்ன உடையணிந்து கொண்டு இருக்கும் லிலி அவளைப் பார்த்து நீ கீழே விழுந்ததால், இனி கறுப்பு அன்னமாக நடனமாடப் போவது நான் தான் என்கிறாள். இதனால் கோபமுற்று அவள் வயிற்றில் ஒரு கண்ணாடித் துண்டால் குத்திக் கொன்று பின்னர், லிலியின் உடலை அங்கேயே மறைத்தும் விடுகிறாள். கோபத்தில், அவளது கண்கள் சிவக்க, அவளது கைகள், மெல்ல மெல்ல கறுப்பு அன்னத்தின் இறக்கைகளாக மாறுகிறது. கறுப்பு அன்னமாகவே முழுவதாக அவள் மாறிவிட்டதை அவள் உணர்கிறாள். வெளியே வந்து மேடையில் ஆக்ரோஷமாக ஆடுகிறாள். பார்வையாளர்கள் மெய் மறந்து போகிறார்கள்

இதன்பின், மறுபடியும் வெள்ளை அன்னமாக உடைமாற்றிக்கொள்ள ஒப்பனை அறைக்கு வரும் நினா, அங்கே லிலியின் உடலைக் காணாமல் தவிக்கிறாள். அப்போது கதவு தட்டப்படுகிறது. திறந்தால் வெளியே லிலி. நினாவின் நடனத்தை பாராட்டுகிறாள். பெரும் குழப்பத்துக்கு ஆளாகிறாள் நினா. தனது வயிற்றை எதேச்சையாகப் பார்க்க, அவளது வயிற்றில் இருந்து ரத்தகாயம். அந்தக் காயத்தினுள், ஒரு கண்ணாடித்துண்டு.

நினா வெள்ளை அன்னமாக மாறி நடனத்தின் இறுதிப் பகுதியில் ஆடுகிறாள். கடைசியில் வெள்ளை அன்னம் தற்கொலை செய்து கொள்ள வேண்டும். உயரமான பகுதியிலிருந்து கீழே இருக்கும் மெத்தையில் குதிக்கிறாள். பார்வையாளர்கள் ஆர்ப்ப‌ரிக்க, தாமஸ் ஓடி வருகிறார். நினாவின் வயற்றிலிருந்து ரத்தம் வழிந்து கொண்டிருக்க, நான் நன்றாக ஆடியதாக நினைக்கிறேன் என்று சொல்லி மயங்கிவிடுகிறாள்.


</doc>
<doc id="404584" url="https://ta.wikipedia.org/wiki?curid=404584" title="ஊக்சுமால்">
ஊக்சுமால்

ஊக்சுமால் (Uxmal) என்பது, தற்போதைய மெக்சிக்கோவில் உள்ள ஒரு பழங்கால, செந்நெறிக் காலத்தைச் சேர்ந்த மாயர் நகரம். மெக்சிக்கோவில் உள்ள பலெங்கே, சிச்சென், கலக்முல்; பெலிசேயில் உள்ள கராக்கோல், சுனான்துனிச்; குவாதமாலாவில் உள்ள திக்கல் ஆகியவற்றுடன், ஊக்சுமாலும் ஒரு மிக முக்கியமான தொல்லியல் களங்களுள் ஒன்றாகக் கருதப்படுகின்றது. பூக் பகுதியில் அமைந்துள்ள இது இப்பகுதியின் முதன்மைக் கட்டிடக்கலைப் பாணியைக் கூடிய அளவு வெளிப்படுத்தும் மாயா நகரங்களுள் ஒன்றாகக் கருதப்படுகின்றது. இதன் முக்கியத்துவம் காரணமாக இது ஒரு யுனெசுக்கோ உலக பாரம்பரியக் களமாக அறிவிக்கப்பட்டுள்ளது.

இது, மெக்சிக்கோவின் யுக்கட்டான் மாநிலத்தின் தலை நகரமான மெரிடாவுக்குத் தெற்கே அதிலிருந்து 62 கிலோமீட்டர் தொலைவில் உள்ளது. இந்நகரின் கட்டிடங்கள் அவற்றின் அளவுக்கும், அலங்காரங்களுக்கும் பெயர் பெற்றவை. "சக்பெசு" என அழைக்கப்படும் பழங்கால வீதிகள் கட்டிடங்களை இணைப்பதுடன், இன்றைய மெக்சிக்கோவில் உள்ள சிச்சென் இட்சா; இன்றைய பெலிசேயில் உள்ள கராக்கோல், சுனன்துனிச்; இன்றைய குவாதமாலாவில் உள்ள திக்கல் ஆகிய நகரங்களை இணைப்பதற்காகவும் அமைக்கப்பட்டன. 

கட்டிடங்கள், பூக் பாணியில் அமைந்தவை. கரடுமுரடற்ற குட்டையான சுவர்களின் மேற்பகுதி மாயர்களின் குடிசைகளின் அடிப்படையிலான அலங்காரப் பட்டைகளுடன் முடிவடைகின்றது. இவை தூண்களையும் (குடிசைகளின் சுவர்களில் பயன்படுத்தப்பட்ட புற்கள்), சரிவக வடிவங்களையும் (புல் வேய்ந்த கூரைகள்) பிரதிநிதித்துவப் படுத்துகின்றன. சுருள் வடிவப் பாம்புகளும், பல வேளைகளில் இரட்டைத் தலைப் பாம்புகளும் மழைக் கடவுள் "சாக்"கின் முகமூடிகளில் பயன்படுத்தப்பட்டுள்ளன. 

வேண்டிய உயரத்தை அடைவதற்கும், முக்கியமான கனவளவுகளைப் பெறுவதற்கும் நிலத்தின் தன்மையைக் கட்டிடங்களில் சாதகமாகப் பயன்படுத்தியுள்ளனர். ஐந்து தளங்களைக் கொண்ட மந்திரவாதியின் பிரமிடு, 1,200 சதுர மீட்டர்களுக்கு (12,917 சதுர அடி) மேற்பட்ட பரப்பளவைக் கொண்ட ஆளுனரின் மாளிகை என்பன இவற்றுள் அடங்கும். 

இதன் தற்போதைய பெயர் மும்முறை கட்டப்பட்டது என்னும் பொருள் தரும் "ஒக்ஸ்மால்" என்னும் சொல்லில் இருந்து பெறப்பட்டதாகக் கருதப்படுகிறது. இது இவ்விடத்தின் பழமையையும், எத்தனை முறை இது மீளக் கட்டப்பட்டது என்பதையும் குறிப்பதாக இருக்கக்கூடும். இக்கருத்தோடு முரண்படுபவர்களும் உள்ளனர். "வர இருப்பது, எதிர் காலம்" என்னும் பொருளுடைய "உச்மால்" என்னும் சொல்லில் இருந்து நகரத்தின் பெயர் பெறப்பட்டிருக்கலாம் என்ற கருத்தும் முன்வைக்கப்பட்டுள்ளது. இது ஒரு கண்ணுக்குத் தெரியாத நகரம் என்றும், குள்ள அரசனின் மந்திர வித்தையால் ஒரே இரவில் கட்டப்பட்டது என்றும் ஐதீகங்கள் உள்ளன. இதை அடிப்படையாகக் கொண்ட "ஊக்சுமாலின் குள்ள மந்திரவாதி" என்னும் மாயர்களின் கதை ஊக்சுமாலைப் பின்னணியாகக் கொண்டு எழுந்தது.

மீளமைப்பு வேலைகள் இடம்பெறுவதற்கு முன்பே, பல மாயன் நகரங்களுடன் ஒப்பிடும்போது, ஊக்சுமால் நல்ல நிலையில் இருந்தது. கட்டிடத்தை உறுதியாக வைத்திருப்பதற்குச் சாந்தில் தங்கியிராமல், நடுவில் காங்கிறீட்டையும், வெளிப்புறம் நன்கு வெட்டப்பட்ட கற்களையும் பயன்படுத்தி மீளமைப்பு வேலைகள் செய்யப்பட்டன. இங்குள்ள கட்டிடக்கலையை நேர்த்தியிலும், அழகிலும் பலன்கேயின் கட்டிடக்கலையுடன் மட்டுமே ஒப்பிடலாம். மாயாக் கட்டிடக்கலையின் பூக் பாணியே இங்கு முதன்மை பெற்று விளங்குகிறது. இது சிறப்பாகப் பாதுகாக்கப்பட்ட நிலையில் இருப்பதால், வருபவர் ஒருவர் பழைய காலத்தில் ஒரு முழுமையான சடங்கு மையம் எவ்வாறு இருந்திருக்கும் என அறிந்துகொள்வதற்கு உதவக்கூடிய மிகக் குறைவான நகரங்களுள் இதுவும் ஒன்று.

கட்டிடங்களை மீளமைப்பதற்காக உக்சுமால் சுற்றுலாத் தலத்தில் பல வேலைகள் செய்யப்பட்டிருந்தாலும், தொல்லியல் அகழ்வாய்விலும், ஆய்விலும் முறையான வேலைகள் குறைவாகவே மேற்கொள்ளப்பட்டு உள்ளன.


</doc>
<doc id="404591" url="https://ta.wikipedia.org/wiki?curid=404591" title="கை பாக்சு">
கை பாக்சு

கை பாக்சு ("Guy Fawkes", ; ஏப்ரல் 13, 1570 – சனவரி 31, 1606), அல்லது இசுப்பானியருக்காகப் போராடியபோது கைய்டொ பாக்சு ("Guido Fawkes") 1605ஆம் ஆண்டில் தோல்வியில் முடிந்த வெடிமருந்து சதித்திட்டத்தை தீட்டிய ஆங்கில கத்தோலிக்க குழுவில் உறுப்பினராக இருந்தவர்.

பாக்சு பிறந்ததும் வளர்ந்ததும் யார்க்கிலாகும். பாக்சு எட்டு அகவையராக இருக்கும்போதே அவரது தந்தை இறந்தார்; அவரது அன்னை இரண்டாம் முறையாக திருமணம் செய்தவர் ஆங்கிலத் திருச்சபைக்கு எதிரான கத்தோலிக்கர். பாக்சும் கத்தோலிக்கராக மாற்றப்பட்டார். ஐரோப்பிய கண்டம் சென்று கத்தோலிக்க எசுப்பானியாவிற்கும் சீர்திருத்த டச்சுக்காரர்களுக்கும் இடையேயான எண்பதாண்டுப் போரில் எசுப்பானியர் அணியில் பங்கேற்றார். இங்கிலாந்தில் கத்தோலிக்கப் புரட்சிக்கு ஆதரவு நாடி எசுப்பானியாவிற்குச் சென்று தோல்வியுற்றார். அங்கு தாமசு வின்டூரை சந்தித்து இருவரும் இங்கிலாந்திற்குத் திரும்பினர்.

வின்டூர் பாக்சிற்கு இராபர்ட்டு கேட்சுபியை அறிமுகப்படுத்தினார். கேட்சுபி கொன்று கத்தோலிக்க முடியாட்சியை அரியணை ஏற்றத் திட்டம் தீட்டிக் கொண்டிருந்தார். சதியாளர்கள் பிரபுக்கள் அவையின் கீழே இருந்த அறையை வாடகைக்கு எடுத்து அங்கு வெடிமருந்தை சேகரித்து வைக்கும் பொறுப்பை கை பாக்சிடம் கொடுத்தனர். பெயரில்லாக் கடிதம் ஒன்றினால் எச்சரிக்கை பெற்ற அதிகாரிகள் வெஸ்ட்மின்ஸ்டர் அரண்மனை முழுமையும் நவம்பர் 5, 1605 அன்று சோதனை நடத்தினர். கை பாக்சு வெடிமருந்துப் பொருட்களை சேகரித்து அவற்றிற்கு பாதுகாப்பாக இருந்ததைக் கண்டறிந்தனர். அடுத்த சில நாட்கள் கை பாக்சு தீவிரமான விசாரணைக்கும் சித்திரவதைக்கும் ஆளாக்கப்பட்டார். இறுதியில் பாக்சு குற்றத்தை ஒப்புக்கொண்டார். உடனே அவருக்கு சனவரி 31 அன்று தேசத்துரோகிகளுக்கு கொடுக்கப்பட்டு வந்த கடுமையான தண்டனையான குதிரையில் கட்டி இழுத்துவந்து தூக்கிலிடப்பட்டு, பின்னர் நான்கு துண்டாக வெட்டப்படுதல் என்ற தண்டனை விதிக்கப்பட்டது. ஆனால் தூக்குமேடையிலிருந்து கீழே விழுந்து கழுத்து உடைந்து இறந்தார்; இதனால் தனக்கான கொடூரமான தண்டனையிலிருந்து தப்பித்தார்.

வெடிமருந்து சதித்திட்டத்தின் குறியீடாக கை பாக்சு அறியப்படுகிறார். இந்த சதித்திட்டத்தின் தோல்வி "கை பாக்சு நாள்" (நவம்பர் 5, 1605) என பிரித்தானியாவில் கொண்டாடப்படுகின்றது. வழமையாக கை பாக்சின் கொடும்பாவி சொக்கப்பனையாக எரிக்கப்படுகிறது; கூடவே வாணவெடி காட்சிகளும் நடைபெறுகின்றன.

நவம்பர் 5, 1605இல் இலண்டன் மக்கள் மன்னர் கொலை முயற்சியிலிருந்து தப்பித்ததை சொக்கப்பனை ஏற்றியும் வாணவெடிகளை வெடித்தும் கொண்டாடத் தூண்டப்பட்டனர்.. ஒவ்வொரு நவம்பர் 5ஆம் நாளும் நன்றி தெரிவிப்பு நாளாகக் கொண்டாடப்பட வேண்டும் என்று நாடாளுமன்றத்தில் சட்டம் இயற்றப்பட்டது. இது 1859வரை செயற்பாட்டில் இருந்தது. சதித் திட்டத்தில் ஈடுபட்ட 13 பேரில் ஒருவராக இருந்தபோதும் இந்த சதித்திட்டத்தின் ஒரே அடையாளமாக கை பாக்சு தொடர்புபடுத்தப்படுகிறார்.

பிரித்தானியாவில், நவம்பர் 5 , கை பாக்சு இரவு, கை பாக்சி நாள், சதி இரவு, சொக்கப்பனை இரவு எனப் பல்வேறு பெயர்களில் கொண்டாடப்படுகின்றது. 1650களிலிருந்து சொக்கப்பனையுடன் வாணவேடிக்கைகளும் நிகழ்கின்றன. 1673இல் முடி சூடவிருந்த இளவரசர் இங்கிலாந்தின் இரண்டாம் யேம்சு கத்தோலிக்கராக மாறியதை பொதுவில் அறியப்படுத்திய பிறகு கொடும்பாவியை கத்தோலிக்க திருத்தந்தையாக பாவித்து கொளுத்துவது மரபாயிற்று. இதேபோன்று பொதுமக்களின் கோபத்திற்கு ஆளான பவுல் குருகர், மார்கரெட் தாட்சர் போன்றோரின் கொடும்பாவிகளும் எரிக்கப்பட்டுள்ளன. "கை" கொடும்பாவியை வழமையாக சிறுவர்கள் பழையத் துணிகள், செய்தித்தாள்களிலிருந்து உருவாக்குவர்; முகமூடியையும் தரிப்பர். 19ஆம் நூற்றாண்டில், "கை" என்ற சொல் வழமையல்லா உடை உடுத்தியவரைக் குறிப்பதாக இருந்தது. ஆனால் அமெரிக்க ஆங்கிலத்தில் இச்சொல்லிற்கான இழிவுபடுத்தும் தன்மை தொலைந்து எந்த ஆண்மகனையும் குறிப்பதாக அமைந்துள்ளது.

யார்க் பல்கலைக்கழகத்தின் வரலாற்றுப் பேராசிரியர் ஜேம்சு சார்ப்பு, "நாடாளுமன்றத்தில் உண்மையான நோக்கங்களுடன் நுழைந்த கடைசி மனிதன்" என பாராட்டப்பட வேண்டும் எனக் குறிப்பிடுகிறார்.

வில்லியம் ஆரிசன் ஐன்சுவர்த் 1841ஆம் ஆண்டில் பதிப்பித்த "கை பாக்சு அல்லது வெடிமருந்து தேசத்துரோகம்" என்ற வரலாற்றுக் காதல்கதையில் பாக்சை பொதுக்கருத்தியலில் ஏற்றுக்கொள்ளக்கூடிய பாத்திரமாகப் படைத்துள்ளார். பின்னாட்களில் சிறுவர் சித்திரக்கதைகளிலும் மதிப்புக்குறைந்த புதினங்களிலும் "வீரமிகு கதாநாயகனாக" சித்தரிக்கப்பட்டார். லெவிசு கால் என்ற வரலாற்றாசிரியரின் கூற்றுப்படி இருபதாம் நூற்றாண்டில் கை பாக்சு "தற்கால அரசியல் கலாசாரத்தில் ஓர் முதன்மை அடையாளமாக", அவருடைய முகம் " பின்நவீனத்துவ அரசின்மையை வெளிப்படுத்தும் கருவியாக" உள்ளது. காட்டாக கற்பனையான பாசிச இங்கிலாந்தை எதிர்க்கும் "வீ ஃபோர் வென்டேட்டா" தொடர் புதினத்தில் கை பாக்சு முகமூடியை வீ போட்டுள்ளார். 

குறிப்புகள்
மேற்சான்றுகள்
நூற்கோவை



</doc>
<doc id="404600" url="https://ta.wikipedia.org/wiki?curid=404600" title="இராபர்ட்டு கேட்சுபி">
இராபர்ட்டு கேட்சுபி

இராபர்ட்டு கேட்சுபி ("Robert Catesby", பிறப்பு மார்ச்சு 3, 1572 முன்பில்லை, இறப்பு நவம்பர் 8, 1605) 1605ஆம் ஆண்டில் தோல்வியில் முடிந்த வெடிமருந்து சதித்திட்டத்தை தீட்டிய ஆங்கில கத்தோலிக்க குழுவின் தலைவராக இருந்தவர்.

வார்விக்சையரில் பிறந்தகேட்சுபி அருகிலுள்ள ஆக்சுபோர்டில் கல்வி கற்றார். அவரது குடும்பம் முதன்மையான ஆங்கிலத் திருச்சபைக்கு எதிரான கத்தோலிக்கர்கள். அக்காலத்தில் பல்கலைக்கழகத்தில் படிப்பதாயிருந்தால் மன்னரே இங்கிலாந்து திருச்சபையின் முதன்மையானவர் என்று உறுதிமொழி ("Oath of Supremacy") எடுக்க வேண்டியிருந்தது. ஆங்கிலத் திருச்சபையை எதிர்த்ததால் இந்த உறுதிமொழியை எடுக்க விரும்பாது பட்டப்படிப்பை முடிக்காமலே கல்லூரியை விட்டார். 1593இல் அவர் சீர்திருத்த திருச்சபைப் பெண்ணைத் திருமணம் செய்து கொண்டார். இவர் மூலம் இரண்டு ஆண் மகவுகளையும் பெற்றார். தனது தந்தையும் மனைவியும் இறந்த பின்னர் மீண்டும் கத்தோலிக்கத்திற்குத் திரும்பினார். 1601இல் எசெக்சு புரட்சியில் பங்கேற்றார். அதனால் சிறை பிடிக்கப்பட்டு அபராதம் விதிக்கப்பட்டார்.


</doc>
<doc id="404615" url="https://ta.wikipedia.org/wiki?curid=404615" title="எத்தியோப்பிய உள்நாட்டுப் போர்">
எத்தியோப்பிய உள்நாட்டுப் போர்

எத்தியோப்பிய உள்நாட்டுப்போரானது ("Ethiopian Civil War") 12 செப்டம்பர் 1974 அன்று அரசர் ஹைலி_செலாசிக்கு எதிராக மாக்சிச-லெனினிச பாதுகாப்பு படைகள், காவல், பிராந்திய இராணுவம் ஆகியவற்றின் ஒருங்கிணைப்புக் குழுவால் (சமதர்மவாத எத்தியோப்பாவின் இடைக்கால இராணுவ அரசாங்கம்) தொடங்கப்பட்ட  இராணுவப்_புரட்சி ஆகும். கிளர்ச்சியாளர்களின்  கூட்டணியான எத்தியோப்பிய மக்களின் புரட்சிகர மக்களாட்சி முன்னணி (EPRDF), 1991-ல் அரசை வீழ்த்தும் வரை இப்போர் நடந்தது. இப்போரில் குறைந்தபட்சம் 14 லட்ச மக்கள் உயிரிழந்தனர்.  
மார்ச் 1975 ஆம் ஆண்டு கிளர்ச்சியாளர்களால் மன்னராட்சி ஒழிக்கப்பட்டது. இளவரசர் அச்பாவ் வோச்சென் லண்டனில் நாடு கடந்து வாழ்ந்து வந்தார். ஏனைய பல அரச குடும்பத்தினரும் இலண்டனில் வசித்து வந்தனர். புரட்சியின் போது எத்தியோப்பாவில் இருந்த ஏனைய அரச குடும்பத்தினர் சிறைப்படுத்தப்பட்டனர்.   சிறையிலடைக்கப்பட்டவர்களில், இளவரசர் வோச்செனின் தந்தை ஹைலி செலாசி, அவரின் முதல் திருமணத்தின் வழி வந்த மகள் இளவரசி சிகயேகு, அவரின் சகோதரி இளவரசி டேனக்னேவொர்க் மற்றும் பல  உறவினர்களும் அடங்குவர். 1975 ல் இளவரசரின் தந்தை ஹைலி செலாசியும், 1977ல் அவரின் மகள் இளவரசி சிகயேகுவும் சிறையில் மரணமடைந்தனர். 1988 வரை அரச குடும்பத்தைச் சேர்ந்த  பெண்களும்   1989  வரை ஆண்களும்  சிறையிலடைக்கப்பட்டிருந்தனர். 1975-77 களில் சமதர்மவாத எத்தியோப்பாவின் இடைக்கால இராணுவ அரசாங்கம் (Derg) அதன் அரசியல் எதிரிகளை அகற்றியது. இக்குழுவுக்கு எதிராக எத்தியோப்பிய சிவப்பு தீவிரவாதத்தை அறிவித்தல் மற்றும் தூண்டுவித்தலின் விளைவாக இந்த நடவடிக்கை  எத்தியோப்பிய மக்கள் புரட்சிகர கட்சி (EPRP) போன்ற எதிர்க்கட்சிக் குழுக்களின் மீது எடுக்கப்பட்டது. இக்குழுவைப் போல எத்தியோப்பிய மக்கள் புரட்சிகர கட்சியும் மாக்சிச-லெனினிசத்தைச் சேர்ந்ததாகும்.  மரண தண்டனை, கொலை, சித்திரவதை போன்ற கொடூர உத்திகள் இருதரப்பினராலும் கையாளப்பட்டன. பல ஆயிரக்கணக்கான அப்பாவி மக்கள் எவ்வித விசாரணையுமின்றி சிறைப்படுத்தப்பட்டனர்.

எத்தியோப்பிய சிவப்பு தீவிரவாதமானது இக்கொடூரமான போரின்  நகர்புற கொரில்லா அத்தியாயமாகும். எரித்திரிய விடுதைலைக்காகப் போராடிய கொரில்லா வீரர்களையும்,  ஏனைய கிளர்ச்சி குழுக்களான பழமைவாத முடியாட்சிக்கு ஆதரவான எத்தியோப்பிய மக்களாட்சி ஒன்றியம் (EDU),  தீவிர இடதுசாரிக் கட்சியான எத்தியோப்பிய மக்கள் புரட்சிகர கட்சி (EPRP) ஆகியவற்றையும் அரசாங்கம் ஆட்சியிலிருந்தவரை எதிர்த்து போராடியது.  இக்கலகத்தில் டிக்ரயன் மக்கள் விடுதலை முன்னணி  (TPLF), வெற்றியாளராக மாறியது. அச்சமயத்தில் டிக்ரயன் மக்கள் விடுதலை முன்னணி ஒரு சிறிய குழுவாகும். சமதர்மவாத எத்தியோப்பாவின் இடைக்கால இராணுவ அரசாங்கம் (Derg)  1978 இன் செமின் ஜெமச்ச வரை இவர்களுக்கெதிரான தீவிர பிரச்சாரத்தை முன்னெடுக்கவில்லை. 

அதே நேரத்தில்  சமதர்மவாத எத்தியோப்பாவின் இடைக்கால இராணுவ அரசாங்கம் (Derg) சோமாலியப் படையெடுப்பை 1977 ல் எதிர்கொள்ள வேண்டியிருந்தது. சோமாலி மக்கள் அதிகம் வாழும் எத்தியோப்பாவின் கிழக்குப் பகுதிகளை சோமாலியா ஒருங்கிணைக்கப் பார்த்தது. சோவியத் ஒன்றியம் மற்றும் கியூபாவின் இராணுவ உதவியுடன் எத்தியோப்பிய இராணுவம் சோமாலி இராணுவத்தைத் தோற்கடித்தது. சோமாலி இராணுவம் மேற்கு சோமாலி விடுதலை முன்னணியால் ஆதரிக்கப்பட்டிருந்தது. சமதர்மவாத எத்தியோப்பாவின் இடைக்கால இராணுவ அரசாங்கத்தின் கீழ் ஆப்பிரிக்காவில் உள்ள நாடுகளில்  வார்சா உடன்பாட்டின் நெருங்கிய நட்பு நாடாக  எத்தியோப்பியா மாறியது.  மேலும் சோவியத் ஒன்றியம், லிபியா, கிழக்கு ஜெர்மனி, கியூபா, வட கொரியாஆகிய நாடுகளின் பலமான இராணுவ உதவியுடன் எத்தியோப்பியா அப்பகுதியின் இராணுவ பலமிக்க நாடாக மாறியது. பெரும்பாலான தொழில் நிறுவனங்களும், தனியார் நில உடைமைகளும் 1975ல் சமதர்மவாத எத்தியோப்பாவின் இடைக்கால இராணுவ அரசாங்கத்தால் (Derg) நாட்டுடமையாக்கப்பட்டன.

புரட்சியின் போது, சமதர்மவாத எத்தியோப்பாவின் இடைக்கால இராணுவ அரசாங்கத்தின் (Derg) முக்கிய முழக்கமான "உழுபவனுக்கே நிலம் சொந்தம்" என்பதை நிலக்கிழார்களிடம் இருந்த நிலத்தை அதனை உழுபவர்களிடம் மறுபகிர்வு செய்ததன் மூலம் பூர்த்தி செய்தது.


</doc>
<doc id="404619" url="https://ta.wikipedia.org/wiki?curid=404619" title="நன்னம்பிக்கை">
நன்னம்பிக்கை

நன்னம்பிக்கை (Optimism) என்பது ஒருவித மனப்பான்மையாகும். ஒரு குறிப்பிட்ட முயற்சியின் விளைவு, பொதுவாக, நேர்மறையாகவும் சாதகமானதாகவும், விரும்பத்தக்கதாகவும் இருக்கும் என்பதை பிரதிபலிக்கும் ஒரு நம்பிக்கையாகும். நன்னம்பிக்கையாளர்கள் மற்றும் இழநம்பிக்கையாளர்களின் மனப்பாங்கினை விளக்குவதற்கு பயன்படுத்தப்படும் ஒரு பொதுவான மரபுத்தொடரானது, "பாதியளவு நீர் நிரப்பப்பட்ட கண்ணாடிக் கோப்பையை பார்க்கும் நன்னம்பிக்கையாளர் பாதியளவு நீர் நிரம்பியுள்ளதாகவும், இழநம்பிக்கையாளர்கள் பாதியளவு காலியாக உள்ளதெனவும் கூறுவர்" என்கிறது.

நன்னம்பிக்கை என்பதற்கன ஆங்கில வார்த்தை optimism என்பது "சிறந்தது" என்று பொருள் தரக்கூடிய இலத்தீன் மொழிச் சொல் optimum என்ற வார்த்தையிலிருந்து வருவிக்கப்பட்டுள்ளது. இந்த வார்த்தையின் பொருளானது, ‘எந்த ஒரு குறிப்பிட்ட சூழலில் இருந்தும் சாத்தியமாகக்கூடிய சிறந்த விளைவுகளை எதிர்நோக்கும் நம்பிக்கை’ என வரையறுக்கப்படுகிறது. உளவியலில் இது பொதுவாக நன்னம்பிக்கை மனப்பான்மை என குறிப்பிடப்படுகிறது. ஆகையால், இது எதிர்கால நிலைமைகள் சிறப்பானவற்றிற்காக வேலை செய்யும் என்ற நம்பிக்கையை பிரதிபலிப்பதாக உள்ளது. 

நன்னம்பிக்கை சார்ந்த கோட்பாடுகள் மனநிலை சார் மாதிரிகள் மற்றும் விளக்கமளிக்கும் பாணியிலான மாதிரிகள் ஆகியவை அடங்கும். நம்பிக்கைத்தன்மையை அளவிடுவதற்கான முறைகள், தத்துவார்த்த அமைப்புகளினால், நன்னம்பிக்கையின் உண்மையான வரையறையை அடிப்படையாகக் கொண்டு வாழ்வியல் சார்புநிலை சோதனை போன்ற வெவ்வேறு வடிவங்களிலமைந்த சோதனைகளும், விளக்கவியல் பாணியில், நன்னம்பிக்கையை சோதித்தறியும் விதத்தில் வடிவமைக்கப்பட்ட கற்பித்துக் கூறுதல் பாணி வினாப்பட்டி போன்றவையும் வளர்த்தெடுக்கப்பட்டுள்ளன
நன்னம்பிக்கை மற்றும் இழநம்பிக்கை போன்ற மனவியல்புகள் ஓரளவு மரபு வழி சார்ந்தவையாக இருக்கலாம். மேலும், ஒரு குறிப்பிட்ட அளவிற்கு உயிரியல் சார் நடத்தைக்கூறுகளை பிரதிபலிப்பதாக இருக்கலாம். இத்தகைய மனப்பாங்குகள் குடும்பச் சூழல் உள்ளிட்ட சூழ்நிலைக் காரணிகளாலும் உருவாக்கப்படலாம். சிலர் இத்தகைய மனப்பாங்கு கற்றுக்கொடுக்கப்படலாம் எனவும் கூறுகிறார்கள். நன்னம்பிக்கை என்பது உடல் நலத்துடனும் தொடர்பு படுத்தப்படலாம். 

ஆய்வாளர்கள் இந்த சொல்லை அவரவர் ஆய்வுகளுக்குத் தகுந்தவாறு கையாண்டுள்ளனர். மற்ற எந்தவொரு குணாதிசயக்கூற்றினையும் போல நன்னம்பிக்கைப் பாங்கினையும் மதிப்பிட வாழ்வியல் சார்புநிலை சோதனையைப்  போன்ற பலவித சோதனைகள் உள்ளன. மனநிலை சார்ந்த நன்னம்பிக்கை மற்றும் இழநம்பிக்கை வகை மாதிரிக்குப் பொருத்தமாக தொடர்புடைய நபர்களிடம் அவர்கள் எதிர்வரும் விளைவுகளை நேர்மறையாக எதிர்பார்க்கிறார்களா? அல்லது எதிர்மறையாக எதிர்பார்க்கிறீர்களா? என்ற வகை வினாக்களைக் கேட்பதன் மூலம் மதிப்பிடலாம். (கீழே காண்க). வாழ்வியல் சார்புநிலை சோதனை தகவல்கள் தனித்தனியான நன்னம்பிக்கை மற்றும் இழநம்பிக்கை மதிப்புகளை ஒவ்வொரு தனிநபருக்கும் தருகின்றன. நடத்தையியல்ரீதியாக, இந்த இரு வித மதிப்பீட்டு எண்ணிக்கைகளும் ஒன்றுக்கொன்று r = 0.5 என்ற அளவில் தொடர்புக் கெழுவினைக் கொண்டுள்ளன. இந்த அளவுகோலில், நன்னம்பிக்கைக்கான மதிப்பீட்டு எண்ணிக்கைகள் சிறப்பான விளைவுகளை தொடர்புகளில் கணிக்க முடிகிறது. உயர்ந்த சமூக நிலை, மற்றும் ஆபத்தைப் பின் தொடர்ந்து வரும் குறைக்கப்பட்ட நல்வாழ்வின் இழப்பு உடல் நலத்தைப் பாதுகாத்துக் கொள்ளும் நடத்தை ஆகியவை நன்னம்பிக்கையோடு இணைந்துள்ள அதே வேளையில், உடல் நலத்தைப் பாதிக்கும் நடத்தைகள் இழநம்பிக்கையோடு இணைந்துள்ளன. 

ஒரு சிலர்  சமூக விருப்பு போன்ற காரணிகளில் எவ்வித வேறுபாடுமற்ற சூழலில் நன்னம்பிக்கையும், இழநம்பிக்கையும் ஒரே பரிமாணத்தின் இரு முனைகள் என்று விவாதிக்கின்றனர். இருப்பினும், உறுதிப்படுத்தும் காரணி பகுப்பாய்வானது இரு பரிமாண மாதிரியை ஆதரிக்கிறது. மேலும், இரு பரிமாணங்களும் வெவ்வேறு விளைவுகளைக் கணிக்கின்றன. மரபியல் சார் கோட்பாடு இந்த சார்பின்மையை உறுதி செய்வது இழநம்பிக்கை மற்றும் நன்னம்பிக்கை இரண்டுமே உள்ளார்ந்த தனித்த பண்புகள் எனவும், வகை மாதிரியான தொடர்புக்கெழுவானது பொதுவான நன்னலம் மற்றும் குடும்பச் சூழல்கள் போனற காரணிகளால் விளைபவை என்பதையும் சுட்டிக்காட்டுகிறது.


</doc>
<doc id="404622" url="https://ta.wikipedia.org/wiki?curid=404622" title="மனோரதம்">
மனோரதம்

மனோரதம் 1955 ஆம் ஆண்டு வெளியான ஒரு இந்திய மொழிமாற்றுத் தமிழ்த் திரைப்படமாகும்.
1954 ஆம் ஆண்டு வெளியான "நடசேகரா" (natāśēkhara) என்ற கன்னடத் திரைப்படத்தின் மொழிமாற்றுப் படமாகும். சி. வி. ராஜு இயக்கத்தில் வெளியான இத்திரைப்படத்தில் கல்யாண் குமார், வித்யாவதி, சந்தியா மற்றும் பலர் நடித்துள்ளனர். இத்திரைப்படத்தின் வசனம், பாடல்களை எழுதியவர் தஞ்சை ராமையாதாஸ்.



</doc>
<doc id="404624" url="https://ta.wikipedia.org/wiki?curid=404624" title="அபு சிம்பெல் கோயில்கள்">
அபு சிம்பெல் கோயில்கள்

அபு சிம்பெல் கோயில்கள் என்பது தெற்கு எகிப்தில், சூடானின் எல்லையை அண்டிக் காணப்படும் நூபியா என்னும் ஊரில் அபு சிம்பெல் என்னும் இடத்தில் உள்ள இரண்டு பாரிய பாறைக் கோயில்களைக் குறிக்கும். இக்கோயில்கள், அசுவானுக்குத் தென்மேற்கே 230 கிலோமீட்டர் தொலைவில் (சாலை வழியாக 300 கிலோமீட்டர்) நாசர் ஏரியின் மேற்குக் கரையில் அமைந்துள்ளன. இக்கோயில் தொகுதி, நூபிய நினைவுச் சின்னங்கள் என அறியப்படும் யுனெசுக்கோ பாரம்பரியக் களத்தின் ஒரு பகுதியாகும். மேற்படி பாரம்பரியக் களம் அபு சிம்பலில் இருந்து அசுவானுக்கு அருகில் உள்ள பிலே வரையுள்ள பகுதிகளை உள்ளடக்குகிறது. கிமு 13 ஆம் நூற்றாண்டில், பாரோ இரண்டாம் ராமேசசுவின் 19 ஆவது வம்ச ஆட்சிக் காலத்தில், மலை முகப்புப் பாறைகளில் இந்த இரட்டைக் கோயில்கள் முதன் முதலாகக் குடையப்பட்டன. இக்கோயில்கள், அரசருக்கும், அரசி நெஃபெர்தாரிக்கும் அழியா நினைவுச் சின்னமாக அமைவதுடன், அரசர், காடேசுச் சண்டையில் பெற்ற வெற்றியையும் நினைவு கூர்கின்றன. இங்குள்ள அரசரினதும், அரசியினதும் பாரிய சிற்பங்கள் அடையாளச் சின்னங்களாக ஆகியுள்ளன.

இக்கோயில்கள் 1968 ஆம் ஆண்டில் அவற்றின் இடத்திலிருந்து, அசுவான் உயர் அணை நீர்நிலைக்கு மேலாக இருக்கும்படி செயற்கையாக அமைக்கப்பட்ட குன்று ஒன்றுக்கு முழுமையாக இடமாற்றம் செய்யப்பட்டது. நைல் ஆற்றுக்குக் குறுக்காகப் பாரிய அசுவான் உயர் அணை கட்டப்பட்டு நாசர் ஏரி உருவாக்கப்பட்டபோது கோயில்கள் ஏரிக்குள் அமிழ்வதைத் தடுப்பதற்காகவே இந்த இடமாற்றம் தேவைப்பட்டது.

இக்கோயில் தொகுதியின் கட்டுமானம் ஏறத்தாழ கிமு 1264 இல் தொடங்கியது. இக்கட்டுமான வேலைகள் கிமு 1244 வரை 20 ஆண்டுகள் நீடித்தது. "அமுனால் விரும்பப்படும் ராமேசச்ய் கோயில்" என அறியப்பட்ட இக்கோயில் தொகுதி, இரண்டாம் ராமேசசுவின் நீண்ட ஆட்சிக் காலத்தில் நூபியாவில் கட்டப்பட்ட ஆறு கோயில்களுள் ஒன்று. இவற்றின் நோக்கம் எகிப்தின் தெற்கில் இருந்த அயல் நாடுகளுக்கு எகிப்தின் மேன்மையை எடுத்துக்காட்டுவதும், அப்பகுதியில், எகிப்திய மதத்தின் நிலையை வலுப்படுத்துவதும் ஆகும். 

காலப்போக்கில் இக்கோயில்கள் அவற்றின் பயன்பாட்டை இழந்து மணலால் மூடப்பட்டன. கிமு ஆறாம் நூற்றாண்டளவில், முதன்மைக் கோயிலில் இருந்த சிலைகளின் முழங்கால் அளவுக்கு மணல் மூடியிருந்தது. 1813 ஆம் ஆண்டில் சுவிட்சர்லாந்து நாட்டவரான கீழைத்தேய ஆய்வாளர் யோன்-லூயிசு புர்க்கார்ட் என்பவர் கோயிலின் மேற்பகுதி அலங்காரப் பட்டைகளைக் கண்டுபிடிக்கும் வரை கோயில்களை எல்லோரும் மறந்துவிட்டிருந்தனர். புர்க்கார்ட் இதுபற்றி இத்தாலிய ஆய்வாளரான கியோவன்னி பெல்சோனி என்பவருடன் பேசினார். கியோவன்னி அவ்விடத்துக்குச் சென்றும் அவரால், கோயிலுக்குச் செல்லும் நுழைவழியை அகழ்ந்து அறிய முடியவில்லை. 1817 இல் மீண்டும் அப்பகுதிக்கு வந்த பெல்சோனி கோயிலுக்குள் நுழைவதில் வெற்றி கண்டார். அக்காலத்திய கோட்டுரு வரைபடங்களுடன் கூடிய இக்கோயில்கள் தொடர்பான விரிவான விளக்கத்தை எட்வார்டு வில்லியம் லேன் என்பவரின் "எகிப்து பற்றிய விளக்கம்" (Description of Egypt) (1825-1828) என்னும் நூலில் காணலாம்.

இவ்விடத்துக்கு "அபு சிம்பெல்" என்னும் பெயர் வந்த வரலாறு குறித்துச் சுற்றுலா வழிகாட்டிகளில் காணப்படும் கதையின் படி, "அபு சிம்பெல்" என்னும் சிறுவன் மணல் இடன் பெயரும் காலங்களில் இக்கோயில் கட்டிடப் பகுதிகளைக் கண்டிருப்பதாகவும், அவனே தொடக்ககால ஆய்வாளருக்கு வழி காட்டியதாகவும் சொல்லப்படுகிறது. இச்சிறுவனின் பெயரையே அவர்கள் இவ்விடத்துக்கு வைத்தனர்.


</doc>
<doc id="404635" url="https://ta.wikipedia.org/wiki?curid=404635" title="சீனப் பூங்கா">
சீனப் பூங்கா

சீனப் பூங்கா (Chinese garden) என்பது, சீனாவில் மூவாயிரம் ஆண்டுகளுக்கு மேலாக வளர்ச்சியடைந்துவந்த நிலத்தோற்றப் பூங்காப் பாணியைக் குறிக்கும். இவ்வகைப் பூங்காக்கள், சீனப் பேரரசர்களாலும், பிற அரச குடும்பத்தவராலும் கேளிக்கைகளுக்காகவும் பிறருக்குத் தமது செல்வாக்கைக் காட்டுவதற்காக உருவாக்கப்பட்ட பூங்காக்களையும்; சிந்திப்பதற்கும், வெளி உலகில் இருந்து விலகுவதற்கும் அறிஞர்கள், புலவர்கள், முன்னாள் அரச அலுவலர்கள், பரை வீரர்கள், வணிகர்கள் போன்றோரால் அமைக்கப்பட்ட சிறிய பூங்காக்களையும் உள்ளடக்கும். இவர்கள், மனிதனுக்கும் இயற்கைக்கும் இடையில் இருக்க வேண்டிய ஒத்திசைவை வெளிக்காட்டுவதற்காகச் சிறிய நிலத்தோற்றங்களை உருவாக்கினர்.

ஒரு சீனப் பூங்கா, மதிலால் சூழப்பட்டிருப்பதோடு, ஒன்று அல்லது அதற்கு மேற்பட்ட தடாகங்களையும்; பாறை வேலைகள், மரங்கள், பூஞ்செடிகள், பல வகையான மண்டபங்கள், அவற்ரை இணைக்கும் வளைந்து வளைந்து செல்லும் பாதைகள் போன்றவற்றைக் கொண்டிருக்கும். ஒரு கட்டிட அமைப்பில் இருந்து இன்னொடு அமைப்புக்குச் செல்லுபோது கவனமாக உருவாக்கப்பட்ட காட்சிகளை, நிலத்தோற்ற ஓவியச் சுருள் ஒன்றை விரித்துப் பார்ப்பதுபோல் ஒன்றன்பின் ஒன்றாகப் பார்க்க முடியும்.

பதிவுகளின்படி மிகப் பழைய சீனப் பூங்காக்கள் சாங் வம்சக் காலத்தில் (கிமு 1600–1046) மஞ்சள் ஆற்றுப் பள்லத்தாக்குப் பகுதியில் உருவாகின. இப்பூங்காக்கள் பெரியனவாகவும், மூடப்பட்டவையாகவும் இருந்தன. இங்கே அரசர்களும், பிரபுக்களும் வேட்டையாடினர் அல்லது பழ மரங்களும் மரக்கறி வகைகளும் வளர்க்கப்பட்டன. ஆமை ஓடுகளில் எழுதப்பட்ட தொடக்ககாலப் பதிவுகளில் பூங்காவைக் குறிக்க, "யூ" (you), "பு" (pu), "யுவான்" (yuan) ஆகிய மூன்று குறியீடுகள் பயன்பட்டுள்ளன. "யூ", பறவைகளும் விலங்குகளும் வளர்க்கப்பட்ட ஒரு அரச பூங்கா. "பு" தாவரங்களுக்கான பூங்கா. கின் வம்சக் காலத்தில் (கிமு 221–206) எல்லா பூங்காக்களையும் குறிக்க "யுவான்" என்ற குறியீடே பயன்பட்டது. "யுவான்" என்னும் குறியீடு தொடக்கத்தில் பூங்காவைக் குறிக்கும் ஒரு சிறிய படம் ஆகும். இது மதில் எனக் கருதத் தக்க ஒரு சதுரத்துள் வரையப்பட்டுள்ளது. இப்படத்தில் கட்டிடம் ஒன்றின் நிலப்படம், குளத்தைக் குறிக்கும் ஒரு சிறிய சதுரம், தாவரங்களை அல்லது மாதுளை மரத்தைக் காட்டும் ஒரு குறியீடு என்பவை காணப்படுகின்றன. 

சாங் வம்சக் காலத்தைச் சேர்ந்த ஒரு பெயர் பெற்ற பூங்கா "ஆவிக்குரிய தளமேடை, தடாகம், பூங்கா" (Terrace, Pond and Park of the Spirit) என்பதாகும். இது அரசர் வென்வாங் என்பவரால் தலைநகர் யின்னுக்கு மேற்கே உருவாக்கப்பட்டது. இப்பூங்கா ஒரு செந்நெறிக் கவிதையில் பின்வருமாறு வருணிக்கப்படுகிறது.

இன்னொரு தொடக்ககால அரச பூங்கா "சக்குயி" அல்லது "மணல் மேடுகள்" ஆகும். இது சாங் அரசர் சூ (கிமு 1075–1046) என்பவரால் அமைக்கப்பட்டது. இதில் ஒரு மண்மேடை இருந்தது. இது சதுரமான பூங்காவில் நடுவில் ஒரு கவனிப்பு மேடையாகச் செயற்பட்டது. சீன இலக்கியத்தின் தொடக்ககால ஆக்கங்களில் ஒன்றான "பெரும் வரலாற்றாளனின் பதிவுகள்" (Records of the Grand Historian) (சிஜி) என்னும் நூலில் இப்பூங்கா பற்றிய விளக்கங்கள் காணப்படுகின்றன.

மேற்படி நூலின்படி இப்பூங்காவின் மிகப் பிரபலமான ஒரு அம்சம் "வைன் தடாகமும் இறைச்சிக் காடும்" (酒池肉林) ஆகும். அரச மாளிகை நிலத்தில், பல சிறிய தோணிகளுக்குப் போதுமான பெரிய குளம் ஒன்று அமைக்கப்பட்டிருந்தது. இக்குளத்தின் உட்புறம், கடற்கரையில் இருந்து கொண்டுவரப்பட்ட நீள்வட்ட வடிவமான மினுக்கப்பட்ட கற்கள் பதிக்கப்பட்டிருந்தது. இந்தக் குளம் வைனால் நிரப்பப்பட்டது. குளத்தின் நடுப் பகுதியில் ஒரு தீவு அமைக்கப்பட்டது. அத்தீவில் மரங்கள் நடப்பட்டுக் கிளைகளில் இருந்து வாட்டப்பட்ட இறைச்சித் துண்டுகள் தொங்கவிடப்பட்டிருந்தன. அரசரும், அவரது நண்பர்களும், அந்தப்புரப் பெண்களும் தோணிகளில் பயணம் செய்தபடியே தமது கைகளால் வைனை அள்ளிக் குடித்தனர். மரங்களில் இருந்து இறைச்சித் துண்டுகளைப் பறித்து உண்டனர். பிற்காலச் சீன மெய்யியலாளர்களும், வரலாற்றாளர்களும் இப்பூங்காவைத் தரங்கெட்ட நிலைக்கும், கீழான சுவைக்கும் எடுத்துக்காட்டாகக் கொண்டனர்.


</doc>
<doc id="404638" url="https://ta.wikipedia.org/wiki?curid=404638" title="கை பாக்சு இரவு">
கை பாக்சு இரவு

கை பாக்சு இரவு ("Guy Fawkes Night") அல்லது கை பாக்சு நாள், சொக்கப்பனை இரவு, வாணவேடிக்கை இரவு என்றெல்லாமும் அறியப்படும் இந்தக் கொண்டாட்டம், முதன்மையாகப் பெரிய பிரித்தானியாவில், ஆண்டுதோறும் நவம்பர் ஐந்தாம் நாள் அனுசரிக்கப்படுகின்றது. இதன் வரலாறு 5 நவம்பர் 1605இல் வெடிமருந்துச் சதியில் பங்கேற்ற கை பாக்சு, பிரபுக்கள் அவையினடியில் சதியாளர்கள் வைத்திருந்த வெடிபொருளைக் காத்துக்கொண்டிருந்த வேளையில் கைது செய்யப்பட்டதில் தொடங்குகின்றது. இந்தச் சதியிலிருந்து முதலாம் ஜேம்சு அரசர் உயிர் தப்பியதைக் கொண்டாடும் விதமாக இலண்டன் முழுவதும் மக்கள் சொக்கப்பனைகளை ஏற்றிக் மகிழ்ந்தனர் . பின்னர் நவம்பர் ஐந்துக் கொண்டாட்டத்தை ஆண்டுவிழாவாக மாற்றிச் சட்டம் இயற்றப்பட்டது; இந்தச் சட்டத்தின்படி சதித்திட்ட முறியடிப்பிற்கான நன்றி நவிலலாக பொது விடுமுறையாக கட்டாயப்படுத்தப்பட்டது. 

ஒருசில பத்தாண்டுகளில் இது இங்கிலாந்தின் அரசுவிழாக்களில் முதன்மை பெற்றது; இது ஆழமான சீர்திருத்தச்சபை சமயக் குறியீட்டைக் கொண்டிருந்ததால் கத்தோலிக்க எதிர்ப்பு உணர்வுகளைத் தெரிவிக்கும் விழாவாகவும் மாறியது. புனிதத் ந்தையாரின் சமய ஆட்சியால் விளையும் தீமைகள் எடுத்துரைக்கப்பட்டன. இதனால் பொதுமக்கள் பரவலாக தாங்கள் வெறுக்கும் நபர்களின் கொடும்பாவிகளை எரிக்கத் தொடங்கினர். 1673இல் முடி சூடவிருந்த இளவரசர் இங்கிலாந்தின் இரண்டாம் யேம்சு கத்தோலிக்கராக மாறியதை பொதுவில் அறியப்படுத்திய பிறகு அந்தாண்டு பாக்சின் கொடும்பாவியை கத்தோலிக்க திருத்தந்தையாக பாவித்து கொளுத்தினர். 18ஆம் நூற்றாண்டின் இறுதியில் கை பாக்சின் கொடும்பாவியுடன் பிச்சை எடுக்கும் அறிக்கைகள் வெளியாயின. மெதுவாக நவம்பர் 5 கை பாக்சு நாள் என அறியப்படலாயிற்று. பத்தொன்பதாம் நூற்றாண்டில் லெவிசு, கில்டுபோர்டு போன்ற நகரங்களில் இரு வகுப்பினரிடையே வன்முறைச் சம்பவங்கள் நிகழ்ந்துள்ளன. 1850களில் மாறிவந்த மனப்பாங்குகளால் கத்தோலிக்க எதிர்ப்பு பண்பு குறையத் தொடங்கியது. 1859இல் நவம்பர் ஐந்துக் கொண்டாட்டங்களைக் கட்டாயமாக்கியச் சட்டமும் விலக்கிக் கொள்ளப்பட்டது. இருபதாம் நூற்றாண்டில் கை பாக்சு நாள் அனைவரும் மகிழக்கூடிய சமூக்க் கொண்டாட்டமாக மாறியது; தற்போது இதன் துவக்கக்கால குவியத்தை இழந்துள்ளது. இன்றைய நாட்களில் கை பாக்சு இரவு ஒருங்கிணைக்கப்பட்ட பெரிய நிகழ்வுகளாக, சொக்கப்பனை மற்றும் ஆடம்பரமான வாணவேடிக்கைகளுடன் நடத்தப்படுகின்றன.

கை பாக்சு இரவுக் கொண்டாட்டங்களை குடியேற்றவாதிகள் தாங்கள் ஆட்சி செய்த வெளிநாட்டுக் குடியேற்றங்களிலும் கடைபிடிக்கத் துவங்கினர். வட அமெரிக்காவில் "புனிதத் தந்தை நாள்" என அறியப்பட்டது. ஆனால் அமெரிக்கப் புரட்சிக்குப் பிறகு இவை கைவிடப்பட்டன. இருப்பினும் மற்றொரு பழைய கொண்டாட்டமான, ஆலோவீன், பரவலான வரவேற்பைப் பெற்றுள்ளது. சிலரின் கூற்றுப்படி வருங்காலங்களில் அலோவீன் கொண்டாட்டங்கள் நவம்பர் 5 கொண்டாட்டங்களை முற்றிலுமாக மறக்கடிக்கச் செய்யும்.

1605இல் வெடிமருந்து சதித்திட்டம் தோல்வியடைந்ததைக் கொண்டாடவே கை பாக்சி இரவு நிகழ்வுற்றது; 1605இல் இங்கிலாந்து மாநில கத்தோலிக்கர்களின் குழுவொன்று சீர்திருத்தத் திருச்சபையைத் தழுவிய இங்கிலாந்தின் முதலாம் ஜேம்சு அரசரைக் கொன்றுவிட்டு கத்தோலிக்கர் ஒருவருக்கு முடிசூட்டத் திட்டமிட்டிருந்தனர். இத்திட்டத்தின்படி பிரபுக்கள் அவைக்கு கீழே இருந்த அறையில் சேமிக்கப்பட்டிருந்த வெடிபொருட்களை கை பாக்சு பாதுகாத்துக் கொண்டிருந்தார். பெயரிடப்படாத கடிதம் ஒன்றால் எச்சரிக்கப்பட்ட மெய்க்காவல்படையினர் நவம்பர் 5, 1605இல் ஒவ்வொரு அறையாக சோதித்து வந்தபோது கை பாக்சு பிடிபட்டார். ஜேம்சின் அமைச்சரவை இந்த நிகழ்வை "எவ்வித குழப்பமும் தீவிளைவும் இன்றி" விழவெரி தீ மூட்டிக் கொண்டாட பொதுமக்களை அனுமதித்தது. இதன் மூலம் 1605 கை பாக்சு இரவின் முதல் இரவாயிற்று. தொடர்ந்த சனவரியில், சதியாளர்களுக்கு தண்டனை வழங்கும் முன்னரே நாடாளுமன்றம் ஐந்தாம் நவம்பர் நாளை இறைவனுக்கு "நன்றி நவிலல்" நாளாகக் கொண்டாட முறையான சட்டம் இயற்றியது. இந்தச் சட்ட வரைவை எட்வர்டு மொன்டேகு என்ற நாடாளுமன்றத்தின் சீர்திருத்தவாத உறுப்பினர் முன்வைத்து அரசரை இறையருளேக் காப்பாற்றியதால் அலுவல்முறையாக கடவுளுக்கு நன்றி செலுத்த வேண்டும் என்றும் நவம்பர் 5 நாளை நிரந்தரமாக நன்றி நவிலும் நாளாக அறிவிக்கவும் முன்மொழிந்தார். இச்சட்டம் கொள்கையளவில் "நன்றி நவில" தேவாலயங்களுக்கு வரவேண்டியதைக் கட்டாயமாக்கியது. இங்கிலாந்து திருச்சபையின் "பொது வழிபாட்டு நூலில்" இந்த நாளிற்காக புதிய சமயச் சேவை சேர்க்ககப்பட்டது.

துவக்க கால கொண்டாட்டங்களைக் குறித்து ஆவணங்கள் எதுவும் கிடைக்கவில்லை. கார்லைசு, நார்விச், நாட்டிங்காம் போன்ற குடியேற்றப்பகுதிகளில் நகராட்சிகளே இசைக்குழுவுடனும் துப்பாக்கி வணக்கங்களுடனும் கோலாகலமாகக் கொண்டாடின. நவம்பர் 5, 1807இல் கேன்டர்பரி 106 முறை துப்பாக்கி வெடித்துக் கொண்டாடியது. மூன்றாண்டுகளுக்குப் பிறகு உணவும் பானங்களும் உள்ளூர் பிரமுகர்களுக்கு வழங்கப்பட்டன. இசை, வெடிவேடிக்கைகள், அணிவகுப்புகளும் இடம் பெற்றிருந்தன. இந்த நிகழ்வை பொதுமக்கள் எவ்வாறு எதிர்கொண்டனர் என்பதற்கும் பதிவுகள் இல்லை; சீர்திருத்த தூய்மையாளர்கள் நிறைந்த டோர்செஸ்டர் போன்ற இடங்களில் சமயச் சொற்பொழிவு ஆற்றப்பட்டது, தேவாலயங்களில் மணி அடிக்கப்பட்டன, சொக்கப்பனைகளும் வெடி நிகழ்ச்சிகளும் நடைபெற்றன.

Bibliography


</doc>
<doc id="404648" url="https://ta.wikipedia.org/wiki?curid=404648" title="பந்தியன், ரோம்">
பந்தியன், ரோம்

பந்தியன் என்பது, இத்தாலியின் ரோம்நகரில் உள்ள முன்னைய ரோமக் கோயிலும் தற்போதைய கிறித்தவத் தேவாலயமும் ஆகும். இது, அகசுத்தசின் ஆட்சிக் காலத்தில் (கிமு 27 – கிபி 14) மார்க்கசு அக்ரிப்பாவினால் கட்டுவிக்கப்பட்ட கோயில் இருந்த இடத்தில் கட்டப்பட்டது. தற்போதைய கட்டிடத்தை கிபி 126 ஆண்டை அண்டி பேரரசன் ஆட்ரியன் (Hadrian) கட்டிமுடித்திருக்கலாம் எனக் கருதப்படுகிறது. ஆட்ரியன் புதிய கட்டிடத்தைக் கட்டியபோது அக்ரிப்பாவின் முன்னைய கல்வெட்டை அப்படியே விட்டுவைத்ததால், பழைய கட்டிடம் தீயால் அழிந்த பின்னர் புதிய கட்டிடத்தைக் கட்டிய காலம் தொடர்பில் குழப்பம் ஏற்பட்டதுடன், புதிய கட்டிடத்தின் காலம் எது என்பதையும் துல்லியமாக அறிய முடியவில்லை.

பந்தியன் வட்டமான தள வடிவம் கொண்டது. முகப்பில், கூரையின் முக்கோணத் தலைக்கட்டுப் பகுதியைத் தாங்கி நிற்கும் கருங்கல்லாலான பெரிய கொறிந்தியத் தூண்களைக் கொண்ட முக மண்டபம் காணப்படுகின்றது. செவ்வக வடிவான இடைகழி ஒன்று முக மண்டபத்தையும் வட்ட மண்டபத்தையும் இணைக்கின்றது. வட்ட மண்டபம் ஒரு குவிமாடக் கூரையைக் கொண்டுள்ளது. இக்குவிமாடக் கூரையின் நடுவில் ஒரு வட்ட வடிவமான துளை உள்ளது. இதனால், இப்பகுதியில் வட்ட மண்டபம் ஆகாயத்துக்குத் திறந்துள்ளது. இக்கட்டிடம் கட்டி ஏறத்தாழ இரண்டாயிரம் ஆண்டுகள் ஆகிய போதும், இன்றும் இதன் குவிமாடமே உலகின் மிகப்பெரிய வலுவூட்டப்படாத காங்கிறீட்டுக் குவிமாடம் ஆகும். மேற்குறிப்பிட்ட துளையின் உயரமும், கட்டிடத்தின் உள்விட்டமும் சமமானவை (142 அடி (43 மீட்டர்)).

இதன் வரலாற்றுக் காலம் முழுவதும் இது பயன்பாட்டில் இருந்ததால், பண்டைய உரோமக் காலத்தைச் சேர்ந்த சிறப்பாகப் பாதுகாக்கப்பட்டுள்ள கட்டிடங்களுள் இதுவும் ஒன்று. ஏழாம் நூற்றாண்டில் இருந்து பந்தியன், புனித மேரிக்கும் வேத சாட்சிகளுக்கும் அர்ப்பணிக்கப்பட்ட தேவாலயமாக இருந்து வருவதுடன், "சாந்த மரியா ரொட்டொண்டா" என அழைக்கப்பட்டும் வருகிறது. இதன் முன்னால் உள்ள சதுக்கம் "பியாசா டெல்லா ரொட்டொன்டா" என அழைக்கப்படுகின்றது. பந்தியன் அரசாங்கச் சொத்து ஆகும். இது இத்தாலியின் பண்பாட்டு மரபுரிமை, சுற்றுலாத்துறை அமைச்சின் மேலாண்மையில், "போலோ மியூசியேல் டெல் லாசியோ" வினூடாகப் பேணப்பட்டு வருகின்றது. 2013 ஆம் ஆண்டில் இதைப் பார்க்க ஆறு மில்லியன் மக்கள் வந்துள்ளனர். 

முன்னால், வழமையான கோயில்களின் முக மண்டபத்தைக் கொண்ட பந்தியனின் குவிமாடத்தோடு கூடிய வட்டமான பெரிய உள்ளறை உரோமக் கட்டிடக்கலையில் தனித்துவமானது. செந்நெறிக்காலப் பாணிகள் மீண்டும் புழக்கத்துக்குக் கொண்டுவரப்பட்டபோது இது ஒரு முன்மாதிரி ஆனதுடன், இதைப் பிற்காலக் கட்டிடக் கலைஞர்கள் பல தடவைகள் தமது கட்டிடங்களில் பிரதிபண்ணினர்.
கட்டிடத்துக்குள் செல்வதற்குத் தொடக்கத்தில் படிகள் அமைக்கப்பட்டிருந்தன. பிற்காலத்தில் முகமண்டபத்துக்கு அருகில் உள்ள நிலம் உயர்த்தப்பட்டுப் படிகள் இல்லாமல் ஆக்கப்பட்டன. கூரையின் முக்கோணத் தலைக்கட்டு சிற்பங்களால் அலங்கரிக்கப்பட்டிருந்தது. இச்சிற்பங்கள் வெண்கலத்தால் செய்யப்பட்டுத் தங்க முலாம் பூசப்பட்டிருக்கக்கூடும். சிற்பங்களைக் கட்டிடத்துடன் பிணைப்பதற்கான பொருத்திகளுக்கான துளைகள், சிற்பம் ஒரு வளையத்துள் அமைக்கப்பட்ட ஒரு கழுகின் உருவமாகவும், வளையத்தில் இருந்து முக்கோணத் தலைக்கட்டின் மூலைகளை இணைக்கும் நாடாக்களைக் கொண்டதாகவும் இருக்கலாம் எனக் காட்டுகின்றன. 

ஒரு காலத்தில் தங்க முலாம் பூசப்பட்டிருந்த உள்ளறைக்குச் செல்லும் வெண்கலக் கதவு பந்தியனின் தொடக்ககாலக் கதவு அல்ல. நிலைகளைவிட மிகச் சிறிதாக உள்ள தற்போதுள்ள கதவு 15 ஆம் நூற்றாண்டில் இருந்து அங்கே உள்ளது.


</doc>
<doc id="404650" url="https://ta.wikipedia.org/wiki?curid=404650" title="சாட்லைட் பேருந்து நிலையம்">
சாட்லைட் பேருந்து நிலையம்

சாட்லைட் பேருந்து நிலையம் ("Mysore Road Satellite Bus Station") ஆனது கருநாடகம் மாநிலம், பெங்களூர் நகரில் உள்ள ஒரு பேருந்து நிலையம் ஆகும். இந்த பேருந்து நிலையமானது மைசூர் சாலையில் உள்ளது. இந்த பேருந்து நிலையமானது முக்கியமான பேருந்து நிலையங்களில் ஒன்றாகும். இந்தப் பேருந்து நிலையத்தில் கர்நாடக அரசுப் போக்குவரத்துக் கழகம், பெங்களூர் மெட்ரோ போக்குவரத்துக் கழகம், மைசூர் நகரப் போக்குவரத்துக் கழகம் மற்றும் தமிழ்நாடு அரசுப் போக்குவரத்துக் கழகம் ஆகிய பேருந்துகள் மட்டுமே அனுமதிக்கப்படுகின்றன. 2005 ஆம் ஆண்டிலிருந்து இப்பேருந்து நிலையம் இயக்கத்தில் உள்ளது.

இந்த பேருந்து நிலையமானது மைசூர் சாலையில் அமைந்துள்ளது. இந்த பேருந்து நிலையம் அமைந்திருக்கும் சாலையிலிருந்து விஜயநகர், ஜெயநகர், கெம்பெகவுடா பன்னாட்டு வானூர்டி நிலையம், கே. ஆர். மார்க்கெட், கெம்பே கவுடா பேருந்து நிலையம்/மெஜஸ்டிக் போன்ற முக்கிய இடங்களுக்கு செல்ல முடியும். 

இந்தப் பேருந்து நிலையத்திலிருந்து மைசூர், கேரளா, ஓசூர், சென்னை, திருவண்ணாமலை, சேலம், வேலூர், புதுச்சேரி, காஞ்சிபுரம் போன்ற இடங்களுக்கு பேருந்துகள் இயக்கப்படுகின்றனர். 

தமிழகத்திலிருந்து பெங்களூருக்கு செல்லும் அனைத்து அரசு மற்றும் தனியார் பேருந்துகளும் இந்த பேருந்து நிலையத்திற்கே சென்று அடைகின்றனர்.


</doc>
<doc id="404671" url="https://ta.wikipedia.org/wiki?curid=404671" title="நிதி மூலதனம்">
நிதி மூலதனம்

நிதி மூலதனம் என்பது தொழில் முனைவோர்கள், வணிகர்கள், பணம் பயன்படுத்துவதன் மூலம் தங்கள் தயாரிப்புகளை தயாரிக்க அல்லது அவற்றின் செயல்பாட்டை அடிப்படையாகக் கொண்ட பொருளாதாரத்தை கொண்டு தங்கள் சேவைகளை வழங்க, அதாவது சில்லறை விற்பனை, பெருநிறுவனகள், முதலீட்டு வங்கிகள் , முதலியன.

நிதித் துறையில் "நிதி முலதனம்" என்பது ஒரு முலதனம் மட்டுமே. கண்க்கியல் மற்றும் பொருளாதாரதத்தில், ஒரு நிறுவனத்தால் உருவாக்கப்படும் உள் வருவாய் அல்லது உண்மையான மூலதன உபகரணங்களை வாங்குவதற்காக வணிகர்களுக்கு (மற்றும் முதலீட்டாளர்கள்) வழங்கிய நிதிகளால் வழங்கப்படும் நிதி அல்லது புதிய பொருட்கள் / சேவைகளை உற்பத்தி செய்வதற்கான சேவைகள். 

உண்மையான மூலதனம் அல்லது பொருளாதார மூலதனம் என்பது பிற பொருள்கள் மற்றும் சேவைகளின் உற்பத்தியில் உதவுகின்ற மூலப்பொருட்களில் உள்ளது, எ.கா. கல்லறை அமைப்போருக்கு மணல்வெட்டிகள், தையல்காரர்களுக்கு தையல் இயந்திரங்கள், அல்லது தொழிற்சாலைகள் இயங்க தேவைப்படும் கருவிகள் ஆகியவை மூலதனத்தின் அடிப்படைகளாகும்.

நிதி மூலதன பராமரிப்பானது, நிலையான நாணய அலகுகளில் அல்லது நிலையான வாங்கும் சக்தியின் அலகுகளில் அளவிட முடியும். சர்வதேச நிதி அறிக்கை தரநிலைகள்(IFRS) அடிப்படையில் பின்வரும் மூன்று மூலதன பராமரிப்பு முறைகள் உள்ளது.



 * பங்குகளின் மூலதனம்



</doc>
<doc id="404677" url="https://ta.wikipedia.org/wiki?curid=404677" title="ஜார்ஜ் சுதர்சன்">
ஜார்ஜ் சுதர்சன்

எண்ணக்கல் சாண்டி ஜார்ஜ் சுதர்சன் ("Ennackal Chandy George Sudarshan") சுருக்கமாகவும் பரவலாகவும் ஈ. சி. ஜி. சுதர்சன் (செப்டம்பர் 16, 1931 – மே 14, 2018) இந்திய கோட்பாட்டளவிலான இயற்பியலாளரும் ஆஸ்டினிலுள்ள டெக்சாசு பல்கலைக்கழகப் பேராசிரியரும் ஆவார். சுதர்சன் கோட்பாட்டளவிலான இயற்பியலில் பல பங்களிப்புகளை நல்கியவர்; ஒளி ஒத்திணக்கம், சுதர்சன்-குளோபர் உருவகிப்பு, வலிகுறை இடைவினை, டேக்கியான், குவாண்டம் சீனோ விளைவு, திறவெளி குவாண்டம் அமைப்பு, சுழல்-புள்ளியியல் தேற்றம் போன்றவற்றில் சுதர்சனின் பங்கு மிகப்பெரியது. தவிரவும் கிழக்கு/மேற்கு மெய்யியல், சமயம் இவற்றிற்கிடையேயான தொடர்புகளிலும் பெரும் பங்காற்றியுள்ளார்.
2005இல் இவரும் கிளாபரும் இணைந்து பங்காற்றிய கிளாபர்-சுதர்சன் பி உருவகிப்பு கோட்பாட்டிற்காக இயற்பியலுக்கான நோபல் பரிசு இராய் கிளாபருக்கு மட்டுமே வழங்கப்பட்டது; இதனால் நோபல் பரிசுவழங்கும் குழு சுதர்சனுக்கு இயற்பியல் பரிசு வழங்காததற்காக சர்ச்சைக்குள்ளானது.
ஜார்ஜ் சுதர்சன் திருவிதாங்கூர் சமத்தானத்தில் கோட்டயம் மாவட்டத்தில் உள்ள பள்ளம் என்ற சிற்றூரில் பிறந்தார். சிரியன் கிருத்துவக் குடும்பத்தில் வளர்க்கப்பட்டாலும் தமது திருமணத்திற்குப் பின்னர் இவர் மதம் மாறினார். தனது சக மாணவியும் இந்து சமயத்தினருமாகிய இலலிதாவைத் திருமணம் புரிந்ததும் காரணமாகக் கருதப்படுகிறது. 1954 முதல் 1990 வரை இவர்கள் இணைந்து வாழ்ந்தனர்; இவர்களுக்கு அலெக்சாண்டர், அரவிந்த் (மறைவு), அசோக் என்ற மூன்று மகன்கள் உண்டு. சுதர்சன் தம்மை ஒரு "வேதாந்த இந்துவாகக்" கருதினார். திருச்சபையின் பார்வையுடன் தாம் வேறுபடும் இடங்களைக் குறிப்பிடும் சுதர்சன், தமக்கு ஆன்மீக உணர்வு ஏற்படாததாலேயே கிறித்தவத்தை விட்டு விலகியதாகவும் கூறியுள்ளார்.

கோட்டயத்திலுள்ள சிஎம்எஸ் கல்லூரியில் படித்தார். பின்னர் பட்டப்படிப்பை சென்னை கிறித்துவக் கல்லூரியில் 1951இல் முடித்தார். தொடர்ந்து தனது முதுகலை பட்டத்தை சென்னைப் பல்கலைக்கழகத்திலிருந்து 1952இல் பெற்றார். டாட்டா அடிப்படை ஆராய்ச்சி கழகத்தில் (TIFR) இணைந்து ஹோமி பாபா போன்ற அறிவியலாளர்களுடன் பணியாற்றினார். பின்னர், நியூயார்க் மாநிலத்தின் ரோசெஸ்டர் பல்கலைக்கழகத்தில் இராபர்ட் மர்சக் வழிகாட்டுதலின்கீழ் பட்ட மாணவராக சேர்ந்தார். 1958இல் அப்பல்கலைக்கழகத்திலிருந்து முனைவர் பட்டம் பெற்றார். தொடர்ந்து ஆர்வர்டு பல்கலைக்கழகத்தில் யூலியன் சிவிங்கர் கீழ் முனைவர்பட்ட மேற்படிப்பு மாணவராக சேர்ந்தார்.
சுதர்சன் இயற்பியலின் பல துறைகளிலும் குறிப்பிடத்தக்கப் பங்களிப்புகளை அளித்துள்ளார். இராபர்ட்டு மர்சக்குடன் இணைந்து வலிகுறை இடைவினையின் வி-ஏ கோட்பாட்டை முன்வைத்தவர் இவர்தான்; இதுவே பின்னாளில் வலுவற்ற மின் கோட்பாட்டிற்கு வழிகோலியது. [[ரிச்சர்டு பெயின்மான்|பெயின்மான்],] சுதர்சனின் பங்களிப்பை ஏற்று சுதர்சனும் மர்சக்கும் கண்டறிந்ததை தானும் கெல்மானும் வெளிப்படுத்தியதாக 1963இல் கூறினார். ஒத்திணைந்த ஒளியை குவாண்டம் சார்பீட்டால் குறிப்பிடும் முறையை உருவாக்கினார்; இது கிளாபர்-சுதர்சன் பி உருவகிப்பு என அறியப்படுகிறது. இதற்குத் தான் இணையரில் ஒருவரான கிளாபருக்கு நோபல் பரிசு கொடுத்த நோபல் அகாதமி சுதர்சனுக்கு கொடுக்காதது சர்ச்சையாயிற்று. 

குவாண்டம் ஒளியியலில் சுதர்சன் ஆற்றியிருக்கும் பங்கு சிறப்பானது. செவ்வியல் ஒளியியல் கோட்பாடுகளுக்கு இணையான குவாண்டம் ஒளியியல் கோட்பாடுகளைத் தமது தேற்றம் மூலம் நிலைநிறுத்தினார். இவரதுத் தேற்றம் சுதர்சன் உருவகிப்பைப் பயன்படுத்துகிறது. இந்த உருவகிப்பு குவாண்டம் கோட்பாடு கொண்டு ஒளி விளைவுகளை முன்கணிக்கிறது இந்த விளைவுகளைச் செவ்வியல் ஒளியியல் மூலம் விளக்க இயலாது. தவிரவும் சுதர்சன் டேக்கியான் துகள்களைக் குறித்து முதலில் முன்மொழிந்தவராவார். டேக்கியான் துகள்கள் ஒளியை விட விரைவாகச் செல்லக்கூடியவை. அவர் இயலாற்றல் படங்களை உருவாக்கினார்; இதன் மூலம் திறவெளி குவாண்டம் அமைப்புக் கோட்பாட்டை ஆய்வு செய்ய மிகவும் பயனுள்ளதாகும். பைத்யநாத் மிசுராவுடன் இணைந்து குவாண்டம் சீனோ விளைவை முன்மொழிந்தார்.

சுதர்சனும் கூட்டாளிகளும் இணைந்து "மின்னூட்டத் துகள் கற்றை ஒளியியலின் குவாண்டம் கோட்பாட்டை" துவக்கினர்.

[[டாட்டா அடிப்படை ஆராய்ச்சி கழகம்]] (டிஐஎஃப்ஆர்), [[ரோசெஸ்டர் பல்கலைக்கழகம்]], [[சிரக்கியூஸ் பல்கலைக்கழகம்]], மற்றும் [[ஆர்வர்டு பல்கலைக்கழகம்|ஆர்வர்டு பல்கலைக்கழகங்களில்]] கற்பித்துள்ளார். 1969 முதல் [[ஆஸ்டின்|ஆஸ்டினில்]] உள்ள [[டெக்சாஸ் பல்கலைக்கழகம் (ஆஸ்டின்)|டெக்சாஸ் பல்கலைக்கழகத்தில்]] இயற்பியல் பேராசிரியராக இருந்தார். [[இந்திய அறிவியல் கழகம்|இந்திய அறிவியல் கழகத்திலும்]] மூத்த இயற்பியல் பேராசிரியராக இருந்தார். 1980களில் [[கணித அறிவியல் கழகம்|சென்னை கணித அறிவியல் கழகத்தின்]] இயக்குநராகவும் ஐந்தாண்டுகள் பணியாற்றினார். இவரது பணிக்காலத்தில் இந்த நிறுவனத்தை உயர்திறன் மையமாக மாற்றினார். மெய்யியலாளர் [[ஜிட்டு கிருஷ்ணமூர்த்தி]]யைப் பலமுறை சந்தித்து உரையாடியுள்ளார். இவரது 80ஆவது பிறந்தநாளில், செப்டம்பர் 16, 2011இல், கணித அறிவியல் கழகம் இவருக்கு பாராட்டு விழா நடத்தியது. சுதர்சனிற்கு [[துகள் இயற்பியல்]], குவாண்டம் ஒளியியல், குவாண்டம் தகவல், [[குவாண்டம் புலக்கோட்பாடு]], [[மரபார்ந்த விசையியல்]] மற்றும் இயற்பியல் அடிப்படைகளில் ஆர்வமிக்கவராக இருந்தார். சுதர்சனுக்கு [[வேதாந்தம்|வேதாந்தத்திலும்]] ஆர்வமுண்டு; இத்துறையிலும் அடிக்கடி பேருரைகள் வழங்கியுள்ளார்.



[[பகுப்பு:1931 பிறப்புகள்]]
[[பகுப்பு:2018 இறப்புகள்]]
[[பகுப்பு:இந்திய இயற்பியலாளர்கள்]]
[[பகுப்பு:மலையாள அறிவியலாளர்கள்]]
[[பகுப்பு:துகள் இயற்பியலாளர்கள்]]
[[பகுப்பு:கோட்டயம் மாவட்ட நபர்கள்]]
[[பகுப்பு:பத்ம பூசண் விருது பெற்றவர்கள்]]
[[பகுப்பு:கோட்பாட்டு இயற்பியலாளர்கள்]]
[[பகுப்பு:இந்திய அமெரிக்கர்கள்]]
[[பகுப்பு:ஒளியியல்]]
[[பகுப்பு:பத்ம விபூசண் விருது பெற்றவர்கள்]]
[[பகுப்பு:சென்னைப் பல்கலைக்கழக முன்னாள் மாணவர்கள்]]

</doc>
<doc id="404683" url="https://ta.wikipedia.org/wiki?curid=404683" title="கிருஷ்ணப்பா கௌதம்">
கிருஷ்ணப்பா கௌதம்

கிருஷ்ணப்பா கௌதம் (Krishnappa Gowtham, பிறப்பு:அக்டோபர் 20, 1988) ஓர் இந்திய முதல்தர துடுப்பாட்ட வீரர் ஆவார். இவர் கருநாடகம் மாநிலத்தைச் சேர்ந்தவர் ஆவார்.


</doc>
<doc id="404685" url="https://ta.wikipedia.org/wiki?curid=404685" title="இயற்கை மூலதனம்">
இயற்கை மூலதனம்

இயற்கை மூலதனம் உலகின் இயற்கை வளங்களின் பங்குளிப்பாகும், இதில் புவியியல், மண், காற்று, நீர் மற்றும் அனைத்து உயிரினங்களும் அடங்கும். சில இயற்கை மூலதன சொத்துக்கள் மக்களுக்கு இலவச பொருட்கள் மற்றும் சேவைகளை வழங்குவதால், இவை பெரும்பாலும் சுற்றுச்சூழல் சேவை என அழைக்கப்படுகின்றன. இவற்றில் இரண்டு (சுத்தமான நீர் மற்றும் வளமான மண்) பொருளாதாரத்தோடு பினைந்திருக்கிறது மற்றும் சமுதாயத்திற்கு உட்பட்டு மனித உயிர்கள் வாழ சாத்தியமாக்குகிறது.

மூலதனத்தின் பொருளாதார கருத்து (இயற்கை ஆதாரங்களை உற்பத்தி செய்யும் ஆதாரங்கள்) இயற்கை சூழலால் வழங்கப்பட்ட பொருட்கள் மற்றும் சேவைகளுக்கு இது விரிவாக்கமாகும். உதாரணமாக, நன்கு பராமரிக்கப்படும் காடு அல்லது நதி, புதிய மரங்கள் அல்லது மீன்களின் நிலையாக அல்லது நிரந்தரமாக கிடைக்கப்பெறுவதை உறுதி செய்யலாம், அதேசமயத்தில் அந்த ஆதாரங்களின் அதிகப் பயன்பாட்டால், மரம் அல்லது மீன் இரண்டின் நிரந்தர வீழ்ச்சிக்கும் வழிவகுக்கலாம். இயற்கை மூலதனம், அத்தியாவசிய சேவைகளான தண்ணீரை வழங்குவது, மணல்அரிப்பை தடுப்பது மற்றும் பூச்சிகள் மூலம் செடிகளின் மகரந்தச் சேர்க்கை நடத்துவது போன்றவற்றை வழங்குகிறது, இது பிற இயற்கை வளங்களின் நீண்ட கால சாத்தியக்கூறை உறுதிப்படுத்துகிறது. கிடைக்கக்கூடிய இயற்கை மூலதன சொத்துக்களின் தொடர்ச்சியான சேவைகளை ஒரு ஆரோக்கியமான, செயல்பாட்டு சூழலில் சார்ந்து இருப்பதால், வாழ்வாதாரங்கள் மற்றும் சுற்றுச்சூழல் அமைப்புகள், பல்வேறு உயிரனங்கள், இவையாவும் இயற்கை மூலதனத்தின் முக்கிய அங்கங்கள் ஆகும்.


</doc>
<doc id="404690" url="https://ta.wikipedia.org/wiki?curid=404690" title="விநயபிடகம்">
விநயபிடகம்

விநயபிடகம் திரிபிடகத்தின் மூன்றாவது நூல் ஆகும். இது பௌத்த சங்கத்தின் பிக்குகள் மற்றும் பிக்குணிகளின் தனி மனித வாழ்வியல் நடைமுறைகள் மற்றும் பிரமாணங்கள் இதில் விவரிக்கப்படுகின்றது. இதனைத் தொகுத்தவர் புத்தரின் முதன்மைச் சீடர்களில் ஒருவரான உபாலி ஆவார். 

சூத்திரபிடகம், பாதிமோக்கம் என இரண்டு பிரிவுகளைக் கொண்டது விநயபிடகம். விநயபிடகத்துக்கு "சமந்த் பாஸாதிகா" என்னும் உரையையும், பாதிமோக்கத்திற்கு "கங்காவிதரணீ" என்னும் உரையையும் ஆச்சாரியர் புத்தகோசர் பாலி மொழியில் எழுதியுள்ளார்.



</doc>
<doc id="404694" url="https://ta.wikipedia.org/wiki?curid=404694" title="சுத்தபிடகம்">
சுத்தபிடகம்

சுத்தபிடகம் அல்லது சூத்திர பிடகம், கௌதம புத்தரின் போதனைகளையும் தத்துவங்களையும் நேரடியாக பாலி மொழியில் கொண்டுள்ளது. இது ஞான போதனைகள் மூலம் ஒருவரின் உள்ளொளொளியை வெளிப்படுத்துதல் அல்லது ஆத்ம விடுதலை ஏற்படுத்துவதை நோக்கமாகக் கொண்டது.இதனை தொகுத்தவர் புத்தரின் முதனமைச் சீடர்களில் ஒருவரான ஆனந்தர் ஆவார்.

சுத்தபிடகம் தீக நிகாயம், மஜ்ஜிம நிகாயம், ஸம்புக்த நிகாயம், அங்குத்தர நிகாயம், குட்டக நிகாயம் என்னும் ஐந்து பிரிவுகளையுடையது. ஐந்தாவது பிரிவாகிய குட்டக நிகாயத்துக்குப் பதினைந்து உட்பிரிவுகள் உள்ளன. அவைகள்:

ஆச்சாரியர் புத்தகோசர் சூத்த பிடகத்தின் முதல் நான்கு பிரிவுகளுக்கு பாலி மொழியில் உரை எழுதியுள்ளார். தீக நிகாயத்துக்கு சுமங்களவிலாசினீ என்னும் உரையையும், மஜ்ஜிம நிகாயத்துக்கு பபஞ்ச சூடனீ என்னும் உரையையும், சம்புக்த நிகாயத்துக்கு சாராத்த பகாசினீ என்னும் உரையையும், அங்குத்தர நிகாயத்துக்கு மனோரத பூரணீ என்னும் உரையையும் எழுதியுள்ளார்.

சூத்தபிடகத்தின் ஐந்தாவது பிரிவாகிய குட்டக நிகாயத் தின் உட்பிரிவாகிய குட்டக பாதத்திற்குப் பரமார்த்த ஜோதிகா என்னும் உரையையும், தம்ம பதத்திற்கு தம்மபதாட்டகதா என்னும் உரையையும் புத்தகோசர் எழுதியுள்ளார்.

உதானம், இதிவுத்தகம் என்னும் பிரிவுகளுக்குப் பரமார்த்ததீபனீ என்னும் உரையைத் தமிழராகிய ஆச்சாரிரியர் தர்மபால மகாதேரர் எழுதியுள்ளார்.

ஐந்தாவது உட்பிரிவாகிய சுத்த நிபாதத்திற்குப் பரமார்த்த ஜோதிகா என்னும் உரையை ஆசாரிய புத்தகோசர் எழுதியுள்ளார்.
விமானவத்து, பேதவத்து, தேரகாதை, தேரிகாதை என்னும் நான்கு உட்பிரிவுகளுக்குத் தமிழராகிய ஆசாரிய தம்ம பாலர் மகாதேரர், பரமார்த்த தீபனீ என்னும் உரையை எழுதியுள்ளார்.

ஜாதகம் என்னும் உட்பிரிவுக்கு "ஜாதகாத்த கதா" என்னும் உரையை புத்தகோசர் எழுதியுள்ளார். நித்தேசம் என்னும் பிரிவுக்கு "ஸத்தம்ம பஜ்ஜோ திகா" என்னும் உரையை உபசேனர் என்பவர் எழுதியுள்ளார். "படிஸம்ஹித மக்கம்" என்னும் பிரிவுக்கு "ஸத்தம்ம பகாஸினீ" என்னும் உரையை மகாநாமர் என்பவர் எழுதியுள்ளார். அபதானம் என்னும் பிரிவுக்கு விசுத்தசன விலாஸினீ என்னும் உரையை ஒருவர் எழுதியுள்ளார். ஆனால். அவர் பெயர் தெரியவில்லை. புத்த வம்சம் என்னும் பிரிவுக்கு மதுராத்த விலாஸினீ என்னும் உரையை சோழநாட்டுத் தமிழராகிய ஆசாரிய "புத்ததத்த தேரர்" எழுதினார். சரியா பிடகம் என்னும் பிரிவுக்கும் பரமார்த்த தீபனீ என்னும் உரையை ஆசாரிய தம்மபால மகாதேரர் எழுதினார்.



</doc>
<doc id="404697" url="https://ta.wikipedia.org/wiki?curid=404697" title="அபிதம்மபிடகம்">
அபிதம்மபிடகம்

அபிதம்மபிடகம் (Abhidhamma Pitaka), திரிபிடகத்தின் மூன்றாவது பிடகமாகும். ஏழு நூல்களைக் கொண்ட அபிதம்ம பிடகம், பௌத்த மெய்யியல் தத்துவங்களைக் கொண்டுள்ளது. அபிதம்ம பிடகம் மன மற்றும் உடல்ரீதியான செயல்பாடுகளை நிர்வகிக்கும் அடிப்படை இயற்கை கொள்கைகளை, ஒரு அசாதாரண விரிவான பகுப்பாய்வாக வழங்குகிறது.
இதனை தொகுத்தவர் புத்தரின் முதன்மைச் சீடர்களில் ஒருவரான மகாகாசியபர் ஆவார். 

அபிதம்ம பிடகம் தம்ம ஸங்கினீ, விபங்கம், கதாவத்து, புக்கல பஞ்ஞத்தி, தாதுகதா, யமகம், பட்டானம் என்னும் ஏழு பிரிவுகளையுடையது. இந்த ஏழு பிரிவுகளுக்கும் புத்தகோசர் உரை எழுதியுள்ளார். முதல் பிரிவுக்கு அத்த சாலினீ என்ற உரையும், இரண்டாது பிரிவுக்கு ஸம்மோஹ வினோதினி என்னும் உரையும், மற்ற ஐந்து பிரிவுகளுக்குப் பஞ்சப்பகரண அட்டகதா என்னும் உரையும் எழுதியுள்ளார். 

அபிதம்ம பிடகத்திற்கு தேரவாத பௌத்தத்திலும், மகாயான பௌத்தத்திலும் பாலி போன்ற மொழிகளில் சில உரைநூல்கள் உள்ளது. 



</doc>
<doc id="404699" url="https://ta.wikipedia.org/wiki?curid=404699" title="பேர்ணாடெற்றே பீட்டர்சு">
பேர்ணாடெற்றே பீட்டர்சு

பேர்ணாடெற்றே பீட்டர்சு (பிறப்பு: பேர்ணாடெற்றே லசாரா; பெப்ரவரி 28, 1948), ஓர் அமெரிக்க நடிகை, பாடகி மற்றும் சிறுவர் கதை எழுத்தாளர் ஆவார். ஐந்து தசாப்தங்கள் நீடித்த இவரது கலை வாழ்வில் இசை மேடைகளிலும், தொலைக்காட்சிகளிலும், திரைப்படங்களிலும், தனிநபர் அளிக்கைகளிலும் இவர் பங்கேற்றுள்ளார். இவர் ஒரு மிகப்பிரபலமான பிராடுவே அரங்கு அளிக்கையாளர் ஆவர். 

இவர் முதலில் குழந்தை நட்சத்திரமாக அறிமுகமானார். 1960களில் பதின்ம வயது நடிகையானார். 1970களில் தொலைக்காட்சியிலும் திரைப்படங்களிலும் தோன்றினார். 'த மப்பெட் ஷோ', 'த கரோல் பேர்னெட் ஷோ' போன்ற தொலைக்காட்சி நிகழ்ச்சிகளிலும் 'சைலன்ட் மூவி', 'த ஜேர்க்', 'பென்னீஸ் ஃபுரொம் ஹெவன்', 'அன்னீ' போன்ற திரைப்படங்களிலும் நடித்த இவரது பாத்திரங்கள் பெரும் பாராட்டைப் பெற்றன. 1980களில் மீண்டும் அரங்குகளில் அளிக்கைகள் செய்ய ஆரம்பித்த இவர் அடுத்த மூன்று தசாப்தங்களாக பிரபல பிராடுவே அரங்க நட்சத்திரமாகத் திகழ்ந்தார். 2010களில் 'ஸ்மாஷ்' என்ற தொலைக்காட்சித் தொடரிலும் 'மொசாட் இன் த ஜங்கிள்' என்ற திரைப்படத்திலும் நடித்தார். இவர் எம்மி விருது மற்றும் கோல்டன் குளோப் விருது ஆகியவற்றுக்கு மூன்று முறை நியமிக்கப்பட்டு ஒருமுறை விருது பெற்றுள்ளார்.

பேர்ணாடெற்றே பீட்டர்சு, ஐக்கிய அமெரிக்காவின் நியூயோர்க் நகரில் உள்ள குயின்சு மாவட்டத்தில் ஓசோன் பூங்கா என்னும் பிரதேசத்தில் சிசிலிய அமெரிக்கக் குடும்பத்தில் பிறந்தார். இவர் தனது பெற்றோருக்கு மூன்று பிள்ளைகளில் கடைசிப் பிள்ளை ஆவார். இவரது தந்தையார் பீட்டர் லசாரா, வெதுப்பி கொண்டு செல்லும் வண்டி ஓட்டுநனராக இருந்தார். இவரது தாயார் மார்கிரைட், இவருக்கு மூன்றரை வயதாக இருந்த போது 'ஜுவனைல் ஜூரி' என்ற தொலைக்காட்சி நிகழ்ச்சியில் தோன்ற வைத்தார். மேலும், தனது ஐந்தாவது வயதில் 'நேம் த டியூன்', 'த ஹோன் அன்ட் ஹாடார்ட் சில்ட்ரென் அவர்' என்ற தொலைக்காட்சி நிகழ்ச்சிகளில் தோன்றினார்.

இவர் 1973 முதல் 33 திரைப்படங்களிலும் தொலைக்காட்சித் தொடர்களிலும் நடித்துள்ளார். 1981இல் இவர் நடித்த 'பென்னீஸ் ஒவ் ஹெவன்' திரைப்படத்திற்காக கோல்டன் குளோப் விருது பெற்றார். 2003 இல் வெளியான 'இற் ரண்ஸ் இன் த ஃபமிலி' என்ற 'கேர்க் டக்லஸ்' குடும்பத்தினரின் மூன்று தலைமுறை நடிகர்கள் நடித்த திரைப்படத்தில், இவர் மைக்கேல் டக்லசினது மனைவியாக நடித்தார்.

1982இல் 8 ஆண்டுகள் இடைவெளியின் பின், மன்ஹாட்டன் அரங்கக் கழகத் தயாரிப்பான 'சலி அன்ட் மார்ஷா' என்ற நகைச்சுவை நாடகத்தில் தோன்றியதன் மூலம் நியூயோர்க் நகர அரங்க அளிக்கைகளுக்குத் திரும்பினார். இதற்காக அவர் நாடக மேசை விருதுக்கு நியமிக்கப்பட்டார். 2003 இல் பிராடுவேயின் 'ஜிப்சி' இசை நிகழ்ச்சியில் மமா ரோஸ் என்ற பாத்திரத்தில் பங்கேற்றார். 2017 இல் பிராடுவேயைன் இசை நிகழ்ச்சியான 'ஹலோ, டோலி'யில் பிரதான பாத்திரத்தில் தோன்றினார். 

இவர் சொனி அன்ட் சேர், ஜோர்ஜ் பேர்ண்ஸ் போன்ற பிரபலங்களுடன் பல தொலைக்காட்சி நிகழ்ச்சிகளில் பங்கேற்றுள்ளார். 'த மொப்பெட் ஷோ', 'அல்லி மக்பீல்' ஆகிய தொலைக்காட்சி நிகழ்ச்சிகளில் பங்கேற்று எம்மி விருதுக்கு நியமிக்கப்பட்டார். 1976, 1981, 1983, 1987, 1994 ஆகிய ஆண்டுகளில் அகாதமி விருது வழங்கும் நிகழ்வுகளில் தொகுப்பாளினியாகவும் அரங்க அளிக்கையிலும் பங்கேற்றார்.

'பிராடிவே பார்க்ஸ்' என்ற மிருகப் பாதுகாப்பு மையத்திற்கான நிதிக்காக, இவர் மூன்று சிறுவர் நூல்களை எழுதியுள்ளார். 


</doc>
<doc id="404702" url="https://ta.wikipedia.org/wiki?curid=404702" title="கிளைக்கோபுரதம்">
கிளைக்கோபுரதம்

கிளைக்கோபுரதம் (Glycoprotein) என்பவை ஓலிகோசர்க்கரைடு சங்கிலிகள் (கிளைக்கான்கள்) சகப்பிணைப்பின் மூலம் பக்கத்தொடரில் அமினோ அமிலங்களுடன் இணைந்த புரதம் ஆகும். எளிமையாகச் சொல்வதென்றால், கிளைக்கோபுரதம் என்பது சர்க்கரையும் புரதமும் சேர்ந்த ஒரு அமைப்பாகும். கார்போவைதரேட்டானது புரதத்துடன் சக உயிரியல்படிமாற்றம் அல்லது உயிரியல்  பின்  படிமாற்றத்தின்படியான  புரதத்துடன் இணைக்கப்பட்டுள்ளது. இந்த செயல்முறை கிளைக்கோசைலேற்றம் என அழைக்கப்படுகிறது. 

செல்லின் வெளிப்புறத்தில் சுரக்கும் புரதங்கள் பெரும்பாலும் கிளைக்கோசைலேற்றத்திற்கு உள்ளாக்கப்படுகின்றன. சர்க்கரைகளின் நீர் நாட்டப்பண்பு மற்றும் முனைவுத்தன்மை போன்ற சிறப்பியல்புகள் அவை இணைக்கப்பட்டுள்ள புரதத்தின் வேதியியல் பண்புகளை வியத்தகு முறையில் மாற்றக்கூடும். கிளைக்கோப்புரதங்கள் பெரும்பாலும் செல்களின் மேற்பரப்பில் காணப்படுகின்றன. அவை மென்படல புரதங்களாகவோ அல்லது செல்புற தாயத்தின் பகுதியாகவோ செயல்படுகின்றன.இத்தகைய செல் மேற்பரப்பு கிளைக்கோப்புரதங்கள் செல்-செல் தொடர்பு மற்றும் பாக்டீரியா மற்றும் வைரஸ்களின் தொற்று ஏற்படும் வழிமுறைகளில் முக்கிய பங்கைக் கொண்டுள்ளன.

கிளைக்கோபுரதத்தின் அமைப்பில் பொதுவாக 8 ஒற்றைச்சர்க்கரைகள் இணைந்துள்ளன. ஓலிகோசர்க்கரைடுகள் புரதங்களுடன் N- அல்லது O- கிளைக்கோசைடிக் பிணைப்பினால் இணைக்கப்பட்டுள்ளன. லெக்டின்கள், மியுசின்கள், பாலிபெப்டைடு இயக்குநீர்கள் கிளைக்கோபுரதங்கள் ஆகும்.

சர்க்கரை, செல்களில் எண்டோபிளாச வலைப்பின்னல் மற்றும் கோல்கை உறுப்புகள் ஆகியவற்றில் புரதத்துடன் இணைக்கப்படலாம். N- மூலமாக இணைக்கப்பட்ட சர்க்கரைடுகள் எண்டோபிளாச வலைப்பின்னலுடனும், மேலும் O- மூலமாக இணைக்கப்பட்ட கிளைக்கோபுரதங்கள் கோல்கை உறுப்புக்களுடனும் இணைகின்றன. மூன்று வெவ்வேறு வகையான கிளைக்கோ புரதங்கள் உள்ளன. அவை அவற்றின் தொகுப்பு வினைவழிமுறை மற்றும் அமைப்பு மூலம் வேறுபடுத்தப்படுகின்றன. இந்த கிளைகோபுரதங்கள் N- ஆல் இணைக்கப்பட்டவை, O- ஆல் இணைக்கப்பட்டவை மற்றும் நொதியல்லாத கிளைக்கோப்புரதங்கள் என்பவை ஆகும்.

உடலில் காணப்படும் செல்களோடு இயைந்து ஒழுகும் போது திசு செயல்பாட்டு வளர்ச்சியில் கிளைக்கோப்புரதங்கள் உதவி செய்கின்றன. கிளைக்கோபுரதங்கள் இணைப்பு திசுக்கள், செல் சுவர்கள் மற்றும் இரத்த பிளாசுமாக்களில் காணப்படுகின்றன. அவை உடலில் அமைந்துள்ள இடத்தைப் பொறுத்து தமது கட்டுமான வேறுபாடுகளை வெளிக்காட்டுகின்றன. அவை விந்தணுக்களின் மேற்பரப்பில் அமைந்துள்ள காரணத்தால் இனப்பெருக்கத்தில் முக்கிய பங்கு வகிக்கின்றன. கிளைக்கோபுரதங்கள் பிளாசுமா படலத்தின் ஊடுருவு திறனை மாற்றியமைப்பதன் மூலம் உயிரணுக்களுக்கு முட்டைகளை எளிதில் ஈர்க்க உதவுகின்னறன.

இந்த வகையான கிளைகோபுரதங்கள் ஒரு செல்லின் மென்படல தொகுப்பினுள் மாற்றப்பட்டு, ஒருங்கிணைக்கப்படுகின்றன. கிளைக்கோபுரதத்தின் புரதப் பகுதிகள் செல்லின் மேற்புறத்தில் உருவாக்கப்படுகின்றன. இதன் காரணமாக அமினோ அமிலங்கள் ஒரு நேரியல் பலபடித் தொடர் ஒன்றை உருவாக்குகிறது. பாலிபெப்டைடுகளை உருவாக்க , குறைந்தது 20 வகையான அமினோ அமிலங்கள் பயன்படுத்தப்படுகின்றன. பாலிபெப்டைடுகளில் அமினோ அமிலங்கள் அமர்ந்திருக்கும் வரிசை அதன் செயல்பாட்டிற்கு மிக அவசியமானதாகிறது. இந்த வரிசையை அமினோ அமில வரிசை என அழைக்கப்படுகிறது.
இந்த வகை கிளைக்கோபுரதங்களில் சர்க்கரையை ஐதராக்சில் சங்கிலி மற்றும் பாலிபெப்டைடுகளைச் சேர்ப்பதன் மூலம் உருவாக்கப்படுகின்றன. ஒரு நேரத்தில் ஒரு வகை சர்க்கரையின் இணைப்பை மட்டுமே சேர்க்கின்ற விதத்தில் N- இணைப்பு கிளைக்கோபுரதங்களிலிருந்து இவை வேறுபடுகின்றன. O-இணைப்பு கிளைக்கோபுரதங்கள் பெரும்பாலும், செல்களால் சுரக்கப்பட்டு பின்னர் ஒரு செல்லுல்புற தாயத்தின் பகுதியாக மாறும். இந்த செல்லுல்புற தாயமானது O- இணைப்பு கிளைக்கோபுரதங்களைச் சுற்றிலுமுள்ளன.

கிளைக்கோபுரதங்களில் பொதுவாகக் காணப்படும் ஒற்றைச்சர்க்கரைகள்:

இந்த சர்க்கரை தொகுதிகள் புரத மடிப்பில் உதவுகின்றன. மேலும், புரதங்களின் நிலைத்தன்மையை அதிகரிக்கின்றன. செல் சமிக்ஞைகளில் உதவுகின்றன.

கிளைக்கோசைலேற்றத்தில் பல வகைகள் காணப்பட்டாலும் முதல் இரண்டு வகைப்பாடுகளே பொதுவானவையாகும்.






</doc>
<doc id="404708" url="https://ta.wikipedia.org/wiki?curid=404708" title="இரோசெச்டர் பல்கலைக்கழகம்">
இரோசெச்டர் பல்கலைக்கழகம்

இரோசெச்டர் பல்கலைக்கழகம் ("University of Rochester") பரவலாக இரோசெச்டர், நியூயார்க் மாநிலத்தில் இரோசெச்டரில் அமைந்துள்ள தனியார் துறை, சமயச்சார்பற்ற, ஆய்வு பல்கலைக்கழகம் ஆகும். இப்பல்கலைக்கழகம் பட்டப்படிப்பு, பட்டமேற்படிப்பு மற்றும் முனைவர் பட்ட ஆய்வுகளை வழங்கிவருகிறது. தொழில்சார் கல்வியும் வழங்கப்படுகின்றது. இப்பல்கலைக்கழகத்தின் வரலாற்றில் 6 பல்கலைக்கழக முன்னாள் மாணவர்கள், 2 பேராசிரியர்கள், மற்றும் 1 மூத்த ஆய்வுக் கூட்டாளி நோபல் பரிசு பெற்றுள்ளனர்; 32 துறையாசிரியர்கள் அறிவியல், பொறியியல், மருத்துவத் துறைகளில் தேசிய அகாதமிகளில் இடம்பெற்றுள்ளனர்; 12 முன்னாள் மாணவர்களும் துறையாசிரியர்களும் புலிட்சர் பரிசு வென்றுள்ளனர்; 20 துறையாசிரியர்களுக்கு குக்கென்னெய்ம் பெல்லோசிப் கிடைத்துள்ளது.



</doc>
<doc id="404709" url="https://ta.wikipedia.org/wiki?curid=404709" title="தச சீலம்">
தச சீலம்

தச சீலம் அல்லது பத்து ஒழுக்கங்கள் என்பது, பௌத்த சமய இல்லறத்தார்கள் கடைபிடிக்க வேண்டிய ஐந்து ஒழுக்கங்களுடன், பௌத்த பிக்குகள் மற்றும் பிக்குணிகள் தங்கள் வாழ்வில் முழுமையாகக் கடைபிடிக்க வேண்டும் மேலும் ஐந்து ஒழுக்கங்களும் சேர்ந்த பத்து ஒழுக்கநெறிகளாகும். பாலி மொழியில் "சீலம்" எனில் ஒழுக்கம் என்றும், "தசம்" என்பதற்கு "பத்து" எனவும் பொருளாகும்.

பௌத்த தத்துவஙகளில் சீலத்தை "சிக்காபதம்" என்றும் கூறுவர். தச சீலத்திலே பஞ்ச சீலங்களும் அடங்கியுள்ளன. இல்லறத்தார் பஞ்ச சீலங்களையும், துறவறத்தார் தச சீலங்களையும் நாள்தோறும் ஓத வேண்டும். 

தச சீலத்தின் பாலி மொழி வாசகம்:

1. உயிர்களைக் கொல்லாமலும் இம்சை செய்யாமலும் இருக்கும் சீலத்தை (ஒழுக்கத்தை) மேற்கொள்கிறேன்.

2. பிறர் பொருளைக் களவு செய்யாமலிருக்கும் சீலத்தை மேற்கொள்கிறேன்.

3. பிரம்மச்சரிய விரதம் என்னும் சீலத்தை மேற்கிறேன். (இது இல்லறத்தாருக்குப் பிறர் மனைவியர்களுடன் அல்லது பிற ஆண்களுடன் விபசாரம் செய்யாமல் இருப்பது என்று பொருள்படும். துறவறத்தாருக்குப் பிரமச்சரிய விரதம் என்பது இணை விழைச்சியை அறவே நீக்குதல் என்று பொருள்படும்)

4. பொய் பேசாமலிருத்தல் என்னும் சீலத்தை மேற்கொள்கிறேன்.

5. கள் முதலிய மயக்கம் தரும் பொருள்களை நீக்குததல் என்னும் சீலத்தை மேற்கொள்கிறேன்.

6. உண்ணத் தகாத வேளையில் உணவு கொள்ளாமை என்னும் சீலத்தை மேற்கொள்கிறேன்.

7, 8, 9. இசை, ஆடல், பாடல்களைக் கேட்பது, பார்ப்பது மற்றும் மலர், வாசனை திரவியங்கள் முதலியவற்றை உபயோகித்தல், பொன், வெள்ளி முதலியவற்றை உபயோகித்தல் ஆகிய இவற்றைச் செய்யாமல் இருக்கிற சீலத்தை மேற்கொள்கிறேன்.

10. உயரமான, அகலமான படுக்கை முதலிய சுக ஆசனங்களை உபயோகிக்காமல் இருக்கின்ற சீலத்தை மேற்கொள்கிறேன்.



</doc>
<doc id="404715" url="https://ta.wikipedia.org/wiki?curid=404715" title="தசை மண்டலம்">
தசை மண்டலம்

தசை மண்டலம் ("Muscular system") என்பது எலும்பு, வாியற்ற தசை மற்றும் இதய தசை ஆகிய உறுப்புகள் சேர்ந்ததாகும். தசைமண்டலமானது, உடல் இயக்கத்திற்கும், உடல் அமைப்பிற்கும் மற்றும் இரத்த ஓட்டமானது உடல் முழுவதும் பாய்வதற்கும் பயன்படுகிறது. முதுகெலும்புடைய உயிாினங்களின் தசை மண்டலமானது நரம்பு மண்டலத்தால் கட்டுப்படுத்தப்படுகிறது; இருந்த போதிலும் சில தசைகள் தன்னிச்சையாக இயங்கக்கூடியதாக உள்ளது. எலும்பு மற்றும் தசை மண்டலம் இரண்டும் சேர்ந்து தசை-எலும்பு மண்டலம் என்று அழைக்கப்படுகிறது. இது மனித உடலின் இயக்கத்திற்கு மிகவும் உறுதுணையாக இருக்கிறது. 

தசை மண்டலமானது மூன்று தனித்துவமான வகைகளாக பிரிக்கப்படுகிறது. அவையாவன, எலும்புத் தசைகள், வரியற்ற தசைகள் மற்றும் இதய தசை ஆகும். உடலுக்கு வலிமை, சமநிலை, தோற்ற அமைப்பு, உடல் இயக்கம் மற்றம் தட்பவெப்பத்தையும் கொடுத்து பாதுகாக்கிறது.

எலும்புத் தசை மற்ற வரித்தசையைப் போன்றது. இது மையோசைட் மற்றும் தசைநார்களால் ஆனது. வரித் தசைகள் எலும்புடன் இணைந்துள்ளதால் இவை எலும்புத் தசைகள் எனப்படுகிறது. மையோபைபிரில்கள் இணைந்து சார்கோமியர்கள் ஆகின்றன. இவைதான் வரித்தசைகளுக்கு அடிப்படையாக அமைகின்றன. செயல்பாட்டுதிறனின் துாண்டலின் காரணமாக, எலும்புத் தசைகள் சுருங்கி சார்க்கோமியர்கள் சிறிதாகிறது. இவை இணைந்து செயல்படுகிறது. நகரும் இழை மாதிரி தான் தசை சுருங்குவது குறித்த சிறந்த மாதிரியாக நன்கு புறிந்து கொள்ள முடிகிறது. சார்கோமியரில் ஆக்டின் மற்றும் மையோசின் இழைகள் ஒன்றுக்கொன்று சுருங்கும் அசைவினைச் செய்கின்றன. மையோசின் இழைகள் கிளப் போன்ற தலையமைப்பைக் கொண்டது. இதில் ஆக்டின் இழைகள் வெளித் தள்ளிக் கொண்டு இருக்கும். 
பெரிய அமைப்பான மையோசின் இழைகள் மையோசின் தலைகள் எனப்படும். இதில் இணையக்கூடிய சில புள்ளிகள் காணப்படுகின்றன. இதிலும் ஆக்டின் இழைகள் தான் உள்ளன. மையோசின் தலைகள், இணைந்து செயல்படக் கூடிய விதத்தில் உள்ளது. அவை சார்கோமியரின் நடுப்பகுதியை நோக்கி ஊசலாடிக் கொண்டிருக்கும். பின்பு, அவை அதிலிருந்து பிரிந்து அடுத்த பக்கத்திலுள்ள இயங்கக்கூடிய பகுதியான ஆக்டின் இழைகளில் போய் ஒட்டிக் கொள்ளும் இது தான் ராட்ச் வகையான இயங்கி அமைப்பு எனப்படுகிறது.
இந்த செயல்பாடு நடைபெற அதிக அளவிலான அடினோசின் 3 பாஸ்பேட்(ATP) சக்தியை செல் உட்கொள்ளிறது. ஏடிபியானது மையோசின் தசைகள் மற்றும் ஆக்டின் இழைகளுக்கு இடையே சாய்வாக இணைந்துள்ளது. இதில் சக்தியானது இழக்கப்படும் போது மையோசின் தலைகள் தனித்து விடப்பட்டு ஊசலாடுகின்றன. அப்பொழுது ஏடிபியானது உபயோகப்படுத்தப்பட்டு அடினோசின் 2 பாஸ்பேட்டாக (ADP) மாற்றப்படுகிறது. இருந்த போதிலும் தசைகளானது சிறிதளவு ஏடிபியை சேமித்து வைக்கின்றது. பின்பு இவை முழுவதுமாக அடினோசின் 2 பாஸ்பேட்டாக மாற்றப்படுகிறது. தசைத் திசுக்களில் அதி விரைவாக செயல்படக் கூடிய வேதிப்பொருட்களும், கிரியேட்டின் பாஸ்பேட்டும் உள்ளது. இவை மிக வேகமாக செயல்பட்டு அடினோசின் 2 பாஸ்பேட்டை, அடினோசின் 3 பாஸ்பேட்டாக மாற்றுகிறது. 
சார்கோமியரின் ஒவ்வொரு சுழற்சிக்கும் கால்சியம் அயனிகள் தேவைப்படுகிறது. கால்சியமானது சார்கோபிளாஸ்மிக் ரெடிகுலத்திலிருந்து விடுவிக்கப்பட்டு சார்கோமியருக்குள் செல்கிறது. அப்பொழுது தசையானது துாண்டப்பட்டு சுருங்குகிறது. இங்கு கால்சியமானது ஆக்டினுடைய பிணைப்புப் பகுதியிைனை மூடுவதில்லை. தசையானது நீண்ட நேரம் சுருங்கியிருக்க வேண்டிய தேவையில்லாதபொழுது, கால்சியம் அயனிகள், சார்கோமியரிலிருந்து பீச்சியடிக்கப்பட்டு மீண்டும் சார்கோபிளாஸ்மிக் ரெடிகுலத்தில் சேமிக்கப்படுகிறது.

இதய தசையானது எலும்புத் தசையிலிருந்து வேறுபட்டு காணப்படுகிறது. தசை நார்கள் பக்கவாட்டில் ஒன்றுக்கொண்று இணைக்கப்பட்டுள்ளது. இது வரியற்ற தசை போன்றுவுள்ளது. அதன் இயக்கமானது தன்னிச்சையான இயக்கமாகும். இதயத் தசையானது சைனஸ் முடிச்சால் கட்டுப்படுத்தப்படுகிறது. இது தானியக்க நரம்பு மண்டலத்தின் துண்டுதலால் இயங்குகிறது.
வரியற்ற தசையில் கட்டுப்பாடான சுருங்குவதற்கான அமைப்பு இல்லை. வரியற்ற தசை மென்மையான, எளிதான இயக்கு தசை என்றும் கூறுவர். இத்தசைகள் செரிமானப் பாதையின் சுவர்கள், குருதி நாளங்கள், சிறுநீரக தோற்றப் பாதைகள், தோல் ஆகியவற்றில் காணப்படுகின்றன. உட்புறச் சூழ்நிலையைக் கட்டுப்படுத்த இவ்வகையான தசைச் சுருக்கம் தேவைப்படுகிறது. இது கெட்டுவிட்டால் உடல் சீரமைப்பு கெட்டுவிடும்.


</doc>
<doc id="404720" url="https://ta.wikipedia.org/wiki?curid=404720" title="முகிழ் மீன்">
முகிழ் மீன்

முகிழ் மீன் (protostar) என்பது மூலக்கூறு மேகம் என்ற நட்சத்திரம் உருவாகுமிடத்தில் சேமிக்கப்பட்டுள்ள நிறையைக் கொண்ட மிக இளைய நட்சத்திரம் ஆகும். விண்மீன் படிமலர்ச்சியின் முதல் நிகழ்வே முகிழ் மீன் ஆகும். ஒரு சூரிய நிறை கொண்ட முகிழ் மீன் உருவாக 1,000,000 ஆண்டுகள் ஆகும். விண்மீன் படிமலர்ச்சி துவங்கும் போது மூலக்கூறு மேகம், தனது ஈர்ப்பு விசையால் சிதைகிறது. பின் உள் நோக்கி அழுத்தும் வாயுவால் முகிழ் மீன் வெடித்து, கண்ணுக்குப் புலனாகும் முன்-தலைவரிசை நட்சத்திரமாகிறது. பின்னர் மேலும் சுருங்கி தலைவரிசை நட்சத்திரமாகிறது.

1966 ஆம் ஆண்டு சுசிரோ அயாசி முகிழ் மீனின் வடிவமைப்பை முதன் முதலில் பரிந்துரைத்தார். 
ஆரம்ப காலங்களில் அதன் வடிவம் மிகப் பெரியதாகக் கருதப்பட்டது. பின்னர் மேற்கொள்ளப்பட்ட கணக்கீடுகளின் படி, ஒரே நிறை கொண்ட நட்சத்திரத்தை விட முகிழ் மீன் பெரிய அளவில் இருந்தது. 

அதிக அழுத்தமுள்ள உள்மையப் பகுதியைக் கொண்ட மூலக்கூறு மேகத்திலிருந்து நட்சத்திரங்கள் உருவாகின்றன. ஒவ்வொரு அழுத்தமுள்ள உள்மையப் பகுதியில் உருவாகும் ஈர்ப்பு விசை மூலக்கூறு மேகத்தைச் சுருக்குகிறது, அதே நேரத்தில் வளிம அழுத்தம் மற்றும் காந்த அழுத்தம் மூலக்கூறு மேகத்தை விரிவடையச் செய்கிறது. ஆரம்பத்தில் இவற்றிடையே ஒரு சமநிலை உருவாகிறது. சுற்றியுள்ள மேகங்களைச் சிறுகச்சிறுகச்சேர்த்து, பெரிய நிறையை அடைகிறது. ஈர்ப்பு விசையால் ஏற்படும் அதீத அழுத்தத்தால் சிதைவடைகிறது. வண்ணப்பட்டை அளவாய்வியல் சார்ந்த உய்த்துணர்வின் மூலம் பார்க்கும் போது மூலக்கூறு மேகங்கள் உள் நோக்கி சுருங்குவதைக் காட்டுகிறது. வெளி நோக்கி சிதைவடையும் மூலக்கூறு மேகங்கள் இது வரை கண்டறியப்படவில்லை.

மையப்பகுதியிலுள்ள வாயு சிதைவடைந்து குறைந்த நிறையுள்ள முகிழ் மீனை உருவாக்குகிறது. அதன் பின் முன்-கோளக வட்டு (protoplanetary disk) உருவாக்கப்பட்டு அதை சுற்றி வருகிறது. சிதைவடைதல் தொடரும் போது, அதிகமாகும் வாயு அடர்த்தியால், வளைவுந்தம் அழிவின்மை விதிப்படி, கோளக வட்டுகள், நட்சத்திரங்களை விட அதிக தாக்கத்தைப் பெறுகின்றன. அதனால் முகிழ்மீனைச் சுற்ற ஆரம்பிக்கின்றன. 
முகிழ் மீனின் வெளிப்புறத்தில், உள் மையப்பகுதியில் விழுந்து வெளிவரும் அதிர்ச்சியுற்ற வாயுக்கள் காணப்படுகிறது. அதன் ஒளிக்கோளம்
முன்-தலைவரிசை நட்சத்திரம் அல்லது தலைவரிசை நட்சத்திரம் ஆகியவற்றிலிருந்து வேறுபட்டுள்ளது. முகிழ் மீனின் உள் மைய வெப்பநிலை, நட்சத்திரங்களின் வெப்பநிலையை விட மிகக் குறைவாகவே இருக்கும். இதற்குக் காரணம், அதன் மையப்பகுதியிலுள்ள நீரியம் அணுக்கரு இணைவைத் தொடங்கவில்லை. கருத்தியல் கொள்கைப்படி, ஐதரசன் அயனியான தியூட்டிரியம் அணுக்கரு இணைவுக்குட்பட்டு, ஈலியம்-3 மாற்றமடைகிறது. அணுக்கரு இணைவால் ஏற்படும் வெப்பம், முகிழ் மீனை விரிவடையச் செய்கிறது. இவ் வெப்பத்தின் அளவே, முன்-தலைவரிசை நட்சத்திரத்தின் உருவளவை நிர்ணயிக்கிறது.

பொதுவாக நட்சத்திரங்களின் ஆற்றல், அதன் மையப்குதியில் நடைபெறும் அணுக்கரு இணைவால் பெறப்படுகிறது. ஆனால் முகிழ் மீனின் ஆற்றல், அதன் மேற்பரப்பு மற்றும் சுற்றியுள்ள வட்டுகளில் ஏற்படும் அதிர்ச்சிகள் உண்டாக்கும் கதிர்வீசலால் உண்டாகிறது. இந்தக் கதிர்வீசல் மீனிடைத்தூசுப் பகுதியை மையப்பகுதியை நோக்கி நகரச் செய்கிறது. இத் தூசு, தன் மீது விழும் அனைத்து ஒளியணுக்களையும் உறிஞ்சிக் கொண்டு, அதிக அலை நீளம் கொண்ட அலைகளை வெளிவிடுகிறது. முகிழ் மீன்கள் ஒளி அலை நீளங்களை கண்டறியும் கருவிகள் மூலம் கண்டறியப்படுவதில்லை. அதனால் ஏர்ட்சுபிரங் – ரசல் விளக்கப்படத்தில் வைக்கப்படுவதில்லை. 

முகிழ் மீன்களின் கதிர்வீசலில், அகச்சிவப்புக் கதிர் மற்றும் மில்லி மீட்டர் அலை நீளம் கொண்ட அலைகளே காணப்படுகின்றன. மூலக்கூறு மேகங்களில் அதிக அலை நீளம் கொண்ட அலைகளே காணப்படுகின்றன. இவை பொதுவாக, வகை 0 அல்லது வகை 1 முகிழ் மீன்களாக வகைப்படுத்தப்படுகின்றன.



</doc>
<doc id="404739" url="https://ta.wikipedia.org/wiki?curid=404739" title="மார்பளவுத் தோற்றச் சிற்றோவியம்">
மார்பளவுத் தோற்றச் சிற்றோவியம்

மார்பளவுத் தோற்றச் சிற்றோவியம் (Portrait miniature) என்பது, நீர்வர்ணம், குவாச் அல்லது எனாமல் பூச்சுக்களைக் கொண்டு வரையப்படும் சிறிய அளவிலான ஓவியத்தைக் குறிக்கும். இவ்வகை ஓவியம் கையெழுத்துப் பிரதிகளில் வரையப்பட்ட சிற்றோவிய நுட்பங்களில் இருந்து வளர்ச்சியடைந்தது. 16 ஆம் நூற்றாண்டில், குறிப்பாக இங்கிலாந்து, பிரான்சு ஆகிய நாடுகளைச் சேர்ந்த உயர்குடியினர் மத்தியில் இது பெயர்பெற்று விளங்கியதுடன், 18 ஆம் நூற்றாண்டில் நடுப் பகுதியில் இருந்து இது ஐரோப்பா முழுவதும் பரவியது. 19 ஆம் நூற்றாண்டின் நடுப் பகுதியில் பாதரச ஆவிப் படங்களும், ஒளிப்படங்களும் புழக்கத்துக்கு வரும்வரை மக்கள் இவற்றை மிகவும் விரும்பிப் பயன்படுத்தினர். இவ்வோவியங்கள் தொலை தூரத்தில் இருப்பவர்கள் ஒருவரை ஒருவர் அறிமுகப்படுத்திக்கொள்ள மிகவும் பயனுள்ளவை. தனது மகளுக்கு மணம் பேச விரும்பும் ஒரு பிரது தனது மகளின் சிற்றோவியத்தை மணமகன் குடும்பத்தினருக்கு அனுப்பி வைக்கலாம். நீண்டகாலம் வீட்டைவிட்டு வெளியே இருக்க வேண்டிய படை வீரர்களும், மாலுமிகளும் தமது அன்புக்கு உரியவர்களின் சிற்றோவியங்களைத் தம்முடன் வைத்திருப்பர். தூரப் பயணத்தில் இருக்கும் கணவனின் சிற்றோவியத்தை மனைவி ஞாபகத்துக்காக வைத்திருப்பது உண்டு. 

தொடக்ககாலச் சிற்றோவியர்கள் நீர்வர்ணத்தைப் பயன்படுத்தி விலங்குத் தோல்களில் வரைந்தனர். 17 ஆம் நூற்றாண்டின் பின்னரைப் பகுதியில், செப்புத் தகடுகளின்மீது எனாமலால் வரையப்பட்ட சிற்றோவியங்கள், குறிப்பாகப் பிரான்சு நாட்டில் விருப்பத்துக்கு உரியனவாகின. 18 ஆம் நூற்றாண்டில் சிற்றோவியங்கள் நீர்வர்ணங்களைப் பயன்படுத்தி யானைத் தந்தத் தகடுகளில் வரையப்பட்டன. இது அக்காலத்தில் ஒப்பீட்டளவில் மலிவாக இருந்தது. 40 மிமீ x 30 மிமீ போன்ற அளவுகளில் மிகவும் சிறியனவாக இருந்ததால், மார்பளவுத் தோற்றச் சிற்றோவியங்கள் பொதுவாகத் தனிப்பட்ட நினைவுப் பொருட்களாகவோ; நகைப்பேழை, மூக்குப்பொடிப் பேழை போன்றவற்றின் மூடியாகவும் பயன்பட்டன. 

சிற்றோவியங்கள் முதலில் கையால் எழுதப்பட்ட நூல்களை அழகுபடுத்தவும், பட விளக்கங்களைத் தருவதற்காகவும் வரையப்பட்டன. 1520களில், பிரான்சு மற்றும் ஆங்கிலேய அரச அவைகளில் மார்பளவுத் தோற்றச் சிற்றோவியங்கள் அறிமுகமாயின. இதன் மிக முந்திய எடுத்துக்காட்டுக்கள், நெதர்லாந்தியச் சிற்றோவியர்களான பிரான்சில் பணிபுரிந்த யோன் குளுவெட் (இறப்பு: 1540) என்பவராலும், இங்கிலாந்தில் இருந்த லூக்காசு ஓரென்பவுட் என்பவராலும் வரையப்பட்டன.

பிரான்சின் தொடக்ககால சிற்றோவியர்களுள் யோன் குளுவெட்டுடன், அவரது மகன் பிரான்கோயிசு குளுவெட், யோன் பெரியல் மற்றும் பலர் அடங்குவர். பல மார்பளவுத் தோற்ற ஓவியங்களும், பெரும் எண்ணிக்கையான படங்களும் இவர்கள் வரைந்ததாக அறியப்பட்டிருப்பினும், அவர்கள் வரைந்த மார்பளவுத் தோற்றச் சிற்றோவியங்கள் மிகச் சிலவே தற்காலத்தில் காணப்படுகின்றன. "கலிக் போர் கையெழுத்துப் படியில்" காணப்படும் ஏழு மார்பளவு தோற்றப் படங்கள் மூத்த குளுவெட் வரைந்ததாகக் கருதப்படுகின்றது. இவற்றுடன் அவரது ஆக்கங்களுள் ஒன்றாக, பியர்ப்பொன்ட் மோர்கன் சேகரிப்பில் உள்ள மார்ச்சல் டெ பிரிசாக் என்பவரைப் பிரதிநிதித்துவப்படுத்தும் சிறந்த ஆக்கம் ஒன்றையும் சேர்த்துக்கொள்ளலாம். மேற்குறிப்பிட்டவர்களைத் தொடர்ந்து, சைமன் ரெனார்ட் டி ச்ன் அன்ட்ரே (1613-1619), யோன் கொட்டேல் ஆகியோரையும் குறிப்பிடலாம். யோசேப் வேர்ணர் (1637–1710), ரொசெல்பா கரியேரா (1675–1757) ஆகியோரும் குறிப்பிடத் தக்கவர்கள்.

முதல் பெயர்பெற்ற ஆங்கிலேய மர்பளவு தோற்றச் சிற்றோவியர் நிக்கோலாசு இலார்ட் (Nicholas Hilliard) (1537–1619) ஆவார். இவரது ஆக்கங்கள் பழமைவாதப் பாணி சார்ந்தவையாக இருந்தாலும், தோற்றத்துக்கு உரியவரின் இயல்புகளைக் காட்டக்கூடியனவாக இருந்தன. இவரைத் தொடர்ந்து இவரது மகன் லாரன்சு இலார்டும் (Lawrence Hilliard) மார்பளவுத் தோற்றச் சிற்றோவியங்களை வரைந்துள்ளார். மார்பளவுத் தோற்றச் சிற்றோவியர் தந்தையும் மகனுமாகிய ஐசாக் ஒலிவர் (1560–1617), இலார்டின் மாணவர். ஐசாக்கின் மகனும் அவரது மாணவருமான பீட்டர் ஒலிவரும் இவ்வகை ஓவியங்களை வரைந்தார்.


</doc>
<doc id="404750" url="https://ta.wikipedia.org/wiki?curid=404750" title="தெரேசா டெங்">
தெரேசா டெங்

தெரேசா டெங் ("Teresa Teng", 29 சனவரி 1953 - 8 மே 1995) ஒரு தைவான் பாடகி. இவர் தனது நாட்டுப்புற இசை மற்றும் பாடல்களுக்கு அறியப்பட்டார், "விட் வில் ரிட்?" மற்றும் "சந்திரன் என் இதயத்தை பிரதிபலிக்கிறது" போன்ற பாடல்கள் பிரபலமானவை. அவர் மாண்டரின் மொழியில் மட்டுமல்லாமல் தைவான், கான்டோனீஸ், சப்பானிய, இந்தோனேசிய மற்றும் ஆங்கில மொழிகளிலும் பாடல்களைப் பதிவு செய்தார். அவர் சரளமாக பிரெஞ்சு மொழி பேசினார்.

1995-இல் தாய்லாந்தில் 42 வயதில் விடுமுறைக்கு வந்தபோது டெங் ஒரு கடுமையான சுவாச தாக்குதலில் இறந்தார்.


</doc>
<doc id="404754" url="https://ta.wikipedia.org/wiki?curid=404754" title="உடலை துளையிடுதல்">
உடலை துளையிடுதல்

உடலை துளையிடுதல் என்பது இரு பாலரும் ஏற்றுக்கொண்ட ஒரு நடைமுறை பழக்கம் ஆகும். இது பல நூற்றாண்டுகளாக பல நாடுகளில் இருந்து வருகிறது. உடல் துளையிடுதல் சில நேரங்களில் ஆபத்தானதாக இருந்தாலும் மக்களிடையே உள்ள பழக்கமாக இருந்து வருகிறது. இம்முறையில் உடல் பாகத்தில் தளையிட்டு அணிகலன்கள் அணிவது என ஒரு பண்பாடாக இருக்கிறது.

தமிழ் மக்களிடையே மத நம்பிக்கை சார்ந்ததாகவும் கலாச்சார பண்பாடு சார்ந்ததாகவும் உடல் துளையிடும் பழக்கம் பல நூற்றாண்டுகளாக நடைமுறையில் இருந்து வருகிறது.

தமிழர் மரபில் குழந்தை பிறந்த பதினோராம் மாதம் அல்லது ஒன்று மூன்று ஐந்து என ஒற்றைப்படை வயதில் காது குத்துதல் என்ற சடங்கை இருபாலருக்கும் செய்விக்கின்றனர்.காதணி விழா என்பது இந்து தமிழர்களிடையே காணப்படும் ஒரு சடங்காகும். இந்த சடங்கில் குழந்தைகளுக்கு காதில் துளையிட்டு தங்கக் காதணி அணிவிக்கப்படுகிறது. இச்சடங்கின் முறைகள் சாதி சமயத்திற்கு தக்கவாறு மாறுபடுகிறது.நல்ல நாள் மற்றும் நேரத்தினை கணக்கிட்டு காதணி விழாவிற்கு ஏற்பாடு செய்கின்றனர். தமிழ்ச் சாதிகளில் பெரும்பாலும் குலதெய்வ கோயில்களில் முடி எடுத்தல் மற்றும் காதுகுத்தல் நடைபெறுகிறது. சிலர் வீடுகளிலும், மண்டபங்களிலும் விழா நிகழ்த்துகின்றனர். இடம் மற்றும் காலம் பற்றிய முடிவு எடுக்கப்பட்டதும். முக்கிய உறவினர்களுக்கும், நண்பர்களுக்கு வாய்மொழியாகவோ, பத்திரிக்கை அடித்து கொடுத்தோ செய்தியினை தெரிவிக்கின்றனர்.தோடு (earring) காதில் அணியப்படும் ஓர் ஆபரணமாகும். பெண்களால் அதிகமாகவும் ஆண்களால் ஓரளவும் அணியப்படுகிறது. ஆண்கள் அணியும் தோடு கடுக்கன் எனப்படுகிறது. காதுச் சோணையில் துவாரமிட்டே தோடு அணியப்படுகிறது. உலோகம், நெகிழி, கண்ணாடி போன்ற பலதரப்பட்ட பொருட்களால் தோடு செய்யப்படுகிறது. தமிழர் உட்பட்ட பல இனத்தவரால் பெண் குழந்தைகளுக்கு மிகச் சிறு வயதிலேயே காது குத்தப்பட்டுத் தோடு அணிவிக்கப்படுகிறது. இதனை ஒரு சடங்காகவும் கொண்டாடுவதுண்டு. திருமணத்தின்போது ஆணுக்குக் கடுக்கன் பூட்டும் வழக்கம் சில பிரதேசத் தமிழர் திருமணங்களில் வழக்கமாக இருந்தது. இப்போது அவ் வழக்கம் அருகிவிட்டது.

பெரும்பாலும் சிறுமிகளுக்கும், பெண்களுக்கும் இந்த சடங்கை செய்கின்றனர். மூக்குத்தி (Nose-jewel) என்பது மூக்கில் துளையிட்டு அணியும் நகை. இப்போது, துளையிடாமலே அணியக் கூடிய மூக்குத்திகளும் கிடைக்கின்றன. பொதுவாக திருமணமான பெண்களே மூக்குத்தி அணிகிறார்கள். பெரும்பாலும் மூக்குத்தி உள்ளிட்ட மூக்கணிகள் தங்கத்திலேயே செய்யப்படுகின்றன. வெள்ளி, பித்தளையும் பயன்படுவதுண்டு.மூக்கின் எந்த பகுதியையும் தோலை அல்லது குருத்தெலும்புகள் மூடியிருக்கும் இடத்தில், பொதுவாக நகைகளை அணிந்து கொள்வதற்காக, மூக்குத்தி (மூக்கு குத்துதல்-நகை) என அழைக்கப்படுகின்றன. பல்வேறு வகையான மூக்கு துளையிடல் வகைகளில் இது பொதுவானது. ஆனால் குழந்தை மூன்றாவதும் ஆண் வாரிசாகவே பிறந்தால் சிலர் மூக்கை துளைத்து மூக்குத்தி அணிவித்து சடங்கை செய்கின்றனர்.

அலகு குத்துதல் என்பது தமிழ்க் கோயிற் திருவிழாக்களில் பாற் செம்பு, காவடி போன்றன எடுப்போர் தம் வாயில் கூரிய உலோக ஊசிகளால் குத்திக் கொள்ளுவது ஆகும். இந்த அலகு குத்துதல் காவடி, பால் செம்பு எடுக்கு முன்னர் பூசை செய்து தீபாரதனை காட்டிய பின் நடைபெறும். பக்தரின் வாயில் ஒரு கன்னத்திலிருந்து மற்றொரு கன்னத்தை நோக்கி சிறிய ஊசியால் குத்தி விடுவார்கள். ஊசியின் ஒரு முனை திரிசூலம் அல்லது வேல் போல் இருக்கும். மற்றொரு முனையை ஒரு கன்னத்தில் குத்தி, மற்றக் கன்னத்தின் ஊடாக எடுப்பார்கள்; அந்த முனையில் வேல் அல்லது திரிசூலம் சொருகுவார்கள். சில நேரங்களில் நாக்கை வெளியே எடுத்து மேலிருந்து கீழ் நோக்கிக் குத்துவதுமுண்டு.

உடல் துளையிடுதல் சமீபத்தில் தொல்பொருள் ஆராய்ச்சியாளர்களின் தீவிர அறிவார்ந்த ஆய்வுக்கு உட்பட்டது.அவை முதன்மை ஆதாரங்களின் ஒரு ஸ்பேஸிட்டி மூலம் உடல் குத்துவதைப் பற்றிக் கலக்கத்தில் ஆராய்கின்றனர்.ஆரம்ப பதிவுகளானது துளையிடுதல்கள் அல்லது அவற்றின் பொருளைப் பயன்படுத்துவதை அரிதாகவே விவாதித்துக்கொண்டிருக்கின்றனர் .அதே சமயம் நகைகளை சாதாரணமான பொருட்களிலும் பயண்படுத்தி துளையிடுதலை பொதுவாகக் காணலாம். ஒருமுறை அலங்கரிக்கப்பட்ட உடலில் சீர்குலைவு நகைகள் எவ்வாறு பயன்படுத்தப்படுகின்றன என்பதைக் கண்டறிவது கடினம்.மேலும், 20 ஆம் நூற்றாண்டின் குத்துவிளக்கு உற்சாகமான டக் மல்லோவின் நவீன கண்டுபிடிப்பானது.1960 கள் மற்றும் 1970 களில், மல்லோய் சமகால மக்கள் உடலில் குத்திக்கொண்டிருந்தார். அது வரலாற்றின் காப்புரிமையை அளித்தது. அவரது துண்டு பிரசுரம் உடல் மற்றும் பிறப்புறுப்பு துளைத்தல் ஆகியவற்றில் அடங்கும். பிரஞ்சு ஆல்பர்ட் தனது பெயரை பகிர்ந்துகொள்கிற கருத்தை இளவரசர் ஆல்பர்ட் கண்டுபிடித்தார் என்ற கருத்தை முன்வைத்தார். இறுக்கமான காற்சட்டையில் அவரது ஆண்குறியின் தோற்றத்தை குறைப்பதற்காக மற்றும் ரோமன் செஞ்சுரியன் துளையிடல் முறை இருந்தது.மல்லோவின் தொன்மங்கள் சிலவற்றில் பின்னர் வெளியிடப்பட்ட பதிப்புகளில் உண்மையில் மறுபதிப்பு செய்யப்பட்டன.

மேலைநாடுகளில் உடல் துளையிடுதல் அழகுக்காகவும் அழகு கலைக்காகவும் அம்மக்கள் இதை செய்கின்றனர்.

ஆப்பிரிக்காவிலும் அமெரிக்காவிலும் சில பழங்குடி கலாச்சாரங்களில் வரலாற்று ரீதியாக கண்டுபிடிக்கப்பட்டது உதடு குத்திக்கொள்வது மற்றும் உதடு நீள்வது ஆகும். துளையிடப்பட்ட உதடு, உதடு குத்திக்கொள்வது மற்றும் உதடு நீள்வது பாப்புவா நியூ கினி மற்றும் அமேசான் ஏரி ஆகிய இடத்தில் வாழும் மக்கள் கலாச்சாரம் ஆகும். அஸ்டெக்குகள் மற்றும் மாயன்கள் ஆகியோர் லப்ரெட்ஸ் அணிந்திருந்தனர், அதே நேரத்தில் மாலி மற்றும் நைல் பள்ளத்தாக்கின் ந்யூபா ஆகியோர் வளையங்களை அணிந்திருந்தனர். அவற்றை குத்திக்கொண்டு பழக்கவழக்கங்கள் செய்து, தட்டுகள் அல்லது செருகிகளை நுழைத்து, கொலம்பியாவுக்கு முந்தைய மெசோமெரிக்கா மற்றும் தென் அமெரிக்காவிலும் பசிபிக் வடமேற்கு மற்றும் ஆபிரிக்காவின் சில பழங்குடியினரிடையேயும் உதவியது. மலாவியின் சில பகுதிகளிலிருந்தும், பெண்கள் தங்கள் உதடுகளை அலங்கரிக்கும் ஒரு உதடு வட்டுடன் "பெல்லிள்" என்றழைக்கப்படுவது மிகவும் பொதுவானது, குழந்தை பருவத்திலிருந்து படிப்படியாக விரிவடைவதன் மூலம் விட்டம் பல அங்குலங்கள் அடையலாம் மற்றும் இறுதியில் தாடையின் மறைவை மாற்றும். அத்தகைய உதடு இன்னும் சில இடங்களில் நடைமுறையில் உள்ளது. நைல் பள்ளத்தாக்கின் நைல் முர்சி பழங்குடியினரின் பெண்கள், 15 சென்டிமீட்டர் (5.9 அங்குலம்) விட்டம் கொண்டிருக்கும் நேரத்தில், உதடு வளையங்களை அணியலாம்.சில முந்தைய கொலம்பிய மற்றும் வட அமெரிக்க கலாச்சாரங்களில், லப்ரெட்ஸ் ஒரு நிலை சின்னமாக காணப்பட்டன. ஹெய்டா பெண்களில் மிக உயர்ந்த நிலையின் அடையாள சின்னமாக அவர்கள் இருந்தனர், ஆனால் மேற்கத்திய பாதிப்பினால் காரணமாக அவர்கள் அணிந்திருந்த நடைமுறை இறந்து போனது. ஆல்டெக், ஓல்மேக் மற்றும் மாயன் கலாச்சாரங்கள் சடங்கு சின்னமாக நாக்கு குத்திக்கொண்டிருந்தது. சுவர் ஓவியங்கள் மேயன்ஸ் ஒரு சடங்கு முன்வைக்கின்றன, இதில் பிரபுக்கள் தங்கள் நாக்கு முள்ளுகளால் துளைத்துவிடுவார்கள். மயன் தெய்வங்களுக்கான மரியாதைக்கு எரியும் தீப்பொறியில் ரத்தம் சேகரிக்கப்படும். இது ஹைடா, குவாக்கிட்ல் மற்றும் டிலிங்கிட், அதேபோல் மத்திய கிழக்கின் ஃபக்கீரும் சூஃபிகளும் நடைமுறைப்படுத்தப்பட்டது.

துளையிடுவதினால் உடலில் பல பக்கவிளைவுகள் ஏற்படுகிறது. அவைகள் முறையே


</doc>
<doc id="404756" url="https://ta.wikipedia.org/wiki?curid=404756" title="புத்தமித்திரா">
புத்தமித்திரா

புத்தமித்திரா (Buddhamitrā) (பிறப்பு: c. 60) இந்தியாவின் குசான் பேரரசில் வாழ்ந்த பௌத்த பிக்குணி ஆவார்.இவர் சர்வாஸ்திவாத பௌத்த தத்துவப்பள்ளியைச் சேர்ந்தவர். 

வட இந்தியாவில் கங்கை ஆறு பாயும் மூன்று நகரங்களில் உள்ள கௌதம புத்தர் மற்றும் போதிசத்துவர் சிற்பங்களில், புத்தமித்திராவைப் பற்றிய குறிப்புகள் உள்ளது. 

இவர் பண்டைய சர்வாஸ்திவாத பௌத்த தத்துவத்தை பரப்ப நிதியுதவி வழங்கியதாக அறியப்படுகிறார்.

புத்தமித்திரா குசான் பேரரசில் கிபி 60ல் மதுரா நகரத்தில் செல்வச் செழிப்பான பௌத்தக் குடும்பத்தில் பிறந்தவர். புத்தமித்திரா பௌத்த சங்கத்தில் சேர்ந்து பிக்குணியாக மாறியவர்.

இவரது குரு பாலர் பண்டைய சர்வாஸ்திவாத பௌத்த தத்துவப்பள்ளியைச் சேர்ந்தவர். புத்தமித்திரா, குரு பாலாவிடம் திரிபிடகத்தை கற்றவர். 

கிபி 117ல் புத்தமித்திராவும், அவரது குரு பாலரும் இணைந்து, புஷ்யவுத்தி எனும் பிக்குவின் துணையுடன் பண்டைய சிராவஸ்தி மற்றும் சாரநாத்தில் கௌதம புத்தருக்கு நினைவுச் சின்னம் அமைத்தனர்.

குசான் பேரரசின் ஆளுநர்களுடன் உதவியுடன், புத்தமித்திரா, அடுத்த ஆறு ஆண்டுகளில் கௌசாம்பி நகரத்தில் கௌதம புத்தருக்கு பல நினைவுச் சின்னங்கள் எழுப்பினர். இவர் நிறுவிய கௌதம புத்தர் நின்ற நிலையில் உள்ள சிற்பம் தற்போது அலகாபாத் அருங்காட்சியகத்தில் உள்ளது. 

கிபி முதல் நூற்றாண்டில் சர்வாஸ்திவாத பௌத்தர்கள், காஷ்மீரத்தில் கூட்டிய நான்காம் பௌத்த சங்கத்திற்கு அரசியல் ஆதரவு, நிதியுதவிக்கு முயற்சி எடுத்தவர்.



</doc>
<doc id="404761" url="https://ta.wikipedia.org/wiki?curid=404761" title="உயர் துல்லிய பல்லூடக இடைமுகம்">
உயர் துல்லிய பல்லூடக இடைமுகம்

எச்டிஎம்ஐ (HDMI, உயர்-துல்லிய பல்லூடக இடைமுகம்) சுருக்கப்படாத ஒளிதத் தரவுகளையும் சுருக்கபடாத அல்லது சுருக்கப்பட்ட ஒலித் தரவுகளையும் எடுத்துச் செல்வதற்கான தனியுரிமையுடைய இடைமுகம் ஆகும். இத்தரச்சான்றுகளை ஏற்கும் காட்சிக் கட்டுப்பாடு, கணினித் திரை, ஒளித வீழ்ப்பி, எண்ணிமத் தொலைக்காட்சி, மற்றும் எண்ணிம ஒலிக் கருவிகளிடமிருந்து இந்த தரவுகளை எடுத்துச் செல்லும். ஒளித சீர்தரங்களுக்கான எண்ணிம மாற்றீடே எச்டிஎம்ஐ ஆகும்.

எச்டிஎம்ஐயில் சிஈஏ-861 சீர்தரங்கள் செயற்படுத்தப்பட்டுள்ளன. இந்த சீர்தரங்கள் ஒளித வடிவங்களையும் அலைவடிவங்களையும் சுருக்கிய அல்லது சுருக்காத தரவுகளின் செலுத்துகையையும் எல்சிபிஎம் ஒலி, துணைத் தரவுகள், விரிவான காட்சியமைப்பு அடையாளத் தரவுகளையும் வரையறுக்கின்றன. சிஈஏ-861 மின்சமிக்ஞைகளை எடுத்துச் செல்லும் எச்டிஎம்ஐயும் இதே சமிக்ஞைகளை எடுத்துச் செல்லும் எண்ணிம ஒளித்தோற்ற இடைமுகத்துடன் மின்னியல்படியான ஏற்புடையது. எவ்வித சமிக்ஞை மாற்றமும் தேவையில்லை. மேலும் இந்த தரவு மாற்றத்தின்போது, அதாவது டிவிஐ-எச்டிஎம்ஐ இணைப்பின்போது, எவ்வித ஒளிதத் தர இழப்பும் ஏற்படுவதில்லை. "பயனாளர் இலத்திரனியல் கட்டுப்பாடு" (சிஈசி)]] திறனுள்ளதால் எச்டிஎம்ஐ கருவிகளால், தேவைப்படும்போது ஒன்றையொன்று கட்டுப்படுத்த முடிகின்றது. பயனாளர் ஒரே கைத் தொலைக் கட்டுப்படுத்தியைக் கொண்டு பல கருவிகளை இயக்க முடியும்.

துவக்க அறிமுகத்திற்கு பிறகு எச்டிஎம்ஐயின் பல பதிப்புகள் உருவாக்கப்பட்டு பயன்பாட்டிற்கு விடப்பட்டுள்ளன. இவை அனைத்துமே ஒரு கம்பிவடத்தையும் இணைப்பியையும் பயன்படுத்தி உள்ளன. மேம்பட்ட ஒளித, ஒலித் தரங்கள், திறன், துல்லியம், பெறுவதுடன் புதிய பதிப்புகள், முப்பரிமாணத் தொலைக்காட்சி, ஈதர்நெட் தரவிணைப்பு, பயனாளர் இலத்திரனியல் கட்டுப்பாட்டு விரிவாக்கங்கள் போன்ற முன்னேறிய சிறப்புக் கூறுகளுக்கு விருப்பத் தேர்வுகளை வழங்குகின்றன. 

எச்டிஎம்ஐ கருவிகளின் வணிகமுறையிலானத் தயாரிப்பு 2003ஆம் ஆண்டின் பிற்பகுதியில் தொடங்கியது. ஐரோப்பாவில் 2005ஆம் ஆண்டு ஐரோப்பிய சீர்தர அமைப்புக்கள் "உயர்-துல்லியத்திற்கு தயார்" என அடையாளப்படுத்த, முன்மொழிந்த வரையறைகளில் எச்டிஎம்ஐயும் இடம் பெற்றிருந்தது. நுகர்வோர் உயர் வரையறு தொலைக்காட்சிகளில் 2004இலிருந்தும் நிகழ்படக்கருவிகள், இருமப் படமிகளில் 2006இலிலிருந்தும் பயன்படுத்தப்படுகின்றன. சனவரி 6, 2015 நிலவரப்படி (முதல் எச்டிஎம்ஐ வரையறை வெளியானதற்கு பன்னிரண்டு ஆண்டுகள் கழித்து), 4 பில்லியனுக்கும் கூடுதலான எச்டிஎம்ஐ கருவிகள் விற்கப்பட்டுள்ளன.

எச்டிஎம்ஐக்கான பின்பற்ற வேண்டிய நெறிமுறைகள், சமிக்ஞைகள், மின்னியல் இடைமுகங்கள், பொறிமுறைத் தேவைகள் அனைத்திற்கும் சீர்தரங்கள் வரையறுக்கப்பட்டுள்ளன. எச்டிஎம்ஐ 1.0 இல் மிக உயர்ந்த படவணு (கடிகார) துடிப்பு வீதம் 165 மெகா எர்ட்சாக வரையறுக்கப்பட்டுள்ளது. இது 1080p மற்றும் "அகன்றதிரை மீவிரிவாக்கப்பட்ட வரைகலை அணிவரிசை" (WUXGA, 1920×1200) @ 60 எர்ட்சிற்கு போதுமானவை. எச்டிஎம்ஐ 1.3 யில் இது 340 மெகா எர்ட்சாக உயர்த்தப்பட்டு, 2560×1600 திறனுள்ள வரைகலை அணிவரிசைகளை ஏற்கிறது. ஒரு எச்டிஎம்ஐ இணைப்பு ஒருமுனைத் தொடர்பாக (வகை A/C/D) அல்லது இருமுனைத்-தொடர்பாக (வகை B) இருக்கலாம். ஒருமுனைத் தொடர்பில் ஒளித படவணு வீதம் 25 மெகா எர்ட்சிலிருந்து 340 மெகா எர்ட்சு வரை இருக்கும். இருமுனைத் தொடர்பில் 25 மெகா எர்ட்சிலிருந்து 680 மெகா எர்ட்சு வரை இருக்கும்.

ஐந்து வகையான எச்டிஎம்ஐ இணைப்பிகள் உள்ளன. வகைகள் A/B எச்டிஎம்ஐ 1.0 வரையறையில் விவரிக்கப்பட்டுள்ளன; வகை C எச்டிஎம்ஐ 1.3 வரையறையிலும், வகை D/E எச்டிஎம்ஐ 1.4 வரையறையிலும் விவரிக்கப்பட்டுள்ளன.






உயர் துல்லிய பல்லூடக இடைமுகம்#மாற்றுச் செய்முகம் யுஎஸ்பி-C வகை இணைப்பியை எச்டிஎம்ஐ மூலக் கருவிகளுடன் இணைக்கப் பயனாகிறது. இந்தக் கம்பிவடம் கைப்பேசி, மடிக்கணினி, கைக்கணினி ஆகியவற்றிலிருந்து எச்டிஎம்ஐ இணைப்பியுள்ள காட்சிக் கருவிகளுக்கு இணைக்க பயன்படுகின்றது.



</doc>
<doc id="404769" url="https://ta.wikipedia.org/wiki?curid=404769" title="அண்ணா சுப்பிரமணியன்">
அண்ணா சுப்பிரமணியன்

அண்ணா சுப்பிரமணியன் (Sri Anna Subramanian), நண்பர்களாலும், அன்பர்களாலும் சுருக்கமாக அண்ணா என அழைக்கப்படும் அண்ணா சுப்பிரமணியன் ஆன்மீக எழுத்தாளர் ஆவார். இவர் நூற்றிக்கும் மேற்பட்ட ஆன்மீக, சமய நூல்களை சமசுகிருத மொழியிலிருந்து தமிழில் மொழிபெயர்த்துள்ளார். 

இவர் சென்னை இராமகிருஷ்ண மடத்தின், மயிலாப்பூர் ஆதரவற்றோர் பள்ளியின் ஆசிரியராகவும், முதல்வரகவும், இயக்குநராகவும் தமது 97வது வயது வரை பணியாற்றியவர். 

பிற்காலத்தில் அண்ணா (ANNA) அழைக்கப்பட்ட சுப்பிரமணியண், நாகநரசிம்மன் - அருந்ததி இணையருக்கு 20 செப்டம்பர் 1895ல், திருச்செங்கோட்டில் பிறந்தவர்.
திருச்சிராப்பள்ளியில் பள்ளிப் படிப்பை முடித்து, சென்னை, இராமகிருஷ்ண மடத்தின், மயிலாப்பூர் ஆதரவற்றோர் பள்ளி ஆசிரியராக பொறுப்பேற்றார். 

1957ல் அண்ணா சுப்பிரமணியன் பகவத் கீதைக்கு விளக்க உரை நூலை வெளியிட்டார்.
நூற்றுக்கும் மேற்பட்ட சமசுகிருத ஆன்மிக நூல்களை தமிழில் மொழிபெயர்த்துள்ளார்.

அண்ணாவின் படைப்புகள் முழுவதும் சென்னை, இராமகிருஷ்ண மடத்தின் மூலம் வெளியானது.




</doc>
<doc id="404770" url="https://ta.wikipedia.org/wiki?curid=404770" title="மூக்கு குத்துதல்">
மூக்கு குத்துதல்

பெரும்பாலும் சிறுமிகளுக்கும், பெண்களுக்கும் இந்த சடங்கை செய்கின்றனர்.மூக்குத்தி (Nose-jewel ) என்பது மூக்கில் துளையிட்டு அணியும் நகை. இப்போது, துளையிடாமலே அணியக் கூடிய மூக்குத்திகளும் கிடைக்கின்றன. பொதுவாக திருமணமான பெண்களே மூக்குத்தி அணிகிறார்கள். பெரும்பாலும் மூக்குத்தி உள்ளிட்ட மூக்கணிகள் தங்கத்திலேயே செய்யப்படுகின்றன. வெள்ளி, பித்தளையும் பயன்படுவதுண்டு.மூக்கின் எந்த பகுதியையும் தோலை அல்லது குருத்தெலும்புகள் மூடியிருக்கும் இடத்தில், பொதுவாக நகைகளை அணிந்து கொள்வதற்காக, மூக்குத்தி (மூக்கு குத்துதல்-நகை) என அழைக்கப்படுகின்றன. பல்வேறு வகையான மூக்கு துளையிடல் வகைகளில் இது பொதுவானது..ஆனால் குழந்தை மூன்றாவதும் ஆண் வாரிசாகவே பிறந்தால் சிலர் மூக்கை துளைத்து மூக்குத்தி அணிவித்து சடங்கை செய்கின்றனர்.
=மேற்கோள்=


</doc>
<doc id="404775" url="https://ta.wikipedia.org/wiki?curid=404775" title="கழுகுமலைக் கலவரம் 1895">
கழுகுமலைக் கலவரம் 1895

கழுகுமலைக் கலவரம் 1895 ("Kalugumalai riots of 1895" அல்லது "Kalugumalai riots") என்பது பிரித்தானிய இந்தியாவின், சென்னை மாகாணத்தில், கழுகுமலையில் 1895 ஆம் ஆண்டு நாடார் (சாணார் என்றும் அழைக்கப்பட்டனர்) மற்றும் மறவர்களுக்கும் இடையில் ஏற்பட்ட ஒரு மோதலாகும். இந்தக் கலவரத்தில் மொத்தம் பத்து பேர் கொல்லப்பட்டு, பலர் காயமடைந்தனர். மேலும் இந்தக் கலவரத்தால் கழுகாசலமூர்த்தி கோயில் தேர் எரிந்தது. கோயிலின் தேரோடும் வீதியை நாடார்கள் பயன்படுத்தப் பிற சாதியினர் புனிதத்தன்மையைக் காரணம்காட்டி எழுப்பிய எதிர்ப்பும், அதற்கு நாடார்களின் எதிர்வினையுமே இக்கலவரத்துக்குக் காரணமாக அமைந்தது. 

கோயில் வீதியை நாடார்கள் பயன்படுத்துதல் போன்ற உரிமைகள் குறித்த வழக்குகள் நீதிமன்றங்களில் நடந்து வந்தன. இந்த வழக்குகளில் எதிர் மனுதாரராக எட்டயபுரம் சமீன்தார் இருந்தார். நாடார்களின் அனைத்து முறையீடுகளும் நீதிமன்றங்களால் நிராகரிக்கப்பட்டன. கல்வியாலும், வணிகத்தாலும் புதிய அந்தஸ்தை அடைந்திருந்த கழுகுமலை நாடார்கள் சமூக அந்தஸ்தை பெற விரும்பினர். ஆனால் தங்களுக்கான மரியாதை இல்லாததால் நாடார்கள் கிருத்துவத்துக்கு மாற முடிவெடுத்தனர். இதன் தொடர்ச்சியாக நாடார், மறவர் இடையே உரசல்கள் தோன்றின. பின்னர் இது 1895 இல் அதன் உச்சத்தை எட்டி, தொடர் கலவரங்களுக்கு வழிவகுத்தது.

கலவரத்துக்குப் பிறகு அமர்வு நீதிமன்றமானது மகாலிங்க நாடார் மற்றும் கருத்த நாடார் ஆகிய இருவருக்கும் மரண தண்டனையையும், வேறு சிலருக்கு மூன்று முதல் ஆறு மாதங்கள் வரையும் சிறை தண்டனையை விதித்தது. இதையடுத்து உயர் நீதிமன்றத்தில் பிரஞ்சு மிசனரியின் மேல் முறையீட்டில், நாடார்களுக்கு ஆதரவான ஆதாரங்கள், செஷன்ஸ் நீதிமன்றத்தால் கவனிக்கப்படவில்லை என்று வாதிடப்பட்டது. உயர் நீதிமன்றம் கீழ் நீதிமன்றத்தின் தீர்ப்பைத் தள்ளுபடி செய்து, குற்றஞ்சாட்டப்பட்ட அனைவரையும் விடுவித்தது. இந்த கலவரங்களுக்குப் பின் 1899 இல் சிவகாசி கலவரம் நடந்தது.

1947 ஆம் ஆண்டு இந்திய சுதந்திரத்திற்கு முன்பு பிரித்தானிய இந்தியாவின் சென்னை மாகாணத்துக்கு உட்பட்ட திருநெல்வேலி மாவட்டத்தைச் சேர்ந்த ஒரு கிராமமாக கழுகுமலை இருந்தது. நவீன காலத்தில் இந்தக் கிராமம் தமிழ்நாட்டின் தூத்துக்குடி மாவட்டத்தின் ஒரு பகுதியாக உள்ளது. இந்த கிராமத்தில் உள்ள மலையானது வெட்டுவான் கோயில், கழுகுமலை சமணர் படுகைகள் மற்றும் கழுகாசலமூர்த்தி கோவில் ஆகிய வரலாற்றுச் சின்னங்களுக்காக அறியப்படுகிறது. இந்த வரலாற்றுச் சின்னங்களில் முதல் இரண்டு சின்னங்கள் 8 ஆம் நூற்றாண்டில் ஆண்ட பாண்டியன் பராந்தக நெடுஞ்சடையனின் (768-800 CE) ஆட்சிக்காலத்தில் அமைக்கப்பட்டவை ஆகும். கழுகாசலமூர்த்தி கோயில் என்பது ஒரு குடைவரைக் கோயில் ஆகும். இது 18 ஆம் நூற்றாண்டில் விரிவுபடுத்தப்பட்டது.

கழுகாசலமூர்த்தி கோயிலானது 1954 ஆம் ஆண்டுவரை எட்டையபுரம் ஜமீன்தாரின் கட்டுப்பாட்டின் கீழ் இருந்தது. தென்னிந்திய கிராமங்களில் உள்ள கோயில்களைச் சுற்றி தேரோட்டம் நடப்பது வழக்கமாதலால் அதற்கேற்ப கோயிலைச் சுற்றி தெருக்கள் இருக்கும். கோயிலுக்கு ஏற்ப தங்கம், வெள்ளி, மரம் ஆகியவற்றால் செய்யப்பட்ட கோயில் தேர்கள் இருக்கும். அவை திருவிழாக் காலங்களில் அந்த மாடவீதிகளில் இழுத்துச் செல்லப்படும். மன்னர்கள் கோயிலுக்கு கிராமங்களைப் பரிசாக அளித்தனர். கோயிலைச் சுற்றி நான்கு தெருக்கள் அமைக்கப்பட்டன. இந்த தெருக்களின் வழியாக கோயில் தேர்கள் எளிதாக செல்லவசதியாக அமைக்கப்பட்டன. கழுகுமலையைப் பொறுத்தவரை முக்கிய திருவிழாக்களின் போது, கோவில் தேரானது கழுகுமலைக் குன்றைச் சுற்றி இழுத்துவரப்பட்டது.

அதிகாரப்பூர்வ கணக்கீட்டின்படி 1890 ஆம் ஆண்டில் கழுகுமலைக் கிராமத்தின் மக்கள் தொகை 3,800 ஆகும். இதில் நாடார்களின் எண்ணிக்கை 500 பேராகவும், மறவர்களின் எண்ணிக்கை 475 ஆகவும் இருந்தது. இங்கு தென்னிந்தியாவில் உள்ள பிற கிராமங்களைப் போலவே, சாதிகளை அடிப்படையாகக் கொண்ட தெருக்களில் மக்கள் வாழ்ந்துவந்தனர். நாடார்களின் குடியிருப்பானது தெருவின் வடகிழக்குப் பகுதியில் இருந்தது, அவை தேர் வீதிக்கு வெளியே இருந்தன. ஆனால் கோயில் ஊர்வலமானது நீண்ட பாதையைக் கொண்டு இருந்தது.

உழைக்கும் மக்களான சாணார்கள், இப்பகுதியில் தாழ்ந்த சாதி மக்களாக முதலில் கருதப்பட்டனர். அதே சமயத்தில் மறவர்கள் தங்களைத் ஆளும் மரபைச் சேர்ந்த சத்திரிய சமூகத்தவர்களாகக் கருதிக் கொண்டனர். 1800 களில், நாடார்கள் வணிக சமூகமாகத் தங்களை மாற்றிக்கொண்டனர், குறிப்பாகக் கழுகுமலை அவர்களின் வணிக தளங்களில் ஒன்றாக ஆனது. பொருளாதாரத்தில் உயர்ந்துவந்த சாணார்கள், உயர் சாதியினருக்கு இணையான சமூக அந்தஸ்தைப் பெறவேண்டுமென்று விரும்பினர். அவர்கள் தங்களைச் சாணார் என்று அழைக்கப்பட்ட நிலையில் இருந்து ஆளும் சமூகம் என்ற பொருள் கொண்ட நாடார்களாகத் தங்களை மாற்றிக் கொண்டனர்.மேலும் இந்து சமூகத்தினரால் சம உரிமைகள் மறுக்கப்பட்டதால் மதுரை பகுதியில் பெருமளவிலான நாடார்கள் கிருத்துவர்களாக மாறத்துவங்கினர். 1890 ஆம் ஆண்டளவில் கிருத்துவத்துக்கு மாறிய 410,000 மக்களில் 150,000 பேர் நாடார்கள் என மதிப்பிடப்பட்டது. பிற சாதி இந்துக்கள் ஆதிக்கம் செலுத்திய கோயில்களுக்குள் நாடார்களை விட மறுப்பது தொடர்ந்து வந்தது. மற்ற சமூகங்கள் போட்டியிட முடியாத பிராந்தியங்களில் பருத்தி வர்த்தகத்தில் நாடார்கள் வெற்றி பெற்றதாக சில வரலாற்றாசிரியர்கள் நம்புகின்றனர்.

19 ஆம் நூற்றாண்டின் முடிவில், நாடார்கள் ஒரு வணிக சமூகமாக விரைவாக உயர்ந்து வந்தனர். இந்த நிலையில் மறவர் மற்றும் நாடார் இடையேயான பரஸ்பர மோதல் அதன் உச்சத்தை அடைந்து, 1895 கலவரம் ஏற்பட வழிவகுத்தது.
பங்குனி உத்திரத் திருவிழா ஊர்வலத்தின்போது, இப்பகுதியில் நாடார், மறவர் ஆகிய இரண்டு சாதிகளுக்கு இடையே நீடித்துவந்த நீண்டகால மோதலானது கலவரமாக வெடித்தது. இதுவே பின்னர் கழுகுமலைக் கலவரம் என பிரபலமாக அறியப்படுகிறது.

1851 ஆம் ஆண்டில், நாடார்கள் தங்கள் திருமண ஊர்வலத்தைத் தேர் வீதியாக உள்ள நான்கு தெருங்களில் நடத்த முயன்றனர். ஆனால் இது மற்ற சாதிகளால் தடை செய்யப்பட்டது. பிள்ளையார் கோயில் உள்ள கிழக்கு கிரி தெருவில் நாடார்கள் சென்று கொள்ளளாலாம் என்று எட்டையபுரம் ஜமீன்தார் கூறினார். 1866 ஆம் ஆண்டில் நாடார்கள் மீண்டும் மற்றொரு முயற்சியை மேற்கொண்டனர். இதனையடுத்து மாவட்ட ஆட்சியர் சமரச பேச்சுவார்த்தை நடத்தி, நாடார்களின் பல்லக்குகளைப் பிள்ளையார் கோவில்வரை செல்ல அனுமதித்தார். 

1885 இல் நாடார்கள் மீண்டும் முயன்றபோது சமீந்தார் சட்ட நடவடிக்கை எடுத்தார். அவர் அந்த வீதிகளானது கோவிலுக்குச் சொந்தமானது என்றும், அதனால் தெருக்களின் தூய்மையைப் பராமரிக்கவும் அதில் ஊர்வலங்களை அனுமதிக்கவும், மறுக்கவும் தங்களுக்கு உரிமை உள்ளதாக அவர் வாதிட்டார். தெருக்களில் பொதுமக்கள் எல்லோருக்கும் சமமான உரிமைகள் இருப்பதாக நாடார்கள் வாதிட்டனர். இந்தத் தெரு ஒன்றில் நாடார் ஒருவர் கடை உரிமையாளராக இருப்பது குறித்தும் விவாதிக்கப்பட்டது. 1899 ஆம் ஆண்டு வீதியானது கோவிலுக்கு சொந்தமானது என்று முனிசிப் தீர்ப்பளித்தார். இதையடுத்து வழக்கானது நாடார்களால் மேல்முறையீடு செய்யப்பட்டது. இந்தச் சூழலில், சமீன்தார் இறந்துபோனார், அவரது வாரிசு சிறுவனாக இருந்த காரணத்தால் அவரது மேலாளர் வழக்கு விசயங்களை கவனித்து வந்தார். மேல்முறையீட்டு நீதிமன்றம், கிழக்குத் தேர்வீதியில் ஒரு வீட்டை வர்த்தகரான, காளிமுத்து கொண்டிருந்த நிலையையும், கோயிலின் உரிமைகளையும் அங்கீகரித்து, மேல்முறையீட்டைத் தள்ளுபடி செய்தது தீர்ப்பளித்தது. இதையும் எதிர்த்து மேல்முறையீட்டுக்குச் சென்ற வழக்கில், தலைமை நீதிபதி 1899 ஆகத்து 7 அன்று அளித்தத் தீர்ப்பில் தேர்வீதியை கோயிலானது பொதுமக்களின் பயன்பாட்டுக்கு அளிக்கவில்லை என்று தீர்ப்பளித்தார். நாடார்கள் தங்கள் அனைத்து சட்டப் போராட்டங்களிலும் தோற்றதால், அவர்கள் கத்தோலிக்க சமயத்தைத் தழுவத் துவங்கினர்.

கியூசானல் என்ற ஒரு பிரெஞ்சு மிஷனரி கிழக்குத் தேர்வீதியில் இருந்த அதே வீட்டை வாங்கி, ஒரு தேவாலயத்தைக் கட்டியெழுப்ப ஆரம்பித்தார். சில இடஞ்சல்களுக்குப் பிறகு, தேவாலயம் கட்டப்பட்டது. ஆனால் தேவாலயத்தின் முகப்பில் அமைக்கப்பட்ட பந்தலானது கோவிலின் பாதைக்கு இடஞ்சலாக இருந்ததாக நம்பப்படுகிறது. 1895 ஏப்ரல் 7 அன்று, ஆலயத்தின் பங்குனி உத்திரத் திருவிழாவின் போது, கோவில் தேரோட்டமானது கழுகுமலை வீதிகளில் சுற்றிவந்தது. அது தேவாலயத்துக்கு முன்பிருந்த பந்தல் அருகில் வந்து சேர்ந்தது. சமீன் மேலாளர் பந்தலை அகற்ற நாடார்களிடம் பேசி முயற்சித்தார். சில தரவுகளின்படி, தேர் நகர்வதற்கு போதுமான இடைவெளி இருந்தது, ஆனால் மற்ற சாதியைச் சேர்ந்தவர்கள் பந்தலை அகற்ற வேண்டும் என்று கோரினர். மோதலைத் தொடங்கியது யார் என்பது தெளிவாக தெரியவில்லை, ஆனால் இதில் துரைசிபுரம் கிராம முனிசிப் இறந்தார், சமீன் மேலாளர் கடுமையாக காயமற்று சிறிது காலத்திற்குப்பின் இறந்தார். மேலும் சாதி இந்துக்கள் தேவாலயக் கூரைக்கு தீ வைத்தும், நாடார் குடும்பத்தினரையும் தாக்கினர். அவர்களின் வீடுகளும் வர்த்தக நிறுவனங்களும் எரிக்கப்பட்டன, பெண்கள், குழந்தைகள் போன்றோர் தாக்கப்பட்டனர். பத்திரிகைகளில் இருபது நாடார்கள் கொல்லப்பட்டதாகக் கூறின என்றாலும் உத்தியோகபூர்வமாக ஏழு நாடார்கள் கொல்லப்பட்டதாகக் கூறப்பட்டது. மொத்தம் பத்துபேர் இதில் கொல்லப்பட்டனர், பலர் காயமடைந்தனர் மற்றும் இப்பகுதியின் கோயில் தேர் மற்றும் இதர சொத்துக்கள் அழிக்கப்பட்டன.

பல நாடார்கள் கலவரத்துக்குப் பின்னர் கைது செய்யப்பட்டனர். காயமடைந்த மேலாளர் அவர் இறப்பதற்கு முன்னர் ஒரு நாடாரால் குத்தப்பட்டதாக சாட்சியம் அளித்தார். இந்த வழக்கில் தொடர்புடையதாக மொத்தம் 34 நாடார்கள் கைது செய்யப்பட்டனர். அமர்வு நீதிமன்றம் இருதரப்பு வாதங்களைக் கேட்டடு 1895 ஆகஸ்ட் 17 இல் மகாலிங்கம், கருத்தனன் ஆகியோருக்கு மரண தண்டனையும், மற்றவர்கள் 3 முதல் 6 மாதங்கள் வரை சிறைத் தண்டனையையும் அளித்தது. இதை எதிர்த்து உயர்நீதிமன்றத்தில் கியூசனால் உடனடியாக மேல் முறையீடு செய்யப்பட்டது. நாடார்களுக்கு ஆதரவான ஆதாரங்களை அமர்வு நீதிமன்றம் கணக்கில் கொள்ளவில்லை என்று வாதிடப்பட்டது. உயர் நீதிமன்றம் கீழ் நீதிமன்றத்தின் தீர்ப்பைத் தள்ளுபடி செய்து, குற்றஞ்சாட்டப்பட்ட அனைவரையும் விடுவித்தது. இதன்பிறகு இப்பகுதி நாடார்களால் கியூசானல் வரவேற்கப்பட்டு, திருவில்லிபுத்தூர் மற்றும் சிவகாசி வழியாக ஊர்வலமாக அழைத்துச் செல்லப்பட்டார்.

இதன்பிறகு கழுகுமலையேச் சேர்ந்த நாடார்கள் அனைவரும் கத்தோலிக்கத்தைத் தழுவினர். மேலும் நாடார்களுக்கும் மறவர்களும் இடையே சாதிச் சண்டைகள் தொடர்ந்தன. இதையடுத்து 1899 இல் சிவகாசி கலவரம் என்ற இன்னொரு கலவரமும் ஏற்பட்டது.


</doc>
<doc id="404781" url="https://ta.wikipedia.org/wiki?curid=404781" title="உருகுவே ஆறு">
உருகுவே ஆறு

உருகுவே ஆறு (The Uruguay River) (, ; , ) தென் அமெரிக்காவில் உள்ள ஒரு ஆறு ஆகும். இது வடக்கிலிருந்து தெற்காக பாய்கிறது. பிரேசில், அர்ஜெண்டினா, மற்றும் உருகுவை, ஆகிய நாடுகளின் எல்லைகளை உருவாக்குகிறது. இரண்டு ஆறுகளுக்கு இடைப்பட்ட பகுதியான அர்கெந்தீனா மாகாணத்தை மற்ற இரண்டு நாடுகளிலிருந்து பிரிக்கிறது. இந்த ஆறு சான்டா கேத்ரீனா மற்றும் பிரேசிலின் இரியோ கிராண்டு டொ சுல் ஆகிய பகுதிகளுக்கு இடையே பாய்கிறது; மிசியோன்கள், கோரியென்டெஸ் மற்றும் அர்கெந்தீனாவின் என்ட்ரே ரியாஸ் ஆகிய மாகாணங்களின் கிழக்கு எல்லைகளை உருவாக்குகிறது; 

1838 கிலோமீட்டர் (1142 மைல்கள்)நீளத்தை உடைய இந்த ஆறு, பிரேசிலில், சராசரி கடல் மட்டத்திலிருந்து 200 மீட்டர்(660 அடி) உயரத்தில், கானோசு ஆறு (சான்டா கேத்ரீனா) மற்றும் பெலோடாசு ஆறு ஆகியவை இணையுமிடத்தில் உள்ள  செர்ரா டோ மார் என்ற இடத்தில் தொடங்குகிறது. இந்த நிலையில் உருகுவே ஆறானது கரடுமுரடான, பிளவுபட்ட நிலப்பகுதியில் பல சுழல்களையும் அருவிகளையும் உருவாக்கியவாறு பயணிக்கிறது. இரியோ கிராண்டு டொ சுல் பகுதியில் இந்த ஆறு நீர்வழிப் போக்குவரத்திற்கு உகந்ததாக இல்லை.

உருகுவே ஆற்றின் ஒரு அசாதாரண அம்சம் மூழ்கிய பள்ளத்தாக்கு ஆகும். பனிக்காலத்தின் போது, வறண்ட காலநிலை மற்றும் குறுகிய அளவிலான நதி ஆகியவற்றின் காரணமாக இந்த பள்ளத்தாக்கு உருவாகியிருக்கலாம். பள்ளத்தாக்கின் ஆழமானது நதியின் தரைப்பகுதியிலிருந்து கீழே 100 மீட்டர் (330 அடி) வரை உள்ளது. இந்தப் பள்ளத்தாக்கின் அகலமானது, ஆற்றின் அகலத்தில் 1/8 முதல் 1/3 பங்காக உள்ளது.

இந்த பள்ளத்தாக்கானது, இரண்டே இரண்டு இடங்களில் தான் பார்க்கத்தக்கதாக அமைந்துள்ளது. அவற்றில் ஒன்று, மொகோனா அருவி (யுகுமா அருவி என்றும் அழைக்கப்படுகிறது). அருவிகளும் ஓராண்டில் 150 நாட்களுக்குத் தெரிவதேயில்லை. அவ்வாறான காலத்தில், அவை இன்னும் வேகமான சுழல்களைப் போல தோற்றமளிக்கின்றன. மற்ற பெரும்பாலான நீர் வீழ்ச்சிகளைப் போல ஆற்றின் போக்கிற்கு குத்தாக அல்லாமால் மொகோனா அருவி ஆற்றின் போக்கிற்கு இணையாகக் காணப்படுகிறது. இந்த அருவியானது 10 மீட்டர் (33 அடி) முதல் 12 மீட்டர் (39 அடி) வரை உயரமும், 1800 மீட்டர் (5900 அடி) முதல் 3000 மீட்டர் (9800 அடி) அகலமும் கொண்டவையாக உள்ளது. இந்த அருவியானது, ஆற்றின் முகத்துவாரப் பகுதியிலிருந்து 1215 கிலோ மீட்டர் (755 மைல்) தொலைவில் அமைந்துள்ளது. 1947 ஆம் ஆண்டில் உருவாக்கப்பட்ட 17491 எக்டேர் (43220 ஏக்கர்) பரப்பளவிலான டர்வோ மாநிலப் பூங்காவானது, அருவியின் பிரேசிலியப் பகுதியைப் பாதுகாக்கிறது.
பரானா ஆற்றுடன் இணைந்து உருகுவே ரியோ டி லா பிளாடா கயவாயை உருவாக்குகிறது. இந்த ஆறு சால்டோ சிகோ என்ற இடத்திலிருந்து நீர் வழிப் போக்குவரத்திற்கு உகந்ததாக இருக்கிறது. இதன் முக்கிய கிளை நதியாக, ரியோ நெக்ரோ, பிரேசிலுக்குத் தெற்கில் பிறந்து உருகுவை நகர் வழியாக உருகுவே ஆற்றுடன் சங்கமிக்கும் இடம் வரையிலும் 500 கிலோமீட்டர் தொலைவு பயணம் செய்கிறது.  ரியோ நெக்ரோவும், உருகுவேயும் சந்திக்கும் இடமானது உருகுவே ஆறும் ரியோ டி லா பிளேடாவும் காலனியோ துறையில் உள்ள புண்டா கொர்டா என்ற இடத்திலிருந்த 100 கிலோமீட்டர் தொலைவில் உள்ளது.


</doc>
<doc id="404785" url="https://ta.wikipedia.org/wiki?curid=404785" title="இங்கிலாந்தின் ஜான்">
இங்கிலாந்தின் ஜான்

ஜான் ("John", திசம்பர் 24, 1166 – அக்டோபர் 19, 1216), என்றும் ஜான் லாக்லாந்து (நார்மன் பிரான்சியம்: ""), அறியப்படும் 1199 முதல் தமது இறப்பு 1216 வரை இங்கிலாந்தின் அரசராக இருந்தவர். தனது அண்ணன் முதலாம் ரிச்சார்டின் ('ரிச்சர்டு இலயன்ஆர்ட்') மரணத்திற்குப் பின்னர் இங்கிலாந்தின் அரசரானார். 

இவரது ஆட்சியில் இவருக்கும் நிலப்பிரபுக்களுக்கும் ஆயர்களுக்கும் இடையே பல பிணக்குகள் எழுந்தன. இதனால் அவர்கள் புரட்சி செய்து அரசரின் அதிகாரத்தை மட்டுப்படுத்தும் மாக்னா கார்ட்டாவில் கையொப்பமிட வைத்தனர். இந்த மாக்னா கார்ட்டா இங்கிலாந்தின் வரலாற்றில் மிக குறிப்பிடத்தக்க சட்ட ஆவணமாகும். இதுவே இங்கிலாந்தின் முதல் "உரிமைகள் சட்டமும்" ஆகும். இந்த ஆவணம் அரசர்களின் உரிமைகளை மட்டுப்படுத்தியதோடு அவற்றை செயல்படுத்த சில சட்டங்களைப் பின்பற்றுவதைக் கட்டாயமாக்கியது. பிரபுக்களுக்கு அரசாட்சியில் கூடுதல் அதிகாரத்தை வழங்கியது. இது இங்கிலாந்து அரசை மட்டுமல்லாது மற்ற நாட்டு அரசுகளையும் பாதித்தது.

ஜான் இங்கிலாந்து அரசராக இருந்தது இங்கிலாந்தின் வரலாற்றுப் பார்வையில் வெற்றிகரமானது ஒன்றல்ல. நார்மண்டி சிற்றரசை பிரான்சின் இரண்டாம் பிலிப்பிடம் தோற்றார்; இதனால் இவரது அரசமரபான ஆங்கவென் பேரரசு வீழ்ச்சியடையத் தொடங்கியது. 13ஆம் நூற்றாண்டில் கேப்டியன் பரம்பரை அதிகாரத்தைக் கைப்பற்றவும் வழி வகுத்தது. பலமுறை முயன்றும் அவரால் பிரான்சிடமிருந்து இழந்த நிலப்பகுதியை மீட்க இயலவில்லை.

இரண்டாம் என்றியின் நான்காவது மகனாகப் பிறந்த ஜான், தான் அரியணை ஏறுவதற்கு எதிர்பார்க்கவில்லை. ஊஆன் பிறப்பதற்கு முன்பாகவே இரண்டாம் என்றி தனது நிலத்தை மகன்களுக்கு இடையே பிரித்துக் கொடுத்திருந்தார். பின்னர் ஜானுக்கு அயர்லாந்தை இராச்சியமாக வழங்க முடிவாயிற்று. என்றியின் மற்ற மகன்கள் இதற்கு கடுமையான எதிர்ப்பு தெரிவித்தனர். என்றி இறந்த பிறகு ஜானின் அண்ணன் ரிச்சார்டு அனைத்து சொத்துக்களையும் பெற்றார். ரிச்சர்டிடமிருந்து ஜான் அயர்லாந்தை பிரபுத்துவ சொத்தாக பெற்றார். இதை ஜானின் மற்ற அண்ணன்கள் எதிர்த்து கிளர்ச்சி செய்ததால் ஜானின் குடும்ப வாழ்க்கை கொந்தளிப்பான ஒன்றாக இருந்தது. ஜானின் அன்னை, எலெனாரை என்றி 1173இல் சிறையிலிட்டார்; அப்போது ஜானிற்கு ஐந்து அகவைகள் தான் நிறைந்திருந்தது. 

இளைஞனாக இருந்தபோதே ஜான் நயவஞ்சகத்திற்கு பெயர்பெற்றிருந்தார். தனது அண்ணன்களுடன் சில நேரங்களிலும் அவர்களுக்கு எதிராக சில நேரங்களிலும் சூழ்ச்சிகளில் ஈடுபட்டார். 1184இல் ஜானும் ரிச்சார்டும், இருவருமே, பிரான்சின் அக்குவாட்யின் பகுதிக்கு உரிமை கொண்டாடினார்.

இங்கிலாந்தின் அரசராக ரிச்சார்டு 1190 முதல் 1194 வரை மூன்றாம் சிலுவைப் போரில் ஈடுபட்டிருந்தபோது முதன்மை நீதியரசராக (அரசப் பிரதிநிதி அல்லது பிரதமர் போல) இருந்த ஜான் எலி பேராலய ஆயர் வில்லியம் லாங்சாம்ப்பை வெளியேற்ற முயன்றார். இந்த நிகழ்வே இராபின் ஊட் கதையில் ஜானை கெட்டவராக சித்திரிக்க காரணமாயிற்று. 

லாங்சாம்ப்பை விட ஜான் இலண்டனில் புகழ்பெற்றிருந்தார். அக்டோபர் 1191இல் மக்கள் நகரக் கதவுகளை ஜானிற்கு திறந்து விட்டனர்; ஆனால் லாங்சாம்ப் கோபுரத்திலேயே தடுத்துவைக்கப்பட்டார். ஊஆன் இலண்டன் நகருக்கு தன்னாட்சி உரிமை வழங்குவதாகவும் ஈடாக தன்னை அவர்கள் ரிச்சர்டின் அரச வாரிசாக ஏற்க வேண்டும் என்றும் உறுதி கூறினார். 

சிலுவைப் போரிலிருந்து திரும்பிய ரிச்சர்டை ஆஸ்திரியாவின் அரசர் ஐந்தாம் லியோபோல்டு சிறை பிடித்து புனித உரோமைப் பேரரசர் ஆறாம் என்றியிடம் ஒப்படைத்தார். ஆறாம் என்றி மீட்புப் பணம் கேட்டு அவரை சிறையிலடைத்தார். அதேநேரம் ஜான் பிரான்சின் மன்னர் பிலிப் அகஸ்டசுடன் இணைந்து கொண்டு என்றிக்கு ரிச்சர்டை இங்கிலாந்திடமிருந்து முடியும் வரை விலக்கி வைக்க வேண்டும் எனக் கடிதம் எழுதினர். இதற்கு என்றி உடன்படவில்லை. பிரான்சிய அக்குடைனின் எலெனார் பிரித்தானிய அரச நகைகளை அடகு வைத்து ரிச்சர்டை மீட்டார். விடுதலையான ரிச்சர்டிடம் ஜான் மன்னிப்புக் கோரினார். ரிச்சார்டு அவரை மன்னித்ததோடன்றி அரச வாரிசாகவும் அறிவித்தார்.


</doc>
<doc id="404788" url="https://ta.wikipedia.org/wiki?curid=404788" title="டமிஷன்">
டமிஷன்

டமிஷன் (/ dəmɪʃən, -iən /; லத்தீன்: டைட்டஸ் ஃப்லவியஸ் சீசர் டமிஷன் அகஸ்டஸ்; 24 அக்டோபர் 51 – 18 செப்டம்பர் 96 கிபி)ரோமன் பேரரசர் 81 முதல் 96 வரை இருந்தார். அவர்
டைட்டசுவின் இளைய சகோதரர், வெஸ்பாசியன் மகன், சிம்மாசனத்தில் இரண்டு முன்னோடிகள், ஃப்ளாவியன் வம்சத்தின் கடைசி உறுப்பினர். அவரது ஆட்சியின் போது, ​​அவரது ஆட்சியின் சர்வாதிகார இயல்பு அவரை செனட்டில் கடுமையாக எதிர்ப்பு தெரிவிக்க காரணமாக இருந்தது. அதன் அதிகாரங்களை அவர் கடுமையாக குறைத்தார்.
அவரது தந்தை மற்றும் சகோதரரின் ஆட்சியில் டமிஷன் ஒரு சிறிய மற்றும் பெரும்பாலும் சடங்கு ரீதியான பாத்திரத்தை கொண்டிருந்தார். அவரது சகோதரர் இறந்த பிறகு, டமிஷன் பேரரசர் பிராட்டட்டரிய காவலரால் அறிவித்தார். அவரது 15 ஆண்டு ஆட்சி திபெரியோவின் நீண்ட காலமாக இருந்தது. ரோம நாணயத்தை மறுமதிப்பீடு செய்வதன் மூலம் டமிஷன் பொருளாதாரத்தை பலப்படுத்தினார். பேரரசின் எல்லை பாதுகாப்புகளை விரிவுபடுத்தி சேதமடைந்த ரோம நகரத்தை மீட்பதற்கு ஒரு பாரிய கட்டிடத் திட்டத்தை ஆரம்பித்தார். பிரிட்டனில் குறிப்பிடத்தக்க போர்களில் போரிட்டார். அங்கு அவருடைய பொது அகிராலா கலிடோனியா (ஸ்காட்லாந்தை) மற்றும் டசியாவில் கைப்பற்ற முயன்றார். அங்கு டொமஸ்டியன் மன்னர் டேசல்பஸுக்கு எதிராக ஒரு தீர்க்கமான வெற்றியைப் பெற முடியவில்லை. டமிஷன் அரசாங்கம் வலுவான சர்வாதிகார பண்புகளை வெளிப்படுத்தியது. புதிய ஆகஸ்டு ரோம சாம்ராஜ்ஜியத்தை ஒரு புதிய சகாப்தத்தை வழிநடத்துவதற்கான ஒரு அறிவொளி நிரூபணமாக தன்னைக் கண்டார். மத, இராணுவ மற்றும் கலாச்சார பிரச்சாரம் ஆளுமையின் ஒரு வழிபாட்டுத்தலத்தை வளர்த்தார்.மற்றும் தன்னை நிரந்தர தணிக்கைக்கு நியமிப்பதன் மூலம் அவர் பொது மற்றும் தனியார் ஒழுக்கத்தை கட்டுப்படுத்த முயன்றார். இதன் விளைவாக டமிஷன் மக்கள் மற்றும் இராணுவத்துடன் பிரபலமாக இருந்தார் ஆனால் ரோமானிய செனட்டின் உறுப்பினர்களால் ஒரு கொடுங்கோலனாக கருதப்பட்டார்.நீதிமன்ற அதிகாரிகளால் படுகொலை செய்யப்பட்டபோது டமிஷனின் ஆட்சி 96 ல் முடிந்தது. அவர் தனது ஆலோசகர் நர்வாவால் அதே நாளில் வெற்றி பெற்றார். அவரது இறப்புக்குப் பிறகு, டமிஷனின் நினைவகம் ரோமானிய செனட்டின் மூலம் மறைக்கப்பட்டு டெசிடஸ் பிளின்னி தி யேனர் மற்றும் சூட்டோனிஸ் போன்ற செனட்டியல் ஆசிரியர்கள் டமிஷனின் பார்வையை ஒரு கொடூரமான மற்றும் பரவலான கொடுங்கோலாளாகப் பரப்பினார்கள். நவீன மறுவாழ்வியலாளர்கள் டமிஷன் ஒரு இரக்கமற்ற ஆனால் திறமையான தன்னாட்சியாகக் கொண்டிருந்தார் என கருதுகின்றனர். டமிஷன் ஆட்சி கலாச்சார, பொருளாதார மற்றும் அரசியல் திட்டங்கள் அமைதியான இரண்டாம் நூற்றாண்டின் அஸ்திவாரத்தை வழங்கின.

ஜூன் 68 அன்று, செனட் மற்றும் இராணுவத்தின் வளர்ந்து வரும் எதிர்ப்பிற்கு மத்தியில் நீரோ தற்கொலை செய்து கொண்டார். அவருடன் ஜூலியோ-க்ளூடியன் வம்சம் முடிவடைந்தது. கியோஸ், ஒன்போ, விட்டெலியஸ் மற்றும் வெஸ்பாசியன் ஆகிய நான்கு பேரரசர்களின் வருடாந்த ஆண்டாக அறியப்பட்ட மிருகத்தனமான உள்நாட்டு யுத்தத்தின் ஒரு வருடத்திற்கு வழிவகுத்தது.இதில் ரோம சாம்ராஜ்ஜியத்தின் நான்கு செல்வாக்குமிக்க தளபதிகள்-ஆம்போ, விட்டெலியஸ் மற்றும் வெஸ்பாசியன்-தொடர்ந்து ஏகாதிபத்திய வல்லரசுக்கு போட்டியிட்டனர்.
எருசலேம் நகரை முற்றுகையிடுவதற்கு தயாராகிக்கொண்டிருக்கும்போது நீரோவின் மரணம் செய்தி வெஸ்பாசியை அடைந்தது. ஏறத்தாழ ஒரே நேரத்தில் செனட் கால்பாவை ஸ்பெயினின் டாரகோனிசிஸ் (நவீன வடக்கு ஸ்பெயினில்) ஆளுநராக அறிவித்தார் ரோமின் பேரரசர். தனது பிரச்சாரத்தைத் தொடர மாறாக வெஸ்பாசியன் அடுத்த கட்டளைகளை எதிர்நோக்கி புதிய பேரரசரை வரவேற்ற தீத்துவை அனுப்ப முடிவு செய்தார்.
இத்தாலியை அடையும் முன்னர் தீபஸ் கல்பா கொல்லப்பட்டார். மற்றும் லூஸீனியா (நவீன போர்த்துக்கல்) ஆளுநராக இருந்த ஒட்டோவால் மாற்றப்பட்டார் என்று தெரிந்தது. அதே சமயத்தில் ஜேர்மியாவில் விட்டெலியஸ் மற்றும் அவரது படைகள் கலகத்தில் எழுந்தன மற்றும் ரோமில் அணிவகுத்துச் செல்ல தயாராக இருந்தன ஒத்தோவை தூக்கியெறிய திட்டமிட்டபட்டது. ஒரு பக்கத்தையோ அல்லது ஒருவரையோ பணயக் கைதியாக வைத்திருக்க விரும்பாததால் டைட்டஸ் ரோமில் பயணத்தை கைவிட்டு யூதேயாவில் தனது தந்தையுடன் மீண்டும் சேர்ந்தார்.ஒத்தோ மற்றும் விட்டெலியஸ் ஃபிளவியன் பிரிவின் தோற்றத்தின் சாத்தியமான அச்சுறுத்தலை உணர்ந்தனர். தனது படையணியில் நான்கு படையினருடன் கிட்டத்தட்ட 80,000 வீரர்களின் வலிமையை வெஸ்பாசியன் கட்டளையிட்டார். யூதேயாவில் இருந்த அவருடைய நிலைப்பாடு எகிப்திலுள்ள முக்கிய மாகாணத்திற்கு அருகாமையில் இருப்பதால் ரோமிற்கு தானிய விநியோகத்தை கட்டுப்படுத்தியது. அவரது சகோதரர் தீத்து ஃப்ளேவியஸ் சபினுஸ் II நகர நிர்வாகியாக ரோம் நகரின் முழு நகரத்தாரையும் கட்டளையிட்டார். ஃப்ளாவியத் துருப்புக்களிடையே பதட்டங்கள் உயர்ந்தன ஆனால் கால்பா அல்லது ஒத்தோ அதிகாரத்தில் இருந்த வரை வெஸ்பாசியன் நடவடிக்கை எடுக்க மறுத்துவிட்டார்.

பெட்ரியாக்கின் முதல் போரில் ஒட்டோ தோற்கடிக்கப்பட்டபோது ​​யூதேயா மற்றும் எகிப்தில் உள்ள படைகள் தங்கள் கைகளில் எடுக்கப்பட்டன மற்றும் ஜூலை 69 அன்று வெஸ்பாசியன் பேரரசரை அறிவித்தன. வெஸ்பாசியன் ஏற்றுக்கொண்டார் மற்றும் விட்டெலியஸ் எதிராக சிரியா கவர்னர், கயஸ் முஸயியஸ் ஒரு கூட்டணியில் நுழைந்தார். யூசியன் மற்றும் சிரியப் படைகள் இருந்து வந்த வலுவான படை முஸயியஸ் கட்டளையின் கீழ் ரோம் மீது அணிவகுத்துச் சென்றது வெஸ்பாசியன் அலெக்ஸாண்டிரியாவுக்கு பயணித்தார் தீத்துவை யூத எழுச்சியை முடிவுக்கு கொண்டுவந்தார்.ரோமில் வில்லியம்ஸால் வீட்டிலிருந்து கைது செய்யப்பட்டு ஃப்ளாவிய ஆக்கிரமிப்புக்கு எதிரான பாதுகாப்பாக டொமஸ்டியன் வைக்கப்பட்டது. பழைய பேரரசருக்கு ஆதரவு பேரரசு சுற்றி மேலும் படைகள் வெஸ்பாசியன் தங்கள் விசுவாசத்தை உறுதியளித்தார் என இழந்து. அக்டோபர் 24, 69 இல், விட்டெலியஸ் மற்றும் வெஸ்பாசியன் (மார்கஸ் அன்டோனியஸ் ப்ரிமஸ்) கீழ், வில்லியம்ஸின் படைகளுக்கு கடுமையான தோல்வியில் முடிந்த பெட்ரியாகம் இரண்டாம் போரில் சந்தித்தார். நம்பிக்கையுடன் விட்லெலியஸ் ஒரு சரணடைவதற்கு பேச்சுவார்த்தை நடத்த முயன்றார். சமாதான நிபந்தனைகள், ஒரு தன்னார்வ தூண்டுதலால், தீத்து ஃப்ளேவியஸ் சபினுஸ் II உடன் உடன்பட்டார் ஆனால் புரொட்டோரியன் காவலாளரின் படைவீரர்கள்-ஏகாதிபத்திய பாதுகாவலனாக கருதப்பட்டனர். அத்தகைய இராஜிநாமாவைக் கருத்தில்கொண்டு வித்தலியஸ் ஒப்பந்தத்தை நிறைவேற்றுவதைத் தடுத்தது. 18 டிசம்பர் காலையில், பேரரசர் கான்கோரின் கோவிலில் ஏகாதிபத்திய அடையாளத்தை வைப்பதாக தோன்றினார். ஆனால் கடைசி நிமிடத்தில் இம்பீரியல் அரண்மனைக்குத் தனது நடவடிக்கைகளை திரும்பப் பெற்றார். குழப்பத்தில் அரசாங்கத்தின் முக்கிய நபர்கள் சபீனஸின் வீட்டில் கூடி வெஸ்பாசியன் பேரரசராக பிரகடனம் செய்தனர்.ஆனால் வில்லியம் கூட்டாளிகள் காபிரோலின் ஹில்லுக்கு பின்வாங்க வேண்டிய கட்டாயத்தில் இருந்த சபினுஸஸின் ஆயுதபாணிகளோடு மோதிக்கொண்டபோது கூட்டம் கலைக்கப்பட்டது. இரவு நேரத்தில் அவர் டமிஷன் உட்பட அவரது உறவினர்களால் இணைந்தார். முச்சியஸ் படைகள் ரோம் அருகே இருந்தன ஆனால் முற்றுகையிடப்பட்ட ஃப்லாவியக் கட்சி ஒரு நாளுக்கு மேலாக நீடிக்கவில்லை. டிசம்பர் 19 அன்று விட்டலிலியவாதிகள் காப்பிட்டலுக்குள் வெடித்தனர் மற்றும் ஒரு சண்டையிட்டு சபினஸ் கைப்பற்றப்பட்டு கொலை செய்யப்பட்டார். டமிஷன் தன்னை ஐசிகளுக்கு வணங்குவதன் மூலம் தப்பித்து தந்தையின் ஆதரவாளர்களான கொர்னேலியஸ் ப்ரிமஸின் பாதுகாப்பிற்கு இரவில் கழித்தார். 

டிசம்பர் 20 பிற்பகுதியில் விட்டிலியஸ் இறந்துவிட்டார். அவரது படைகள் பிளேவியன் படைகள் தோல்வியடைந்தன. மேலும் அச்சம் கொள்ளாமல் படையெடுத்த படைகளை சந்திக்க டமிஷன் முன்வந்தார். அவர் சீசர் பட்டத்தின் மூலம் உலகளாவிய வரவேற்பைப் பெற்றார்.மேலும் பாரிய துருப்புக்கள் அவரது தந்தையின் வீட்டிற்கு அவரை நடத்தினர். அடுத்த நாள் டிசம்பர் 21 செனட் ரோம சாம்ராஜ்ஜியத்தின் பேரரசராக வெஸ்பாசியன் பேரரசரை பிரகடனம் செய்தது.


</doc>
<doc id="404796" url="https://ta.wikipedia.org/wiki?curid=404796" title="பகல்கம்">
பகல்கம்

பகல்கம் அல்லது பஹல்கம் (Pahalgam) இந்தியாவின் வடக்கே அமைந்த ஜம்மு காஷ்மீர் மாநிலத்தின் காஷ்மீர் பள்ளத்தாக்கில், அனந்தநாக் மாவட்டத்தின் வடக்கே அமைந்த மலைவாழிடமும் சுற்றுலாத் தலமும் ஆகும். அனந்தநாக் நகரத்திலிருந்து 45 கிலோ மீட்டர் தொலைவில், லித்தர் பள்ளத்தாக்கில், லிடர் ஆற்றாங்கரையில், இமயமலையில் 7200 அடி உயரத்தில் உள்ளது. 

பகல்கம் நகரம், பகல்கம் வருவாய் வட்டத்தின் தலைமையிடம் ஆகும்.
ஆண்டுதோறும் சூலை -ஆகஸ்டு மாதங்களில் நடைபெறும் அமர்நாத் யாத்திரையின் போது, பஹல்கம் ஊருக்கு வெளியே யாத்திரிகர்களின் தங்கும் பெரிய முகாம் தற்காலிக ஆண்டுதோறும் அமைக்கப்படுகிறது. அமர்நாத் யாத்திரை தொடங்குமிடமான சந்தன்வாரி முகாம், பகல்கமிலிருந்து 16 கிலோ மீட்டர் தொலைவில் உள்ளது.

பஹல்கம் யில் உள்ளது. இமயமலையில் 2740 மீட்டர் உயரத்தில் அமைந்த லிடர் சமவெளியில், பகல்கம் நகரம் உள்ளது.

சிறீநகருக்கு கிழக்கே 120 கிமீ தொலைவிலும்; ஜம்முவுக்கு வடக்கே 260 கிமீ தொலைவிலும் பகல்கம் நகரம் உள்ளது. 

ஸ்ரீநகர் மற்றும் ஜம்மு நகரத்திலிருந்து அனந்தநாக் வழியாக பேருந்துகள் இயக்கப்படுகிறது. 

13 நகராட்சி மன்ற உறுப்பினர்களைக் கொண்ட பகல்கம் நகரத்தின், 2011ம் ஆண்டின் மக்கள்தொகை கணக்கெடுப்பின் படி, மொத்த மக்கள்தொகை 9,264 ஆகும். மக்கள்தொகையில் ஆண்கள் 5,541 ஆகவும்; பெண்கள் 3,723 ஆகவும் உள்ளனர். மக்கள்தொகையில் ஆறு வயதிற்குட்பட்ட குழந்தைகள் 1245 (13.44%) ஆகவுள்ளனர். பாலின விகிதம், ஆயிரம் ஆண்களுக்கு 672 பெண்கள் வீதம் உள்ளனர். சராசரி எழுத்தறிவு 64.87% ஆகவும், பெண்களின் எழுத்தறிவு 40.01 % ஆகவும் உள்ளது. 

பகல்கம் மக்கள்தொகையில் இசுலாமியர்கள் 80.09%; இந்துக்கள் 17.64%; சீக்கியர்கள் 1.38%; பிற சமயத்தவர்கள் 0.89% ஆக உள்ளனர்.

பஹல்கம் நகர நிர்வாகத்தை மேற்கொள்ள 13 உறுப்பினர்கள் கொண்ட பகல்கம் வளர்ச்சி மன்றம் செயல்படுகிறது. 

பஹல்கம் நீண்ட குளிர்காலத்தையும்; குறுகிய மிதமான கோடைகாலத்தையும் கொண்டது. 

பகல்கம்மின் 90% விழுக்காடு பசுமை மாறா ஊசியிலைக் காடுகளைக் கொண்டது. இக்காட்டில் வாழும் விலங்கினங்களில் கஸ்தூரி மான்களும், மலை ஆடுகளும், பழுப்பு கரடிகள், சிறுத்தைகள், சாம்பல் குரங்குகள், காட்டு முயல்கள் முதலியன வாழ்கிறது. 

பறவைகளில் கிரிப்பன் கழுகுகள், நீலப்பாறை புறாக்கள், பனிக் கோழிகள், காட்டுக் காகங்கள் முதலியன உள்ளது. 

பகல்கம் ஊரில் சுற்றுலா வருபவர்களுக்கு தங்கும் விடுதிகள் உள்ளது. மேலும் மலையேற்றப் பயிற்சி மேற்கொள்பவர்களுக்கு வேண்டிய கூடாரங்கள், குதிரைகள், உணவு போன்றவவைக்களுக்கு ஏற்பாடு செய்து தரும் நிறுவனங்கள் உள்ளன. 

அருகில் உள்ள சுற்றுலாத்தலங்கள்:



</doc>
<doc id="404799" url="https://ta.wikipedia.org/wiki?curid=404799" title="பைசன்டியக் கலை">
பைசன்டியக் கலை

பைசன்டியக் கலை (Byzantine art) என்பது, கிழக்கு உரோமப் பேரரசினதும், அப்பேரரசிலிருந்து பண்பாட்டு அடிப்படையில் உருவான நாடுகளினதும் தேசங்களினதும் கலைப் பொருட்களைக் குறிக்கும். பசண்டியப் பேரரசு, உரோமப் பேரரசின் வீழ்ச்சியுடன் உருவாகி 1453 இல் கான்சுடன்டினோப்பிளின் வீழ்ச்சியுடன் முடிவடைந்தாலும், கிழக்கு ஐரோப்பாவில் இருந்த பல கிழக்குப் பழமைவாத நாடுகளும், கிழக்கு நடுநிலக்கடல் பகுதியைச் சேர்ந்த சில இசுலாமிய நாடுகளும் பேரரசின் பண்பாட்டினதும், கலையினதும் பல அம்சங்களை மேலும் பல நூற்றாண்டுகள் பாதுகாத்து வைத்திருந்தன. 

பைசண்டியப் பேரரசின் பகுதியாக அமையாத போதும், அப்பேரரசின் சமகாலத்தில் இருந்த பல நாடுகள் பேரரசின் பண்பாட்டுச் செல்வாக்குக்கு உட்பட்டிருந்தன. இவற்றுள் "ருஸ்"; பழமைவாத நாடுகள் அல்லாத, 10 ஆம் நூற்றாண்டில் பேரரசில் இருந்து பிரிந்த வெனிசுக் குடியரசு; பைசண்டியப் பேரரசுடன் நெருங்கிய உறவைப் பேணிவந்ததும், 10 ஆம் நூற்றாண்டுவரை அப்பேரரசின் கீழ் இருந்ததும், பெருமளவில் கிரேக்க மக்களைக் கொண்டதுமான சிசிலி இராச்சியம் என்பன இவற்றுள் அடங்கும். சேர்பியா, பல்கேரியா போன்ற பைசண்டியக் கலை மரபுகளைக் கொண்ட சில நாடுகள் மத்திய காலத்தில் சில வேளைகளில் பேரரசின் பகுதியாகவும், சில வேளைகளில் சுதந்திரமாகவும் இருந்தன. 1453 இல் பைசண்டியத் தலைநகர் கொன்சுட்டன்டினோப்பிள் வீழ்ச்சியடைந்த பின்னர், ஓட்டோமான் பேரரசில் வாழ்ந்த கிழக்கத்தியப் பழமைவாதக் கிறித்தவர்களால் உருவாக்கப் பட்ட கலைப் பொருட்கள் "பின் பைசண்டிய"க் கலை எனப்பட்டது. பைசண்டியப் பேரரசில் உருவான சில கலை மரபுகள், குறிப்பாகப் படிம ஓவியங்களும், தேவாலயக் கட்டிடக்கலையும் இன்றுவரை கிரீசு, சைப்பிரசு, சேர்பியா, பல்கேரியா, ரோமானியா, உருசியா, மற்றும் சில கிழக்கத்தியப் பழமைவாத நாடுகள் போன்றவற்றில் பேணப்பட்டு வருகின்றன. 

பைசண்டியப் பேரரசு, உரோமப் பேரரசின் அரசியல் தொடர்ச்சியாக உருவானது போலவே, பைசண்டியக் கலையும் உரோமப் பேரரசின் கலையில் இருந்து வளர்ச்சியடைந்தது. உரோமப் பேரரசின் கலை பண்டைய கிரேக்கக் கலையின் செல்வாக்குக்கு உட்பட்டது. பைசண்டியக் கலை இந்தச் செந்நெறி மரபில் இருந்து என்றும் விலகியதில்லை. பைசண்டியத் தலைநகர் கொன்சுட்டன்டினோப்பிளில் பல செந்நெறிச் சிற்பங்கள் இருந்தன. எனினும் பின்னாளில் இவை நகர வாசிகளுக்குக் குழப்பத்தை ஏற்படுத்துவனவாக இருந்ததையும் குறிப்பிட வேண்டும். அவ்வப்போது செந்நெறிக்கால அழகியல் மறுமலர்ச்சிகள் ஏற்பட்ட போதும், இவற்றுக்கும் மேலாகப் பைசண்டியப் பேரரசுக் காலத்தில் உருவான கலை புதிய அழகியல் வளர்ச்சியைக் குறிப்பதாக இருந்தது.

புதிய அழகியலின் மிக முக்கியமான சிறப்பு அம்சம் அதன் பண்பியல் சார்ந்த அல்லது இயற்கைத் தன்மைக்கு மாறான இயல்பு ஆகும். செந்நெறிக்காலக் கலையில், உண்மைத் தன்மையைக் கூடிய அளவு வெளிப்படுத்தும் முயற்சிகள் மேற்கொள்ளப்பட்டபோது, பைசண்டியக் கலை இந்த முயற்சியைக் கைவிட்டுக் கூடுதலாகக் குறியீட்டு அணுகுமுறையைக் கைக்கொண்டது. செந்நெறிக் காலாலத்தில் இருந்து மத்திய காலத்துக்கான மாறுநிலைக் காலத்தின் பிற்பகுதியில் இடம்பெற்ற மேற்படி மாற்றத்தின் தன்மை, அதன் காரணங்கள் என்பன நூற்றாண்டுகளாக அறிஞர்களின் விவாதப் பொருளாக இருந்தது. "ஜியோர்கியோ வாசரி" என்பார், கலைத் திறமையிலும், தரத்திலும் ஏற்பட்ட வீழ்ச்சியே இந்த மாற்றத்துக்கான காரணம் எனக் குறிப்பிட்டார். ஆனாலும், தற்கால அறிஞர்கள் பைசண்டியக் கலை குறித்துச் சாதகமான நோக்கைக் கொண்டுள்ளனர். அலோயிசு ரீகிள் என்பார், உரோமக் கலையில் முன்னரே இருந்த ஒரு போக்கின் இயல்பான வளர்ச்சியே இந்த மாற்றம் எனக் கருதினார். யோசேப் இசுட்ரிகோவ்சுக்கி (Josef Strzygowski) இது கீழைத்தேசச் செல்வாக்கினால் ஏற்பட்டது என்றார்.


</doc>
<doc id="404816" url="https://ta.wikipedia.org/wiki?curid=404816" title="நியூயார்க் பொது நூலகம்">
நியூயார்க் பொது நூலகம்

நியூயார்க் பொது நூலகம் ("The New York Public Library, NYPL") நியூயார்க் நகரத்தில் அமைந்துள்ள பொது நூலகம் ஆகும். ஏறத்தாழ 53 மில்லியன் உருப்படிகள் மற்றும் 92 அமைவிடங்களுடன், நியூயார்க் பொது நூலகம் அமெரிக்க ஐக்கிய நாடுகளில் அமெரிக்கக் காங்கிரசு நூலகத்திற்கு அடுத்த இரண்டாவது பெரிய நூலகமாகவும் உலகின் மூன்றாவது பெரிய நூலகமாகவும் அமைந்துள்ளது. இந்நூலகமானது அரசு சாராத, தனியாரால் நிர்வகிக்கப்படக்கூடிய, இலாப நோக்கமில்லாத கழகம் ஒன்றினால், தனியார் மற்றும் பொது நிதி ஆதாரத்தைக் கொண்டு இயங்குகிறது. இந்த நூலகமானது மன்ஹாட்டன், பிரான்க்சு ஆகிய நகரங்களிலும் மற்றும் இசுட்டேட்டன் தீவிலும் கிளைகளைக் கொண்டுள்ளது. இந்நுாலகம், நியூயோர்க் மாநிலத்தின் பெருநகரங்களின் கல்விசார் மற்றும் தொழில்சார் நுாலகங்களுடனும் இணைப்பைக் கொண்டுள்ளது. புரூக்ளின் மற்றும் குயின்சு நகர அமைப்புகள் புரூக்ளின் பொது நூலகம் மற்றும் குயின்சு நூலகத்தால் சேவையளிக்கப்படுகின்றன. இந்தக் கிளை நூலகங்கள் பொது மக்கள் பயன்பாட்டிற்கான வாய்ப்பைத் தருவதோடு சுழலும் நூலகங்களையும் கொண்டுள்ளன. நியூயார்க் பொது நூலகமானது, நான்கு ஆராய்ச்சிக்கான நூலகங்களையும் தன் வசம் கொண்டுள்ளது. இந்த நூலகங்களும் பொது மக்களின் பயன்பாட்டிற்கு அனுமதிக்கப்பட்டவையேயாகும்.

இந்த நுாலகம், (அலுவல் ரீதியாக, "தி நியூ யார்க் பொது நூலகம், அஸ்டர், லெனாக்சு மற்றும் டில்டென் நிறுவனங்கள்") 19 ஆம் நூற்றாண்டில் அடிமட்ட நிலை நூலகங்கள், நூல் விரும்பிகள் மற்றும் செல்வந்தர்களால் நடத்தப்பட்ட சமூக நூலகங்கள், அந்தக் காலகட்டத்தில் வாழ்ந்த அமெரிக்க அருளாளர்கள் அல்லது கொடையாளிகளின் நிதி உதவி ஆகியவற்றின் கலவையான முயற்சியால் வளர்த்தெடுக்கப்பட்டது.

நியூயார்க் பொது நூலகத்தின் தலைமைப் பிரிவு கட்டிடமானது, நூலகத்தின் இரண்டு வாயில்களிலும், பொறுமை மற்றும் மனத்திட்பத்தின் பெயரால் நிறுவப்பட்டுள்ள சிங்கத்தின் சிலைகளினால் எளிதில் அடையாளப்படுத்தப்படுகிறது. இந்த சிங்க சிலைகளுடன் கூடிய நியூயார்க் பொது நூலகக் கட்டிடத்தின் முகப்பு தேசிய வரலாற்று அடையாளமாக 1965 ஆம் ஆண்டு அறிவிக்கப்பட்டது. வரலாற்று முக்கியத்துவம் வாய்ந்த இடங்களின் பட்டியலில் 1966 ஆம் ஆண்டு சேர்க்கப்பட்டது. மேலும் நியூயார்க் நகரத்தின் அடையாளமாகவும் 1967 ஆம் ஆண்டு அடையாளப்படுத்தப்பட்டது.

ஜான் ஜேக்கப் அஸ்டர் தனது உயிலில் ஜோசப் காக்சுவெலிடம் ஒரு பொது நூலகம் அமைக்கப்பட வேண்டும் என்ற விருப்பத்தையும் அதற்காக உயில் வழியாக $400,000 (2017 ஆம் ஆண்டின் நிலையில் 11.3 மில்லியன் $ -க்குச் சமானமானது ) 1848 ஆம் ஆண்டு மறைவிற்குப் பிறகு, அறக்கட்டளையின் நிர்வாகக்குழு உறுப்பினர்கள் உயிலின் நிபந்தனைகளுக்குட்பட்டு 1854 ஆம் ஆண்டில் கிழக்கு கிராமம் (East Village) மன்ஹட்டனில், அஸ்டன் நூலகத்தைக் கட்டினர். இந்த நூலகமானது இலவசமாக நூல்களைப் பார்வையிடும் வசதி கொண்டதாகவும் நூல்கள் வெளிச்சுற்றுக்கு அனுமதிக்கப்படாத நிலையும் கொண்டதாக இருந்தது. 1872 ஆம் ஆண்டு வாக்கில், நியூயார்க் டைம்ஸ் இதழின் ஆசிரியர் பகுதியில் இந்த நூலகமானது ஆய்வாளர்களின் வளமாக உள்ளதாகவும் ஆய்வுப்பணிகளுக்கு முதன்மையான மேற்பார்வை நூல்கள் கொண்டதாக உள்ளதாகவும் குறிப்பிட்டது.

நியூயோர்க் மாநில சட்டசபையால் இயற்றப்பட்ட சட்டம் ஒன்று லெனாக்சு நுாலகத்தை ஒரு குழுமமாக சேர்த்தது. 1877 ஆம் ஆண்டில் இதற்கான கட்டிடமானது ஐந்தாவது வளாகத்தில் 70ஆவது மற்றும் 71ஆவது தெருக்களுக்கிடையில் கட்டப்பட்டது. நுால்களை நேசிப்பவரும், புரவலருமான ஜேம்ஸ் லெனாக்சு, தன்னிடமிருந்த பெரும் தொகுப்பான அமெரிக்கானா, கலை வேலைகள், கையெழுத்துப் பிரதிகள் மற்றும் அரிய புத்தகங்களை (புதிய உலகின் கூட்டென்பர்க் பைபிள் உட்பட) நன்கொடையாக அளித்தார். தொடக்கத்தில், நூலகம் அனுமதிக்கு கட்டண நடைமுறையக் கொண்டு வந்தது. மேலும் எந்த இலக்கிய படைப்பையும் தொடுவதற்குக் கூட அனுமதிக்கவில்லை.


</doc>
<doc id="404819" url="https://ta.wikipedia.org/wiki?curid=404819" title="கரோலிங்கியக் கலை">
கரோலிங்கியக் கலை

கரோலிங்கியக் கலை (Carolingian art) என்பது, பிரான்கியப் பேரரசில், சார்லமனினதும் அவனது வாரிசுகளினதும் ஆட்சிக் காலப் பகுதியில், ஏறத்தாழ 780 - 900 வரையான 120 ஆண்டுகள் இருந்த ஒரு கலைப் பாணி. இது கரோலிங்கன் மறுமலர்ச்சி என அறியப்பட்டது. இக்கலை உற்பத்திகள் அரச சபையினதும், முக்கியமான துறவி மடங்களினதும் தேவைக்காக உருவாக்கப்பட்டன. இவ்வட்டத்துக்கு வெளியே கரோலிங்கியக் கலைப் பாணியைச் சேர்ந்த கலைப் பொருட்களில் தரம், கைவினைத்திறன், வடிவமைப்பில் சிக்கல்தன்மை என்பன மிகவும் குறைவாகக் காணப்பட்டன. இக்கலை இன்றைய பிரான்சு, செருமனி, ஆசுத்திரியா, வடக்கு இத்தாலி, கீழ் நாடுகள் ஆகியவற்றில் அடங்கியுள்ள பல மையங்களில் பயிலப்பட்டு வந்தது. இக்கலை, கண்டத்து மதச் சபைகளூடாகப் பிரித்தானியத் தீவுகளின் தீவுக்குரிய கலைப் பாணியிலிருந்தும், கரோலிங்க மையங்களில் வாழ்ந்த பைசண்டியக் கலைஞர்களிடம் இருந்தும் குறிப்பிடத்தக்க செல்வாக்குக்கு உட்பட்டிருந்தது. 

வடக்கு ஐரோப்பாவில் முதல் தடவையாகச் செந்நெறி நடுநிலக்கடல் கலை வடிவங்களையும், பாணிகளையும் மீள்விப்பதற்கான முழுமையான முயற்சி எடுக்கப்பட்டது. இதன் விளைவாக செந்நெறிப் பாணியினதும் வடக்குக் கூறுகளினதும் கலப்பான சிறப்புவாய்ந்ததும் கண்ணியமானதுமான பாணி உருவானது. குறிப்பாக மனித உருவங்களில் வடக்கு நம்பிக்கை அறிமுகமானதுடன், மேற்கில் ரோமனெசுக் கலைக்கும் பின்னர் கோதிக் கலைக்குமான அடிப்படைகளும் உருவாகின. கரோலிங்கியக் காலம், சில வேளைகளில் "முன்-ரோமனெசுக்" என அழைக்கப்படும் மத்தியகாலக் கலைக் காலத்தின் ஒரு பகுதியாகும். கரோலிங்கியக் காலத்தைத் தொடர்ந்து வந்த குழப்பமான இடைவெளிக்குப் பின்னர், புதிய ஒட்டோனிய வம்சம் ஏறத்தாழ 950 இலிருந்து, ஒட்டோனியக் கலையில் கரோலிங்கியப் பாணியை மேலும் வளர்த்ததன் மூலம் பேரரசுக் கலையை மீள்வித்தது. 

பைசண்டியப் பேரரசு அளவு பெரிய பேரரசு ஒன்றை உருவாக்கிய பின்னும், பழைய மேற்கு உரோமப் பேரரசுக்கு அளவில் போட்டியாக விளங்கக்கூடியதாக இருந்தும், மேற்காட்டிய பேரரசுகளுக்கு இருந்தது போன்ற கலைப் பாணி ஒன்று தமக்கு இல்லை என்ற உணர்வு கரோலிங்கிய அரச அவைக்கு இருந்திருக்க வேண்டும். 

குறியீட்டளவில் உரோமைப் பிரதிநிதித்துவப்படுத்திய சார்லமன் உரோமப் பண்பாட்டையும், கல்வியையும் மேற்கில் மீள்விக்க விரும்பினான். அத்துடன், அலங்காரமான செருமானிய புலப்பெயர்வுக் கலையைப் போலன்றி, கதைகளைக் கூறுவதற்கும், உருவங்களைத் திறமையாக வெளிப்படுத்துவதற்கும் வல்லமை கொண்ட கலைப் பாணி ஒன்றும் தேவைப்பட்டது. தொடக்கக் கிறித்தவப் பண்பாடு, பைசண்டியப் பண்பாடு ஆகியவற்றின் கலைச் சாதனைகளோடு தன்னுடையதைக் குறியீட்டளவில் இணைத்துக்கொள்ளவும், அவற்றுக்கு இணையாகப் போடியிடவும் சார்லமன் கடந்த காலத்தின் பெரும் அரசர்களின் வாரிசாகத் தன்னை நிறுவிக்கொள்ள விரும்பினான். 

ஆனால், இது உரோமப் பண்பாட்டை மீள்வித்தல் என்ற உணர்வு அடிப்படையிலான விருப்பத்துக்கும் மேற்பட்டதாகவே இருந்தது. சார்லமனின் ஆட்சிக் காலத்தில் பைசண்டிய உருவ வழிபாட்டு எதிர்ப்புச் சர்ச்சை பைசண்டியப் பேரரசை இரண்டாகப் பிரித்திருந்தது. சார்லமன், மேற்கத்தியத் திருச்சபையின் உருவ வழிபாட்டு எதிர்ப்புக்கு எதிரான நிலைப்பாட்டை ஆதரித்தான். சார்லமனின் கட்டளையின்படி லிப்ரி கரோலினிஅரசசபை வட்டாரத்தின் நிலைப்பாட்டை வெளிப்படுத்தினான். நடுநிலக்கடல் உருவ வழிபாட்டுப் பண்பாட்டு நினைவுகளில் இருந்து எவ்வித தடையும் இல்லாமல், சார்லமன் தனது முதல் பாரிய கிறித்தவ சமயச் சிற்பத்தை அறிமுகப்படுத்தினான். இது மேற்கத்தியக் கலைக்கு ஒரு சிறப்பு வாய்ந்த முன்மாதிரியாக இருந்தது.

நியாயமான அளவு கரோலிங்கிய விளக்கப் படங்களோடு கூடிய கையெழுத்துப் பிரதிகளும், பெரும்பாலும் யானைத் தந்தத்திலான சிறிய அளவு சிற்பங்களும், இன்றும் கிடைக்கின்றன. ஆனால், உலோக வேலைகள், சுவரோவியங்கள், அது போன்ற பிற ஆக்கங்கள் மிகக் குறைவாகவே உள்ளன.



</doc>
<doc id="404822" url="https://ta.wikipedia.org/wiki?curid=404822" title="பெலீச்ச பியாத்தோ">
பெலீச்ச பியாத்தோ

பெலீச்ச பியாத்தோ ("Felice Beato", 1832 – சனவரி 29, 1909), அல்லது பீலிக்சு பியாத்தோ ("Felix Beato") இத்தாலிய–பிரித்தானிய ஒளிப்படக் கலைஞர். கிழக்கு ஆசியாவில் ஒளிப்படங்களை எடுத்த முதல்நபர்களில் இவரும் ஒருவர். போர்க்காலங்களில் ஒளிப்படம் எடுத்த முதல் நபர்களில் ஒருவராகவும் இருந்தார். இவரது பாணிக்காகவும் தனியுருவப் படங்களுக்காகவும் ஆசியா, நடுநிலப் பகுதிகளிலிருந்தக் கட்டிடங்கள், இயற்கைக் காட்சி அகலப்பரப்புப் படங்களுக்காகவும் அறியப்படுகிறார். பியாத்தோ பல நாடுகளுக்கும் சுற்றுலா சென்று அந்நாட்டு இயற்கைக் காட்சிகளையும் மக்களையும் நிகழ்வுகளையும் ஒளிப்படங்களாக ஐரோப்பிய, வட அமெரிக்க மக்களிடையே கொண்டு சேர்த்தார். இவரது படைப்புகளில் சிப்பாய்க் கிளர்ச்சி, 1857, இரண்டாம் அபின் போர் ஆகியவையும் அடங்கும்; இவை ஒளிப்பட இதழியலில் முன்னோடி எனலாம். மற்ற ஒளிப்படக் கலைஞர்களிடையே இவரது தாக்கம் இருந்தது. குறிப்பாக இவர் கற்பித்த, உடன் பணி செய்திருந்த யப்பானியக் கலைஞர்களிடையே ஆழமான, நிலைத்த பெரும் தாக்கத்தை ஏற்படுத்தி இருந்தார்.
2009இல் கண்டெடுக்கப்பட்ட இவரது மரணச் சான்றிதழ் ஒன்றில் பியாத்தோ 1832ஆம் ஆண்டு வெனிசு நகரில் பிறந்தவர் என்றும் சனவரி 29, 1909இல் புளோரன்சில் இறந்தார் என்றும் பதியப்பட்டுள்ளது. மேலும் இச்சான்றிதழில் இவரு ஓர் பிரித்தானியர் என்றும் திருமணமாகாதவர் என்றும் பதியப்பட்டுள்ளது. பியாத்தோவின் இளமைக் காலத்தில் அவரும் அவரது குடும்பத்தினரும் கிரீசின் கொர்ஃபூ தீவிற்கு குடி பெயர்ந்திருக்கலாம். அப்போது கொர்ஃபூ தீவு பிரித்தானிய கடல்கடந்த பகுதியான ஐயோனியத் தீவுகளின் அங்கமாக இருந்தது. இதுவே பியாத்தோவின் பிரித்தானிய குடிமைக்கு காரணமாகவும் இருக்கலாம்.

பல ஒளிப்படங்களிலும் "பெலீச்ச அந்தோனியோ பியாத்தோ" என்றும் "பெலீச்ச அ. பியாத்தோ" என்றும் குறிப்பிடப்பட்டிருந்ததால் சமகாலத்தில் இதே பெயருடன் மற்றுமொரு ஒளிப்படக் கலைஞரும் எகிப்து, யப்பான் நாடுகளுக்கு சென்றாரோ என்ற ஐயம் இருந்தது. 1983இல் இதற்குத் தீர்வாக "பெலீச்ச அந்தோனியோ பியாத்தோ" என்பது இரு சகோதரர்கள், சில நேரங்களில் பெலீச்ச பியாத்தோவும் அந்தோனியோ பியாத்தோவும் கையொப்பத்தைப் பகிர்ந்தவாறு இணைந்து பணியாற்றினர் என்று சண்டல் எடெல் சுட்டிக்காட்டினார். இந்தக் கையொப்பத்தால் எழுந்த குழப்பத்தால் இன்று வரை இந்த இரு ஒளிப்படக் கலைஞர்களில் எது யார் எடுத்தது என்பதை அடையாளப்படுத்த இயலாதுள்ளது.
ஒளிப்படக் கலைஞராக பெலீச்ச பியாத்தோவின் துவக்கத்தைக் குறித்து தெளிவான சான்றுகள் கிடைக்கப்பெறவில்லை. இருப்பினும் தனது முதல் ஓளிப்படக்கருவி வில்லையை பாரிசில் 1851இல் வாங்கியதாகத் தெரிகிறது. பிரித்தானிய ஒளிப்படவியலாளர் ஜேம்சு இராபர்சனை மால்ட்டாவில் 1850இல் சந்தித்து அவருடன் இணைந்து 1851இல் கான்ஸ்டண்டினோபில் சென்றுள்ளார். 1855இல் ஜேம்சு இராபர்சன் (1813–88), இவருக்கு மச்சானானார். அரச நாணயச்சாலையில் தலைமை அதிகாரியாக இருந்த இராபர்ட்சன் தனது முதல் வணிகநோக்கிலான ஒளிப்பட நிலையத்தை1854-56 வாக்கில் திறந்தார். இந்த நாணயச்சாலையில் இராபர்சன் 1843இலிருந்து பணியில் இருந்துள்ளார். 1840களில் இராபர்சன் ஒளிப்படங்கள் எடுக்க கற்றுக் கொண்டுள்ளார். இராபர்ட்சனுடன் பியாத்தோ இணைந்து "ராபர்ட்சன் & பியாத்தோ" என்ற வணிக முயற்சியைத் தொடங்கினர். இவர்களுடன் பியாத்தோவின் அண்ணன் அந்தோனியோவும் இணைந்து கொண்டார். மூவரும் மால்ட்டா, கிரீசு, எருசலேம் பகுதிகளில் உள்ள இயற்கைக் காட்சிகளை ஒளிப்படம் எடுத்து வந்தனர். இந்தக் காலக்கட்டத்தில் எடுக்கப்பட்ட ஒளிப்படங்களில் "ராபர்ட்சன், பியாத்தோ & கோ." என்ற ஒப்பம் உள்ளது. இதில் "& கோ." அந்தோனியோவைக் குறிப்பதாகும்.

1854இன் பிற்பகுதியில் அல்லது 1855 முற்பகுதியில் ஜேம்சு இராபர்ட்சன் பியாத்தோவின் உடன்பிறப்பான லியோனில்டா மாரியா மாடில்டா பியாத்தோவை திருமணம் புரிந்தார். இவர்களுக்கு மூன்று குழந்தைகள் பிறந்தன.

1855இல் பெலீச்ச பியாத்தோவும் ராபர்ட்சனும் கிரிமியா சென்றனர். அங்கு நடந்து கொண்டிருந்த கிரீமியப் போரை நாளிதழ்களுக்கு விவரித்து வந்தனர். பியாத்தோ இராபர்ட்சனின் உதவியாளராக இருப்பினும் போர்க்கள நிலைகளால் தனியாக செயல்படும் நிலைகள் ஏற்பட்டன. முந்தைய நிருபர் பென்டன் மிகவும் கண்ணியமான முறையில் அறிவித்த வந்த நிலையில் பியாத்தோவும் ராபர்ட்சனும் மாறாக அழிவுகளையும் மரணங்களையும் காட்சிப்படுத்தினர். செப்டம்பர் 1855இல் செவஸ்தபோல் வீழ்ந்ததை ஒளிப்படம் எடுத்தனர். 60 படங்கள் கொண்ட இத்தொகுப்பு போரின் போக்கை மாற்றின. போர்க்கால ஒளிப்பட இதழியலுக்கு இவை முன்னோடியாகவும் வரையறுக்கும் நிகழ்வுகளாகவும் அமைந்தன.

பெப்ரவரி 1858இல் பியாத்தோ கொல்கத்தா வந்தடைந்தார். வட இந்தியா முழுவதும் பயணித்து சிப்பாய்க் கிளர்ச்சி அழிவுகளையும் பின்விளைவுகளையும் ஆவணப்படுத்தினார். இக்காலகட்டத்தில் முதன்முறையாக உயிரற்ற சடலங்களின் ஒளிப்படங்களை எடுத்தார். தில்லி, கான்பூர், மீரட், பெனாரசு, அமிருதசரசு, ஆக்ரா, சிம்லா, லாகூர் நகரங்களுக்கும் சென்று காட்சிகளைப் படம் பிடித்துள்ளார். சூலை 1858இல் இவரது மூத்தவர் அந்தோனியோவும் வந்து சேர்ந்து கொண்டார். இருவரும் உடல்நலக் காரணங்களால் திசம்பர் 1859இல் இந்தியாவை விட்டு எகிப்து சென்றடைந்தனர். 1862இல் தீபையில் ஒளிப்பட நிலையம் திறந்தனர்.

பியாத்தோ ரங்கோன் அல்லது மண்டலையில் 1905 அல்லது 1906 வாக்கில் இறந்ததாக துவக்கத்தில் நம்பப்பட்டாலும் 2009இல் கண்டெடுக்கப்பட்ட மரணச் சான்றிதழின்படி பியாத்தோ இத்தாலியின் புளோரன்சில் சனவரி, 29, 1909இல் இறந்தார்.



</doc>
<doc id="404833" url="https://ta.wikipedia.org/wiki?curid=404833" title="செல்ட்டியக் கலை">
செல்ட்டியக் கலை

செல்ட்டியக் கலை (Celtic art) என்பது, வரலாற்றுக்கு முந்திய காலத்தில் இருந்து தற்காலம் வரை ஐரோப்பாவில் வாழ்பவர்களும், செல்ட்டிய மொழியைப் பேசுபவர்களுமாகிய செல்ட்டு என அழைக்கப்படும் மக்களோடு தொடர்புடைய கலை ஆகும். அதே வேளை, என்ன மொழி பேசியவர்கள் என்று தெரியாவிட்டாலும், செல்ட்டிய மொழி பேசுபவர்களுடன் பண்பாட்டு, பாணி சார்ந்த ஒற்றுமைகளைக் கொண்ட பழங்கால மக்களின் கலைகளும் செல்ட்டியக் கலைக்குள் அடக்கப்படுகின்றன.

செல்ட்டியக் கலை என்னும் தொடரினுள் மிக நீண்ட காலமும், பெரிய புவியியற் பரப்பும், பல பண்பாடுகளும் அடங்குவதால் வரைவிலக்கணம் கூறுவதற்குக் கடினமானது. ஐரோப்பாவில் கலைத் தொடர்ச்சியை வெங்கலக் காலத்திலிருந்து அல்லது அதற்கு முந்திய புதிய கற்காலத்தில் இருந்து தொடங்குவதற்கு முன்மொழியப்பட்டது. ஆனால், தொல்லியலாளர்கள் "செல்டிய" என்னும் சொல்லைப் பொதுவாக ஏறத்தாழக் கிமு 1000 தொடக்கம் குறிப்பிட்ட பகுதிகளை உரோமப் பேரரசு கைப்பற்றும் வரையில் நிலவிய ஐரோப்பிய இரும்புக்காலப் பண்பாட்டைக் குறிக்கின்றனர். கலை வரலாற்றாளர்கள் "சில்ட்டியக் கலை" பற்றிய உரையாடலை "லா டேனே" (கிமு 5 - முதலாம் நூற்றாண்டு) காலத்துக்குப் பின்னரே தொடங்குகின்றனர். "தொடக்க செல்ட்டியக் கலை" என்பது இக்காலத்தைக் குறிக்கப் பனன்படுத்தும் இன்னொரு சொற்றொடர். பிரித்தானியாவில் இது கிபி 150 வரை நீட்டப்படுகின்றது. கெல்சு நூலையும் அது போன்ற பிற தலைசிறந்த படைப்புக்களையும் உருவாக்கியதும், பெரும்பாலான ஆங்கிலம் பேசும் நாடுகளின் "செல்ட்டியக் கலை" என்பதால் புரிந்துகொள்ளப்படுவதுமான, பிரித்தானியாவினதும், அயர்லாந்தினதும் தொடக்க மத்தியகாலக் கலை, கலை வரலாற்றில் தீவுக்குரிய கலை என அழைக்கப்பட்டது. இதுவே மிகவும் அறியப்பட்ட பகுதியேயன்றி தொடக்க மத்திய காலத்தைச் சேர்ந்த செல்ட்டியக் கலையின் முழுமை அல்ல. இசுக்காட்லாந்தின் பிக்டியக் கலையும் இதற்குள் அடங்குகின்றது.

இரண்டு பாணிகளும், செல்ட்டியம் அல்லாத மூலங்களின் செல்வாக்குகளின் ஊடாகப் பல அம்சங்களைப் பெற்றுள்ளன. ஆனால், இப்பாணிகளில், உருவங்களை விட வடிவவியல் வடிவங்களே பெரிதும் விரும்பப்பட்டன. அவ்வாறு உருவங்கள் பயன்படுத்தப்பட்டாலும் அவை உண்மைத் தன்மை கொண்டவையாக இருக்கவில்லை. வெளிச் செல்வாக்குக்கு உட்பட்டே கதைக் காட்சிகள் காணப்படுகின்றன. வட்ட வடிவங்கள், முச்சுருள்கள், சுருள்கள் என்பன வழமையாகக் காணப்படும் வடிவங்கள். இன்று கிடைக்கக்கூடிய பெரும்பாலான இப்பாணி சார்ந்த பொருட்கள் அரிய உலோகங்களால் ஆனவை. இது அக்காலக் கலை உற்பத்திகளை முழுமையாக வெளிக்காட்டவில்லை என்பது வெளிப்படை. பிக்டியக் கற்களையும், தீவுக்குரிய உயர் சிலுவைகளையும் தவிரப் பெரிய சிற்பங்கள் மிக அரிதாகவே கிடைக்கின்றன. 

18 ஆம் நூற்றாண்டு தொடக்கம் தற்காலம் வரையிலான செல்ட்டிய மறுமலர்ச்சி சார்ந்த காண்பியக் கலைகளும் "செல்ட்டியக் கலை" என்பதற்குள் அடங்குகின்றன. தமது அடையாளத்தையும், தேசியத்தையும் வெளிக்காட்டுவதற்காக, பெரும்பாலும் பிரித்தாலியத் தீவுகளில் வாழும் தற்காலச் செல்ட்டுகளின் முயற்சியால் இது தொடங்கியது. இப்பாணி செல்ட்டிய நாடுகளுக்கு அப்பாலும் பிரபலமானது. செல்ட்டியச் சிலுவை இறந்தோர் நினைவுச் சின்னம் முதல் பச்சை குத்துவதற்கான வடிவங்கள் வரையானவை உள்ளிட்ட பல வடிவங்களில் இப்பாணி இப்போதும் பயின்று வருகின்றது. 

நேர் கோடுகள் இல்லாமலும், சமச்சீர்த் தன்மையை மிகக் குறைவாகவே பயன்படுத்தியும், செந்நெறி மரபின் நடு நாயகமாக விளங்கிய இயற்கையைப் போலியாக உருவாக்கும் தன்மையிலிருந்து விலகியும் அலங்காரமானதாகச் செல்ட்டியக் கலை விளங்கியது. இப்பாணியில் சிக்கலான குறியீடுகளும் பயன்படுத்தப்பட்டன. 


</doc>
<doc id="404834" url="https://ta.wikipedia.org/wiki?curid=404834" title="இரியாக்ட் இயக்குதளம்">
இரியாக்ட் இயக்குதளம்

ரியாக்ட் இயக்குதளம், ஒரு கட்டற்ற உரிமம் உள்ள இயக்குதளம் ஆகும். இது சி மற்றும் சி++ நிரல் மொழிமூலம் உருவாக்கபட்டது. 1998 ஆம் ஆண்டு இதன் முதல் பாதிப்பு வெளியானது. வரைகலை பயனர் இடைமுகம் கொண்ட இயக்குதளம் என்பதனால் விண்டோஸ் இயக்கு தளத்துக்கு மாற்றாக இதனை பயன்படுத்தலாம்.
1996-ஆம் ஆண்டு கட்டற்ற மென்பொருள் உருவாக்குனர் குழு பிரீவின் 95 என்ற திட்டத்தை உருவாக்கி அதன் மூலம் விண்டோசு 95 இயக்குதளத்திற்கு பதிலாக ஒருமாற்று கட்டற்ற இயக்குதளம் உருவாக்க விழைந்தனர். 

விண்டோசு இயக்குதளத்தின் வலையமைப்பு சேவைகளை கட்டற்ற மென்பொருள் சாம்பா மூலம் பயன்படுத்தலாம்.

2015 ஆம் ஆண்டு இரசிய அரசின் தொடர்பியல் அமைச்சகம் ரியாக்ட் இயக்குதளம் தனிநபர் மேசைகணினியிலும், வழங்கி கணினியிலும் பயன்படுத்தப்படும் இறக்குமதி செய்யக்கூடிய கட்டுப்பாடுகளுடன் கூடிய உரிமம் பெற்ற இயக்குதளத்திற்கு மாற்றாக இதனைப் பயன்படுத்துவதின் மூலம் ரசிய கட்பாடுகளுடன் கூடிய உரிமம் பெற்ற இயங்குதளத்தில் சார்ந்து இருப்பதை தவிர்க்கலாம் என்று கூறியுள்ளது.

https://www.reactos.org/


</doc>
<doc id="404852" url="https://ta.wikipedia.org/wiki?curid=404852" title="சிவகாசி கலவரம் 1899">
சிவகாசி கலவரம் 1899

சிவகாசி கலவரம் 1899 (Sivakasi riots of 1899) என்பது தமிழ்நாட்டிலுள்ள, சிவகாசியில் 1899  ஜூன் 6 அன்று தொடர்ந்து நடந்த சாதிக் கலவரங்களைக் குறிப்பிடுவது ஆகும்.

நாடார்கள் பண்டையp பாண்டிய நாட்டின் மன்னர்களான  பாண்டியரின் வாரிசுகள் என்றும், நாயக்கர்கள்  பாண்டிய நாட்டைக் கைப்பற்றியபோது, பாண்டிய ​​நாட்டைப் பல பாளையங்களாக (பகுதிகள்) பிரித்து, அவற்றின் ஆட்சியாளர்களாகப் பாளையக்காரர்களை நியமித்தனர் என்றும்  நாடார் வரலாற்று ஆய்வாளர் சாமுவேல் சற்குணர் கூறுகிறார்.  இந்த நம்பிக்கையே, 19 ஆம் நூற்றாண்டில் நாடார் சமூகத்தின் கொள்கை ஆனது. நாடார்  சமூகமானது பெரும்பாலும் பனை மரமேறுதல் சார்ந்த  தொழிலில் ஈடுபட்டுவந்தனர், இதில் கள் உற்பத்தியும் அடங்கும், இத்தொழில் பிற இடைநிலைச் சாதிகளை விடவும் தாழ்ந்ததாகக்  கருதப்பட்டது. ஆனால் 19 ஆம் நூற்றாண்டில் தாழ்த்தப்பட்டச் சாதிகளை விட ஒப்பீட்டளவில் சற்று உயர்ந்த நிலையில் இவர்கள் இருந்தனர். நாடார்களில்  நாடான் அல்லது நிலமைக்காரர் என அறியப்படும் உள்சாதியைச் சேர்ந்த ஒரு சிறிய குழுவினர், செல்வந்த நிலப்பிரபுக்களாக இருந்தனர்.

சில நாடார் வணிகர்கள்  தங்கள் பகுதியில் இருந்து வடக்குத்  திருநெல்வேலி  மற்றும் விருதுநகர் ஆகிய இடங்களுக்கு குடிபெயர்ந்தனர். காலப்போக்கில், இந்த நாடார்கள் (வடக்கு நாடார்கள்) வணிக ரீதியாக  19 ஆம் நூற்றாண்டின் பிற்பகுதியில் செழிப்படைந்து மேல் நிலைக்கு வந்தனர். வணிகத்தால் வடக்கு நாடார்களின் செல்வம் அதிகரித்ததால், அவர்கள் தங்கள் சமூக நிலைமையை மேம்படுத்திக்காட்ட வட இந்திய சத்ரியர்களின் பழக்கவழக்கங்களை படிப்படியாக மேற்கொள்ளத் தொடங்கினர். இந்த வழிமுறையானது சமசுகிருதமயமாக்கம் என அறியப்படுகிறது. ஆனால் நாடார்களை ஏறத்தாழ அனைத்து இடநிலைச் சாதியினரும் ஒதுக்கித் தள்ள முயற்சித்தனர்,  இந்தச் சமயத்தில் தான் பலர் 'நாடன்' என்று தங்களை அழைக்கத்துக்கொண்டு தங்கள் பெயரில் பின்னொட்டாக ஆக்கத் தொடங்கினர்  இந்தப் பட்டத்தை இதற்கு முன்பு நாடார்களில் ஒரு சிறிய உட்பிரிவினரும் நிலப்பிரபுக்களுமான  நிலமைக்கார்கள் மட்டுமே பூண்டிருந்தனர். சமுதாயத்தில் செல்வந்தர்களாகவும் சக்திவாய்ந்தவர்களாகவும் இருந்த சிவகாசி நாடார்கள்,  அவர்களின் பல்லக்குத் தூக்கிகளாக மறவர்களைப் பணியமர்த்தியிருந்தனர். இராமநாதபுரத்தின் ஆறு நகரங்களில் நாடார்களின்  பொருளாதார வளர்ச்சி மற்றும் தங்களை சத்திரியர் என அழைத்துக்கொள்வது போன்றவை, அவர்களுக்கு மேலே உள்ள சாதியினரான, வெள்ளாளர்கள் மற்றும் குறிப்பாக மறவர்கள் போன்றோருக்கு எரிச்சலையும் கோபத்தையும் ஏற்படுத்தியது. நாடார் சமுதாயத்தின் ஒரு பகுதியினரில் சிலர் கத்தோலிக்கம் மற்றும் புராட்டஸ்டன்டிசம் ஆகிய இரண்டுகிறித்தவ மதத்திற்கும் மாறினர். இருப்பினும், கிட்டத்தட்ட 90% பெரும்பான்மையினர் இந்துக்களாகவே இருந்தனர்.

சிவகாசியில் நாடார்களுக்கும் இதர மேல்சாதியினருக்குமான விரிசலானது 1895 ஆண்டில் துவங்கியது. அந்த ஆண்டு விசுவநாத சுவாமி கோயில் என்னும் சிவன் கோயிலின் அறங்காவலர் குழுவில் நாடார் ஒருவரையும் உறுப்பினராக்க வேண்டும் என்று நாடார்கள் கோரினர். இதன்பிறகு நாடார்கள் 1897 இல் அவர்களின் மாரியம்மன் கோயில் பூசாரியை (பண்டாரம்) நீக்கிவிட்டு சிதம்பரத்தில் இருந்து ஒரு பிராமணரை அழைத்துவந்து பூசாரியாக்கினர். அந்தப் பிராமணர் நாடார்களின் வீட்டு நிகழ்ச்சிகளில் சமயச் சடங்குகளைச் செய்துவந்தார். நாடார்களின் இந்த மேல்நிலையாக்கச் செயல்கள் பிற மேல்சாதியினருக்கு ஆத்திரத்தை உண்டாக்கியது. 1898 சூலை 16 அன்று சில நாடார்கள் சிவன் கோயிலின் பூட்டை உடைத்து நுழைந்துவிட்டதாகச் செய்தி பரவியது, இதற்குப் பதிலடியாக மேல்சாதியினர் அன்று இரவு நாடார்களின் பத்திரக்காளியம்மன் கோயில் நந்தவனத்துக்குத் தீவைத்தனர். அதற்கு எதிர்ப்பாக நாடார்கள் சூலை 17 அன்று சிவன் கோயில் நுழைவாயில் கதவை உடைத்தனர். அத்துமீறி கோயிலுக்குள் நுழைந்ததாக ஒன்பது நாடார்கள் கைது செய்யப்பட்டனர். பின்னர் பொய்வழக்கு எனத் தீர்ப்பாகிக் கைதானவர்கள் விடுதலையாயினர். அதன்பிறகும் அவ்வப்போது இரு சமூகத்தினருக்கும் இடையில் உரசல்கள் தோன்றியபடி இருந்தன. இதனையடுத்து சாதி உணர்வுமிக்க சுற்றுவட்டார மறவர்கள் சிவகாசியைத் தாக்கி நாடார்களுக்குத் தக்கபாடம் புகட்ட முடிவெடுத்து ஆட்களைத் திரட்டினர். 1899  ஆண்டு சூன் 6 ஆம் தேதி, 5,000 கொண்ட மறவர்களின் குழுவானது ஒன்று திரட்டப்பட்டது. 

இந்த விசயத்தை முன்பே அறிந்த நாடார்கள் தயாராக இருந்தனர். இதையடுத்து தாக்கவந்த மறவர்களை  சுமார் 1500 நாடார்கள் எதிர்த்து சண்டையிட்டனர். வணிகப் பகையின் காரணமாக சிவகாசி முசுலீம்களும் நாடார்களைத் தாக்கியதாகக் கூறப்படுகிறது. இந்தத் தாக்குதல்  கிட்டத்தட்ட இரண்டு மணி நேரம் நீடித்தது. சூறையாடலை நிகழ்த்திய மறவர்கள் பின்னர் பின்வாங்கிச் சென்றனர். இக்கலவரத்தில் நாடார்களின் எண்ணுற்று என்பத்தாறு வீடுகள் எரிக்கப்பட்டன.  மொத்தம் 21 பேர் கொல்லப்பட்டனர். இதில் காயமடைந்த மூன்று நாடார்கள் பின்னர் இறந்தனர். 1899 சூலை நடுப்பகுதியில் இராணுவ தலையீட்டிற்கு பின்னர் கலகங்கள் முடிவுக்கு வந்தன


</doc>
<doc id="404853" url="https://ta.wikipedia.org/wiki?curid=404853" title="பெர்கானா">
பெர்கானா

பெர்கானா (Fergana) (, فەرغانە; , "Farğona/Farƣona"; "Farġāna/Farqâna"; ), உஸ்பெகிஸ்தான் நாட்டின் பெர்கானா பிரதேசத்தின் தலைமையிட நகரம் ஆகும். உஸ்பெகிஸ்தான் நாட்டின் தலைநகரம் தாஷ்கண்டிற்கு கிழக்கே 420 கிமீ தொலைவிலும்; கிர்கிஸ்தான் நாட்டின் எல்லையிலிருந்து 20 கிமீ தொலைவிலும் உள்ளது. பண்டைய காலத்தில் புகழுடன் விளங்கிய இந்நகரத்தை 1876ல் நவீனப்படுத்தப்பட்டது. 

நடு ஆசியாவின் கிழக்கு உசுபெக்கித்தான் நாட்டில், பெர்கானாப் பள்ளத்தாக்கில் பெர்கானா நகரம் அமைந்துள்ளது. 

நடு ஆசியாவின் வடக்கு பெர்கானா சமவெளியில் அமைந்த பெர்கான நகரம், வடமேற்கு சீனாவின் சாங்சி மாகாணத் தலைநகரம் சிய்யான் மற்றும் கஷ்கர் நகரங்களுடன் பட்டுப் பாதையில் இணைகிறது. 

குசான் பேரரசில் முக்கிய நகரமாக பெர்கானா விளங்கியது. கிமு 329ல் அலெக்சாந்தர் காலத்திலும்; ஹெலனியக் காலத்தில், செலூக்கியப் பேரரசு மற்றும் கிரேக்க பாக்திரியா பேரரசு காலத்திலும், பெர்கானா நகரம் கிரேக்க யவனர்களின் குடியிருப்புகளில் ஒன்றாக விளங்கியது.

பாரசீகத்தின் சன்னி இசுலாமிய சாமனித்துப் பேரரசில் (819–999) 
பெர்கானா நகரம் அரசியல் முக்கியத்துவம் வாய்ந்த நகரமாக விளங்கியது.

முகலாயர் வம்சத்தின் பிறப்பிடமாக பெர்கானா நகரம் இருந்தது. பாபரின் தந்தை ஒமர் சேக் மிர்சா பெர்கானா நகரத்தின் படைத்தலவராக இருந்தவர். 1498ல் மிர்சாவின் இறப்பிற்குப் பின், இளம் வயதில் பாபர் பெர்கானவின் படைத்தலைவரானார்.

1873ல் உருசியப் பேரரசின் விரிவாக்கத்தின் போது பெர்கானா பிரதேசம் ருசியாவில் இணைந்தது. நவீன பெர்கானா பாசறை நகரமாக 1876ல் ருசியர்களால் நிறுவப்பட்டது. 1907ல் ருசிய இராணுவ ஆளுநர் மிகேல் ஸ்கோபெலெவ் என்பவர் பெர்கானா நகராத்திற்கு நியு மார்கெலன் எனப்பெயரிட்டார். 

1924ல் போல்செவிக் புரட்சியாளர்கள் நியு மார்கெலன் நகரத்தைக் கைப்பற்றி, அதற்கு மீண்டும் பெர்கானா எனப்பெயரிட்டனர். 

இருபதாம் நூற்றாண்டில் பெர்கானா நகரம் நெசவு மற்றும் வேதியல் உரத் தொழிற்சாலைகளின் மையமாக மாறியது. சோவியத் ஒன்றிய ஆட்சியின் போது,இரண்டாம் உலகப் போரின் விளைவாக, இந்நகரத்தில் தொழிற்சாலைகள் வளரத் துவங்கியது. 

1908ல் பெர்கானா சமவெளியின் முதல் கச்சா எண்ணெய் சுத்திகரிப்பு நிலையம், பெர்கானா நகரத்தில் நிறுவப்பட்டது.

மேற்கு உஸ்பெகிஸ்தானிலிருந்து இயற்கை எரிவாயுவை குழாய்கள் மூலம் பெர்கானாவிற்கு கொண்டு வந்து, உரத்தொழிற்சாலைகளுக்குப் பயன்படுத்தினர்.

சனவரி, 2007ம் ஆண்டின் கணக்கெடுப்பின் படி, பெர்கான நகரத்தின் மொத்த மக்கள் தொகை 2,27,000 ஆகும். பெர்கானா நகரத்தின் முக்கிய இனக் குழுக்கள் தாஜிக் மற்றும் உஸ்பெக் மக்கள் ஆவார். ருசிய மொழி பேசும் 25% சத மக்களும் உள்ளனர். 

1. பெர்கானா மருத்துவக் கல்லூரி 2. பெர்கானா பல்நோக்கு தொழில்நுட்பக் கல்லூரி 3. கிர்குலி தொழில் பயிற்சிக் கல்லூரி 4. கிர்குலி பல்நோக்கு தொழில்நுட்பக் கல்லூரி 5. பெர்கானா பல்கலைக்கழகம், பெர்கானா 6. பெர்கானா தவுலத் பல்கலைக்கழகம், பெர்கானா 
மற்றும் 7. குவாகுவான் தவுலத் பெடகோக்கிய நிறுவனம், கோக்கந்து

பெர்கானா குளிர் மண்டல பாலைவனப் பகுதியாகும். 
குறைந்த பனிக்காலம் கொண்டது. குளிர்கால சராசரி குறைந்தபட்ச வெப்பம்
-2.8° ஆகவும்; அதிகபட்ச வெப்பம் 4.6°C ஆகவும் உள்ளது.
கோடைக்காலத்தின் போது சனவரி மாத குறைந்தபட்ச வெப்பம் 20.3°C ஆகவும், சூலை மாத அதிகபட்ச வெப்பம் 34.7°C ஆகவும் உள்ளது. ஆண்டு சராசரி மழைப்பொழிவு 200 மில்லி மீட்டருக்கும் குறைவாக உள்ளது. பனிக்காலத்திலும், பருவ மழைக்காலத்திலும் அதிக மழைப்பொழிவு கொண்டுள்ளது. 




</doc>
<doc id="404859" url="https://ta.wikipedia.org/wiki?curid=404859" title="கருண் நாயர்">
கருண் நாயர்

கருண் கலாதரன் நாயர் (Karun Kaladharan Nair (பிறப்பு: டிசம்பர் 6, 1991) இந்தியத் துடுப்பாட்ட அணியின் வீரர் ஆவார். வலது கை மட்டையாளரான இவர் அவ்வப்போது வலது கை புறத்திருப்பப் பந்து வீச்சாளராகவும் உள்ளார். இந்தியன் பிரீமியர் லீக் போட்டிகளில் பெங்களூர் ராயல் சேலஞ்சர்ஸ், ராஜஸ்தான் ராயல்ஸ் மற்றும் டெல்லி டேர்டெவில்ஸ் அணிகளுக்காக விளையாடினார். 2018 இந்தியன் பிரீமியர் லீக் போட்டித் தொடரில் இவர் கிங்சு இலெவன் பஞ்சாபு அணிக்காக விளையாடி வருகிறார். மேலும் 19 வயதிற்கு உட்பட்டோருக்கான இந்திய அணியிலும் விளையாடியுள்ளார். உள்ளூர்ப் போட்டிகளில் கருநாடக மாநிலத் துடுப்பாட்ட அணிகளுக்காக விளையாடி வருகிறார்.

2016 ஆம் ஆண்டில் இங்கிலாந்து துடுப்பாட்ட அணிக்கு எதிரான தேர்வுத் துடுப்பாட்டப் போட்டியில் அறிமுகமானார். இந்தத் தொடரின் மூன்றாவது போட்டியில் 303 ஓட்டங்கள் எடுத்தார். இதன்மூலம் தனது முதல் தொடரில் முந்நூறு ஓட்டங்கள் அடித்த மூன்றாவது சர்வதேச வீரர் எனும் சாதனையைப் படைத்தார்.

கருண் நாயர் 2013- 2014 ஆம் ஆண்டுகளுக்கான ரஞ்சிக் கோப்பையில் கருநாடக அணிக்காக விளையாடினார். இந்தத் தொடரை கருநாடக அணி வென்று கோப்பையைக் கைப்பற்றியது. இந்தத் தொடரில் தொடர்ச்சியாக மூன்று நூறுகளை இவர் அடித்தார். இதில் இரண்டு நூறுகள் "நாக் அவுட் போட்டிகளில்" அடித்தது ஆகும். பின் 2014 -2015 ஆம் ஆண்டு ரஞ்சிக் கோபையிலும் இவர் விளையாடினார். இதில் 10 போட்டிகளில் விளையாடி 709 ஓட்டங்களை எடுத்தார். தமிழ்நாடு அணிக்கு எதிரான இறுதிப் போட்டியில் 328 ஓட்டங்கள் அடித்து அணி கோப்பை வெல்வதற்கு உதவியாக இருந்தார். மேலும் ரஞ்சிக் கோப்பைகளில் மூன்றுநூறுகள் அடித்த இரண்டாவது வீரர் மற்றும் இறுதிப் போட்டியில் நூறுகள் அடித்த முதல் வீரர் எனும் சாதனையைப் படைத்தார். மேலும் ரஞ்சிக் கோப்பைகளில் இறுதிப் போட்டியில் அதிக ஓட்டங்கள் எடுத்த வீரர் எனும் சாதனையையும் படைத்துள்ளார்.

நவம்பர் 26, 2016 ஆம் ஆண்டில் சண்டிகரில் நடைபெற்ற இங்கிலாந்து துடுப்பாட்ட அணிக்கு எதிரான தேர்வுத் துடுப்பாட்டப் போட்டியில் அறிமுகமானார். முதல் போட்டியில் இவர் 4 ஓட்டங்கள் எடுத்த நிலையில் "ரன் அவுட்" ஆனார்.இந்தப் போட்டியில் இந்திய அணி வெற்றி பெற்றது. சேப்பாக்கம் துடுப்பாட்ட அரங்கத்தில்நடைபெற்ற இந்தத் தொடரின் மூன்றாவது போட்டியில் இறுதிவரையில் ஆட்டமிழக்காமல் 303* ஓட்டங்கள் எடுத்தார். இவரின் மூன்றாவது ஆட்டப் பகுதியிலேயே முந்நூறுகள் அடித்தார். இதன்மூலம் விரைவாக முந்நூறுகள் அடித்த வீரர் எனும் சாதனையைப் படைத்தார். மேலும் வீரேந்தர் சேவாக்கிற்கு பின் தேர்வுத் துடுப்பாட்டப் போட்டிகளில் முந்நூறுகள் அடித்த இரண்டாவது இந்திய வீரர் எனும் சாதனையைப் படைத்துள்ளார். மேலும் தனது முதல் தொடரில் தான் அடித்த முதல் நூறு ஓட்டங்களை முந்நூறு ஓட்டங்களாக மாற்றிய மூன்றாவது சர்வதேச வீரர் எனும் சாதனையைப் படைத்தார். இதற்கு முன்னதாக பாப் சிம்ப்சன் மற்றும் சோபர்ஸ் ஆகியோர் இந்தச் சாதனைகளைப் புரிந்தனர். இந்தப் போட்டியில் இந்திய அணி இன்னிங்ஸ் மற்றும் 75 ஓட்டங்கள் வித்தியாசத்தில் வெற்றி பெற்றது. இந்தப் போட்டியின் ஆட்ட நாயகனாக கருண் நாயர் தேர்வானார்.

சூன் 11, 2016 இல் ஹராரேவில் நடைபெற்ற சிம்பாப்வே துடுப்பாட்ட அணிக்கு எதிரான ஒருநாள் பன்னாட்டுத் துடுப்பாட்டப் போட்டியில் கருண் நாயர் அறிமுகமானார். இந்தப் போட்டியில் கே. எல். ராகுலுடன் இணைந்து துவக்க வீரராக களம் இறங்கினார். இந்தப் போட்டியில் 173 ஓட்டங்கள் இந்திய அணிக்கு வெற்றி இலக்காக நிர்ணயிக்கப்பட்டது. இதில் 20 பந்துகளை சந்தித்த இவர் 7 ஓட்டங்களை மட்டுமே எடுத்தார். இந்தப் போட்டியில் இந்திய அணி வெற்றி பெற்றது. 



</doc>
<doc id="404860" url="https://ta.wikipedia.org/wiki?curid=404860" title="தொழிற்சாலை கருநிறமி">
தொழிற்சாலை கருநிறமி

தொழிற்சாலைக் கருநிறமி ("Industrial melanism") என்பது உயிரிகளின், குறிப்பாக கணுக்காலிகளின், தோல் நிறத்தில் ஏற்பட்ட ஒரு பரிணாம விளைவு ஆகும். முன்பு வெளிர் நிறங்களில் இருந்த இவற்றின் உடல், தொழிற்சாலை மாசுக்களால் அடர் கருநிறத்தில் மாறிவிட்டன. 

கந்தக டைஆக்சைடு மற்றும் படிந்த புகைக்கரியே இவற்றின் இந்த நிற மாற்றத்திற்கு காரணமாகும். கந்தக டைஆக்சைடானது மரப்பட்டைகளில் உள்ள இலைக்கன்களைக் கொன்று மரங்களை வெறுமனே ஒரு பாதுகாப்பற்ற தன்மைக்கு கொண்டு வந்து விடும். அதே வேளையில் சுத்தமான பிரதேசங்களில் இந்த மரப்பட்டைகள் அடர்த்தியாக பலவிதமான அமைப்புகளில் மரத்தைப் பாதுகாக்கும் தன்மை கொண்டதாகக் காணப்படும். அதே வேளையில் புகைக்கரி, மரத்தின் பட்டையின் நிறத்தை அதிக கருமை நிறமுள்ளதாக மாற்றுகிறது. 

அடர் நிறமாக்கப்பட்ட நிறமிகள், மாசுபடுத்தப் பட்ட பிரதேசங்களில் வாழும் தகவமைப்புத்தன்மை கொண்டதாகக் காணப் படுகிறது. ஏனென்றால் இதன் உருமறைப்பு மாசு படுத்தப்பட்ட பிரதேசங்களுக்குப் பொருந்தும் தன்மை உள்ளதாகக் காணப்படுகிறது. பெர்னார்ட் கெட்டில்வெல் என்பவரால் அதிக அளவு ஆராய்ச்சி செய்யப் பட்ட இந்த நிறமி மாற்றமானது டார்வின் பரிணாமக் கொள்கைக்கு சிறந்த கற்பித்தல் எடுத்துக்காட்டாகும். இவைகள் தோற்றப் பரிணாம வேறுபாட்டால் உயிரிகள் பெறும் வேறுபட்ட தகவமைப்பு மற்றும் வேறுபட்ட இன பெருக்க முறைமைக்கு சிறந்த எடுத்துக்காட்டாகும். கெட்டில்வெல்லின் ஆராய்ச்சியானது விலங்கியலாளர்கள், இயற்கை ஆர்வலர்கள் மற்றும் ஜூடித் ஹூப்பர் போன்றவர்களின் சவாலை சந்தித்தது. ஆனால் பிற்பாடு அநேக ஆராய்ச்சியாளர்கள் கெட்டில்வெல்லின் ஆராய்ச்சியைச் சரி என நிலைநிறுத்தினர்.

இந்த நிகழ்வு அதிக அளவு வண்ணத்துப் பூச்சிகளிலும் அந்துப் பூச்சிகளிலும் அதிக அளவு பரவலாகக் காணப் படுகிறது. எழுபதுக்கும் மேற்பட்ட இனங்களில் இந்த நிகழ்வு காணப் படுகிறது. எடுத்துக் காட்டாக ஓடொன்டொபெரா பைடென்டேடா(வரிச்சுழி அந்துப்பூச்சி) மற்றும் லைமன்ட்ரியா மோனச்சா(கரு வளைவு ). ஆனால் அதிக அளவு ஆய்விற்காக எடுத்துக் கொள்ளப் பட்டது மிளகு அந்துப் பூச்சி ஆகும். இந்த நிகழ்வு சில வண்டு இனங்களிலும் காணப் படுகிறது. அடலியா பைபங்க்டாடா என்ற இருபுள்ளி லேடிபர்ட்(செந்நிற கருபுள்ளி கொண்ட வட்ட வகை வண்டு) வண்டில் இது காணப் படுகிறது. இவ்வகை வண்டு எச்சரிப்பு வண்ணம் கொண்டுள்ளதால் இதற்கு சூழ்நிலைக்கு ஏற்ப மாறும் உருமறைப்பு தேவையில்லை. இயற்கை வழியில் மேற்கொள்ளப் படும் சோதனையில் சுற்றுச் சூழல் மாசு குறைக்கப் படும்போது இந்த நிறமிகளும் தங்கள் அடர் நிறத்தை இழக்கின்றன எனவே தான் அவைகளுக்கு உருமறைப்பு தேவையில்லை என அறியப் பட்டுள்ளது. 

இந்த தொழிற்சாலை மாசு தொடர்புடைய பிற நிகழ்வுகளும் எடுத்துரைக்கப் பட்டுள்ளன அவையாவன மாசுபடுதலுக்கு எதிரான எதிர்ப்பு சக்தி அதிகரிப்பு, மாசுபாடால் சூரிய ஒளி குறையும் போது சூரிய வெப்பத்தை முதலிலேயே உறிஞ்சி அதிக அளவு சேமித்துக் கொள்ளும் தன்மை, படிந்துள்ள சுவடு கூறுகளை வெளியேற்றி நிறமிகள் உள்ள சிறகுகள் அல்லது செதில்களுக்கு கொண்டு செல்வது போன்றவை ஆகும்.
இந்த தொழிற்சாலை கருநிறமியியலை 1900 இல் மரபியல் ஆராய்ச்சியாளர் வில்லியம் பேட்சன் என்பவர் முதன்முதலில் கவனித்தார். இவர் பூச்சிகள் வண்ண உருவத்தை மூதாதையரிடம் இருந்து பெற்றுக் கொள்வதை உற்று நோக்கினார் ஆனால் பல்லுருவ தோற்றத்திற்கு அவர் விளக்கம் அளிக்கவில்லை.
1906 இல் லியோனார்ட் டான்காஸ்டர் எனும் மரபியல் ஆராய்ச்சியாளர் 1800 இலிருந்து 1850 வரை அந்துப் பூச்சிகளை உற்று நோக்கி அவற்றின் நிறமிகள் மாறும் தன்மை அதிகம் இருந்ததாக கண்டு பிடித்துள்ளார். இந்த ஆராய்ச்சி நடந்த பகுதி இங்கிலாந்தின் அதிக தொழிற்சாலைகள் கொண்ட வட - மேற்கு பகுதியாகும். 
1924இல் பரிணாம உயிரியிலாளர் ஜே.பி.எஸ். ஹால்டேன் என்பவர் ஒரு கணித கணக்கீடைக் கூறினார் அதன் படி மிளகு அந்துப் பூச்சியில் (பிஸ்டன் பெட்யூலேரியா) அடிக்கடி நிகழும் இந்த நிறமி மாற்றமானது உயிரிகள் இயற்கையாகவே தங்கள் சுற்றுச் சூழலுக்கு ஏற்ப மாறிக் கொள்ளும் தன்மையுடையது என்பதை நிரூபிக்கிறது என்று கூறினார். 
1955 இலிருந்து மரபியல் ஆராய்ச்சியாளர் பெர்னார்ட் கெட்டில்வெல் என்பவர் அதிகமாக இந்த நிறமி மாற்ற ஆராய்ச்சியில் ஈடுபட்டார். இவர் உயிரினங்களை பிடித்து அதில் குறியிட்டு பின் மறுபடியும் குறியிடும் ஆராய்ச்சி நுட்பத்தின் மூலம்(capture - mark and recapture) வெளிர் நிறமிகள் கொண்ட பூச்சிகளைக் காட்டிலும் அடர் நிறமிகள் கொண்டவை எந்த சூழலிலும் வாழும் தன்மை கொண்டதாக இருப்பதாகக் கூறினார். 


</doc>
<doc id="404866" url="https://ta.wikipedia.org/wiki?curid=404866" title="பிராங்க் சினாட்ரா">
பிராங்க் சினாட்ரா

பிரான்சிசு ஆல்பர்ட்டு "பிராங்க்" சினாட்ரா ("Francis Albert Frank Sinatra", திசம்பர் 12, 1915 – மே 14, 1998) அமெரிக்க பாடகர், இசைக்கலைஞர், நடிகர், மற்றும் திரைப்படத் தயாரிப்பாளர் ஆவார். 60 ஆண்டுகளாக பாடியுள்ள சினாட்ராவின் இசைத்தட்டுக்கள் 250 மில்லியனுக்கும் மேலாக உலகெங்கும் விற்பனையாயுள்ளன. இசை வரலாற்றில் மிகச் சிறந்த, மிகுந்தப் பாராட்டுக்களைப் பெற்ற ஒருவராக விளங்குகின்றார். 

இவருக்கு "ஓல்டு புளூ அய்சு" என்ற செல்லப்பெயரும் உண்டு. "முதல் நவீன பாப்பிசை சூப்பர்ஸ்டார்" என "த நியூயார்க் டைம்ஸ்" குறிப்பிட்டுள்ளது. துவக்கத்தில், இவர் பெரும்பாலும் காதல் பாடல்களைப் பாடிவந்த "மென்குரலாளர்" என்றே அறியப்பட்டார். 1950களிலும் 1960களிலும் சினாட்ரா இசுவிங், ஜாஸ் வகைப் பாடல்களையும் பாடி வந்தார். சினாட்ரா "ராட்பேக்" என்ற குழுவிலும் அங்கமாயிருந்தார். இது மகிழ்கலை நடத்துநர்களின் குழுமமாக 1950களிலும் 1960களிலும் இயங்கி வந்தது. இந்தப் பெயர் முறையானதல்ல, அலுவல்முறையான குழுவும் அல்ல; நண்பர்களின் குழாமாக செயல்பட்டது. இந்தக ்குழுவில் சினாட்ரா, டீன் மார்ட்டின், சாம்மி டேவிசு ஜூனியர், பீட்டர் லாபோர்டு, ஜோயி பிஷப், மற்றும் ஹம்பிறி போகார்ட், ஜூடி கார்லேண்ட், லாரென் பக்கால், சித் லுஃப்ட், சிர்லி மாக்லைன் ஆகியோர் இதில் உறுப்பினர்களாக இருந்தனர். 

பிரான்சிஸ் ஆல்பர்ட் சினாட்ரா was born on திசம்பர் 12, 1915இல் ஹோபோக்கினின் மன்றோ தெருவிலுள்ள மாடிக் குடியிருப்பில் பிறந்தார். தற்போது இவ்விடத்தில் செங்கல் வளைவொன்று நாட்டப்பட்டுள்ளது; நடைமேடையில் உள்ள ஓர் வெங்கல அறிவிக்கையில், "பிரான்சிசு ஆல்பர்ட் சினாட்ரா: தி வாய்சு" எனப் பொறிக்கப்பட்டுள்ளது. 

இத்தாலிய குடியேறிகளான அந்தோணி மார்ட்டின் சினாட்ராவிற்கும் டோல்லி சினாட்ராவிற்கும் ஒரே மகனாகப் பிறந்தார். சினாட்ரா பிறக்கும்போது எடையுடன் இருந்தார். பற்றுக்குறடு கொண்டே பிரசவம் பார்க்கப்பட்டது. இதனால் சினாட்ராவின் கன்னம், கழுத்து, காதுகளில் வடு ஏற்பட்டது. காதில் ஏற்பட்ட குறை வாழ்நாள் முழுவதும் தொடர்ந்தது. பிறப்பின்போது ஏற்பட்ட காயங்களால் புனித பிரான்சிசு தேவாலயத்தில் நடைபெறவிருந்த திருமுழுக்கு ஏப்ரல் 2, 1916 வரை தள்ளிப்போடப்பட்டது. சிறுவயதில் அவரது மாத்தாய்டு எலும்பில் மேற்கொள்ளப்பட்ட அறுவை சிகிச்சையால் கழுத்தில் நிரந்தர தழும்பு ஏற்பட்டது. பாலினப் பருவத்தில் ஏற்பட்ட ஆக்னே நோயால் முகமும் கழுத்தும் வடுக்கள் மிகுந்திருந்தன. சினாட்ரா உரோமன் கத்தோலிக்கர் ஆவார்.

சினாட்ரா நடிகராகவும் விளங்கினார். "தி மஞ்சூரியன் கேன்டிடேட்", "பிரம் இயர் டு எடர்னிடி", "தி மேன் வித் தி கோல்டன் ஆர்ம்" ஆகியத் திரைப்படங்களில் நடித்துள்ளார். "பிரம் இயர் டு எடர்னிடி" திரைப்படத்தில் சிறந்த துணைநடிகருக்கான அகாதமி விருதைப் பெற்றுள்ளார்.

சினாட்ரா நான்கு முறை திருமணம் புரிந்துள்ளார். 1939 முதல் 1951 வரை நான்சி பர்பாடோவுடன் திருமண வாழ்க்கை நடத்தினார். அவா கார்டினருடன் 1951 முதல் 1957 வரையும் மியா பர்ரோவுடன் 1966இலிருந்து 1968 வரையும் கடைசியாக பார்பரா சினாட்ராவுடன் 1976இலிருந்து மே 14, 1998இல் இறக்கும் வரையிலும் இணைந்து வாழ்ந்துள்ளார். 

சினாட்ரா கலிபோர்னியாவின் லாஸ் ஏஞ்சலஸ் நகரில் செடர்சு சினாய் மருத்துவ மையத்தில் மே 14, 1998இல் மாரடைப்பால் இறந்தார். அவரது மனைவி பார்பரா இறக்கும்போது உடனிருந்தார்.சினாட்ராவின் கல்லறை மீது "சிறந்தது இன்னும் வரவேண்டியுள்ளது" என எழுதப்பட்டுள்ளது.

• , "The Voice - Vita e italianità di Frank Sinatra", Coniglio Press, Roma 2011 ISBN 8860632595



</doc>
<doc id="404869" url="https://ta.wikipedia.org/wiki?curid=404869" title="மிலோவின் வீனசு">
மிலோவின் வீனசு

மிலோவின் வீனசு (Venus de Milo) எனப் பரவலாக அறியப்படும் மிலோவின் ஆஃப்ரோடைட்டு (Aphrodite of Milos) ஒரு பண்டைய கிரேக்கச் சிலையும், பண்டைய கிரேக்கச் சிற்பக்கலையின் மிகவும் பெயர் பெற்ற படைப்பும் ஆகும். முதலில் இது பிராக்சிடெலெசு என்னும் சிற்பி உருவாக்கியதாகக் கருதப்பட்டது. பின்னர், அச்சிலையின் பீடத்தில் காணப்பட்ட கல்வெட்டிலிருந்து இது ஆன்டியோச்சின் அலெக்சாண்ட்ரொசு என்பவருடைய ஆக்கம் என நம்பப்படுகிறது. கிமு 130 க்கும் 100 க்கும் இடையில் உருவாக்கப்பட்ட இச்சிலை காதலுக்கும் அழகுக்குமான கிரேக்கப் பெண் தெய்வம் ஆஃப்ரோடைட்டைக் (உரோமரின் வீனசு) குறிப்பதாகக் கொள்ளப்படுகிறது. சலவைக் கல்லால் செய்யப்பட்ட இச்சிலை இயல்பான மனித அளவிலும் சற்றுப் பெரியதான 203 சமீ (6 அடி 8 அங்) உயரமானது. கண்டுபிடிக்கப்பட்ட பின்னர் இதன் கையின் ஒரு பகுதியும், முன்னைய பீடமும் தொலைந்துவிட்டன. இது தற்போது பாரிசில் உள்ள லூவர் அருங்காட்சியகத்தில் நிரந்தரமான காட்சியில் உள்ளது. இச்சிலை இது கண்டுபிடிக்கப்பட்ட கிரேக்கத் தீவான மிலோசு (Milos) என்பதைத் தழுவிப் பெயரிடப்பட்டது. 

மிலோவின் ஆஃப்ரோடைட்டு அதன் காணமல்போன கையின் மர்மம் தொடர்பில் பெயர் பெற்றது. சிலையின் வலது மார்பகத்துக்குச் சற்றுக் கீழே ஒரு துளை உள்ளது. இந்தத் துளைக்குள் முன்னர் உலோகக் கழுந்து ஒன்று இருந்திருக்கக்கூடும். இக்கழுந்து தனியாக உருவாக்கப்பட்ட வலது கையை தாங்குவதற்காகப் பயன்பட்டிருக்கலாம். 

"மிலோவின் ஆஃப்ரோடைட்டு" சிலை 1820 ஏப்ரல் 8 ஆம் தேதி யோர்கோசு கென்ட்ரோட்டாசு (Yorgos Kentrotas) என்னும் உழவர் ஒருவரால், பழைய மிலோசு நகரத்தின் அழிபாடுகளுக்குள் புதையுண்டிருந்த மாடக்குழி ஒன்றுக்குள் இருந்து கண்டுபிடிக்கப்பட்டதாகப் பொதுவாக உறுதிப்படுத்தப்படுகிறது. இவ்விடம் முன்னர் ஓட்டோமான் பேரரசின் பகுதியாக இருந்த ஏஜியனின் மிலோசுத் தீவில் உள்ளது. இவ்விடம் தற்காலத்தில் திரிப்பிட்டி என அழைக்கப்படும் ஒரு ஊர் ஆகும். பிற இடங்களில் இச்சிலையைக் கண்டுபிடித்தவர்கள் யோர்கோசு பொட்டோனிசுவும் அவரது மகன் அந்தோனியோவும் என அடையாளம் காணப்படுகின்றது. பால் காரசு (Paul Carus) இச்சிலை கண்டுபிடிக்கப்பட்ட இடம் ஒரு பழைய நாடக அரங்கம் என்றும், அது தீவின் தலைநகரான காசுட்ரோவுக்கு அண்மையில் உள்ளதாகவும் குறிப்பிட்டுள்ளார். அத்துடன், பொட்டோனிசும் அவரது மகனும் பாரமான கற்பலகை ஒன்றால் மூடப்பட்டிருந்த சிறிய நிலக்கீழ் குகை ஒன்றைத் தற்செயலாகக் கண்டனர் என்றும், அதற்குள் இரண்டு துண்டுகளாகக் காணப்பட்ட சலவைக்கற் சிலையும், மேலும் பல உடைந்த சலவைக்கற் துண்டுகளும் இருந்ததாகவும், இது 1820 பெப்ரவரியில் நடந்ததாகவும் அவர் கூறுகிறார். இவரது இக்கூற்று "செஞ்சுரி சஞ்சிகை" யில் வெளியாகியிருந்த கட்டுரை ஒன்றை அடிப்படையாகக் கொண்டதாகத் தெரிகிறது.

ஆசுத்திரேலிய வரலாற்றாளர் எட்வார்டு டுயிக்கர் (Edward Duyker) 1820 இல் பிரான்சுத் தூதுவராக மிலோசில் இருந்த லூயிசு பிரெசுட் (Louis Brest) என்பவர் எழுதிய கடிதம் ஒன்றைச் சான்று காட்டி, சிலையைக் கண்டுபிடித்தவர் தியோடோரசு கென்ரோட்டாசு என்றும், பின்னர் கண்டுபிடிப்புக்கு உரிமை கோரிய தியோடோரசின் இளைய மகன் "ஜோர்ஜஸ்" (யோர்கசு என்று ஒலிக்கப்படும்) என்பவனோடு தான் குழப்பிக்கொண்டதாகவும் கூறுகிறார். டுயிக்கரின் கூற்றுப்படி, முன்னர் உரோம உடற்பயிற்சிக் கூடத்தின் ஒரு பகுதியாக இருந்த அழிந்துபோன சிற்றாலயம் ஒன்றிலிருந்து கல் ஒன்றை கென்ட்ரோட்டாசு அகற்றியபோது, அதன் கீழ் ஒரு நிலக்கீழ் வெளியிடம் இருந்ததாகவும் இந்த வெளியிடத்துக்கு உள்ளேயே கென்ட்ரோட்டாசு முதலில் சிலையின் மேற்பகுதியைக் கண்டதாகவும் தெரிகிறது. 



</doc>
<doc id="404870" url="https://ta.wikipedia.org/wiki?curid=404870" title="முற்காலப் பாண்டியர் அரசு">
முற்காலப் பாண்டியர் அரசு

முற்காலப் பாண்டியர் அரசு (Early Pandyan Government) என்னும் கட்டுரை சங்ககாலப் பாண்டியர்களின் கீழும் முதலாம் பாண்டியப் பேரரசின் கீழிருந்த பாண்டிய நாட்டரசின் நிலம், ஊர்கள், நிர்வாகம், பொருளாதாரம், அதிகாரம், வணிகம் போன்றவைகளைப் பற்றிய தொகுப்பாகும்.

பாண்டியர் நாட்டின் தலைவன் பாண்டிய வேந்தன் ஆவான். பாண்டியநாட்டின் ஆட்சிமுறை மரபுவழிப்பட்ட முடியாட்சி முறையாகும். பாண்டியர்கள் பலர் இளவயதிலேயே முடியாட்சி ஏற்றுள்ளனர். இதற்கு எடுத்துக்காட்டாக தலையாலங்கானத்துச் செருவென்ற பாண்டியன் நெடுஞ்செழியன் இளவயதில் ஆட்சி ஏற்றதையும், "இளையராயினும் பகையரசு கடியும் செருமான் தென்னர் குலம்" என்பது போன்ற புறநானூற்றின் வரிகளையும் (புறம் 58) கொள்ளலாம். பாண்டியர்கள் வயது முதிர்ந்து இறக்கும் தருவாய் வரை ஆட்சி செய்துள்ளனர். பாண்டியநாட்டின் வேந்தன் கடவுளுக்கு இணையாக வைக்கப்பட்டான். பாண்டியரசின் சின்னம் கயல் மீன்கள் பொறித்த கொடியாகும். பாண்டியர் காசுகளிலும் இது அரசாங்க சின்னமாகப் பயன்படுத்தப்பட்டு வந்தது. பாண்டி நாட்டின் காசுகளிலும் அரசாங்க ஆணைகளிலும் அலுவல் காரியங்களிலும் ஏற்றுமதி இறக்குமதி பொருட்களிலும் கயற்சின்னம் பயன்படுத்தப்பட்டு வந்தது.

பாண்டியர் அரண்மனையில் அமைச்சர்களும் மந்திரிகளும் தளபதிகளும் கணக்கர்களும் இருந்தனர். பாண்டிய வேந்தனின் அதிகாரம் ஐம்பெருங்குழுவால் வழிநடத்தப்பட்டது. அதில் மக்கள் பிரதிதிகளும் பார்ப்பனர்களும் மருத்துவர்களும் கணியர்களும் அமைச்சர்களும் இருந்தனர். மக்கள் பிரதிகள் மாசனம் எனப்பட்டனர். மக்களின் உரிமைகளையும் சலுகைகளையும் வசதிகளையும் நிர்வகிப்போர் அவர்கள். பார்ப்பனர் சமய சடங்குகளை நடத்துபவர்களாகவும், மருத்துவர்கள் பாண்டிநாட்டு மக்களின் உடல்நலம் பேணுவோராகவும், கணியர்கள் பொதுநிகழ்ச்சி நிரல்களுக்கு நேரம் பார்ப்போராகவும் அரண்மனை கணியராகவும், அமைச்சர்கள் வரியையும் நிர்வாகத்தையும் கவனிப்போராகவும் இருந்தனர். எண்பேராயம் என்பது பாண்டிய நாட்டின் மக்கள் தொகுப்பாகும். எண்பேராயம் என்பதனைத் தொல்காப்பியம் எட்டுவகை நுதலிய அவையம் எனக் குறிப்பிடுகிறது. அதில் கரணத்தை நிர்வகிப்போரும், வாய்க்கடை காப்போரும், நகர மக்களும், படைத்தலைவர்களும், கிளைச்சுற்றத்தாரும், யானை வீரர்களும், குதிரை வீரர்களும், காவிதியரும் இருந்தனர்.

பாண்டியநாட்டு தலைநகரான மதுரை மாநகரை பாண்டிய வேதனும் துணைத்தலைநகரான கொற்கை நகரை பாண்டிய இளவேந்தனும் ஆண்டனர். வேந்தன் பாண்டிய நாட்டை கூற்றங்களாகவும் நாடுகளாவும் பிரித்திருந்தான். கூற்றம் பெரும்பாலும் பாண்டிநாட்டு வேளிர்கள் கீழும் நாடு குறுநில மன்னர்கள் கீழும் சீறூர் மன்னர்கள் கீழும் இருந்தன. நாட்டு உட்பிரிவுகள் அனைத்திலும் தலைநகர் போல் ஊரும், ஊருக்கு வெளியே சேரியும் இருந்தன. ஒவ்வொரு சேரியிலும் தொழில் சார்ந்த மக்களே வாழ்ந்தனர்.

பாண்டிய நாட்டு சிறுகுடி கிராமங்களை, ஊர் பெரியவர்களும் சிறுகுடித்தலைவர்களும் ஆண்டனர். சிற்றூர்கள் மன்றங்களாலும் அம்பலங்களாகவும் வழிநடத்தப்பட்டன. மன்றம் மரத்தடிகளிலும், அம்பலம் மேடைகளிலும் அறைகளிலும் நடந்தன. இவை நீதி, நிலக்கண்காணிப்பு, நிதி, வரி, சாலை பராமரிப்பு, நீர்பாசன வசதி என சிற்றூர்களுக்கு தேவையான அனைத்தையும் கவனித்துக்கொண்டன.

பாண்டிய நாட்டில் நிர்வாகம் தொடர்பாக தனி நீதிபதிகளும் வழக்குரைஞர்களும் இருந்தாலும் வேந்தனே குடிமைக்கும் குற்றத்துக்கும் உரிய உச்சநீதி மன்றத்தலைவன் போல் செயல்பட்டான். சிலப்பதிகாரத்தில் தவறான நீதி தந்ததற்காக உயிர் துறந்த பாண்டிய வேந்தனும் குடும்ப விசயத்தில் தெரியாமல் தலையிட்டதற்காக கையை அரிந்துகொண்ட பொற்கைப்பாண்டியன் கதையும் பாண்டிய நாட்டு நீதிக்கு சிறந்த எடுத்துக்காட்டுகள். நிர்வாக நீதிபதிகள் படித்தவர்களாகவும் ஒளிவு மறைவற்று வாதம் புரிபவர்களாகவும் முதியவராகவும் அனுபவம் வாய்ந்தர்களாவும் தெரிந்தெடுக்கப்பட்டனர். அடமானம், வாடகை, குத்தகை, அறக்கட்டளை சொத்து நிர்வாகம், கடன், ஒப்பந்த மீறல் வழக்குகள் குடிமை சட்டத்துக்கு கீழும் திருட்டுல், கூடா ஒழுக்கம், தேசத்துரோகம் குற்றவியல் சட்டத்தின் கீழும் வந்தன.

குற்றத்துக்கானத் தண்டனைகள் கடுமையானதாக இருந்தன. திருட்டு, கூடாவொழுக்கம், எதிரி நாட்டுக்கு ஒற்றறிதல் போன்றவை கண்டறியப்பட்டால் மரண தண்டனையும் பொய் சாட்சி சொன்னோருக்கு நாக்கை துண்டித்தலும் தண்டனையாக இருந்தன. தண்டனைகள் கடுமையானதாக இருந்ததால் குற்றங்களும் குறைவானதாகவே இருந்தன. குற்றம் செய்தோரும் போர்க்கைதிகளும் சிறைச்சாலைகளில் அடைக்கப்பட்டனர். கைதிகள் விலங்குகளால் பிணைக்கப்பட்டு சிறைக்காவலர்களால் கண்காணிக்கப்பட்டனர். சிறைவாசிகளை பண்டிகைகளின் போது விடுதலை செய்வதையும் சிலரை முத்துக்குளித்தலுக்கு அனுப்புதலும் பாண்டியநாட்டு வழக்கமாய் இருந்தன.



</doc>
<doc id="404871" url="https://ta.wikipedia.org/wiki?curid=404871" title="கமுதி கலவரம் 1918">
கமுதி கலவரம் 1918

கமுதி கலவரம் 1918 (Kamuthi looting) என்பது தமிழ்நாட்டின் கமுதிமீது அண்டை கிராமங்களில் இருந்துவந்த மறவர்கள், 1918 செப்டம்பர் 17 அன்று நடத்திய தாக்குதலைக் குறிப்பது ஆகும். இந்த நிகழ்வில்  ஐம்பது கலகக்காரர்கள் சுட்டுக் கொல்லப்பட்டனர், மேலும்  தலைமைக் காவலர் உள்ளிட்ட இரண்டு காவலர்கள் கொல்லப்பட்டனர். இதில்  50,000  ரூபாய் மதிப்புடைய சொத்துகள் இழப்பு ஏற்பட்டது.

பத்தொன்பதாம் நூற்றாண்டின் பிற்பகுதியில், கமுதியானது பல கிராமங்களால் சூழப்பட்ட வர்த்தக நகரமாக இருந்தது. இதன் அன்றைய மக்கள்தொகை 7000 க்கும் குறைவு. நகரில் நாடார் மற்றும் முஸ்லிம் மக்களே பெரிதும் வாழ்ந்து வந்தனர். ஆனால் சுற்றுப்புற கிராமங்களில் மறவர்கள் பெரும்பான்மையாக இருந்தனர்.  இரமநாதபுரம் மாவட்டத்தைச் சேர்ந்த நாடார்கள் வணிகத்தால் பொருளாதார வளர்ச்சி அடைந்துவரும் சமயத்தில், சமூகத்திலும் உயர்ந்த நிலையை அடைவதற்கான முயற்சிகளில் ஈடுபட்டனர். 1885 இல் இராமநாதபுரம் மன்னரின் கண்காணிப்பில் இருந்த கமுதி சுந்தரேசுவரர் கோயிலுக்குள் சென்று வழிபடும் உரிமை வேண்டும் என்று நாடார்கள் அரசுக்கு மனு அனுப்பினர். அப்போதிருந்து கமுதி நாடார்களுக்கும் மறவர்களுக்கும் இடையில் பகை தோன்றத் துவங்கியது. மேலும் உணவுப் பொருட்களின் விலையை உயர்த்தி விற்பதாக நாடார் வியாபாரிகள் மீது  கசப்புணர்வு இருந்தது.  1918 ஆகத்து அன்று சந்தையில் நெல் விற்றுக் கொண்டிருந்த பக்கத்து கிராமத்தைச் சேர்ந்த மறவரைச் சற்று தொலைவில் சென்று விற்குமாறு நாடார்கள் சிலர் அவரிடம் தகராறு செய்துள்ளனர். இதனால்  ஏற்பட்ட கைகலப்பில் மறவரை, நாடார்கள் தாக்கியதாகக் காவல்துறையில் புகார் அளிக்கப்பட்டது.  [[பசும்பொன் பசும்பொன்னைச் சேர்ந்த உக்கிரபாண்டிய தேவர், நாடார்களுக்கு எதிராக சில உறுதியான நடவடிக்கைகள் தேவை எனக் கருதினார். [[சிவகாசி கலவரம் 1899|சிவகாசி படுகொலைகளைப்]] போல கமுதி நாடார்களுக்கு அச்சத்தை உண்டாக்கவேண்டும் என்ற கருத்து உருவானது.

செப்டம்பர் 17 ஆம் தேதி கமுதியில் கலவரம் உருவாக உள்ளதாகத் தகவல் வந்ததை அடுத்து, கலவரத்தை அடக்க 15 காவலர்கள், ஒரு தலைமைக் கவாவலர் ஆகியோர் அனுப்பப்பட்டனர்.  உடனடியாக நகரத்தை சுற்றிவந்த காவலர்கள், கும்பல்களைக் கலைக்கத் தொடங்கினர். கலகக்காரர்களுடனான நடவடிக்கையில் ஐந்து காவலர்கள் தீவிரமான காயமுற்றனர். மேலும் காவலர்கள் தேவை என தலைமைக் காவலர் தன் மேலதிகாரிக்கு எழுதினார்.

கடைவீதியில் துப்பாக்கியுடன் கூடிய காவலர் குழுவினர் இருந்தனர். சுமார் 1000 மறவர்கள் தெருவில் நுழைந்து கடைகளையும் வீடுகளையும் சூறையாடினர்.  பின்னர் கலகக்காரர்கள் மீது காவல்துறையினர் துப்பாக்கிச் சூடு நடத்தினர். கலகம் கட்டுப்படுத்தப்பட்டது, இதில் ஐம்பது கலகக்காரர்கள் மற்றும் தலைமைக் காவலர் உள்ளிட்ட இரண்டு காவலர்கள்  கொல்லப்பட்டனர். கடை வீதியில் இருந்த நாடார்களின் சுமார் நாற்பது கடைகள் மற்றும் வீடுகள் சூறையாடப்பட்டு எரிக்கப்பட்டன. சொத்து இழப்புக்கள் ரூபா 50'000 என மதிப்பிடப்பட்டது.

1918 அக்டோபரில், கமுதியில் அமைதி காக்கும் பணிக்காக  50 பாதுகாப்புக் காவலர்கள் ஈடுபடுத்தப்பட்டு, கமுதி கலவரப் பகுதியாக அறிவிக்கப்பட்டது. நாடார் மற்றும் மறவர் மீது அபராத வரி விதிக்கப்பட்டு, அத்தொகையானது 50 காவலர்களுக்கான பராமரிப்புப் பணிக்கு எடுத்துக்கொள்ளப்பட்டது. இந்த சிறப்புப்படை ஒரு வருடம் நிலை நிறுத்தப்பட்டு, அது அடுத்த ஆண்டிற்கும் தொடர்ந்தது. 1922 சனவரியில்   [[ஊ. பு. அ. சௌந்திரபாண்டியன்|ஊ. பு. அ. சௌந்திரபாண்டியன் நாடார்]], இரண்டு சமூகங்களுக்கும் ஏற்படும் சுமைகளைச் சுட்டிக்காட்டி அபராத வரியை ரத்து செய்வதற்கான தீர்மானம் ஒன்றை அறிமுகப்படுத்தினார். நாடார் மற்றும் மறவர்  இடையே பழைய சண்டையின் காரணமாக இனி எந்த இடையூறும் இருக்காது என்று கூட்டுக் குழுவில் சௌவுந்திரபாண்டியன் நாடாருடன் இணைந்து ராமநாதபுரம் அரசர்  (ராஜா பாஸ்கர சேதுபதி மகன்)  உறுதி அளித்ததால், வரி ரத்து செய்வதற்கான ஏற்பாடு மேற்கொள்ளப்பட்டது.

[[பகுப்பு:தமிழ்நாட்டில் இனக்கலவரங்கள்]]
[[பகுப்பு:தமிழ்நாட்டு சமூக வரலாறு]]
[[பகுப்பு:இராமநாதபுரம் மாவட்டம்]]
[[பகுப்பு:1918 நிகழ்வுகள்]]

</doc>
<doc id="404872" url="https://ta.wikipedia.org/wiki?curid=404872" title="ரேடியா விண்மீன் மண்டலம்">
ரேடியா விண்மீன் மண்டலம்

ரேடியா விண்மீன் மண்டலம் (Radio galaxies) மற்றும் அதன் தொடர்புள்ள விண்மீனையொத்த ரேடியோ மூலம், சிற்றலை விண்மீன் ஆகியவை, வானொலி அலைகளின் அலை வரிசையில் நன்றாகப் புலப்படும் துடிப்பான வீண்மீன் கூட்டங்களாகும். அவற்றின் ஒளிர்வு 10 W மற்றும் அதிர்வெண் 10 MHz முதல் 100 GHz வரை. ஒத்தியங்கு முடுக்கி முறையில் (ஆரவிணக்கத் துகள்முடுக்கக் கதிர்வீச்சு) வானொலி அலைகள் உருவாக்கப்படுகின்றன. இரட்டை வானியல் சார் தாரைகள் (Astrophysical jet) கொண்ட அமைப்பு, வெளிஊடகத்துடன் ஏற்படுத்தும் இடைவினையால் வானெலி அலைகள் உருவாக்கப்படுகின்றன. அவற்றைத் தாங்கி நிற்பவை பெரும்பாலும் நீள்வட்ட விண்மீன் மண்டலங்கள் ஆகும். ரேடியா விண்மீன் மண்டலங்கள் அதிக தொலைவில் காணப்படுகிறது, அவற்றை உற்று நோக்குவது அண்டவியலில் முக்கியத்துவம் பெறுகிறது. அண்மைய காலங்களில் ரேடியா விண்மீன் மண்டலங்களோடு விண்மீன் குழு இடைப்பொருள், விண்மீன் மண்டலக் கூட்டங்கள் மற்றும் கொத்துக்கள் இடையே ஏற்படும் இடைவினை குறித்த ஆராய்ச்சிகள் பல நடத்தப்பட்டுள்ளன. 

வானொலி அலைகளை அதிகம் வெளியேற்றும் ரேடியோ விண்மீன் மண்டலக் கூட்டங்கள், ஒத்தியங்கு முடுக்கி முறையில் வானொலி அலைகளை உருவாக்குகின்றன. அவை அதிக அலை வரிசைப்பட்டையைக் கொண்டுள்ளதுடன், முனைவாக்கல் முறைக்கும் உட்படுத்தப்படுகிறது. வானொலி அலைகளை உமிழும் பிளாசுமாவில் சிறப்புச் சார்பியல் வேகத்தில் செல்லும் எதிர்மின்னியும் காந்தப் புலமும் உள்ளன. பிளாசுமா மின் சுமையற்று இருப்பதால், நேர்மின்னி அல்லது பாசிட்ரான்களைக் (positron) கொண்டுள்ளது. ஒத்தியங்கு முடுக்கி கதிர்வீசலை நேரடியாகக் கண்டறிய இயலாது.

ஒத்தியங்கு முடுக்கி கதிர்வீசலைப் போன்றது காம்ப்டன் சிதறல் முறை. இதில் சார்பியல் வேக இலத்திரன்களும், ஒளியணுக்களும் உள்ளன. இம்முறையில் அதிக ஆற்றலுள்ள எக்சு கதிர்களும் உள்ளன. 
ஒத்தியங்கு முடுக்கி கதிர்வீசல், வானொலி அலைகளை மட்டும் உருவாக்குவதில்லை; அதனுடன் அகச்சிவப்புக் கதிர், கட்புலனாகும் நிறமாலை, புற ஊதாக் கதிர் மற்றும் எக்சு கதிர்களும் உருவாகிறது. முனைவாக்கலும், தொடர் நிறமாலையும் ஒத்தியங்கு முடுக்கி கதிர்வீசலை மற்ற உமிழ் முறைகளிலிருந்து வேறுபடுத்திக் காட்டுகிறது. 

ரேடியோ அமைப்புகளில் விண்மீனையொத்த ரேடியோ மூலங்கள், ரேடியோ விண்மீன் மண்டலக் கூட்டங்களை விட அதிக இடத்தை நிரப்புகின்றன. ரேடியோ அமைப்புகளில் பெரிய அளவில் காணப்படுவது மடல்கள் ஆகும். இவை இரட்டையாகவும், சமச்சீரானதாகவும், பொதுவாக நீள் வட்ட அமைப்பில், விண்மீன் கூட்ட அமைப்பின் உட்கருவின் இரு புறமும் காணப்படுகிறது. சில அமைப்பில் புகைப்போக்கியில் வெளிவரும் புகைவடிவம் உள்ளது. சில ரேடியோ விண்மீன் மண்டலக் கூட்டங்கள் ஒரு பக்கம் அல்லது இரு பக்கமுள்ள தாரைகளைப் பெற்றிருக்கும். இதற்கு உதாரணமாக, விர்கோ கொத்து விண்மீன்கூட்டம் உள்ளது. இதன் மடல்களும் தாரைகளும் அதிக ஆற்றல் கொண்ட துகள்களையும், காந்தப்புலத்தையும் பெற்றிருக்கும். 

1974 ஆம் ஆண்டு பெர்னார்டு பானராப் மற்றும் யூலியா எம். இரிலே ஆகியோர் ரேடியோ விண்மீன் மண்டலக் கூட்டங்களை இரண்டு வகைகளாகப் பிரித்தனர். இந்த வகைப்பாடு எப்.ஆர். வகை I, எப்.ஆர். வகை II எனப் பிரிக்கப்பட்டுள்ளது. அதன் புறவடிவவியல் அமைப்பைக் கொண்டு வகைப்படுத்தப்படுகின்றன. எப்.ஆர். வகை I என்ற ரேடியோ விண்மீன் மண்டலக் கூட்டங்கள், மையத்தை நோக்கி பிரகாசமாக இருக்கும். எப்.ஆர். வகை II என்ற ரேடியோ விண்மீன் மண்டலக் கூட்டங்கள், ஓரத்தை நோக்கி பிரகாசமாக இருக்கும். எப்.ஆர். வகை I, குறைந்த ஒளிர்வைப் பெற்றிருக்கும். எப்.ஆர். வகை II, அதிக ஒளிர்வைப் பெற்றிருக்கும். எப்.ஆர். வகை I, மையத்தில் பிரகாசமான தாரைகளைப் பெற்றிருக்கும். எப்.ஆர். வகை II, மங்கலான தாரைகளையும், பிரகாசமான பகிரலைகளையும், மடல்களையும் பெற்றிருக்கும். எப்.ஆர். வகை I, மடல்களின் இறுதி வரை ஆற்றலைக் கடத்தும் திறன் கொண்டுள்ளது. எப்.ஆர். வகை II இல் ஆற்றலைக் கடத்தும் திறன் குறைவாகவே உள்ளது. 
மிகப் பெரிய விண்மீன் கூட்டத்தில் காணப்படும் எப்.ஆர். வகை I / எப்.ஆர். வகை II ரேடியோ விண்மீன் மண்டலக் கூட்டங்கள் அதிக ஒளிர் திறனைப் பெற்றிருக்கும். எப்.ஆர். வகை I இல் எதிர் முடுக்கம் பெறும் தாரைகள் வானெலி அலைகளை அதிகம் உமிழ்கின்றன. 

ரேடியோ அமைப்பைக் கொண்டு வகைப்படுத்தப்பட்டுள்ள சில ரேடியோ மூலங்கள்:


80கள் மற்றும் 90களில் ரேடியோ விண்மீன் மண்டலங்கள் தூரத்திலுள்ள விண்மீன் கூட்டங்களைக் கண்டறியப் பயன்பட்டது. வானொலி நிறமாலையில் காணப்படும் செம்பெயர்ச்சி மூலம் விண்மீன் கூட்டங்கள் கண்டறியப்பட்டன. 

ரேடியோ விண்மீன் மண்டலங்கள், பேரண்டம் சார்ந்த கூறுகளைக் கண்டறியும் தரமான அளவுகோல்களாகப் பயன்படுத்தப்படுகின்றன. ரேடியோ விண்மீன் மண்டலங்களின் அளவு, அதன் வயதையும், சுற்று சூழலையும் பொறுத்தது. இதனால் ரேடியோ விண்மீன் மண்டலங்களைக் கண்டறிவதன் மூலம் பேரண்டம் சார்ந்த கூறுகளைக் கண்டறிவது எளிதாகிறது.

ரேடியோ விண்மீன் மண்டலங்கள் மீயொலி அலைகளின் வேகத்தில் நகர்கிறது. அதனால் தனது ஆற்றலை பிளாசுமாவின் மீது நகர்த்துகிறது. அதன் மடல்களில் குறைந்த ஆற்றலை பெற்றுள்ளது.



</doc>
<doc id="404889" url="https://ta.wikipedia.org/wiki?curid=404889" title="பீகல்">
பீகல்

பீகல் ("Beagle") ஒரு சிறிய, ஆனால் தோற்றத்தில் மிகப்பெரியதான நரிவேட்டைநாயைப் (ஃபாக்ஸ்ஹவுண்ட்) போன்ற முயல்வேட்டை நாயினம். இந்த பீகல் ஒரு மோப்ப நாய். தேடுவதற்காகவும் , வேட்டையாடவும் ஏற்பட்ட இனப்பெருக்க நாய் ஆகும். மோப்ப சக்தியாலும் உள்ளுணர்வு சக்தியாலும் தேடிக்கண்டுபிடிக்கும் மோப்ப நாயாக, தடை செய்யப்பட்ட இறக்குமதி பொருட்கள், உணவுப்பொருட்கள் இவற்றைத் தேடும் பணியில் விடப்படுகிறது. பீகல் புத்திசாலியான நாய்; ஆனால் ஒற்றை மனநிலை கொண்டது. அதன் அளவினாலும் மனோனிலையாலும் பரம்பரை நோயின்மையாலும் அது ஒரு பிரபல நாயாக உள்ளது.

பீகல் வகை நாய்கள் 2500 ஆண்டுகளாக உள்ளன என்றாலும், பெரிய பிரித்தானியாவில் 1830 இற்குப் பின்னரே டால்பட், வடகவுன்டி பீகல், தெற்கத்திய வகை வேட்டை நாய், ஹேரியர் முதலிய பற்பல இனப்பெருக்க நாய்கள் மூலமாக நவீன வகை பீகில் நாய்கள் உருவாக்கப்பட்டன.

பீகல், எலிசபெத் காலத்திலிருந்து இலக்கியம், ஓவியம், திரைப்படம், தொலைக்காட்சி, காமிக் புத்தகங்கள் ஆகியவற்றில் இடம்பெற்றுள்ளது. ஸ்னூபி எனப்படும் "காமிக் ஸ்ட்ரிப் பீனட்சின்" கதாபாத்திரமான "ஸ்னூபி" உலகிலேயே பிரபலமான பீகல் நாயாகும்.

நவீன பீகல் போன்ற அளவும் குணாதிசயங்களும் உடைய நாய்களின் தடயங்களைத் தேடினால் பண்டைய கிரீஸ் மற்றும் கி மு 5வது நூற்றாண்டை ச் சேர்ந்தவை என்று அறியலாம். கி மு 430 ல் பிறந்த க்ஸெனொபோன் என்ற நாயின் மீது வேட்டை மற்றும் ஸைனஜெடிச்ஸ் பற்றிய ஆய்வுக்கட்டுரையைப் பார்த்தால் இவை முயல்களை மோப்பசக்தியாலும் பின்னால் தொடர்ந்து சென்றும் வேட்டியாடும் வேட்டை நாயெனத் தெரிகிறது. ஸில்வியா வெப் என்பவர் பீகல் நாய்களை வைத்திருந்த முதல் அமெரிக்கர்களில் ஒருவர் ஆவார். கான்யுட் அரசரின் காட்டு சட்டத்தில் சிறிய வேட்டை நாய்களைப்பற்றி சொல்லப்பட்டிருக்கிறது. அந்த சட்டத்தின் படி மானைத் துரத்தும் எல்லா சிறு வேட்டை நாய்களுக்கும் ஒரு கால் உடைக்கப்பட வேண்டும் என்ற விதியிலிருந்து விலக்கு அளிக்கப்படும். இது உண்மையானால் பீகல் வகை நாய்கள் இங்கிலாந்தில் 1016க்கு முன் இருந்தது உறுதி செய்யப்படும். ஆனால் காட்டு சட்டத்தின் பாரம்பரியத்தில் பழமையை தோற்றுவிப்பதற்காக இந்த சட்டங்கள் இடைக்காலத்திலேயே எழுதப்பட்டிருக்கக்கூடும்.

தெற்கத்திய வேட்டை நாய் , பீகல் நாயின் மூதாதையராகக்கருதப்படுகிறது. 11வது நூற்றாண்டு வில்லியம் தி கான்குவெரர் டால்போட் என்ற வேட்டை நாயை பிரிட்டனுக்குக் கொண்டுவந்தார். டால்பொட் முக்கியமாக வெண்மையானதும், ஆழமான தொண்டையும் , மெதுவானதுமான மோப்ப நாயாகும். அது செயின்ட் ஹுபெர்ட் வேட்டை நாயிருந்து 8 வது நூற்றாண்டில் இனப்பெருக்கம் செய்யப்பட்டது. ஒரு சமயத்தில் இங்கிலீஷ் டால்போட் நாய் , கிரே ஹவுண்ட் வகை நாயுடன் அதிக வேகம் பெறும் பொருட்டு இனப்பெருக்கம் செய்யப்பட்டு உருவாக்கப்பட்டது. அழிந்து நெடுங்காலம் ஆகிய டால்போட்,நவீன பீகலுக்கு மூதாதையராகக் கருதப்படும் தெற்கத்திய வேட்டை நாய் உருவாகக்காரணமாயிருந்தது.

இடைக்காலத்திலிருந்து சிறு வேட்டை நாய்கள் நவீன இனத்திலிருந்து மாறுபட்டபோதிலும் இவற்றிற்கு பொது விளக்கமாக பீகல் பயன் படுத்தப்பட்டது.
சிறியதாக்கப்பட்ட பீகல் இன நாய்கள் எட்வர்ட் II மற்றும் எட்வர்ட் VII காலத்திலிருந்தே அறியப்பட்டிருந்தன. இருவரிடமும் கிளோவ் பீகல் கட்டுகட்டாக இருந்தன. அப்படி பெயரிடப்பட்டதற்குக் காரணம் என்னவென்றால் , அவை கையுறை அதாவது கிளோவிற்குள் அடங்குமாறு மிக மிக சிறியதாக விருந்தன. குவீன் எலிஜபெத் I இடம் ஒரு பாக்கெட் பீகல் இனம் ஒன்று இருந்தது.அது 8 அல்லது 9 அங்குலம் உயரம் தோள்பட்டை வரையில் இருந்தது. வேட்டையின் போது கூடவே வரும் ஒரு பாக்கெட் அல்லது சேணப்பையில் வைக்கும் அளவிற்கு சிறியதாக் இருந்தது.பெரிய வேட்டை நாய்கள் இரையை நிலத்தில் துரத்தும், பிறகு வேட்டைக்காரர்கள் சிறு நாய்களை வெளியிட்டு புதரின் கீழ் தேடும்படி செய்வார்கள்.எலிஜபெத் I நாய்களைப்பாடும் நாயென அழைப்பார். அடிக்கடி அவர் பாக்கட் பீகல் நாய்களை அரச மேசை மீது தட்டுகளுக்கும் கோப்பைகளுக்கும் இடையில் ஆடிப்பாட விட்டு விருந்தினர்களை மகிழ்வித்தார். 19-ஆம் நூற்றாண்டு ஆதாரங்கள் இந்த இனங்களை மாறி மாறி குறிப்பிடுவர் மேலும் இரண்டு பெயர்களும் ஒரே சிறு நாய் வகையினை குறிக்க வாய்ப்புண்டு. ஜியார்ஜ் ஜெஸ்ஸெவின் 1866 லிருந்து பிரிட்டிஷ் நாய்கள் வரலாறு பற்றிய ஆராய்ச்சியில் , 17 ஆம் நூற்றாண்டு கவிஞர் மர்ற்றும் எழுத்தாளரான கெர்வசெ மர்க்ஹம், பீகல் மனிதனின் கையில் அமரும் அளவுக்கு மிகச்சிறியது, என்று மேற்கோள் காட்டுகிறார்.

சிறிய மிட்டன் பீகல் கிர்டில் பெண்களுக்குத் துணையானவை வயல் வெளிகளில் தந்திரமாக மற்ற வாடெர் வேட்டை நாய்களைப்போல் ஓடும் ,அவற்றின் முசிக் மட்டும் நாணலைப்போல் சிறியதாயும் இருக்கிறது.

ஒரு பாக்கட் பீகல் எப்படி இருக்கவேண்டும் என்ற வரை முறை அதாவது ஸ்டான்டர்டு 1901-ல் தான் எழுதப்பட்டது. நவீன இனப்பெருக்கவாளர்கள் பல்வகையான பீகல் நாய்களை மறு முறை படைத்தாலும் இந்த மரபு வழி ப்பாதைகள் இப்போது அழிந்து போயின.


</doc>
<doc id="404896" url="https://ta.wikipedia.org/wiki?curid=404896" title="சமூக மூலதனம்">
சமூக மூலதனம்

சமூக மூலதனம் என்பது பொருளாதார மற்றும் கலாச்சார மூலதனமாகும், இதில் சமூக வலைப்பின்னல் மையமாக உள்ளது; பரிவர்த்தனைகள், பரஸ்பரம் மாற்றிக் கொள்ளுதல், நம்பகத்தன்மை, ஒத்துழைப்பு ஆகியவற்றால் குறிக்கப்படுகின்றன; மற்றும் சந்தை முகவர்கள், பொருட்கள் மற்றும் சேவைகளை முக்கியமாக தங்களுக்காக உற்பத்தி செய்யாமல், ஆனால் ஒரு பொதுவான நன்மைக்காக தயாரிக்கின்றார்கள்.

இந்தச் சொல் பொதுவாக (அ) வளங்கள் மற்றும் இந்த வளங்களின் மதிப்பு ஆகியவற்றைக் குறிக்கிறது, மேலும் தெளிவாக தெரியக் கூடிய (பொது இடங்கள், தனியார் சொத்துக்கள்) மற்றும் தெளிவற்ற ("ஆதாரங்கள்", "மனித மூலதனம்", மக்கள்) ஆகிய இரண்டையும் குறிக்கும். (ஆ) இந்த வளங்களில் உள்ள உறவுகள், மற்றும் (இ) இந்த உறவில் ஈடுபட்டுள்ள ஒவ்வொரு வளங்கள், மற்றும் பெரிய குழுக்களில் ஏற்படும் தாக்கம். இது பொதுவாக, பொது மூலதனமாக பார்கப்படுகிறது, இது பொதுவான நலன்களுக்காக பொதுப் பொருட்களை உற்பத்தி செய்கிறது.

சமூக மூலதனம் பல்வேறு குழுக்களின் மேம்பட்ட செயல்திறனை, தொழில் முனைவோர் நிறுவனங்களின் வளர்ச்சி, உயர்ந்த மேலாண்மையான செயல்திறன், மேம்பட்ட விநியோக சங்கிலி உறவுகள், உத்திபூர்வ கூட்டணிகளில் இருந்து பெறப்பட்ட மதிப்பு மற்றும் சமூகங்களின் பரிணாம வளர்ச்சி ஆகியவற்றை விவரிக்க பயன்படுகிறது.

1990 மற்றும் 2000 இடைப்பட்ட ஆண்டுகளில் இந்த கருத்து அதிகரித்து, பரந்த அளவிலான சமூக அறிவியல் துறை மற்றும் அரசியலில் மிகவும் பிரபலமடைந்தது.

சமூக மூலதனத்தின் நவீன வெளிப்பாடானது, சமூக அறிவியலின் ஒரு பழைய விவாதத்தை மீண்டும் புதுப்பித்தது: மேலும் நம்பிக்கை, சமூக வலைப்பின்னல்கள் மற்றும் நவீன தொழிற்துறை சமூகத்தின் வளர்ச்சி ஆகியவற்றுக்கு இடையேயான உறவு பற்றிய விவாதத்தையும் தொடங்கியது. சமூக மூலதனக் கோட்பாடு, பாரம்பரிய மூலதனக் கோட்பாட்டின் ஒருங்கிணைந்த மூலதனத்தின் புலனாகாத வடிவத்தை விவரிப்பதன் மூலம் முக்கியத்துவம் பெற்றது. இந்த வழியில், மூலதனத்தின் பாரம்பரிய வரையறைகளை கடந்து, ஆராய்ச்சியாளர்கள் ஒரு புதிய முறையில் பிரச்சினைகளை சமாளிக்க அனுமதிக்கிறது (Ferragina, 2010:73). சமுதாய உறுப்பினர்களிடயே உள்ள மதிப்பு மற்றும் 'அறிவார்ந்த விருப்பக் கோட்பாடு' மூலம் தனிமனிதவாதம் ஆகியவற்றின் இடையே சமூக மூலதன கருத்துக்களின் தொகுப்பை ஆராய்ச்சியாளர்கள் முன்மொழிய முயற்சிக்கின்றனர். சமூக மூலதனத்தை, சமுதாய உறுப்பினர்கள் மற்றும் சமூக வலைப்பின்னல்கள் ஆகியவற்றை கொண்டு உருவாக்க இயலும், ஆனால் தனிநபர்களும், குழுக்களும் அதை ஒரே நேரத்தில் பயன்படுத்தலாம். தனிநபர்கள் தனிப்பட்ட நோக்கங்களை அடைய தங்கள் சமூக வலைப்பின்னல் மூலம் சமூக மூலதனத்தை சுரண்டிக்கொள்ள முடியும் மற்றும் குழுக்கள் குறிப்பிட்ட நெறிகள் அல்லது நடத்தைகளை செயல்படுத்துவதற்கு அதைப் பயன்படுத்தலாம். இந்த அர்த்தத்தில், சமூக மூலதனம் கூட்டாக உருவாக்கப்படுகிறது ஆனால் அது தனித்தனியாகவும் பயன்படுத்தப்படலாம், மேலும் சமுதாய உறுப்பினர்கள் மற்றும் தனிமனிதவாதிகள் ஆகியவற்றுக்கு பாலமாகவும் இருக்கிறது. 

மூலதனம் என்ற சொல் மற்றப் பிற பொருளாதார மூலதனங்களுக்கும் பயன்படுத்தப்படுகிறது, ஏனெனில் சமூக மூலதனமும் இதற்கு ஒத்த (குறைவான அளவிடக்கூடியது என்றாலும்) நன்மைகளை தருகிறது. எனினும் மூலதனத்துடன் சமூக மூலதனத்தை ஒப்பிடுதல் சில சமயங்களில் குழப்பத்தை உண்டாக்குகிறது. பாரம்பரிய மூலதன வடிவங்களைப் போலல்லாமல், சமூக மூலதனம் பயன்பாட்டால் குறையவில்லை; உண்மையில் அது பயன்படுத்தப்படாத போது (பயன்படுத்து அல்லது இழப்பு) மூலம் குறைக்கப்படுகிறது. இது சம்பந்தமாக, மனித மூலதனத்தின் நன்கு அறியப்பட்ட பொருளாதார கருத்துக்கு இது ஒத்திருக்கிறது.

சமூக மூலதனமானது பொருளாதார கோடபாட்டில் கூறப்படும் சமூக முதலாளித்துவத்தில் இருந்து வேறுபட்டுள்ளது. சமூக முதலாளித்துவம், சோசலிசம் மற்றும் முதலாளித்துவம் ஆகிய இரண்டும் பரஸ்பரம் தனித்துவமானவை என்ற கருத்தை ஏற்க மறுக்கிறது. ஏழைகளுக்கான வலுவான சமூக ஆதரவு வலைப்பின்னல் மூலதன வெளியீட்டை அதிகரிக்கிறது என்று சமூக முதலாளித்துவம் கூறுகிறது. வறுமையைக் குறைப்பதன் மூலம், மூலதன சந்தை பங்கு விரிவாக்கப்படுகிறது.

சமூக மூலதனத்தை எப்படி அளவீடுவது என்பதை பற்றி பரந்த கருத்தொற்றுமை எதுவும் எட்டப்படவில்லை. மேலும் அளவீட முடியாவிட்டால் ஏன் மூலதனம் என்றழைக்க வேண்டும்? என்ற விவாத பொருளாக மாறிவிட்டது. ஒரு குறிப்பிட்ட உறவில் சமூக மூலதனத்தின் நிலை / அளவைப் பொதுவாக ஒருவரால் உள்ளுணர்வு மூலம் அறிந்துகொள்ள முடியும், ஆனால் அளவீடும் முறை சற்று சிக்கலானதாக நிரூபிக்கப்பட்டுள்ளது. இதனால் பல்வேறு செயல்பாடுகளை அளவீடு செய்ய வெவ்வேறு அளவீடுகளை ஏற்படுத்தியுள்ளது.

சமூக வலைப்பின்னல்களையும் மற்றும் சமூக மூலதனத்தின் அளவை அறிந்துகொள்வதற்கும் பயன்படும் ஒருவகை அளவீடாக "பெயர் இயக்கிகள்" பயன்படுத்துப்படுகிறது. பங்கேற்பவர்களை இவ்வாறு கேட்பதனால வலைபின்னல் அமைப்பு உருவாக்கப்படுகிறது. எ.கா.  "கடந்த ஆறு மாதங்களில் முக்கியமான விஷயங்களை நீங்கள் விவாதித்த விசயங்களின் தலைப்புகளின் பட்டியலிடு?" பெயர் இயக்கிகள் பெரும்பாலும் வலுவற்ற வலைபின்னல்களை விட வலுவான உறவுகளை கொண்ட வலைபின்னல்களை கட்டமைக்க உதவுகிறது.


</doc>
<doc id="404899" url="https://ta.wikipedia.org/wiki?curid=404899" title="சிரேயாஸ் ஐயர்">
சிரேயாஸ் ஐயர்

சிரேயாஸ் சந்தோஷ் ஐயர் (Shreyas Santosh Iyer (பிறப்பு: டிசம்பர் 6, 1994 ) இந்தியத் துடுப்பாட்ட அணியின் வீரர் ஆவார். இவர் இந்திய அணிக்காக தேர்வுத் துடுப்பாட்டம், ஒருநாள் பன்னாட்டுத் துடுப்பாட்டம் மற்றும் பன்னாட்டு இருபது20 போட்டிகளில் விளையாடியுள்ளார். வலது கை மட்டையாளரான இவர் அவ்வப்போது வலது கை புறத்திருப்ப பந்து வீச்சாளராகவும் செயல்படுகிறார். 2014 ஆம் ஆண்டில் நடைபெற்ற பன்னாட்டுத் துடுப்பாட்ட அவையின் 19 வயதிற்கு உட்பட்டோருக்கான துடுப்பாட்ட உலகக்கிண்ணத் தொடரில் இந்திய அணியில் விளையாடினார். உள்ளூர்ப்போட்டிகளில் மும்பை மாநிலத் துடுப்பாட்ட அணிக்காக விளையாடி வருகிறார். இந்தியன் பிரீமியர் லீக்கில் 2018 இந்தியன் பிரீமியர் லீக் தொடரில் டெல்லி டேர்டெவில்ஸ் அணித் தலைவராக உள்ளார். 

பெப்ரவரி , 2015 ஆம் ஆண்டில் நடந்த இந்தியன் பிரீமியர் லீக் தொடருக்கான ஏலத்தில் இவரை டெல்லி டேர்டெவில்ஸ் அணி நிர்வாகம் 2.6 கோடி ரூபாய் மதிப்பில் ஏலத்தில் எடுத்தது. இந்தத் தொடரில் 14 போட்டிகளில் விளையாடி 439 ஓட்டங்களை எடுத்தார். இவரின் சராசரி 33.76 ஆகும். இவரின் "ஸ்டிரைக் ரேட்" 128.36 ஆக இருந்தது. 2015 ஆம் ஆண்டிற்கான முக்கியமான வீரர்களில் ("எமெர்ஜிங் பிளேயர்)" இவருக்கு 9 ஆவது இடம் கிடைத்தது. 

2018 இந்தியன் பிரீமியர் லீக் போட்டித் தொடரில் டெல்லி அணி நிர்வாகம் இவரை தக்கவைத்தது. ஏப்ரல் 25,2018 இல் கவுதம் கம்பீருக்குப் பதிலாக இவரை அணி நிர்வாகம் தலைவராக நியமித்தது. இதன்மூலம் இந்தியன் பிரீமியர் லீக் தொடர்களில் குறைந்த வயதில் டெல்லி அணித் தலைவர் ஆனவர்களில் முதலிடத்திலும் ஒட்டுமொத்தமாக மூன்றாவது இடத்தையும் பிடித்து சாதனையைப் படைத்தார். அப்போது இவருக்கு வயது 23 ஆண்டுகள் 142 நாட்கள் ஆகும். இவர் முதன்முறையாக கொல்கத்தா நைட் ரைடர்ஸ் அணிக்கு எதிராக தலைவராக விளையாடினார். இந்தப் போட்டியில் சிரேயாஸ் ஐயர் இறுதிவரை ஆட்டமிழக்காமல் 40 பந்துகளில் 93 ஓட்டங்கள் எடுத்து அணியின் மொத்த ஓட்டம் 219 ஆவதற்கு உதவினார். இதில் 10 ஆறுகளும் அடங்கும். இந்தப் போட்டிக்கான ஆட்டநாயகன் விருதையும் பெற்றார். இந்தப் போட்டியில் 55 ஓட்டங்கள் வித்தியாசத்தில் கொல்கத்தா நைட் ரைடர்ஸ் அணியை வீழ்த்தியது.

மார்ச் , 2017 இல் ஆத்திரேலியத் துடுப்பாட்ட அணிக்கு எதிரான தேர்வுத் துடுப்பாட்டப் போட்டித் தொடரில் இவருக்கு இடம் கிடைத்தது. இதில் விராட் கோலிக்குப் பதிலாக நான்காவது போட்டியில் விளையாடினார். இவர் பிரதி விளையாட்டு வீரராக களத்தடுப்பாட்டத்தில் விளையாடி இசுடீபன் ஓ கீஃபேவை "ரன் அவுட்" ஆக்கினார்.

அக்டோபர்,2017 ஆம் ஆண்டில் நியூசிலாந்து துடுப்பாட்ட அணிக்கு எதிரான பன்னாட்டு இருபது20 போட்டித் தொடரில் விளையாடும் அணியில் இடம்பெற்றார். ஆனால் விளையாட வாய்ப்பு கிடைக்கவில்லை. பின் நவம்பர் 1 இல் நடைபெற்ற போட்டியில் அறிமுகமானார். ஆனால் துடுப்பாட வாய்ப்பு கிடைக்கவில்லை. பின் நவம்பர் 4 இல் நடைபெற்ற போட்டியில் 21 பந்துகளில் 23 ஓட்டங்கள் எடுத்தார்.

நவமப்ர், 2017 ஆம் ஆண்டில் இலங்கைத் துடுப்பாட்ட அணிக்கு எதிரான ஒருநாள் பன்னாட்டுத் துடுப்பாட்டத் தொடரில் இவர் அறிமுகமானார். 



</doc>
<doc id="404900" url="https://ta.wikipedia.org/wiki?curid=404900" title="அரயோப்பாகு மேடை">
அரயோப்பாகு மேடை

அரயோப்பாகு (Areopagus) கிரேக்கத்தின் ஏதென்ஸ்சில் உள்ள அக்ரோபோலிஸின் வடமேற்கில் அமைந்துள்ள ஒரு முக்கியமான மேடை போன்ற அல்லது உயரமான பாறையாகும். அதன் ஆங்கிலப் பெயர் கிரேக்க பெயர் ஆரேயோஸ் பகோஸ், "ஏரிஸ் பாறை" (பண்டைய கிரேக்க: Ἄρειος Πάγος) என மொழிபெயர்க்கப்பட்டுள்ளது. பண்டைய காலங்களில் ,  இது வேண்டுமென்றே கொலை செய்தல், காயப்படுத்துதல்  மற்றும் சமய விவகாரங்களை விசாரிக்கும் நீதிமன்றமாக செயல்பட்டது. 


</doc>
<doc id="404904" url="https://ta.wikipedia.org/wiki?curid=404904" title="சோன்மார்க்">
சோன்மார்க்

சோன்மார்க் (Sonmarg), இந்தியாவின் ஜம்மு காஷ்மீர் மாநிலத்தின் காந்தர்பல் மாவட்டத்தில் அமைந்த மலை வாழிடமாகும். இதனை தங்கப் புவ்வெளி என்றும் அழைப்பர் ("Meadow of Gold") 

சோன்மார்க்கிலிருந்து இமயமலையின் 5000 மீட்டர் உயரமுடைய கோல்காய், அமர்நாத், மற்றும் மச்சோய் பனி கொடுமுடிகளை காணலாம். 

ஜீலம் ஆற்றின் துணை ஆறான நல்லா சிந்து ஆற்றின் கரையில் உள்ள சோன்மார்க் ஊசியிலைக் காடுகளைக் கொண்டது. மாநிலத் தலைநகரான ஸ்ரீநகருக்கு வடகிழக்கே இமயமலையில் 87 கிமீ தொலைவில் உள்ளது. இது சிறந்த கோடைக்கால சுற்றுலாத் தலமாகும்.அறுபது மைல் நீளங்கொண்ட சோன்மார்க் சமவெளி பசுமையான புல்வெளிகள் கொண்டது. 

122 குடியிருப்புகளைக் கொண்ட சோன்மார்க் ஊரின், 2011ம் ஆண்டின் மக்கள்தொகை கணக்கெடுப்பின் படி, மொத்த மக்கள்தொகை 1,051 ஆகும். அதில் ஆண்கள் 579 ஆகவும்; பெண்கள் 472 ஆகவும் உள்ளனர். இதன் சராசரி எழுத்தறிவு 53.40 % ஆகவுள்ளது.இதன் மக்கள்தொகையில் 95% மேலாக இசுலாமியர்கள் உள்ளனர்.

அழகிய புல்வெளிகளைக் கொண்ட சோன்மார்க்கின் அழகைக் காணச் சுற்றுலாப் பயணிகளுக்கு, ஏப்ரல் மாத இறுதியில், சோன்மார்க் செல்வதற்கான சாலை திறந்து விடப்படுகிறது. 

சோன்மார்க்கிலிருந்து 15 கிமீ தொலைவில் பால்தால் எனும் அமர்நாத் கோயிலின் அடிவார முகாம் உள்ளது. 

ஜம்மு காஷ்மீர் மாநிலத் தலைநகரம் ஸ்ரீநகரிலிருந்து 87 கிமீ தொலைவில் உள்ள சோன்மார்க்கை, தேசிய நெடுஞ்சாலை 1 டி வழியாக மூன்று மணி பயண நேரத்தில் அடையலாம். 

சோன்மார்க் ஊரின் சராசரி வெப்பம் 6.5 °C ஆகும். ஆண்டு சராசரி மழைப்பொழிவு 932 மிமீ ஆகும். 



</doc>
<doc id="404907" url="https://ta.wikipedia.org/wiki?curid=404907" title="இசிக்-குல் ஏரி">
இசிக்-குல் ஏரி

இசிக்-குல் ஏரி (, ), கிர்கிஸ்தானில் உள்ள தியான் சான் மலையின் வடபகுதியில் உள்ள ஓர் ஏரி ஆகும். இது ஒரு நீர் வெளியேறும் வழியற்ற, மேலிருந்து கீழாக மாறா வெப்பநிலையைக் கொண்ட நீரையுடைய ஓர் ஏரி ஆகும். இது கொள்ளளவு அடிப்படையில் பத்தாவது பெரிய ஏரி ஆகும். அத்துடன், காஸ்பியன் கடலுக்கு அடுத்ததாக இரண்டாவது பெரிய உவர்நீர் ஏரி ஆகும். இது பனி மூடிய குன்றுகளால் சூழப்பட்டிருந்தாலும் இது ஒருபோதும் உறைவதில்லை. இசிக்-குல் என்பது கிர்கீசிய மொழியில் இளஞ்சூடான ஏரி எனப் பொருள்படும்.

இந்த ஏரி உயிரியற் பல்வகைமையில் உலக முக்கியத்துவம் வாய்ந்த ராம்சர் சாசனத்தினால் பாதுகாக்கப்படும் ஏரிகளுள் ஒன்றாகும்.

இசிக்-குல் ஏரியானது நீளமும், அகலமும் உடையது. இதன் பரப்பளவு ஆகும். இது தென்னமெரிக்காவில் உள்ள திதிகாகா ஏரிக்கு அடுத்ததாக உலகின் இரண்டாவது மிகப்பெரிய ஏரி ஆகும். இது உயரத்தில் உள்ளதுடன் ஆழமானது.

ஏறத்தாழ 118 ஆறுகளும் ஓடைகளும் இவ்வேரியில் வந்து கலக்கின்றன. இவற்றுள் பெரியவை டிஜைர்காலன் மற்றும் டியூப் நதிகள் ஆகும். 

நிர்வாக ரீதியாக இது கிர்கிஸ்தானின் இசிக்-குல் பிரதேசத்திற்குட்பட்டது.

சோவியத் ஒன்றிய காலத்தில், இது ஒரு பிரபல சுற்றுலாத் தலமாகக் காணப்பட்டது. இதன் வடக்குக் கரையில், சொல்பொன்-அற்றா நகரைச் சூழ்ந்து பல இயற்கை மருத்துவக் கூடங்களும் விடுமுறை விடுதிகளும் அமைக்கப்பட்டன. சோவியத் ஒன்றியத்தின் பிரிவுக்குப் பின்னர் இவை அதிகம் சுற்றுலாப் பயணிகளை ஈர்க்கவில்லை. எனினும் தற்போது மீண்டும் விடுதிகள் மீளமைக்கப்படுகின்றன. 

இசிக்-குல் பிரதேசத்தின் நிர்வாக நகரான காராக்கோல் இவ்வேரியின் கிழக்கு முனையை அண்டி உள்ளது. 

தூர கிழக்குக்கும் ஐரோப்பாவுக்கும் இடையில் இருந்த பழைமையான பட்டுப்பாதையில் இது ஒரு தரிப்பிடமாக இருந்தது. மதகுருவும் கல்வியிலாளருமான சீனப் பயணி சுவான்சாங், ஏழாம் நூற்றாண்டில் இந்த ஏரி வழியாகப் பயணம் மேற்கொண்டு அது குறித்த தகவல்களைத் தனது மேற்குப் பிரதேசங்கள் குறித்த பெரிய தாங் பதிவுகளில் குறிப்பிட்டுள்ளார். ஒரு காலத்தில் இந்த ஏரி சிங் அரசமரபின் உடைமையாக இருந்து பின்னர் உருசியாவிடம் கொடுக்கப்பட்டது. 14ஆம் நூற்றாண்டில் ஆசியாவிலும் ஐரோப்பாவிலும் பரவிய கறுப்புச் சாவு என்ற தொற்று நோயின் பிறப்பிடமாகப் பல வரலாற்றாய்வாளர்கள் இவ்வேரியையே கருதுகின்றனர். 1916 இல் இசிக்-குல்லில் உள்ள மடம் தீவிரவாதிகளால் தாக்கப்பட்டதில் ஏழு பௌத்த துறவிகள் கொல்லப்பட்டனர்.

கிர்கிஸ்தானின் முதலாவது பாதுகாக்கப்பட்ட பிரதேசமாக இசிக்-குல் பிரதேசம் இப்பிரதேசத்தின் இயற்கை வனப்பைப் பேணும் வகையிலும் அன்செரிபார்மஸ் பறவையினத்தைப் பாதுகாக்கும் வகையிலும் 1948இல் உருவாக்கப்பட்டது. 1975இல் இது ஒரு ராம்சார் சாசனப் பகுதியாக அறிவிக்கப்பட்டது. 

பல இவ்வேரிக்கே உரிய மீன் இனங்களை இந்த ஏரி கொண்டுள்ளது. இவற்றுள் சில அருகிவரும் இனங்கள் ஆகும். ஆர்மேனியாவில் உள்ள செவான் ஏரிக்குரிய இனமான செவான் டிரௌட் என்ற மீனினம் 1970களில் இவ்வேரியில் அறிமுகப்படுத்தப்பட்டது. இது செவான் ஏரியில் அருகி வரும் அதேவேளை இசிக்-குல் ஏரியில் நன்கு பரவியுள்ளது.


</doc>
<doc id="404913" url="https://ta.wikipedia.org/wiki?curid=404913" title="லின்டன் பி. ஜான்சன்">
லின்டன் பி. ஜான்சன்

லின்டன் பெய்ன்சு ஜான்சன் ("Lyndon Baines Johnson", ஆகத்து 27, 1908 - சனவரி 22, 1973), பெரும்பாலும் LBJ என்ற அவரது முதலெழுத்துகளால் அறியப்படும் 1963 முதல் 1969 வரை 36வது ஐக்கிய அமெரிக்க குடியரசுத் தலைவராக பதவியிலிருந்த அமெரிக்க அரசியல்வாதி. 1961 முதல் 1963 வரை ஐக்கிய அமெரிக்காவின் 37வது துணைக் குடியரசுத் தலைவராகவும் இருந்தவர். டெக்சசிலிருந்து மக்களாட்சிக் கட்சியின் சார்பாளராக ஐக்கிய அமெரிக்க கீழவையில் தேர்ந்தெடுக்கப்பட்டவர். தவிரவும் மேலவை பெரும்பான்மைக் கட்சித் தலைவராகவும் பதவி வகித்துள்ளார். கூட்டரசின் அனைத்து (நான்கு) தேர்ந்தெடுக்கப்பட்ட பதவிகளிலும் பணியாற்றிய நான்கு அமெரிக்கர்களில் ஜான்சன் ஒருவராவார்.
டெக்சசின் இசுடோன்வாலில் பண்ணைவீட்டில் பிறந்த ஜான்சன் உயர்நிலைப் பள்ளியில் ஆசிரியராக இருந்தவர். தேர்தலில் போட்டியிடுவதற்கு முன்னதாக பேராய உதவியாளராக பணியாற்றியுள்ளார். 1937இல் ஐக்கிய அமெரிக்க மக்களவைக்கு தேர்ந்தெடுக்கப்பட்டார்.1948இல் மேலவைக்குத் தேர்ந்தெடுக்கப்பட்டார். 1951இல் மேலவை பெரும்பான்மை கொறடாவாக நியமிக்கப்பட்டார். தொடர்ந்து 1953இல் மேலவை சிறுபான்மைத் தலைவராகவும் 1955இல் மேலவை பெரும்பான்மை தலைவராகவும் நியமிக்கப்பட்டார். மேலவையில் பணியாற்றியபோது அவரது அடக்கியாள்கின்ற ஆளுமைக்காகவும் சட்டங்களை நிறைவேற்ற செல்வாக்குமிக்க அரசியல்வாதிகளை வலுக்கட்டாயப்படுத்தும் "ஜான்சன் செய்முறைக்காகவும்" அறியப்பட்டார்.

1960 குடியரசுத் தலைவர் தேர்தலுக்கு மக்களாட்சிக் கட்சி வேட்பாளராகப் போட்டியிட முன்வேட்பு கட்சித் தேர்தலில் போட்டியிட்டார். ஆனால் வெற்றிபெறாத நிலையில், வேட்பாளராகத் தேர்ந்தெடுக்கப்பட்ட மாசச்சூசெட்ஸ் செனட்டர் ஜான் எஃப். கென்னடி தேர்தல் கூட்டாளியாக இருக்க சம்மதித்தார். இருவரும் 1961ஆம் ஆண்டுத் தேர்தலில் முறையே குடியரசுக் கட்சியின் நிக்சனையும் என்றி கபோட்டையும் வென்றனர். ஜான்சன் துணைக் குடியரசுத் தலைவராக சனவரி 20, 1961இல் பதவியேற்றார். 1963ஆம் ஆண்டில் நவம்பர் 22 அன்று கென்னடி டாலசில் கொல்லப்பட அரசுத்தலைவர் வாரிசுவரிசையில் அடுத்திருந்த ஜான்சன் குடியரசுத் தலைவராகப் பொறுப்பேற்றார். அடுத்த ஆண்டில், 1964, குடியரசுத் தலைவர் தேர்தலில் மாபெரும் வெற்றி பெற்று குடியரசுத் தலைவராக தேர்ந்தெடுக்கப்பட்டார். இத்தேர்தலில் அரிசோனாவின் மேலவை உறுப்பினர் பேரி கோல்டுவாட்டரைத் தோற்கடித்தார். ஜான்சனுக்கு 61.1% வாக்குகள் கிடைத்தன. 1820க்குப் பிறகு குடியரசுத் தேர்தலில் இவ்வளவு உயர்ந்த விழுக்காடு வாக்குகளைப் பெற்றவர் வேறெவருமிலர். 
ஜான்சன் "ஏழ்மை மீதான போர்" தொடுத்தார். மக்களின் வாழ்தரம் மேம்பாட்டிற்காக பல அரசுத் திட்டங்களை முன்னெடுத்தார். "அருமையான சமூகம்" எனப் பெயரிடப்பட்ட திட்டங்களின் கீழ் ஏழ்மையை குறைக்கவும் இன வேறுபாட்டை அழிக்கவுமான திட்டங்கள் மேற்கொள்ளப்பட்டன. இவற்றில் பொதுப் பரப்புரை, சுற்றுச்சூழல் பாதுகாப்பு, மூத்தோருக்கான மருத்துவக் காப்பீடு, ஏழைகளுக்கு மருத்துவ உதவி ஆகியன அடங்கும். ஆபிரிக்க அமெரிக்கர்களின் குடிசார் உரிமைகளுக்கு ஆதரவளித்தார். கென்னடியின் பாதையில் தொடர்ந்து பயணித்து அவர்களுக்கு விடுதலை அளித்தார். அவர்களுக்கு வாக்களிக்கும் உரிமையை அரசுகள் மறுக்கவியலாதவாறு 1965இல் சட்டம் நிறைவேற்றப்பட்டது. கென்னடியால் முடியாத சட்டங்களுக்கும் ஜான்சனால் சக உறுப்பினர்களை வலியுறுத்தி சம்மதம் பெற முடிந்தது. 

அதே நேரம் ஜான்சன் வியத்நாம் போரில் அமெரிக்காவின் ஈடுபாட்டைக் கூட்டினார். அவரது பணிக்காலத்தில் 16000 துருப்புகளிலிருந்து 500,000ஆக உயர்ந்தது. இதனால் மக்களிடையே புகழ் மங்கியது. போரின் தீவிரமும் கூடி வந்தது. 1968இல் 1000 அமெரிக்க இளைஞர்கள் இப்போரில் உயிரிழந்தும் எதிரிகளை வெல்ல முடியவில்லை. எனவே மார்ச் மாதத்தில் தான் மீண்டும் குடியரசுத் தலைவர் தேர்தலுக்கு நிற்கப்போவதில்லை என அறிவித்தார்.
சனவரி 1969இல் குடியரசுத் தலைவராக ஜான்சனின் பணிக்காலம் முடிவடைந்தது. டெக்சசில் இசுடோன்வாலில் இருந்த தமது பண்ணை வீட்டிற்கு திரும்பினார். 
ஜான்சன் சனவரி 22, 1973இல் தமது பண்ணை வீட்டில் மாரடைப்பால் காலமானார். அப்போது அவருக்கு 64 அகவைகள். அவருக்கு அரசு மரியாதையுடன் உடலடக்கம் செய்யப்பட்டது. இறுதி சடங்குகள் சனவரி 25 அன்று நிகழ்ந்தன. வாசிங்டன், டி. சி. நகரின் தேசிய கிறித்தவத் தேவாலயத்தில் நடைபெற்றது. வியட்நாம் போரில் தோல்வியுற்றாலும் குடிசார் உரிமைகளை நிலைநாட்டியதற்காக வரலாற்றாசிரியர்கள் ஜான்சனை நல்ல குடியரசுத் தலைவராகவே மதிப்பிடுகின்றனர். 1973இல் ஹியூஸ்டனிலில் உள்ள ஆளியக்கும் விண்வெளி மையத்திற்கு லின்டன் பி. ஜான்சன் விண்வெளி மையம் எனப் பெயர் சூட்டப்பட்டது.



</doc>
<doc id="404916" url="https://ta.wikipedia.org/wiki?curid=404916" title="மேல்சித்தாமூர் சமண மடம்">
மேல்சித்தாமூர் சமண மடம்

ஜின காஞ்சி ஜைன மடம், மேல் சித்தாமூர் (Jina Kanchi Jain Math, Melsithamur), என்பது தமிழ்நாட்டின், விழுப்புரம் மாவட்டம், வல்லம் ஊராட்சி ஒன்றியம், செஞ்சிக்கு அருகில், திண்டிவனம்-செஞ்சி நெடுஞ்சாலைக்கு அருகில் அமைந்துள்ள, மேல்சித்தாமூர் ஊராட்சிக்குட்பட்ட மேல் சித்தாமூர் என்ற ஊரில் உள்ள ஒரு சைன மடமாகும். மேல் சித்தாமூர், செஞ்சி நகரத்திலிருந்து 10 கிமி தொலைவிலும், திண்டிவனம் நகரத்திலிருந்து 20 கிமீ தொலைவிலும் உள்ளது.

இது இந்த மாவட்டத்திற்கு மட்டுமன்றி தமிழகத்தில் மிக முக்கியமான சமண மடமாகத் திகழ்வதும், தமிழ்ச் சைனர் சமூகத்தின் முதன்மையான சமய மையமாகுவும் விளங்குகிறது. தமிழ் சைன சமுதாயத்தின் முதன்மை சமயத் தலைவராக கருதப்படுபவரான, இந்த மடத்தின் தலைவரான ஸ்ரீலட்சுமி சேன பட்டாரக சுவாமிகள் தலைமையில் இது செயல்பட்டு வருகிறது.

பண்டைய காலத்திலிருந்து தமிழ்நாட்டில் திருவண்ணாமலை மற்றும் விழுப்புரம் பகுதிகள் சைன சமயத்தவரின் முதன்மை மையமாக இருந்து வந்துள்ளது. கி.பி.16ஆம் நூற்றாண்டில் விழுப்புரம் மாவட்டம் உப்புவேலூரைச் சேர்ந்த வீரசேனாச்சாரியார் என்பவரால் இம்மடம் தோற்றுவிக்கப்பட்டது. இது, தமிழகத்தில் உள்ள திகம்பரப் பிரிவுச் சமணர்களின் தலைமை மடமாகுமாக உள்ளது. வரலாற்று ரீதியாக, காஞ்சிபுரத்தின் ஒரு பகுதியாக உள்ள ஜின காஞ்சியில் ஒரு சைன மடம் இருந்தது, ஆனால் பிற்காலத்தில் அந்த மடம் தற்போதைய இடத்திற்கு மாற்றப்பட்டது எனப்படுகிறது. இந்த மடத்தைச் சார்ந்து பள்ளிகளும், ஜிநாலயங்கள் எறப்படும் சமணக் கோயில்களும் இருக்கின்றன. கல்விச் சேவைக்கும் ஜிநாலாயங்கள் பாதுகாப்புக்கும் இந்த மடம் தொண்டாற்றி வருகின்றது.
வெங்கடப்ப நாயக்கர் (1570-1600) தனது ஆட்சிக்காலத்தில் சித்தமூரில் சைனக் கோயிலைக் கட்ட அனுமதி வழங்கியதாக கூறப்படுகிறது. பின்னர் கி.பி. 1860 இல் சென்னை மாகாண ஆட்சிப்பணியில் இருந்த, ஸ்ரீ பாலையா என்னும் சைன அதிகாரி, சித்தமூர் சைனக் கோவிலில் மாளிகையை உருவாக்கினார். அதற்காக செஞ்சி வெங்கடரமணர் கோயிலில் இருந்த பெரிய கல் யானைகள் போன்றவற்றை உடைத்து அந்தக் கற்களைக் கட்டுமானத்துக்குப் பயன்படுத்தினார். மேல் சித்தாமூர் சமணக் கோயிலின் தேர்முட்டி மண்டபத்தின் அடியில் வைக்கப்பட்டுள்ள பெரிய கல் யானைகள் கவனிக்கத்தக்கவை.

இந்த ஊரில் இரண்டு சைனக் கோயில்கள் உள்ளன. அதில் ஒன்று பார்சுவநாதருக்குக் கட்டப்படது, மற்றொன்று மல்லிநாதருக்குக் கட்டப்பட்டதாகும். இங்குள்ள பாறையில் பழமையான பாகுபலி, பார்சுவநாதர், ரிசபநாதர், மகாவீரர் ஆகிய தீர்த்தரங்கர்களின் புடைப்புச் சிற்பங்களும், அம்பிகை யட்சினியின் புடைப்புச் சிற்பமும் செதுக்கப்பட்டுள்ளன. இந்தச் சிற்பங்களானது கி. பி. 9 ஆம் நூற்றாண்டைச் சேர்ந்தவை..

பர்சுவநாதர் கோயிலின் இராச கோபுரமானது ஏழு நிலைகளுடன் ஏறக்குறைய 70 அடி உயரமுடையதாக கட்டப்பட்டுள்ளது. தீர்த்தரங்கர்களின் சிற்பங்கள் கோவில் சுவர்களில் செதுக்கப்பட்டுள்ளன. பார்சுவநாதர் கோயிலில் முதன்மை வடிவமாக பத்மாசனத்தில் அமர்ந்த நிலையில் பார்சுவநாதரின் 14 அடி உயர கருப்பு நிற சிலை உள்ளது. கோவிலில் 52 அடி உயர மனஸ்தம்பம் அமைக்கப்பட்டுள்ளது.

மால்லிநாதர் கோயிலானது திருவூரம் பள்ளி அல்லது கட்டம் பள்ளி என்ற பெயர்களிலும் அழைக்கப்படுகிறது. 7 ஆம் நூற்றாண்டில் ஒற்றைக் கல்லில் செதுக்கப்பட்ட பாகுபலி, பர்சுவநாதர், ஆதிநாத பகவன், மகாவீரர் ஆகிய தீர்த்தரங்கர்களின் சிற்பங்கள் மற்றும் யட்சி தர்ம தேவி போன்ற சிற்பங்கள் அக்கால சிற்பங்களுக்கு சான்றாக உள்ளன..


இந்த மடமானது திண்டிவனத்தில் இருந்து 20 கி.மீ. தொலைவிலும், செஞ்சியில் இருந்து 10 கி.மீ. தொலைவிலும் உள்ளது.




</doc>
<doc id="404918" url="https://ta.wikipedia.org/wiki?curid=404918" title="டார்சான் (கதாப்பாத்திரம்)">
டார்சான் (கதாப்பாத்திரம்)

டார்சான் (Tarzan) என்பது ஒரு கற்பனைக் கதாப்பாத்திரம் ஆகும். ஆப்ரிக்க காடுகளில் கான்வளர் குழந்தையாக மாங்னி எனும் குரங்கால் வளர்க்கப்பட்ட மனிதனாகும். எட்கர் ரைசு பர்ரோசு முதன் முதலாக இக்கதாப்பாத்திரத்தை உருவாக்கினார். டார்சன் முதன்முதலில் 1912 ஆம் ஆண்டு ஒரு இதழில் வெளியான "டார்சான் ஆப் த ஏப்ஸ்" எனும் நாவலில் தோன்றினார். முதன்முதலாக டார்சான் புத்தகத்தில் தோன்றியது 1914 ஆம் ஆண்டு ஆகும். பின்னர் பல புத்தகங்களிலும், இதழ்களிலும், தொலைக்காட்சி தொடர்களிலும் டார்சன் கதாப்பாத்திரம் வரத்தொடங்கியது.

டார்சான் பிரிட்டிஷ் நாட்டின் நிலப்பிரபுவான தாய்க்கும், தந்தைக்கும் பிறந்தவர். டார்சானின் தாய் தந்தையர் ஆப்ரிக்காவின் அட்லாண்டிக் கடற்கரையில் கலகக்காரர்களால் தனித்து விடப்பட்டவர்கள். டார்சான் குழந்தையாக இருக்கும்பொழுதே அவரின் தாய் இறந்தார். பின்னர் கெர்சாக் எனும் மனிதக் குரங்கால் டார்சானின் தந்தை கொல்லப்பட்டார். பின்னர் கெர்சாக் குரங்கே டார்சானை தத்தெடுத்து வளர்க்கத்தொடங்கியது. அதிலிருந்து டார்சான் கான்வளர் குழந்தையாக வளர்கிறார். இம்மனிதக் குரங்கு வகைகள் மாங்னி என்று அழைக்கப்படுபவை ஆகும். இவை அறிவியல் வரலாற்றில் மிகப் பெரிய மனிதக் குரங்கு இனமாகக் கருதப்படுகின்றது. கெர்சாக் அப்பகுதியிலிருந்த மனிதக்குரங்குகளின் தலைவனாக இருந்தது. காலா டார்சானின் வளர்ப்புத் தாய் குரங்காகும். டார்சானின் பதின்ம வயது வரை நடைபெற்ற கதைகளை எட்கர் ரைசு பர்ரோசு "'ஜங்கிள் டேல்ஸ் ஆப் டார்சான்" எனும் புத்தக்கத்தின் ஆறாவது பாகத்தில் எழுதியுள்ளார். டார்சான் என்பது மனிதக் குரங்குகளின் குழுவில் வைத்த அவனது பெயராகும். இதற்கு வெள்ளைத் தோல் என்பது பொருள். இவனது ஆங்கிலப் பெயர் ஜான் கிளேடோன்.

டார்ஜானுக்கு பதினெட்டு வயது ஆகும்போது ஜேன் எனும் அமெரிக்கப் பெண்மணியை சந்திக்கிறார். ஜேன், அவளது தந்தை மற்றும் சிலரையும் டார்சானின் தாய் தந்தையைப் போலவே சிலர் வனப்பகுதியில் தனித்து விட்டு விட்டு செல்கின்றனர். பின்னர் அமெரிக்கா திரும்பும் ஜேனைத் தேடி டார்சானும் காட்டை விட்டு விட்டு வெளியுலகிற்கு வருகிறார். தி ரிட்டர்ன் ஆப் டார்சான் எனும் புத்தகத்தில் டார்சானிற்கும், ஜேனிற்கும் திருமணம் நடைபெறுகிறது. பின்னர் அவர்கள் இங்கிலாந்தில் வசிக்கின்றனர். இவர்களுக்கு ஜாக் எனும் குழந்தையும் உள்ளான். ஜாக்கின் குரங்குப் பெயர் கொராக். இதற்கு கொலைகாரன் என்று பொருளாகும்.

எட்கர் ரைசு பர்ரோசின்படி குறை நிறைகளைக் கொண்டு டார்சான் கதாப்பாத்திரம் உருவாக்கப்பட்டிருந்தது. டார்சான் உயரமாகவும், கட்டுடலுடனும், சாம்பல் நிற விழிகளையும், நீளமான கருத்த தலைமுடிகளையும், சிறிது பழுப்பாகிய மஞ்சள் நிறத்தினையும் கொண்டிருந்ததாக விவரிக்கின்றார். வேறு எந்தப் பெண்ணையும் நினைக்காமல் ஜேனை மற்றும் காதலிப்பவனாகவும் இக்கதாப்பாத்திரம் படைக்கப்பட்டிருக்கிறது. வலியோர், எளியோர் என்று வருகையில் எளியோரின் பக்கம் நிற்பவனாகவும், விசுவாசமுடையவனாகவும், ஒரு மனிதனாக கருணையுள்ளம் கொண்டவனாகவும், ஒரு தலைவனாக அர்ப்பணிப்பு உணர்வு கொண்டவனாகவும் டார்சான் உருவாக்கப்பட்டுள்ளார்.

எழுத்தாளர் இரட்யார்ட் கிப்ளிங் உருவாக்கிய கதாப்பாத்திரமான மோக்ளியின் சாயலை டார்சான் கதாப்பாத்திரம் கொண்டுள்ளது.

காட்டிலேயே பிறந்து வளர்ந்ததால் சாதாரண மனிதர்களைக் காட்டிலும் பல திறன்களை டார்சான் கொண்டிருந்ததாக வடிவமைக்கப்பட்டுள்ளது. பர்ரோசின்படி டார்சான் மற்ற மனிதர்கள் போல் அல்லாமல் ஓடுதல், தாண்டுதல், மரம் விட்டு மரம் தாவுதல், நீச்சல் ஆகியவற்றில் தன்னிகரில்லாமல் இருந்துள்ளான். கூர்மையான கேட்கும் திறனும், நுகர்வுத் திறனும் கொண்டு விலங்குகளிடமிருந்து தன்னைக் காப்பாற்றிக்கொள்ளும் திறனும் இருந்துள்ளது. டார்சான் நன்றாக வளர்ந்த மனிதக் குரங்குகளுடனும், சிங்கம், காண்டாமிருகம், பாம்புகள், புலிகள், திமிங்கலங்கள், முதலைகள் ஆகியவற்றுடன் சண்டைப் போட்டுள்ளான். சாதாரணர்களைப் போல் அல்லாமல் சில நாட்களிலேயே ஒரு மொழியைக் கற்கும் திறன் வாய்ந்தவனாகவும் இருந்துள்ளான். அதன்படி டார்சானுக்கு குரங்குகளின் மொழி, பிரெஞ்ச், ஆங்கிலம், அரபு, டச்சு, ஜெர்மன் இன்னும் பல மொழிகளைக் கற்றவனாக எழுத்தாளர் குறிப்பிடுகின்றார்.


</doc>
<doc id="404921" url="https://ta.wikipedia.org/wiki?curid=404921" title="லூசு">
லூசு

லூசு என்பது விவிலியத்தில் வரும் இரு இடங்களின் பெயர்.

பெத்தேலுடன் தொடர்புடைய கானானிய அரச நகரம். இதன் பழைய பெயர் லூசு/ லூஸ் ( தொடக்க நூல் / ஆதியாகமம் 28 :19, 35: 6 ) . லூசும் பெத்தேலும் ஒரே நகரத்தை குறிக்கிறதா என்பதை குறித்து அறிஞர்களிடையே விவாதிக்கப்படுகிறது.லூசு என்பது கானானிய பெயர் , பெத்தேல் என்பது எபிரேய மொழி பெயரா ? என்றும் அல்லது ஒன்றுக்கொன்று அருகாமையில் உள்ள இருவேறு நகரங்களா ? என்றும் விவாதிக்கப்படுகிறது . விவிலியத்தில் , லூசுக்கு மறுபெயரிட்டவர் யாக்கோபு . "அந்த ஸ்தலத்திற்குப் பெத்தேல் என்று பேரிட்டான். அதற்கு முன்னே அவ்வூருக்கு லூஸ் என்னும் பேர் இருந்தது.
ஆதியாகமம் 28:19 "

லூஸ் என்ற இரண்டாவது நகரம்,  லூஸிலிருந்து வந்த மனிதரால் நிறுவப்பட்டது என்று நியாயாதிபதிகள் 1:22-ல் குறிப்பிடப்பட்டுள்ளது . " 22 யோசேப்பின் குடும்பத்தாரும் பெத்தேலுக்கு விரோதமாய்ப் போனார்கள். கர்த்தர் அவர்களோடேகூட இருந்தார்.  23 யோசேப்பின் புத்திரர் பெத்தேலை வேவுபார்க்க ஆட்களை அனுப்பினார்கள். முன்னே அந்தப் பட்டணத்திற்கு லூஸ் என்று பேர். 24 அந்த வேவுகாரர் பட்டணத்திலிருந்து புறப்பட்டுவருகிற ஒரு மனுஷனைக் கண்டு: பட்டணத்திற்குள் பிரவேசிக்கும் வழியை எங்களுக்குக் காண்பி. உனக்குத் தயைசெய்வோம் என்றார்கள். 25 அப்படியே பட்டணத்திற்குள் பிரவேசிக்கும் வழியை அவர்களுக்குக் காண்பித்தான். அப்பொழுது அவர்கள் வந்து, பட்டணத்திலுள்ளவர்களைப் பட்டயக்கருக்கினால் வெட்டி, அந்த மனுஷனையும் அவன் குடும்பத்தையும் விட்டுவிட்டார்கள். 26 அப்பொழுது அந்த மனுஷன் ஏத்தியரின் தேசத்திற்குப் போய், ஒரு பட்டணத்தைக் கட்டி, அதற்கு லூஸ் என்று பேரிட்டான். அதுதான் இந்நாள்மட்டும் அதின் பேர். "

இந்த இரண்டாவது லூஸ் , கோலான் ஹெய்டில் உள்ள பானியாஸின் வடமேற்கில் நான்கு மைல் தூரத்திலுள்ள லாசீஸ் அல்லது வஸ்ஸானியால் என்று அடையாளம் காணப்பட்டுள்ளது.


</doc>
<doc id="404922" url="https://ta.wikipedia.org/wiki?curid=404922" title="ஷர்துல் தாகூர்">
ஷர்துல் தாகூர்

ஷர்துல் தாகூர் ("Shardul Thakur", பிறப்பு: அக்டோபர் 16, 1991) இந்தியத் துடுப்பாட்ட அணியின் பந்து வீச்சாளர் ஆவார். இவர் 218 ஆவது வீரராக இந்திய அணியில் அறிமுகமானார்.மேலும் இவர் மும்பை மாநிலத் துடுப்பாட்ட அணிக்காக முதல் தரத் துடுப்பாட்டப் போட்டிகளில் விளையாடி வருகிறார். பட்டியல் அ துடுப்பாட்டத்திலும் விளையாடியுள்ள இவர் இந்தியன் பிரீமியர் லீக் தொடர்களில் கிங்சு இலெவன் பஞ்சாபு , ரைசிங் புனே சூப்பர்ஜியான்ட்சு மற்றும் சென்னை சூப்பர் கிங்ஸ் அணிக்காக விளையாடியுள்ளார்.

தனது பள்ளிப்பருவ காலத்தில் துடுப்பாட்டப் போட்டிகளில் விளையாடிய போது 6 பந்துகளில் 6 ஆறுகள் அடித்துள்ளார். நவம்பர்,2012 ஆம் ஆண்டில்இராசத்தான் மாநிலத் துடுப்பாட்ட அணிக்காக முதல்தரத் துடுப்பாட்டப் போட்டிகளில் அறிமுகமானார். துவக்ககாலத்தில் சிறப்பாக பந்துவீசவில்லை. முதல் போட்டியில் 4 இலக்குகளைக் கைப்பற்றினார். ஆனால் இவரின் பந்துவீச்சு சராசரி 82.0 ஆக இருந்தது. 2012- 2013 ஆம் ஆண்டுகளில் நடைபெற்ற ரஞ்சிக் கோப்பைத் தொடரில் 6 போட்டிகளில் விளையாடிய இவர் 27 இலக்குகளைக் கைப்பற்றினார். இதில் ஒரு போட்டியில் ஐந்து இலக்குகளைக் கைப்பற்றினார். இவரின் பந்துவீசு சராசரி 26.25 ஆக இருந்தது. பின் 2013- 2014 ஆம் ஆண்டுகளில் நடைபெற்ற ரஞ்சிக் கோப்பைத் தொடரில் 10 போட்டிகளில் விளையாடிய இவர் 48 இலக்குகளைக் கைப்பற்றினார். இவரின் பந்துவீசு சராசரி 20.81 ஆக இருந்தது. இதில் ஒரு போட்டியில் ஐந்து இலக்குகளைக் கைப்பற்றினார்.

பின் 2015- 2016 ஆம் ஆண்டுகளில் நடைபெற்ற ரஞ்சிக் கோப்பைத் தொடரின் இறுதிப் போட்டியில் சௌராட்டிட மாநிலத் துடுப்பாட்ட அணிக்கு எதிரான போட்டியில் 8 இலக்குகளைக் கைப்பற்றி 41 ஆவது முறையாக அணி கோப்பை வெல்வதற்கு உதவினார்.

2014 இந்தியன் பிரீமியர் லீக் தொடரில் கிங்சு இலெவன் பஞ்சாபு அணி நிர்வாகம் இவரை 2 கோடி இந்திய ரூபாய் அம்திப்பில் இவரை ஏலத்தில் எடுத்தது. 2015 இந்தியன் பிரீமியர் லீக் தொடரில் இவர் டெல்லி டேர்டெவில்ஸ் அணிக்காக விளையாடினார். இதன் முதல் போட்டியில் 4 ஓவர்கள் வீசி 38 ஓட்டங்களைவிட்டுக் கொடுத்து 1 இலக்கை கைப்பற்றினார். 2017 இந்தியன் பிரீமியர் லீக் போட்டித் தொடரில் இவர் ரைசிங் புனே சூப்பர்ஜியான்ட்சு அணிக்காக விளையாடினார். 2018 இந்தியன் பிரீமியர் லீக் தொடரில் சென்னை சூப்பர் கிங்ஸ் அணி நிர்வாகம் இவரை ஏலத்தில் எடுத்தது. 

2016 ஆம் ஆண்டில் மேற்கிந்தியத்தீவுகள் துடுப்பாட்ட அணிக்கு எதிரான தொடரில் இந்திய அணியில் இடம்பிடித்தார். ஆனால் விளையாடும் அணியில் இவருக்கு இடம் கிடைக்கவில்லை. பின் 2017 ஆம் ஆண்டில் இங்கிலாந்து துடுப்பாட்ட அணிக்கு எதிரான ஒருநாள் பன்னாட்டுத் துடுப்பாட்டத் தொடரில் இவர் இடம்பெற்றிருந்தார். பின் ஆகஸ்டு 31, 2017 இல் நடைபெற்ற ஒருநாள் பன்னாட்டுத் துடுப்பாட்டப் போட்டியில் அறிமுகமானார். தான் வீசிய முதல் ஒவரிலேயே டிக்வெல்லாவின் இலக்கினைக் கைப்பற்றினார். இதில் 7 ஓவர்களி வீசி 26 ஓட்டஙகளை விட்டுக் கொடுத்து 1 இலக்கினைக் கைப்பற்றினார். ஓவருக்கு 3.71 ஓட்டங்கள் விட்டுக் கொடுத்தார். சச்சின் டெண்டுல்கருக்கு அடுத்தபடியாக 10ஆம் எண் கொண்ட ஆடையை இவர் அணிந்தார். இது சமூக வலைத் தளங்களில் கடுமையான விமர்சனத்திற்கு உள்ளானது. எனவே 2017 ஆம் ஆண்டில் நியூசிலாந்து துடுப்பாட்ட அணிக்கு எதிரான தொடரில் ஆடையில் உள்ள எண்ணை 54 ஆக மாற்றினார். நவம்பர் 29, 2017 இல் இந்தியத் துடுப்பாட்டக் கட்டுப்பாடு வாரியம் சச்சின் டெண்டுல்கர் அணிந்த 10 ஆம் எண் இனிமேல் யாருக்கும் ஒதுக்கப்படாது அதற்கு ஓய்வு அளிக்கப்படுகிறது என தெரிவித்தது.


</doc>
<doc id="404923" url="https://ta.wikipedia.org/wiki?curid=404923" title="திர்சா">
திர்சா

திர்சா / திர்சாள் என்பது ஒரு எபிரேய வார்த்தையாகும் . இதன் பொருள் " அவள் என்னுடைய மகிழ்ச்சி " என்பதாகும் .

திர்சா / திர்சாள் முதன்முதலாக எண்ணிக்கை / எண்ணாகமம் 26: 33 குறிப்பிடப்பட்டுள்ளார். செலொப்பியாத்தின் / செலோபுகாத்தின் 5 மகள்களில் ஒருவர். தந்தையின் மரணத்திற்குப் பிறகு ஐந்து சகோதரிகளும் மோசேயிடம் சென்று பரம்பரை உரிமைகள் கேட்டனர் ( எண்ணிக்கை / எண்ணாகமம் 27: 1-11 ) . மோசே தேவனிடத்தில் விண்ணப்பம் பண்ணி , அது அவர்களுக்குக் கொடுக்கப்பட்டது . இறந்தவர்களுக்கு நெருக்கமான உறவுகள்  அல்லது ஆண் வாரிசுகள் இல்லாத போது யூத பெண்களுக்கு சொத்துரிமை உண்டு . இது இந்நாள் வரையிலும் நடைமுறையில் உள்ளது .


</doc>
<doc id="404927" url="https://ta.wikipedia.org/wiki?curid=404927" title="கெற்றூரா">
கெற்றூரா

கேத்தூராள் ஆபிரகாமின் துணைவி மற்றும் மனைவி ஆவார். ஆதியாகமத்தின் புத்தகத்தின்படி ஆபிரகாம் தனது முதல் மனைவி சாராள் இறந்த பிறகு கேத்தூராளை மணந்தார். இவர்களுக்கு 6 புதல்வர்கள் இருந்தனர்.


</doc>
<doc id="404931" url="https://ta.wikipedia.org/wiki?curid=404931" title="தாமசு யங் (அறிவியலாளர்)">
தாமசு யங் (அறிவியலாளர்)

தாமசு யங் (Thomas Young) (13 சூன் 1773 – 10 மே 1829) ஒரு பிரித்தானிய பல்துறை அறிஞர் மற்றும் மருத்துவர் ஆவார். யங் அறிவியல் துறையில் பார்வை, ஒளி, திண்ம இயற்பியல், ஆற்றல், உடலியங்கியல், மொழி மற்றும் இசை ஒத்திசைவு தொடர்பாக தனது குறிப்பிடத்தக்க பங்களிப்பைச் செய்துள்ளார்.  

அவர் எகிப்திய படுகைத்தளக்குறியீடுகளில் (குறிப்பாக ரோசெட்டாக் கல்லில்) ஜீன் பிரான்கோயிசு இவருடைய பணியை விரிவாக்கம் செய்வதற்கு முன்னதாகவே, உள்ளுணர்வின்படியான, அசலான, பல புதுமைகளைச் செய்துள்ளார். இவர் வில்லியம் எர்செல், எரமான் வான் எல்ம்ஹோல்ட்சு, ஜேம்ஸ் கிளார்க் மேக்ஸ்வெல், மற்றும் ஆல்பர்ட் ஐன்ஸ்டைன் ஆகியோரால் குறிப்பிடப்படுகிறார். "அனைத்தையும் அறிந்திருந்த கடைசி மனிதர்" என யங் குறிப்பிடப்படுகிறார்.

இங்கிலாந்தின் சாமர்செட்டிலுள்ள மில்வெர்டனில் நண்பர் கழகக் கோட்பாட்டை பின்பற்றுபவர்களின் குடும்பமொன்றில் 1773 ஆம் ஆண்டில் பிறந்தார். இவர் குடும்பத்தில் பிறந்த பத்து குழந்தைகளில் மூத்த குழந்தை இவரேயாவார். தனது பதினானகாம் வயதில் யங் கிரேக்கம் மற்றும் இலத்தீன் மொழிகளைக் கற்றார். பிரெஞ்சு, இத்தாலி, ஹெப்ரூ, செருமானியம், அராமைக், சிரியாக், சமாரிடன், அராபியம், பெர்சியன், துருக்கி, அமாரிக் ஆகிய மொழிகளுடன் நன்கு பழக்கப்பட்டவரானார்.
1792 ஆம் ஆண்டில், யங் இலண்டனில் புனித பார்த்தோலோமீவ் மருத்துவமனையில் மருத்துவம் பயிலத் தொடங்கினார். 1794 ஆம் ஆண்டில், எடின்பெர்க் மருத்துவக் கல்லூரிக்கும், பின்னர், ஓராண்டு கழித்து, செருமனி, சாக்சோனி, காட்டிங்கன் பல்கலைக்கழகத்திற்கும் சென்றார். அங்கு, அவர் 1796 ஆம் ஆண்டில் மருத்துவப் பட்டத்தைப் பெற்றார்.1797 ஆம் ஆண்டில் அவர் கேம்பிரிட்ஜ் இம்மானுவேல் கல்லூாரிக்குச் சென்றார்.

அதே வருடத்தில் அவர் தனது பெரிய மாமா ரிச்சர்டு பிராக்லெஸ்பியின் தோட்டத்தை மரபுவழியாக உரிமையாகப் பெற்றார். அது அவரை பொருளாதாரரீதியாக சார்புத்தன்மையிலிருந்து விடுவித்தது. 1799 ஆம் ஆண்டில் அவர் தனது 48 வயதில் இலண்டன் வெல்பெக் தெருவில் தன்னை ஒரு மருத்துவராக நிறுவினார். யங் தனது பல கல்விசார்ந்த கட்டுரைகளை மருத்துவராகவுள்ள தனது புகழை காப்பாற்றிக்கொள்ளும் பொருட்டு பெயரின்றியே வெளியிட்டார்.

1801 ஆம் ஆண்டில், யங் இயற்கை தத்துவத்தில், முக்கியமாக இயற்பியல் துறையில் இராயல் நிறுவனத்தில் பேராசிரியராக நியமிக்கப்பட்டார். இரண்டு ஆண்டுகளில், 91 விரிவுரைகளை ஆற்றி முடித்தார். 1802 ஆம் ஆண்டில், இராயல் சொசைட்டியின் வெளிநாட்டு செயலாளராக நியமிக்கப்பட்டார். இவர் 1794 ஆம் ஆண்டில், சக ஆய்வாளராகத் தேர்ந்தெடுக்கபபட்டார்.தனது மருத்துவப்பணி பாதிக்கப்பட்டு விடக் கூடாதென்பதற்காக, 1803 ஆம் ஆண்டில் தனது பேராசிரியர் பதவியை  துறந்தார். 1807 ஆம் ஆண்டு இவரது விரிவுரைகள் "இயற்கை தத்துவத்தில் விரிவுரைகள்" என்ற தலைப்பில் பின்னர் வரவிருக்கும் கோட்பாடுகள் குறித்து முன் கருத்துகளுடன் தொகுத்து வெளியிடப்பட்டது. 1811 ஆம் ஆண்டில் யங் புனித ஜார்ஜ் மருத்துவமனையில் மருத்துவரானார். 1814 ஆம் ஆண்டில்  இலண்டனை ஒளியூட்ட பயன்படுத்தப்பட்ட வாயு விளக்குகளின் அபாயங்களைப பற்றி ஆராய்வதற்காக நியமிக்கப்பட்ட குழுவின் தலைவராகப் பணியாற்றினார். 1816 ஆம் ஆண்டில் வினாடியின் துல்லியமான காலத்தை (வினாடி ஊசல்) உறுதிப்படுத்துவதற்காக அமைக்கப்பட்ட ஆணையத்தின் செயலாளரானார்.


</doc>
<doc id="404935" url="https://ta.wikipedia.org/wiki?curid=404935" title="உரோமனெசுக் கலை">
உரோமனெசுக் கலை

ரோமனெசுக் கலை (Romanesque art) என்பது, ஏறத்தாழ கிபி 1000 தொடக்கம், 12 ஆம் நூற்றாண்டில் அல்லது அதற்குச் சற்றுப் பின் கோதிக் பாணியின் எழுச்சி வரை ஐரோப்பாவில் நிலவிய கலைப்பாணி ஆகும். இதற்கு முன்னிருந்த காலப்பகுதி முன்-ரோமனெசுக் காலம் எனப்படுகின்றது. இப்பெயர் 19 ஆம் நூற்றாண்டுக் கலை வரலாற்றாளர்களால் கட்டிடக்கலை தொடர்பில் முதலில் பயன்படுத்தப்பட்டது. குறித்த கட்டிடக்கலைப் பாணி உரோமக் கட்டிடக்கலைப் பாணியின் பல அடிப்படை அம்சங்களைத் தன்னகத்தே கொண்டிருந்ததால் இப்பெயர் ஏற்பட்டது. வட்டவடிவ வளைவுகள், வில்வடிவ வளைகூரைகள், அரைவட்ட முகப்பு அமைப்பு, இலை அலங்காரம் என்பன இந்த அம்சங்களில் குறிப்பிடத் தக்கவை. ஆனால், இப்பாணியில் முற்றிலும் வேறான பல அம்சங்களும் அடங்கியிருந்தன. தெற்கு பிரான்சு, இசுப்பெயின், இத்தாலி போன்ற நாடுகளின் பாணியில் பிந்திய "அன்டிக்" காலக் கட்டிடக்கலையின் தொடர்ச்சி காணப்பட்டது. ஆனால் சிசிலி தொடக்கம் இசுக்கண்டினேவியா வரையான கத்தோலிக்க ஐரோப்பா முழுவதும் பரவிய முதல் பாணி ரோமனெசுக் பாணியே ஆகும். ரோமனெசுக் பாணியில், பைசண்டியக் கலையின் செல்வாக்கும், பிரித்தானியத் தீவுகளின் தீவுக்குரிய கலையின் செல்வாக்கும் காணப்படுகின்றன.

ரோமனெசுக்குக் கட்டிடக்கலைக்குப் புறம்பாக இக்காலப்பகுதியின் கலைப் பாணி சிற்பத்திலும் ஓவியத்திலும் மிக வலுவானதாகக் காணப்பட்டது. ஓவியத்தில் இக்காலப் பாணி பெரும்பாலும் பைசண்டியப் படிமவியல் மாதிரிகளை அடிப்படையாகக் கொண்ட தேவாலய ஓவியங்களாக இருந்தன. "கிறித்துவின் மாட்சிமை", "இறுதித் தீர்ப்பு" போன்றவற்றுடன் கிறித்துவின் வாழ்க்கையில் இருந்து பல காட்சிகளும் இவற்றுள் அடங்கின. விளக்கப்படங்களுடன் கூடிய கையெழுத்து ஆவணங்களைப் பொறுத்தவரை மிகக் கூடுதலான அலங்காரமானவை விவிலியமும், தாவீதின் தோத்திரப் பாடல் நூலுமாகும். இவற்றில் பல புதிய காட்சிகளைக் காட்டவேண்டி இருந்ததால் அவை தனித்துவம் வாய்ந்தவையாகக் காணப்பட்டன.

இந்தக் காலத்தில் ஐரோப்பா மிகவும் வளம் கொண்டதாக வளர்ச்சியடைந்தது. உயர் தரம் கொண்ட கலைகள், கரோலிங்கிய, ஒட்டோனியக் காலங்களைப்போல், அரச சபைகள், துறவிமடங்கள் ஆகியவற்றைக் கொண்ட குறுகிய வட்டத்துக்குள் அடங்கியிருக்கவில்லை. யாத்திரைகளுக்கான பாதைகளில் இருந்த நகரங்களின் தேவாலயங்களும், சிறிய நகரங்களிலும், ஊர்களிலும் இருந்த பல தேவாலயங்களும் உயர்தரம் வாய்ந்த அலங்காரங்களைக் கொண்டிருந்தன. பேராலயங்களும், பெரு நகரத் தேவாலயங்களும் பிற்காலத்தில் திருத்தங்களுக்கும் மீள் கட்டுமானங்களுக்கும் உட்பட்டன. ஆனால், உரோமனெசுக் காலத்தைச் சேர்ந்தவையாக இன்றும் நிலைத்திருப்பவை பெரும்பாலும் முன் குறிப்பிட்ட சிறிய தேவாலயங்களே.

உரோமப் பேரரசின் வீழ்ச்சியுடன் கல்லில் பெரிய ஆக்கங்களைச் செதுக்கும் மரபும் வெங்களத்தில் உருவங்களைச் செய்யும் மரபும் அழிந்து விட்டன. சில இயல்பளவு சிலைகள் சாந்தினால் செய்யப்பட்டன. ஆனால், தற்காலத்தில் அவை மிகவும் அரிதாகவே காணக்கிடைக்கின்றன. முன்-உரோமானெசுக் ஐரோப்பாவுக்கு உரிய மிகவும் அறியப்பட்டதும், இன்றுவரை நிலைத்திருப்பதுமான பெரிய அளவு சிற்பவேலை ஆளளவு இயேசுவின் உருவத்தைக் கொண்ட மரச் சிலுவை ஆகும். இது 960-965 காலப் பகுதியில் கொலோனின் பேராயர் கேரோவினால் செய்விக்கப்பட்டது. பிற்காலத்தில் பரவலாகப் பயன்பட்ட சிலுவையில் அறையப்பட்ட இயேசுவின் சிற்பத்தின் முதல் மாதிரி இதுவெனத் தெரிகின்றது. இது பின்னர் "சான்செல்" வளைவுக்குக் கீழேயுள்ள வளையில் பொருத்தப்பட்டு, 12 ஆம் நூற்றாண்டில் இருந்து கன்னி மரியாளினதும், நற்செய்தியாளர் யோனினதும் உருவங்கள் சிலுவைச் சிற்பத்தின் இரண்டு பக்கங்களிலும் பொருத்தப்பட்டன. 11 ஆம், 12 ஆம் நூற்றாண்டுகளில் உருவச் சிற்பங்களை உருவாக்குதல் மீண்டும் புத்துயிர் பெற்றதுடன், கட்டிடக்கலைச் சிற்பங்கள் பிந்திய உரோமனெசுக் காலத்தின் அடையாளமாகவும் விளங்கின.


</doc>
<doc id="404946" url="https://ta.wikipedia.org/wiki?curid=404946" title="பி. டி. பர்னம்">
பி. டி. பர்னம்

பைனியசு டெய்லர் பர்னம் ("Phineas Taylor Barnum", சூலை 5, 1810 – ஏப்ரல் 7, 1891) அமெரிக்க காட்சிச்சாலை உரிமையாளரும் அரசியல்வாதியும் வணிகரும் ஆவார். இவர் கொண்டாடப்படும் ஏமாற்றுக் காட்சிகளை ஊக்குவித்ததற்காகவும் பர்னம் & பெய்லி வட்டரங்கை (1871–2017) நிறுவியதற்காகவும் நினைவு கொள்ளப்படுகிறார். எழுத்தாளர், பதிப்பாளர், வள்ளல், அரசியல்வாதி என்ற பன்முகத் திறன் கொண்டிருந்தாலும் அவருடைய கூற்றுப்படி, "நான் தொழில்முறையாக ஒரு காட்சியாளர்...அனைத்துப் பிற முலாம்பூச்சும் என்னை வேறாக்காது". தனது தனிக் கொள்கை "தன் பேழைகளில் பணத்தை நிரப்புவதுதான்" எனவும் கூறியுள்ளார். "ஒவ்வொரு நிமிடமும் ஒரு ஏமாளி பிறக்கிறான்" என்ற புகழ்பெற்ற சொற்றொடர் பர்னமினுடையதாக குறிப்பிடப்படுகின்றது; ஆனால் இதனை அவர்தான் கூறியது என்பதற்கு எந்தச் சான்றும் இல்லை.

நியூயார்க் நகரத்தில் இரண்டு அமெரிக்க அருங்காட்சியகங்களை நிறுவினார்; பிராட்வேயில் ஒன்றும் ஆன் சாலையில் ஒன்றுமாக இருந்தன. 18ஆம் நூற்றாண்டில் நகர மன்றத்தில் வைக்கப்பட்டிருந்த இயற்கை வரலாறு பொருட்களை இந்த அருங்காட்சியகங்களில் வைத்திருந்தார். இங்கு "பிஜி மெர்மெய்டு" போன்ற சட்டத்திற்குட்பட்ட ஏமாற்றுக் காட்சிகளை நடத்தினார். இங்குதான் மிகக் குள்ளமான ஜெனரல் டாம் தம்பை காட்சிகளில் அறிமுகப்படுத்தினார். ஓபரா பாட்டுக்களைப் பாடி "சுவீடிய நைட்டிங்கேல்" எனப் பெயரெடுத்த ஜென்னி லின்டும் அமெரிக்காவில் இவரால் அறிமுகப்படுத்தப்பட்டவரே. பர்னமின் இரண்டாவது அருங்காட்சியகம் தீக்கிரையானபோது பர்னம் வட்டரங்கை நிறுவினார். இதில்தான் "ஜம்போ" எனப் பெயரிட்ட யானையைக் காட்சிப்படுத்தினார்.
பர்னம் கனெடிகட்டின் பெதல் நகரில் பிறந்தார். தனது இருபதாம் அகவையிலேயே சிறிய வணிகங்களை மேற்கொண்டு வந்தார். வாரமொருமுறை இதழையும் நடத்தி வந்தார். 1834இல் நியூயார்க் நகரத்திற்கு குடிபெயர்ந்தார். மனமகிழ் கலைகளில் ஈடுபாடு கொண்டு முதலில் பல்வகை நிகழ்ச்சிகள் கொண்ட "பர்னமின் அறிவியல் மற்றும் இசைக்கான பெருமேடை"யை நடத்தினார். இசுகட்டர் நடத்திவந்த அருங்காட்சியகத்தை விலைக்கு வாங்கி தனது பெயரில் நடத்தினார். இந்த அருங்காட்சியகத்தை மேடையாகக் கொண்டு பலவித ஏமாற்று வித்தைகள், ஆர்வத்தைக் களரும் பிஜி மெர்மெய்டு போன்ற காட்சிகளை அறிமுகப்படுத்தினார். In 1850இல் பாடகி ஜென்னி லின்டின் அமெரிக்க சுற்றுப்பயணத்தை ஒருங்கிணைத்தார். இதற்காக ஓரிரவிற்கு $1,000 வீதம் 150 இரவுக் காட்சிகளை நடத்தினார். 1850களில் தவறான முதலீடுகளால் பொருளியல்நிலை சரியத் தொடங்கியது. மோசடி வழக்குகளையும் பொதுமக்கள் ஏளனத்தையும் எதிர்கொண்டார். கடன்களிலிருந்து மீள அடக்கமான பேச்சுரைகளில் ஈடுபட்டார். அவரது அருங்காட்சியகத்தில் அமெரிக்காவில் முதன்முறையாக ஓர் மீன் காட்சியகம் சேர்க்கப்பட்டது. மெழுகுச்சிலை பகுதியை விரிவாக்கினார். நியூயார்க்கில் இருந்தபோது சர்வமயவாதத்தைத் தழுவினார். நியூயார்க் நகரின் நான்காவது சர்வமய சமூகத்தில் உறுப்பினரானார்.
பர்னம் கனெடிகட் சட்டமன்றத்திற்கு குடியரசுக் கட்சி வேட்பாளராக ஃபெயர்பீல்டிலிருந்து இருமுறை தேர்ந்தெடுக்கப்பட்டார். அடிமைத்தன ஒழிப்பு மற்றும் ஆபிரிக்க அமெரிக்கர்களுக்கு வாக்குரிமை வழங்குவதற்கான ஐக்கிய அமெரிக்க அரசியலமைப்பின் 13ஆவது திருத்தச் சட்டத்தை ஏற்பதற்காகக் கூடிய கனெடிகட் சட்டமன்றத்தில் பர்னம் பேசியபோது, ", 'கடவுள் உருவாக்கியதும் கிறித்து இறந்ததுமான' மாந்த உயிரை அற்பமாக எண்ணக்கூடாது. அது எந்த சீனர், துருக்கியர், அரபு, அல்லது ஆட்டென்டாட் உடலில் குடியிருந்தாலும் அது இன்னமும் அழிவில்லா ஆவியாகும்".என்றார். 1875இல் கனெடிகட்டின் பிரிட்ஜ்போர்ட்டின் நகரத் தந்தையாக தேர்ந்தெடுக்கப்பட்டார்; நகரத்தின் குடியீர் வழங்கல், சாலைகளுக்கு எரிவளி விளக்குகள் போன்ற கட்டமைப்புகளை மேம்படுத்தியதோடன்றி மது, பால்வினைத் தொழில் சட்டங்களையும் செயல்படுத்தினார். 1878இல் நிறுவப்பட்ட பிரிட்ஜ்போர்ட் மருத்துவமனை உருவாக்கத்தில் முக்கியப் பங்காற்றினார். அவரே அதன் முதல் தலைவராகவும் பொறுப்பாற்றினார்.

பர்னம் 1891இல் தமது வீட்டில் பக்கவாத தாக்கத்தால் இறந்தார். பிரிட்ஜ்போர்ட்டில் அவரே வடிவமைத்திருந்த மவுன்டன் குரோவ் கல்லறைத் தோட்டத்தில் நல்லடக்கம் செய்யப்பட்டார்.



</doc>
<doc id="404952" url="https://ta.wikipedia.org/wiki?curid=404952" title="மனித மூலதனம்">
மனித மூலதனம்

மனித மூலதனம் என்ற சொல், கேரி பெக்கர் என்ற பொருளாதார நிபுணர் மற்றும் சிகாகோ பல்கலைக் கழகத்திலிருந்து பொருளாதாரத்திற்கான நோபல் பரிசைப் பெற்ற இவரால் பிரபலப்படுத்தப்பட்டது. மேலும் ஜேக்கப் மினெர் என்ற அறிஞர், மனித மூலதனம் பற்றி இவ்வாறு கூறுகிறார்; அறிவு, பழக்கம், சமூக மற்றும் ஆளுமை பண்புகள், படைப்பாற்றல் உட்பட, பொருளாதார மதிப்பை உற்பத்தி செய்வதற்கு உழைக்கும் நபர்களின் திறனை உள்ளடக்கியது என்று குறிப்பிடுகிறார். வணிக நிர்வாகம் மற்றும் பெரும் பொருளாதாரத்தை நடைமுறைப்படுத்துவதில் மனித வள மேலாண்மையைப் பற்றிய ஆய்வுகள், மனித மூலதனத்திற்கு நெருக்கமான தொடர்புடையது. மனித மூலதனத்தின் ஆரம்பக் கருத்துகளின் சுவடுகள் 18ஆம் நூற்றாண்டின் ஆடம் சுமித்தோடு தொடர்புடையதாக இருக்கலாம் என்று நம்பப்படுகிறது. மனித மூலதனம் குறித்து தியாடர் சுலட்ஸ் அவர்களும் குறிப்பிடும் படியான கருத்துக்களை கூறியுள்ளார். 

சமீப கால இலக்கியத்தில், பணி-குறிப்பிட்ட மனித மூலதனத்தின் புதிய கருத்து 2004 ஆம் ஆண்டில் MIT சார்ந்த பொருளாதார நிபுணரான ராபர்ட் ஜிப்பான் மற்றும் மைக்கேல் வால்ட்மேன், மைக்கேல் வால்ட்மேன், கார்னெல் சார்ந்த ஒரு பொருளாதார நிபுணர் ஆகியோரால் உருவாக்கப்பட்டது. பல சந்தர்ப்பங்களில், மனித மூலதனம் பணியின் தன்மைக்கு (அல்லது பணிக்காகத் தேவையான திறன்கள்) குறிப்பிட்டதாகக் கருதப்படுகிறது, பணிக்காக மனித மூலதனத்தை மாற்றுவதற்கான தேவைகள் பல நிறுவனங்களுக்கு மதிப்புமிக்கதாக உள்ளது. வேலைவாய்ப்பு, ஊதிய இயக்கவியல், போட்டிகள், நிறுவனங்களுக்குள் பதவி உயர்வு இயக்கவியல் போன்றவற்றில் இந்த கருத்து பயன்படுத்தப்படலாம்.


</doc>
<doc id="404958" url="https://ta.wikipedia.org/wiki?curid=404958" title="நீலப் பையன்">
நீலப் பையன்

நீலப் பையன் (The Blue Boy) என்பது, "தாமசு கெயின்சுபரோ" என்பவரால் வரையப்பட்ட, நீல உடை அணிந்த ஒரு பையனைக் காட்டும் முழு அளவு ஓவியம். இது எண்ணெய் வண்ணத்தில் வரையப்பட்டுள்ள இது தற்போது கலிபோர்னியாவின் சான் மரீனோவில் உள்ள அன்டிங்டன் (Huntington) நூலகத்தில் உள்ளது. கெயின்சுபரோவின் மிகப் பிரபலமான ஆக்கமான இது, செல்வந்தரான வன்பொருள் வணிகர் ஒருவரின் மகனான யொனதன் புட்டால் (1752-1805) என்பவனின் படம் எனச் சொல்லப்பட்டாலும், இதை எவரும் ஐயத்துக்கு இடமின்றி நிறுவவில்லை. ஒரு தோற்றப் படமாக இருக்கும் அதேவேளை இது ஒரு வரலாற்று ஆடை ஆய்வும் ஆகும். 17 ஆம் நூற்றாண்டு உடையணிந்து காணப்படும் இச் சிறுவனின் படம் பெயர் பெற்ற ஓவியரான அந்தனி வான் டைக் என்பவருக்கு கெயின்சுபரோவின் அஞ்சலி எனக் கருதப்படுகிறது. இவ்வோவியம் வரையப்பட்ட துணியில் ஏற்கெனவே ஏதோ ஒன்று வரையப்பட்டிருந்து அதன் மேலேயே "நீலப் பையன்" ஓவியத்தை ஓவியர் வரைந்துள்ளார். படம் ஏறத்தாழ ஒரு முழு அளவுப் படம் ஆகும். இது 48 அங்குல (1,200 மிமீ) அகலமும், 70 அங்குல (1,800 மிமீ) உயரமும் கொண்டது. கெயின்சுபரோவின் போட்டியாளரான சர் யோசுவா ரேனால்ட்சு என்பவரின் ஆலோசனைக்குப் பதிலாகவே இந்த ஓவியத்தை அவர் வரைந்ததாகச் சொல்லப்படுகிறது.

1796 ஆம் ஆண்டில் தனது நொடிப்புநிலையை அறிவிக்கும் வரை இவ்வோவியம் யொனதன் புட்டாலின் உடைமையாக இருந்தது. இதை முதலில் அரசியல்வாதியான யோன் நெசுபிட் வாங்கினார். பின்னர் இதைத் தோற்றப்பட ஓவியர் யோன் ஆப்னர் (John Hoppner) வாங்கினார். 1809 ஆம் ஆண்டளவில் "நீலப் பையன்" ஓவியம் ஏர்ள் குரொசுவீனரின் சேகரிப்பில் இருந்தது. பல ஆண்டுகள் இவரது வாரிசுகளிடம் இருந்த இவ்வோவியத்தை 1921 ஆம் ஆண்டு வெஸ்ட்மின்ஸ்டர் டியூக், வணிகர் யோசேப் டுவீன் என்பவருக்கு விற்றார். பிரித்தானிய நிறுவனம், அரச அக்கடமி போன்ற பல்வேறு இடங்களில் இடம்பெற்ற கண்காட்சிகளில் பொதுமக்கள் பார்வைக்கு வைக்கப்பட்டதைத் தொடர்ந்து, ஓவியத்தின் அச்சுப் படிகள் மிகவும் பிரபலமாயின. 

இந்த ஓவியத்தால் தூண்டப்பட்ட செருமன் திரைப்படத் தயாரிப்பாளர் பிரெட்ரிக் வில்லியம் முர்னோ (Friedrich Wilhelm Murnau) தனது முதல் படத்தை Knabe in Blau (நீல உடைப் பையன்) என்ற பெயரில் தயாரித்தார். இது பின்னர் அமெரிக்கத் தொடர்வண்டிப்பாதை முன்னோடியான என்றி எட்வார்ட்சு அன்டிங்டன் என்பவருக்கு $728,800 (£182,200) விலைக்கு விற்கப்பட்டது. இது பிரித்தானியாவில் எதிப்பலையை உருவாக்கியது. இதுவே அக்காலத்தில் ஓவியம் ஒன்றுக்குக் கிடைத்த ஆகக் கூடிய விலை எனச் சொல்லப்படுகிறது. ஆனால், 1921 நவம்பர் 11 ஆம் தேதியிட்ட "நியூயார்க் டைம்சு" செய்தித் தாளின்படி வாங்கிய விலை $640,000 ஆகும் இது, 2014 ஆம் ஆண்டு மதிப்பில் 8.5 மில்லியன் அமெரிக்க டாலருக்குச் சமம். 1922 இல் இது கலிபோர்னியாவுக்குச் செல்லுமுன், இவ்வோவியம் தேசியக் காட்சியகத்தில் காட்சிக்கு வைக்கப்பட்டிருந்தபோது 90,000 பேர்கள் இதனைப் பார்வையிட்டனர். காட்சிக் கூடத்தின் பணிப்பாளர் சார்லசு ஓம்சு (Charles Holmes) இவ்வோவியத்துக்குப் பிரியாவிடை அளிக்கும் வகையில் அதன் பின் பக்கத்தில் "Au Revoir" (மீண்டும் சந்திப்போம்) என எழுதி, "C.H." எனக் கையொப்பம் இட்டுள்ளார்.

இந்த ஓவியத்தால் "பாப்" இசைக் கலைஞர் ராபர்ட் ரவுசன்பர்க் ஓவியத்தின்பால் கவரப்பட்டார். "நீலப் பையன்" ஓவியம் பெரும்பாலும், அன்டிங்டன் நூலகத்தில் அதற்கு முன்னால் வைக்கப்பட்டுள்ள தாமசு லாரன்சின் "பிங்கி" என்னும் ஓவியத்துடன் இணையாகப் பார்க்கப்படுகின்றது.


</doc>
<doc id="404963" url="https://ta.wikipedia.org/wiki?curid=404963" title="தெகாபோ ஏரி">
தெகாபோ ஏரி

தெகாபோ ஏரியானது நியூசீலாந்தின் மக்கென்சீ மாவட்டத்தில் உள்ள அழகிய ஏரியாகும். ஏரிக்கரையில் அமைந்திருக்கும் நல்ல சமாரியன் தேவாலயமும் கோடையில் வளரும் லூபின் மலர்களும் தனித்துவமான அழகை உடையவை. 

நியூசிலாந்தின் மிக அழகிய களை என வர்ணிக்கப்படும் ரசல் லூபின்ஸ் (Russell Lupins) 1930 களில் மக்கென்சீ மாவட்டக் (Mackenzie District) குடியேறிகளால் நியூசிலாந்துக்கு அறிமுகப்படுத்தப் பட்டு, இன்று தென்தீவெங்கணும் பரந்து வளரும் செடியினமாக‌ உருவெடுத்துள்ளது. 

கோடை காலத்தில் பூத்துக் குலுங்கும் இக்களையின் வனப்பு, வருடாந்தம் எண்ணிலடங்காச் சுற்றுலாப் பயணிகளை தெகாபோ ஏரிக்கரைக்கு  ஈர்க்கின்றது. எனினும், தாயகத்து இயற்கைச் சம‌நிலைக்குக் குந்தகம் விளைவிக்கும் இச்செடியின் பரம்பலைக் கட்டுப்படுத்தும் நடவடிக்கைகளை, பேணுகைத் திணைக்களம் (Department of Conservation) மேற்கொண்டு வருகின்றது. 

1950களில் தீவினை மேலும் எழிலூட்டுங்கால்,  மக்கென்சீ மாவட்டச் சாலையோரங்களிலும், தரிசுநிலங்களிலும் லூபின் விதைகளைத் தூவிய கொன்னீ ஸ்கொட் என்ற பெண் இன்றும் லூபின் பெண்மணி என நினைவுகூரப் படுகிறார். (Connie Scott - The Lupin Lady)

</doc>
<doc id="404966" url="https://ta.wikipedia.org/wiki?curid=404966" title="எகிப்து தேசிய காற்பந்து அணி">
எகிப்து தேசிய காற்பந்து அணி

எகிப்து தேசிய காற்பந்து அணி ("Egypt national football team", ), பன்னாட்டுக் கால்பந்துப் போட்டிகளில் எகிப்து நாட்டின் சார்பாகப் பங்கேற்கும் கால்பந்து அணியாகும். இதனை, எகிப்தியக் கால்பந்துச் சங்கம் நிர்வகிக்கிறது. 1921 ஆம் ஆண்டில் இச்சங்கம் உருவானது. இவ்வணி ஆரம்ப காலம் தொட்டு கெய்ரோ பன்னாட்டு அரங்கில் தனது உள்ளக விளையாட்டுகளை நடத்தியது. ஆனால் 2012 முதல் அலெக்சாந்திரியாவில் உள்ள போர்க் எல் அராப் அரங்கில் பெரும்பான்மையான போட்டிகளை நடத்துகிறது.

எகிப்து ஆப்பிரிக்க நாடுகளின் கோப்பையை ஏழு முறை வென்றுள்ளது. அத்துடன் பிஃபா உலகத் தரவரிசையில் ஒன்பதாவது நிலையிலும் வந்துள்ளது. ஆப்பிரிக்க நாடுகளில் உலகின் முதல் 10 அணிகளில் இடம்பிடித்த மூன்று ஆப்பிரிக்க நாடுகளில் எகிப்தும் ஒன்றாகும். இருந்தாலும், உலக்க்கோப்பை போட்டிகளில் எகிப்து இதுவரை இரண்டு தடவைகளே விளையாடியுள்ளது. (1934, 1990), இவ்விரு தடவைகளிலும் எப்போட்டியிலும் வெற்றியடையவில்லை.

2017 ஆப்பிரிக்கக் கோப்பையில் எகிப்து இறுதிப் போட்டியில் கமரூன் அணியுடன் விளையாடித் தோற்று இரண்டாம் நிலைக்கு வந்தது. இச்சுப்புப் போட்டியின் மூலம் எகிப்து 2017 பிஃபா உலகத் தரவரிசையில் 60 இல் இருந்து 19-ஆம் நிலைக்கு முன்னேறியது.

2017 அக்டோபர் 8 இல் எகிப்து 28 ஆண்டுகளின் பின்னர் 2018 உலகக் கோப்பையில் விளையாடத் தகுதி பெற்றது.



</doc>
<doc id="404967" url="https://ta.wikipedia.org/wiki?curid=404967" title="மதராஸ் மனதே">
மதராஸ் மனதே

மதராஸ் மனதே (Madras Manade) (தமிழில் பொருள்: சென்னை நமதே) என்பது சென்னை மாநிலத்தில் இருந்து தெலுங்கு மக்கள் வாழும் பகுதிகளைப் பிரித்து ஆந்திர மாநிலத்தை உருவாக்கவேண்டும் என்ற போராட்டம் நிகழ்ந்த காலத்தில், சென்னையில் வாழ்ந்த தெலுங்கு மக்கள் சென்னையைப் புதியதாக உருவாகும் ஆந்திரத்தின் தலைநகராக்கவேண்டும் என்ற கோரிக்கையுடன் முழங்கிய முழக்கமாகும்.

தெலுங்கர்களுக்கான தனிமாநிலக் கோரிக்கையானது 1913 முதல் (அதற்கும் முன்னதாகவே இருக்கலாம்) எழுப்பப்பட்டு வந்தது என்றாலும், 1940 கள் மற்றும் 1950 களில் அதன் வீச்சும் வேகமும் அதிகரித்தது. இந்தக் கோரிக்கையை வலியுறுத்தத் தொடர் போராட்டங்களைத் தெலுங்கு தலைவர்களான  த. பிரகாசம், தென்னெட்டி விசுவநாதம், புலுசு சாம்பமூர்த்தி, பிஜவாடா கோபால ரெட்டி, நீலம் சஞ்சீவ ரெட்டி, கந்துகூரி வீரேசலிங்கம் பந்துலு, போகராஜு பட்டாபி சீராராமையா போன்ற தலைவர்கள் நடத்தினர். இந்த முயற்சிகள் வெற்றியடையவில்லை. இதன்பிறகு அவர்கள் 'மதராஸ் மனதே'  (మద్రాసు మనదే, "Madras is ours") என்ற முழக்கத்தைப் பிரபலப்படுத்தினர். இதையடுத்து தமிழர்கள் சென்னையை தெலுங்கர்களுக்கு அளிப்பதை எதிர்த்தனர.

ஜே. வி. பி குழு என்பது அந்தக் குழுவின் உறுப்பினர்களான ஜவகர்லால் நேரு, வல்லபாய் பட்டேல், போகராஜு பட்டாபி சீதாராம்யா ஆகியோரால் அப்பெயரைப் பெற்றது. இக்குழுவானது கூடி ஆலோசித்து  1949 ஏப்ரல் மாதத்தில் இந்திய தேசிய காங்கிரசின் பணிக்குழுவிடம் தன் அறிக்கையை அளித்தது. அதில் மொழிவழி மாகாணங்களை உருவாக்குவதைத் தள்ளிப்போட வேண்டும் என்று பரிந்துரைத்தது. மேலும் அதன் பரிந்துரையில் ஆந்திரப் பிரதேசத்தை சிறிது காலத்துக்குப் பிறகு அமைக்கலாம் என்றாலும் சென்னையைத் தங்களுக்கு வேண்டும் என்ற கோரிக்கையைக் கைவிட வேண்டும் என்றது.  தெலுங்கர்கள் தங்கள் கோரிக்கைகளைக் கைவிட தயாராக இல்லாததால் இந்த அறிக்கை வன்முறைக்கு வித்திட்டது. தெலுங்கு தலைவர்கள் இரண்டு திட்டங்களை முன்வைத்தனர். அதில் ஒன்று சென்னையை ஆந்திரா மற்றும் சென்னை மாநிலத்திற்கான பொதுவான தலைநகராக்குவது; இன்னொன்று கூவம் ஆற்றை எல்லையாகக் கொண்டு ஆற்றின் வடக்கில் உள்ள சென்னை நகர் பகுதியை ஆந்திரத்துக்கும் தெற்கில் உள்ள பகுதியை சென்னை மாநிலத்தும் என இரண்டாக பிரிக்கலாம் என்ற பரிந்துரையை வைத்தனர். இந்த திட்டங்களுக்கு தமிழகத் தலைவர்களைச் சம்மதிக்கவைக்க இந்திய ஒன்றிய அரசால் இயலவில்லை. அப்போது சென்னை மாகாணத்தின் முதலமைச்சராக இருந்த சி. ராஜகோபாலாச்சாரி, ஆந்திர மாநிலத்திற்குச் சென்னை செல்வதை ஆதரிக்கவில்லை. தமிழ் மக்களின் சார்பாக  போராடிய தமிழரசுக் கழகத் தலைவரான ம. பொ. சி தெலுங்கர்களின் கோரிக்கையை எதிர்த்துப் போராடினார். அவர் "தலை கொடுத்தேனும் தலைநகரைக் காப்போம், வேங்கடத்தை விடமாட்டோம்" ஆகிய முழக்கங்களை எழுப்பினார்.

இந்தக் கட்டத்தில் சுதந்திர போராட்ட வீரரான  பொட்டி சிறீராமுலு, சென்னை நகரத்தை உள்ளடக்கிய ஆந்திரப் மாநிலப் பிரிவினைக் கோரிக்கைக்காக, சென்னையில் சாகும்வரை உண்ணாவிரதம் மேற்கொண்டார். அவரை ம. பொ. சிவஞானம் சந்தித்தார். அப்போது தெலுங்கரான பிரகாசம், ராமுலுவின் உயிரைக்காக்க உதவுங்கள் என்றார். ஆனால், சென்னை இல்லாத ஆந்திராவைப் பிரிக்கக் கோரினால், தாமும், தன் தமிழரசு கழகமும் உதவுவதாக மா.பொ.சி. தெரிவித்தார். ராமுலுவின் உண்ணாநோன்பு தொடர்ந்தது. இறுதியில் அவர் இறந்தார். இதைத் தொடர்ந்து தெலுங்கு மாவட்டங்களில் கலவரம் பரவியது. இதையடுத்து, தெலுங்கர்கள் பெரும்பான்மையாக வாழும் பதினாறு மாவட்டங்கள் மற்றும் பெல்லாரி மாவட்டத்தின் மூன்று வட்டங்களைக் கொண்டு ஆந்திராவை ஒன்றிய அரசு உருவாக்கியது.  தெலுங்குத் தலைவர்கள் சென்னை நகர்  மீது தங்கள் உரிமை கோரலைக் கைவிட ஒப்புக்கொண்டதையடுத்து, புதிய மாநிலத்தின் தலைநகராக கர்னூல் மாறியது. புதிய மாநிலமானது 1953 அக்டோபர் 1  அன்று உருவானது.


</doc>
<doc id="404968" url="https://ta.wikipedia.org/wiki?curid=404968" title="உருவ வழிபாடு">
உருவ வழிபாடு

உருவ வழிபாடு (Idolatry) என்பது சிலை அல்லது படிமம் போன்ற இயற்பிய வடிவத்தின் ஊடாக இறைவனை வணங்குவது ஆகும். கிறித்தவம், இசுலாம், யூத மதம் போன்ற ஆபிரகாமிய மதங்களில் உருவங்களை வழிபடுவது, கடவுள் எனக் கருதிக்கொண்டு கடவுள் அல்லாத ஒன்றை வழிபடுவதைக் குறிக்கும். மேற்குறிப்பிட்ட மதங்களிலும், ஒரு கடவுட் கொள்கையுடைய பிற மதங்களிலும் உருவ வழிபாடு பொய்க் கடவுள்களை வணங்குவது எனக் கருதி அது தடைசெய்யப்பட்டுள்ளது. இந்து சமயம், புத்த சமயம், சமண சமயம் போன்ற இறைக் கொள்கையைப் பின்பற்றுவனவும், பின்பற்றாதனவுமான இந்தியச் சமயங்கள் உருவங்களை இறைவனாக அன்றி இறைவனுக்குக் குறியீடாகக் கொள்கின்றன, அல்லது அவை ஆன்மீகக் கருத்துக்களின் குறியீடுகள் எனக் கொள்ளப்படுகின்றன, அல்லது இறைத்தன்மையை உள்ளடக்கி இருக்கும் ஒன்றாகக் கருதுகின்றன. அத்துடன் அவை ஆன்மீகச் செயற்பாடுகளைக் குவியப்படுத்துவதற்கும் வணங்குவதற்குமான கருவியாகவும் தொழிற்படுகின்றன. பண்டைய எகிப்து, கிரீசு, உரோம், ஆப்பிரிக்கா, ஆசியா, அமெரிக்காக்கள் ஆகியவற்றின் மரபுவழிச் சமயங்களில் சிலை அல்லது படிமங்களுக்குப் புனிதத்தன்மை கொடுப்பது பொதுவான வழக்காக இருந்துள்ளது. இவை அவர்களுக்கு வேறுபட்ட பொருள்களையும், முக்கியத்துவத்தையும் கொடுப்பனவாக இருந்தன. 

சிலைகளை அல்லது படிமங்களை சமயக் கருத்துக்களின் வெளிப்பாடாகப் பயன்படுத்தல், அவற்றுக்குப் புனிதத்தன்மை கொடுத்தல், அவற்றை வணங்குதல் போன்றவற்றை எதிர்க்கும் கொள்கையை "உருவ எதிர்ப்புக் கொள்கை" (aniconism) என்பர். அதேவேளை வணக்கத்துக்கான சிலைகள், படிமங்கள் போன்றவற்றை அழிக்கும் கொள்கை "உருவ அழிப்புக் கொள்கை" (iconoclasm) எனப்படும். இக்கொள்கைகள் நீண்டகாலமாகவே உருவ வணக்கத்தை எதிர்ப்பவர்களுக்கும், உருவ வணக்கத்தை ஏற்றுக் கொள்பவர்களுக்கும் இடையே வன்முறைகளுக்குக் காரணமாக இருந்துள்ளன. ஆபிரகாமிய மதங்களிடையே உருவ வழிபாடு என்பதன் வரைவிலக்கணம் சர்ச்சைக்கு உரிய ஒன்றாக விளங்கியுள்ளது. சில ஆபிரகாமிய மதத்தவர், கிறித்தவர்கள் சிலுவையைப் பயன்படுத்து முறையும், தேவாலயங்களில் மேரி மாதாவின் சிலையின் பயன்பாடும் உருவ வழிபாட்டின் ஒரு வடிவம் என்கின்றனர். 

மதங்களின் வரலாற்றில் உருவ வழிபாடு குறித்த குற்றச்சாட்டுகளும், மறுப்புக்களும் நிரம்பியுள்ளன. இக்குற்றச்சாட்டுகள் சிலைகளுக்கும் படிமங்களுக்கும் இறைவன் தொடர்பான குறியீட்டுத் தன்மை கொடுப்பதைத் தவிர்க்க வேண்டும் என்ற கருத்தின் அடிப்படையிலானவை. மாற்றாக, உருவ வழிபாடு குறித்த விடயம் வேறு வேறான மதங்களுக்கு இடையிலும், ஒரே மதத்தின் வெவ்வேறு பிரிவுகளுக்கு இடையிலும் கருத்து வேறுபாட்டுக்கான மூலமாக உள்ளது. தங்களுடைய மதச் செயற்பாடுகளில் உருவங்கள் பொருள் பொதிந்த அடையாளங்களாக இருப்பதாகக் கொள்ளும் சிலர், அடுத்தவருடைய மதத்தில் உருவவழிபாட்டை ஏற்றுக் கொள்ளாது இருப்பதையும் காணலாம்.

வீனசு எனக்கருதப்படும் மிகப் பழைய சிற்றுருவங்கள் மேல் பழைய கற்காலத்தைச் சேர்ந்தவையாகக் கருதப்படுகின்றன. ஏஜிய கடற் பகுதியில் உள்ள தீவுகளில் மேற்கொள்ளப்பட்ட தொல்லியல் ஆய்வுகளில் புதிய கற்காலத்துக்குரிய கிமு மூன்றாம், நாலாம் ஆயிரவாண்டுக் காலத்தின் சைக்கிளாடியப் பண்பாட்டுக்குரிய உருவங்கள் கிடைத்துள்ளன. கிமு மூன்றாம் ஆயிரவாண்டுக் காலத்தைச் சேர்ந்த வணங்கும் நிலையில் உள்ள உருவங்கள் சிந்துவெளி நாகரிகக் களங்களில் கிடைத்துள்ளன. இவற்றுக்கு மிகவும் முந்திய, உலகின் பல பகுதிகளிலும் காணப்படும் பாறை ஓவியங்கள், சிக்கல்தன்மை கொண்ட உருவங்களை மனிதர்கள் உருவாக்கியிருந்ததைக் காட்டுகின்றன. எனினும், இவ்வுருவங்களின் பயன்பாடுகளை விளக்கும் எழுத்துமூல ஆவணங்கள் இல்லாமையால், அவற்றுக்குச் சமய நம்பிக்கைகளுடன் தொடர்புகள் உள்ளனவா என்பதையோ, வேறு பொருள்கள் அல்லது விளையாடுவதற்கான பொருட்கள் போன்ற பிற பயன்கள் உள்ளனவா என்பதையோ தெளிவாகக் கூறமுடியாது உள்ளது.


</doc>
<doc id="404970" url="https://ta.wikipedia.org/wiki?curid=404970" title="மொரோக்கோ தேசிய காற்பந்து அணி">
மொரோக்கோ தேசிய காற்பந்து அணி

மொரோக்கோ தேசிய காற்பந்து அணி ("Morocco national football team") மொரோக்கோவின் கால்பந்து அணியாகும்.

மொரோக்கோ அணி 1976 ஆம் ஆண்டில் ஆப்பிரிக்க நாடுகளின் கோப்பையை வென்றது. உலகக் கோப்பையில் குழுநிலைப் போட்டி ஒன்றில் வென்ற முதலாவது ஆப்பிரிக்க அணி மொரோக்கோ அணியாகும். இச்சாதனையை இவ்வணி 1986 இல் நிகழ்த்தியது. இப்போட்டியில் போலந்து, இங்கிலாந்து அணிகளுக்கு முன்னதாக, போர்த்துகல் அணி வந்தது. இரண்டாம் சுற்றுக்குத் தெரிவான முதலாவது ஆப்பிரிக்க அணி இதுவாகும். 1986 இல் மேற்கு செருமனியுடன் மோதி 1–0 என்ற கணக்கில் தோற்றது. 

மொரோக்கோ 2018 உலகக்கோப்பையில் 20 ஆண்டுகளுக்குப் பின்னர் விளையாடத் தகுதி பெற்றது.



</doc>
<doc id="405004" url="https://ta.wikipedia.org/wiki?curid=405004" title="சென் குவோ">
சென் குவோ

சென் குவோ ("Shen Kuo") அல்லது ஷென் குவா ("Shen Gua", ; 1031–1095) சீன அறிவியலாளரும் அரசியல்வாதியும் ஆவார். சொங் அரசமரபு காலத்தில் வாழ்ந்தவராவார். பல்துறையறிஞரான சென் குவோ, சீனக் கணிதம், சீன வானியல், வானிலையியல், நிலவியல், விலங்கியல், தாவரவியல், மரபுவழி சீன மருத்துவம், வேளாண்மை, தொல்லியல், இனவரைவியல், நிலப்படவரைவியல், கலைக்களஞ்சியம், பொதுவறிவு, நீர்ம விசையியல் போன்ற துறைகளிலும் பேராளர், கண்டுபிடிப்பாளர், பேராசிரியர், நிதியமைச்சர், அரசு ஆய்வாளர், கவிஞர், இசைக்கலைஞர் என்ற நிலைகளிலும் சிறப்பெய்தினார். சொங் அரசவையில் வானியல் குழுவின் தலைவராகவும் அரச விருந்தோம்பல் துணை அமைச்சராகவும் இருந்தார். அரசவையில் சீர்திருத்த கொள்கைகள் முன்வைத்த முதன்மை அமைச்சர் வாங் அன்ஷி குழுவுடன் இணக்கமாக இருந்தார். இசை, ஓவியக் கலை, வனப்பெழுத்து, மெய்யியல் போன்ற துறைகளில் இவருக்கு ஆர்வம் இருந்தது.

வானியலைப் பயன்படுத்தி பல முதன்மையான படைப்புக்களை வழங்கியுள்ளார். புவி படிப்படியான காலநிலை மாற்றத்தை மேற்கொள்கிறது என்பதை முதலில் பரிந்துரைத்தவர்களில் ஒருவராவார். 

தனது "கனவு மழை கட்டுரைகள்" நூலில் (; "Mengxi Bitan") 1088இல், பயண வழிகாட்டலுக்குப் பயன்படும் காந்த ஊசி திசைகாட்டியை முதன்முதலில் விவரித்துள்ளார். சென் காந்த ஒதுக்கத்தின் வட முனை நாட்டத்தை வைத்து உண்மை வடக்கு குறித்த கருத்தியலை முன்வைத்தார்.

தனது தோழர் வீ பு உடன் இணைந்து நிலவு, மற்றும் கோள்களின் சுற்றுப்பாதைகளை பதிவுசெய்ய ஐந்தாண்டுகள் ஒவ்வொரு நாளும் கவனிப்புகளை குறித்து வந்தார். இந்த முயற்சியை அரசியல் எதிரிகள் முறியடித்தனர்.தனது கண்டுபிடிப்புகளுக்கு உதவியாக இருக்கும் பொருட்டு சென் குவோ ஆர்மிலக் கோளங்கள், நிழற்கடிகாரம், நீா்க்கடிகாரம், காண் குழாய் போன்ற கருவிகளின் வடிவமைப்பை மேம்படுத்தினார். புவி உருவாக்கத்திற்கான நிலவியல் கருதுகோளை முன்மொழிந்தார். நிலப்பகுதிகளில் கிடைத்த கடல்சார் தொல்லுயிர் எச்சங்களைக் கொண்டும் மண் அரிமானம் குறித்த அறிவு, மற்றும் கரம்பை படிதல் கொண்டும் நில உருவாக்கலை யூகித்தார. தவிரவும் படிப்படியான காலநிலை மாற்றம் ஏற்படுவதை கண்டறிந்தார். வறண்ட வடக்குப் பகுதிகளில், அவர் வாழ்ந்த காலத்தில், மூங்கில் வளர வானிலை உதவியாக இல்லை; ஆனால் இப்பகுதிகளில் புவிக்கடியில் கிடைத்த தொன்மையான கல் மரம் மூங்கில்கள் கொண்டு இவ்வாறு வானிலையில் மெதுவான மாற்றங்கள் நிகழ்கின்றன என்று முன்மொழிந்தார். சீன இலக்கியப் படைப்புக்களில் இவர் மட்டுமே நாவாய்களை செப்பனிட வறண்ட துறைமுகங்களின் பயன்பாட்டைக் குறிப்பிட்டுள்ளார். கால்வாய்களில் புதியதாக கடைபிடிக்கத் தொடங்கியிருந்த மடையின் பயன்பாட்டைக் குறித்தும் எழுதியுள்ளார். இருட்படப் பெட்டி குறித்து இபின் அல் ஹய்தம் (965–1039) முன்னரே விவரித்திருந்தாலும் சீனாவில் முதன்முதலில் விவரித்தது சென் தான். இதேபோல "பை செங்" (990–1051) நகரும் அச்சு கொண்டு அச்சிடலை கண்டுபிடித்திருந்தாலும் சென் குவோவின் எழுத்துக்களாலேயே பை செங்கின் கண்டுபிடிப்பை பிற்காலத்தினருக்கு அறியச் செய்தது. சீனாவின் தொன்மையான மரபைப் பின்பற்றி சென் நிலப்படங்களை புடைத்த தெளிவுடன் படைத்தார். தொன்மையான குறுக்குவில்லைக் குறித்த சென்னின் விவரணத்திலிருந்து அது ஓர் நில அளவியல் கருவியெனத் தெரிகிறது; இத்தகைய கருவியை ஐரோப்பாவில் 1321இல்தான் லெவை பென் கார்சன் கண்டுபிடித்தார்.



</doc>
<doc id="405006" url="https://ta.wikipedia.org/wiki?curid=405006" title="காஷ்மீர் பள்ளத்தாக்கு">
காஷ்மீர் பள்ளத்தாக்கு

காஷ்மீர் பள்ளத்தாக்கு (Kashmir Valley), இந்தியா நாட்டின் ஜம்மு காஷ்மீர் மாநிலத்தில் அமைந்த காஷ்மீர் பிரதேசத்தில் உள்ளது.

காஷ்மீர் பள்ளத்தாக்கின் தென்மேற்கில் பீர்பாஞ்சால் மலைத்தொடரும், வடகிழக்கில் இமயமலைத் தொடரும் உள்ளது. 135 கிலோ மீட்டர் நீளமும், 32 கிலோ மீட்டர் அகலமும் கொண்ட காஷ்மீர் பள்ளத்தாக்கை, ஜீலம் ஆறு வடிநிலமாகக் கொண்டது.

ஜம்மு காஷ்மீர் மாநிலத்தின் மூன்று கோட்டங்களில் காஷ்மீர் கோட்டமும் ஒன்றாகும். காஷ்மீர் கோட்டத்தில் அமைந்த காஷ்மீர் பள்ளத்தாக்கின் தெற்கில் ஜம்மு கோட்டமும், கிழக்கில் லடாக் கோட்டமும், மேற்கிலும், வடக்கிலும் எல்லைக் கட்டுப்பாடு கோடுகள் எல்லைகளாக உள்ளது.

காஷ்மீர் பள்ளத்தாக்கு அனந்தநாக், பாரமுல்லா, பட்காம், பந்திபோரா, காந்தர்பால், குப்வாரா, குல்காம், புல்வாமா, சோபியான் மற்றும் ஸ்ரீநகர் என பத்து மாவட்டங்களைக் கொண்டது. 

குசான் பேரரசின் வீழ்ச்சிக்குப் பின்னர், கிபி 500 முதல் கிபி ஒன்பதாம் நூற்றாண்டின் இறுதி வரை, காஷ்மீர் பள்ளத்தாக்கை இந்து மற்றும் பௌத்த சமய காபூல் சாகி மன்னர்கள் ஆண்டனர். 

கிபி ஏழாம் நூற்ற்றாண்டில் காஷ்மீர் பள்ளத்தாக்கில் காசுமீர சைவம் வளர்ந்தது. 

கி பி 625 முதல் 885 முடிய கார்கோட வம்சத்தினர் 625 முதல் 885 முடிய இப்பள்ளத்தாக்கின் பகுதிகளை ஆண்டனர். 
கி பி 855இல் கார்கோடப் பேரரசை வீழ்த்தி, அவந்தி வர்மன் காஷ்மீரில் உத்பால அரசை நிறுவினார்

லெகரா வம்சத்தினர் காஷ்மீர் பள்ளத்தாக்கை கிபி 1003 முதல் 1320 முடிய ஆண்டனர். இறுதியாக சுகதேவன் என்பவர் காலத்தில், தில்லி சுல்தான்களால் காஷ்மீரம் வெல்லப்பட்டு, 1320இல் தில்லிசுல்தானகத்தில் இணைக்கப்பட்டது. 
காஷ்மீர் பள்ளத்தாக்கு பின்னர் முகலாயர்களின் கீழ் 1526 முதல் 1751 முடிய இருந்தது.

இந்தியாவில் கம்பெனி ஆட்சியின் போது, காஷ்மீர் பள்ளத்தாக்கு, சீக்கியப் பேரரசின் கீழ் 1799 முதல் 1849 முடிய இருந்தது. இரண்டாம் ஆங்கிலேய-சீக்கியப் போருக்குப் பின்னர் சீக்கியப் பேரரசு வீழ்ச்சி அடைந்தது. பிரித்தானிய இந்தியாவின் ஆட்சியின் போது, காஷ்மீர் பள்ளத்தாக்கு, 1846ல் ஜம்மு காஷ்மீர் இராச்சியத்தின் கீழ் வந்தது. 

இந்தியப் பிரிவினையின் போது, பாகிஸ்தான், காஷ்மீர் பள்ளத்தாக்கை 1947ல் ஆக்கிரமிப்பு செய்வதை தடுக்க நடைபெற்ற 1947 இந்திய பாகிஸ்தான் போரில், வடக்கு நிலங்கள் மற்றும் ஆசாத் காஷ்மீர் பகுதிகளை பாகிஸ்தான் ஆக்கிரமிப்பு செய்தது. பெரும்பாலான காஷ்மீர் பள்ளத்தாக்குப் பகுதிகள், ஜம்மு மற்றும் லடாக் பகுதிகளை இந்தியா தன்னுடன் இணைத்துக் கொண்டது. 1952இல் காஷ்மீர் பள்ளத்தாக்குப் பகுதிகள் இந்திய அரசுடன் இணைக்கப்பட்டது.

காஷ்மீர் பள்ளத்தாகில் பெரும்பான்மையின இனக்குழு, காஷ்மீரி மொழி பேசும் இசுலாமிய காஷ்மீர மக்கள் ஆவார். மேலும் காஷ்மீர பண்டிதர்கள், குர்சார்கள் மற்றும் பகாரி மொழி பேசும் பகாரிகள் சிறுபான்மையின மக்களாக உள்ளனர். காஷ்மீர் பள்ளத்தாக்கில் நடைபெற்ற இசுலாமிய பிரிவினைவாதிகள் நடத்திய கலவரங்களால் 95% காஷ்மீர பண்டிதர்கள், பள்ளத்தாக்கை விட்டு, ஜம்மு, தில்லி, சண்டிகர் போன்ற பகுதிகளில் உள்நாட்டு அகதிகளாக வாழ்கின்றனர்.
காஷ்மீர் பள்ளத்தாக்கில் இசுலாமியர் 97.16%, இந்துக்கள் 1.84%, சீக்கியர்கள் 0.88%, பௌத்தர்கள் 0.11% ஆகவுள்ளனர்.
இப்பள்ளத்தாக்கில் காஷ்மீர மொழி, உருது மொழி மற்றும் ஆங்கில மொழிகள் அதிகம் பயிலப்படுகிறது. உருது அலுவல் மொழியாக உள்ளது. 

காஷ்மீர் பள்ளத்தாக்கில் பத்து மாவட்டங்கள் உள்ளது:

காஷ்மீர் பள்ளத்தாக்கின் முதன்மை அரசியல் கட்சிகள் ஜம்மு காஷ்மீர் தேசிய மாநாட்டு கட்சி, சம்மு காசுமீர் மக்களின் சனநாயக கட்சி மற்றும் இந்திய தேசிய காங்கிரசு கட்சிகளாகும். காஷ்மீர் பள்ளத்தாக்கின் ஸ்ரீநகர் நகரம், ஜம்மு காஷ்மீர் மாநிலத்தின் கோடைக்காலத் தலைநகரம் ஸ்ரீநகர், குளிர்காலாத் தலைநகரம் ஜம்மு ஆகும்.

காஷ்மீர் பள்ளத்தாக்கின் வடக்கில் காரகோரம் மலைத்தொடர்களும்; தெற்கிலும், மேற்க்கிலும் பிர் பாஞ்சல் மலைத்தொடர்களும், கிழக்கில் ஜன்ஸ்கர் மலைத்தொடர்களும் அமைந்துள்ளதால், இப்பகுதி ஆண்டு முழுவதும் இதமான குளிர்நிலை கொண்டுள்ளது. இப்பகுதி வசந்த காலம் மற்றும் இலையுதிர் காலங்களில் மிதமான வெப்பமும், குளிர்காலத்தில் பனியும் கொண்டது. 

சூலை மாதத்தில் அதிகபட்ச வெப்பம் 16°C ஆகவும்; டிசம்பர் மற்றும் சனவரி மாதங்களில் குறைந்தபட்ச அதிகபட்ச வெப்பம் −15°C ஆகவுள்ளது. பனிக்காலத்தில் காஷ்மீர் பள்ளத்தாக்கின் மலைகளும், மலையடிவாரப் பகுதிகளும் பனியால் மூடப்பட்டிருக்கும். 

உள்நாட்டு மற்றும் வெளிநாட்டு சுற்றுலாப் பயணிகளை ஈர்க்கும் புகழ்பெற்ற பல ஆன்மிகத் தலங்கள், சுற்றுலாத் தலங்கள் மற்றும் மலைவாழிடங்கள் காஷ்மீர் பள்ளத்தாக்கில் உள்ளது. அவைகளில் சில: 1. குல்மார்க், 2. தால் ஏரி, 3. பகல்கம், 4. அமர்நாத் குகைக் கோயில், 5. சிவகோரி, 6. மார்தாண்ட சூரியன் கோயில் மற்றும் 6. ஸ்ரீநகர் சாலிமார் தோட்டம், 7 சோன்மார்க், 8. லித்தர் பள்ளத்தாக்கு முதலியன ஆகும். 

காஷ்மீர் பள்ளத்தாக்கு, ஜம்மு மற்றும் லடாக் பகுதிகளுடன் தேசிய நெடுஞ்சாலை எண் 1 எ மற்றும் தேசிய நெடுஞ்சாலை 1பியுடன் இணைக்கப்பட்டுள்ளது.

இப்பள்ளத்தாக்கின் ஸ்ரீநகர் வானூர்தி நிலையம், ஜம்மு, லே, தில்லி, மும்பை மற்றும் சண்டிகருடன் இணைக்கிறது.

2009ல் துவக்கப்பட்ட, 119 கிமீ நீளமுள்ள ஜம்மு - பாரமுல்லா இருப்புப் பாதை, பள்ளத்தாக்கின் மேற்கு பகுதிகளுடன் இணைக்கிறது. 



</doc>
<doc id="405019" url="https://ta.wikipedia.org/wiki?curid=405019" title="மனித வளர்ச்சியாக்கம் (உயிரியல்)">
மனித வளர்ச்சியாக்கம் (உயிரியல்)

மனித வளர்ச்சியாக்கம் ("Human development") என்பது மனிதனின் உடல் வளர்ச்சி முழுமையடைவதற்காக நடக்கக் கூடிய செயல்முறையாகும். உயிரியலில், மனித வளர்ச்சி என்பது ஒரு செல், சைகோட் முதல் முழுமையடைந்த மனிதனாக வளர்வது வரை வளர்ச்சி என்று கருதப்படுகிறது.

 உயிாியலின்படி, 'மனித வளர்ச்சியானது கருத்தரிப்பின் போதே தொடங்குகிறது'. விந்தணுவானது சினை முட்டையினுடைய சவ்வினுள் வெற்றிகரமாக உள்ளே செல்வது கருவுறுதல் எனப்படுகிறது. விந்தணு மற்றும் முட்டை இரண்டினுடைய மரபணு பொருட்கள் சேர்ந்து ஒரே செல்லாக மாறுவதை சைகோட் என்கிறோம். இதிலிருந்து தான் பிறப்பிற்கு முன் ஏற்படக் கூடிய வளர்ச்சியானது ஆரம்பிக்கிறது. 

கருவுறுதலின் நிலையானது, கரு உருவானதிலிருந்து கரு ஒட்டுதல் வரையான காலம் ஆகும். இந்நிலையானது 10 நாட்களில் கருத்தங்கல் நிலையோடு நிறைவு பெறுகிறது. சைகோட் முழுவதும் மரபணு பொருட்களே உள்ளன. சைகோட்டானது வளர்ச்சியடைந்து கருவாகிறது. சுருக்கமாக, கருவளர்ச்சியானது நான்கு நிலைகளைக் கொண்டது. அவையாவன: மொருலா நிலை, பிளாஸ்டுளா நிலை, கேஸ்டுளா நிலை மற்றும் நியுருலா நிலையாகும். கரு ஒட்டுதலுக்கு முன்பாக, கரு புரத ஓட்டுக்குள் இருக்கும். சோனா பெலுசிடா, மைடாசிஸ் முறையில் செல் பிரிதலை நிகழ்த்துகிறது. கருவுறுதல் அடைந்து ஒரு வாரத்தில் கரு அளவில் பெரிதாகி இருக்காது ஆனால், சோனா பெலுசிடாவிலிருந்து விடுபட்டு தாயினுடைய கருப்பையின் சுவரில் ஒட்டிக் கொள்கிறது. கருப்பை எண்டோமெட்ரியத்தில் பல்வேறு வினைகள் ஏற்பட்டு கருப்பை செல்கள் வேகமாக பெருக்கம் அடைந்து, கருவை சூழ்ந்து கொள்கிறது. இதனால் கருவானது, கருப்பையின் திசுவில் புதைந்துவிடுகிறது. அதே நேரத்தில் கரு, முளையத்துக்குரிய மற்றும் மூலவுருவுக்கப்புறமான திசுக்களாக வளர்ச்சியடைகிறது. இறுதியில், உருப்பெற்றக் கருவினுடைய சவ்வும் மற்றும் நஞ்சுக்கொடியும் உருவாகிறது. 

மனிதனில், பிறப்பிற்கு முன் ஏற்படக் கூடிய வளர்ச்சியில் கருவானது கருக்குழவி என்றழைக்கப்படுகிறது. கருவுறுதலில், கரு நிலையிலிருந்து கருக்குழவி நிலைக்கு விதி கட்டுப்பாடு ஏதும் இல்லாமல் மாறுவதற்கு எட்டு வாரங்கள் ஆகின்றன. கருவினை ஒப்பிடும் போது, கருக்குழவியானது நன்கு அறியக் கூடிய வெளிப் பண்புகளையும் உள்உறுப்புகள் வளர்வீரியம் கொண்டும் காணப்படுகின்றன. மனித வளர்ச்சியாக்கம் பேன்றே மற்ற சிற்றினங்களிலலும் ஒத்த வகையிலேயே வளர்ச்சியானது ஏற்படுகிறது.
4 வாரங்களில் தெளிவான ஆம்னியான், திரவத்தைக் கொண்ட பையில் கருவைச் சுற்றி உருவாகிறது.

பின்வருவன உடல் வளர்ச்சி நிலைகளில் சில தோராயமான வயது வரம்புகள்:

மனிதக் கருவின் கர்ப்பக்காலம் சராசரியாக 38 வாரங்கள் ஆகும். இது கரு உருவான காலம் முதல், பிறப்பு வரை உள்ள் காலத்தைக் குற்க்கிறது. கரு உருவான முதல் 8 வாரங்களில், வளர்ச்சியடையும் உயிரியை கரு என்கிறோம். இதன் பொருள் 'உள் வளர்தல்' என்பதாகும். இதை கரு காலகட்டம் என்கிறோம். இந்த காலகட்டத்தில், முக்கியமான உடல் அமைப்புகள் உருவாகின்றன. எட்டாம் வார முடிவிலிருந்து பிறப்பு வரை வளரும் மனிதக் கருவை சிசு என்கிறோம். இக்காலகட்டத்தை சிசு காலகட்டம் என்கிறோம். இந்த காலகட்டத்தில், உடல் பெரிதாக வளர்ச்சியடைவதுடன் உடல் அமைப்புகளும் செயல்படத் தொடங்குகின்றன.
இத்தொகுப்பில் குறிப்பிடப்பட்டிருக்கும் கரு மற்றும் சிசுவின் காலம் கருத்தரித்தது முதல் உள்ள காலத்தைக் குறிக்கிறது.


</doc>
<doc id="405023" url="https://ta.wikipedia.org/wiki?curid=405023" title="2018 உலகக்கோப்பை காற்பந்து ஆட்டமிழக்கும் நிலை">
2018 உலகக்கோப்பை காற்பந்து ஆட்டமிழக்கும் நிலை

2018 உலகக்கோப்பை காற்பந்து ஆட்டமிழக்கும் நிலை என்பது குழு நிலையைத் தொடர்ந்து இடம்பெறும் போட்டியின் இரண்டாவதும் இறுதியுமான நிலையாகும். இது 30 சூன் இல் சுற்று 16 ஆக ஆரம்பித்து 15 சூலையில் இறுதிப்போட்டியுடன் மாஸ்கோவின் லூசினிக்கி அரங்கில் நிறைவடையும்.

நேரங்கள் உருசிய உள்ளூர் நேரத்தின்படி தரப்பட்டுள்ளன.

<section begin=bracket /><section end=bracket />

இரண்டு அணிகளும் இதற்கு முன்னர் 11 ஆட்டங்கள் ஒன்றுடன் ஒன்று விளையாடியுள்ளன. இவற்றில் இரண்டு உலகக்கோப்பைக்கான குழு நிலை ஆட்டங்கள் ஆகும். இரண்டிலும் அர்கெந்தீனா வென்றது (1930 இல் 1–0, 1978 இல் 2–1).

2018 இல் இடம்பெற்ற இப்போட்டி "உலகக்கோப்பை வரலாற்றிலேயே இடம்பெற்ற மிகப் பெரும் போட்டி" என "தி இன்டிபென்டெண்ட்" இதழ் எழுதியுள்ளது.

<section begin=r16-1 /><section end=r16-1 />

இரு அணிகளும் இதற்கு முன்னதாக இரண்டு தடவைகள் தமக்கிடையே மோதியுள்ளன. 1972 இல் பிரேசில் விடுதலைக் கோப்பை தொடரில் 1-1 என்ற கணக்கில் சமமாக முடிந்தது.

உலகக்கோப்பையில் போர்த்துகலின் வயதில் கூடிய விளையாட்டு வீரராக பெப்பே விளையாடி சாதனை படைத்தார். 1930 இற்குப் பின்னர் முதல்தடவையாக உருகுவே அணி உலகக்கோப்பை போட்டிகளில் நான்கு ஆரம்பப் போட்டிகளிலும் வெற்றியடைந்துள்ளது. 1930 தொடரில் இறுதிப் போட்டியில் அர்கெந்தீனாவை 4–2 என்ற கணக்கில் கோப்பையை வென்றது.
<section begin=r16-2 /><section end=r16-2 />

இரு அணிகளும் இதற்கு முன்னதாக ஆறு முறை தமக்கிடையே விளையாடியுள்ளன. கடைசியாக 2017 ஆம் ஆண்டில் நட்புப் போட்டி ஒன்றில் விளையாடி 3–3 என்ற கணக்கில் சமத்தில் முடித்தன. உருசிய அணி 1991 இற்கு முன்னர் சோவியத் அணிக்காக விளையாடிய போது இரு அணிகளும் ஐந்து முறை சந்தித்துள்ளன. உருசியா ஒரு போட்டியில் மட்டுமே எசுப்பானியாவை வென்றுள்ளது.

ஆட்டத்தின் 12-வது நிமிடத்தில், உருசியாவின் சிர்கேய் இக்னசேவிச்சின் சுய கோலினால் எசுப்பானியா 1-0 என்ற கணக்கில் முன்னிலைக்கு வந்தது. இதற்குப் பதிலாக 42-வது நிமிடத்தில் உருசியாவின் அர்த்தியோம் திசியூபா கோல் போட்டு சமப்படுத்தினார். கூடுதலாக வழங்கப்பட்ட இரண்டு 15 நிமிட நேரத்தில் எந்த அணியும் கோல் போடாததால், சமன்நீக்கி மோதல் மூலம் முடிவு நிர்ணயிக்கப்பட்டது. உருசியா 4-3 என்ற கணக்கில் வென்றது.

எசுப்பானியா இப்போது உலகக்கோப்பைகளில் சமன்நீக்கி மோதல் மூலம் நான்கு முறை விளையாடி மூன்றில் தோற்றது. 1986 இல் பெல்ஜியத்துடனும், 2002 இல் தென் கொரியாவுடனும் விளையாடித் தோற்றது. 2002 இல் அயர்லாந்துடன் விளையாடி வென்றது. உலகக்கோப்பையை நடத்தும் நாட்டை எப்போதும் வென்றிருக்கவில்லை. (முன்னதாக 1934 இல் இத்தாலியுடன் 0–1, 1950 பிரேசிலுடன் 1–6, 2002 தென் கொரியாவுடன் சமன்நீக்கி மோதல் மூலமும் தோற்றது. சோவியத்தின் வீழ்ச்சிக்குப் பின்னர், உருசியா முதற்தடவையாக காலிறுதிப் போட்டிக்கு முன்னேறியுள்ளது. சிர்கேய் இக்னசேவிச் உலகக்கோப்பையில் சுய கோல் போட்ட வயது கூடிய (36 ஆண்டுகள் 352 நாட்கள்) ஆட்டக்காரர் ஆவார். உலகக்கோப்பை வரலாற்றில் முதல் தடவையாக நான்காவது பதில்-விளையாட்டு வீரர் விளையாடினார். உருசியாவின் அலெக்சாந்தர் யெரோக்கின் 97-வது நிமிடத்தில் விளையாட ஆரம்பித்தார்.

<section begin=r16-3 /><section end=r16-3 />

<section begin=r16-4 /><section end=r16-4 />

<section begin=r16-5 /><section end=r16-5 />

<section begin=r16-6 /><section end=r16-6 />

இரு அணிகளும் முன்னதாக 28 தடவைகள் தமக்கிடையே மோதிக் கொண்டன. 1962 உலலக்கோப்பை தகுதி-காண் போட்டிகளில் இரு தடவைகள் சுவிட்சர்லாந்தும் ((3–2, 2–1), ஒரு தடவை சுவீடனும் (4–0) வென்றன. 1978 உலகக்கோப்பை தகுதி-காண் போட்டிகள் இரண்டில் சுவீடம் 2–1 என்ற கணக்கில் வென்றது.

இப்போட்டியில் வென்றதன் மூலம், சுவீடன் அணி 1994 இற்குப் பின்னர் முதல் தடவையாக உலகக்கோப்பை காலிறுதிப் போட்டிக்கு தகுதி பெற்றது.

<section begin=r16-7 /><section end=r16-7 />

இரு அணிகளும் இதற்கு முன்னர் 5 தடவைகள் தமக்கிடயே விளையாடியுள்ளன. இவற்றில் 1998 உலகக்கோப்பை குழு நிலை ஆட்டமும் அடங்கும். இப்போட்டியில் இங்கிலாந்து அணி 2–0 என்ற கணக்கில் வென்றது.

இங்கிலாந்து அணி உலகக்கோப்பை போட்டி ஒன்றில் சமன்நீக்கி மோதல் முறை மூலம் போட்டியில் வென்றது இதுவே முதல் முறையாகும். முக்கிய போட்டித் தொடர் ஒன்றில் இங்கிலாந்து அணி சமன்நீக்கி மோதல் மூலம் வென்றது இது இரண்டாவது தடவையாகும் (முன்னதாக யூரோ 1996 போட்டி ஒன்றில் எசுப்பானியாவை வென்றது). இங்கிலாந்து அணிக்காக அடுத்தடுத்த ஆறு போட்டிகளில் கோல் அடித்தவர்கள் பட்டியலில் 1939 ஆம் ஆண்டுக்குப் பின்னர் ஹாரி கேன் சேர்ந்து கொள்கிறார்.

<section begin=r16-8 /><section end=r16-8 />

இரு அணிகளும் இதற்கு முன்னதாக எட்டு முறை தமக்கிடையே மோதியுள்ளன. இவற்றில் மூன்று உலகக்கோப்பைக்கான குழு நிலை ஆட்டங்களாகும். உருகுவை ஒரு ஆட்டத்தில் (1966 இல் 2–1 என்ற கணக்கில் வென்றது. 2002 இலும் 2010 இலும் 0–0 என்ற கணக்கில் சமமாக நிறைவு செய்தன.

1974 இல் நெதர்லாந்துக்குப் பின்னர், பிரான்சு அணியே ஒரே உலகக்கோப்பைத் தொடரில் மூன்று வெவ்வேறான தென்னமெரிக்க அணிகளை வென்ற ஒரே நாடாகும். 1978 இல் அர்கெந்தீன அணியிடன் 2-1 என்ற கணக்கில் தோற்ற பின்னர், பிரான்சு தென்னமெரிக்க நாடுகளுக்கு எதிராக விளையாடிய 10 உலகக்கோப்பை ஆட்டங்களில் எந்த ஒரு ஆட்டத்திலும் தோற்கடிக்கப்படவில்லை. 6 தடவைகள் வென்றும், 4 தடவைகள் சமத்திலும் நிறைவு செய்தது.

<section begin=qf1 /><section end=qf1 />

இரு அணிகளும் இதற்கு முன்னதாக நான்கு முறை தமக்கிடையே மோதியுள்ளன. உலகக்கோபையில் ஒரு தடவை மட்டுமே மோதியுள்ளன. 2002 ஆம் ஆண்டு உலகக்கோப்பை ஆட்டமிழக்கும் போட்டி ஒன்றில் பிரேசில் 2–0 என்ற கணக்கில் வென்று காலிறுதிக்குத் தகுதி பெற்றது.

பெல்ஜியம் ஆட்டவீர டெ புரூயின் உருசியா 2018 இல் கோல் அடித்த 100வது ஆட்டக்காரர் ஆனார் (சுய கோல் கணக்கில் எடுக்கப்படவில்லை) பெல்ஜியம் உலகக்கோப்பை அரையிறுதிக்கு இரண்டாம் தடவையாகத் தெரிவாகிறது. முன்னர் 1986 இல் அர்கெந்தீனாவுடன் அரையிறுதியில் விளையாடித் தோற்றது. பெல்ஜியத்தின் இவ்வெற்றி பிரேசிலுக்கு எதிரான இரண்டாவது வெற்றியாகும். 1963 இல் நட்புப் போட்டியில் வென்றது. பெல்ஜியம் முன்னதாக 1963 இல் நட்புப் போட்டி ஒன்றில் பிரேசிலை வென்றது.

<section begin=qf2 /><section end=qf2 />

இரு அணிகளும் இதற்கு முன்னதாக 23 தடவைகள் சந்தித்திருக்கின்றன. உலகக்கோப்பைகளில் இரண்டு தடவைகள் குழுநிலை ஆட்டங்களில் மோதியுள்ளன. 2002 போட்டியில் 1–1 என்ற கணக்கிலும், 2006 இல் 2–2 என்ற கணக்கிலும் வெற்றி தோல்வியின்றி நிறைவடைந்தன. அண்மையில் 2012 இல் நடந்த நட்புப் போட்டி ஒன்றில் சுவீடன் 4–2 என்ற கோல் கணக்கில் வென்றது.

30-வது நிமிடத்தில் இங்கிலாந்து அணியின் ஹாரி மெகுவையர் கோல் அடித்தார். 59-வது நிமிடத்தில் டெலி அலி இங்கிலாந்து அணிக்காக இரண்டாவது போட்டார்.

அலியின் கோல் உருசியா 2018 இல் இங்கிலாந்து பெற்ற 11வது கோலாகும். கடைசியாக 1966 உலகக்கோப்பை போட்டிகளில் இங்கிலாந்து அணி 11 கோல்களைப் போட்டிருந்தது. இங்கிலாந்து அணி 1990 இற்குப் பின்னர் முதற்தடவையாக அரையிறுதியில் விளையாடத் தகுதி பெற்றுள்ளது.

<section begin=qf3 /><section end=qf3 />

இரு அணிகளும் இதற்கு முன்பதாக மூன்று போட்டிகளில் தமக்கிடையே மோதிக்கொண்டன. கடைசியாக் 2015 இல் நடைபெற்ற நட்புப் போட்டி ஒன்றில் குரோவாசியா 3–1 என்ற கணக்கில் வென்றது.

31-வது நிமிடத்தில், தெனீசு சேரிசெவ் உருசியாவுக்காக கோல் அடித்தார். முதல் பாதி முடிவடைய ஆறு நிமிடங்களுக்கு முன்னர் அந்திரே கிரமாரிச் ஒரு கோல் அடித்து சமப்படுத்தினார். முதலாவது கூடுதல் நேரத்தில் குரொவாசியாவின் தொமகோச் வீதா கோல் போட்டார். இரண்டாவது கூடுதல் நெரத்தில் மரீயோ பெர்னாண்டசு போட்ட கோல் ஆட்டத்தை சமநிலைக்குக் கொண்டு வந்தது. முடிவை நிர்ணயிக்கல் சமன்நீக்கி மோதல் தேவைப்பட்டது. குரோவாசியா இதில் 4-3 என்ற கணக்கில் வெற்றி பெற்று அரையிறுதிக்குத் தகுதி பெற்றது.

உலகக்கோப்பை வரலாற்றில் போட்டி நடத்தும் நாடு ஒன்று ஒரே சுற்றில் இரண்டு தடவைகள் சமன்நீக்கி மோதலில் ஈடுபட்டது இதுவே முதல் தடவையாகும். குரோவாசியா 1998 இன் பின்னர் முதல் தடவையாக அரசியிறுதிப் போட்டியில் விளையாடுகிறது. (அது தனது முதலாவது உலகக்கோப்பைப் போட்டியை 1998 இல் விளையாடியது).

<section begin=qf4 /><section end=qf4 />

1966 இற்குப் பின்னர் முதற்தடவையாக, ஒன்றுக்கு மேற்பட்ட உலகக்கோபைகளை வென்ற அணிகள் அரையிறுதிக்கு முன்னரேயே வெளியேறி விட்டன. அத்தோடு முதல் தடவையாக பிரேசொல்லோ, செருமனியோ அல்லது அர்கெந்தீனாவோ அரையிறுதிக்கு முன்னேறவில்லை. உருகுவையும் பிரேசிலும் காலிறுதியின் முடிவில் வெளியேறியதை அடுத்து, அனைத்து-ஐரோப்பிய அரையிறுதி ஆட்டங்கள் ஐந்தாவது தடவையாக (1934, 1966, 1982, 2006 இற்குப் பின்னர்) இடம்பெறுகிறது.

இரு அணிகளும் இதற்கு முன்பாக 73 ஆட்டங்களில் தமக்கிடையே மோதியுள்ளன. இவற்றில் இரண்டு உலகக்கோப்பை விளையாட்டுகள் ஆகும். 1938 இல் 16 அணிச் சுற்றில் 3–1 என்ற கணக்கிலும், 1986 இல் மூன்றாம் இடத்துக்கான போட்டியில் 4–2 என்ற கணக்கிலும் பிரான்சு வெற்றி பெற்றது. அண்மையில் 2015 இல் நடந்த நட்புப் போட்டி ஒன்றில் 4–3 என்ற கணக்கில் பெல்ஜியம் வெற்றி பெற்றது.

2016 செப்டம்பரின் பின்னர் பெல்ஜியம் தோல்வியடைந்த முதலாவது ஆட்டம் இதுவாகும். பிரான்சு மூன்றவது தடவையாக உலகக்கோப்பை இறுதிப் போட்டி ஒன்றில் விளையாடத் தகுதி பெற்றுள்ளது. முன்னதாக 1998, 2006 இல் தகுதி பெற்றிருந்தது.

<section begin=sf1 /><section end=sf1 />

இரு அணிகளும் இதற்கு முன்னதாக ஏழு முறை தமக்கிடையே விளையாடியுள்ளன. 2010 உலகக்கோப்பை காற்பந்து போட்டிக்கான தகுதிகாண் போட்டிகள் இரண்டிலும் இங்கிலாந்து முறையே 4–1, 5–1 என்ற கணக்கில் வென்றது.

<section begin=sf2 /><section end=sf2 />

இரண்டு அணிகளும் இதற்கு முன்னதாக 22 முறை தமக்கிடையே மோதியுள்ளன. இவற்றில் மூன்று உலகக்கோப்பைப் போட்டிகளாகும். 1990 உலகக்கோப்பை 16-அணிகளின் சுற்றில் இங்கிலாந்து 1–0 என்ற கணக்கில் வென்றது. 1954 உலகக்கோப்பை குழு நிலைப் போட்டியில் 4–4 என்ற கணக்கில் சமப்படுத்தின. இறுதியாக 2018 உலகக்கோப்பை குழுநிலை ஆட்டத்தில் பெல்ஜியம் வெற்றி பெற்றது (1–0).

ஆட்டம் ஆரம்பித்த 4வது நிமிடத்தில் நாசர் சாட்லி தோமசு மெயூனியருக்குப் பந்தைக் கொடுக்க, அவர் முதலாவது கோலைப் போட்டு பெல்ஜியத்தை முன்னிலைப்படுத்தினார். 82-வது நிமிடத்தில் கெவின் டி புரூயின் ஏடன் அசார்டுக்குப் பந்தைக் கொடுக்க, அசார்டு பெல்ஜியத்துக்கான இரண்டாவது கோலைப் போட்டு வெற்றியை உறுதிப்படுத்திக் கொண்டார். கடைசி வரை போராடிய இங்கிலாந்து அணியால் கோல் எதனையும் போட முடியவில்லை.

மெயூனியரின் கோல் உருசியா 2018 இல் பெல்ஜியம் போட்ட 10-வது கோல் ஆகும். 1982 (பிரான்சு), 2006 (இத்தாலி) இற்குப் பின்னர் உலகக்கோப்பை ஒன்றில் இவ்வளவு அதிகம் ஒரு அணி போட்டதில்லை. உலகக்கோப்பை விளையாட்டில் பெல்ஜியம் அணியின் அதி கூடிய வெற்றி இதுவாகும். 1986 இல் நான்காவதாக வந்திருந்தது. இவ்வாட்டம் இங்கிலாந்து அணி விளையாடிய 100-வது முக்கிய போட்டி ஆகும், உலகக்கோப்பையில் 69-வது ஆகும்.

<section begin=tpp /><section end=tpp />



</doc>
<doc id="405025" url="https://ta.wikipedia.org/wiki?curid=405025" title="இயற்பியலின் வரலாறு">
இயற்பியலின் வரலாறு

இயற்பியல் (பண்டைய கிரேக்கம்: "φύσις", ஆங்கிலம்: "Physics") என்பது அறிவியலின் ஒரு அடிப்படை பிரிவு ஆகும். இயற்பியல் என்பதன் ஆங்கிலப் பெயர் கிரேக்க மொழியிலிருந்து வந்தது. அதற்கு இயற்கை என்பது பொருள். இப்பிரிவு இயற்கையினை பற்றியும் அதன் தன்மைகளைப் பற்றியும் ஆராய்ந்து அறிந்து கொள்ள உதவுகிறது. இயற்பியல் இயற்கையின் பொருட்களைப் பற்றியும் அதன் ஆற்றலைப் பற்றியும் படிக்க உதவுகின்றது. இத்துறை மிகவும் பழமையானது, மேலும் அடிப்படை அறிவியல் கோட்பாடுகளினால் உருவாக்கப்பட்டது. பொருட்களும், ஆற்றலும் இயற்கையின் மிக முக்கியமான கூறுகள் என்பதால் இயற்பியலின் மூலம் அனைத்து வகையான கண்டுபிடிப்புகளையும் மேற்கொள்ள முடியும். 

இயற்பியல் துறையைப் போல் அல்லாமல் மற்ற அறிவியல் துறைகள் தனக்கென்று ஒரு எல்லைகளை வரையறுத்துள்ளன. அதனால் சில பொருட்களைப் பற்றியும் அதன் இயக்கங்களைப் பற்றியும் மட்டுமே அத்துறைகளில் படிக்க இயலும். அனைத்து அறிவியல் துறைகளும் இயற்பியலின் மூலம் வளர்ந்து பின்னர் தனித்துறையாக மாறியதாக கருதப்படுவதும் உண்டு. பொதுவாக இயற்பியலில் இரு பிரிவுகள் உள்ளன. ஒன்று பாரம்பரிய இயற்பியல் இரண்டாவது நவீன இயற்பியல்.

இயற்பியலின் கூறுகள் வடிவியலின் உதவியுடன் இயங்கக்கூடிய பிரிவுகளான வானவியல், இயந்திரவியல் மற்றும் ஒளியியல் ஆகியவற்றிலிருந்து பெறப்பட்டது. கணித கோட்பாடுகளின் மூலம் இயற்பியலை வரையறுப்பது ஹெலனிய கால பண்டைய எழுத்தாளர்களான ஆர்க்கிமிடிஸ், தாலமி மற்றும் பாபிலோனியர்கள் காலத்திலிருந்தே தொடங்கப்பட்டது. பண்டைய மெய்யியல் அறிஞர்கள் தமது கருத்துக்கள் மூலம் இயற்பியலை விளக்க முற்பட்டனர். உதாரணத்திற்கு அரிஸ்டாட்டிலின் "நான்கு வகையான காரணங்கள்".

இயற்கையையும் அதன் கோட்பாடுகளையும் புரிந்துக் கொள்ள கிரேக்கர்கள் கிமு 650 முதலே முற்படுகின்றனர். சாக்கிரட்டீசிற்கும் முன்பு வாழ்ந்த கிரேக்க மெய்யியல் அறிஞரான தேலேஸ் அறிவியலின் தந்தை எனக் கருதப்படுகிறார். ஏனெனில் இவர் மதக்கோட்பாடுகளையும், மூடநம்பிக்கைகளையும் மறுத்து ஒவ்வொரு நிகழ்விற்கும் பின் அறிவியல் காரணங்கள் உள்ளது என்று அறிவுறுத்தினார். தேலேஸ் கி.மு. 580 இல் சில அறிவியல் முடிவுகளையும் வெளியிட்டார். அதன்படி தண்ணீர்தான் அனைத்து பொருட்களுக்கும் அடிப்படைக்கூறு என்று கூறினார். உராயப்பட்ட பசை மற்றும் காந்தங்களுக்கு இடையே உள்ள ஈர்ப்பு விசையை பற்றியும் விளக்கினார். இவரே முதல் முறை பதிவு செய்யப்பட்ட அண்டவியல் கோட்பாடுகளை கூறியவர். அனாக்சிமாண்டர் என்னும் மெய்யியல் அறிஞர் அவரின் பரிணாம வளர்ச்சி கோட்பாட்டிற்காக நன்கு அறியப்படுபவர் ஆவார். இவர் தேலேஸின் கோட்பாடுகளிற்கு மாற்றுக் கருத்துக்களை வெளியிட்டார் . அதன்படி நீருக்கு பதிலாக எபிரான் எனும் பொருள் அனைத்துப் பொருட்களுக்கும் மூலக்கூறு என்று கூறினார். ஹெராக்லிடஸ் என்பவர் கிமு 500 வாக்கில் அடிப்படை இயற்பியல் விதி ஒன்றை உருவாக்கினார். அவ்விதியின் படி இந்த உலகத்தில் உள்ள எந்த ஒரு பொருளுமே நிலையான தன்மையில் இருப்பது இல்லை என்றும், அவை மாறிக்கொண்டே இருக்கும் என்றும் கூறினார். இவ்விதியினால் செவ்வியற்பியலின் அறிஞராக இவர் கருதப்படுகிறார். கி.மு 5,4, 3 ஆம் நூற்றாண்டுகளில் கிரேக்கத்தில் செவ்வியற்பியல் மெதுவாக வளரத் தொடங்கியது. பிளேட்டோவின் மாணவரான அரிஸ்டாட்டில் கி.மு 4 இல் மீவியற்பியலில் கோட்பாடுகளை வகுத்தார். இவர் வெளியிட்ட விதிகள் "அரிஸ்டாட்டிலின் இயற்பியல்" என்று வழங்கப்பட்டது. அதில் அவர் இயக்கங்கள் பற்றியும், ஈர்ப்பு விசைகள் குறித்தும் கூறியிருந்தார். அரிஸ்டாட்டில் "ஈத்தர்" எனும் ஒரு பொருளினால் உலகத்தில் உள்ள அனைத்து பொருள்களும் உருவாகி இருக்க வேண்டும் அல்லது பூமி, காற்று, வானம், நெருப்பு ஆகியவற்றின் கலவையால் உருவாக்கப்பட்டிருக்க வேண்டும் என்று கூறினார்.

பண்டைய இந்தியாவிலும் இயற்பியல் கோட்பாடுகள் வகுக்கப்பட்டன. புத்த மதத்தை தோற்றுவித்தவரான கௌதம புத்தர் அணுக்களின் கட்டமைப்பு பற்றி கூறியுள்ளார். ஆரியபட்டா முதன்முதலாக புவியின் சுழற்சி பற்றி கூறிய அறிஞர் ஆவார். சென் கோ என்பவர் பண்டைய சீனாவில் புவிஈர்ப்புவிசை பற்றிய கொள்கைகளை உருவாக்கினார். காந்தத்தை பயன்படுத்தி உண்மையான வடதிசையை கண்டுபிடிக்கும் யுக்தியை பயன்படுத்தி முதன்முதலாக காந்தத் திசைகாட்டி உருவாக்கியவரும் இவரே ஆவார்.


</doc>
<doc id="405032" url="https://ta.wikipedia.org/wiki?curid=405032" title="பஞ்ச பாண்டவர் குகைக்கோயில்">
பஞ்ச பாண்டவர் குகைக்கோயில்

பஞ்ச பாண்டவர் குகைக்கோயில் (Panchapandava Cave Temple) (பஞ்ச பாண்டவர் கோயில்கள் மற்றும் ஐந்து பாண்டவர்களின் மண்டபங்கள் எனவும் அழைக்கப்படுகிறது) என்பது இந்தியாவில், தமிழ்நாட்டில், காஞ்சிபுரம் மாவட்டத்தில், வங்காள விரிகுடாவின் சோழ மண்டலக் கடற்கரையில், மாமல்லபுரத்தில் அமைந்துள்ள நினைவுச் சின்னமாகும். இதுவே மாமல்லபுரத்தில் அமைந்துள்ள மிகப்பெரிய குகைக்கோயில் ஆகும். கி.பி. 7 ஆம் நுாற்றாண்டில் இந்தியாவின் குடைவரைக் கட்டிடக் கலைக்கான உதாரணமாகத் திகழ்கிறது. 

இந்தக் கோயிலானது, மாமல்லபுரத்தில் காணப்படும் பல குகைக் குடைவு மண்டபங்களுள், விசுவகர்ம இந்துக் கோயில் கட்டிடக்கலை சிற்பிகளின் குடவரைக் கோயில்கள் கட்டுமானத் திறமைக்கான மிகச்சிறந்த நற்சான்றுகளில் ஒன்றாகத் திகழ்கிறது. மாமல்லபுர மரபுச்சின்னங்களின் பகுதியாக விளங்கும் இந்தக் கோயில், ஐக்கிய நாடுகள் கல்வி, அறிவியல், பண்பாட்டு நிறுவனத்தின்  உலகப் பாரம்பரியக் களங்களில் ஒன்றாக 1984 ஆம் ஆண்டில் தெரிவிற்கான வரைமுறைகள் i, ii, iii மற்றும் iv இன் படி தெரிவு செய்யப்பட்டது. 

பஞ்ச பாண்டவர் மண்டபம் அல்லது பஞ்ச பாண்டவர் குகைக்கோயிலானது, மாமல்லபுரம் நகரில் அர்ச்சுணன் தபசு திறந்த வெளி பாறைச்சிற்பங்களின் அருகில் அமர்ந்துள்ளது. இது தமிழ்நாட்டில் காஞ்சிபுரம் மாவட்டத்தில் வங்காள விரிகுடாவின் சோழமண்டலக் கடற்கரையில். மாமல்லபுரத்தில் இதர குகைக்கோயில்களுடன் குன்றுகளின் தொடரின் உச்சியில் அமைந்துள்ளது. இந்த இடம் சென்னையிலிருந்து தோராயமாக 58 கிலோமீட்டர் (36 மைல்கள்) தொலைவிலும். செங்கல்பட்டு நகரிலிருந்து 32 கிலோமீட்டர் (20 மைல்கள்) தொலைவிலும் அமைந்துள்ளது.

பல்லவ கட்டிடக்கலையின் ஒரு பொதுவான பாணியாக சிங்கத்தின் உருவத்தை அடித்தளமாகக் கொண்டுள்ள தாழ்வாரத்தின் தூண்கள் அமைந்துள்ளன. இந்தக் குகையின் கட்டிடக்கலை சிறப்பியல்புகளிலிருந்து, இது 7 ஆம் நூற்றாண்டின் மத்தியில் நரசிம்மர்வர்மன் I (மாமல்ல காலம்) முதல் நரசிம்மவர்மன் II (ராஜசிம்மா) வரையிலான காலகட்டத்தில் கட்டப்பட்டிருக்கலாம் எனக் கருதப்படுகிறது.

இந்தக் குகைக் கோயிலானது முழுமை பெறாத நிலையில் உள்ளது. நுழைவு வாயிலானது கிழக்கு நோக்கி அமைந்துள்ளது. இந்தக் கோயிலானது, 50 அடி அளவில், மாமல்லபுரம் குகைக்கோயில்களிலேயே அதிக நீளமான நிலக்குடைவினைக் கொண்டதாகும். குகையின் தொடக்கத்தின் நீளம் முதன்மை சன்னதிக்குச் செல்ல குகைக்குள் ஒரு சுற்றுவட்டப் பாதை உருவாக்கப்படுவதைக் காட்டுகிறது.

நுழைவு வாயிலில் உள்ள இரு தூண்களும், பல்லவர் கால  பாறை குடைவு வகை கட்டிடக் கலை பாணியிலான, உட்கார்ந்த நிலையில் உள்ள இரு சிங்கங்கள் மீது நிறுத்தப்பட்டுள்ளன. இந்த குகைக் கோயிலின் முகப்புத் தோற்றத்தில், இருபுறத்திலும் பாறையோடு முட்டிக்கொண்டுள்ள இரண்டு செவ்வகத் தூண்களைத் தவிர்த்து, மொத்தம் ஆறு தூண்கள் சிங்கத் தோற்ற அடிப்பகுதியைக் கொண்டுள்ளன. மற்ற குகைகளுடன் ஒப்பிடுகையில், குகைக்குள் செதுக்கப்பட்ட தளவமைப்பு மற்றும் கட்டடக்கலை கூறுகளில் பின்வரும் மேம்பாடுகள் காணப்படுகின்றன. முதலாவது, தென்னிந்தியாவின் வழக்கமான அமைப்புள்ள கோயில்களிலிருந்து மாறுபட்ட சுற்றுவட்டப்பாதை, மற்றொன்று முகப்புத் தோற்றத்தை அமைக்கின்ற சிங்க சிலை வடிவத் தூண்கள் வளைவாக அமைக்கப்பட்ட விதம் ஆகியவையாகும். ஒவ்வொரு சிங்க வடிவத் தூண்களும் மூன்று சிங்கங்களைக் கொண்டதாக உள்ளது. ஒன்று முகப்புப் புறத்திலும், மற்ற இரண்டு சிங்கங்களும் பக்கவாட்டிலும், ஒருபுறம் சிங்கமே இல்லாமல் வெறுமையாகவும் காட்சியளிக்கின்றன, 


</doc>
<doc id="405033" url="https://ta.wikipedia.org/wiki?curid=405033" title="சென்னை மாகாணத்தின் நிர்வாகப் பிரிவுகள்">
சென்னை மாகாணத்தின் நிர்வாகப் பிரிவுகள்

சென்னை மாகாணத்தின் ஆட்சிப் பிரிவுகள் (Divisions of Madras Presidency) பிரித்தானிய இந்தியாவின் ஆட்சியில், சென்னை மாகாணம், தற்கால தமிழ்நாட்டின் கன்னியாகுமரி மாவட்டம் தவிர்த்த அனைத்துப் பகுதிகளும், மற்றும் தற்கால ஒடிசா, ஆந்திரப் பிரதேசம், கர்நாடகா, கேரளாவின் சில மாவட்டங்களைக் கொண்டிருந்தது.

மேலும் பிரித்தானியா ஆட்சிக்கு அடங்கிய புதுக்கோட்டை சமஸ்தானம் மற்றும் இராமநாதபுரம் சமஸ்தானங்கள், 1950ல் இந்தியாவிடன் இணைக்கும் வரை, சென்னை மாகாணத்தின் மேலாட்சியின் கீழ் இருந்தது.

1953ல் சென்னை மாகாணத்தில், தெலுங்கு பேசும் ஆந்திரப் பிரதேசத்தின் பகுதிகளைக் கொண்டு ஆந்திரப் பிரதேசம் புதிதாக நிறுவப்பட்டது.
1959ல், சென்னை மாகாணத்தின் கன்னடம் மற்றும் மலையாள மொழி பேசும் பகுதிகளை, மைசூர் இராச்சியம் மற்றும் திருவிதாங்கூர் இராச்சியத்துடன் இணைக்கப்பட்டது.

சென்னை மாகாணத்தை நிர்வாக வசதிக்காக ஐந்து மண்டலங்களாக பிரிக்கப்பட்டிருந்து:

அரபுக் கடல் ஒட்டிய தற்கால கர்நாடகா மற்றும் கேரளாவின் மாவட்டங்களைக் கொண்டு மேற்கு கடற்கரை மண்டலம், சென்னை மாகாணத்தின் கீழ் செயல்பட்டது.

18ம் நூற்றாண்டின் இறுதியில் நடைபெற்ற ஆங்கிலேய-மைசூர்ப் போர்களில் வெற்றி பெற்ற ஆங்கிலேயர்கள், தற்கால பெல்லாரி மாவட்டம், கடப்பா மாவட்டம், அனந்தபூர் மாவட்டம், கர்நூல் மாவட்டங்களைக் கைப்பற்றி, சென்னை மாகாணத்தின் தக்காண மண்டலத்தை நிறுவினர். 

ஒடிசா மற்றும் கிழக்குத் தொடர்ச்சி மலைப்பகுதிகளின் பழங்குடி மக்கள் அதிகம் வாழும் கஞ்சம் மாவட்டம் மற்றும் தற்கால ஆந்திர பிரதேசத்தின் கடற்கரை மாவட்டங்களைக் கொண்டு வடசர்க்கார் மண்டலம் நிறுவப்பட்டது. 

தமிழ்நாட்டின் காவிரி ஆற்றுக் கழிமுகத்துக்கு அருகிலுள்ள கோடிக்கரையில் இருந்து, ஆந்திரப் பிரதேசத்தின் கிருஷ்ணா ஆற்றுக் கழிமுகம் வரையுள்ள பகுதியைக் கொண்டு கோரமண்டலம் நிறுவப்பட்டது.

பிரித்தானிய இந்தியாவின் ஆட்சியில், தற்கால சென்னை மாவட்டம், திருவள்ளூர் மாவட்டம் மற்றும் காஞ்சிபுரம் மாவட்டங்கள் சென்னை மாவட்டம் நிறுவப்பட்டது.

காளகத்தி நாயக்கர்கள் தற்கால சென்னை நகரத்தை, கிபி 1640ல் ஆங்கிலேயர்களுக்கு
வணிக மையத்தை நிறுவ, கிழக்கிந்திய கம்பெனி நிறுவனத்தின், பிரான்சிஸ் டே எனபவருக்கு வழங்கினர். 

1763ல் ஆற்காடு நவாப், தன் கடனை அடைக்க வேண்டி, செங்கல்பட்டு பகுதிகளை சென்னை மாகாண ஆட்சியாளர்களுக்கு விற்றார். 

தற்கால ஆந்திர பிரதேசத்தின் சித்தூர் மாவட்டம், தமிழ்நாட்டின் வேலூர் மாவட்டம் மற்றும் திருவண்ணாமலை மாவட்டங்களைக் கொண்டு வட ஆற்காடு மாவட்டம் நிறுவப்பட்டது. சித்தூர் நகரம் வட ஆற்காடு மாவட்டத்தின் தலைமையிடமாக இருந்தது.

தற்கால கடலூர் மாவட்டம் மற்றும் விழுப்புரம் மாவட்டங்களைக் கொண்டு தென் ஆற்காடு மாவட்டம் நிறுவப்பட்டது. 
முன்னர் இப்பகுதிகளுடன் செங்கல்பட்டு மற்றும் நெல்லூர் முதலிய ஆற்காடு நவாப் ஆட்சியில் இருந்தது.

தற்கால சேலம் மாவட்டம், தர்மபுரி மாவட்டம், கிருஷ்ணகிரி மாவட்டம், நாமக்கல் மாவட்டங்கள் சேர்ந்து சேலம் மாவட்டமாக. சென்னை மாகாணத்தில் இருந்தது.

தற்கால கோயம்புத்தூர் மாவட்டம், ஈரோடு மாவட்டம், திருப்பூர் மாவட்டம், நீலகிரி மாவட்டம் மற்றும் தற்கால கர்நாடகா மாநிலத்தின் கொல்லேகல் வருவாய் வட்டத்தைக் கொண்டு கோயம்புத்தூர் மாவட்டம் செயல்பட்டது.

1792 மற்றும் 1799ல் நடைபெற்ற ஆங்கிலேய-மைசூர்ப் போர்களில், ஆங்கிலேயப் படைகள்,
திப்புசுல்தானை வீழ்த்தி சேலம் மற்றும் கோயம்புத்தூர் பகுதிகளை சென்னை மாகாணத்துடன் இணைத்தனர். 

தற்கால மதுரை மாவட்டம், திண்டுக்கல் மாவட்டம், தேனி மாவட்டம், சிவகங்கை மாவட்டம், இராமநாதபுரம் மாவட்டம், விருதுநகர் மாவட்டங்கள் மதுரை மாவட்டத்தின் பகுதிகளாக இருந்தன. 

18ம் நூற்றாண்டின் பிற்பகுதியில், பாளையக்கார போரில் வென்ற ஆங்கிலேயர்கள் தற்கால திருநெல்வேலி மாவட்டம் மற்றும் தூத்துக்குடி மாவட்டங்களை மதுரை மாவட்டத்துடன இணைத்தனர். 

மதுரை நாயக்கர்களின் வீழ்ச்சியின் போது புதுக்கோட்டைப் பகுதியில் புதுக்கோட்டை சமஸ்தானம் துவங்கியது. பிரித்தானிய இந்தியாவின் ஆட்சியின் இவ்வரசு சுதேச சமஸ்தானமாக விளங்கியது. இந்திய விடுதலைக்குப் பின்னர் புதுக்கோட்டை சமஸ்தானம் திருச்சிராப்பள்ளி மாவட்டத்துடன் இணைக்கப்பட்டது. 

18ம் நூற்றாண்டின் பிற்பகுதியில், பாளையக்கார போரில் வென்ற ஆங்கிலேயர்கள் தற்கால திருநெல்வேலி மாவட்டம் மற்றும் தூத்துக்குடி மாவட்டங்களை மதுரை மாவட்டத்துடன இணைத்தனர். 

தற்கால திருச்சிராப்பள்ளி மாவட்டம், அரியலூர் மாவட்டம், கரூர் மாவட்டம், பெரம்பலூர் மாவட்டங்கள், சென்னை மாகாணத்தில் திருச்சிராப்பள்ளி மாவட்டமாக இருந்தது.
தற்கால தஞ்சாவூர் மாவட்டம், நாகப்பட்டினம் மாவட்டம், திருவாரூர் மாவட்டங்கள், சென்னை மாகாணத்தில் தஞ்சாவூர் மாவட்டமாக விளங்கியது. தஞ்சாவூர் மராத்திய அரசின் இறுதி மன்னர் 1855 ஆண் வாரிசு இன்றி இறந்த போது, அவகாசியிலிக் கொள்கையின் படி, ஆங்கிலேயர்கள் தஞ்சாவூரை சென்னை மாகாணத்துடன் இணைத்தனர். .

தற்கால வட கேரளாவின் கண்ணூர், கோழிக்கோடு, வயநாடு, மலப்புரம், பாலக்காடு பகுதிகள் மலபார் மாவட்டம் எனும் பெயரில் செயல்பட்டது.

சென்னை மாகாணத்தின் தெற்கு கன்னடப் பகுதியில், தற்கால கர்நாடகா மாநிலத்தின் தெற்கு கன்னடம் மாவட்டம், உடுப்பி மாவட்டம் மற்றும் கேரளாவின் காசர்கோடு மாவட்டங்கள் இருந்தன. தெற்கு கன்னடப் பகுதியில் துளு, கொங்கணி, மலையாளம் மற்றும் கன்னட மொழிகள் பேசப்பட்டது.




</doc>
<doc id="405034" url="https://ta.wikipedia.org/wiki?curid=405034" title="பிரித்வி ஷா">
பிரித்வி ஷா

பிரித்வி ஷா (Prithvi Shaw (பிறப்பு: நவம்பர் 9, 1999) இந்தியத் துடுப்பாட்ட அணி வீரர் ஆவார்.இவர் 19 வயதிற்கு உட்பட்டோருக்கான இந்திய அணியின் தலைவர் ஆவார். இவர் மும்பை துடுப்பாட்ட அணியின் தலைவராக இருந்துள்ளார். மேலும் "இவர் மும்பையில் உள்ள மிடில் ஏஜ் குரூப் துடுப்பாட்ட சங்கத்தில் விளையாடியுள்ளார்." நவமபர் 2013 ஆம் ஆண்டில் 546 ஓட்டங்கள் எடுத்தார். இதன்மூலம் 1901 ஆம் ஆண்டில் இருந்து அனைத்துவடிவ துடுப்பாட்ட வடிவங்களிலும் அதிக ஓட்டங்கள் எடுத்த வீரர் எனும் சாதனையைப் படைத்தார். பின் சனவரி 4, 2016 இல் "ஹாரிஸ் சீல்டு" போட்டியில் பிரணவ் தனவதே இந்தச் சாதனையைத் தகர்த்தார்.

இவர் வலதுகை மட்டையாளர் மற்றும் வலதுகை புறத்திருப்ப பந்து வீச்சாளர் ஆவார். சகலத் துறையரான இவர் சச்சின் டெண்டுல்கருடன் ஒப்பிடப்படுகிறார். 

இவரை மையப்படுத்தி "பியாண்ட் ஆல் பவும்ம்ண்டரிஸ்" எனும் விபரணத் திரைப்படம் எடுக்கப்பட்டது. சனவரி 1, 2017 இல் நடைபெற்ற 2016-2017 ஆம் ஆண்டில் நடைபெற்ற ரஞ்சிக் கோப்பை போட்டியின் அரையிறுதியில் மும்பை மாநிலத் துடுப்பாட்ட அணிக்காக விளையாடினார். இது தான் இவர் முதல் முதல் தரத் துடுப்பாட்டம் ஆகும். இதன் இரண்டாவது ஆட்டப்பகுதியில் நூறு அடித்து ஆட்டநாயகன் விருது பெற்றார். பின் துலீப் கோப்பைக்கான போட்டித் தொடரின் முதல் போட்டியிலும் நூறு அடித்தார்.இதன்மூலம் இரண்டு கோப்பை போட்டிகளின் அறிமுகப் போட்டிகளில் நூறு ஓட்டங்கள் அடித்த இரண்டாவது நபர் எனும் சாதனையைப் படைத்தார். இதற்கு முன் சச்சின் டெண்டுல்கர் இந்தச் சாதனையைப் படைத்தார். டிசம்பர் 2017 இல் 19 வயதிற்கு உட்பட்டோருக்கான துடுப்பாட்ட உலகக்கிண்ணத் தொடருக்கான இந்திய அணியின் தலைவராக நியமிக்கப்பட்டார். இந்தத் தொடரில் இவரின் தலைமையிலான இந்திய அணி வெற்றி பெற்றது.

2018 இந்தியன் பிரீமியர் லீக் தொடரில் டெல்லி டேர்டெவில்ஸ் அணி நிர்வாகம் 1.2 கோடி ரூபாய் மதிப்பில் இவரை ஏலத்தில் எடுத்தது. ஏப்ரல் 23, 2018 இல் கிங்சு இலெவன் பஞ்சாபு அணிக்கு எதிரான இருபது20 போட்டியில் அறிமுகமானார். இந்தப் போட்டியில் விளையாடியதன் மூலம் மிக குறைந்த வயதில் இந்தியன் பிரீமியர் லீக் தொடர்களில் விளையாடியவர் எனும் சாதனையைப் படைத்துள்ளார். அப்போது அவருக்கு வயது 18 ஆண்டுகள் 165 நாள்கள் ஆகும். இந்தப்போட்டியில் துவக்கவீரராக களம் இறங்கிய இவர் 10 பந்துகளில் 22 ஓட்டங்கள் எடுத்தார்.

ஏப்ரல் 27, 2018 இல் கொல்கத்தா நைட் ரைடர்ஸ் அணிக்கு எதிரான போட்டியில் தனது முதல் ஐம்பது ஓட்டங்களை அடித்தார். இதன்மூலம் மிக குறைந்த வயதில் ஐம்பது ஓட்டங்கள் அடித்தவர் எனும் சாதனையை சஞ்சு சாம்சனுடன் பகிர்ந்தார். இந்தப் போட்டியில் 62 ஓட்டங்கள் எடுத்து அணியை வெற்றிபெற உதவினார்.

இந்திய உள்ளூர்ப் போட்டிகளில் பெருமையான கோப்பையாகக் கருதப்படும் "ரிஸ்வி ஸ்பிரிங்ஃபீல்டு மற்றும் ஹாரிஸ் ஷீல்டு" கோப்பைக்கான அணியின் தலைவராக இருந்துள்ளார். 2012 ஆம் ஆண்டில் நடைபெற்ற அரையிறுதிப் போட்டியில் 155 ஓட்டங்களும், இறுதிப் போட்டியில் 174 ஓட்டங்களும் எடுத்தார். சச்சின் டெண்டுல்கரின் மகன் அர்ஜூன் டெண்டுல்கர் பயிற்சி எடுத்த "மும்பையில் உள்ள மிடில் ஏஜ் குரூப் துடுப்பாட்ட சங்கத்தில் தான் இவரும் பயிற்சி எடுத்தார்." ராஜீவ் பதக் இவர்களுக்குப் பயிற்சி அளித்தார்.

இந்தியத் துடுப்பாட்ட அணியின் இங்கிலாந்துச் சுற்றுப் பயணம், 2018 இல் இந்திய அணியில் இடம் பிடித்தார். ஆனால் விளையாட வாய்ப்பு வழங்கப்படவில்லை. பின் மேற்கிந்தியத் துடுப்பாட்ட அணியின் இந்தியச் சுற்றுப் பயணம் 2018 தொடரில் வாய்ப்பு கிடைத்தது. அக்டோபர் 4, 2018 இல் தனது முதல் தேர்வுத் துடுப்பாட்டத்தில் விளையாடினார். அதில் தனது முதலாவது நூறு ஓட்டங்களை அடித்தார். இதன்மூலம் மிக இளம் வயதில் (18 ஆண்டுகள் 329 நாட்கள்) அறிமுகப் போட்டியில் நூறு அடித்த இந்திய வீரர் எனும் சாதனையைப் படைத்தார். மிக இளம் வயதில் தேர்வுத் துடுப்பாட்டப் போட்டிகளில் நூறுகள் அடித்த இந்திய வீரர்கள் வரிசையில் சச்சின் டெண்டுல்கருக்கு அடுத்தபடியாக இரண்டாவது இடத்தில் உள்ளார்.

http://பிரித்வி ஷா

</doc>
<doc id="405039" url="https://ta.wikipedia.org/wiki?curid=405039" title="சஞ்சு சாம்சன்">
சஞ்சு சாம்சன்

சஞ்சு விஸ்வநாத் சாம்சன் (Sanju Viswanath Samson (பிறப்பு: நவம்பர் 11, 1994) என்பவர் இந்தியத் துடுப்பாட்ட அணியின் வீரர் மற்றும் குச்சக் காப்பாளர் ஆவார். இவர் சூலை 19, 2015 இல் சிம்பாப்வே துடுப்பாட்ட அணிக்கு எதிரான பன்னாட்டு இருபது20 போட்டியில் அறிமுகமானார். இந்தியன் பிரீமியர் லீக் தொடரில் ராஜஸ்தான் ராயல்ஸ் அணிக்காக விளையாடி வருகிறார். ரஞ்சிக் கோப்பைத் தொடரில் மிக இளம்வயதில் தலைவர் ஆனவர் எனும் சாதனையைப் படைத்தார். மேலும் மிக இளம் வயதில் இந்தியன் பிரீமியர் லீக் தொடர்களில் 1000 ஓட்டங்களை அடித்தவர் எனும் சாதனையைப் படைத்தார்.

இவர் திருவனந்தபுரம், கேரளத்தில் வளார்ந்தார். உள்ளூர்ப் போட்டிகளில் கேரள மாநிலத் துடுப்பாட்ட அணி சார்பாக விளையாடினார். இந்தியன் பிரீமியர் லீக் தொடர்களில் மிக இளம் வயதில் 50 ஓட்டங்களை அடித்தவர் எனும் சாதனையைப் படைத்தார். ஏப்ரல் 29, 2013 ஆம் ஆண்டில் பெங்களூர் ராயல் சேலஞ்சர்ஸ் அணிக்கு எதிரான போட்டியில் தனது 18 ஆவது வயதில் விளையாடி இந்தச் சாதனையைப் படைத்தார். 2013 இந்தியன் பிரீமியர் லீக் தொடரில் "பெஸ்ட் யெங் பிளேயர் அவார்டு (சிறந்த இளாம் வீரர்)" எனும் பிரிவில் இவரை மக்கள் வாக்களித்து தேர்ந்தெடுத்தனர். 2013 ஆம் ஆண்டில் ஆத்திரேலியாவில் நடைபெற்ற 19 வயதிற்கு உட்பட்டோருக்கான துடுப்பாட்ட உலகக்கிண்ணத்தில் இந்திய அணியின் உதவித் தலைவராக நியமிக்கப்பட்டார். 2014 ஆம் ஆண்டில் இங்கிலாந்தில் சுற்றுப்பயணம் ச்ய்து விளையாடிய இந்திய அணியில் இவர் இடம்பெற்றார்.

சஞ்சு சாம்சன் நவம்பர் 11, 1994 இல் திருவனந்தபுரம், கேரளத்தில் பிறந்தார். இவரின் தந்தை சாம்சன் விஸ்வநாத், தாய் லிஜி. இவரின் தந்தை புது தில்லியில் பணியாற்றிய முன்னாள் காவல் அதிகாரி ஆவார். 

2012 இந்தியன் பிரீமியர் லீக் தொடரில் கொல்கத்தா நைட் ரைடர்ஸ் அணியில் இடம்பெற்றார். ஆனால் விளையாடும் அணியில் இடம்பெறவில்லை. 2013 இந்தியன் பிரீமியர் லீக் தொடரில் ராஜஸ்தான் ராயல்ஸ் அணியில் இவர் இடம்பெற்றார். ஏப்ரல் 13, 2013 இல் கிங்சு இலெவன் பஞ்சாபு அணிக்கு எதிரான போட்டியில் இவர் அறிமுகமானார். இந்த அணியின் குச்சக் காப்பாளர் திஷன்ட் யாக்னிக் காயம் காரணமாக விளையாடாததால் இவருக்கு குச்சக் காப்பாளராக வாய்ப்பு வழங்கப்பட்டது. ஜேம்சு பால்க்னர் வீசிய பந்தில் ராஜகோபால்சதீச் அடித்த பந்தை "கேட்ச்" பிடித்து வீழ்த்தினார். மேலும் பிரவீன் குமாரை "ரன் அவுட்" ஆக்கினார். இவர் அஜின்க்யா ரகானேவுடன் இணைந்து 47 ஓட்டங்கள் எடுத்தார். இவர் 23 பந்துகளில் 27 ஓட்டங்கள் எடுத்தார். இந்தப் போட்டியில் ராஜஸ்தான் ராயல்ஸ் அணி வெற்றி பெற்றது. கேரள மட்டையாளர் சிறப்பாக செயல்பட்டு ராஜஸ்தான் ராயல்ஸ் அணியின் மத்திய துடுப்பாட்டக்காரர்களின் நிலையில்லாத ஆட்டத் திறனை நிறைவு செய்யும் விதமாக இவர் செயல்படலாம் என தி இந்து இதழ் தெரிவித்தது. நான் இவரின் ஆட்டத்தை முதன்முதலாகப் பார்க்கிறேன். கேரளாவில் இருந்து வந்த மட்டையாளர் சிறப்பாக விளையாடுகிறார் என ஹர்சா போக்ளே தெரிவித்தார்.



</doc>
<doc id="405041" url="https://ta.wikipedia.org/wiki?curid=405041" title="லூசினிக்கி அரங்கு">
லூசினிக்கி அரங்கு

லூசினிக்கி அரங்கு ("Luzhniki Stadium", ) என்பது உருசியாவின் தேசிய விளையாட்டரங்கம் ஆகும். இது தலைநகர் மாஸ்கோவில் அமைந்துள்ளது. மொத்த 81,000 இருக்கைகளைக் கொண்ட இவ்வரங்கு உருசியாவின் மிகப் பெரிய காற்பந்து விளையாட்டரங்கமும், ஐரோப்பாவில் உள்ள பெரிய விளையாட்டரங்குகளில் ஒன்றும் ஆகும். இது லூசினிக்கி ஒலிம்பிக் வளாகத்தின் ஒரு பகுதி ஆகும். மாஸ்கோ நகரின் மத்திய நிருவாக வட்டத்தில் காமோவ்னிக்கி மாவட்டத்தில் அமைந்துள்ளது.

1980 ஒலிம்பிக் போட்டிகளின் போது லூசினிக்கி அரங்கு முக்கிய விளையாட்டரங்கமாகத் திகழ்ந்தது. ஒலிம்பிக் ஆரம்ப நிகழ்வு, இறுதி நிகழ்வு, மற்றும் பல போட்டிகள் இங்கு நிகழ்ந்தன. ஐகாசச இவ்வரங்கத்தை நான்காம் தரத்தில் நிர்ணயித்துள்ளது. இவ்வரங்கில் 1999 இல் ஐரோப்பியக் கிண்ண இறுதிப் போட்டி இடம்பெற்றது. 2018 உலகக்கோப்பை காற்பந்து போட்டிகளில் லூசினிக்கி அரங்கு முக்கிய விளையாட்டரங்காக அறிவிக்கப்பட்டது. இச்சுற்றின் இறுதிப் போட்டி உட்பட ஏழு போட்டிகள் இங்கு நடைபெறவிருக்கின்றன.

சோவியத் காலத்தில் மாஸ்கோ ஸ்பர்த்தாக் விளையாட்டுக் கழகத்தின் கால்பந்து விளையாட்டுகள் இவ்வரங்கிலேயே நடத்தப்பட்டு வந்தன. தற்போது உருசிய தேசிய காற்பந்து அணியின் விளையாட்டுகள் முக்கியமாக நடத்தப்படுகின்றன.

லூசினிக்கி அரங்கில் 1982 அக்டோபர் 20 அன்று ஸ்பர்த்தாக், மற்றும் டச்சு ஆர்லெம் அணிகளுக்கு இடையில் இடம்பெற்ற யூஈஎஃப்ஏ யூரோப்பா கூட்டிணைவு விளையாட்டுப் போட்டி ஒன்றின் போது ஏற்பட நெரிசலில் 66 பேர் உயிரிழந்தனர்.



</doc>
<doc id="405045" url="https://ta.wikipedia.org/wiki?curid=405045" title="நகரும் அச்சு">
நகரும் அச்சு

நகரும் அச்சு ("Movable type" அல்லது "moveable type" ) அச்சுக்கலையிலும் அச்சிடலிலும் பயன்படுத்தப்படும் ஓர் தொழிநுட்பம் ஆகும். இத்தொழில்நுட்பத்தில் நகர்த்தக்கூடிய அச்சுக்களைப் பயன்படுத்தி ஓர் ஆவணத்தின் கூறுகளை (பொதுவாக எழுத்துருக்களும் புள்ளிகளும்) ஊடகம் (பொதுவாக காகிதம்) ஒன்றின் மேல் அச்சிடுவதாகும். 

உலகில் முதன்முதலாக காகித நூல்களில் அச்சிட நகரும் அச்சுக்களைப் பயன்படுத்தியது சீனாவின் வடக்கு சோங் ஆட்சிப்பகுதியில் இருந்த பை செங் (990–1051) என்பவராகும்; இவர் கி.பி.1040இல் பீங்கான் அச்சுக்களைப் பயன்படுத்தியிருந்தார். தொடர்ந்து 1377இல் கொரியாவில் இந்த நூட்பத்தை வைத்து முதலில் அச்சிடப்பட்ட நூல் வெளியானது. இத்தொழில்நுட்பம் பெரும்பாலும் கிழக்காசியா பகுதிகளில் மட்டுமே பரவியிருந்தது. இங்கு வந்த கிறித்தவப் பாதிரிமார்களினால் இது ஐரோப்பாவிற்கு பின்னர் கொண்டு செல்லப்பட்டது. இவர்களது ஆவணங்களில் சில வாடிகன் நூலகத்திலும் ஆக்சுபோர்டின் போத்லியன் நூலகத்திலும் சேமிக்கப்பட்டுள்ளன. ஏறத்தாழ 1450இல் யோகான்னசு கூட்டன்பர்கு நகரும் அச்சுக்களைக் கொண்ட அச்சு இயந்திரத்தை ஐரோப்பாவில் அறிமுகப்படுத்தினார்; இவரது அச்சுக்கள் அணிகளாகவும் கையால் வார்த்தவையாகவும் இருந்தன. ஐரோப்பிய மொழிகளுக்கு குறைந்த அகரவரிசை எழுத்துருக்களே தேவைப்பட்டது முதன்மை காரணமாக இருந்தது. கூட்டன்பெர்கு தமது அச்சுக்களை ஈயம், வெள்ளீயம், அந்திமனி இவற்றின் கலவையால் செய்தார். இவை 550 ஆண்டுகளுக்கு மாற்றப்படாமல் சீர்தரமாக இருந்தன.


</doc>
<doc id="405046" url="https://ta.wikipedia.org/wiki?curid=405046" title="கூபா டி பறப்பியல் வானூர்தி 972">
கூபா டி பறப்பியல் வானூர்தி 972

கியூபா டி பறப்பியல் வானூர்தி 972 (சியூ972/சியூபி972) ("Cubana de Aviación Flight 972 (CU972/CUB972"); மே 18, 2018 கியூபா தலைநகர் அவானாவின் ஜோஸ் மார்டி சர்வதேச வானூர்தி நிலையத்திலிருந்து ("José Martí International Airport (IATA: HAV, ICAO: MUHA"), கூபா கிழக்கு பிராந்தியத்தில் உள்ள அல்கூன் ("Holguín") நகரத்தின் பிராங் பைஸ் ("Frank País") வானூர்தி நிலையதிற்கு, ஒரு உள்ளூர் பயணிகள் வானூர்தி, வழமையான அட்டவணையின்படி சேவையில் ஈடுபட்டு வந்தது. மேம்படுத்தப்பட்ட போயிங் 737 - 201 வகையைச்சார்ந்த வானூர்தியான இது, புறப்பட்ட சிறிது நேரத்தில், அவானாவிலிருந்து 19 கிலோமீட்டர் (12 மைல்), தொலைவில் சாண்டியாகோ டி லாஸ் வேகாஸ் அருகே தீப்பிழம்புகளுடன் வெடித்து விபத்துக்குள்ளானதில், விமானச்சேவை பணியாளர்கள் உட்பட, 111 பேர்கள் உயிரிழந்துள்ளனர். மற்றும் இரண்டு பேர்கள் படுகாயமுற்று மீட்கப்பட்டனர். இறந்தவர்களின் கணக்கின்படி இருவர் முதலில் விபத்தில் இருந்து தப்பித்து பின்னர் மருத்துவமனையில் இறந்தார்கள்.


</doc>
<doc id="405047" url="https://ta.wikipedia.org/wiki?curid=405047" title="தஞ்சாவூர் மாவட்டம் (சென்னை மாகாணம்)">
தஞ்சாவூர் மாவட்டம் (சென்னை மாகாணம்)

தஞ்சாவூர் மாவட்டம் (Tanjore District) என்பது பிரித்தானிய இந்தியாவில் சென்னை மாகாணத்தின் கிழக்கு மாவட்டங்களில் ஒன்றாகும். இது தற்போதைய தமிழ்நாட்டின் தஞ்சாவூர், திருவாரூர், நாகப்பட்டினம் ஆகிய மாவட்டங்களையும் மற்றும் புதுக்கோட்டை மாவட்டத்தின் அறந்தாங்கி வட்டத்தையும் உள்ளடக்கியது. தஞ்சாவூரானது இந்து சமய மரபுவழியைத் தாங்கியதாக மட்டுமல்லாது, சோழ கலாச்சார பாரம்பரியத்தின் மையமாகவும், சென்னை மாகாணத்தின் பணக்கார, மிக வளமான மாவட்டங்களில் ஒன்றாகவும் இருந்தது.

1799 ஆம் ஆண்டு தஞ்சாவூர் மராத்திய ஆட்சியாளரான இரண்டாம் சரபோஜி தனது இராச்சியம் முழுவதையும் பிரித்தானிய கிழக்கிந்திய கம்பெனியிடம் ஒப்படைத்தபோது தஞ்சாவூர் மாவட்டம் உருவாக்கப்பட்டது. காவிரி வடிநிலத்தில் அமைந்துள்ள தஞ்சாவூர் மாவட்டமானது, தென்னிந்தியாவில் மிகப்பெருமளவில் நெல் விளையும் பகுதிகளில் ஒன்றாக இருந்தது. இது 
1876-78 ஆம் ஆண்டில் ஏற்பட்ட சென்னை மாகாண பெரும் பஞ்சத்தால் பாதிக்கப்படவில்லை.

தஞ்சாவூர் மாவட்டத்தின் வடக்கில் தென் ஆற்காடு, மேற்கில் திருச்சிராப்பள்ளி, தெற்கே புதுக்கோட்டை சமஸ்தானம் மற்றும் மதுரை, தென்கிழக்கில் இராமநாதபுரம் போன்ற மாவட்டங்களைக் கொண்டிருந்தது. தென் ஆற்காடு மாவட்டத்தின் நீண்ட வடக்கு எல்லையில் கொள்ளிடம் ஆறும், கிழக்கில் வங்காள விரிகுடாவும் எல்லையாக அமைந்திருந்தன.

மாவட்டமானது நன்கு அறியப்பட்ட நான்கு பிரிவுகளாக இருந்தது - கொள்ளிடம் மற்றும் காவேரிக்கு இடையில் இருந்த வளமான நிலங்கள் "பழைய வடிநிலம்" என அழைக்கப்பட்டது, இப்பகுதி இயல்பாகவே அணைக்கட்டு நீரால் நீர்ப்பாசன வசதியைப் பெற்றது. இப்பகுதியானது மன்னார்குடி வட்டத்தின் வடபகுதி, நன்னிலம், தஞ்சாவூர் வட்டத்தின் கிழக்கு பகுதி, சீர்காழி, மாயாவரம், கும்பகோணம் ஆகிய வட்டங்களை உள்ளடக்கியது. காவேரி ஆற்றின் தெற்குப்பகுதி சமவெளியில் உள்ள நன்னிலம் வட்டத்தின் தெற்குப் பகுதி மற்றும் மன்னார்குடி வட்டம் ஆகியவை "புதிய வடிநிலம் " எனப்பட்டது. காரணம் இந்தப் பகுதியில் உள்ள நீர்பாசனக் கால்வாய்களானது காவேரி மற்றும் கொள்ளிடம் மற்றும் அதன் கிளைகளில் இருந்து மனித உழைப்பால் அண்மைக் காலத்தில் உருவாக்கப்பட்ட கால்வாய்களால் பாசன வசதி பெற்றதாகும். இது பழைய டெல்டாவைக் காட்டிலும் குறைவான வளம் கொண்டதாக இருந்தது. வறண்ட வல்லம் பீடபூமி என்பது தஞ்சாவூர் மற்றும் பட்டுக்கோட்டை வட்டங்களின் மேற்குப்பகுதியைக் கொண்டது. அடுத்து வேதாரண்யம் உப்பள நிலப்பகுதியாகும். இதன் நீளமானது முப்பது மைல் கொண்டதாகவும், அகலம் நான்கு அல்லது ஐந்து மைல் அகலம் கொண்டதாக கோடியக்கரையில் துவங்கி அதிரம்பாக்கம் வரையில் திருத்துறைப்பூண்டி வட்டத்தின் தெற்கு பகுதியும், பட்டுக்கோட்டை வட்டத்தின் கிழக்குப் பகுதியும் கொண்டாதாகும். மாவட்டத்தில் மக்கள் வாழும் இரண்டு தீவுகள் உள்ளன. அவை கும்பகோணம் அருகே கொள்ளிடம் ஆற்று முகத்துவாரத்தில் உள்ள தீவுக்கோட்டை மற்றும் கும்பகோணத்துக்கு அருகில் உள்ள விநாயகத்தரு போன்றவை ஆகும்.

தஞ்சாவூர் மாவட்டத்தின் பெரும்பான்மையான நிலப்பகுதியானது மிராசுதார்களுக்குச் சொந்தமான நிலங்களாக இருந்தன. மாவட்டத்தில் சில பெரிய சமீன்தார்கள் இருந்தனர் அவற்றில் கந்தர்வக்கோட்டை, கள்ளக்கோட்டை, கொனூர் போன்றவை புதுக்கோட்டை எல்லைக்கு அருகே இருந்தன, மேலும் உக்கடை மற்றும் பூண்டி போன்ற பெரிய ஜமீன்களும் இருந்தன. இவையெல்லாம் தஞ்சாவூர் நாயக்கர் அல்லது தஞ்சாவூர் மராட்டிய மன்னர் போன்றோர் தங்களது காவலர்களாக கருதப்பட்டவர்களாக இருந்த கள்ளர் தலைவர்களால் ஆளப்பட்டது. ஆனால் பெரும்பகுதி நிலமானது மிராசுதாரர்களான் கட்டுப்பாட்டில் இருந்தன. அது வழக்கமாக விவசாயிகள் போன்றோருக்குக் குத்தகைக்கு விடப்பட்டது.

தஞ்சாவூர் மாவட்டமானது குறைந்தது கி,மு ஆயிரம் ஆண்டுகளுக்கு முந்தைய காலத்திலிருந்து மக்கள் வாழிடமாகவும், சோழ சாம்ராஜ்யத்தின் பாரம்பரியத் தாயகமாகவும் இருந்தது. தஞ்சாவூரை முற்காலச் சோழர்கள் கி.மு 3 ஆம் நூற்றாண்டுமுதல் கி.பி. 3 ஆம் நூற்றாண்டுவரை ஆண்டனர். இவர்கள் காலத்தில் பூம்புகாரில் இருந்த துறைமுகமானது ரோமுடன் வணிகத் தொடர்புகொள்ளும் முக்கிய இடமாக இருந்தது. அதன் பிறகு களப்பிரர் காலத்தில் ஏற்பட்ட ஒரு இடைவெளியினைத் தொடர்ந்து, தஞ்சாவூர் பல்லவர்களின்கீழ் தனதுக் கடந்தகால பெருமையைப் பெற்றதுடன், இடைக்காலச் சோழர்கள் மற்றும் சாளுக்கிய சோழர்கள் ஆகியோர்களின்கீழ் அதன் செழிப்பை மீண்டும் அடைந்தது. 13 ஆம் நூற்றாண்டில் தஞ்சாவூரானது பாண்டியரால் கைப்பற்றப்பட்டது, பின்னர் அவர்கள் மாலிக் காபூரால் வீழ்த்தப்பட்டனர். பின்னர் தஞ்சாவூரானது தில்லி சுல்தானகம் மற்றும் மதுரை சுல்தானகம் போன்றவற்றால் குறைந்த காலக்கட்டமாக 15 ஆம் நூற்றாண்டு வரை ஆளப்பட்டது. அவர்களிடம் இருந்து விஜயநகர மன்னர்களால் தஞ்சாவூரானது கைப்பற்றப்பட்டபிறகு, ​​அதன் பெருமையை மீண்டும் பெற்றது. அப்போதிருந்து தஞ்சாவூரானது விசயநகர பேரரசின் ஒரு பகுதியாகவும், மதுரை நாயக்கர்கள் மற்றும் தஞ்சை நாயக்கர்கள் ஆட்சியிலும் இருந்தது. இது 1674 இல் சத்திரபதி சிவாஜியின் சகோதரர் வெங்கோஜியால் கைப்பற்றப்பட்டு இவரால் தஞ்சாவூர் மராத்திய அரசு நிறுவப்பட்டது. 1749 முதல் இப்பகுதியின் விவகாரங்களில் பிரித்தானிய கிழக்கிந்திய நிறுவனமானது பெரிய அளவில் தன் செல்வாக்கை செலுத்தத் துவங்கியது. 1760கள் மற்றும் 1770களில், தஞ்சாவூர் மராத்திய ஆட்சியாளர்கள், ஆற்காடு நவாப் மற்றும் இப்பகுதியின் பிற பெரிய சக்திகள், பிரித்தானிய செல்வாக்கின் கீழ் கொண்டுவரப்பட்டன. 1799 ஆம் ஆண்டில், பிரித்தானிய கிழக்கிந்திய கம்பெனியானது இரண்டாம் சரபோஜி தஞ்சாவூர் அரியணையைப் பெற உதவியது. இந்த உதவிக்கு பிரதிபலனாக இரண்டாம் சரபோஜி தஞ்சாவூர் நகரை தன் கட்டுப்பாட்டில் வைத்துக்கொண்டு, பிரிட்டிஷ் கிழக்கிந்திய கம்பெனிக்கு அவரது இராச்சியத்தின் மற்ற பகுதிகளைக் கொடுத்துவிட்டார். அவரது மகன் சிவாஜி ஆண் வாரிசு இன்றி 1855 இல் இறந்ததை அடுத்து, பிரித்தானியரின் அவகாசியிலிக் கொள்கையின்படி தஞ்சாவூரானது பிரித்தானிய அரசால் கைக்கொள்ளப்பட்டது. தஞ்சாவூர் மாவட்டம் 1800 ஆம் ஆண்டில் உருவாக்கப்பட்டது, அதன் எல்லைகளானது முந்தைய தஞ்சாவூர் மராத்திய ராஜ்யத்தின் பரப்பைக் கொண்டதாக இருந்தது.

1901 ஆம் ஆண்டைய நிலவரத்தில், தஞ்சாவூர் மாவட்டத்தில் ஒன்பது வட்டங்கள் உருவாக்கப்பட்டிருந்தது.



</doc>
<doc id="405049" url="https://ta.wikipedia.org/wiki?curid=405049" title="முர்ரே ஆறு">
முர்ரே ஆறு

முர்ரே ஆறு ("Murray River" அல்லது "River Murray") ஆத்திரேலியாவின் நீளமான ஆறு ஆகும். இதன் நீளம் . முர்ரே ஆறு ஆத்திரேலிய ஆல்ப்சு மலைகளில் உருவாகி ஆத்திரேலியாவின் மிக உயர்ந்த மலைகளின் மேற்குப் பகுதிகளின் வழியாக கீழிறங்கி ஆத்திரேலியாவின் உட்புறச் சமவெளியில் ஓடுகின்றது. இந்த ஆறே தெற்கு ஆஸ்திரேலியா வின் வடமேற்கில் செல்கையில் மாநிலங்களான நியூ சவுத் வேல்சிற்கும் விக்டோரியாவிற்கும் இடையேயான எல்லைக்கோட்டை தீர்மானிக்கின்றது. தனது பாதையின் இறுதியில் மோர்கனில் தெற்கு நோக்கித் திரும்பி தொலைவில் உள்ள பெருங்கடலை அலெக்சாண்டிரினா ஏரி வழியாக அடைகின்றது.

முர்ரே ஆற்றின் நீர் பல உவர்ப்பான ஏரிகளின் வழியே செல்கிறது; அலெக்சாண்டிரினா ஏரி, கூரொங் தேசியப் பூங்காவிலுள்ள கூரொங் ஏரிக்களின் வழியே "முர்ரே மவுத்" எனப்படும் கழிமுகத்தில் இந்தியப் பெருங்கடலின் தென்கிழக்குப் பகுதியில் சேர்கிறது. ஆனால் ஆத்திரேலிய நிலப்படங்களில் இது கூல்வா எனுமிடத்தில் தென்முனைப் பெருங்கடலில் சேர்வதாகக் குறிப்பிடப்படுகின்றன. பெரும்பான்மையான நேரமும் பெருமளவில் நீரைத் தாங்கிச் சென்றபோதும் முர்ரே கழிமுகம் ஒப்பீட்டளவில் சிறியதும் ஆழம் குறைந்ததுமாகும். 2010 நிலவரப்படி, முர்ரே ஆற்றுக்கு 58% இயற்கையான நீர்பெருக்கு உள்ளது. ஆத்திரேலியாவின் மிக முதன்மையான பாசனப் பகுதிகளில் இது ஒன்றாகும். எனவே இது நாட்டின் உணவுக் களஞ்சியமாக பரவலாக அறியப்படுகின்றது.
முர்ரே ஆறு நீளமான முர்ரே–டார்லிங் ஆற்று கூட்டமைப்பின் அங்கமாகும். இந்த ஆற்றுக் கூட்டமைப்பு விக்டோரியா, நியூ சவுத் வேல்ஸ், தெற்கு குயின்ஸ்லாந்து நிலப்பகுதிகளுக்கு பாசனமளிக்கிறது. மொத்தமாக இதன் வளப்பகுதி ஆத்திரேலியாவின் மொத்த நிலப்பகுதியில் ஏழில் ஒரு பங்காகும். உலகின் மற்ற பகுதிகளில் இதே அளவுள்ள ஆறுகளிலுள்ள நீருடன் ஒப்பிட்டால் முர்ரே ஆறு மிகக்குறைந்த பின்னத்தையே தாங்கிச் செல்கின்றது. ஆண்டின் பல காலங்களில் செல்லும் நீரின் அளவும் மிகவும் வேறுபடுகின்றது. மிகுந்த வறண்ட காலங்களில் முற்றிலும் நீரின்றி இருக்கலாம். ஆனால் இது மிக அரிதான நிகழ்வாகவே உள்ளது; ஆவணப்படுத்தப்பட்ட காலத்தில் இரண்டொருமுறையே முர்ரே ஆறு முற்றிலுமாக வறண்டுள்ளது. 

முர்ரே ஆறு விக்டோரியா, நியூ சவுத் வேல்ஸ் இடையேயான எல்லைகளை வரையறுக்கிறது. அவ்வாறான எல்லைகளில் ஆற்றின் மேற்புரமுள்ள கரையே விக்டோரியாவின் எல்லையாகும். அதாவது ஆறு விக்டோரியாவிற்குள் வருவதில்லை. இதனை 1980இல் ஆஸ்திரேலிய உச்சநீதிமன்றம் முடிவு செய்து விதி செய்தது; விக்டோரியா ஆற்றங்கரையில் மீன் பிடித்துக் கொண்டிருந்தவர் இறந்தபோது எந்த மாநிலம் நடவடிக்கை எடுக்க வேண்டும் என்ற வழக்கில் இவ்வாறு தீர்ப்பளிக்கப்பட்டது. இந்த எல்லை வரையறை குழப்பம் விளைவிக்கக்கூடியது; காலப்போக்கில் ஆறு தனது செல்கையை மாற்றிக்கொள்ளலாம், ஆற்றங்கரைகள் மாறுதல் அடையலாம். 

நிலநிரைக்கோடு 141°E க்கு மேற்கே, ஆறு விக்டோரியாவிற்கும் தெற்கு ஆத்திரேலியாவிற்கும் இடையே எல்லைக்கோடாக ஏறத்தாழ நீளத்திற்கு தொடர்கிறது. இப்பகுதியில் எல்லைக்கோடு ஆற்றின் நடுவில் வரையறுக்கப்பட்டுள்ளது. 1840களில் ஏற்பட்ட ஓர் கணிதப் பிழையால் இவ்வாறானது. இதன்பிறகு முர்ரே ஆறு முழுமையாக தெற்கு ஆஸ்திரேலியாவிற்குள் செல்கிறது.

முர்ரே ஆற்றுவழியே பின்வரும் முதன்மை குடியிருப்புகள் அமைந்துள்ளன. கொடுக்கப்பட்டுள்ள மக்கள்தொகை 2011 மக்கள்தொகை கணக்கெடுப்பின்படியானவை.



</doc>
<doc id="405053" url="https://ta.wikipedia.org/wiki?curid=405053" title="மின்னணு முத்திரைத்தாள்">
மின்னணு முத்திரைத்தாள்

மின்னணு முத்திரைத்தாள் என்பது மின்னணுமுறையில் நமக்கு தேவையான தொகைக்கு பணம் செலுத்தி முத்திரைத்தாள் பெருமுறை ஆகும். ஒவ்வொரு முத்திரைத்தாளிலும் ஒரு தனித்துவ என் இருக்கும் அதன் மூலம் அந்த முத்திரைத்தாள் முறையானது அரசின் அங்கீகாரம் பெற்ற விற்பனை பிரதிநிதி மூலம் விற்கப்பட்டதா என்பதை தெரிந்து கொள்ளலாம். மின்னணு முத்திரைத்தாள் மூலம் அரசாங்கத்திற்கான முத்திரை வரி /தீர்வை செலுத்துவதற்கு ஒரு பாதுகாப்பான் வழிமுறை. சிங்கப்பூர், ஹாங்காங், இந்தியா ஆகிய மூன்று நாடுகளில் இந்த முறை பின்பற்றப்படுகிறது. காகித முத்திரை குறிப்பிட்ட வகைப்பாடுகளை கொண்டு இருக்கும் ஆகையால் துல்லியமான முத்திரை தீர்வை பெற இயலாது. ஆனால் மின்னணு முத்திரை குறிப்பிட்ட எந்த ஒரு தொகை வகைப்பாட்டிற்கும் பெற இயலும். காகித முத்திரை தாள் நம்பகத்தன்மை உறுதிசெய்வதற்கும் அதிக நேரம் ஆகும். ஆனால் மின்ணுன முத்திரைத்தால் இணையத்தில் உடனடியாக சரிபார்த்துக்கொள்ளலாம். 

வருவாய் துறை சார்ந்த பத்திரப்பதிவு செய்ய பயன்படுத்த தேவையான பத்திரப்பதிவு கட்டணம் இந்த முத்திரை தாள் மூலம் பெறப்படுகிறது.
குத்தகை, குடியிருப்பு ஒப்பந்தம் மற்றும் முன்காப்பீடு ஒப்பந்த பத்திரம் போன்ற பல சேவைகளுக்கு மின்னணு முத்திரைத்தாள் பயன்படுத்தபடுகிறது.
உடைமை மாற்றல் முறி / மாற்றளிப்பு ஆவணம், பாகப்பிரிவினை ஒப்பந்தம், அசைய சொத்துகளை விற்க பிரதிநிதித்துவ அதிகாரம் கொடுக்க, கடன்பத்திரங்கள், பங்குகள் வாங்க உரிமை மாற்ற, வாங்கி கடன் பெற நன்மதிப்பு கடிதம் வழங்கவும் மின்ணுமுத்திரைத்தாள் பயன்படுத்தபடுகிறது. ஒவ்வொரு மின்னணு முத்திரைத்தாளில் ஒரு தனித்துவ என் உண்டு. அதனை அங்கீகரிக்கப்பட்ட இணையத்தில் உள்ளீடு செய்து அதன் நம்பக தண்மை சரிபார்த்துக்கொள்ளலாம். முத்திரைத்தாள் வழங்கப்பட்ட நாள் மற்றும் காலமுத்திரை கொண்டிருக்கும். இந்தியாவில் பயன்பாட்டில் இருக்கும் மின்னணு முத்திரைத்தாள் நுனியை அச்சிடு, தனித்துவ எண் மற்றும் இருபரிமாண பட்டைகூறியீடு கொண்டிருக்கும். சிங்கப்பூர் உள்நாட்டு வருவாய் ஆணையம் 1999 ஆம் ஆண்டு உலகின் முதல் மின்னணு முத்திரைத்தாள் பயன்படுத்தும் நடைமுறை உருவாக்கி 2000ஆம் ஆண்டு முதல் செயல்படுத்தத் தொடங்கியது.
ஹாங்காங் உள்நாட்டு வருவாய் ஆணையம் 2004 ஆம் ஆண்டு முதல் மின்னணு முத்திரைத்தாள் பயன்படுத்தும் நடைமுறைத் தொடங்கியது.



</doc>
<doc id="405063" url="https://ta.wikipedia.org/wiki?curid=405063" title="சென்னை தேவதாசிகள் ஒழிப்புச் சட்டம்">
சென்னை தேவதாசிகள் ஒழிப்புச் சட்டம்

சென்னை தேவதாசிகள் ஒழிப்புச் சட்டம் என்பது தேவதாசி முறையை ஒழிப்பதற்காக இந்தியா விடுதலையை அடைந்ததை அடுத்து 9 அக்டோபர் 1947 அன்று நிறைவேற்றப்பட்ட சட்டம் ஆகும். இது தமிழ்நாடு தேவதாசிகள் ஒழிப்புச் சட்டம் என்றும் அறியப்படுகிறது. சென்னை மாகாணத்தில் நிறைவேற்றப்பட்ட இச்சட்டம், தேவதாசிகளுக்குத் திருமணம் செய்யும் உரிமையைத் தந்தது. இந்துக் கோயில்களுக்குப் பெண்களை நேர்ந்து விடுவதைச் சட்டத்துக்குப் புறம்பானதாக அறிவித்தது. தேவதாசி ஒழிப்புச் சட்ட முன்வரைவே பிறகு இச்சட்டமாக ஏற்பு பெற்றது.

1930 ஆம் ஆண்டு, முத்துலட்சுமி ரெட்டி இந்தச் சட்ட முன்வரைவை சென்னை சட்டமன்ற மேலவையில் முன்மொழிந்தார். சென்னை மாகாணத்தின் பல்வேறு பகுதிகளில் வாழ்ந்த தேவதாசிகள் இந்தச் சட்டமுன்வரைவை எதிர்த்தனர். தாங்கள் கற்றறிந்த மேட்டுக்குடி கலைஞர்களே அன்றி பால்வினைத் தொழிலாளர்கள் அல்ல என்று அவர்கள் கருதியதே இந்த எதிர்ப்புக்குக் காரணம் ஆகும். இச்சட்ட முன்வரைவு ஒப்புதல் பெறுவதில் பெரும் பங்கு வகித்த பெரியார், எதிர்ப்பைக் கருத்திற் கொண்டு, இதனைப் பொதுச் சட்ட முன்வரைவாக அல்லாமல் தனிச்சட்ட முன்வரைவாக நிறைவேற்றுமாறு வழிநடத்தினார். சென்னை தேவதாசிச் சட்டம் அதற்குப் பிறகு நிறைவேறிய அதே போன்ற சட்டங்களைப் போன்று கடுமையானது இல்லை. இச்சட்டம் தேவதாசிகளைக் குறித்தது மட்டுமே என்பதால், தென்னிந்தியாவில் பால்வினைத் தொழில் தொடர்ந்தது. குறிப்பாக, ஆகஸ்ட் 14, 1956 அன்று சென்னை தேவதாசி எதிர்ப்புச் சட்டம் நிறைவேறும் வரை, ஆந்திரப் பிரதேச கடலோரப் பகுதிகளில் தொடர்ந்தது. சென்னை தேவதாசி ஒழிப்புச் சட்டம் என்பது அன்றைய பிரித்தானிய இந்தியாவின் மாகாணங்களிலும் அதனை அடுத்து விடுதலை பெற்ற இந்தியாவின் மாநிலங்கள் மற்றும் ஆட்சிப் பகுதிகளிலும் பால்வினைத் தொழிலைச் சட்டத்துக்குப் புறம்பானது என்று அறிவித்து நிறைவேற்றப்பட்ட எண்ணற்ற சட்டங்களுள் ஒன்று ஆகும். 1934 பாம்பே தேவதாசி பாதுகாப்புச் சட்டம், 1957 தேவதாசி பாதுகாப்பு (நீட்சி) சட்டம், 1988 ஆந்திரப் பிரதேச தேவதாசிச் சட்டம் ஆகியவை இச்சட்டங்களுள் சிலவாகும்.


</doc>
<doc id="405067" url="https://ta.wikipedia.org/wiki?curid=405067" title="ரஷீத் கான்">
ரஷீத் கான்

ரஷீத் கான் அர்மான் Rashid Khan Arman (; born 20 செப்டம்பர்,1998), பொதுவாக ரஷீத் கான் என அறியப்படும் இவர் ஆப்கானித்தான் துடுப்பாட்ட அணி வீரர் ஆவார். 2018 இந்தியன் பிரீமியர் லீக் போட்டிகளில் இவர் சன்ரைசர்ஸ் ஐதராபாத் அணிக்காக இவர் விளையாடி வருகிறார். இவர் ஆப்கானித்தான் அணிக்காக ஒருநாள் பன்னாட்டுத் துடுப்பாட்டம் மற்றும் பன்னாட்டு இருபது20 போட்டிகளில் விளையாடி வருகிறார். பெப்ரவரி 2018 ஆம் ஆண்டில் பன்னாட்டுத் துடுப்பாட்ட அவையின் சிறந்த ஒருநாள் பன்னாட்டுத் துடுப்பாட்டப் பந்து வீச்சாளர்களின் தரவரிசையில் இவர் முதல் இடத்தில் இருந்தார். இதன்மூலம் மிக குறைந்த வயதில் முதலிடம் பிடித்தவர் எனும் சாதனையைப் படைத்தார், அடுத்த சில மாதங்களில் இவர் பன்னாட்டு இருபது20 போட்டியின் சிறந்த பந்துவீச்சாளர்களுக்கான தரவரிசையிலும் இவர் முதல் இடம் பிடித்தார். ஜூலை 2017 ஆம் ஆண்டில் சிறந்த பந்துவீச்சைப் பதிவு செய்தார்..

மார்ச், 2018 ஆம் ஆண்டில் 2018 துடுப்பாட்ட உலகக்கிண்ணத் தொடருக்கான தகுதிச் சுற்றுப்போட்டியில் ஆப்கானித்தான் துடுப்பாட்ட அணிக்குத் தலைவராக நியமிக்கப்பட்டார். அப்போது அவருக்கு வயது19 ஆண்டுகள் 165 நாள்கள் ஆகும்.இதன்மூலம் மிக குறைந்த வயதில் சர்வதேச போட்டிகளில் தலைவர் ஆனவர் எனும் சாதனையைப் படைத்தார். மேற்கிந்தியத்தீவுகள் துடுப்பாட்ட அணிக்கு எதிரான் இறுதிப் போட்டியில் ஷாய் கோபின் இலக்கினைக் கைப்பற்றினார். இது ஒருநாள் பன்னாட்டுத் துடுப்பாட்டப் போட்டியின் நூறாவது இலக்காக அமைந்தது.இவர் 44 போட்டிகளில் விளையாடி 100 இலக்குகளைப் பெற்றுள்ளார். இதன்மூலம் மிக குறைவான போட்டிகளிலேயே 100 இலக்குகளைக் கைப்பற்றியவர் எனும் சாதனையைப் படைத்துள்ளார். இதற்கு முன்னதாக ஆத்திரேலியத் துடுப்பாட்ட அணியின் மிட்செல் ஸ்டார்க் 52 போட்டிகளில் 100 இலக்குகளைக் கைப்பற்றியதே சாதனையாக இருந்தது. 2018 இந்தியன் பிரீமியர்லீக் தொடரில் இவர் சிறப்பாக விளையாடினார். ரஷீத் கான் சர்வதேச போட்டிகளில் ஆ வீரர்களில் ஒருவராகவும் பன்னாட்டு இருபது20 போட்டிகளில் மிகச் சிறந்த பந்துவீச்சாளராகத் திகழ்கிறார் என சச்சின் டெண்டுல்கர் தெரிவித்தார்.

டிசம்பர் 7, 2016 இல் அபுதாபியில்(அமீரகம்) நடைபெற்ற இங்கிலாந்து லயன்ஸ் அணிக்கு எதிரான முதல் தரத் துடுப்பாட்டப் போட்டியில் இவர் அறிமுகமானார். அந்தப் போட்டியில் இவர் ஆட்டத்தின் முதல் பகுதியில் 48 ஓட்டங்கள் கொடுத்து 4இலக்குகளைக் கைப்பற்றினார். பின் இரண்டாவது பகுதியில் 74 ஓட்டங்கள் கொடுத்து 8 இலக்குகளைக் கைப்பற்றினார். மட்டையாளராக இறுதிவரை ஆட்டமிழக்காமல் 25 ஓட்டங்கள் மற்றும் 52 ஓட்டங்கள் எடுத்தார். 

பின் பெப்ரவரி , 2017 ஆம் ஆண்டில் 2017 இந்தியன் பிரிமியர் லீக் தொடருக்காக சன்ரைசர்ஸ் ஐதராபாத் அணி நிர்வாகம் 4 கோடி ரூபாய் மதிப்பில் இவரை ஏலத்தில் எடுத்தது. இதன்மூலம் இந்தியன் பிரீமியர் லீக் தொடரில் விளையாடும் முதல் ஆப்கானித்தான் வீரர் எனும் சாதனையைப் படைத்தார். 14 போட்டிகளில் விளையாடிய இவர் 358 ஓட்டங்களை விட்டுக் கொடுத்து 17 இலக்குகளைக் கைப்பற்றினார். ஓவருக்கு சராசரியாக 6.62 ஓட்டங்களை மட்டுமே கொடுத்துள்ளார். இவரின் சிறந்த பந்துவீச்சு 3/19 ஆகும்.

2018 இந்தியன் பிரீமியர் லீக் தொடரின் ஏலத்தின்போது இவரை ஏலத்தில் எடுப்பதில் பெங்களூர் ராயல் சேலஞ்சர்ஸ் மற்றும் கிங்சு இலெவன் பஞ்சாபு அணிகளுக்கு இடையே கடும் போட்டி நிலவியது இரு அணிகளும் 8.60 கோடி ரூபாய் கேட்டன . பின் கிங்சுலெவன் அணி 9 கோடி ரூபாய் கேட்டு ஏலத்தில் வென்றது. ஆனால் சன்ரைசர்ஸ் ஐதராபாத் அணி தக்கவைத்துக்கொள்ளும் வாய்ப்பினைப் பயன்படுத்தி இவரை அந்த அணி நிர்வாகம் 9 கோடி ரூபாய் மதிப்பில் இவரை ஏலத்தில் தக்கவைத்தது. 

மே 19 அன்றுவரை 13 போட்டிகளில் விளையாடிய இவர் 373 ஓட்டங்களை விட்டுக் கொடுத்து 16 இலக்குகளைக் கைப்பற்றினார். ஓவருக்கு சராசரியாக 7.17 ஓட்டங்களை மட்டுமே கொடுத்துள்ளார். இவரின் சிறந்த பந்துவீச்சு 3/19 ஆகும். இவரின் பந்துவீச்சு சராசரி 23.31 ஆகும்.

சிம்பாப்வே துடுப்பாட்ட அணிக்கு எதிராக அக்டோபர் 18,2015 இல் நடைபெற்ற ஒருநாள் பன்னாட்டுத் துடுப்பாட்டத்தில் அறிமுகமானார். பன்னாட்டு இருபது20 போட்டியில் அக்டோபர் 26 இல் இதே அணிக்கு எதிராக அறிமுகமானார். 


</doc>
<doc id="405068" url="https://ta.wikipedia.org/wiki?curid=405068" title="திருச்சிராப்பள்ளி கோட்டை">
திருச்சிராப்பள்ளி கோட்டை

திருச்சிராப்பள்ளி கோட்டை (Tiruchirappalli Fort) ஒரு சிதிலமடைந்த கோட்டையாகும். இக்கோட்டை பெரிய கடைத் தெரு, சிங்காரத் தோப்பு, பிஷப் ஹீபர் பள்ளி, தெப்பக்குளம் மற்றும் திருச்சிராப்பள்ளி மலைக்கோட்டை ஆகியவற்றை உள்ளிட்ட பழைய திருச்சிராப்பள்ளி நகரைச் சுற்றி வளைத்து அமைந்திருந்த கோட்டையாகும். இந்தியாவின் தமிழ்நாட்டிலுள்ள திருச்சிராப்பள்ளியில், இந்தக் கோட்டையின் பெயரில் தற்போது எஞ்சியிருப்பதோ, ஒரு புகைவண்டி நிலையம் மற்றும் மேற்கு பொலிவார்ட் சாலையில் மெயின் கார்ட் கேட் ஆகிய இரண்டு பகுதிகள் மட்டுமே ஆகும்.மேற்கில் மேற்கு பொலிவார்ட் சாலையிலும், கிழக்கில், கிழக்கு பொலிவார்ட் சாலையிலும், வடக்கில் பட்டர்-ஒர்த் சாலை மற்றும் தெற்கே காந்தி சந்தை ஆகிய பகுதிகளில் இந்த கோட்டையின் எஞ்சிய பகுதிகளைக் காணலாம்.

திருச்சிராப்பள்ளி கோட்டை புகைவண்டி நிலையம் மெயின்கார்டு கேட் பகுதியின் எதிரிலும் மற்றும் திருச்சிராப்பள்ளி நகர புகைவண்டி நிலையம் நகரின் கிழக்கு நுழைவு வாயிலிலும் அமைந்துள்ளன.

தென்னிந்தியாவின் காவேரி நதியின் கரையோரமாக, கடலில் இருந்து சுமார் 56 மைல் (90 கிமீ) தொலைவில் திரிச்சினோாபாலி கோட்டையானது, சென்னை மாகாணத்தில் மூன்றாவது மிக முக்கியமான கோட்டை நகராகும் (புனித ஜார்ஜ் கோட்டை மற்றும் புனித டேவிட் கோட்டை ஆகியவற்றுக்கு அடுத்தபடியாக). செவ்வக வடிவ கோட்டையானது பாறையோடு இணைக்கப்பட்டு கட்டப்பட்டது, இது சமவெளிப் பகுதியிலிருந்து திடீரென எழுந்த இயற்கையான எரிமலை கனிமங்கள் கலந்த அடுக்குப்பாறையால் ஆன குன்றுடன் இந்தக் கோட்டை இணைக்கப்பட்டுள்ளது.

இக்கோட்டையின் பெரும்பகுதி மற்றும் பெரும்பாலான நகர்ப்பகுதி போன்றவை 1559 முதல், மதுரை மன்னர் விசுவநாத நாயக்கர் ஆட்சியில் கட்டப்பட்டது. அவருடைய பேரனான சொக்க நாயக்கர், அதை அரசின் தலைநகராக ஆக்குவதற்கு பொறுப்பாளியாக இருந்தார். பதினெட்டாம் நூற்றாண்டின் மத்தியில், தென் இந்தியாவை கட்டுப்படுத்தும் போராட்டத்தில் பிரெஞ்சு மற்றும் பிரித்தானிய படைகளுக்கு இடையில் ஏற்பட்ட மோதல்களின் மையப்பகுதியாக இந்த நகரம் இருந்தது. அதே நூற்றாண்டின் இரண்டாம் பாதியில் மைசூர் போர்களின் போது இந்த நகரம் அடிக்கடி தாக்குதல்களை சந்தித்தபோது, பலமுறை சூறையாடப்பட்டது.

இந்தப் பாறை உலகின் பழமையான ஆக்கங்களில் ஒன்றாகும். இது 3.8 பில்லியன் ஆண்டுகள் பழமையானது. கிரீன்லாந்தில் உள்ள பாறைகள் மற்றும் இமயமலைக்கு முந்தைய பழங்காலத்தைய பாறையாக அறியப்படுகிறது. கண்ணாடி தயாரிப்பில் பயன்படுத்தப்படும் குவார்ட்சு, மற்றும் மட்பாண்டங்களில் பயன்படுத்தப்படும் ஃபெல்ஸ்பார், இந்தப் பாறையின் இயைபில் காணப்படுகின்றன. பூமியின் மிகப்பெரிய ஒற்றைப் பாறையாக இருப்பதால் இது ஒரு விருப்பத்திற்குரிய சுற்றுலாத் தலமாக விளங்குகிறது.
பெயர் குறிப்பிடுவது போல, மலைக்கோட்டை கோயில் 83 மீட்டர் உயரத்திற்கு மேல் அமைந்துள்ளது. பல்லவர்கள் ஆரம்பத்தில் இந்த கோவிலைக் கட்டினார்கள். ஆனால் நாயக்கர்கள் இயற்கையாக வலுவூட்டப்பட்ட நிலையைப் பயன்படுத்தி, மீண்டும் வடிவமைத்தனர். இக்கோயிலை அடைய, பாறையில் வெட்டி எடுக்கப்பட்ட 437 படிகள் மூலமாக மேலே செல்ல வேண்டியுள்ளது.

கோட்டை வளாகத்தினுள் உள்ள இந்த கோயில் வளாகமானது மூன்று கோயில்களின் தொகுப்பாக உள்ளது: 

கடவுளர் சிவபெருமானுக்கான மாத்ருபூதேசுவரர் ஆலயமானது பாறையில் புறத்தெறி உருவமாக லிங்க வடிவைக் கொண்டுள்ளது.

மலையில் உள்ள கோயில் வளாகத்தில் உள்ள குடைவரைக் கோயிலானது பல்லவர்களின் காலத்தில் கட்டப்பட்டுள்ளது. அப்போது இந்த இடம் லலிதாங்குர பல்லவேசுவரம் என பெயரிடப்பட்டுள்ளது. இங்குள்ள பல கல்வெட்டுக்களில் முதலாம் மகேந்திரவர்மனின் பெயர் பொறிக்கப்பட்டுள்ளது. சோழர்கள், விஜயநகரப் பேரரசின் ஆட்சியாளர்கள் மற்றும் மதுரையை ஆண்ட நாயக்கர்கள் ஆகியோரும் இங்கு விரிவான அளவில் தங்களது பங்களிப்புகளைச் செய்துள்ளனர். இரண்டடுக்கு மாடி உயரத்தில் அமைந்துள்ள தாயுமானவர் கோயில் கட்டிடக் கலையின் தலைசிறந்த படைப்பாக உள்ளது.


</doc>
<doc id="405070" url="https://ta.wikipedia.org/wiki?curid=405070" title="நுண்தொழில்நுட்பம்">
நுண்தொழில்நுட்பம்

நுண்தொழில்நுட்பம் "(Microtechnology)" என்பது மீட்டரில் மில்லியனில் ஒருபங்கு அளவு அல்லது நுண்மீட்டர் அளவு அல்லது 10 மீட்டர் அல்லது 1μm அளவில் செய்யப்படும் தொழில்நுட்பம் ஆகும்.

அறிவியலாளர்கள் 1970 வாக்கில் ஒரே சில்லில் பேரளவு எண்ணிக்கையில் நுண்ணளவு திரிதடையங்களை அணிப்படுத்தும் நுட்பம் கைவரப்பெற்றனர்; நுண்மின்னனியல் சுற்றதர்கள் உயர்செயல்திறம், நம்பகம் துல்லியமானக் கச்சிதத்துடன் குறைந்த செலவில் பெருந்திரளாகச் செய்யப்பட்டன. இது தகவல் புரட்சிக்கு வழிவகுத்தது.

மிக அண்மையில், அறிவியலாளர்கள் மின்கருவிகள் மட்டுமன்றி, எந்திரக் கருவிகளையும், நுண்ணிலையில் பெருந்திரளாகச் செய்யக் கற்று, தொகுசுற்றதர்த் தொழில்நுட்பம் போன்ற மின் உலகின் நலங்களை எந்திர உலகிலும் உறுதிப் படுத்தியுள்ளனர். இன்றைய வளர்ந்த அமைப்புகளுக்கும் பொருள்களுக்கும் மின்னணுவியல் மூளையாக அமைதலைப் போலவே, நுண் எந்திரக் கருவிகளும் உணர்களையும் செயலிகளையும் உருவாக்கிக் கண்,காது, கை,கால்களாக புற உலகில் செயல்படுகின்றன.

இன்று, தானூர்திக் காற்றுப்பைகள், மைத்தாரை அச்சுப்பொறிகள், குருதி அழுத்த கண்காணிப்பிகள், எறிகாட்சியமைப்புகள் போன்ற இக்காலத்துப் பலவகைப் பொருள்களின் அடிப்படை உறுப்புகளாக நுண் எந்திரக் கருவிகள் அமைகின்றன. இந்தக் கருவிகள் மின்னணுவியல் போலவே எங்கும் பயன்படும் காலம் மிகத்தொலைவில் இல்லை எனத் தோன்றுகிறது.

நுண் மின் எந்திர அமைப்புகள் (நுமிஎஅ-MEMS) எனும் சொல் 1980 களில் ஒற்றைச் சில்லில் அமைந்த புதிய நுட்பமான மின்னோடிகள், பல்லிணைகள் போன்ற நுண் மின் எந்திர அமைப்புகளுக்கான சுருக்கமாக உருவாக்கப்பட்டது. இன்று, நடைமுறையில் நுமிஎஅ- MEMS எனும் சொல் எந்திரப் பணியைச் செய்யும் பெருந்திரளாக உருவாக்கப்படும் நுண்கருவிகளுக்கு வழங்குகிறது (எடுத்துகாட்டாக,நுண்சில்லில் உருவாக்கப்படும் நுண்ணளவுப் பல்லிணைகளின் அணி நுமிஎஅ- MEMS ஆக்க் கருதப்படும். ஆனால், ஒருங்கொளியால் எந்திரவினைக்கு ஆட்பட்ட அடைப்புநீகியோ கடிகார உறுப்போ அப்படி அழைக்கப்படுவதில்லை). ஐரோப்பாவில் நுண் அமைப்புத் தொழில்நுட்பம் (Micro System Technology) என்பதன் சுருக்கமாக மிஅதொ- MST எனும் சொல் வழக்கில் உள்ளது.யப்பானில் நுமிஎஅ- MEMS எனும் சொல் நுண்ணெந்திரம் என்றே வழங்குகிறது. இச்சொற்களின் வேறுபாடு பொருட்படுத்த்த் தக்கதல்ல. இவற்றில் எதை வேண்டுமானாலும் மாற்றிப் பயன்படுத்துதல் வழக்கில் உண்டு. 

நுமிஎஅ- MEMS செயல்முறைகள் பொதுவாக, பரப்பு எந்திரவினை, தொகுதி எந்திரவினை லிகா(LIGA), மின்வேதியாக்கம் (EFAB) எனப் பலவகைகளில் பகுக்கப்படுகின்றன; உண்மையில் பல ஆயிரம் வேறுபாடான நுமிஎஅ- MEMS செயல்முறைகள் நடப்பில் உள்ளன. சில மிக எளிய வடிவியல் உருக்களைக் கொண்டுள்ளன; வேறு பிறவோ, சிக்கலான முப்பருமான வடிவியல் உருக்களையும் நுட்பங்களையும் பயன்படுத்துகின்றன.. காற்றுப்பைக்கான முடுக்கமானியைச் செய்யும் குழுமம், உறழ்மை நாவாயோட்டலுக்கான முடுக்கமானியைச் செய்யும் குழுமம் சார்ந்த வடிவமைப்பும் செயல்முறையும் பின்பற்ற முடியாது. இரண்டு வெவ்வேறு வடிவமைப்பையும் செயல்முறையையும் பின்பற்றும். உறழ்மை நாவாயோட்டலுக்கான முடுக்கமானியில் இருந்து வேறு உறழ்மைக் கருவியான கொட்புநோக்கிக்கு மாறும்போது மேலும் பேரளவு மாற்றம் உள்ள வடிவமைப்பும் செயல்முறையும் தேவைப்படும்; மேலும், இதற்கு முற்றிலும் வேறான கோப்புமுறைகளும் பொறியியல் குழுவுங் கூட வேண்டியிருக்கலாம். 

நுண்தொழில்நுட்பம் ஒளியச்சிடல் முறையில் செயல்படுகிறது. பொருளின் மேற்பரப்பில் ஒளியலைகள் மறைதிரை ஊடாக குவியச் செய்யப்படுகின்றன. இவை வேதிப்படலத்தை திண்மையாக்குகின்றன. படலத்தின் மென்மை வாய்ந்த ஒளியலை வீழாத பகுதி கரைத்து நீக்கப்படுகிறது. பிறகு காப்பில்லாத பொருளை அமிலம் அரித்து வெளியேற்றுகிறது.

நுண்தொழில்நுட்பத்தின் அரிய வெற்றி தொகுசுற்றதர் உருவாக்கமே. இம்முறை இன்று நுண்ணெந்திரங்களுக்கும் பயன்படுகின்றது.

ஒளியச்சிடல் முறையால் ஒரு நுண்மீட்டர் அளவில் பின்வரும் உறுப்படிகள் செய்யப்படுகின்றன:



</doc>
<doc id="405077" url="https://ta.wikipedia.org/wiki?curid=405077" title="தமிழக விவசாயிகள் போராட்டம் 2017">
தமிழக விவசாயிகள் போராட்டம் 2017

2016 ஆம் ஆண்டில் ஏற்பட்ட கடுமையான வறட்சி மற்றும் பஞ்சம் தமிழ்நாட்டில் ஐதரோகார்பன் திட்ட அமலாக்கம் ஆகியவை தமிழக விவசாயிகளை வெறுப்படையச் செய்ததன் காரணமாக தமிழக விவசாயிகள் நாட்டின் தலைநகர் புது தில்லியில், சந்தர் மந்தர் பகுதியில் புதுமையான முறைகளில் தங்கள் எதிரப்புகளைத் தெரிவித்து அரசின் கவனத்தை ஈர்க்க முயன்றனர்.

2016 ஆண்டில் ஏற்பட்ட மிக மோசமான மழைப்பொழிவு காரணமாக தமிழக வறட்சி 2016-2017 கடந்த 140 ஆண்டுகளில் இல்லாத அளவிற்கு மோசமானதாக இருந்தது. 2016 ஆம் ஆண்டில் தமிழ்நாட்டின் சராசரி மழைப்பொழிவானது 62% அளவிற்கு குறைவாக இருந்தது. வடகிழக்குப் பருவக்காற்றுக் காலம் தமிழகத்தில் வழக்கமான அளவிலிருந்து மிகவும் குறைவான அளவு மழையையே கொடுத்தது.

சில  பகுதிகளில் மட்டடுமே  மழையானது பெய்தது என்றே கூறலாம். இந்திய மாநிலங்களில் இயல்பான மழைப்பொழிவிற்கும்  குறைவான,  உயர்ந்தபட்ச பற்றாக்குறையைக் கொண்ட மாநிலமாக தமிழகத்தின் மழையளவு பதிவாகியிருந்தது. 2016 ஆம் ஆண்டில் மழையின்  பற்றாக்குறையானது 82% அளவிற்கு இருந்தது. 

தங்கள் வயல்களில் பயிர்கள் கருகுவதைக் காணப் பொறாமால் விவசாயிகள் மாரடைப்பின் காரணமாகவும்,  தற்கொலை செய்து கொண்டும்  இறக்கத் தொடங்கினர். தமிழ்நாடு அரசு வறட்சி நிவாரணமாக ரூ. 40,000 கோடிகளைக் கேட்க, மத்திய அரசாங்கமோ வெறும் ரூ.2014 கோடிகளை மட்டுமே நிவாரணத் தொகையாக அறிவித்தது. இந்த குறைந்த அளவு நிதியானது தமிழக விவசாயிகளின் தேவைைய நிறைவேற்றும் அளவிற்குப் போதுமானதாக இல்லை.

மத்திய அரசாங்கத்தால் நெடுவாசல் போன்ற தமிழக கிராமங்களின் விவசாய நிலங்களில் செயல்படுத்தப்பட இருந்த ஐதரோகார்பன் பிரித்தெடுக்கும் திட்டம் தமிழ் விவசாயிகளைக் கோபப்படுத்தியது. நெடுவாசல் பகுதி மக்கள் தங்கள் எதிர்ப்பைத் தெரிவித்துப் போராடத் தொடங்கினர் 

தமிழக விவசாயிகள் மாநில மற்றும் மத்திய அரசுகளால் நிவாரண நிதிகள் வழங்கப்படாமலும், விவசாயிகளுக்கு கொடுக்கப்பட்ட கூட்டுறவு வங்கிக் கடன்களை தள்ளுபடி செய்யாமலும் வஞ்சித்து விட்டதாக கருதிய விவசாயிகள் புது தில்லி, சந்தர் மந்தர் பகுதியில் தங்கி தங்கள் எதிர்ப்புகளைப் பதிவு செய்து வந்தனர். தமிழக விவசாயி அய்யாக்கண்ணு அவர்களின் வழிகாட்டுதலின்படி இந்த எதிர்ப்பு ஆர்ப்பாட்டங்களை அவர்கள் செய்தனர். இந்த எதிர்ப்புப் போராட்டங்களின் போது அவர்கள் பல புதுமையான வழிகளில் தங்கள் எதிர்ப்பைப் பதிவு செய்தனர். உதாரணமாக, தங்களின் தலைமுடி மற்றும் தாடியை பாதியளவு சவரம் செய்து கொள்வது, எலிக்கறி மற்றும் பாம்புக்கறியைத் திண்பது போன்றவையாகும். நுாதனமாக போராட்டங்களின் உச்சக்கட்டமாக, சந்தர் மந்தரில் தங்கியிருந்த தமிழ்நாடு விவசாயிகள் ஏப்ரல் 22, 2017 அன்று தங்கள் சிறுநீரைத் தாங்களே அருந்தப் போவதாக சவால் விடுத்தனர். மத்திய அரசு இதற்குப் பிறகும் தங்கள் கோரிக்கைகள் மீது கவனம் செலுத்தாவிடில் மனித மலத்தை உண்டு தமது எதிர்ப்பைத் தெரிவிக்கப் போவதாகவும் தெரிவித்தனர். சென்னை உயர் நீதிமன்றம் போராட்டத்தின் 22 ஆம் நாளில் அய்யாக்கண்ணுவால் தொடரப்பட்ட வழக்கில் கூட்டுறவு வங்கிகளில் பெறப்பட்ட கடன்களை தள்ளுபடி செய்து உத்தரவிட்டு தீர்ப்பு வழங்கியது. தீர்ப்பானது விவசாயிகளின் விருப்பப்படியே கூட்டுறவு வங்கிகளில் விவசாயிகள் வாங்கிய கடன்களைத் தள்ளுபடி செய்து உத்தரவிட்டது. தமிழக விவசாயிகளின் போராட்டத்தின் போது தில்லி சீக்கிய குருத்துவார் நிர்வாகக் குழுமம் சார்பாக சந்தர் மந்தர் பகுதியில் தங்கியிருந்த விவசாயிகளுக்கு அவர்கள் அங்கிருந்த காலம் முழுவதும் உணவளித்தனர். சந்தர் மந்தர் பகுதியில் தமிழக விவசாயிகள் நடத்தி வந்த எதிர்ப்புப் போராட்டத்தின் போது 2017 ஆம் ஆண்டு செப்டம்பர் 11 ஆம் நாள் 28 தமிழக விவசாயிகள் கைது செய்யப்பட்டனர்.


</doc>
<doc id="405081" url="https://ta.wikipedia.org/wiki?curid=405081" title="இதயக்கசிவு">
இதயக்கசிவு

இதயக்கசிவு ("Heartbleed") என்பது ஓப்பன் எசு. எசு. எல். மறையீட்டியல் நூலகத்தில் கண்டறியப்பட்ட ஒரு பாதுகாப்புத் தவறு ஆகும். 2012 இல் மென்பொருளினுள் கொண்டுவரப்பட்ட இத்தவறு குறித்து 2014 ஏப்பிரலில் அறிவிக்கப்பட்டது. தாக்குதலுக்குள்ளாகக்கூடிய ஓப்பன் எசு. எசு. எல். நிரலானது போக்குவரத்து அடுக்குப் பாதுகாப்பு ("Transport Layer Security") வழங்கியாகவோ வாங்கியாகவோ எவ்வாறு இயங்கினாலும் இதயக்கசிவைச் செயற்படுத்தமுடியும். போக்குவரத்து அடுக்குப் பாதுகாப்பு இதயத்துடிப்பு ("Heartbeat") நீட்சியைச் செய்முறைப்படுத்தும்போது, உள்ளீட்டுச் செல்லுபடியாக்கத்தில் எல்லைகளைச் சரிபார்க்காததால் இத்தவறு ஏற்படுகின்றது. இதன் காரணமாக, இத்தவற்றுக்கு இதயக்கசிவு என்ற பெயர் வழங்கப்பட்டது.

இதயக்கசிவு குறித்து அறிவிக்கப்பட்ட அதே நாளான ஏப்பிரல் 7, 2014 அன்றே திருத்திய ஓப்பன் எசு. எசு. எல். பதிப்பும் வெளியிடப்பட்டது. ஓப்பன் எசு. எசு. எல். தவிர்ந்த ஏனைய போக்குவரத்து அடுக்குப் பாதுகாப்புச் செய்முறைப்படுத்தல்களான குனு தி. எல். எசு, மொசில்லாவின் வலையமைப்புப் பாதுகாப்புச் சேவைகள், விண்டோசின் போக்குவரத்து அடுக்குப் பாதுகாப்புச் செய்முறைப்படுத்தல் போன்றவற்றில் இத்தவறு நிகழவில்லை. ஏனெனில், ஓப்பன் எசு. எசு. எல். செய்முறைப்படுத்தலிலே தவறு இருந்ததேயொழிய, நெறிமுறையில் தவறு இருக்கவில்லை.

ஆர். எவ்வு. சி. 6520 இதயத்துடிப்பு நீட்சியானது போக்குவரத்து அடுக்குப் பாதுகாப்பு/தரவேட்டுப் போக்குவரத்து அடுக்குப் பாதுகாப்புக் ("TLS/DTLS") காப்புத் தொடர்பாடல் இணைப்புகளைச் சோதிக்கப் பயன்படுகின்றது. இதன்போது, ஒரு முனையில் இணைக்கப்பட்டுள்ள கணினியானது, 16-நுண்மி முழு எண் நீளம் கொண்ட தரவை (பொதுவாக, ஓர் உரைச்சரம்) உள்ளடக்கிய ஓர் இதயத்துடிப்புச் செய்தியை அனுப்பிவைக்கும். செய்தியைப் பெறும் கணினியும் அதே தரவை அனுப்பிய கணினிக்கு அனுப்பவேண்டும்.

ஊறுபட்ட ஓப்பன் எசு. எசு. எல். பதிப்புகள் தரவின் அளவின் அடிப்படையில் நினைவகத் தாங்ககத்தை ("Memory buffer") ஒதுக்காமல், வேண்டுகோள் செய்தியில் குறிப்பிடப்பட்டுள்ள நீளத்தின் அடிப்படையில் நினைவகத் தாங்ககத்தை ஒதுக்குகின்றன. சரிவர எல்லைகளைச் சரிபார்க்காததால், மீண்டும் பெறப்படும் செய்தியானது அனுப்பப்பட்ட தரவையும், அதற்கு மேலதிகமாக ஒதுக்கப்பட்ட நினைவகத் தாங்ககத்தில் இருந்த வேறு தரவையும் கொண்டிருக்கக்கூடும்.

1.0.1 தொடக்கம் 1.0.1எவ்வு வரையான ஓப்பன் எசு. எசு. எல். பதிப்புகள் இதயக்கசிவால் ஊறுபட்டுள்ளன. இப்பதிப்புகளின் நிறுவல்கள் "-DOPENSSL_NO_HEARTBEATS" என்று தொகுக்கப்பட்டாலேயொழிய, இதயக்கசிவுக்காளாகக்கூடும்.

t1_lib.c, d1_both.c ஆகிய நிரல் மூலக்கோப்புகளும் tls1_process_heartbeat(), dtls1_process_heartbeat() ஆகிய சார்புகளும் ஊறுபட்டுள்ளன.

தேவைக்கதிகமான தரவைக் கேட்கும் இதயத்துடிப்புச் செய்திகளைப் புறக்கணிப்பதன் மூலம் இச்சிக்கலைத் தீர்க்கமுடியும்.

ஓப்பன் எசு. எசு. எல். பதிப்பு 1.01சியில் (1.01g) சில எல்லைகளைச் சரிபார்ப்பதன் மூலம் இத்தவறு தவிர்க்கப்படுகின்றது. ஓர் இதயத்துடிப்பு வேண்டுகோளானது இதயக்கசிவை ஏற்படுத்துமா என்று பார்க்க, பின்வரும் சோதனை அறிமுகப்படுத்தப்பட்டது.

இதயக்கசிவுத் தாக்குதலில் பெறப்படும் தரவில் போக்குவரத்து அடுக்குப் பாதுகாப்புத் தரப்புகளிடையேயான மறைகுறியாக்கப்படாப் பரிமாற்றங்கள் இருக்கக்கூடும். கமுக்கமாக இருக்கவேண்டிய இத்தரவில் அமர்வு நினைவிகள், கடவுச்சொற்கள் போன்றவை இருக்கக்கூடும். இவற்றைப் பயன்படுத்தி பயனர் ஒருவரைப் போல் ஆள் மாறாட்டம் செய்யமுடியும்.

தாக்குதலின்போது ஊறுபட்ட தரப்புகளின் தனிப்பட்ட விசைகளும் கிடைக்கக்கூடும். தொடர்பாடல்களை மறையீடுநீக்க இவற்றைப் பயன்படுத்தமுடியும்.

சிசுக்கோ சிசுற்றமிசு, அதன் 78 தயாரிப்புகள் ஊறுபாட்டுக்காளாகக்கூடியவை எனக் கண்டறிந்துள்ளது.

கிற்றபில் ("Github") ஏப்பிரல் 8, 2014 அன்று பதியப்பட்ட ஒரு பகுப்பாய்வின் மூலம் யாகூ!, இமேசர் ("Imgur"), தக்கு ஓவர்புலோ, சிலேற்று, இடக்குடக்கோ போன்ற தளங்களில் ஊறுபாடு இருப்பதாகக் கண்டறியப்பட்டது. சேவைகள் ஊறுபாட்டுக்காளாகிய தளங்களும் கடவுச்சொற்களை மாற்றுமாறு பயனர்களுக்குப் பரிந்துரைத்து அறிவிப்புவிடுத்த தளங்களும் பின்வருமாறு:


</doc>
<doc id="405082" url="https://ta.wikipedia.org/wiki?curid=405082" title="2005 திசம்பர் சென்னை நெரிசல்">
2005 திசம்பர் சென்னை நெரிசல்

2005 திசம்பர் சென்னை நெரிசல் (2005 December Chennai stampede)  என்பது தமிழ்நாட்டின் தலைநகரான சென்னையில் ஒரு பகுதியான எம். ஜி. ஆர் நகரில் ஒரு பள்ளியில் ஏற்பட்ட ஒரு நெரிசலாகும்.  வெள்ளத்தால் பாதி்க்கப்பட்ட மக்களுக்கு மாநில அரசு அளித்த நிவாரண உதவியைப் பெறக் கூடிய கூட்டத்தில் இந்த  நெரிசல் ஏற்பட்டது. இந்த நேர்ச்சியில் 42 பேர் இறந்து, 37 பேர் காயமுற்றனர். இந்த நிகழ்வு குறித்து விசாரிக்க தமிழக அரசு ஓய்வுபெற்ற நீதிபதி ஏ. இராமன் தலைமையில் ஒரு நபர் விசாரணை ஆணையத்தை அமைத்தது. நெரிசலில் இறந்தவர்களின் குடும்பத்துக்கு மாநில அரசால் ரூபாய் ஒரு இலட்சமும், காயமடைந்தவர்களுக்கு ரூபாய் 15000 இழப்பீடாக அறிவிக்கப்பட்டது.

2005 ஆம் ஆண்டு, தமிழ்நாட்டில் பெரு மழை பெய்தது. மாநிலத்தின் கடலோரப் பகுதிகளில் வெள்ளப்பெருக்கு ஏற்பட்டது. இந்த மழை வெள்ளத்தால் நவம்பர் மற்றும் திசம்பர் மாதங்களில் பலர் வீடுகளை இழந்தனர்.  நகரில் அமைக்கப்பட்ட பல்வேறு மையங்களில் பாதிக்கப்பட்டவர்களுக்கு நிவாரண உதவி வழங்குவதற்கான அடையாளச் சீட்டுகள் (டோக்கன்) வழங்குவதாக அறிவிக்கப்பட்டது.

2005 ஆம் ஆண்டு, சென்னை மற்றும் அதன் சுற்றுப்புறங்களில் கடுமையான மழை பெய்தது. இதன் விளைவாக சென்னையில் கடும் வெள்ளப்பெருக்கு ஏற்பட்டது. மாநிலத்தின் கடலோரப் பகுதிகள் பலவற்றில் வெள்ளப்பெருக்கு ஏற்பட்டது. இந்த மழை வெள்ளத்தால் நவம்பர் மற்றும் திசம்பர் மாதங்களில் பலர் வீடுகளை இழந்தனர். நகரில் அமைக்கப்பட்ட பல்வேறு மையங்களில் பாதிக்கப்பட்டவர்களுக்கு நிவாரண உதவி வழங்குவதற்கான அடையாளச் சீட்டுகள் (டோக்கன்) வழங்குவதாக அறிவிக்கப்பட்டது. அடையாளச் சீட்டு பெற்ற பாதிக்கப்பட்ட மக்களுக்கு அரசாங்க மையங்களில் ரூபாய் 2,000 மற்றும 10 கிலோ அரிசி, வேட்டி மற்றும் புடவை வழங்கப்பட்டன. இந்த நிவாரண உதவிகள் முதலில் அந்தப் பகுதியிலுள்ள நியாயவிலைக் கடையில் இருந்து விநியோகிக்கப்பட்டது, ஆனால் அந்த வீதி குறுகியதாக இருந்ததால், விநியோகமானது அறிஞர் அண்ணா அரசாங்கப் பள்ளிக்கு மாற்றப்பட்டது. 2005 திசம்பர் 17 சனிக்கிழமை அன்று விபத்துக்கு முன்னதாக, 3,452 குடும்பங்களுக்கு அடையாளச் சீட்டுகள் வழங்கப்பட்டன. மேலும் ஞாயிறன்று 4,5000 குடும்பங்களுக்கு விநியோகிக்க அதிகாரிகள் திட்டமிட்டிருந்தனர். இந்த உதவி அறிவிப்புகளானது பகுதிவாரியாக அறிவிக்கப்பட்டிருந்தது.

2005 திசம்பர் 18, ஞாயிற்றுக்கிழமையன்று, சுமார் 4,500 பேர் எம்.ஜி.ஆர் நகரில் உள்ள அறிஞர் அண்ணா அரசு உயர்நிலைப்பள்ளிக்குச் சென்றிருந்தனர். அங்கு மூன்று நியாயவிலைக் கடைகளைச் சேர்ந்தவர்களுக்கு நிவாரண உதவிக்கான அடையாளச் சீட்டுகள் வழங்கப்பட்டன. காலை 9 மணிக்கு வழங்கப்படவுள்ள அடையாளச் சீட்டுக்காக மக்கள் அதிகாலை 3 மணிக்கே கூடினர். அதிகாலை 3:45 மணியளவில் திடீரென மின்வெட்டு ஏற்பட்டது, அதேவேளையில் முதலில் வரும் 1,000 குடும்பங்களுக்கு மட்டுமே நிவாரண உதவி அளிக்கப்படும் என்ற வதந்தி பரவியது. இதையடுத்து காலை சுமார் 4 மணியளவில், கட்டிடத்திற்குள் நுழைவதற்கு காவல்துறையினரால் அமைக்கப்பட்ட தடுப்புகளை மக்கள் உடைத்துக்கொண்டு நுழைந்தனர். நுழைவாயிலில் கான்கிரீட்டால் ஒரு சாய்வுதளம் இருந்தது, இதனால் வரிசையின் நெரிசலில் முன் பகுதியில் இருந்த மக்கள் விழுந்தனர் இவர்களுக்குப் பின்னால் வந்தவர்கள் அவர்கள்மீது தடுமாறி விழுந்தனர். இதனால் ஏற்பட்ட நேர்ச்சியில் 42 பேர் இறந்து, 37 பேர் காயமுற்றனர். திடீரென்று நெரிசலில் மக்கள் விழுந்ததால் அப் பகுதியில் குழப்பம் ஏற்பட்டது. அந்தப் பெரிய கூட்டத்தைக் கட்டுப்படுத்த சிறிய எண்ணிக்கையிலேயே காவலர்கள் இருந்தனர். அன்று துவக்கத்திலேயே கூட்டத்தைக் காவல்துறையினர் கட்டுப்படுத்தி இருந்தால் இந்த நிகழ்வை தடுத்திருக்கலாம் என்று அங்கிருந்தவர்கள் கூறினர்.
குறைந்த வெளிச்சம் மற்றும் மழை காரணமாக, மீட்புப் பணியாளர்கள் அந்த இடத்தை அடைய சிரமத்துக்கு ஆளாயினர். நேர்ச்சி ஏற்பட்ட இடத்தில் குடைகள், காலணிகள், குடும்ப அட்டைகள் போன்றவை எல்லா இடங்களிலும் சிதறிக்கிடந்தன. காயமடைந்தவர்களில் பதினாறு பேர் அரசு மருத்துவமனையில் அனுமதிக்கப்பட்டனர், மேலும் ஆறு பெண்கள் உட்பட பதினோருபேர் இராயப்பேட்டை அரசு மருத்துவமனைக்கு அனுப்பி வைக்கப்பட்டனர். காயமுற்றவர்களை மருத்துவமனையில் காணவந்த தமிழக முதலமைச்சர் ஜெயலலிதா, பின்னர் ஊடகவியலாளர் சந்திப்பில் அவர் கூறியதாவது, "நிவாரண உதவி விநியோகமானது காலை 9 மணியளவில் ஆரம்பிக்கப்படும் என்று அறிவிக்கப்பட்ட நிலையில் மக்கள் முன்கூட்டியே வர வேண்டிய அவசியமில்லை, நாங்கள் நிவாரண உதவிபெறுபவர்களுக்கு 500 பேருக்கு ஒரு சேவை முகப்பு என்ற கணக்கில் ஒன்பது சேவை முகப்புகளுடன் தகுந்த வசதிகளைச் செய்துள்ளோம், எனவே அனைவருக்கும் நிவாரணம் கிடைக்கும் " என்று கூறினார். இறந்தவர்களின் குடும்பத்துக்கு ஒரு லட்சம் ரூபாய் இழப்பீடு வழங்கவும், காயமடைந்தவர்களுக்கு 15,000 ரூபாய் வழங்குவதாகவும் மாநில அரசு அறிவித்தது. திமுக தலைவர் மு. கருணாநிதி, வரவிருக்கும் தேர்தலைக் கருத்தில் கொண்டு நிவாரணப் பணத்தை பாதிக்கப்பட்டவர்கள், பாதிக்கப்படாதவர்கள் என பார்க்காமல் கட்டுப்படு இன்றி வழங்குவதானது வாக்குகளை கவர்வதற்கே என குற்றம் சாட்டினார். மேலும் அவர் கூறுகையில் அரசாங்கத்தின் மோசமான நிர்வாகத்தின் விளைவு இந்த சோக நிகழ்வு என்றும் கூறினார். நேர்ச்சியில் இறந்தவர்களுக்கு மரியாதை செலுத்தும்விதமாக, அன்று அந்தப் பகுதியிலுள்ள கடைகள் மாலை 2 மணிவரை மூடப்பட்டன.


</doc>
<doc id="405083" url="https://ta.wikipedia.org/wiki?curid=405083" title="சிவகங்கை அரண்மனை">
சிவகங்கை அரண்மனை

சிவகங்கை அரண்மனை (Sivaganga Palace) தென்னிந்தியாவில் தமிழ்நாட்டில் சிவகங்கை மாவட்டத்தில் உள்ள ஒரு அரண்மைனயாகும். இந்த அரண்மனை மதுரையிலிருந்து 40 கிலோமீட்டர் (25) மைல் தொலைவில் உள்ளது. இந்த அரண்மனை பழமையான, உயர்ந்த, மதிப்புமிக்க பல வரலாற்றுச் சம்பவங்களுடன் தொடர்புடைய ஒன்றாகும். இந்த அரண்மனை அரசிகள் வேலு நாச்சியார் (1780–90), வெள்ளச்சி நாச்சியார் (1790–93) மற்றும் இராணி காத்தம்ம நாச்சியார் (1864–77) ஆகியோரின் வசிப்பிடமாக இருந்துள்ளது. உண்மையாக இருந்த சிவகங்கை அரண்மனையின் மிச்சங்கள் ஏதும் இல்லாவிட்டாலும், "கெளரி விலாசம்", என்றழைக்கப்படுகின்ற படமாத்தூர் கெளரி வல்லப தேவரால் (1801-1829) 19 ஆம் நூற்றாண்டில் கட்டப்பட்ட ஒரு புதிய அரண்மைன தற்போதும் உள்ளது. செட்டிநாட்டின் பாரம்பரிய தலமாக விளங்கும் இந்த அரண்மனை இராணி வேலு நாச்சியாரின் சொத்தாக உள்ளது

1730 ஆம் ஆண்டில் கட்டப்பட்ட உண்மையான அரண்மனையானது, வீரபாண்டிய கட்டபொம்மன் மற்றும் மருது பாண்டியர் சகோதரர்கள் ஆகியோருக்கு இடையில் பிரித்தானிய அரசை எதிர்ப்பது தொடர்பான ஒப்பந்தப் பேச்சு வார்த்தைகள் நடைபெற்ற இடமாக இருந்துள்ளது. 1762 மற்றும் 1789 ஆம் ஆண்டுகளுக்கிடையே பலமுறை தாக்குதலுக்கு ஆளான இடமாகவும் இருந்துள்ளது. உண்மையான அரண்மனையின் எஞ்சியிருந்த ஒரே பகுதியான உயர்ந்த சுவர் மட்டுமே அழிக்கப்பட்ட நாளிலிருந்து இருக்கிறது.

19 ஆம் நூற்றாண்டின் தொடக்கத்தில் படமாத்தூர் கெளரி வல்லப தேவர் (1801-1829) என்பவரால் ஒரு புதிய அரண்மனை கட்டப்பட்டு கெளரி விலாசம் என்று பெயரிடப்பட்டது. தேவரின் இறப்புக்குப் பிறகு அவரது சகோதரர் ஒய்யா தனது மகன்களுடன் அரண்மனையை ஆக்கிரமித்துக் கொண்டார்.  அரசர் உயில் எழுதாமல் இறந்து விட்ட காரணத்தால் பிரித்தானிய அரசு ஆட்சியைக் கைப்பற்றி விடக்கூடும் என்ற தந்திரத்தால் அவர் ஆட்சிப்பொறுப்பை ஏற்றுக்கொண்டார். அரசைக் கைப்பற்றுவதற்காக போலியான ஆவணங்களை உருவாக்கி இறந்த அரசரின் கையொப்பத்தை மோசடியாக இட்டு தாங்களாகவே அரண்மனையின் கருப்பு சலவைக்கல்லில் அமர்ந்து முடிசூட்டிக் கொண்டனர்.

இப்போது பாழடைந்த நிலையில் காணப்படும் கெளரி விலாசம் திருமலை நாயக்கர் கால கட்டிடக்கலை பாணியில் கட்டப்பட்டிருக்கிறது. இந்த அரண்மனையின் சில அம்சங்கள் இராஜபுதன கட்டிடக்கலையின் பாணியையும் காண முடிகிறது. இந்த அரண்மனையின் தென்புற முகப்பில் நுழைவு வாயிலில் ஒரு கடிகாரம் இருந்துள்ளது. தற்போது அது இயங்கக்கூடிய நிலையில் இல்லை. அரண்மனைக்குள்ளேயே ராஜ ராஜேசுவரி அம்மன் ஆலயம் ஒன்றும் அமைந்துள்ளது.இந்த கோயில் செயல்படு நிலையில் உள்ளது. புகழ்பெற்ற கவிஞரான பாபநாசம் சிவன், ராச ராசேசுவரி அம்மனைப் புகழ்ந்து வணங்குகின்ற பல பிரபலமான பாடல்களை இசையமைத்ததாக கூறப்படுகிறது. அரசர் காண்டுமேக்கி உடைய தேவர் சிலையும் ஆலயத்தின் உள்ளே அமைக்கப்பட்டுள்ளது.

அரண்மனையின் திடல் பழைய அரசர்கள் குறிப்பிடத்தக்க புலவர்களை கெளரவித்த அரச சபையைக் கொண்டுள்ளது. அரண்மனைக்குள்ளே கருப்பு சலவைக்கல்லால் ஆன சதுக்கம் ஒன்று உள்ளது. இதுவே சலவைக்கல் இருக்கையாக நீதி வழங்கக்கூடிய அவையாக பயன்படுத்தப்பட்டு வந்துள்ளது; அரச மரபில் வந்த புதிய அரசர்களுக்கு முடிசூட்டு விழா நடத்தும் இடமாகவும் பயன்படுத்தப்பட்டுள்ளது. இந்த அரண்மனையின் மற்றுமொரு முக்கியமான சிறப்பம்சமாக கல் கட்டுமானத்தைக் கொண்ட "தெப்பக்குளம்" அமைந்துள்ளது. இது அரண்மனையின் முன்னால் அமைந்த நீர்த்தேக்கமாக உள்ளது.


</doc>
<doc id="405092" url="https://ta.wikipedia.org/wiki?curid=405092" title="ரேச்சல் மேகன் மெர்கல்">
ரேச்சல் மேகன் மெர்கல்

'
ரேச்சல் மேகன் மெர்கல் ("Rachel Meghan Markle", ஆகத்து 4, 1981), பரவலாக மேகன் மெர்கல், அமெரிக்க நடிகையும், விளம்பரக் காட்சியாளராகவும் மனித நேயமிக்கவரும் ஆவார். 2011இலிருந்து அமெரிக்க தொலைக்காட்சி சட்டம் சார் நாடகத்தொடர் "சூட்சில்" ரேச்சேல் சேன் பாத்திரத்தில் நடித்துள்ளார். பாக்சு ஒளிபரப்புத் தாபனத்தின் அறிவியல் புனைவு-நாடகத்தொடர் "பிரிஞ்சில்" அமி செசப்பாக நடித்தார். 

மெர்கல் கலிபோர்னியாவின் லாஸ் ஏஞ்சலஸ் நகரில் பிறந்தவர். இங்குள்ள வியூ பார்க்-வின்ட்சர் இல்சு, ஹாலிவுட் பகுதிகளில் வளர்ந்தார். ரேச்சலின் தந்தை ஒல்லாந்து மற்றும் ஐரிய பின்னணி கொண்டவர். தாயார் ஆபிரிக்க அமெரிக்கர். தயாரிப்பாளர் திரெவர் எங்கெல்சன்னைத் திருமணம் செய்து 2011 முதல் 2013 வரை அவருடன் வாழ்ந்தவர். 

மெர்கல் வேல்சு இளவரசர் ஹாரியை சூன் 2016 முதல் காதலித்து வருகிறார். நவம்பர் 2017இல் இருவரது திருமணம் உறுதியாயிற்று. இவ்விணையரின் திருமணம் மே 19, 2018இல் வின்ட்சர் கோட்டையில் நடைபெற்றது. இத்திருமணத்தை அடுத்து இவர் "ஹர் இரோயல் ஹைனஸ் தி டச்சஸ் ஆஃப் சசக்சு" (அரசதகு சசக்சு இளவரசி) என அழைக்கப்படுகிறார் .


</doc>
<doc id="405094" url="https://ta.wikipedia.org/wiki?curid=405094" title="அறிவுசார் மூலதனம்">
அறிவுசார் மூலதனம்

அறிவுசார் மூலதனம் ஒரு வணிகத்தின் புலனாகாத மதிப்பு, அதன் மக்களை(மனித மூலதனம்) உள்ளடக்கியது. அதன் உறவுகளில் உள்ள மதிப்பு (உறவு மூலதனம்), மற்றும் ஊழியர்கள் வேலையை முடித்த பின் வீட்டிற்குச் செல்லும் போது மீதமுள்ள அனைத்தும் கட்டமைப்பு மூலதனம், இதில் அறிவுசார் சொத்து (IP) என்பது ஒரு பகுதியாகும். ஒரு நிறுவனத்தில் உள்ள அனைவருக்கும், இது ஒரு போட்டித்திறன் வாய்ந்ததாக விளங்குகிறது என்பதை அந்த நிறுவனத்தை சார்ந்த அனைவரும் அறிவர். ஒரு நிறுவனத்தின் நிதி நிலை அறிக்கையில் வெளிப்படையாக பட்டியலிடப்படாத, புலனாகாத அறிவுசார் சொத்துக்களின் மதிப்பை கணக்கில் எடுத்துக்கொள்ளும் முயற்சியில் இந்த சொல் பயன்படுத்தப்படுகிறது. தேசிய அளவிலான அறிவார்ந்த மூலதனமானது, தேசிய புலனாகாத அறிவுசார் மூலதனம் NIC ஐ குறிக்கிறது.

கல்வி நிறுவனங்களில் பயன்படுத்தபட்ட ஒரு இரண்டாவது கருத்தை, பெரிய நிறுவனங்களால் ஏற்றுக்கொள்ளப்பட்டு, அறிவு மேலாண்மை மூலம் அறிவை மறுசுழற்சி செய்வது மற்றும் அறிவுசார் மூலதன மேலாண்மை (ICM) ஆகியவற்றில் கவனம் செலுத்தப்பட்டு ஏற்றுக்கொள்ளபட்டுள்ளது.. அறிவார்ந்த மூலதனத்தின் பங்குகளை உருவாக்குதல், வடிவமைத்தல் மற்றும் புதுப்பித்தல், ஒரு உத்திப்பூர்வ பார்வை உருவாக்கம் தேவை, இது ஆய்வு மற்றும் சுரண்டல், அளவீட்டு மற்றும் வெளிப்படுத்துதல் ஆகியவற்றின் மூலமாக நிறுவன சூழலுக்குள்ளான அறிவார்ந்த மூலதனத்தின் அனைத்து மூன்று பரிமாணங்களையும் ஒருங்கிணைக்கிறது. அறிவுசார் மூலதனம் நிறுவனங்களின் செல்வத்தை மதிப்பீடு செய்யும் சூழலில் பயன்படுத்தப்படுகிறது. அறிவார்ந்த மூலதனத்தின் மதிப்பிற்கான ஒரு மெட்ரிக் ஒரு நிறுவனத்தின் மதிப்பு அதன் உறுதியான (பொருள்மற்றும் நிதி) சொத்துக்களின் மதிப்பை மீறுவதாகும். பெருநிறுவன புத்தகங்களில் நேரடியாக காணக்கூடிய மூலதனம், அதன் பொருள் (அசையா) சொத்துகளிலும் மூலமும் மற்றும் நிதி மூலதனத்தில் உள்ளது, எவ்வாறாயினும் இவை மூன்றும் ஒரு நிறுவனத்தின் மதிப்பைக் கொண்டுள்ளன. உண்மையான மதிப்பு மற்றும் அறிவார்ந்த மூலதனத்தின் கூறுகளின் ஒட்டுமொத்த செயல்திறன் ஆகியவை அறிவுசார் பொருளாதாரத்தில் மற்றும் தகவல் யுகத்தில் ஒரு நிறுவனம் இயங்குவதற்கான ஒரு முக்கிய பகுதியாகும். ஒரு நிறுவனத்தில் அறிவுசார் மூலதனத்தை புரிந்துகொள்வதால், அதன் அறிவுசார் சொத்துக்களை சிறப்பாக வழிநடத்த அனுமதிக்கிறது. இதனால் ஒரு நிறுவனத்திற்கு, அதன் பங்கு விலை அதிகரிக்கும். 


</doc>
<doc id="405100" url="https://ta.wikipedia.org/wiki?curid=405100" title="எர்பெர்ட் இஸ்பென்சர்">
எர்பெர்ட் இஸ்பென்சர்

எர்பெர்ட் இஸ்பென்சர் (Herbert Spencer) (27 ஏப்ரல் 1820 – 8 டிசம்பர் 1903) ஒரு ஆங்கில மெய்யியலாளர், உயிரியல் அறிஞர், மானிடவியலாளர், சமூகவியலாளர், மற்றும் விக்டோரியா காலத்திய முன்னணி பண்டைய தாராளமய அரசியல் கருத்தியலாளரும் ஆவார்.

இயல் உலகின், உயிரிய உயிரினங்கள், மனித மனது, மனித கலாச்சாரம் மற்றும் சமூகங்கள் ஆகியவற்றின் முற்போக்கான வளர்ச்சியாக பரிணாம வளர்ச்சியைப் பற்றி விரிவான கருத்துருவை ஸ்பென்சர் உருவாக்கியிருந்தார். ஒரு பல்துறை அறிஞராக, நன்னெறி, மதம், மானுடவியல், பொருளாதாரம், அரசியல் கோட்பாடு, தத்துவம், இலக்கியம், வானியல், உயிரியல், சமூகவியல் மற்றும் உளவியலை உள்ளடக்கிய நெறிமுறைகள், போன்ற பலவகைத் துறைகளுக்கும் பங்களித்தவர். ஆங்கிலம் பேசும் கல்வியியல் அறிஞர்களின் மத்தியில், அவரது வாழ்நாளில் அவர் மிகப்பெரும் அதிகாரம் பொருந்திய நிலையை எட்டியிருந்தார். "இத்தகைய பரவலான புகழைப் பெற்ற மற்றும் ஒரு ஆங்கில தத்துவவாதி பெர்ட்ரேண்ட் ரஸ்ஸல் மட்டுமே, ஆனால் அவர் 20 ஆம் நூற்றாண்டில் வாழ்ந்தவர்" இஸ்பென்சர் "பத்தொன்பதாம் நூற்றாண்டின் இறுதி பத்தாண்டுகளில் மிகவும் பிரபலமான ஐரோப்பிய அறிவுசார் ஆற்றலாளர்" ஆவார்.

எர்பெர்ட் இஸ்பென்சர் ஏப்ரல் 27, 1820 இல் இங்கிலாந்தின் டெர்பியில் பிறந்தார். அவரது தந்தை வில்லியம் ஜார்ஜ் ஸ்பென்சர் ஒரு கிளர்ச்சியாளராக இருந்தார், எர்பெர்ட்டிடம் ஒரு சர்வாதிகார எதிர்ப்பு மனப்பான்மையை வித்திட்டார்.எர்பெர்ட்டின் தந்தை ஜார்ஜ், வழக்கத்திற்கு மாறான கற்பித்தல் முறைகளை பயன்படுத்தும் ஒரு பள்ளியின் நிறுவனர் ஆவார் மற்றும் சார்லஸ் டார்வினின் தாத்தாவின் எராஸ்மஸ் டார்வினின் சமகாலத்தியவராக இருந்தார். ஜார்ஜ், எர்பெர்ட்டின் தொடக்க கால கல்வியில் அறிவியலில் கவனத்தை செலுத்தினார். அதே நேரத்தில், டெர்பி தத்துவ சங்கத்தில் ஜார்ஜ் உறுப்பினராக இருந்ததன் மூலம் தத்துவ சிந்தனையையும் அறிமுகப்படுத்தினார். அவரது மாமா, தாமஸ் ஸ்பென்சர், எர்பெர்ட்டின் கல்வியில், கணிதம், இயற்பியல், இலத்தீன், சுதந்திர வர்த்தகம் மற்றும் சுதந்திரமான அரசியல் சிந்தனை ஆகிய துறைகளில் ஈடுபாட்டை வளர்த்ததன் மூலம் பங்களித்துள்ளார்.

பிரிட்டனைச் சுற்றி தொடர்வண்டிப் பாதைகள் கட்டப்பட்டு வந்த காலத்தில், 1830 களில் இசஸ்பென்சர் கட்டிடவியல் பொறியியலாளராக இரயில்வேயில் பணியாற்றினார். அந்க கால கட்டத்தில் இஸ்பென்சர் உள்ளூர் பத்திரிகைகளில் எழுதுவதற்காக அதிக நேரத்தை செலவழித்தார். 1848 ஆம் ஆண்டில் இஸ்பென்சரின் தொழில் வாழ்க்கையானது, அறிவார்ந்த விடயங்களை நோக்கி வழி செலுத்தப்பட்டது. 1843 ஆண்டில் இங்கிலாந்தில் முதன் முதலாக வெளியிடப்பட்ட வாரப்பத்திரிக்கையும், தற்போது பரவலாக படிக்கப்படுவதுமான தி எகனாமிஸ்ட் பத்திரிகையின் ஆசிரியராக ஆனார்.1852 ஆம் ஆண்டில், இஸ்பென்சர் தனது புகழ்பெற்ற 'தி டெவலப்மென்டல் ஐப்போதெசிஸ்' என்ற கட்டுரையை 'லீடர்' என்ற பத்திரிக்கையில் வெளியிட்டார். அதில், அவர் உயிரிய பரிணாம வளர்ச்சி குறித்த தனது கருத்தை அவர் தெளிவுபடுத்தினார்.1853 ஆம் ஆண்டில், எர்பெர்ட் இஸ்பென்சர் தனது மாமாவின் சொத்துக்களை சட்டபூர்வமாக பெற்றார் பொருளாதாரரீதியாக சுய சார்புடையவரானார். ஆகையால், அவர் தனது அறிவுசார் முயற்சிகளுக்கு அதிக நேரத்தை செலவிடுவதற்காகத் தனது வேலையை விட்டு விலகினார். 1854 ஆம் ஆண்டு முதல் 1859 வரை அவர் புத்தகங்களில் தொடர் கட்டுரைகளை வெளியிட்டார். அவை பின்னர் புத்தக வடிவில் தொகுக்கப்பட்டன.


</doc>
<doc id="405101" url="https://ta.wikipedia.org/wiki?curid=405101" title="வேல்சு இளவரசர் ஹாரி">
வேல்சு இளவரசர் ஹாரி

வேல்சு இளவரசர் என்றி சார்லசு ஆல்பர்ட் டேவிட் ("Prince Henry Charles Albert David" of Wales) பரவலாக இளவரசர் ஹாரி (பிறப்பு செப்டம்பர் 15, 1984) வேல்சு இளவரசர் சார்லசுக்கும் மறைந்த டயானாவிற்கும் பிறந்த இரண்டாவது மகன். இவர் கேம்பிரிட்ச் கோமகன் இளவரசர் வில்லியமின் தம்பியும் ஆவார். ஈடன் கல்லூரியில் படித்தவர்.

இளவரசர் ஹாரி மேகன் மெர்கலை சூன் 2016 முதல் காதலித்து வந்தார். இவர்களது திருமண உறுதி நவம்பர் 2017இல் நடந்தது. இருவரின் திருமணம் மே 19, 2018 அன்று வின்ட்சர் கோட்டையில் நடந்தது.


</doc>
<doc id="405104" url="https://ta.wikipedia.org/wiki?curid=405104" title="வின்ட்சர் கோட்டை">
வின்ட்சர் கோட்டை

வின்ட்சர் கோட்டை ("Windsor Castle") உலகின் வசித்து வருகின்ற கோட்டைகளில் மிகப்பெரிய கோட்டை ஆகும். இது இங்கிலாந்தின் பெர்க்சையரில் வின்ட்சர் என்னுமிடத்தில் அமைந்துள்ளது. ஐக்கிய இராச்சியத்தின் அரசி இரண்டாம் எலிசபெத் ஆண்டின் பெரும்பகுதி இங்குதான் வாழ்கிறார். இந்தக் கோட்டையை இங்கிலாந்தின் முதலாம் வில்லியம் கட்டினார். 1992 இல் கோட்டையில் தீ விபத்து ஏற்பட்டது. இக்கோட்டை தேம்சு ஆற்றின் அருகே அமைந்துள்ளது.



</doc>
<doc id="405107" url="https://ta.wikipedia.org/wiki?curid=405107" title="2005 நவம்பர் சென்னை நெரிசல்">
2005 நவம்பர் சென்னை நெரிசல்

2015 நவம்பர் சென்னை நெரிசல் (2005 November Chennai stampede) என்பது தமிழ்நாட்டின் தலைநகரான சென்னையில் ஒரு பகுதியான வியாசர்பாடியில் உள்ள ஒரு பள்ளியில் 2005 நவம்பர் 6 ஆம் தேதி ஏற்பட்ட ஒரு நெரிசலாகும்.  சென்னை வெள்ளத்தால் பாதிக்கப்பட்ட மக்களுக்கு மாநில அரசு அளித்த நிவாரண உதவியைப் பெறக் கூடிய கூட்டத்தில் இந்த நெரிசல் ஏற்பட்டது. இந்த நேர்ச்சியில் 6 பேர் இறந்தனர் மற்றும் 12 பேர் காயமுற்றனர். நெரிசலில் இறந்தவர்களின் குடும்பத்துக்கு மாநில அரசால் ரூபாய் 1,00,000 மற்றும் காயமடைந்தவர்களுக்கு ரூபாய் 15,000 இழப்பீடாக அறிவிக்கப்பட்டது.

2005 ஆம் ஆண்டு, தமிழ்நாட்டில் பெரு மழை பெய்தது. மாநிலத்தின் கடலோரப் பகுதிகளில் வெள்ளப்பெருக்கு ஏற்பட்டது.  இந்த மழை வெள்ளத்தால்  பலர் வீடுகளை இழந்தனர். நகரில் அமைக்கப்பட்ட பல்வேறு மையங்களில் பாதிக்கப்பட்டவர்களுக்கு நிவாரண உதவி வழங்குவதற்கான அடையாளச் சீட்டுகள் (டோக்கன்) வழங்குவதாக அரசால் அறிவிக்கப்பட்டது.

2005 நவம்பர் 6 ஞாயிற்றுக்கிழமை வியாசர்பாடியில் நிவாரண உதவிகள் வழங்கப்பட்ட பள்ளியைச் சுற்றி  சுமார் 10,000 பேர் திரண்டனர். வெள்ளத்தால் பாதிக்கப்பட்ட மக்களுக்கு அரசாங்க மையங்களில் ரூபாய் 2,000 மற்றும 10 கிலோ அரிசி, வேட்டி மற்றும் புடவை வழங்கப்பட்டன. இவற்றை பெறுவதற்காக காலை 9 மணிக்கு வழங்கப்படவுள்ள நிவாரண உதவியைப் பெறுவதற்காக மக்கள் அதிகாலை 4.30 மணிக்கே கூடினர். வாயில்கள் திறக்கப்பட்டதும், மக்கள் முண்டியடித்து திமுதிமுவென கூட்டமாக உள்ளே நுழைய அதனால் ஏற்பட்ட நெரிசலில் நசுங்கி 6 பேர் இறந்ததாகவும், 12 பேர் காயமுற்றதாகவும் முதல்கட்ட தகவல்கள் தெரிவித்தன. சிலர் 30 பேர் பாதிக்கப்பட்டதாக கூறினர்.

காயமடைந்தவர்களை மருத்துவமனையில் தமிழக முதலமைச்சர் ஜெ. ஜெயலலிதா சந்தித்தார். இறந்தவர்களின் குடும்பத்துக்கு 1,00,000 ரூபாய் இழப்பீடு வழங்கவும், காயமடைந்தவர்களுக்கு 15,000 ரூபாய் வழங்குவதாகவும் மாநில அரசு அறிவித்தது.
நிவாரண உதவிகள் வழங்குவதில் ஏற்படும் கூட்ட நெரிசலை கட்டுப்படுத்துவதில் பாடம் கற்கத் தவறிய காரணத்தால் மீண்டும் 2005 திசம்பரில் சென்னை எம்.ஜி.ஆர் நகர் பள்ளியில் ஏற்பட்ட நெரிசலில் 42 பேர் இறந்தனர் மற்றும் 37 பேர் காயமுற்றனர்.


</doc>
<doc id="405108" url="https://ta.wikipedia.org/wiki?curid=405108" title="உணவு கட்டுப்பாடு">
உணவு கட்டுப்பாடு

உணவு கட்டுப்பாடு அல்லது பத்தியம் ("Dieting") என்பது எவ்வளவு உணவு மனிதன் அல்லது பிறவுயிாினங்கள் உட்கொள்கிறது என்பதைக் குறிக்கிறது. திட்ட உணவு எப்பொழுதும் எதை உணர்த்துகிறது என்றால், உடல்நலனிற்கு ஏற்ற குறிப்பிட்ட உணவூட்ட முறை அல்லது உடல் எடை குறைப்பதற்கான காரணங்களுக்காக எடுத்துக் கொள்ளப்படுகிறது. இருந்த போதிலும் மனிதன் அனைத்துண்ணி வகையைச் சார்ந்தவன், ஒவ்வொரு மனிதனும் ஒவ்வொரு கலாசாரத்தை பின்பற்றுபவனாக இருப்பதால் சில உணவு விருப்பத்தேர்வாகவும் அல்லது சில உணவிற்கு விலக்கும் அளிக்கப்படுகின்றன.

</doc>
<doc id="405111" url="https://ta.wikipedia.org/wiki?curid=405111" title="டார்லிங் ஆறு">
டார்லிங் ஆறு

டார்லிங் ஆறு ("Darling River") ஆத்திரேலியாவின் நீளமான ஆறுகளில் ஒன்றாகும். இது உலகத்தின் பெரிய ஆற்று ஆமைப்புகளில் ஒன்றான முர்ரே-டார்லிங் ஆற்று அமைப்பின் அங்கமாகும். கிரேட் டிவைடிங் ரேஞ்சிற்கு மேற்கேயுள்ள நியூ சவுத் வேல்சு முழுமைக்கும், வடக்கு விக்டோரியாவின் பெரும்பகுதிக்கும், தெற்கு குயின்ஸ்லாந்து மற்றும் தெற்கு ஆஸ்திரேலியாவின் பகுதிகளுக்கும் பாசனம் வழங்குகின்றது.

1828இல் நியூ சவுத் வேல்ஸ் ஆளுநர் சேர் ரால்ஃப் டார்லிங், "சார்லசு இசுடீவர்ட்" எனும் தேடலியலாளரை மாக்குவாரி ஆற்றின் பாதையை கண்டறிந்துவரப் பணித்தார்; அவர் போகன் ஆற்றைக் கண்டறிந்து பின்னர் 1829இல் இந்த ஆற்றைக் கண்டுபிடித்தார். ஆளுநரின் நினைவாக இதற்கு டார்லிங் ஆறு எனப் பெயரிட்டார். 1835இல் மேஜர் தாமசு மிட்ச்செல் டார்லிங் ஆற்றின் முழுமையும் பயணித்தார். 

டார்லிங் ஆற்றில் சீரான நீர்ப்போக்கு இல்லை. இது பெரும்பாலும் வறண்டுள்ளது. சில நேரங்களில் வெள்ளப்பெருக்கெடுக்கிறது. இதன் ஆற்றுப்போக்கில் ஆத்திரேலியாவின் மிக வறண்ட நிலப்பகுதிகள் உள்ளன. 1860களில் டார்லிங் ஆறு மூலமாக மேற்கு நியூ சவுத் வேல்சு மக்கள் கம்பளியை துடுப்பு நீராவிக் கப்பல் மூலம் புர்க்கு, வில்கேனியா இடங்களிலிருந்து தெற்கு ஆஸ்திரேலியாவிற்கு அனுப்பியுள்ளனர்.



</doc>
<doc id="405113" url="https://ta.wikipedia.org/wiki?curid=405113" title="முர்ரே-டார்லிங் வடிநிலம்">
முர்ரே-டார்லிங் வடிநிலம்

முர்ரே-டார்லிங் வடிநிலம் ("Murray-Darling Basin") ஆத்திரேலியாவில் முர்ரே, டார்லிங் ஆறுகளை அடுத்துள்ள நிலப்பகுதிகளாகும். இந்த வடிநிலப்பகுதியில் உள்ள நீரை நம்பி மூன்று மில்லியன் ஆத்திரேலியர்கள் உள்ளனர். 

ஆத்திரேலியாவின் மொத்த மழையளவில் கிட்டத்தட்ட 6 % முர்ரே-டார்லிங் ஆற்று வடிநிலத்தில் விழுகின்றன. ஆத்திரேலியாவின் 85 விழுக்காடு நீர்ப்பாசனம் இந்த வடிநிலத்தில் உள்ளது. இதனால் இப்பகுதியில் ஆண்டுக்கு $9 பில்லியன் மதிப்புள்ள விவசாயம் செழிக்கிறது. 


</doc>
<doc id="405121" url="https://ta.wikipedia.org/wiki?curid=405121" title="டென்மார்க் தேசிய காற்பந்து அணி">
டென்மார்க் தேசிய காற்பந்து அணி

டென்மார்க் தேசிய காற்பந்து அணி ("Denmark national football team", ) என்பது பன்னாட்டுக் கால்பந்துப் போட்டிகளில் டென்மார்க்கின் சார்பாகப் பங்கேற்கும் கால்பந்து அணியாகும். இதனை, டென்மார்க்கு கால்பந்துச் சங்கம் நிர்வகிக்கிறது. இவ்வணியின் உள்ளக விளையாட்டுகள் கோபனாவன் நகரில் அமைந்துள்ள தேலியா அரங்கில் நடத்தப்படுகின்றன.

டென்மார்க் அணி 1908, 1912, 1960 கோடை ஒலிம்பிக் போட்டிகளில் வெள்ளிப் பதக்கத்தைப் பெற்றுக் கொண்டது. 1986 ஆம் ஆண்டு வரை உலகக் கோப்பைகளில் விளையாடத் தகுதி பெறவில்லை.

1992 இல் ஐரோப்பியப் போட்டிகளில் பங்குபற்றி வாகை சூடியது. சுவீடனில் நடைபெற்ற இப்போட்டிகளில் நெதர்லாந்து அணியை அரையிறுதியிலும், செருமனி அணியை இறுதிப் போட்டியிலும் வென்றது. 1995 யூஏஎஃப்ஏ கூட்டமைப்புகளின் கோப்பையை அர்ஜென்டீனாவுக்கு எதிராக விளையாடி வென்றது. 1999 உலகக்கோப்பை காற்பந்து போட்டியில் காலிறுதியில் 3–2 என்ற கணக்கில் பிரேசிலிடம் தோற்றது.




</doc>
<doc id="405126" url="https://ta.wikipedia.org/wiki?curid=405126" title="செர்பிய தேசிய காற்பந்து அணி">
செர்பிய தேசிய காற்பந்து அணி

செர்பிய தேசிய காற்பந்து அணி ("Serbia national football team", ) பன்னாட்டுக் கால்பந்துப் போட்டிகளில் செர்பியாவின் சார்பாகப் பங்கேற்கும் கால்பந்து அணியாகும். இதனை, செர்பிய கால்பந்துச் சங்கம் நிர்வகிக்கிறது. இதன் உள்ளக விளையாட்டுகள் பெல்கிறேட் நகரில் ராச்கோ மித்திச் அரங்கில் விளையாடப்படுகின்றன. 

செர்பியாவினதும், அருகிலுள்ள பால்கன் நாடுகளிலும் கால்பந்து நீண்ட வரலாற்றைக் கொண்டது. செர்பிய அணி யுகோசுலாவிய தேசிய அணிகளில் இணைந்து விளையாடி பல வெற்றிகளைப் பெற்றுள்ளது. 1930, 1962 உலகக் கோப்பைகளில் விளையாடி நான்காவதாக வந்தது. செர்பிய அதேசியக் கால்பந்து சங்கத்தை யுகோசுலாவிய, செர்பிய- செர்பிய-மொண்டெனேகுரோ தேசிய அணிகளின் கால்வழியினராக பன்னாட்டுக் காற்பந்துச் சங்கங்களின் கூட்டமைப்பு, ஐரோப்பிய காற்பந்துச் சங்கங்களின் ஒன்றியம் ஆகியன அங்கீகரித்துள்ளன.

செர்பியாவும் மொண்டெனேகுரோவும் கலைக்கப்பட்ட பின்னர், செர்பியா 2006 முதல் தனித் தேசிய அணியாக பன்னாட்டுப் போட்டிகளில் பங்குபற்றி வருகிறது.



</doc>
<doc id="405131" url="https://ta.wikipedia.org/wiki?curid=405131" title="செனிகல் தேசிய காற்பந்து அணி">
செனிகல் தேசிய காற்பந்து அணி

செனிகல் தேசிய காற்பந்து அணி ("Senegal national football team") பன்னாட்டுக் கால்பந்துப் போட்டிகளில் செனிகலின் சார்பாகப் பங்கேற்கும் கால்பந்து அணியாகும். இதனை, செனிகல் கால்பந்துக் கூட்டமைப்பு நிர்வகிக்கிறது.

செனிகல் அணி தனது முதலாவது உலகக்கோப்பை காற்பந்து போட்டியை 2002 ஆம் ஆண்டில் விளையாடி குழு நிலை ஆட்டத்தின் முதலாவது போட்டியில் உலக, ஐரோப்பிய வாகையாலரான பிரான்சை 1–0 என்ற கணக்கில் வென்று அனைவரையும் வியப்பில் ஆழ்த்தியது. இறுதியில் காலிறுதி வரை அது முன்னேறியது. உலக்கோப்பை ஒன்றில் காலிறுதி வரை முன்னேறிய மூன்று ஆப்பிரிக்க நாடுகளில் ஒன்றாக சாதனை படைத்தது. முன்னதாக கமரூன் 1990 இலும், கானா 2010 இலும் காலிறுதியில் விளையாடின. செனிகல் 2018 உலகக் கோப்பையில் விளையாடத் தகுதி பெற்றது.



</doc>
<doc id="405133" url="https://ta.wikipedia.org/wiki?curid=405133" title="துனீசியத் தேசிய காற்பந்து அணி">
துனீசியத் தேசிய காற்பந்து அணி

துனீசியத் தேசிய காற்பந்து அணி ("Tunisia national football team", ), பன்னாட்டுக் கால்பந்துப் போட்டிகளில் துனீசியாவின் சார்பாகப் பங்கேற்கும் கால்பந்து அணியாகும். இதனை, துனீசிய கால்பந்துச் சங்கம் நிர்வகிக்கிறது.

துனீசியா ஐந்து உலகக்கோப்பை காற்பந்துப் போட்டிகளில் விளையாடத் தகுதி பெற்றது. முதலில் 1978 இல் விளையாடி குழுநிலை ஆட்டத்தில் மெக்சிக்கோவை 3–1 கணக்கில் வென்றது. அத்துடன் மேற்கு செருமனியுடன் விளையாடி 0-0 என்ற கணக்கில் சமப்படுத்தியது. ஆனாலும், அடுத்த கட்டத்துக்கு முன்னேற முடியவில்லை. பின்னர் 1998, 2002, 2006, 2018 உலகக் கோப்பைகளில் விளையாடத் தகுதி பெற்றது.

துனீசியா 2004 ஆப்பிரிக்கக் நாடுகளின் கோப்பையை தனது நாட்டில் நடத்தியது.



</doc>
<doc id="405148" url="https://ta.wikipedia.org/wiki?curid=405148" title="சமாரா">
சமாரா

சமாரா ("Samara", ), 1935 முதல் 1991 வரை குய்பீசெவ், ), என்பது உருசியாவின் ஒரு நகரமும், சமாரா மாகாணத்தின் நிருவாக மையமும் ஆகும். மக்கள்தொகை அடிப்படையில் இது உருசியாவின் ஆறாவது பெரிய நகரம் ஆகும். இது ஐரோப்பிய உருசியாவின் தென்கிழக்கே வோல்கா மற்றும் சமாரா ஆறுகளின் சந்தியில் அமைந்துள்ளது. இந்நகரின் மேற்கு எல்லையாக வோல்கா ஆறு உள்ளது. ஆற்றின் அடுத்த கரையில் சிகூலி மலைகள் உள்ளன. வடக்கு எல்லையில் சோக்கோலி மலைகளும், தெற்கு மற்றும் கிழக்கே தெப்புவெளிகளும் காணப்படுகின்றன. நகரின் நிலப்பரப்பு 46,597 எக்டேர்கள் ஆகும். மக்கள்தொகை: 1,164,685 (2010).

சோவியத் ஒன்றியத்தின் ஆட்சியில் சமாரா ஒரு மூடிய நகராக இருந்தது. தற்போது இது ஐரோப்பிய உருசியாவின் ஒரு முக்கிய அரசியல், வணிக, தொழிற்துறை, கலாசார மையமாக உள்ளது. 2007 மே மாதத்தில் ஐரோப்பிய ஒன்றிய—உருசிய உச்சி மாநாடு இங்கு நடைபெற்றது. இந்நகரம் கோடை காலத்தில் மிகவும் வெப்பமாகவும், குளிர் காலத்தில் மிகவும் குளிரான காலநிலையும் நிலவுகின்றன.

சமாரா 2018 உலகக்கோப்பை காற்பந்து போட்டிகளை நடத்த்தத் தெரிவான உருசியாவின் 11 நகரங்களில் ஒன்றாகும். இங்கு நான்கு குழுநிலை ஆட்டங்களும், ஒரு 16-சுற்று ஆட்டமும், ஒரு காலிறுதி ஆட்டமும் நடைபெறவிருக்கின்றன. அனைத்து ஆட்டங்களும் இங்கு புதிதாக அமைக்கப்பட்ட கொசுமசு அரங்கில் நடைபெறும்.

இரண்டாம் உலகப் போர்க் காலத்தில் 1941 இல் சமாரா (அன்றைய பெயர் குய்பீசெவ்) சோவியத் ஒன்றியத்தின் தற்காலிக தலைநகராக இருந்தது. உருசியாவை முற்றுகையிட்ட செருமனி மாஸ்கோவைக் கைப்பற்றும் பட்சத்தில், இந்நகரம் மாஸ்கோவிற்கு மாற்றாகத் தேர்ந்தெடுக்கப்பட்டது. 1943 ஆம் ஆண்டில் தலைநகர் மீண்டும் மாஸ்கோவிகு மாற்றப்பட்டது.

போரின் ஆரம்பக் காலம் முதல் இங்கு போருக்குத் தேவையான இராணுவ வானூர்திகள், சுடுகலன்கள், படைத்தளவாடங்கள் இங்கு தயாரிக்கப்பட்டன. சமராவின் குடிமக்கள் பலரும் போரில் பங்கு கொண்டனர்.

போருக்குப் பின்னர் பாதுகாப்புத் தொழிற்துறை இங்கு வளர்த்தெடுக்கப்பட்டது. புதிய தொழிற்சாலைகள் உருவாக்கப்பட்டன. இதனால் இது ஒரு மூடிய நகராக ஆக்கப்பட்டது. 1960 இல், நாட்டின் ஏவுகணை பாதுகாப்பு மையமாக ஆக்கப்பட்டிருந்தது. உலகின் முதலாவது மனிதரை விண்ணுக்குக் கொண்டு சென்ற விண்கலத்தை ஏவிய "வஸ்தோக்" என்ற ஏவுகலம் இங்கேயே தயாரிக்கப்பட்டது. 1961 ஏப்ரல் 12 இல் விண்ணுக்குச் சென்ற முதலாவது மனிதர் யூரி ககாரின் பூமிக்குத் திரும்பிய போது இங்கு சில நாட்கள் தங்கி ஓய்வெடுத்தார்.



</doc>
<doc id="405149" url="https://ta.wikipedia.org/wiki?curid=405149" title="ஒத்தியங்கு முடுக்கி">
ஒத்தியங்கு முடுக்கி

ஒத்தியங்கு முடுக்கி அல்லது சின்குரோத்திரன் ("synchrotron") என்பது துகள் முடுக்கியின் ஒரு வகையாகும். சுழற்சியலைவியிலிருந்து மாற்றியமைக்கப்பட்டுள்ளது. முடுக்கப்படும் துகள்கள் நிலையான வட்டப்பாதையில் சுற்றுப்பாதையில் சுழலுகின்றன. துகள்கள் நகரும் பாதையில் காந்தப் புலம் வைக்கப்பட்டுள்ளது. துகள்களின் இயக்க ஆற்றலுக்கு ஏற்றாற் போல் காந்த்ப் புலம் அதிகரிக்குமாறு வடிவமைக்கப்பட்டுள்ளது. இதனால் துகள்கள் தொடர்ந்து முடுக்கப்படுகின்றன..

மிகப் பெரிய அளவில் உருவாக்கப்பட்ட துகள் முடுக்கிகளில் ஒத்தியங்கு முடுக்கி முதன்மையானது. துகள்களை வளைப்பது, குவிப்பது, முடுக்குவது ஆகியவை தனித் தனி பகுதிகளாக பிரிக்கப்பட்டு செயல்படுத்தப்படுகிறது. நவீன துகள் முடுக்கிகள் அனைத்தும் ஒத்தியங்கு முடுக்கியின் அமைப்பிலிருந்து பெறப்படுகின்றன. சுவிட்சர்லாந்து நாட்டில் செனீவாவிற்கு அருகில் 2008 ல் ஐரோப்பிய அணு ஆராய்ச்சி நிறுவனம் வடிவமைத்த 27 கி.மீ நீளமுள்ள ஒத்தியங்கு முடுக்கி வகை துகள் முடுக்கி உலகின் மிகப் பெரிய ஆட்ரான் மோதுவி ஆகும். இந்த துகள் முடுக்கியில் நேர்மின்னிகள் 6.5  டெரா இலத்திரன்வோல்ட் (TeV). ஆற்றல் வரை முடுக்கப்படுகின்றன.

1944 ஆம் ஆண்டு ஒத்தியங்கு முடுக்கி தத்துவத்தை விலாடிமிர் வெக்சுலர் கண்டறிந்தார். 1945 ஆம் ஆண்டு முதல் எதிர்மின்னி சின்குரோத்திரனை எட்வின் மேக்மிலன் வடிவமைத்தார். 1952 ஆம் ஆண்டு மார்க் ஒலிபண்ட் உலகின் முதல் நேர் மின்னி ஒத்தியங்கு முடுக்கியினை வடிவமைத்தார்.

நவீன காலத்தில் பல வகை ஒத்தியங்கு முடுக்கிகள் பயன்படுத்தப்படுகிறது:

"சேமிக்கும் வளையம்" என்ற ஒத்தியங்கு முடுக்கி வகையில் துகள்களின் இயக்க ஆற்றல் மாறாததாக வைக்கப்படுகிறது.

"ஒத்தியங்கு முடுக்கி ஒளி மூலம்" என்ற ஒத்தியங்கு முடுக்கி வகையில் பல, எதிர் மின்னிகளை முடுக்கும் வகையைச் சேர்ந்தது. இவற்றிலும் சேமிக்கும் வளையம் இடம் பெற்றிருக்கும், தேவைப்பட்ட மின்காந்த அலைகளை உருவாக்கும் வகையில் வடிவமைக்கப்பட்டுள்ளது. துகள்களுக்கு பதிலாக மின்காந்த அலைகள் பயன்படுத்தப்படுகின்றன.

"சுழல் மோதுவி" .என்ற ஒத்தியங்கு முடுக்கி வகையில், ஒன்றையொன்று குறுக்கிடும் இரு சேமிக்கும் வளையங்களும், ஒரு முன் துகள் முடுக்கியும் உள்ளன.

உலகின் முதல் சுழல் துகள் முடுக்கியான சுழற்சியலைவியிலிருந்து உருவாக்கப்பட்டதே ஒத்தியங்கு முடுக்கி ஆகும். மரபார்ந்த சுழற்சியலைவி ஒன்றில் ஒரு வழி நடத்தும் காந்தப்புலமும், மாறாத அதிர்வெண் கொண்ட மின்காந்த அலைகளும் பயன்படுத்தப்படுகிறது. முடுக்கத்தினால் அதிகரிக்கும் சார்பு நிறைக்கு ஏற்றாற் போல் காந்தப்புலங்களும் தொடர்ந்து அதிகரிக்கும் வகையில் வடிவமைக்கப்பட்டுள்ளது.

ஒத்தியங்கு முடுக்கியில் காந்தப்புலச்செறிவு, துகள்கள் நகரும் இடத்தைப் பொறுத்து மாறாமல் காலத்தை பொறுத்து மாறுகிறது. துகள்கள் ஒளியின் வேகத்தில் செல்லாததால் பயன்படுத்தப்படும் மின்காந்த அலைகளும் பல்வேறு அதிர்வெண்களைப் பெற்றிருக்கும். ஒரு மெல்லிய தடிமன் கொண்ட வட்ட வலய வெற்றிடக் குழாய் வழியாக துகள்கள் முடுக்கப்படுகின்றன. மெல்லிய வெற்றிடக் குழாய் வழியாக துகள்கள் செல்வதால் காந்தப்புலம் சிறந்த முறையில் பயன்படுத்தப்படுகிறது. இதனால் குறைந்த செலவில் மிகப் பெரிய ஒத்தியங்கு முடுக்கிகள் உருவாக்கப்படுகின்றன.

காசுமோட்ரான் போன்ற சேமிப்பு வளையங்கள் கொண்ட முதல் ஒத்தியங்கு முடுக்கிகள் முடிவிலாச் சுருள் அமைப்பைக் கொண்டது. இதன் தத்துவத்தை எர்னெசுட் கோரன்ட் கண்டறிந்தார். மற்றும் நிக்கோலசு கிறிசுடோபிலோசு துகள்கள் செல்லும் பாதையை வட்ட முனைகளைக் கொண்ட பல கோணப் பகுதியாக வடிவமைத்தார்.

ரேடியோ அதிர்வெண் முடுக்கிகள், துகள்கள் நேரடியாக முடுக்குகிறது. இரு முனை காந்தப்புலங்கள், துகள்களை திசை மாற்ற உதவுகிறது. நான்முனை காந்தங்கள், துகள்களைக் குவிக்கப் பயன்படுகிறது.
காலத்தைப் பொறுத்து மாறும் காந்தப்புலங்கள் மற்றும் சக்தி வாய்ந்த குவிக்கும் அமைப்புகளும், மிகப் பெரிய துகள் முடுக்கிகளையும் சிறப்பாகச் செயல்பட வைக்கிறது.

மிகவும் சக்தி வாய்ந்த துகள் முடுக்கிகள் அதிக ஆரம் கொண்ட பாதைகளையும், அதிக அளவிலான மற்றும் அதிக ஆற்றல் கொண்ட நுண்ணலை உருவாக்கிகளையும் கொண்டிருக்கும். துகள் முடுக்கிகளின் ஆற்றல், அதன் மீது செயல்படும் காந்தப்புலத்தின் வலிமையைப் பொறுத்தது.





</doc>
<doc id="405153" url="https://ta.wikipedia.org/wiki?curid=405153" title="சமவெளி">
சமவெளி

சமவெளி ("Plain") என்ற புவியியல் சொற்பதமானது, சமமான நிலப்பகுதியைக் குறிக்கிறது. கடல் மட்டத்தில் இருந்து அதிக உயர வேறுபாடு இல்லாமலும், பெரும்பாலும் மலைகள், கடல்களின் தொடக்க நிலப்பகுதிகளாகவும் இவை காணப்படுகின்றன. அவ்வாறு நிலப்பகுதிகள் , மலைப்பள்ளத்தாக்குகளாவும், பீடபூமிகளாகவும், உயர்நிலங்களாகவும் (high/up lands - கடல்மட்ட அளவு = 500-600 மீட்டர் உயரத்தில்) நிலவுகின்றன. இ்ப்புவியின் மூன்றில் ஒரு பகுதி, சமவெளிப்பகுதிகளாக அமைந்துள்ளது.
ஒரு சமவெளியானது, அந்நிலத்தின் தட்ப வெப்ப நிலைக்கு ஏற்ப இருக்கும் வலிமையான இயற்கைக் காரணிகளான, நீர், காற்று, பனி, அரிப்பு போன்றதொன்றால் உருவாகின்றது. அவ்வாறு உருவாகும் போது அதிக புல்களைக் கொண்ட நிலமாக அமைந்து, அவற்றின் தன்மைகளால் வேறுபட்டு திகழ்கின்றன. இதனால் கால்நடை வளர்ப்பும், அதனைச் சார்ந்து வேளாண்மையும், சிறப்பாகச் செய்யத்தக்க, புவியிடமாக விளங்க்குகின்றன.

சமவெளிகளை, அவைகளின் தோற்ற அடிப்படையில், மூன்று பெரும் பிரிவுகளாக வகைப்படுத்தலாம்.

1. அமைப்புச் சமவெளிகள் (Structural plains) :உலகின் பெரும்பான்மையான தாழ்நிலப்பகுதி, இத்தகைய சமவெளிகளைக் கொண்டு திகழ்கின்றன.

2. அரிப்புச் சமவெளிகள் (Erosional plains) :ஓடும் நீர், ஆற்று வெள்ளம், நகரும் பனி போன்றவற்றால், நிலத்தின் மேற்பகுதி அரிக்கப்பட்டு, தலைச்சமவெளிகள்(peneplains) முதலில் தோன்றுகின்றன. பின்னர் இவை தொடர் மண் அரிப்புகளால், உயிரினங்கள் வாழத்தகுந்த சமவெளிகளாக மாறுகின்றன.

3. படிவுச் சமவெளிகள் (Depositional plains) : அரிப்புச் சமவெளிகளின் காரணிகளான, காற்று, பனி, வெள்ளம்
, கடல் அலை போன்றவைகள் பலவகையான இயற்கைப் பொருட்களை அது படியும் மண்ணில் படியச் செய்கின்றன. இவை தொடர்ந்து ஒன்றன் மீது ஒன்று படிவதால், அக்குறிப்பிட்ட மண் பெருமளவில் அதிகரித்துப் படிவுச்சமவெளிகள் தோன்றுகின்றன. இதனால் முன்பு இருந்ததை விட, வளமான மண் அடுக்குகள் தோன்றுகின்றன.

3.1. வண்டல் சமவெளிகள் (Alluvial plains) : புதுவெள்ளம் கொண்டு வரும் நீரானது, ஏராளமான மண், நுண்ணுயிரிகள் போன்ற வளங்களைத் தன்னகத்தே கொண்டு வந்து படியச் செய்கின்றன. அவை படியச் செய்யும் சமவெளிகள், வண்டல் சமவெளிகள் எனலாம்.
இவற்றிலும் பல வகைகள் உள்ளன. ஏரி வண்டல் சமவெளி(Lacustrine plain), பாறைக்குழம்புச் சமவெளி(Lava plain), ஆறுகள் வளைந்து வளைந்து ஓடுவதால் ஏற்படும் வளைவுச் சமவெளி (Scroll plain) முதலியவைகளை முக்கிய எடுத்துக்காட்டுகளாகக் கூறலாம்.

3.2. பனிச் சமவெளிகள்(Glacial plains) : பனிக்கட்டிகளாலும், அவற்றின் நகர்தலாலும் தோன்றுகின்றன. இந்த வகை பனிச்சமவெளிகளில், பல வகைகள் உள்ளன. இதில் பனியாற்று நகர்வு படிவுச் சமவெளி(Outwash plain) முக்கியமானதாகக் கருதப்படுகிறது.

ஆப்பிரிக்கக் கண்டத்தின் பல இடங்கள், பகல் பொழுது வெப்ப மிகுதியாகவும், இரவில் குளிர் மிகுதியாகவும் காணப்பட்டு வாழ்வியில் சூழ்நிலைகள் கடுமையாக இருக்கின்றன. தட்ப வெப்ப நிலைகள் இவ்வாறு வேறுபடுவதால், உயிரியல் வளங்களும் வேறுபட்டு காணப்படுகின்றன. சிங்கம், யானை போன்ற வன்விலங்குகள், சமவெளிப் பகுதிகளில் ஆதிக்கம் மிக்கதாகக் காணப்படுகின்றன. உலகின் பத்து இயற்கை அதிசயங்களில் ஒன்றான சிருங்கதி இடப்பெயர்வு, இங்குள்ள சமவெளிப்பகுதிகளில் நடைபெறுகிறது. ஆப்பிரிக்கச் சமவெளிகளில் பல பகுதிகளும், வாழிடங்களும் கட்டமைக்கப் பட்டுள்ளன. கிழக்கு ஆபிரிக்காவில் ஆப்பிரிக்க எருமைகளும், தெற்கு வெள்ளை காண்டாமிருகங்களும், ரூத்செல்டு ஒட்டகச்சிவிங்கியும், ஆப்பிரிக்கச் சிறுமான்களும், தொம்சன் சிறுமான்களும், ஆழமில்லாக் கடல்களில் மாகேம்களும் கொண்டு வேறுபட்டு காணப்படுகின்றன.
தென்னாப்பிரிக்காச் சமவெளிகளில் மாசாய் ஒட்டகச்சிவிங்கிகளும், சாப்லி மான்வகைகளும்,(Sable antelope) தீக்கோழிகளும் பெருமளவில் காணப்படுகின்றன.
நடு ஆப்பிரிக்காவில் பின்வெளிர்சிவப்புப் பெலிகன் பறவைகளும் (Pink-backed pelican), தட்டைக்கால் நாரைகளும், ரூபெல் பிணந்தின்னிக் கழுகுகளும் அதிக எண்ணிக்கையில், சமவெளி வாழிடங்களைக் கொண்டுள்ளன.





ஐரோப்பிய நில அமைவுகளில் மிகப்பெரியதாக இருக்கக்கூடியவைகளில், இப்பெருஞ்சமவெளியும் ஒன்று. இதன் தொடக்கம், 491 கிலோமீட்டர் நீளமுள்ள பனி சூழ்ந்த பிரனீசு மலைத்தொடரிலிருந்து, மேற்கில் பிரான்சு கடற்கரைப் பகுதியான பிஸ்கே விரிகுடா வரையும், கிழக்கில் இரசியாவின் உரால் மலைகள் வரையும் அமைந்துள்ளது. வடக்கு ஐரோப்பாவில் உள்ள நாடுகளான நோர்டிக் நாடுகள், நோர்வே, சுவீடன், சுவல்பார்டு, வடக்கு இங்கிலாந்து, போலந்து, டென்மார்க், ஜெர்மனி, பெல்ஜியம், நெதர்லாந்து, வட பிரான்சு செக் குடியரசு ஆகிய வரலாற்று சிறப்பு மிக்க நாடுகளில், இச்சமவெளி அமைந்துள்ளது. இதன் குறுகிய பகுதி ஏறத்தாழ 320 கி.மீட்டர்களாகவும், அகன்ற பகுதி ஏறத்தாழ 3200 கி.மீட்டர்கள் கொண்டதாகவும் விளங்குகின்றன. மேலும், கடல் மட்டத்தில் இருந்து, 450 மீட்டர்களல் அமைந்துள்ளது. மிகவும் குளிர்ச்சியும், வெதுவெதுப்பான கோடைகாலமும் கொண்ட தட்ப வெப்பத்தைக் கொண்டிருக்கிறது. பல நாடுகளிலும் ஓடும், லுவார் ஆறு, ரைன் ஆறு, விசுத்துலா(Vistula) ஆகிய முதன்மை ஆறுகளால், இந்த பெருஞ்சமவெளி பிரிக்கப்பட்டுள்ளது. இச்சமவெளி தவிர, சிறிய அளவிலான சமவெளிகளும் உள்ளன. அனைத்து ஐரோப்பிய சமவெளிகளிலும், அகன்ற இலைக் கொண்ட மரங்கள் அதிகமாகவும், பிற கலப்பின வன வளங்களையும் கொண்டு, ஒரு நிலையான உயிரினம் வாழும் பகுதிகளாத் திகழ்கின்றன.

அமெரிக்கச் சமவெளிகள், அமெரிக்காக்களில் இடம் பெற்றுள்ளன. அவற்றில் வளம் செழித்து காணப்படுபவைகளின் பெயர்களும், அச்சமவெளி அமைந்துள்ள நாடுகளின் பெயர்களும், கீழே கொடுக்கப்பட்டுள்ளன.

அ) வட அமெரிக்காவில் உள்ள, கீழ்கண்ட சமவெளிகள் குறிப்பிடத்தக்கவையாகக் கருதப் படுகின்றன.


ஆ) நடு அமெரிக்காவிலும், தென் அமெரிக்காவிலும், கீழ்கண்ட சமவெளிகள் முக்கியமானவைகள் ஆகும்.


ஓசியானியா ("Oceania") என்பது பசிபிக் பெருங்கடலையும் அதனைச் சூற்றியுள்ள பகுதியில் அமைந்துள்ள நிலத்தையும் தீவுகளையும் குறிக்கும் புவியியல் பெயராகும். இச்சொல்லானாது, பல மொழிகளில் கண்டங்களில் ஒன்றை வரையறுப்பதற்குப் பயன்படுத்தப்படுகிறது. இவற்றில் முக்கியமானது ஆத்திரேலியா, நியூசிலாந்து நாடுகளில் இருக்கும் சமவெளிகள் ஆகும்.




</doc>
<doc id="405154" url="https://ta.wikipedia.org/wiki?curid=405154" title="1928 தென்னிந்திய ரயில்வே போராட்டம்">
1928 தென்னிந்திய ரயில்வே போராட்டம்

1928 தென்னிந்திய ரயில்வே போராட்டம் ("1928 South Indian railway strike") என்பது ஒரு பொதுப்போராட்டம் ஆகும். ரயில்வே துறையின் நிதிச் சுமையை குறைப்பதற்காக தென்னிந்திய ரயில்வே நிறுவனம் 3100 தொழிலாளர்களை பணி நீக்கம் செய்வதை எதிர்த்துத் தென்னிந்திய ரயில்வே தொழிலாளர்கள் கூட்டமைப்பைச் சேர்ந்தவர்கள் போராடினர். இப்போராட்டம் ஜூன் மாதம் 29 ஆம் திகதி முதல் ஆகத்து 2, 1928 வரை நடைபெற்றது. இப்போராட்டத்தினால் தென்னிந்தியா முழுவதும் பொதுமக்களின் போக்குவரத்தும், பொருட்களைக் கொண்டு செல்வதும் பெரிதும் பாதிக்கப்பட்டது. மதராஸ் அரசும் தென்னிந்திய ரயில்வே நிறுவனமும் கடும் நடவடிக்கைகளை மேற்கொண்டன. போராட்டத்தில் ஈடுபட்ட தலைவர்கள் அனைவரையும் கைது செய்தனர், அத்துடன் தொழிலாளர் கூட்டமைப்பின் அங்கீகாரத்தையும் ரத்து செய்தனர்.

1927 ஆம் ஆண்டில் இந்தியாவில் இருந்த அனைத்து ரயில்வே நிறுவனத்தினரும் ரயில்வே துறையின் நிதிச் சுமையைக் குறைப்பதற்காக தொழிலாளர்களை பணி நீக்கம் செய்வது என்று ஒரு முடிவை எடுத்தனர். முதலாளிகளின் இந்த முடிவினால் தொழிலாளர்கள் அனைவரையும் போராட்டத்திற்கு அழைத்தனர். பெங்கால்- நாக்பூர் ரயில்வே ஊழியர்கள் கரக்பூரில் பிப்ரவரி 10, 1927 அன்று போராட்டத்தை நடத்தினர். லிலூஃகில் மார்ச் மாதம் 1928 இல் போராட்டத்தை நடத்தினார்.
1928 ஆண்டு காலகட்டத்தில் பொதுவாகவே தென்னிந்திய ரயில்வே ஊழியர்களுக்கு அதிக வேலைநேரம், குறைவான கூலி மற்றும் ஊழியர்களிடையே இனப்பாகுபாடு பார்ப்பது ஆகியவற்றால் தென்னிந்திய ரயில்வே நிறுவனத்தின் மீது அதிருப்தி இருந்தது. அதே நேரத்தில் தென்னிந்திய ரயில்வே நிறுவனம் 3100 பணியாளர்களை பணிநீக்கம் செய்துவிட்டு அவர்களுக்கு பதிலாக புதிய இயந்திரங்களை வாங்க முடிவெடுத்து. இதற்காக போத்தனூர், நாகப்பட்டினம், திருச்சிராப்பள்ளி ஆகிய மூன்று இடங்களில் பட்டறையை நிறுவியது. போராட்டக்காரர்கள் "நிதிச்சுமைக்காக பணி நீக்கம் செய்வது இரண்டாம் பட்ச காரணம் மட்டுமே, இதற்குண்டான முதல் காரணம் போராளிகளை ரயில்வே கூட்டமைப்பில் இருந்து நீக்க வேண்டும் என்பதே ஆகும்" என்று கூறினர். மதராஸ் அரசும் அதிகாரபூர்வமாக "தொழிலாளர் கூட்டமைப்பினுடன் தொடர்பு வைத்துள்ள அனைத்து தொழிலாளர்களும் நீக்கப்படுவார்" என்று அறிவித்தது.

ஜூன் 28, 1928 அன்று தென்னிந்திய ரயில்வே கூட்டமைப்பின் மத்திய குழு ஒன்று, நிறுவனத்தின் மேலாண்மை ஊழியர்களுக்கு கோரிக்கை மனு ஒன்றைத் தந்தியாக அனுப்பியது. அந்தத் தந்தியில் தொழிலாளர்களை வேலையிலிருந்து நீக்குவதற்காக விடப்பட்ட சுற்றறிக்கை எண் 202ஐ திரும்பப் பெற வேண்டுமென்றும், அனைத்து தொழிலாளர்களுக்கும் ஊதிய உயர்வு வேண்டும் என்றும் குறிப்பிடப்பட்டிருந்தது. ஊதிய உயர்வை மறுத்த மேலாளர்கள், பணி நீக்கம் என்பது அரசால் முடிவு செய்யப்பட்டது என்றும் கூறினர். ஜூன் 29, 1928 அன்று கிட்டத்தட்ட எட்டாயிரம் தென்னிந்திய ரயில்வே துறையைச் சேர்ந்த பணியாளர்கள் நாகப்பட்டினம், போத்தனூர், திருச்சிராப்பள்ளி ஆகிய இடங்களில் வேலைநிறுத்தத்தை தொடங்கினர். தொழிலாளர்கள் 25 சதவீத ஊதிய உயர்வு வேண்டும் என்றும், குறைந்தபட்சக் கூலியை ரூபாய் 30 ஆக நிர்ணயம் செய்ய வேண்டும் என்றும், சுற்றறிக்கை எண் 202ஐ திரும்ப பெறவேண்டும் என்றும் கோரிக்கையை வைத்தனர். இதனால் தொழிற்சாலைகள் மூடப்பட்டன. போராட்டத்தினை கூட்டமைப்பைச் சேர்ந்த சில தலைவர்களும் எதிர்க்கத் தொடங்கினர். அதில் முக்கியமானவர் இந்திய ரயில்வே இதழின் தொகுப்பாளரான எஸ்வி ஐயர். இந்திய தேசிய காங்கிரசுடன் இணைந்து போராட்டக்காரர்கள் இந்திய சுதந்திரப் போராட்டத்திலும் கலந்து கொண்டனர். ஜூலை 6,1928 முதல் 9 ஜூலை, 1928 வரை போராட்டம் தீவிரமாக நடந்து கொண்டிருந்தது. திருச்சிராப்பள்ளியில் இருக்கும் காய்கறி மற்றும் பழக்கடை உரிமையாளர்கள் ரயில்வே தொழிலாளர்களின் போராட்டத்தை ஆதரிக்கும் விதமாக ஜூலை ஆறாம் திகதி கடையடைப்பு செய்தனர். மூவாயிரம் தொழிலாளர்கள் திருச்சிராப்பள்ளி மாநகருக்குள் ஊர்வலம் சென்றனர். ஜூலை 9 ஆம் திகதிக்கு பிறகு நிலைமை சிறிது கட்டுக்குள் வந்தது. தொழிலாளர்களுடன் மேலாளர்கள் பேச்சுவார்த்தை நடத்தினர். ஆனால் பேச்சுவார்த்தை தோல்வியைத் தழுவிய நிலையில் ஜூலை 19 ஆம் திகதி முதல் இன்னும் வீரியமாக போராட்டம் நடைபெறத் தொடங்கியது. ரயில்வே ஊழியர்களுக்கும், காவல்துறையினருக்கும் போராட்டங்கள் நடைபெறத் தொடங்கின. போலீஸ் நடத்திய துப்பாக்கிச் சூட்டில் பல தொழிலாளர்கள் கொல்லப்பட்டனர். 63 பேர் கைது செய்யப்பட்டனர். பன்ருட்டி, விக்கிரவாண்டி ஆகிய இடங்களில் பலர் கைது செய்யப்பட்டனர். விழுப்புரத்தில் தொழிலாளர்கள் சத்தியாகிரக போராட்டங்களும் நடத்தினர்.

போராட்டம் அரசால் ஒடுக்கப்பட்டது. ஆயிரம் தொழிலாளர்கள் மாயவரத்தில் ரயிலை நிறுத்தினர்.அதனால் போலீசார் 9 தொழிலாளர்களை கைது செய்தனர். மேலும் ஐந்து பேர் கொல்லப்பட்டனர். பல இடங்களில் பல தொழிலாளர்கள் போலீசாரால் தொடர்ந்து கொலை செய்யப்பட்டனர். அதனால் ஜூலை 30 ஆம் திகதி எல்லா ஊர்களிலும் போராட்டம் கைவிடப்பட்டது. போராட்டத்தினை தென்னிந்திய ரயில்வே தொழிலாளர் சங்கத்தின் பொருளாளரான பிள்ளை திரும்பப் பெற்றார். ஆகத்து 2 , 1928 அன்று தென்னிந்திய ரயில்வே தொழிலாளர்கள் கூட்டமைப்பு அதிகாரபூர்வமாகத் தடை செய்யப்பட்டது.


</doc>
<doc id="405155" url="https://ta.wikipedia.org/wiki?curid=405155" title="கியான்லிகி பஃப்பான்">
கியான்லிகி பஃப்பான்

கியான்லிகி பஃப்பான் (பிறப்பு 1978) ஒரு பிரபல இத்தாலிய கால்பந்து வீரர் ஆவார். இவர் ஜுவன்டஸ் அணிக்காகவும் இத்தாலிய தேசிய அணிக்காகவும் கோல்கீப்பராக விளையாடியுள்ளார். இவரை ஒரு சிறந்த கோல் கீப்பர் என மற்ற வீரர்கள், விளையாட்டு ஆர்வலர்கள் மற்றும் அணி மேலாளர்கள் கருதுகின்றனர். இவர் திறமையாக விளையாடுவது மட்டுமல்லாமல் நற்பண்புகளும் கொண்டுள்ளதால் பல ரசிகர்களை கவர்ந்துள்ளார்.

இளம் வயது பஃப்பான் 1995 ஆண்டு முதல் பார்மா அணிக்காக விளையாடினார். அந்த அணி சில கோப்பைகள் வெல்வதற்கு உதவியாக இருந்தார். இவரின் திறமையை அறிந்த ஜுவன்டஸ் அணி 2001ம் ஆண்டு பெரும் தொகை செலவு செய்து இவரை தங்கள் அணியில் சேர்த்துக்கொண்டனர். ஜுவன்டஸ் அணியில் சேர்ந்த முதல் இரண்டு ஆண்டுகளில் அந்த அணி கோப்பையை வெல்வதற்கு உதவியதால் இவர் ஒரு சிறந்த கோல் கீப்பர் என உலகளவில் அறியப்பட்டார். மேலும் 2005 மற்றும் 2006 ஆண்டுகளிலும் ஜுவன்டஸ் அணி கோப்பையை வென்றது. 2012 ஆம் ஆண்டு முதல் இவர் அந்த அணியின் தலைவனாக விளையாடி வருகிறார். இவரின் உதவியுடன் ஜுவன்டஸ் அணி 2011 ஆம் ஆண்டு முதல் தொடர்ந்து ஏழு முறை கோப்பையை வென்றது ஒரு சாதனையாக கருதப்படுகிறது.

சர்வதேச அளவிலான ஆட்டங்களில் இவர் இத்தாலி அணிக்காக 176 ஆட்டங்களில் விளையாடியுள்ளார். இதன் மூலம் அதிக ஆட்டங்களில் விளையாடிய ஐரோப்பிய கால்பந்து வீரர் என்ற பெருமையும் இவருக்கு உண்டு. இவர் 1998, 2002, 2006, 2010, 2014 ஆகிய ஆண்டுகளில் நடந்த உலக கோப்பை போட்டிகளிலும் பங்கு பெற்றுள்ளார். இதில் 2006 ஆம் ஆண்டு ஜெர்மனியில் நடந்த உலக கோப்பையை இத்தாலி அணி வென்றது. 1996 ஆம் ஆண்டு நடந்த ஒலிம்பிக் போட்டிகளிலும் இவர் விளையாடியுள்ளார். 2018 ஆம் ஆண்டு இவர் சர்வதேச போட்டிகளில் இருந்து ஓய்வு பெறுவதாக அறிவித்தார்.

இவர் 12 முறை சிறந்த இத்தாலிய கோல் கீப்பர் விருதை வென்றுள்ளார். மேலும் ஐந்து முறை உலகின் சிறந்த கோல் கீப்பர் விருதையும் வென்றுள்ளார்.
பஃப்பான் மொத்தம் 23 கோப்பைகளை வென்றுள்ளார். இதில் ஐரோப்பிய அளவிலான கோப்பையும் மற்றும் இத்தாலிய தேசிய அணிக்காக வென்ற உலக கோப்பையும் அடங்கும்.
இத்தாலிய கால்பந்து போட்டிகளில் தொடர்ந்து 12 ஆட்டங்களில் கோல் விடாமல் இருந்து சாதனை படைத்துள்ளார். ஆயிரம் போட்டிகளுக்கு மேல் விளையாடிய மிகச்சில கால்பந்து வீரர்களில் இவரும் ஒருவர் ஆவார்.

இவர் இளமைக் காலம் முதல் தற்போது வரை மிகவும் நேர்த்தியான ஆட்டத்தினை தொடர்ந்து வெளிப்படுத்தி வருகிறார். ஆட்டத்தின் பொழுது கவனமும், முக்கிய தருணங்களில் அமைதியுடனும் செயல்படுவதால் இவர் அணி வீரர்கள் மற்றும் எதிரணியினர் இடையே நன்மதிப்பைப் பெற்றுக் கொண்டிருக்கிறார். மேலும் இவர் பல சமகால கோல் கீப்பர்களுக்கு முன்மாதிரியாக திகழ்ந்து வருகிறார். சிறந்த உடல் வலிமை கொண்டுள்ள இவர் ஆட்டத்தில் வேகமாகவும் செயல்படுவதால் எதிரணியினர் செலுத்தும் பந்துகளை மிகவும் நேர்த்தியாக தடுத்து விடுகிறார். பந்து வரும் திசையினை முன்கூட்டியே அறிந்து அதற்கு தகுந்தவாறு இடம் நகர்வதால் இவரால் சுலபமாக பந்துகளை தடுக்க முடிகிறது. மிக அருகில் இருந்து அடிக்கப்படும் பெனால்டி வாய்ப்பினை தடுப்பதிலும் இவர் வல்லவர். அதுமட்டுமல்லாமல் மேலே வரும் பந்துகளையும் எகிறி குதித்து தடுக்கும் வல்லமை உடையவர். சில தருணங்களில் கோல்கீப்பர் இருக்கும் இடத்தை விட்டு வெளியே வந்து பந்துகளை முன்கூட்டியே இவர் தடுத்துவிடுவார்.

பஃப்பான் விளையாட்டு வீரர்கள் நிறைந்த ஒரு இத்தாலிய குடும்பத்தில் 28 ஜனவரி 1978 ஆம் ஆண்டு பிறந்தார். இவரின் தாய் ஸ்டெல்லா ஒரு வட்டு எறிதல் வீராங்கனை, இவரின் தந்தை அட்ரியனோ ஒரு பளு தூக்கும் வீரர் ஆவார். அவர்கள் இருவரும் விளையாட்டில் இருந்து ஓய்வு பெற்ற பின் பள்ளிகளில் விளையாட்டு ஆசிரியர்களாக பணியாற்றி வருகின்றனர். இவரின் இரு சகோதரிகள் இத்தாலிய கைப்பந்து அணிக்காக சர்வதேச போட்டிகளில் விளையாடியுள்ளனர். மேலும் இவரது மாமா ஒரு கூடைப் பந்து விளையாட்டு வீரர் ஆவார்.


</doc>
<doc id="405158" url="https://ta.wikipedia.org/wiki?curid=405158" title="கிரிசு எவர்ட்">
கிரிசு எவர்ட்

கிரிசுடீன் மார்ரி எவர்ட் (பிறப்பு - 1951 டிசம்பர் 21) தர வரிசையில் முதல் இடத்திலிருந்த அமெரிக்காவைச் சேர்ந்த முன்னால் டென்னிசு வீரர் ஆவார். 1979-1987 வரை இவர் கிரிசு எவர்ட் லாயிடு என அறியப்படுகிறார். கிராண்ட் சிலாமில் இவர் பதினெட்டு முறை தனிநபர் பட்டங்களையும் மூன்று முறை இரட்டையர் பட்டங்களையும் வென்றுள்ளார். 1974, 75, 76, 77, 78, 80, 81 ஆண்டுகளின் முடிவில் உலக தர வரிசையில் முதல் இட டென்னிசு வீரராக இருந்துள்ளார். மொத்தமாக 157 தனிநபர் பட்டங்களையும் 32 இரட்டையர் பட்டங்களையும் பெற்றுள்ளார்.

இவர் 34 கிராண்ட் சிலாம் இறுதி ஆட்டங்களை எட்டியுள்ளார், இது எந்த தொழில் ஆட்டக்காரரும் செய்யாத சாதனையாகும். கிராண்ட் சிலாமில்+ முதல் இரு சுற்றுகளில் இவர் தோற்றதில்லை, மூன்றாவது சுற்றில் மட்டும் இரு முறை தோற்றுள்ளார். பிரெஞ்சு ஓப்பனில் ஏழு முறை கோப்பையை பெற்றதும் ஆறு முறை யூஎசு ஓப்பனில் கோப்பையை பெற்றதும் சாதனையாகும் .(யூஎசு ஓப்பனில் சரினா வில்லியம்சும் ஆறு முறை கோப்பையை பெற்றுள்ளார்). 

எவர்ட் 89.97% (1309-146) தனிநபர் போட்டிகளில் வென்றுள்ளார். களிமண் தளத்தில் அவரின் வெற்றி சதவீதம் 94.55% (382-22) இதுவும் ஒரு முறியடிக்கப்படாத சாதனையாகும். இவர் பெண்கள் டென்னிசு அமைப்பின் தலைவராக பதினொரு ஆண்டுக்கள் பணியாற்றினார். எவர்ட் 
பயிற்சியாளராகவும் பணியாற்றினார், தற்போது இஎசுபிஎன் தொலைக்காட்சியில் டென்னிசுக்கான வல்லுநராகவும் ஆய்வாளராகவும் பணியாற்றுகிறார்.

1951இல் புளோரிடாவிலுள்ள போர்ட் லாடர்டேலிலில் கோலெட்டேவுக்கும் சிம்மி எவர்ட்டுக்கும் பிறந்த எவர்ட் தீவிரமான கத்தோலிக நம்பிக்கையுள்ள குடும்பத்தால் வளர்க்கப்பட்டார். 1973இல் இவர் போர்ட் லாடர்டேலிலில் உள்ள புனித தாமசு அக்குயனியசு உயர்நிலைப்பள்ளியில் பட்டம் பெற்றார். சிம்மி எவர்ட் தொழில்முறை டென்னிசு பயிற்சியாளர் ஆவார். டென்னிசே அவர் குடும்பத்தின் வாழ்க்கையாக இருந்தது. கிரசு எவர்ட்டும் அவரின் சகோதரி இச்சேன்னியும் தொழில் முறை டென்னிசு ஆட்டக்காரர்கள் ஆனார்கள், அவர்களின் சகோதரர் இச்சான் அலபாமா பல்கலைக்கழகத்திற்காகவும் பின்பு வாண்டர்பில்ட் பல்கலைக்கழகத்திற்காகவும் விளையாடினார். மற்றொரு சகோதரர் இட்ரூ ஆபர்ன் பல்கலைக்கழகத்திற்காக விளையாடினார், அவர்களின் இளைய சகோதரி கிளேர் தென் மெத்தோடிசுட் தேவாலாய பல்கலைக்கழகத்திற்காக விளையாடினார். இந்த ஐவரும் மதிப்புமிக்க இளையோருக்கான புளோரிடா மாநிலத்தின் ஆரஞ்சு பவுல் பட்டங்களை வென்றார்கள்.

முதல் கிராண்ட் சிலாம் கோப்பையை வெல்வதற்கு முன் புரிடன் பேசன்சு என்ற விளையாட்டு ஆடைகள் தயாரிக்கும் நிறுவனத்துடன் உடன்பாடு 
செய்துகொண்டார். அந்நிறுவனத்தின் தலைவர் தன் ஒருவருட வயதுள்ள பந்தயகுதிரைக்கு இவர் பெயரை சூட்டி சிறப்பு செய்தார். அந்த பந்தயக்குதிரை 1974இல் நான்கு வயதுக்கு குறைவான பெண் பந்தயக் குதிரைகளுக்கான முப்போட்டிகளில் வென்றது.

1970இல் எவர்ட் சிறந்த டென்னிசு வீரரான சிம்மி கானர்சுடன் காதல் வயப்பட்டு இருந்தது 1974இல் இருவரும் விம்பிள்டன் கோப்பையை பெற்றதால் மக்களின் கவனத்தை பெற்றது. எவர்ட்டும் சிம்மியும் சிலமுறை இணைந்து இரட்டையர் கலப்பு ஆட்டங்களை ஆடினார்கள். 1974இல் அவர்கள் இணை யூஎசு ஓப்பனில் இரண்டாவது இடத்தை பிடித்தது. எவர்ட் 19 வயதாக இருந்தபோது இருவரும் நிச்சயம் செய்து கொண்டார்கள், திருமணத்தை 8 நவம்பர் 1974 அன்று செய்ய முடிவெடுத்திருந்தார்கள். இவர்களின் காதல் நீடிக்காததால் திருமணம் நடைபெறவில்லை. மே 2013 அன்று கானர்சு எழுதிய தன் வரலாறு புத்தகத்தில் எவர்ட் இவரால் கருவுற்று இருந்தார் எனவும் தன்னிச்சையாக அதை கலைக்க முடிவெடுத்தார் எனவும் கூறியிருந்தார். இதற்கு பதிலளித்த எவர்ட் கானர்சின் புத்தகத்தால் தான் ஏமாற்றம் அடைந்திருப்பதாகவும் தனிப்பட்ட தகவல்களை தவறாக தன் புத்தகத்தில் சொல்லியுள்ளார் எனவும் கூறினார்.


</doc>
<doc id="405166" url="https://ta.wikipedia.org/wiki?curid=405166" title="சமூக மக்களாட்சி">
சமூக மக்களாட்சி

சமூக மக்களாட்சி (Social democracy) என்பது ஒரு அரசியல், சமூக மற்றும் பொருளாதார கருத்தியலாகும், இது தாராளவாத மக்களாட்சி அரசியல் மற்றும் முதலாளித்துவ பொருளாதாரத்தின் கட்டமைப்பிற்குள் சமூக நீதியை மேம்படுத்துவதற்கான, பொருளாதார மற்றும் சமூக இடையீடுகளை ஆதரிக்கும் முறையாகும். சமூக மக்களாட்சியை நிறைவேற்ற தேவைப்படும் நெறிமுறைகள் மற்றும் விதிமுறைகள் ஈடுபாட்டுடன் கூடிய பிரதிநிதித்துவ மற்றும் பங்கேற்பு மக்களாட்சி, பொது நலனுக்காக வருமான மறுபங்கீடு மற்றும் பொருளாதாரக் கட்டுப்பாடு ஆகியவற்றிற்கான நடவடிக்கைகள் மற்றும் மக்கள் நலத்தை நாடும் அரசு விதிகள் இவற்றை உள்ளடக்கியதாகும். எனவே, சமூக மக்களாட்சியானது, சமத்துவம், ஒற்றுமை, இன்னும் விரிந்த பொருளுடைய மக்களாட்சி போன்ற நல்ல விளைவுகளுக்கு வழிவகுக்கும் முதலாளித்துவத்தை உருவாக்குவதை நோக்கமாகக் கொண்டுள்ளது. பெரும்பாலும் இது வடக்கு மற்றும் மேற்கு ஐரோப்பாவில் பிரபலமாகி வரும் சமூக பொருளாதாரக் கொள்கைகளோடு, குறிப்பாக நோர்டிக் நாடுகளில் 20 ஆம் நூற்றாண்டின் பிற்பகுதியில் பின்பற்றப்பட்ட நோர்டிக் மாதிரி கருத்தியலோடு தொடர்புடையதாக இருக்கிறது.

சமூக மக்களாட்சி ஒரு அரசியல் கருத்தியலாக உருவாகியுள்ளது. அது மரபு வழி மார்க்சிசத்துடன் தொடர்புடைய மாற்றத்திற்கு எதிரான புரட்சிகர அணுகுமுறைக்கு மாறாக, நிறுவப்பட்ட அரசியல் வழிமுறைகளைப் பயன்படுத்தி முதலாளித்துவத்திலிருந்து சோசலிசத்திற்கு ஒரு பரிணாம வளர்ச்சி போன்ற அமைதியான மாற்றத்திற்கு வழிவகுக்கிறது. மேற்கு ஐரோப்பாவில் போருக்குப் பிந்தைய சகாப்தம், சமூக மக்களாட்சி கட்சிகள் சோவியத் ஒன்றியத்தின் தற்போதைய நிலைக்குத் தள்ளிய ஸ்டாலினிச அரசியல் பொருளாதார மாதிரியை புறந்தள்ளி, சோசலிசத்திற்கான ஒரு மாற்று பாதையாக அல்லது முதலாளித்துவத்திற்கும் சோசலிசத்திற்கும் இடையில் சமரசத்திற்கு உட்படுத்தப்பட்ட மாதிரியைத் தேர்ந்தெடுத்து தங்களை ஈடுபடுத்திக் கொண்டனர். இந்தக் காலகட்டத்தில், சமூக மக்களாட்சியாளர்கள் தனியார் சொத்துரிமைகளின் பங்கினை அதிக அளவில் ஆதாரமாகக் கொண்ட கலப்பு பொருளாதாரக் கொள்கையைத் தழுவியதோடு, பொதுமக்களின் உரிமையின் கீழ் அத்தியாவசிய பயன்பாடுகள் மற்றும் பொது சேவைகளை மட்டுமே கொணர்ந்தனர். இதன் விளைவாக, சமூக மக்களாட்சியானது கெயினியன் பொருளாதாரம், அரசு தலையீடு மற்றும் மக்கள் நலம் நாடும் அரசுடன் தொடர்புடையதாக இருந்தது. அதே நேரத்தில் முதலாளித்துவ முறையை மாற்றுவதற்கான முன் இலக்கை கைவிட்டு(சந்தைக் காரணிகள், தனியார் சொத்து மற்றும் ஊதிய உழைப்பு) பண்பு ரீதியாக வேறுபட்ட சோசலிச பொருளாதார அமைப்பின் வழியாக இலக்கை அடைய முயற்சியில் இருந்தது.

நவீன சமூக மக்களாட்சியானது, வாய்ப்பு மறுக்கப்பட்ட சமூகக் குழுக்கள், வறுமை ஒடுக்குமுறை மற்றும் சமத்துவமின்மையைக் குறைக்கும் நோக்கில் உருவாக்கப்பட்ட முதியோர், குழந்தை பராமரிப்பு, கல்வி, சுகாதாரம் மற்றும் தொழிலாளர்கள் இழப்பீடு போன்றவற்றிற்கு முன்னுரிமை, உலகளாவிய அணுகத்தக்க பொது சேவைகளுக்கான ஆதரவு உட்பட ஈடுபாடுடைய கொள்கைகளால் அடையாளப்படுத்தப்படுகிறது. சமூக மக்களாட்சி இயக்கமானது, தொழிலாளர் இயக்கங்கள் மற்றும் தொழிற்சங்கங்களோடும் வலுவான தொடர்புகளைக் கொண்டுள்ளதுடன், தொழிலாளர்களுடன் இணைந்து உரிமைகளை வாதாடி பெற்றுத்தருவதற்கும் மற்றும் மக்களாட்சித் தத்துவத்தை முடிவெடுக்கும் நடவடிக்கைகளில் நீட்டிப்பதற்கும், அரசியலுக்கு அப்பாற்பட்ட விதத்தில் செயல்படுத்துவதற்கான நடவடிக்கைகளுக்கு வேலையளிப்போர். பணியாளர்கள் மற்றும் இதர பொருளாதார பங்குதாரர்கள் ஒருமித்த இலக்கை நோக்கி பொருளாதாரக் கோளத்தில் பயணிக்கத்தக்க வகையில் ஆதரவளிக்கிறது.

மூன்றாவது வழியானது, பொருளாதார தாராளமயத்தையும், சமூக மக்களாட்சிக் கொள்கைகளுடன் மேம்போக்காக இணைப்பதை நோக்கமாகக் கொண்டுள்ள, 1990 களில் உருவாக்கப்பட்ட, சில நேரங்களில் சமூக மக்களாட்சி இயக்கங்களோடு தொடர்புடைய ஒரு கருத்தியலாகும். ஆனால், சில பகுப்பாய்வாளர்கள், மூன்றாவது வழியை ஒரு புதிய, திறன்மிக்க தாராளமய இயக்கம் என அடையாளப்படுத்துகிறார்கள்.


</doc>
<doc id="405171" url="https://ta.wikipedia.org/wiki?curid=405171" title="விஜயநகரப் பேரரசில் சமூக வாழ்க்கை">
விஜயநகரப் பேரரசில் சமூக வாழ்க்கை

14 ஆம் நூற்றாண்டில் விஜயநகரப் பேரரசின் காலம் தென்னிந்தியாவில் வளம் நிறைந்த காலமாகக் கருதப்படுகிறது. பல பார்வையாளர்கள், தூதர்கள் மற்றும் ஆசிரியர்களால் எழுதப்பட்ட பல பயணக்குறிப்புகள் துடிப்பான ஒரு சகாப்தமாக இருந்தமைக்கான ஏராளமான சான்றுகளை வழங்குகின்றன. வேளாண்மை அரசின் முக்கிய ஆதாரமாகவும் துங்கபத்ரா ஆறு தலைநகரத்தின் வாழ்க்கையை இயக்கும் இரத்தமாகவும் கருதப்பட்டது.

கிருஷ்ணா, காவேரி மற்றும் கோதாவரி ஆகியவை இந்த நிலத்தின் வழியாகப் பாய்கின்ற மற்ற பெரிய ஆறுகளாக விளங்குகின்றன. சங்கமா வம்சத்தின் ஆட்சியின் 230 ஆண்டு கால ஆட்சியின் போது மிகவும் வெற்றிகரமான காலமாக தேவராயா II இன் ஆட்சிக்காலமாகவும், வளமும், வெற்றியும் உச்சகட்டத்தில் இருந்த காலம் கிருஷ்ணதேவராயரின் ஆட்சிக்காலமாகவும் அமைந்தன. கால்வாய்கள், அரண்காப்பு மதில்கள், நீர் சேமிப்பு குளங்கள் ஆகிவை கட்டியெழுப்பப்பட்டதன் விளைவாக தொடர்ந்த முன்னேற்றம் ஏற்பட்டது. ஐரோப்பியர்கள் மற்றும் பாரசீகர்களுடன் மேற்கு கடல் துறைமுகங்களின் வழியாக நடந்த வர்த்தகம் இலாபகரமானதாக இருந்தது. கோவில் மற்றும் பாசன வசதிக்கான கட்டுமானப் பணிகள் அதிக அளவில் மேற்கொள்ளப்பட்டதன் காரணமாக சிற்பிகள், கட்டுமானப் பணியாளர்கள் மற்றும் சுரங்கம் சார் பணியாளர்களின் தேவை அதிகமாக இருந்தது.
இந்து சாதி அமைப்பு முறை விஜயநகரப் பேரரசில் பரவலாக இருந்தது. ஒவ்வொரு சமுதாயத்திலும் மூத்தோர்கள் சாதி ஒழுங்குமுறைகளை கவனித்து வந்தனர். இருப்பினும், போரிலும் மற்ற சேவைகளிலும் தங்களை வேறுபடுத்திக் காட்டியவர்கள் சாதி அல்லது மத பாகுபாடு இல்லாமல் பதவி உயர்வு வழங்கப்பட்டு ஊக்கப்படுத்தப் பட்டனர்.நகரங்கள் மற்றும் மாகாண சபைகளில் அனைத்து சாதி, மதப் பிரிவினைச் சார்ந்தவர்களின் பிரதிநிதித்துவமும் இருந்தது. மங்களூரு மற்றும் அதைப் போன்ற பகுதிகளில் அன்ஜமணா குழு சிறுபான்மை முஸ்லீம்களை பிரதிநிதித்துவப்படுத்தியது.

பெண்கள் நூற்றாண்டுகளாக அடைந்திருந்த சுதந்திரமும் மரபும் தொடர்ந்தது. சதி எனும் உடன்கட்டை ஏறும் பழக்கம் அரச குடும்பத்தினர் மற்றும் படைவீரர்களின் குடும்பங்களில் எங்கும் நிறைந்திருந்தது. பெண்கள் வணிகம். அமைச்சுப் பணிகள் மற்றும் மல்யுத்தம் போன்றவற்றில் பங்கெடுத்துக் கொண்டனர். சமூகமானது பெரும்பாலும் ஒரு தார மணப் பழக்கம் உடையதாக இருந்தது. ஆனால், அரசரும், உயர்குடி மக்களும் அந்தப்புர வாழ்க்கையைத் தொடர்ந்தனர். தேவதாசி முறை மற்றும் விபச்சாரத் தொழில் செழித்திருந்தது. அவர்களுக்கெனவே சில தெருக்கள் ஒதுக்கப்பட்டருந்தன. பெண்கள் இரவிக்கை மற்றும் சேலைகள் அணிந்திருந்தனர். ஆண்கள் பெரும்பாலும் இடுப்புக்குக் கீழ் மட்டும் ஆடைகள் அணிந்தனர். அவ்வப்போது சட்டைகளும் அணிந்தனர். ஆண்கள் பெண்களைப் போல நகைகளை அணிந்தனர். விரல்களில் மோதிரங்கள், காதுகளில் வளையங்கள், கழுத்தணி, வளையல்கள் மற்றும் கைக்காப்பு ஆகியவை பிரபலமானவை. கொண்டாட்டங்களின் போது, ஆண்கள், பெண்கள் இருவருமே தலைகளில் பூக்களுடன் கூடிய பட்டைகளை அணிந்து கொண்டு, சந்தனம், பன்னீர், பூக்கள், புனுகு, கஸ்துாரி ஆகியவற்றால் ஆன நறுமணப்பொருட்களை பூசிக்கொண்டு இருப்பர். பல விளையாட்டுப் பலகைகள் கண்டுபிடிப்பட்டு கோயில்களின் தளங்கள், பாறைகள், மற்றும் கூழாங்கற்கள் ஆகியவற்றில் பொறிக்கப்பட்டுள்ளது. முக்கிய பொது இடங்களில் ஓய்வு நேர பொழுது போக்குகள் மற்றும் சமூக இடைவினைகள் நடந்ததற்கான போதிய சான்றுகள் உள்ளன. இவற்றில் பெரும்பாலான விளையாட்டுக்கள் இன்னும் கூட விளையாடப்படுகின்றன. சில விளையாட்டுக்கள் இன்னும் அடையாளம் காணப்பட வேண்டியவையாக உள்ளன.
கலை மற்றும் கட்டிடக்கலைகளில் அனைத்து புகழ்பெற்ற சாதனைகள் இருந்தும், பேரரசுக்கு போர்களை நிர்வகிப்பது பெரும் பிரச்சனையாக இருந்தது. ஆட்சியின் ஒவ்வொரு அம்சமும் முஸ்லிம் ஆக்கிரமிப்பை அகற்றுவதற்கான ஒரே நோக்கத்தைத்தான் சுட்டிக் காட்டியது. பேரரசு விரிவடைந்தாலும் கூட, தமது பேரரசுடன் இணைத்துக் கொண்ட பகுதிகளில் பாரம்பரியமான கலாச்சாரங்களை தொடர்ந்து பின்பற்றுவதில் கவனம் செலுத்தப்பட்டது.


</doc>
<doc id="405179" url="https://ta.wikipedia.org/wiki?curid=405179" title="திருச்சிராப்பள்ளியின் வரலாறு">
திருச்சிராப்பள்ளியின் வரலாறு

திருச்சிராப்பள்ளி இந்தியாவின், தமிழகத்தில் உள்ள ஒரு நகரமாகும். திருச்சிராப்பள்ளி மிகவும் பழமையான நகரமாக கருதப்படுகின்றது. இதனை முக்கால சோழர்கள், பாண்டியர்கள், பல்லவர்கள், இடைக்காலச் சோழர்கள், பிற்கால சோழர்கள், பிற்கால பாண்டியர்கள், தில்லி சுல்தான்கள், விஜயநகர பேரரசர்கள், ஆற்காடு நவாப்புகள், நாயக்கர்கள், ஆங்கிலேயர்கள் ஆகிய அனைவரும் பல்வேறு காலகட்டங்களில் ஆண்டுள்ளனர். தொல்லியல் முக்கியத்துவம் வாய்ந்த நகரமான உறையூர் முற்கால சோழர்களின் தலைநகரமாக விளங்கியது. அது தற்போது திருச்சிராப்பள்ளிக்கு அருகில் உள்ள ஒரு நகரம் ஆகும். முற்காலச் சோழர்களின் தலைநகரில் அதிகமாக வசித்த இனமான முத்து ராஜாக்கள் இப்பொழுதும் திருச்சியில் அதிக எண்ணிக்கையில் இருப்பது குறிப்பிடத்தக்கது.

திருச்சிராப்பள்ளியிலும் அதன் சுற்றுப் புறங்களிலும் கற்காலத்தில் இருந்தே மனிதர்கள் வசிப்பதாக நம்பப்படுகிறது. முற்கால சோழர்களின் எழுச்சிக்கும் முன் நாகர் என்னும் இனத்தவர் வசித்ததாக வி. கனகசபை கூறுகின்றார்.

முற்கால சோழர்களின் காலத்தில் திருச்சிராப்பள்ளி ஒரு முக்கியமான நிர்வாகத் தலைநகரமாகவும், பண்பாட்டுக் கூடமாகவும் விளங்கியது. தற்போது திருச்சிராப்பள்ளியின் நகராக இருக்கும் உறையூர் அன்றைய சோழர்களின் தலைநகராக விளங்கியது. இதற்குரிய ஆதாரம் கிமு இரண்டாம் நூற்றாண்டில் வாழ்ந்த பேரரசரான அசோகரின் கல்வெட்டில் குறிப்பிடப்பட்டுள்ளது. கிமு இரண்டாம் நூற்றாண்டில் வாழ்ந்த தொலெமி என்னும் கிரேக்க புவியியலாளரும் திருச்சிராப்பள்ளியைப் பற்றிக் குறிப்பிடுகின்றார். மனிதனால் கட்டப்பட்ட மிகவும் பழமையான அணை கரிகாலச் சோழனால் காவிரியின் குறுக்கே கட்டப்பட்ட கல்லணை ஆகும். இது உறையூரிலிருந்து 10 மைல்(16 கிலோமீட்டர்) தொலைவில் கட்டப்பட்டுள்ளது.

கிபி ஐந்தாம் நூற்றாண்டில் பல்லவர்கள் எழுச்சி பெறத் தொடங்கினர். திருச்சிராப்பள்ளி அவர்களின் கட்டுப்பாட்டின்கீழ் வந்தது. பல்லவ மன்னன் முதலாம் மகேந்திரவர்மன் திருச்சி மலைக்கோட்டைக் கோயிலை சீரமைத்து, குடைவரைகளையும் கட்டினார்.

ஒன்பதாம் நூற்றாண்டின் பின்பாதியில் திருச்சிராப்பள்ளியை இடைக்காலச் சோழ மன்னனான விஜயாலய சோழன் கைப்பற்றினார். கைப்பற்றி மீண்டும் சோழ சாம்ராஜ்யத்தை நிறுவினார். திருச்சிராப்பள்ளியை சோழ மண்டலத்தின் தலைநகராக மாற்றினார். அதன்பிறகே திருச்சிராப்பள்ளி மகிமை அடையத் தொடங்கியது. ஒன்பதாம் நூற்றாண்டில் தொடங்கி சோழர்கள் தனது அதிகாரங்களை பிரித்து உறையூரிலும், ஸ்ரீரங்கத்திலும் சிறுசிறு நிர்வாக நகரங்களை நிறுவினர். இது இடைக்காலச் சோழர்களின் கடைசி அரசனான முதலாம் குலோத்துங்கன் வரை நீண்டது. பின்னர் இடைக்காலச் சோழர்கள் தொடர்ச்சியான போர்களால் நலிவுற்றனர்.

1296 வரை போசளப் பேரரசின் கல்வெட்டுக்கள் திருச்சியில் இருந்தாலும், ஸ்ரீரங்கத்தில் முதலாம் ஜடாவர்மன் சுந்தர பாண்டியன் 1260 இல் வென்றதாகக் கூறப்படுகிறது. 1264 இல் ஜடாவர்மன் சுந்தரபாண்டியன் போசள மன்னன் வீர சோமேஸ்வரனை போரிட்டு வென்றதாக ஸ்ரீரங்கம் ரங்கநாதர் கோவிலில் உள்ள கல்வெட்டு தெரிவிக்கின்றது. முதலாம் மாறவர்மன் குலசேகரன், இரண்டாம் ஜடாவர்மன் சுந்தர பாண்டியன், இரண்டாம் மாறவர்மன் குலசேகரன் ஆகிய பாண்டிய மன்னர்களின் கல்வெட்டுகள் திருச்சியில் கிடைத்துள்ளன. அரியணைக்காக 1310 இல் பாண்டிய மன்னனான முதலாம் மாறவர்மன் குலசேகர பாண்டியன் அவரது சொந்த மகனான சுந்தரபாண்டியனால் கொலை செய்யப்படுகிறார். ஆனால் முதலாம் மாறவர்மன் குலசேகர பாண்டியனின் இன்னொரு மகனான வீர பாண்டியன் அரியணை ஏறுகிறார். இதனால் கோபமடைந்த சுந்தரபாண்டியன் டெல்லி சுல்தானின் படைத் தலைவரான மாலிக் கபூரின் உதவியுடன் பாண்டிய ராஜ்யத்தை கவிழ்க்க முற்படுகிறான். 1311இல் மாலிக் கபூர் பாண்டிய ராஜ்யத்தை வெல்கிறார்.

1500 களில் விஜயநகரப் பேரரசு வீழ்ச்சி அடைய ஆரம்பித்தவுடன் நாயக்கர்கள் சுதந்திரமாக செயல்படத் தொடங்கினர். முதல் சுதந்திர நாயக்க மன்னரான விஸ்வநாத நாயக்கர் 1538 முதல் 1563 வரை திருச்சிராப்பள்ளியை ஆண்டார். நாயக்கர்களின் காலத்தில் திருச்சிராப்பள்ளி ஐந்து பாளையங்களாகப் பிரிக்கப்பட்டிருந்தது. அவை உடையார்பாளையம், அரியலூர், மருங்காபுரி, துறையூர், கடலூர். இவர்கள் திருச்சியை சுற்றியுள்ள பல கோயில்களில் மண்டபங்களைக் கட்டினர். 1616 இல் முத்துவீரப்ப நாயக்கர் தலைநகரத்தை மதுரையில் இருந்து திருச்சிராப்பள்ளிக்கு மாற்றினார். முத்து வீரப்ப நாயக்கருக்கு பிறகு அரியணை ஏறிய திருமலைநாயக்கர் மீண்டும் தலைநகரத்தை மதுரைக்கு 1634 இல் மாற்றினார். 1665 இல் சொக்கநாத நாயக்கர் மீண்டும் மதுரையிலிருந்து திருச்சிராப்பள்ளியை தலைநகரமாக ஆக்கினார். சொக்கநாத நாயக்கர் பாதி திருமலை நாயக்கர் மகாலை இடித்து விட்டார். புதியதாக ராணி மங்கம்மாள் மஹால் என்று ஒன்றை நிறுவுவதற்காக அவர் இவ்வாறு செய்தார். திருச்சியை ஆண்ட கடைசி நாயக்க மன்னர் மீனாட்சி ஆவார்.



</doc>
<doc id="405181" url="https://ta.wikipedia.org/wiki?curid=405181" title="கார்மென்">
கார்மென்

கார்மென் (; ), என்பது பிரெஞ்சு இசை நாடகவியலாளர் ஜோர்ஜஸ் பிசெட் உருவாக்கிய ஓர் ஓபெரா இசை நாடகம் ஆகும். இது நான்கு பகுதிகளைக் கொண்டது. இதன் கதை வசனத்தை புரொஸ்பெர் மெரிமீ எழுதிய கார்மென் எனும் நாவலை அடிப்படையாகக் கொண்டு ஹென்றி மீல்ஹக் மற்றும் லுடோவிக் ஹலேவி ஆகியோர் எழுதினர். இது பாரிசில் 1875 மார்ச் 3 இல் முதன்முதலாக மேடையேற்றப்பட்டது. இதன் பாரம்பரியங்களை முறியடித்த காட்சிகள் மக்களை அதிர்ச்சியடைய வைத்தன.

இதன் ஆசிரியரான பிசெட், 33ஆவது அளிக்கையின் பின்னர், இந்த ஒப்பெரா அடுத்த பத்தாண்டுகளுள் பெரும் புகழடையும் என்பது தெரியாமலேயே, திடீரென இறந்துவிட்டார். இது வசனங்களுக்கு இடையிடையே பாடல்களைக் கொண்டு அமைந்துள்ளது. 

தெற்கு ஸ்பெயினில் நிகழ்ந்த ஒரு கதையாக இது அமைக்கப்பட்டுள்ளது. ஒரு படைவீரனான டொன் ஜோசே, நாடோடியான கார்மெனால் ஈர்க்கப்பட்டுத் தனது சிறு வயதுக் காதலியையும் தனது வேலையையும் உதறித் தள்ளுகிறான். ஆனால் கார்மென் ஓர் எருதுச்சண்டை வீரனான எஸ்காமெல்லோ மீது காதல் கொள்கிறாள். இதனால் கோபமடைந்த ஜோசே கார்மெனைக் கொல்கிறான். 

கலை மாணவர்களுக்கு ரோம் நகரில் அரச செலவில் தங்கியிருந்து தமது கலைப்படைப்புகளை ஆக்க உதவும் 'பிரிக்ஸ் டி ரோம்' எனும் புலமைப்பரிசில் பெற்றவராக இருந்தபோதும், 1860களில் பிசெட் தனது நாடகங்களை மேடையேற்றுவதற்கு முடியாமலிருந்தார். பரிஸ் நகரின் அரச ஒபெரா அரங்குகள் இரண்டும் புதிய படைப்பாளர்களுக்கு அதிகம் வாய்ப்பளிக்கவில்லை. சுயாதீனமான 'தியேட்டர் லிரிக்' நிறுவனத்தின் தலைவரான லியோன் கார்வல்கோவுடன் பிசெட்டுக்கு இருந்த தொழில்முறை உறவு காரணமாக 1863இலும் 1867இலும் இரு ஒபெராக்களை அவரால் மேடையேற்ற முடிந்தாலும் அவை பெரிதும் மக்களைக் கவரவில்லை.

1870-71இல் பிரெஞ்சு-செருமன் போர் முடிவுக்கு வந்த பின்னர், பாரிசில் கலை வாழ்க்கை மீளுருப்பெற்ற போது பிசெட்டுக்கு அதிக வாய்ப்புகள் கிடைத்தன. 1872இல் இவரது ஒபெராவான 'ஜாமிலே' ஒபெரா-கொமிக் அரங்கில் மேடையேற்றப்பட்டது. 11 அளிக்கைகளுக்குப் பின்னர் இது முடிவுற்றதெனினும், இந்த அரங்கு மேலும் ஒரு ஒபெராவை உருவாக்கும் பொறுப்பை பிசெட்டுக்கு வழங்கியது. இதற்கு ஹென்றி மீல்ஹக் மற்றும் லுடோவிக் ஹலேவி வசனமெழுதத் தீர்மானிக்கப்பட்டது. இந்த ஒபெராவை உருவாக்கும் பொறுப்புக் கிடைத்தையிட்டு மிக்க மகிழ்ச்சியடைந்த பிசெட் தனது நண்பன் எட்மண்ட் காலாபேட்டுக்கு, 'இது என்க்கு சரியான பாதை கிடைத்துவிட்டதென்பதை உறுதி செய்கின்றது' என்று கூறினார். இந்த ஒபெராவின் கதை பிசெட், வசனகர்த்தாக்கள் மற்றும் ஒபெரா-கொமிக் அரங்க நிர்வாகிகளிடையே உரையாடப்பட்டுப் பல முன்மொழிவுகள் முன்வைக்கப்பட்டன. கார்மென் நாவலை அடிப்படையாகக் கொண்டு இந்த ஒபெராவை அமைக்கலாம் என பிசெட் யோசனை தெரிவித்தார். 

கார்மென் - நாடோடிப் பெண்

டொன் ஜோசே - டிரகூன்ஸ் படைவீரர்

எஸ்காமிலோ - எருதுச் சண்டை வீரர்

மைக்கேலா - கிராமக் கன்னிப்பெண்

சுனிகா - டிரகூன்ஸ் தளபதி

மொராலேஸ் - டிரகூன்ஸ் படைவீரர்

பிரஸ்கிற்றா - கார்மெனின் தோழி

மெர்சிடஸ் - கார்மெனின் தோழி

லிலாஸ் பஸ்ற்றியா - விடுதிக் காப்பாளர்

லீ டன்கெய்ரி - கடத்தல்காரர்

லீ ரெமன்டாடோ - கடத்தல்காரர்

ஒரு வழிகாட்டி

இந்த ஒபெரா 1875 மார்ச் 3இல் முதன்முதலாக மேடையேற்றப்பட்டது. பாரிசின் பிரபல கலைஞர்கள் பலர் இதனைப் பார்வையிட்டனர். ஆரம்ப மதிப்பாய்வுகள் இதற்கு சிறப்பான வரவேற்பைக் கொடுக்கவில்லை. 33 அளிக்கைகளின் பின்னர் ஜூன் 3ஆம் திகதி பிசெட் திடீரெனக் காலமானதன் பின்னர் இது நிறுத்தப்பட்டது. 1875 நவம்பர் முதல் 1876 பெப்ரவரி வரை மீண்டும் 12 முறை இது நடாத்தப்பட்டது. 1875 ஒக்டோபரில் இது வியன்னாவில் அரங்கேற்றப்பட்டு சிறந்த வரவேற்பைப் பெற்றது. அடுத்த 5 ஆண்டுகளில் இது அமெரிக்காவிலும் ஐரோப்பாவிலும் பிரபலமடைந்தது.


</doc>
<doc id="405192" url="https://ta.wikipedia.org/wiki?curid=405192" title="நீலம் ஆறு">
நீலம் ஆறு

நீலம் ஆறு (Neelum River or Kishanganga) (, or ), இந்தியாவின் காஷ்மீர் பள்ளத்தாக்கின், பந்திபோரா மாவட்டத்தின் வடக்கில் தோன்றி, இந்தியா மற்றும் பாகிஸ்தான் பகுதிகளில் பாய்ந்து, இறுதியில் முசாஃபராபாத் நகரத்தில் ஜீலம் ஆற்றுடன் கலக்கிறது.

காஷ்மீர் பள்ளத்தாக்கின் கிசன்சர் ஏரியில் உற்பத்தியாகும் நீலம் ஆறு நீலம் ஆறு எனப்படும் கிசன்கங்கா ஆறு, சோன்மார்க் வழியாக பாய்ந்து, வடக்கு நோக்கி திராஸ் வழியாகச் சென்று, பின்னர் மேற்கில் இந்தியா-பாகிஸ்தான் எல்லைக் கட்டுப்பாட்டுக் கோட்டை கடந்து, பாகிஸ்தான் ஆக்கிரமிப்பு காஷ்மீர் பகுதியில் பாய்ந்து, அங்குள்ள முசாஃபராபாத் நகரத்தில் ஜீலம் ஆற்றில் கலக்கிறது. நீலம் ஆறு 245 கிலோ மீட்டர் நீளம் கொண்டது. நீலம் ஆறு ஜம்மு காஷ்மீர் மாநிலத்தில் 50 கிலோ மீட்டரும், பாகிஸ்தான் ஆக்கிரமிப்பு காஷ்மீரில் மீதமுள்ள 195 கிலோ மீட்டரும் பாய்கிறது.

இந்திய அரசு, ஜம்மு காஷ்மீர் மாநிலத்தின் காஷ்மீர் பள்ளத்தாக்கில் நீலம் ஆற்றை மறித்து 37 மீட்டர் உயரத்திற்கு கிசன்கங்கா நீர்த்தேக்கம் கட்டி, கிசன்கங்கா நீர் மின் திட்டத்தின் மூலம் 330 மெகாவாட் உற்பத்தி திறன் கொண்ட புனல் மின்நிலையம் அமைத்துள்ளது. 

இந்தியப் பிரதமர் நரேந்திர மோடி, 19 மே 2018 அன்று கிசன்கங்கா நீர் மின் திட்டத்தை முறைப்படி துவக்கி வைத்து நாட்டிற்கு அர்ப்பணித்தார்.
நீலம் ஆற்றின் நீரை, மலையில் 24 கிலோ மீட்டர் நீளத்திற்கு சுரங்கம் தோண்டி, கால்வாய் அமைத்து, வூலர் ஏரியில் சேமித்து பின்னர் ஜீலம் ஆற்றில் விடப்படுகிறது.

பாகிஸ்தான் அரசு, பாகிஸ்தான் ஆக்கிரமிப்பு காஷ்மீரில், நீலம் ஆற்றின் குறுக்கே நீர்த்தேக்கம் கட்டி, 969 மெகாவாட் உற்பத்தி திறன் கொண்ட புன்ல் மின்நிலையம் அமைத்துள்ளது. 

நீலம் ஆற்றின் குறுக்கே, இந்திய அரசு, நீர்தேக்கம் கட்டியதன் மூலம், இந்திய அரசு சிந்து ஆறு ஒப்பந்தத்தை மீறியுள்ளதாக குற்றம்சாட்டி, அனைத்துலக நீதிமன்றத்தில் வழக்கு தொடுத்தது. ஆனால் தீர்ப்பு பாகிஸ்தானுக்கு எதிராக அமைந்தது.



</doc>
<doc id="405194" url="https://ta.wikipedia.org/wiki?curid=405194" title="கசான்">
கசான்

கசான் ("Kazan", என்பது உருசியாவின் தத்தாரிஸ்தான் குடியரசின் தலைநகரமும், அக்குடியரசின் மிகப்பெரிய நகரமும் ஆகும். இந்நகரின் மக்கள்தொகை 1,143,535. இது உருசியாவின் ஆறாவது மக்கள்தொகை அதிகமுள்ள நகரம் ஆகும். இது ஐரோப்பிய உருசியப் பகுதியில் வோல்கா, மற்றும் கசான்கா ஆறுகளின் சந்தியில் அமைந்துள்ளது. இங்குள்ள கசான் கிரெம்ளின் உலகப் பாரம்பரியக் களங்களில் ஒன்றாகும்.

2009 ஏப்ரலில், உருசியாவின் "மூன்றாவது தலைநகராக" அறிவிக்கும் உரிமையை உருசியக் காப்புரிகை அலுவல்ககம் கசானுக்கு வழங்கியிருந்தது. 2009 இல் இந்நகரம் "உருசியாவின் விளையாட்டுத் தலைநகரம்" ஆக அறிவிக்கப்பட்டது. இப்போதும் இந்நகரம் இவ்வாறே அழைக்கப்படுகிறது. கசான் நகரம் 2014 உலக வாள்வீச்சு வாகையாளர் போட்டி, 2015 உலக நீச்சல் போட்டி, 2017 பீஃபா கூட்டமைப்புக் கோப்பை ஆகியவற்றை நடத்தியிருந்தது. 2018 உலகக்கோப்பை காற்பந்து போட்டிகளின் நான்கு குழுநிலைப் போட்டிகளும், ஒரு 16-சுற்றுப் போட்டியும், ஒரு காலிறுதிப் போட்டியும் இடம்பெறுகின்றன.

2015 இல் இங்கு 2.1 முல்லியன் சுற்றுலாப் பயணிகள் வருகை தந்திருந்தனர்.



</doc>
<doc id="405196" url="https://ta.wikipedia.org/wiki?curid=405196" title="திராஸ்">
திராஸ்

திராஸ் (Dras), இந்தியாவின் ஜம்மு காஷ்மீர் மாநிலத்தின் கார்கில் மாவட்டத்தில், வடக்கு நிலங்கள் மற்றும் வடக்கு காஷ்மீரின் எல்லையில், இமயமலையில் அமைந்த சிறு ஊராகும். 
ஸ்ரீநகர் - லே நகரங்களை இணைக்கும் தேசிய நெடுஞ்சாலை 1டி வழியில் உள்ள திராஸ் நகரம், லடாக்கின் நுழைவாயில் என அழைக்கப்படுகிறது. 

1999ம் ஆண்டின் கார்கில் போரின் போது, திராஸ் நகரத்தை, பாகிஸ்தானியர்களிடமிருந்து, இந்திய இராணுவம் மீண்டும் கைப்பற்றியது.

திராஸ் நகரம் ஜம்மு காஷ்மீர் மாநிலத்தில், கார்கில் மாவட்டத்தின் இமயமலையில் 10,990 அடி உயரத்தில் அமைந்துள்ளது.
திராஸ் நகரம், ஸ்ரீநகருக்கு வடக்கில் 140 கிலோ மீட்டர் தொலைவிலும், சோன்மார்க்கிலிருந்து 63 கிலோ மீட்டர் தொலைவிலும், லேவிலிருந்து 56 கிலோ மீட்டர் தொலவிலும் உள்ளது. 

திராஸ் முழுவதும் தார்டிக், சினா மற்றும் பால்டி பழங்குடி மக்கள் வாழ்கின்றனர்.
1,201 மக்கள் வாழும் திராஸ் ஊரில் ஆண்கள் 64% ஆகவும்; பெண்கள் 36% ஆகவும் உள்ளனர். திராஸ் மக்கள் பழங்குடியின மொழிகள் மற்றும் உருது மொழி பேசுகின்றனர். 

இந்தியாவில் மக்கள் வாழிடங்களில் மிகக்குளிரான பகுதி திராஸ் ஆகும். குளிர்காலத்தில் குறைந்தபட்ச வெப்பம் −23°C ஆகும். ஆண்டின் சராசரி மழைப்பொழிவு 550 மிமீ ஆகும்.



 

</doc>
