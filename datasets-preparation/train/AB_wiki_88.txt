<doc id="113717" url="https://ta.wikipedia.org/wiki?curid=113717" title="மொராதாபாத்">
மொராதாபாத்

மொரதாபாத் (Moradabad, , ) வட இந்திய மாநிலம் உத்தரப் பிரதேசத்தில் உள்ள ஓர் மாநகரமாகும். 1600ஆம் ஆண்டில் முகலாயப் பேரரசர் ஷா ஜகானின் மகன் முரத் பக்ஷால் நிறுவப்பட்டதால் "மொரதாபாத்" எனப் பெயரிடப்பட்டது. இது மொரதாபாத் மாவட்டத்தின் தலைநகருமாகும். 

தேசியத் தலைநகர் புதுதில்லியிலிருந்து 167 கிமீ (104 மை) தொலைவில் ராம்கங்கா ஆற்றின் கரையில் அமைந்துள்ளது. இங்கிருந்து வட அமெரிக்கா, ஐரோப்பா ஆகிய கண்டங்களில் உள்ள நாடுகளுக்கு பித்தளை கைவினைப்பொருட்கள் ஏற்றுமதி ஆகின்றன. இதனால் "பித்தளை நகரம்" (உள்ளூர் மொழியில் "பீத்தள் நக்ரி") என்று அழைக்கப்படுகிறது. இங்கு பல்வேறு இனத்தையும் சமயத்தையும் சார்ந்த பத்து இலட்சம் மக்கள் வசிக்கின்றனர். 2001ஆம் ஆண்டு கணக்கெடுப்பின்படி மொரதாபாத் முசுலிம்கள் கூடுதலாக உள்ள பெரும்பான்மை மாவட்டங்களில் ஒன்றாக இந்திய அரசு அறிவித்துள்ளது.


</doc>
<doc id="113719" url="https://ta.wikipedia.org/wiki?curid=113719" title="இயற்சொல்">
இயற்சொல்

மொழியியல் சொற்களைப் பெயர் என்றும் வினை என்றும் பாகுபடுத்திக்கொள்ளும். தமிழ்மொழியில் இவற்றுடன் இடைச்சொல், உரிச்சொல் என்னும் பாகுபாடுகளும் உண்டு. 

செய்யுள் ஈட்டிக்கொள்ளும் சொற்கள் என்று தொல்காப்பியம் சொற்களை வேறு வகையிலும் பாகுபடுத்திப் பார்க்கிறது. அவை இயற்சொல், திரிசொல், திசைச்சொல், வடசொல் என்பன. 

இந்தப் பாகுபாடு பெயர்ச்சொற்களுக்கு மட்டுமே உரியது. வினைச்சொற்களுக்கு இந்தப் பாகுபாடு இல்லை. 


இயற்சொல் என்பது செந்தமிழ் நிலத்து வழக்கு. இதனைச் செஞ்சொல் என்றும் கூறலாம். 

நிலம், நீர், தீ, வளி, சோறு, கூழ், பால், தயிர், மக்கள், மா, தெங்கு, கமுகு, பாளிதம், மலை.



</doc>
<doc id="113721" url="https://ta.wikipedia.org/wiki?curid=113721" title="மொசில்லா நிறுவனம்">
மொசில்லா நிறுவனம்

மொசில்லா நிறுவனம் ("Mozilla Corporation", சுருக்கமாக "MoCo") இது மொசில்லா அறக்கட்டளைக்கு சொந்தமான ஒரு துணைநிறுவனம் ஆகும். இது பல பயன்பாட்டு மென்பொருள்களை உருவாக்குதல் மற்றும் ஒருங்கிணைத்தல் ஆகியவற்றை செய்கின்றது.



</doc>
<doc id="113735" url="https://ta.wikipedia.org/wiki?curid=113735" title="திரிசொல்">
திரிசொல்

மொழியியல் சொற்களைப் பெயர் என்றும் வினை என்றும் பாகுபடுத்திக்கொள்ளும். தமிழ்மொழியில் இவற்றுடன் இடைச்சொல், உரிச்சொல் என்னும் பாகுபாடுகளும் உண்டு. 

செய்யுள் ஈட்டிக்கொள்ளும் சொற்கள் என்று தொல்காப்பியம் சொற்களை வேறு வகையிலும் பாகுபடுத்திப் பார்க்கிறது. அவை இயற்சொல், திரிசொல், திசைச்சொல், வடசொல் என்பன. 

இந்தப் பாகுபாடு பெயர்ச்சொற்களுக்கு மட்டுமே உரியது. வினைச்சொற்களுக்கு இந்தப் பாகுபாடு இல்லை. 


திரிசொல் இரண்டு வகைப்படும்
உரிச்சொல்லிலும் இந்த நிலை உண்டு. 

எனவே உரிச்சொல்லுக்கும் திரிசொல்லுக்கும் உள்ள வேறுபாட்டை உணர்ந்துகொள்ள வேண்டும். 

திரிசொல் முழுமையான சொல்லாக இருக்கும். உரிச்சொல் குறைசொல்லாக இருக்கும். 



</doc>
<doc id="113739" url="https://ta.wikipedia.org/wiki?curid=113739" title="திசைச்சொல்">
திசைச்சொல்

மொழியியல், சொற்களைப் பெயர் என்றும் வினை என்றும் பாகுபடுத்திக்கொள்ளும். தமிழ்மொழியில் இவற்றுடன் இடைச்சொல், உரிச்சொல் என்னும் பாகுபாடுகளும் உண்டு. செய்யுள் ஈட்டிக்கொள்ளும் சொற்கள் என்று தொல்காப்பியம் சொற்களை வேறு வகையிலும் பாகுபடுத்திப் பார்க்கிறது. அவை இயற்சொல், திரிசொல், திசைச்சொல், வடசொல் என்பன. இந்தப் பாகுபாடு பெயர்ச்சொற்களுக்கு மட்டுமே உரியது. வினைச்சொற்களுக்கு இந்தப் பாகுபாடு இல்லை. 


இளம்பூரணர் செந்தமிழ் நிலத்துக்கு எல்லை கூறும்போது, வையை ஆற்றுக்கு வடக்கு, மருத ஆற்றுக்குத் தெற்கு, கருவூருக்குக் கிழக்கு, மருவூருக்கு மேற்கு என வகுத்துக்கொண்டார். இதன் வழி இவர் காட்டும் 12 நிலங்களும் திசைச்சொற்களும் 


என்பன. இவை செந்தமிழ் நிலத்துக்குத் தென்கிழக்கிலிருந்து வலம்வரும்போது வலஞ்சுழி வடகிழக்கு வரையில் செந்தமிழ்-நிலத்தைச் சார்ந்துள்ள நாடுகள்.
வேணாடு – தோட்டத்தைக் கிழார் என்பர்.

தெய்வச்சிலையார் செந்தமிழ்நிலம் எனக் குறிப்பிடுவது வடவேங்கடத்துக்குத் தெற்கிலுள்ள அனைத்து நிலப்பகுதியும் ஆகையால் திசைச்சொல் வழங்கும் நிலமாக இவர் கொள்ளும் நாடுகளின் பெயர்கள் வேறுபடுகின்றன. அவை வருமாறு: 
இவற்றுள் கூபகமும், கொல்லமும் கடலால் கொள்ளப்பட்டன. தப்பியோர் குடியேறிய பகுதி இப்போதுள்ள கொல்லம், 

கன்னடம், வடுகம், கலிங்கம், தெலிங்கம், துளுவம் ஆகிய 5 நாடுகளை வடவர் பஞ்சதிராவிடம் என்பர் 

விந்தியத்திலிருந்து தெற்கே பரவியர்கள் பஞ்சத் திராவிடர்கள் ஆவர், இவர்கள் பரசுராமன் வழி வந்த பிரஅமின்கள் ஆவர், இவர்கள் பரவிய நிலப்பகுதிகளின் மக்களாக. திராவிட பஞ்சமர்களாகக் குறிக்கப்படுகின்றனர், கர்நாடாகவில் குடியேறிய பிரஅமின் கன்னடர் என்றும், தைலங்கர்(ஆ+திராவிட கலப்பு ஆந்திரர் பகுதியில் தங்கிய பிரஅமின்) , திராவிடர்(ஒரிசா, சோனாறு சேதி, கேகய நிலப்பகுதி அடங்கிய நிலத்தில் பரவிய பிரஅமினை திராவிடர் என்றனர்), மராடடியத்தில் பரவிய பிரஅமின்களை மகாராட்டிரர் என்றனர், கூசரர்கள் பகுதியில் பரவிய பிரஅமின்களைச். கூசரர் என்றனர், இவ்வாறுதான் காசுமிரியப் பரம்பரையை 10 ஆம் நூற்றாண்டில் குறிப்பிடும் இராசதராங்கினியில் குறித்து உள்ளனர், இதுவே திராவிடர் என்று வடவர்கள் கூறும் கூற்றாகும், இதற்கு மாறாக வடவர்கள் என்று கூறப்படுவது பாண்டிய சோழ நாட்டில் வந்த பிரஅமின்களின் கருத்தையும் உரை ஆசிரியர்களையும் குறிப்பதாக தவறாக அமைகிறது, 

நன்னூல் உரை தரும் விளக்கம்

செந்தமிழ் சேர்ந்த 12 நிலமும் ஒன்று, தமிழ் பேசப்படாத நிலம் 17, ஆக 18 நிலத்திலும் வழங்கும் சொல் தமிழுக்கு வருமானால் அது திசைச்சொல்.


</doc>
<doc id="113741" url="https://ta.wikipedia.org/wiki?curid=113741" title="கார்ப்பரேஷன் வங்கி">
கார்ப்பரேஷன் வங்கி

கார்ப்பரேஷன் வங்கி (, ) இந்தியாவில் மங்களூரைக் தளமாக கொண்ட வங்கி. இது இந்திய அரசுக் கட்டுப்பாட்டில் இயங்கும் ஒரு பொதுத்துறை வங்கி - இந்திய அரசு இவ்வங்கியின் மூலதன பங்குகளில் 57,17% தன் வசம் கொண்டுள்ளது. இவ்வங்கியின் நிகர மதிப்பு 31 மார்ச் 2005 அன்று 3054.92 கோடி.


</doc>
<doc id="113745" url="https://ta.wikipedia.org/wiki?curid=113745" title="ஹிந்துஸ்தான் யூனிலீவர் லிமிடெட்">
ஹிந்துஸ்தான் யூனிலீவர் லிமிடெட்

ஹிந்துஸ்தான் யூனிலீவர் லிமிடெட் ("Hindustan Unilever Limited") இந்தியாவின் மிக பெரிய வேக நகர்வு நுகர்வு பொருட்களை தயாரிக்கும் நிறுவனம். இந்நிறுவனத்தில் ஆங்கிலோ டச்சு நிறுவனமான யூனிலீவர் 52% பங்குகளை கொண்டுள்ளது. இந்நிறுவனம் இந்தியாவில் மும்பையைத் தலைமையிடமாகக் கொண்டு இயங்குகிறது, மேலும் 15,000 க்கு மேற்பட்ட ஊழியர்களுக்கு நேரடியாகவும் மற்றும் 52,000 க்கும் மேற்பட்டவர்களுக்கு மறைமுகமாகவும் வேலைவாய்ப்பு அளித்து வருகிறது.
1983 ஆம் ஆண்டு கொடைக்கானல் பகுதில் இந்த நிறுவனம் பான்ஸ் இந்தியா என்ற தெர்மா மீட்டர் தொழிற்சாலையை நிறுவியது. அப்போது ஏற்பட்ட பாதரச கழிவால் சுற்றுச்சூழல் மாசுபாடு அடைந்தது. அதன்பின் இந்த தொழிற்சாலை மூடப்பட்டது. ஆனாலும் இன்னமும் அதன் கழிவுகள் அகற்றப்படாமல் உள்ளதாக சமூக ஆர்வலர்கள் தெரிவித்துள்ளார்கள். 


</doc>
<doc id="113748" url="https://ta.wikipedia.org/wiki?curid=113748" title="பயன்பாட்டு மென்பொருள்">
பயன்பாட்டு மென்பொருள்

பயன்பாட்டு மென்பொருள் ("Application software") மென் ஒருங்கு என்றும் அறியப்படுகிறது. இது ஒரு பணி ஒரு அல்லது பல குறிப்பிட்ட பணிகளை செய்ய உதவும் வகையில் வடிவமைக்கப்பட்ட கணினி மென்பொருள் ஆகும். எடுத்துக்காட்டாக நிறுவன மென்பொருள்கள், கணக்கீட்டு மென்பொருள், ஆஃபீஸ் சூட்ஸ், கிராபிக்ஸ் மென்பொருள் மற்றும் ஊடக பிளேயர்கள் (அ) ஊடக இயக்கிகளை ("Media player") உள்ளடக்குகின்றன. பல பயன்பாட்டு நிரல்கள் ஆவணங்களை, கோப்புகளை கையாள்கின்றன.


</doc>
<doc id="113751" url="https://ta.wikipedia.org/wiki?curid=113751" title="ஊடக இயக்கி">
ஊடக இயக்கி

ஊடக இயக்கி "(Media player") என்ற சொல் பொதுவாக கணினி மென்பொருளை குறிக்கின்றது, இது பல்லூடக கோப்புகளை (multimedia files) வாசிக்க பயன்படுத்தப்படும். பல மீடியா ப்ளேயர்களால் ஒலி மற்றும் நிகழ்படம், இரண்டையும் இயக்க முடியும். 

மைக்ரோசாப்ட் விண்டோஸ், விண்டோஸ் மீடியா பிளேயர் கொண்டு ஏற்றப்பட்டே வருகிறது. மாக் ஓ.எசு, குவிக்டைம் பிளேயர் மற்றும் ஐடியூன்ஸ் உடன் ஏற்றப்பட்டே வருகிறது. சில மீடியா பிளேயர்கள் தனியாக தரவிரக்கம் செய்து பயன்படத்தக்க வகையிலும் இணையத்தில் கிடக்கின்றன. அவற்றில் சில வி.எல்.சி, விண்ஆம்ப் போன்றவை.


</doc>
<doc id="113755" url="https://ta.wikipedia.org/wiki?curid=113755" title="கோரக்பூர்">
கோரக்பூர்

கோரக்பூர் (Gorakhpur, இந்தி: गोरखपुर) இந்திய மாநிலம் உத்தரப்பிரதேசத்தில் கிழக்குப் பகுதியில் நேபாளத்தின் எல்லையில் உள்ள ஓர் நகரமாகும். இது கோரக்பூர் கோட்டம் மற்றும் கோரக்பூர் மாவட்டத்தின் தலைநகரமும் ஆகும். கோரக்பூர் பல பௌத்த, இந்து, முசுலிம் மற்றும் சமணத் துறவிகளின் இருப்பிடமாக சமயத்துறையில் புகழ்பெற்ற நகரமாகும். இந்துத் துறவி கோரக்சாநாத் பெயரிலேயே இந்த நகரமும் பெயரிடப்பட்டுள்ளது. இன்றும் நாத் இன மக்களுக்கு இங்குள்ள கோரக்நாத் கோவில் ஆதாரபீடமாகும். இந்த நகரில் வரலாற்றுச் சிறபுமிக்க பௌத்த தலங்கள், 18ஆம் நூற்றாண்டு இமாம்பரா உள்ளன. இந்து சமயநூல்களை வெளியிட்டு புகழ்பெற்றுள்ள கீதா பிரஸ் இங்குள்ளது. 

இருபதாம் நூற்றாண்டில் இந்திய விடுதலை இயக்கத்தில் முதன்மை பங்கு வகித்தது. இந்திய இரயில்வேயின் வட கிழக்கு இரயில்வேயின் தலைமையகமாக விளங்குகிறது. பழைய நகர்ப்பகுதியிலிருந்து 15 கிமீ தொலைவில் கட்டமைக்கப்பட்டுள்ள "கோரக்பூர் தொழில் மேம்பாட்டு ஆணையத்தின்" தொழிற்பேட்டை தொழில் வளர்ச்சிக்கு உந்துதலைக் கொடுத்துள்ளது. 




</doc>
<doc id="113761" url="https://ta.wikipedia.org/wiki?curid=113761" title="ஜாம்நகர்">
ஜாம்நகர்

ஜாம்நகர் (Jamnagar, குசராத்தி: જામનગર) இந்திய மாநிலம் குசராத்தில் ஜாம்நகர் மாவட்டத்தில் உள்ள ஓர் மாநகராட்சியாகும். 1920களில் மகாராசா குமார் ஸ்ரீ ரஞ்சித்சிங்கால் பெரும்பாலும் கட்டப்பட்ட இந்த நகரம் துவக்கத்தில் நவநகர் என்று அழைக்கப்பட்டது. கட்ச் வளைகுடாவின் தெற்கே மாநிலத் தலைநகரம் காந்தி நகரிலிருந்து மேற்கே 337 கிமீ தொலைவில் அமைந்துள்ளது. இந்தியப் பாதுகாப்பிற்கு வாய்ப்புமிக்க தலமாக விளங்குவதால் இங்கு மூன்று படைத்துறைகளும் இருப்புக் கொண்டுள்ளன. அண்மையில் இந்தியாவின் பெரும் தனியார் நிறுவனமான ரிலையன்ஸ் இன்டஸ்ட்ரீஸ் ஜாம்நகரின் "மோட்டி காவ்டி" பகுதியில் உலகின் மிகப்பெரும் பாறைநெய் தூய்விப்பாலையை நிறுவியப்பிறகு புகழ்பெற்றுள்ளது. இதனையடுத்து வாடினார் பகுதியில் எஸ்ஸார் எண்ணெய் நிறுவனமும் தனது தூய்விப்பாலையை நிறுவியுள்ளது. இக்காரணங்களால் இந்த நகரம் இந்தியாவின் எண்ணெய் நகரம் என அறியப்படுகிறது.



</doc>
<doc id="113762" url="https://ta.wikipedia.org/wiki?curid=113762" title="பிகானேர்">
பிகானேர்

பிகானேர் (Bikaner, இராஜஸ்தானி மொழி:बिकाणो) இந்திய மாநிலம் இராஜஸ்தானின் வடமேற்குப் பகுதியில் தார் பாலைவனத்தில் உள்ள ஒர் நகரமாகும். பிகானேர் அதே பெயரிலுள்ள மாவட்டம் மற்றும் கோட்டத்தின் தலைநகரமாகவும் விளங்குகிறது. முன்னதாக பிகானேர் இராச்சியத்தின் தலைநகரமாகவும் விளங்கியது. மாநிலத் தலைநகர் ஜெய்ப்பூரிலிருந்து வடமேற்கே தொலைவில் அமைந்துள்ளது. 1486ஆம் ஆண்டு இதனை நிறுவிய ராவ் பிகாவின் நினைவில் இந்நகர் பெயரிடப்பட்டுள்ளது. இன்று பெரும் வளர்ச்சியைக் கண்டு இராஜஸ்தானின் நான்காவது பெரும் நகரமாக விளங்குகிறது. 

1928ஆம் ஆண்டில் முடிக்கப்பட்ட கங்கா கால்வாயும் 1987ஆம் ஆண்டு திறக்கப்பட்ட இந்திராகாந்தி கால்வாயும் வேளாண்மைக்குப் பெரிதும் உறுதுணையாக இருந்துள்ளன. கடுகு, பருத்தி, நிலக்கடலை, கோதுமை மற்றும் காய்கறிகள் பயிராகின்றன. கம்பளித் தயாரிப்பும் ஜிப்சம், பாரிசுச் சாந்து மற்றும் பெண்டோனைட் அகழ்ந்தெடுத்தலும் பிற தொழில்களாகும். பிகானேர் நகரம் கார,இனிப்பு வகைகளுக்கு (இந்தியில் நம்கீன் என்று சொல்லப்படுகிறது தின்பண்டங்களுக்கு) பெயர்பெற்றது.





</doc>
<doc id="113769" url="https://ta.wikipedia.org/wiki?curid=113769" title="சூயெசு நெருக்கடி">
சூயெசு நெருக்கடி

முக்கூட்டுத் தாக்குதல் எனவும் அழைக்கப்படும், சூயெசு நெருக்கடி என்பது, எகிப்து சூயெசுக் கால்வாயை நாட்டுடைமை ஆக்கியதைத் தொடர்ந்து ஏற்பட்ட நிலைமையைக் குறிக்கும். இது, பிரான்சு, ஐக்கிய இராச்சியம், இசுரேல் என்னும் நாடுகள் எகிப்துக்கு எதிராக 1956 ஆம் ஆண்டு அக்டோபர் 29 ஆம் தேதி தொடங்கிய போரையும் உள்ளடக்கியது.

எகிப்து சோவியத் ஒன்றியத்துடன் புதிய உறவுகளை ஏற்படுத்தியதும்; சீனாவுக்கும், தாய்வானுக்கும் இடையே பிரச்சினைகள் உச்ச கட்டத்தில் இருந்தபோது எகிப்து சீனாவை அங்கீகரித்ததும் எகிப்துக்கும், பிரித்தானியா, அமெரிக்கா என்பவற்றுக்கும் இடையேயான உறவில் விரிசல் ஏற்பட்டது. இதனால் அசுவான் அணை கட்டுவதற்காக நிதி வழங்க இணங்கியிருந்த அமெரிக்காவும் பிரித்தானியாவும் அதிலிருந்து பின்வாங்கின. அதைத் தொடர்ந்து, எகிப்தின் ஒரு பகுதியாக இருந்த, முக்கியமான கப்பல் போக்குவரத்து வழியான சூயெசுக் கால்வாயை எகிப்தின் அதிபராக இருந்த கமால் அப்துல் நாசர் நாட்டுடைமை ஆக்கினார். சூயெசுக் கால்வாயில் மேற்கத்திய நாடுகளின் செல்வாக்கைத் தக்கவைத்துக் கொள்வதற்கும், முக்கூட்டு நாடுகளின் நலன்களுக்கு எதிரான கொள்கைகளைக் கொண்டவர் என்று கருதப்பட்ட நாசரைப் பதவியிலிருந்து அகற்றுவதுமே முக்கூட்டுத் தாக்குதலின் முக்கியமான நோக்கம் ஆகும்.

முதலில் இசுரேல் எகிப்துக்குள் ஆக்கிரமிப்பு நடத்தியது. இது நிகழ்ந்து ஒரு நாளுக்குள் இசுரேலுக்கும் எகிப்துக்கும் பிரான்சும், ஐக்கிய இராச்சியமும் கூட்டாகக் கெடு விதித்துவிட்டு, எகிப்தின் தலைநகரமான கெய்ரோ மீது குண்டுத் தாக்குதல் நடத்தின. இசுரேலும், ஐக்கிய இராச்சியமும் மறுத்தபோதும், இது பிரான்சு, ஐக்கிய இராச்சியம், இசுரேல் என்பன கூட்டாகத் திட்டமிட்டு நடத்திய தாக்குதல் என்பதற்கான சான்றுகள் விரைவிலேயே கிடைத்தன. பிரித்தானியா பிரான்சு என்பவற்றின் கூட்டுப் படைகள் ஆண்டு முடிவுக்குள்ளாகவே தமது படைகளைத் திரும்பப் பெற்றுக்கொண்டன. ஆனால், இசுரேல் 1957 ஆம் ஆண்டு மார்ச் மாதம் வரை தொடர்ந்து இருந்து நெருக்கடியை நீடிக்கச் செய்தது.

முக்கூட்டு நாடுகள், குறிப்பாக இசுரேல் தமது உடனடியான இராணுவ நோக்கங்களை அடைவதில் வெற்றிகண்டன. ஆனால் ஐக்கிய நாடுகள் அவையிலும், வெளியிலும் அமெரிக்காவும், சோவியத் ஒன்றியமும் கொடுத்த அழுத்தங்கள் காரணமாக இம் மூன்று நாடுகளும் எகிப்தை விட்டு வெளியேற வேண்டியதாயிற்று. இவ்வாறான வெளி அழுத்தங்களினால், சூயெசுக் கால்வாயைக் கட்டுப்படுத்துதல், நாசரைப் பதவியில் இருந்து அகற்றுதல் என்னும் நோக்கங்களில் பிரான்சும், ஐக்கிய இராச்சியமும் வெற்றிபெறவில்லை. எனினும் இசுரேல் தனது நோக்கங்களில் சிலவற்றை அடைவதில் வெற்றிகண்டது. அவற்றுள் டிரான் நீரிணையூடாகச் சுதந்திரமாகக் கப்பல் செலுத்துவதற்கான வாய்ப்பும் அடக்கம்.



</doc>
<doc id="113770" url="https://ta.wikipedia.org/wiki?curid=113770" title="மாஸ்டர்கார்டு">
மாஸ்டர்கார்டு

மாஸ்டர்கார்டு (MasterCard Worldwide) ஓர் அமெரிக்க பன்னாட்டு நிறுவனம். இதன் தலைமையகம் நியூயார்க்கில் உள்ளது. இந்நிறுவனம் 2006 ஆம் ஆண்டு முதல் உலக அளவில் ஒரு பொதுப் பங்கு நிறுவனமாக உள்ளது. இது கட்டணமுறைகள், கடனட்டைகள் போன்ற நிதிச் சேவைகளை வழங்குகிறது. 


</doc>
<doc id="113771" url="https://ta.wikipedia.org/wiki?curid=113771" title="பாஸ்ஃபோலாம்பன்">
பாஸ்ஃபோலாம்பன்

பாஸ்ஃபோலாம்பன் "(Phospholamban)" என்பது மனிதர்களில் PLN ஜீன் உருவாக்கும் புரதம் ஆகும். 52 அமினோ அமிலங்களால் ஆன இப்புரதம் இதயத் தசை மற்றும் எலும்புத்தசைகளில் கால்சியம் வழியைக் "(calcium channel)" கட்டுப்படுத்துகிறது. இப் புரதம் 1974ஆம் ஆண்டு "அர்னால்டு காட்சு" மற்றும் உடன் பணிபுரிவோரால் கண்டறியப்பட்டது. 

இப்புரதத்தின் பிறவிக் குறைபாடு மனிதர்களில் கடுமையான இதயச் செயல் இ‌ழப்பை உண்டாக்கும். 


</doc>
<doc id="113772" url="https://ta.wikipedia.org/wiki?curid=113772" title="ரால்ஃப் நேடர்">
ரால்ஃப் நேடர்

ரால்ஃப் நேடர் (பி. 1939) ஒரு அமெரிக்க முற்போக்கான அரசியல் செயற்பாட்டாளர். இவர் அமெரிக்கக் குடியரத் தலைவர் தேர்தல்களில் வேட்பாளராக 1996 மற்றும் 2000 இல் பசுமை கட்சி சார்பாகவும் மேலும் 2004 மற்றும் 2008 இல் சுயேட்சை வேட்பாளராகவும் நான்கு முறை பங்கேற்றுள்ளார். இவர் ஒரு ஆசிரியர், பேராசிரியர், மற்றும் வழக்கறிஞர் ஆகவும் இருக்கிறார்.


</doc>
<doc id="113773" url="https://ta.wikipedia.org/wiki?curid=113773" title="கேயில் டைன்சு">
கேயில் டைன்சு

கேயில் டைன்சு (Gail Dines), ஒரு பிரித்தானிய - அமெரிக்க பெண்ணியவாதி ஆவார். பேராசிரியராக பணியாற்றும் கேயில், உலக அளவில் பாலுணர்வுக் கிளர்ச்சியத்துக்கு எதிராக பரப்புரையரையாற்றுவோரில் முதன்மையானவராக கருதப்படுகிறார். 





</doc>
<doc id="113775" url="https://ta.wikipedia.org/wiki?curid=113775" title="வடசொல்">
வடசொல்

எல்லா மொழியிலும் அயன்மொழிச் சொல்லின் பரிமாற்றம் நிகழும். இந்தப் பரிமாற்றத்தால் தமிழில் வந்தேறியதே வடசொல். 

தமிழ்நாட்டில் வழங்கப்பட்ட செஞ்சொல்லை இயற்சொல் என்றும், ஒரு சொல்லுக்குப் பல பொருளும், பல சொல்லுக்கு ஒருபொருளும் தந்து செய்யுளுக்காகத் திரித்துக்கொண்ட சொற்களைத் திரிசொல் என்றும், தமிழகத்தைச் சூழ்ந்த நாடுகளில் பேசப்பட்ட தமிழ்ச்சொல்லைத் திசைச்சொல் என்றும், வடநாட்டில் பேசப்பட்ட மொழிச் சொற்களை வடசொல் என்றும் தமிழ் இலக்கண நூலார் பகுத்துக்கொண்டுள்ளனர்.

வடநாட்டின் பழமையான கல்வெட்டுகள் அசோகன் காலத்தவை. அந்த எழுத்துக்களைப் பிராமி என்கின்றனர். காலம் கி.மு. 3ஆம் நூற்றாண்டு. சிந்துவெளி முத்திரை எழுத்துக்களைப் பிராமி எழுத்துக்களாகக் கொண்டு படிக்க முயன்றுள்ளனர். சிந்துவெளி நாகரிகம் கி.மு. 3300-1300. பிராமி எழுத்துக்களாகப் படிக்கும் முயற்சி முழுமை பெறவில்லை. தமிழ்நாட்டுக் கற்காலப் பானை ஓடுகளில் காணப்படுபவை தமிழ்ப்பிராமி எழுத்துக்கள். இவற்றை நாம் தமிழி அல்லது தாமிழி என்னும் பெயரால் வழங்கிவருகிறோம். தமிழ்நாட்டுக் கல்வெட்டுகளிலும் இந்த எழுத்துக்கள் பயன்படுத்தப்பட்டுள்ளன. இங்கெல்லாம் பயன்படுத்தப்பட்டுள்ள மொழி தமிழ்.

அசோகன் பயன்படுத்திய எழுத்துக்களைத் தொடக்கத்தில் படித்தவர்களில் ஒருவரான அலெக்சாண்டர் கன்னிங்காம் இதில் பயன்படுத்தப்பட்டுள்ள மொழி பிராகிருதம் என்கிறார். அது பஞ்சாபி மொழியோடு தொடர்புடையது என்பது அவர் கருத்து. இதனைப் பாலி மொழி என்றும் கூறுகின்றனர்.

ரிக் வேத வழிபாட்டு மொழி சமஸ்கிருதம். இந்த வேதம் கி.மு. 1500 காலத்தது என்று கூறுகின்றனர். இந்த மொழி ஆரியர் பேசிய மொழி. எனவே இதனைத் தமிழ் இலக்கண உரையாசிரியர்கள் ஆரியம் என்னும் சொல்லால் குறிப்பிடுகின்றனர்.
இந்த ஆரியச்சொல் தமிழில் ஒலிமாற்றம் செய்யப்பட்டதாகும். இதுவே தொல்காப்பியர் கூறும் வடசொல்.

தொல்காப்பிய, நன்னூல் உரையாசிரியர்கள் அவரவர் பார்வையில் வடசொல் என்று சொற்களைப் பட்டியலிட்டுள்ளனர். 
இவை சமற்கிருதத்திலிருந்து தமிழுக்கு வந்தவை. அவற்றுள் சில இங்கு அகரவரிசை செய்யப்பட்டு முன்வைக்கப்படுகின்றன. 

நீர், பட்டினம், பவளம், மானம், மீனம், முத்து, வட்டம், வரி, வீரம் முதலான தமிழ்ச்சொற்களையும் உரையாசிரியர்கள் வடசொல் பட்டியலில் சேர்த்திருக்கின்றனர்.



</doc>
<doc id="113786" url="https://ta.wikipedia.org/wiki?curid=113786" title="டோலி (ஆடு)">
டோலி (ஆடு)

டோலி ("Dolly") என்ற பெண் இன ஆடு, படியெடுப்பு ("cloning") முறையில் உருவாக்கப்பட்ட முதல் பாலூட்டி விலங்கு ஆகும். இந்த வளர்ப்புச் செம்மறி ஆடு, சூலை 5, 1996 ஆண்டில் பிறந்தது. ஆறரைஆண்டுகள் வாழ்ந்து, பெப்ரவரி 14, 2003 ஆண்டில் இறந்தது. பால்சுரப்பி என்பதனைக் குறிக்கவே, இந்த ஆட்டிற்கு இப்பெயர் சூட்டப்பட்டது.

இசுக்கொட்லாந்திலுள்ள கால்நடைக்குரிய கல்விநிலையமான ரோசிலின் நிலையம் இதனை உருவாக்கியுள்ளது. அதன் ஆராய்ச்சியாளர்களான "இயன் வில்மட்", மற்றும் "கீத் கேம்பல்" ஆகியோர் இணைந்து, இந்த வளர்ப்பு விலங்கான இச்செம்மறி ஆட்டை உருவாக்கினர். டோலியை உருவாக்குவதற்கு, 277 கருமுட்டைகள் தேவைப்பட்டன. 278வது கருமுட்டையினால் தான், டோலி பிறந்தது.

முதலில் டோலிக்கு மூட்டுவலி நோய் தாக்கம் ஏற்பட்டது. பின்பு நுரையீரல் புற்றுநோய் ஏற்பட்டது. எனினும், இதன் பால்மடிகளில் இருந்து திசுக்கள் எடுக்கப்பட்டு, உறைய வைக்கப்பட்டு பாதுகாக்கப்பட்டது.



</doc>
<doc id="113790" url="https://ta.wikipedia.org/wiki?curid=113790" title="இருதயபுரம் (மட்டக்களப்பு)">
இருதயபுரம் (மட்டக்களப்பு)

இருதயபுரம் இலங்கையின் கிழக்கு மாகாணத்தில் மட்டக்களப்பு மாநகரசபைக்குட்பட்ட ஒரு கிராமமாகும். மண்முனை வடக்கு பிரதேசச் செயலாளர் பிரிவில் இது அமைந்துள்ளது. பிரசித்தி பெற்ற இருதயநாதர் தேவாலயம் இங்கு உள்ளது. கள்ளியங்காடு சேமக்காலை இங்கே அமைந்துள்ளது.


</doc>
<doc id="113792" url="https://ta.wikipedia.org/wiki?curid=113792" title="பக்கி">
பக்கி

பக்கி (nightjar), நடுத்தர அளவுள்ள மங்கிய வெளிச்சத்தில் இரைதேடும் பறவை ஆகும். இதற்கு பாதுகைக் குருவி என்ற இன்னொரு பெயரும் உண்டு ஏனென்றால் இது தரையில் உட்கார்ந்து இருக்கும்போது கவிழ்த்துப்போட்ட செருப்புபோல காணப்படும். இது நீண்ட இறக்கைகளும் குட்டைக் கால்களையும் சிறிய அலகினையும் உடையது. இவை பெரும்பாலும் தரையில் கூடு கட்டி வாழக் கூடியவை. 

பக்கிப் பறவைகள் உலகின் பல இடங்களில் காணப்படுகின்றன. அந்திப் பொழுதிலும் வைகறைப் பொழுதிலும் இரை தேடும் இவை பெரிய பூச்சிகளை இரையாக உண்கின்றன. ஆந்தைகளைப் போல் இவையும் ஒரு இரவில் இரைகளைத் தேடி உண்ணும் பழக்கம் கொண்டவை.


</doc>
<doc id="113796" url="https://ta.wikipedia.org/wiki?curid=113796" title="கூகுள் எழுத்துப்பெயர்ப்பு">
கூகுள் எழுத்துப்பெயர்ப்பு

கூகுள் ஒலியெழுத்துப் பெயர்ப்பு அல்லது கூகுள் ட்ரான்சுலிடறேசன் "(Google Transliteration)" என்பது மொழிகளின் ஒலி உச்சரிப்பிற்கு ஏற்றவாறே மொழிகளைத் தட்டச்சு செய்ய பயன்படும் மென்பொருள் ஆகும். இது தமிழ் உட்பட ஏனைய இந்திய மொழிகளிலும் உள்ளது. தட்டச்சு முறைப்படி பயிலாதவர்கள் கூட இதன் மூலம் சுலபமாகத் தட்டச்சு செய்யலாம். இதனை கணினியில் நிறுவியும் மற்றும் நேரடியாக இணையத்திலும் பயன்படுத்தலாம்.





</doc>
<doc id="113801" url="https://ta.wikipedia.org/wiki?curid=113801" title="மைனர் மாப்பிள்ளை">
மைனர் மாப்பிள்ளை

மைனர் மாப்பிள்ளை 1996ல் வெளிவந்த ஒரு நகைச்சுவைத் தமிழ்த் திரைப்படம். இதில் கதாநாயகனாக அஜித் குமார் நடித்துள்ளார். ரஞ்சித் முன்னனிக் கதாப்பாத்திரத்தில் நடித்த இந்தப் படத்தில் வடிவேலு, விவேக், ஸ்ரீவித்யா போன்றவர்களும் நடித்துள்ளனர்.



</doc>
<doc id="113808" url="https://ta.wikipedia.org/wiki?curid=113808" title="ரஞ்சித்">
ரஞ்சித்

ரஞ்சித் அவர்கள் தமிழ் நாட்டின் மிக பெரிய கட்சியாக இருக்கும் பாட்டாளி மக்கள் கட்சியின் மாநில துணை தலைவராக பொறுப்பேற்று உள்ளார்.

ரஞ்சித் தென்னிந்திய நடிகர். இவர் தமிழ், தெலுங்கு, மலையாளம் போன்ற மொழிகளில் குணச்சித்திர கதாப்பாத்திரங்களில் நடித்துள்ளார். தமிழில் சிந்துநதிப் பூ என்ற படத்தின் மூலம் அறிமுகமானர். அதன்பிறகு 40-க்கும் மேற்பட்ட தமிழ்ப் படங்களில் நடித்துள்ளார். மலையாளத்தில் இவருடைய முதல்ப் படம் நாட்டு ராஜா. இவருடைய மனைவி பிரியா ராமன். பிரியா ராமன் ரஞ்சித்துடன் நேசம் புதிது என்ற படத்தில் நடித்துள்ளார்.


</doc>
<doc id="113810" url="https://ta.wikipedia.org/wiki?curid=113810" title="பிரியா ராமன்">
பிரியா ராமன்

ப்ரியா ராமன் தென்னிந்திய திரைப்பட நடிகை மற்றும் திரைப்படத் தயாரிப்பாளரும் ஆவார். இவர் தமிழ், மற்றும் மலையாள மொழி படங்களில் நடித்துள்ளார். மேலும் இவர் இரண்டு மொழிகளிலும் தொலைக்காட்சித் தொடர்களிலும் நடித்து வருகிறார். தமிழில் இவருடைய முதல்ப் படம் ரஜினிகாந்த் தயாரித்த வள்ளி என்ற திரைப்படம்.


</doc>
<doc id="113815" url="https://ta.wikipedia.org/wiki?curid=113815" title="நொரடோம் சிகாமொனி">
நொரடோம் சிகாமொனி

நொரடோம் சிகாமொனி ("Norodom Sihamoni", பிறப்பு: 14 மே, 1953) கம்போடியாவின் அரசர். இவர் முன்னர் யுனெஸ்கோவுக்கான கம்போடியாவின் தூதராகப் பணியாற்றியவர். 2004 ஆம் ஆண்டில் இவரது தந்தை நொரடோம் சிகானுக் முடி துறந்ததை அடுத்து மன்னராக முடிசூடினார்.

சிகாமொனி நொரடோம் சிகானுக்கின் ஏழாவது மனைவியான நொரடோம் மொனினீத் என்பவருக்குப் பிறந்தவர். தாயார் கம்போடியக் குடியுரிமையுள்ள ஒரு இத்தாலியரும் கெமர் வம்சத்தைச் சேர்ந்தவரும் ஆவார். சிகாமொனியின் இளைய சகோதரர் சாம்தேக் நொரடோம் நரீந்திரபொங் (பிறப்பு: 1954) 2003 ஆம் ஆண்டில் இறந்து விட்டார். தந்தையின் ஏனைய மனைவிகளிடம் இருந்து சிகாமொனிக்கு 14 சகோதரர்களும், சகோதரிகளும் உள்ளனர்.

சிகாமொனி தனது வாழ்நாளில் பெரும் பகுதியை கம்போடியாவுக்கு வெளியே கழித்துள்ளார். சிறுவயதிலேயே 1962 ஆம் ஆண்டில் செக்கோசுலவாக்கியாவுக்கு அனுப்பப்பட்டார். பிராக் நகரில் பள்ளிப் படிப்பை முடித்து, அங்குள்ள கலைக் கல்லூரியில் 1975 ஆம் ஆண்டு வரையில் நடனம் படித்தார். பிரெஞ்சு, செக் மொழி, ஆங்கிலம், மற்றும் உருசிய மொழிகளில் தேர்ச்சி பெற்றவர். 1975 இல் வட கொரியா சென்று அங்கு திரைப்படத் தயாரிப்பில் பயின்று, 1977 இல் நாடு திரும்பினார். அப்போது அங்கு ஆட்சி புரிந்த கெமர் ரூச் ஆட்சியாளர் அவரையும் அவரது அரச குடும்பத்தினரையும் வீட்டுக் காவலில் வைத்தனர். 1979 ஆம் ஆண்டு வியட்நாமிய ஊடுருவலை அடுத்து அவர்கள் விடுவிக்கப்பட்டனர். 1981 இல் பிரான்சு நாட்டுக்ச் சென்று அங்கு பாலே நடனப் பயிற்சியாளராகப் பணியாற்றினார். 20 ஆண்டுகள் பிரான்சில் வசித்தார்.

1993 இல் கம்போடியாவுக்கான யுனெஸ்கோ தூதுவராக நியமிக்கப்பட்டார். 2004 ஆம் ஆண்டில் அவரது தந்தை மன்னர் சிகானுக் திடீரென முடி துறந்ததை அடுத்து ஒரு வாரத்தின் பின்னர் 2004 அக்டோபர் 29 இல் மன்னராக முடி சூடினார். இவரது பதவி பிரதமர் ஹுன் சென்னினால் உறுதிப்படுத்தப்பட்டது.



</doc>
<doc id="113817" url="https://ta.wikipedia.org/wiki?curid=113817" title="முதலாம் பக்கிங்காம் கோமகன், ஜார்ஜ் வில்லியர்சு">
முதலாம் பக்கிங்காம் கோமகன், ஜார்ஜ் வில்லியர்சு

முதலாம் பக்கிங்ஹாம் கோமகன், ஜார்ஜ் வில்லியர்சு (ஆகஸ்ட் 28, 1592- ஆகஸ்ட் 23, 1628) இங்கிலாந்து அரசர் முதலாம் ஜேம்சு க்கு மிகவும் நெருக்கமாய் இருந்த ஆங்கிலேயப் பிரபு. இவரது இராணுவ மற்றும் இராசதந்திர நடவடிக்கைகள் யாவும் மிக மோசமாக இருந்த போதிலும் இவர் தனது வாழ்நாளில் அரசவையில் மிகுந்த செல்வாக்குடன் விளங்கினார்.

உயர்குடியைச் சேர்ந்த சீமான் சர் ஜார்ஜ் வில்லியர்சுக்கும் மேரிக்கும் மகனாகப் பிறந்த வில்லியர்சு தனது இளம் வயதிலேயே தந்தையை இழந்தார். மேரி தனது மகன் அரசவையாளராவதற்கான பயிற்சியைப் பெறும் பொருட்டு ஜான் இலியட் உடன் வில்லியர்சை ஃபிரான்சுக்கு அனுப்பினார். 

ஃபிரான்சில் பயிற்சி பெற்ற வில்லியர்சு 1614ஆம் ஆண்டு ஆகஸ்டு மாதம் அரசர் முன் கொண்டு வரப்பட்டார். அப்போது அவர் இங்கிலாந்திலேயே அழகிய தோற்றமுடையவராய்க் கருதப்பட்டார்.

நாளுக்கு நாள் முதலாம் ஜேம்சுக்கும் வில்லியர்சுக்குமான உறவின் நெருக்கம் அதிகமானது. முதலாம் ஜேம்சின் அந்தரங்கத் தொடர்புகள் சர்ச்சைக்குரியவை. அவர் ஏற்கனவே இரண்டு ஆண்களுடன் தொடர்பு வைத்திருந்தார். அதன் தொடர்ச்சியாக வில்லியர்சுடனானது அவரின் கடைசித் தொடர்பு ஆகும். ஜேம்சு பல பதவிகளையும் பரிசுகளையும் வில்லியர்சுக்கு வழங்கினார். 1623 ஆம் ஆண்டில் வில்லியர்சு பக்கிங்ஹாமின் கோமகனாக்கப்பட்டார். 

பக்கிங்ஹாம் எடுத்த பல நடவடிக்கைகள் தோல்வியைத் தழுவின. அவற்றுள் உச்சகட்டமாக இசுப்பானியத் துறைமுகமான காடிஸ் மேல் எடுத்த கடற்படையெழுச்சியும் தோல்வியில் முடிந்தது. இங்கிலாந்து பாராளுமன்றம் இவர் மீது அரசத்துரோகக் குற்றம் சாட்டியது. இவரைக் காப்பாற்ற வேண்டி முதலாம் ஜேம்சு இங்கிலாந்து பாராளுமன்றத்தையே கலைத்தார். 

1625 ஆம் ஆண்டில் ஜேம்சின் மரணப்படுக்கையிலும் பக்கிங்ஹாம் உடன் இருந்தார். அடுத்து முடிசூட்டப்பட்ட சார்லசையும் பக்கிங்ஹாம் தனது கட்டுப்பாட்டில் வைத்திருந்தார். 
ஃபிரான்சில் இவர் எடுத்த படையெடுப்பின் போது ஜான் ஃபெல்டன் எனும் இராணுவ அதிகாரியால் குத்தப்பட்டுக் கொலையுண்டார். பக்கிங்ஹாம் வெஸ்டமின்ஸ்டர் அபேயில் புதைக்கப்பட்டார். ஆடம்பரமான இவரது கல்லறையில் இலத்தீனத்தில் 'உலகின் புதிர்' என்று பொறிக்கப்பட்டுள்ளது.
முதலாம் பக்கிங்காம் கோமகன் வரலாற்றில் சர்ச்சைக்குரிய மனிதர்களில் ஒருவர். அலெக்சாண்டர் டூமாஸ் தனது "த த்ரீ மஸ்கிடியர்ஸ்|தி திரீ மஸ்கீட்டர்ஸ்" நூலில் இவரை நல்ல விதமாய்ச் சித்தரிக்கிறார். ஆனால் சார்லசு டிக்கன்சு தனது "குழந்தைகளுக்கான இங்கிலாந்தின் வரலாறு" என்ற நூலில் பக்கிங்காமின் அடாவடித் தனங்களைக் குறிக்கிறார்.


</doc>
<doc id="113822" url="https://ta.wikipedia.org/wiki?curid=113822" title="சாங்கலி">
சாங்கலி

சாங்கலி (Sangli, ) இந்திய மாநிலம் மகாராட்டிரத்தில் அமைந்துள்ள ஓர் மாநகரமாகும். மாநிலத் தலைநகர் மும்பையிலிருந்து தென்கிழக்கே 372 கிமீ தொலைவில் உள்ளது. இங்கு மிகக்கூடுதலாக மஞ்சள் பயிரிடப்படுவதையும் ஆசியாவின் மிகப்பெரும் மஞ்சள் சந்தையாகவும் இருப்பதையடுத்து சாங்கலி மஞ்சள் நகரம் என அறியப்படுகிறது. பல சர்க்கரை ஆலைகளும் இங்குள்ளன. இந்த நகரம் கிருஷ்ணா ஆற்றின் கரையில் அமைந்துள்ளது. இங்குள்ள வரலாற்றுச் சிறப்பு மிக்க கணபதி கோவில் பல சமயப் பயணிகளை ஈர்க்கிறது. சாங்கலியின் பேல்பூரியும் பாதங் எனப்படும் அரிசிப்பொரி தயாரிப்பும் புகழ்பெற்றவை. 

மகாராட்டிரத்தில் திராட்சைப் பண்ணைகள் மிகுந்த வட்டாரமாகவும் திராட்சைமது இறுக்கும் இடமாகவும் சாங்கலி உள்ளது. மாநில அரசு இத்தொழிலை வளர்க்க சாங்கலியிலிருந்து 30 கிமீ தொலைவில் கிருஷ்ணா பள்ளத்தாக்கு திராட்சைமது பூங்காவை நிறுவியுள்ளது. அண்மையில் இந்தியாவில் காற்றாலை மின்னாற்றல் உற்பத்தி செய்யும் முதன்மை இடமாக முன்னேறி வருகிறது. கல்வித்துறையிலும் பல புகழ்பெற்ற நிறுவனங்கள் இங்குள்ளன. வால்சந்த் பொறியியல் கல்லூரி, மீரஜ் மருத்துவக் கல்லூரி ஆகியன குறிப்பிடத்தக்கவை. இவற்றைத்தவிர 15 பொறியியல் கல்லூரிகளும் 13 பட்டய பொறியியல் நிறுவனங்களும் சாங்கலியைச் சுற்றி 50 கிமீ சுற்றளவில் உள்ளன. 

தற்போது சாங்கலியின் அருகாமையிலுள்ள சிற்றூரான "குண்டல்" பழங்கால இந்தியாவில் 12ஆம் நூற்றாண்டில் சாளுக்கியப் பேரரசின் தலைநகராக இருந்தத்தாக கருதப்படுகிறது. 

சாங்கலி மிதமான வறண்ட காலநிலை கொண்டது; வெப்பமிகு வறண்ட வேனிற்காலம் பெப்ரவரி நடுவிலுருந்து சூன் நடுவரையும், மழைக்காலம் சூன் முதல் அக்டோபர் வரையும் மிதமான குளிர்காலம் நவம்பர் துவக்கம் முதல் பெப்ரவரி முதல்பாதி வரையும் நிலவுகிறது. இங்கு பெய்யும் மொத்த மழையின் அளவு ஏறத்தாழ 25.5 அங்குலங்கள் (647.7 மிமீ) 




</doc>
<doc id="113829" url="https://ta.wikipedia.org/wiki?curid=113829" title="பஞ்சார் (மொழி)">
பஞ்சார் (மொழி)

பஞ்சார் மொழி இந்தோனேசியாவின் தென் கலிமந்தான் மாகாணத்தில் பஞ்சார் மக்களாட் பேசப்படும் இயன் மொழியாகும். பெரும்பாலான பஞ்சார் இன மக்கள் வணிக நோக்கில் பயணம் செய்வோராயிருப்பதால், இந்தோனேசியா முழுவதற்கும் மாத்திரமன்றி, உலகின் பல்வேறு பகுதிகளுக்கும் தம் மொழியை எடுத்துச் செல்கின்றனர்.

கலிமந்தானில் உள்ள நான்கு இந்தோனேசிய மாகாணங்களில் மேலைக் கலிமந்தான் தவிர்த்து ஏனைய மூன்று மாகாணங்களிலும், அதாவது கீழைக் கலிமந்தான், நடுக் கலிமந்தான், தென் கலிமந்தான் ஆகிய மாகாணங்களில் பஞ்சார் மொழியே இணைப்பு மொழியாகத் தொழிற்படுகிறது. மேலைக் கலிமந்தான் மாகாணத்தில் மலாய் மொழியின் செல்வாக்குக் காணப்படுகிறது.

பஞ்சார் மொழி ஆறு மில்லியன் மக்களாற் பேசப்படுவதாயிருப்பினும், பொதுவாக "உள்ளூர் மலாய்" என்பதாகவே பொதுவாகக் கருதப்படுகிறது. 2008 ஆம் ஆண்டின் அவுசுத்திரனீசிய அடிப்படைச் சொல்லியல் தரவுத்தளப் பகுப்பாய்வு பஞ்சார் மொழியை மலாய்சார் மொழியாகவேனும் வகைப்படுத்தவில்லை. மேற்படி ஆய்வு 80% நம்பிக்கையில் பஞ்சார் மொழி ஏனைய மலாய-சும்பாவா மொழிகள் போலன்றி மலாய் மற்றும் இபானிய மொழிகளுக்கு அண்மித்தது என முடிவாக்கியது. மேற்படி ஆய்வில் உள்ளடக்கப்பட்ட மிகவும் வேறுபாடான மலாய்சார் மொழியாக பஞ்சார் மொழி காணப்படுகிறது.

பஞ்சார் மொழியில் ஏராளமான மலாய் மொழிச் சொற்களும் சில சாவக மொழி அடிச் சொற்களும் கலந்திருப்பினும் அவையனைத்துக்கும் நிகரான பஞ்சார் மொழி வழக்குகளும் காணப்படுகின்றன.

இந்தோனேசிய மொழி போன்றே பஞ்சார் மொழியும் இலத்தீன் அரிச்சுவடியைப் பயன்படுத்துகின்றது. அவ்வாறே, /a, i, u, e, o/ ஆகிய ஐந்து உயிரெழுத்துக்களைக் கொண்டுள்ளது.



</doc>
<doc id="113830" url="https://ta.wikipedia.org/wiki?curid=113830" title="பவநகர்">
பவநகர்

பாவ்நகர் (குசராத்தி: ભાવનગર}}, ) இந்திய மாநிலமான குசராத்தில் உள்ள ஓர் மாநகரமாகும். கிபி 1723ஆம் ஆண்டில் மன்னர் "பாவ்சிங்ஜி கோஹில்"லால்(1703-64 ) கட்டப்பட்ட இந்த நகரத்திற்கு அவரது பெயரே இடப்பட்டுள்ளது. இது பாவ்நகர் இராச்சியத்தின் தலைநகராக இருந்தது. 

1948ஆம் ஆண்டு இந்திய ஒன்றியத்தின் அரசியலமைப்புச் சட்டத்தை ஏற்றுக்கொண்டு இணைந்த முதல் இராச்சியமாக பாவ்நகர் இராச்சியம் இருந்தது. 

குஜராத் மாநிலத் தலைநகர் காந்திநகரிலிருந்து 228 கிமீ தொலைவில் காம்பத் வளைகுடாவின் மேற்கே அமைந்துள்ளது. 

பவநகரிலிருந்து தென்மேற்கில் 50 கி. மீ., தொலைவில் அமைந்துள்ள பாலிதானா நகரம் சமணர்களுக்கு புனித தலம் ஆகும். 

பவநகர் மாவட்டத்தின் தலைமையிடமாக பாவ்நகர் உள்ளது. குசராத்தின் ஐந்தாவது மிகப்பெரும் நகரமாகவும் சௌராட்டிரத்தின் இரண்டாவது பெரிய நகரமாகவும் உள்ளது. பாவ்நகர் சௌராட்டிரத்தின் பண்பாட்டுத் தலைநகரமாகவும் கருதப்படுகிறது. 

District Profile - http://www.vibrantgujarat.com/district_profile/detail/Bhavnagar.pdf



</doc>
<doc id="113831" url="https://ta.wikipedia.org/wiki?curid=113831" title="டிரான்ஸ்ஃபார்மர்ஸ்">
டிரான்ஸ்ஃபார்மர்ஸ்

டிரான்ஸ்ஃபார்மர்ஸ் ("Transformers") என்பது டிரான்ஸ்ஃபார்மர்ஸ் பொம்மை வரிசை (Transformers Toy Line) அடிப்படையில் 2007ம் ஆண்டில் வெளிவந்த ஒரு அமெரிக்க அறிவியல் புனைகதை மற்றும் அதிரடி திரைப்படம் ஆகும். இப்படத்தில் எந்திரங்கள் உயிரூட்டப்பட்டும் மற்றைய கதாபாத்திரங்கள் உண்மையாகவும் உள்ளன. ஸ்டீவன் ஸ்பீல்பெர்க் நிர்வாக தயாரிப்பாளராகவும், மைக்கேல் பே இயக்குனராகவும் பணியாற்றினர். இப்படத்தின் கதாநாயகர் சாம் விட்விக்கி (ஷியா லாபுப்) நல்லவர்களான ஆட்டோபாட்களும் தீய டிசெப்டிகான்களுக்கும் (இரு தரப்புக்களாக பிரிந்து, தங்களை மாறுவேடத்தில் அன்றாட வாழ்வுக்கு பயன்படுத்தும் இயந்திரங்களாக மாற்றகூடிய திறன் கொண்ட வேற்றுக்கிரகவாசிகள் ) இடையில் நடக்கும் போரில் ஈடுபடும் இளைஞனாக நடித்துள்ளார். டிசெப்டிகான்கள், எந்திர இனமே உருவாக முதற்காரண பொருளாகவிருந்த ஆல்ஸ்பார்க்கை (AllSpark) தங்கள் கட்டுப்பாடுக்குள் கொண்டுவந்து பூமியில் இருக்கும் இயந்திரங்களை உயிர்ப்பித்து, ஒரு இராணுவத்தை கட்டமைக்கும் நோக்கத்துடன் பூமிக்கு வந்தனர். இத்தீய செயலை தடுக்க போராடும் ஆட்டோபாட்களுக்கு உதவும் மேலதிகக் கதாபாத்திரங்களாக மேகன் ஃபாக்ஸ், ஜோஷ் டுஹாமெல், டைரஸ் கிப்சன், ஜோன் வோய்ட், அந்தோனி ஆண்டர்சன் மற்றும் ஜான் டர்டரோ ஆகியோரும், அத்துடன் குரல் நடிகர்களான பீட்டர் கல்லன் (ஆப்டிமஸ் பிரைம்) மற்றும் ஹ்யூகோ வீவிங் (மெகாட்ரான்)ஆகியோரும் நடித்துள்ளனர்.


</doc>
<doc id="113846" url="https://ta.wikipedia.org/wiki?curid=113846" title="புருகாடா நோய்க்கூட்டறிகுறி">
புருகாடா நோய்க்கூட்டறிகுறி

ப்ருகாடா நோய்க்கூட்டறிகுறி "(Brugada syndrome)" எனும் மரபியல் நோய் திடீர் மரணத்துடன் தொடர்புடைய ஓர் இதய நோய் ஆகும். தாய்லாந்து மற்றும் லாவோஸ் போன்ற தென்கிழக்கு ஆசிய நாடுகளில் இளம் ஆண்கள் தூக்கத்தில் திடீரென இறப்பதற்கு இந்நோயே காரணம். 

1992 ஆம் ஆண்டு எசுப்பானிய இதயவியல் நிபுணர்களான பெட்ரோ ப்ருகாடா மற்றும் ஜோசஃப் ப்ருகாடா எனும் சகோதரர்கள் இந்நோயைக் கண்டறிந்தனர். 
புருகாடா கூட்டறிகுறி உள்ளவர்களிடையே, ஏறத்தாழ 20% பேர்களில், இந்நோய் இதயத்தில் உள்ள தசையின் உயிரணுக்களின் (தசையணுகள், myocytes) சவ்வுப்படலத்தில் வழியே மின்ம சோடியம் பாயும் வழியைக் கட்டுப்படுத்தும் மரபணுவில் ஏற்படும் திடீர் மாற்றத்தால் என்று கருதுகின்றனர். இந்நோய் பெரும்பாலும் SCN5 மரபணு திடீர் மாற்றத்தால் உண்டாகிறது. இந்த மரபணு, 3 ஆவது நிறப்புரியின் (குரோமோசோமின்) (3p21) சிறிய கிளைப் பகுதியில் உள்ளது. இம் மரபணு இதயத்தசை செல்களில் சோடியம் வழிக்கான புரதத்தை உருவாக்கிறது.

மரபணுச் சோதனைகள் மூலம் இந்நோயைக் கண்டறியலாம் அல்லது இந்நோய் உடையவர்களின் உறவினர்களுக்கு புரொகெய்னமைடு அல்லது ஃபிளிகெய்னைடு போன்ற மருந்துகளைத் தந்து அவர்களில் இதயத் துடிப்பு மாறுபாடு உண்டாகுமானால் அவர்கள் இந்நோயால் பாதிக்கப்பட்டு இருப்பதை உறுதி செய்யலாம் 
இந்நோய்க்கு முற்றிலுமான மருந்து இல்லை. இதயக் கீழறை (வெண்ட்ரிக்கிள்) தாறுமாறாகத் துடிப்பதாலேயே மயக்கமும் மரணமும் இந்நோயில் ஏற்படும். இந்நிலையில் குயினிடின்]. அல்லது ஐசோபுரோட்டிரினால் போன்ற மருந்துகளைத் தரலாம்.. இதயத்தில் செயற்கை இதயமுடுக்கி கருவிகளைப் பொருத்துவதும் நடைமுறையில் உள்ளது.


</doc>
<doc id="113847" url="https://ta.wikipedia.org/wiki?curid=113847" title="அல்மா ஆட்டா பிரகடனம்">
அல்மா ஆட்டா பிரகடனம்

அல்மா ஆட்டா பிரகடனம் "(Declaration of Alma-Ata)" என்பது ஆரம்ப சுகாதார கவனிப்பு அல்லது முதல்நிலை சுகாதார கவனிப்பை மேம்படுத்துவதன் மூலம் ஆரோக்கியத்தை மேம்படுத்தும் அனைத்துலகப் பிரகடனம் ஆகும். 1978 ஆம் ஆண்டில் கசகஸ்தானில் அல்மா ஆட்டா எனும் இடத்தில் நடந்த மாநாட்டில் இப்பிரகடனம் உலக சுகாதார நிறுவனத்தின் உறுப்பு நாடுகளால் ஏற்றுக் கொள்ளப்பட்டது.

இப்பிரகடனத்தில் பத்து பாகங்கள் உள்ளன. அவை,


</doc>
<doc id="113848" url="https://ta.wikipedia.org/wiki?curid=113848" title="தூய பவுல் தேவாலயம், மேல இலந்தைகுளம்">
தூய பவுல் தேவாலயம், மேல இலந்தைகுளம்

தூய பவுல் தேவாலயம் தமிழ் நாடு, திருநெல்வேலி மாவட்டம், மேல இலந்தைகுளம் கிராமத்தில் அமைந்துள்ளது. இக்கோயில் ஆரம்ப கிறித்தவ மறைப் பரப்புனர்களில் மிக முக்கியமானவராகக் கருதப்படும் திருத்தூதர் பவுலின் பெயரில் உள்ளது.

திருநெல்வேலி திருமண்டலம் மேல இலந்தைகுளம் சேகரம்மான தூய பவுல் தேவாலயம் 1903, டிசம்பர் 28 இல் கட்டப்பட்டது. ஆரம்பக்காலத்தில் இது சிறிய ஆலயமாக இருந்தது. பின்பு இவ்வூர் கிறித்தவ மக்களினால் 2005 ஆம் ஆண்டு ஆலயக் கோபுரப் பணி ஆரம்பிக்கப்பட்டு, 2007 மே 20 ஆம் நாள் ஆலயக் கோபுரம் பிரதிட்டை செய்யப்பட்டது. கோபுரத்தின் நீளம் : 50.4 மீட்டர் (165 அடி)
அகலம் : 10.3 மீட்டர் (34 அடி) ஆகும். இந்த ஆலயத்தின் கிளை திருச்சபைகள் மானூர், இரண்டும் சொல்லான் ஆகியவைகள் இதன் கீழ் செயல்படுகின்றது.

ஒவ்வொரு ஆண்டும். , மே 20 முதல் தொடர்ந்து. 7 நாட்கள் திருவிழா நடைபெறுகிறது. திருவிழாவின் சிறப்பு நிகழ்ச்சியாக முதலாம் நாள் பஜனை ஆராதனையும். இரண்டாவது நாளாக நற்ச்செய்தி கூட்டம் அதைத் தொடர்ந்து. பள்ளிக் குழந்தைகளின் கலைநிகழச்சிகள் போன்றவை முக்கியப் பங்கு வகிக்கிறது. அதன் மறுநாள் ஊர் மக்களுக்கு விருந்து உபசரிப்பு விழா நடைபெறும். திருவிழாவின் போது நடைபெறும் வாணவேடிக்கை சிறப்பாக இருக்கும். மும்பை, சென்னை போன்ற நாட்டின் பல ஊர்களுக்கு தொழில் காரணமாகச் சென்றுள்ள இந்த ஊரைச் சேர்ந்த பலரும் இந்த திருவிழாவின் போது சொந்த ஊருக்கு வந்து விடுகிறார்கள்.

இந்த ஆலயத்தின் உட்புறக் கோபுர உச்சியில், உள்புறமாக ராட்சத மணிக்கூண்டு வைக்கப்பட்டு உள்ளது. இந்த மணி ஆராதனைக்கு முன்னதாக அறிவிப்பிற்காக இரண்டு முறை மணி அடிக்கப்படும். மற்றும் தினந்தோறும் காலை 4.30, இரவு 7.30 மணிக்கும் மணி ஒலிக்கப்படும். அது மட்டும்மல்லாமல் ஊரில் தீ விபத்து மற்றும் ஆபத்து, அசம்பாவிதங்கள் நடந்தால் உடனடியாக ஆலயமணி ஒலிக்கப்படுகிறது. உடனே ஊர் மக்கள் அனைவரும் ஒன்று திரண்டு வந்து ஆபத்துக்களை தடுப்பார்கள். மற்றும் திருமண ஆராதனைக்காகவும், இறந்தவர்களுக்காக துக்கமணி ஒலிக்கப்படுகின்றது.


</doc>
<doc id="113849" url="https://ta.wikipedia.org/wiki?curid=113849" title="யிங்லக் சினாவத்ரா">
யிங்லக் சினாவத்ரா

யிங்லக் சினாவத்ரா (Yingluck Shinawatra, தாய்லாந்து:ยิ่งลักษณ์ ชินวัตร}}; பிறப்பு 21 சூன் 1967) தாய்லாந்தின் அரசியல்வாதியும் பினி தாய் கட்சியின் தலைவரும் 2011 தாய் பொதுத் தேர்தலில் பெற்ற வெற்றியை அடுத்து தாய்லாந்தின் முதல் பெண் பிரதமராகப் பொறுப்பேற்க[ உள்ளவருமாவார்.

சியாங் மாயில் பிறந்த யங்லக் பொது நிர்வாகத்தில் பட்டப்படிப்பை சியாங் மாய் பல்கலைக்கழகத்திலும் பட்டமேற்படிப்பை கென்டக்கி அரசுப் பல்கலைக்கழகத்திலும் பெற்றார். அவரது அண்ணன் தக்சின் சினாவத்ரா நிறுவிய சின் வர்த்தகக் கழகத்தில் இணைந்து இருபதாண்டுகளில் மனை மேம்படுத்துனர் எஸ்சி அசெட் தலைவராகவும் தாய்லாந்தின் முன்னணி தொலைதொடர்பு நிறுவனம் அட்வான்ஸ்டு இன்ஃபோ சர்வீசஸ் மேலாண்மை இயக்குனராகவும் முன்னேறினார். இடையில் தாய்லாந்தின் பிரதமராகத் தேர்ந்தெடுக்கப்பட்டிருந்த தமையன் தட்சின் ஊழல் புகாரில் குற்றம் சாட்டப்பட்ட நிலையில் 2006ஆம் ஆண்டு நடைபெற்ற ராணுவ புரட்சியின் போது, தாய்லாந்து நாட்டில் இருந்து தப்பி ஓடி துபாயில் தஞ்சம் அடைந்தார்.

தட்சினுடன் தொடர்ந்த தொடர்பாடலை வைத்துக்கொண்டிருந்த பினி தாய் கட்சி மே 2011 தாய் பொதுத் தேர்தலில் பிரதமர் பதவிக்கான வேட்பாளராக யங்லக் சினாவத்ராவின் பெயரை அறிவித்திருந்தது. முன்கட்ட முடிவுகளின்படி பினி தாய் கட்சி அமோக வெற்றி பெற்று 500 இடங்கள் உள்ள தாய்லாந்து நாடாளுமன்றத்தில் 263 இடங்களைக் கைப்பற்றி உள்ளது. இவ்வாறு ஒரு தனிக்கட்சி அறுதிப் பெரும்பான்மை பெறுவது தாய்லாந்து வரலாற்றில் இது இரண்டாம் முறையாகும். திருமதி சினாவத்ரா தாய்லாந்தின் முதல் பெண் பிரதமராகப் பொறுப்பேற்க உள்ளார்.
யங்லக் சினாவத்ராவின் (பிய் தாய் கட்சி) ஆட்சியில் 2013 நவம்பர் மாதம் ஊழல் மற்றும் முறைகேடுகள் காரணமாக போராட்டம் வெடித்தது. இதில் 5 பேர் உயிரிழந்தனர், மற்றும் 100க்கும் மேற்பட்டோர் காயமடைந்தனர். 03.12.2013 வரையில் 9 வது நாளாக கலவரம் நடந்து வருகிறது.
இதுவரை ஒன்பது பேர் கலவரத்தால் இறந்துள்ள நிலையில் 23.01.2014 வியாழக்கிழமை முதல் அவசர நிலை அறிவித்துள்ளார்.



</doc>
<doc id="113861" url="https://ta.wikipedia.org/wiki?curid=113861" title="தொட்டிய நாயக்கர்">
தொட்டிய நாயக்கர்

தமிழ்நாட்டில் சிவகங்கை, விருதுநகர், இராமநாதபுரம், காஞ்சீபுரம், திண்டுக்கல், திருவள்ளூர், தஞ்சாவூர், நாகப்பட்டினம், திருவாரூர், திருச்சிராப்பள்ளி, புதுக்கோட்டை, திருநெல்வேலி, கரூர், பெரம்பலூர், தூத்துக்குடி, சேலம், நாமக்கல், வேலூர், திருவண்ணாமலை, கோயம்புத்தூர், ஈரோடு தேனி, மதுரை, ஆகிய மாவட்டங்களில் தொட்டிய நாயக்கர் வசித்து வருகின்றனர். தெலுங்கு மொழி பேசும் இவர்கள் தமிழ்நாடு சாதிகள் பட்டியலில் மிகவும் பிற்பட்ட வகுப்பினர் பிரிவில் இடம் பெற்றுள்ளனர். இந்த சாதியினர் ராஜகம்பளம், கொல்லாவர், சில்லவர், தொக்களவார் மற்றும் தொழுவ நாயக்கர் என்னும் உட்பிரிவுகளின் பெயரிலும் அழைக்கப்படுகின்றனர். இவர்கள் தற்போது ராஜகம்பளம் என்கிற பெயரையே தங்கள் சாதிப் பெயராகப் பயன்படுத்தி வருகின்றனர். இவர்கள் ஆந்திராவில் மிக பெரிய சமுதாயமான காப்பு (சாதி ) இனத்தவர்களின் கிளை சாதியினராக கருதபடுகிறார்கள் . பலிஜா, கவரா , வளையல் நாயக்கர் , தொட்டிய நாயக்கர் போன்றோர் காப்பு இனத்தில் உள்ள கிளை ஜாதியினர்.

இவர்கள் ஆந்திரம் கர்நாடகம் எல்லையில் துங்கபத்திர நதிக்கரையில் அமைந்துள்ள ஹம்பி என்னும் நகரத்தில் இருந்து தமிழ்நாடு வந்துள்ளனர் . இவர்கள் தெலுங்கு , தமிழ் கன்னடம் கலந்த மொழியில் பேசுவர் . பெரும்பாலும் தெலுங்கு வார்த்தைகளை கொண்டு தான் இருக்கும் . இவர்கள் இப்பகுதியை ஆட்சி செய்துகொண்டு இருந்தநிலையில் இசுலாமிய மன்னன் ஒருவன் இவர்களிடம் பெண்கேட்டு வந்ததாகவும் அதனால் தமிழகம் நோக்கி வந்தனர் என்று இவர்கள் கூறுகிறார்கள் . இவர்கள் மேற்கு தமிழகத்தில் அதிக அளவில் உள்ளனர் . கொங்கு நாடு மற்றும் மேற்கு மதுரை பகுதிகளில் தங்கள் இருப்பிடத்தை அமைத்துக்கொண்டனர் இதில் தெலுங்கு பேசும் நாயுடு ரெட்டி கம்பளத்தார் தொட்டியர் என்றும் கன்னடம் பேசும் அனுப்பர் ஒக்கில்லியர் காப்பில்லியர் குரும்பர் ஆகிய கம்பளகவுண்டர்கள் அட்டியர் என்றும் தங்கள் பட்டிக்கு பெயரிட்டு வாழ்ந்து வந்தனர் இதில் அனுப்பகவுண்டர்கள் தமிழ்நாட்டில் 60 க்கும் மேற்பட்ட அரண்மனைகளை கட்டி ஆண்டனர் அப்படி ஆண்ட அரண்மனைகளில் ஒன்று வெள்ளியங்குன்றம் அரண்மனை அந்த ஜமீன் பரம்பரை அன்றிலிருந்து இன்றுவரை மதுரை அழகர் கோவில் ஆபரண பாதுகாப்பு பணியைச் செய்து வருகிறது கம்பளத்தார்களின் தலைமை ஸ்தானமாக இருந்தவர்கள் ஸ்ரீஒன்னம்மாள் தொட்டராயர் ஆகும் இவர்களே அனுப்பகவுண்டர்களின் குல தெய்வம் கம்பளத்தார்களின் அடையாளம் உருமிமேளம் இலந்தமுள் கோட்டை மங்களபாடல் நடுகல் வழக்கம் கருப்பு தாலிகயிறு ஆகும்.

ஆங்கிலேயர் ஒருவர் இம்மக்களின் இயல்புகளை தனது ஆராய்ச்சி நூலில் தெரிவித்துள்ளார் . இவர்களின் வீரம் ,நேர்மை , தியாகம் தான் நாயக்கர் ஆட்சி அமைய அடிப்படை காரணம் என்று தெரிவித்துள்ளார் . மாந்தரிகம் , குறிசொல்லுவது போன்றவற்றில் திறமையானவர்கள் . இவர்கள் சொல்லும் வாக்கு பலிக்கும் என்று ஜோதிடத்தில் நம்பிக்கை உள்ளவர்கள் கருதுகிறார்கள் . இவர்கள் பிற காப்பு இனத்தவர்களான பலிஜா , கவரா போன்றோர்களுக்கு மதகுருவாகவும் , இருந்து வந்துள்ளனர் . இவர்கள் ஊர்களில் ஒழுக்கத்தை பராமரிக்கும் பொறுப்பிலும் அக்காலத்தில் இருந்து வந்துள்ளனர் .

இவர்கள் காப்பு இனத்தில் இருப்பதை போலவே தங்கள் குணாதிசயங்களை வைத்தும் , பழக்க வழக்கத்தை வைத்தும் பிரிவுகளை பிரித்துள்ளனர் .இவர்கள் ஒன்பது கம்பளமாக தங்கள் இனத்தை பிரித்துக்கொண்டுள்ளனர் . ஆனால் மூன்று கிளைகளுக்குள் இவர்களின் பிரிவு வந்துவிடுகிறது .

தெலுங்கு பேசும் தொட்டிய நாயக்கர்கள் :

கன்னடம் பேசும் அட்டியகவுண்டர்கள் :

ராஜகம்பளத்தார்களின் உட்பிரிவுகள் 11 வீட்டு வகைகளாக பிரிக்கப்பட்டுள்ளன. இவர்கள் பெரும்பாலும், குறிப்பிட்ட உட்பிரிவுகளுக்குள்ளேயே திருமணம் செய்து கொள்கிறார்கள்.

கொல்லவார் வீட்டு வகை===
(குண்டலவரு
ரேவலவரு
மன்னுலவரு
அலுவலவரு
செளுப்பவரு
சொளியவரு )

காடேரி பொம்மு வீட்டு வகை

தம்மிசிலி
கேங்கிசிலி

கொல்லவார் வீட்டு வகை===
(குண்டலவரு
ரேவலவரு
மன்னுலவரு
அலுவலவரு
செளுப்பவரு
சொளியவரு )










அனுப்பக்கவுண்டர்கள் கிளைப்பிரிவு 64 ஆகும் கோவோரு, பொட்டியோரு, கொண்டியோரு, கெப்பதேரு, கொண்ணையோரு, கட்டியோரு, அங்கதோரு, அவிஞ்சோரு, உனக்கையோரு, சக்கினோரு, சுருகியோரு, போழியோரு, பெள்ளேரு, பிரிஞ்சோரு, பிக்கலோரு, பூச்சியோரு, பெரினியோரு, போசியோரு, பொக்கிசோரு, பெல்லதேரு, மந்தியோரு, மன்னியோரு, முப்பிச்சோரு, துமிக்கலோரு, துண்டதோரு, எடனோரு, எம்மையோரு, துடிக்கலோரு, தொன்னையோரு, தொம்பிலியோரு, நன்னியோரு, நொனந்தோரு, சோளோரு, சந்தனோரு, சவுடியோரு, சலக்கியோரு, சன்னோரு, சானியோரு, சல்லியோரு, சங்கியோரு, சிக்கலோரு, காளிஜோரு, கடிஜோரு, கோணியோரு, அக்கலதோரு, ஆவினோரு, ஆனையோரு, உள்ளோரு. உரலோரு, துருவியோரு, துப்ணதோரு, தொட்டியோரு, தாரியோரு, எகடோரு, ஏரியோரு, பண்ணையோரு, பானோரு, பாட்ஜோரு, மாரிஜோரு, இடுக்கலோரு, ஓம்ஜோரு, ராம்ஜோரு, நக்கலதோரு, தாசனோரு என வகைப்படும் இவை அனைத்தும் கன்னடச் சொற்களே இதில் 1 முதல் 32 கிளை வரை உள்ளவர்கள் அண்ணன் தம்பி முறை 33 முதல் 64 கிளை வரை உள்ளவர்கள் அண்ணன் தம்பி ஆகும்
1 to 32 அண்ணன் தம்பி

33 to 64 அண்ணன் தம்பி
1 to 32 வரை உள்ளவர்கள் 33 to 64 வரை உள்ளவர்கள் சம்மந்தி முறை ஆகும்

திருமணத்தின் போது வயது ஒரு பொருட்டல்ல. குழந்தை திருமணம் இன்னும் நடக்கிறது. இரு குலத்தினரிடையே, திருமணப் பொருத்தம் பார்க்கும் போது, நேர் சுட்டம் என்ற ஒரு முறை பார்க்கப்படுகிறது. இதன்படி, ஒரு குலத்தவர், அவருக்கு நேர் சுட்டம் இருக்கும் குலத்தினருடன்தான் சம்பந்தம் செய்ய வேண்டும் என்ற கருத்து நிலவுகிறது. தற்போது, வேறு சுட்டத்தினருடனும் திருமணம் செய்வதும் நடக்கிறது.


"பசுப்பு கொட்டந்து' மஞ்சள் அரைக்கும் சடங்கு நடக்கும். இதில் ஊரில் உள்ள உறவினர்கள் அனைவரும் கலந்து கொள்வர் . உரிமியை "மாலாடு" என்ற இனத்தவர் இசைப்பார், தெலுங்கு திருமண பாடல்களை பெண்கள் பாடுவார்கள் , உரிமி இசைக்க பாட்டு பாட மஞ்சள் இடிக்கும் ( அரைக்கும் ) சடங்கு நடக்கும் .

திருமண நாள் முதல் நாளில் தொடங்கிய திருமணம் பல்வேறு சடங்குகளை கொண்டு இரண்டாம் நாளும் நடைபெறும் . திருமணம் இரவு நேரங்களில் தான் நடப்பது இவ்வினதவர்களின் வழக்கம் . திருமணத்தின் பொது பிற இனத்தவர்கள் அனுமதிக்க பட மாட்டார்கள் . ஊரின் மந்தையில் அவரை பூ , அரச மர இலை, வேப்ப மர இலை , புங்கை மர இலை போன்றவற்றில் குடில் அமைப்பர் . மணமகன், மணமகளுக்கு தனி தனி குடில் அமைத்து தேவராட்டம் போன்ற ஆடல்களை ஆடுவர். ஊர் பெரியவர் "சாலி பெத்து" முன்னிலையில் தான் திருமணம் நடக்கும். பிராமணர்கள் , ஆரிய சடங்கு முதலியவை இம்மக்களால் இன்றளவும் ஏற்று கொள்ளப்படவில்லை .

இரவு நேரத்தில் தெலுகு மொழியில் பாட்டு பாட, உரிமி இசைக் , பெண்கள் குலவை இட மாலை மாற்றி கொள்வர். தாலி கட்டும் வழக்கம் இம்மக்களிடம் இல்லை , இருந்தாலும் தற்போது வேற்று சமுதாய மக்களின் பார்வைக்காக மஞ்சள் நாணை தற்போது அணிந்து கொள்கிறார்கள் . பெரும்பாலான இடங்களில் மணமகன் தாலி கட்டுவது கிடையாது , அத்தை , நாத்தனார் போன்ற பெண்களே மணமகளுக்கு தாலி கட்டி விடுகிறார்கள். இரவு முழுவதும் தேவராட்டம் தவறாமல் நடைபெறும் , சேவயாட்டம், கும்மி போன்றவையும் இரவு முழுவதும் நடத்துவர்.

அம்மி மிதிப்பது, அருந்ததி பார்ப்பது, மணமகன் மணமகளின் காலில் மெட்டி இடுவது போன்ற எந்த சடங்கும் இவர்களிடம் இல்லை . பெண்ணுக்கு ”ஆசாரி” தான் மெட்டி இடுவார். மணமகன் காலில் மெட்டி இடும் வழக்கம் இவர்களிடம் உள்ளது. திருமணத்தின் போது "வீர வாளை" மணமகன் ஒன்றைக் கையில் வைத்திருப்பார். பெண் தலைக்கு முக்காடு போட்டு கொண்டு இருப்பார், மணமகனுக்கு மார்பில் கவசம் கட்டுவர், தலையில் கங்கணம், எருக்கம் பூ, வேப்பம் பூ போன்றவற்றை கட்டுவர். மணமகன் தலைப்பாகை கட்டி கொண்டும், கவசம் அணிந்து கொண்டும் இருப்பார். பெண் மண்ணால் ஆன குடத்தை தலையில் வைத்திருப்பார். இது இவர்களின் திருமணம் முடியும் வரை கடைப்பிடிக்கும் முறை.

இது சடங்குகளுக்கான நாள். கம்பளத்து சமுதாய மக்களின் திருமணங்களில் சடங்குகள் நிறைந்ததாக இருக்கும் .

"தளவாலு அட்டந்து"

ஊரில் உள்ள உறவினர்கள் , சொந்த பந்தம் அனைவரும் மணமக்களுக்கு ஆசி வழங்கும் சடங்கு. ஒரு தட்டில் பால் வெய்து அதனை வெற்றிலை மூலம் தொட்டு மணமக்களின் மேல் தொட்டு உறவினர்கள் ஆசி கொடுப்பார் . இந்த சடங்கு செய்யும் பொது தெலுங்கு மொழியில் தங்கள் குல பெருமைகளையும் , தங்கள் வரலாறுகளையும், தங்கள் குல வீரர்களையும் , தங்கள் குலத்துக்கு உதவி செய்த மற்ற இனத்தவரையும் புகழ்ந்து பாடுவர்.

"தேவுடு மொக்கந்து - கடவுளை வணங்குவது"

இந்த சடங்கில் தங்கள் குல தெய்வங்களையும் , முனோர்களையும் உரிமையோடு அழைப்பர் . இவர்களின் நம்பிக்கை படி தாங்கள் கடவுளின் பிள்ளைகள் என்றும் , தாங்கள் சொன்னால் பழிக்கும் என்றும் , தாங்கள் அழைத்தால் கடவுளே வருவர் என்று கூறி உரிமையோடும், அதிகாரத்தோடும் கடவுளை அழைத்து மணமக்களை வாழ்த்த சொல்வர் .

"குச்சிலு போந்து- குடிலுக்கு செல்வது"

மரங்களால் வேயப்பட்ட குடிலில் மணமகன் , மணமகளுக்கு விளையாட்டு முதலிய வற்றை செய்து உற்சாக படுவர் .
பரிசு பொருள்களை பிறருக்கு கொடுத்து மகிழ்வர் . இவர்களின் திருமணம் ஆதி மக்கள் செய்த முறையில் நடக்கும் .

இவர்கள் விஷ்ணுவையும் அவரின் அவதாரங்களையும் வழிபாடு செய்வதால் திருமண விருந்து பெரும்பாலும் சைவ உணவு வகைகளைக் கொண்டிருக்கும்.

நல்ல நேரம், கெட்ட நேரம், ஜாதகம் பார்க்கும் முறை எதனையும் இம்மக்கள் செய்வது இல்லை. இதுபோல் திருமணம் பகல், இரவு என அவர்களுக்கு ஏற்ற நேரத்தைத் தேர்வு செய்து கொள்கிறார்கள். மணமக்கள் தங்கள் இனத்தில் காதல் செய்தால் அதனை இவர்கள் ஏற்று கொள்கிறார்கள். பிற சாதிகளில் காதல் கொண்டால் அவர்களை ஏற்றுக் கொள்வதில்லை என்பதுடன் அவர்கள் இறந்து விட்டதாகக் கொண்டு இறந்தவருக்குச் செய்யும் சடங்குகளைச் செய்து அவர்களை ஒதுக்கி விட்டுவிடும் வழக்கமும் உள்ளது.


இவர்கள் குடும்பக் கட்டுப்பாடு செய்து கொள்வதில் ஆர்வம் கொள்வதில்லை. இதற்கு இவர்களின் சாதிக் கட்டுப்பாடுகள்தான் காரணமாக இருக்கிறது. இவர்கள் குழந்தைகளுக்கு குல தெய்வப் பெயரை முதல் பெயராக வைத்துக் கொள்கின்றனர். வெளிப்பழக்கத்திற்கென புதுப் பெயர்களை இரண்டாம் பெயராக வைத்துக் கொள்கின்றனர்.

குழந்தை பிறந்த மூன்றாம் மாதத்தில் ஊஞ்சல் ஆட்டம் எனும் ஒரு சடங்கு நடத்தப்படுகிறது. இதில் குழந்தைகளில் எதிர்காலம் எப்படியிருக்க வேண்டும் என்பதற்காக குலப் பெருமை, வீரக்கதை போன்றவற்றை தெலுங்கில் பாடலாகப் பாடுகிறார்கள். குழந்தைக்கு ஒரு வயதில் மொட்டை இடும் பழக்கம் பிற சாதியினரைப் போல் இவர்களிடமும் உள்ளது. குல தெய்வக் கோவிலுக்கு சென்று ஆடு, சேவல் பலியிட்டு, பொங்கல் வைத்து, குழந்தைக்கு மொட்டையிட்டு, குழந்தையின் தாய் மாமனைச் சிறப்பித்து அவருக்குக் கப்பம் பணம் செலுத்தி அதன் பிறகு தெய்வ வழிபாடு செய்யும் வழக்கம் உள்ளது.

சுடுகாடு வரையில் பெண்களை அனுமதிக்கும் வழக்கம் இவர்களிடம் உள்ளது . இதற்கு பல காரணம் சொல்கிறார்கள் அக்கால கட்டத்தில் கம்பளத்து சமுதாய மக்களால் சதி என்னும் உடன் கட்டை ஏறும் வழக்கம் இருந்து வந்ததாலும், பெண்களை மதித்து அவர்களும் சுடுகாடு வரை வரலாம் என்றும் பல்வேறு கருத்துக்கள் சொல்லப்படுகிறது. இவர்களின் உடல் எரிக்கப்படும். இறந்த மூன்றாம் நாள் உடல் புதைக்கப்பட்ட இடத்தில் நடுக்கல் நடுகின்றனர். இந்த நடுக்கலில் அவரின் பெயர், பிறந்த மற்றும் இறந்த நாள் குறித்த தகவல் அவர்கள் செய்த சாதனை போன்ற தகவல்களும் இடம் பெறுகிறது.

பிற சாதிகளில், இறந்தவர்களின் பிள்ளைகள் மொட்டை போட்டுக் கொள்ளும் வழக்கம் உள்ளது. இவர்களிடம் இவ்வழக்கம் இல்லை. அதே போல இறப்பு நிகழ்வில் பெரும்பாலும் இவர்கள் அழுவது கிடையாது. சக்கிலியர் சமுதாயத்தைச் சேர்ந்தவர்கள் இம்மக்களின் இறப்பில் வந்து ஒப்பாரி வைத்து அழுவர். தற்போது இந்த நடைமுறை மாறி வருகிறது. அதே போல இவர்களின் இறுதி ஊர்வலம் மிக ஆடம்பரமாக நடக்கும் , பறை மேளம், உருமி, உடுக்கை, பம்பை போன்ற இசைக்கருவிகள் இசைக்க, முன்னே பொய்க்கால் குதிரை, மயிலாட்டம், போன்றவை ஆடிக்கொண்டு இறப்பு நிகழ்ச்சியை கூட இம்மக்கள் விமரிசையாக நடத்துவர். இறப்புக்கு மொய் எழுதும் வழக்கம் இவர்களிடம் உள்ளது.

இவர்கள் 1850 களில் எடுக்கப்பட்ட மக்கள் தொகை அடிப்படையில் தெலுங்கு மொழி பேசுபவர்களில் அதிக மக்கள் தொகை கொண்டுள்ளனர் .குறிப்பாக மதுரை,திண்டுக்கல்,தேனி,விருதுநகர்,தூத்துக்குடி போன்ற பகுதிகளில் மக்கள் தொகையில் பெருமளவில் இருந்து வருகின்றனர் . மூன்றாவது பெரிய மக்கள் தொகை கொண்டவர்களாக காப்பு இனத்தவர்களான தொட்டியர் , கப்பிளியர், கவரை மட்டுமே இருந்துவருகின்றனர் . அதே போல சேலம், ஆத்தூர், கடலூர், நாமக்கல்,கோவை, கரூர்,திருச்சி,ஈரோடு ,திருப்பூர் போன்ற பகுதிகளில் அதிக அளவில் உள்ளனர் . இதுமட்டும் அல்லாது திருநெல்வேலி,ராமநாதபுரம் போன்ற இடங்களிலும் தமிழகம் முழுவதுமே இவர்கள் வாழுகிறார்கள்.
.இவர்களின் கிளை சாதியனரான பலிஜா ,கவரா ,காப்பு போன்றவற்றையும் சேர்த்து மக்கள் தொகை கணக்கெடுத்தால் இவர்கள் தமிழகத்தில் பெரிய மக்கள் தொகை கொண்டு இருப்பர்.

ராஜகம்பளம் சாதியினர் தங்களின் குல தெய்வங்களாக கீழ்காணும் தெய்வங்களை வழிபடுகின்றனர்.


இவ்வாறாக இவர்கள் குல தெய்வங்களை வழிபட்டாலும் ஜக்கம்மா தேவி, பொம்மக்கா போன்ற தெய்வத்தினை சாதியின் பொது தெய்வமாகக் கொண்டுள்ளனர்.ராஜகம்பளம் இனத்தில் உள்ளவர்கள் அனைவருமே வைணவ கோத்திரத்தை உடையவர்கள் . இருந்தாலும் சைவ வழிபாடு , குலதெய்வ வழிபாடுகளை செய்வர் .
அனுப்பகவுண்டர் இன பொது தெய்வம் ஒன்னம்மாள் தொட்டராயர் ஆகும் மேலும் குல தெய்வங்கள் உத்தண்டராயர் அழகர் மாலமுத்து பொம்மையசாமி பொம்மக்காள் பொன்னர்சங்கர் கருப்பராயன் கொண்டம்மாள் கொண்டப்பன் கொண்டத்துகாளி கொண்டுராம் வையம்மாள் சங்கையாசாமி நாகம்மாள் ஆகும்

இந்த சாதியினர் ஒரு குழுவாகத் தங்களுக்கென ஒரு பகுதியை உருவாக்கிக் கொண்டு அங்கு தனியாக வசித்து வந்தனர். இதனால் இவர்கள் பிற சாதியினரை தங்கள் ஊருக்குள் அனுமதிக்காமல் இருந்து வந்தனர். இச்சாதிப் பெண்களை மாத விலக்கு காலத்தில் ஊரின் ஒரு பகுதியில் தனியாகத் தனிமைப்படுத்தி வைக்கும் வழக்கமும் இச்சாதியினரிடம் இருந்தது. தற்போது இந்த நிலை மாறியுள்ளது. கல்வியில் மிகவும் பின்தங்கிய நிலையில் உள்ள இவர்கள் அக மண முறையை தீவீரமாகப் பின்பற்றுகின்றனர்.

தமிழில் வழங்கும் பல நூல்களில் குறிப்பாக குறுதெய்வ வழிபாடுகளில் கம்பளத்து மக்களின் பெருமைகள் மற்றும் அவர்களின் பழக்கவழக்கம் பொறிக்கப்பட்டுள்ளன . குறிப்பாக கொங்குநாட்டில் வழங்கப்படும் பொன்னர் சங்கர் உடுக்கை அடி பாடல்களில் கம்பளத்தார் மக்களின் பெருமைகளை அறியலாம் . அதே போல காத்தவராயன் கதையில் வரும் சின்னானும் தொட்டியர் இனத்தவர் அவர் தாழ்த்தப்பட்ட பெண்ணை காதலித்தால் அவரை கொலை செய்துவிடுகின்றனர் . அதே போல சக்கிலியர் இனத்தை சேர்ந்த மதுரை வீரன் கம்பளத்து இன பெண்ணான பொம்மியை காதலித்தால் அவரை திருமலை நாயக்கர் கொலைசெய்து விடுகிறார் .

இச்சமுதாயத்தினர் தேவராட்டம் எனும் ஒரு வகை நடனம் ஆடுகின்றனர். இவர்கள் வீட்டு விழாக்களில் இந்த நடனம் ஒரு முக்கிய நிகழ்வாக இருக்கிறது.இதுதவிர சேவயாட்டம் அல்லது சேர்வை ஆட்டம் , எக்காளக் கூத்து, கும்மியாட்டம் போன்ற கலைகளில் கைதேர்ந்தவர்களாக உள்ளனர்.

தமிழ்நாட்டில் குடியேறிய ராஜகம்பளம் இனத்தினை சேர்ந்தவர்கள் வேட்டையாடுவதை விருப்பமாக கொண்டு இருக்கும் இனத்தவர்கள் , இவர்கள் தமிழ்நாட்டிற்கு வரும் நிலையில் தங்களோடு ஒரு வகையான வேட்டை நாய்களை கொண்டு வந்தனர் . இவர்கள் அதிக அளவில் இராஜபாளையம் பகுதிக்கு அருகில் உள்ள சிப்பிப்பாறை என்னும் ஊரில் இருந்து வந்ததால் இவர்கள் வளர்க்கும் நாய் ராஜபாளையம் நாய் என்று அழைக்கபடுகின்றது . இந்த வகையான நாய்கள் வேட்டைக்கு மட்டுமே பெரும்பாலும் பயன்படுத்தபடும் . இந்த வகையான நாய்கள் தமிழ்நாட்டில் புகழ் அடைந்த ஒரு வகையான நாய் இனத்தினை சேர்ந்ததாக கருதபடுகிறது .




</doc>
<doc id="113874" url="https://ta.wikipedia.org/wiki?curid=113874" title="செல்வா (இயக்குநர்)">
செல்வா (இயக்குநர்)

செல்வா இந்தியத் திரைப்பட இயக்குன்ர். இவர் படங்களை மறுஆக்கம் செய்வதற்குப் பெயர் பெற்றவர். செல்வா பல தமிழ் திரைப்படங்கள் இயக்கியுள்ளார்.



</doc>
<doc id="113875" url="https://ta.wikipedia.org/wiki?curid=113875" title="பிரான்சிஸ்கோ டெக்லி ஏஞ்சலி">
பிரான்சிஸ்கோ டெக்லி ஏஞ்சலி

ஃபிரான்செஸ்கோ டெக்லி ஏஞ்சலி அல்லது ஏஞ்சலிஸ் (1567 - 1628) ஒரு இத்தாலிய இயேசு சபைச் சமயப்பரப்பாளர். இவர் காலனியாதிக்கத்திற்கு முந்தைய காலத்தில் எத்தியோப்பியாவில் கிறித்தவ சமயப் பரப்புரையில் ஈடுபட்டோரில் மிக முக்கியமானவர்.

1583 ஆம் ஆண்டு இவர் இயேசு சபையில் இணைந்தார். 1602 முதல் 1604 வரை மேற்கிந்தியத் தீவுகளில் மிசனரி சேவையில் ஈடுபட்ட இவர் கடைசியாக எத்தியோப்பியா பயணித்து அங்கேயே தங்கினார். அங்கே இவரை மக்கள் 'எப்போதும் ஆனந்தமாய் இருப்பவர்' என அழைத்தனர்.

அடுத்தடுத்து ஆட்சிப்பொறுப்பேற்ற இரண்டு எத்தியோப்பிய அரசர்களிடையேயும் ஏஞ்சலி செல்வாக்கு மிகுந்தவராக விளங்கினார். அரசரின் சகோதரர் மற்றும் அரசவைத் தலைமைப் பிரபு உள்ளிட்ட பலரையும் அவர் கிறித்தவ சமயத்திற்கு மாற்றினார். என்றாலும் அவரால் அபீசினியன் சபையை உரோமன் கத்தோலிக் சபையுடன் ஒருங்கிணைக்க முடியவில்லை.

விவிலியம் உள்ளிட்ட பெரும்பாலான கிறித்தவ நூல்களை ஏஞ்சலி அகசி மொழியில் மொழிபெயர்த்திருக்கிறார்.


</doc>
<doc id="113883" url="https://ta.wikipedia.org/wiki?curid=113883" title="இங்கிலாந்து மற்றும் வேல்சின் நாற்பது இரத்த சாட்சிகள்">
இங்கிலாந்து மற்றும் வேல்சின் நாற்பது இரத்த சாட்சிகள்

இங்கிலாந்து மற்றும் வேல்சின் நாற்பது இரத்த சாட்சிகள் "(Forty Martyrs of England and Wales)" என்போர் கி.பி. 1535 மற்றும் கி.பி.1679 ஆம் ஆண்டுகளுக்கு இடையில் இங்கிலாந்தில் சட்ட விறோதமாக கத்தோலிக்கராக இருந்ததற்காக அரசத்துரோகக் குற்றம் சுமத்தப்பட்ட கொல்லப்பட்ட நாற்பது கத்தோலிக்க ஆண் மற்றும் பெண்கள் ஆவர்.

இவர்கள் கத்தோலிக்க திருச்சபையால் மறைசாட்சிகளாக கருதப்படுகின்றனர். 25 அக்டோபர் 1970 அன்று திருத்தந்தை ஆறாம் பவுல் இவர்களுக்கு புனிதர் பட்டமளித்தார். இவர்களின் விழா நாள் 25 அக்டோபர் ஆகும்.


</doc>
<doc id="113887" url="https://ta.wikipedia.org/wiki?curid=113887" title="மால்டா முற்றுகை (இரண்டாம் உலகப் போர்)">
மால்டா முற்றுகை (இரண்டாம் உலகப் போர்)

இரண்டாம் உலகப் போரில் மால்டா முற்றுகை ("Siege of Malta") என்பது நடுநிலக்கடலில் அமைந்துள்ள மால்டா தீவினை நேச நாட்டுப் படைகளிடமிருந்து கைப்பற்ற அச்சுப் படைகள் மேற்கொண்ட முயற்சிகளைக் குறிக்கிறது. 1940-1942 காலகட்டத்தில் நடைபெற்ற இம்முற்றுகை நடுநிலக்கடல், மத்திய கிழக்கு மற்றும் ஆப்பிரிக்க களத்தின் ஒரு பகுதியாகும்.

மால்டா தீவு நடுநிலக்கடலின் கடல்வழிகளையும் சரக்குப் போக்குவரத்தையும் கட்டுப்படுத்தக்கூடிய இடத்தில் அமைந்திருந்தது. அதனைக் கட்டுப்படுத்துவோர் நடுநிலக்கடல் சரக்கு போக்குவரத்திற்கு இடையூறு செய்ய இயலும். மே 1940 இல் வடக்கு ஆப்பிரிக்கப் போர்முனையில் போர் மூண்ட பின்னர் அங்கு சண்டையில் ஈடுபட்டுள்ள படைகளுக்கு நடுநிலக்கடல் வழியாகத் தளவாடங்களை வழங்குதல் அவசியமானது. இதனால் மால்டாவின் முக்கியத்துவம் மேலும் அதிகரித்தது. மால்டா நேச நாட்டுக் கட்டுப்பாட்டில் உள்ளவரை வடக்கு ஆப்பிரிக்காவில் வெற்றி கடினம் என்பதை உணர்ந்த அச்சு தளபதிகள் அதனைக் கைப்பற்ற முயன்றனர். வான்வழியாக தொடர்ந்து குண்டுவீசியும், கடல்வழிகளை அடைத்து முற்றுகையிட்டு மால்டா மக்களைப் பட்டினி போடுவதன் மூலமும் அத்தீவைக் கைப்பற்ற அச்சுப் படைகள் முயனறன.

ஜூன் 1940 இல் இத்தாலிய வான்படையும் கடற்படையும் மால்டா முற்றுகையைத் தொடங்கின. மால்டா நகரங்கள் மீது தொடர்ச்சியாக குண்டு வீசப்பட்டது. மால்டாவில் நிறுத்தப்பட்டிருந்த பிரித்தானிய வான்படை மற்றும் கடற்படைப்பிரிவுகள் இத்தாக்குதல்களை எளிதில் சமாளித்து விட்டன. ஜனவரி 1941 இல் இத்தாலியர்களால் தனித்து மால்டாவைக் கைப்பற்ற இயலாது என்பதை உணர்ந்த நாசி ஜெர்மனியின் தளபதிகள், அத்தீவைத் தாக்கை தங்கள் வான்படையான லுஃப்ட்வாஃபேவை அனுப்பினர். லுஃப்ட்வாஃவேவின் வரவு மால்டா முற்றுகையைத் தீவிரப்படுத்தியது. வான் ஆதிக்கம் பெற்றிருந்த லுஃப்ட்வாஃபே குண்டுவீசி வானூர்திகள் மால்டா இலக்குகள் மீதும் அப்பகுதியில் காவலுக்கிருந்த பிரித்தானியக் கடற்படைக் கப்பல்கள் மீதும் தொடர்ந்து குண்டுவீசித் தாக்கின. மே 1941 வரை நடந்த முதல் கட்ட மோதல்களில், அச்சு வான்படைகள் பெரு வெற்றி பெற்றன. நடுநிலக்கடல் பகுதியில் நேச நாட்டு சரக்குக் கப்பல் போக்குவரத்து அடியோடு நின்று போனது. மால்டாவின் பொதுமக்கள் நகரங்களை விட்டு வெளியேறி ஊர்ப்புறங்களுக்கு அகதிகளாக இடம்பெயர்ந்தனர். ஜனவரி-மே காலகட்டத்தில் 2500 டன் எடையுள்ள உயர்ரக வெடிபொருட்களை லுஃப்ட்வாஃபே வானூர்திகள் மால்டாவின் நகரங்கள் மீது வீசியிருந்தன. 

ஏப்ரல் 1941 இல் பால்கன் போர்த்தொடர் ஆரம்பமானதால், ஜெர்மானியர்களின் கவனம் சிதறியது. அதில் பங்கேற்பதற்காகப் மால்டாவிலிருந்து பல லுஃப்ட்வாஃபே வான்படைப்பிரிவுகள் பால்கன் குடாப் பகுதிக்கு திருப்பி விடப்பட்டன. இதனால் மால்டா மீதான ஜெர்மானிய வான்தாக்குதல்களின் தீவிரம் வெகுவாகக் குறைந்து விட்டது. இதனை பயன்படுத்திக் கொண்டு ஏப்ரல்-அக்டோபர் 1941 காலகட்டத்தில் பிரித்தானியர்கள் புதிய துணைப்படைகளையும் தளவாடங்களையும் மால்டாவுக்கு அனுப்பினர். மால்டாவின் பாதுகாவல் நிலைகளும், படைகளும் பலப்படுத்தப்பட்டன. மால்டாவைத் தளமாகக் கொண்டு நேச நாட்டு வான் மற்றும் கடற்படைகள் அச்சு சரக்குக் கப்பல்கள் மீது எதிர்த்தாக்குதல் தொடுக்கத் தொடங்கின. ஜூன் - நவம்பர் 1941 இல் மால்டா முற்றுகையின் போக்கு நேச நாடுகளுக்கு சார்பாகத் திரும்பியது. நேச நாட்டுத் தாக்குதல்களால் அச்சு நாடுகளின் வடக்கு ஆப்பிரிக்கப் போர்முனை தளவாட வழங்கல் பெருமளவு பாதிக்கப்பட்டது. இதனால் டிசம்பர் 1941 இல் மீண்டும் லுஃப்ட்வாஃபே மால்டா தீவினை அடக்க அனுப்பப்பட்டது.

டிசம்பர் 1941இல் அச்சு நாடுகளின் தெற்கு முனை தலைமைத் தளபதியாக ஜெர்மானிய ஃபீல்டு மார்சல் ஆல்பெர்ட் கெஸ்செல்ரிங் நியமிக்கப்பட்டார். கிழக்குப் போர்முனையிலிருந்து பல லுஃப்ட்வாஃபே படைப்பிரிவுகள் மால்டாவுக்குத் திருப்பிவிடப்பட்டன. ஏழு மாதங்களாக நின்று போயிருந்த ஜெர்மானியத் தாக்குதல் மீண்டும் ஆரம்பமானது. மால்டா வான்வெளியில் பிரித்தானிய வான்படைக்கும் லுஃப்ட்வாஃபேக்குமிடையே வான் ஆதிக்கமடைய கடும் சண்டை நிகழ்ந்தது. ஏப்ரல் 1942 இல் லுஃப்ட்வாஃபேவின் கை ஓங்கி மீண்டும் அதற்கு வான் ஆதிக்க நிலை கிட்டியது. ஜூலை அல்லது ஆகஸ்ட் 1942 இல் மால்டா மீது படையெடுக்க அச்சு நாட்டுத் தளபதிகள் திட்டம் வகுத்தன. ஆனால் மே-ஜூன் மாதங்களில் பல புதிய நேச நாட்டு ஸ்பிட்ஃபையர் ரக சண்டை வானூர்தி படைப்பிரிவுகள் மால்டாவுக்கு அனுப்பப்பட்டன. இவற்றின் வருகையால் மீண்டும் சண்டையின் போக்கு மாறியது. ஜூலை மாதத்தில் பிரித்தானிய வான்படை வான் ஆதிக்க நிலையை அடைந்தது. அடுத்த சில மாதங்களில் மால்டாவுக்கு கடல்வழியாக புதிய படைப்பிரிவுகளையும், தளவாடங்களையும் தாங்கிய பல கப்பல் கூட்டங்கள் அனுப்பப்பட்டன. இவற்றின் வரவால், மால்டாவில் நேச நாட்டுப் பாதுகாவல் படைகளின் பலம் பெருகியது. இக்காரணங்களால் அச்சு நாட்டு படையெடுப்புத் திட்டம் கைவிடப்பட்டது. 

நேச நாட்டு வான்படை மற்றும் கடற்படைபலம் பெருமளவு அதிகரித்த பின்னர் நடுநிலக் கடலில் கடல் ஆளுமை அடைய அவை ஒரு பெரும் தாக்குதலைத் தொடங்கின. அக்டோபர்-நவம்பர் 1942 இல் நடைபெற்ற இத்தாக்குதலால் கெஸ்செல்ரிங்கின் படைகள் நிலை குலைந்து போயின. மேலும் நவம்பர் 8ம் தேதி நிகழ்ந்த டார்ச் நடவடிக்கையால் நடுநிலக்கடல் பகுதியில் கூடுதலான அமெரிக்கப் படைகள் வந்திறங்கின. மேலும் இரண்டாம் எல் அலாமெய்ன் சண்டையில் அச்சுப் படைகளின் தோல்விக்குப் பிறகு வடக்கு ஆப்பிரிக்கப் போர்முனையில் நேச நாட்டு வெற்றி உறுதியானது. இக்காரணங்களால் அச்சுப் படைகள் மால்டா முற்றுகையைக் கைவிட்டன. அதன் பின்னர் அவ்வப்போது அச்சு குண்டுவீசிகள் மால்டாவைத் தாக்கி வந்தாலும் முற்றுகை முடிவுக்கு வந்தது. 



</doc>
<doc id="113889" url="https://ta.wikipedia.org/wiki?curid=113889" title="தஞ்சை நால்வர்">
தஞ்சை நால்வர்

தஞ்சை நால்வர் என்பவர்கள் 19ஆம் நூற்றாண்டுத் தொடக்கத்தில் வாழ்ந்த நான்கு சகோதரர்கள். நால்வரும் தஞ்சையை ஆண்ட மராட்டிய மன்னன் இரண்டாம் சரபோஜியின் அரசவையில் பணியாற்றியவர்கள். இவர்கள் இந்தியாவின் பாரம்பரிய கலைகளான பரதநாட்டியத்திற்கும், கர்நாடக இசையின் வளர்ச்சிக்கும் மிகப்பெரிய பங்களித்துள்ளனர். 



</doc>
<doc id="113894" url="https://ta.wikipedia.org/wiki?curid=113894" title="லுவாண்டா">
லுவாண்டா

லுவாண்டா(en: Luanda), அங்கோலாவின் தலைநகரமும் மிகப்பெரிய நகரமுமாகும். அட்லாண்டிக் பெருங்கடல் கரையிலுள்ள இந்நகரம் அங்கோலாவின் பிரதான துறைமுக நகரமும் நிர்வாக நகரமுமாகும். 2008 இல் இதன் மக்கட்தொகை 5 மில்லியனிற்கு அதிகம் என மதிப்பிடப்பட்டிருந்தது. இது லுவாண்டா மாகாணத்தின் தலைநகரமுமாகும்.


</doc>
<doc id="113899" url="https://ta.wikipedia.org/wiki?curid=113899" title="சுரேஷ் மேனன்">
சுரேஷ் மேனன்

சுரேஷ் மேனன் இந்தியத் திரைப்பட நடிகர் ஆவார். மேலும் ஹிந்தியில் வெளிவந்த காமெடி சர்க்கஸ் என்ற தொலைக்காட்சி நிகழ்ச்சியில் பங்கேற்றுள்ளார். தொலைக்காட்சியில் ஒளிபரப்பாகும் சில விளையாட்டு நிகழ்ச்சிகளில் நடுவராகவும் பங்கேற்று வருகிறார்.



</doc>
<doc id="113900" url="https://ta.wikipedia.org/wiki?curid=113900" title="பொகாரோ ஸ்டீல் சிட்டி">
பொகாரோ ஸ்டீல் சிட்டி

பொகாரோ ஸ்டீல் சிட்டி அல்லது பொகாரோ எஃகு நகரம் ("Bokaro Steel City", இந்தி: बोकारो स्टील सिटी) இந்திய மாநிலம் சார்க்கண்டில் உள்ள ஓர் தொழில்நகரமாகும். கிழக்கு இந்தியாவில் உள்ள ஓர் முகனையான தொழில் நகரங்களில் ஒன்றாக விளங்குகிறது. 200 ச.கிமீ பரப்பளவுள்ள நகரத்தின் மக்கள்தொகை பத்து இலட்சத்திற்கும் கூடுதலாக உள்ளது. நன்கு திட்டமிடப்பட்டு முறையாக கட்டப்பட்டுள்ள இந்த நகரத்தில் 4/6 வழிப் பாதைகளும் நல்ல கழிவுநீரகற்று முறைமையும் 24 மணி நேரமும் தவறாத மின்சாரமும் பசுமைச்சூழல் கெடாத வண்ணம் அமைக்கப்பட்டுள்ளன.

பொகாரோ ஆசியாவிலேயே மிகப்பெரும் எஃகு உருக்காலைக்கும் தரமான கல்வி நிறுவனங்களுக்கும் பெயர்பெற்றது. தவிர, சுற்றலாப் பயணிகளுக்கும் விருப்பமான இடமாக விளங்குகிறது. இங்கு பொகாரோ எஃகு ஆலை, பொகாரோ அனல்மின் நிலையம், சந்திரப்புரா அனல்மின் நிலையம், தெனுகாட் அனல்மின் நிலையம், எலெக்ட்ரோ ஸ்டீல் காஸ்டிங்ஸ் மற்றும் பல சிறிய,பெரிய தொழிற்சாலைகள் உள்ளன. பொகாரோ மாவட்டம்|பொகாரோ மாவட்டத்திற்கும் தன்பாத், பொகாரோ மற்றும் கிரித் அடங்கிய கோய்லாஞ்சல் வட்டாரத்திற்கும் தலைநகரமாக உள்ளது.



</doc>
<doc id="113903" url="https://ta.wikipedia.org/wiki?curid=113903" title="சாகுல் ஹமீது">
சாகுல் ஹமீது

சாகுல் ஹமீது ("Shahul Hameed", இறப்பு: 1998) தென்னிந்தியத் திரைப்படப் பின்னணிப் பாடகர். இவரது பாடல்கள் பெரும்பாலும் ஏ. ஆர். ரகுமான் இசைத்த தமிழ்த் திரைப்படங்களில் அமைந்துள்ளன. 1980களில் சாகுல் ஹமீது தொலைக்காட்சி நிகழ்ச்சிகளில் பாடல்களைப் பாடி வந்தார். 30க்கும் மேற்பட்ட பாடல்களை இசைத்தென்றல் மற்றும் சில நிகழ்ச்சிகளில் பாடியுள்ளார். இவர் 1989ல் ஏ. ஆர். ரகுமானுடன் இணைந்து தீன் இசை மழை என்ற இஸ்லாமிய இசைப் பாடல்களை பாடிப் புகழ் பெற்றார்.

1998ல் சென்னைக்கு அருகே நடந்த ஒரு வாகன விபத்தில் சாகுல் ஹமீது இயற்கை எய்தினார்.


</doc>
<doc id="113907" url="https://ta.wikipedia.org/wiki?curid=113907" title="வசந்த்">
வசந்த்

வசந்த் பிரபலமான தமிழ்த் திரைப்பட இயக்குநர். தமிழ்நாட்டில் உள்ள கடலூரில் பிறந்தவர். இவர் தன்னுடைய பள்ளி கல்வியை புனித வளனார் மேல்நிலைப் பள்ளி, கடலூர் இல் பயின்றார். இவருடைய முதற்படமான கேளடி கண்மணி சினிமா ரசிகர்களிடையே மிகப்பெரிய வரவேற்பைப் பெற்றது. எஸ். பி. பாலசுப்பிரமணியம் நடித்த இந்தப் படம் திரையரங்குகளில் 285 நாள் ஓடிச் சாதனை படைத்தது. தமிழ்த் திரையுலகில் வெளிவந்த சிறந்த படங்களில் ஒன்றாக கேளடி கண்மணி திரைப்படம் கருதப்படுகிறது.

வசந்த் சிறுகதை எழுதியும் பத்திரிக்கையாளராகவும் தனது வாழ்க்கையை தொடங்கினார்.. பிறகு "கே.பாலசந்திரடம் "சிந்து பைரவி, புன்னகை மன்னன் உட்பட 18 படங்களில் துணை இயக்குனராக பணியாற்றியுள்ளார். பின் தன்னந்தனியாக விமர்சன ரீதியாக பாராட்டபட்டு 285 நாட்களுக்கு மேலாக திரையரங்குகளில் வெற்றிகரமாக ஓடிய பிரபல பிண்ணனி பாடகர் எஸ்.பி. பாலசுப்பிரமணியம் நடிப்பில் வெளிவந்த கேளடி கண்மணி திரைப்படத்தை 1990 ல் இயக்கினார். இவரது அடுத்த படம் முந்தைய படத்தில் இடம்பெற்ற பாடலின் தலைப்பை தாங்கி வந்த நீ பாதி நான் பாதி திரைப்படம் மணமாகாத தாய்மார்களை பற்றி பேசியது. இந்த படத்தில் வரும் 'நிவேதா' என்ற ஒற்றை வார்த்தையில் உருவாக்கப் பட்டிருக்கும் பாடல் படமாக்கபட்டிருக்கும் விதம் பரவலாக பேசப் பட்டது. இவரது மூன்றாவது படைப்பு த்ரில்லர் வகையை சார்ந்த ஆசை 1995 ம் ஆண்டு வெளியாகி 200 நாட்கள் ஒடி வணீக ரீதியாக புது பாதையை உருவாக்கியது. மணி ரத்னம் தயாரிப்பில் வெளிவந்த இத்திரைப்படம் அஜித் குமாருக்கு வணிக ரீதியாலான மாற்றத்தை மட்டுமின்றி தமிழ் சினிமாவின் முன்னணி கதாநாயகனாகவும் வழிவகுத்தது. தமிழ்நாடு மாநில திரைப்பட விருதுகளில் ஒன்றான சிறந்த அறிமுக கதாநாயகி க்கான விருது சுவலட்சுமிக்கும், சிறந்த இயக்குனருக்கான விருது வசந்துக்கும் வழங்கப்பட்டது.
1997ல் அடுத்த திரைப்படமான நேருக்கு நேர் படத்தையும் மணி ரத்னமே தயாரித்தார். இத்திரைப்படத்தில் அப்பொழுது முன்னணியில் இருந்த விஜய்க்கு இணையான கதாநாயகனாக நடிகர் சிவகுமாரின் மூத்த மகனான சூர்யாவை அறிமுகம் செய்து சிம்ரனை கதாநாயாகிக்கினார். தொடர்ச்சியாக வசந்த் இயக்கிய பூவெல்லாம் கேட்டுப் பார் (1999) திரைப்படத்தில் பின்னாளில் சூர்யாவின் மனைவியான ஜோதிகாவை முதன்முதலில் ஜோடியாக்கினார். இந்த திரைப்படம் இசையமைப்பாளர் யுவன் சங்கர் ராஜா வுக்கும் மிகப்பெரிய இசை வெற்றியை தந்தது. அடுத்த ஆண்டு அப்பு,ரிதம் என்ற இரண்டு திரைப்படங்களை இயக்கினார். அப்பு திரைப்படத்தில் திருநங்கையாக பிரகாஷ் ராஜ் நடித்திருந்தது எல்லோராலும் பாராட்டப்பட்டது. ஒரே விபத்தில் தங்கள் துணை இழந்த இருவர் அந்த துக்கத்தில் இருந்து வெளியேறி புது உறவை ஏற்பது ரிதம் படமாகும். இந்த திரைப்படத்தில் ஐவகை நிலங்களை அடிப்படியாக கொண்ட பாடல்களுக்கு ஏ.ஆர்.ரகுமான் இசை அமைத்திருந்தார். ரிதம் படமே தன் இதயத்துக்கு நெருக்கமான படம் என்று வசந்த் தெரிவித்துள்ளார். அடுத்த திரைப்படமான ஏய் நீ ரொம்ப அழகாய் இருக்கே (2002) வில் ஐந்து பாடல்களுக்கு ஐந்து புதுமுக இசையமைப்பாளர்களை அறிமுகம் செய்து இந்திய சினிமாவில் கவன ஈர்ப்பை ஏற்படுத்தினார் . 2007ல் இயக்கிய த்ரில்லர் படமான சத்தம் போடாதே படம் விமர்சன ரீதியாக பாராட்டபட்டு அதிக வசூலை பெற்று, தமிழ் மாநில திரைப்பட விருதான சிறந்த திரைக்கதாசிரியர் விருதையும் பெற்றார். மூன்று காதலை மையமாக கொண்ட மூன்று பேர் மூன்று காதல் திரைப்படம் 2013ம் ஆண்டு வெளிவந்தது. 2015ம் ஆண்டு தொடங்கிய பெண்களுக்கு ஆதரவாக சிவரஞ்சனியும் சில பெண்களும் படத்திற்கு பிரபல கர்னாடக இசை பாடகி சுதா ரகுநாதனை இசையமைப்பாளராக அறிமுகம் செய்தார்.

வசந்த் திரைப்படங்களுக்கிடையே நிறைய விளம்பர படங்கள், குறும் படங்கள் மற்றும் ஆவண படங்களையும் இயக்கியுள்ளார். சாகித்ய அகாடமி விருது பெற்ற நாவலான சா.கந்தசாமி எழுதிய விசாரணை கமிஷனை அடிப்படையாக கொண்டு இவர் இயக்கிய "தாக்கையின் மீது நான்கு கண்கள்" எனும் குறும்படம் சிறந்த கற்பனை குறும்படத்திற்கான தேசிய விருதினை 2005ம் ஆண்டு பெற்றது இவரது கலைப் பணியில் கவனிக்கபட வேண்டியது. 40க்கும் மேற்பட்ட விளம்பர படங்களை பன்னாட்டு நிறுவன்ங்களுக்காக விஜய் டிவிக்காக மணி ரத்னத்துடன் சேர்ந்து இயக்கியுள்ளார். இதற்கிடையில் மாணவர்களுக்காக திரைப்பட தொழில்நுட்பம் குறித்து பயிற்சி பட்டறைகளையும் வசந்த் நடத்திவருகிறார்


</doc>
<doc id="113909" url="https://ta.wikipedia.org/wiki?curid=113909" title="தேவா (இசையமைப்பாளர்)">
தேவா (இசையமைப்பாளர்)

தேவா (நவம்பர் 20, 1950) இந்தியத் திரைப்பட இசையமைப்பாளரும், பாடகரும் ஆவார். இவரது பூர்வீகம் வேலூர் மாவட்டம், ஆற்காடு அருகிலுள்ள மாங்காடு கிராமமாகும். இவர் கடந்த இருபது வருடங்களாக இசைத் துறையில் பணியாற்றி வருகிறார். இவருடைய பாடல்கள் பெரும்பாலும் தமிழ்த் திரைப்படங்களில் அமைந்துள்ளது. தேவா பல கானா பாடல்களை எழுதியும், அந்தப் பாடலைத் தானே பாடியும் உள்ளார். இவருடைய கானா பாடல்கள் பெரும்பாலும் சென்னைத் தமிழில் இருக்கும்.

இவருடைய மகன் ஸ்ரீகாந்த் தேவா, சுமார் 80-க்கும் மேற்பட்ட திரைப்படங்களுக்கு இசையமைத்துள்ளார்.


</doc>
<doc id="113912" url="https://ta.wikipedia.org/wiki?curid=113912" title="சிலிகுரி">
சிலிகுரி

சிலிகுரி (, நேபாளி: सिलिगुडी) இந்திய மாநிலம் மேற்கு வங்காளத்தில் அமைந்துள்ள ஓர் நகரமாகும். முதன்மை இந்திய நிலப்பகுதியை வட கிழக்கு மாநிலங்களுடன் இணைக்கும்"சிலிகுரி தாழ்வாரம்" அல்லது "கோழிக்கழுத்து"எனப்படும் குறுகலான நிலப்பகுதியில் அமைந்துள்ள இந்த நகரம் அண்மை நாடுகளான நேபாளம், பூடான் மற்றும் வங்காள தேசம் ஆகியவற்றிற்கு வான்வழி, சாலை மற்றும் தொடர்வண்டி போக்குவரத்துக்கான சந்திப்பாகவும் விளங்குகிறது. இக்காரணங்களால் மேற்கு வங்காளத்தின் முகனையான வணிக மையமாக விளங்குகிறது.

சிலிகுரி டார்ஜிலிங் மாவட்டத்தின் மிகப்பெரும் நகரமாக உள்ளது. சிலிகுரியின் தனித்துவமாக நகரின் 47 வார்டுகளில் 15 அண்மையிலுள்ள ஜல்பைகுரி மாவட்டத்தில் அமைந்துள்ளது. இந்த நகருக்கான வானூர்தி நிலையம் பக்டோக்ரா வானூர்தி நிலையம் இந்திய வான்படையின் ஆட்சிப்பகுதியில் அமைந்துள்ளது.



</doc>
<doc id="113935" url="https://ta.wikipedia.org/wiki?curid=113935" title="பொருள்கோள்">
பொருள்கோள்

தமிழில் வாக்கியங்கள் அமையும் பாங்கைக் கூறுவது சொல்லதிகாரம். தொல்காப்பியச் சொல்லதிகாரத்தில் முதல் 7 இயல்களில் வழக்குத்தமிழில் வரும் வாக்கிய அமைதி பற்றியும், 8 & 9ஆம் இயல்களில் செய்யுள்-தமிழில் வரும் வாக்கிய அமைதி பற்றியும் இலக்கணம் என்னும் புலச் செய்திகள் தொகுத்துச் சொல்லப்பட்டுள்ளன. 

செய்யுளில் அமைந்துகிடக்கும் வாக்கிய அமைதியை அண்வயப்படுத்தி வழக்குத்தமிழ் வாக்கியமாக்கிக்கொள்ளும் பாங்குக்குப் பொருள்கோள் என்று பெயர்.

இந்தப் பொருள்கோள் வகைகளில் சிலவற்றை அணி எனவும் காட்டுவர்.

செய்யுளில் இடம்பெறும் சொற்களை அமைந்துள்ளவாறே பொருள் கொண்டால் எல்லாச் செய்யுள்களுக்கும் சரியான பொருள் கிடைக்காது. யாப்பு முதலிய காரணங்களுக்காகச் சொற்களை முன்பின்னாக மாற்றுதல் முதலிய பல நிலைகளில் சொற்களைச் சேர்த்தும் பிரித்தும் பொருள் கொண்டால் அச்செய்யுளின் பொருள் விளங்கும். இவ்வாறு செய்யுளில் காணப்படும் தொடர்களைப் பொருள் கொள்ளும் முறையை விளக்குவது பொருள்கோள் ஆகும். பொருள்கோள் எட்டு வகைப்படும். அவை,

1) ஆற்றுநீர்ப் பொருள்கோள்
2) மொழிமாற்றுப் பொருள்கோள்
3) நிரனிறைப் பொருள்கோள்
4) விற்பூட்டு பொருள்கோள் (பூட்டுவிற் பொருள்கோள்)
5) தாப்பிசைப் பொருள்கோள்
6) அளைமறிப் பாப்புப் பொருள்கோள்
7) கொண்டுகூட்டுப் பொருள்கோள் 
8) அடிமறி மாற்றுப் பொருள்கோள்

சொற்களை அங்கும் இங்கும் மாற்றுதல் முதலிய வழிகளில் பொருள் கொள்வதற்கு இடம் இன்றி, ஆற்று நீர் ஒரே தொடர்ச்சியாக ஒரு திசை நோக்கி ஓடுவதுபோல், செய்யுளில் சொற்கள் உள்ளவாறே வரிசை மாற்றாமல், தொடர்ச்சியாகப் பொருள்கொள்ளும் முறைக்கு ஆற்றுநீர்ப் பொருள்கோள் என்பது பெயர்.

சொல்லரும் சூற்பசும் பாம்பின் தோற்றம்போல்
மெல்லவே கருவிருந்து ஈன்று மேலலார்
செல்வமே போல்தலை நிறுவித் தேர்ந்தநூல்
கல்விசேர் மாந்தரின் இறைஞ்சிக் காய்த்தவே

இப்பாட்டு, சொல் என்னும் எழுவாயைத் தொடர்ந்து, அதன் பல்வேறு செயல்கள், கருவிருந்து, ஈன்று, நிறுவி, இறைஞ்சி என எச்சங்களாக இடம்பெற, காய்த்த என்னும் வினைப் பயனிலையை இறுதியில் பெற்று முற்றுப் பெற்றது. இப்பாட்டில் எச்சொல்லையும் இடம் மாற்றியோ வேறு வகையில் முன்பின்னாகக் கொண்டோ பொருள் கொள்ளாமல், சொற்கள் அமைந்துள்ள நிலையிலேயே பொருள் கொண்டுள்ளமை காணலாம். இவ்வாறு இப்பாடலில் சொற்களும், அவற்றின் பொருளும் ஆற்றுநீர் போல் தொடர்ச்சியாகச் செல்வதால் இப்பாடல் ஆற்றுநீர்ப் பொருள்கோள் என்பதற்கு எடுத்துக்காட்டு ஆயிற்று.

மற்றைய நோக்காது அடிதொறும் வான்பொருள்
அற்றற்று ஒழுகும் அஃதுயாற்றுப் புனலே



</doc>
<doc id="113949" url="https://ta.wikipedia.org/wiki?curid=113949" title="அருணாசலம் தங்கத்துரை">
அருணாசலம் தங்கத்துரை

அருணாசலம் தங்கத்துரை (சனவரி 17, 1937 - சூலை 5, 1997) இலங்கையின் தமிழ் அரசியல்வாதியும், முன்னாள் நாடாளுமன்ற உறுப்பினரும் ஆவார். இலங்கைத் தமிழரசுக் கட்சியின் சார்பில் போட்டியிட்டு 1970 முதல் 1977 வரை மூதூர் தொகுதியின் நாடாளுமன்ற உறுப்பினராகத் தெரிவு செய்யப்பட்டார். பின்னர் 1994 ஆம் ஆண்டில் தமிழர் விடுதலைக் கூட்டணி சார்பில் திருகோணமலை மாவட்டத்தில் போட்டியிட்டு வெற்றி பெற்றார். இவர் 1997, சூலை 5 ஆம் நாள் திருகோணமலையில் வைத்து இனந்தெரியாதோரால் படுகொலை செய்யப்பட்டார்.

1936 ஆம் ஆண்டில் இலங்கையின் கிழக்கு மாகாணத்தில் மூதூரில் கிளிவெட்டி என்ற ஊரில் பிறந்த அருணாசலம் தங்கத்துரை தனது கல்வியை கிளிவெட்டி அரசினர் தமிழ்க் கலவன் பாடசாலையிலும், மட்டக்களப்பு வந்தாறுமூலை மத்திய மகா வித்தியாலயத்திலும், பின்னர் யாழ்ப்பாணம் ஸ்ரான்லி கல்லூரியிலும் கற்றார். பள்ளிப் படிப்பை முடித்த பின்னர் 1979 ஆம் ஆண்டில் கொழும்பு சட்டக் கல்லூரியில் இணைந்து 1980 இல் சட்டத்தரணியானார்.

இலங்கை நீர்ப்பாசனத் திணைக்களத்தில் எழுத்தராக நியமனம் பெற்ற தங்கத்துரை சோமபுரம், இரத்தினபுரி, கொழும்பு முதலான இடங்களில் பணிபுரிந்துள்ளார். கொழும்பில் நீர்ப்பாசனத் திணைக்களத்தில் பணியாற்றிய போது, இலங்கையில் சிங்களம் மட்டும் சட்டம் கொண்டு வரப் பட்டதை அடுத்து 1970 ஆம் ஆண்டில் அரச சேவையில் இருந்து ஓய்வு பெற்றார்.

அரச சேவையில் இருந்து ஓய்வு பெற்ற பின்னர் தீவிர அரசியலில் இறங்கினார். இலங்கைத் தமிழரசுக் கட்சியில் சேர்ந்து இரட்டை அங்கத்தவர் தொகுதியாக அப்போது இருந்த மூதூர் தொகுதில் 1970 ஆம் ஆண்டில் போட்டியிட்டு வெற்றி பெற்றார். தங்கத்துரை இலங்கைத் தமிழரசுக் கட்சியின் வாலிப முன்னணி தலைவராகவும் அக்கட்சியின் மலையக தோட்டத் தொழிலாளர்களின் தொழிற்சங்கமான இலங்கை தொழிலாளர் கழகத்தின் தலைவராகவும் பதவி வகித்துள்ளார்.

1977 ஆம் ஆண்டில் மூதூர் தேர்தல் தொகுதி ஒற்றை அங்கத்தவர் தேர்தல் தொகுதியாக மாற்றப்பட்டது. சிங்கள மக்களுக்காக சேருவில என்ற புதிய தேர்தல் தொகுதி திருகோணமலை மாவட்டத்தில் உருவாக்கப்பட்டது. திருகோணமலை மாவட்டத்தில் திருகோணமலை தேர்தல் தொகுதி, தமிழ் மக்களை பெரும்பான்மையாகக் கொண்ட தேர்தல் தொகுதியாகவும் மூதூர் தேர்தல் தொகுதி முஸ்லிம் மக்களைப் பெரும்பான்மையாக கொண்ட தேர்தல் தொகுதியாகவும் சேருவில தேர்தல் தொகுதி சிங்கள மக்களை பெரும்பான்மையாக கொண்ட தேர்தல் தொகுதியாகவும் அன்றைய இலங்கை சுதந்திரக் கட்சி அரசினால் உருவாக்கப்பட்டது. இதனால் தங்கத்துரை 1977 ஆம் ஆண்டு தேர்தலில் மூதூர் தொகுதியில் வேட்பாளராக போட்டியிட முடியவில்லை.

தொடர்ந்தும் தமிழர் விடுதலைக் கூட்டணி உறுப்பினராகவும் ஆதரவாளராகவும் இவர் செயற்பட்டார். இந்நிலையில் 1978 ஆம் ஆண்டு அவரது சொந்த ஊரான கிளிவெட்டி கிராமத்தில் இடம்பெற்ற ஒரு வன்முறைச் சம்பவத்தில் இவரையும் தொடர்புபடுத்தி சந்தேகத்தின் பேரில் இவர் கைது செய்யப்பட்டு திருகோணமலை மட்டக்களப்பு சிறைச்சாலைகளில் எட்டு மாதங்கள் சிறையில் இருந்து பின்னர் விடுதலையானார்.

1981 இல் மாவட்ட அபிவிருத்திச் சபை தேர்தலில் திருகோணமலை மாவட்டத்தில் தமிழர் விடுதலைக் கூட்டணி சார்பில் போட்டியிட்டு திருகோணமலை மாவட்ட அபிவிருத்திச் சபை தலைவராக தெரிவு செய்யப்பட்டார். 1983 ஆம் ஆண்டில் இடம்பெற்ற இனக்கலவரங்களை அடுத்து தமிழர் விடுதலைக் கூட்டணியினர் மேற்கொண்ட தீர்மானத்திற்கு அமைவாக இவர் தனது திருகோணமலை மாவட்ட அபிவிருத்திச் சபை தலைவர் பதவியைத் துறந்தார்.

1994 இல் திருகோணமலை மாவட்டத்தில் தமிழர் விடுதலைக் கூட்டணி சார்பில் போட்டியிட்டு அம்மாவட்டத்தில் ஆகக் கூடுதலான விருப்பு வாக்குகளைப் பெற்று திருகோணமலை மாவட்ட நாடாளுமன்ற உறுப்பினராக தெரிவு செய்யப்பட்டார்.

1997 ஆம் ஆண்டு சூலை 5 ஆம் நாள் திருகோணமலை ஸ்ரீ சண்முகா இந்து மகளிர் கல்லூரியில் இடம்பெற்ற புதிய கட்டடத் திறப்பு விழாவில் பங்குபற்றிய போது இனந்தெரியாதோரால் படுகொலை செய்யப்பட்டார். இவருடன் கல்லூரி அதிபர், உட்பட ஐவர் உயிரிழந்தனர். தமிழீழ விடுதலைப் புலிகளே இத்தாக்குதலை நடத்தியதாக பன்னாட்டு மன்னிப்பகம் குற்றம் சாட்டியது.


</doc>
<doc id="113957" url="https://ta.wikipedia.org/wiki?curid=113957" title="கோலாப்பூர்">
கோலாப்பூர்

கோலாப்பூர் (Kolhapur, ) இந்திய மாநிலம் மகாராட்டிரத்தின் தென்மேற்கு பகுதியில் அமைந்துள்ள ஓர் நகரமாகும். 2001ஆம் ஆண்டு கணக்கெடுப்பின்படி இங்குள்ள மக்கள்தொகை 493,167.கோலாப்பூர் மாவட்டத் தலைநகராகவும் விளங்கும் கோலாப்பூரில் பெரும்பான்மையினர் பேசும் மொழி மராத்தி ஆகும். பஞ்சகங்கா ஆற்றங்கரையில் அமைந்துள்ள கோலாப்பூர் இங்குள்ள இந்துக் கடவுள் மகாலட்சுமி கோவிலுக்காக புகழ்பெற்றது. 

கோலாப்பூர் தனித்துவம் பெற்ற சமையலுக்காகவும் ஆட்டிறைச்சி பிரியாணி மற்றும் "கோலப்பூரி சப்பல்கள்" எனப்படும் காலணிகளுக்காகவும் பெயர்பெற்றது.




</doc>
<doc id="113961" url="https://ta.wikipedia.org/wiki?curid=113961" title="நாந்தேடு">
நாந்தேடு

நான்தேட் (Nanded, , பஞ்சாபி மொழி: |ਨੰਦੇਡ), இந்திய மாநிலம் மகாராட்டிரத்தில் மராத்வாடா வட்டாரத்தில் உள்ள இரண்டாவது பெரும் நகரமாகும். நாந்தேட் மாவட்டத்தின் தலைநகராகவும் உள்ளது. இது சீக்கியர்களுக்குப் புனித இடமாகக் கருதப்படுகிறது; இங்குள்ள தக்த்ஸ்ரீ ஹசூர் சாகிப் குருத்வாரா புகழ்பெற்ற சமயத்தலமாகும்.




</doc>
<doc id="114042" url="https://ta.wikipedia.org/wiki?curid=114042" title="ஜமால் அப்துல் நாசிர்">
ஜமால் அப்துல் நாசிர்

ஜமால் அப்துந் நாசிர் உசைன் () என்னும் முழுப்பெயர் கொண்ட ஜமால் அப்துந் நாசிர் ("Gamal Abdel Nasser", சனவரி 15, 1918 - செப்டெம்பர் 28, 1970) எகிப்தின் இரண்டாவது சனாதிபதியாக இருந்தார். 1956 ஆம் ஆண்டு முதல் 1970 ஆம் ஆண்டில் இறக்கும்வரை அவர் இப்பதவியை வகித்தார். எகிப்து நாட்டுப் படையில் கேணல் தரத்தில் இருந்த அப்துந் நாசிர், பின்னர் நாட்டின் முதலாவது சனாதிபதியாக இருந்த முகம்மது நஜீப்புடன் இணைந்து, 1952 ஆம் ஆண்டில் இடம்பெற்ற எகிப்தியப் புரட்சிக்குத் தலைமை தாங்கினார். இப் புரட்சி மூலம் எகிப்து, சூடான் முடியாட்சி கவிழ்க்கப்பட்டது. இதன் மூலம் எகிப்தில் நவீனமயமாக்கத்துக்கான பாதை திறந்துவிடப்பட்டது. குறுகிய காலமே நிலைத்திருந்த எகிப்து-சிரியா இணைப்பு உட்படப் பேரரேபியத் தேசியவாதம் பெருமளவு வளர்ச்சி பெற்றதுடன் எகிப்தில் சோசலிசச் சீர்திருத்தங்களும் இடம்பெற்றன. 

நாசிர் தற்கால அராபிய வரலாற்றிலும், 20 ஆம் நூற்றாண்டில் அரசியலிலும் ஒரு முக்கியமான தலைவராகக் கருதப்பட்டார். இவரது தலைமையின் கீழ் எகிப்து சூயெசுக் கால்வாயை நாட்டுடைமை ஆக்கியதுடன், அரபு உலகிலும், ஆப்பிரிக்காவிலும் ஏகாதிபத்தியத்துக்கு எதிரான நடவடிக்கைகளில் முக்கியமான பங்களிப்பையும் செய்தது. சூயெசு நெருக்கடி முடிவுக்குக் கொண்டுவரப்பட்டபோது அரபு உலகம் முழுவதிலும் நாசிர் ஒரு வீரராகக் கருதப்பட்டார். அனைத்துலக அணிசேரா இயக்கத்தைத் தொடங்குவதில் நாசிரின் பங்கு முக்கியமானது. நாசிர், அவரது தேசியவாதக் கொள்கைக்காகவும், நாசிரியம் என அழைக்கப்பட்ட இவரது வகைப் பேரரேபியவாதத்துக்காகவும் பெரிதும் அறியப்பட்டவர். இவரது இக்கொள்கைக்கு 1950 களிலும், 1960 களிலும், அரபு உலகம் முழுவதும் நல்ல வரவேற்பு இருந்தது. இசுரேலுடனான ஆறு நாள் போரில் அரேபியப் படைகள் தோல்வியடைந்தது, அரபுலகின் தலைவர் என்ற இவரது நிலைக்குப் பெரும் பாதிப்பை ஏற்படுத்தியது. 


</doc>
<doc id="114044" url="https://ta.wikipedia.org/wiki?curid=114044" title="ரோகில்லாப் போர்">
ரோகில்லாப் போர்

ரோகில்லாப் போர் ("Rohilla War") என்பது 1773-74 காலகட்டத்தில் அவத் (தற்கால உத்தரப் பிரதேசத்தில் உள்ளது) அரசின் நவாப், ரோகில்லாக்கள் மீது படையெடுத்து அவர்களது கட்டுப்பாட்டிலிருந்த ரோகில்கண்ட் பகுதியைக் கைப்பற்றியதைக் குறிக்கிறது.

ரோகில்கண்ட் ஆட்சியாளர் அபிஸ் ரகுமத் கான், மராட்டிய படையெடுப்பின் அச்சம் காரணமாக அவத் நவாப்புடன் பாதுகாப்பு உடன்படிக்கை செய்து கொண்டார். ஆனால் அத்தகைய படையெடுப்பு ஏதும் நடைபெறவில்லை. நவாப் அதற்குரிய கட்டணத்தை தருமாறு வற்புறுத்தினார். ரகுமத் கான் காலதாமதம் செய்யவே பிரித்தானியக் கிழக்கிந்தியக் கம்பனியின் உதவியுடன் நவாப் ரோகில்கண்ட் மீது படையெடுத்து அப்பகுதியை தன் நாட்டுடன் இணைத்துக் கொண்டார். 1794ல் மீண்டும் ரொகில்லாக்களுடன் போர் ஏற்பட்டதால் இது "முதலாம் ரொகில்லாப் போர்" எனவும் அழைக்கப்படுகிறது.


</doc>
<doc id="114055" url="https://ta.wikipedia.org/wiki?curid=114055" title="மருந்து பயன்படுத்தப்படும் வழி">
மருந்து பயன்படுத்தப்படும் வழி

மருந்தியலில் அல்லது நச்சியலில் மருந்து பயன்படுத்தப்படும் வழி என்பது மாத்திரை, நீர்மம், நஞ்சு போன்றவை உடலுக்குள் எடுக்கப்படும் பாதையைக் குறிக்கும். இவ்வழிகள் மருந்தின் தன்மை, பயன்பாட்டின் நோக்கம், கால அளவு போன்ற காரணிகளால் வேறுபடுகின்றது. வாய்வழி, நாளவழி, தசைவழி, தோலின் கீழ்வழி, குதவழி போன்றன அன்றாடப் பயன்பாட்டில் உள்ள மருந்து உள்ளெடுக்கப்படும் வழிகள்.

மருந்துகளைப் பயன்படுத்தும்போது அவற்றின் இலக்கு மருந்து பயன்படுத்தப்படும் அவ்விடத்திலோ அல்லது அவ்விடத்தைச் சூழவுள்ள பகுதிகளிலோ அல்லது அவற்றுடன் தொடர்புடைய பகுதிகளிலோ இருக்கமுடியும், அதேபோல ஒரு மருந்துப்பொருள் பயன்படுத்தத் துவங்கும் இடம் ஒன்றாகவும் இறுதியில் அது வினைபுரியும் இலக்கு வேறோருபகுதியாகவும் இருக்கலாம். இவற்றைக் கருத்திற்கொண்டு வழிகள் வகைப்படுத்தப்படுகின்றன.


</doc>
<doc id="114056" url="https://ta.wikipedia.org/wiki?curid=114056" title="பழையகடை">
பழையகடை

பழையகடை இந்திய மாநிலம் தமிழ் நாட்டின் கன்னியாகுமரி மாவட்டத்தில் மார்த்தாண்டத்திலிருந்து மூன்று மைல் தொலைவில் அமைந்துள்ள சிற்றூர். இது இரவிபுதூர்கடை - குளச்சல் சாலையில் கன்னியாகுமரி திருவனந்தபுரம் ரயில் பாதை குறுக்கிடும் இடத்தில் அமைந்துள்ளது. பின்புறத்தில் ஆனைப்பாறை அமைந்துள்ளது. இஸ்லாமியர்களும் கிருஸ்தவர்களும், இந்துக்களும் இங்கு வாழ்கின்றனர். இங்கு சிற்றாறு பட்டணங்கால் தண்ணீரால் நீர்வளம் அதிகமாக உள்ளது.


</doc>
<doc id="114058" url="https://ta.wikipedia.org/wiki?curid=114058" title="டிரைக்குளோசான்">
டிரைக்குளோசான்

டிரைக்குளோசான் என்னும் வேதிப்பொருள் பாக்டீரியா எதிர்ப்பு, பூஞ்சை எதிர்ப்புத் தன்மை கொண்ட ஒரு பொருள். இதில் மூன்று குளோரின் அணுக்கள் இருப்பதால் "டிரைகுளோ" (டிரை, tri =மூன்று) என்னும் முன்னொட்டு உள்ளது. இது ஒரு பாலிகுளோரோ பீனாக்ஃசி பீனால் (polychloro phenoxy phenol). மக்கள் பயன்படுத்தும் மிகப்பல நுகர்பொருட்களில் டிரைக்குளோசான் பயன்படுத்தப்பட்டாலும், பற்பசையில், பல்லின் ஈற்றில் வீக்கம் உண்டாகும் பல்லரணை அல்லது பல்லீறுக்கட்டி எனப்படும் சிஞ்சிவைட்டிசு (gingivitis) நோயைத் தடுபதற்காகச் சேர்ப்பதைத் தவிர, வேறு கூடுதலான தூய்நலம் பேணும் நல்விளைவுகள் ஏதும் இருப்பதற்கான சான்றுகள் இல்லை (அமெரிக்க உணவு, மருந்து பராமரிப்பகக் (FDA) கணிப்பின் படி இல்லை) டிரைக்குளோசான் தற்பொழுது அமெரிக்க உணவு, மருந்து பராமரிப்பகத்தின் (FDA) மீள்பார்வைக்கு உட்பட்டுள்ளது இது தசையின் சுருங்கும் தொழிற்பாட்டை எலிகளில் சீர்குலைக்கின்றது என ஆராய்வு ஒன்று தெரிவிக்கின்றது. 

இந்தக் கரிமவேதிப் பொருள் வெள்ளை நிறத்தில் தூள்வடிவில் காணப்படும் ஓரு திண்மம். இதற்கு மெலிதான பீனால் வாடை (மணம்) உண்டு. குளோரின் சேர்ந்த அரோமாட்டிக் வளைய கட்டமைப்புக் கொண்ட, ஈத்தர் (ether), பீனால் (phenol) ஆகிய இரண்டு வினைக்குழுகளும் கொண்ட, ஒரு வேதிப்பொருள். பீனால் வேதிப்பொருள்கள் பலவும் பாக்டீரியா எதிர்ப்புத் தன்மை கொண்டவை. டிரைக்குளோசான் மிகவும் சிறிதளவே நீரில் கரையும் தன்மை கொண்டது, ஆனால் எத்தனால், மெத்தனால், டையெத்தில் ஈத்தர் ஆகியவற்றிலும், சோடியம் ஐதராக்சைடு போன்ற அடர்த்தியான காரக்கரைசல்களிலும் கரையும் தன்மை கொண்டது. டிரைகுளோசானை 2,4-டைக்குளோரோபீனால் (2,4-dichlorophenol) இல் இருந்து உருவாக்கலாம்.

2,4,4-டிரைக்குளோரோ-2-மெத்தாக்சிடைபீனைல் ஈத்தர்(2,4,4-trichloro-2-methoxydiphenyl ether) ஐ அலுமினியம் குளோரைடோடு பென்சீனில் மீளாவிப்படிவு முறையில் (reflux) உருவாக்கப்படுகின்றது.

20 °C வெப்பநிலையில் சல்பூரைல் குளோரைடோடு (SOCl)சேர்த்து தொழிற்படச்செய்தால் 2- (2,4-டைகுளோரோ-பீனாக்சி)-4,5-டைக்குளோரோ-பீனால் (2-(2,4-dichloro-phenoxy)-4,5-dichloro-phenol) உருவாக்கலாம். 

டிரைக்குளோசான் என்னும் வேதிப்பொருள் 1972 முதல் பயன்பாட்டில் உள்ளது. இது சோப்புகளில் சிறிதளவும் (0.10-1.00%), வியர்வைஎதிர்ப்பிகள் (டியோடரன்ட், deodorant), பற்பசைகள், சவரக்குழைமங்கள், வாய்க்கொப்பளிப்பு நீர்மங்கள் (mouth wash), தூய்மை செய்யப்பயன்படும் தூய்ப்பொருட்கள் போன்றவற்றில் சிறிதளவு சேர்க்கப்படுகின்றது. குழந்தைகள் விளையாட்டுப் பொருட்கள் முதல் காலுறை, படுக்கைத்துனிகள், சமையல் பயன்கருவிகள் முதலான மிகப்பல பொருட்களிலும் சேர்க்கப்படுகின்றது. கைகளிலும் பொருள்களிலும் பாக்டீரியா ஒட்டுவதை டிரைக்குளோசான் தடுப்பதாகக் கருதபப்டுகின்றது. அண்மையில் மெத்திசிலின் எதிர்ப்பு இசுட்டாஃவைலோகோக்கசு ஓரியாசு (மெ.எ.இசு.ஓ)(Methicillin-resistant Staphylococcus aureus, MRSA) தங்கள் தோலில் கொண்டிருக்கும் நோயாளிகளுக்குக் குளிக்கும்பொழுது 2% டுரைக்குளோசான் சேர்ப்பதை ஒரு தேவைபப்டும் நல்வழக்கமாகப் பின்பற்றுகின்றனர். இது இந்த எதிர்ப்புத்தன்மை கொண்ட பாக்டீரியாப் பரவலை வெற்றியுடன் தடுத்ததின் விளைவாக இந்த முறை பின்பற்றப்படுகின்றது 



</doc>
<doc id="114065" url="https://ta.wikipedia.org/wiki?curid=114065" title="ராவுர்கேலா">
ராவுர்கேலா

ரூர்கேலா Rourkela (ஒரியா:ରାଉରକେଲା) () இந்திய மாநிலம் ஒரிசாவின் வடமேற்கு முனையில் கனிமவளம் மிகுந்த நிலப்பகுதியில் உள்ள ஓர் நகரமாகும். மாநிலத் தலைநகர் புவனேசுவரிலிருந்து தொலைவில் சுந்தர்கர் மாவட்டத்தில் அமைந்துள்ளது. இந்த நகரைச் சுற்றியும் மலைகளும் ஆறுகளும் உள்ளன. இந்திய எஃகு நிறுவனத்தின் மிகப்பெரும் எஃகு ஆலைகளில் ஒன்று இங்கு நிறுவப்பட்டுள்ளது. இதனை ஒட்டியே ரூர்கேலாவின் பொருளாதாரம் அமைந்துள்ளது. இந்தியாவின் தூய்மையான மற்றும் பசுமையான நகரங்களில் ஒன்றாக விளங்குகிறது. இங்கு தேசிய தொழில்நுட்பக் கழகம் ஒன்றும் நிறுவப்பட்டுள்ளது. 

"ரூர்கேலா" என்பதில் உள்ள ரூர் இடாய்ச்சு மொழியிலிருந்து பெறப்பட்டது. இங்குள்ள எஃகு உருக்காலை செருமானிய உதவியுடன் நிறுவப்பட்டதால் அங்குள்ள தொழில்வளர்ச்சி மிக்கப் பகுதியான ரூர் பெருநகரை ஒட்டி எழுந்தது. மற்றும் "கேலா" என்பது உள்ளூர் மொழியான சத்ரியில் "சிற்றூர்" எனப் பொருள்படும்.

2001 கணக்கெடுப்பின்படி, ரூர்கேலாவின் மக்கள்தொகை 224,601. ஆடவர் 54% உம் பெண்டிர் 46%உம் உள்ளனர். ரூர்கேலாவின் சராசரி படிப்பறிவு தேசிய சராசரியான 59.5%ஐ விடக் கூடுதலாக 75% ஆக உள்ளது. இது கல்வியறிவு மிக்க தொழிலாளர் மக்கள்தொகையால் ஏற்பட்டுள்ளது. ஆடவர் படிப்பறிவு 81% ஆகவும் மகளிர் படிப்பறிவு 69% ஆகவும் உள்ளது. மக்கள்தொகையில் 12% ஆறு வயதிற்கும் குறைவானவர்கள்.




</doc>
<doc id="114078" url="https://ta.wikipedia.org/wiki?curid=114078" title="மயக்க நிலை">
மயக்க நிலை

மயக்க நிலை என்பது ஒருவர் தன்னுணர்வு இல்லாமல் இருக்கும் நிலையைக் குறிப்பிடுகிறது. ஆங்கில வழி மருத்துவத்தில் (அலோபதி மருத்துவம்) அறுவை சிகிச்சை செய்ய வேண்டிய நிலையிலுள்ள நோயாளிகளுக்கு அறுவை சிகிச்சை செய்யும் போது அதற்கான வலி, வேதனை தெரியாமல் இருப்பதற்காக அவர்கள் மயக்க நிலைக்குக் கொண்டு செல்லப்படுகின்றனர். இந்த மயக்க நிலைக்குக் கொண்டு செல்வதற்கென தனிப்பயிற்சி பெற்ற மருத்துவர்கள் உள்ளனர்.


</doc>
<doc id="114079" url="https://ta.wikipedia.org/wiki?curid=114079" title="துர்காபூர், மேற்கு வங்காளம்">
துர்காபூர், மேற்கு வங்காளம்

துர்காபூர் (Durgapur, ) இந்தியாவின் மேற்கு வங்காள மாநிலத்தின் மேற்கு வர்த்தமான் மாவட்டத்தில் அமைந்த நகரம் ஆகும். 

மாநிலம் மேற்கு வங்கத்தின் தலைநகர் கொல்கத்தாவிலிருந்து 160 கிமீ தொலைவில் உள்ள ஓர் நகரமாகும். மேற்கு வங்கத்தின் இரண்டாவது முதலமைச்சராகவிருந்த முனைவர் பிதான் சந்திர ராயின் திட்டமிடலால் ஏற்படுத்தப்பட்ட தொழில் நகரமாகும். மிக அழகாக அமைக்கப்பட்டுள்ள இந்த தொழிற்பேட்டையை ஜோசப் ஆலன் ஸ்டீனும் பெஞ்சமின் போல்க்கும் வடிவமைத்துள்ளனர். இங்கு மாநிலத்தின் பெரிய தொழிற்சாலைகளில் ஒன்றான இந்திய எஃகு நிறுவனத்தின் துர்காபூர் எஃகு ஆலை உள்ளது. இங்குள்ள பிற தொழில் நிறுவனங்கள்: இந்திய எஃகு நிறுவனத்தின் கலப்பு எஃகு ஆலை, இந்திய நடுவண் அறிவியல் மற்றும் தொழில் ஆய்வு நிறுவனத்தின் சோதனைச்சாலை, பல மின்னாற்றல் உற்பத்தி நிலையங்கள் (துர்காபூர் பிராஜெக்ட்ஸ்), வேதிப்பொருள் தொழிற்சாலைகள் (துர்காபூர் சிமென்ட், ஐகோர் இன்டஸ்ட்ரீஸ்) மற்றும் பொறியியல் நிறுவனங்கள்(இஸ்பாத் போர்ஜிங்ஸ், அல்ஸ்டாம்) உள்ளன. துர்காபூர் தேசிய தொழில்நுட்பக் கழகம் பொறியியல் கல்வி வழங்கும் முன்னணி நிறுவனங்களில் ஒன்றாகும்.



</doc>
<doc id="114083" url="https://ta.wikipedia.org/wiki?curid=114083" title="பம்பாய் கலகம்">
பம்பாய் கலகம்

பம்பாய் கலகம் ("Bombay Mutiny") அல்லது வேந்திய இந்தியக் கடற்படைக் கலகம் ("Royal Indian Navy Mutiny") என்பது பிரித்தானிய இந்தியாவின் கடற்படையில் பணிபுரிந்த இந்திய மாலுமிகள் பெப்ரவரி 18-20, 1946 காலகட்டத்தில் நடத்திய முழு வேலைநிறுத்தம் மற்றும் கலகத்தைக் குறிக்கிறது. மும்பை கடற்படைத் தளத்தில் தொடங்கிய கலகம் விரைவில் பிற கடற்படைத் தளங்களுக்கும் கப்பல்களுக்கும் பரவியது. 78 கப்பல்கள் மற்றும் 20 கடற்கரைத் தளங்களைச் சேர்ந்த சுமார் 20,000 இந்திய மாலுமிகள் இக்கலகத்தில் ஈடுபட்டனர். மூன்று நாட்களில் கலகம் பிரித்தானியப் படைத்துறையால் அடக்கப்பட்டு விட்டாலும், இந்தியாவுக்கு விடுதலை வழங்க வேண்டும் என்று பிரித்தானியர்கள் முடிவு செய்ய இக்கலகம் முக்கியத் தூண்டுகோலாக இருந்தது.

இரண்டாம் உலகப் போர் முடிந்த பின்னர் சுபாஷ் சந்திர போசின் இந்திய தேசிய ராணுவத்தில் பணிபுரிந்து கைது செய்யப்பட்ட இந்திய போர்க்கைதிகள் சிலர் மீது பிரித்தானிய அரசு வழக்கு தொடுத்தது. பிரித்தானியப் பேரரசருக்கு எதிராகப் போர் புரிந்ததாக தேச துரோக மற்றும் அரச துரோகக் குற்றம் சாட்டப்பட்ட அக்கைதிகள் சார்பில் ஜவகர்லால் நேரு போன்றோர் வழங்குரைஞர்களாகச் செயல்பட்டனர். இவ்வழக்குகள் இந்தியாவெங்கும் கொந்தளிப்பை ஏற்படுத்தின. இந்திய மக்கள் அக்கைதிகளை புரட்சியாளர்களாகவும் விடுதலை வீரர்களாகவும் கருதியதால் பிரித்தானிய அரசின் மீது கடும் அதிருப்தி கொண்டனர். இந்த வெறுப்புணர்வு பிரித்தானிய இந்தியாவின் படைப்பிரிவுகளிலும் பரவியது. முன்னரே தங்களது வேலைச்சூழலில் அதிருப்தி கொண்டிருந்த இந்திய வீரர்கள் மேலும் கோபம் கொண்டனர். ஜனவரி 1946 இல் மும்பை நகரில் தானே பகுதியில் அமைந்திருந்த எச்.எம்.ஐ.எசு அக்பர் பயிற்சித் தளத்தில் வீரர்களுக்குக் கொடுக்கப்பட்டத் தரக்குறைவான உணவு மீது அவர்கள் அதிருப்தி கொண்டது, கலகத்துக்கு உடனடிக் காரணமாக அமைந்தது.

பெப்ரவரி 18ம் தேதி இந்திய மாலுமிகளின் கலகம் வெளிப்படையாக வெடித்தது. மும்பையில் நிறுத்தப்பட்டிருந்த சில கப்பல்களும் கடற்படைத் தளங்களும் கலகக்காரர்களின் கட்டுப்பாட்டில் வந்தன. கராச்சி, விசாகப்பட்டினம், கொச்சி போன்ற கடற்படைத் தளங்களுக்கும் விரைவில் கலகம் பரவியது. கலகக்காரர்கள் கலகத்தை ஒருங்கிணைக்க ஒரு நடுவண் வேலைநிறுத்தக் குழுவை அமைத்தனர். அவர்களுக்கு ஆதரவாக மும்பை நகரத்தில் ஒரு நாள் பொது வேலை நிறுத்தமும் கடைபிடிக்கப்பட்டது. பிரித்தானிய கடற்படைக் கொடி கப்பல்களிலிருந்து கடற்படைத் தளங்களிலிருந்தும் அகற்றப்பட்டு 
இந்திய தேசிய காங்கிரசு, அகில இந்திய முசுலிம் லீக், இந்தியப் பொதுவுடமைக் கட்சியின் செங்கொடி, ஆகிய மூன்று கொடிகளையும் ஒற்றுமைக்குச் சின்னமாக ஏற்றிவிட்டனர்.. பிரித்தானிய அதிகாரிகள் பல இடங்களில் தாக்கப்பட்டனர். 

பெப்ரவரி 19ம் தேதி பிரித்தானிய ஆட்சியாளர்கள் கலகத்தை அடக்குவதற்கான முயற்சிகளைத் தொடங்கினர். கலகக்காரர்கள் கட்டுப்பாட்டிலிருந்த கப்பல்களும் தளங்களும் ஒன்றன்பின் ஒன்றாக சுற்றிவளைக்கப்பட்டு தாக்கப்பட்டன. கலகத்தால் சட்ட ஒழுங்கும், சமூகக் கட்டுப்பாடும் சீர்குலைந்து போகுமெனக் கருதிய இந்திய தேசிய காங்கிரசு மற்றும் முஸ்லிம் லீக் கட்சிகள் கலகத்துக்கு வெளிப்படையாக ஆதரவளிக்க மறுத்து விட்டது. இந்திய கம்யூனிஸ்ட் கட்சி போன்ற ஒரு சில கட்சிகளே வெளிப்படையாக கலகக்காரர்களுக்கு ஆதரவளித்தன. பெப்ரவரி 20ம் தேதி கலகம் முற்றிலுமாக அடக்கப்பட்டு கலகக்காரர்கள் அனைவரும் கைது செய்யப்பட்டனர். 

பம்பாய் கலகம் தோல்வியில் முடிவடைந்தாலும் காலனிய அரசுக்கு பெரும் அதிர்ச்சியை ஏற்படுத்தியது. 1942ம் ஆண்டு நடைபெற்ற வெள்ளையனே வெளியேறு கிளர்ச்சியை இந்தியப் படைகளின் துணை கொண்டே பிரித்தானிய அரசு அடக்கியிருந்தது. இந்தியப் படைகளிடையே விடுதலை இயக்கத்துக்கு ஆதரவு பெருகி விட்டதால், இனியொரு முறை பெரும் கிளர்ச்சி ஏற்பட்டால் முன்போல செயல்படுவார்கள் என நம்ப முடியாது என்று பிரித்தானிய ஆட்சியாளர்கள் உணர்ந்தனர். இவ்வாறு இந்தியர்களுக்கு தன்னாட்சி வழங்க இக்கலகம் ஒரு தூண்டுகோலாக அமைந்தது.


</doc>
<doc id="114086" url="https://ta.wikipedia.org/wiki?curid=114086" title="இடைச்சொல் விளக்கம்">
இடைச்சொல் விளக்கம்

இடைச்சொல் பெயருக்கு இடையிலேயோ, வினைக்கு இடையிலேயோ, இரண்டு சொற்களுக்கு இடையிலேயோ வரும். 

பெயர்ச்சொல்லோடு
வினைச்சொல்லோடு

வேற்றுமை உருபுகளும் இடைச்சொற்களே.

தொல்காப்பியர் சொல்லதிகாரம் இடையியலில் 40 இடைச்சொற்களைக் குறிப்பிட்டுள்ளார். அவை இரண்டு சொற்களுக்கு இடையில் வருபவை.


</doc>
<doc id="114095" url="https://ta.wikipedia.org/wiki?curid=114095" title="கார்ல் வில்லெம் ரெய்ன்முத்">
கார்ல் வில்லெம் ரெய்ன்முத்

கார்ல் வில்லெம் ரெய்ன்முத் ("Karl Wilhelm Reinmuth", ஏப்ரல் 4, 1892 - மே 6, 1979) என்பவர் செருமனி நாட்டு வானியலாளர்ஆவார். 87 ஆண்டுகள் வாழ்ந்த இவ்வறிஞர், இவரது வாழ்நாளில் 395 சிறுகோள்களைக் கண்டறிந்துள்ளார்.

செருமனியின் அயிடல்பெர்க் என்ற நகரில் அமைந்துள்ள, "அரச இருக்கை" ("Kings seat") என்ற பெயருடைய மலையிலுள்ள, அயிடல்பெர்க் வானாய்வகத்தில் (Landessternwarte Heidelberg-Königstuhl) 1912 முதல் 1957 வரை 45 ஆண்டுகள் பணியாற்றினார். அவரது கண்டுபிடிப்புகளிலே முக்கியமான சிறுகோள்கள், 1322 கோப்பர்நிக்கெசு, அப்போலோ சிறுக்கோள் தொகுதி, 1862 அப்போலோ, 69230 எர்மிசு ஆகும்.

முதன் முதலில் 796 சரிட்டா (796 Sarita) என்ற அழைக்கப்படும் சிறுகோளை, அக்டோபர் 15, 1914 ஆண்டில் கண்டறிந்தார். அவரது இறுதியான 395வது கண்டுபிடிப்பு 69230 எர்மிசு அக்டோபர் 28, 1937 ஆம் ஆண்டில் கண்டறிந்தார்.



</doc>
<doc id="114098" url="https://ta.wikipedia.org/wiki?curid=114098" title="செட்டை கழற்றிய நாங்கள் (நூல்)">
செட்டை கழற்றிய நாங்கள் (நூல்)

செட்டை கழற்றிய நாங்கள் பாலமோகன் எனப்படும் ரவியின் 30 கவிதைகளைக் கொண்ட ஒரு கவிதைத் தொகுப்பு.

இத் தொகுப்புக்கான முகவுரையை அ. மார்க்ஸ் எழுதியுள்ளார். 

இதில் உள்ள கவிதைகளில் சிறுவயது நினைவுகள், கனவுகள், இளமைக்கால பசுமையோடு பின்னிப் பிணைந்திருந்த தாயக ஏக்கங்கள், புலம்பெயர் மண்ணில் அந்நாட்டு மக்களது அந்நியன் என்றதான பார்வைகளை எதிர் கொள்ள முடியாத தவிப்பு, நிறம் ஒரு குறையாக அவர்கள் பார்வைக்குள் குறுகிப் போவதிலான இயலாமையுடனான கோபம் போன்ற பல
உணர்வுகளும், நெகிழ்வுகளும், நிகழ்வுகளும், ஆற்றாமைகளும் பிரதிபலிக்கின்றன.



</doc>
<doc id="114101" url="https://ta.wikipedia.org/wiki?curid=114101" title="பொரிவிளாங்காய்">
பொரிவிளாங்காய்

பொரிவிளாங்காய் தமிழர்கள் விரும்பி உண்ணும் சிற்றுண்டிகளில் ஒன்று. இது இனிப்பும், உறைப்பும் கலந்த உருண்டை வடிவான பலகாரம். பல நாட்களுக்குப் பழுதடையாது இருக்கக் கூடியது.


 


</doc>
<doc id="114109" url="https://ta.wikipedia.org/wiki?curid=114109" title="குல்பர்கா">
குல்பர்கா

குல்பர்கா அல்லது கலபுரகி (ஆங்கிலம்: Gulbarga, Kalaburagi , ಕಲಬುರಗಿ, தமிழ்: கல்பரப்பி ) என்பது இந்தியாவின் கர்நாடக மாநிலத்தில் அமைந்துள்ள ஒரு மாநகரமாகும். கடந்த ஆண்டு கருநாடக அரசாங்கம் குல்பர்கா நகரத்தின் பெயரை அதன் கன்னட வடிவமான கலபுரகி என மாற்றம் செய்தது. கன்னட மொழியில் கலபுரகி என்றால் தமிழில் கல்பரப்பி என , அதாவது கற்களை பரப்பியது போல காணப்படும் ஒரு நகரம் என பொருள்படும்.

இது குல்பர்கா மாவட்டம் மற்றும் குல்பர்கா கோட்டத்தின் தலைநகருமாகும். இந்த நகரம் முன்னதாக நிசாமின் ஐதராபாத் இராச்சியத்தின் அங்கமாக இருந்தது. ஐதராபாத்திலிருந்து 200 கிமீ தொலைவிலும் மாநிலத் தலைநகர் பெங்களூருவிலிருந்து வடக்கே 623 கிமீ தொலைவிலும் அமைந்துள்ளது. 

ஆறாம் நூற்றாண்டில் இராஷ்டிரகூடர்கள் தற்போதைய குல்பர்கா பகுதியை கட்டுப்படுத்தி வந்தபோதும் சாளுக்கியர்கள் தங்கள் கைவசப்படுத்தி 200 ஆண்டுகளுக்கும் மேலாக ஆண்டு வந்தனர். 12ஆம் நூற்றாண்டின் இறுதியில் தேவகிரி யாதவர்களும் மற்றும் ஹளபேடுவைச் சேர்ந்த ஹொய்சளர்களும் இப்பகுதியை ஆண்டு வந்தனர். தற்போதைய குல்பர்கா மாவட்டம் மற்றும் ராய்ச்சூர் மாவட்டம் பகுதிகள் அவர்களது கட்டுப்பாட்டில் இருந்தன.வடக்குத் தக்காணம், குல்பர்கா மாவட்டம் உட்பட, தில்லி சுல்தான்களின் ஆட்சியில் இருந்தது. அவர்களது ஆட்சியை எதிர்த்து புரட்சி செய்த இசுலாமிய படை அதிகாரிகள் ஆசன் கங்கு தலைமையில் பாமினி பேரரசை நிறுவினர். 1347ஆம் ஆண்டு அசெனாபாத் என அழைக்கப்பட்ட குல்பர்காவை தங்கள் தலைநகராகக் கொண்டு ஆட்சி புரிந்தனர். 

1724ஆம் ஆண்டு முதல் 1948ஆம் ஆண்டில் இந்தியாவுடன் இணைக்கப்படும்வரை குல்பர்கா நிசாமின் ஆட்சியில் ஐதராபாத் இராச்சியத்தின் அங்கமாக இருந்தது.

குல்பர்காவின் காலநிலை மூன்று பருவங்களாக உள்ளது. வேனில் காலம் பெப்ரவரி நடுவிலிருந்து சூன் நடு வரை உள்ளது. இதனையடுத்து தென்மேற்கு பருவப் பெயர்ச்சிக் காற்று|தென்மேற்குப் பருவக் காற்றினால் சூன் இறுதி முதல் செப்டம்பர் இறுதி வரை மழைக் காலமாக உள்ளது. இதனை அடுத்து வறண்ட குளிர்காலம் சனவரி இறுதிவரை நிலவுகிறது. 
இந்த மூன்று காலங்களில் காணப்படும் வெப்பநிலை:

2001 இந்தியக் கணக்கெடுப்பின்படி குல்பர்காவின் மக்கள்தொகை 427,929 ஆகும். ஆடவர் 55% உம் மகளிர் 45%உம் ஆக உள்ளனர். குல்பர்காவின் படிப்பறிவு தேசிய வீதமான 59.5%ஐவிட சற்றே கூடுதலாக 67%ஆக உள்ளது. ஆண்கள் படிப்பறிவு 73% ஆகவும் பெண்கள் படிப்பறிவு 60% ஆகவும் உள்ளது. மக்கள்தொகையில் 13% பேர் ஆறு வயதிற்கும் குறைவான வயதுடையோராவர்.

கன்னடமும் உருதும் முதன்மையான மொழிகளாக விளங்குகின்றன. மராத்தி அதிக அளவில் பேசப்படுகிறது. இந்து மற்றும் இசுலாம் சமயத்தினர் பெரும்பான்மையினராக உள்ளனர். 



</doc>
<doc id="114120" url="https://ta.wikipedia.org/wiki?curid=114120" title="நேரியல் சேர்வு">
நேரியல் சேர்வு

கணிதத்தில் நேரியல் சேர்வு ("linear combination") என்பது ஒரு திசையன் வெளி யில் ஒரு கணத்திலுள்ள சில உறுப்புகளைக்கொண்டு கீழே கண்டபடி தொடுக்கப்பட்ட ஒரு கோவை; அ-து,
இவையெல்லாம் அளவெண்களாகவும்
இவையெல்லாம் திசையன் வெளியின் உறுப்புகளாகவும் கொண்டால்,
என்ற கணிதக்கோவை ஒரு நேரியல் சேர்வாகும்.

நேரியல் சேர்வு என்பது ஒரு கோவை தான் என்றாலும், அக்கோவையின் மதிப்பும் --அப்படி ஒரு மதிப்பு இருக்குமானால் --நேரியல் சேர்வு என்றே குறிப்பிடப்படுவதுண்டு. 

என்ற திசையன்களின் எல்லா நேரியல் சேர்வுகளும் ஓர் உள்வெளி யாகின்றன என்ற கூற்று அவைகளின் கோவைத்தன்மை பற்றியது. 


நேரியல் சேர்வு என்ற கருத்து நேரியல் இயற்கணிதத்தின் ஆணிவேராகும். அதனால் நேரியல் இயற்கணிதத்தின் பயன்பாடுகளனைத்திலும் அதன் வெளிப்பாடுகள் அத்தியாவசியமாக இருந்துகொண்டே இருக்கும். மற்றும் இக்கருத்து நேரியல் இயற்கணிதம் இன்றியமையாத சாதனமாக உள்ள புள்ளியியல், இயற்பியல்,மின்பொறியியல், மற்றும் கணிதத்திலேயே அடங்கும் சார்புப்பகுவியல், நுண்புல இயற்கணிதம் முதலிய அறிவியல் பிரிவுகளனைத்திலும் தோன்றுவது மட்டுமல்லாமல் நேரியல் பண்பு அற்ற பற்பல பயன்பாடுகளிலும் நேரியல் வழிகளைக்கொண்டுதான் அவைகளைத் தோராயப்படுத்த வேண்டியிருப்பதால் நேரியல் சேர்வே எல்லாவற்றிற்கும் ஓர் அடிப்படைக் கருத்தாகிவிடுகிறது.

இக்கட்டுரையில் பேசப்படுவதெல்லாம் முடிவுறு நேரியல் சேர்வுகளே; அதாவது, சேர்வுத்தொடுப்பிற்காக எடுத்துக்கொள்ளப்படும் உறுப்புக்களின் எண்ணிக்கை ஒரு முடிவுறு எண்" n" க்குள் அடங்கும். மாறாக, முடிவுறாத வகையில் உறுப்புக்களை எடுத்துத் தொடுத்துக்கொண்டே போனால் அக்கோவையின் ஒருங்கலைப்பற்றி ஆராய வேண்டி வரும். இதற்கு பகுவியல் இன் செயல்முறைகளும் இடவியல் என்ற கருத்தும் தேவை.

1. "R" இல் 3(1,2) + 1 (0,1) ஒரு நேரியல் சேர்வு. இதுவும் (3,7) என்ற திசையனும் ஒன்றேதான். 

2. அதே "R" இல் 3(1,2) + 1(0,1) + (-1)(3,7) என்பது (1,2), (0,1), (3,7) ஆகிய மூன்று திசையன்களின் நேரியல் சேர்வாகும்.இச்சேர்வு (0,0) என்ற திசையனுக்குச்சமம் என்பதும் உண்மை.

3."R" இலோ அல்லது "C" இலோ ("a", "a", ... "a").
= "a" "e" +"a""e" + ... +"a""e"
அதாவது ஒவ்வொருதிசையனும்,"e", "e", ... "e" என்ற அடுக்களத் திசையன்களின் நேரியற்சேர்வே.

4. formula_1 இல் உள்ள ஒவ்வொரு உறுப்பும் அடுக்கள உறுப்புகளான 1, x, x, ... முதலியவைகளில் ஒரு முடிவுறு எண்ணிக்கையைக்கொண்ட உறுப்புகளின் நேரியல் சேர்வே. உதாரணமாக,
3x + 27 x - 4 என்ற பல்லுறுப்புக்கோவை x, x, 1 ஆகிய மூன்று அடுக்கள உறுப்புகளின் நேரியல் சேர்வு.

மெய்யெண்களையோ அல்லது விகிதமுறு எண்களையோ அளவெண்களாகக்கொண்ட திசையன்வெளிகளில் கீழ்க்கண்ட சிறப்புச்சேர்வுகளைப்பற்றிப் பேசமுடியும்.

1. நேரியல் சேர்விலுள்ள α முதலிய கெழுக்கள் எல்லாம் நேர்மமாகவும் அல்லது சூன்யமாகவும் இருக்குமானால், அச்சேர்வு குவைச்சேர்வு (conical linear combination) எனப்படும்.

2. எல்லாகெழுக்களும் நேர்மமாகவே இருக்குமானால், அச்சேர்வு நேர்ம நேரியல் சேர்வு (Positive Linear Combination) எனப்படும்.

3. கெழுக்களின் கூட்டுத்தொகை 1 என்றாகுமானால், அச்சேர்வு "Affine Combination" எனப்படும். 

4. ஒவ்வொரு கெழுவும் 0 ≤ α ≤ 1 என்ற கொள்கைக்குட்பட்டு, மற்றும் Σα = 1 என்ற சமன்பாடும் இருக்குமானால், அச்சேர்வு குவி நேரியல் சேர்வு (Convex Linear Combination) எனப்படும். குறிப்பிட்ட "S" என்ற ஒரு கணத்திலிருந்து எடுக்கப்பட்ட எல்லா குவி நேரியல் சேர்வுகளும் கொண்ட கணத்திற்கு "S" இன் குவியம் (Convex Hull of "S") என்று பெயர்.

நேரியல் சார்பின்மை


</doc>
<doc id="114126" url="https://ta.wikipedia.org/wiki?curid=114126" title="உரிச்சொல் விளக்கம்">
உரிச்சொல் விளக்கம்

தமிழில் உள்ள சொற்களை தமிழ் இலக்கண நூல்கள் பெயர்ச்சொல் , வினைச்சொல், இடைச்சொல், உரிச்சொல் என நான்காகப் பாகுபடுத்துகின்றன. 
உரிச்சொல் பெயர்ச்சொல்லைப் போலவோ, வினைச்சொல்லைப் போலவோ தனித்து நின்று பொருள் உணர்த்தாது.
பெயர்சொல்லுக்கோ, வினைச்சொல்லுக்கோ உரிமை பூண்டு பொருள் உணர்த்தும். 
ஆங்கிலத்தில் வரும் Adjective, Adverb ஆகியவற்றை உரிச்சொல்லோடு ஒப்பிடலாம். 
தொல்காப்பியர் வெளிப்படையாகத் தெரியும் உரிச்சொற்களை விட்டுவிட்டு வெளிப்பட வாரா உரிச்சொற்களைத் தாம் விளக்குவதாகக் கூறிக்கொண்டு உரிச்சொற்களைத் தொகுத்துள்ளார்.

அவரது தொகுப்பில் பலபொருள் குறித்த ஒருசொல் என்று 15 உரிச்சொற்கள் உள்ளன. 

ஒருபொருள் குறித்த பலசொல் தொகுப்பில் 26 சொற்கள் உள்ளன. 

ஒருபொருள் குறித்த ஒருசொல் 106 உள்ளன. 


</doc>
<doc id="114127" url="https://ta.wikipedia.org/wiki?curid=114127" title="மூலக்கூற்று வாய்பாடு">
மூலக்கூற்று வாய்பாடு

-\overset{\displaystyle H \atop |}{\underset{\underset{\underset{| \atop \displaystyle H}{C}}-H</chem>

வேதியியல் வாய்ப்பாடு "(Chemical formula)" என்பது ஒரு குறிப்பிட்ட வேதிச் சேர்மம் அல்லது மூலக்கூறில் இடம்பெற்றுள்ள அணுக்களின் வேதியியல் விகிதங்கள் பற்றிய தகவல்களை கூறுகின்ற ஒரு வழிமுறையாகும். தனிமங்களின் வேதியியல் குறியீடுகள், எண்கள், அடைப்புக் குறிகள், கூட்டல் மற்றும் கழித்தல் குறிகள், காற்புள்ளிகள், கோடுகள் போன்றவை இவ்வழிமுறையில் பயன்படுத்தப்படுகின்றன. கீழொட்டு மற்றும் மேலொட்டுகள் உள்பட குறியீடுகளை ஓர் அச்சு வரியில் அச்சிடும் முறைக்கு இது கட்டுப்படுத்தப்படுகிறது. மூலக்கூறு வாய்ப்பாடு என்றும் இதை அழைக்கிறார்கள். வேதி வாய்ப்பாடு என்பது ஒரு பெயரல்ல. இதில் சொற்களுக்கு இடமில்லை. ஒரு வேதியியல் வாய்ப்பாடு சில எளிய இரசாயன கட்டமைப்புகளைக் குறிக்கலாம் என்றாலும், இது முழுமையான இரசாயன கட்டமைப்பு வாய்ப்பாடு போன்றது அல்ல.வேதிப்பொருள்கள் மற்றும் மூலக்கூறுகளின் எளிய அமைப்பையே வேதிவாய்ப்பாடுகள் வெளிப்படுத்துகின்றன. வேதிப் பெயர்கள் மற்றும் கட்டமைப்பு வாய்ப்பாடுகள் போன்றவற்றைக் காட்டிலும் வேதி வாய்ப்பாடுகளின் எல்லைகள் அதிகமாகக் கட்டுப்படுத்தப்படுகின்றன. ஒரு சேர்மத்தின் எடையை கணிப்பதற்கும் அச்சேர்மத்தின் மூலக்கூற்று வாய்பாடே பயன்படுகிறது. 

அனுபவ வாய்ப்பாடு என்பது ஓர் எளிய வகையான குறியீட்டு முறையாகும். இம்முறையில் எழுதப்படும் வாய்ப்பாடானது சேர்மத்தில் அல்லது மூலக்கூறிலுள்ள அணுக்களின் எண்ணியல் விகிதங்களை எழுத்துக்கள் மற்றும் எண்களை மட்டும் பயன்படுத்தி எழுதப்படுகிறது. மூலக்கூற்று வாய்ப்பாட்டில் ஒரு மூலக்கூறில் உள்ள அணுக்களின் எண்ணிக்கையை மட்டும் தெரிவிக்கின்றன. கட்டமைப்பைக் குறித்து இவை எதையும் தெரிவிப்பதில்லை. உதாரணமாக குளுக்கோசின் அணுபவ வாய்ப்பாடு CH2O ஆகும். கார்பன், ஆக்சிசன் அணுக்களின் எண்ணிக்கையைப் போன்று இரு மடங்கு ஐதரசன் அணுக்கள் குளுக்கோசில் உள்ளதை இவ்வாய்ப்பாடு தெரிவிக்கின்றது. ஆனால் குளுக்கோசின் மூலக்கூற்று வாய்ப்பாடு C6H12O6 என எழுதப்படுகிறது. 12 ஐதரசன் அணுக்கள், 6 கார்பன் அணுக்கள், 6 ஆக்சிசன் அணுக்கள் சேர்ந்தது குளுக்கோசு என்ற விளக்கத்தை மூலக்கூற்று வாய்ப்பாடு கூறுகிறது. 

வேதிவாய்ப்பாட்டை அமுக்கப்பட்ட வாய்ப்பாடாக அல்லது அமுக்கப்பட்ட மூலக்கூற்று வாய்ப்பாடாக எழுதுவது சிக்கலை உண்டாக்குகிறது. இதை சில சந்தர்ப்பங்களில் அரை கட்டமைப்பு வாய்ப்பாடு என்கிறார்கள். அணுக்கள் சில குறிப்பிட்ட வழிகளைப் பின்பற்றி வேதியியல் ரீதியாக எவ்வாறு பிணைக்கப்பட்டுள்ளன என்பதை கூடுதல் தகவலாக இவ்வாய்ப்பாடு அளிக்கிறது, சகப்பிணைப்பு, அயனிப் பிணைப்பு அல்லது இந்த வகையான பல்வேறு பிணைப்புகள் குறித்த தகவல்கள் இதன் மூலம் அறியப்படுகின்றன. குறிப்பிட்டதொரு பிணைப்பை ஒற்றைப் பரிமாணத்தில் வெளிப்படுத்த இம்முறை உதவுகிறது. உதாரணமாக எத்தனாலின் அமுக்க வாய்ப்பாடு CH3-CH2-OH அல்லது CH3CH2OH ஆகும். இருப்பினும் இத்தகைய அமுக்க வாய்ப்பாடுகளும் அத்தியாவசியமாகக் கட்டுப்படுத்தப்படுகின்றன. அணுக்களுக்கு இடையிலான அணைவு பிணைப்புகளைக் குறிப்பிட, குறிப்பாக நான்கு அல்லது அதற்கு மேர்பட்ட பதிலிகளுடன் இணைகின்ற போது இத்தகைய கட்டப்பாடுகள் அவசியமாகிறது. 
ஒரு வேதியியல் வாய்ப்பாட்டை ஓர் ஒற்றை வரியில் வேதியியல் குறியீடாக வெளிப்படுத்தப்பட வேண்டும் என்பதால் அது பெரும்பாலும் கூடுதல் விவரங்களை தரவியலாத ஒன்றாக இருக்கும். ஆனால் ஒரு கட்டமைப்பு வாய்ப்பாடு என்பது உண்மையான கட்டமைப்பை விளக்கும் வாய்ப்பாடாகவும் இரசாயன சேர்மங்களில் உள்ள அணுக்களுக்கு இடையில் நிலவும் வெளி சார்ந்த உறவின் ஒரு வரைகலைப் பிரதிநிதித்துவமாகவும் இருக்கும். பியூட்டேனின் கட்டமைப்பு மற்றும் வேதியியல் வாய்ப்பாடுகள் அருகில் கொடுக்கப்பட்டுள்ளன. கட்டமைப்பிலுள்ள பெரும் சிக்கல் காரணமாக குளுக்கோசை குறிப்பிட்டுச் சொல்லும் அரை கட்டமைப்பு வாய்ப்பாடு அல்லது அமுக்க வாய்ப்பாடு ஏதுமில்லை. ஏனெனில் குளுக்கோசின் வாய்ப்பாடான C6H12O6 என்பது பிரக்டோசு மற்றும் மானோசு ஆகியன்வற்ரையும் குறிக்கிறது. சிக்கலான கட்டமைப்பு வாய்ப்பாட்டைக் குறிப்பிட்டுச் சொல்லக்கூடிய நேரியல் இணை வேதிப் பெயர்கள் உள்ளன. ஆனால் அத்தகைய பெயர்களில் தனிமங்களின் குறியீடுகள், எண்கள் மற்றும் எளிமையான அச்சுக்கலை குறியீடுகள் ஆகியவற்றைக் காட்டிலும் பல சொற்களை பயன்படுத்த வேண்டியுள்ளது. ஆனால் வேதிவாய்ப்பாடுகளில் எளிமையான ஒற்றை வரி இவற்றை வரையறுக்கின்றன.

வேதி வினைகள் மற்றும் வேதி மாற்றங்களை விளக்குகின்ற வேதிச் சமன்பாடுகளை எழுத வேதி வாய்ப்பாடுகள் பயன்படுகின்றன. இவ்வினைகளில் பயன்படுத்தும் போது முழுமையான விவரங்களுடன் கூடிய கட்டமைப்பு வாய்ப்பாட்டை பயன்படுத்த இயலாது. இங்கு அணுக்களின் எண்ணிக்கையும் மின் சுமைகளின் அளவும் மட்டுமே குறிப்பிட்டால் போதுமானதாக உள்ளது. இதன் மூலம் வேதிச்சமன்பாட்டுகளை சமப்படுத்துதல் அதனுடன் தொடர்புடைய கனக்கீடுகளை மேற்கொள்ளுதல் போன்ற செயற்பாடுகள் எளிமையாகிறது. 

சில மூலக்கூறுகளும் அணுக்களும் சில வகை மூலக்கூறுகளில் அடைக்கப்பட்டு காணப்படும். அதாவது உள்ளேயுள்ள மூலக்கூறு அல்லது அணுவானது அதனைச் சூழவுள்ள மூலக்கூறுடல் வேதியல் பிணைப்பைப் பேணாமல் வெறுமனே அடைக்கப்பட்டுள்ளது. உதாரணமாக பக்மின்ஸ்டர்ஃபுலரின் (C) மூலக்கூற்றில் அடைக்கப்பட்டுள்ள அணுவோடு (M) அம்மூலக்கூறின் வாய்ப்பாட்டை வழமையாக MC என்றே எழுதப்படும். எனினும் M உம் C உம் வேதியியல் தொடர்பைப் பேணாமை இவ்வாய்ப்பாட்டாற் காட்டப்படவில்லை. @ குறியீடைப் பயன்படுத்துவதால் இவை இரண்டும் வேதியியற் பிணைப்பைப் பேணவில்லை என்பதைக் காண்பிக்கலாம். அதாவது பக்மின்ஸ்டர்ஃபுலரினின் மூலக்கூற்று வாய்பாட்டை M@C என எழுத முடியும்.

இல் முறை என்பது மூலக்கூறு வாய்ப்பாட்டை எழுதும் ஒரு முறையாகும். இங்கே கார்பனின் குறியீடு முதலாவதாகவும் பின்னர் ஐதரசன் குறியீடும் அதன் பின்னர் ஆங்கில நெடுங்கணக்கு வரிசையில் அணுக்களின் குறியீடுகளும் எழுதப்படுகின்றன. மூலக்கூறில் கார்பன் அணு இல்லாவிட்டால் நெடுங்கணக்கு வரிசையின் படி மூலக்கூறு வாய்ப்பாடு எழுதப்படும். இம்முறையானது மூலக்கூறு வாய்ப்பாட்டில் இலகுவாக அணு எண்ணிக்கைகளைத் தேடியறிய உதவும். 

1900ஆம் ஆண்டு எட்வின். ஏ. இல் என்பாரால் இம்முறை அறிமுகப்படுத்தப்பட்டது. இதுவே மூலக்கூறு வாய்ப்பாடுகளை எழுதுவதில் அதிகமாகப் பயன்படுத்தப்படும் முறையாகும்.

பின்வரும் மூலக்கூற்று வாய்ப்பாடுகள் ஹில் முறையிலேயே எழுதப்பட்டுள்ளன:


</doc>
<doc id="114130" url="https://ta.wikipedia.org/wiki?curid=114130" title="சகாரன்பூர்">
சகாரன்பூர்

சகாரன்பூர் (Saharanpur, இந்தி: सहारनपुर, உருது: سهارنپور) வட இந்திய மாநிலம் உத்தரப் பிரதேசத்தில் உள்ள ஓரு மாநகராட்சியாகும். இது சகாரன்பூர் மாவட்டத்திற்கும் சகாரன்பூர் கோட்டத்திற்கும் நிர்வாகத் தலைநகராக விளங்குகிறது. அரியானா மற்றும் உத்தராகண்டம் மாநிலங்களின் எல்லையில் பசுமையான வேளாண் விளைநிலங்கள் அமைந்துள்ள பகுதியில் உள்ள சகாரன்பூரின் வரலாறு முகலாயர்களின் காலத்திலிருந்து துவங்குகிறது. இன்று உத்தரப் பிரதேச மாநிலத்தில் விரைவாக வளர்ந்துவரும் நகரங்களில் ஒன்றாக விளங்குகிறது. உலகளவில் மர வேலைப்பாடு கைவினைப் பொருள்களுக்கு பெயர் பெற்றது. உள்ளூரில் விளையும் , பாசுமதி அரிசி, மாம்பழங்கள் உட்பட, வேளாண் பொருட்களுக்கு சந்தை நகரமாக உள்ளது. வேளாண் பொருட்களை அடிப்படையாகக் கொண்ட தொழில்களான சர்க்கரை ஆலைகள், பருத்தி ஆலைகள், காகிதம் மற்றும் வெண்சுருட்டு தொழிற்சாலைகள் இங்கு அமைந்துள்ளன. 

சகாரன்பூர் , சண்டிகரிலிருந்து தெற்கு-தென்மேற்கு திசையில் தொலைவிலும் தில்லியிலிருந்து வடமேற்கில் தொலைவிலும் அமைந்துள்ளது. இதன் சராசரி உயரம் கடல் மட்டத்திலிருந்து ஆகும்.

2001ஆம் ஆண்டு கணக்கெடுப்பின்படி சகாரன்பூரின் மக்கள்தொகை 1,252,925 ஆகும். ஆடவர் 53% ஆகவும் மகளிர் 47%.ஆகவும் உள்ளனர். இங்குள்ள படிப்பறிவு தேசிய சராசரியான 50.5%ஐ விட கூடுதலாக 78%ஆக உள்ளது. ஆண்கள் படிப்பறிவு: 88%, பெண்கள் படிப்பறிவு:70% ஆறு அகவைக்கும் குறைவான வயதுடையோர் மொத்த மக்கள்தொகையில் 14%ஆக உள்ளனர். 



</doc>
<doc id="114131" url="https://ta.wikipedia.org/wiki?curid=114131" title="ஆக்கினேய புராணம்">
ஆக்கினேய புராணம்

ஆக்கினேய புராணம் அல்லது அக்கினி புராணம் (சமஸ்கிருதம்:अग्नि पुराण, அக்னி புராணா) என்பது பதினெண் புராணங்களில் நான்காவது புராணமாகும். இப்புராணம் பதினைந்தாயிரம் (15,000) புராணங்களை உள்ளடக்கியது. அக்னி தேவனால் சொல்லப்பட்ட புராணம் என்பதால் அக்னி புராணம் என்று அழைக்கப்படுகிறது. 

இப்புராணம் வியாசரால் தொகுக்கப்பட்டது இதில் 8000 கிரந்தங்கள் உள்ளன. இப் புராணத்தில் சிவ தீட்சை, விஷ்ணு தீட்சை, பிரபஞ்ச விளக்கம், மருந்தியல், சோதிடம் போன்றவை சொல்லப்பட்டு உள்ளன.

திருமாலின் தசாவதாரங்கள், புத்தர், பிரத்யும்னன் அநிருத்தன், பிரம்மன், பரந்தாமன், ஹயக்ரீவர், தத்தாத்ரேயர், விஷ்வக்சேனர், சண்டிகை, துர்க்கை, சரசுவதி, கங்கை, யமுனை, பிராம்மி, சங்கரி, கவுமாரி, வராகி, இந்திராணி, விநாயகர், முருகன் என பல தெய்வங்களின் திருமேனிகளை அமைக்கும் விதம் பற்றி இந்நூலில் குறிப்புள்ளது. தீர்த்த குளங்களில் நீராடுதல், தெய்வ ஆராதனை வழிமுறைகள் பற்றி குறிப்படப்பட்டுள்ளது.


</doc>
<doc id="114134" url="https://ta.wikipedia.org/wiki?curid=114134" title="காஜுவாக்கா">
காஜுவாக்கா

காஜுவாக்கா (Gajuwaka, ) இந்திய மாநிலம் ஆந்திராவின் கிழக்குக் கடற்கரையோர பெருநகரமான மகா விசாகப்பட்டினம் மாநகராட்சியின் ஓர் மண்டலமாகும். 2001ஆம் ஆண்டு கணக்கெடுப்பின்படி இங்குள்ள மக்கள்தொகை 258,944 ஆகும். இங்கு பல தொழில் நிறுவனங்கள் அமைந்துள்ளன. 

2001ஆம் ஆண்டு கணக்கெடுப்பின்படி இங்குள்ள மக்கள்தொகை 258,944 ஆகும். மக்கள்தொகையில் ஆடவர் 52% ஆகவும் மகளிர் 48% ஆகவும் உள்ளனர். காஜுவாக்காவின் படிப்பறிவு தேசிய சராசரியான 59.5%ஐ விடக் கூடுதலாக 70%ஆக உள்ளது; ஆண்களின் படிப்பறிவு:77%,பெண்களின் படிப்பறிவு:63%. ஆறு அகவைக்கும் குறைந்தோர் மொத்த மக்கள்தொகையில் 12%ஆக உள்ளனர். 


</doc>
<doc id="114138" url="https://ta.wikipedia.org/wiki?curid=114138" title="தாவண்கரே">
தாவண்கரே

தாவண்கரே அல்லது தாவணகரே (Davangere, ) இந்திய மாநிலம் கர்நாடகாவில் உள்ள ஓர் மாநகரமாகும். இது தன் பெயருடைய மாவட்டத்தின் தலைநகரமாகவும் விளங்குகிறது. மாநிலத் தலைநகர் பெங்களூருவிலிருந்து 265 கிமீ தொலைவில் தேசிய நெடுஞ்சாலை 4 இல் அமைந்துள்ளது. 1997ஆம் ஆண்டில்தான் தாவணகரே மாவட்டம் தனியாக உருவானது; முன்னதாக இது சித்திரதுர்கா மாவட்டத்தின் அங்கமாக இருந்தது. 

வரலாற்றுச் சான்று எதுவும் இல்லாத நிலையில் உள்ளூர் செவிவழிச் செய்தியாக நம்பப்படுவது: நெடுந்தொலைவு குதிரைப்பயணம் செய்த சாளுக்கியர்கள் தங்கள் களைப்பின் (தாணிவு கலேயுவா) காரணமாக இங்கு தங்கியதாகவும் தாகம் தணிக்க ஓர் ஏரி (கெரே) வெட்டியதாகவும் கூறப்படுகிறது. எனவே தாணிவ கெரே என்பதே திரிந்து தேவன் கிரி என்றும் மேலும் திரிந்து தாவணகரே என்றானதாகவும் கூறப்படுகிறது. 

துவக்கத்தில் பெட்டூரின் புறநகராக சிற்றூராக தாவணகரே இருந்தது. ஹைதர் அலி இச்சிற்றூரை தானமாக மராத்தா தலைவர் அப்போஜி ராவ் என்பவருக்குக் கொடுத்தார். பல வணிகர்களை இங்கு வரவேற்ற அப்போஜி ராவ் வாரிசுகளின்றி இறந்தபோதும் அவரது முயற்சி வெற்றியடைந்தது. திப்பு சுல்தான் தனது ஆட்சிக்காலத்தில் இந்த நகரின் வளர்ச்சிக்கு ஊன்றுகோலாக இருந்தார். திப்பு சுல்தானின் மறைவிற்குப் பிறகு ஐரோப்பிய நிறுவனம் ஒன்று பருத்தியாலை ஒன்றை நிறுவத் திட்டமிட்டது. இது தாவணகரேயில் பல பருத்தி ஆலைகள் நிறுவப்படவும் தாவண்கிரேயின் சுற்றுப்புற கருப்பு நிலங்களில் பருத்திப் பயிரிடவும் காரணமாக அமைந்தது. இவற்றில் "தாவண்கரே காட்டன் மில்ஸ்" புகழ்பெற்றது. 1870களிலேயே தாவண்கரே நகராட்சியாக விளங்கியது. இந்திய அரசிதழின்படி (1911) 1901ஆம் ஆண்டில் முடிந்த பத்தாண்டுகளில் வரவும் செலவும் சராசரியாக ரூ. 14,200 மற்றும் ரூ 12,600 ஆக இருந்தது.


</doc>
<doc id="114140" url="https://ta.wikipedia.org/wiki?curid=114140" title="மின்வழி நிதி மாற்றம்">
மின்வழி நிதி மாற்றம்

வங்கிகள் ஒரு கணக்கில் இருந்து மற்றொரு கணக்கிற்க்கு அல்லது வங்கி மற்றும் கணக்கிற்கு நிதியை மாற்றம் செய்வதை மின்வழி நிதி மாற்றம் ("Electronic Funds Transfer") எனப்படுகிறது. ஒரு வங்கியின் கணக்குளக்கிடையே அல்லது ஒரு வங்கியிலிருந்து மற்றொன்றுக்கும் இவ்வாறு பணமாற்றங்கள் செய்யப்படுகின்றன. நேரடிப் பற்று, கம்பிவழி மாற்றம், நிகழ்நேர பெருந்திரள் தீர்வு போன்ற பல வழிமுறைகளில் இந்த நிதிமாற்றம் நிகழ்கிறது.


</doc>
<doc id="114141" url="https://ta.wikipedia.org/wiki?curid=114141" title="டேலி">
டேலி

டேலி ("Tally") என்படுவது வணிக நிறுவனங்கள் தங்கள் கணக்குகளை இரட்டை பதிவு முறையில் பதிந்து நிதிநிலை அறிக்கைகளை தயாரிக்கவும் சரக்குகள் மற்றும் திட்டபட்டியல் நிர்வாகத்திக்காக பயன்படும் பயன்பாட்டு மென்பொருளாகும் . இது இந்தியாவில் பெங்களுருவில் உள்ள ஒரு நிறுவனத்தின் தயாரிப்பாகும். உலக அளவில் சிறு மற்றும் நடுத்தர நிறுவனங்களில் பயன்படுத்தப்படுகிறது.


</doc>
<doc id="114146" url="https://ta.wikipedia.org/wiki?curid=114146" title="கோணேசர் கல்வெட்டு">
கோணேசர் கல்வெட்டு

கோணேசர் கல்வெட்டு ஒரு தமிழ் வரலாற்று நூல். திருகோணமலையைச் சேர்ந்த கவிஞர் கவிராஜவரோதயரால் 16ம் நூற்றாண்டளவில் எழுதப்பட்டதாக கொள்ளப்படுகிறது.

இலங்கையின் திருகோணமலையில் உள்ள திருக்கோணேச்சர ஆலயத்துக்கு திருப்பணிகள் செய்த குளக்கோட்ட மன்னன், இந்த ஆலயம் பற்றிய தகவல்களையும், அதன் நிர்வாக முறைகள், கோயில் பக்தர்களின் கடமைகள் பற்றிய செய்திகளையும் உள்ளடக்கி 'பெரியவளமை பத்ததி' என்னும் செப்பேட்டில் பதிவு செய்து வந்ததாக வரலாறுகள் கூறுகின்றன. அந்த சாசன தகவல்களை அடிப்படையாக கொண்டு, கவிஞர் கவிராஜவரோதயரால் தொகுத்து வழங்கப்பட்டதே கோணேசர் கல்வெட்டு என அழைக்கப்படுகிறது.

திருக்கோணேச்சரத்தின் வரலாறு, அவ்வாலயத்துக்கு குளக்கோட்டன் செய்த திருப்பணிகள், திருகோணமலை பற்றிய செய்திகள், அக்காலத்து திருகோணமலைச் சமூகத்தின் பண்பாட்டு பழக்கவழக்கங்கள் ஆகிய தகவல்கள் இந்நூலில் உள்ளன. கோயில் தொழும்பு செய்வோர் பின்பற்றவேண்டிய விதிமுறைகள் ,அவர்களுக்கு வழங்கப்பட்ட மானியங்கள், கோணேசர் ஆலயத்துக்குரிய திரவிய இருப்பு என்பன பற்றி விரிவாகச் இந்நூலில் உள்ளது. திருகோணமலையின் வரலாற்றுத் தொன்மைக்கான ஆதாரங்களில் இந்நூல் முக்கிய இடம்வகிக்கிறது.



</doc>
<doc id="114157" url="https://ta.wikipedia.org/wiki?curid=114157" title="வட்டிலப்பம்">
வட்டிலப்பம்

வட்டிலப்பம் அல்லது வட்லப்பம் என்பது இலங்கை முஸ்லிம்களின் விசேட உணவாகும். இலங்கை முஸ்லிம்களின் திருமண வைபவங்களில் வலீமா திருமான விருந்துகளில் பிரதான உணவுக்குப் பின் வழங்கப்படுவதுண்டு. கோழி முட்டையால் தயாரிக்கப்படுகிறது. அசைவம் சாப்பிடக்கூடிய தமிழர்களும், சிங்களவரும் கூட இதை உண்பதுண்டு. சைவர்கள் இதை தவிர்த்துக்கொள்கின்றனர். இது மதியுணவுக்குப் பின்னரோ, அல்லது இரவு உணவுக்குப் பின்னரோ சுவைக்காக உண்ணும் ஒரு உணவு. 

பெயர் வரக்காரணம்: வட்டில் (நீருக்குள் நீர் கொண்ட மற்றொரு பாத்திரத்தை வைத்து அவிக்கும் முறை) அவித்த அப்பம். வெளிர் கபில நிறம் தொடக்கம் கருங்கபில நிறம் வரை வேறுபட்டு காணப்படும்.



தற்காலத்தில் இக்கலவையை பிட்டு அவிப்பது போல ஆவியிலும் அவிக்கிறார்கள். மின்னடுப்பிலும் தயாரிக்கிறார்கள். இந்த முறைக்கு வெண்ணெய் அல்லது மாயரின் சேர்க்கப்பட வேண்டும்.
தண்ணீர் நிரப்பிய பாத்திரத்தினுள் கலவை நிரப்பிய பாத்திரங்களை வைத்துச் சூடாக்கிச் செய்யப்படும் வட்டிலப்பத்துக்கு எந்தவிதமான எண்ணெய்யோ, வெண்ணெய்யோ சேர்க்க வேண்டிய அவசியம் இல்லை. சுவையும் வேறாக இருக்கும். 


</doc>
<doc id="114161" url="https://ta.wikipedia.org/wiki?curid=114161" title="மாலேகான்">
மாலேகான்

மாலேகான் (Malegaon, , ) இந்திய மாநிலம் மகாராட்டிராவில் நாசிக் மாவட்டத்தில் உள்ள ஓர் மாநகராட்சியாகும். மாநிலத் தலைநகர் மும்பையிலிருந்து வடகிழக்கில் 280 கிமீ தொலைவில் அமைந்துள்ளது. "கிமா" மற்றும் "மௌசம்" ஆறுகள் இணையுமிடத்தில் இந்த நகரம் அமைந்துள்ளது. மகாராட்டிரத்தின் வடமேற்குப் பகுதியில் உள்ள பெரிய நகரங்களில் மாலேகானும் ஒன்று. நாசிக் மாவட்டத்தில் நாசிக்கை அடுத்த மிகப் பெரும் நகரமாக விளங்குகிறது. இங்கு இந்துக்களும் இசுலாமியர்களும் பெரும்பான்மையாக வாழ்வதால் உருது, மராத்தி, இந்தி மற்றும் ஆங்கிலம் ஆகிய மொழிகள் கல்வி நிறுவனங்களில் கற்பிக்கப்படுகின்றன. 

மாலேகானின் அமைவிடம்: . கடல்மட்டத்திலிருந்து இதன் சராசரி உயரம் 438 மீட்டர்கள் (1437 அடிகள்).

செப்டம்பர் 8, 2006 அன்று மாலேகான் நகரில் உள்ள பள்ளிவாசலின் அருகே மூன்று குண்டுகள் வெடித்ததில் 37 நபர்கள் இறந்தனர் மற்றும் 125 பேர் தீவிரமாக காயமடைந்தனர்.
செப்டம்பர் 29, 2008, அன்று நவராத்திரி விழாவிற்கு முந்தைய நாள் குசராத் மற்றும் மகாராட்டிரத்தில் குண்டுகள் வெடித்தன. இதில் மாலேகானில் இரண்டு குண்டுகள் வெடித்து ஏழு நபர்கள் இறந்தனர். 


</doc>
<doc id="114173" url="https://ta.wikipedia.org/wiki?curid=114173" title="கெளிறு">
கெளிறு

நீரின் அடித்தளத்தில் வாழும் நன்னீர் மீன் வகைகளுக்கு எடுத்துக்காட்டாக விளங்குவது கெளிறு மீன். இதைக் கெளுத்தி மீன் என்று பேச்சு வழக்கில் அழைக்கின்றனர். இவற்றுக்குச் செதில்கள் கிடையாது. இவற்றின் தொடுமுளைகள் பூனையை நினைவுபடுத்துவது போல உள்ளதால் இவை மேனாட்டில் பூனை மீன்கள் என்று அறியப்படுகின்றன. எனவே இதை பூனை மீன் (cat fish) என்றும் அழைப்பதுண்டு.

மித தட்பவெப்ப, வெப்ப வலயங்களில் உள்ள நாடுகளின் ஆறுகளில் கெளிறு மீன்கள் அதிகம் காணப்படுகின்றன. தமது வாழ்க்கையின் பெரும்பகுதியை இந்த மீன்கள் ஆழமான நீர்நிலைகளில் அடித்தளத்தில் கழிக்கின்றன. இவை குப்புறப் படுத்துக் கிடப்பதால் இவற்றின் உடல் மேலிருந்து கீழ் ஓரளவு தட்டையாக இருக்கும். கெளிறு மீனின் உடல் மேற்புறம் கருத்தும் அடிப்புறம் வெளுத்தும் இருக்கும். இவற்றின் ஊற்று உறுப்புகளான மீசைகள் ஆழ்நீர் வாழ்வில் பெரும் பங்காற்றுகின்றன. மீசைகள் நன்கு வளர்ச்சியுற்றவை. மாறாக, இருளில் அதிக உபயோகமில்லாத கண்கள் வளர்ச்சி குன்றியவை. கெளிறுகள் மிகப் பெரும்பான்மையாக இரவில் சஞ்சரிக்கின்றன. பகல் வேளைகளில் அவை குழிகளிலும், கயங்களிலும் ஒளிந்து கொள்ளும். புழுக்கள் போல் நெளியும் இவற்றின் மீசைகள் சிறு மீன்களைக் கவர்ந்து இழுக்கும். சிறு மீன் மீசைகளைப் பிடிக்க முயலும் போது கெளிறு தனது அகன்ற வாயைச் சட்டென்று திறந்து அதைப் பற்றி விழுங்கிவிடும். பெரிய கெளிறுகள் நீர்ப்பறவைகளையும் தாக்கும்.

பெரும்பாலான நாடுகளில் இவை உணவாக உண்ணப்படுகின்றன. ஐக்கிய அமெரிக்காவில் 1987 ஆம் ஆண்டு முதல் சூன் 25 ஆம் நாள் கெளிறு மீன் தினமாகக் கொண்டாடப்படுகிறது. செதில்கள் இல்லாத காரணத்தால் யூதர்கள் மற்றும் ஷியா முஸ்லிம்கள் இவற்றை உண்பதில்லை.


</doc>
<doc id="114175" url="https://ta.wikipedia.org/wiki?curid=114175" title="கோலாகங்சார்">
கோலாகங்சார்

கோலாகங்சார் மலேசியா பேராக் மாநிலத்தின் வரலாறு படைத்த அரச நகரம். இங்கேதான் மலேசியாவின் முதல் ரப்பர் மரக் கன்று நடப்பட்டது. பிரித்தானிய தாவரவியலாளர் ஹெச்.என்.ரிட்லி முதல் ரப்பர் கன்றை நட்டு உலக ரப்பர் ஏற்றுமதியில் மலேசியாவை முதல் நிலைக்கு கொண்டு வந்தார். இந்த நகரத்தின் மக்கள் தொகை 39,331.

கோலாகங்சார் நகரம் கங்சார் நதிக் கரையோரம் உருவாக்கப் பட்டுள்ளது. இந்த நதி பேராக் பெருநதியுடன் கலக்கின்றது. 1877–1887 ஆண்டுகளில் பேராக் மாநிலத்தை ஆட்சி செய்தவர் சுல்தான் யூசுப் சரிபுடின் முசபர் ஷா. இந்தச் சுல்தான் தான் கோலாகங்சார் அரச நகரத்தை உருவாக்கினார்.

பொதுவாக, மலாய் அரசர்கள் உயரமான இடங்களில் தங்களின் நகரங்களை உருவாக்கி வந்துள்ளனர். ஆனால், சுல்தான் யூசுப் ஒரு நதிக் கரையோரம் தன் நகரத்தை உருவாக்கினார். அதற்கு ஸ்ரீ சாயோங் என பெயர் சூட்டினார்.

பேராக் மாநிலக் காடுகளில் வருடம் முழுமையும் மழை பெய்யும். தவிர பருவமழைக் காலங்களில் ஆறுகளில் வெள்ளம் பெருக்கெடுத்து ஓடும். 1926 ஆம் ஆண்டு கடும் வெள்ளம் ஏற்பட்டது. அதனால் கோலாகங்சார் நகரமே வெள்ளத்தில் மூழ்கியது.

அதில் பேராக் சுல்தானின் அரண்மனை பெரிதும் பாதிக்கப் பட்டது. அதனால் அந்த அரண்மனை சற்று உயரமான இடத்திற்கு மாற்றப் பட்டது. அதற்கு இஸ்கந்திரியா அரண்மனை என பெயர் சூட்டப்பட்டது.

பேராக் சுல்தான் அதிகாரப்பூர்வமாகத் தங்கும் இடம் கோலாகங்சார். 18ஆம் நூற்றாண்டில் இருந்து சுல்தான்கள் இந்த நகரில் தங்கி தான் ஆட்சி செய்து வந்தனர். பிரித்தானியர்கள் பேராக் மாநிலத்தை நிர்வாகம் செய்யும் போது கூட கோலாகங்சார் நகரம் தான் அவர்களின் நிர்வாகத் தளமாகவும் விளங்கியது.

பேராக் மாநிலத்தின் முதல் பிரித்தானிய ஆளுநர் ஜேம்ஸ் பர்ச் 1874 ஆம் ஆண்டு கோலாகங்சார் நகரத்தில் இருந்து நிர்வாகம் செய்து வந்தார். இவர் 1875 நவம்பர் 2ஆம் தேதி பாசீர் சாலாக் எனும் இடத்தில் மலாய்த் தீவிரவாதிகளால் கொலை செய்யப் பட்டார்.

1897ல் மலாய் சுல்தான்களின் முதல் மாநாடு இங்கு நடைபெற்றது. 1890களில் ஈப்போ, தைப்பிங் நகரங்களில் ஈய உற்பத்தி வளர்ச்சி கண்டதும் கோலாகங்சார் நகரமும் புகழ் பெறத் தொடங்கியது. அன்றில் இருந்து இன்று வரை கோலாகங்சார் அழகு வாய்ந்த ஓர் அரச நகரமாகப் புகழ் பெற்று வளர்ச்சி கண்டு வருகிறது.

கோலாகங்சார் நகரத்தில் தான் மலேசியாவில் முதன் முதலில் ரப்பர் மரக் கன்று நடப்பட்டது. பிரித்தானிய தாவரவியலாளர் ஹென்றி நிக்கலஸ் ரிட்லி என்பவர் முதல் ரப்பர் கன்றை நட்டார்.

உலக ரப்பர் உற்பத்தி ஏற்றுமதியில் மலேசியாவை முதன்மை படுத்தி முதல் நிலைக்கு கொண்டு வந்த பெருமை அவரையே சாரும். அவர் நட்ட அந்த ரப்பர் மரம் வளர்ந்து இன்று வரை கோலாகங்சார் நகரில் காட்சி அளிக்கின்றது. கோலாகங்சார் நகரத்திற்கு வருபவர்கள் அந்த மரத்தைப் பார்க்காமல் செல்வது இல்லை.

இந்த ரப்பர் மரம் மலேசியாவின் ஒரு வரலாற்றுச் சின்னமாகப் பாதுகாக்கப் பட்டு வருகிறது. பார்க்க வருபவர்கள் அதைத் தொட்டுத் தடவிப் பார்ப்பதைத் தடுக்க மரத்தைச் சுற்றிலும் வேலி அமைக்கப் பட்டுள்ளது.

மலேசியாவின் இந்த முதல் ரப்பர் மரத்திற்கு இப்போது வயது 100க்கும் மேல் ஆகிறது.

மலேசிய நாடாளுமன்றம்

பேராக் மாநிலச் சட்டமன்றம்


கோலாகங்சார் ஓர் அமைதியான நகரம். மற்ற மலேசிய நகரங்களைப் போன்று பரபரப்பு இல்லாத ஓர் அழகான நகரம். உணவுப் பொருட்களின் விலையும் குறைவு. மகிழ்ச்சியுடன் பொழுது போக்க விரும்புகிறவர்கள் இந்த நகரத்திற்கு வருகின்றனர்.



</doc>
<doc id="114182" url="https://ta.wikipedia.org/wiki?curid=114182" title="சிவகங்கை வரலாற்றுக் கும்மி">
சிவகங்கை வரலாற்றுக் கும்மி

சிவகங்கை வரலாற்றுக் கும்மி எனும் கும்மிப் பாடல் முத்துசாமி என்பவரால் இயற்றப் பெற்றது. இந்நூலில் சிவகங்கை நகர்ச் சிறப்பு, இந்நகரைத் தலைநகராகக் கொண்டு ஆண்ட சசிவர்ணத்தேவர், முத்துவடுகநாதத் தேவர் வரலாறு, சிவகங்கை மீது நவாபு படையெடுப்பு, ஆங்கிலேயர் தலையீடு, மருது சகோதரர்களுக்கும், ஆங்கிலேயர்க்கும் இடையில் நடைபெற்ற போர், கவுரி வல்லப ராசனுக்கு சிவகங்கையை ஆளும் உரிமையை ஆங்கிலேயர் அளித்தவை போன்றவை இடம் பெற்றுள்ளன. 4341 அடிகளால் இயற்றப்பட்ட இக்கும்மிப் பாடல் எளிய நடையில் அமைந்துள்ளது. இதில் முதல் 124 அடிகள் அறிமுகப் பகுதியாகவும், 125 முதல் 4322 வரையுள்ள அடிகள் கதைப் பகுதியாகவும், 4323 முதல் 4341 வரையுள்ள அடிகள் வாழ்த்துப் பகுதியாகவும் அமைந்துள்ளன.

மாமன்னர் மருது பாண்டியர்கள் திருவுருவச்சிலைகள் திறப்பு விழா மலர் (31-10-2007 மதுரை) - தஞ்சாவூர் தமிழ் பல்கலைக்கழகம் முன்னாள் துணைவேந்தர் முனைவர் இ. சுந்தரமூர்த்தி எழுதிய வரலாற்று ஆவணம் கட்டுரை பக்கம்:135.


</doc>
<doc id="114183" url="https://ta.wikipedia.org/wiki?curid=114183" title="ராமகுண்டம்">
ராமகுண்டம்

ராமகுண்டம் (Ramagundam, ) இந்திய மாநிலம் ஆந்திரப் பிரதேசத்தில் கரீம்நகர் மாவட்டத்திலுள்ள ஓர் மாநகராட்சியாகும்.கோதாவரி ஆற்றங்கரையில் மாநிலத் தலைநகர் ஐதராபாத்தின் வடகிழக்கே தொலைவில் அமைந்துள்ள ராமகுண்டம் "ஆற்றல் நகரம்" என அறியப்படுகிறது. இதன் மக்கள்தொகை 473,796 ஆகும். தெலுங்கானா பகுதியில் ஐதராபாத் மற்றும் வாரங்கல்லை அடுத்து மூன்றாவது பெரிய நகரமாக விளங்குகிறது. மக்கள்தொகையில் நாட்டில் 92வதாக உள்ளது.

ராமகுண்டம் என்பது ராம+குண்டம் என இரு சொற்களால் ஆனது:நகரின் பழைமையானப் பகுதியில் புகழ்பெற்ற இராமர் கோவில் ஒன்று உள்ளது;"குண்டம்" என்பது நீருற்று எனப் பொருள்படும். 
ராமகுண்டத்தின் அமைவிடம்: . இதன் உயரம் கடல்மட்டத்திலிருந்து சராசரியாக 179 மீட்டர்கள் (590 அடி).

ராமகுண்டம் கோதாவரி பள்ளத்தாக்கு நிலக்கரி பகுதியில் அமைந்துள்ளதால் இந்த நிலக்கரி கொண்டு இயங்கும் என்டிபிசியின் அனல்மின் நிலையம் இங்கு முதன்மையாக விளங்குகிறது. இது இந்தியாவில் உள்ள அனல்மின் நிலையங்களிலேயே மிகப் பெரியதாகும். இங்கு அமைந்துள்ள பிற நிறுவனங்கள் இந்திய உரக் கழகம், கேசோராம் சிமென்ட் ஆகியனவாகும்.கோதாவரிக்கனியில் 25 கிமீ நீளத்திற்கு 24 நிலக்கரிச் சுரங்கங்கள் இயங்குகின்றன. 

தேசிய அனல்மின் கழகத்தின் ராமகுண்டம் சூப்பர் அனல்மின் நிலையம் (RSTPS) 2600 மெகாவாட் மின்னாற்றலை 24/7 நேரமும் உற்பத்தி செய்கிறது. மேலும் 1000MW (2x500MW) உற்பத்திக்கு திட்டமிடப்பட்டுள்ளது. தவிர சூரிய ஆற்றலை மின்னாற்றலாக மாற்றி 25MWe உற்பத்தி செய்யவும் திட்டம் வடிக்கப்பட்டுள்ளது. 

2001ஆம் ஆண்டு கணக்கெடுப்பின்படி ராமகுண்டத்தின் மக்கள்தொகை 550,540 ஆகும். இதில் ஆடவர்கள் 51% ஆகவும் பெண்கள் 49% ஆகவும் உள்ளனர். ராமகுண்டத்தின் சராசரி படிப்பறிவு 64% ஆகும். இது தேசிய சராசரி 59.5% விட கூடுதலாகும். ஆண்களில் 72% பேரும் பெண்களில் 56% பேரும் படிப்பறிவு பெற்றவர்களாக உள்ளனர். ஆறு அகவைக்கும் குறைவானவர்கள் மக்கள்தொகையில் 10%ஆக இருந்தது.


</doc>
<doc id="114193" url="https://ta.wikipedia.org/wiki?curid=114193" title="டிரான் நீரிணை">
டிரான் நீரிணை

டிரான் நீரிணை என்பது, சினாய்க்கும், அரேபியக் குடாநாட்டுக்கும் இடையில் அமைந்திருக்கும் ஒரு ஒடுக்கமான கடல்வழி ஆகும். 13 கிமீ (8 மைல்) அகலம் கொண்ட இந்நீரிணை அக்காபா குடாவையும், செங்கடலையும் இணைக்கிறது. இந்நீரிணையின் நுழைவழியில் இருக்கும் டிரான் தீவின் பெயரைத் தழுவியே இந் நீரிணைக்குப் பெயரிடப்பட்டது. எகிப்து-இசுரேல் அமைதி உடன்பாட்டுக்கு அமைய, டிரோன் நீரிணையில் சுதந்திரமான கப்பல் போக்குவரத்தை எகிப்து அனுமதிக்கிறதா என்பதைக் கண்காணிப்பதற்கான பன்னாட்டுப் படைகளுக்கும், அவதானிகளுக்குமான நிலையமும் இத் தீவிலேயே உள்ளது. 
ஜோர்தானின் ஒரே துறைமுகமான அக்காபாவுக்கும், இசுரேலின் ஒரே இந்துப் பெருங்கடற் துறைமுகமான எய்லாட்டுக்கும் இதனூடாகவே செல்ல வேண்டும். இதனால், டிரான் நீரிணை பெரும் முக்கியத்துவம் பெறுகிறது. 1956 ஆம் ஆண்டிலும் பின்னர் 1967 ஆம் ஆண்டிலும் இந்த நீரிணையூடாக இசுரேலின் கப்பல்கள் செல்வதைத் தடுத்ததின் மூலம், 56 ஆம் ஆண்டில் சூயெசு நெருக்கடியும், 67 ஆம் ஆண்டில் ஆறு நாள் போரும் ஏற்பட்டது. 
எகிப்துக்கும், சவூதி அரேபியாவுக்கும் இடையில் உள்ள தீவுகளினால் இவற்றுக்கிடையே பல வழிகள் உள்ளன. இவற்றுள் மேற்கு அந்தலையில் அமைந்துள்ள வழியே டிரான் நீரிணை ஆகும். எகிப்து நாட்டில் உள்ள சார்ம் எல்-சேக் என்னும் நகரம் இந்த நீரிணையைப் பார்த்தபடி அமைந்துள்ளது. இதில் பெரிய கப்பல்கள் போக்குவரத்துச் செய்வதற்கு ஏற்ற ஆழம் கொண்ட இரண்டு வழிகள் உள்ளன. இவற்றுள் எகிப்தை அண்டியுள்ள என்டர்பிரைசு வழி 290 மீட்டர் (950 அடி) ஆழம் கொண்டது. இதற்குக் கிழக்கே டிரான் தீவுக்கு அருகேயுள்ள வழி கிராஃப்ட்டன் வழி எனப்படுகின்றது. இது 73 மீட்டர் (240 அடி) ஆழம் கொண்டது. டிரான் தீவுக்கும், சவூதி அரேபியாவுக்கும் இடையில் இன்னெரு வழி உள்ளது. திட்டுகளையும், ஆழம் குறைவான பகுதிகளையும் கொண்ட இது 16 மீட்டர்கள் (52 அடி) ஆழம் உடையது.
இந்த நீரிணைக்குக் குறுக்கே எகிப்தையும், சவூதி அரேபியாவையும் இணைக்கும் வகையில் பாலம் ஒன்றை அமைக்கும் திட்டம் ஒன்றும் எகிப்து அரசின் பரிசீலனையில் உள்ளது.


</doc>
<doc id="114203" url="https://ta.wikipedia.org/wiki?curid=114203" title="தொகைமொழி">
தொகைமொழி

இரண்டு அல்லது அதற்கு மேற்பட்ட சொற்கள் "இணையும்போது" ஒரு தொடர் உருவாகும். சொற்கள் தொடராகும்போது இரு சொற்களுக்கிடையே வேற்றுமை, வினை, உவமை, முதலானவற்றுள் ஏதேனும் ஒன்று மறைந்து வந்தால், அத்தொடர்களைத் "தொகைநிலைத் தொடர்கள்" என்பர். தமிழில் தொகைநிலைத்தொடர் தொகைமொழி எனப்படுகிறது. இந்தத் தொடர்களில் உள்ள சொற்கள் ஒன்றை ஒன்று அவாவிக் கிடக்கும். பிரித்தால் அவாவுநிலை இருக்காது.

தமிழ் படி – இது ஒரு தொகைநிலைத்தொடர்.
தமிழைப் படி – இது மேலதன் தொகாநிலைத்தொடர்.

‘எல்லாத் தொகையும் ஒருசொல் நடைய’ என்று தொல்காப்பியர் இதனைக் குறிப்பிடுகிறார்.
தமிழில் தொகைமொழி ஆறு வகையில் அமையும்.
வேற்றுமைத்தொகை
வினைத்தொகை என்பது காலம் கரந்த பெயரெச்சம்
பண்புத்தொகை
உவமைத்தொகை
உம்மைத்தொகை
அன்மொழித் தொகை


</doc>
<doc id="114206" url="https://ta.wikipedia.org/wiki?curid=114206" title="தடுப்பு மருந்தேற்றம்">
தடுப்பு மருந்தேற்றம்

தடுப்பு மருந்தேற்றம் எனப்படுவது உடலில் நோய் எதிர்ப்பாற்றல் முறைமையை தூண்டி, அதன்மூலம் பிற்காலத்தில் ஏற்படக்கூடிய தொற்றுநோயை தடுப்பதற்காக உடலினுள் பிறபொருளெதிரியாக்கி ஒன்றை செலுத்தி நிருவகிக்கும் முறையாகும். அதாவது 
சில தொற்றுநோய்களிலிருந்து உடலைப் பாதுகாத்துக் கொள்வதற்காக, நோய் வருவதற்கு முன்னராகவே தடுப்பு மருந்து அல்லது பிறபொருளெதிரியாக்கி பதார்த்தத்தை பயன்படுத்தும் சிகிச்சை முறையாகும். பல தொற்றுநோய்களுக்கான சிகிச்சை முறையில் தடுப்பு மருந்தேற்றமானது மிகவும் ஆற்றல் வாய்ந்ததாகக் கருதப்படுகின்றது.

இங்கு பயன்படுத்தப்படும் மருந்து, உயிருள்ள, ஆனால் பலவீனமாக்கப்பட்ட சில நுண்ணுயிரியாகவோ, அல்லது கொல்லப்பட்ட நுண்ணுயிரியாகவோ அல்லது நுண்ணுயிரியில் இருந்து பெறப்படும் நச்சுப்பொருள் பதார்த்தமாகவோ இருக்கும். 

பல நோய்க்காரணிகளால் ஏற்படுத்தப்படும் தொற்றுநோய்களின் தாக்கம் இந்த தடுப்பூசி முறையால் கட்டுப்படுத்தப்படும். இன்ஃபுளுவென்சா, கருப்பப்பை வாய்ப் புற்றுநோய், சின்னம்மை போன்ற பல தீ நுண்மத்தால் ஏற்படும் தொற்றுநோய்கள் இப்படி கட்டுப்பாட்டுக்குள் கொண்டு வரப்பட்டுள்ளன. தடுப்பு மருந்தேற்றம் மூலம் பரந்துபட்ட நோய் எதிர்ப்பாற்றலை ஏற்படுத்தி அதன் மூலம் உலகளவில் சின்னம்மையை அழிக்க முடிந்ததுடன், இளம்பிள்ளை வாதம், தட்டம்மை, ஏற்புவலி () போன்றவற்றை உலகின் பல பகுதிகளிலும் கட்டுப்பாட்டுக்குள் கொண்டுவர முடிந்தது.

1796 இல் எட்வார்ட் ஜென்னர் என்பவரால் இந்த 'தடுப்பு மருந்து' என்ற சொல் பயன்படுத்தப்பட்டது. பின்னர் லூயி பாஸ்ச்சர் தனது நுண்ணுயிரியல் ஆய்வுகளில் தொடர்ந்து இந்த பதத்தை பயன்படுத்தி வந்தார். முதன் முதலில் பசுக்களில் தீவீரமில்லாத ஒரு வகை அம்மை நோயை ஏற்படுத்தும் ஒரு தீ நுண்மத்தில் இருந்து பெறப்பட்ட தடுப்பு மருந்து மனிதரில் தீவீர தொற்றும் தன்மையும், இறப்பை ஏற்படுத்தும் அளவுக்கு அபாயமானதுமான சின்னம்மை நோயைக் கட்டுப்படுத்த பயன்பட்டது. 

இங்கே உடலினுள் பாதிப்பை விளைவிக்கவல்ல ஒரு பொருள் செலுத்தப்படுவதனால் இந்த மருத்துவ முறை தொடர்பில் பல சர்ச்சைகள், விவாதங்களும் நடைபெற்றன. தடுப்பு மருந்தேற்றத்தின் வினைத்திறனைக் கண்டறிய உலக ரீதியில் மிகப் பரந்துபட்ட அளவில் ஆய்வுகள் நடத்தப்பட்டன. தொற்றுநோய்களிலிருந்து பாதுகாப்பைப் பெற தடுப்பு மருந்தேற்றம் மிகவும் பயன்தரும் முறை என அறியப்பட்டது;

ஒரு குறிப்பிட்ட பகுதியில், மக்கள்தொகையின் போதுமானளவு வீதத்தினருக்கு தடுப்பு மருந்தேற்றம் செய்யப்படும்போது, நோய்த்தொற்றின் அளவில் ஏற்படும் வீழ்ச்சி காரணமாக, குறிப்பிட்ட நோய் இல்லாமல் அழிவதற்கான சாத்தியங்கள் ஏற்பட்டன. எடுத்துக்காட்டாக அமெரிக்காவில் போலியோவுக்கு எதிரான பரவலாகச் செய்யப்பட்ட தடுப்பு மருந்தேற்றம் மூலம் 1979 இல் போலியோ முழுமையாக நீக்கப்பட்டது. உலகம் முழுவதிலுமே ஒரு நோய் இல்லாது செய்யப்படுமாயின், அது நோயழிப்பு எனப்படுகிறது. இவ்வாறு தடுப்பு மருந்தேற்றம் மூலம் உலகம் முழுவதும் இல்லாதொழிக்கப்பட்ட ஒரு நோய் சின்னம்மை ஆகும். பல பத்தாண்டு காலங்களாக உலக சுகாதார அமைப்பு சின்னம்மைக்கு எதிராக மேற்கொண்ட, தடுப்பு மருந்தேற்றத் திட்டத்தின் மூலம், 1980 இல் சின்னம்மை முற்றாக அழிக்கப்பட்டதாக World Health Assembly குறிப்பெழுதியுள்ளது. இதன்மூலம் உலக மக்கள்தொகையின் 35% மக்களின் இறப்புக்கும், இன்னொரு சதவீதத்தினரின் குருட்டுத் தன்மை, மற்றும் தழும்புகளுடனான உடலுடக்கும் காரணமாயிருந்த சின்னம்மை நோய் அழிக்கப்பட்டது.

தடுப்பு மருந்தானது வெவ்வேறு வழிகளில் வழங்கப்படலாம். 


</doc>
<doc id="114212" url="https://ta.wikipedia.org/wiki?curid=114212" title="அரிசனப் பேச்சுத் தமிழ்">
அரிசனப் பேச்சுத் தமிழ்

அரிசனப் பேச்சுத் தமிழ் என்பது தாழ்த்தப்பட்ட சமூகத்தினர் பேசிய தமிழ்ப் பேச்சு வழக்கு ஆகும். இவர்கள் சேரிப் பகுதிகளில் தனியாக வாழ நிர்ப்பந்திக்கப்பட்டதாலும், அவர்களில் சமூக பொருளாதார நோக்குகளாலும் அவர்களில் தமிழில் வேறுபாடுகள் காணப்படுகின்றன. 



</doc>
<doc id="114217" url="https://ta.wikipedia.org/wiki?curid=114217" title="மீனவர் தமிழ்">
மீனவர் தமிழ்

மீனவர் தமிழ் என்பது ஒரு தொழில் சார் தமிழ்ப் பேச்சு வழக்கு ஆகும். இதில் நூற்றுக் கணக்கான துறை சார் சொற்கள் உள்ளன. மீனவர் தமிழைப் பற்றி இராசகுமாரி வர்மா அவர்கள் முனைவர் பட்டத்திற்காக ஆய்வு செய்துள்ளார். 



</doc>
<doc id="114218" url="https://ta.wikipedia.org/wiki?curid=114218" title="சார்லஸ் தியாப்பிலஸ் ஈவால்ட் ரேனியஸ்">
சார்லஸ் தியாப்பிலஸ் ஈவால்ட் ரேனியஸ்

சார்லஸ் தியாப்பிலஸ் ஈவால்ட் ரேனியஸ் (Charles Tleoplilus Ewald Rhenius) ஐயர் (நவம்பர் 5, 1790 – ஜூன் 5, 1838) தமிழ்நாட்டில் கிறித்தவ மதப் போதகராகப் பணியாற்றியவர். இவர் கிறித்தவ சமயப் பணியுடன் தமிழ் இலக்கியப் பங்களிப்பும் செய்தவர். சாதீயப் பாகுபாடுகளைப் போக்கி சமத்துவக் குடியிருப்புகளை உருவாக்கியதுடன் பெண்கள் கல்விக்கு முன்னின்று பள்ளிகளைத் தொடங்கியவர். சமூகத்திற்கு உதவும் பல சங்கங்களைத் தோற்றுவித்த ஒரு சமூக சீர்திருத்தவாதியாகவும் விளங்கினார்.

சார்லஸ் தியாப்பிலஸ் ஈவால்ட் ரேனியஸ் நவம்பர் 5, 1790 ஆம் நாள் செருமனியில் உள்ள கிரான்டன்ஸ் (Graudens) என்னுமிடத்தில் பிறந்தார். ரேனியஸ் 6 வயதாயிருக்கும்போது தந்தை நிக்கலஸ் ரேனியஸ் இறந்து போனார். தாயார் பெயர் காத்தரின் டாரதி. ரேனியசோடு பிறந்தவர்கள் இரு சகோதரிகளும், இரு சகோதரர்களுமாவர். ரேனியஸ் 14 வயது வரை மரியன் வெர்டர் நகரிலிருந்த கதீட்ரல் பள்ளியில் கல்வி கற்றார். பின்பு 3 ஆண்டுகள் ‘பாஸ்கா’ என்ற ஊரிலிருந்த அவரது மாமாவிடம் எழுத்தாளராகப் பணிபுரிந்தார். அதன் பின்பு 1807ஆம் ஆண்டு அவருடைய பெரியப்பாவின் நிலபுலன்களைக் கவனித்துக் கொள்ளும் பணிகளைச் செய்து வந்தார். அங்கு இருக்கும்போது அவர் கிறித்தவ சமய ஊழியத்தில் ஆர்வங்கொண்டு, அதற்காகத் தன்னைத் தகுதிபடுத்திக் கொள்ள பெர்லின் சென்றார். அங்கு 15 மாதங்கள் இறையியல் கல்வி பயின்று 1812 ல் குரு பட்டம் பெற்றார்.

சீர்திருத்தத் திருச்சபையைச் சேர்ந்த இவர் 1814ஆம் ஆண்டு, ஜூலை 4 ஆம் தேதி, ‘சர்ச் மிஷன் சங்கம்’ (CMS) சார்பில் இந்தியாவுக்கு ஊழியராய் வந்தார். இந்தியா வந்த இவர் தரங்கம்பாடியில் சிறிது காலம் தங்கி தமிழ் பயின்றார். பின்பு சென்னை சென்றார். அங்கு அன்னி வேன் சாமரன் (Annie Van Someran) என்ற டச்சு நாட்டுப் பெண்ணைத் திருமணம் செய்து கொண்டார். அங்கு தமிழ், தெலுங்கு மொழிகளைக் கற்றார். செருமானியக் கிறித்தவ மத போதகர்கள் ஆங்கிலிக்கன் திருச்சபையை அனுசரித்துப் போக வேண்டும் என்று பொதுவாக எதிர்பார்க்கப்பட்டது. ரேனியசால் அது இயலவில்லை. எனவே சென்னையிலிருந்து திருநெல்வேலிக்கு மாற்றம் செய்யப்பட்டார். 1820, ஜூலை 7 ஆம் தேதி முதல் திருநெல்வேலியில் 18 ஆண்டுகள் பணியாற்றினார்.

திருநெல்வேலிக்குத் தஞ்சாவூரிலிருந்து வந்த முதல் பாதிரியார் (1786–1805) வேளாளர் சமூகத்தைச் சேர்ந்தவர். இவர் திருநெல்வேலி சபையிலும் சாதிமதப் பழக்கங்களை அனுமதித்திருந்தார். ஆனால் ரேனியஸ் இந்தப் பாகுபாடுகளை அனுமதிக்கவில்லை. பள்ளி, ஆலயம், மாணவர் தங்கும் விடுதிகளிலும் அனைத்து மாணவர்களும் சரிசமமாக நடத்தப்படல் வேண்டும் என்பதில் மிகவும் கண்டிப்பாக இருந்தார். மேலும் தமிழிலேயே பாடங்கள் கற்பிக்கப்பட வேண்டும் என்பதில் ஆர்வம் கொண்டிருந்தார். இதனால் மாணவர்களுக்கான பாட நூல்களைத் தமிழில் மொழிபெயர்த்தார். பல பாடசாலைகளைத் தோற்றுவித்தார். இதுபோல் ஆண்களைப் போல் பெண்களுக்கும் கல்வி கிடைக்க வேண்டும் என்ற உயர்ந்த நோக்கத்தில் பெண்களுக்கும் பாடசாலைகளை உருவாக்கினார். வேளாளரை மட்டுமின்றி, முதன் முறையாக நாடார்களை ஆசிரியர்களாகவும், உபதேசியார்களாகவும் நியமிக்கத் தொடங்கினார். இதனால் ரேனியஸ் அநேக தொல்லைகளுக்கு ஆளாக நேரிட்டது.

திருநெல்வேலி மாவட்டத்தில் கிறித்தவ சமயப் பணியில் இவர் ஆற்றிய தொண்டு அளவிடற்கரியது. இதனால் இவரை ‘திருநெல்வேலி அப்போஸ்தலர்’ (The Apostle of Tirunelveli) என்று அழைக்கப்பட்டார். இவர் திருநெல்வேலி பகுதியில் 371 கிறித்தவ சபைகளை நிறுவினார். திருநெல்வேலி, பாளையங்கோட்டை, முருகன்குறிச்சியில், கதீட்ரல் ஆலயம் (Cathedral Church) இருக்கும் இடத்தில் 1826 முதன் முதலில் ஒரு சிறு ஆலயத்தைப் பொது மக்கள் வழிபாட்டிற்காகத் கட்டினார். அது இன்று தூய திரித்துவப் பேராலயம் எனப்படும் ஊசிக்கோபுரம் (Holy Trinity Cathedral) ஆகச் சிறப்பு பெற்றுள்ளது. இதன் அருகில் பெண்களுக்கென்று ஒரு பள்ளிக்கூடத்தை நீறுவினார். அது இன்று ‘மேரி சார்ஜென்ட் மேல்நிலைப் பள்ளியாக’ உயர்ந்துள்ளது . அதுபோல் உபதேசியார்களும், ஆசிரியர்களும் கற்பதற்கு ஒரு போதனாப் பள்ளியைத் தொடங்கினார். அது இன்று ‘பிஷப் சார்ஜென்ட் போதனாப் பள்ளி’ எனும் பெயரில் அமைந்துள்ளது.

“சமூக அநீதிகளால் விளைந்த துயரங்களைப் பொறுத்துக் கொள்ள இயலாமல் தாழ்த்தப்பட்ட ஜாதியினர் வேகமாகக் கிறிஸ்தவம் தழுவியதாக ரேனியஸ் கருதினார்” எனப் பால் அப்பாசாமி அவருடைய திருநெல்வேலி திருச்சபை வரலாற்றில் குறிப்பிடுகிறார். உயர் சாதியினரால் இழைக்கப்படும் கொடுமைகளிலிருந்து புதிதாக மதம் மாறிய கிறித்தவர்களைப் பாதுகாத்துக் கொள்வதற்காகப் பல கிறித்தவ கிராமங்கள் ரேனியஸ் காலத்தில் அமைக்கப்பட்டன. அவற்றில் சில நல்லூர், மெய்யூர், சமாதானபுரம், முதலூர், அடைக்கலாபுரம், கடாட்சபுரம், சத்தியநகரம், கிருபாபுரம், அன்பின் நகரம், ஆரோக்கியபுரம் , சாந்தபுரம், பாவநாசபுரம், நேசபுரம், நலலம்மாள்புரம், இரட்சணியபுரம், சௌக்கியபுரம், தர்மநகரம், நாயினூர், விசுவாசபுரம், சந்தோஷபுரம், ஆசீர்வாதபுரம், அனுக்கிரகபுரம், சீயோன் மலை, போன்றவை குறிப்பிடத்தக்கவை.1827ல் புலியூர்க்குறிச்சி எனும் கிராமத்தை ஜெர்மனியிலிருந்த “டோனா பிரபு” என்பவரின் நிதியுதவியோடு ரேனியஸ் விலைக்கு வாங்கி அங்கு கிறிஸ்தவர்களைக் குடியேற்றினார். அந்த ஊர் “டோனாவூர்” என்று பெயர் பெற்றது.


இவர் சென்னையில் முகவை இராமானுஜக் கவிராயரிடம் தமிழில் நன்னூல் போன்ற இலக்கண நூல்களை முறையாகக் கற்றுத் தெளிந்தார். பின்பு திருப்பாற்கடல்நாதன் கவிராயர் என்னும் தமிழ் அறிஞரிடம் 14 வருடங்கள் தமிழ் இலக்கண, இலக்கியங்களைக் கற்றார். இயல்பாகவே இனிமையாகப் பேசக்கூடிய இவர் தமிழையும் சிறப்பாகப் பேசக்கூடியவரானார். இவருடைய சொற்பொழிவுகளை இந்துக்களும் இரசித்துக் கேட்டார்கள்.

இவர் பல தமிழ் நூல்களை எழுதியிருக்கிறார்.

உரைநடை நூல்கள்


பாட நூல்கள்


‘வெகுசன கிறிஸ்து இயக்கம்’, ‘அனைத்து மக்கள் கல்வி’, ‘சமுதாய நீதி குறித்த புதிய நோக்கு’, எளிமையான வசனத் தமிழ், மொழிபெயர்ப்புக் கலை, அச்சுப் பிரசுரத் தொடர்பு சாதனம் இவையாவும் இவருடைய தெளிந்த கோட்பாடுகளினாலும், அர்ப்பண உழைப்பாலும் தமிழ் நாட்டில் புதிய பரிமாணங்கள் பெற்று வளரலாயின.தமிழ் மொழிக்குச் சிறப்பாய்த் தொண்டாற்றிய வீரமாமுனிவர், போப் ஐயர், கால்டுவெல் ஐயர் போன்றவர்களுக்கு இணையாக ரேனியஸ் ஐயரும் கருதப்படுகிறார்.

பப்ரிஷியஸ் ஐயருடைய தமிழ் மொழிபெயர்ப்பு வேதாகமம் அச்சடிக்கப்பட்டாலும், போதிய அளவில் பிரதிகள் சபை மக்களுக்குக் கிடைக்கவில்லை. அதிகமான பிரதிகள் தேவையென உணர்ந்த வேதாகம சங்கம் பப்ரிஷியஸ் ஐயருடைய மொழிபெயர்ப்பையே திருத்திப் பிரசுரிக்க எண்ணங் கொண்டு அந்தப் பொறுப்பை ரேனியஸ் ஐயரிடம் கொடுத்தது. சென்னையில் தொடங்கிய வேதாகம மொழிபெயர்ப்பு வேலை திருநெல்வேலியிலும் தொடர்ந்து நடைபெற்று வந்தது. அதற்கென ஒரு செயற்குழு நியமனமாகியிருந்த போதிலும், குழுவின் பிரதம மொழிபெயர்ப்பாளரான ரேனியஸ் ஐயரே முழு வேலையையும் செய்து வந்தார். அவர் புதிய ஏற்பாட்டை முதலில் மொழிபெயர்த்து முடித்தபின், பழைய ஏற்பாட்டில் ஆதியாகமம் தொடங்கி தானியேல் வரையும் முடித்தார். மற்ற பழைய ஏற்பாட்டு புத்தகங்களை மொழிபெயர்க்க முடியாமற் போனது ஒரு மாபெரும் இழப்பாகும். கூட்டெழுத்து முறையை மாற்றி வார்த்தைகளுக்கு நடுவில் இடம் விட்டு எழுதும் பழக்கத்தை முதன் முதலில் அறிமுகப்படுத்தியவர் இவரே. ரேனியஸ் மொழிநடை யாவராலும் போற்றப்பட்டாலும், மொழிபெயர்ப்பில் இவர் பப்ரிஷியஸ் ஐயரைப் போல் மூலத்தை நுணுக்கமாய்த் தழுவாதது ஒரு பிழையாகக் கருதப்பட்டது.

இங்கிலாந்து திருச்சபையில், தான் குறைபாடுகளாகக் கருதியவற்றை ரேனியஸ் ஒரு நூலின் மதிப்புரைக்காக எழுதியதை அந்நூல் ஆசிரியர் பிரசுரிக்கவில்லை. ஆகையால் அதை ரேனியஸ் தாமாகவே பிரசுரித்து விட்டார். அதனால் ‘சர்ச் மிஷன் சங்கம்’ (Church Mission Society) ரேனியஸின் பணி நீக்கும் உத்தரவை, 1835 ல் டக்கர் ஐயருக்கு அனுப்பி, ரேனியஸ் ஐயருடன் உறவை முறித்துக் கொண்டது.

ரேனியசும் அவரைச் சார்ந்தவர்களும் ஆற்காடு சென்று அங்கே ஒரு புதிய அமைப்பை நிறுவி ஊழியம் செய்து வந்தனர். திருநெல்வேலியிலிருந்த உபதேசியரும், மக்களும் அவரை வேண்டிக் கொண்டதன்படி, ரேனியஸ் அவருடைய ஆதரவாளர்களுடன் மீண்டும் திருநெல்வேலி திரும்பினார். திருநெல்வேலி சிந்துபூந்துறையில் “யாத்ரிகர் சங்கம்” என்ற சுவிசேஷ சங்கத்தை நிறுவி, சுவிசேஷத்தைக் கிராமங்களில் பரப்பினர். இதனால் பாளையங்கோட்டையில் இருந்த ரேனியஸ் ஐயரின் ஆதரவாளர்கள் சி எம் எஸ் கோவிலுக்குப் போவதை நிறுத்தி விட்டனர். இதனால் அவர்களின் வழிபாட்டிற்காக அடைக்கலாபுரத்தில் ஒரு ஜெபக்கூடம் கட்டப்பட்டது. அந்த ஜெபக் கூடம் தூய. யோவான் ஆலயம் என்று பெயர் பெற்றது. இன்று அது “சின்னக் கோயில்” என்ற சிறப்புப் பெயரால் அழைக்கப்படுகிறது.கடைசியாக இவர் ஆங்கிலேய அரசுக்கு “பைபிள் சங்கத்தை” (Bible Society) ஆதரிக்க வேண்டும் என்று கேட்டு ஒரு கடிதம் எழுதினார்.


1838ஆம் ஆண்டு, ஜூன் 5 அன்று மரணமடைந்தார். அவருடைய உடல் அடைக்கலாபுரம், தூய. யோவான் ஆலயக் கல்லறைத் தோட்டத்திற்கு வெளியே ஊரின் நடுவில் அடக்கம் செய்யப்பட்டது.


</doc>
<doc id="114231" url="https://ta.wikipedia.org/wiki?curid=114231" title="காபரோனி">
காபரோனி

காபரோனி (en: Gaborone; இட்ஸ்வானா மொழி:χabʊˈrʊnɪ), பொட்ஸ்வானாவின் தலைநகரமும் பெரிய நகரமும் ஆகும். 2006 கணக்கெடுப்பின் படி இதன் மக்கட்தொகை 191,776 ஆகும். இது பொட்ஸ்வானாவின் மொத்த சனத்தொகயில் ஏறத்தாழ 10% ஆகும்.

பொட்ஸ்வானாவின் தென்கிழக்குப் பகுதியில் காலே மற்றும் ஊடி மலைகளுக்கிடையே காபரோனி நகரம் அமைந்துள்ளது. இது தென்னாபிரிக்காவுடனான எல்லையிலிருந்து சுமார் 15 கி.மீ தூரத்திலுள்ளது.. உள்ளூர்வாசிகளால் இது பொதுவாக 'காப்ஸ்' (Gabs) என அழைக்கப்படுகிறது.


</doc>
<doc id="114249" url="https://ta.wikipedia.org/wiki?curid=114249" title="கயை">
கயை

கயை அல்லது கயா (Gaya, ) இந்திய மாநிலம் பீகாரில் உள்ள ஓர் மாநகரம் ஆகும். இது கயை மாவட்டத்தின் நிர்வாகாத் தலைமையிடமாகும். கயையில் இந்து சமயத்தினர் நீத்தார் வழிபாடு செய்தவது சிறப்பாகும். 

முக்தி தரும் ஏழு நகரங்களில் கயையும் ஒன்றாகும். சப்த மோட்சபுரிகளில் மற்ற ஆறு நகரங்கள் அயோத்தி, துவாரகை, காஞ்சி,உஜ்ஜையினி, மதுரா மற்றும் வாரணாசி ஆகும்.

கயை நகரம், பிகார் மாநிலத்தலைநகர் பட்னாவிலிருந்து 100 கிமீ தெற்கில் உள்ளது. மேலும் வாரணாசி நகரத்திற்கு கிழக்கே 257 கிமீ தொலைவில் உள்ளது. பௌத்தர்களின் புனித தலமான புத்தகயா, கயைக்கு தெற்கில் 15 கிமீ தொலைவில் உள்ளது. 

இராமாயணத்தில் நிரஞ்சனா எனக் குறிப்பிடப்படும் பால்கு ஆற்றங்கரையில் அமைந்துள்ள இந்த நகரம் இந்துக்களுக்கும் பௌத்த சமயத்தினருக்கும் முக்கியமான புண்ணியத் தலமாக விளங்குகிறது. பால்கு ஆற்றாங்கரையில் விஷ்ணுபாதம் கோயில் உள்ளது. இதன் மூன்று பக்கங்களிலும் சிறு குன்றுகள் சூழ்ந்திருக்க நான்காவது தென்புறத்தில் ஆறு ஓடுகிறது. இயற்கைசூழல் மிக்க இடங்களும் பழைமையான கட்டிடங்களும் குறுகலான சந்துகளுமாக நகரம் கலவையாக உள்ளது. இது தொன்மையான மகத இராச்சியத்தின் அங்கமாக இருந்தது.

கயையின் ஆவணப்படுத்தப்பட்ட வரலாறு கௌதம புத்தரின் பெரும்ஞானநிலையை பெற்றதிலிருந்து கிடைக்கின்றன. இவ்வாறு ஞானம் பெற்ற இடம் உள்ள கயையிலிருந்து 15 கிமீ தொலைவில் புத்தகயா உள்ளது. ராஜகிரகம், நாளந்தா, நாலந்தா பல்கலைக்கழகம், வைசாலி, பாடலிபுத்திரம் ஆகிய இடங்களில் உலகெங்குமிருந்து அறிஞர்கள் அறிவு வேட்டையில் ஈடுபட்டனர். இந்த அறிவு மையங்கள் மௌரியப் பேரரசு காலத்தில் மேலும் வலுப்பெற்றன.

நகரத்தில் Gaya, in about 1810 AD, பூசாரிகள் வசித்த பகுதி "கயை" என்றும் வழக்கறிஞர்களும் வணிகர்களும் வாழ்ந்த பகுதி "இலாகாபாத்" என்றும் அழைக்கப்பட்டது. இதுவே பின்னர் புகழ்பெற்ற ஆட்சியர் தாமசு லா காலத்தில் அவர் நினைவாக "சாகேப்கஞ்ச்" என அழைக்கப்பட்டது. இந்திய விடுதலை இயக்கத்திலும் கயை முக்கிய பங்காற்றி உள்ளது. 1922 ஆம் ஆண்டு காங்கிரசின் அனைத்திந்திய மாநாடு தேசபந்து சித்தரஞ்சன் தாஸ் தலைமையில் இங்குதான் கூடியது.

2011ம் ஆண்டின் மக்கட்தொகை கணககெடுப்பின் படி, கயா மாநகரத்தின் மொத்த மக்கள்தொகை 4,68,614 ஆகும். அதில் ஆண்கள் 247,131 ஆகவும்; பெண்கள் 221,483 ஆகவும் உள்ளனர். சராசரி எழுத்தறிவு 81.63 % ஆக உள்ளது. ஆறு வயதிற்குட்பட்டவர்களின் எண்ணிக்கை 62,389 ஆகும். பாலின விகிதம், ஆயிரம் ஆண்களுக்கு, 896 பெண்கள் வீதம் உள்ளனர். மொத்த மக்கள் தொகையில் இந்துக்கள் 79.43 % ஆகவும், இசுலாமியர்கள் 18.65 % ஆகவும்; பிறர் 1.02% ஆகவும் உள்ளனர். மக்களில் பெரும்பான்மையினர் இந்தி மொழி மற்றும் உருது பேசுகின்றனர்.

கயா பன்னாட்டு வானூர்தி நிலையம், வாரணாசி, தில்லி, கொல்கத்தா போன்ற இந்திய நகரங்களையும் மற்றும் ரங்கூன், பேங்காக், ஹோ சி மின் நகரம், கொழும்பு போன்ற வெளிநாட்டு நகரங்களுடன் இணைக்கிறது. 

கயையின் பால்கு ஆற்றின் கரையில் இந்து சமயத்தினர், நீத்தாரை வழிபடும் விதமாக பிண்ட தானம் மற்றும் தர்ப்பணம் செய்யும் சடங்கு புகழ்பெற்றது. 




</doc>
<doc id="114256" url="https://ta.wikipedia.org/wiki?curid=114256" title="ஜள்காவ்">
ஜள்காவ்

ஜல்கான் (Jalgaon, ) இந்திய மாநிலம் மகாராட்டித்தின் வட மாவட்டங்களில் ஒன்றான ஜல்கான் மாவட்டத்தில் உள்ள ஓர் மாநகரமாகும். நீர்ப்பாசனம் பெறும் வேளாண் நிலங்கள் நிறைந்த காந்தேஷ் பகுதியில் அமைந்துள்ள இந்த நகரம் மாவட்டத்தின் தலைநகரமும் மாநகராட்சியும் ஆகும். 

இந்தியாவின் 12வது குடியரசுத் தலைவராக உள்ள திருமதி பிரதிபா பாட்டிலின் சொந்த ஊராகும். உலகப் புகழ்பெற்ற அசந்தா குகைகள் இதன் அருகாமையில் உள்ளது. 

அண்மைக்கால ஜல்கான் சீரான சாலைகள், அங்காடி மையங்கள், குடியிருப்பு காலனிகள் என வளர்ச்சி யடைந்துள்ளது. இங்கு பல தொழிற்சாலைகளும் கல்வி நிறுவனங்களும் மருத்துவமனைகளும் நிறுவப்பட்டுள்ளன. தொலைத்தொடர்பு மற்றும் போக்குவரத்துக் கட்டமைப்பும் மேம்பட்டுள்ளது. 

ஜல்கானின் காலநிலை வேனில்காலத்தில் மிகுந்த வெப்பத்துடன், 47° செல்சியஸ் வரையும், காணப்படுகிறது.மழைக்காலத்தில் 700 மிமீ வரை மழை பெறுகிறது; குளிர்காலத்தில் இதமான வெப்பநிலை நிலவுகிறது. 


</doc>
<doc id="114274" url="https://ta.wikipedia.org/wiki?curid=114274" title="நேசம்">
நேசம்

நேசம் 1997ல் கே. சுபாசின் இயக்கத்தில் வெளிவந்த தமிழ்த் திரைப்படம். இந்தப் படத்தில் கதாநாயகனாக அஜித் குமாரும், கதாநாயகியாக மகேஷ்வரியும் நடித்துள்ளனர். மகேஷ்வரி பிரபல நடிகை ஸ்ரீதேவியின் உறவினர் ஆவார். நடிகை மகேஷ்வரி கதாநாயகியாக திரையுலகில் அறிகமுகமான முதல் படம் இதுதான். மகேஷ்வரி ஏற்கனவே கருத்தம்மா என்ற படத்தில் நடித்துள்ளார். 1997 சனவரி 14 அன்று வெளியான இத்திரைப்படம் கலவையான விமர்சனத்தைப் பெற்றது.


இத்திரைப்படத்திற்கு தேவா இசையமைத்திருந்தார்.


</doc>
<doc id="114275" url="https://ta.wikipedia.org/wiki?curid=114275" title="மகேஷ்வரி">
மகேஷ்வரி

மகேஷ்வரி (ஜீலை 28, 1975) இந்தியத் திரைப்பட நடிகை ஆவார். இவர் பெரும்பாலும் தமிழ்த் திரைப்படங்களில் நடித்துள்ளார். மகேஷ்வரி பிரபல நடிகை ஸ்ரீதேவியின் உறவினர் ஆவார். இவருடைய படங்களில் உல்லாசம், கருத்தம்மா போன்ற படங்கள் மிகப் பிரபலமானவை.



</doc>
<doc id="114277" url="https://ta.wikipedia.org/wiki?curid=114277" title="ஐஎன்ஏ வழக்குகள்">
ஐஎன்ஏ வழக்குகள்

ஐஎன்ஏ வழக்குகள் ("INA trials") அல்லது செங்கோட்டை வழக்குகள் ("Red Fort Trials") என்பது பிரித்தானிய இந்தியாவில் நவம்பர் 1945-பெப்ரவரி 1946 காலகட்டத்தில் இந்திய தேசிய இராணுவத்தின் (ஐஎன்ஏ) உறுப்பினர்கள் சிலர் மீது பிரித்தானிய அரசு தொடர்ந்த வழக்குகளைக் குறிக்கிறது.

இரண்டாம் உலகப் போர் முடிந்த பின்னர் சுபாஷ் சந்திர போசின் இந்திய தேசிய இராணுவத்தின் உறுப்பினர்களாக இருந்து கைது செய்யப்பட்டவர்களை இராணுவ நீதி மன்றம் மூலம் தண்டிக்க காலனிய அரசு முடிவு செய்தது. இவற்றுள் பத்து உறுப்பினர்களின் வழக்குகள் தில்லி செங்கோட்டையில் நடைபெற்றன. தேசத் துரோகம், வன்கொடுமை, கொலை, கொலைக்கு துணை போதல் போன்ற குற்றங்கள் ஐஎன்ஏ போர்க்கைதிகள் மீது சுமத்தப்பட்டன. இவற்றுள் முதலாவதாக கர்னல் பிரேம் சகால், கர்னல் குருபக்‌ஷ் சிங் தில்லான், மேஜர் ஜெனரல் ஷாநவாஸ் கான் ஆகிய மூவர் மீதும் இணைந்து ஒரு வழக்கு தொடரப்பட்டது. இது இந்தியா முழுவதிலும் மிகுந்த பரபரப்பை ஏற்படுத்தியது. பிரித்தானிய இராணுவத்தில் பணிபுரிந்த இவ்வதிகாரிகள் பின்பு போசின் இந்திய தேசிய இராணுவத்தில் இணைந்து ஜப்பானியப் படைகளுக்கு ஆதரவாக பிரித்தானியப் படைகளை எதிர்த்துப் போரிட்டிருந்தனர். எனவே இவர்கள் மீது அரச துரோகக் குற்றமான “பிரித்தானியப் பேரரசர் மீது போர் தொடுக்க” முயன்றனர் என்ற குற்றச்சாட்டு சுமத்தப்பட்டது. மேலும் கொலை, மற்றும் கொலைக்குத் துணைபோதல் குற்றங்களும் சுமத்தப்பட்டன. ஆனால் இந்திய பொதுமக்கள் இவர்களை புரட்சியாளர்களாகவும், விடுதலைப் போராட்ட வீரர்களாகவும் கருதியதால் காலனிய அரசின் செயல்பாடுகள் மீது கடும் அதிருப்தி கொண்டனர். இந்திய தேசிய காங்கிரசு மற்றும் முஸ்லிம் லீக் போன்ற கட்சிகளும் இவ்வழக்குகளை எதிர்த்தன. குற்றம் சாட்டப்படவர்களுக்கு உதவ குழுக்கள் அமைக்கப்பட்டன. ஜவகர்லால் நேரு போன்ற காங்கிரசு தலைவர்கள் குற்றம் சாட்டப்பட்டவர்கள் சார்பில் வழக்குரைஞர்களாக வழக்கில் கலந்து கொண்டனர். இவ்வழக்குகள் பம்பாய் கலகம் போன்ற பிரித்தானிய இந்தியப் படைத்துறைக் கலகங்களுக்குத் தூண்டுகோலாக அமைந்தன. இராணுவ நீதிமன்றங்கள் இவ்வழக்குகளில் ஐஎன்ஏ வீரர்கள் குற்றவாளிகள் எனத் தீர்ப்பளித்து அவர்களுக்கு நாடுகடத்தல் தண்டனை வழங்கின. ஆனால் இது இந்தியர்களிடையே பெரும் கொந்தளிப்பை ஏற்படுத்தியதால், இந்தியாவின் தலைமைத் தளபதி ஜெனரல் கிளாட் ஆச்சின்லெக் தண்டனையை நிறைவேற்றாமல் குற்றம் சாட்டப்பட்டவர்களை விடுவித்து விட்டார்.



</doc>
<doc id="114279" url="https://ta.wikipedia.org/wiki?curid=114279" title="ஜி (திரைப்படம்)">
ஜி (திரைப்படம்)

ஜி 2005ல் வெளிவந்த தமிழ்த் திரைபடம். இந்தப் படத்தில் கதாநாயகனாக அஜித் குமாரும், கதாநாயகியாக திரிஷாவும் நடித்துள்ளனர். ரன் திரைப்படப் புகழ் லிங்குசாமி இந்தப் படத்தை இயக்கியுள்ளார். வித்யாசாகர் இசையமைத்த இந்தப் படத்தின் பாடல்கள் பிப்ரவரி 21, 2005ல் வெளிவந்தது.



</doc>
<doc id="114286" url="https://ta.wikipedia.org/wiki?curid=114286" title="முகவரி (திரைப்படம்)">
முகவரி (திரைப்படம்)

முகவரி 2000ல் வெளிவந்த தமிழ்த் திரைப்படம். இந்தப் படத்தில் கதாநாயகனாக அஜித் குமாரும், கதாநாயகியாக ஜோதிகாவும் நடித்துள்ளனர். எஸ்.எஸ் சக்கரவத்தி தயாரித்துள்ள இந்தப் படத்தை துரை இயக்கியுள்ளார். ஒளிப்பதிவு பி. சி. ஸ்ரீராம்; படத்தின் இசையமைப்பாளர் தேவா.


ரசிகர்களின் மத்தியில் பெரும் வரவேற்பை பெற்ற பாடல்கள் அமைந்துள்ள இத்திரைப்படத்திற்கு இசையமைத்தவர் இசையமைப்பாளர் தேவா ஆவார்.


</doc>
<doc id="114288" url="https://ta.wikipedia.org/wiki?curid=114288" title="உன்னை கொடு என்னை தருவேன்">
உன்னை கொடு என்னை தருவேன்

உன்னை கொடு என்னை தருவேன் 2000ல் வெளிவந்த தமிழ்த் திரைப்படம். இந்தப் படத்தில் கதாநாயகனாக அஜித் குமாரும், கதாநாயகியாக சிம்ரனும் நடித்துள்ளனர். 








</doc>
<doc id="114291" url="https://ta.wikipedia.org/wiki?curid=114291" title="நிறைவெண் (கணிதம்)">
நிறைவெண் (கணிதம்)

கணிதத்தில் " n" என்ற ஒவ்வொரு நேர்ம முழு எண்ணுக்கும், அதன் காரணிகளின் (1 உள்பட) கூட்டுத்தொகை σ(n) என்று குறிக்கப்படும். அக்காரணிகளில் n ம் ஒன்றாகும். n ஐ நீக்கிவிட்டு மீதமுள்ள எல்லா காரணிகளையும் கூட்டி வரும் தொகை s(n) என்று குறிக்கப்படும். இப்பொழுது மூன்றுவித சூழ்நிலைகள் உருவாகக்கூடும்.

1. σ(n) = 2n ; இதுவே s(n) = n என்பதற்குச் சமம்.

2. σ(n) < 2n ; இதுவே s(n) < n என்பதற்குச் சமம்.

3. σ(n) > 2n ; இதுவே s(n) > n என்பதற்குச் சமம். 

முதல் சூழ்நிலையில் n ஒரு நிறைவெண் ("Perfect Number") அல்லது செவ்விய எண் என்றும் இரண்டாவது சூழ்நிலையில் n ஒரு 'குறைவெண்' (Deficient number) என்றும், மூன்றாவது சூழ்நிலையில் n ஒரு 'மிகையெண்' (Abundant Number) என்றும் பெயர் பெறும். இக்கட்டுரை நிறைவெண் பற்றியது.

முதல் நிறைவெண் 6. அதன் காரணிகள் 1, 2, 3, 6. σ(n) = 12; s(n) = 6.
அடுத்த நிறைவெண் 28. ஏனென்றால், 1+ 2+ 4+ 7+ 14 = 28.

அடுத்த நிறைவெண் 496. ஏனென்றால் 1+2+4+8+16+31+62+124+248 = 496 .

முதல் நான்கு நிறைவெண்கள் கிரேக்ககாலத்திலேயே புழங்கப்பட்டவை. நான்காவது நிறைவெண் 8128 என்பதை நிக்கொமாகசு என்ற கிரேக்க அறிவியலர் கி.மு100 இல் கண்டுபிடித்தார்.

1456 -ல், பெயர் அறியப்படாத ஒரு கணிதவியலாளர் ஐந்தாவது செவ்விய எண் 33,550,336 என்பதற்கான குறிப்பை முதலாவதாகப் பதிவு செய்துள்ளார்.

1588 -ல், இத்தாலிய கணிதவியலாளர் "பியேட்ரோ கடால்டி", ஆறாவது செவ்விய எண் (8,589,869,056) எனவும் ஏழாவது செவ்விய எண் (137,438,691,328) எனவும் கண்டுபிடித்துள்ளார்.

சூன் 2010 வரை 47 நிறைவெண்கள் கண்டுபிடிக்கப்பட்டுள்ளன. அவையெல்லாமே இரட்டைப்படை எண்கள்தாம். ஒரு நிறைவெண் ஒற்றைப்படையாக இருக்கமுடியுமா என்ற கேள்வியை இன்று (2011) வரை யாராலும் விடுவிக்க முடியவில்லை.
முதல் நான்கு நிறைவெண்களும் பின்வரும் வாய்ப்பாட்டினால் பிறப்பிக்கப்படுவதை யூக்ளிட் கண்டறிந்தார்:

2(2−1), "p" ஒரு பகா எண் 

இந்நான்கிலும் 2−1 -ன் மதிப்பு பகா எண்களாக இருப்பதைக் கண்ட யூக்ளிட், 2−1 பகா எண்ணாக இருக்கும்போதெல்லாம் 2(2−1), ஒரு இரட்டை நிறைவெண்ணாக இருக்கும் என்பதை நிரூபித்தார்.(Euclid, Prop. IX.36).

2−1, ஒரு பகா எண்ணாக இருப்பதற்கு "p" ஒரு பகா எண்ணாக இருந்தாக வேண்டும். 17ம் நூற்றாண்டில் வாழ்ந்த பிரெஞ்சு துறவி "மேரின் மெர்சேன்" பெயரால் 2−1 -வடிவில் அமையும் பகா எண்கள், "மெர்சேன் பகா எண்கள்" என அழைக்கப்படுகின்றன. எனினும் 2−1, ("p" ஒரு பகா எண்) வடிவில் அமையும் எல்லா எண்களும் பகா எண்களாக இருப்பதில்லை. எடுத்துக்காட்டாக, 2−1 = 2047 = 23 × 89- இது ஒரு பகா எண் இல்லை. மெர்சேன் பகா எண்கள் அரிதானவை. 1,000,000 -க்கும் கீழுள்ள 78,498 பகா எண்கள் "p" -களில், 33 மட்டுமே, 2−1 வடிவில் அமையும் எண் பகா எண்களாக உள்ளன.

யூக்ளிடின் காலத்திற்கு ஆயிரமாண்டுகளுக்குப் பின் கிபி 1000-ல் இயற்பியலாளரும் கணிதவியலாளருமான "இப்னு அல் ஹேத்தம்" ஒவ்வொரு இரட்டை நிறைவெண்ணும் 2(2−1) (இதில் 2−1 ஒரு பகா எண்) வடிவில் அமையும் என்ற அனுமான கூற்றை முன்வைத்தார். ஆனால் அவரால் அக்கூற்றை நிரூபிக்க இயலவில்லை. 18ம் நூற்றாண்டு கணிதவியலாளர் ஆய்லர், 2(2−1) -வாய்ப்பாடு அனைத்து இரட்டை நிறைவெண்களைத் தருமென நிரூபித்தார். எனவே இரட்டை நிறைவெண்களுக்கும் மெர்சேன் பகா எண்களுக்குமிடையே ஒரு ஒன்றுக்கொன்று தொடர்பு உள்ளது. இந்தத் தொடர்பு யூக்ளிட்-ஆய்லர் தேற்றம் எனக் குறிப்பிடப்படுகிறது. ஜூன், 2010 -தரவின்படி 47 மெர்சேன் பகா எண்களும் அதனால் 47 இரட்டை நிறை எண்களும் காணப்பட்டுள்ளன. இவற்றில் மிகப் பெரியது 25,956,377 இலக்கங்கள் கொண்ட 2 × (2−1) ஆகும்.

முதல் 41 இரட்டை நிறைவெண்கள்: 

மற்ற 6 நிறைவெண்கள்: "p" = 25964951, 30402457, 32582657, 37156667, 42643801, மற்றும் 43112609.

இவற்றுக்கிடையில் வேறு இரட்டை நிறைவெண்கள் உள்ளனவா இல்லையா என்பது அறியப்படவில்லை. எண்ணற்ற மெர்சேன் பகா எண்களும் இரட்டை நிறைவெண்களும் இருப்பதற்கான நிரூபணமும் இல்லை.

ஒவ்வொரு இரட்டை நிறைவெண்ணும் 2(2−1) வடிவில் அமைவதால் அவ்வெண், (2−1) -வது முக்கோண எண்ணாகவும் 2 -வது அறுகோண எண்ணாகவும் இருக்கும். மேலும் முதல் எண்ணைத் தவிர மற்ற இரட்டை நிறைவெண்கள் ஒவ்வொன்றும் ((2+1)/3) -வது மையப்படுத்தப்பட்ட நவகோண எண்ணாகவும் முதல் 2, ஒற்றைக் கன எண்களின் கூடுதலாகவும் அமையும்:




</doc>
<doc id="114293" url="https://ta.wikipedia.org/wiki?curid=114293" title="கோர்பா, சத்தீஸ்கர்">
கோர்பா, சத்தீஸ்கர்

கோர்பா (Korba, இந்தி: कोरबा) இந்திய மாநிலம் சத்தீஸ்கரில் கோர்பா மாவட்டத்தில் உள்ள ஓர் தொழிற்சாலைகள் மிகுந்த நகரமாகும். நவம்பர் 1, 2000 அன்று உருவான சத்தீஸ்கர் மாநிலத்தில் கோர்பா மாவட்டத்தின் மத்தியில் கோர்பா நகரம் அமைந்துள்ளது. (மக்கள்தொகை 501568). சத்தீஸ்கரின் "ஆற்றல் தலைநகரமாக" கோர்பா விளங்குகிறது. பிலாஸ்பூர் கோட்டத்தில் உள்ள வனங்கள் மிகுந்த இந்த மாவட்டத்தில் பெரும்பாலும் பழங்குடி மக்கள் (பகாடி குறவர்கள்) வசிக்கின்றனர். இந்தப் பழங்குடி மக்கள் இயற்கையுடன் இயைந்து வாழ்வதுடன் தங்கள் தனித்துவமான பண்பாட்டு மரபு வழக்கங்களையும் தொடர்ந்து வருகின்றனர்.

கோர்பா மாவட்டத்தில் நிலக்கரியும் தண்ணீரும் மிகையாகக் கிடைப்பதால் இங்கு நான்கு அனல்மின் நிலையங்கள் நிறுவப்பட்டுள்ளன; இவை மொத்தமாக 3650 மெகாவாட் மின்னாற்றல் உற்பத்தி செய்கின்றன. இவை தவிர, "பாங்கோ" எனுமிடத்தில் நீர்மின்திறன் நிலையமும் நிறுவப்பட்டுள்ளது. இந்திய நிலக்கரி நிறுவனத்தின் பல நிலக்கரிச் சுரங்கங்கள் இங்குள்ளன. அலுமினியம் தயாரிக்கும் "பாரத் அலுமினியம் நிறுவனம்" (பால்கோ)வும் இங்குள்ளது.

கோர்பா நகரம் அசுதேவ் மற்றும் அகிரன் ஆறுகள் இணையுமிடத்தில் அமைந்துள்ளது. 
கோர்பாவின் அமைவிடம் ஆகும். இதன் சராசரி உயரம் கடல்மட்டத்திலிருந்து 252 மீட்டர்கள்(826 அடிகள்) ஆகும்.



</doc>
<doc id="114304" url="https://ta.wikipedia.org/wiki?curid=114304" title="காசு வன அருங்காட்சியகம்">
காசு வன அருங்காட்சியகம்

காசு வன அருங்காட்சியகம் அல்லது காஸ் வன அருங்காட்சியகம் தமிழ்நாடு, கோயமுத்தூர் நகரில் நடுவண் அரசினால் நிருவகிக்கப்படும் ஒரு இயற்கை வரலாறு அருங்காட்சியகம்.

19ம் நூற்றாண்டின் இறுதிப் பகுதியில் சென்னை மாகாணத்தின் வனப் பாதுகாப்பு அதிகாரி ஜே. ஏ. காம்பிள் மாகாணத்தில் ஒரு வன அருங்காட்சியகம் ஒன்றை அமைக்க முயன்றார். ஆனால் அம்முயற்சி வெற்றி பெறவில்லை. சில ஆண்டுகள் கழித்து காம்பிளுக்குப் பின் வனப் பாதுகாப்பாளராகப் பணியாற்றிய ஹொரேஸ் ஆர்ச்சிபால்ட் காஸ் மீண்டும் முயன்று அதில் வெற்றி கண்டார். ஏப்ரல் 15, 1902 அன்று சென்னை மாகாண ஆளுனர் ஆம்ட்ஹில் பிரபுவால் இவ்வருங்காட்சியகம் திறந்து வைக்கப்பட்டது. காஸ் அதன் முதல் காப்பாளராகப் பணியாற்றினார். அவர் ஓய்வு பெற்ற பின்னால் அப்பணியை ஏற்ற எஃப். ஏ. லாட்ஜ், அருங்காட்சியகத்துக்கு காசின் பெயரைச் சூட்டினார். 1905 மற்றும் 1912 இல் அருங்காட்சியகம் இருமுறை விரிவு படுத்தப்பட்டது. வனத்துறையாளர்களுக்கு பயிற்சியளிக்க 1912 இல் சென்னை வனக் கல்லூரி (தற்போது தமிழ்நாடு வன அகாதமி) அருங்காட்சியக வளாகத்தில் தோற்றுவிக்கப்பட்டது. 1942-47 காலகட்டத்தில் அருங்காட்சியகம் மூடப்பட்டு, இரண்டாம் உலகப் போர் காரணமாக மால்டா மற்றும் கிரீசிலிருந்து புலம் பெயர்ந்த அகதிகளைக் குடியமர்த்த முகாமாக பயன்படுத்தப்பட்டது. 1947 இல் இந்திய விடுதலைக்குப் பின்னர் அருங்காட்சியகம் சென்னை மாநிலம் (தமிழ் நாடு) அரசின் கட்டுப்பாட்டில் வந்தது. தற்போது இந்திய வன மரபியல் மற்றும் மரம் வளர்ப்புக் கழகத்தால் நிருவகிக்கப்பட்டு வருகிறது. இக்கழகம் அருங்காட்சியக வளாகத்திலேயே அமைந்துள்ளது.

இந்த அருங்காட்சியகம் கோயமுத்தூர் கவுளி புரவன் சாலையில் உள்ள வனக் கல்லூரி வளாகத்தில் அமைந்துள்ளது. இவ்வளாகத்தில் தமிழ் நாடு வன அகாதமி, இந்திய வன மரபியல் மற்றும் மரம் வளர்ப்புக் கழகம், மாநில வனத்துறையின் நடுவண் அகாதமி, பிற வனத்துறை அலுவலகங்கள் ஆகியவையும் இவ்வளாகத்தில் அமைந்துள்ளன.



</doc>
<doc id="114306" url="https://ta.wikipedia.org/wiki?curid=114306" title="குறைவெண் (கணிதம்)">
குறைவெண் (கணிதம்)

கணிதத்தில் " n" என்ற ஒவ்வொரு நேர்ம முழு எண்ணுக்கும், அதன் காரணிகளின் கூட்டுத்தொகை σ(n) என்று குறிக்கப்படும். அக்காரணிகளில் n ம் ஒன்றாகும். n ஐ நீக்கிவிட்டு மீதமுள்ள எல்லா காரணிகளையும் கூட்டி வரும் தொகை s(n) என்று குறிக்கப்படும். இப்பொழுது மூன்றுவித சூழ்நிலைகள் உருவாகக்கூடும்.

1. σ(n) < 2n ; இதுவே s(n) < n என்பதற்குச் சமம்.

2. σ(n) = 2n ; இதுவே s(n) = n என்பதற்குச் சமம்.

3. σ(n) > 2n ; இதுவே s(n) > n என்பதற்குச் சமம். 

முதல் சூழ்நிலையில் n ஒரு குறைவெண் (Deficient number) என்றும் இரண்டாவது சூழ்நிலையில் n ஒரு 'நிறைவெண்' (Perfect Number)அல்லது 'செவ்விய எண்' என்றும், மூன்றாவது சூழ்நிலையில் n ஒரு 'மிகையெண்' (Abundant Number) என்றும் பெயர் பெறும். இக்கட்டுரை குறைவெண் பற்றியது.

16: இதன் காரணிகள்: 1, 2, 4, 8. இவைகளின் கூட்டுத்தொகை 15. ஆக s(16) < 16.

27: இதன் காரணிகள்: 1, 3, 9. 1 + 3 + 9 = 13. ஆக s(27) < 27.

1. எல்லா பகா எண்களும் குறைவெண்களே. ஏனென்றால் s(பகா எண்) = 1.

2. m ஒரு முழு எண் என்றால் n = 2 ஒரு குறைவெண். ஏனென்றால், 



</doc>
<doc id="114309" url="https://ta.wikipedia.org/wiki?curid=114309" title="மலேசியத் தமிழ்ப்பள்ளிகள்">
மலேசியத் தமிழ்ப்பள்ளிகள்

1957 ஆம் ஆண்டு மலாயா விடுதலை அடைந்தது. 1963 ஆம் ஆண்டு சிங்கப்பூர், வட போர்னியோவைச் சார்ந்த சரவாக், சபா பெருநிலங்களைக் கொண்டு மலேசியா எனும் புதிய நாடு உருவானது. மலாயாவில் 1950களில் 888 தமிழ்ப்பள்ளிகள் இருந்தன. 2011 ஆம் ஆண்டின் புள்ளி விவரங்களின் படி 523 தமிழ்ப்பள்ளிகள் தான் இருந்தன. இந்தப் பள்ளிகளில் இன்னும் நான்கு பள்ளிகள் விரைவில் மூடப் படவிருக்கின்றன. இடைப்பட்ட 54 ஆண்டு காலத்தில் மலேசியாவில் இருந்த 365 தமிழ்ப்பள்ளிகள் மூடப்பட்டன. ஏன் மூடப்பட்டன என்பதன் பொதுவான கருத்துகள்.


2010 ஆம் ஆண்டு புள்ளிவிவரங்களின்படி மலேசிய இந்தியர்களில் 84 விழுக்காட்டினர் நகர்ப்புறம் அல்லது புறநகர்ப் பகுதிகளில் வாழ்கின்றனர். மலேசியத் தமிழர்களின் வரலாற்றில் அது ஒரு புதிய மைல்கல் ஆகும். இதற்கிடையில் மலேசியத் தமிழர்களின் மொழி உரிமைப் போராட்டங்கள் தொடர்ந்தன.

2016 ஆம் ஆண்டு பிப்ரவரி 5ஆம் தேதி புதிதாக ஒரு தமிழ்ப்பள்ளி உருவாக்கப்பட்டது. அந்தப் புதிய பள்ளி கெடா மாநிலத்தில் உள்ள லூனாஸ் எனும் இடத்தில் மலேசியப் பிரதமர் நஜீப் துன் ரசாக் அவர்களால் திறப்புவிழா கண்டது. அன்றைய தினம் பாயா பெசார் தமிழ்ப்பள்ளி எனும் பெயர் கோ. சாரங்கபாணி தமிழ்ப்பள்ளி எனப் பெயர் மாற்றம் கண்டது. 2016 ஆம் ஆண்டு மார்ச் மாதம் மலேசியத் தமிழ்ப் பள்ளிகளின் எண்ணிக்கை 525 ஆக உயர்வு கண்டது. 

மலேசியாவில் வாழும் தமிழர்கள் 1800–1900 ஆம் ஆண்டுகளில் பிரித்தானிய காலனித்துவ ஆட்சியினரால் தமிழ்நாட்டிலிருந்து கொண்டு வரப் பட்டனர். அவர்கள் ஒப்பந்தக் கூலிகளாக உடலுழைப்பு வேலைகளில் அமர்த்தப் பட்டனர்.

ரப்பர் தோட்டங்களில் வேலை செய்தனர். காடு மேடுகளை வெட்டிச் சாலைகளை அமைத்தனர். மேடு பள்ளங்களைக் கட்டி ரப்பர் கன்றுகளை நட்டனர்.

அவ்வாறு மலேசியாவிற்கு வந்த தமிழர்கள் அவர்கள் தங்கி இருந்த இடங்களில் கோயில்களை அமைத்தனர். அவர்களுடைய பிள்ளைகளுக்குக் கல்வி அவசியம் என்பதை உணர்ந்தனர். முதலில் சிறிய கல்விக் குடில்களை அமைத்தனர்.

1870-ஆம் ஆண்டுக்குப் பின்னர் இந்தியர்கள் பணியாற்றிய பல இடங்களில், குறிப்பாக புரோவின்ஸ் வெல்லஸ்லி, ஜொகூர், மலாக்கா, போன்ற இடங்களில் தேசிய வகைத் தமிழ்ப்பள்ளிகள் தோன்றின. 

1800 - 1900 காலக்கட்டத்தில் கிறிஸ்துவச் சமய அமைப்புகள் தோற்றுவித்த ஆங்கில-தமிழ்ப்பள்ளிகளைத் தவிர்த்துத் தனிப்பட்டவர்களும் தமிழ்ப்பள்ளிகளை அமைத்தனர். பொதுவாக இந்தப் பள்ளிகள் யாவும் சிறியவை. ஓர் அறை, ஓராசிரியர் வகுப்பு என்ற நிலையிலேயே அவை இயங்கின. மேலும், நிதி வளம் இல்லாமலும் முறையான பராமரிப்பு இல்லாமலும் அவை செயல் பட்டன.

1816ஆம் ஆண்டு ரெவரெண்டு ஆர்.ஹட்சின்ஸ் (Rev.R.Hutchings) என்பவரால் முதன்முதலில் பினாங்கு மாநிலத்தில் அமைந்துள்ள பிரி ஸ்கூல் (Penang Free School) எனும் ஆங்கிலப் பள்ளியில் ஒரு பிரிவாகத் தமிழ் வகுப்பு திறக்கப் பட்டது. இதுவே மலேசியாவில் முதல் தமிழ் வகுப்பு. இந்த நாட்டில் தமிழ்க்கல்வி வளர்ச்சிக்கு அடிக்கல்லாக அமைந்தது எனலாம். 

1900-ஆம் ஆண்டுகளின் இறுதியில் நாட்டின் விவசாயம் மற்றும் தோட்டப்புற மேம்பாட்டின் காரணமாகத் தென் இந்தியர்களின் வருகை கூடியது. அதனால் தமிழ்ப்பள்ளிகளின் எண்ணிக்கையும் கூடியது.

பெரும்பாலும் அவ்வாறு கட்டப்பட்ட பள்ளிகள் தோட்ட நிர்வாகத்தினரின் கீழ் செயல்பட்டு வந்தன. பள்ளி ஆசிரியர்களின் ஊதியத்தைத் தோட்ட நிர்வாகம் வழங்கி வந்தது. தோட்ட மேலாளர்களின் மெத்தனப் போக்கினால் பல தமிழ்ப் பள்ளிகளின் நிலைமை தடுமாறிப் போனது.

தமிழ்ப் பள்ளிகளின் கல்வித் தரம் தேங்கி நின்றதற்கு சில காரணங்கள் உள்ளன. அவற்றில் முறையான ஒரு பயிற்றுத் தன்மை இல்லாதது ஓர் அடிப்படைக் காரணம் என்று சொல்லலாம். மொழியின் மீது ஒரு வேர்த் தனம் இல்லாத குறைபாடும் இருந்து வந்தது.

அதன் பின்னர் அமலுக்கு வந்த மலாயா கல்விச் சட்டம் தமிழ்ப்பள்ளிகள் தோன்றுவதற்கு முழுமையான அடையாளங்களைத் தோற்றுவித்தது. ஆக, தமிழ்ப்பள்ளிகளுக்கு ஒரு சாதகமானச் சூழல்நிலை ஏற்பட்டது. இந்த மாற்றங்கள் நடந்தது 1930–1937 ஆண்டுகளில்.

மலாயாவில் வேலை இருக்கிறது என்று இந்த நாட்டிற்கு வந்த இந்தியர்களின் நிலைமை மிகவும் வேதனையானது. அவர்கள் சரியாக நடத்தப்படவில்லை. அவர்கள் தங்களின் அடிப்படை உரிமைகளை இழந்த மாதிரியான ஒரு நிலைமையும் ஏற்பட்டது.

அமெரிக்க அடிமைகளைப் போல நடத்தப் பட்டனர். 1950களில் மலாயா வாழ் இந்தியர்களின் அடிப்படை உரிமைகள் மிகுந்த பாதிப்பு நிலை அடைந்தன. இந்தக் கட்டத்தில் இந்திய அரசாங்கம் தலையிட்டது. மலாயா வாழ் இந்தியர்களுக்காகக் குரல் கொடுத்தது.

மலாயா வாழ் இந்தியர்கள் என்பதில் தமிழர்கள் பெரும்பான்மையினராக இருந்தனர். அதன் விளைவாகத் தமிழ்ப் பள்ளிகளுக்கு அதிக மானியம் வழங்கப்பட்டது. தமிழ் ஆசிரியர்களுக்குச் சிறப்பு பயிற்சியும் வழங்கப்பட்டது.

1956 ஆம் ஆண்டு "ரசாக் அறிக்கை " ஒரு மாற்றத்தைக் கொண்டு வந்தது. அதற்கு முன்னர் தமிழ்ப் பள்ளிகள் தனியார் நிர்வாகத்தின் கீழ் இருந்து வந்தன. 1957 ஆம் ஆண்டு கல்விச் சட்டத்தின் வழி சிறுபான்மை இனத்தவரின் பள்ளிகள் "தேசிய மாதிரி" எனும் அடைமொழியோடு புதிய வடிவம் கண்டன.

சிறுபான்மை இனத்தவரின் பள்ளிகள் என்பதில் தமிழ்ப்பள்ளிகளும், சீனப்பள்ளிகளும் அடங்கும். 1950களில் மலாயா எனும் மலேசியாவில் 900 தமிழ்ப்பள்ளிகள் இருந்தன என்பது ஓர் அதிசயமான செய்தி.

ஆனால், இப்பொழுது 2011 ஆம் ஆண்டில் மலேசியத் தமிழ்ப்பள்ளிகளின் எண்ணிக்கை 523 ஆகக் குறைந்து போய் இருக்கிறது என்பது உலகத் தமிழ் இனத்திற்கே வேதனையான செய்தி.

ஒரு காலக் கட்டத்தில் மலேசிய இந்தியர்கள் தோட்டப் புறங்களையே நம்பி வாழ்ந்தார்கள். அப்போது அவர்களிடம் கல்வியறிவு குறைவாக இருந்தது. அதனால் அவர்களுடைய எசமானர்களை அவர்களால் எதிர்க்க முடியவில்லை. தமிழ்நாட்டிலிருந்து கொண்டு வரப்பட்ட தமிழர்களை அடிமைகளாகப் பிரித்தானியர்கள் கருதினர்.

ஆனால், அடுத்து அடுத்து வந்த தலைமுறையினர் நகர்ப்புறத்தை நாடினர். படிப்பறிவைப் பெற்றனர். தோட்டப்புற மாணவர்களின் எண்ணிக்கை வெகுவாகக் குறைந்தும் போனது. நூற்றுக்கணக்கான தமிழ்ப்பள்ளிகள் மூடப்பட்டன.

மேலும் சில தோட்டங்களில் இருந்த தமிழ்ப்பள்ளிகளில் குறைவான எண்ணிக்கை கொண்ட மாணவர்களே இருந்தனர். அதைச் சரி படுத்த கூட்டுத் தமிழ்ப்பள்ளிகள் உருவாக்கப் பட்டன்.

மூன்று நான்கு தமிழ்ப்பள்ளிகளைக் கூட்டாக இணைத்து ஒரு மையப் பள்ளியை அமைப்பது தான் ஒரு கூட்டுத் தமிழ்ப்பள்ளி ஆகும். இப்படியும் தமிழ்ப்பள்ளிகளின் எண்ணிக்கை குறைந்தது. இந்த மாதிரியான கூட்டுத் தமிழ்ப்பள்ளிகள் 1979–1980 -ஆம ஆண்டுகளில் மிகவும் பிரபலம் அடைந்தன.

கீழே வரும் புள்ளி விவரங்கள் மலேசியத் தமிழ்ப்பள்ளிகள் எப்படி சன்னம் சன்னமாகக் குறைந்து வந்தன என்பதைக் காட்டும். மலேசியத் தமிழ்ப்பள்ளிகள் 1957 ஆம் ஆண்டில் 888ல் இருந்து 2006 ஆம் ஆண்டுக்குள் 523 ஆகக் குறைக்கப் பட்டன.

ஒரே ஓர் 50 ஆண்டுகளில் 365 தமிழ்ப்பள்ளிகள் மூடப்பட்டன. அந்தக் கட்டத்தில் மலேசிய இந்தியர்களுக்கு உதவிகள் செய்தவர் அமரர் துன் சம்பந்தன். தமிழகத் தூய்மைச் செம்மல் காமராசரைப் போன்றவர்.

துன் சம்பந்தன் மறைவு மலேசியர்களுக்கு மட்டும் அல்ல உலகத் தமிழர்களுக்கே ஒரு மாபெரும் இழப்பாகும். 2006 ஆம் ஆண்டு தொடங்கி மலேசியாவில் உள்ள தமிழர்களிடையே ஒரு விழிப்புணர்வு ஏற்பட்டது. கடந்த ஐந்து ஆண்டுகளில் ஒரு தமிழ்ப்பள்ளியைக் கூட அவர்கள் மூட விடவில்லை.

மலேசியாவின் ஐந்தாம் தலைமுறையினரிடம் புது மாறுதல்கள் தோன்றி வருகின்றன. மலேசியாவில் எந்த ஒரு தமிழ்ப்பள்ளியும் மூடப்படாமல் இருக்க முயற்சி செய்து வெற்றியும் பெற்று வருகின்றனர்.

ஒரு தமிழ்ப்பள்ளி மூடும் கட்டாயம் வந்தால் முதலில் அந்தப் பள்ளியின் கல்வி அனுமதிச் சான்றிதழ் அரசாங்கத்திடமிருந்து வலுக்கட்டாயமாகப் பெறப்படுகின்றது. வேறு ஓர் இடத்தில் அல்லது மாநிலத்தில் அந்தப் பள்ளியின் பெயரில் நிலம் வாங்கப்படுகிறது. அரசாங்கப் பணத்தை இவர்கள் எதிர்பார்க்கவில்லை.

பல இலட்சம் ரிங்கிட் செலவு செய்து முதலில் நிலத்தை வாங்கிய பின்னர் பள்ளிக்கூடம் கட்டப்படுகிறது. அதன் பின்னர் அரசியல் தலைவர்களிடமிருந்து மான்யம் கேட்கப்படுகின்றது. அந்த வகையில், ஒரு பள்ளிக்கூடத்திற்கு ஒரு புது உயிரும் வழங்கப்படுகின்றது.



</doc>
<doc id="114319" url="https://ta.wikipedia.org/wiki?curid=114319" title="சு. ராஜம்">
சு. ராஜம்

எஸ். ராஜம் என்று பரவலாக அறியப்பட்ட சுந்தரம் ராஜம் (பிறப்பு: பெப்ரவரி 10, 1919 - இறப்பு: ஜனவரி 29, 2010) ஒரு தமிழக ஓவியர், திரைப்பட நடிகர் மற்றும் கருநாடக இசைக்கலைஞர் ஆவார். இவர் பாபநாசம் சிவனின் மாணவரும், திரைப்பட இயக்குனர் வீணை எஸ். பாலசந்தரின் தமையனும் ஆவார். 1934 இல் வெளியான சீதா கல்யாணம் என்ற திரைப்படத்தின் மூலம் திரைப்படத்துறையில் அறிமுகமானார். சில திரைப்படங்களில் மட்டும் நடித்த இவர் பின் முழு நேர ஓவியர் மற்றும் இசைக்கலைஞரானார். அகில இந்திய வானொலியில் பணியாற்றினார். குறித்த இவரது ஓவியங்கள் பரவலாக அறியப்படுகின்றன. கோடீஸ்வர ஐயரின் இசைப் படைப்புகளை பிரபலப்படுத்தியதிலும் இவரது பங்கு குறிப்பிடத்தக்கது. சென்னை இசை அகாதமியின் இசை வல்லுனர் குழு உறுப்பினராகவும் பணியாற்றியுள்ளார். 1991 இல் சங்கீத நாடக அகாதமி விருது இவருக்கு வழங்கப்பட்டது.




</doc>
<doc id="114351" url="https://ta.wikipedia.org/wiki?curid=114351" title="பிட்காயின்">
பிட்காயின்

பிட்காயின் ("Bitcoin") (எண்ணிம நாணயக் குறியீடு: BTC; ฿) அல்லது நுண்காசு என்பது சத்தோசி நகமோட்டோவால் உருவாக்கப்பட்ட ஒரு எண்ணிம நாணயம் ஆகும். இது கணினி முறையால் வலைத்தளங்களில் செயலாக்கப்பட்டு, பரிமாற்றம் செய்யப்படுகின்றது. இப்பயன்பாட்டுக்காக அவர் உருவாக்கிய திறந்த மூல மென்பொருளும் (open-source software) இதே பெயராலேயே அழைக்கப்படுகிறது. பிட்காயின், தொடரேடு (அல்லது கட்டச்சங்கிலி - blockchain) என்று அழைக்கப் படும் ஒரு வகை கணினி தொழில்நுட்ப முறையில் இயங்குகிறது.

பிட்காயினை (பொது வழக்கில் உள்ள டாலர், ரூபாய் போல) வலைத்தளங்களில் ஒருவருக்கொருவர் பரிமாறிக் கொள்ளலாம்; பொருள்கள் வாங்கலாம்; மற்றும் சேமித்து வைக்கலாம். பொது வழக்கில் உள்ள பணம் ஒரு மைய வங்கியால் (Central Bank) கட்டுப்படுத்தப்பட்டு மேலாண்மை செய்யப் படுகின்றது. ஆனால், பிட்காயின் என்ற இந்த கணினிக் காசு எந்த வங்கியாலும் மேற்பார்வை இடப் படுவது இல்லை; கட்டுப் படுத்தப்படுவதும் இல்லை. மாறாக, கட்டச்சங்கிலி (blockchain) என்ற மென்பொருளால் ஆன வரவுப் பதிவேட்டில் (ledger) சேமிக்கப் பட்டு, பாதுகாக்கப் படுகின்றது. கட்டச்சங்கிலி என்பது ஒரு மென்பொருளால் ஆன வரவு-செலவு கணக்குப் புத்தகம். இது இணையர் வலையம் (P2P network) என்ற கணினி வலையத்தில் (computer network) செயற்படுத்தப் பட்டு, அதில் உள்ள பல இணையர்களால் மேற்பார்வை இடப்பட்டு, இயங்கும் மென் பொருளாகும். 

பிட்காயினைக் கண்டு பிடித்தவர் "சப்பானிய நாட்டைச் சேர்ந்த சத்தோசி நகமோட்டோ (Satoshi Nakamoto)" என்று கூறப்படுகிறது. எனினும் கண்டுபிடித்தவர் உண்மையில் யார் என்று தெரியவில்லை. அவரால் பிட்காயின் திறந்த மூல மென்பொருளாக 2009-இல் வெளியிடப் பட்டது. 

பிட்காயின், தொடரேடு அல்லது கட்டச்சங்கிலி (blockchain) என்ற கணினி நுட்பத்தை அடிப்படையாக வைத்து உருவாக்கப் பட்டது. கட்டச்சங்கிலி பல கட்டங்களால் உருவானது. கட்டச்சங்கிலியில் உள்ள கட்டங்களை உருவாக்க சுரங்கமர்கள் (miners) என்பவர்கள் அமர்த்தப் படுகின்றனர். இவர்களுக்கு ஒவ்வொரு கட்டத்தை உருவாக்க கூலி கொடுக்க வேண்டும். அந்தக் கூலியைக் கொடுப்பதற்காகவே பிட்காயின் முதன்முதலில் உருவாக்கப் பட்டது. அந்த பிட்காயினை வைத்துக் கொண்டு, டாலர்,ரூபாய், போன்ற பணத்தை வாங்கலாம்; மற்ற பொருட்களையும் வாங்கலாம். பிட்காயின் நாளடைவில் பலராலும் அறியப்பட்ட பிறகு, பலரும் இதைப் பயன்படுத்தத் தொடங்கினர். கேம்பிரிட்ஜ் பல்கலைக்கழகம் (University of Cambridge, இங்கிலாந்து) மேற்கொண்ட ஆய்வின் படி, 2017-இல் 2.9 மில்லியன் முதல் 5.8 மில்லியன் வரையிலான குறியீட்டு நாணயப் பணப்பைகள் (cryptocurrency wallet) பயன்படுத்தப் பட்டன என்றும், அவற்றில் பெரும்பான்மையானவை பிட்காயினைப் பயன்படுத்தியவை என்றும் தெரிய வந்தது. ( குறியீட்டு நாணயம் (cryptocurrency) என்பது குறியாக்கவியல் (Cryptography) முறையைப் பயன்படுத்தி உருவாக்கும் கணினிக் காசுகள் ஆகும்.) 

பிட்காயினால் பல சிக்கல்கள் உருவாகி இருக்கின்றன. எடுத்துக் காட்டாக, பிட்காயினை வைத்து நடத்தப் படும் சட்டத்திற்குப் புறம்பான பணப் பரிமாற்றங்கள், பிட்காயின் விலை நிலையாக இல்லாமல் மாறிக் கொண்டே இருப்பது, மற்றும் பிட்காயின் களவுகள் ஆகியன பிட்காயினுக்கு எதிராக வைக்கப் படும் குற்றச் சாட்டுகளாகும். மேலும், பிட்காயின் என்பது ஒரு வெறும் பொருளாதாரக் குமிழ் (economic bubble) மட்டுமே என்ற கருத்தும் நிலவுகின்றது. இருந்தாலும், பிட்காயினில் பலர் முதலீடு செய்துள்ளனர் என்பதும் உண்மை.

பிப்ரவரி 2019-இல் பிட்காயின் எண்ணிக்கை நிலவரம் 


சத்தோசி நகமோட்டோ (Satoshi Nakamoto) பிட்காயினை “ஒருவருக்கொருவர் நேரடியாக கொடுத்து வாங்கக் கூடிய மின்னணு பணம்” என்று வருணித்தார். இந்த பிட்காயினை ஒருவர் நேரடியாக மற்றவருக்கு பிட்காயின் முகவரி வாயிலாக அனுப்பமுடியும். பயன்படுத்துபவரைப் பொறுத்த அளவில் இதை “இணையப் பயன்பாட்டிற்கான பணம்” என்று கூறலாம். அதே நேரத்தில் இது மூன்றடுக்குப் பதிவேட்டுப் பராமரிப்பு (Triple-entry book keeping system) கொண்ட ஒரு நாணயமும் ஆகும்.

பிட்காயினின் முதல் இணைத்தளம் "bitcoin.org" 18 ஆகத்து 2008-இல் பதிவு செய்யப் பட்டு நடைமுறைக்கு வந்தது. அதன் பிறகு, 31 அக்டோபர் 2008-இல் சத்தோசி நகமோட்டோ எழுதிய பிட்காயின்: இணையர்-இணையர் வலைத்தளம் ("Bitcoin: A Peer-to-Peer Electronic Cash System" ) என்ற கட்டுரை வெளிவந்தது. நகமோட்டோ பிட்காயினுக்கான மென்பொருளை உருவாக்கி, திறந்த மூல மென்பொருளாக சனவரி 2009-இல் வெளியிட்டார். இருந்தும், நகமோட்டோ யார் என்று அப்போதும் தெரியாமலேயே இருந்தது. 

நகமோட்டோ 3 சனவரி 2009-இல், பிட்காயின் வலையம் (bitcoin network) என்ற கணினி வலையத்தை உருவாக்கி, அதில் கட்டச்சங்கிலியைச் செயல் படுத்தி, கட்டச்சங்கிலியின் முதல் கட்டத்தையும் (genesis block) அதில் இணைத்தார். அந்த முதல் கட்டத்தில், ""தி டைம்ஸ் 03/சனவரி/2009 வங்கிகளுக்கான இரண்டாவது பிணை விடுதலையை நிதி அமைச்சர் எந்நேரமும் வெளியிடலாம்," ("The Times 03/Jan/2009 Chancellor on brink of second bailout for banks.")" என்று குறிப்பிடப் பட்டது. இந்தக் குறிப்பு தி டைம்ஸ் (The Times) என்ற நாளிதழில் 3 சனவரி 2009-இல் வந்த தலைப்புச் செய்தி ஆகும். இதற்கு இரண்டு அர்த்தங்கள் கற்பிக்கப் படுகின்றன: ஒன்று, "பிட்காயின் கட்டச்சங்கிலியில் முதல் கட்டம் தோன்றியதற்கான காலமுத்திரை (timestamp)" என்பது. மற்றொன்று, "இன்றைய வங்கி முறைகளின் தரம் குறைந்த நிலைமையைப் பற்றிய ஏளனமான விமர்சனம்" என்பது.

முதல் பிட்காயின் அமெரிக்காவைச் சேர்ந்த எரால்டு பின்னே (Harold Thomas Finney) என்பவருக்குக் கொடுக்கப் பட்டது. ( இவர் ஏற்கனவே 2004-இல் "மீண்டும் பயன்படும் உழைப்புச் சான்று" (reusable proof-of-work) என்னும் முறையைச் செயல் படுத்தி இருந்தவர்.) இவர் பிட்காயின் மென்பொருளை வெளியிடப்பட்ட அன்றே பதிவிறக்கம் செய்து, நகமோட்டோவிடம், 12 சனவரி 2009 அன்று பத்து பிட்காயின்களைப் பெற்றார். இவரைத் தவிர்த்து, வேய் டாய் (Wei Dai), நிக் சாபோ ஆகியோரும் பிட்காயினுக்கு ஆதரவு தெரிவித்தனர். (இவர்கள் முறையே பி-காசு(b-money), பிட் தங்கம் (bit gold) என்ற குறியீட்டு நாணயங்களை (cryptocurrencies) ஏற்கனவே உருவாக்கியவர்கள்.) 2010-இல், லாஸ்லோ அன்யீஸ் (Laszlo Hanyecz) என்னும் நிரலர் (software developer) 10,000 பிட்காயின்கள் கொடுத்து இரண்டு பிட்சா (pizza) வாங்கினார்; இதுவே பிட்காயினைப் பயன்படுத்திய முதல் வணிகப் பரிமாற்றம் ஆகும். (10,000 பிட்காயின்களின் இன்றைய விலை (February 2019) $40 மில்லியன்கள் ஆகும்.) 

2010 வரை நகமோட்டோ ஒரு மில்லியன் பிட்காயின்களை உருவாக்கி இருந்தார் என்று சொல்லப் படுகின்றது. 2010-உக்குப் பிறகு நகமோட்டோவைக் காணவில்லை. அவர் காணாமல் போவதற்கு முன் கேவின் ஆன்டர்சன் (Gavin Andresen) என்பவரிடம் பிட்காயின் மென்பொருள் பொறுப்புக்கள் ஒப்படைக்க பட்டன. அன்று முதல் ஆன்டர்சன் பிட்காயின் நிறுவனத்தின் (Bitcoin Foundation) மேம்பாட்டாளராக பணி புரியலானார். அதன்பின், ஆன்டர்சன் பிட்காயினின் மேம்பாட்டுக்கான பொறுப்புக்களைப் பலரிடத்திலும் பிரித்துக் கொடுக்க முடிவு செய்தார். இதனால் பிட்காயின் எதிர்காலம் எவ்வாறு இருக்கும் என்பதில் ஒவ்வொருவருக்கும் கருத்து வேறுபாடு வரலாயிற்று. 

பிட்காயினில் "உழைப்புச் சான்று" நடைமுறைக்கு வந்த பிறகு, பிட்காயினைப் பெரிதும் பயன்படுத்தியவர்கள் கள்ள வாணிபம் செய்தவர்களே. எடுத்துக் காட்டாக, பட்டுப் பாதை சந்தை (Silk Road marketplace) என்ற கள்ள வாணிப இணையத்தில், பிட்காயின் ஏற்றுக் கொள்ளப்பட்டு (போதைப்) பொருட்கள் விற்கப் பட்டன. பிப்ரவரி 2011-இல் தொடங்கி 30 மாதங்கள் இயங்கிய இந்த கள்ள வாணிப நிறுவனம் 9.9 மில்லியன் ($214 மில்லியன்) பிட்காயின்களை பரிமாற்றம் செய்தது. 

லைட்காயின் (அதாவது, ஆல்ட்காயின் ) என்ற மற்றுமொரு குறியீட்டு நாணயம் (cryptocurrency) அக்டோபர் 2011-இல் தோன்றியது. அதன் பின்பு பல ஆல்ட்காயின்கள் தோன்றின. இருப்பினும், பிட்காயின் எல்லாவற்றிலும் முதன்மையானதாகவே இருந்தது. 

பிட்காயின் மதிப்பு ஏறுவதும் இறங்குவதுமாக இருந்தது. 9 சனவரி 2012-இல் $7.38-ஆக இருந்தது 25 சனவரி 2012-இல் $3.80-ஆகச் சரிந்தது. ஆகத்து, 2012-இல் $16.41-ஆக உயர்ந்து பிறகு 30 ஆகத்து 2012-இல் $7.10-ஆக வீழ்ந்தது. 

பிட்காயின் மதிப்பு 2013-இல் $13,30-இலிருந்து $770-ஆக ஏறியது. 

மார்ச் 2013-இல் பிட்காயின் பரிமாற்றத்தில் குழப்பம் ஏற்பட்டது. பிட்காயினைச் செயல் படுத்திய ப்ளாக்செயின் என்னும் சங்கிலி இரண்டாகப் பிரிந்து ஒவ்வொரு சங்கிலியிலும் வெவ்வேறு விதிமுறைகள் தோன்றின. இந்த இரண்டு சங்கிலிகளும் ஒரே நேரத்தில் தனித்தனியாக இயங்கி பணப் பரிமாற்றத்தில் ஈடு பட்டன. ஆறு மணி நேரங்கள் இவ்வாறு நடந்த பிறகு, பிட்காயின் மென்பொருள் பழைய பதிப்பு 0.7-உக்கு மாற்றப் பட்டது (downgraded ). இதனால் வந்த குழப்பங்களினால், மவுண்ட் காக்ஸ் (சப்பானிய பிட்காயின் பணப் பரிமாற்றக் கூடம்) ( Mt. Gox - a bitcoin exchange based in Shibuya, Tokyo, Japan) பிட்காயின் பரிமாற்றங்களை நிறுத்த, பிட்காயின் மதிப்பு $37-ஆக வீழ்ந்தது. மீண்டும் ஏப்ரல்,2013-இல் பிட்இன்ஸ்டன்ட் (BitInstant) என்ற அமெரிக்க பிட்காயின் பணப் பரிமாற்றக் கூடம் , மவுண்ட் காக்ஸ் ஆகிய இரண்டிலும் பிட்காயின் பணத் தட்டுப்பாடு உண்டாகவே, அதன் விளைவாக, பிட்காயின் அப்போதைய மதிப்பு $266-இலிருந்து $76-ஆகக் குறைந்தது. இந்நிலையில், அமெரிக்க அரசாங்க நிறுவனமான பின்சென் (FinCEN - Financial Crimes Enforcement Network) பிட்காயின் போன்ற பண நிறுவனங்கள் பின்பற்ற வேண்டிய சட்டமுறைகளை வெளியிட்டது. 10,ஏப்ரல்-இல் பிட்காயின் $259 ஆகி பிறகு மூன்று நாட்களிலேயே $45 ஆயிற்று. இந்நிலையில், 15 மே 2013 அன்று அமெரிக்க அரசு அதிகாரிகள், மவுண்ட் காக்ஸ் தம் பணப் பரிமாற்றங்களை பின்சென் (FinCEN) -உடன் பதிவு செய்யவில்லை என்று குற்றம் சாட்டி, மவுண்ட் காக்ஸ்-இன் வரவு-செலவு கணக்கு ஆவணங்களைப் பறிமுதல் செய்தனர். 23 ஜூன் 2013-இல் அமெரிக்க அரசாங்க நிறுவனம் டி.ஈ .ஏ (DEA - US Drug Enforcement Administration) 11.02 பிட்காயின்களைப் (முதன் முதலாக) பறிமுதல் செய்ததாக அறிவிக்கப் பட்டது. பின்பு அக்டோபர் 2013-இல் அமெரிக்க உளவுத்துறை நிறுவனமான FBI, பட்டுப் பாதை சந்தை-இன் உரிமையாளரான ராஸ் உல்ப்ரிக்ட் (Ross William Ulbricht) என்பவரைச் சிறைப் பிடித்து, 26,000 பிட்காயின்களைக் கைப்பற்றியது. 30 நவம்பர் 2013-இல் பிட்காயின் மதிப்பு $1,163-உக்கு உயர்ந்து, சனவரி 2015-இல் $152-ஆகச் சரிந்தது. 

5 திசம்பர் 2013-இல் சீன அரசு வங்கி (People's Bank of China) பிட்காயினைச் சீனாவில் பயன்படுத்தக் கூடாது எனத் தடை விதித்தது. அதற்குப் பிறகு, பிட்காயினைப் பயன்படுத்தி சீனாவில் எந்த பொருளும் வாங்க இயலாமல் போய் விட்டது. 

பிப்ரவரி 2014-இல் மவுண்ட் காக்ஸ் (Mt. Gox) தம் நுகர்வோர்களிடம் (customers) இருந்து 850,000 பிட்காயின்கள் ($500 மில்லியன்) திருடப் பட்டுவிட்டன என்று கூறிய பிறகு, பிட்காயின் அப்போதைய மதிப்பு $867-இலிருந்து $439-ஆக சரிந்தது.

பிட்காயின் மதிப்பு மீண்டும் உயர்ந்து, 2018-இல் $11,480-இலிருந்து $5,848 வரை ஏறியும் இறங்கியுமாக இருந்தது.

பிட்காயின், கட்டச்சங்கிலி (blockchain) என்ற தொழில் நுட்பத்தின் துணைகொண்டு ஒரு பெரிய வரவுப் பதிவேடு (ledger) போன்று கணினி வலையத்தில் (computer network) செயல் படுத்தப் பட்டுள்ளது. இந்தப் பதிவேடு ஒரு பொது பதிவேடு ஆகும்; அதாவது, கணினி வலையத்தில் உள்ள ஒவ்வொரு கணினிக்கும் இந்தப் பதிவேடு சொந்தமாகும். (இந்தக் கணினிகளுக்கு கணுக்கள் (nodes) என்று பெயர்.) அதனால், பிட்காயின் வரவுப் பதிவேட்டை, பரவிய வரவுப் பதிவேடு (distributed ledger) என்று கூறுவர். இந்தப் பதிவேட்டில், பிட்காயினில் நடக்கும் எல்லா பரிமாற்றங்களும் பதிவு செய்யப் படும். எடுத்துக் காட்டாக, "எழிலன், மாறன் என்பவருக்கு ฿100, Mar 16 08:12:04-இல் அனுப்பினார்" என்பது ஒரு பரிமாற்றம். ஒரு கணு, இந்த பரிமாற்றத்தைச் சரி பார்த்து, கட்டம் ஒன்றை உருவாக்கி, அக் கட்டத்தில் இதை எழுதி, பின் தன்னிடம் உள்ள சங்கிலியின் நகலில் இணைத்துக் கொள்ளும். பின் அந்தக் கட்டம் தன்னைச் சுற்றியுள்ள கணுக்களுக்கும் அனுப்ப, அக் கணுக்கள் ஒவ்வொன்றும் அதைச் சரி பார்த்து, பின் அக் கட்டத்தைத் தம்மிடம் உள்ள சங்கிலியின் நகலில் இணைத்துக் கொள்ளும். இவ்வாறாக, அந்தப் பரிமாற்றம் எல்லா கணுக்களையும் அடைந்து, எல்லா கட்டச்சங்கிலிகளிலும் இணைக்கப் படும். இவ்வாறாக, பிட்காயின் சங்கிலியில் 10 நிமிடங்களுக்கு ஒரு கட்டம் வீதம் உருவாக்கப் பட்டு இணைக்கப் படுகின்றது. இவ்வாறு இணைக்கும்போது, இருமுறைச் செலவு (Double spending) நடவாமல் பார்த்துக் கொள்வது கணுக்களின் இன்றியமையாத பணிகளில் ஒன்று.

பரிமாற்றங்கள் போர்த் (Forth) போன்ற ஒரு கணினி மொழியில் எழுதி செயல் படுத்தப் படுகின்றன. பரிமாற்றத்தில் இரண்டு பகுதிகள் உள்ளன: உள்ளீடு(input), வெளியீடு (output). உள்ளீடு என்பது ஒருவருக்குத் தற்போதைய கையிருப்பு எவ்வளவு இருக்கிறது, அது எங்கிருந்து வருகின்றது என்ற குறிப்புகள் கொண்டிருக்கும். வெளியீடு என்பது பணம் எவ்வளவு, யாருக்குப் போகவேண்டும் என்ற குறிப்புகள் இருக்கும். எடுத்துக் காட்டு கீழே கொடுக்கப் பட்டுள்ளது. 

பரிமாற்றம் 1: அமுதன் → அண்ணாமலை 


பரிமாற்றம் 2: அண்ணாமலை → அழகரசி 


விளக்கம் 

ஒருவர் (அண்ணாமலை) மற்றொருவருக்கு (அழகரசி) பணம் (฿ 350) அனுப்பவேண்டுமானால், அவருக்கு முதலில் கையிருப்பு (฿ 500) எவ்வளவு இருக்கிறது என்றும், அது எவ்வாறு இவருக்குக் கிடைத்தது (அதாவது, இதற்கு முன் நடந்த எந்த பரிமாற்றத்திலிருந்து(அல்லிஇடமிருந்து) கிடைத்தது) என்றும் தனது பரிமாற்றத்தின் உள்ளீட்டுப் பகுதியில் குறிப்பிட வேண்டும். (ஒரு பரிமாற்றத்தைக் குறிப்பிட அதன் குறுக்க எண்ணைப் பயன்படுத்த வேண்டும்.) வெளியீட்டுப் பகுதியில் எவ்வளவு பணம் அனுப்பப் படுகின்றது எனவும், அப் பணத்தைப் பெறுபவரின் முகவரிக் குறிப்புகளையும் தர வேண்டும். 

பிட்காயினின் அலகு "பிட்காயின்" என்பதாகும். இதனுடைய குறி (code) BTC , XBT ஆகியன. பொதுவாக எழுதும்போது ฿ என்ற எழுத்து பயன் படுத்தப் படுகின்றது. மேலும்:

1 "மில்லிபிட்காயின்" (mBTC) = 0.001 "பிட்காயின்கள் (BTC)" 

1 "சதோசிஸ்" ("satoshis)" = 0.00000001 "பிட்காயின்கள்" 

பரிமாற்ற கட்டணம் என்பது பிட்காயின் கட்டச்சங்கிலியில் பணத்தைப் பரிமாற்றம் செய்ய (எடுத்துக் காட்டாக, ஒருவரிடம் இருந்து மற்றொருவருக்கு பணம் அனுப்ப) ஆகும் கட்டணச் செலவு ஆகும். இன்றைய நிலையில் (22 பிப்ரவரி 2019) ஒரு சுரங்கமர் (miner) பரிமாற்ற கட்டணத்தைத் தான் விரும்பிய அளவுக்கு எடுத்துக் கொள்ளலாம். சனவரி 2011-இல், இக் கட்டணம் $0.0001 இருந்து, சனவரி 2017-இல் $0.392-உக்கு உயர்ந்து, பின் சனவரி 2018-இல் $52.183-ஆக ஆயிற்று. இன்றைய நிலையில் (17 பிப்ரவரி 2019) இந்தக் கட்டணம் $0.212 என்று குறைந்து விட்டது. ஒரு சுரங்கமர் எடுத்துக் கொள்ளும் கட்டணம் அவர் பயன்படுத்தும் சேமிப்பகம் (storage), பரிமாற்றத்தில் இருக்கும் உள்ளீடு, வெளியீடு ஆகியவற்றின் எண்ணிக்கையைப் பொறுத்து இருக்கும். 

ஒருவர் பிட்காயினைப் பயன்படுத்த வேண்டுமென்றால், அவர் முதலில் பிட்காயின் கட்டச்சங்கிலியில் தன்னைப் பதிவு செய்து கொண்டு, ஒரு முகவரியைப் பெற வேண்டும். முகவரி என்பது 25 முதல் 34 எழுத்துக்கள் கொண்ட ஒரு சொல்லாகும். எடுத்துக் காட்டாக, "1BvBMSEYstWetqTFn5Au4m4GFg7xJaNVN2" என்பது 34-எழுத்துக்கள் கொண்ட ஒரு முகவரி ஆகும். 

இது போன்ற ஒரு முகவரியை அடைய பின்வரும் முறை கடைபிடிக்கப் படுகின்றது: முதலில் ஒரு ஊகிக்கவியலா எண் (random number)-ஐ எடுத்துக் கொண்டு, அதற்கேற்ற ஒரு பொது-திறவி (pulic key) கண்டு பிடிக்கப் படுகின்றது. இந்த பொது-திறவியின் மீது, SHA-256, RIPEMD-160 ஆகிய குறுக்கங்களை (hash functions) செலுத்தி, இறுதியாக முகவரி பெறப் படுகின்றது. அந்த ஊகிக்கவியலா எண்ணை அவர் தனது தனியர்-திறவியாக (private key) கவனத்தோடு வைத்துக் கொள்ள வேண்டும். அவருக்கு வருகின்ற பணமெல்லாம் அவர் முகவரிக்கே வரும். அந்தப் பணத்தை உரிமை கொண்டாட வேண்டுமாயின், அந்தத் தனியர்-திறவி தேவைப் படும். தனியர்-திறவி தொலைந்துவிட்டால், பணம் அவர் கையை விட்டுப் போனது போலத்தான் என எண்ணிக் கொள்ள வேண்டும். தனியர்-திறவி இல்லாமல், பிட்காயின் வலையம் ஒருவரின் உரிமையை ஏற்றுக் கொள்ளாது. 

பிட்காயினில் தனியர்-திறவியைக் கொண்டு முகவரியைக் கணித்தல் மிக எளிது. ஆனால், இந்த முகவரியை வைத்துக் கொண்டு, அதன் தனியர்-திறவியைக் கண்டு பிடித்தல் மிக மிகக் கடினம். 

ஒரு முறை, 2013-இல் ஒருவர் தன் தனியர்-திறவியைத் தொலைத்து விட்டதால், தனக்குச் சேர வேண்டிய ฿ 7,500-ஐயும் (அப்போது $7.5 மில்லியன்) இழந்தார். ஏறத்தாழ 20% பிட்காயின்கள் ( சூலை 2018-இல், $20 பில்லியன்) இவ்வாறு இழக்கப் பட்டன. இது மட்டுமில்லாமல், ஏறத்தாழ ஒரு மில்லியன் பிட்காயின்கள் (சூலை 2018-இல் $7 பில்லியன்) களவும் போயின.

சுரங்கம் அகழ்தல் வேலையைச் சுரங்கமர்கள் (miners) செய்கின்றனர். சுரங்கமர்கள் பரிமாற்றங்களைச் சரி பார்த்து, உழைப்புச் சான்றிதழ் நல்கி, ப்ளாக்செயின் சங்கிலியில் இணைத்து அதைப் பாதுகாவலான நிலையில் வைக்கின்றனர். கட்டத்தின் நேரம் சராசரியாக 10 நிமிடம் என்று வைக்கப் பட்டுள்ளது. ஒவ்வொரு முறையும், 2,016 கட்டங்களைச் சேர்த்தவுடன், உழைப்புச் சான்றிதழின் கணக்கின் கடினத்தன்மை மாற்றப்பட்டு, கட்டத்தின் நேரம் சராசரியாக 10 நிமிடம் இருக்குமாறு பார்த்துக் கொள்ளப் படுகின்றது. 1 மார்ச் 2014 முதல் 1 மார்ச் 2015 வரை, புதிய கட்டங்கள் உருவாக்கும்போது சுரங்கமர்கள் பயன்படுத்திய ஒரேமுறை எண்கள் 16.4 குவின்டில்லியன் (quintillion)-இலிருந்து 200.5 குவின்டில்லியன்-உக்கு அதிகரித்தது. புது கட்டங்கள் தொடர்ச்சியாக சேர்த்துக்கொண்டே இருப்பதால், தாக்கு நிரலர்கள் (hackers) பிட்காயினுக்குள் ஊடுருவி ஏதேனும் மாற்ற முயற்சி செய்வது மிகக் கடினமாக ஆகி வருகின்றது. 

சுரங்கமர் செய்யும் பணிக்கு இரண்டு வழிகளில் அவருக்கு வருமானம் வருகிறது: ஒன்று, புதிய கட்டம் உருவாக்குவதால், அதற்குக் கூலியாக புதிதாக உருவாக்கப் பட்ட பிட்காயின் ฿12.5 (9 சூலை 2016); மற்றொன்று பரிமாற்றங்கள் செய்யும் போது, அதற்கான பரிமாற்றக் கட்டணம். பரிமாற்றக் கட்டணத்தைக் கொடுப்பதற்காக, பணப் பரிமாற்றம் நடக்கும் போது , ஒவ்வொரு முறையும், காசுதளம் (coinbase ) என்னும் சிறப்புப் பரிமாற்றம் ஒன்றும் அத்துடன் சேர்ந்து நடக்கும். 210,000 கட்டங்கள் செய்து முடிக்கப் படும் ஒவ்வொரு முறையும் (அதாவது நான்கு ஆண்டுகட்கு ஒரு முறை) புதிய கட்டக் கூலி பாதியாக்கப் படும். (அதாவது, இப்போதுள்ள ฿12.5, ฿6.25 ஆகி, பிறகு ฿3.125 ஆகி, - இவ்வாறு குறைந்து கொண்டே போகும்.) இறுதியில், கூலி ฿ 0.0 ஆக, 2140-ஆம் ஆண்டில் 21 மில்லியன் பிட்காயின்கள் உருவாக்கப் பட்டுவிடும். அதன் பிறகு, சுரங்கமர் கூலி, பரிமாற்றக் கட்டணத்தில் இருந்து மட்டுமே வரும். 

இந்த கணக்கெல்லாம் நகமோட்டோ போட்டு வைத்தது. அதாவது, அவர் கருத்துக் படி, பிட்காயினில் செயற்கைத் தட்டுப்பாட்டை (artificial scarcity) முதலில் உருவாக்கி, அதன் மொத்த எண்ணிக்கை 21 மில்லியனைத் தாண்டாமல் பார்த்துக் கொள்வது. இப்போது, 10 நிமிடத்திற்கு ஒரு முறை, எவ்வளவு பிட்காயின்கள் தற்போது உள்ளன என்று வெளியிடப் படுகின்றது. நான்காண்டுகட்கு ஒரு முறை அதன் உற்பத்தி பாதியாகக் குறைக்கப் பட்டு, கடைசியில் 21 மில்லியனும் புழக்கத்திற்கு வந்த பிறகு, பிட்காயின் உற்பத்தி நிறுத்தப் படும். 

பொதுவாக பணப்பை என்பது பணம் வைக்கும் பையைக் குறிக்கும். ஆனால் பிட்காயின் பணப்பை என்பது திறவி (key) எனப்படும் எண்களையும் அவற்றைப் பயன்படுத்தும் மென்பொருளையும் குறிக்கும். குறியீட்டு நாணயத்தைச் சேர்த்து வைக்கும் பணப்பை குறியீட்டு நாணயப் பணப்பை எனப்படும். இது பொது-திறவி குறியீட்டியல் (Public-key cryptography) தனியர்-திறவி குறியீட்டியல் (Private-key cryptography) ஆகிய தொழில்நுட்பங்களைப் பயன்படுத்தி செயல்படுத்திய மென்பொருளாகும். பிட்காயின் பரிமாற்றத்திற்குத் தேவையான அனைத்துத் தரவுகளும் பிட்காயின் பணப்பையில் இருக்கும். இந்த பணப்பையை, வாங்குநர் (client) தம் கணினியில் மிக கவனமாக சேமித்து வைத்துக் கொள்ளவேண்டும். ஒரு பொது-திறவியும் (public-key) ஒரு தனியர்-திறவியும் (private-key) இல்லாமல் பிட்காயின் பணத்தைத் தொடமுடியாது; பரிமாற்றமும் செய்ய இயலாது. எனவே, குறைந்தது இந்த இரு திறவிகளாவது நுகர்வோரின் பணப்பையில் இருக்க வேண்டும். 

பணப்பை வாங்குநர்களில் பல வகைகள் உண்டு.

நிறை வாங்குநர்கள் (Full clients)

இவர்கள் தங்கள் பணப்பைகளை மிகக் கவனமாகப் பார்த்துக் கொள்பவர்கள். பிட்காயினின் முழு கட்டச்சங்கிலியையும் பதிவிறக்கம் செய்து, பரிமாற்றங்கள் சரியாக இருக்கின்றனவா என்று பார்ப்பார்கள். (2018-இன் இறுதியில் இச் சங்கிலியின் அளவு 197 GB-ஆக இருந்தது.) மற்றவர்களை நம்ப இயலாமல் இருக்கும் போது இவ்வாறு செய்வதுதான் பாதுகாப்புக்கு உகந்தது. ஆனால், கட்டச்சங்கிலிகள் பெரிதாவும் சிக்கல் வாய்ந்ததாகவும் இருப்பதால், அதைப் பதிவிறக்கம் செய்து சரி பார்க்க நல்ல கணிப்பொறிகள் தம் வசம் இருக்க வேண்டும். குறிப்பாக, புதிதாக இணைக்கப் படும் கட்டங்களைச் சரி பார்க்க வேண்டும். இவ்வாறு செய்தால், இக் கட்டங்கள் சங்கிலியில் கவைகளை உருவாக்கி, பல சங்கிலிகளைத் தோற்றுவிக்கும் இடர் நிலைக்கு தள்ளப்படாமல் தங்களைக் காத்துக் கொள்ளலாம். 

குறை வாங்குநர் (Lightweight clients )

இவர்கள் நிறை வாங்குநர்களைப் போல சங்கிலியைச் சரி பார்ப்பவர்கள் அல்லர். மாறாக, இவர்கள் நிறை வாங்குநர்கள் துணைகொண்டு தங்கள் பரிமாற்றங்களைச் செய்பவர்கள். இதனால், இவர்கள் விரைவாகவும், (கணினி இயங்க) குறைந்த மின்செலவிலும் தங்கள் வேலையை முடித்துக் கொள்ள இயலும். ஆனால், இவர்கள் சேவை வழங்கிகள் (servers) கொடுக்கின்ற தகவல்களை 100% நம்பித்தான் ஆக வேண்டும் என்ற நிலையில் இருப்பவர்கள். கட்டச் சங்கிலியில் கவைகள் தோன்றுமாயின், மிக நீளமாக உள்ள சங்கிலியைத் தேர்ந்தெடுத்து, அதில் பரிமாற்றம் செய்து கொண்டு மன நிறைவு அடைபவர்கள். நிறை வாங்குநர்களைப் போல, இவர்களும் தங்கள் பணப்பைகளைக் கவனமாகத் தங்கள் கணினியில் வைத்துக் கொள்ள வேண்டும். 

இணையத்தள பணப்பைகள் (online wallets)

இதில் வாங்குநர்களுக்கு இணையத்தளத்திலேயே ஒரு சேவை-வழங்கி (server) -இல், பணப்பைகள் வைத்துக் கொடுக்கப் படும். எனவே, இவர்கள் பணப்பையைத் தங்கள் கணினியில் வைத்துக் கொள்வதைப் பற்றி கவலை பட தேவை இல்லை. ஆனால், சேவை-வழங்கி (server)-இலிருந்து பணப்பைகள் களவு போக வாய்ப்பு உண்டு என்பதை நினைவிற் கொள்ளவேண்டும். 2014-இல், சப்பானிய பிட்காயின் பணப் பரிமாற்றக் கூடமான மவுண்ட் காக்ஸ் (Mt. Gox) (உலகிலேயே மிகப் பெரிய பிட்காயின் பரிமாற்றக் கூடம்) தாக்கப் பட்டு, 740,000 பிட்காயின்கள் திருடப் பட்டன. 2011-இல் தாக்கப் பட்டு 2000 பிட்காயின்கள் திருடப் பட்டன. இந்நேரங்களில், பணப்பைகளும் களவாடப் படலாம். இது நடந்த பிறகு, "[உன்னிடம்] திறவி இல்லையா, [இது] உன் பணம் கிடையாது," என்பது பலரும் அறிந்த படப்பகடி(meme)-ஆக ஆகி விட்டது. 

இயற்பொருள் பணப்பை (Physical wallet)

பணப்பை தகவல்கள் அச்சடிக்கப் பட்ட தாள்கள் இந்த வகையைச் சேரும். ஒரு சில நாணயங்களின் பின் பக்கத்திலும் பணப்பை தகவல்கள் பதிக்கப் பட்டிருக்கும். 

வன்பொருள் பணப்பை (Hardware wallet)

இதில், பணப்பை தகவல்கள் ஒரு வன்பொருளின், நுண்கட்டுப்படுத்தி (microcontroller) போன்ற, மின்னியல் பாகத்தில் புதைந்திருக்கும். இதை நச்சுநிரல்கள் (virus) போன்றவை தாக்க இயலாது. 

முதன் முதலில் (2009) செயலாக்கப் பட்ட பணப்பைக்கான செய்நிரல்(program) பிட்காயின் (Bitcoin) என்ற பெயராலேயே அழைக்கப் பட்டது; சதோசி வாங்குநர் (Satoshi client) என்றும் அழைக்கப் பட்டது. பிறகு இது கியூ.டி (Qt) என்ற மென்பொருள்-கருவித்தொகுதி (software toolkit) -உக்கு மாற்றப்பட்டு பிட்காயின்-கியூ.டி (Bitcoin-Qt) என்று அழைக்கப் பட்டது. பின்னர், இது மறு பதிப்பு செய்யப் பட்டு, பிட்காயின் மையம் (Bitcoin Core) என்ற பெயரில் வெளியிடப் பட்டது. பிட்காயின் மையம் மிகச் சிறப்பாக உருவாக்கப் பட்ட பிட்காயின் செயலாக்கம் என்றும் கருதப் படுகின்றது.

கவைகள் (Forks)

பிட்காயின் மையம் (Bitcoin Core) ஒரு சிறந்த வாங்குநர் (client) என்று கொள்ளலாம். ஏனைய செயலாக்கங்களான பிட்காயின் எக்ஸ்.டி (Bitcoin XT) , பிட்காயின் அன்லிமிடட் (Bitcoin Unlimited), பாரிட்டி பிட்காயின் (Parity Bitcoin) போன்றவை பிட்காயின் மையத்தின் கவைகளாகக் கருதப் படுகின்றன. 

கவைகள் இரண்டு வகைப் படும்: மென்கவை, கடுங்கவை. 1 ஆகத்து 2017-இல், பிட்காயினில் ஒரு சிலர் சங்கிலியில் உள்ள கட்டத்தின் அளவை 1 MB-இலிருந்து 8 MB-ஆக மாற்ற விரும்பினர். மற்ற ஒரு சிலர் இதை எதிர்க்க, தோன்றிய முரண்பாடு கவையாக உருவெடுத்தது; அதாவது சங்கிலியில் பிரிவு உண்டாகி, புதிய சங்கிலி பிட்காயின் கேஷ் (Bitcoin Cash) என்று அழைக்கப் பட்டது. 24 அக்டோபர் 2017-இல், உழைப்புச் சான்றை மேம்படுத்தி பிட்காயின் கோல்ட் (Bitcoin Gold) என்ற மற்றொரு கடுங்கவை உருவாக்கப் பட்டது. 

வழக்கில் இருக்கும் நாணயமுறைகளைப் போலன்றி, பிட்காயின் நாணயத்தைக் கட்டுப்படுத்த நடுவண் அமைப்பு ஏதும் இல்லை. இரகசியக் குறியீட்டு முறையைப் பயன்படுத்துவது மூலம் இதில் அடிப்படை பாதுகாப்பு வசதிகள் செய்யப்பட்டுள்ளன. மோசடிகளைத் தவிர்க்க ஒரு பிட்காயினை அதன் உரிமையாளர் ஒரு முறை மட்டுமே செலவழிக்க முடியும். ஒரே பிட்காயினை மீண்டும் மீண்டும் பயன்படுத்த முடியாது. 

அடையாளம் காட்டாதவர் கூட பிட்காயினைப் பயன்படுத்த முடியும். பிட்காயின்களை தனிப்பட்ட கணிணிகளிலோ அல்லது மூன்றாம் தரப்பு வலைத்தளங்களிலோ அல்லது பிரத்யேகமாக தயாரிக்கப்பட்ட கருவிகளிளோ சேமிக்க முடியும். எப்படியாக இருந்தாலும் பிட்காயின் முகவரி உள்ள யாருக்கு வேண்டுமானாலும் இணையம் மூலம் பணத்தை அனுப்பலாம். எந்த அரசாங்கமும் பிட்காயினின் மதிப்பை மாற்ற முடியாது. அதிக பிட்காயின்களை உருவாக்கி யாரும் பணவீக்கத்தையும் உருவாக்க முடியாது. 


பிட்காயின் பரவலாக்க முறையில் செயல் படுத்தப் பட்டிருந்தாலும், நடை முறையில் அது அவ்வாறு முற்றிலுமாக இருப்பதில்லை. எடுத்துக் காட்டாக, பயனர்கள் பணத்தை ஒருவருக்கொருவர் நேரடியாகவே அனுப்பிக் கொள்ள முடியும் எனினும் நடை முறையில் இடைத்தரகர்கள் துணை தேவைப் படுகிறது. தங்கள் செலவைக் குறைக்க, ஒரு சில சுரங்கமர்கள் ஒன்று கூடி, சுரங்கமர் அணி ஒன்றை உருவாக்கி சுரங்க பணிகளைச் செய்வார்கள். (சுரங்கப் பணி என்பது, பரிமாற்றங்களைச் சரி பார்ப்பது, புது கட்டங்களை உருவாக்குவது போன்றவை ஆகும்). ஆனால் இவ்வாறு செய்யும் போது, சுரங்கமர் அணி மிகவும் அதிக கணித் திறன் (computing power) பெற்று, பிட்காயின் கட்டச்சங்கிலியின் சட்ட திட்டங்களை மீறும் அளவுக்கு வந்து விடும். எடுத்துக் காட்டாக, யாரும் கட்டச்சங்கிலியின் கணித் திறனில் 51% மேல் அடையக் கூடாது என்பது ஒரு சட்டம். ஏனென்றால், ஒருவர் 51% மேல் சென்று விட்டால், அவர் சங்கிலியைத் தன் ஆதிக்கத்தின் கீழ் கொண்டு வர வாய்ப்புக்கள் அதிகமாகும். 2013-இல் ஆறு சுரங்கமர் அணிகள் சேர்ந்து பிட்காயின் திறனில் 75% அளவு அடைந்து விட்டிருந்தனர். அது போலவே, 2014-இல் காஷ்.ஐஒ (Gash.io) என்ற பிட்காயின் பணப் பரிமாற்றக் கூடம் (exchange) 51% அளவுள்ள ஆற்றலை அடைந்திருந்தது அனைவரின் கவனத்தையும் ஈர்த்தது. அதன் பின், காஷ்.ஐஒ தன் திறனை 39.99%-ஆகக் குறைத்துக் கொண்டது. 

மேலும், பணப்பை மேற்பார்வை, வாங்குநர் மென்பொருட்கள் (client software), கட்டணம் சரி பார்த்தல் போன்றவற்றிலும் சிறுபான்மையிரின் ஆதிக்கம் மேலோங்கி உள்ளது பரவலாக்க முறைக்கு முரணானது. 

"பிட்காயினில் நடைபெறும் பரிமாற்றங்கள் எல்லாமே மறைவிலேயே (இரகசியமாக) நடை பெறுகின்றன, எனவே நாம் செய்வது யாருக்குமே தெரியாது," என்று பலர் நினைத்துக் கொண்டு இருக்கின்றனர். ஆனால், உண்மையில், பிட்காயினைப் போன்று வெளிப்படையான பணப் பரிமாற்றத் தளம் உலகில் வேறு எதுவும் இல்லை எனலாம். 

பிட்காயினில் பணம் எப்பொழுதும் ஒரு முகவரியுடன் இணைக்கப் பட்டிருக்கும். இந்த முகவரி யாருடையது என்று தெரியாமல் போனாலும், பரிமாற்றங்கள் அனைத்தும் வெளிப்படையாக எல்லோர் கண்களிலும் படும். பரிமாற்றங்களில் பல உள்ளீடுகள் இருக்கும் போது, இந்த உள்ளீடுகள் அனைத்தும் ஒருவருக்கே சொந்தமாக இருக்கும் என பலர் ஊகிக்க வாய்ப்பு உண்டு. மேலும், பணப் பரிமாற்றங்கள் நடக்கும் பொது பல சொந்த தரவுகள் பெறப் பட்டு, கணினியில் சேமித்து வைக்கப் படுகின்றன. இவையெல்லாம் தனிமைக் காப்புக்கு உகந்தவை அல்ல. 

ஆனால், அதே நேரத்தில் பிட்காயின் வேண்டிய அளவுக்கு தனிமைக் காப்பையும் நுகர்வோர்களுக்குக் கொடுக்கின்றது. ஒருவரின் தனிமைக்கு காப்பு என்பது அவர் எந்த அளவுக்கு பிட்காயினைக் கவனமாகக் கையாள்கிறார் என்பதைப் பொறுத்தே இருக்கும். எடுத்துக் காட்டாக, ஒருவர் தம் முகவரிக்குப் பணம் யாரேனும் அனுப்பி இருந்தால், அப் பணத்தைப் பெற்றுக் கொண்டவுடன், அவர் தம் முகவரியை உடனே மாற்றி விடுதல் நல்லது. அதாவது, ஒரு முகவரியை ஒரு முறைக்கு மேல் பயன் படுத்தக் கூடாது. மேலும், ஒரு பணப்பைக்குப் பதிலாக, பல பணப்பைகளைப் பயன்படுத்துதல் நல்லது. ஒவ்வொரு பைக்கும் ஒரு முகவரி உண்டு. எனவே, ஒரு பைக்கு பணம் அனுப்புபவர்களுக்கு மற்ற பைகளைப் பற்றித் தெரியாது. மேலும், ஒருவர் தன் முகவரியைத் தேவை இல்லாமல் யாரிடமும் சொல்லாமல் இருப்பதும் நல்லது.

ஒவ்வொரு பிட்காயினுக்கும் ஒரு வரலாறு உண்டு; அந்த வரலாற்றைக் கண்டுபிடிக்கவும் முடியும். ஏதேனும் பிட்காயின்கள் சூதாட்டம், போதை பொருள் விற்பனை ஆகியவற்றினோடு தொடர்பு கொண்டு இருக்குமாயின் அதைக் கண்டுபிடிக்கவும் முடியும். ஆயினும், வணிகக் கூடங்கள் ஒரு சில பிட்காயின்களை ஏற்றுக் கொள்ள மறுக்கலாம். இந்த அச்சத்தைப் போக்க, எல்லா பிட்காயின்களும், யார் வைத்திருந்தாலும், எங்கிருந்து வந்திருந்தாலும், ஒரே மதிப்புள்ளவையே என்ற உறுதி கொடுக்கப் பட்டுள்ளது. 

பிட்காயினுக்கு பலவகையான நுகர்வு மென்பொருட்களும் பணப்பைகளும் செயலாக்கப் பட்டுள்ளன. அவற்றுள் ஒருசில: பிட்காயின் கோர் (Bitcoin Core), பிட்காயின் வாலட் (Bitcoin Wallet), பிட்காயின் நாட்ஸ் (Bitcoin Knots), எலக்ட்ரம் (Electrum) ஆகிய இன்னும் பல. இவை அனைத்தும் பிட்காயின் மதிப்பை ஒரே அளவிலேயே கணிக்கின்றன.

பிட்காயின் கட்டச் சங்கிலியில், கட்டத்தின் அளவு 32 MB வரை போகலாம் என்று முதலில் கூறப் பட்டது. ஆனால், பின்னால் 2010-இல், கட்டத்தின் அளவு 1 MB -ஆகக் குறைக்கப் பட்டது. இதனால், பரிமாற்றக் கட்டணம் மிகுதியானது மட்டுமல்லாமல், பரிமாற்றத்தின் விரைவும் குறைந்தது. கட்டத்தின் அளவை மிகுதியாக்கினால், பிட்காயின் சங்கிலியில் கடுங்கவை தோன்றும் என்ற நிலை உருவானது. இதைத் தடுக்க, 24 ஆகத்து 2017-இல் செக்விட் (SegWit - Segregated Witness ) என்ற மென்பொருள் கடுங்கவையை மென்கவையாக்கி, பரிமாற்றத்தின் விரைவைப் பெரிதும் குறைக்காமல், கட்டத்தின் அளவை 1.8 MB வரை நீட்டித்தது.

"தற்போது வழக்கத்தில் உள்ள (டாலர், ரூபாய், யூரோ போன்ற) பணத்தில் மிகப் பெரிய பிரச்சினை என்னவென்றால், அவை நம்பிக்கையின் அடிப்படையில் இயங்குகின்றன. அதாவது, நடுவண் வங்கி (central bank) போன்ற நிறுவனங்கள் பணத்தின் தரம், இன்றியமையாமை, பணத்தின் மதிப்பு ஆகியனவற்றைச் சிதைக்காமல் இருக்கும் என நாம் நம்புகிறோம். ஆனால், நடைமுறையில் அந்த நம்பிக்கைகள் வீண் போகின்றன," என்று சத்தோசி நகமோட்டோ (Satoshi Nakamoto) பிட்காயின் தொடக்கத்தில், தம் வெள்ளை அறிக்கையில், கூறி இருந்தார். 

பரவலாக்கப் பட்ட ஒரு அமைப்பை வைத்து பணப் பரிமாற்றங்களை நடத்தலாம் என்ற கருத்து ஏற்கனவே ஆஸ்திரிய பொருளாதாரக் கோட்பாடுகளில் (Austrian school of economics) பொதிந்துள்ளன; குறிப்பாக, பிரெடெரிக் (Friedrich von Hayek) என்ற ஆஸ்திரிய பொருளாதார வல்லுநர் எழுதிய பண நாட்டுடைமை-நீக்கம் ("Denationalisation of Money: The Argument Refined)" என்ற நூல், ஆக்கம் (production), பகிர்தல் (distribution), மேலாண்மை(management) ஆகிய மூன்று நிலைகளிலும் பணத்தைப் பற்றிய எந்த இடத்திலும் நடுவண் வங்கியின் தலையீட்டை முழுக்க இல்லாமல் செய்ய வேண்டும் என்ற கருத்தை வலியறுத்துகிறது. இந்த கருத்தினால் உந்தப்பட்டு தான் சத்தோசி நகமோட்டோ பரவலாக்கப் பட்ட பிட்காயின் என்ற ஒன்றைக் கண்டுபிடித்தார் என்று ஐரோப்பிய நடுவண் வங்கி (European Central Bank) கூறுகிறது. 

பிட்காயின் என்ற கருத்தால் கவரப் பட்டவர்கள் அரசின்மையர் (அரசு இன்மையர் - anarchists) , மிகை உரிமை வேண்டுநர் (libertarians) எனப்படுவோர்களே என்று நியூயார்க் டைம்ஸ் (The New York Times) என்ற நாளிதழ் கூறியது. பிட்காயின் தொடக்க கால ஆதரவாளரான ரோஜர் வெர் (Roger Ver), "முதன் முதலில் பிட்காயினில் ஆர்வம் காட்டியவர்கள் எல்லோரும் தங்கள் கொள்கைகளின் நிலைப்பாடு காரணங்களுக்காகவே அவ்வாறு செய்தனர். பிட்காயின் என்பது அரசும் பணமும் பிரிந்து இயங்க உதவும் சிறந்த பெரும் நுட்பம்," என்று கூறினார். தி எக்கனாமிஸ்ட் (The Economist) "மக்களின் பணப் பரிமாற்றத்தை அரசாங்கத்தின் தலையீட்டிலிருந்து காப்பாற்றும் தொழில் நுட்ப அரசின்மையருடைய (techno-anarchist) திட்டம்," என்று கூறியது. அரசாங்க, சமூக கட்டுப்பாட்டில் இருந்து பணப் பரிமாற்றத்தை மீட்பதே பிட்காயின் முதல் நோக்கமாகும் என நைசல் டாட் (Nigel Dodd) பிட்காயினின் சமுதாய வாழ்க்கை (The Social Life of Bitcoin) என்னும் நூலில் வாதிட்டுள்ளார். "பிட்காயின் என்பது அடிப்படையில் நிறுவனங்களுக்கும் (establishment), கட்டகங்களுக்கும் (system) அரசாங்கத்திற்கும் எதிரானது. பிட்காயின் மனிதநேயத்தை அடிப்படியாகக் கொண்டது," என்று "பிட்காயின் விடுதலைப் பறை சாற்றுதல்" (The Declaration of Bitcoin's Independence) என்ற நிகழ்வில் ரோஜர் வெர் முதலியானோர் கூறியதாக டாட் ( Dodd) கூறியுள்ளார். டேவிட் கொலம்பியா (David Golumbia), பிட்காயின் என்பது வலது சாரிக் கட்சிகளின் ஆதரவில் வளர்வது என்று குறை கூறியுள்ளார். ஆனால், பிட்காயின் ஆர்வத்திற்கும் மிகை உரிமை வேண்டுமைக்கும் தொடர்பு ஏதும் இருப்பதாகத் தெரியவில்லை என ஒரு சில ஆய்வாளர்கள் கூறியுள்ளனர்.

 

பொருளியல் வல்லுநர்கள் பணம் என்பதை மூன்று கூறுகளுடன் விளக்குகின்றனர்: 


தி எக்கனாமிஸ்ட் ("The Economist)" என்ற வார இதழ், 2014-இல், பிட்காயின் ஒரு பரிமாற்றத்திற்கான ஊடகம் என்று பதிவிட்டிருந்தது. பிறகு, இதே இதழ் 2018-இல் எந்த குறியீட்டு நாணயமும் மேற்கூறிய எந்த கூற்றையும் நிறைவேற்றவில்லை என்றும் கூறியது. 

மேலும், தி எக்கனாமிஸ்ட் "இதைச் சம்பாதிப்பது கடினம்; இதன் கையிருப்பு ஒரு வரம்புக்குள் அடக்கப் பட்டுள்ளது; இதைச் சரிபார்ப்பது எளிது." என்று கூறியது. ஒரு சில ஆய்வாளர்கள் கருத்துப் படி, பிட்காயின் ஒரு கணினி வழியாக பணம் போல இயங்கும் ஒரு மதிப்புள்ள பொருள்; பிட்காயின் பணம் என்பதை விட ஒரு வகையான பரிமாற்றப் பொருள் என்பதே பொருத்தம். 

2017-இல் 2.9மில்லியன் முதல் 5.8 மில்லியன் பயனர்கள் வரை குறியீட்டு நாணய பணப்பைகளைப் பயன் படுத்தி உள்ளனர். 

பெரும்பாலான பிட்காயின் பரிமாற்றங்கள் மக்களிடையே நடைபெறுவதில்லை; வணிகரிடம், கடைகளில் நடை பெறுவதில்லை. மாறாக, அவை குறியீட்டு நாணயச் சந்தைகளிலேயே (cryptocurrency exchange) நடை பெறுகின்றன. கட்டச்சங்கிலியில் (blockchain) பரிமாற்றம் குறைந்தது பத்து நிமிடங்களாவது எடுப்பதால், கடைகளில் இதைப் பயன் படுத்துவது மிகவும் கடினமாகிறது. விலைகளைக் குறிக்கும் போதும் பிட்காயினில் சொல்லப்படுவதில்லை. பிட்காயினில் இருந்து ஏனைய நாணயங்களுக்கு ஒரு முறை அல்லது இரண்டு முறை மற்ற வேண்டி இருக்கின்றது. பிட்காயினை ஏற்றுக் கொள்ளாத கடைகளில் பிட்காயின் வேறு நாணயங்களுக்கு மாற்றப் பட்டு பரிமாற்றங்கள் நடைபெறுகின்றன. 
2017-2018-இல் இருந்த 500 இணையதள முன்னணி வணிகர்களில் 3 பேர்கள் தாம் பிட்காயினை ஏற்றுக் கொண்டனர். 2016-இல் இதுவே 5 பேர்களாக இருந்தது. இச் சரிவுக்குக் காரணம் பரிமாற்றக் கட்டண உயர்வு, அதற்கான அளவுக்கு மீறிய நேரம் ஆகியனவாகாகக் கருதப் படுகின்றது. 

செப்டம்பர் 2017-இல் $411 மில்லியன் வருவாய் ஈட்டிய குறியீட்டு நாணய சேவை நிறுவனங்கள், சூன் 2018-இல் $69 மில்லியனாகக் குறைந்து விட்டது எனக் கூறின. பிட்காயினில், பணத்தைத் திருப்பிக் கொடுத்தல் (chargebacks) என்பது கிடையாது. சிறு சிறு வணிக நிறுவனங்கள் பிட்காயின் பரிமாற்றச் செலவு மிக அதிகம் என்று குறை பட்டுக் கொள்கின்றன. எனினும், பெரிய தொகைகள் செலவுக்கும், வெளி நாட்டில் பரிமாற்றம் செய்யவும், குறிப்பாக சாரா வினைஞர் (freelancers) பணிகளுக்குப் பணம் கொடுக்கவும் பிட்காயின்கள் பயன் படுகின்றன. 

பொதுவாக பிட்காயின் எண்ணிம காசுச் சந்தைகளில் (digital currency exchanges) கிடைக்கும். 2014-இல் நேஷனல் ஆஸ்திரேலியா பேங்க் (National Australia Bank) பிட்காயின் தொடர்புடைய எல்லா வங்கி கணக்குகளையும் மூடிவிட்டது. எச்.எஸ்.பி. சி (HSBC) என்ற உலகின் ஏழாவது மிகப் பெரிய வங்கி பிட்காயின் தொடர்பு வைத்திருக்கும் நுகர்வோரிடம் இருந்து இணைப்பைத் துண்டித்தது. பொதுவாகவே, ஆஸ்திரேலிய வங்கிகள் பிட்காயின் தொடர்பான பரிமாற்றங்களை எல்லாம் மூடிக்கொண்டு வருவதாக தெரிகிறது. 

சிகாகோ மெர்கன்டைல் எக்ஸ்சேஜ் (Chicago Mercantile Exchange) என்ற பண நிறுவனம் பிட்காயின் எதிர்நோக்கு வணிக ஒப்பந்தத்தை (futures option) 2017-இல் ஏற்றுக் கொண்டுள்ளது. பிட்காயின் பரிமாற்றங்கள் 10 டிசம்பர் 2017-இல் தொடங்கும் எனவும் அறிவித்து, இப்போது (26 பிப்ரவரி 2019) பிட்காயின் வணிகம் நடந்துகொண்டு இருக்கின்றது. 

விங்க்ல்வாஸ் இரட்டையர் (Winklevoss twins) (புகழ் பெற்ற அமெரிக்க கேமரன்-டைலர் இரட்டையர்கள்) 2013-இல் உலகில் இருக்கும் பிட்காயினில் 1%-ஐ வாங்கி இருப்பதாக தி வாசிங்டன் போஸ்ட் (The Washington Post) தெரிவித்தது. பிட்காயின் வருவாய் (bitcoin funds) என்பதிலும் ஒருவர் முதலீடு செய்யலாம். பிட்காயின் முதன்முதலாக அரசு சட்டமுறைகளால் ஒழுங்கு செய்யப் பட்டு , பின் சூலை 2014-இல் ஜெர்ஸி குழுமத்தால் (Jersey Financial Services Commission) ஏற்றுக் கொள்ளப் பட்டது. 2013-இல் போர்ப்ஸ் (Forbes) நிறுவனம், பிட்காயின் மிகச் சிறந்த முதலீட்டுத் தளம் என்று கூறியது. ஆனால்,2014-இல் ப்ளூம்பர்க் (Bloomberg) பிட்காயின் மிகக் கேடான முதலீட்டுத் தளம் என்று கூறியது. பின் 2015-இல் ப்ளூம்பர்க் நாணய அட்டவணையில் பிட்காயின் முதலாம் இடத்தில் இருந்தது. 

பீட்டர் வருவாய் (Peter Thiel's Founders Fund) , ஆதாம் திரேப்பர் (Adam Draper)-ஆகியோர் பிட்காயினில் முதலீடு செய்துள்ளனர். இத்தாலிய பொருளியல் வல்லுனரான பாலோ டாஸ்கா (Paolo Tasca) பிட்காயின் புத்தொழில் முதலீடு, 2012-2015-இல், $1 பில்லியன் அளவுக்கு அதிகரித்து உள்ளது என்று கூறி உள்ளார். 

பிட்காயின் விலை பல முறைகள் ஏறுவதும் இறங்குவதுமாக இருந்து வந்திருக்கின்றது; இதைக் குமிழ் என்று குறிப்பிடுவர். (அதாவது, நீரில் எதிர்பாராத முறையில் குமிழ்கள் தோன்றி, பின் எதிர்பாராத முறையில் வெடித்து மறைவதற்கு ஒப்பிடப்படுகின்றது.) எடுத்துக் காட்டாக, 2011-இல், 1 பிட்காயின் $0.30 இருந்து $32 -உக்குத் தாவி, உடனே $2-உக்கு வீழ்ந்தது. 2012-இல், 2012-13 சைப்ரஸ் பணச் சிக்கல் (2012–13 Cypriot financial crisis) ஏற்பட்ட போது, பிட்காயின் விலை $266-ஆக ஏறி, பின் $50-ஆக சரிந்தது. பின் 29 நவம்பர் 2013-இல் $1242-ஆக அதிகரித்து, ஆகத்து 2014-இல் $600-ஆகக் குறைந்தது. அந்நேரத்தில், பிட்காயினில் இது போன்ற குமிழ்கள் தோன்றும் என காவின் ஆன்ட்ரேசன் (Gavin Andresen), மைக் ஈர்ன் (Mike Hearn) ஆகியோர் எச்சரிக்கை செய்து கொண்டு இருந்தனர். 

மார்க் வில்லியம்ஸ் (Mark T. Williams) கருத்துப் படி, 2014-இல், பிட்காயினின் விலை மாறும் தன்மை தங்கத்தை விட 7 மடங்கும், S&P 500-ஐ (S&P 500 stock-market Index பங்குச் சந்தை சுட்டு எண்) விட 8 மடங்கும், அமெரிக்க டாலரை விட 18 மடங்கும் இருந்தது என்று கணக்கிட்டுக் கூறினார். 

பிட்காயின் பரவலாக்க முறையில் செயல் படுத்தப் பட்டிருப்பதாலும், அதன் இணையத்தள பணமாற்றக் கூடங்கள் பல்வேறு நாடுகளிலும் இருப்பதாலும், இந்த நாணயத்தை நெறி படுத்துவது மிகவும் கடினமாக உள்ளது. இதன் சட்ட தகுதி நிலை நாட்டுக்கு நாடு மாறு படுகின்றது. மற்ற குறியீட்டு நாணயங்களிலும் இது போன்ற சிக்கல்கள் உள்ளன. அமெரிக்கக் காங்கிரசு நூலகம் (Library of Congress) கூற்றுப்படி, பிட்காயின் உலகில் கீழ்க் கண்ட நாடுகளில் தடை செய்யப் பட்டுள்ளது: அல்ஜீரியா (Algeria), பொலீவியா (Bolivia), எக்வடோர் (Ecuador), பங்களாதேஷ் (Bangladesh), நேபாளம் (Nepal), மாசிடோனியா (Macedonia) , எகிப்து (Egypt), ஈராக் (Iraq), மொராக்கோ (Morocco), பாகிஸ்தான் (Pakistan) ஆகியன. மற்றபடி, இந்தியா, அமெரிக்கா, கனடா, ஆஸ்திரேலியா போன்ற 65-உக்கும் மேலான நாடுகள் பிட்காயினை ஏற்றுக் கொண்டுள்ளன. 

அமெரிக்க வணிகக் குழுமம் (U.S. Commodity Futures Trading Commission) குறியீட்டு நாணயங்களின் பயன்பாட்டைப் பற்றி கீழ்க் கண்ட கருத்துக்களை வழங்கி இருக்கிறது.


இவ்வகைக் காரணங்களால், அரசாங்கங்கள் பிட்காயினைப் பற்றி எந்த வகை உறுதியும் கொடுக்கவியலாத நிலையில் உள்ளன. 

மே 2018-இல் பிட்காயின் மீது புலன் விசாரணை அறிக்கை வெளியிடப் பட்டது. அமெரிக்க நீதித் துறை (United States Department of Justice) பிட்காயின் விலை கையாளப்படுவதைப் பற்றியும், அதனுடன் தொடர்பு உள்ள மிகைப் படுத்து முறை (spoofing), தானே வாங்கல்-விற்றல் (wash trade) ஆகியன பற்றிய முறையீடுகளைப் (complaints) பற்றியும் ஒரு விசாரணை மேற்கொண்டது. அமெரிக்கா, யு.கே (UK), தென் கொரியா ஆகிய நாடுகளில் நடக்கும் வணிகர்களிடத்திலும் ஆய்வுகள் மேற்கொள்ளப் பட்டன. பணப் பொருளியல் ஆய்விதழ் (Journal of Monetary Economics) என்னும் ஆராய்ச்சி இதழில், மவுண்ட் காக்ஸ் (Mt. Gox) களவு நடந்த போது விலை கையாளப்பட்டது என்று கூறப் பட்டுள்ளது.

பிகாயினைப் பற்றி பல குறைகள் கூறப் படுகின்றன:


ஆனால், தி எக்கனாமிஸ்ட் ("The Economist)" என்ற வார இதழ், 2015-இல், இந்தக் கருத்துரை சரியானவை அல்ல, இது போன்ற கருதுரைகளினால், கட்டச்சங்கிலி என்ற தொழில்நுட்பத்தின் வலிமை பயனில்லாமல் போய்விடும் என்றும் கூறியது. 

பிட்காயின் என்பது பணப் பரிமாற்றத்தில் ஒரு வெறும் "குமிழ்" மட்டுமே என்று பல நோபல் பரிசு பெற்ற பொருளியல் அறிஞர்கள், எடுத்துக் காட்டாக இராபர்ட் சில்லர் (Robert Shiller), ஜோசப் ஸ்டிக்லிட்ஸ் (Joseph Stiglitz), ரிச்சர்ட் தேலர் (Richard Thaler) ஆகியோர், கூறி உள்ளனர். குறிப்பாக, பொருளாதார பேரறிஞரான பால் கிரக்மன் (Paul Krugman) பிட்காயின் என்பது ஒரு "குமிழ்" மட்டுமல்ல, இது ஒரு ஏமாற்று வேலை என்று கூறியுள்ளார். பொருளாதார அறிஞரான நௌரியல் ரூபினி (Nouriel Roubini) பிட்காயினை "குமிழ்களுக்கெல்லாம் தாய்" என்று சாடியுள்ளார். 

பிட்காயின் மிகுதியான மின் சக்தியைச் செலவழிக்கிறது என்பது ஓர் இன்றியமையாத குறையாக உள்ளது. இந்த செலவு குறிப்பாக சுரங்கம் அகழும் போது ஆகிறது. தி எக்கனாமிஸ்ட் (The Economist), 2015-இல், சுரங்கமர்கள் ஒவ்வொருவரும் புதிய தொழில் நுட்பங்களைப் பயன் படுத்துவார்களேயானால், மின் செலவு ஆண்டொன்றுக்கு 1.46 இலட்சம் கோடி (தொள்ளுண்) வாட்-மணி (TWh - terawatt-hours) ஆகும் என்று கணித்தது. சனவரி 2019 -இல், ஆன மின் செலவு 46.6 தொள்ளுண் வாட்-மணி. (இதற்கு முன்பு இது 73 தொள்ளுண் வாட்-மணியாக இருந்தது.) பிட்காயின் தொழில்நுட்பம் மற்ற தொழில்நுட்பங்களைப் போல சமுதாயத்தில் பயன்படுத்தப்படுமேயானால், அது சராசரி வெப்ப நிலையை 2 °C கூட்டும் என்று இயற்கை வானிலை மாற்றம் (Nature Climate Change) இதழில் சுட்டிக் காட்டப் பட்டுள்ளது. 

மின்சக்தியைக் குறைப்பதற்காக , சுரங்கமர்கள் தங்கள் சேவை-வழங்கும் கணினிகளை (servers), ஐசுலாந்து போன்ற மிகக் குளிரான நாடுகளில் வைத்து இருக்கின்றனர். திபெத் , கியூபெக் , வாசிங்டன் (மாநிலம்), ஆஸ்திரியா போன்ற நாடுகளில் மின்சாரம் மலிவான விலைக்குக் கிடைப்பதால், கணினிகள் அங்கும் வைக்கப் படுகின்றன. இப்போது சீனாவில் பிட்காயின் சுரங்கங்கள் பேரளவில் அமைக்கப் பட்டு, அங்கு அகழ்வுகள் நடைபெறுகின்றன.

போன்சி திட்டம் முதலீடு செய்ய வருபர்களிடம் பணத்தை வாங்கி, அதில் ஒரு பகுதியை இதற்கு முன்னால் முதலீடு செய்தவர்களுக்குக் கொடுக்கும் ஒரு "ஏமாற்று" திட்டமாகும். பிரமிட் திட்டம் (Pyramid scheme) என்பது ஒருவரைத் திட்டத்தில் சேர்த்து, பின் அவரை மற்றவர்களைச் சேர்க்க சொல்வது ஆகும். சேர்ந்த ஒவ்வொருவரும் மற்றவர்களைச் சேர்க்க சொல்ல வேண்டும். இதுவும் ஒரு "ஏமாற்று" திட்டமாகும். 
பிட்காயின் ஒரு போன்சி திட்டத்தைப் போன்றது என்று பல பொருளாதார வல்லுநர்கள் , நடுவண் வங்கிகள் (Central Banks) செய்தித்தாள் ஆசிரியர்கள் கூறினர். எரிக் போஸ்னர் (Eric Posner) என்னும் பொருளாதார பேராசிரியர் (சிகாகோ பல்கலைக் கழகம்) "பிட்காயின் ஒரு கூட்டு மாயை," என்று கூறினார். எனினும், இது ஒரு போன்சி திட்டம் இல்லை என உலக வங்கி, சூலை 2014-இல் கூறியது. "பிட்காயினில் ஆதாயம் கிடைக்கும் என்ற உறுதி எதுவும் பேசப் படுவதில்லை. எனவே, இது ஒரு பிரமிட் திட்டமாகாது," என்று சூன் 2014-இல் சுவிஸ் அரசு கவுன்சில் (Federal Council - Switzerland) கூறிவிட்டது. எனினும் 2017-இல் பெரும் பணக்காரரான ஓவர்ட் மார்க்ஸ் (Howard Marks - investor) பிட்காயின் என்பது ஒரு பிரமிட் திட்டம்தான் என்று கூறினார்.

மின்-தூண்டிலிடல் (phishing), ஏமாற்று (scamming), நிரலித் தாக்கம் (hacking) இவற்றின் தாக்குதல்கள் பிட்காயினில் நடந்துகொண்டுதான் இருக்கின்றன. திசம்பர் 2017 வரை 980,000 பிட்காயின்கள் (இன்றைய கணக்கில் இது US$15 பில்லியன்) குறியீட்டுப் பணமாற்றக் கூடங்களில் களவு போயிருக்கின்றன.

அமெரிக்காவில், புலன் விசாரணை கூட்டாட்சிப் பணியகம் (FBI - Federal Bureau of Investigation), பிட்காயின் போன்ற மெய்நிகர் நாணயங்களை (virtual currencies) வைத்து முதலீடு செய்வதை கவனத்தோடு எச்சரித்துள்ளது. அமெரிக்க 2016 தேர்தலில் ரஷ்ய தலையீடு தொடர்பாக பிட்காயின்கள் பரிமாற்றங்கள் நடந்துள்ளதாக அமெரிக்க அரசாங்கம் கூறியுள்ளது. கள்ளச் சரக்குகள் விற்பனை பிட்காயின் வழியாக நடக்கின்றன என்றும், இதை நம்பியே பிட்காயின் இருக்கின்றது என்றும் செய்திகள் கூறுகின்றன. நோபல் பரிசு பெற்ற பொருளியல் வல்லுனரான ஜோசப் ஸ்டிக்லிட்சு (Joseph Stiglitz), " கள்ளச் சரக்கு விற்பனையைத் தடை செய்து விட்டால், பிட்காயினுக்கு வேலை இல்லாமல் போய்விடும்," என்று கூறி இருக்கிறார். கணினி நிரலர்களும் (programmers), சட்டத்திற்குப் புறம்பாக குற்றம் இழைப்போர்களும் பிட்காயினில் மிகுதியான ஆர்வம் காட்டி வருவதாக ஓர் ஆய்வு கூறுகின்றது. ஆஸ்திரேலியாவில் மேற்கொண்ட ஆய்வின் படி, 25% பிட்காயின் பயனர்களும், 44% பிட்காயின் பரிமாற்றங்களும் சட்ட விரோதமான செயல்களுக்காகவே பயன்படுத்தப் பட்டுள்ளன என்று தெரிய வந்துள்ளது. 24 மில்லியன் பிட்காயின் பயனர்கள் இதில் ஈடு பட்டுள்ளனர். இவர்களிடத்தில் $8 பில்லியன் மதிப்புள்ள பிட்காயின்கள் உள்ளன; மற்றும் $72 பில்லியன் மதிப்புள்ள 36 மில்லியன் பரிமாற்றங்கள் செய்துள்ளனர். ஆனால், 2016-இல் நடைபெற்ற ஒரு ஆய்வின் படி, சட்ட விரோத பரிமாற்றங்கள் மிகைப் படுத்திச் சொல்லப் பட்டுள்ளன என்று கூறப் பட்டுள்ளது. 

சார்ல்ஸ் ஸ்ட்ராஸ் (Charles Stross) 2013-இல் எழுதிய நெப்டியூன் இரத்தம் (Neptune's Brood) என்ற புதினத்தில், வான்வெளியில் நடக்கும் பணப் பரிமாற்றத்திற்கு "பிட்காயின்" என்று பெயர் வைக்கப் பட்டு, அது முறையீட்டு நாணயம் என்று குறிப்பிடப் பட்டுள்ளது. 

2014-இல் வெளியிடப் பட்ட உயர்வும், பிட்காயின் வளர்ச்சியும் (The Rise and Rise of Bitcoin) என்ற ஆவணப் படத்தில், பிட்காயினை மக்கள் ஒவ்வொருவரும் வெவ்வேறான நோக்கத்திற்காகப் பயன் படுத்துகிறார்கள் என்று காட்டப் பட்டுள்ளது. இதில், நிரலர்கள் (programmers), போதை மருந்து விற்பவர்கள், இவர்கள் இருவரும் அடங்குவர். பிறகு, 2016-இல் பிட்காயினில் வங்கித் தொழில் செய்வது (Banking on Bitcoin) என்ற ஆவணப் படம் பிட்காயின், குறியீட்டு நாணயம் ஆகியன என்றால் என்ன என்று விளக்குகிறது. 

செப்டம்பர் 2015-இல், குறியீட்டு நாணயம் , கட்டச்சங்கிலி தொழில் நுட்பம் ஆகிய தலைப்புகளில் லெட்ஜர் (Ledger ) என்ற பதிவேடு (journal) வெளியிடப் பட்டது. இப் பதிவேட்டில், கட்டச்சங்கிலி தொடர்பான கணிதம், கணினியியல், பொறியியல், சட்டம், பொருளாதாரம், குறியீட்டு நாணயம் தொடர்பான மெய்யியல் துறைகளின் ஆய்வுக் கட்டுரைகள் போன்றவை வெளியிடப் படுகின்றன. இதில் வெளியிடப் படும் கட்டுரைகள் முதலில் குறுக்க எண் கணிக்கப் பட்டு, கால முத்திரை இடப்பட்டு, பிட்காயின் கட்டச்சங்கிலியில் இணைக்கப் படுகின்றது. கட்டுரையின் முதல் பக்கத்தில் கட்டுரை ஆசிரியர் தம்முடைய பிட்காயின் முகவரியையும் தெரிவிக்க வேண்டும். 



</doc>
<doc id="114355" url="https://ta.wikipedia.org/wiki?curid=114355" title="மத்தாப்பு">
மத்தாப்பு

மத்தாப்பு என்பது மெதுவாக எரியும் வெடிபொருட்களைக் கொண்டு செய்யப்படுவதும் கையில் பிடித்துக்கொண்டு பற்றவைப்பதுமான வாணவெடியை ஒத்த ஒரு பொருள். இது எரியும்போது பல நிறங்களைக் கொண்ட தீச்சுவாலையையும், தீப்பொறிகளையும் வெளிவிடுவதனால் கவர்ச்சியான கோலங்களை உருவாக்குகின்றது. இலங்கை யாழ்ப்பாணத்தில் இதைப் பூந்திரி என்னும் சொல்லால் குறிப்பிடுவர். பண்டிகைக் காலங்களில் பொதுவாகச் சிறுவர்கள் மத்தாப்புகளைக் கொளுத்தி மகிழ்வர். 

மிகவும் பொதுவாகக் காணப்படும் மத்தாப்பு, ஏறத்தாழ 20 சமீ நீளமான உலோகக் கம்பியொன்றைக் கொண்டிருக்கும். அதன் ஒரு முனையில், கையில் பிடிப்பதற்கு ஓரளவு இடம் விட்டு அதன் மற்றப் பகுதியில் வெடிபொருளும், பிற பொருட்களும் சேர்ந்த கலவை தடிப்பாகப் பூசப்படும். இப்பூச்சு பின்வருவனவற்றில் ஏதாவது ஒன்றையோ பலவற்றையோ கொண்டிருக்கும்:


உலோக எரிபொருட்கள் தீப்பொறிகளை உண்டாக்குவதற்கு இன்றியமையாதவை. இவ்வகை எரிபொருள் துகள்களின் பருமனைப் பொறுத்துத் தீப்பொறிகளின் தோற்றம் மாறுபடும். பின்வருவன இவ்வகைச் சேர்மானங்களில் சில.


வேறு எரிபொருட்கள் எரியும் வேகத்தைக் கூட்டிக் குறைப்பதற்குப் பயன்படுகிறது. இவற்றுள்,
என்பன அடங்கும்.

ஒட்சியேற்றிகள் அல்லது ஒட்சிசன் வழங்கிகள் கட்டாயம் தேவைப்படும் சேர்பொருட்கள். பின்வருவன இவ்வகைச் சேர்பொருட்களுக்கு எடுத்துக்காட்டுகள்.

நிறம் வழங்கிகள் எரியும்போது நிற ஒளிகளை வெளிவிடுகின்றன. பேரியம், இசுட்ரோன்டியம், செப்பு போன்ற உலோகங்களின் குளோரைடுகளும், நைத்திரேட்டுகளும் பல்வேறு நிற ஒளிகளை வெளிவிடக்கூடியவை.

பிணைபொருட்கள் சேர்மானங்களை ஒன்றாகப் பிணைத்து வைத்திருக்கின்றன. டெக்சுட்ரின், நைத்திரோசெலுலோசு என்பன இவ்வாறான பிணைபொருட்களில் சில.


</doc>
<doc id="114357" url="https://ta.wikipedia.org/wiki?curid=114357" title="பொட்டாசியம் நைத்திரேட்டு">
பொட்டாசியம் நைத்திரேட்டு

பொட்டாசியம் நைத்திரேட்டு KNO என்னும் வாய்பாட்டினால் குறிக்கப்படும் ஒரு வேதியியல் சேர்வை ஆகும். இது பொட்டாசியம் அயன்களையும் K நைத்திரேட்டு அயன்களையும் NO கொண்ட ஒரு அயனி உப்பு. இது வெடியுப்பு என்னும் கனிம வடிவில் இயற்கையில் கிடைக்கிறது. இது இயற்கையில் திண்ம நிலையில் உள்ள நைதரசன் சேர்வைகளில் ஒன்று.

பொட்டாசியம் நைத்திரேட்டு ஒரு செயற்கை உரமாகப் பெருமளவில் பரவலாகப் பயன்படுகின்றது. இதைவிட ராக்கெட்டுகளில் எரிபொருளாகவும், வாணவெடி உற்பத்தியிலும் இது பயன்படுகிறது. வெடிமருந்திலும் இது ஒரு சேர்பொருளாக உள்ளது. உணவில் சேர்ப்பானாக பயன்படும்போது, ஐரோப்பிய ஒன்றியத்தில் இது E252 என்னும் எண்ணால் குறிப்பிடப்படுகின்றது.

அமோனியம் நைத்திரேட்டு, பொட்டாசியம் ஐதரொட்சைட்டு ஆகியவற்றைச் சேர்ப்பதன் மூலம் பொட்டாசியம் நைத்திரேட்டு செய்யப்படுகிறது.

அமோனியம் நைத்திரேட்டையும், பொட்டாசியம் குளோரைடையும் சேர்த்தும் பொட்டாசியம் நைத்திரேட்டை உற்பத்தி செய்யலாம். இம்முறையில் அமோனியா துணை விளைவாகக் கிடைக்காது.

நைத்திரிக் அமிலத்துடன் பொட்டாசியம் ஐதரொட்சைட்டைச் சேர்த்தும் பொட்டாசியம் நைத்திரேட்டைப் பெற முடியும். இது பெருமளவில் வெப்பத்தை வெளிவிடும் ஒரு வெப்பம் உமிழ் தாக்கம் ஆகும்.

அறை வெப்பநிலையில், பொட்டாசியம் நைத்திரேட்டு ஒரு நேர்ச்சாய்சதுரப் பளிங்கு அமைப்புக் கொண்டது. இது 129 °ச வெப்பநிலையில் முக்கோணப் பளிங்கு அமைப்பாக மாறுகிறது. 560 °ச வெப்பநிலைக்குச் சூடேற்றும்போது இது பொட்டாசியம் நைத்திரைட்டு, ஒட்சிசன் ஆகியவையாகப் பிரிவடைகிறது.

பொட்டாசியம் நைத்திரேட்டு நீரில் ஓரளவுக்கே கரையும். வெப்பநிலை கூடும்போது கரைதிறனும் கூடும். இதன் நீர்க் கரைசல் ஏறத்தாழ நடுநிலையானது. வணிகத் தூளின் 10% கரைசல் 14 °ச வெப்பநிலையில் 6.2 pH அளவைக் காட்டுகிறது. இது பெரிய நீருறிஞ்சி அல்ல. 80% சாரீரப்பதனில், 50 நாட்களில் 0.03% நீரையே உறிஞ்சுகிறது. நச்சுத்தன்மை இல்லாத இச்சேர்வை அல்ககோலில் கரைவதில்லை. தாழ்த்திகளுடன் வெடிப்புடன் வினை புரிகிறது (தாக்கமுறுகிறது). ஆனால், இது தானாக வெடிக்கக்கூடியது அல்ல.

பொட்டாசியம் நைத்திரேட்டு பெரும்பாலும் செயற்கை உரங்களில் பயன்படுகிறது. இது பயிர்களுக்குத் தேவையான பேரூட்டப் பொருள்களான நைதரசன், பொட்டாசியம் ஆகியவற்றை வழங்குகிறது. தனியாகப் பயன்படுத்தும்போது இது 13-0-44 NPK தரநிலை கொண்டது. வெடிமருந்திலும், மரக்கரி, கந்தகம் என்பவற்றுடன் மூன்றாவது சேர்பொருளாகப் பொட்டாசியம் நைத்திரேட்டு பயன்படுகிறது. இதில் இச்சேர்வை ஒரு ஒட்சியேற்றியாகத் தொழிற்படுகிறது.

உணவுப்பாதுகாப்பு வழிமுறைகளிலும், மத்தியகாலத்தில் இருந்தே உப்பிட்ட இறைச்சிப் பொருட்களில் ஒரு சேர்பொருளாகப் பொட்டாசியம் நைத்திரேட்டுப் பயன்பட்டு வந்தது. எனினும் இதன் விளைவு மாறுபடுகின்ற தன்மை உள்ளதாகக் காணப்படுவதால் தற்காலத்தில் இதற்குப் பதிலாக வேறு நைத்திரேட்டு, நைத்திரைட்டுச் சேர்வைகள் பயன்படுகின்றன. எனினும் வெடியுப்பு இப்போதும் சில உணவுப்பாதுகாப்பு முறைகளில் பயன்பட்டு வருகிறது. தற்காலத்தில், சமையல் சார்ந்த பயன்பாடுகளில் வெடியுப்புக்குப் பதிலாக, சோடியம் நைத்திரேட்டும், சோடியம் நைத்திரைட்டும் பயன்படுகின்றன. இச்சேர்வைகள் நுண்ணுயிர்த் தொற்றுக்களைத் தடுப்பதில் கூடுதலான நம்பத்தகுந்த விளைவுகளைத் தரக்கூடியவை. இம்மூன்று சேர்வைகளுமே பதப்படுத்திய தொத்திறைச்சிக்கும் (sausage), உப்பிட்டுப் பதப்படுத்திய மாட்டிறைச்சிக்கும் அவற்றின் இளஞ்சிவப்பு நிறத்தைக் கொடுக்கின்றன.

பொட்டாசியம் நைத்திரேட்டு ஒரு செயற்றிறன் மிக்க ஒட்சியேற்றி. இதில் பொட்டாசியம் இருப்பதனால் எரியும்போது இளம் ஊதாநிறச் சுவாலையைக் கொடுக்கிறது. இதனால், தொழிமுறைசாராத எவுகணை உந்திகளிலும், புகைக் குண்டுகள் போன்ற வாணவெடிகளிலும் இது பயன்படுகிறது. புகையிலை சீராக எரிவதற்காக வெண்சுருட்டுக்களிலும் இதைச் சேர்க்கின்றனர். விசிறல் வகைத் தீத்தடுப்புத் தொகுதிகளில் பொட்டாசியம் நைத்திரேட்டு முக்கியமான திண்மத் துகள் கூறுகளில் ஒன்றாக உள்ளது. இது எரிந்து, தீச்சுவாலையில் உள்ள முடிவுறா மூலக்கூறுகளுடன் சேரும்போது பொட்டாசியம் காபனேட்டை உருவாக்குகிறது.

மர அடிக்கட்டைகளின் இயற்கைச் சிதைவை விரைவாக்குவதால், மர அடிக்கட்டை அகற்றிகளில் பொட்டாசியம் நைத்திரேட்டு ஒரு முக்கிய கூறாக உள்ளது. வழமையாக இது 98% வரை இருக்கும். உலோகங்களின் வெப்பப்பதனிடலிலும் கழுவுவதற்கான கரைப்பானாக இது பயன்படுகின்றது. இதன் ஒட்சியேற்றும் தன்மை, நீரில் கரையும் தன்மை, விலை குறைவாக இருத்தல் என்பவற்றால், இது ஒரு குறுகியகாலத் துருத் தணிப்பானாகப் பயன்படுத்த ஏற்ற பொருள் ஆகவும் உள்ளது.

பற்கூச்சத்தைக் குறைப்பதற்கான சில பற்பசைகளில் பொட்டாசியம் நைத்திரேட்டு சேர்க்கப்படுகிறது. அண்மைக் காலங்களில் பொட்டாசியம் நைத்திரேட்டின் இந்தப் பயன்பாடு அதிகரித்துள்ளதுடன், பற்கூச்சத்துக்கு இது ஒரு பயனுள்ள சிகிச்சையாக அமையலாம் எனவும் சொல்லப்படுகிறது. பற்பசைகளில் காணப்படும் பொட்டாசியம் நைத்திரேட்டு, சில மூச்சுத்தடை நோயாளிகளில் நோயின் அறிகுறிகளைக் குறைப்பதாகவும் கருத்து உள்ளது. இது பல நூற்றாண்டுகளுக்கு முன்னரே மூச்சுத்தடை நோய்க்கும், கீல்வாதத்துக்கும் மருத்துவம் செய்வதில் பயன்பட்டுள்ளது.

இது உயர் இரத்த அழுத்தத்தை எதிர்க்கக்கூடியது. இதனால், உயர் இரத்த அழுத்தத்தைக் குறைக்கும் மருந்துகளில் முன்னர் இது பயன்பட்டது. கிளிசரில் முந்நைத்திரேட்டு, அமைல் நைத்திரைட்டு போன்ற சில நைத்திரேட்டுக்களும், நைத்திரைட்டுக்களும் இப்போதும் இதயவலியைக் குறைப்பதற்கான மருந்துகளில் பயன்படுகின்றன.

பொட்டாசியம் நைத்திரேட்டு ஆண்மைக் குறைவைத் தூண்டுவதாக முன்னர் கருதப்பட்டது. படைத்துறை நிலைகளில் பாலுணர்வைக் குறைப்பதற்காக உணவில் இது சேர்க்கப்படுவதாகவும் வதந்திகள் உலாவின. ஆனால், பொட்டாசியம் நைத்திரேட்டுக்கு இவ்வாறான இயல்புகள் இருப்பது குறித்து எவ்வித அறிவியல் சான்றுகளும் இல்லை.



</doc>
<doc id="114364" url="https://ta.wikipedia.org/wiki?curid=114364" title="சங்ககால விளையாட்டு">
சங்ககால விளையாட்டு

சங்ககால விளையாட்டுகள் பாடல்களின் சான்றுக் குறிப்புடன் தொகுக்கப்பட்டுப் பாகுபாட்டுடன் இங்கு விளக்கப்படுகின்றன.

கெடவரல், பண்ணை ஆகிய இரண்டு சொற்களும் விளையாட்டை உணர்த்தும் என்று தொல்காப்பியர் குறிப்பிடுகிறார்.

கூடி விளையாடும்போது இரண்டு குழுவாகப் பிரிவதற்காக இருவர் இருவராக இணைந்து புதுப்பெயர்களை வைத்துக்கொள்வர். ஒருவர் கல் என்றும், மற்றொருவர் மண் என்றும் பெயர் சூட்டிக்கொண்டால், ஓர் அணித்தலைவனிடம் சென்று, கல் வேண்டுமா, மண் வேண்டுமா என்று கேட்பர், அவர் மண் வேண்டும் என்று சொன்னால் மண் என்று பெயர் சூட்டிக்கொண்டவர் அந்தத் தலைவர் அணியில் சேர்ந்துகொள்வார். இந்த முறை தொல்காப்பியர் காலத்திலேயே இருந்துவந்தது. 

தெரு, மறைவிடம், மன்றம், செய்குன்று, இளமரக்கா என்னும் பூங்கா, பந்தல், பளிக்கறை, நீர்நிலை, நெடுமணல்-பரப்பு, காவற்காடு, கனிமலர்ச்சோலை, களம் முதலான பகுதிகளில் சங்ககால மக்கள் விளையாடியதாகச் சான்றுகள் தெரிவிக்கின்றன. 
சிறுமியர் வெளியில் சென்று ஆயத்தாரோடு விளையாடுவது அறம். அது அவர்களது உடலுக்கும் உள்ளத்துக்கும் ஆக்கம் தரும் எனத் தொன்றுதொட்டுக் கூறிவந்துள்ளனர். 












</doc>
<doc id="114368" url="https://ta.wikipedia.org/wiki?curid=114368" title="தமிழ் வளர்ச்சிக்கான சிறந்த நூல்களுக்கான பரிசுகள் வழங்கும் திட்டம்">
தமிழ் வளர்ச்சிக்கான சிறந்த நூல்களுக்கான பரிசுகள் வழங்கும் திட்டம்

தமிழ்நாடு அரசின் தமிழ் வளர்ச்சித் துறையின் கீழ் இயங்கும் தமிழ் வளர்ச்சி இயக்ககம் 1972 முதல் ஆண்டுதோறும் சிறந்த நூல்களை தேர்வு செய்து பணம் மற்றும் சான்றிதழ் வழங்கும் திட்டம் ஒன்றை செயல்படுத்தி வருகின்றது. இதன்படி சிறந்த நூலை எழுதிய நூலாசிரியர்களுக்கும், நூலைப் பதிப்பித்த பதிப்பகத்தினருக்கும் பரிசுத் தொகையும் சான்றிதழ்களும் அளிக்கப்படுகின்றன. 

தமிழ் மொழியிலான சிறந்த நூல்கள் வெளிவருவதை ஊக்கப்படுத்தும் விதமாக சிறந்த தமிழ் நூல்களுக்குப் பரிசு வழங்கும் திட்டம் 1947 ஆம் ஆண்டில் தொடங்கியது. தொடக்கத்தில் தமிழ் வளர்ச்சிக் கழகம் மூலம் இப்பரிசுகள் வழங்கப்பட்டு வந்தன. 1960 ஆம் ஆண்டில் தமிழ் வளர்ச்சிக் கழகம் இத்திட்டத்தை தமிழ் ஆராய்ச்சி மன்றம் ஏற்றுக் கொள்ள வேண்டுமென்றும், விதிமுறைகளைத் திருத்தம் செய்ய வேண்டும் என்றும் பரிந்துரைத்தது. பின்னர் தமிழ்நாடு அரசின் அரசாணை நிலை எண் 842 கல்வி (தமிழ் வளர்ச்சிப் பிரிவு 2) நாள்: 31-5-1971 ல் விதிமுறைகள் மாற்றம் செய்யப்பட்டன. இவ்வாணையின்படி தமிழ் நூல்களுக்குப் பரிசு வழங்கும் திட்டத்தின் கீழ் பெறப்பட்ட நூல்கள் 20 தலைப்புகளில் வகைப்படுத்தப்பட்டது. பின்னர், அரசாணை நிலை எண் 49, தமிழ் வளர்ச்சி, பண்பாட்டு மற்றும் அறநிலையத்துறை நாள்:27-02-1995ன் படி 20 தலைப்புகள் 23 தலைப்புகளாக மாற்றம் செய்யப்பட்டன. அதன் பின்னர், அரசாணை நிலை எண் 157, தமிழ் வளர்ச்சி, பண்பாட்டு மற்றும் அறநிலையத்துறை நாள்:20-07-2001 ன் படி 23 தலைப்புகள் 30 தலைப்புகளாக மாற்றி அமைக்கப்பட்டன. அதன் பின்னர், அரசாணை நிலை எண் 75, தமிழ் வளர்ச்சி, பண்பாட்டு மற்றும் அறநிலையத்துறை நாள்:16-03-2004 ன் படி விளையாட்டு எனும் புதிய தலைப்பு சேர்க்கப்பட்டு மொத்தம் 31 தலைப்புகளாக்கப்பட்டன. தற்போது தமிழர் வாழ்வியல், மகளிர் இலக்கியம் எனும் இரு தலைப்புகள் சேர்க்கப்பட்டு 33 தலைப்புகளாக மாற்றப்பட்டுள்ளது.

கீழ்காணும் 33 வகைப்பாடுகளிலான தலைப்புகளில் கீழ் பரிசுகள் அளிக்கப்படுகின்றன.


பரிசுக்காகத் தேர்வு செய்யப்பட்ட சிறந்த நூல்களின் நூலாசிரியர்களுக்கு 1972-ல் 2000/- பரிசுத் தொகை அளிக்கப்பட்டது. பின்னர் 1991-ல் நூலாசிரியர்களுக்கான தொகை 5,000/- ஆகவும், 1998-ல் 10,000/- ஆகவும், 2008 ஆம் ஆண்டில் நூலாசிரியருக்கு 20,000 மற்றும் சான்றிதழ், நூலை வெளியிட்ட பதிப்பகத்திற்கு 5,000 பரிசுத் தொகையாக வழங்கப்பட்டு வந்தது.. பின்பு, 2011 ஆம் ஆண்டில் ஜனவரி மாதம் நடைபெற்ற 2009 ஆம் ஆண்டுக்கான சிறந்த நூல்கள் பரிசளிப்பு விழாவில் அப்போதைய முதல்வர் மு. கருணாநிதி இத்தொகையை நூலாசிரியர்களுக்கு 30,000/- என்றும், பதிப்பகத்தினருக்கு 10, 000/- என்றும் உயர்த்தி அறிவித்தார்.

பரிசுக்காகத் தேர்வு செய்யப்பட்ட சிறந்த நூலாசிரியர்கள் மற்றும் பதிப்பகத்தினருக்கு பரிசுகள் வழங்கும் விழா ஒவ்வொரு ஆண்டும் ஜனவரி மாதம், திருவள்ளுவர் தினத்தன்று சென்னையில் நடத்தப் பெறுகிறது. இவ்விழா சில ஆண்டுகள் நடைபெறாமல் இருந்த நிலையில் அடுத்த ஆண்டுகளில் சேர்த்து நடத்தப் பெற்றிருக்கின்றன. 2012 ஆம் ஆண்டு இந்தப் பரிசளிப்பு விழா சித்திரை மாதம் முதலாம் தேதியில் நடத்தப் பெற்றது.


தமிழ்நாடு அரசின் தமிழ் வளர்ச்சித் துறை இயக்குநர் முனைவர் கா. மு. சேகர் அவர்களது திருவள்ளுவராண்டு 2043/கார்த்திகை 28, ந. க. எண். ஆமொ2/10268/2012, நாள்: 13-12-2012 கடிதம் மூலம் தமிழ் விக்கிப்பீடியாவில் வெளியிடுவதற்காக தேனி. மு. சுப்பிரமணிக்கு வழங்கிய தமிழ் வளர்ச்சி - சிறந்த நூல்களுக்கான பரிசுகள் பட்டியல்.



</doc>
<doc id="114371" url="https://ta.wikipedia.org/wiki?curid=114371" title="பட்டுத்துறை">
பட்டுத்துறை

பட்டுத்துறை ("Pattuthurai") என்பது தமிழ்நாட்டில் உள்ள ஒரு கிராமம் ஆகும். இது 1956-ல் தோன்றியது. இது சேலம் மாவட்டத்தில், ஆத்தூர் வட்டத்தில் உள்ளது. தலைவாசல் எனும் (ஊராட்சி ஒன்றியம்) ஊருக்கு மிக அருகில் (2 கி.மீ.) உள்ளது. 

இங்குள்ள மக்கள் அதிக அளவில் விவசாயத் தொழிலையே செய்து வருகின்றனர். இந்த ஊரிலிருந்து சிலர் துபாய், சவுதி அரேபியா, மலேசியா, சிங்கப்பூர் போன்ற வெளிநாடுகளுக்குத் தொழில் நிமித்தமாகச் சென்றுள்ளனர். சிலர் இயந்திர கலப்பை, சுமை ஏற்றும் வண்டி, நெல் அறுவை இயந்திரம், சோளம் அரைக்கும் இயந்திரம் ஆகியவற்றை சொந்தமாகக் கொண்டு தொழில் செய்து வருகின்றனர்.

சிவசங்கராபுரம் என்பது இந்த ஊரின் ஒரு பகுதியாகும். இங்கு கோழிப்பண்ணைகள் நிறைய உள்ளன. சேலம் மாவட்டத்தில் அதிக அளவு கோழிப்பண்ணை உள்ள பகுதிகளில் இந்தப் பகுதியும் ஒன்று. இந்தப் பகுதியில் உற்பத்தி செய்யப்படும் முட்டை தமிழகத்தின் பல பகுதிகளுக்கு விற்பனைக்கு அனுப்பி வைக்கப்படுகிறது.

மற்றும் சில கோவில்கள் உள்ளன. 


பட்டுத்துறை வாசிகள் அருகில் 1 கி.மீ. க்கும் குறைவான தூரத்திலுள்ள தலைவாசல் தொடர்வண்டி நிலையத்தை தொடர்வண்டி உபயோகத்திற்கு உபயோகப்படுத்துகிறனர். தொடர்வண்டிகள் இங்கிருந்து: 
(இது இங்கு நிற்கும் வசதி இன்னும் இல்லை. அருகிலுள்ள சின்னசேலம், ஆத்தூர் ஆகிய இடங்களில் இருந்து பயன்படுத்தலாம்).
இவ்வூர் தண்டவாளம் வழியாக நிறைய சரக்கு வண்டிகள் செல்கின்றன.



இங்கு ஒரு அரசு நடுநிலைப்பள்ளி உள்ளது. ஏழை குழந்தைகள் எட்டாம் வகுப்பு வரை இங்கும் மேல்நிலை படிப்புகளை அருகிலுள்ள தலைவாசல் மற்றும் தேவியாக்குறிச்சி அரசு பள்ளிகளில் படிக்கின்றனர். சிறிது பண வசதி படைத்தவர்களின் குழந்தைகள் அருகில் தேவியாக்குறிச்சியிலுள்ள தாகூர், மாருதி, பாவேந்தர் ஆகிய தனியார் பள்ளிகளிலும், நத்தக்கரையிலுள்ள லிட்டில் ஃபிளவர், முத்தமிழ் ஆகிய தனியார் பள்ளிகளிலும் படிக்கின்றனர். இளைஞர்கள் திருச்சி ஈ.வே.ரா, வடசென்னிமலை அறிஞர் அண்ணா கல்லூரியிலும் கல்லூரி படிப்பை பெரும்பாலும் தொடர்கின்றனர். மேலும் சிலர் தமிழகம் முழுவதிலும் பல இடங்களில் தொடர்கின்றனர். 40-50 % மக்கள் கல்வி அறிவு மிகுந்தவர்கள் இவ்வூர் மக்கள். இங்கிருக்கும் நூலகத்தால் மக்கள் பயனடைகின்றனர்

இங்கு ஏறத்தாழ நூறு தெரு மின்விளக்குகள் உள்ளன. மூன்று ஆழ்துளை கிணறுகள் உள்ளன. இரு கை பம்புகள் உள்ளன. இவை அரசாங்கத்தால் அமைக்கப்பட்டவை. மக்கள் சொந்தமாக அவரவர்களுக்கு உரிய இடங்களில் வயல் நீர் பாசனத்திற்காக கிணறு வெட்டி உள்ளனர். அருகிலுள்ள வசிஷ்ட நதியின் நீர்மட்டத்திற்கு ஏற்றவாறு கிணறுகளின் நீர்மட்டம் இருக்கும். இங்கு இரு ஓடைகள் பாய்கின்றன. 

பெரும்பாலும் சோளம், நெல் ஆகியன பயிரிடப்படுகிறது. மஞ்சள், கரும்பு, மாட்டுத்தீவன தட்டைகள் ஆகியவைகளும் பயிரிடப்படுகின்றன. மேலும் தலைவாசலில் தினசரி காய்கறி சந்தை (காய்கறி மார்கெட் ) இருப்பதாலும் விவசாயிகள் கத்தரி, வெண்டை, தக்காளி, மிளகாய், வெங்காயம், முள்ளங்கி, முட்டைகோஸ், காளிபிளவர், அவரை, கறிவேப்பிலை, பாகற்காய், சுரை, புடலங்காய் போன்றவை விவசாயம் செய்கிறார்கள். இந்த காய்கறிகள் கள்ளகுறிச்சி , பன்ருட்டி, கடலூர், விருத்தாசலம், பெறம்பலூர், சங்கராபுரம் , கச்சிராயபாளையம், திட்டகுடி, பெரம்பலூர், காட்டுகோட்டை, போன்ற. வட்டார வியாபாரிகள் மொத்தமாக காய்கரிகளை கொள்முதல் செய்கிறார்கள். நவீனமாகிவிட்ட காலத்திலும் மக்கள் கிடைக்கும் பொழுதெல்லாம் இயற்கை உரங்களை பயன்படுத்துகிறார்கள் என்பது குறிப்பிடத்தக்கது.


</doc>
<doc id="114375" url="https://ta.wikipedia.org/wiki?curid=114375" title="மிகையெண் (கணிதம்)">
மிகையெண் (கணிதம்)

எண்ணியல் கோட்பாட்டில் மிகையெண் ("Abundant Number") என்பது ஓர் எண்ணினுடைய அனைத்து வகுத்திகளையும் கூட்டும் போது வரும் தொகை அந்த எண்ணை விட அதிகமாக இருப்பின் அதுவே அபுடன்ட் எண் எனப்படும். முழு எண் 12 என்பது முதல் அபுடன்ட் எண்(abundant number) அல்லது ஏராளமான எண்(excessive number) ஆகும்.12 ன்வகுத்திகள் 1, 2, 3, 4 மற்றும் 6 ஆகும். இத்னுடைய கூட்டுத் தொகை தொகை 16. இது 12 விட 4 அதிகம். ஆகவே தான் இதை அபுடன்ட் எண் என்று கூறுகிறோம்

கணிதத்தில் " n" என்ற ஒவ்வொரு நேர்ம முழு எண்ணுக்கும், அதன் காரணிகளின் (1 உட்பட) கூட்டுத்தொகை σ(n) என்று குறிக்கப்படும். அக்காரணிகளில் n ம் ஒன்றாகும். n ஐ நீக்கிவிட்டு மீதமுள்ள எல்லா காரணிகளையும் கூட்டி வரும் தொகை s(n) என்று குறிக்கப்படும். இப்பொழுது மூன்றுவித சூழ்நிலைகள் உருவாகக்கூடும்.

1. σ(n) > 2n ; இதுவே s(n) > n என்பதற்குச் சமம்.

2. σ(n) = 2n ; இதுவே s(n) = n என்பதற்குச் சமம்.

3. σ(n) < 2n ; இதுவே s(n) < n என்பதற்குச் சமம். 

முதல் சூழ்நிலையில் n ஒரு மிகையெண் என்றும் இரண்டாவது சூழ்நிலையில் n ஒரு 'நிறைவெண்' (Perfect Number)அல்லது 'செவ்விய எண்' என்றும், மூன்றாவது சூழ்நிலையில் n ஒரு 'குறைவெண்' (Deficient number) என்றும் பெயர் பெறும். இக்கட்டுரை மிகையெண் பற்றியது.




</doc>
<doc id="114376" url="https://ta.wikipedia.org/wiki?curid=114376" title="கொட்டொனௌ">
கொட்டொனௌ

கொட்டொனௌ (en: Cotonou), பெனின் நாட்டின் பொருளாதாரத் தலைநகரமும் பெரிய நகரமுமாகும். 2006 இல் இந்ந்கரத்தின் அதிகாரபூர்வ மக்கட்தொகை 761,137 ஆக இருந்த போதிலும் சில மதிப்பீடுகளின் படி இது 1.2 மில்லியன் வரையானதாகும் என கருதப்படுகின்றது. 1970 இல் மக்கட்தொகை 70,000 மட்டுமே. எனினும் இந்நகரப் பிரதேசம், குறிப்பாக மேற்காக, துரித வளர்ச்சியடைந்து வருகின்றது. நாட்டின் தென்கிழக்குப் பகுதியில் அட்லாண்டிக் பெருங்கடலிற்கும் நொகோவே ஏரிக்கும் இடையில் இந்நகரம் அமைந்துள்ளது.


</doc>
<doc id="114378" url="https://ta.wikipedia.org/wiki?curid=114378" title="மினெர்வா மேல் புனித மரியா கோவில்">
மினெர்வா மேல் புனித மரியா கோவில்

மினெர்வா மேல் புனித மரியா கோவில் ("Basilica of Saint Mary Above Minerva") என்பது உரோமை நகரில் அமைந்துள்ள கத்தோலிக்க வழிபாட்டு இடங்களுள் முக்கியமான ஒன்று ஆகும். இது புனித சாமிநாதர் சபையினரின் முதன்மைக் கோவில்களுள் ஒன்றாகவும் கருதப்படுகிறது. இலத்தீன் மொழியில் இக்கோவில் "Basilica Sanctae Mariae supra Minervam" என்றும் இத்தாலிய மொழியில் "Basilica di Santa Maria sopra Minerva" என்றும் அழைக்கப்படுகிறது. இது "இளம் பெருங்கோவில்" (minor basilica) என்னும் நிலையைச் சார்ந்ததாகும். பண்டைய உரோமை நகரில் மார்சிய நிலத்தில் அமைந்த மினெர்வா கோவிலின் மீது இக்கோவில் எழுந்ததால் இப்பெயர் உண்டாயிற்று.

இக்கோவிலின் சிறப்புக்குக் கீழ்வருவனவும் காரணங்களாகும்:

இக்கோவில் எழுகின்ற இடத்தில் பண்டைக்காலத்தில் ஐஸிஸ் என்னும் எகிப்திய தெய்வத்துக்கு ஒரு கோவில் இருந்தது. அக்கோவில் கிரேக்க-உரோமை தெய்வமாகிய மினெர்வாவுக்கு அர்ப்பணிக்கப்பட்டதாகத் தவறாகக் கருதப்பட்டது. அக்கோவில் இருந்த இடத்திலேயே, மரியாவுக்குக் கோவில் எழுப்பப்பட்டதால் "மினெர்வா மேல் புனித மரியா கோவில்" என்னும் பெயர் தோன்றிற்று. இக்கோவிலின் முகப்பு பார்வைக்கு எளிமையாக இருந்தாலும், கோவிலின் உட்பகுதியில் விலைமதிப்பற்ற கலைச் செல்வங்கள் உள்ளன. சிவப்பு, நீலம் ஆகிய வண்ணங்களைப் பின்னணியாகக் கொண்ட உட்கூரையில், விண்மீன் குறிகள் பதித்த சித்திரங்கள் உள்ளன. கோத்திக் கலைப் பாணி 19ஆம் நூற்றாண்டில் இக்கோவிலில் புகுத்தப்பட்டது. உரோமை நகரில் கோத்திக் கலைப்பாணியில் அமைந்த ஒரே கோவில் இதுவே என்பதும் சிறப்பு.

இன்று மினெர்வா மேல் புனித மரியா கோவில் எழுகின்ற இடத்தைச் சூழ்ந்த பகுதியும், கோவிலை அடுத்த துறவியர் இல்லப் பகுதியும் முற்காலத்தில் உரோமை கலாச்சாரத்தைச் சார்ந்த மூன்று கோவில்களை உள்ளடக்கியிருந்தன. அக்கோவில்கள்:

இம்மூன்று பண்டைய உரோமை சமயக் கோவில்களுள் "ஐசேயும்" என்னும் கோவில் பற்றி அதிகம் அறிய முடிகிறது. "மினெர்வியும்" பற்றி அதிகச் செய்திகள் இல்லை. ஆனால், மினெர்வாவுக்கு அர்ப்பணிக்கப்பட்ட ஒரு சிறு கோவில் இன்றைய மரியா கோவிலிலிருந்து சற்று தொலைவில் இருந்ததற்கான அகழ்வாய்வுத் தடயங்கள் கிடைத்துள்ளன.

கி.பி. 1665இல் மரியா கோவிலுக்கு அருகிலுள்ள சாமிநாதர் சபைத் துறவியர் இல்லத் தோட்டத்தில் ஓர் எகிப்திய ஊசித்தூண் (obelisk) அகழ்ந்தெடுக்கப்பட்டது. பின்னர் மரியா கோவிலருகே மேலும் பல எகிப்திய ஊசித்தூண்கள் வெவ்வேறு காலங்களில் கண்டெடுக்கப்பட்டன. இவை கி.பி. முதல் நூற்றாண்டில் எகிப்திலிருந்து கொண்டுவரப்பட்டு, இரண்டு இரண்டாக ஐஸிஸ் கோவில் நுழைவாயிலில் நாட்டப்பட்டிருக்கலாம் என்று அறிஞர் கருதுகின்றனர்.

மரியா கோவிலின் உள்ளே, அடிமட்டத்திற்குக் கீழ் பண்டைய உரோமைக் கலாச்சாரத் தடயங்கள் உள்ளன. உரோமை சமயக் கோவில்கள் அழிந்து கிடந்த நிலை திருத்தந்தை சக்கரியா காலம் வரை (741-752) நீடித்தது. அவர் காலத்தில் இப்பகுதி கிறித்தவ மயமாக்கப்பட்டது. கீழைச் சபைத் துறவியரிடம் இப்பகுதி ஒப்படைக்கப்பட்டது. அத்திருத்தந்தை காலத்தில் எழுந்த கட்டடம் இன்று இல்லை. 

திருத்தந்தை நான்காம் அலக்சாண்டர் மரியா கோவில் பகுதியில் ஒரு துறவற இல்லத்தை 1255இல் நிறுவினார். கிறித்தவ சமயத்தைத் தழுவிய பெண்களுக்கென அவ்வில்லம் அமைந்தது. பின்னர் அத்துறவியர் சான் பங்கிராசியோ என்னும் பகுதிக்கு மாற்றப்பட்டனர். 1275இல் சாமிநாதர் சபைத் துறவியர் கோவிலையும் துறவற இல்லத்தையும் நிர்வகிக்கும் பொறுப்பை ஏற்றனர். இத்துறவியர் இக்கோவிலையும் துறவற இல்லத்தையும் தம் தலைமையிடமாக்கினர். பிற்காலத்தில் அவர்களின் தலைமையிடம் சாந்தா சபீனா என்னும் இடத்திற்கு மாறியது. மரியா கோவிலும் துறவற இல்லமும் இன்று சாமிநாதர் சபையினரின் பொறுப்பிலேயே உள்ளன. 
இன்று கோத்திக் கலைப் பாணியில் அமைந்துள்ள இந்த மரியா கோவில் கட்டடம் 1280இல் வடிவமைக்கப்பட்டது. திருத்தந்தை மூன்றாம் நிக்கோலாஸ் என்பவரின் ஆட்சிக் காலத்தில் எழுந்த இந்த கோத்திக் கட்டடம் சாமிநாதர் சபைத் துறவியரால் கட்டப்பட்டது. அச்சபையைச் சார்ந்த ஃப்ரா சிஸ்தோ ஃபியரென்டீனோ, ஃப்ரா ரிஸ்தோரோ தா காம்பி என்னும் திறமைவாய்ந்த இரு துறவியர் இக்கோவில் கட்டட வரைவை உருவாக்கியதாகத் தெரிகிறது. புளோரன்சு நகரில் சாமிநாதர் சபைப் பொறுப்பில் "புனித மரியா புதிய கோவில்" என்று சீரமைக்கப்பட்ட கோவிலின் அமைப்பை மாதிரியாகக் கொண்டு இத்துறவியர் "மினெர்வா மேல் மரியா கோவிலின்" வரைவை எழுதினர். உரோமையில் கட்டப்பட்ட முதல் கோத்திக் பாணிக் கோவில் என்னும் சிறப்பு இக்கோவிலுக்கு உண்டு.

எட்டாம் போனிஃபாஸ் அளித்த உதவியோடு கோவில் கட்டட வேலை தொடர்ந்து, 1370இல் நிறைவுற்றது. 

பின்னர் இக்கோவில் கார்லோ மதேர்னா என்னும் கட்டடக் கலைஞரால் புதுப்பிக்கப்பட்டது; பரோக்கு கலைப் பாணியில் கோவில் முகப்புப் பகுதி மாற்றம் பெற்றது. இன்றைய "புது-நடுக்காலக் கலைப் பாணி" (neo-medieval style) 19ஆம் நூற்றாண்டில் புகுத்தப்பட்டது. கோவிலின் நுழைவாயில் கம்பிக் கதவுகள் 15ஆம் நூற்றாண்டைச் சார்ந்தவை.

இக்கோவிலின் திருவுடைக் காப்பகப் பேரறையில் திருத்தந்தைத் தேர்தல்கள் இருமுறை நிகழ்ந்தன. 1431இல் நான்காம் யூஜின், 1447இல் ஐந்தாம் நிக்கோலாஸ் அங்குதான் திருத்தந்தையாகத் தேர்ந்தெடுக்கப்பட்டனர். 

1556இல் இக்கோவில் "இளம் பெருங்கோவில்" (minor basilica) நிலைக்கு உயர்த்தப்பட்டது.

இக்கோவிலின் வெளித் தோற்றம் பரோக்கு கலைப்பாணியில் உள்ளது. இதை கார்லோ மதேர்னா 16ஆம் நூற்றாண்டின் இறுதியில் வடிவமைத்தார். பின்னர் "புது-நடுக்காலக் கலைப் பாணியில்" (neo-medieval style) வெளித் தோற்றம் திருத்தப்பட்டது. 16ஆம் மற்றும் 17ஆம் நூற்றாண்டுகளில் டைபர் ஆற்றில் வெள்ளம் எந்த அளவுக்கு உயர்ந்தது என்பதை இக்கோவிலின் வெளி முகப்பில் பதிந்த அடையாளங்களிலிருந்து கணிக்க முடிகிறது. நீர் மட்டம் 65 அடி (20 மீட்டர்) உயர்ந்ததும் தெரிகிறது. 

கோவிலின் வெளிமுற்றத்தில் அமைந்துள்ள விசித்திரமான ஒரு கலைப் பொருள் யானை மீது எழுகின்ற ஊசித்தூண் ஆகும். இதன் வரலாற்றில் சுவையான செய்திகள் உள்ளன. உரோமை நகர் முழுவதிலும் பதினொன்று எகிப்திய ஊசித்தூண்கள் உள்ளன. அவை அனைத்திலும் மிகச் சிறியது இதுவே. இத்தூணின் உயரம் 5.47 மீட்டர். தூணின் மேல் இணைப்பு, தூண் நிற்கின்ற யானை, அடித்தளம், அதன் கீழ் உள்ள நான்கு படிகள் ஆகிய அனைத்தையும் சேர்த்தால் 12.69 மீட்டர் ஆகும்.

இத்தூணும் இதுபோன்ற இன்னொரு தூணும் எகிப்தில் "சாயிஸ்" (Sais) நகரில் கி.மு. 6ஆம் நூற்றாண்டின் பிற்பகுதியில் எழுப்பப்பட்டவை ஆகும். எகிப்திலிருந்து அத்தூண்களை உரோமைப் பேரரசர் தியோக்ளேசியன் (ஆட்சி: 284-305) உரோமைக்குக் கொண்டுவந்து அவற்றை ஐசிஸ் தெய்வத்திற்கு அர்ப்பணிக்கப்பட்ட கோவிலின் முன் எழுப்பச் செய்தார். ஐசிஸ் கோவில் பாழடைந்தபோது ஊசித்தூண் புதைபட்டது. பின்னர் அது கண்டெடுக்கப்பட்டு இன்றைய மரியா கோவிலுக்கு முன் எழுப்பப்பட்டது. ஜான் லொரேன்சோ பெர்னீனி என்னும் கலைஞர் பளிங்கு யானை, ஊசித்தூணின் அடித்தளம் போன்றவற்றை பரோக்கு கலைப்பாணியில் வடிவமைக்க, அவர்தம் மாணவர் ஏர்க்கொலே ஃபெர்ராட்டா என்பவர் 1667இல் அவற்றைச் செதுக்கினார். யானையின் உடலின் ஊடே செல்வதுபோல் ஊசித்தூண் எழுப்பப்பட்டுள்ளது.

ஊசித்தூணின் அடியில் உள்ள தளத்தில் இலத்தீன் மொழியில் செதுக்கப்பட்டுள்ள வாசகம் இது: "விலங்குகளிலெல்லாம் பலம் பொருந்திய விலங்காகிய யானை எகிப்திய அறிவு பொறிக்கப்பட்ட இந்த ஊசித்தூணைத் தாங்கி நிற்பது திடமான அறிவைத் தாங்கிட உறுதியான உள்ளம் வேண்டும் என்பதைக் குறிக்கிறது." 
இந்த ஊசித்தூண் சிலைத்தொகுப்பு "மினெர்வாவின் கோழிக்குஞ்சு" (இத்தாலியம்: il pulcino di Minerva) என்றும் விளையாட்டாகக் குறிக்கப்படுவதுண்டு. 


</doc>
<doc id="114380" url="https://ta.wikipedia.org/wiki?curid=114380" title="பூவெல்லாம் உன் வாசம்">
பூவெல்லாம் உன் வாசம்

பூவெல்லாம் உன் வாசம் 2001ல் வெளிவந்த தமிழ்த் திரைப்படம். இந்தப் படத்தில் கதாநாயகனாக அஜித் குமாரும், கதாநாயகியாக ஜோதிகாவும் நடித்துள்ளனர். எழில் இயக்கிய இந்தத் திரைப்படத்திற்கு வித்யாசாகர் இசையமைத்துள்ளார். இந்தத் திரைப்படத்தில் முன்னாள் உலக அழகி யுக்தாமுகியும் நடித்திருந்தார்.











அஜித் குமார் பிரவீன்காந்தின் "ஸ்டார்" திரைப்படத்தில் இருந்து விலகியதும் இந்த திரைப்படத்தில் நடிக்க ஒப்புக் கொண்டார். இத்திரைப்படத்தில் கதாநாயகியாக நடிக்க சிம்ரன், ஜஸ்வர்யா ராய், பிரீத்தி சிந்தா போன்ற நடிகைகள் மறுத்துவிடவே இப்படத்தில் நடிக்கும் வாய்ப்பு நடிகை ஜோதிகாவிடம் சென்றது. முன்னால் "உலக அழகியான" நடிகை யுக்தாமுகியும் இப்படத்தில் சிறப்புத் தோற்றத்தில் தோன்றினார். இத்திரைப்படத்தில் நடிப்பதற்கு முன்பாகவே அஜித் குமார் ஒரு அதிரடி நடிகராக புகழ் பெற்றுவிட்டதால், அஜித் போன்ற அதிரடி நாயகனுக்கு இப்படிப்பட்ட குடும்பக் கதாபாத்திரத்தில் நடிப்பது ஒத்துவருமா என இப்படத்தின் தயாரிப்பாளர் ரவிச்சந்திரன் இயக்குநர் எழிலிடம் கேட்டார். அதற்கு எழில் அஜித் எப்படிப்பட்ட கதாபாத்திரத்திலும் சிறப்பாக நடிக்கும் திறமை பெற்றவர் எனக் குறிப்பிடுகிறார்.

கதைக்கு தேவையான இரட்டை பங்களாக்களை இயக்குநர் எழில் வேறு எங்கும் கண்டுபிடிக்க முடியாததால் அப்படிபட்ட இரட்டை பங்களாக்கள் கலை இயக்குனர் பிரபாகரனால் பிரசாத் ஸ்டுடியோவில் தற்காலிகமாக உருவாக்கப்பட்டன. இப்படத்தில் நடித்துக் கொண்டிருக்கும் பொழுது அஜித்துக்கு சென்னை நகர மருத்துவமனையில் முதுகெலும்பு அறுவை சிகிச்சை நடந்ததால் இப்படத்தின் வெளியீடு ஒருமாதம் தாமதமானது.

வித்யாசாகர் இசையமைத்த இத்திரைப்படத்தில் இடம்பெற்ற பாடல்களைக் கவிஞர் வைரமுத்து எழுதியிருந்தார்.


</doc>
<doc id="114384" url="https://ta.wikipedia.org/wiki?curid=114384" title="நீ வருவாய் என">
நீ வருவாய் என

நீ வருவாய் என 1999ல் வெளிவந்த தமிழ்த் திரைப்படம். படத்தின் கதாநாயகனாக பார்த்திபனும், கதாநாயகியாக தேவயானியும் நடித்துள்ளனர். முக்கிய கதாப்பாத்திரத்தில் அஜித் குமாரும், ரமேஷ் கண்ணாவும் நடித்துள்ளனர். தமிழில் வெற்றியைத் தொடந்து இந்தப் படம் தெலுங்கில் மறுஆக்கம் செய்யப்பட்டது.


ரசிகர்களால் விரும்பி கேட்கப்பட்ட பாடல்களைக் கொண்ட இப்படத்திற்கு இசையமைத்தவர் எஸ். ஏ. ராஜ்குமார் ஆவார். இப்படத்தின் பாடல் வரிகளை ரா. ரவிசங்கர், பா. விஜய், விவேகா, ரமேஷ் வைத்யா ஆகியோர் எழுதியுள்ளனர்.


</doc>
<doc id="114385" url="https://ta.wikipedia.org/wiki?curid=114385" title="கங்கதேவி">
கங்கதேவி

கங்கதேவி அல்லது கங்காம்பிகா ஒரு 14ம் நூற்றாண்டு சமற்கிருத பெண் கவிஞர். இவர் விஜயநகரப் பேரரசின் இளவரசர் குமார கம்பண்ண உடையாரின் மனைவியாவார். கம்பண்ணர் 14ம் நூற்றாண்டின் பிற்பகுதியில் தெற்கு நோக்கி படையெடுத்து சம்புவரையர்களையும் மதுரை சுல்தானகத்தையும் வீழ்த்தி வெற்றி பெற்றதை பதிவு செய்யும் மதுரா விஜயம் என்ற சமற்கிருத கவிதை நூலை இயற்றினார். இது வீர கம்பராய சரித்தரம் என்றும் அழைக்கப்படுகிறது.


</doc>
<doc id="114387" url="https://ta.wikipedia.org/wiki?curid=114387" title="தேவயானி (நடிகை)">
தேவயானி (நடிகை)

தேவயானி (, பிறப்பு: சூன் 22, 1974) இந்தியத் திரைப்பட நடிகை ஆவார். இவர் கன்னடத் தந்தையான ஜெயதேவுக்கும், மலையாள தாயான லட்சுமிக்கும் மகளாக பிறந்தார். இளநிலை கணக்குப்பதிவியல் பட்டம்பெற்றவர். இவருடைய இயற்பெயர் சுஷ்மா. திரையுலகிற்காக தன் பெயரை தேவயானி என மாற்றிக் கொண்டார். தமிழ், தெலுங்கு மற்றும் மளையாள மொழிப் படங்களில் நடித்துள்ளார். ஒரு சில இந்தி மற்றும் வங்காள மொழிப் படங்களிலும் நடித்துள்ளார். தமிழ்த் தொலைக்காட்சி நெடுந்தொடர்களிலும் நடித்துள்ளார். குறிப்பாக சன் டிவியின் "கோலங்கள்" தொடரில் கதாநாயகியாக நடித்துள்ளார்.மேலும் நாண்ஸ்டாப் கூரியரின் "இனிமே இதுதான் இது மட்டும்தான்" எனும் விளம்பரத்திலும் நடித்திருக்கிறார்.

தேவயானியும், இயக்குனர் ராஜகுமாரனும் காதலித்து வந்தனர். ஆனால் தேவயானியின் காதலுக்கு அவரது தாய் சம்மதம் தெரிவிக்கவில்லை. தேவயானி வீட்டில் கடும் எதிர்ப்பு இருந்ததால், நண்பர்கள் முன்னிலையில் திருமணம் செய்து கொண்டனர்.

இவர்களது திருமணம் ஏப்ரல் 9, 2001 ஆம் ஆண்டு திருத்தணியில் காலை 9.30 மணிக்கு நடந்தது.
இத்தம்பதியருக்கு இனியா மற்றும் பிரியங்கா என்ற இரண்டு பெண் குழந்தைகள் உள்ளனர்.









</doc>
<doc id="114388" url="https://ta.wikipedia.org/wiki?curid=114388" title="பிரோசாபாத்">
பிரோசாபாத்

பிரோசாபாத் (Firozabad , இந்தி: फ़ीरोज़ाबाद, உருது: فیروزآباد) இந்திய மாநிலம் உத்தரப் பிரதேசத்தில் உள்ள ஓர் நகரமாகும். ஆக்ராவிலிருந்து 40 கிமீ தொலைவிலும் தில்லியிலிருந்து 240 கிமீ தொலைவிலும் பிரோசாபாத் நகரம் அமைந்துள்ளது. இதன் தென் எல்லையில் யமுனை ஆறு ஓடுகிறது. வடக்கில் எடா மாவட்டமும் கிழக்கில் மைன்புரி மற்றும் எடவா மாவட்டங்களும் அமைந்துள்ளன.

பிரோசாபாத்தில் தயாரிக்கப்படும் கண்ணாடிப் பொருள்கள் மற்றும் வளையல்கள் மிகவும் புகழ்பெற்றவை.

2001ஆம் ஆண்டு மக்கள்தொகை கணக்கெடுப்பின்படி பிரோசாபாத்தின் மக்கள்தொகை 278,801 ஆகும். ஆண்கள் இதில் 53% ஆகவும் பெண்கள் 47% ஆகவும் உள்ளனர். இங்குள்ள படிப்பறிவு தேசிய சராசரியை 59.5% விட கூடுதலாக 67% ஆக உள்ளது. ஆண்களில் படிப்பறிவு உள்ளோர் 74% ஆகவும் பெண்களில் 53% ஆகவும் உள்ளது.ஆறு அகவைக்கும் குறைவானோர் மொத்த மக்கள்தொகையில் 16% ஆக உள்ளனர்.

பிரோசாபாத்தின் கண்ணாடித்தொழில் பழங்காலங்களில் மேற்காசியாவிலிருந்து படையெடுத்து வந்தவர்கள் விட்டுச் சென்ற உடைந்த கண்ணாடிப் பொருட்களை உருக்கி சிறு வளையல்களை உருவாக்குவதில் துவங்கியது. விறகு வைத்து இயக்கப்பட்ட இந்தச் எரிகலன்கள் (சூளைகள்) "பைன்சன் பட்டி" என அழைக்கப்பட்டன. இன்றும் இந்தப் பகுதிகளில் இத்தகைய சூளைகளில் சில காணலாம். நாளடைவில் இதில் தங்கள் கைவண்ணம் பதித்து இந்திய மணமகள் அணியும் அனைத்து வளையல்கள், கங்கணங்கள், சீக்கிய கடாக்கள் இங்கு தயாராகின்றன. இதனால் இந்த நகருக்கு மணமகளின் நகர் எனப் பொருள்படும் "சுகாக் நகர்" என்ற செல்லப்பெயரும் உண்டு.

1989ஆம் ஆண்டு முதல் பல வண்ணங்களில் கண்ணாடி சரவிளக்குகள், விளக்கு கூடுகள் ஆகியவற்றை தயாரிக்கத் துவங்கினர். பிரோசாபாத்தில் ஏறத்தாழ 400 கண்ணாடித் தொழிலகங்கள் பதிவு பெற்றுள்ளன. கரி,விறகுக்குப் பதிலாக இயற்கை எரிவாயு பயன்படுத்தப்படுகிறது. பல தொழிலகங்கள் வெளிநாட்டு ஏற்றுமதியில் கவனம் செலுத்துகின்றன. இதனால் இங்கு இதன் துணைத் தொழில்களாக வேதிப்பொருள் தொழிற்சாலைகள், பொதியல் பொருள் தயாரிப்பு தொழிலகங்கள், சேவைத்துறை நிறுவனங்கள் அமைந்துள்ளன.



</doc>
<doc id="114394" url="https://ta.wikipedia.org/wiki?curid=114394" title="அனைத்துலக ஒலிபரப்புக் கூட்டுத்தாபனம் தமிழ்">
அனைத்துலக ஒலிபரப்புக் கூட்டுத்தாபனம் தமிழ்

அனைத்துலக ஒலிபரப்புக் கூட்டுத்தாபனம் தமிழ் (IBC தமிழ் வானொலி) என்பது பிரித்தானியாவில் சூன் 9, 1997 இல் இருந்து இயங்கிக் கொண்டிருக்கும் தமிழ் வானொலிச் சேவை. இவ்வானொலிச்சேவை ஐரோப்பியாவில் தொடங்கப்பெற்ற இரண்டாவது தமிழ் வானொலிச் சேவையாகக் கருதப்படுகிறது.

இவ்வானொலிச் சேவை ஆரம்பமான போது ஏ. சி. தாசீசியஸ் இதன் பணிப்பாளராகப் பணி புரிந்தார். 

ஐபிசி தமிழ் வானொலி இலங்கை, இந்தியா, தென்னாபிரிக்கா, கிழக்கு நாடுகள் என்பவற்றிற்கான பிரத்தியேக ஒலிபரப்புகளையும் தினமும் குறிப்பிட்ட நேரங்களில் சிற்றலை மூலம் ஒலிபரப்பி வந்தது.

ஐபிசி தமிழ் வானொலிச்சேவை தை-மாசி 1998 இல் இருந்து 2000 வரை புலம் என்றொரு சஞ்சிகையை இரு மாதத்துக்கு ஒன்று என வெளியிட்டது. 



</doc>
<doc id="114398" url="https://ta.wikipedia.org/wiki?curid=114398" title="செயல்வழி நிலப்படம்">
செயல்வழி நிலப்படம்

செயல்வழி நிலப்படங்கள் ("Flow maps") என்பன நிலப்படம் மற்றும் செயல்வழிப் படம் ஆகியவற்றின் கூறுகளை தன்னிடத்து கொண்டுள்ள ஒரு வித வரைபடங்கள். ஓரிடத்திலிருந்து இன்னொரு இடத்துக்கு பொருட்களின் நகர்வை படம்பிடித்துக் காட்டுகின்றன. புலம்பெயரும் மக்களின் எண்ணிக்கை, வர்த்தகம் செய்யப்படும் பண்டங்களின் எண்ணிக்கை, ஒரு பிணையத்தில் உள்ள தரவுப் பொட்டலங்களின் எண்ணிக்கை போன்றவற்றை இவை காட்டுகின்றன. 

செயல்வழி நிலப்படங்களைக் கொண்டு எண்ணக்கூடிய அனைத்து பொருட்களின் நகர்வையும் காட்டமுடியும் - (எ.கா) மக்கள், பண்டங்கள், இயற்கை வளங்கள், தட்பவெட்பநிலை. அளவிடமுடியாத விசயங்களான, அறிவு, திறன், கடன், நல்லெண்ணம் போன்றவற்றின் இடப்பெயர்வினையும் இவற்றால் காட்ட முடியும். இவ்வகை நிலப்படங்களால் விளக்கக்கூடிய விசயங்கள் பின்வருமாறு: 



</doc>
<doc id="114408" url="https://ta.wikipedia.org/wiki?curid=114408" title="நைத்திரேட்டு">
நைத்திரேட்டு

நைத்திரேட்டு ("Nitrate") என்பது NO என்னும் மூலக்கூற்று வாய்பட்டைக் கொண்ட ஒரு பல்லணு அயனி ஆகும். இதன் மூலக்கூற்றுத் திணிவு 62.0049 கி/மோல். நைத்திரிக் அமிலத்தின் இணைப்பு மூலமான இது நடுவில் ஒரு நைதரசன் அணுவையும், சுற்றிலும் முக்கோணத் தள அமைப்பில் உள்ள மூன்று ஒட்சிசன் அணுக்களையும் கொண்டது. ஒவ்வொரு ஒட்சிசனும் − மின்னேற்றத்தையும், நைதரசன் +1 மின்னேற்றத்தையும் கொண்டிருப்பதால், நைத்திரேட்டு அயனியின் முறையான மின்னேற்றம் எதிரேற்றம் ஆகும். இது உடனிசைவுக்கு எடுத்துக்காட்டாகப் பயன்படுகிறது. ஒத்த இலத்திரன் எண்ணிக்கை கொண்ட காபனேட்டு அயனியைப் போல, நைத்திரேட்டு அயனியையும் உடனிசைவு அமைப்பாகக் குறிக்கலாம்.

நியம வெப்பநிலை அமுக்கங்களில் எல்லாக் கனிம நைத்திரேட்டுக்களும் நீரில் கரையக்கூடியவை. கனிம நைத்திரேட்டு உப்புக்கான பொதுவான எடுத்துக்காட்டாகப் பொட்டாசியம் நைத்திரேட்டைக் குறிப்பிடலாம். 

கரிம வேதியியலில் (அசேதனவுறுப்பு இரசாயனம்), நைத்திரேட்டு என்பது RONO என்னும் பொது வேதியியல் வாய்பாட்டினால் குறிக்கப்பெறும் ஒர் வினைத்தொகுதி ஆகும். இதில் R என்பது ஏதாவது கரிம எச்சத்தைக் குறிக்கக்கூடும். இவை நைத்திரிக் அமிலம், அல்ககோல்என்பவற்றினால் உருவாகும் எசுத்தர்கள் ஆகும். நைத்திரிக் அமிலமும், மெத்தனாலும் (மெதனோல்) சேர்ந்து உருவாகும் மீதைல் நைத்திரேட்டு, தாத்தாரிக் அமிலத்தின் நைத்திரேட்டு, உண்மையில் ஒரு கனிம நைத்திரேட்டும் பிழையான பெயரில் வழங்கப்படுவதுமான நைத்திரோகிளிசரின் என்பவற்றை இதற்கு எடுத்துக்காட்டுகளாகக் கொள்ளலாம்.
கரிம நைத்திரோ சேர்வைகளைப் போல கனிம நைத்திரேட்டுக்களும், கரிம நைத்திரேட்டுக்களும் உந்து எரிபொருட்களாகவும், வெடிபொருட்களாகவும் பயன்படத் தக்கவை. பொதுவான வெடிமருந்து இதற்கு எடுத்துக்காட்டு. இப்பயன்பாடுகளில், நைத்திரேட்டின் வெப்பப் பிரிகையினால் மூலக்கூற்று நைதரசன் வளிமமும், பெருமளவு வேதியியல் ஆற்றலும் வெளிப்படுகின்றன. சிறப்பாகக் கனிம நைத்திரேட்டுக்களில் நைத்திரேட்டு ஒட்சிசன்களினால் ஏற்படும் ஒட்சியேற்றமும் ஆற்றல் உருவாக்கத்தின் முக்கிய வழிமுறைகளில் ஒன்றாகும்.

நைத்திரசு அமிலத்தின் உப்பான நைத்திரைட்டு (NO), நைத்திரேட்டிலிருந்தும் வேறானது. நைத்திரேட்டுக்களைப் போன்ற வாய்பாடும் அமைப்பும் கொண்டனவும், ஆனால், O களில் ஒன்று நைத்திரோ வினைத் தொகுதியினால் பதிலிடப்பட்டுள்ளதுமான கரிமச் சேர்வைகள் நைத்திரோ சேர்வைகள் எனப்படுகின்றன. நைத்திரோ மீதேனும், பெயர்பெற்ற டி.என்.டி எனப்படும் முந்நைத்திரோ தொலுயீனும் இவ்வகைச் சேர்வைகளுக்கு எடுத்துக்காட்டுகள். 

குடலீரல் வளர்சிதைமாற்றத்தின் ஊடாக நைத்திரேட்டு அமோனியாவாக மாறுவதால் மனிதரில் நைத்திரேட்டு நச்சேற்ற நோய் ஏற்படுகிறது. இதில் நைத்திரைட்டு ஒரு இடைவிளைவாக உள்ளது. நைத்திரைட்டுக்கள், இரத்தப் புரதத்தில் உள்ள இரும்பை பெரசு (2+) அயனிகளில் இருந்து பெரிக்கு (3+) அயனிகளாக மாற்றுகிறது. இதன் மூலம் இது ஒட்சிசனை எடுத்துச் செல்ல இயலாததாக ஆகிறது. இது உறுப்புக்களின் இழையங்களில் ஒட்சிசன் பற்றாக்குறையை எற்படுத்துவதால் "குருதி இரும்புக்கனிமக்குறை" (methemoglobinemia) எனப்படும் ஆபத்தான நிலைமை ஏற்படுகிறது. இந்நிலையை மீதைலீன் நீலம் எனப்படும் சேர்வையைக் கொண்டு குணப்படுத்த முடியும். இது பாதிக்கப்பட்ட குருதியில் காணப்படும் பெரிக்கு வடிவில் உள்ள இரும்பைப் பழையபடி பெரசு இரும்பாக மாற்றுகிறது. 
குழந்தைப்பருவ வளர்ச்சிக் கட்டத்தில் நைத்திரேட்டு வளர்சிதை மாற்றத்தை ஏற்படுத்தும் முக்கிளிசரைட்டுகள் அதிக செறிவில் இருப்பதால், குழந்தைகள் குருதி இரும்புக்கனிமக்குறை நோயினால் தாக்கப்படுவதற்கான வாய்ப்புக்கள் அதிகம். குழந்தைகளில் காணப்படும் குருதி இரும்புக்கனிமக்குறை, "நீலக் குழந்தைக் கூட்டறிகுறி" "(blue baby syndrome)" எனப்படும். தற்காலத்தில், நீலக் குழந்தைக் கூட்டறிகுறிக்கும், குடிக்கும் நீரில் காணப்படும் நைத்திரேட்டுக்கும் தொடர்புகள் உள்ளனவா என்பது பற்றிக் குறிப்பிடத்தக்க அளவில் அறிவியல் ஐயங்கள் உள்ளன. இப்போது, நீலக் குழந்தைக் கூட்டறிகுறி பல காரணிகளின் விளைவாக ஏற்படக்கூடும் என எண்ணுகிறார்கள். வயிற்றுக் குழப்பத்தை உண்டுபண்ணும் காரணிகள், அடர் உலோக நச்சுத்தன்மை என்பன இவ்வாறான காரணிகளாக இருக்கலாம் என்றும் நைத்திரேட்டு இதில் மிகச் சிறிய பங்களிப்பையே செய்கிறது என்றும் கருத்து நிலவுகிறது. நைத்திரேட்டும் ஒரு காரணியாக இருக்கலாம் என்று ஐயப்படக்கூடிய இடங்களில், அதிக நைத்திரேட்டுச் செறிவுள்ள நீரைக் குடிப்பதால் ஏற்பட்டிருக்கக்கூடும். தவிர, கூடிய நைத்திரேட்டுக்கள் காணப்படும் காய்கறிகளை உண்பதனாலும் மனித உடலில் நைத்திரேட்டுகள் உட்செல்லக்கூடும். "லெட்டியூசு" எனப்படும் கீரை வகையில், அது வளரும்போதுள்ள நிலைமைகளைப் பொறுத்து நைத்திரேட்டு அளவு கூடுதலாக இருக்கலாம். குறைவான சூரிய ஒளி; மொலிப்டினம், இரும்பு போன்ற நுண்ணூட்டங்கள் போதாமை; நைத்திரேட்டுக்களைத் தாவரம் தன்வயப்படுத்துவதில் குறைபாடு என்பன காய்கறிகளில் நைத்திரேட்டு அளவு கூடுதலாகக் காணப்படுவதற்குக் காரணங்கள் ஆகலாம். நைத்திரேட்டு உரங்களைக் கூடிய அளவில் இடுவது மூலமும், அறுவடை செய்யும் காய்கறிகளில் நைத்திரேட்டு அளவு கூடுதலாக இருப்பதற்கு வாய்ப்புக்கள் உண்டு.

நன்னீர்நிலைகளில் அல்லது கழிமுகச் சூழல்களில் நிலத்துக்கு அண்மையான பகுதிகளில் நைத்திரேட்டுக்களின் அளவு கூடுதலாகி மீன்கள் போன்ற உயிரினங்கள் இறப்பதற்கான வாய்ப்புக்கள் உண்டு. நைத்திரைட்டுக்கள், அமோனியா போன்றவற்றிலும் பார்க்க நைத்திரேட்டுக்கள் குறைவான நச்சுத்தன்மை கொண்டவையெனினும், மில்லியன்களில் 30 பகுதிகள் (ப/மில் - ppm) அளவுக்கு நைத்திரேட்டு நீரில் இருக்குமானால், இது சில நீர்வாழ் இனங்களின் வளர்ச்சியைக் குறைக்கவும், நோய்த்தடுப்பு வல்லமையைக் குறைக்கவும் கூடுமெனக் கருதப்படுகிறது. ஆயினும், தீவிர நைத்திரேட்டு நஞ்சாதல் சோதனைகள் தொடர்பான நடபடிகளில் உள்ள குறைபாடுகள் தெரிய வந்திருப்பதால், நைத்திரேட்டு நச்சுத்தன்மையின் அளவு பற்றிய விடயம் இப்போது விவாதிக்கப்பட்டு வருகிறது.
நீர்சார் சூழல்களில் அளவுக்கு மீறிய நைத்திரேட்டுச் செறிவு காணப்படும் பெரும்பாலான தருணங்களில், அளவுக்கு அதிகமான நைத்திரேட்டு உரங்கள் பயன்படுத்தப்பட்ட வேளாண்மை நிலங்களில் இருந்தும், நிலத்தோற்றப் பகுதிகளில் இருந்தும் வடியும் நீரின் காரணமாகவே இது ஏற்படுகிறது.


</doc>
<doc id="114423" url="https://ta.wikipedia.org/wiki?curid=114423" title="மயூக்கா ஜானி">
மயூக்கா ஜானி

மயூக்கா ஜானி (Mayookha Johny, ) (பிறப்பு 9 ஏப்ரல் 1988) இந்தியாவின் கேரளாவைச் சேர்ந்த நீளம் தாண்டுதல் மற்றும் மும்முறை தாண்டுதல் தட கள போட்டிகளில் பங்கேற்கும் ஓர் விளையாட்டு வீராங்கனையாவார். மும்முறை தாண்டலில் இந்திய தேசிய சாதனையான 14.02மீ தொலைவைத் தாண்டிய பெருமைக்குரியவர். 14 மீ தொலைவைத் தாண்டிய முதல் இந்தியப் பெண் என்ற பெருமையும் இவருக்குண்டு.

சூலை 8,2011 அன்று சப்பானின் கோபே நகரில் நடைபெற்ற "ஆசிய தடகள விளையாட்டுப் போட்டிகளில்" நீளம் தாண்டுதலில் 6.56மீ தொலைவைத் தாண்டி தங்கப் பதக்கம் வென்றுள்ளார்.

மயூக்கா இந்திய மாநிலம் கேரளத்தில் கோழிக்கோடு மாவட்டத்தில் ஆகத்து 9, 1988 அன்று பிறந்தவர். மயூக்காவின் தந்தை ஜானி முன்னாள் மும்பை ஆணழகன் பட்டம் பெற்ற ஓர் உடற்கட்டு பயிற்சியாளராவார். மயூக்காவின் பயிற்சியாளர் இந்திய விளையாட்டு ஆணையத்தின் தலைச்சேரி மையத்தின் ஜோஸ் மாத்யூ ஆவார். 



</doc>
<doc id="114434" url="https://ta.wikipedia.org/wiki?curid=114434" title="மாயா நாட்காட்டி">
மாயா நாட்காட்டி

மாயா நாட்காட்டி இவற்றில் ஏதாவது ஒன்றை குறிக்கலாம்.



</doc>
<doc id="114435" url="https://ta.wikipedia.org/wiki?curid=114435" title="மும்முறை தாண்டுதல்">
மும்முறை தாண்டுதல்

மும்முறை தாண்டுதல் (இலங்கை வழக்கு: முப்பாய்ச்சல்) (triple jump அல்லது hop, step and jump அல்லது hop, skip and jump) நீளம் தாண்டுதலைப் போன்ற ஓர் தடகள போட்டியாகும். இதில் போட்டியாளர் களத்தில் ஓடிவந்து தாவிக்குதித்து (hop), மேலெழுந்து (step), பின்னர் நீளத் தாண்டி (jump) மணல் பள்ளத்தில் விழுவார்.

மும்முறை தாண்டுதல் தொன்ம ஒலிம்பிக் போட்டிகளில் இடம் பெற்றிருந்தது; 1896ஆம் ஆண்டு தொடங்கிய தற்கால தற்கால ஒலிம்பிக் விளையாட்டுக்களில் துவக்கத்திலிருந்தே இதுவும் ஒன்றாக விளங்குகிறது. 

இப்போட்டிகளில் ஆண்களுக்கான உலக சாதனையாக பிரித்தானியர் ஜோனாதன் எட்வர்ட்ஸ் நிகழ்த்திய 18.29 மீட்டரும் பெண்களுக்கான உலக சாதனையாக உக்ரைனின் இனேசா கிராவெட்ஸ் நிகழ்த்திய 15.5 மீடரும் உள்ளன.


</doc>
<doc id="114437" url="https://ta.wikipedia.org/wiki?curid=114437" title="மண்புழு">
மண்புழு

மண்புழுக்களில்(Earthworms) அல்லது மழைப்புழுக்களில் பல வகைகள் உண்டு. பொதுவாக மண்புழுவனாது, வளைத்தசை உருளைப்புழுக்களின் தொகுதியின் கீழ் அமைகிறது. இது உழவர்களின் நண்பன் என்று புகழப்படுகிறது. ஏனெனில், தாவரக்கழிவுகளை உண்டு, அதனால் அதன் உடலிலிருந்து வரும் செரிமானக் கழிவால், அதன் வாழிட மண்ணை வளப்படுத்துகின்றன. இவற்றின் வாழ்க்கைச் சுழற்சியால் மண்ணானது, மேலும் மிருதுவாக மாறுகிறது. மண்ணில் காற்றோட்டமும், நீரும் அதிகம் தங்கி விடுவதால், தாவர வேர்கள் அதிகத் தேவைகளை அடைகிறது.பெரும்புழுக்களுக்கே உரிய "கிளைடெல்லம்"(clitellum) இதன் சிறப்பு உடலுறுப்பாகும்.

இதன் உருளைவடிவமான உடல், பல கண்டங்களாக பிரிக்கப்பட்டது போல, வெளித்தோற்றத்தில் உள்ளளது. உடலின் நுனி முதல், உடலின் அடி(மலப்புழை வரை)வரை, நீண்ட குழாய் போன்ற வாய்திறப்பு உள்ளது. முன்நுனிக்கு அருகே உடல் சற்று பருத்துக்காணப்படுகிறது. இதனை வலயம் (அ) கிளைடெல்லம் என்றழைப்பர்.

ஒற்றை அடுக்குக் கொண்ட இதன் புறத்தோல், வளைத்திசுக்களால் ஆனது. அதன் கீழ் நீண்ட தசைநார்களால் உள்ளன. இந்த தசைநார்கள் சுருங்கும் போது,
மண்புழு அளவில் சிறியதாகி, உடல் பருத்து விடும். வளைத்திசுக்கள் சுருங்கும் போது, மண்புழுவின் உடல் நீண்டு விடும். இப்படி மாறி மாறி நார்தசைகள் இயங்குவதால், மண்புழு இடம் பெயருகிறது. 

பெருந்தொகையான நுண்ணிய தோல்முடிகள், இந்த இயக்கத்திற்கு துணைப் புரிகின்றன.வளைத்திசுக்கள் சுருங்கும் போது, இந்த முடிகள் உடலின் பின்பகுதியை அசையாது பிடித்துக்கொள்கிறது. இதனால் உடலின் முன்நுனி நீள்கிறது. அதேபோல, முன்நுனியின் முடிகள் பிடித்துக் கொள்ளும் போது, பின்பக்க உடல், முன்னே இழுக்கப்படுகிறது.
உடலின் முன்நுனியிலுள்ள வாய் மண்ணை விழுங்கி, உடலின் இறுதிவரை அனுப்பும் போது செரிமானம் நடைபெறுகிறது. மழைப்புழுவின் அடிப்பகுதி மேற்பகுதியை விட சற்று தட்டையாக இருக்கிறது. முன்,பின் உடலானது சமமாக அமைந்து, இது இருபக்கச் சமச்சீர் உடலி என்ற பெயரினைப் பெறுகிறது.


</doc>
<doc id="114449" url="https://ta.wikipedia.org/wiki?curid=114449" title="தெளிகுற்றம்">
தெளிகுற்றம்

தெளிகுற்றம் ("cognisable offence") என்பது இந்தியா, இலங்கை, பாக்கித்தான் மற்றும் வங்கதேசம் நாடுகளின் சட்ட முறைமைகளின்படி குற்றம் என்று தெளிவாகத் தெரிந்துணரப்படக் கூடிய குற்றவகைப்பாடாகும். இக்குற்றங்களை இழைத்தோரைக் காவல்துறையினர் எவ்விதப் பிடி ஆணையும் (warrant) இன்றிக் கைது செய்யலாம்.



காவல் துறையினர் ஒருவரைக் கைது செய்வதாகக் கூறியவுடன் வார்த்தையாலோ அல்லது செயலிலாலோ காவலில் வைக்கபடுபவர் பணிந்து விட்டால் கைது முழுமையடைகிறது. அப்போது கைது செய்வதற்கு அவரின் உடலைத் தொட வேண்டும் என்பது அவசியமில்லை. பெண்களைப் பொறுத்தமட்டில், கைது செய்யப்படும்போது, கைதுக்குட்பட்டு அவர் ஒத்துக் கொண்டதாகவே காவல் துறையினரால் எடுத்துக் கொள்ளப்பட வேண்டும்.

கண்முன்பு பிடி ஆணையின்றி கைது செய்யக்கூடிய குற்றம் இழைத்தவரையோ அல்லது தேடப்படும் குற்றவாளியையோ தனிநபர் யாரும் கைது செய்ய முடியும். ஆனால் உடனடியாக அக்குற்றவாளி காவல் துறையினரிடம் ஒப்படைக்கப்பட வேண்டும்.


</doc>
<doc id="114451" url="https://ta.wikipedia.org/wiki?curid=114451" title="அப்பாப்பிள்ளை அமிர்தலிங்கம்">
அப்பாப்பிள்ளை அமிர்தலிங்கம்

அப்பாப்பிள்ளை அமிர்தலிங்கம் ("Appapillai Amirthalingam", ஆகஸ்ட் 26, 1927 - ஜூலை 13, 1989) இலங்கையின் முன்னாள் பாராளுமன்ற உறுப்பினரும் இலங்கை பாராளுமன்றத்தின் எதிர்க்கட்சித் தலைவருமாவார். இவர் இறப்பின் போது தமிழர் விடுதலைக் கூட்டணியின் தலைவராகவும் செயற்பட்டு வந்தார்.

யாழ்ப்பாணம் சுழிபுரம் பண்ணாகத்தைச் சேர்ந்த சின்னட்டி அப்பாப்பிள்ளைக்கும் (1879-1952, தொடருந்து நிலையப் பொறுப்பாளர்) வள்ளியம்மைக்கும் 1927 ஆகத்து 26 ஆம் நாள் பிறந்தார். பண்ணாகம் மெய்கண்டான் மகா வித்தியாலயத்தில் ஆரம்பக் கல்வியையும் (1931-1936), சுழிபுரம் விக்டோரியா கல்லூரியில் (19366-1946) உயர்கல்வியையும் கற்றார். பின்னர் கொழும்பு பல்கலைக் கழகத்தில் சட்டக் கல்வியை முடித்த அமிர்தலிங்கம் கொழும்பு சட்டக் கல்லூரியில் சேர்ந்து 1951 இல் நியாயவாதியாக பட்டம் பெற்று வெளியேறினார்.

சட்டத்துறையைக் கைவிட்டு தந்தை செல்வாவின் இலங்கைத் தமிழரசுக் கட்சியில் இணைந்து கொண்டார். 1952 ஆம் ஆண்டின் பொதுத் தேர்தலின் போது வட்டுக்கோட்டைத் தொகுதியில் போட்டியிட்டு தோல்வியடைந்தார். 1956 ஆம் ஆண்டு பொதுத்தேர்தலில் மீண்டும் வட்டுக்கோட்டைத் தொகுதியில் போட்டியிட்டு வெற்றிப் பெற்று இலங்கை பராளுமன்றம் சென்றார்.

இலங்கையில் தமிழர் உரிமைகளுக்காகக் கட்சி நடத்திய போராட்டங்களில் முன்னணியில் நின்று கலந்து கொண்டதன் மூலம் மக்களிடையே புகழ் பெற்றார். தமிழில் சிறந்த பேச்சாளராகவும் காணப்பட்டார். 1972 ஆம் ஆண்டு இலங்கைத் தமிழ்க் கட்சிகள் இணைந்து உருவான தமிழர் கூட்டணி என்னும் அரசியல் அமைப்பிலும் பின்னர் தமிழர் விடுதலைக் கூட்டணி எனப் பெயர்மாற்றம் செய்யப்பட்ட அதே அமைப்பிலும் முன்னணியில் இருந்து உழைத்தார். தந்தை செல்வநாயகத்தின் மறைவுக்குப் பின்னர் தமிழர் விடுதலைக் கூட்டணியை வழிநடத்தும் பொறுப்பை இவர் ஏற்றார்.

1977 ஆண்டின் பொதுத்தேர்தலில் தமிழர் விடுதலைக் கூட்டணி நாடாளுமன்றத்தில் இரண்டாவது பெரிய கட்சியாக ஆனதைத் தொடர்ந்து, இலங்கையின் நாடாளுமன்றத்தில் எதிர்கட்சித் தலைவராக பதவியேற்றார். இலங்கை பாராளுமன்றத்தில் எதிர்க்கட்சித் தலைவர் பதவியை வகித்த முதலாவது தமிழர் அமிர்தலிங்கம் ஆவார்.

எழுபதுகளின் இறுதியிலும், எண்பதுகளின் ஆரம்பத்திலும், அடிக்கடி நிகழ்ந்த இனக்கலவரங்கள், தமிழர் உரிமைகள் தொடர்பான சிங்கள அரசியற் கட்சிகளின் தீவிரப் போக்கு என்பன பாரம்பரியத் தமிழ்க் கட்சிகளின் இயலாத்தன்மையை எடுத்துக்காட்டின. இது தமிழ்ப் பகுதிகளில் தீவிரவாதப் போக்குக்கு வழிகோலியபோது, தமிழ் மக்கள் மீது அமிர்தலிங்கம் போன்ற தலைவர்களுக்கு இருந்த பிடி கைநழுவிப் போனது. பல சந்தர்ப்பங்களில் இந்தியாவில் ஒதுங்கி இருக்கவேண்டிய நிலையும் ஏற்பட்டது. எனினும் இலங்கைத் தமிழர்களின் பிரதிநிதிகள் என்றவகையில் தங்களுக்கு இருக்கக்கூடிய உலக அங்கீகாரத்தை இலங்கைத் தமிழர் பிரச்சினையில் பயன்படுத்துவதற்கான கூடுதல் வாய்ப்புத் தங்களுக்கு இருப்பதாகக் கருதிய அமிர்தலிங்கமும் ஏனையவர்களும் அதற்கேற்ப நடவடிக்கைகளில் ஈடுபட்டுவந்தார்கள்.

இதன்மூலம் இளைஞர்களுக்கும் அமிர்தலிங்கம் போன்றவர்களுக்கும் இடையே முரண்பாடுகள் ஏற்பட்டன. 1989 சூலை 13 ஆம் நாள் கொழும்பில் இவர் சுட்டுக் கொல்லப்பட்டார். இதே நாளில் அதே வீட்டில் யோகேஸ்வரனும் கொல்லப்பட்டார். இவர்களைத் தமிழீழ விடுதலைப் புலிகளே கொன்றார்கள் என்பது தான் வேதனைக்குரிய விஷயம் .




</doc>
<doc id="114452" url="https://ta.wikipedia.org/wiki?curid=114452" title="திருநங்கை">
திருநங்கை

திருநங்கை (Transwoman) எனப்படுவோர் பிறப்புறுப்பால் ஆண் என்று அடையாளப்படுத்தப்பட்டு பின்னர் தம்மை பெண்ணாக உணர்ந்து பெண்களாக வாழ முற்படுவோர்களைக் குறிக்கும். இவர்கள் அலி, பேடி, அரவாணி போன்ற பெயர்களில் கேலியாக அழைக்கப்படுவதுடன் சமூகத்தில் ஒதுக்கப்பட்டவர்களாகவும் இருக்கின்றனர்.

விரைத் தறிப்புச் செய்யப்பட்ட ஒரு நபர் தன்னைப் பெண்ணாக, அல்லது ஆணாக அடையாளப்படுத்தலாம். எதிர்பால் உடையணிபவர்களையும் அலி என அழைப்பதுண்டு. முன்னைய காலத்தில் சேவகர்கள் விரைத் தறிப்புச் செய்யப்பட்டு சேவைக்கு அமர்த்தப்படுவதுண்டு. குறிப்பாக அந்தப்புரத்தில் சேவைக்கு இவர்கள் அமர்த்தப்படுவதுண்டு. மகாபாரதத்தில் அர்ச்சுனன் அலியாக இருந்தாகவும், சிகண்டி என்ற அலி பற்றியும் கூறப்பட்டுள்ளது.

பல காலமாக அலி, அரவாணி போன்ற சொற்களால் கேலியுடன் அழைக்கப்பட்டு சமூகத்தில் ஆண்களாகவோ அல்லது பெண்களாகவோ வாழ முடியாமல் மன உளைச்சலுடன் சமூக மதிப்பு எதுவுமில்லாமல் தனிப்பட்ட சமுதாயமாக எந்தத் தொழிலும் செய்ய முடியாமல் கேளிக்கை நடனம் மற்றும் பாலியல் தொழிலில் கட்டாயப்படுத்தப்பட்டு வாழ்க்கையின் அர்த்தம் தெரியாமல் அவலத்தில் வாழ்ந்து வருபவர்கள். இவர்கள் பொதுவாகத் தமது குடும்பச் சூழலை விட்டு விலகி, திருநங்கைகள் எனும் குழுமத்தில் கலந்து விடுகிறார்கள். திருநங்கைகள் தங்களின் உரிமைகளை பெற தற்போது பெரிதளவில் முயன்று வருகின்றனர். இதுவே இவர்கள் சமூக நிலையாக இருக்கிறது. திருநங்கைகளை 2015ஆம் ஆண்டில் தமிழ்நாடு அரசு மிகவும் பிற்படுத்தப்பட்டவர்கள் பட்டியலில் சேர்த்துள்ளது.

இந்தியாவில் இவர்களுக்கான சமுதாய மதிப்பு கல்வி பெருவதிலும் வேலைவாய்ப்பை வழங்குவதிலும் இருக்கிறது என்று கருதிய அரசு வேலை வழங்கிவருகிறது.
ஆயிஷா பாரூக் அவர்களின் வரிகளில் திருநங்கை என்பவள்.. 
""மங்கையானவள் திருநங்கையானவள்
நிழலின் இருளில் சிரிப்பவள்
அன்பின் ஊற்றாய் பிறந்தவள்
வலியின் வலியை தாங்கியவள்
திறமைகளை தீர்க்கமாய் பெற்றவள்
ஆணாகி பெண்ணாகி யாதுமானவள்""

திருநங்கைகள் சட்டப்படி முழு உரிமையும் பெற்ற, ஏற்றுக் கொள்ளப்பட்டவர்களாக வாழ்கின்றார்கள்.

மரபு ரீதியான இனப் பெருக்கத்தின் அடிப்படையிலான தொடர்ச்சி எதுவும் இல்லாமலேயே அரவாணிகள் சமூகம், தமது பாரம்பரியத்தை வரலாற்றோடு இனம் கொண்டு ஒரு சமூகத்தையும், தனித்துவமான குடும்ப அமைப்புகளையும், தனித்துவமான சடங்குகளையும், வாய்மொழி மரபுகளையும் பேணி வருகிறது. பல்வேறு தனித்துவம் கொண்ட வேறுபட்ட கூறுகளையும், பண்பாட்டையும், கலாச்சாரத்தையும் கொண்ட தேசமாய் விளங்கும் இந்தியா முழுக்க அரவாணிகள் சமூகம் தனக்கென ஒரு பொதுப் பண்பாட்டையும், பொது கலாச்சார சடங்குகளையும், பொது வழக்காற்றையும் கொண்டுள்ளது. பொதுவான நாட்டார் வழக்காற்றிலிருந்து அரவாணிகள் வழக்காறு முற்றிலும் வேறுபட்டது.

திருநங்கையர்களின் சமூக பாதுகாப்பு கருதியும், அவர்களின் சிறப்பை வலியுறுத்தும் வகையில் ஏப்ரல் 15, 2008 ஆம் ஆண்டு தமிழக அரசு திருநங்கையர்களுக்கு தனி நலவாரியம் அமைத்தது.இந்த நலவாரியம் அமைக்கப்பட்ட அந்த நாளை திருநங்கையர் தினமாக ஒவ்வொரு வருடமும் கொண்டாட தமிழக அரசு, மார்ச் 1, 2011 அன்று அரசாணை பிறப்பிக்கப்பட்டுள்ளது.

ஒரு அரவாணியின் வாழ்வில் மிக முக்கியமான தருணம் அல்லது நிகழ்வு கூத்தாண்டவர் திருவிழா. அந்த அளவிற்கு அரவாணிகளின் உணர்வோடு பின்னிப் பிணைந்த ஒரு சமுதாயச் சடங்கு அது. அரவாணிகள் சமூகத்திற்கென்றே தனித்துவ அடையாளமாக விளங்கும் இந்த திருவிழா ஒவ்வோர் ஆண்டும் சித்திரை மாதம் பௌர்ணமி நாளன்று கொண்டாடப்படுகிறது.




</doc>
<doc id="114453" url="https://ta.wikipedia.org/wiki?curid=114453" title="குடிசார் பொறியாளர்">
குடிசார் பொறியாளர்

கட்டிட அல்லது குடிசார் பொறியாளர் ("civil engineer") என்பவர் குடிசார் பொறியியலை (கட்டிட பொறியியல்) நடைமுறைகளில் செயல்பதுத்தும் ஒரு நபர் ஆவார். இவர் திட்டமிடல், வடிவமைத்தல், கட்டுதல், பராமரித்தல், மற்றும் கட்டமைப்புகள் இயக்க பயன்பாடு போன்ற செயல்களை பயன்படுத்தி புதிய கட்டிடங்களை கட்டுவது, புறக்கணிக்கப்பட்ட உள்கட்டமைப்புகளை மேம்படுத்துவது, மற்றும் சுற்றுச்சூழல், சுகாதார பாதுகாப்பு போன்ற செயல்களை மேற்கொள்கின்றார்.

கட்டிட பொறியாளர்கள் பொதுவாக, கட்டுமான பொறியியல், புவி தொழில்நுட்ப பொறியியல், கட்டுமான பொறியியல், போக்குவரத்து பொறியியல், நீரியல் பொறியியல், மற்றும் சுற்றுச்சூழல் பொறியியல் போன்ற சில குறிப்பிட்ட நடைமுறையில் நிபுனத்துவம் உடையவர்கள்.

பெரும்பாலான நாடுகளில் சிவில் பொறியாளர் என்பவர் உயர்நிலை பள்ளியில் தேர்ச்சி மற்றும் குடிசார் பொறியியலில் குறைந்தது இளங்கலை பட்டம் பெற வேண்டும். பல நாடுகளில், குடிசார் பொறியாளர்கள் பனியாற்ற உரிமம் வேண்டும்.


</doc>
<doc id="114455" url="https://ta.wikipedia.org/wiki?curid=114455" title="ஆவி">
ஆவி

மனிதன் இறப்பிற்குப் பின்பு அவனுடைய உடலிலிருந்து பிரிந்து செல்லும் ஆவி (), ஆவியுலகம் என்கிற தனிப்பட்ட உலகில் வாழ்கிறது என்கிற நம்பிக்கை சிலரிடம் இருக்கிறது. மனிதன் இறப்பிற்குப் பின்பு அவன் உயிருடன் இருக்கும் போது செய்த நன்மை தீமைகளுக்கு ஏற்ப சொர்க்கம், நரகம் போன்றவை கிடைக்கிறது. சொர்க்கம், நரகம் போன்றவற்றில் கிடைக்கும் சுகம் மற்றும் தண்டனைகளை ஆவியுடல் ஏற்றுக் கொள்கிறது. ஆயுட்காலம் முடியாமல் தற்கொலை, விபத்துக்கள் போன்று இடையில் மரணமடைந்தவர்களின் ஆவிகள் பேய், பிசாசுகளாக உலவுகின்றன என்கிற நம்பிக்கையும் இதிலிருக்கின்றன. அதாவது ஆவி என்பது ஒருவர் இறந்த பின்பு அவரின் எதோ ஒரு வகை எச்சம் இருந்து அவர் வசித்த இடங்களில் அலைந்து கொண்டிப்பதான ஒரு வகை நம்பிக்கை. இறப்புக்காலம் வருவதற்கு முன்பாகவே மரணமடைந்தவர்கள் அவர்கள் இறப்புக் காலம் வரும் வரை பேயாக அலைந்து கொண்டிருப்பார்கள் என்கிற நம்பிக்கை இந்தியாவில் பெரும்பான்மையானவர்களிடம் இருந்து வருகிறது. இது ஒரு மூட நம்பிக்கை என்றாலும் ஆன்மீக நம்பிக்கை கொண்டவர்களிடையே இது அதிக அளவில் இருக்கிறது.

ஆவி குறித்த தகவல்கள் இடம் பெற்றுள்ள நூல்களில் அல்லது செய்திகளில் பொதுவாகக் கால்கள் அற்று, கட்டான உடம்பு அற்று அசையும் வெள்ளை மனித வடிவத் துணி போன்றது என்று ஆவி (பேய்) உருவம் குறித்து குறிப்பிடப்பட்டுள்ளது.

இதுவரை ஆவி உள்ளதென எந்த ஒரு தகுந்த முறையிலும் நிரூபிக்கப்படவில்லை. இது மனிதனின் ஒரு கற்பனை உருவாக்கம் எனலாம்.

இங்கிலாந்து நாட்டு மனோதத்துவம் மற்றும் நரம்பியல் வல்லுநர் பிரைட்லைட் இவர், காந்தவியல் மின்புலம்மூலம் ஆராய்ச்சி நடத்தி, பேய், பிசாசு இல்லை என்று உறுதி செய்துவிட்டு, அதை மக்களுக்கு உணர வைப்பதற்காக பேய், பிசாசு இருப்பதாகக் கூறப்படும் தற்போது புழக்கத்தில் இல்லாத 800 வருட பழங்காலக் கட்டடம் ஒன்றில் பாதிக்கப்பட்டவர்களைக் கொண்டு, ஆராய்ச்சியில் ஈடுபட்டார். அதில் பேய் மற்றும் பிசாசு பிடித்தவர்கள், தங்களுக்குப் பேய் பிடித்தபோது திடீர் சத்தம் கேட்டதாகவும், இன்னும் ஒரு சிலர் குழந்தை அழுவதுபோல சத்தம் கேட்ட தாகவும், வேறு சிலர் திடீரெனத் தன்னை யாரோ தொட்டுவிட்டு மறைந்துவிட்டது என்றும் கூறினார்கள்.

பேய், பிசாசு இருப்பதாகக் கூறப்படும் இடத்தில் இருந்து வழக்கத்திற்கு மாறான காந்த புலம் வெளிப்பட்டிருக்கலாம். மூளையில் சில நரம்புகள் பாதிக்கப்பட்டவர்கள் இந்த இடங்களுக்குச் செல்லும்போது அல்லது அதிகமாக உணர்ச்சி வசப்படுகிறவர்கள் அந்த இடத்திற்குச் செல்லும்போது வழக்கத்திற்கு மாறான காந்தபுலம் மேற்கூறிய பிரமைகளை ஏற்படுத்தி இருக்கலாம். எனவே, பேயோ, பிசாசோ அதைச் செய்யவில்லை என்று கூறியதோடு நின்றுவிடாமல் விஞ்ஞானக் கருவிகளுடன் அவர்களுக்கு அதை நிரூபித்தும் காண்பித்தார்.

சதுப்பு நிறைந்த வயல் நிலங்களில் நடக்கும் ஒருவரை இது நெருப்பாகப் பின்தொடரும் எனவும் ஓட முற்பட்டால் இதுவும் ஓடும் எனவும் கூறப்படுகிறது. அறிவியல் ரீதியில் அணுகுபவர்கள் இதைச் சதுப்பு நிலத்தின் கீழ் அழுகும் தாவரப் பாகங்களிலிருந்து உயிரிவாயு எனப்படும் மெதேன் வாயு கசிவதாகவும் சதுப்பில் புதையும் கால் வெளியில் எடுக்கப்படும் போது வாயு வெளியேறி காற்றில் தீப்பற்றிக் கொள்ளுவதாகவும் விளக்குவர். மெதேன் வாயுவுக்கு தமிழ் நாட்டில் கொள்ளிவாயு என்ற பெயர் வழங்கப்படுகிறது.


</doc>
<doc id="114462" url="https://ta.wikipedia.org/wiki?curid=114462" title="ஒகாயாமா அறிவியல் பல்கலைக்கழகம்">
ஒகாயாமா அறிவியல் பல்கலைக்கழகம்

ஒகாயாமா அறிவியல் பல்கலைக்கழகம் (ஜப்பானிய மொழி: 岡山理科大学, ) ஜப்பானில் உள்ள ஒகாயாமாவை தலைமையிடமாக கொண்டு செயல்படும் தனியார் பல்கலைக்கழகம். இது 1964 ம் ஆண்டு நிறுவப்பட்டது.



</doc>
<doc id="114463" url="https://ta.wikipedia.org/wiki?curid=114463" title="ஒகாயாமா">
ஒகாயாமா

ஒகாயாமா ("Okayama", 岡山市) சப்பான் நாட்டு நகரங்களுள் ஒன்று. ஜூன் 1, 1889 அன்று உருவாக்கப்பட்டது. ஆகஸ்ட் 2010 நிலவரப்படி, இந்த நகரத்தின் மக்கள் தொகை 705,224. ஓகாயாமா மாகாணத்தில் தலை நகராக உள்ளது. இதன் மொத்த பரப்பளவு 789.88 சதுர கி.மீ.



</doc>
<doc id="114464" url="https://ta.wikipedia.org/wiki?curid=114464" title="முக்கோணத் தள மூலக்கூற்று வடிவம்">
முக்கோணத் தள மூலக்கூற்று வடிவம்

வேதியியலில், முக்கோணத் தள மூலக்கூற்று வடிவம் என்பது, நடுவில் ஒரு அணுவையும், அதைச் சுற்றிலும், ஒரு முக்கோண வடிவில் வெளிப்புற அணுக்கள் எனப்படும் மூன்று அணுக்களும் ஒரே தளத்தில் அமைந்திருக்கும் ஒரு மூலக்கூற்று வடிவ மாதிரி ஆகும். ஒரு குறிக்கோள்நிலை முக்கோணத் தள அமைப்பில், மூன்று ஈந்தணைவிகளும் முழுதொத்தவை ஆகவும், பிணைப்புக் கோணங்கள் 120° ஆகவும் இருக்கும். இவ்வாறான மூலக்கூற்று இனங்கள் புள்ளித் தொகுதி D ஐச் சேர்ந்தவை. HCO போல் முழுதொப்பு இல்லாத ஈந்தணைவிகளைக் கொண்ட மூலக்கூறுகள் குறிக்கோள் நிலையில் இருந்து விலகியிருக்கும். போரான் மூபுளோரைடு (BF), பாமல்டிகைடு (HCO), பாசுஜீன் (COCl), கந்தக மூவொட்சைடு (SO) என்பன முக்கோணத் தள வடிவம் கொண்ட மூலக்கூறுகளுக்கு எடுத்துக்காட்டுகள். முக்கோணத் தள வடிவம் கொண்ட அயனிகளுக்கு எடுத்துக்காட்டாக, நைத்திரேட்டு (NO), காபனேட்டு அயனி (CO), குவானிடினியம் C(NH) ஆகியவற்றைக் குறிப்பிடலாம்.




</doc>
<doc id="114465" url="https://ta.wikipedia.org/wiki?curid=114465" title="ஈந்தணைவி">
ஈந்தணைவி

ஒருங்கிணைவு வேதியியலில், ஈந்தணைவி அல்லது ஈனி ("ligand") என்பது, ஒரு ஒருங்கிணை தொகுதியில், நடுவில் உள்ள உலோக அணுவொன்றுடன் இணைந்திருக்கும் ஒரு மூலக்கூறு அல்லது அயனி ஆகும். உலோகத்துக்கும் ஈந்தணைவிக்கும் இடையில் உள்ள பிணைப்பின்போது பொதுவாக ஈந்தணைவியின் ஒன்று அல்லது ஒன்றுக்கு மேற்பட்ட இலத்திரன்கள் உலோக அணுவுக்கு வழங்கப்பட்டிருக்கும். உலோக - ஈந்தணைவிப் பிணைப்பு சமவலுப் பிணைப்பாக அல்லது அயனிப் பிணைப்பாக இருக்கக்கூடும். மேலும், உலோக-ஈந்தணைவிப் பிணைப்பு வரிசை ஒன்றிலிருந்து மூன்று வரை இருக்கலாம். ஈந்தணைவிகள் பெரும்பாலும் லூயிசுக் காரங்களாக இருக்கின்றன. மிகவும் அரிதாக இவை லூயிசு அமிலமாகவும் இருக்கக்கூடும்.


</doc>
<doc id="114468" url="https://ta.wikipedia.org/wiki?curid=114468" title="ஆன்டிகுவா குவாத்தமாலா">
ஆன்டிகுவா குவாத்தமாலா

ஆன்டிகுவா குவாத்தமாலா ("Antigua Guatemala") குவாத்தமாலா நாட்டின் மத்திய உயர்நிலங்களில் உள்ள ஒரு நகரம் ஆகும். ஆன்டிகுவா குவாத்தமாலா என்றால் "பழைய குவாத்தமாலா" என்று பொருள். இந்நகரம் யுனெஸ்கோவின் உலகப் பாரம்பரியக் களமாக அறிவிக்க்கப்பட்டுள்ளது. இங்கு 34,685 மக்கள் வாழ்கின்றனர் (2007 கணக்கெடுப்பு).


</doc>
<doc id="114469" url="https://ta.wikipedia.org/wiki?curid=114469" title="தமிழர் விளையாட்டுகள் (அண்மைய காலம்)">
தமிழர் விளையாட்டுகள் (அண்மைய காலம்)

தமிழ்நாட்டு நாட்டுப்புறங்களில் அண்மைய காலம் வரை, குறிப்பாக 1950 வரை விளையாடப்பட்ட விளையாட்டுகளை அறிஞர் பெருமக்கள் பலர் தொகுத்து எழுதியுள்ளனர். அவற்றின் தொகுப்பாக இந்தக் கட்டுரையில் 200 விளையாட்டுகள் அகரவரிசையில் தொகுக்கப்பட்ட பின்னர் வகைப்படுத்தித் தரப்பட்டுள்ளன.

தன்மையை நோக்கி இந்த 200 விளையாட்டுகளைப் பகுத்துப் பார்த்தால் 22% நடிப்பு, 21% தொடுதல், 20% உடல்-திறன், 15% குறி-அடித்தல், 13% ஒளிவு-மறைவு, 10% உல்லாசத் திளைப்பு, 7% மூளையைப் பயன்படுத்தும் உத்தி, 5% ஊழ்-அமைவு, 5% போர்த்திறம் என்னும் வகைப்பாட்டில் அமையும். (இந்தப் பாகுபாட்டில் சில விளையாட்டுகள் பலவகையான பாகுபாட்டில் இணைந்துள்ளன.)




















தொகுப்புக்கு உதவிய கருவிநூல்களின் குறியீட்டு எண் அடைப்புக் குறிக்குள்



</doc>
<doc id="114480" url="https://ta.wikipedia.org/wiki?curid=114480" title="கண்புரை அறுவைச் சிகிச்சை">
கண்புரை அறுவைச் சிகிச்சை

இயற்கையான வில்லை அறுவையால் நீக்கப்பட்டதும், செயற்கை கண்ணக வில்லை பொருத்தப்படுகிறது (கண்மருத்துவர்கள் இதைப் "பதிக்கப்படுகிறது" என்கின்றனர்). கண்புரை அறுவை கண் மருத்துவரால் இதய மின்னலை வரைவிவழிக் கண்காணிப்புடன் அறுவையரங்கில் அல்லது மருத்துவ மனையில் செய்யப்படுகிறது. இதற்கு விழிவெளியுறை அல்லது விழிப்பின்னுறை விழிமேலுறைப் பகுதி மரத்துபோகச் செய்யப்படுகிறது. இம்முறை நோயாளிக்கு மிகவும் ஏந்தானதாகும். ஏறத்தாழ 90% அறுவைகள் நல்ல பார்வையுடனும் மிகக் குறைந்த சிக்கலுடனும் வெற்றிகரமாகச் செய்யப்படுகின்றன.கவனிப்பாக குறைந்தது ஆறு மணி நேரத்துக்குள் பகல் நேரத்தில் குறைந்த இடையீட்டுடனும் உயர் பொறுப்புடனும் மிகச் சிறிய துணிப்புடனும் மிக விரைவான அறுவைக்குப் பிந்திய மீட்புடனும் கண்புரை அறுவை உலகெங்கும் செய்யப்படுகிறது.
இரண்டு முதன்மையான அறுவைமுறை வகைகள் உலகெங்கும் வழக்கில் உள்ளன. முதல் அறுவைமுறை வில்லைக் குழம்பாக்கம் எனப்படுகிறது; இரண்டாவது அறுவைமுறையில் இருவகை புறவிழியுறை கண்புரை பிரிப்புகள் (புவிகபி- ECCE) அமைகின்றன. பெரும்பாலான அறுவைகளில் கண்ணக வில்லைகள் பொருத்தப்படுகின்றன. 2 முதல் 3 மிமீ அளவு வில்லைப் பிரிப்புக்குப் பொதுவாக மடிதகவு வில்லைகளும் பெரிய புறவிழியுறை பிரிப்புக்கு மடியாத வில்லைகளும் பொருத்தப்படுகின்றன. வில்லைக் குழம்பாக்க அறுவை முறையில் 2முதல் 3 மிமீ அளவு பிரிப்பே பயன்படுவதால் இப்பிரிப்பு அல்லது துணிப்பு தையல் போடாமலே மூடப்படுகிறது. புவிகபி (ECCE) முறை 10 முதல் 12 மிமீ வரையிலான பெரிய புரைபிரிப்பை பயன்படுத்துவதால் இப்பிரிப்பு தையல்வழியாகவே மூடப்படுகிறது. இதனால் இது கையால் செய்யும் சிறுபிரிப்பு கண்புரை அறுவையாக (கைசிகஅ-MSICS) மாற்றிச் செய்யப்படுகிறது.
அகவிழியுறை கண்புரை பிரிப்பு முறை வில்லைக் குழம்பாக்க முறையாலும் புறவிழியுறை கண்புரை பிரிப்பு முறையாலும் காலாவதி ஆகிவிட்டது.

வளர்ச்சியுற்ற நாடுகளில் வில்லைக் குழம்பாக்க முறையே பரவலாகப் பயன்படுகிறது. இம்முறையின் கூடுதலான செலவாலும் வில்லைக்குழம்பாக்க எந்திரத்தின் கூடுதல் விலையாலும்அதைச் சார்ந்த கழிதகவுக் கருவியாலும் புவிகபி- ECCE முறையும் கைசிகஅ –MSICS முறையும் வளரும் நாடுகளில் பரவலாகப் பயன்படுகிறது.

கண்புரை அறுவைக்காக பல்வேறு அறுவை முறைகள் பயன்படுகின்றன:





குளிர்நிலைக் கண்புரை பிரிப்பு முறை அல்லது தாழ்வெப்பநிலைக் கண்புரை பிரிப்பு முறை அவிகபி- ICCE முறையின் ஒரு வடிவமேயாகும். இதில் நீர்மக் காலகத்தால் (குளிராக்கப் பொருளால்) வில்லை உறைய வைக்கப்படுகிறது.

புரை கண்ணாடி கடினமானதாக இருக்கும். உருவங்கள் இயல்பை விட பெரியதாகத் தெரியும். பக்கப்பார்வை குறைவாக இருக்கும். இந்தக் குறைகளைச் சரிசெய்ய கண்ணக வில்லைகள் பொருத்தப்படுகின்றன.

தீங்கற்ற நெகிழியால் செய்யப்பட்ட கண்ணக வில்லை (en: Intraocular Lens (IOL)) , அறுவையின்போது கண்ணில் பொருத்தப்படுகிறது. இது கருவிழி ஒட்டுக்கண்ணாடி போல் அல்லாது, கண்ணுக்குள் நிலையாகப் பொருத்தப்படுவதால், கண்ணுக்கு எவ்வகை ஊறும் ஏற்படாது. உடல் அசைவுகளினால் வில்லை தன் இருப்பை விட்டு விலகாது.


இம்முறையில் கண்ணில் 5 மில்லி மீட்டர் அளவிற்கு சிறிய துவாரம் போடப்படுகிறது. அல்ட்ராசோனிக் அலைகள் (Ultrasonic waves) உதவியுடன் புரை லென்ஸ் சிறு துகள்களாக உடைக்கப்பட்டு, ஊசியின் உதவியுடன் வெளியே எடுக்கப்படுகிறது. பிறகு இதற்காகவே சிறப்பாக செய்யப்பட்ட ஐ.ஓ.எல் லென்ஸ் கண்ணில் பொருத்தப்படுகிறது.

சிறிய துவாரத்தின் வழியே அறுவை சிகிச்சை செய்யப்படுவதால் தையல் போட வேண்டிய அவசியம் இல்லை. காயம் விரைவில் குணமாகிவிடும்.





</doc>
<doc id="114482" url="https://ta.wikipedia.org/wiki?curid=114482" title="கண் புரை நோய்">
கண் புரை நோய்

கண்புரை () ("cataract") என்பது கண் வில்லையில் ("lens") ஒளி ஊடுருவும் தன்மையைக் (transparency) குறைக்கும் ஒரு நிலைமை ஆகும். கண்ணில் திரை விழுந்துள்ளது என்றும் சொல்வதுண்டு. திரை என்றால், தோல் சுருக்கம் / கண்புரை என்று இரு பொருள் கொள்ளலாம். கண்புரைகள் தன் இயல்பு நிலையிலிருந்து மாற்றமடைந்த ஒருவித புரதத்தால் ஆனவை; இவை விழித்திரையில் (retina) விழும் ஒளியின் அளவைக் குறைக்கவோ அல்லது முழுமையாகத் தடுக்கவோ செய்கின்றன. இது பெரும்பாலும் முதிர்ந்த வயதில் ஏற்படக்கூடிய ஓர் நிலை ஆகும். அச்சமயத்தில் அவர்களின் கிட்டப்பார்வை கூடுதலாகிக் கண்வில்லை சற்றே மஞ்சளாக மாறி ஒளிபுகா வண்ணம் இருப்பதைக் காணவியலும். அவர்களுக்கு நீல நிறத்தைக் காண்கின்ற திறனும் குறையும். பல ஆண்டுகள் ஆன பின்பும் கண்புரை (பெரும்பாலும்) பெரியளவு தீங்கு விளைவிப்பதில்லை என்றாலும் புரை முற்றிய பின்பு விழித்திரையை அடையும் ஒளியின் அளவு வெகுவாகக் குறைந்து பார்வையில் குறைவோ பார்வை முற்றிலும் பறிபோகக்கூடிய நிலையோ ஏற்படலாம். இதை அறுவை சிகிச்சை மூலம் சரி செய்யலாம். பொதுவாக இது இரு கண்களிலும் ஏற்படுமாயினும் ஒரு கண்ணிற்கும் மற்றொன்றிற்கும் இடையே கால இடைவெளி இருக்கும்.

இந்தியாவில் பார்வைக்குறைபாடுடன் இருப்பவர்களின் எண்ணிக்கை 68 லட்சம். இதில் 63 விழுக்காடு பேர் கண்புரை நோயால் பாதிக்கப்பட்டுள்ளார்கள். 

வயதானவர்களுக்கு ஏற்படும் கண்புரை ("senile cataract") முதலில் சற்று ஒளிபுகாத்தன்மையுடன் துவங்கி, வில்லை பெருத்து, பின்னர் முழுமையும் ஒளி புகாவண்ணம் சுருங்கும் தன்மையானது. தவிர மார்காக்னிய கண்புரை ("Morgagnian cataract"), கண்வில்லையின் புறப்பகுதி ("cortex") பால் போன்ற திரவமான வகையில் மாறித் தடிப்பை உண்டாக்கும்; இதனால் கண்வில்லையின் உறை உடைபட்டு வழியலாம். சரியாகச் சிகிட்சை அளிக்கப்படாவிட்டால் குளுக்கோமா என்ற கண் நோய் உருவாகிடக் காரணமாக அமையும். சில முதிர்ந்த கண்புரையில் வில்லையை இணைத்திருக்கும் தசைநார்கள் உள்ளேயோ வெளியேயோ இடம் பெயரலாம். அவ்வாறு தானாகவே வெளியே நகர்ந்தால் ஓரளவு ஒளி உட்புகுமாதலால் அதனை இறைவனின் வரமாகப் பழங்காலத்தினர் கருதினர்.

ஆங்கிலத்தில் இதன் பெயரான காடராக்ட் என்பது இலத்தீனில் நீர்வீழ்ச்சி என்பதற்கான சொல் "cataracta" என்பதிலிருந்து வந்தது. தெளிவான நீர் ஓர் அருவியிலிருந்து கொட்டும்போது வெண்மையாகக் காட்சியளிப்பது போன்று கண்பார்வை மங்கலை இது குறிக்கிறது. பேச்சுவழக்கில் ஆங்கிலத்தில் இது "முத்து" (pearl,pearl eyed) என்று அழைக்கப்படுகிறது.

கண்புரை முதிர்ந்த நிலையில் பார்வை முற்றிலும் குறைபடுகிறது. துவக்கக் காலங்களில் கண்பார்வையில் சற்றே திறன் குறைந்து வெளிச்சமான பொருட்களைக் காண்கையில் கண் கூசும். இரவு நேரங்களில் வண்டி ஓட்டுபவர்கள் எதிர்வரும் வாகனங்களின் ஒளியால் அவதியுறுவர். ஒளிமாறுபாடுகளைக் கண்டறியும் திறன் பாதிக்கப்படும். இதனால் நிழல்கள், வண்ண மாற்றங்கள், வரிவடிவங்கள் காண்பது கடினமாகும். இந்த அறிகுறிகளைக் காணின் கண்மருத்துவர் ஒருவரை நாடுதல் வேண்டும்.

நகரப்பகுதிகளில், சர்க்கரைநோய் போன்ற காரணிகளால் புரை தோன்ற வாய்ப்புகள் உள்ளவர்கள் தெருவிளக்கினைச் சுற்றி ஓர் ஒளிவட்டம் கண்டால், அதிலும் ஒரு கண்ணில் மட்டும், கண்மருத்துவரை நாடுதல் மிகவும் தேவையாகும்.

கண்புரை நோய் பலவித காரணங்களால் வருகின்றன:
இவை கண்வில்லையின் புரதங்களில் மாற்றங்களை ஏற்படுத்துகின்றன. பிறக்கும்போது அல்லது மிக இளமையில் கண்புரை ஏற்படுவது மரபுவழியினால் குடும்பத்தின் வரலாறு காரணமாக அமையும்.

தவிர கண்ணிற்கு ஏற்படும் காயங்களாலும் ஏற்படலாம். ஐசுலாந்து விமான ஓட்டிகளிடம் நடத்தப்பட்ட ஆய்வு ஒன்றின்படி வணிக விமானங்களை ஓட்டுபவர்களிடம் கண்புரை வருவதற்கு மற்றவர்களை விட மூன்று மடங்கு வாய்ப்பு உள்ளதாகக் கண்டறியப்பட்டுள்ளது. இது வான்வெளியில் அவர்கள் கூடுதல் கதிர்வீச்சிற்கு எதிர்படுவதால் நிகழ்வதாக ஆய்வு கூறுகிறது. இதேபோல அகச்சிவப்புக் கதிர்களுக்கு எதிர்பட்ட கண்ணாடி ஊதுபவர்கள் போன்றோரும் இதே போன்ற வாய்ப்பினைக் கொண்டுள்ளனர். நுண்ணலைக் கதிர்களும் கண்புரை வரக் காரணமாகும். ஒவ்வாமை நிலைகளும் சிறுவர்களிடையே புரைநோய் வரக் காரணமாக அமைந்துள்ளது.

கண் புரை முழுமையாகவோ அல்லது பகுதியாகவோ, வளர்ந்து கொண்டோ அல்லது நிலையாகவோ, மென்மையாகவோ அல்லது வலிதாகவோ இருக்கலாம்.

ஸ்டீராய்ட் போன்ற சில மருந்துகளும் கண்புரை தோன்றக் காரணிகளாக அமைகின்றன.

கண்புரை மையப்புரை ("nuclear"), புறத்துபுரை ("cortical"), முதிர்ந்த புரை ("mature"), மிகமுதிர்ந்த புரை ("hypermature") என வகைப்படுத்தப்படுகின்றன. மேலும் அவற்றின் இடத்தைப் பொறுத்து வெளிப்புறப் புரை (பெரும்பாலும் மருந்துகளால்)) மற்றும் உட்புறப் புரை (பெரும்பாலும் வயதானவர்களிடையே) எனவும் பிரிக்கப்படுகின்றன.

கண்ணில் ஏற்படும் புரை பல வகைப்படும். பெரும்பாலான புரைகள் லென்ஸில் ஏற்படும் இரசாயண மாற்றத்தினால் ஏற்படுகின்றன.

பொதுவாக 50 வயதுக்கு மேற்பட்டவர்களுக்கு இப்புரை ஏற்பட வாய்ப்புண்டு. புரைகளில் 80 சதவிகிதம் முதுமைப் புரையாகும்.

குழந்தைகளுக்கு அபூர்வமாக இந்தப் புரை நோய் ஏற்படுகிறது. இது கர்ப்பமாக இருக்கும் தாய்க்கு உண்டாகும் நோயாலோ அல்லது பரம்பரை காரணமாகவோ வரலாம்.

இந்தப்புரை எந்த வயதினருக்கும் வரலாம். பலமான அடி, ஊசி முனைக்காயம், வெட்டுக்காயம், அதிகமான வெப்பம், இரசாயனப் பொருட்கள் போன்ற காரணங்களால் லென்ஸ் பாதிக்கப்பட்டு புரை உண்டாகலாம்.

கண்நீர் அழுத்த நோய், கிருஷ்ணபடல அழற்சி, நீரழிவு நோய், கண்ணுக்குள் வளரும் கட்டி போன்ற காரணங்களாலும் புரை உண்டாகலாம்.

நீண்ட நாட்கள் ஸ்டீராய்டு சொட்டு மருந்துகளை உபயோகிப்பதாலும், மாத்திரைகளாக உட்கொள்வதாலும் புரை ஏற்படும். குறிப்பாக ஆஸ்துமா மற்றும் மாற்று சிறுநீரக நோயாளிகளுக்கு இப்புரை வர வாய்ப்புகள் அதிகம்.

அறிவியல் முறையிலான தடுப்பு வழிகள் எதுவும் அறியப்படவில்லை எனினும் சூரிய ஒளியிலிருந்து காக்கும் குளிர்க்கண்ணாடிகள் புற ஊதாக்கதிர்களை வடிகட்டி புரை தோன்றும் வயதைத் தள்ளிப் போடலாம் எனக் கூறப்படுகிறது. ஆக்சியேற்றிப்பகைகளான உயிர்சத்துகள் A, C மற்றும் E முதலியன அவை இயற்கையாக விளங்கும் உணவுப்பொருட்களை உண்பதனால் நோய்வரும் நிலையைத் தள்ளிப்போடுவதாகவும் ஆனால் இவற்றை வில்லைகளாக உண்பதால் பயனெதுவும் இல்லை என்றும் சில ஆய்வுகள் கூறுகின்றன.

மிகவும் வெற்றி கண்ட பொதுவான சிகிட்சை முறை, கண்புரை அறுவை சிகிட்சை செய்யத்தகுந்த நிலைக்கு முதிர்ந்த பிறகு, கண்வில்லை வைக்கப்பட்டுள்ள உறையில் ஓர் கிழிசலை ஏற்படுத்தி மேகமூட்டமான வில்லையை நீக்குவதே ஆகும். இவ்வாறு கண்வில்லையை நீக்குவதில் இருவகை அறுவை முறைகள் உள்ளன:

முதல்முறையில் கண்வில்லையை மட்டுமே அறுவை சிகிட்சை மூலம் நீக்கப்படும். பெரும்பாலான வில்லையுறை அப்படியே இருக்கும். மிக கூடுதலான அதிர்வெண் உடைய ஒலி அலைகளால் கண்வில்லை சிறுதுகள்களாக உடைக்கப்பட்டு ("phacoemulsification") வெற்றிட உறிஞ்சி வழியாக உறிஞ்சப்படும்.

இரண்டாம்(ICCE) முறையில் கண்வில்லை அதன் உறையுடன் அறுவை சிகிட்சை மூலம் நீக்கப்படும். இது தற்போது பெரிதாக பயன்படுத்தப்படுவதில்லை.

இரண்டு முறைகளிலும் புரைவிழுந்த கண்வில்லை நீக்கப்பட்டு அதனிடத்தில் நெகிழ்வினால் ஆன வில்லையொன்று நிலையாகப் பொருத்தப்படுகிறது. நவீன வில்லை தொழில்நுட்பத்தில் முன்னதாக கிட்டப்பார்வை அல்லது தூரப்பார்வை குறை இருந்தவர்களுக்கு இந்த வில்லையில் அதற்கான திருத்த வடிவமைப்பும் மேற்கொள்ளப்படுவதால் அறுவை சிகிட்சைக்குப் பின்னர் தனியாக கண்ணாடி எதுவும் அணிய வேண்டியதில்லை.

கண்புரை அறுவைகள் உடலின் அப்பகுதியில் மட்டும் தாக்கமேற்படுத்தும் மயக்க மருந்துகளுடன் செய்யப்படுவதால் நோயாளி அன்றே வீடு திரும்பலாம்.

கண்வில்லையுறை நீக்கப்படும் இரண்டாம் முறையில் செயற்கை வில்லையை கண்ணினுள்ளே பொருத்த வியலாது. அவர்களுக்கு தடித்த கண்ணாடிகள் அணிய வேண்டியிருக்கும். அத்தகைய தடித்த கண்ணாடிகளின் ஒளிப்பண்புகளால் ஜாக் இன் தி பாக்ஸ் போன்ற நிகழ்வுகள் ஏற்படுகின்றன. இந்தக் கண்ணாடிகளை பராமரிப்பதும் மிகவும் கடினமாகும். இக்காரணங்களால் கண்ணினுள் வில்லைகள் (IOL) பொருத்தவியலும் முதல் முறை நவீன மருத்துவத்தில் பரிந்துரைக்கப்படுகிறது; நோயாளிகளால் பெரிதும் விரும்பப்படுகிறது.

உலக சுகாதார அமைப்பு அறிக்கையின்படி உலகளவில் பார்வையற்றோரில் 48% (18 மில்லியன் மக்கள்) முதிய வயதினால் ஏற்படும் கண்புரையால் பாதிக்கப்பட்டவர்கள். பல நாடுகளில் அறுவை சிகிட்சைச் சேவைகள் போதுமானதாக இல்லையாதலால் பார்வை இழப்பவர் எண்ணிக்கைக் கூடி வருகிறது. மக்கள்தொகையின் வயது ஏற ஏற புரைநோயாளிகளின் எண்ணிக்கையும் கூடுகிறது. வளரும் மற்றும் வளர்ந்த நாடுகளில் பார்வை குறைகள் உள்ளவர்கள் எண்ணிக்கைக்கு முதன்மைக் காரணமாக கண்புரை உள்ளது. அறுவை சிகிட்சைக்கான காத்திருப்பு, அறுவை சிகிட்சை விலை, போதிய தகவலின்மை, போக்குவரத்து போன்ற காரணங்களால் அறுவை சிகிட்சை மேம்பட்ட வளரும் நாடுகளிலும் கண்புரையால் பார்வைத்திறன் குறைந்தவர்கள் இருக்கக்கூடும்.

ஐக்கிய அமெரிக்காவில் 52 முதல் 64 வயதுடையோரில் 42% பேருக்கு கண்புரை நோயுள்ளதாகவும், 65 முதல் 74 வரை உள்ளோருக்கு 60% வரை உள்ளதாகவும், 75 முதல் 85 வயதுடையோருக்கு 91% வரை உள்ளதாகவும் கண்டறியப்பட்டுள்ளது.

வளர்கின்ற தொழில்மயமாக்கம் ஓசோன் இருப்பைக் குறைப்பதால் கதிரவனின் ஒளியில் புற ஊதாக்கதிர்களின் தாக்கம் கூடி கண்புரை நோயின் பரவலை கூடுதலாக்கும் என்று நம்பப்படுகிறது.

கண்புரை பற்றிய தொன்மையான செய்திகளை விவிலியம் மற்றும் இந்து ஆவணங்களிலிருந்து பெறுகிறோம். முதன் முதலில் இதற்கான அறுவை சிகிட்சையை இந்திய மருத்துவர் சுசுருதா கி. மு ஆறாம் நூற்றாண்டில் உருவாக்கியதாகத் தெரிகிறது. இந்திய அறுவைமுறையில் ஜபமுகி சாலகா என்ற சிறப்புக்கருவி, ஓர் வளைந்த ஊசி, மூலம் கண் வில்லையை பெயர்த்தெடுத்தனர். பின்னர் சூடான வெண்ணெயில் ஊறவைத்துக் கட்டுப் போட்டனர். இந்த முறை வெற்றிகரமாக அமைந்தாலும் சுசுருதா இதனை தேவையேற்பட்டால் மட்டுமே பயன்படுத்த அறிவுரைத்தார். கிரேக்க மருத்துவர்களும் மெய்யியலாளர்களும் இந்த அறுவை சிகிட்சையைக் காண இந்தியாவிற்கு வந்தனர். இந்த முறை சீனாவிலும் அறிமுகப்படுத்தப்பட்டது.

தொன்மையான உரோமாவில் கண்புரை மற்றும் சிகிட்சை குறித்த குறிப்புகள் கி. பி 29 ஆம் ஆண்டு இலத்தீன் கலைகளஞ்சிய ஆசிரியர் ஔலஸ் கார்னியலஸ் செல்சஸ் எழுதிய "தெ மெடிசன்" (De Medicinae) புத்தகத்தில் உள்ளன. கண் மருத்துவத்துறையில் உரோமானியர்கள் சிறந்து விளங்கினர்.

ஈராக்கிய கண்மருத்துவர் அம்மர் இபின் அலி உறுஞ்சுதல் முறையில் முதன்முதலில் புரையெடுத்தார். ஓர் வெறுமையான உலோக உறுஞ்சுகுழலை கண்ணின் மேல் வைத்து தோலினடி (hypodermic) ஊசி மூலம் புரையை உறிஞ்சினார். கி.பி 1000 ஆம் ஆண்டில் அவர் எழுதிய "Choice of Eye Diseases" என்ற புத்தகத்தில் தாம் எவ்வாறு தோலினடி ஊசியைக் கண்டுபிடிக்கும்போது ஓர் விபத்தாக கண்புரை வெளியேற்றத்தைக் கண்டறிந்ததாக விளக்கியுள்ளார்.

உடற்கொழுப்பைக் குறைப்பதற்காக பயன்படுத்தப்படும் ஸ்டாடின்கள் ஆக்சியேற்றுப்பகையாகவும் விளங்குகின்றன. வயதானவர்களுக்கு வரும் புரைகளில் முதன்மையான மையப்புரை நோயிற்கு ஆக்சிசனேற்றமே முக்கிய காரணியாக விளங்குவதாக்க் கருதப்படுகிறது. ஆகவே மையப்புரை மற்றும் ஸ்டாடின்களிடையே உள்ள தொடர்பை அறிய ஓர் ஆராய்ச்சிக்குழு மைய கண்புரை வர வாய்ப்புள்ள 1299 தன்னார்வலர்களுக்கு ஸ்டாடின் மருந்து கொடுத்து ஓர் ஆய்வு செய்தனர்.அதன் முடிவுகள் ஸ்டாடின்கள் நோய் வருவதை தவிர்ப்பதாகத் தெரிய வந்துள்ளது.

இதே போன்ற ஆய்வுகள் சத்துகள் "தூதேன்" மற்றும் "சீசாக்சாந்தின்" மீதும் நடத்தப்பட்டன.ஆனால் அவை சரியான முடிவு எட்டக்கூடியனவாக அமையவில்லை. எலிகளிடம் நடத்திய ஆய்வுகளில் மற்றும் பிற சோதனைகளில் பில்பெர்ரி (நாவல் பழம் ?) இரசம் நல்ல முடிவுகளைத் தந்துள்ளது.

கடந்த சில ஆண்டுகளாக அசிடைல் கார்னோசின் அடங்கிய கண் சொட்டுமருந்துகளை உலகெங்கும் உள்ள ஆயிரக்கணக்கான கண்புரை நோயாளிகள் பயன்படுத்தி வருகின்றனர். இந்த கண்சொட்டுகள் ஆக்சிசனேற்றத்தைக் குறைத்து கண்வில்லை கடினமாவதைக் குறைக்கிறது.. ஆயினும் சரியான சோதனைகள் நடத்தப்படாததால் இந்த சொட்டு மருந்து பாவிப்பது பலத்த சர்ச்சைக்குள்ளாகி உள்ளது.



</doc>
<doc id="114483" url="https://ta.wikipedia.org/wiki?curid=114483" title="ஊடகச் சுதந்திர சுட்டெண்">
ஊடகச் சுதந்திர சுட்டெண்

ஊடக சுதந்திர சுட்டெண் என்பது ஒரு நாட்டில் ஊடகங்கள் எந்த அளவுக்கு சுதந்திரமாக இயங்குகின்றது என்பது பற்றிய ஒரு அளவீடு ஆகும். இது உலகெங்கும் இயங்கும் 14 அமைப்புகள், 130 ஊடகவியாளர்கள், இதர ஆய்வாளர்கள், மனித உரிமை செயற்பாட்டாளர்கள் ஆகியோரிடம் இருந்து பெறப்பட்ட தகவல்களின் அடிப்படையில் அமைந்தாகும். இந்த மதிப்பீட்டை எல்லைகளற்ற செய்தியாளர்கள் அமைப்பு வெளியிடுகிறது. இந்த அறிக்கையில் மிகச் சிறிய நாடுகள் தவிர்த்து 173 நாடுகள் பற்றி தகவல் இடம்பெறுகிறது. ஆகச் சிறந்த நாடுகளாக அயலார்ந்து, நோர்வே, கனடா போன்ற நாடுகள் இடம்பெறுகின்றன. மிகவும் மேசமான நாடுகளாக ஈரான், வட கொரியா, சீனா, பார்மா, இலங்கை (165) ஆகிய நாடுகள் இடம்பெறுகின்றன. இந்தியா ஒரு இடைப்பட்ட நிலையான 118 ஆம் இடத்தில் உள்ளது. 


</doc>
<doc id="114484" url="https://ta.wikipedia.org/wiki?curid=114484" title="நொதியம்">
நொதியம்

நொதி அல்லது நொதியம் (enzyme) என்னும் புரதப் பொருளானது உயிரினங்களின் உடலில் நிகழும் வேதியியல் வினைகளை விரைவாகச் செய்யத்தூண்டும் ஒரு வினையூக்கி ஆகும். ஏறத்தாழ உடலில் உள்ள எல்லா கலங்களின் இயக்கத்திற்குத் தேவையான எல்லாவற்றுக்கும் இந் நொதியங்கள் தேவைப்படுகின்றன. இவ் வினையூக்கியாகிய நொதி இல்லாவிடில், சில வேதியியல் வினைகள் ஆயிரக்கணக்கான மடங்கு அல்லது மில்லியன் கணக்கான மடங்கு மிக மெதுவாகவே நடக்கும். இப்படி மெதுவாக நடக்க நேரிட்டால் ஓர் உயிர் வாழ இயலாது. எனவே நொதிகள் உயிர்வாழ்வுக்கு இன்றியமையாத ஒன்றாகும். மனித உடலில் 75,000 நொதிகள் இருப்பதாக மதிப்பிட்டிருக்கின்றார்கள்

உயிரினத்தின் உடலில் உள்ள எல்லாக் கலங்களும் தேவையான நொதிகளை ஆக்குகின்றன என்றாலும் நொதி ஓர் உயிர்ப்பொருள் அல்ல. நொதி, பிற சேர்மங்களுடன் சேர்ந்து நுட்பச் செறிவு மிகுந்த வேதிப்பொருள் அமைப்புகளை உருவாக்கி அதன் வழியே வேதிவினைகள் நிகழ வழி வகுக்கின்றது. ஆனால் நொதி தன் இயல்பு மாறாமல் இருந்து இறுதியில் விடுபடுகின்றது. ஒரு நொதி ஒரு மணித்துளியில் (நிமிடத்தில்) தன் வினையை மில்லியன்கணக்கான தடவை செய்ய வல்லது. மாந்த உடலில் 1000 க்கும் மேலான வெவ்வேறு வகை நொதிகள் உருவாகிச் செயல்படுகின்றன. வினைகளை விரைவுபடுத்துவது மட்டுமின்றி, குறிப்பிட்ட வினைகளை மட்டுமே மிக மிகத் துல்லியமாய், தக்க சூழலில் மட்டுமே, பூட்டும் அதற்கான திறவுகோலும் போல் மிகுதேர்ச்சியுடன் இயக்குகின்றது. இத் துல்லியத் தேர்ச்சியானது நொதிகளின் சிறப்பியல்புகளில் ஒன்று. இன்று அறிந்துள்ளதில் நொதிகள் சுமார் 4000 உயிர்-வேதியியல் வினைகளுக்கு அடிப்படையாக உள்ளன.

செடிகொடிகளில் ஒளிச்சேர்க்கை நிகழ்வது முதல் மாந்தர்களின் உடலில் உணவு செரிப்பது, மூளை இயங்குவது, இதயம் துடிப்பது, மூச்சு விடுவது ஆகிய அனைத்துமே நொதிகளின் இன்றியமையாத துணையால் நிகழ்வன.

தமிழில் நொதி என்னுஞ் சொல் நொதித்தல் என்னும் வினையடிப் பிறந்தது. புளித்த மாவு பொங்கி வருதலுக்கு நொதித்தல் என்று பெயர். கள், சாராயம் முதலியன உருவாவதும் நொதித்தலால் நிகழ்வது. "நொதுநொதுத்தல்" என்றால் இளகிக் குழைந்து போகுதல். இவை ஈஸ்ட்டு போன்ற நுண்ணுயிர்களில் உள்ள பொருளால் திரண்டு வருவதால் அப்பொருட்களுக்கு நொதி அல்லது நொதியம் என்று பெயர்.

உண்ணும் இறைச்சி போன்ற உணவானது வயிற்றில் ஊறும் சில நீர்மப் பொருள்களால் செரிக்கப்படுகின்றது எனவும், தாவரத்தில் இருந்து பிரித்து எடுக்கப்பட்ட சில பொருள்களும் வாயில் ஊறும் உமிழ்நீரும் மாவுப் பொருள்களைச் சர்க்கரை போன்ற இனியங்களாக மாற்றுகின்றன எனவும் கி.பி. 1700களின் கடைசியிலும் 1800களின் முன் பகுதியிலும் அறிந்திருந்தனர்.
ஆனால் எம்முறைகளால் இவ்வாறு ஆகின்றது என அறிந்திருக்கவில்லை.

19 ஆம் நூற்றாண்டில் சர்க்கரைக் கரைசலை ஈஸ்ட்டு என்னும் நுண்ணுயிரியைக் கொண்டு நொதிக்கவைத்து ஆல்க்கஹால் செய்யும் பொழுது லூயி பாஸ்ச்சர் அவர்கள் பின்வரும் முடிவுக்கு வந்தார்: ஆல்க்கஹால் நொதித்ததற்குக் காரணம் ஈஸ்ட்டு செல்களில் உயிர்ப்புடன் இருந்த தன்மையும் அமைப்புதான் காரணம். இறந்து கெட்டுப்போன ஈஸ்ட்டின் செல்களால் அல்ல. ("alcoholic fermentation is an act correlated with the life and organization of the yeast cells, not with the death or putrefaction of the cells.") இதனை லூயி பாஸ்ச்சர் "ferments" (= நொதிக்கக் காரணையாய் இருந்தவை) என்றார்.

1878 ல் ஜெர்மன் உடலியங்கியல் அறிஞர் வில்ஹெல்ம் கூனே (Wilhelm Kühne) (1837–1900) என்பவர் இன்று ஆங்கிலத்தில் வழங்கும் "என்சைம்" (enzyme) என்னும் சொல்லை ஆக்கினார். இச்சொல் மேற்கத்திய ரொட்டி (bread) ஆக்கப் பயன்படும் முறையைச் சுட்டும் கிரேக்கச் சொல் Greek "ενζυμον" "in leaven" என்பதில் இருந்து பெறப்பட்டது. பிற்காலத்தில் என்சைம் "enzyme" என்னும் இப்பெயர் பெப்சின் (pepsin) பொன்ற உயிரற்ற பொருட்களுக்குப் பயன்பட்டது.

1897ல் ஜெர்மனியைச் சேர்ந்த எடுவர்டு பூக்னர் பெர்லின் பல்கலைக்கழகத்தில் நிகழ்த்திய ஆய்வுகளின் பயனாய் சக்கரைக் கரைசலை ஈஸ்ட்டு போன்ற நுண்ணுயிரிகள் இல்லாமலே எத்தனால் என்னும் ஆல்க்கஹலாய் நொதிக்கச் செய்யும் முறையைக் கண்டறிந்தார். இதற்குப் பயன்பட்ட பொருளை (நொதியை) சைமேசு. நுண்ணுயிரி செல்கள் இல்லாமலே நொதிக்கச் செய்யும் முறையக் கண்டதற்காக இவர் 1907 ஆம் ஆண்டிற்கான வேதியியலுக்கான நோபல் பரிசைப் பெற்றார் . பூக்னர் அவர்களின் முறையைப் பின்பற்றி நொதிகளுக்கு -ஏசு (-ase) என்னும் பின்னொட்டு சேர்ப்பது இன்று மரபு. எடுத்துக்காட்டாக, கொழுப்புகளைப் பிரித்திளக்கும் லைப்பேசு, பாலில் உள்ள லாக்டோசைப் பிரிக்க உதவும் லாக்ட்டேசு முதலியவற்றைச் சொல்லலாம்.
இவ்வாறு பல நொதிகள் கண்டறியப்பட்டாலும் அவற்றின் வேதித்தன்மை கண்டறியப்படாமல் இருந்தது. 1926 ஆம் ஆண்டு ஜேம்ஸ் பி. சும்னர் யூரியேசு நொதி ஒரு தூய புரதம் எனக் கண்டறிந்தார். 1937 இல் சும்னர் கேட்டலேஸ் நொதியில் இதே முடிவைக் கண்டறிந்தார். 1930 ஆம் ஆண்டு நார்த்ராப் மற்றும் ஸ்டான்லி ஆகியோர் செரிமான நொதிகளான பெப்சின், டிரிப்சின், கைமோடிரிப்சின் ஆகியவை தூய புரதங்களே என நிறுவினர். இம் மூவருக்கும் 1946 ஆம் ஆண்டு வேதியியலுக்கான நோபல் பரிசு வழங்கப்பட்டது.

உலகளாவிய உயிர் வேதியியல் மற்றும் மூலக்கூறு உயிரியல் குழுமம் (International Union of Biochemistry and Molecular Biology) நொதிகளை 6 பெரும் வகைகளாகப் பிரித்துள்ளது. இந்த ஒவ்வொரு வகைக்குள்ளும் துணைவகைகள் பல உண்டு. துணைவகைக்குள்ளும் துணைவகைகள் உண்டு. இவ்வாறாக ஒவ்வொரு நொதியும் நான்கு இலக்க ‌நொதியெண்ணால் (ஈ.சி. எண், EC number) அடையாளம் காணப்படுகிறது. எ.கா: 1.1.1.1 என்பது ஆல்க்ககால் டிஐதரோச்செனேசு (Alcohol dehydrogenase) குடும்ப நொதிகளைக் குறிக்கும் நொதிஎண் ஆகும். இக்குடும்பத்தில் ஏழு ஒத்தநொதிகள்(‌isoenzymes/isozymes) உள்ளன. அவையாவன,

ஒரு வினையில் ஆக்சிசனேற்றம் நடக்கிறதென்றால் ஒடுக்கமும் நடக்கிறதென்று பொருள். ஏனெனில் ஆக்சிசனேற்றி ஒடுக்கமடையும். ஒடுக்கி ஆக்சிசனேற்றமடையும். எனினும் எங்கெல்லாம் முடியுமோ அங்கெல்லாம் ஒடுக்கி எனும் பெயரையே பயன்படுத்த அறிவுறுத்தப்படுகிறது.

எ.கா: பல உயிரினங்களிலும் செடிகொடியினங்களிலும் காணப்படும் லாக்டேட் டிஐதரோச்செனேசு (Lactate dehydrogenase) (1.1.1.27)
இவை, கரிமம், நைட்ரசன், பாசுப்பரசு (C- N- P-) ஆகிய உடைய வேதி வினைக்குழுக்களை (எ.கா: மெத்தில், கிளைக்கோசைல்) இடம் மாற்றுகின்றன.

எ.கா: சிரைன் ஐதராக்சி மெத்தில்டிரான்சுஃவெரேசு(Serine hydroxymethyltransferase)

நீரைச் சோ்ப்பதன் மூலம் கரிம-கரிம, கரிம-ஆக்சிச, கரிம-நைட்ரச (C-C, C-O, C-N) போன்ற பிணைப்புகளைப் பிரிவடைகின்றன.

யூரியா + நீர் --> கார்பன்-டை-ஆக்சைடு + அம்மோனியா

அதிக ஆற்றல் உள்ள பாசுப்பேட்டுகளை நீராற் பகுப்பதன் மூலம் கார்பனுக்கும் -O, -N, -Sக்கும் இடையே பிணைப்பை உருவாக்குகின்றன.
எ.கா: பைருவேட் கார்பாக்சிலேசு

C-C / C-N / C-S இடையிலான பிணைப்பை உடைத்து இரட்டைப் பிணைப்பை உருவாக்குகின்றன.
எ.கா: பைருவேட் டி கார்பாக்சிலேசு


நொதியங்கள் அனைத்தும் கோளப்புரதங்களாகும். பொதுவாக அனைத்து நொதியங்களும் அதிகளவான அமினோ அமிலங்கள் பெப்தைட்டுப் பிணைப்பால் இணைக்கப்பட்டு புடையான அல்லது புடைச்சிறைக் புரதக் கட்டமைப்புடன் தொழிற்படுகின்றன. சில RNA நொதியங்களும் அறியப்பட்டுள்ளன. இவை விசேடமாக ரைபோசைம் என அழைக்கப்படுகின்றன. நொதியங்களின் தொழிற்பாட்டை அவற்றின் முப்பரிமாணக் கட்டமைப்பே தீர்மானிக்கின்றன. அமினோ அமிலங்கள் இடையே உள்ள ஐதரசன் பிணைப்புக்கள், நீர்-வெறுப்பு இடைத்தாக்கம், இருசல்பைட்டுப் பிணைப்புக்கள் காரணமாக நொதியங்கள் அவற்றுக்குரிய தனித்துவமான முப்பரிமாணக் கட்டமைப்பை அடைகின்றன. நொதியத்தின் சிறிய உயிர்ப்பு நிலையம் என்னும் பகுதியே உயிர்வேதியல் தாக்கங்களை ஊக்குவிக்கும் பிரதேசமாகத் தொழிற்படும். இதனைத் தவிர நொதியத்தில் துணைக் காரணியும், நிரோதிகளும் இணைவதற்கான இடங்களும் காணப்படலாம். நொதியங்களில் சில 64 போன்ற குறைவான அமினோ அமிலங்களாலே ஆக்கப்பட்டிருந்தாலும், அனேகமானவை 2500 போன்ற அதிக எண்ணிக்கையிலான அமினோ அமிலங்களால் ஆக்கப்பட்டிருக்கலாம். 
எவ்வாறு வேதியல் தாக்கங்களில் அசேதன ஊக்கிகள் தாக்கத்தில் உபோயகிக்கப்படாமல் தாக்க வேகத்தைக் கூட்டுகின்றனவோ, அவ்வாறே நொதியங்களும் தொழிற்படுகின்றன. மிகச் சொற்பளவான நொதியத்தால் தாக்க வேகத்தைப் பன் மடங்கு உயர்த்த முடியும். இதனால் இவை "உயிரியல் ஊக்கிகள்" எனவும் அழைக்கப்படுகின்றன. சாதாரண நிலமைகளில் நடைபெற முடியாத (ஏவற்சக்தி அதிகமென்பதால்) தாக்கங்களை நொதியங்கள் ஊக்குவித்து நடைபெறச் செய்கின்றன. 
வெப்பநிலையை உயர்த்துவதால், கரைசலின் pH ஐ மாற்றுவதால், நிரோதிகளைச் சேர்ப்பதால், இரசாயனங்களைச் சேர்ப்பதால் நொதியங்களை அமைப்பழியச் செய்ய முடியும். நொதியங்களின் முப்பரிமாணக் கட்டமைப்பை மாற்றியமைப்பதால் நொதிய அமைப்பழிவு நடைபெறுகின்றது. நொதியங்களைப் பொறுத்து அவை மீள்சேர்க்கை அடையுமா இல்லையா என்பது தீர்மானிக்கப்படும். 

ஒவ்வொரு நொதியிலும் சில குறிப்பிட்ட அமினோ அமிலத் தொடா்கள் சோ்ந்து வினைபடுபொருள் (கீழ்ப்படை) வந்து பிணைவதற்கு ஏற்றாற்போல் ஒரு முப்பரிமாண அமைப்பை உருவாக்குகின்றன. இவ்விடமே இயங்கிடம் அல்லது உயிர்ப்பு நிலையம் (Active Site) எனப்படும். இது தான் ஒரு நொதியின் தனித்தன்மையை (specificity) /துல்லியத்தன்மையை முடிவு செய்கின்றன. இயங்கிடத்தில் வினைபடுபொருள் வந்து சோ்ந்து நொதியக் கீழ்ப்படைச் சிக்கல் (Enzyme-substrate-complex) உண்டாகிறது. இது பின்னால் நொதி-வினைவிளைபொருளாய் மாறியதும் நொதியும் வினைவிளை பொருளும் தனித்தனியே பிரிந்து விடுகின்றன. இதனால் நொதியம் மீண்டும் மீண்டும் செயற்பட்டு குறித்த உயிர்வேதியல் தாக்கத்தை ஊக்குவிக்கின்றது.
=== நொதியத் தொழிற்பாட்டுக்கு அவசியமான புரதமற்ற பதார்த்தங்கள் துணைக்காரணிகள் (co-factors) என அழைக்கப்படுகின்றன. துணைக்காரணிகள் மூன்று வகைப்படுகின்றன. அவை அசேதனப் பதார்த்தங்கள், சங்கலிதக் கூட்டங்கள், மற்றும் துணை நொதியங்கள் என்பனவாகும். சில நொதியங்கள் எவ்வித துணைக்காரணிகளும் இன்றிச் செயற்பட முடியுமாயினும் பல நொதியங்களின் தொழிற்பாட்டுக்கு துணைக் காரணிகள் இன்றியமையாதவையாய் உள்ளன.

நொதிகள் மிகுந்த தனித்துவம் (specificity) உடையவை. ஒரு நொதி ஒரு குறிப்பிட்ட வகை வேதிவினையில் தான் வினையூக்கியாகச் செயல்படும். ஆதலால் அவை ஒன்று அல்லது சில வினைபடுபொருட்களுடன் மட்டுமே சேரும்.

நொதியத் தொழிற்பாட்டுக்கு அவசியமான புரதமற்ற பதார்த்தங்கள் துணைக்காரணிகள் (co-factors) என அழைக்கப்படுகின்றன. துணைக்காரணிகள் மூன்று வகைப்படுகின்றன. அவை அசேதனப் பதார்த்தங்கள், சங்கலிதக் கூட்டங்கள், மற்றும் துணை நொதியங்கள் என்பனவாகும். சில நொதியங்கள் எவ்வித துணைக்காரணிகளும் இன்றிச் செயற்பட முடியுமாயினும் பல நொதியங்களின் தொழிற்பாட்டுக்கு துணைக் காரணிகள் இன்றியமையாதவையாய் உள்ளன.

நொதியத் தாக்க வீதத்தைத் தடுக்கின்ற அல்லது குறைக்கின்ற இரசாயனப் பதார்த்தங்கள் நிரோதிகள் என அழைக்கப்படுகின்றன. சில நிரோதிகள் தாக்கங்களைக் கட்டுப்படுத்த உயிரியாலேயே தொகுக்கப்பட்டு விடுவிக்கப்படுகின்றது. ஏனைய சில விஷங்களின் உள்ளடக்கங்களாக உள்ளன. இவை வெவ்வேறு முறைகளில் தொழிற்பட்டாலும், இவற்றின் தொழிற்பாட்டால் கீழ்ப்படை/ கீழ்ப்படைகள் நொதிய உயிர்ப்பு நிலையத்துடன் இணைவது தடுக்கப்படும். மூன்று வகையான நிரோதிகள் அறியப்பட்டுள்ளன:


</doc>
<doc id="114486" url="https://ta.wikipedia.org/wiki?curid=114486" title="குவி வில்லை">
குவி வில்லை

இயற்பியலில் வில்லை ஒன்றின் இருபக்கமும் குவிந்து இருந்தால், அது குவிவில்லை ("Convex lens") என்றழைக்கப்படுகிறது. இவை குவிலென்சுகள் என்றும் தமிழகத்தில் அழைக்கப்படுகின்றன. இலங்கையில் குவிவு வில்லை என்றும் அழைக்கப்படுகிறது. இது தன்மீது விழும் இணை ஒளிக்கற்றைகளை, ஒரு குறிப்பிட்ட புள்ளியில் குவிக்கும் இயல்பைப் பெற்றுள்ளது. குவிவில்லைகளில் பலவகை உள்ளன. நம் கண்ணில் இருப்பது, இருபக்க குவிவில்லை ஆகும்.

குழி மற்றும் குவி வில்லைகள் இரண்டிற்கும் உருப்பெருக்கச் சமன்பாடு பொருந்தும்.



</doc>
<doc id="114501" url="https://ta.wikipedia.org/wiki?curid=114501" title="மச்சகந்தி">
மச்சகந்தி

மச்சம் என்பது "மீன்" எனவும் கந்தி என்பது "நாற்றம்" எனவும் பொருள்படும். மச்சகந்தி என்பது உடலில் "மீன் நாற்றத்தை உடைய பெண்ணைக் " குறிக்கும். இவள் "தாசன்" என்ற வலைஞனின் வளர்ப்பு மகள் ஆவாள். இவளுடைய அழகில் மயங்கிய பராசர முனிவர், இவளுடைய உடலில் வீசிய மீன் நாற்றத்தைப் போக்கி நறுமணம் வீசச்செய்தார். இவளுடைய பெயரையும் "சத்தியவதி" என்று மாற்றினார். இவளுக்கும் பராசர முனிவருக்கும் பிறந்தவர் வியாசர் என புராணங்கள் கூறுகின்றன. பின்னாளில் சத்தியவதி, சந்தனுவை மணந்தாள். சித்ராங்கதனும் விசித்திரவீரியனும் இவளது மகன்கள்.


</doc>
<doc id="114512" url="https://ta.wikipedia.org/wiki?curid=114512" title="மதுரா விஜயம்">
மதுரா விஜயம்

மதுரா விஜயம் 14ம் நூற்றாண்டில் கங்கதேவியால் எழுதப்பட்ட ஒரு சமற்கிருதக் கவிதை நூல். வீர கம்பராய சரித்திரம் என்றும் அழைக்கப்படுகிறது. கங்கதேவியின் கணவர் விஜயநகரப் பேரரசின் இளவரசர் குமார கம்பண்ணர் தமிழ் நாட்டின் மீது படையெடுத்து மதுரை சுல்தானகத்தை வீழ்த்தி மதுரையைக் கைப்பற்றுவதை இந்நூல் விவரிக்கிறது.

1900களின் ஆரம்பத்தில் இந்நூல் மீண்டும் கண்டெடுக்கப்பட்டது. பண்டிதர் என். ராம்சாமி சாஸ்திரியார் என்பார் திருவனந்தபுரத்தில் உள்ள ஒரு தனியார் பாரம்பரிய நூலகத்தை ஆய்வு செய்து கொண்டிருந்த போது இதனைக் கண்டெடுத்தார். வெறு இரு நூல்களின் ஓலைச்சுவடிகளிடையே மதுரா விஜயம் சேர்த்து இணைக்கப்பட்டிருந்தது. இவ்வாறு 61 ஓலைச்சுவடிகள் கண்டுபிடிக்கபப்ட்டன. ஒன்பது அத்தியாயங்களைக் கொண்டுள்ள இந்நூல் முழுமையாகக் கிடைக்கவில்லை - சில பாடல்கள் இன்னும் கிடைக்கவில்லை. 1924 இல் ஜி. ஹரிஹர சாஸ்திரி மற்றும் வி. சீனிவாச சாஸ்திரி ஆகியோரால் இந்நூல் திருவனந்தபுரத்தில் முதன் முதலில் அச்சிடப்பட்டது.

மதுரா விஜயத்தில் ஒன்பது பகுதிகள் உள்ளன. முதல் பகுதிகளில் கங்க தேவி விஜயநகரப் பேரரசின் பின்புலம், முதலாவது புக்கா ராயரின் ஆட்சி சிறப்புகள், அவரது மகன் குமார கம்பண்ணரின் பிறப்பு மற்றும் வளர்ப்பு குறித்து விவரிக்கிறார். நூலின் நடுப்பகுதிகள், கம்பண்ணர் தெற்கு நோக்கி படையெடுத்து காஞ்சிபுரத்தைக் கைப்பற்றுவதை விவரிக்கின்றன. சம்புவரையர்களை வென்று காஞ்சிபுரத்தைக் கைப்பற்றிய பின்னர் கம்பண்ணர் படையெடுப்பை சற்றே நிறுத்தி ஓய்வு கொள்கிறார். அப்போது மதுரை மீனாட்சியம்மன் ஒரு பெண் வடிவில் கம்பண்ணர் முன் தோன்றி தென் தமிழ் நாட்டை மதுரை சுல்தான்களின் கொடுங்கோலாட்சியிலிருந்து விடுவிக்குமாறு வேண்டுகிறார். அதற்கிணங்கி மீண்டும் தெற்கு நோக்கிப் படையெடுக்கிறார் கம்பண்ணர். நூலின் இறுதிப்பகுதிகளில் மதுரை மீதான படையெடுப்பு, கம்பண்ணர் அடைந்த வெற்றிகள், கடைசி சுல்தான் சிக்கந்தர் ஷாவினை அவர் தனித்துப் போரிட்டு வெல்லுதல், திருவரங்கம் கோவிலை மீண்டும் பழைய நிலைக்கு உயர்த்துதல் போன்ற செய்திகள் சொல்லப்படுகின்றன.

மதுரா விஜயமும், இப்னு பதூதாவின் பயணக் குறிப்புகளும் வரலாற்றாளர்களால் மதுரை சுல்தானகத்தின் வரலாற்றினை அறிய பயன்படுத்தப்பட்டுள்ளன.



</doc>
<doc id="114527" url="https://ta.wikipedia.org/wiki?curid=114527" title="கார்பனேட்டு">
கார்பனேட்டு

வேதியியலில் கார்பனேட்டு "(Carbonate)" என்பது கார்போனிக் அமிலத்தினுடைய உப்பு ஆகும். 'இது கார்பனேட்டு அயனியைப் CO கொண்டிருக்கும் என அடையாளப்படுத்தப்படுகிறது. C(=O)(O–) என்ற கார்பனேட்டுத் தொகுதியைக் கொண்டுள்ள கரிமச் சேர்மம் என்றும் கார்போனிக் அமிலத்தின் எசுத்தர் என்ற வேறு பெயர்களாலும் கார்பனேட்டு அழைக்கப்படுகிறது. 

கார்பனேட்டு என்ற பெயர்ச்சொல் கார்பன் டை ஆக்சைடு ஏற்றம் என்ற வினையையும் குறிப்பதால் இச்சொல் ஒரு வினைச் சொல்லாகவும் பயன்படுத்தப்படுகிறது. தண்ணீரில் கார்பனேட்டு மற்றும் பைகார்பனேட்டு போன்ற அயனிகளின் செறிவை அதிகரிக்கும் செயல்முறையை பொதுவாக கார்பனேற்றம் என்பர். கார்பன் டை ஆக்சைடு ஏற்றப்பட்ட நீர் வர்த்தக ரீதியாக சோடா என்ற பெயரால் அழைக்கப்படுகிறது. இதைத் தயாரிக்க அழுத்தத்திற்கு உட்படுத்தி கார்பன் டை ஆக்சைடை தண்ணிருடன் சேர்க்கிறார்கள். அல்லது கார்பனேட்டு அல்லது பை கார்பனேட்டை தண்ணீரில் கரைக்கிறார்கள். 

நிலவியலிலும் கனிமவியலிலும் கார்பனேட்டு என்ற பெயர்ச்சொல் கார்பனேட்டு கனிமங்களையும் கார்பனேட்டு பாறைகளையும் குறிக்கிறது. கார்பனேட்டு பாறைகள் பொதுவாக கார்பனேட்டு கனிமங்களால் ஆனது ஆகும். இவ்விரண்டிலுமே கார்பனேட்டு அயனிகள் CO2−3 மிகுந்து காணப்படுகின்றன. கார்பனேட் தாதுக்கள் மிகவும் மாறுபட்டவைகளாக உள்ளன. வேதியியல் ரீதியாக வீழ்படிவாக்கப்பட்ட வண்டல் பாறைகளில் எங்கும் காணப்படுகின்றன.

கால்சைட்டு அல்லது கால்சியம் கார்பனேட்டு (CaCO3) என்றழைக்கப்படும் கனிமம் மிகப் பொதுவானது ஆகும். சுண்ணாம்புக் கல்லின் முதன்மையான பகுதிப்பொருளாக இது உள்ளது. இதேபோல மெல்லுடலிகளின் மேலோட்டிலும் பவளக் கூட்டிலும் கால்சியம் கார்பனேட்டு காணப்படுகிறது. டோலமைட்டு என்ற கனிமமும் ஒரு கால்சியம் மக்னீசியம் கார்பனேட்டு ஆகும். சிடரைட்டு என்று அழைக்கப்படும் முக்கியமான இரும்பின் கனிமம் இரும்பு(II) கார்பனேட்டைக் (FeCO3) குறிக்கும். சோடியம் கார்பனேட்டும் பொட்டாசியம் கார்பனேட்டும் பண்டைக்காலம் முதல் தூய்மைப்படுத்தல், பாதுகாத்தல் மற்றும் கண்ணாடி தயாரித்தல் போன்ற செயல்முறைகளில் பயன்படுத்தப்பட்டு வருகின்றன. மேலும் கார்பனேட்டுகள் பொதுவாக இரும்பு, சிமெண்ட் , சுண்ணாம்பு தயாரிக்கும் தொழிற்சாலைகளில் பயன்படுத்தப்பட்டு வருகின்றன. 
கார்பனேட்டு அயனி மிகவும் எளிய ஆக்சோகார்பன் எதிர்மின் அயனியாகும். இதில் ஒரு கார்பன் அணுவைச் சுற்றி மூன்று ஆக்சிசன் அணுக்கள் முக்கோண சமதள அமைப்பில் D3h மூலக்கூற்று வடிவத்தில் சூழ்ந்துள்ளன. இதன் மூலக்கூற்று நிறை 60.01 கிராம்/மோல் ஆகும். ஒட்டுமொத்த மின்சுமை -2 என கணக்கிடப்பட்டுள்ளது. கார்பனேட்டு அயனி ஐதரசன் கார்பனேட்டின் (HCO−3,) இணைகாரமாகும். பைகார்பனேட்டானது காபானிக் அமிலத்தின் ( H2CO3 ) இணைகாரமாகும். 
கார்பனேட்டின் லூயிசு கட்டமைப்பில் இரண்டு நீண்ட ஒற்ரைப் பிணைப்புகள் எதிர்மின் ஆக்சிசன் அணுக்களுடனும் ஒரு குட்டையான இரட்டைப் பிணைப்பு நடுநிலை ஆக்சிசனுடனும் பிணைந்துள்ளன. 

இந்தக் கட்டமைப்பு அயனியின் அனுசரிக்கப்பட்ட சமச்சீருடன் பொருந்தாது, மூன்று பிணைப்புகளும் சமமாக நீளம் கொண்டவை என்றும் மூன்று ஆக்சிசன் அணுக்களும் சமமானவை என்றும் சீர்மை குறிக்கிறது. ஒத்த எலக்ட்ரான் நைட்ரேட்டு அயனியைப் பொறுத்தவரை மூன்று அமைப்புகளுக்கும் இடையேயான ஒத்ததிர்வு மூலம் சமச்சீர் நிலையை அடைய முடியும். 
இந்த ஒத்ததிர்வை பகுதிப் பிணைப்புகள் மற்றும் உள்ளடங்கா மின்சுமைகள் அடங்கிய ஒரு மாதிரியாகத் தொகுத்துக் கூறலாம்.

உலோகக் கார்பனேட்டுகள் பொதுவாக வெப்பத்தில் சிதைவடைகின்றன. நீண்டகால கார்பன் சுழற்சியிலிருந்து கார்பன் டை ஆக்சைடை விடுவித்து குறுகிய கால கார்பன் சுழற்சிக்கு மாறுகின்றன. உலோக ஆக்சைடு எஞ்சி நிற்கிறது . இச்செயல்முறை கால்சினேற்றம் என்ற பெயரால் அழைக்கப்படுகிறது. கால்சியம் ஆக்சைடிற்கு இலத்தீன் மொழியில் கால்க்சு என்று பெயராகும். சுண்ணாம்புக் கல்லை செங்கற்சூலையில் இட்டு வறுத்தல் மூலம் கால்க்சு தயாரிக்கப்படுகிறது 

நேர்மின் சுமை கொண்ட M+, M2+ , அல்லது M3+ , அயனிகள் எதிர்மின் சுமை கொண்ட ஆக்சிசன் அணுக்களுடன் நிலைமின் ஈர்ப்பு விசைகளால் ஈர்க்கப்பட்டு கார்பனேட்டு என்ற அயனிச் சேர்மமாக உருவாகிறது. 

பெரும்பாலான கார்பனேட்டு உப்புக்கள் திட்ட வெப்பநிலை மற்றும் அழுத்தத்தில் தண்ணீரில் நிலையான வெப்பநிலை மற்றும் அழுத்தத்தில் கரைவதில்லை. 1 × 10-8 என்ற அளவுக்கும் குறைவான கரைதிறன் மாறிலியை இவை பெற்றுள்ளன. இலித்தியம், சோடியம், பொட்டாசியம் மற்றும் அம்மோனியம் கார்பனேட்டுகள் மற்றும் இவற்றுடன் பல யுரேனிய கார்பனேட்டுகளும் விதிவிலக்காக தண்ணீரில் கரைகின்றன.

நீரிய கரைசலில், கார்பனேட்டு, பைகார்பனேட்டு, கார்பன் டை ஆக்சைடு மற்றும் கார்போனிக் அமிலம் ஆகியவை இயங்குச் சமநிலையில் ஒன்றாக உள்ளன. வலிமையான கார நிபந்தனைகளில் கார்பனெட்டு அயனி ஆதிக்கம் செலுத்துகிறது. வலிமை குறைந்த கார நிபந்தனைகளில் பைகார்பனேட்டு அயனி எங்கும் காணப்படுகிறது. அதிகமான அமிலத்தன்மையில் நீரிய கார்பன் டை ஆக்சைடு CO2 (நீரிய), பிரதானமான முக்கிய வடிவம் ஆகும், இது நீர் (H2O) மற்றும் கார்பானிக் அமிலத்துடன் சமநிலையில் உள்ளது. இச்சமநிலை கார்பன் டை ஆக்சைடை நோக்கி வலுவாக உள்ளது. இதன்படி சோடியம் கார்பனேட்டு காரமாகவும் சோடியம் பைகார்பனேட்டு பலவீனமான காரமாகவும் கருதப்படுகிறது. கார்பன் டை ஆக்சைடும் தன்னளவில் ஒரு பலவீனமான அமிலம் ஆகும். 
கார்பன் டை ஆக்சைடை அழுத்தத்திற்கு உட்படுத்தி நீரில் கரைத்து கார்பனேற்றப்பட்ட நீர் தயாரிக்கப்படுகிறது. சோடா புட்டியின் கோலி திறக்கப்படும் போது CO2 இன் ஒரு பகுதி அழுத்தம் குறைக்கப்படுகிறது. கார்பனேட்டு, பைகார்பனேட்டு, கார்பன் டை ஆக்சைடு மற்றும் கார்பானிக் அமில வடிவம் ஒவ்வொன்றின் சமநிலையும் அந்த வெப்பநிலை மற்றும் அழுத்தத்தில் CO2 வாயுவின் செறிவைப் பொறுத்து மாறுகிறது. வாழ்க்கை முறைகளில் கார்பானிக் அன் ஐதரேசு என்ற நொதி CO2 மற்றும் கார்பானிக் அமிலத்தின் மாறும் வேகத்தை அதிகரிக்கிறது.

பெரும்பாலான உலோகங்களின் கார்பனேட்டு உப்புகள் தண்ணீரில் கரையக்கூடியதாக இல்லாவிட்டாலும், பைகார்பனேட்டு உப்புகளில் இது உண்மை இல்லை. கரைசலில் கார்பனேட்டு, பைகார்பனேட்டு, கார்பன் டை ஆக்சைடு மற்றும் கார்பானிக் அமிலம் ஆகியவற்றிற்கு இடையில் வெப்பம் மற்றும் அழுத்தத்திற்கு ஏற்ப இந்த சமநிலை மாறுகிறது. கரையாத கார்பனேட்டுகளுடன் கூடிய உலோக அயனிகளில், எ.கா. CaCO3, கரையாத சேர்மங்கள் உருவாகின்றன. கடின நீரால் ஏற்படுகின்ற குழாய்களின் அடைப்புக்கு இதுவே விளக்கமாகும்.

ஐயுபிஏசி முறையில் கார்பனேட்டு டிரை ஆக்சிடோகார்பனேட்டு (2-) எனப்பெயரிடப்படுகிறது. இதேபோல சயனைடு எதிர்மின் அயனியும் நைட்ரிடோ கார்பனேட்டு எனப்படுகிறது. இதே முறையைப் பின்பற்றி கார்பனேட்டு (4−) கார்பைடு எதிர்மின் அயனி எனப்படுகிறது.

கரிம வேதியியல் கார்பனேட்டு என்பது ஒரு வேதி வினைக்குழுவாகக் கருதப்படுகிறது. ஒரு பெரிய மூலக்கூறுக்குள் ஒரு கார்பன் அணு மூன்று ஆக்சிசன் அணுக்களுடன் இணைந்திருக்கும் நிலையை இது குறிக்கிறது. இதில் ஒன்று இரட்டை பிணைப்பாகும். இவை கரிமகார்பனேட்டுகள் அல்லது கார்பனேட்டு எசுத்தர்கள் எனப்படுகின்றன. ROCOOR′, அல்லது RR′CO3 என்ற பொதுவாய்ப்பாட்டை இவை பெற்றுள்ளன. டைமெத்தில் கார்பனேட்டு, வளைய சேர்மங்களான எத்திலீன் கார்பனேட்டு, புரோப்பைலீண் கார்பனேட்டு, டிரைபாசுகீன் போன்றவை கரிமகார்பனேட்டுகளுக்கு உதாரணங்களாகும்.

இரத்தத்தில் இது தாங்கல் கரைசலாகச் செயல்படுகிறது. pH குறைவாக இருக்கும் போது ஐதரசன் அயனிகளின் அடர்த்தி அதிகமாக உள்ளது. 

pH அதிகமாக உள்ளபோது ஐதரசன் அயனிகளின் அடர்த்தி குறைவாக உள்ளது. எனவே சிறுநீரகங்கள் பைகார்பனேட்டை வெளியேற்றுகின்றன. 

மூன்று முக்கியமான மீள் வினைகள் pH சமநிலையை கட்டுபடுத்துகின்றன. 

1. H2CO3(aq) ⇌ H+(aq) + HCO−3(aq)

2. H2CO3(aq) ⇌ CO2(aq) + H2O(l)

3. CO2(aq) ⇌ CO2(g)

CO2 (வாயு) வெளியேற்றும் போது CO2 (நீரிய), வைக் குறைத்து H2CO3 சேர்மத்தை பயன்படுத்திக் கொள்கிறது. இதனால் முதல் வினையில் லி சாட்லியர் கொள்கை மேற்கூறிய மாற்றத்தை ஏற்படுத்துகிறது. அதே கொள்கையில், pH மிக அதிகமாக இருக்கும் போது, சிறுநீரகங்கள் பைகார்பனேட்டை சிறுநீரில் யூரியா சுழற்சியாக வெளியேற்றுகின்றன. பைகார்பனேட்டை நீக்குவதன் மூலம் அதிக அளவு H + அயனி உருவாகிறது.


நீர்ம நிலையில் தண்ணீர் இருக்கிறது என்பதை உறுதிப்படுத்துவதற்கு பாறைகளில் கார்பனேட்டு இருப்பது பொதுவாக ஒரு வலுவான ஆதாரமாகக் கருதப்படுகிறது. விண்மீன் நெபுலா புபொப 6302 தொடர்பான சமீபத்திய ஆய்வுகள் விண்வெளியில் கார்பனேட்டு இருப்பதற்கான ஆதாரங்களைக் காட்டுகிறது , பூமியில் இருப்பது போன்ற நீர்நிலை மாறுபாடுகளுக்கு சாத்தியமில்லை என்றாலும் மற்ற தாதுக்கள் முன்வைக்கப்படுகின்றன.
அண்மையில் நடைபெற்ற செவ்வாய் கிரகத்திற்குள் தொலைதூர உணர்திறன் ஆய்வுகள் மூலமாகவோ அல்லது செவ்வாய் பயணத்திட்ட ஆய்வுகளிலோ கார்பனேட்டு வைப்புக்கள் ஏதும் காணப்படவில்லை, எனினும் மார்டியன் விண்கற்கள் சிறிய அளவு கார்பனேட்டுகளைக் கொண்டுள்ளன. செவ்வாயிலுள்ள கூசெவ் (குழி) , மெரிடியானி பிளானம் ஆகிய பகுதிகள் இரண்டிலும் நிலத்தடி நீர் இருந்திருக்கலாம் என நம்பப்படுகிறது 


</doc>
<doc id="114535" url="https://ta.wikipedia.org/wiki?curid=114535" title="அலெக்சிஸ் காரெல்">
அலெக்சிஸ் காரெல்

அலெக்சிஸ் காரெல் (Alexis Carrel; சூன் 28, 1873 - நவம்பர் 5, 1944) பிரான்சு நாட்டு அறுவை சிகிச்சை நிபுணர் மற்றும் உயிரியலாளர் ஆவார். இவர் 1912 ஆம் ஆண்டிற்கான மருத்துவம் அல்லது உடலியங்கியலுக்கான நோபெல் பரிசினைப் பெற்றவர். இவர், குருதிக்குழல்/இரத்தநாள இணைவில் புதிய உத்திகளை உருவாக்கினார். ஒட்டறுவையியல் மற்றும் மார்பக அறுவை சிகிச்சையில் முன்னோடியாகத் திகழ்ந்தார். இருந்தபோதிலும், இவர் நாசிகளுடன் இணைந்து நல்லினவிருத்தியியல் கொள்கைகளை செயற்படுத்துவதில் துணை சென்றவர் என குற்றம் சாட்டப்பெற்றவர்.


</doc>
<doc id="114542" url="https://ta.wikipedia.org/wiki?curid=114542" title="கடைச்சங்கம்">
கடைச்சங்கம்

கடைச்சங்க காலம் என்பது கி.மு. 400 முதல் கி.பி. 200 ஆண்டு வரை என்று கூறப்படுகிறது. சங்க காலம் எனப் பொதுவாகவும் அழைக்கப் படுகிறது. "கடைச்சங்கம் மதுரையில் நடந்தது; கடைச்சங்க கால மன்னர்கள் 49 பேர் மதுரையைத் தலைநகராகக் கொண்டு ஆண்டனர்; மேலும் 449 புலவர்கள் இங்கு பங்களித்தனர்; 1850 ஆண்டுகள் கடைச்சங்க காலத்து அரசர்கள் 49 பேரும் ஆட்சி புரிந்தனர்" எனச் சிலம்பின் உரைப்பாயிரம் கூறுகின்றது.

சங்க காலம் என்று தமிழில் வழங்கப்படும் கூட்டுச் சொல்லில் உள்ள சங்கம் என்பது சமசுக்கிருத மொழியிலிருந்து வந்த சொல் என்று கூறப்படுவதால் சங்க காலம் என்று சொல்லுவதற்குப் பதில் கழகக் காலம் என்று சொல்லும் வழக்கும் உருவானது.

கடைச்சங்க காலம் என்பது கி.மு. 4ம் நூற்றாண்டிலிருந்து கி.பி. 2ம் நூற்றாண்டு வரை. இந்தக் கால கட்டத்தில் ஆட்சி செய்த தமிழ் மன்னர்களைப் பற்றிய தகவல்கள் ஓலைசுவடிகள்,மற்றும் கல்வெட்டுகள் மூலமும் கிடைத்துள்ளன.

தொல்காப்பியத்திலும், புறநானூற்றிலும், திருக்குறளின் பரிமேலழகர் உரையிலும் சேர, சோழ, பாண்டியர்களைப் பற்றி குறிப்பிடப்பட்டுள்ளது. மெகஸ்தனிஸ் பாண்டியர்களைப் பற்றிக் குறிப்பிட்டுள்ளார். சந்திரகுப்த மௌரியரின் மந்திரி கௌடில்யரும் பாண்டியர்களைக் குறிப்பிட்டுள்ளார். மகாபாரதமும், இராமாயணமும் சேர, சோழ, பாண்டியர்களைப் பற்றிக் குறிப்பிடுகிறது.

அசோகரின் குறிப்புகளும் தனது நாட்டின் தெற்கு எல்லையில் உள்ள அரசுகள் என்று சேர, சோழ, பாண்டிய நாடுகளைப் பற்றிக் கூறுகிறது. உரோமுக்கும் இந்தியாவிற்கும் இடையில் பெருகி வந்த வர்த்தகத்தைத் தாலமி குறிப்பிடுகிறார்.

சங்க காலத்தின் இறுதியில் மதுரையைக் கைப்பற்றிய களப்பிரர்கள் சங்க காலச் சிறப்புகள், தகவல்களை அழித்து விட்டதாகக் கூறப்படுகிறது.

"வரலாற்றின் உயிர்நாடி, காலக் கணிப்பாகும். இன்ன ஆண்டில், இன்ன திங்களில், இன்ன நாளில் இன்னது நிகழ்ந்தது என்று கூறுதல் வரலாற்றின் இலக்கணமாகும். பண்டையத் தமிழக வரலாற்றில் பல நிகழ்ச்சிகளுக்குக் காலங்கணித்தல் எளிதாகத் தோன்றவில்லை. மன்னர்களைத் தம் பாடல்களில் குறிப்பிடும் பழந்தமிழ்ப் புலவர்கள் அம்மன்னர்கள் வாழ்ந்திருந்த காலத்தைத் தெரிவிப்பதில்லை. அவர்களுடைய செய்யுள்களில் விளக்கப்படும் சில நிகழ்ச்சிகளைக் காலங்கணிக்கப்பட்ட வேறு நிகழ்ச்சிகளுடன் தொடர்புறுத்தி அவற்றில் காலத்தை ஒருவாறு அறுதியிட வேண்டியதுள்ளது" என வரலாற்றுப் பேராசிரியர் கே.கே.பிள்ளை குறிப்பிடுகின்றார். எனவே, புறச்சான்றுகளைவிட, அகச்சான்றுகளையே அடிப்படையாகக் கொண்டு காலத்தை வரையறுக்க வேண்டியுள்ளது. அகச்சான்றுகள் பெரும்பாலும் இலக்கியங்களாகவே உள்ளன. அவ்விலக்கியங்கள் தரும் சான்றுகளிலிருந்து தமிழகத்தின் வரலாற்றுக்கு உட்பட்ட காலம் சங்ககாலம் என்பது பெறப்படுகிறது. இக்காலம் தமிழ் இலக்கிய வரலாற்றில் பொற்காலம் என்று கருதப்படுகிறது. இக்காலத்தில் பாண்டியன், சோழன், சேரன் என்ற முப்பெரும் மன்னர் அரசாண்டு வந்தனர். பாண்டியரின் தலைநகரம் மதுரை; சோழர்களின் தலைநகரம் காவிரிப்பூம்பட்டினமும்(புகார்) உறையூரும் ஆகும். சேரனின் தலைநகரம் வஞ்சி.

சங்ககால மன்னர்கள் தமிழ்ப் புலவர்களைப் பாராட்டிப் பரிசில் வழங்கிப் புரந்து வந்தனர். சங்ககால மன்னர்கள் எழுப்பிய எழிலோங்கு அரண்மனைகள், மாளிகைகள், கோயில்கள், அங்காடிகள், துறைமுகங்கள், அவர்கள் ஓட்டிய நாவாய்கள் அனைத்தும் மறைந்துவிட்டன. ஆனால் அவர்கள் காலத்துப் புலவர்கள் பாடிய பாடல்கள் - மன்னர்களது அருமைகளையும், பெருமைகளையும், பண்புகளையும் பறைசாற்றும் பாடல்கள் இப்போதும் எஞ்சி நிற்கின்றன. அந்தப் பாடல்களே சங்ககாலத் தமிழகத்தின் நாகரிகத்தையும், பண்பாட்டையும் உணர்த்துகின்றன. தமிழர்களின் அக, புற வாழ்வு ஒழுக்கங்கள், அரசியல், வீரம், வழிபாடு, விழாக்கள், ஆடல் பாடல்கள், வணிகம், ஓவியம் சிற்பம் கட்டடம் போன்ற கலைகள் ஆகிய எல்லாவற்றையும் சங்கப் பாடல்களே சான்றாக நின்று விளக்குகின்றன.

'சங்கம்' என்னும் சொல் (புலவர் கூட்டம் என்ற பொருளில்) சங்க இலக்கியம் ஒன்றிலேனும் இடம் பெறவில்லை. அது தமிழ்ச் சொல்லா, வடமொழிச் சொல்லா என்ற வாதங்களும் உண்டு. சங்கம் என்னும் சொல் பிற்காலத்திய ஒன்றாக இருக்கவேண்டும் என்பதில் ஐயமில்லை. இதற்கு நேரான தமிழ்ச் சொற்கள் கூடல், அவை, மன்றம் போன்றவை ஆகும். அவை முன்பு வழக்கிலிருந்தன. சொற்கள் மறைவதும் மாறுவதும், புதிதாகத் தோன்றுவதும் ஒவ்வொரு மொழியிலும் நிகழக்கூடியது. எனவே தொடக்க காலத்தில் 'சங்கம்' என்ற சொல் கையாளப் படாமையால், சங்கம் என்ற அமைப்பு இருந்திருக்க இயலாது என்பார் கூற்று உண்மைக்குப் புறம்பான ஒன்று. ஆகவே, பண்டைத் தமிழகத்தில் தமிழ்ப் புலவர்கள் கூடித் தலை, இடை, கடை என்று மூன்று சங்கங்கள் அமைத்து, அவற்றின் வாயிலாகத் தமிழ் வளர்த்தார்கள் என்று கூறும் மரபைப் புறக்கணித்துவிட முடியாது.

தமிழ்ச் சங்கத்தைப் பற்றிய குறிப்புகள் இறையனார் களவியல் உரையில் தான் முதன் முதலாகக் காணப்படுகின்றன. தலைச் சங்கம், இடைச் சங்கம், கடைச் சங்கம் என்ற மூன்று சங்கங்களைப் பற்றிய வரலாற்றை அவ்வுரை சுருக்கிக் கூறுகின்றது. அவ்வரலாற்றைப் பிற்கால உரையாசிரியர்களான பேராசிரியரும், அடியார்க்கு நல்லாரும் ஒப்புக் கொண்டுள்ளனர். மூன்று சங்கங்கள் இருந்து பல்வேறு காலங்களில் தமிழ் வளர்த்த வரலாற்றைப் பல புராண ஆசிரியர்களும் குறிப்பிடுகின்றனர். திருவிளையாடற் புராண ஆசிரியர் பரஞ்சோதி தம் நூலில் தமிழ்ச் சங்கத்தைப் பற்றிப் பாடியுள்ளார். வில்லிபுத்தூராரும், தாம் பாடிய பாரதத்தில் 'நன்றறிவார் வீற்றிருக்கும் நன்மாடக் கூடல்' என்று மதுரையைப் புகழும்போது 'நன்றறிவார்' எனச் சங்கப் புலவர்களைக் குறிப்பிடுகிறார்.

'இறையனார் களவியல்' எனும் நூலின் உரையாசிரியர், தமிழ் வளர்க்கும் உயர்ந்த நோக்கத்தோடு, பண்டைக் காலத்துப் பாண்டிய மன்னர்கள் தமிழ்ப் புலவர்கள் பலரையும் ஒன்று கூட்டித் தமிழ்ச் சங்கங்களை நிறுவித் தமிழைப் போற்றிய செய்தியைத் தெரிவிக்கிறார். மேலும், தமிழ்ச் சங்கங்களின் அமைப்பு, செயல்பாடு ஆகியவை பற்றி விரிவான செய்திகளையும் இறையனார் களவியல் உரை குறிப்பிடுகின்றது.

குமரிக் கண்டத்திலிருந்த தென்மதுரையில் முதற் சங்கம் நடைபெற்று வந்தது. சிவபெருமான், அகத்தியனார், முருகக் கடவுள், முரஞ்சியூர் முடி நாகனார், குபேரன் முதலாய 549 புலவர் அதன்கண் அமர்ந்து தமிழ் வளர்த்தனர். அச்சங்கத்துடன் தொடர்பு கொண்டிருந்த புலவர்களின் எண்ணிக்கை 4449. அவர்கள் பரிபாடல்கள் பலவற்றையும், முதுநாரை, முதுகுருகு, களரியாவிரை என்ற நூல்களையும் இயற்றினார்கள். இந்தத் தலைச் சங்கம் தொடர்ந்து 4440 ஆண்டுகள் நடைபெற்றது. காய்சின வழுதி முதலாகக் கடுங்கோன் ஈறாகப் பாண்டிய மன்னர் 89 பேர் இச்சங்கத்தைப் பாதுகாத்து வந்தார்கள். அக்காலத்தில் எழுந்த நூல்களுக்கு இலக்கணமாக இருந்த நூல் அகத்தியம்.

பின்னர்த் தென்மதுரை கடல்கோளுக்குள்ளான போது, கபாடபுரம் பாண்டிய நாட்டுக்குத் தலைநகர மாயிற்று. அங்கு இடைச் சங்கம் நிறுவப்பட்டது. தொல்காப்பியர், இருந்தையூர்க் கடுங்கோழியார், மோசியார், வௌ¢ளூர்க் காப்பியனார், சிறுபாண்டரங்கனார், திரையன் மாறனார், துவரைக்கோன், கீரந்தையார் முதலிய 59 பேர் இச்சங்கத்தில் அமர்ந்து தமிழாராய்ந்தார்கள். அவர்களுடன் இச்சங்கத்தில் பாடிய புலவர்களின் எண்ணிக்கை 3700. வெண்டேர்ச் செழியன் முதலாக முடத்திருமாறன் ஈறாக 59 பாண்டிய மன்னர்கள் இச்சங்கத்தின் புரவலர்களாய்த் திகழ்ந்தனர். அவர்களுள் ஐவர் தாமே புலவர்களாகவும் அச்சங்கத்தில் அமர்ந்திருந்தனர். இச்சங்கம் 3700 ஆண்டுகள் நடைபெற்றது. இச்சங்கத்துக்கு அகத்தியமும், தொல்காப்பியமும் இலக்கண நூல்களாகத் திகழ்ந்தன.

கபாடபுரத்தைக் கடல் கொண்ட பின்னர்க் கடைச்சங்கம் வடமதுரையில் (இப்போதைய மதுரை) கூடிற்று. இச்சங்கத்தில் அமர்ந்து தமிழ் வளர்த்த புலவர்கள் 49-பேர். இவர்களுள் மூவர் பாண்டிய மன்னர். சேந்தம் பூதனார், அறிவுடையரனார், பெருங்குன்றூர்கிழார், இளந்திருமாறன், மதுரையாசிரியர் நல்லந்துவனார், மருதனிள நாகனார், கணக்காயனார் மகனார் நக்கீரனார் ஆகிய புலவர்கள் குறிப்பிடத்தக்கவர்கள். இவர்கள் உள்ளிட்ட 449பேர் பாடினர். இயற்றப்பட்ட நூல்கள் நெடுந்தொகை நானூறு, நற்றிணை நானூறு, குறுந்தொகை, புறநானூறு, ஐங்குறுநூறு, பதிற்றுப்பத்து, கலிநூற்றைம்பது, பரிபாடல் எழுபது, கூத்து, வரி, சிற்றிசை, பேரிசை முதலியன. கடைச் சங்க காலத்தில் வழங்கிய இலக்கண நூல் தொல்காப்பியம். இச்சங்கம் 1850 ஆண்டுகள் நீடித்தது. இக்கடைச் சங்கத்தை மதுரையில் நிறுவியவன் பாண்டியன் முடத்திருமாறன் என்னும் மன்னன். இதன் இறுதி ஆண்டுகளில் அரசாண்டவன் பாண்டியன் உக்கிரப் பெருவழுதி. இவ்வாறு களவியல் உரை கூறுகிறது.

இறையனார் களவியல் உரைச் செய்திகள் முழுமையும் உண்மையானவையா எனும் ஐயம் உண்டு. "தமிழ்ச் சங்கங்கள் மூன்றும் தோன்றி வளர்ந்த வரலாறு பற்றிய இறையனார் அகப்பொருள் உரை கூறும் செய்திகள் அளவைக்கு ஒவ்வாத காலவரையறை, புலவர் எண்ணிக்கை முதலியவை கலந்துள்ளன என்பது உண்மை. எனினும், அவற்றை முற்றிலும் கற்பனை என்று புறக்கணிக்க இயலாது.

<poem>
எப்பொருள் எத்தன்மைத்தாயினும் அப்பொருள்
மெய்ப்பொருள் காண்பது அறிவு (திருக்குறள்,355)
</poem>

என்பது நியதி. எனவே, இவற்றை நன்கு ஆய்ந்து அவற்றுள் உண்மை காணலே பொருத்தம்" என, வரலாற்றுப் பேராசிரியர். கே.கே.பிள்ளை குறிப்பிடுவதை நாம் கருத வேண்டும்.


எனவே, சங்கம் பற்றிய செய்திகளில் சில மிகையாகவும், புனைந்துரையாகவும் இடம் பெற்றிருந்தாலும், மூன்று சங்கங்கள் இருந்தமையும், மன்னர்கள் புலவர்களை ஆதரிக்கும் புரவலராக இருந்து தமிழ் வளர்த்தமையும் உண்மைக்குப் புறம்பானவை அல்ல. என்பதை நாம் உறுதியாக ஏற்கலாம்.

கடைச் சங்கப் பாடல்களில், சங்கம் இருந்தமைக்கு£¤ய அகச் சான்றுகள் பல உள்ளன.

மேலும், தொல்காப்பியப் பாயிரத்திலும் வேறுபல நூல்களிலும் சங்கம் பற்றிய செய்திகள் இடம் பெற்றுள்ளன.

கபாடபுரம் பாண்டியனுடைய தலைநகராய் இருந்த பிறகு தென்மதுரை தலைநகராக மாறியதற்கு இராமாயணம், மகாபாரதம், கௌடில்யரின் அர்த்த சாத்திரம் ஆகிய நூல்களில் சான்றுகள் கிடைக்கின்றன. கன்னியாகுமரிக்குத் தெற்கில் துறைமுகம் ஒன்று இருந்ததாகப் பிளினி கூறுகின்றார்.

மலிதிரை ஊர்ந்துதன் மண்கடல் வௌவலின்,
மெலிவு இன்றி மேற்சென்று மேவார் நாடு இடம்படப்
புலியொடு வில் நீக்கிப் புகழ் பொறித்ததென்னவர்...

என்று முல்லைக் கலியிலும்,

பஃறுளியாற்றுடன் பன்மலை யடுக்கத்துக்
குமரிக்கோடும் கொடுங்கடல் கொள்ள,
வடதிசைக் கங்கையும் இமயமுங் கொண்டு
தென்திசை யாண்ட தென்னவன்...

என்று சிலப்பதிகாரத்திலும் இதைப்பற்றிய குறிப்புகள் கிடைக்கின்றன. இவற்றின் அடிப்படையில் நோக்கின், வட மதுரையானது பாண்டிய நாட்டின் தலைநகராவதற்கு முன்பு பாண்டியர்கள் அதற்குத் தென்பால் கபாடபுரத்தில் அமர்ந்தும், அதற்கும் முன்பு மேலும் தெற்கில் அமைந்திருந்த தென்மதுரையிலிருந்தும் ஆட்சி புரிந்து வந்தனர் என்ற வரலாறு உண்மையே என்று பேராசிரியர். கே.கே. பிள்ளை போன்றோர் உறுதிப்படுத்துகின்றனர்.

இதுகாறும் சொல்லப்பட்ட செய்திகளிலிருந்து சங்கம் பற்றிய செய்திகளும் அவற்றிற்கு உறுதுணையாக இருந்த சான்றுகளும், எந்த அளவுக்கு உண்மையென்பதைப் புரிந்து கொண்டிருப்பீர்கள்.

மூன்று சங்கங்களும் இருந்த காலத்தைப்பற்றிப் பல்வேறு வகையான கருத்துகள் நிலவுகின்றன. சிலர் மிகவும் முன்பும், சிலர் மிகவும் பின்பும் கொண்டு செல்கின்றனர், இவர்கள் தம் உணர்வுகளின் விருப்பு வெறுப்புகளின் அடிப்படையில் இவ்வாறு கூறுகின்றனர். அக, புறச் சான்றுகளின் அடிப்படையில் சிலர், நடு நிலையாகச் சில கருத்துக்களை வழங்கியுள்ளனர். அவ்வாறு, பெரும்பாலோர் ஏற்றுக்கொள்ளுகின்ற கருத்து, மூன்றாம் சங்கம் முடிவுற்றதாகக் கருதப்படும் கி.பி. இரண்டாம் நூற்றாண்டு வரையிலான காலம் சங்க காலம் என்பதாகும்.

சங்க நூல்களுள் நுழைவதற்கு முன்பு, அவற்றின் பாடுபொருள், பாடுமுறை பற்றிச் சுருக்கமாக அறிந்து கொள்வோம். வாழ்வின் இருபெரும் பகுதிகளாகிய அகப்பொருளையும் புறப்பொருளையும் பாடுவன சங்க இலக்கியங்கள் என்பதை அறிவீர்கள். ஆணும் பெண்ணும் ஒருவரை யொருவர் கண்டு காதலித்து மணந்து இல்லறம் நடத்தி வருவதை 'அகம்' என்றும் வீட்டுக்கு வெளியேயான பொது வாழ்க்கை முறை, போர், செல்வம், கல்வி, கொடை முதலியன 'புறம்' என்றும் பொருள் இலக்கணம் வகுத்தனர் பண்டைய தமிழர்.

தாம் வாழ்ந்த நிலத்தை முல்லை, குறிஞ்சி, மருதம், நெய்தல் என்று நான்கு வகையாகப் பிரித்தனர். பாலை என்னும் நிலம் இல்லையா என்று நீங்கள் கேட்கலாம். பாலை என்பது தனியே என்றும் காணுமாறு இருக்கும் நிலமன்று. முல்லை நிலமும் குறிஞ்சி நிலமும் மழைவறண்ட காலத்தில் வளம் இழந்து தோன்றுவதையே 'பாலை' என்றனர். ஆகவே பாலை என்பது என்றும் நிலையாக இருக்கும் நிலவகை அன்று. அகப்பொருளின் இலக்கணத்திலும், இலக்கியங்களிலும் பாலைத் திணை உண்டு. ஆகவே அக இலக்கியம் ஐந்திணை உடையது. நிலத்தைப் பாகுபாடு செய்தது போலவே, காலத்தையும் பாகுபாடு செய்திருந்தனர். காலம், பெரும் பொழுது என்றும், சிறு பொழுது என்றும் இருவகையாகப் பிரிக்கப்பட்டது.

ஓராண்டிற்குரிய தட்ப வெட்ப மாறுபாடுகளுக்கேற்ப, கார்காலம், கூதிர்காலம், முன்பனிக் காலம், பின்பனிக் காலம், இளவேனிற் காலம், முதுவேனிற் காலம் ஆகிய காலங்களைப் பெரும் பொழுதுகள் என்றனர். காலை, நண்பகல், எற்பாடு, மாலை, யாமம், வைகறை ஆகியவற்றைச் சிறு பொழுதுகள் என்று குறித்தனர். பெரும் பொழுதை ஆண்டு, திங்கள், கிழமை, நாள், நாழிகை, நொடி எனவும் பகுத்திருந்தனர்.

உலக அமைப்பை முதல், கரு, உரி என மூன்றாக வகுத்து, உலகில் வாழும் மக்களின் வாழ்க்கையை அகம் என்றும் புறம் என்றும் பாகுபடுத்தி, அதை இயற்கையுடன் இயைபுறுத்தியது பண்டைய தமிழரின் சிறப்பு என்பதை அறிவீர்கள்.

சங்க இலக்கியங்களுள் பெரும்பாலானவை அகப்பொருளைப் பற்றியே குறிப்பிடுகின்றன. மக்கள் இல்லற வாழ்க்கையையே பெரிதும் பாராட்டி வந்தனர். ஒருவனும் ஒருத்தியும் இணைந்து வாழ்வாங்கு வாழ்வாராயின் அவர்களுக்கு வீடுபேறு தானாக வந்து சேரும் என்பது பண்டைத் தமிழர்களின் கொள்கையாக இருந்தது. இக்காரணத்தினாலேயே திருவள்ளுவரும், அறம், பொருள், இன்பம் என்ற மூன்றை மட்டும் பாடினார். இந்த மரபைப் பின்பற்றியே பிற்காலத்தில் 'இல்லற மல்லது நல்லற மன்று' என்று கொன்றைவேந்தன் குறிப்பிடுகிறது.

ஆண்டிப்பட்டி மலை, பழனி பகுதியில் சங்ககாலத்தைச் சேர்ந்த சுமார் 3000 ஆண்டுகள் பழைமையான ஓவியங்கள் கண்டுபிடிக்கப்பட்டன.




</doc>
<doc id="114544" url="https://ta.wikipedia.org/wiki?curid=114544" title="நீல்ஸ் ரிபெர்க் ஃபின்சென்">
நீல்ஸ் ரிபெர்க் ஃபின்சென்

நீல்ஸ் ரிபெர்க் ஃபின்சென் (Niels Ryberg Finsen, டிசம்பர் 15, 1860 - செப்டம்பர் 24, 1904) டேனிஷ் மருத்துவர் மற்றும் ஆய்வாளராவார். இவர் 1903 ஆம் ஆண்டிற்கான மருத்துவம் அல்லது உடலியங்கியலுக்கான நோபெல் பரிசினைப் பெற்றவர். ஒளிக்கதிர்வீச்சினைக்கொண்டு சாதாமுருடு (Lupus vulgaris) நோய் சிகிச்சைக்கு பங்களித்தவர். கோபன்ஹேகன் பல்கலைக்கழகத்தில் இவருடைய பெயரில் ஃபின்சென் ஆய்வகம் 1896 ஆம் ஆண்டில் அமைக்கப்பட்டு பின்னர் கோபன்ஹேகன் பல்கலைக்கழக மருத்துவமனையுடன் இணைக்கப்பட்டது.


</doc>
<doc id="114547" url="https://ta.wikipedia.org/wiki?curid=114547" title="மிதிவெடி">
மிதிவெடி

மிதிவெடிகள் அல்லது கண்ணிவெடிகள் () ஒருபோதும் தூங்குவதில்லை மலிவானவை என்பதால் யுத்தத்தில் பெருமளவிற் பாவிக்கப்பட்டது. கிளைமோர் மிதிவெடிகள் நிலத்தில் மேல் வைக்கப்படுபவை. இவை தவிர ஏனையவை பொதுவாக நிலத்தில் ஒருசில செண்டிமீட்டர் ஆழத்திலேயே புதைக்கப்படுபவை. எனினும் மிதிவெடி அகற்றுபவர்கள் பெரும்பாலும் 15 சென்டிமீட்டர் (6 அங்குலம்) வரை நிலத்தைச் சோதனை செய்து மிதிவெடிகள் அற்றது என்பதை உறுதி செய்துகொள்வர். மிதிவெடிகள் மிதிப்பதால் வெடிப்பவை ஆகவேதான் அவை மிதிவெடிகள் என்று அழைக்கப்படுகின்றது. ஜெய்ஹிந்த்,கோ போன்ற திரைப்படங்களில் வருவது போல மிதித்து எடுக்கும் போது வெடிப்பவை அல்ல, அப்படியாயின் அவை மிதித்து எடுத்தால் வெடி என்றவாறு அல்லவா அழைக்கவேண்டும். கிளைமோரில் உருக்கு உருளைகள் பொருத்தப்பட்டு எதிரியின் பக்கம் எனக்குறிப்பிடப்பட்ட ஓர் திசையில் வெடிக்கும். இவை "ஒரு தடவை வெடித்தால் நூறுதடவை வெடிப்பது" போல் உருக்கு உருளைகள் சிதறிச் சேதத்தை உண்டுபண்ணும். சர்வதேச நியமங்களுக்கு ஏற்ப மிதிவெடிகள் நிலத்தில் புதைக்கப்படும்போது ஓர் தளக்கோலத்திற் புதைக்கப்பட்டு அவை உரியமுறையில் பதிவு செய்யப்படும். இவை பின்னர் மிதிவெடிகளை அகற்றுவதற்கு உதவியாக இருக்கும். இலங்கையில் இலங்கை இராணுவத்தினர் புரிந்துணர்வு ஒப்பந்ததின் பின்னர் ஐக்கிய நாடுகள் அபிவிருத்தித் திட்டத்தின் மிதிவெடி நடவடிக்கைப் பிரிவிற்குக் மிதிவெடி புதைக்கப்பட்ட அறிக்கைகளைக் கையளித்தனர். 



விடுதலைப் புலிகள் பிளாஸ்டிக் கதிரைகள், ஏனைய பிளாஸ்டிக் பொருட்களை உருக்கி மிதிவெடிகளைத் தயார்செய்ததால், விடுதலைப் புலிகளின் மிதிவெடிகளை நிறங்கள் ஊடாக அடையாளம் காண்பது கடினமானதாகும். 

மிதிவெடிகள் இரண்டு வகைப்படும்

இராணுவரீதியாக போரில் ஒருவரைக் கொல்வதை விட காயப்படுத்துவது உளரீதியாகவும் (காயப்பட்டவர் சண்டையில் ஈடுபடுவரின் பக்கத்திற்கே கொண்டுவரவேண்டி இருப்பதாலும் அவர் வரும் போது ஆ, ஊ என ஒலி எழுப்புவதாலும்) ஆட்பலரீதியாகவும் (காயப்பட்டவருடன் காயப்பட்டவர்களைத் தூக்குவதற்கு ஆட்கள் தேவைப்படுவதால்) சண்டையில் ஈடுபடுவர்களில் பலம் குறைவடைகிறது. இலங்கையில் இவையே மிகப்பெருமளவிற் பாவிக்கப்பட்டது. மனிதர்களுக்கு எதிரான மிதிவெடிகள் மனிதர்களுக்கு மாத்திரம் அல்லாமல் பசுக்களிற்கும் பாதிப்பை உண்டு பண்ணும்.

இலங்கையிற் பாவிக்கப்பட்டவை

இவை பெரும்பாலும் கவச வாகனங்களை இலக்கு வைத்தே நிலத்தில் புதைக்கப்படுபவை, என்றாலும் வாகனங்கள் சென்றாலும் வெடிக்கூடியவை. அமெரிக்க எம் 15 போன்றவை சுமார் 100 கிலோ எடைக்கு மேற்பட்டால் மாத்திரமே வெடிக்கூடியவை, எனவே மனிதர்கள் நடந்து போனாலும் வெடித்தல் நிகழாது. எனினும் ஏனையவற்றில் வெடித்தலை ஆரம்பிப்பது மனிதர்களுக்கு எதிரான மிதிவெடி என்பதால் மனிதர்கள் போனாலும் வெடிக்ககூடியவை. இவை கூடுதலான வெடிபொருட்களைக் கொண்டிருப்பதால் பாரிய சேதத்தை உண்டுபண்ணும் ஆயினும் இவை எண்ணிக்கையிற் குறைவாகவே இலங்கையிற் காணப்படுகிறது. 

இலங்கையிற் பாவிக்கப்பட்டவை



</doc>
<doc id="114550" url="https://ta.wikipedia.org/wiki?curid=114550" title="பாளையக்காரர்கள்">
பாளையக்காரர்கள்

தமிழகத்தில் விஜயநகரப் பேரரசின் ஆட்சி நடைபெற்றபோது 1529 க்கும், 1564 க்கும் இடையில் மதுரை மண்டலத்தை நிர்வகித்தவர் விசுவநாத நாயக்கர். விஜயநகரப் பேரரசின் விசுவாசியான இவர், அப்பேரரசின் படை மானிய முறையில் அமைந்த நாயங்கர நிர்வாக முறையைத் தழுவிப் பாளையப்பட்டு முறையை ஏற்படுத்தினார். இம்முறையின் கீழ் மதுரை மண்டலம் 72 பாளையங்களாகப் பிரிக்கப்பட்டது. இப்பாளையம் ஒவ்வொன்றும் ஒரு படைநிலை ஆகும். இப்பாளையத்தை நிர்வாகம் செய்வதற்காக நியமிக்கப்பட்ட தலைவன் பாளையக்காரர் எனப்பட்டார்.

பார்க்க முதன்மைக் கட்டுரை: பாளையம் (ஆட்சி நிர்வாக முறை)
"பாலாமு” என்கிற தெலுங்கு மொழிச் சொல்லிலிருந்து "பாளையம்" என்ற சொல் உருவானது. பாலாமு என்றால் படை முகாம் என்று பொருள்படும். இம்முறையின் கீழ் மதுரை மண்டலம் 72 பாளையங்களாகப் பிரிக்கப்பட்டது. இப்பாளையம் ஒவ்வொன்றும் ஒரு படைநிலை ஆகும். 

மண்டல அரசு, ஒரு குறிப்பிட்ட நிலப் பகுதியைப் பாளையக்காரர்களின் நிர்வாகப் பொறுப்பில் விடும். இதற்குப் பதிலாகப் பாளையக்காரர்கள் அரசின் பாதுகாப்புக்காகத் தேவையான இராணுவ வளங்களைக் கொடுக்கவேண்டும். பாளையப்பட்டுகளுக்குள் அடங்கும் நிலங்களுள் ஒருபகுதியைத் தங்கள் சொந்தப் பயன்பாட்டுக்கு வைத்துக் கொள்ளும் பாளையக்காரர்கள், மிகுதியை, இராணுவ வளங்களைத் திரட்ட உதவக்கூடிய செல்வாக்குள்ள குடிமக்களில் சிலருக்குப் பிரித்து வழங்கினர். 

தங்களுடைய நிர்வாகத்துக்குள் அடங்கிய பகுதியில் ஓரளவு சுயமான அதிகாரத்துடன்கூடிய ஆட்சியதிகாரம் பாளையக்காரர்களுக்கு இருந்தது. பாளையப்பட்டுகளுக்கெனத் தனியான நிர்வாக அமைப்பும் இருந்தது. இந்த அமைப்பிலே பாளையக்காரர்களின் கீழ் அமைச்சராகவும், படைத் தளபதியாகவும் செயற்படக்கூடிய தளவாய் ஒருவரும், பாளையப்பட்டுக்கு மேலுள்ள அரசு தொடர்பான விடயங்களைக் கவனிக்கத் தானாபதி ஒருவரும் இருந்தனர்.

பாளையங்களின் பாதுகாப்பு, நிருவாகம், சட்டம் ஒழுங்குப் பராமரிப்பு, வரி வசூலிப்பு போன்ற விடயங்களில் பாளையக்காரர்களுக்கு உரிமைகள் இருந்தன. படை திரட்டி அவற்றைப் பாராமரிக்கவும், பாளயத்தின் பாதுகாப்புக்காகக் கோட்டைகளைக் கட்டிக்கொள்ளவும், நீதி விசாரணைகளை நடத்தித் தீர்ப்பு மற்றும் தண்டனைகள் வழங்கவும் பாளையக்காரர் அதிகாரம் பெற்றிருந்தனர். தங்களுடைய அதிகாரத்துக்கு உட்பட்ட பகுதிகளில் வாழும் குடிமக்களிடம் வரி அறவிடும் உரிமை இவர்களுக்கு இருந்தது. இவ்வாறு அறவிடப்படும் வரி, மன்னருக்கான கொடுப்பனவு, பாளையக்காரர்களின் சொந்தச் செலவு மற்றும் பாளையத்து நிர்வாகச் செலவு என்பவற்றுக்காகச் சமமாகப் பங்கிடப்பட்டது.

முழு நாட்டின் பாதுகாப்புக்காகவும், வலிமைப் பெருக்கத்துக்காகவும், வேறு பல காரணங்களுக்காகவும், நாட்டின் மன்னர்கள் ஈடுபடும் போர்களில் உதவியாக நின்று போர்புரிந்து வெற்றி தோல்விகளைப் பாளையக்காரர்கள் தீர்மானித்துள்ளார்கள். அரசுரிமைப் போட்டி, உள்நாட்டுக் கலகங்கள் போன்றவற்றிலும் பாளையக்காரர்களின் பங்கு பல சந்தர்ப்பங்களில் முக்கியமானதாக இருந்ததுண்டு. பிற்காலங்களில் மன்னர்கள் அந்நியர் ஆதிக்கங்களுக்குப் பணிந்த பின்னரும், பாளையக்காரர்கள் அவர்களை எதிர்த்து நின்ற வரலாறுகளும் உண்டு.


</doc>
<doc id="114552" url="https://ta.wikipedia.org/wiki?curid=114552" title="சமவாய்ப்பு மாறி">
சமவாய்ப்பு மாறி

கணிதத்தின் ஒரு பிரிவான புள்ளியியலில் சமவாய்ப்பு மாறி அல்லது தன்னிச்சை மாறி அல்லது எழுமாற்று மாறி ("random variable") என்பது, நிகழ்தகவு வெளியிலிருந்து மெய்யெண்களுக்கு வரையறுக்கப்படும் அளவிடக்கூடியதொரு சார்பாகும். பலவகையான சமவாய்ப்பு மாறிகள் உள்ளன. அவற்றுள் பொதுவானவை, தனித்த சமவாய்ப்பு மாறி, தொடர் சமவாய்ப்பு மாறி ஆகும். முடிவுறு (முடிவுறா) எண்ணுறு மதிப்புகளை அடையும் சமவாய்ப்பு மாறியானது தனித்த சமவாய்ப்பு மாறி எனவும், ஒரு இடைவெளியில் இருக்கக்கூடிய அனைத்து மதிப்புகளையும் அடையக்கூடிய சமவாய்ப்பு மாறி, தொடர் சமவாய்ப்பு மாறி எனவும் அழைக்கப்படுகின்றன. இதுவரை நிரந்தரமானதொரு மதிப்பளிக்கப்படாத, ஆனால் வேறுபட்ட மதிப்புகளை அடையக்கூடிய மாறியாகச் சமவாய்ப்பு மாறியைக் கருதலாம். மேலும் அதனை ஒரு சோதனையின் விளைவுகளின் எண்வடிவ விளக்கமாகவும் கருதலாம்.


இங்கு "Y" என்ற சமவாய்ப்பு மாறியைப் பின்வருமாறு வரையறுக்கலாம்.

இச்சமவாய்ப்பு மாறியின் நிகழ்தகவு நிறைச் சார்பு:


இங்கு சமவாய்ப்பு மாறி X ஐ, பகடையை ஒருமுறை உருட்டும்போது விழும் எண்ணாக எடுத்துக் கொண்டால்,

ஒரு சுழலி, கிடைநிலையான திசையில் சுழலும்போது அதன் திசை ஒரு தொடர் சமவாய்ப்பு மாறியாகும். இத்திசைகளை வடக்கு, வடமேற்கு, தெற்கு, தென்கிழக்கு... எனக் குறிக்கலாம். ஆனால் சமவாய்ப்பு மாறியின் மதிப்புகள் மெய்யெண்களாக இருப்பது வசதியானது என்பதால் சுழலும் கோணத்தின் அளவை, வடக்கிலிருந்து கடிகாரத்திசையில் அளக்கப்பட்ட பாகைகளில் கொள்ளலாம். எனவே இச்சமவாய்ப்பு மாறியின் மதிப்புகள் [0, 360) என்ற இடைவெளியில் அமையும்.

சமவாய்ப்பு மாறி: X = சுழன்ற கோணம்.

சுழற்சியின் போது சுழன்ற கோணத்தின் அளவு குறிப்பிட்ட ஒரு மெய்யெண்ணாக இருப்பதற்கான நிகழ்தகவு பூச்சியம். எனினும் சுழன்ற கோண அளவு, ஒரு குறிப்பிட்ட இடைவெளியாக இருப்பதற்கான நிகழ்தவு ஒரு நேர்ம எண்ணாகும். எடுத்துக்காட்டாக சுழன்ற கோணத்தின் அளவு [0, 180] என்ற இடைவெளியில் உள்ள ஏதாவதொரு மதிப்பாக இருப்பதற்கான நிகழ்தகவு ½.

தொடர் சமவாய்ப்பு மாறியின் நிகழ்தகவானது, நிகழ்தகவு அடர்த்திச் சார்பு எனப்படும். இந்தச் சோதனையில் X ன் நிகழ்தகவு அடர்த்தி 1/360 ஆகும். இடைவெளி [0, 360) ன் எந்தவொரு உள் இடைவெளிக்கான நிகழ்தவையும், அவ்விடைவெளியின் நீளத்தை 1/ 360 ஆல் பெருக்கிக் கணக்கிடலாம்.

பொதுவாக, ஒரு இடைவெளியில் தொடர் சமவாய்ப்பு மாறியின் நிகழ்தகவைக் கணக்கிட அதன் நிகழ்தகவு அடர்த்திச் சார்பை [f(x)] அந்த இடைவெளியில் தொகையிடுதல் வேண்டும்.


</doc>
<doc id="114553" url="https://ta.wikipedia.org/wiki?curid=114553" title="திருநெல்வேலி நெல்லையப்பர் கோயில்">
திருநெல்வேலி நெல்லையப்பர் கோயில்

திருநெல்வேலி நெல்லையப்பர் கோயில் பாடல் பெற்ற தலங்களில் ஒன்றாகும். சம்பந்தர் பாடல் பெற்ற இத்தலம் திருநெல்வேலி நகரில் அமைந்துள்ளது. இத்தலத்தை பற்றி வழங்கும் நூல்கள் மூன்றாம் திருமுறை, ஏழாம் திருமுறை மற்றும் பன்னிரெண்டாம் திருமுறை, திருவிளையாடல் புராணம் முதலிய நூல்களாகும். கி.பி.ஏழாம் நூற்றாண்டில் வாழ்ந்து சைவ சமயத்தை வளர்த்த திருஞானசம்பந்த பெருமான் திருநெல்வேலி என்ற பெயருடன் "திருநெல்வேலிப் பதிகம்" பாடியிருப்பதால் அதற்கு முன்பே "திருநெல்வேலி" என்று வழங்கப்பட்டிருக்க வேண்டும். இதனால் இத்தலம் ஏழாம் நூற்றாண்டுக்கு முன்பே சிறப்பு பெற்றது என விளங்குகிறது. தமிழ் நாட்டில், முக்கியமான ஐந்து அம்பலங்களில், இரண்டு அம்பலங்கள் திருநெல்வேலி மாவட்டத்தில் உள்ளன. ஸ்ரீ நெல்லையப்பர் காந்திமதி ஆலயம் தாமிர அம்பலமாகவும், ஸ்ரீ குற்றால நாதர் ஆலயம் சித்திர அம்பலமாகவும் உள்ளன.

முன்பொரு காலத்தில் அரண்மனைக்குப் பால் ஊற்றிக் கொண்டிருந்தாராம் ராமகோனார். அப்படி ஒருநாள் அவர் சென்று கொண்டிருக்கும் பொழுது வழியிலிருந்த கல் ஒன்று அவரின் காலை இடறி விட, பானையில் இருந்த பால் முழுதும் அந்தக் கல்லின் மேல் கொட்டி விட்டது. இந்த நிகழ்வு தொடர்ந்து நான்கைந்து நாட்கள் நடைபெற, பயந்து போன ராமகோனார் உடனே மன்னனிடம் சென்று முறையிட்டார். மன்னரும் வீரர்களை அழைத்துக் கொண்டு அவ்விடத்திற்குச் சென்றார். அவர்கள் அந்தக் கல்லை அங்கேயிருந்து அகற்ற முயல கோடரி கொண்டு வெட்டினர். அப்போது அந்தக் கல்லிலிருந்து இரத்தம் பீறிட்டுக் கொண்டு வர ஆரம்பித்தது. அனைவரும் செய்வறியாது அரண்டு போய் நிற்க வானில் ஓர் அசீரிரி கேட்டதாம்.

அதன்படி அந்தக் கல்லைத் தோண்ட தலையின் இடப்பக்கம் வெட்டுக் காயத்துடன் சிவலிங்கம் வெளிப்பட்டதாம். (இன்னமும் மூலவரின் தலையில் வெட்டுக் காயத்தைக் காணலாம்.) சுயம்புவாகத் தோன்றிய சிவலிங்கத்தை மூலவராகக் கொண்டு கோயில் உருவானது.


இத்திருத்தலத்தில் உள்ள இறைவன் நெல்லையப்பர், சுவாமி வேணுநாதர், வேய்த நாதர், நெல்வேலி நாதர், சாலிவாடீசர் என்றும் அழைக்கப்படுகிறார்.

இத்தலத்தில் உள்ள அம்பாள் காந்திமதி அம்மை, வடிவுடை அம்மை, திருக்காமக்கோட்டமுடைய நாச்சியார் என்ற பெயர்களிலும் அழைக்கப்படுகிறார்

திருநெல்வேலி என இவ்வூர் அழைக்கப்படுவதற்கு மரபுவழிக் கதையொன்று உள்ளது:

முன்னொரு காலத்தில் வேதபட்டர் என்கிற பட்டர் சிவபெருமானிடம் அதிக பக்தி கொண்டவராகத் திகழ்ந்தார். தன் மேல் அளவுகடந்த பக்தி வைத்திருக்கும் வேதபட்டரின் பக்தியைச் சோதிக்கச் சிவபெருமான் எண்ணினார். அதன் காரணமாக சிவபெருமான் வேதபட்டரை வறுமைக்குள்ளாக்கினார். வேதபட்டரும் இறைவனின் நைவேத்தியத்திற்காகத் தினமும் வீடு வீடாகச் சென்று நெல் சேகரித்து வருவார். ஒருநாள் சேகரித்த நெல்லைச் சன்னதி முன் உலரப் போட்டுவிட்டு குளிக்கச் சென்றார். அப்போது திடீரென்று மழை பெய்ய ஆரம்பித்தது.

குளித்துக் கொண்டிருந்த வேதபட்டர் மழைத் தண்ணீரில் நெல் நனைந்துவிடப் போகிறது என்று எண்ணி வேகமாக ஓடி வந்து பார்க்கையில் நெல்லைச் சுற்றி மழை நீர் நெல்லை கொண்டு செல்லாத படி இருப்பதையும் நடுவே நெல் வெயிலில் காய்வதையும் கண்டு அசந்தார்.

மழை பெய்தும் நெல் நனையாததைக் கண்டு ஆச்சரியப்பட்ட வேதபட்டர், இந்த அதிசயத்தை அரசரிடம் தெரிவிக்க ஓடினார். மன்னன் ராம பாண்டியனும் இந்த அதிசயத்தைக் காணவிரைந்தார். நெல் நனையாமல் இருப்பதைக் கண்ட மன்னனும் ஆச்சரியப்பட்டார். உலகிற்காக மழை பெய்வித்து வேதபட்டரின் நெல் நனையாது காத்த இறைவனின் சிறப்பை உணர்ந்து மெய்சிலிர்த்தார். உடனே நெல் நனையாது காத்த இறைவனின் திருநாமத்தை அன்று முதல் நெல்வேலி நாதர் என்று அழைக்கலானார். அதுபோல் அதுவரை வேணுவனம் என்றிருந்த அப்பகுதியை நெல்வேலி எனவும் மாற்றியமைத்தார்.

இக்கோயிலில் தினசரி பூசைகள் சிறப்பாக நடத்தப்படுகின்றன. இக்கோயிலில் ஆண்டுதோறும் ஆனிப் பெருந்திருவிழா சிறப்பாக நடத்தப்படுகிறது. 10 நாட்களுக்கு நடைபெறும் இத்திருவிழாவில் தேரோட்டம் நிகழ்வு சிறப்பான ஒன்றாகும். மேலும் இங்கு ஆடிப்பூர உற்சவம், புரட்டாசி நவராத்திரி திருவிழா, ஐப்பசி திருக்கல்யாண திருவிழா என்று பிற திருவிழாக்களும் சிறப்பாக நடத்தப்படுகின்றன.




</doc>
<doc id="114561" url="https://ta.wikipedia.org/wiki?curid=114561" title="தனசேகர்">
தனசேகர்

வே .தனசேகர் (பி. மே 30, 1969) தமிழ் எழுத்தாளர் மற்றும் பாடகர் 

http://www.fotothing.com/dhanasekar/
https://www.facebook.com/dsekar1
https://soundcloud.com/dhanasekar
தனசேகர் திரு க.வேணுகோபாலுக்கும், திருமதி குப்பமாளுக்கும் 1969 வருடம், விழுப்புரம் மாவட்டம் , கள்ளகுறிச்சி , கசிராயப்பாலயத்தில் பிறந்தார், துவக்க கல்வி, கள்ளகுறிச்சி, திட்டக்குடி, சின்னசேலம், அம்மையகரம் ,ஆகிய ஊர்களில் பயின்றார் .தனது பொறியியல் கல்வியை சிதம்பரம் அண்ணாமலை பல்கலைக்கழகத்தில் பயின்றார் .

தனது கல்லூரி வாழ்க்கைக்கு பின் மக்கள் பிரச்னை என்கிற வாரஇதழில் பணிபுரிந்தார், பின் தனது இருபத்தி ஓராம் வயதில் தனது முதல் நூலை கலைஞன் பதிப்பகத்தின் வழியும், தொடர்ந்து நியூ செஞ்சுரி புத்தக நிறுவனத்தின் வழியாகவும் வெளியிட்டார். தினமணி யில் தொடர்ந்து மூன்று வருடங்கள் தினமணி சுடர் என்கிற பின்னிணைப்பில் அறிவியல் கட்டுரை மற்றும் சொல்லாக்க மேடை எழுதி வந்தார். பின் பொது காப்பீட்டு நிறுவனத்தில் சேத மதிபீட்டாளராக பணி புரிந்து வருகிறார் .


</doc>
<doc id="114570" url="https://ta.wikipedia.org/wiki?curid=114570" title="ஆனந்த பூங்காற்றே">
ஆனந்த பூங்காற்றே

ஆனந்த பூங்காற்றே 1999ல் வெளிவந்த தமிழ்த் திரைப்படம். படத்தில் கதாநாயகனாக அஜித் குமாரும், கதாநாயகியாக மீனாவும் நடித்துள்ளனர். முக்கிய கதாப்பாத்திரத்தில் கார்த்திக் நடித்துள்ள இந்தப் படத்தை ராஜ் கபூர் இயக்கியிருந்தார்.










இத்திரைப்படத்தின் பாடல்களுக்கு தேவா இசையமைத்துள்ளார். மீனாட்சி மீனாட்சி என்ற பாடலை பொன்னியின் செல்வன் இயற்றினார். ஏனைய பாடல்களை வைரமுத்து இயற்றினார். 


</doc>
<doc id="114571" url="https://ta.wikipedia.org/wiki?curid=114571" title="அளவெட்டி">
அளவெட்டி

அளவெட்டி ("Alaveddy") கிராமம் இலங்கையின் வட மாகாணத்தில் யாழ்ப்பாண மாவட்டத்தின் வடக்கே வலிகாமம் பகுதியில் உள்ளது. நிர்வாகப் பிரிவில் வலிவடக்கு பிரதேச சபையின் கீழும், தெல்லிப்பளை உதவி அரசாங்க அதிபர் பிரிவின் கீழும், காங்கேசன்துறை தேர்தல் தொகுதியின் கீழும் அடங்குகின்றது. இயற்கை எழிலும் பச்சைப் பசேலெனப் பரந்து கிடக்கும் வயல் வெளிகளும் அளவெட்டியின் சிறப்பாகும்.

யாழ்ப்பாணக் குடாநாட்டில் பாய்ந்தோடும் ஒரேயெரு நதியான வழுக்கை ஆறு அளவெட்டியூடாகச் செல்கிறது. இசை வழிபாட்டுக்குப் பிரசித்திபெற்ற இடம். உலகம் போற்றும் நாதசுவர, மற்றும் தவில் கலைஞர்கள், இசைக் கலைஞர்கள் பிறந்த இடம்.

விநாயகர் வழிபாட்டுக்கு சிறப்பு பெற்ற இடம் அளவெட்டி ஆகும். மாருதப்புரவீகவல்லி என்னும் சோழ நாட்டு இளவரசி மாவிட்டபுரம் முருகனைத் தரிசனம் செய்தபின் தன்னுடைய ஊழ்வினைகளைக் கழைய ஏழு விநாயகர் ஆலயங்களை அமைத்தாள். அவற்றுள் மூன்று ஆலயங்கள் அளவெட்டியில் அமைந்துள்ளன.

இவற்றை விட அளவெட்டி கிழக்கில் குருக்கள் கிணற்றடியிலும் ஒரு பிள்ளையார் ஆலயம் அமைந்துள்ளது.





</doc>
<doc id="114574" url="https://ta.wikipedia.org/wiki?curid=114574" title="எம்மை நினைத்து யாரும் கலங்கக் கூடாது">
எம்மை நினைத்து யாரும் கலங்கக் கூடாது

எம்மை நினைத்து யாரும் கலங்கக் கூடாது என்பது ஒரு ஈழப் போராட்டப் பாடல். கரும்புலிப் பாடல். இப்பாடலை சாந்தன், பார்வதி சிவபாதம் இருவரும் இணைந்து பாடியிருந்தார்கள்.

"காற்றாகி வந்தோம் கடலாகி வந்தோம்
"காதோரம் ஒரு சேதி சொல்வோம்" -(2)
"கரும்புலியாகி நின்றோம் புயலாகி வென்றோம்"
"புரியாத புதிராகச் சென்றோம்""

எம்மை நினைத்து யாரும் கலங்கக் கூடாது -இனி
இங்கே மலரும் சின்ன பூக்கள் வாடாது
கண்ணில் வழியும் நீரைத் துடைத்தே வாருங்கள் -எங்கள்
காவிய நாயகன் பாதையிலே அணி சேருங்கள்

வாழும்போது மானத்தோடு வாழ்பவன்தானே தமிழன் -தன்
வாசலில் அடிமை சேகவம் செய்து வாழ்பவன் என்ன மனிதன்
வழியில் இடறும் பகைகள் எரிய
வருக வருக தமிழா -(2)
உன் விழியில் வழியும் நீரைத் துடைத்து
வெளியில் வருக தமிழா

காற்றும்நிலவும் யாருக்கெனினும் கைகள் கட்டுவதில்லை -நாங்கள்
போகும் திசையில் சாகும்வரையில் புலிகள் பணிவதுமில்லை
மீண்டும் மீண்டும் புதிதாய் நாங்கள்
முளைப்போம் இந்த மண்ணில் -(2)
எங்கள் மூச்சும் இந்த காற்றில் கலந்து
மூட்டும் தீயைக் கண்ணில்



</doc>
<doc id="114575" url="https://ta.wikipedia.org/wiki?curid=114575" title="போரம்மா உனையன்றி யாரம்மா">
போரம்மா உனையன்றி யாரம்மா

போரம்மா உனையன்றி யாரம்மா என்பது ஒரு ஈழப் போராட்டப் பாடல். இப்பாடலை குமாரசாமி, பார்வதி சிவபாதம் இருவரும் இணைந்து பாடியிருந்தார்கள்.

இப்பாடலுக்கான இசையில் பாரம்பரிய உடுக்கு இசைக்கருவி பயன்படுத்தப்பட்டுள்ளது.

போரம்மா
உனையன்றி யாரம்மா

செந்தணலில் வெந்திடினும் எங்கள்பகை கொல்வோம்
தேடிவரும் எங்கள்பகை ஓடிவிடச் செய்வோம்
ஓடிவிடச்செய்வோம் ஓடிவிடச்செய்வோம்
அண்ணன்பெயர் சொல்வோம் அச்சமில்லை என்போம்
அண்ணன்பெயர் சொல்வோம் அச்சமில்லை என்போம்
அண்ணன்பெயர் சொல்வோம் அச்சமில்லை என்போம்
இங்கு தமிழ்ஈழமது பொங்கிவர வெல்வோம்

அண்ணன் பிரபாகரனின் கண்ணில் எழும்பொறிகள்
ஆணையிடும் போதினிலே ஆடும் கரும்புலிகள்
ஆடும் கரும்புலிகள் ஆடும் கரும்புலிகள்
வெண்சபதம் செய்வோம் வெடிகளென ஆவோம்
வெண்சபதம் செய்வோம் வெடிகளென ஆவோம்
வெண்சபதம் செய்வோம் வெடிகளென ஆவோம்
எங்களுயிர் தந்தெமது எதிரிகளைக் கொல்வோம்

மின்னல் தன்னைக் கண்ணில் கொண்டு
வீசும் காற்றின் வேகம் கொண்டு
மண்ணில் வந்த வேங்கையம்மா போரம்மா
மண்ணில் வந்த வேங்கையம்மா -நாங்கள்
மண்ணில் வந்த வேங்கையம்மா

அண்ணன்சொன்ன வேதம் கேட்டு
விண்ணைக்கூட மண்ணில் வீழ்த்தி
ஆடும் கரும்புலிகளம்மா போரம்மா
ஆடும் கரும்புலிகளம்மா -நாங்கள்
ஆடும் கரும்புலிகளம்மா -நாங்கள்
ஆடும் கரும்புலிகளம்மா


</doc>
<doc id="114577" url="https://ta.wikipedia.org/wiki?curid=114577" title="புலியொரு காலமும் பணியாது">
புலியொரு காலமும் பணியாது

புலியொரு காலமும் பணியாது என்பது ஒரு ஈழப் போராட்டப் பாடல். இப்பாடலை மேஜர் சிட்டு பாடியிருந்தார். பொன். கணேசமூர்த்தி எழுதியிருந்தார். இப்பாடல் யாழ்ப்பாணம் சிங்களப்படைகளிடம் இழக்கப்பட்ட காலத்தில் வெளிவந்தது.

புலியொரு காலமும் பணியாது -எந்த
படைவந்த போதிலும் சலியாது
திசைமாறிடுமோ ஒளிரும் சூரியன்
அலையாதிடுமோ கிடையாது -எங்கள்
நிலைமாறிடுமோ நடவாது

எல்லை தாண்டி வந்து உருவாகும் -பகை
எம்மை ஆளவென்று சதிபோடும்
முள்ளை மலரென்று கதைபேசும் -சில
மந்திகள் கொடிதாவும்
கொட்டிலுக்கு கூரையில்லை
கொண்டுவந்த தேதுமில்லை
கட்டுதற்கு ஆடையில்லை
மானமின்னும் சாகவில்லை

பட்டினிக்கு வட்டியில்லை
வாவா... -இனி
குட்டநின்று வாழ்வதில்லை வாவா

பகைவந்து பிடித்தது சுடுகாடு -அதைப்
பறிப்போம் திடமாய் நடைபோடு
மறுபடி செய்வோம் பூக்காடு -வெள்ளி
மலந்திடும் கூத்தாடு
நாம் பிறந்த ஊருமில்லை
நட்டுவந்த தேதுமில்லை
ஆதரவுக்காருமில்லை
ஆறுதற்கு நேரமில்லை

ஓருயிர்தான் யாவருக்கும்
வாவா... -இனி
சாவதேனும் ஓய்வதில்லை வாவா

கண்ணில் பாய்கிறது நீரோட்டம் -தமிழ்
களத்தில் கயவரது தேரோட்டம்
மண்ணில் நடத்துறோம் போராட்டம் -புலி
மறுபடி கொடியேற்றும்
பள்ளியில்லை தேதியில்லை
சொல்லியள யாருமில்லை
உள்ளமின்றி மிச்சம் இல்லை
உயிர்துறக்க அச்சம் இல்லை

போரெடுத்து வெல்வதற்கு
வாவா... -எங்கள்
ஊர்பிடித்துச் செல்வதற்கு வாவா


</doc>
<doc id="114579" url="https://ta.wikipedia.org/wiki?curid=114579" title="ஆல்வார் குல்ஸ்ட்ரான்ட்">
ஆல்வார் குல்ஸ்ட்ரான்ட்

ஆல்வார் குல்ஸ்ட்ரான்ட் (Allvar Gullstrand, சூன் 5, 1862 - சூலை 28, 1930) ஒரு சுவீடிய விழியியலாளர் (கண் மருத்துவர்) ஆவார். இவர் உப்சாலா பல்கலைக்கழகத்தில் தொடர்ந்து (1894-1927) கண் மருத்துவம், மற்றும் ஒளியியல் துறைகளில் பேராசிரியராகப் பணி புரிந்து வந்தார். 1911 ஆம் ஆண்டிற்கான மருத்துவம் அல்லது உடலியங்கியலுக்கான நோபெல் பரிசினைப் பெற்றவர். இவர், கண்களில் ஏற்படும் ஒளி சிதைவினையும், ஒளியியல் உருமத்தினையும் கண்டறிய இயல்கணித முறைகளைப்பயன்படுத்தினார். உருப்பிறழ்ச்சி (astigmatism), விழி அகநோக்கியினை மேம்படுத்துதல் மற்றும் கண்புரை நீக்கியபின் திருத்துவில்லைகளை உபயோகித்தல் ஆகியவற்றில் நடத்திய ஆய்விற்காக பாராட்டப்படுகிறார்.


</doc>
<doc id="114584" url="https://ta.wikipedia.org/wiki?curid=114584" title="அத்தி (சேரர்படைத் தலைவன்)">
அத்தி (சேரர்படைத் தலைவன்)

சங்கப்பாடல்களில் அத்தி என்னும் பெயருடன் இரண்டு பேர் உள்ளனர்.

ஒருவன் சோழ அரசன் கரிகாலனின் மகளான ஆதிமந்தியின் காதலன். இவனது முழுப்பெயர் ஆட்டனத்தி.
மற்றொருவன் சோழ அரசன் பெரும்பூட் சென்னியின் பகையாளி.
பகையாளி என்பதால் இவனைச் சேரர் படைத்தலைவன் என்று அறிஞர்கள் கருதுகின்றனர்.

போர் என்னும் ஊரைத் தலைமை இடமாக வைத்துக்கொண்டு பழையன் என்பவன் ஆண்டுவந்தான். இவன் சோழனின் நண்பன் அல்லது படைத்தலைவன். இவனை அவனது தலைநகருக்கு அருகிலிருந்த கட்டூர் என்னுமிடத்தில் ஏழு-பேர் கூட்டாகச் சேர்ந்து தாக்கிக் கொன்றனர். நன்னன், ஏற்றை, அத்தி, கங்கன், கட்டி, கணையன், புன்றுறை என்போர் அந்த ஏழு-பேர்.

இந்தப் பாடலில் அத்தி "நறும்பூண் அத்தி" என்று சிறப்பிக்கப்பட்டுள்ளான்.


</doc>
<doc id="114585" url="https://ta.wikipedia.org/wiki?curid=114585" title="அந்துவன் கீரன்">
அந்துவன் கீரன்

காவட்டனார் என்னும் புலவர் பாடியுள்ள இரண்டு பாடல்களில் ஒன்று புறநானூறு 359 எண்ணுள்ள பாடல். 
இந்தப் பாடலின் அடியில் அந்துவன் கீரனைப் பாடியது என்னும் குறிப்பு உள்ளது. பாடலில் இவன் பெயர் இல்லை. பாடல் பெருங்காஞ்சி என்னும் துறையைச் சேர்ந்தது. 

பல நாடுகளை வென்று ஆண்ட அரசர்களும் இறுதியில் தம் உடலை நரியும் பேயும் தின்ன இடுகாடு சென்றடைந்தனர். உனக்கும் ஒருநாள் இது வரும். எனவே ஆண்டு சென்ற பின்னரும் உன் பெயர் விளங்கும் செயல்களை இப்போதே செய் - என்று புலவர் அந்துவன் கீரனுக்கு அறிவுறுத்துகிறார்.

பழியை விரும்பாதே.
புகழை விரும்பு
ஆசைப்பட்டதைப் பேசாதே
நல்லதையே பேசு
இரவலர் விரும்பாவிட்டாலும் அவர்களுக்குத் தேருடன் கூடிய பரிசுகளை வழங்கு

ஆகியவை புலவர் அந்துவன் கீரனுக்குக் கூறிய அறிவுரை.


</doc>
<doc id="114586" url="https://ta.wikipedia.org/wiki?curid=114586" title="அந்துவன் செள்ளை">
அந்துவன் செள்ளை

அந்துவன் செள்ளை சேர அரசன் இளஞ்சேரல் இரும்பொறையின் தாய். இரும்பொறை பதிற்றுப்பத்து நூலில் பாராட்டப்பெறும் ஒன்பதாம் பத்தின் பாட்டுடைத் தலைவன். இந்தப் பத்தின் பதிகப்பாடல் இவனது பெற்றோர் பெயர்களைக் குறிப்பிடுகிறது.

குட்டுவன் இரும்பொறை இவனது தந்தை.
தாய் அந்துவன் செள்ளை.
இந்த அந்துவன் செள்ளை என்பவள் மையூர் கிழான் என்பவனின் வேண்மாள்.

தள்ளை என்பது தாயைக் குறிக்கும் திசைச்சொல். அதுபோலச் செவிலியைக் குறிக்கும் திசைச்சொல் செள்ளை.

சேர அரசன் அந்துவனின் செவிலித் தாயை மையூர் கிழான் மணந்துகொண்டான். வேளிர் குடி மகளை "வேண்மாள்" என்றனர்.
இந்த வேண்மாளின் மகள் குட்டுவன் இரும்பொறைக்கு மனைவியானாள். இவர்களின் மகன்தான் இளஞ்சேரல் இரும்பொறை.

பதிகத்தில் உள்ள தொடர்



</doc>
<doc id="114587" url="https://ta.wikipedia.org/wiki?curid=114587" title="அந்துவன்">
அந்துவன்

அந்துவன் கருவூரைத் தலைநகராகக் கொண்டு ஆட்சி செய்த சேர அரசன். இவரே பதிற்றுப்பத்து 7-ஆம் பத்தின் பாட்டுடைத் தலைவனான செல்வக்கடுங்கோ வாழியாதனின் தந்தை அந்துவன் பொறையன். இவர் மனைவி 'பொறையன் பெருந்தேவி'. இவள் 'ஒருதந்தை' என்பவனின் மகள்.

பதிற்றுப்பத்து பதிகத்தில் குறிப்பிடப்பட்டுள்ள இந்தக் குறிப்புகளை ஒன்று சேர்த்துப் பார்க்கும்போது அந்துவன் என்பவனும், அந்துவன் சேரல் இரும்பொறை என்பவனும் ஒருவனே என்று தெளிவாகிறது.

இவனது செவிலித்தாய் அந்துவன் செள்ளை. மையூர் கிழானின் மகளாகிய இவள் குட்டுவன் இரும்பொறையை மணந்து பெற்ற மகனே பதிற்றுப்பத்து ஒன்பதாம் பத்தின் தலைவனான இளஞ்சேரல் இரும்பொறை.

"மடியா உள்ளமொடு மாற்றோர்ப் பிணித்த நெடுநுண் கேள்வி அந்துவன்" எனப் பதிகத்தில் வரும் குறிப்பால் இவன் அரசன் என்பதும், நன்கு கற்றவன் என்பதும் தெளிவாகிறது.



</doc>
<doc id="114596" url="https://ta.wikipedia.org/wiki?curid=114596" title="திருவனந்தபுரம்">
திருவனந்தபுரம்

திருவனந்தபுரம் இந்தியாவிலுள்ள கேரள மாநிலத்தின் தலைநகராகும். இந்நகரானது திருவனந்தபுரம் என்றழைக்கப்படும் மாவட்டத்தின் ஒரு பகுதியாகும். இந்நகரம் மகாத்மா காந்தியால் இந்தியாவின் பசுமை நகரம் என அழைக்கப்பெற்றது. கேரளாவின் பெரிய நகரமும் அதிக நகரம் கொண்ட நகரமும் இதுவே. இந்திய நடுவணரசின் ஆய்வுக்கழகங்களும் கேரள மாநில அரசின் அலுவலங்களும் இங்கே உள்ளன. இந்நகரம் கேரளாவின் சிறந்த நகரமாக அறியப்படுகிறது.

தமிழ் சொற்களான திரு, அனந்த,புரம் ஆகிய பதங்களின் இணைப்பே திருவனந்தபுரமாகும். அனந்தன் என்ற பாம்பின் மீதே திருமால்(அரங்கநாதர்) படுத்திருப்பார். இப்பெயர் இவ்வூரிலுள்ள புகழ்பெற்ற அரங்கநாதர் திருக்கோயிலால் இப்பெயர் வந்தது. 
கி.பி. 1745 முதல் 1949 வரை திருவிதாங்கூர் சமஸ்தானத்தின் தலைநகராக இருந்து வந்தது. 1949-க்குப் பிறகு இது திரு-கொச்சியின் தலைநகராக இருந்தது. நவம்பர் 1, 1956-ல் கேரள மாநிலம் உருவான போது அதன் தலைநகராகத் தேர்வு செய்யப்பட்டது.

மட்டைப் பந்தாட்டம் மற்றும் கால் பந்தாட்டங்கள் இந்நகரில் பிரபலமானவை. முக்கியமான மட்டைப் பந்தாட்ட மைதானங்கள் இங்கு உள்ளன. கைப்பந்து, கூடைப்பந்து ஆகிய விளையாட்டுகள் பள்ளிகளில் கற்றுத் தரப்படுகின்றன. கோல்ப் விளையாட்டும் சிலரால் விளையாடப்படுகிறது.

பெரும்பாலான நாளிதழ்கள் மலையாளத்திலும் ஆங்கிலத்திலும் பதிப்பிக்கப்படுகின்றன. பெரும்பாலான மலையாள தொலைக்காட்சிகள் இந்நகரத்தை தலைமையிடமாகக் கொண்டு இயங்குகின்றன. திரையரங்குகளில் மலையாளம், ஆங்கிலம், தமிழ், இந்தி ஆகிய மொழிப் படங்கள் திரையிடப்படுகின்றன.
இந்தியாவின் முன்னணி தொலைபேசி சேவை வழங்கும் நிறுவனங்கள் இங்கும் தங்கள் சேவையை வழங்குகின்றன.


திருவனந்தபுர நகரத்தில் ஒரு பிரபலமான குடியிருப்புப் பகுதி சாஸ்தமங்களம். ஸதமங்களம் என்ற பெயரில் இருந்து சாஸ்தமங்களம் என்ற பெயர் வந்ததாகக் கூறுவர். இது நேப்பியர் அருங்காட்சியகத்தில் இருந்து 3 கி.மீ தொலைவில் உள்ளது. இது ஒரு சந்திப்புப் பகுதியாகும். இங்கிருந்து வட்டியூர்க்காவு, வெள்ளையம்பலம், எடப்பழிஞ்சி மற்றும் பெரூர்கட (வழி:பிப்பின்மூடு) போன்ற ஊர்களுக்குச் செல்லலாம்.


</doc>
<doc id="114597" url="https://ta.wikipedia.org/wiki?curid=114597" title="குஜராத் வன்முறை 2002">
குஜராத் வன்முறை 2002

குஜராத் வன்முறை 2002 எனக் குறிப்பிடுவது இந்துக்கள் மற்றும் முஸ்லிம்களுக்கு இடையே 2002-ஆம் ஆண்டில் மூன்று மாதங்களுக்கு இந்தியாவின் குஜராத் மாநிலத்தில் நடந்த மதக்கலவரம் ஆகும். பெப்ரவரி 27, 2002 அன்று அயோத்தியிலிருந்து திரும்பிக்கொண்டிருந்த சபர்மதி தொடர்வண்டியை கோத்ரா தொடர்வண்டி நிலையத்தின் அருகே வன்முறையாளர்கள் தீயிட்டு கொளுத்தினர். இதில், அந்த தொடர்வண்டியில் பயணம் செய்துக் கொண்டிருந்த 57 பேர் தீயில் கருகி இறந்தனர்.

2002-ஆம் ஆண்டு 27 பெப்ரவரி அன்று, அயோத்தியிலிருந்து திரும்பிக்கொண்டிருந்த சபர்மதி தொடர்வண்டியை கூட்டம் ஒன்று தீ வைத்ததாக நம்பப்பட்டது. இதில் 14 குழந்தைகள் உட்பட 57 பேர் தீயில் கருகி உயிரிழந்தனர். எரிந்த தொடர்வண்டிப் பெட்டிகளை கழற்றி விட்ட பின்னர், தொடர்வண்டி வடோடராவிற்கு சென்றடைந்தது. அங்கு கூடியிருந்தோர் ,தொடர்வண்டியில் வந்திறங்கிய ஒருவரை கொன்றுவிட்டு, மற்றவர்களை கட்டையால் அடித்தனர். அன்றே,அகமதாபாத்தில் இரண்டு பேருந்துகளுக்கு, ஒரு கும்பல் தீயிட்டது.

ஆஸ்திரேலியாவில் இருந்த பிரதமர் அடல் பிஹாரி வாஜ்பாய் தனது பயணத்தை முடித்துக்கொண்டு நாடு திரும்பினார். நாட்டு மக்கள் சகோதரத்துவத்துடன் இருக்க வேண்டி கொண்டார். விஷ்வ ஹிந்து பரிஷத் அமைப்பினரை, ராமர் கோவில் கட்டுவதை தவிர்க்குமாறு வாஜ்பாய் மற்றும் அத்வானி வலியுறுத்தினர்.எனினும், அயோத்தியில் ராமர் கோவில் கட்டுமான பணியை 15 மார்ச் அன்று தொடங்கப்போவதாக விஷ்வ ஹிந்து பரிஷத் அறிவித்தது. இதற்காக 3000 உதவி ராணுவ அணிகள் அயோத்திக்கு அனுப்பப்பட்டனர்.

70,000 காவலர்கள் மற்றும் பாதுகாவலர்கள் மாநிலமெங்கும் அமர்த்தப்பட்டனர் அன்று இரவே, கோத்ரா முழுவதும் ஊரடங்கு உத்தரவு பிறப்பிக்கப்பட்டது.குஜராத் மாநிலத்தின் உள்துறை அமைச்சர் கோர்தன் சடாஃபியா வன்முறையை தடுக்க எடுக்கப்படும் முன்னெச்சரிக்கை நடவடிக்கைகளை விவரித்தார். இதில் கண்டவுடன் சுட உத்தரவு போன்ற கடுமையான நடவடிக்கைகள் இஸ்லாமியர்கள் அதிகமுள்ள இடங்களில் அமல்படுத்தப்பட்டதை சுட்டிக் காட்டினார். மற்றும், இந்து - முஸ்லிம்கள் ஒன்றாக வாழும் இடங்களுக்கு அதிக பாதுகாப்பு போடப்பட்டது. கடைகளைச் சூறையாடிய மற்றும் வீடுகளை தீயிட்டு கொளுத்திய கும்பலின் மீது காவல்துறையினர் துப்பாக்கிச் சூடு நடத்தியதில் 17 வயது வாலிபர் மரணமடைந்தார்

காங்கிரஸ் தலைவி சோனியா காந்தி தொடர்வண்டி எரிப்பு நிகழ்வை கண்டித்தார். இவரைத் தவிர, வேறெவரும் அந்நிகழ்வை கண்டிக்கவில்லை. குஜராத்தின் அண்டை மாநிலங்களான மகாராஷ்டிரா மற்றும் மத்திய பிரதேசத்திலும் எச்சரிக்கை எழுப்பப்பட்டது.

தொடர்வண்டி எரிப்பைக் கண்டித்து விஷ்வ ஹிந்து பரிஷத் கடையடைப்புக்குக் கோரினர். குஜராத்தின் அனைத்துப் பள்ளிகளும் மூடப்பட்டன. பாராளுமன்றத்தில் நடந்த அறிக்கைத் தாக்கலை பாஜக மற்றும் சிவ சேனா புறக்கணித்து அமளியில் ஈடுப்பட்டனர். தொடர்வண்டி எரிப்புக்காக பன்னிரெண்டு பேரை கைது செய்தனர்.
ஆயிரம் பேர் கொண்ட துணை ராணுவப் படையை இந்திய அரசு குஜராத்திற்கு அனுப்பிவைத்தது. இஸ்லாமியர்களின் வீடுகள், கடைகள் மற்றும் வாகனங்கள் சூறையாடப்பட்டன. 60 முஸ்லிம்களை இந்து வன்முறைக் கும்பல் கொன்றதாக பத்திரிகைச் செய்திகள் தெரிவித்தன. கலவரத்தை கட்டுப்படுத்தும் விதமாக ஆறு பேரை காவல்த்துறையினர் சுட்டுக் கொன்றனர்.

முப்பதுக்கும் மேற்பட்ட கிராமங்கள் மற்றும் நகரங்களில் ஊரடங்கு உத்தரவு பிறப்பிக்கப்பட்டது. பிரதம மந்திரியை சந்தித்து கலவரத்தை கட்டுப்படுத்த கோரினார் காங்கிரஸ் தலைவர் சோனியா காந்தி. வீ ஹெச்பி தொண்டர்களை அயோத்திக்கு செல்ல வலியுறித்தியும், கோவில் கட்ட வழி வகுக்காத பிரதமர் மற்றும் உள்துறை அமைச்சரின் மேல குற்றச்சாட்டு எழுப்பியும், பிரதமரை இராஜினாமா செய்யக் கூறினார் ஓம்கார் பாவே எனும் வீஹெச்பி தலைவர் அறிக்கை வெளியிட்டார்.

இந்திய மத்திய அரசின் தகவலின்படி இக்கொடிய வன்முறையின் நிமித்தம் 790 முஸ்லிம்களும், 254 இந்துக்களும் கொல்லப்பட்டும், 2458 பேர் காயமடைந்தும் 223 பேர் காணாமலும் போனதோடு மேலும் 919 பெண்கள் விதவைகளாகவும் 606 சிறார்கள் அனாதைகளும் ஆக்கப்பட்டுள்ளனர். அரசு சார்பற்ற மனித உரிமை கண்காணிப்பாளர்களின தரவுகளின்படி வன்முறையில் இறந்தோரின் எண்ணிக்கை 1000 ற்கும் அதிகமென கூறப்பட்டுள்ளது. அமெரிக்க காங்கிரஸ் சபையின் Congress Research Service (CRS) தகவலின் படி இவ்வெண்ணிக்கை 3000 க்கும் அதிகமெனவும் இவற்றில் அதிகமானோர் முஸ்லிம்கள் எனவும் தெரிவிக்கப்பட்டுள்ளது. ஆயினும் இந்திய நடுவண் அரசு இவற்றையெல்லாம் மறுத்தது. வன்முறையில் வீடுகள், கட்டிடங்கள் தீ வைக்கப்பட்டதுடன், நபர்கள் உயிருடன் எரித்துக் கொல்லப்பட்டும், பெண்கள் கூட்டாக வன்புணர்ச்சிக்கும் உள்ளானார்கள்.

குஜராத் வன்முறையின் போது பில்கிஸ் பானுவின் 3 வயது குழந்தை உட்பட 14 பேர் மார்ச் 3-ஆம் தேதி படுகொலை செய்யப்பட்டனர். அத்துடன் பில்கிஸ் பானு கூட்டுப் பாலியல் பலாத்காரம் செய்யப்பட்டார். இந்நிகழ்வு தொடரபான வழக்குகளே பில்கிஸ் பானு வழக்கு என்று அழைக்கப்படுகின்றன.




</doc>
<doc id="114599" url="https://ta.wikipedia.org/wiki?curid=114599" title="குண்டு எறிதல் (விளையாட்டு)">
குண்டு எறிதல் (விளையாட்டு)

குண்டெறிதல் ஓர் இரும்புப் பந்தை எவ்வளவு தூரம் எறிய முடியும் என்று பார்க்கும் ஒரு தட கள விளையாட்டு ஆகும். நான்கு வகையான எறியும் போட்டி விளையாட்டுக்களில் குண்டு எறிதல் ("shot-put") விளையாட்டும் ஒன்று. 

இந்தக் குண்டு எறிதல் விளையாட்டில் இரண்டு முறைகள் உள்ளன. அவை டிஸ்கோபெட் முறை, ஓப்ரியன் முறை.
இந்த போட்டியில் பிடித்தல், நிற்கும் நிலை, சறுக்குதல் மற்றும் எறிதல் என்பன முக்கியத் திறன்களாக உள்ளன.

இந்த விளையாட்டுப் போட்டியில் வயதுக்கேற்ப 4, 6, 7.26 கிலோ கிராம் எடை அளவுடைய குண்டுகள் பயன்படுத்தப்படுகிறது. பொதுவாக ஆண்களுக்கு 7.26 கிலோ கிராம் எடையுள்ள குண்டும், பெண்களுக்கு 4 கிலோ கிராம் எடையுள்ள குண்டும் போட்டிகளில் பயன்படுத்தப்படுகிறது. 

குண்டு எறிபவர் 7 அடி வட்டத்துக்குள் நின்று எறிவார். வட்டத்தை மீறினால் அது தவறு. ஒரு குறிப்பிட்ட எறி பரப்புக்குள் எறிய வேண்டும். பந்து அந்த பரப்பை விலக்கி வீழ்ந்தால் அது தவறு. எறியும் பொழுது கழுத்தடிக்கு அருகில் பந்தை வைத்து எறிய வேண்டும். எறியும் பொழுது கையை கழுத்துக்கு நேர் வெளியே வீசி எறிய வேண்டும்.


</doc>
<doc id="114600" url="https://ta.wikipedia.org/wiki?curid=114600" title="குறைகடத்தி">
குறைகடத்தி

குறைகடத்தி அல்லது குறைக்கடத்தி ("Semiconductor") என்பது சில வகை மாசுகளை ஊட்டுவதால் மின்கடத்துத்திறனில் மாறுபாடு ஏற்படும் திண்மப்பொருள் ஆகும். தங்கம் வெள்ளி போன்ற உலோகங்கள் மின்னோட்டத்தை மிக நன்றாகக் கடத்தும் நற்கடத்திகள் அல்லது கடத்தி. கண்ணாடி, பீங்கான், இரப்பர், மரம் போன்ற பொருட்கள் மின்னோட்டத்தை மிக மிகச் சிறிதளவே (அரிதாக) கடத்தும் அரிதிற்கடத்திகள் அல்லது காப்புப்பொருள்கள். இவ்விருவகைப் பொருட்தன்மைகளுக்கும் இடைப்பட்ட மின்கடத்துத்திறன் கொண்ட பொருள்கள் குறைகடத்திகள் எனப்படும். குறைகடத்திகளுக்கு சிறந்த எடுத்துக்காட்டுகள் தனிமங்களில் சிலிக்கான், ஜெர்மானியம் போன்றவற்றையும், கூட்டுப்பொருளான காலியம் ஆர்சினைடு (GaAs), இண்டியம் பாசுபைடு (InP) போன்றவற்றையும், அண்மையில் கண்டுபிடித்து மிக விரைவாக வளர்ந்துவரும் நெகிழி வகைப் பொருட்களும், பென்ட்டசீன் (CH), ஆந்த்ரசீன் (CH) போன்ற கரிம வேதியியல் பொருட்களையும் இன்னும் நூற்றுக்கணக்கான பொருட்களையும் கூறலாம்.இவை மின்கடத்துத் திறனில் உலோகங்களுக்கும், மின்கடத்தாப் பொருட்களுக்கும் இடைப்பட்ட பண்பை கொண்டிருப்பவை. உதாரணமாக சிலிகான் (Si), ஜெர்மேனியம் (Ge), காலியம் ஆர்சனைடு (GaAs) போன்றவை. பண்டைய காலங்களில், கற்காலம், உலோகக் காலம் என்று வழங்குவது போல 20 ஆம் நூற்றாண்டை சிலிகான் காலம் என்று அழைக்கப்படுகிறது. இன்றைக்கும் நாம் பயன்படுத்தும் அனைத்து வகை எலக்ட்ரானியல் பொருட்களிலும் சிலிகான் குறைக்கடத்திகளே உயிர்நாடியாக இருக்கின்றன. பெரும்பான்மையான குறைக்கடத்திகள் அணுக்களுக்கிடையே சகப்பிணைப்பு(Covalent Bonding) வகை வேதிப் பிணைப்பைக்(Chemical Bond) கொண்டிருப்பவை.
கணினியின் உள்ளே இருக்கும் நுண்மின்சுற்றுகள் முதல் பற்பல மின்னியல் கருவிகளும், ஒலி-ஒளி கருவிகளும், மருத்துவ, பொறியியற்கருவிகளும், கதிரொளியை மின்னாற்றலாக மாற்றும் கதிரொளி மின்னாக்கிகளும், பல்வேறு வகையான லேசர் எனப்படும் சீரொளிக்கருவிகளும் இந்த குறைக்கடத்தியால் ஆன கருவிகளே. ஒலி, ஒளி, மணம், வெப்பநிலை, அழுத்தநிலை, நீர்ம ஓட்டம் போன்ற பல இயற்பியல் பண்புகள், குறைக்கடத்திகளின் பண்புகள் ஏதேனும் ஒன்றில் ஒருசிறு மாற்றம் ஏற்படுத்துவதால், இதனை அடிப்படையாகக் கொண்டு பற்பல உணர்திறன் (sensability) கொண்ட கருவிகளை ஆக்க இயலுகின்றது. கட்டைவிரல் நகத்தின் அளவே உள்ள பரப்பளவில் 1,000,000,000 திரிதடையங்கள் (டிரான்சிஸ்டர்கள்) ஒருசேர உருவாக்கக் குறைக்கடத்திப் பொருள்களின் பண்புகள் உறுதுணையாய் இருக்கின்றன. குறைக்கடைத்திக் கருவிகளின் வணிகம் இன்று ஆண்டுக்கு 250-300 பில்லியன் என்னும் கணக்கில் நடைபெறுகின்றது

மின்கடத்துத்திறனில் இடைப்பட்ட அளவு கொண்டது குறைக்கடத்தி என்று பொதுவாக கூறப்பட்டாலும், அது போதுமான அளவு வரையறுக்க பயனற்ற ஒன்றாகும். நன்கடத்திகளின் மின்தடை எண் 10 Ohm-cm (மைக்ரோ ஓம்-செமீ ) , வன்கடத்திகளின் மின்தடை எண் 10 Ohm-cm (100 கிகா ஓம்-செமீ) ஆகும். எனவே இடைப்பட்ட கடத்துத்திறன் என்பது ஒரு பெரும் இடைவெளி கொண்டது (ஏறத்தாழ 20 பதின்ம அடுக்கு வேறுபாடு கொண்டது;10 மடங்கு வேறுபடுவது). குறைக்கடத்திகளை, தனிவகைப் பொருளாக தெளிவாக வேறுபடுத்திக் காட்டுவது, அதன் வெப்பத்தால் மாறுபடும் மின்கடத்துமை. இப்பண்புகளை முதலில் தெளிவாக கண்டு வேறுபடுத்திக் கூறியவர் மைக்கேல் பாரடே என்னும் ஆங்கில அறிவியலாளர். வெப்பநிலை அதிகரிக்கும் போது இக்குறைக்கடத்திகளின் மின் தடை மதிப்பு குறைகிறது. இப்பண்பு அவை மின்னியல் சுற்றுகளில் பயன்படுத்த பெரிதும் அடிப்படையாக இருக்கிறது. வெப்பநிலை அதிகரிக்கும் போது குறைக்கடத்திகளின் அணுக்களிலுள்ள வெளிக்கூட்டு எலக்ட்ரான்கள் இணைதிறன் பட்டையிலிருந்து(Valence Band), கடத்துத்திறன் பட்டைக்கு(Conduction Band) தாவுகின்றன. இதனால், வெப்பநிலை அதிகரிக்கும் போது மின்கடத்தும் திறன் அதிகமடைகிறது. ஆனால் தங்கம் வெள்ளி போன்ற நன்கடத்திகளில் வெப்பம் ஏற ஏற, மின்கடத்துத் திறன் "குறையும்". ஏனெனில் அதில் உள்ள அணுக்களின் அதிர்வு கூடுவதால், எதிர்மின்னிகளின் ஓட்டம் அணுக்களில் மோதி தடைபடுகின்றது. ஆனால் குறைக்கடத்தியில் வெப்பம் கூடினால், எதிர்மின்னிகளின் ஓட்டம் அணுக்களில் மோதி தடைபட்டாலும், மின்கடத்துமை கூடுகின்றது. ஏனெனில் வெப்ப ஆற்றலில் துணையால் சகபிணைப்பில் (covalent bond) கட்டுண்டு இருந்த எதிர்மின்னிகள் விடுபட்டும், விடுபட்ட இடத்தில் தோன்றும் மின்துளைகள் என்னும் புரைமின்னிகள் உருவாகியும் கூடுதலான கடத்தும் மின்மங்கள் உருவாகின்றன. இவை மின் புலத்தால் உந்தப்பெற்று (விசை வயப்பட்டு) ஓடி கூடுதலான கடத்துமை தருகின்றது. எனவே "கடத்துமை கூடும்". வெப்பத்தால் மேலும் எலக்ட்ரான்களும் (அல்லது எதிர்மின்னிகள்) குறைக்கடத்திகளின் இணைதிறன் பட்டையிலிருந்து வெப்ப ஆற்றலை உள்வாங்கிக் கொண்டு உயராற்றல் கொண்ட கடத்துதிறன் பட்டைக்கு விடுபடுகின்றன. இதனால் நகரவல்ல மின் துளைகளும் (அல்லது புரைமின்னிகளும்) கூடுதலான எண்ணிக்கையில் உருவாகின்றன உண்மையில், இணைதிறன் ஆற்றல் பட்டையிலுள்ள எதிர்மின்னிகள் (எலக்ட்ரான்கள்) பகிர்பிணைப்பில் ஈடுபட்டிருப்பதால் அவை (கூடிய வெப்ப ஆற்றலால்) விடுபட்டு கடத்து ஆற்றல் பட்டைக்கு செல்லும்போது, இணைதிறன் ஆற்றல் பட்டையில் மின் துளைகளும் (புரைமின்னிகளும்) கடத்து ஆற்றல் பட்டையில் எலக்ட்ரான்களும் இணையாக (சோடியாக) உருவாகின்றன. ஒரு பகிர்பிணைப்பு அறுபட்டால் ஓர் எதிர்மின்னியும், ஒரு புரைமின்னியும் (மின் துளையும்) உருவாகும்.

குறைக்கடத்தியின் மற்றொரு முக்கியமான பண்பு ஒளிமின்கடத்துமை. குறைக்கடத்தியின் மீது விழும் ஒளியலைகளின் ஆற்றலானது குறைக்கடத்தியின் ஆற்றல் இடைவெளியைக் காட்டிலும் கூடுதலாக உடையதாய் இருப்பின், குறைக்கடத்தியின் மின்கடத்துமை கூடுகின்றது. ஒளியலைகளின் ஆற்றல், குறைக்கடத்தியின் அணுக்களின் பகிர்பிணைக்கை (covalent bond) அல்லது எதிர்மின்னி ஆற்றல் இடைவெளியைக் (electron energy band gap) காட்டிலும் கூடுதலாக இருப்பின், பகிர்பிணைப்பு முறியும், இதனால் புதிய எதிர்மின்னிகளும் புரைமின்னிகளும் உருவாகின்றன. எனவே மின்கடத்துமை கூடுகின்றது. இவ் ஒளிமின்கடத்துமை குறைக்கடத்திகளின் தனிச்சிறப்பான பண்புகளில் ஒன்று. மாழைகளைப் போல அல்லாமல் குறைக்கடத்திகளின் இரண்டு வகையான நகரும் மின்மங்கள் உள்ளன: எதிர்மின்மம் உடைய எதிர்மின்னி மற்றும் நேர்மின்மம் உடைய புரைமின்னி (மின் துளை). குறைக்கடத்தியின் இன்னொரு முக்கியமான பண்பு, மிகச் சிறிதளவே குறிப்பிட்ட வகையான வேற்றணுக்கள் சேர்த்தாலும், குறைக்கடத்தியின் மின்கடத்துமையும் மிகமிகப் பெரிய அளவிலே மாறவல்லது.





பெரும்பாலும் பொதுவாக பயன்படுத்தப்படும் குறைகடத்திகள் படிக திண்மங்களாகும். ஆனால் படிக அமைப்பு இல்லாத மற்றும் நீர்ம குறைகடத்திகளும் அறியப்கிடுன்றன.உதாரணம்: நீரியமாக்கிய பளிங்குருவில்சிலிக்கன் (hydrogenated amorphous silicon) மற்றும் ஆர்செனிக், செலினியம் மற்றும் டெலூரியம் ஆகியவற்றின் பல்வேறு விகிதாச்சாரத்தில் அமைந்த கலவைகள்.இடைநிலை கடத்துத்தன்மையின் பண்புகள் மற்றும் வெப்பநிலை கொண்ட கடத்துத்தன்மையின் விரைவான மாறுபாடு, அத்துடன் அவ்வப்போது எதிர்மறை எதிர்ப்பு ஆகியவற்றால் இந்த கலவைகள் நன்கு அறியப்பட்ட குறைக்கடத்திகளாகும்.

இன்றைய மின்னணு தொழில்நுட்பத்தில், மடிக்கணினிகள், மின்வருடி, தொலைபேசி, உள்ளிட்ட பல்வேறு மிண்ணணு சாதனங்களில் பயன்படுத்தப்படும் ஒருங்கிணைந்த சுற்று (IC) என்ற மிக முக்கியமான அம்சம் கொண்ட அங்கங்களில் இவ்வகையான குறைக்கடத்திகள் பயன்படுத்தப்படுகின்றன.ஒருங்கிணை சுற்றமைப்பில் (IC) பயன்படுத்துவதற்காக குறைகடத்திகளானது பெருமளவில் தயாரிக்கப்படுகின்றன.ஒரு சிறந்த குறைக்கடத்தி பொருள் உருவாக்க,அவற்றில் பயன்படத்தப்பட்ட தனிமங்களின் இரசாயன தூய்மை மிக முக்கியமானதாகும். ஏதேனும் சிறிய குறைபாடுகள் கடுமையான விளைவு ஏற்படுத்தவல்லது. குறைகடத்தி பொருள் எவ்விதம் பயன்படுத்தப்பட்டுள்ளதோ அந்த அளவுக்கு குறைகடத்தியில் அவை செயலாற்றுகின்றன.
குறைக்கடத்தி உள்ளார்ந்த குறைக்கடத்தி (தூய குறைக்கடத்தி), புறவியலான குறைக்கடத்தி என்ற இருவகைப்படும்.

தூய சிலிக்கான் அல்லது தூய செருமானியம் உள்ளார்ந்த குறைக்கடத்திக்கு சில எடுத்துக்காட்டாகும். ஒரு தூய சிலிக்கான் படிகம் மின் காப்புப் பொருளிலுருந்து வேறுபட்டுள்ளது; அறை வெப்பத்தால் அணிக்கோவைத் தளத்திலிருந்து எலக்ட்ரான்கள் (எதிர்மின்னிகள்) வெளியேறி கடத்துப்பட்டைச் செல்வதும் (இவ்வெலக்ட்ரான்கள் கட்டுறா எலக்ட்ரான்கள் அல்லது கடத்து எலக்ட்ரான்கள் என்றழைக்கப்படுகின்றன).

எலக்ட்ரான்கள் இருந்த இடங்களில் மின் துளைகள் (புரைமின்னி)கள் என்றழைக்கப்படும் காலியிடங்களும் உருவாவதன் சாத்தியங்கள் உண்டு. மேலும், கடத்துப்பட்டையில் உள்ள கட்டுனா எலக்ட்ரான்களின் எண்ணிக்கை ( N )யும் இணைதிறன் பட்டையிலுள்ள மின் துளைகளின் எண்ணிக்கை ( N )யும் சமமாக இருக்கும்.

தூய சிலிக்கான் மற்றும் தூய செருமானியம் படிகங்களில் மாசுக்களைப் புகுத்துவதன் மூலம் அவற்றின் மின்கடத்து திறனை மாற்றியமைக்க முடியும். இவ்வாறு வேறு தனிமத்தின் அணுக்களை ஒரு உள்ளார்ந்த குறைக்கடத்தியினுள் புகுத்தி அவற்றின் மின்கடத்து திறன் அதிகரிக்கப்பட்ட குறைக்கடத்திகளை, புறவியலான குறைக்கடத்திகள் என்று அழைக்கிறோம்.

தூய சிலிக்கான் படிகத்தில் ஒவ்வொரு சிலிக்கான் அணுவும் நான்கு இணைதிறன் (வெளிக்கூட்டு) எலக்ட்ரான்களைக் கொண்டிருக்கும்; இதனால் ஒவ்வொரு சிலிக்கான் அணுவும் நான்கு சிலிக்கான் அணுக்களுடன் சகப்பிணைப்பில் ஈடுபட்டிருக்க முடியும். மாசூட்டுதல் மூலம், அவற்றில், ஐந்து அல்லது மூன்று எண்ணிக்கையிலான வெளிக்கூட்டு எலக்ட்ரான்கள் கொண்ட வேதியணுக்களைப் புகுத்தினால் அவற்றின் கடத்துதிறனில் மிகுந்த மாற்றத்தைக் கொண்டுவர இயலும். எடுத்துக்காட்டாக, பாசுபரசு அல்லது போரான் போன்ற தனிமங்கள் முறையே ஐந்து மற்றும் மூன்று இணைதிறன் எலக்ட்ரான்களைக் கொண்டிருக்கும். இப்போது மாசூட்டுதல் மூலம், ஒரு சிலிக்கான் படிகத்தில் பாசுபரசு தனிமத்தைப் புகுத்தும் போது, சகப்பிணைப்பில் ஈடுபட்டிருக்கும் நான்கு எலக்ட்ரான்களுக்கும் மேல் உபரியாக ஒரு எலக்ட்ரானைக் கொண்டிருக்கும். இவ்வுபரி எலக்ட்ரான் மாசூட்டப்பட்ட சிலிகானின் மின்கடத்துத் திறனை அதிகரிக்கச் செய்கிறது. இவ்வகை உபரி எலக்ட்ரான்களை வழங்கும் மாசுக்களை உள்ளடக்கிய குறைக்கடத்திகளை n-வகைக் குறைக்கடத்தி என்று வழங்குவர்.

தூய சிலிகான் படிகத்தில் மாசூட்டுதல் மூலம், மூன்று வெளிக்கூட்டு எலக்ட்ரான்கள் கொண்ட போரான் தனிமத்தைப் புகுத்தும் போது, போரானுடன் மூன்று சிலிகான் அணுக்கள் மட்டுமே சகப்பிணைப்பில் ஈடுபட்டிருக்கும். தற்போது போரான் அணுவிற்கருகே ஒரு துளை உருவாகும். இத்துளைகள் எலக்ட்ரான்களுக்கு எதிரானதாகச் செயல்படுவதால் அவை நேர்மின்னிகளாக நோக்கப்படும். மின் புலத்திற்குட்படுத்தும் போது, இவ்வகைத் துளைகள் மின்னோட்டம் பாய உறுதுணையாயிருக்கின்றன. இவ்வாறு துளைகளை வழங்கும், மாசுக்களை உள்ளடக்கிய குறைக்கடத்திகளை p-வகைக் குறைக்கடத்தி என்று வழங்குவர்.

1821 ஆம் ஆண்டில் தோமஸ் யோஹன் சீபக் என்பவர் முதன் முதலில் குறைகடத்திகளின் விளைவைக் கண்டறிந்தார். மைக்கேல் பரடே என்பவர், 1833 இல் வெள்ளி சல்பைட் மாதிரியின் மின்தடையானது வெப்பமாக்கும்போது குறைவதாக அறிக்கை கொடுத்தார். இது செப்பு போன்ற உலோகப் பொருட்களின் பண்புக்கு முரணாக இருந்தது. 1839 இல் எட்வேர்ட் பக்கெரல் என்பவர், ஒளியின் தாக்கம் இருக்கும்போது ஒரு திண்ம, திரவ மின்பகுளிக்குமிடையில் மின்னழுத்தம் ஏற்பட்டதை அவதானித்தார். 1873 இல், வில்லௌபி சிமித் என்பவர், ஒளியின் தாக்கம் இருக்கையில் செலெனியம் தடைகளில், மிந்தடை குறைவதை அவதானித்தார்.



</doc>
<doc id="114601" url="https://ta.wikipedia.org/wiki?curid=114601" title="யாவுண்டே">
யாவுண்டே

யாவுண்டே (en: Yaoundé), கமரூன் நாட்டின் தலைநகரமும் இரண்டாவது பெரிய நகரமுமாகும். நாட்டின் பெரிய நகரமாக டோவாலா (Douala) விளங்குகின்றது. இது கடல்மட்டத்திலிருந்து 750 மீட்டர் (2500 அடி) உயரத்தில் நாட்டின் மத்திய பகுதியிலுள்ளது.


</doc>
<doc id="114606" url="https://ta.wikipedia.org/wiki?curid=114606" title="கொலம்பிய மக்கள்">
கொலம்பிய மக்கள்

கொலம்பிய மக்கள் ("Colombian people") என்பது கொலம்பியா நாட்டில் வாழ்பவரைக் குறிக்கிறது. இவர்களுள் பெரும்பாலானோர் எசுப்பானிய மொழி பேசும் ரோமன் கத்தோலிக்கர்கள். இவர்கள் ஐரோப்பியர்கள், ஆப்பிரிக்கர்கள், மற்றும் அமெரிந்தியர்கள் ஆகிய மரபுகளின் கலப்பினால் உருவானவர்கள். 2006 ஆம் ஆண்டில் கொலம்பியாவின் மக்கள்தொகை சுமார் 43.6 மில்லியன். லத்தீன் அமெரிக்காவில் பிரேசில் மற்றும் மெக்சிகோவை அடுத்து மூன்றாவது அதிக மக்கள்தொகை கொண்ட நாடு கொலம்பியா. கொலம்பிய மக்கள் வெனிசுவேலா போன்ற அண்டை நாடுகளிலும் அதிக எண்ணிக்கையில் வாழ்கின்றனர்.


</doc>
<doc id="114608" url="https://ta.wikipedia.org/wiki?curid=114608" title="கச்சமங்கலம்">
கச்சமங்கலம்

கச்சமங்கலம் (kachamangalam) என்பது தமிழ்நாடு தஞ்சாவூர் மாவட்டத்திலுள்ள பூதலூர் ஊராட்சி ஒன்றியத்தில் உள்ள ஒரு சிற்றூர் ஆகும். இது கச்சியராயன்மங்கலம் எனவும் அழைக்கப்படுகிறது. இந்த ஊராட்சி மன்றத் தலைவராக ஜோதி அன்பழகன் மற்றும் துணைத்தலைவராக ஜான்பீட்டர் இருந்து வருகின்றனர்.

இங்கு மீன்கள் அதிக அளவில் கிடைப்பதால் அதனைக் கருவாடு போட்டு (அதனைக் கச்சல் என்ற சொல்லால் குறிப்பார்கள்). அதனால் கச்சல் அதிகமாக கிடைப்பதால் கச்சமங்கலம் என்ற பெயர் பெற்றுள்ளது.








</doc>
<doc id="114615" url="https://ta.wikipedia.org/wiki?curid=114615" title="எச். டி. குமாரசாமி">
எச். டி. குமாரசாமி

1996ஆம் ஆண்டில் அரசியலில் அடியெடுத்து வைத்த குமாரசாமி, மக்களவைத் தேர்தலில் வெற்றிபெற்று 11வது நாடாளுமன்ற உறுப்பினராக தேர்வானர். ஒன்பது முறை சட்டமன்றத் தேர்தலில் போட்டியிட்டுள்ள குமாரசாமி, ஆறு முறை வெற்றி பெற்றிருக்கிறார். 2018 கர்நாடகா சட்டமன்றத் தேர்தலில், சென்னபட்டினா, ராம்நகர் என இரண்டு சட்டமன்ற தொகுதிகளில் போட்டியிட்டு, இரு இடங்களிலும் வெற்றிபெற்றார்.


2018 ஆம் ஆண்டு நடந்த கர்நாடக சட்டமன்றத் தேர்தலில் இவருதைய கட்சியான ஜனதா தளம் எந்தக் கட்சியுடன் கூட்டணியில்லாமல் தேர்தலைச் சந்தித்தது. அந்தத் தேர்தலில் காங்கிரசு 78 இடங்களும், பாஜக 104 இடங்களும் பிடித்து தனிப்பெரும் கட்சியாக வந்தது. மதச்சார்பற்ற ஜனதா தளத்துக்கு 38 இடங்கள் மட்டுமே கிடைத்து மூன்றாவது கட்சியாக வந்தது. 

பின்னர் காங்கிரசு தலைவரான ராகுல் காந்தி மதச்சார்பற்ற ஜனதா தளத்துக்கு எந்தவித நிபந்தனையின்றி ஆதரவு அளிப்பதாகவும், குமாரசாமி முதல்வராக பதவியேற்க கூறினார். 

கர்நாடக சட்டமன்றத் தேர்தலில் எந்த கட்சிக்கும் பெரும்பான்மை இல்லாத சூழ்நிலையில், அதிக தொகுதிகளில் வெற்றி பெற்ற கட்சி என்ற அடிப்படையில் பாஜகவைச் சேர்ந்த எடியூரப்பா மே 17, 2018 அன்று முதல்வராக பதவியேற்றார். பின்னர் 15 நாட்களில் பெரும்பான்மையை நிரூபிக்க ஆளுநர் உத்தரவிட்டார். அதன்படி மே 20, 2018 அன்று நம்பிக்கை வாக்கெடுப்பு நடைபெறுவதற்கு முன்னர் எடியூரப்பா தனது பதவியை சட்டசபையில் ராஜினாமா செய்தார்.

இதைத் தொடர்ந்து ஆளுநர் வாஜ்பாய் வாலா, பெரும்பான்மை கொண்ட காங்கிரஸ், மதச்சார்பற்ற ஜனதா தளம் கூட்டணியை ஆட்சி அமைக்குமாறு முறைப்படி அழைப்பு விடுத்தார். இதனால் மே 21, 2018 அன்று குமாரசாமி கர்நாடக முதல்வராக பதவியேற்க்கிறார். 

 


</doc>
<doc id="114618" url="https://ta.wikipedia.org/wiki?curid=114618" title="டாக்கார் சண்டை">
டாக்கார் சண்டை

டாக்கார் சண்டை என்பது இரண்டாம் உலகப் போரில் செனெகல் நாட்டின் துறைமுகமான டாக்கார் நகரைக் கைப்பற்ற நேச நாடுகள் மேற்கொண்ட ஒரு சண்டை. பெப்ரவரி 1940 இல் நடைபெற்ற இது மெனஸ் நடவடிக்கை என்று குறிப்பெயரிடப்பட்டிருந்தது.

ஜூன் 1940 இல் பிரான்சு சண்டையில் தோல்வியடைந்த பிரான்சு நாசி ஜெர்மனியிடம் சரணடைந்தது. பிரெஞ்சு அரசியல்வாதிகளில் ஒரு பகுதியினர் நாசி ஜெர்மனியுடன் ஒத்துழைத்து அதன் ஆதரவுடன் விஷி அரசை உருவாக்கினர். இதனை ஏற்றுக் கொள்ளாத மற்றொரு பிரிவினர் சார்லஸ் டி கோல் தலைமையில் நாடுகடந்த விடுதலை பிரான்சு அரசை உருவாக்கினர். ஆசியா மற்றும் ஆப்பிரிக்காவிலிருந்த பிரெஞ்சு காலனிகள் அனைத்தும் இவ்விரு தரப்புகளுள் ஏதேனும் ஒன்றுக்கு ஆதரவு தெரிவித்தன. அவ்வாறு பிரெஞ்சு மேற்கு ஆப்பிரிக்கா (தற்போதைய செனெகல்) விஷி ஆதரவாளர்களின் கட்டுப்பாட்டில் இருந்தது. அதனைக் கைப்பற்றி தங்கள் கட்டுப்பாட்டில் கொண்டுவர விடுதலை பிரெஞ்சுப் படைகளும் நேச நாடுகளும் விரும்பின. இதற்காக ஒரு குறிக்கோள் படைப்பிரிவு பிரெஞ்சு மேற்கு ஆப்பிரிக்காவுக்கு அனுப்பப்பட்டது. செப்டம்பர் 23, 1940 அன்று செனெகலின் தலைநகர் டாக்கார் நகரை அடைந்த இக்குறிக்கோள் படைப்பிரிவின் போர்க்கப்பல்கள் அந்நகரைத் தாக்கத் தொடங்கின. அடுத்த இரு நாட்கள் டாக்கார் நகரின் விஷி பாதுகாவல் படைகளுக்கும் நேச நாட்டுப் படைகளுக்குமிடையே சண்டை நிகழ்ந்தது. டாக்கார் நகரைக் கைப்பற்றும் முயற்சியை விஷி படைகள் முறியடித்து விட்டன. சேதமடைந்த கப்பல்களுடன் நேச நாட்டுக் குறிக்கோள் படை திரும்பி விட்டது.


</doc>
<doc id="114619" url="https://ta.wikipedia.org/wiki?curid=114619" title="அபிஜான்">
அபிஜான்

அபிஜான் ("Abidjan"), கோட் டிவார் (ஐவரி கோஸ்ட்) நாட்டின் வணிகத் தலைநகரமும் பெரிய நகரமுமாகும். இது முன்னர் அதிகாரபூர்வத் தலைநகரமாகவும் விளங்கியதெனினும் தற்போதைய தலைநகரம் யாமூசூக்ரோ ஆகும். இது பிரெஞ்சு பேசும் மக்கட்தொகை அதிகமுள்ள நகரங்களின் வரிசையில் பரிஸ், கின்ஷாசா மற்றும் மொண்ட்ரியால் நகரங்களை அடுத்து நான்காமிடத்திலுள்ளது. 2006 இல் பெருநகரப் பிரதேசத்தின் மக்கட்தொகை 5,068,858 ஆகவும் மாநகரப் பிரதேச மக்கட்தொகை 3,796,677 ஆகவும் இருந்தது.


</doc>
<doc id="114624" url="https://ta.wikipedia.org/wiki?curid=114624" title="தமிழக அரசர் விழா">
தமிழக அரசர் விழா

அரசர் விழாக்கள், பொதுவும் சிறப்பும் என இருபாற்படும் அவற்றுட் பொதுவாவன:

அரசன் முதன் முறையாக முடிசூடும் போதும், ஆண்டுதொறும் வரும் முடிசூடிய நாளிலும், கொண்டாடப்பெறும் விழா, மண்ணுமங்கலம் ஆகும். அது நீராடி முடிசூடும் மங்கல வினையாதலால் மண்ணுமங்கலம் எனப்பட்டது. மண்ணுதல்-நீராடுதல். தொல்காப்பியர் இதனைச் சிறந்த சீர்த்தி மண்ணுமங்கலம் என்பர்(1037)

உழிஞைப் போரில், மதிற்கண் ஓரரசன் மற்றோரரசனைக் கொன்று அவன் முடிக்கலம் முதலியன கொண்டு, பட்டவேந்தன் பெயரால் முடிபுனைந்து நீராடும் மங்கலம், 'குடுமி கொண்ட மண்ணுமங்கலம்' (தொல்காப்பியம்1014) எனப்படும். அது அகத்தோன் மண்ணுமங்கலமும் புறத்தோன் மண்ணுமங்கலமும் என இருவகை.
மாற்றரசன் மதிலையழித்துக் கழுதையேரால் உழுது வெள்ளைவரகுங் கொள்ளுங் கவடியும் வித்தி, அமங்கலமாயின் செய்த வெற்றிவேந்தன். அவற்றிற்குக் கழுவாயாக நீராடும் மங்கலம், 'மன்னெயில் அழித்த மண்ணு மங்கலம்' (தொல்.1037 )எனப்படும்

ஆண்டுதொறுங் கொண்டாடப் பெறும் அரசன் பிறந்தநாட் கொண்டாட்டம் பெருமங்கலம் ஆகும்.அது பெருநாள் எனவும்படும். அதில், அரசன் உயிர்களிடத்துக் காட்டும் அருட்கறிகுறியாகத் தூய வெள்ளணி யணிந்து, சிறைப் பட்டவரை விடுதலை செய்து, கொலையுஞ் செருவும் ஒழிந்து, இறைதவிர்தலும் தானஞ் செய்தலும் பிறவும் மேற்கொள்வது வழக்கம்.

அரசன் போரில் பெற்ற வெற்றியைத் தன்னகரிலாயினும், மாற்றான் நகரிலாயினும், ஈரிடத்துமாயினும், கொண்டாடுவது வெற்றிவிழாவாகும். இதையொட்டி, அம்பலம் பொன்வேய்தல் திருவீதியமைத்தல் முதலிய திருப்பணிகளும், துலாபாரம் இரணிய கருப்பம் முதலிய தானங்களும், செய்வது வழக்கம்.

அரசனுக்குப் பிள்ளை பிறந்தபோது கொண்டாடப்படும் விழா மகப்பேற்று விழாவாகும். பெண் மகப்பேற்றினும் ஆண் மகப்பேறும், ஆண் மகப்பேற்றிலும் பட்டத்திற்குரிய முதன் மகற்பேறும், சிறப்பாகக் கொண்டாடப்பெறும்.
முத்தமிழும் ஒரிரு தமிழும் பற்றி நூலியற்றிய ஆசிரியர், அரங்கேற்றியதைக் கொண்டாடும் விழா அரங்கேற்று விழாவாகும். அரங்கேறிய புலவரை வெண்பட்டணிவித்து யானை மேலேற்றி நகர்வலம் வருவித்து, அவருக்குச் சிறந்த பரிசும் சின்னமும் முற்றூட்டும் அளிப்பது அரசர் வழக்கம்.

போரில்பட்ட சிறந்த மறவர்க்குக் கல்நடும் விழா நடுகல் விழாவாகும்.

சிறந்த பத்தினிப் பெண்ணுக்கு, அவள் இறந்தபின் கல் அல்லது சிலை நாட்டும் விழா பத்தினி விழாவகும். இனி, சிறப்பாவன: பஃறுளி நெடியோன் எடுத்து முந்நீர் விழாவும், முசுகுந்தனும் நெடுமுடிக்கிள்ளி வரைப்பட்ட அவன் வழியினரும் கொண்டாடிய இந்திர விழாவும், முதலாம் இராசராச சோழன்|முதலாம் இராசராசன் பிறந்த நாளிற் கொண்டாடப்பட்ட சதயத் திருவிழாவும், போன்றவை சிறப்பு விழாவாகும். (பழந்தமிழ்ஆட்சி)

மன்னனின் முடிசூட்டு விழா வெள்ளணி விழா என்ற பெயரில் கொண்டாடப்பட்டது. இவ்விழாவில் விவசாயிகள், புலவர்கள் போன்றவர்களுக்கு தானங்கள் கொடுக்கப்பட்டன. கம்பராமாயணத்தில் வரும் "வெள்ளணி ஒத்த" என்ற வரியைக்கொண்டு கம்பர் காலத்திலும் இவ்விழா வெள்ளணி என்றே கூறப்பட்டது என்பதை அறியலாம்.



</doc>
<doc id="114631" url="https://ta.wikipedia.org/wiki?curid=114631" title="வினோத் குப்தா மேலாண்மை பள்ளி">
வினோத் குப்தா மேலாண்மை பள்ளி

வினோத் குப்தா மேலாண்மை பள்ளி (Vinod Gupta School of Management) இந்தியாவில் மேற்கு வங்க மாநிலத்தில் கரக்பூரில் உள்ள இ.தொ.க கரக்பூர் வளாகத்தில் 1993ஆம் ஆண்டு துவங்கப்பட்ட ஓர் மேலாண்மை பள்ளியாகும். இந்திய தொழில்நுட்பக் கழக அமைப்பில் நிறுவப்பட்ட முதலாவதான மேலாண்மை பள்ளி இதுவே ஆகும். இ.தொ.க கரக்பூரின் சீரிய முன்னாள் மாணவரும் வாழ்நாள் சிறப்பு உறுப்பினருமான வினோத் குப்தாவின் முயற்சியால் இந்த பள்ளி நிறுவப்பட்டது.

1993ஆம் ஆண்டு இ.தொ.க கரக்பூரின் சீரிய முன்னாள் மாணவர் வினோத் குப்தா அளித்த நன்கொடை $2 மில்லியனுடன் இந்திய அரசும் இணையான நிதி அளித்து தங்கள் வணிக நிறுவனங்களின் மேம்பாட்டிற்கு தொழில்நுட்பத்தை அறிந்து அதனை பயன்படுத்தும் கல்வியை வருங்கால மேலாளர்களுக்கு வழங்கும் வகையில் வினோத் குப்தா மேலாண்மை பள்ளி, இ.தொ.க கரக்பூர் நிறுவப்பட்டது. இதற்கான கால்கோள் விழா சூலை, 1994இல் அன்றைய குடியரசுத் தலைவர் சங்கர் தயாள் சர்மா தலைமையில் நடைபெற்றது. பின்னர் இந்தப் பள்ளிக்காக கட்டப்பட்ட புதிய கட்டிடத்திற்கு திசம்பர் 1996இல் இடம் பெயர்ந்தது.
வினோத் குப்தா மேலாண்மைப் பள்ளியின் அனைத்து மாணவர்களுக்கும் தங்குமிடங்கள் கொடுக்கப்படுகின்றன. இந்த மாணவர் விடுதிகள் மேலாண்மைப் பள்ளி மாணவர்களுக்கு மட்டுமன்றி இந்திய தொழில்நுட்பக் கழக மாணவர்களுக்கும் பகிர்ந்தளிக்கப்படுகிறது. இந்த விடுதிகளின் பராமரிப்பு, விடுதி மேலாண்மைக் குழுக்களிடம் உள்ளன.

வித்யா சாகர், சகதீசு சந்திர போசு, மதன் மோகன் மாளவியா ஆகியன இப்பள்ளிக்கான விடுதிகள், இங்கு ஒருவர் அல்லது இருவர் தங்கும் அறைகளாக இருக்கின்றன. இந்த அறைகளில் வழங்கப்பட்டுள்ள இணையச் சேவைக்காக மாணவர்கள் கட்டணம் செலுத்த வேண்டும். 
சரோஜினி நாயுடு, இந்திரா காந்தி, அன்னை தெரசா, ராணி இலட்சுமிபாய் விடுதிகள் பெண்களுக்கானவை. 


</doc>
<doc id="114632" url="https://ta.wikipedia.org/wiki?curid=114632" title="மத்தவிலாசம்">
மத்தவிலாசம்

மத்தவிலாசம் (मत्तविलासप्रहसन, மத்தவிலாச பிரஹசனம்‎) கி.பி 7ம் நூற்றாண்டில் பல்லவ அரசர் முதலாம் மகேந்திரவர்மரால் இயற்றப்பட்ட ஒரு சமற்கிருத அங்கத நாடகம். இதனைத் தவிர பகவதஜ்ஜூகம் என்ற நாடகத்தையும் மகேந்திரவர்ம பல்லவர் இயற்றியுள்ளார்.

ஒரு பகுதி நாடகமான மத்தவிலாசம் சைவப் பிரிவுகளான கபாலிகம், பாசுபதம் ஆகியவற்றின் பழக்க வழக்கங்களையும் புத்த துறவிகளையும் பகடி செய்கிறது. பல்லவப் பேரரசின் தலைநகரான காஞ்சிபுரத்தில் மது போதையில் நிதானமிழந்திருக்கும் கபாலிகன் சத்யசோமன் அவனது மனைவி தேவசோமா ஆகியோரின் செய்கைகளை விவரிக்கிறது. புத்த துறவி நாகசேனன், பாசுபத பிரிவைச் சேர்ந்த பாசுபதன் ஆகியோர் இந்நாடகத்தின் பிற முக்கிய கதை மாந்தர். சைவ, புத்த மதங்களை நையாண்டி செய்வதோடு, 7ம் நூற்றாண்டு காஞ்சிபுரத்தின் தோற்றத்தைப் பற்றியும் இந்நாடகம் விரிவாகப் பேசுகிறது.



</doc>
<doc id="114637" url="https://ta.wikipedia.org/wiki?curid=114637" title="முக்கூடற் பள்ளு">
முக்கூடற் பள்ளு

பள்ளு என்ற சிற்றிலக்கிய வகையில் சிறந்த நூல் முக்கூடற்பள்ளு. நெல்லை மாவட்டத்தில் உள்ள பொருனை ஆற்றங்கரையில் முக்கூடல் என்ற நகரம் உள்ளது. இங்கு எழுந்தருளியுள்ள சிவபெருமான் இந்நூலின் பாட்டுடைத் தலைவனாவார். இந்த நூலின் காலம் கி.பி. 1680 என குறிப்பிடப்படுகின்றது. இதனை சொல் நயத்தோடும், ஓசை நயத்தோடும், சிலேடை நயத்தோடும் எழுதிய புலவன் யார் என்றே தெரியவில்லை.


</doc>
<doc id="114643" url="https://ta.wikipedia.org/wiki?curid=114643" title="கிவி">
கிவி



</doc>
<doc id="114646" url="https://ta.wikipedia.org/wiki?curid=114646" title="திருமூலர்">
திருமூலர்

திருமூலர் அல்லது திருமூல நாயனார் சேக்கிழார் சுவாமிகளால் புகழ்ந்து பேசப்பட்ட 63 நாயன்மார்களுள் ஒருவரும், பதினெண் சித்தர்களுள் ஒருவரும் ஆவார். இவர் சிறந்த ஞானியாய் விளங்கியவர். திருமூலர் வரலாற்றை நம்பியாண்டார் நம்பிகள் திருத்தொண்டர் திருவந்தாதியில் சுருக்கமாய்க் கூறுகிறார். இவர் வாழ்ந்த காலம் ஐந்தாவது நூற்றாண்டு. இவர் அருளிச்செய்த நூல் திருமந்திரமாலையாகும். இது 3000 பாடல்களைக் கொண்டது. இதனைச் சைவத்திருமுறை பன்னிரண்டினுள் பத்தாவது திருமுறையாய்த் தொகுத்துள்ளனர்.
திருமூலர் பெயரில் 12-க்கு மேற்பட்ட நூல்கள் வெளிவந்துள்ளன. அவை 16 ஆம் நூற்றாண்டில் தோன்றியவை. இவர் திருமூலர் அல்ல. திருமூல சித்தர். வைத்தியம், யோகம், ஞானம் முதலான பொருள்கள் பற்றியவை அவை. திருமூலர் திருமந்திரம் கலிவிருத்தம் என்னும் யாப்பினால் ஆன நூல். பிற்காலத்தில் கலிவிருத்த யாப்பில் தோன்றிய நூல்கள் பலவற்றிற்குத் திருமூலர் பெயரைச் சேர்த்துவிட்டனர். இப்படி உருவான ஒரு புலவரின் பெயர்தான் திருமூல சித்தர்.

திருக்கையிலாயத்தில் சிவபெருமானது திருக்கோயிலுக்கு முதற்பெரும் காவல்பூண்ட திருநந்தி தேவரது திருவருள்பெற்ற மாணாக்கருள் அணிமா முதலிய எண்வகைச் சித்திகளும் (அட்டமா சித்திகள்) கைவரப்பெற்ற சிவயோகியார் ஒருவர் இருந்தார். அவர் அகத்திய முனிவரிடத்திற் கொண்ட நட்பினால் அவரோடு சிலகாலம் தங்குவதற்கு எண்ணி அம்முனிவர் எழுந்தருளிய பொதியமலையை அடையும் பொருட்டுத் திருக்கயிலையினின்றும் புறப்பட்டுத் தென்திசை நோக்கிச் சென்றார். செல்லும் வழியில் திருக்கேதாரம், பசுபதிநாத் கோவில், அவிமுத்தம் (காசி), விந்தமலை, திருப்பருப்பந்தம், திருக்காளத்தி, திருவாலங்காடு ஆகிய திருத்தலங்களைப் பணிந்தேத்திக் காஞ்சி நகரையடைந்து திருவேகம்பப்பெருமானை இறைஞ்சிப்போற்றி, அந்நகரிலுள்ள சிவயோகியார்களாகிய தவமுனிவர்களுடன் அன்புடன் அளவளாவி மகிழ்ந்தார். பின்னர்த் திருவதிகையையடைந்து முப்புரமெரித்த பெருமானை வழிபட்டுப் போற்றி, இறைவன் அற்புதத் திருக்கூத்தாடியருளும் திருவம்பலத்தினைத் தன்னகத்தே கொண்டு திகழும் பொற்பதியாகிய பெரும்பற்றப்புலியூரை வந்தடைந்தார். எல்லாவுலங்களும் உய்யும்படி ஐந்தொழில் திருக்கூத்து இயற்றியருளும் கூத்தப்பெருமானை வணங்கித் துதித்துச் சிந்தை களிகூர்ந்தார். பசுகரணங்கள் சிவகரணங்களாகிய தூய நிலையில் தம்முள்ளத்தே பொங்கியெழுந்த சிவபோதமாகிய மெய்யுணர்வினால் சிவானந்தத் திருக்கூத்தினைக் கண்டுகளித்து ஆராத பெரு வேட்கையினால் அத்திருத்தலத்தில் தங்கியிருந்தார். 

தில்லைத் திருநடங் கண்டு மகிழ்ந்த சிவயோகியார், அங்கிருந்து புறப்பட்டுக் காவிரியில் நீராடி அதன் தென்கரையினை அடைந்து, உமையம்மையார் பசுவின் கன்றாக இருந்து இறைவனை வழிபாடு செய்து அம்முதல்வனுடன் எழுந்தருளியிருந்து அருள் புரியும் திருவாவாடு துறையை அடைந்தார். திருக்கோயிலை வலம் வந்து பசுபதியாகிய இறைவனை வழிபட்டு, அத்திருப்பதியினை விட்டு நீங்காதொரு கருத்தும் தம் உள்ளத்தே தோன்ற அங்கே தங்கியிருந்தார். ஆவடுதுறையிறைவரை வழிபடுதலில் ஆராத பெருங்காதலையுடைய சிவயோகியார், அத்தலத்தை அகன்று செல்லும் பொழுது காவிரிக் கரையிலுள்ள சோலையிடத்தே பசுக் கூட்டங்கள் கதறி அழுவதைக் கண்டார். அந்தணர்கள் வாழும் சாத்தனூரிலே தொன்றுதொட்டு ஆனிரை மேய்க்கும் குடியிற் பிறந்த ஆயனாகிய மூலன் என்பவன் விடம் தீண்டி இறந்தமையால் அதனைத் தாங்காத பசுக்கள் உயிர் நீங்கிய அவனது உடம்பினைச் சுற்றிச் சுழன்று வந்து மோப்பனவும் கதறுவனமாகி வருந்தின. 

மேய்ப்பான் இறந்தமையால் பசுக்களைடைந்த துயரத்தினைக் கண்ட அருளாளராகிய சிவயோகியாரது உள்ளத்தில் 'இப்பசுக்கள் உற்ற துயரத்தினை நீக்குதல் வேண்டும்' என்றதோர் எண்ணம் திருவருளால் தோன்றியது. 'இந்த இடையன் உயிர்பெற்றெழுந்தாலன்றி இப்பசுக்கள் துயரம் நீங்கா' எனத் திருவுளத்தெண்ணிய தவமுனிவர், தம்முடைய திருமேனியைப் பாதுகாவலானதோரிடத்து மறைத்து வைத்து விட்டுக் கூடுவிட்டுக் கூடு பாய்தல் (பரகாயப்பிரவேசம்) என்னும் பவன வழியினாலே தமது உயிரை அவ்விடையனது உடம்பிற் புகுமாறு செலுத்தித் திருமூலராய் எழுந்தார். எழுதலும் பசுக்களெல்லாம் தம் துயரம் நீங்கி அன்பினால் அவரது உடம்பினை நாத்தழும்ப நக்கி மோந்து கனைத்து மிகுந்த களைப்பினாலே வாலெடுத்து துள்ளிக்கொண்டு தாம் விரும்பிய இடத்திற் சென்று புல் மேய்ந்தன. திருமூலநாயனார் அதுகண்டு திருவுளம் மகிழ்ந்து ஆனிரைகள் மேயுமிடங்களிற் சென்று நன்றாக மேய்த்தருளினார். வயிறார மேய்ந்த அப்பசுக்கள், கூட்டமாகச் சென்று காவிரியாற்றின் முன்துறையிலேயிறங்கி நன்னீர் பருகிக் கரையேற, அப்பசுக்களைக் குளிர்ந்த நிழலிலே தங்கி இளைப்பாறும்படி செய்து பாதுகாத்தருளினார்.

சூரியன் மேற்றிசையை அணுக மாலைப்பொழுது வந்தது. பசுக்கள் தத்தம் கன்றுகளை நினைத்துத் தாமே மெல்ல நடந்து சாத்தனூரை அடைவனவாயின. அப்பசுக்கள் செல்லும் வழியிலே தொடர்ந்து பின்சென்ற சிவயோகியார். பசுக்கள் யாவும் தத்தமக்குரிய வீடுகளிற் சென்று சேர்ந்த பின்னர் அவ்வூர் வழியில் தனியே நிற்பாராயினர்.

அந்நிலையில், மூலனுடைய மானமிகு மனையறக் கிழத்தியாகிய நங்கை, 'என் கணவர் பொழுது சென்ற பின்னரும் வரத் தாழ்ந்தனரே அவர்க்கு என்ன நேர்ந்ததோ' என்று அஞ்சியவளாய்த் தன் கணவனைத் தேடிக் கொண்டு சென்று, சிவயோகியார் நின்ற இடத்தையடைந்தாள். தன் கணவது உடம்பிற் தோன்றிய உள்ளுணர்வு மாற்றத்தைக் கண்டு 'இவர்க்கு ஏதோ தீங்கு நேர்ந்திருத்தல் வேண்டும்' என்று எண்ணி அவரைத் தளர்வின்றி இல்லத்திற்கு அழைத்துச் செல்லும் கருத்துடன் அவருடம்பைத் தொடுவதற்கு நெருங்கினாள். திருமூலராகிய சிவயோகியார், அவள் தம்மைத் தீண்டவொண்ணாதவாறு தடுத்து நிறுத்தினார். தன் கணவனையன்றி மக்கள் முதலிய நெருங்கிய சுற்றத்தார் ஒருவருமின்றித் தனியாளாகிய அவள், அவரது தொடர்பற்ற நிலைகண்டு அஞ்சி மனங் கலங்கினாள். 'உமது அன்புடைய மனைவியாகிய எளியோனை வெறுத்து நீங்குதலாகிய இதனால் எனக்கு எத்தகைய பெருந் துன்பத்தைச் செய்து விட்டீர்' என்று கூறிப்புலம்பி வாட்டமுற்றாள். அந்நிலையில் நிறைதவச்செல்வராகிய திருமூலர், அவளை நோக்கி 'நீ எண்ணியவாறு இங்கு உனக்கு என்னுடன் எத்தகைய உறவேதும் இல்லை' எனக் கூறிவிட்டு, அவ்வூரில் அருந்தவர் பலரும் தங்கியிருந்தற்கென அமைந்துள்ள பொதுமடத்திற் புகுந்து சிவயோகத்தில் அமர்ந்திருந்தார்.

தன் கணவனது தன்மை வேறுபட்டதனைக் கண்ட மூலன் மனைவி, அது பற்றி யாரிடத்தும் சொல்லாமலும், தவ நிலையினராகிய அவர் பால் அணையாமலும் அன்றிரவு முழுவதும் உறங்காதவராய்த் துயருற்றாள். பொழுது விடிந்ததும் தன் கணவர் நிலையை அவ்வூரிலுள்ள நல்லோரிடம் எடுத்துரைத்தாள். அதுகேட்ட சான்றோர், திருமூலரை அணுகி அவரது நிலைமையை நாடி, 'இது பித்தினால் விளைந்த மயக்கமன்று' பேய் பிடித்தல் முதலாகப் பிறிதொரு சார்பால் உளதாகியதும் அன்று; சித்த விகாரக் கலக்கங்களையெல்லாம் அறவே களைந்து தெளிவு பெற்ற நிலையில் சிவயோகத்தில் அழுந்திய கருத்து உடையவராய் இவர் அமைந்துள்ளார். இந்நிலைமை யாவராலும் அளந்தற்கரியதாம்' எனத் தெளிந்தனர். "இவர் இருவகைப் பற்றுக்களையும் அறுத்து ஞானோபதேசத்தால் பரமர் திருவடியைப் பெற்ற சீவன் முத்தர்களைப் போன்று எல்லாவற்றையும் ஒருங்கே அறியவல்ல முற்றுணர்வுடையவராக விளங்குகின்றார். ஆகவே முன்னை நிலைப்படி உங்கள் சுற்றத் தொடர்பாகிய வாழ்வில் ஈடுபடுவார் அல்லர்' என மூலன் மனைவிக்கு எடுத்துரைத்தார்கள். அதுகேட்ட அவள், 'அளவிலாத் துயரத்தால் மயக்கமுற்றாள். அருகேயுள்ளவர்கள் அவளைத் தேற்றி அவளது மனைக்கு அழைத்துச் சென்றார்கள்.

சாத்தனூரில் பொதுமடத்தில் சிவயோக நிலையில் அமர்ந்திருந்த திருமூலர், யோகம் கலைந்து எழுந்து முதல் நாளிலே பசுக்கள் வந்த வழியே சென்று தம் உடம்பினைச் சேமமாக வைத்த இடத்திற்குச் சென்று பார்த்தார். அங்கு அதனைக் காணாதவராகி, அதுமறைந்த செயலை மெய்யுணர்வுடைய சிந்தையில் ஆராய்ந்து தெளிந்தார். பிறைமுடிக்கண்ணிப் பெருமானாகிய இறைவன், உயிர்களிடம் வைத்த பெருங்கருணையாலே அருளிய சிவாகமங்களின் அரும் பொருள்களை இந்நிலவுலகில் திருமூலரது வாக்கினால் தமிழிலே வகுத்துரைக்கக் கருதிய திருவருட்றிறத்தால் சிவயோகியாரது முந்தைய உடம்பினை மறைப்பித்தருளினார். இம்மெய்மையினைத் திருமூலர் தமது முற்றுணர்வினால் தெளியவுணர்ந்தார். அந்நிலையில் தம்மைப் பின் தொடர்ந்து வந்த ஆயர்குலத்தவர்கட்கும் தமக்கும் எத்தகைய தொடர்பும் இல்லையென்பதை அவர்கட்கு விளங்க அறிவுறுத்தருளினார்; அவர்கள் எல்லாரும் தம்மைவிட்டு நீங்கியபின் சிவபெருமான் திருவடிகளைச் சிந்தித்து அவ்விட்டத்தை விட்டகன்று திருவாவடுதுறைத் திருக்கோயிலை அடைந்தார். அத்திருக்கோயிலில் வீற்றிருந்தருளும் அம்மையப்பராகிய இறைவரை வணங்கி அத்திருக்கோயிலின் மேற்கில் மதிற்புறத்தேயுள்ள அரச மரத்தின்கீழ்த் தேவாசனத்தில் சிவயோகத்து அமர்ந்து, உள்ளக் கமலத்தில் வீற்றிருந்தருளும் அரும்பொருளாகிய சிவபுரம் பொருளோடு இரண்டறக்கூடி ஒன்றியிருந்தார்.

இங்கனம் சிவயோக நிலையில் அமர்ந்திருந்த திருமூலநாயனார் ஊனோடு தொடர்ந்த இப்பிறவியாகிய தீய நஞ்சினாலுளவாம் துயரம் நீங்கி இவ்வுலகத்தார் உய்யும் பொருட்டு சரியை, கிரியை, யோகம் ஞானம் என்னும் நால்வகை நன்னெறிகளும் நால்வகை மலர்களாக விரிந்து விளங்கும் நல்ல திருமந்திரமாலையாகிய நூலை இறைவன் திருவடிக்கு அணிந்து போற்றும் நிலையில்

என்னும் திருப்பாடலைத் தொடங்கி ஓராண்டுக்கு ஒரு திருப்பாடலாக இவ்வாறு மூவாயிரம் ஆண்டுகள் இவ்வுலகில் சிவயோக நிலையில் அமர்ந்திருந்து மூவாயிரம் திருப்பாடல்கள் அருளிச் செய்தார்.எல்லாம் வல்ல பரம்பொருள் அன்பே உருவானவர் என்பதை தம் பாடல் மூலம் விளக்குகிறார்.அப்பாடல் பின் வருமாறு

இவ்வாராக தமிழ் மூவாயிரமாகிய திருமந்திரத் திருமுறையினை நிறைவுசெய்து சிவபெருமான் திருவருளாலே திருக்கயிலை அடைந்து அம்முதல்வனுடைய திருவடி நீழலில் என்றும் பிரியா துறையும் பேரின்பப் பெருவாழ்வினைப் பெற்று இனிதிருந்தார்.

என்று திருமூலர் வரலாற்றை நம்பியாண்டார் நம்பிகள் திருத்தொண்டர் திருவந்தாதியில் சுருக்கமாய்க் கூறுகிறார். 

திருமூல நாயனார் குருபூசை: ஐப்பசி அசுவதி

திருமூலர் நூல்கள் பல உள்ளன.அவற்றுள் சில நூல்களே அறியப்பட்டுள்ளன.





</doc>
<doc id="114653" url="https://ta.wikipedia.org/wiki?curid=114653" title="சைலேஷ் ஜெ.மேத்தா மேலாண்மை பள்ளி">
சைலேஷ் ஜெ.மேத்தா மேலாண்மை பள்ளி

சைலேஷ் ஜே. மேத்தா மேலாண்மை பள்ளி (Shailesh J. Mehta School of Management, சுருக்கமாக SJMSOM அல்லது SOM) இந்திய தொழில்நுட்பக் கழகம் மும்பையின் வளாகத்தில் இயங்கும் ஓர் மேலாண்மை மற்றும் ஆய்வுக்கான பள்ளியாகும் இது 1995ஆம் ஆண்டு பல்துறைக் கல்வியை வளர்க்கும் முகமாகவும் விரைவாக மாறிவரும் வணிகச்சூழலைக் கருத்தில் கொண்டும் தொழில்நுட்பப் பின்னணி கொண்ட மேலாளர்களை "மறுமலர்ச்சித் தலைவர்களாக" வளர்க்கும் நோக்கத்துடனும் நிறுவப்பட்டது.. இதொக மும்பையின் சீர்மிகு முன்னாள் மாணவரும் இந்தப் பள்ளி நிறுவப்பட நிதி உதவி செய்தவருமான முனைவர்.சைலேஷ் ஜே மேத்தாவின் நினைவாக 2000ஆம் ஆண்டில் தற்போதைய பெயர் வைக்கப்பட்டது. இதன் தற்போதைய தலைவராக கருணா ஜைன் என்பவர் உள்ளார்.



</doc>
<doc id="114654" url="https://ta.wikipedia.org/wiki?curid=114654" title="கருவயிற்றுப் பூங்குயில்">
கருவயிற்றுப் பூங்குயில்

கருவயிற்றுப் பூங்குயில் (Phaenicophaeus diardi) என்பது குயிற் குடும்பத்தில் பூங்குயில் பேரினத்தில் உள்ள ஒரு அழகிய பறவையாகும். இவ்வினம் புரூணை, இந்தோனேசியா, மலேசியா, மியன்மார், சிங்கப்பூர், தாய்லாந்து போன்ற தென்கிழக்காசிய நாடுகளில் காணப்படுகின்றது.

இதன் இயற்கை வாழிடங்கள் அயன மண்டல மற்றும் துணை அயன மண்டல ஈரலிப்பான தாழ்நிலக் காடுகளும் துணை அயன மண்டல அல்லது அயன மண்டலக் கண்டற் காடுகளும் ஆகும். தென்கிழக்காசியாவில் இவ்வினத்தின் வாழிட இழப்பு இதன் இருப்பைக் கேள்விக்குறியாக்கியுள்ளது.



</doc>
<doc id="114655" url="https://ta.wikipedia.org/wiki?curid=114655" title="மேலாண்மை கல்வித் துறை இ. தொ. க தில்லி">
மேலாண்மை கல்வித் துறை இ. தொ. க தில்லி

மேலாண்மை கல்வித் துறை இ. தொ. க தில்லி (Department of Management Studies IIT Delhi, சுருக்கமாக DMSIITD) இந்திய தொழில்நுட்பக் கழகம் தில்லியின் மேலாண்மை கல்வித் துறையினால் நடத்தப்படும் ஓர் மேலாண்மை பள்ளியாகும். இ.தொ.க தில்லியின் சட்டங்களை மாற்றியமைத்து 1993 ஆம் ஆண்டு துவக்கப்பட்ட இந்தப் பள்ளி தற்போது மேலாண்மை அமைப்புகளில் குவியப்படுத்திய ஈராண்டு முழுநேர எம்பிஏ பட்டப்படிப்பையும் பாரதி தொலைதொடர்பு தொழில்நுட்பம் மற்றும் மேலாண்மைப் பள்ளி என்ற பெயரில் தொலைதொடர்பு மேலாண்மை முறைமைகளைக் குவியப்படுத்தி ஈராண்டு முழுநேர எம்பிஏ திட்டத்தையும், தொழில்நுட்ப மேலாண்மை குறித்த மூன்றாண்டு பகுதிநேர எம்பிஏ திட்டத்தையும் நடத்தி வருகிறது.



</doc>
<doc id="114657" url="https://ta.wikipedia.org/wiki?curid=114657" title="கபில வயிற்றுப் பூங்குயில்">
கபில வயிற்றுப் பூங்குயில்

கபில வயிற்றுப் பூங்குயில் (Phaenicophaeus sumatranus) என்பது குயிற் குடும்பத்தில் பூங்குயில் பேரினத்தில் உள்ள ஒரு அழகிய பறவையாகும். இவ்வினம் புரூணை, இந்தோனேசியா, மலேசியா, மியன்மார், சிங்கப்பூர், தாய்லாந்து போன்ற தென்கிழக்காசிய நாடுகளில் காணப்படுகின்றது.

இதன் இயற்கை வாழிடங்கள் அயன மண்டல மற்றும் துணை அயன மண்டல ஈரலிப்பான தாழ்நிலக் காடுகளும் துணை அயன மண்டல அல்லது அயன மண்டலக் கண்டற் காடுகளும் ஆகும். தென்கிழக்காசியாவில் இவ்வினத்தின் வாழிட இழப்பு இதன் இருப்பைக் கேள்விக்குறியாக்கியுள்ளது.

கபில வயிற்றுப் பூங்குயில் என்பது கபில மார்புப் பூங்குயில் இனத்திலும் வேறுபட்டதாகும்.



</doc>
<doc id="114660" url="https://ta.wikipedia.org/wiki?curid=114660" title="செஞ்சொண்டுப் பூங்குயில்">
செஞ்சொண்டுப் பூங்குயில்

செஞ்சொண்டுப் பூங்குயில் (Phaenicophaeus javanicus) என்பது குயிற் குடும்பத்தில் பூங்குயில் பேரினத்தில் உள்ள ஒரு அழகிய பறவையாகும். இவ்வினம் புரூணை, இந்தோனேசியா, மலேசியா, மியன்மார், சிங்கப்பூர், தாய்லாந்து போன்ற தென்கிழக்காசிய நாடுகளில் காணப்படுகின்றது.

இதன் இயற்கை வாழிடங்கள் அயன மண்டல மற்றும் துணை அயன மண்டல உலர் காடுகளாகும்.



</doc>
<doc id="114661" url="https://ta.wikipedia.org/wiki?curid=114661" title="கொடைக்கானல் பண்பலை வானொலி நிலையம்">
கொடைக்கானல் பண்பலை வானொலி நிலையம்

தமிழ்நாட்டில் திண்டுக்கல் மாவட்டத்திலுள்ள கொடைக்கானல் மலைப்பகுதியில் அகில இந்திய வானொலி நிலையத்தால் அமைக்கப்பட்டுள்ள வானொலி நிலையம் கொடைக்கானல் பண்பலை வானொலி நிலையம் ஆகும். இது “கோடை பண்பலை வானொலி நிலையம்” என்ற பெயரிலும் அழைக்கப்படுகிறது. இந்த வானொலி நிலையம் மூலம் காலை 4.55 மணி முதல் இரவு 12.00 மணி வரை பல்வேறு பொழுதுபோக்கு பாடல்கள், நிகழ்ச்சிகள் ஒலிபரப்பு செய்யப்படுகின்றன. இதன் நிகழ்ச்சிகளில் பெரும்பாலானவை நேயர்களுடன் தொடர்புடைய நிகழ்ச்சிகளாக இருக்கின்றன. இவ்வானொலியில் தொலைபேசி, குறுந்தகவல், கடிதங்கள் வழியாகவும் நேயர்கள் விரும்பிக் கேட்கும் பாடல்கள் நிகழ்ச்சிக்கேற்றவாறு ஒலிபரப்பப்படுகின்றன. இந்த வானொலி நிலையத்தின் ஒலிபரப்புகள் தமிழ்நாட்டில் 24 மாவட்டங்களிலும், கேரளாவில் ஒரு சில மாவட்டங்களிலும் சென்றடைகிறது. இதனால் இந்த வானொலிக்கு அதிக அளவில் நேயர்கள் இருக்கின்றனர். 2000 ஆம் துவங்கப்பட்ட இது 19 பண்பலை நிலையங்களுக்கு ஒலிபரப்பு சேவையை வழங்குகிறது. 


</doc>
<doc id="114662" url="https://ta.wikipedia.org/wiki?curid=114662" title="மேலாண்மை கல்வித் துறை இ. தொ. க ரூர்க்கி">
மேலாண்மை கல்வித் துறை இ. தொ. க ரூர்க்கி

மேலாண்மை கல்வித் துறை இ. தொ. க ரூர்க்கி (Department of Management Studies, DoMS) இந்திய தொழில்நுட்பக் கழகம் ரூர்க்கியில் இந்தியத் தொழில்நுட்பக் கழகங்களில் மேலாண்மைக் கல்வி வழங்கும் திட்டத்தின்படி 1998ஆம் ஆண்டு துவங்கப்பட்ட ஓர் மேலாண்மை பள்ளியாகும். இங்கு ஈராண்டு முழுநேர எம்பிஏ பாடதிட்டமும் பல்வேறு சிறப்புப் பாடங்களில் முனைவர் பட்டத்திட்டங்களும் வழங்கப்படுகின்றன. 

இ.தொ.க ரூர்க்கியின் மேலாண்மைப் பள்ளி இதற்கென சிறப்பாக வடிவமைக்கப்பட்ட இருதள கட்டிடமொன்றில் இயங்குகிறது. இதில் வகுப்பு அறைகள், கணினி மையம், நூலகம், ஒலி ஒளி உதவிகளுடன் கூடிய அரங்கம் ஆகியன உள்ளன. இந்தக் கட்டிடம் முழுமையும் கம்பியில்லா இணைய பரப்பு (வை-ஃபை) வழங்கப்பட்டுள்ளது. 
இங்கு எம்பிஏ பட்டப்படிப்பு கீழ்காணும் சிறப்புப் பாடங்களில் ஏதேனும் இரண்டில் விருப்பத்தேர்வு பெறுமாறு அமைக்கப்பட்டுள்ளது:
MBA at IIT Roorkee is it offers a dual specialization in any two of the following categories:

ஒவ்வொரு ஆண்டும் இ.தொ.கழகங்களும் இந்திய அறிவியல் கழகமும் இணைந்து நடத்தும் ஒருங்கிணைந்த மேலாண்மை நுழைவு தேர்வு (JMET) வழியாக சேர்க்கைகள் நடைபெறுகின்றன.. தேர்விற்குப் பிறகு இப்பள்ளியின் இணையதளத்திலிருந்து விண்ணப்ப படிவத்தை தரவிறக்கி விண்ணப்பிக்க வேண்டும். நுழைவுத்தேர்வு மதிப்பெண்கள், முந்தைய கல்விநிறுவனங்களில் நிலையான மதிப்பெண்கள், தகுதிகள் மற்றும் வேலை துய்ப்பறிவு ஆகியன கொண்டு குழு உரையாடல்/நேர்காணலுக்கு அழைக்கப்படுகின்றனர். 



</doc>
<doc id="114674" url="https://ta.wikipedia.org/wiki?curid=114674" title="பசுஞ் சொண்டுப் பூங்குயில்">
பசுஞ் சொண்டுப் பூங்குயில்

பசுஞ் சொண்டுப் பூங்குயில் ("Phaenicophaeus tristis") என்பது இந்தியாவிலும் தென்கிழக்காசியாவிலும் காணப்படும் குயிலினப் பறவையாகும். இப்பறவைகள் மங்கிய ஒளிர் நீலக் கறுப்பானவையாகவும் நுனிப் பகுதியில் வெண்ணிற இறகுகளுடன் கூடிய நீண்ட வாலைக் கொண்டனவாகவும் காணப்படும். இதன் சொண்டு கூர்மையாயும் வளைந்தும் இருக்கும். பசுஞ் சொண்டுப் பூங்குயில்கள் உலர் புதர்களிலும் அடர்த்தி குறைந்த காடுகளிலும் காணப்படும்.

<br style="clear:left">



</doc>
<doc id="114676" url="https://ta.wikipedia.org/wiki?curid=114676" title="ஆகென் கிலிநெர்டு">
ஆகென் கிலிநெர்டு

ஆகென் கிலிநெர்டு ("Hagen Kleinert", பிறப்பு: சூன் 15, 1941) செருமனிய இயற்பியலாளர். இவர் 1968-இல் இருந்து பெர்லின், சுயாதீனப் பல்கலைக்கழகத்தில், ஐன்ஸ்டீன் இயற்பியல் ஆய்வு மையத்தில் கொள்கைநிலை இயற்பியல் பேராசிரியராகப் பணியாற்றி வருகிறார். இவருக்கு திமிசோரவின் மேற்கு பல்கலைகழகமும், கிர்கிசு - உருசிய சிலாவிக் பல்கலைகழகமும் கௌரவ டாக்டர் பட்டம் வழங்கியுள்ளது.

இவரது துகள் மற்றும் திட நிலை இயற்பியல் பங்களிப்புகளுக்காக 2008 இல் பதக்கத்துடன் கூடிய மேக்ஸ் போர்ன் பரிசு வழங்கப்பட்டது. லேவ் லண்டாவுவின் 100வது பிறந்த நாளில், 2008ன் மஜோறன பரிசை வென்றார். 

இவர் 370 க்கும் மேற்பட்ட ஆய்வு ஏடுகளில் பங்களித்துள்ளார். இவரது பங்களிப்பு கணித இயற்பியல், அடிப்படைத் துகள் இயற்பியல், அணுக்கரு இயற்பியல், திண்மை நிலை, திரவ படிகங்கள், உயிர் சவ்வுகள், பாலிமர்கள் மற்றும் நிதி சந்தைகள்]] ஆகும். இவர் கொள்கைநிலை இயற்பியலில் பல புத்தகங்களை எழுதியுள்ளார்.

ஹனோவர் பல்கலைக்கழகத்திலும், ஜோர்ஜியத் தொழில்நுட்ப நிறுவனத்திலும் பட்டம் பெற்று, பெருவெடிப்பு கோட்பாட்டின் தந்தையான ஜார்ஜ் கமோவ் இடம் பொது சார்பியல் பயின்றார்.

1972 ல் ஒரு இளம் பேராசிரியரான கிலிநெர்டு, கலிபோர்னியா தொழில்நுட்பக் கழகத்தின் குறிப்பிடத்தக்க அமெரிக்க இயற்பியலாளர் ரிச்சர்ட் ஃபேய்ன்மேனால் மிகவும் ஈர்க்கப்பட்டார். ஃபேயின்மேனின் தத்துவங்களைப் பயன்படுத்தி ஐதரசன் அணுவின் ஆற்றல் மட்டங்களைக் கண்டுபிடித்தார்..



</doc>
<doc id="114677" url="https://ta.wikipedia.org/wiki?curid=114677" title="நீல முகப் பூங்குயில்">
நீல முகப் பூங்குயில்

நீல முகப் பூங்குயில் ("Phaenicophaeus viridirostris "), என்பது குயிற் குடும்பத்தில் பூங்குயில் பேரினத்தில் உள்ள ஒரு பறவையாகும். இவ்வினம் இலங்கையிலும் தென்னிந்தியாவிலும் மாத்திரமே காணப்படுகிறது.

நீல முகப் பூங்குயில்கள் அடர்த்தி குறைந்த காடுகளிலும் புதர்களிலுமே வாழ்கின்றன. இவை முட்களடர்ந்த இடங்களிலேயே தம் கூடுகளை அமைக்கும். ஒரு முறைக்குப் பொதுவாக இரண்டு முட்டைகளையே இடும் இவை, சில வேளைகளில் மூன்று முட்டைகளையும் இடுவதுண்டு.

இது 39 செமீ வரை வளர்ச்சியடையக்கூடிய பறவையினம் ஆகும். இதன் முதுகுப் புறமும் தலையும் கடும் பச்சை நிறத்திலும் வாலின் மேற்பகுதி பச்சையும் நுனிப் பகுதி வெள்ளையும் கொண்டிருக்கும். இதன் தொண்டைப் பகுதியும் வயிற்றுப் புறமும் இளம் பச்சையாக இருக்கும். இதன் கண்களைச் சுற்றிப் பெரிய நீலத் திட்டுக்கள் காணப்படும். இதன் சொண்டு பச்சை நிறமானது. இவ்வினத்தின் ஆண், பெண் பறவைகளை நிற வேறுபாடு அற்றிருக்கும். இதன் குஞ்சுகள் பெரிய பறவைகளை விட நிறம் மங்கியனவாகக் காணப்படும்.

நீல முகப் பூங்குயில்கள் பல்வேறு வகையான சிறு பூச்சிகளையும் மயிர்க்கொட்டிகளையும் சிறு முள்ளந்தண்டுளிகளையும் உணவாகக் கொள்ளும். இவை திறு பழங்களையும் சிலவேளைகளில் உண்பதுண்டு.



</doc>
<doc id="114678" url="https://ta.wikipedia.org/wiki?curid=114678" title="மஞ்சட் சொண்டுப் பூங்குயில்">
மஞ்சட் சொண்டுப் பூங்குயில்

மஞ்சட் சொண்டுப் பூங்குயில் (Phaenicophaeus calyorhynchus) என்பது குயிற் குடும்பத்தில் பூங்குயில் பேரினத்தில் உள்ள ஒரு பறவையாகும். இது இந்தோனேசியாவுக்குத் தனிச் சிறப்பான இனமாகும். இதன் இயற்கை வாழிடம் துணை அயன மண்டல மற்றும் அயன மண்டல ஈரலிப்பான தாழ்நிலக் காடுகளாகும்.



</doc>
<doc id="114680" url="https://ta.wikipedia.org/wiki?curid=114680" title="டொயோட்டா">
டொயோட்டா

டொயோட்டோ மோட்டார் கார்ப்பரேஷன் ("Toyota Motor Corporation", : トヨタ自動車株式会社) }}, , ஜப்பானில் உள்ள எய்ச்சி நகரத்தை தலைமையிடமாக கொண்ட பன்னாட்டு தானுந்து உற்பத்தி நிறுவனம். சுருக்கமாக டி எம் சி (TMC) அழைக்கபடுகிறது. 2010ம் ஆண்டு டொயோட்டோ மோட்டார் கார்ப்பரேஷனில் 317734 பேர் உலகம் முழுவதும் வேலை பார்த்தனர். டி எம் சி விற்பனை மற்றும் உற்பத்தியளவில் உலகின் மிகப்பெரிய தானுந்து உற்பத்தியாளராக உள்ளது. 1937 ஆம் ஆண்டு கீச்சிரோ டொயோடா

என்பவரால் வாகனங்களை உருவாக்க தொடங்கபட்டது.



</doc>
<doc id="114684" url="https://ta.wikipedia.org/wiki?curid=114684" title="திருவதிகை வீரட்டானேசுவரர் கோயில்">
திருவதிகை வீரட்டானேசுவரர் கோயில்

திருவதிகை வீரட்டானேசுவரர் கோயில் தமிழ்நாட்டின் கடலூர் மாவட்டத்தில் உள்ள பழமையான சிவன் கோவில் ஆகும். அப்பர், சம்பந்தர், சுந்தரர் மூவராலும் பாடல் பெற்ற தலமாகும். இது தேவாரப் பாடல் பெற்ற தலங்களில் நடுநாட்டு தலங்களில் ஒன்றாகும். 

இது பண்ருட்டியில் இருந்து 2 கிமீ தொலைவில் அமைந்துள்ளது. இந்தக் கோவில் தமிழ்நாட்டில் உள்ள எட்டு வீர சைவக் கோவில்களுள் ஒன்று. இது தென் ஆற்காடு மாவட்டத்தில் அமைந்துள்ளது. இறைவன் சம்பந்தருக்குத் திருநடனம் காட்டியதும், அப்பரின் சூலைநோய் நீங்கப் பெற்றதும், திலகவதியார் தொண்டாற்றியதும், மனவாசகங் கடந்தார் அவதரித்ததும், திரிபுரத்தை எரித்ததும் நடந்த தலம் இதுவென்பது தொன்மநம்பிக்கை (ஐதிகம்).

இத் தல விநாயகர் : சித்தி விநாயகர். வயிற்று வலி (அல்சர்) உபாதைகள் சூலைத் தீர்த்தம் உட்கொண்டால் உடனடியாக தீர்ந்து விடும்.எதிரிகள் தொல்லை நீங்குதல், வர்க்க சாப தோச நிவர்த்தி, முன்னோர் செய்த பாவங்கள் இங்கு வழிபட்டால் நீங்கும்.

சைவத்துக்குத், திருத்தொண்டுக்கு உறைப்பான திருநாவுக்கரசரை வழங்கியருளிய பெருமைமிகு தலமிதுவே.இவர் முதன்முதலில் தேவாரப்பாடல் பாட ஆரம்பித்த தலம்.
அட்ட வீரட்டத் தலங்களுள் ஒன்று. திரிபுரத்தை எரித்த வீரச் செயல் நிகழ்ந்த தலம்.
ஞானசம்பந்தருக்கு இறைவன் திருநடனம் காட்டிய தலம். அப்பரின் தமக்கையார் திலகவதியார் தங்கியிருந்து திருத்தொண்டு செய்து வந்த திருத்தலம்.திலகவதியார் தன் தம்பியாகிய (அப்பர்) மருள்நீக்கியாரை நல்வழிப்படுத்துமாறு இறைவனை வேண்ட, இறைவன் "சூலை தந்து ஆட்கொள்வோம்" என்று பதிலுறைத்த பதி.

சூலை நோயின் துன்பம் தாளப்பெறாத அப்பர் பெருமான், யாருமறியாமல் பாடலிபுத்திரத்தை (திருப்பாதிரிப்புலியூர்) விட்டு நீங்கி, இங்கு வந்து, தமக்கையாரைக் கண்டு, தொழுது, திருவாளன் திருநீறு தரப் பெருவாழ்வு வந்ததென்று பணிந்து ஏற்று, உருவார அணிந்து, அவர்பின் சென்று, அதிகைப் பிரான் அடிமலர் வீழ்ந்து வணங்கி, "ஆற்றேன் அடியேன்" என்று "கூற்றாயினவாறு" பதிகம் பாடிச் சூலை நீங்கப்பெற்ற அற்புதத்தலம்.

சைவசித்தாந்த சாத்திரங்களுள் ஒன்றான 'உண்மை விளக்கம்' நூலை அருளிய 'மனவாசகங்கடந்தாரின்' அவதாரத் தலம்.இத்தலத்தை மிதிக்க அஞ்சி சுந்தரர் அருகிலிருந்த சித்தவடமடத்தில் தங்கியதும் - திருவடி தீட்சை பெற்றதும் இத்தலமே.

இத்தலத்திலிருந்து 1 கி.மீ. தொலைவு சென்றால் ஸ்ரீ சிதம்பரேஸ்வரர் கோயில் உள்ளது; இதுவே சித்த வட மடம் ஆகும். இப்பகுதி புதுப்பேட்டை என்று வழங்குகிறது. (சித்வடமடத்தைப் பிற்காலத்தில் சித்தாண்டிமடம், சித்தாத்த மடம் என்றெல்லாம் வழங்கினர். இப்போது இப்பகுதி கோடாலம்பாக்கம் என்றும் அழைக்கப்படுகிறது.)

இந்திரன், பிரம்மன், திருமால், பாண்டவர்கள், சப்தரிஷிகள், வாயு, வருணன், யமன் முதலானோர். இறைவன் தேரில் வந்ததால் இத்திருக்கோயிலின் அமைப்பும் தேர் வடிவில் உள்ளது.இத்திருக்கோயிலின் கர்ப்ப கிரக விமானத்தை பார்த்து இராஜ இராஜ சோழன் பிற்காலத்தில் தஞ்சையில் பெரிய கோயிலை கட்டினான்.திவதிகை கோயிலின் நிழல் தரையில் விழாதபடி கணித சாஸ்திர முறையுடன் பல்லவர்களால் கட்டப்பட்டுள்ளது.

இப்பகுதியில் புத்தமதம் சிறப்பாக ஒன்பது மற்றும் பத்தாம் நூற்றாண்டு காலகட்டத்தில் இருந்தது என்பதை இங்குள்ள கல்வெட்டுகள் தெரிவிக்கின்றன. 
இத்திருக்கோயில் வளாகத்தில் உள்ள புத்தர் சிலை கோயிலுக்கு வரும் சிவபக்தர்களால் இன்றளவும் வழிபடப்படுகிறது. இந்த புத்தர் சிலை அமர்ந்த நிலையில் தியான கோலத்தில் உள்ளது. தமிழகத்தில் அமர்ந்த நிலையில் உள்ள புத்தர் சிலைகளே அதிகமாக உள்ளன. நின்ற நிலையிலான புத்தர் சிலைகள் மிகக்குறைந்த அளவில் உள்ளன. புன்னகை தவழும் முகம், புன்னகை சிந்தும் உதடுகள், சற்றே மூடிய நிலையிலான கண்கள், நீண்டு வளர்ந்த காதுகள் போன்ற கூறுகளுடன் மேலாடையுடன் இச்சிலை உள்ளது. இவ்வாறே திருவலஞ்சுழி வலஞ்சுழிநாதர் கோயிலில் பல ஆண்டுகளுக்கு முன்பு வரை நின்ற நிலையிலான புத்தர் சிலை ஒன்று இருந்துள்ளது. தற்போது அச்சிலை சென்னை அரசு அருங்காட்சியகத்தில் காட்சிப்படுத்தப்பட்டுள்ளது.



</doc>
<doc id="114685" url="https://ta.wikipedia.org/wiki?curid=114685" title="ஹிட்டாச்சி">
ஹிட்டாச்சி

ஹிட்டாச்சி ("Hitachi", 株式会社日立製作所) ஜப்பானில் உள்ள டோக்கியோவை தலைமையிடமாகக் கொண்டு செயல்படும் உயர் தொழில்நுட்ப பன்னாட்டு நிறுவனம். உலக அளவில் வருவாய் ஈட்டுவதில், ஹிட்டாச்சி மூன்றாவது மிகப்பெரிய தொழில்நுட்ப நிறுவனமாக உள்ளது (2009ம் ஆண்டு தரவுகள்).








</doc>
<doc id="114688" url="https://ta.wikipedia.org/wiki?curid=114688" title="முசுகுந்தன்">
முசுகுந்தன்

முசுகுந்தம் என்றால் குரங்கு முகம் என்று பொருள்.முசுகுந்தன் என்பவனைப் பற்றி மகாபாரதத்தில் விவரங்கள் இருக்கின்றன. அவன் பெரும் முனிவனாகவும், பல நாடுகளைத் தன் கீழ் கொண்டு வந்த பேரரசனாகவும் போற்றப்படுகிறான். அவனுடன் சம்பந்தப்பட்ட இடங்கள் எல்லாம் கங்கைக் கரையில் இருக்கின்றன. அவனுக்கும் புகார் நகருக்கும் என்ன தொடர்பு என்று பார்த்தால், நாளங்காடிப் பூதத்தைப் பெற்ற விதத்தை, 'அமரனிற் பெற்று, தமரில் தந்து" என்கிறது சிலப்பதிகாரம். அதாவது, அமரன் என்று சொல்லபப்டும் இந்திரனிடமிருந்து பெற்றதை, முசுகுந்தன் தன் தமருக்கு, அதாவது தன்னைச் சேர்ந்தோருக்குத் தந்தான் என்று பொருள் அமைகிறது. அதாவது சோழர்கள் முசுகுந்தனுடன் தொடர்புடையவர்கள் என்று தெரிகிறது. அந்தத் தொடர்பு என்ன என்பது 1905 -ஆம் வருடம் திருவாலங்காடு என்னும் இடத்தில் கண்டெடுக்கப்பட்டுள்ள செப்புத் தகடுகளின் மூலம் தெரிகிறது.

நாளங்காடி பூதம்:நாளங்காடி என்னும் ஒரு கடைத்தெரு. அந்தக் கடைத் தெருவில் நாளங்காடிப் பூதம் என்னும் பூதம் குடி கொண்டுள்ளது. பூதம் என்றால் பேய், பிசாசு போன்ற மூட நம்பிக்கை அல்ல. வழி வழியாக சோழநாட்டு மக்கள் அதனை வணங்கி வந்துள்ளனர். தெய்வ சக்தி கொண்ட ஒன்றாக அது இருக்கவே, அதற்கு மக்கள் பொங்கலிட்டு, பூசை செய்து வணங்கி வந்தனர். இதனை இளங்கோவடிகள் இந்திர விழாவூரெடுத்த காதையில் விவரித்துள்ளார்.

ஒரு சமயம், சிவபெருமான், மனித வடிவம் கொண்டு ஒரு வில்வ மரத்தினடியில் தியானத்தில் அமர்ந்தார். அம்மரத்தின் மேல் ஒரு குரங்கு உட்கார்ந்திருந்தது. விதூமன் என்னும் கந்தருவன் எடுத்த மறுபிறவியே இக்குரங்கு என்பர். இவன் திலீபன் மகனென்றும், மாந்ததாவின் மகனென்றும் நூல்கள் கூறுகின்றன.அது மரத்தில் உள்ள வில்வ இலைகளை பறித்து வாயிலிட்டு கடித்துக் கீழே துப்பியது. அவ்விதம் விழுந்த வில்வ இலைகள் தியானத்தில் இருந்த ஈசன் மீது பட்டு அவரை மறைத்து சிறுகுன்று போல் ஆனது. தியானம் கலைந்து கண்களை திறந்து பார்த்தார் ஈசன். தன் மேனி முழுவதும் அர்ச்சனை செய்யப்பட்டதுபோல், வில்வ இலைகள் இருப்பதை பார்த்து மகிழ்ச்சி அடைந்தார். அடுத்த பிறவியில் மன்னனாகப் பிறந்து பல பல அருட்தொண்டுகள், தர்மகாரியங்கள் செய்து பரகதி அடைவாய், என அருளினார். இந்த மிருகப் பிறவியில் என்னை அறியாமல் மனிதப்பிறவி அர்ச்சித்தேன். ஆனால் மனிதப்பிறவி அப்படி அல்ல. மனிதன் வஞ்சகன். சூது நிறைந்தவன், பொறாமை குணம் கொண்டவன். பகுத்தறிவு என்ற போர்வையில் ஒளிந்துகொண்டு, ஆன்மிக உணர்வுகளை வெட்டி விலக்குபவன். நான் மனிதனாக, மன்னனாகப் பிறந்தாலும் என் முகம் மட்டும் குரங்கு முகமாகவே இருக்க அருள் செய்ய வேண்டும். அது எனக்கு இந்தப் பிறவியை நினைவூட்டவும், இறைபக்தியுடன் நல்லுணர்வுகளோடு இருக்கவும் உதவிசெய்யும், என்றது. ஈசனும் அப்படியே அருள்புரிந்தார். மறுபிறவியில் குரங்கு முகமும், மனித உடலும் கொண்டு, சூரிய குலத்தில் பிறந்தது. திருவாரூரை ஆட்சி புரிந்தது.


</doc>
<doc id="114697" url="https://ta.wikipedia.org/wiki?curid=114697" title="நினைவாற்றல்">
நினைவாற்றல்

நினைவாற்றல்
ஐம்புலன்களில் இருந்து வரும் உணர்வுகள் மூளையை அடைகின்றன. மூளை அவற்றை வகைப்படுத்தி உணர்ந்து கொள்கிறது. இந்த உணர்வுகள் மூளையிலேயே தங்கி இருந்தால் அவை நினைவுகளாக மாறிவிடுகின்றன. தேவை ஏற்படும்போது இந்த நினைவுகளை மீட்டெடுக்கமுடியும்.
நண்பர் ஒருவர் வெளி மாநிலத்தில் உள்ள ஓர் ஊருக்குச் சென்றார். வெகுநேர ரயில் பயணம் என்பதால் அவரது அலைபேசியில் சார்ஜ் தீர்ந்துவிட்டது. அந்த ஊரில் அவருக்குத் தெரிந்த ஒரே நண்பரது எண்ணும் அவரது அலைபேசியில்தான் இருந்தது. அவருக்கு நினைவில் இல்லை. ஒருவழியாக நண்பரைத் தொடர்பு கொள்வதற்குள் படாதபாடு பட்டு விட்டார்.

நூற்றுக்கணக்கான எண்களை சேமித்து வைத்துக் கொள்ளலாம் என்பது விஞ்ஞான வளர்ச்சிதான். ஆனால், அதன் காரணமாக நாம் நமது நினைவுத் திறனை கொஞ்சம் கொஞ்சமாக மழுங்கடித்துக் கொண்டு வருகிறோம். எத்தனை பேருடைய தொலைபேசி எண்கள் நமக்கு நினைவில் இருக்கிறது?

நினைவாற்றலை குறுகிய கால நினைவாற்றல், நீண்டகால நினைவாற்றல் என இரண்டு வகைகளாகப் பிரிக்கலாம். நமது மூளை அன்றாடம் ஆயிரக்கணக்கான தகவல்களைப் பெறுகிறது. 

அத்தனை தகவல்களையும் மூளையிலேயே சேமித்து வைக்கவேண்டிய அவசியம் ஏற்படுவதில்லை. அவசியமான காலத்திற்கு மட்டுமே அந்த தகவல்கள் மூளையில் சேமித்துவைக்கப்படுகின்றன. பணி முடிந்ததும் அந்த தகவல்கள் மறக்கப்பட்டு விடுகின்றன. இதுவே குறுகியகால நினைவாற்றல் என்று வகைப்படுத்தப்படுகிறது.

நாம் செய்யும் தொழிலுக்குத்தேவையானவை, நம்முடைய மனதை மிகவும் கவர்ந்தவை அல்லது பாதித்தவை, மீண்டும் மீண்டும் சொல்லிப்பார்த்தவை ஆகிய தகவல்கள் நம்முடைய மூளையில் நீண்டகால நினைவுகளாக தங்கிவிடுகின்றன. நீண்டகால நினைவுகளில் இருந்து தகவல்களை மீட்டெடுப்பதற்கு மூளை சிலநேரங்களில் சிரமப்படுவதை நாம் உணரமுடியும்.

மூளை பலசெய்திகளை ஒன்றுடன் ஒன்று தொடர்பு படுத்தி ஏற்கனவே பாதுகாக்கப்பட்ட தகவல்களுடன், புதிய தகவல்களையும் சேர்த்து பாதுகாக்கிறது. பல ஆண்டுகள் அந்த தகவல்கள் வெளிக்கொணரப்படாமல் போனால், கோடிக்கணக்கான தகவல்களுக்கிடையில் அவை புதைந்து போகின்றன. இதனால்தான் நாம் சந்திக்கும் சிறுவயதுத் தோழரிடம், “உங்களுடைய பெயர் நாக்கில் இருக்கிறது; வரமாட்டேன் என்கிறது” என்று சொல்ல வேண்டிய சந்தர்ப்பம் ஏற்படுகிறது.

குழந்தை பிறந்து மூன்று வயது வரையில் தான் பார்ப்பது, கேட்பது அனைத்தையும் புகைப்படங்களாக தனித்தனியே மூளையில் பதிவு செய்துகொள்கிறது. அவற்றின் முழுப் பொருளும் குழந்தைகளுக்குப் புரிவதில்லை. மூன்றுவயதிற்கு மேல்தான் நீண்டகால நினைவுகள் படிப்படியாக உருவாகின்றன.

கற்றல் கற்பித்தல் செயற்பாட்டில் முக்கியமானதொரு பிரச்சினையாக விளங்குவது கற்பிக்கப்படுவதை விளங்கிக் கொள்ளச் செய்வதும் கிரகிக்கச் செய்வதுமாகும். மனப்பாடம் செய்த விடயங்கள் மறந்து விடுகின்றன. ஆனால் தெளிவான கிரகிப்புடன் கற்றவை நீண்ட காலம் நினைவில் நிற்கும். இந்த வகையில் கிரகித்தலுடன் விளங்கிக் கொள்வதும் அதனை நினைவார்த்தலுடன் மீட்பதும் கற்றல் செயற்பாட்டில் முக்கியத்துவம் பெறுகிறது. இதற்காகக் கற்றல் கற்பித்தல் செயற்பாட்டில் பல்வேறு உத்திகள் பயன்படுத்தப்படுகின்றன.

கற்றல் செயற்பாட்டில் கிரகிக்கப்படுவதும் நினவிருத்தலும் குறித்துப் பல்வேறு கல்வியியலாளர்கள் தம் ஆய்வு முடிவுகளை முன்வைத்துள்ளனர். கற்றல் செயற்பாடொன்று நடைபெற்றுச் சற்று நேரத்திலிருந்து அதில் கணிசமான பங்கு மறந்து விடுகின்றது. பொதுவாக ஒரு சிறு பகுதி மட்டுமே மனதில் பதிந்து விடுகின்றது. இது குறித்த எபின்கவுஸ், போறியஸ் ஆகியோரின் ஆய்வுகள் முக்கியமானவை.

எபின்கவுஸ் (Ebbinghaus) 1885 இல் மேற்கொண்ட ஆய்வில் உணர்வுபூர்வமாக மனதில் நிறுத்த முடியாத 13 அட்சரங்களாலான 1200 சொற்களைக் கொண்ட நிரலொன்றை மாணவர் குழுக்களுக்கு மனனம் செய்ய வழங்கினார். குறித்த கால இடைவெளியில் நினைவில் நிலைநிறுத்தப்பட்டிருந்த வீதம் பதிவு செய்யப்பட்டது. இதே மாதிரியான ஒரு கற்கையை 1930ம் வருடம் போறியஸ் (Boreas) மேற்கொண்டார். இவர் 20 பாடசாலை மாணவர்களிடையே தனது ஆய்வை நடாத்தி அதன் சராசரியைப் பெற்றுக் கொண்டார். இது எபின்கவுஸின் பரிசோதனையை ஒத்ததாக இருந்தது. ஆயினும் போறியஸ் உணர்வூட்டலுடன் ஞாபகப்படுத்தக் கூடிய சொற்களைத் தன் ஆய்வுக்குப் பயன்படுத்தினார்.



</doc>
<doc id="114699" url="https://ta.wikipedia.org/wiki?curid=114699" title="கோடு (வடிவவியல்)">
கோடு (வடிவவியல்)

வடிவவியலில் கோடு (அல்லது நேர்கோடு)(Line) என்பது கணக்கிடமுடியாத அளவுக்கு (தோராயமாக முடிவிலிக்குச் சமமாக) மிகச் சன்னமானதும் மிக நீளமானதுமான ஒரு வடிவவியல் உருவம் அல்லது பொருளாகும். அதாவது நீளமானதும் நேரானதுமான வளைகோடு, நேர் கோடு ஆகும். ஒரு நேர்கோட்டை வரையறுக்க இரண்டு புள்ளிகள் தேவை. அந்த இரண்டு புள்ளிகளுக்கு இடையேயான குறைந்த பட்ச தூரத்தின் பாதையில் நேர்கோடு அமையும். இரு கோடுகள் அதிக பட்சம் ஒரு புள்ளியில் தான் வெட்டி கொள்ள முடியும். இரு தளங்கள் அதிக பட்சம் ஒரு நேர்கோட்டில் தான் வெட்டி கொள்ள முடியும்.

நேர்க்கோடு (நேர்கோடு) என்பது எல்லா இடத்திலும் ஒரே சாய்வு கொண்டுள்ள ஒரு கோடு. இடத்திற்கு இடம் சாய்வு மாறாது. துல்லியமாய் வரையறை செய்கையில், ஒரு நேர்க்கோடு என்பது பருமன் ஏதும் அற்ற ஒரே சாய்வோடு முழுநீளமும் நேராக இருக்கும் ஒரு கோடு.
யூக்கிளிடின் வடிவவியல் கணிதத்தின் படி எந்த இரு புள்ளிகளின் வழியாகவும் ஒரே ஒரு நேர்க்கோடு மட்டுமே செல்லும். எந்த இரு புள்ளிகளுக்கும் இடையே உள்ள மிகக்குறைந்த இணைப்பு, தொலைவு அல்லது நீளப் பாதை ஒரு நேர்க்கோடுதான்.

ஓரு கார்ட்டீசியன் ஒப்பச்சுச் சட்டத்தில் வரையப்பட்ட எந்த ஒரு நேர்க்கோட்டையும் செயற்கூறு வழி ஒரு சமன்பாட்டால் விளக்கலாம்:

மேலே உள்ள பொதுச் சமன்பாட்டில்:

மேற்கூறிய சமன்பாட்டில்: 

நேர்கோட்டுச் சமன்பாட்டின் பொது வடிவம்:

இங்கு A, B இரண்டும் ஒரே சமயத்தில் பூச்சியமாக இருக்காது.

(x, y) மற்றும் (x, y) என்ற இரு புள்ளிகள் வழிச் செல்லும் நேர்கோட்டின் சமன்பாடு:

இங்கு x மற்றும் x வெவ்வேறாவவை. இவை சமமாக இருந்தால் சமன்பாடு பின்வருமாறு எளியதொன்றாகி விடும்.

இப்பொழுது, இரண்டாவது புள்ளிக்கு அவசியமில்லாமல் போய்விடுகிறது.

formula_4 என்ற புள்ளி வழியே செல்வதும் சாய்வு(Slope) formula_5 கொண்டதுமான நேர்கோட்டின் சமன்பாடு:

சாய்வு m மற்றும் y -வெட்டுத்துண்டு(Intercept) b

நேர்கோடானது x -அச்சை (a, 0) -புள்ளியிலும் y -அச்சை (0, b) -புள்ளியிலும் சந்தித்தால் அதன் சமன்பாடு. 

இதனை,




</doc>
<doc id="114701" url="https://ta.wikipedia.org/wiki?curid=114701" title="இலங்கை பல்கலைக்கழக மானியங்கள் ஆணைக்குழு">
இலங்கை பல்கலைக்கழக மானியங்கள் ஆணைக்குழு

இலங்கை பல்கலைக்கழக மானியங்கள் ஆணைக்குழு 1978ஆம் ஆண்டு திசம்பர் மாதம் 22ஆம் திகதி அன்று உருவாக்கப்பட்டது. இது இலங்கையில் 1978ஆம் ஆண்டு உருவான பல்கலைக்கழக சட்டத்தின் 16 ஆம் விதியின் கீழ் இயங்குகிறது. கல்விக்கான அரச பொது நிதி ஒதுக்கீடுகளை உயர் கல்வி நிறுவனங்களுக்குப் பங்கிடுவதும், உள்நாட்டு உயர் கல்வி நிறுவனங்களை குறித்த முறைமைக்கு ஏற்ப வழி நடத்துவதும் பல்கலைக்கழகங்களில் பட்டப்பயில் கற்கை நெறிகளுக்கு அனுமதிப்பதற்கான மாணவர்களை தெரிவு செய்வதுமே பல்கலைக்கழக மானியங்கள் ஆணைக்குழுவின் முக்கிய பணியாகும். இலக்கம் 20, வார்டு இடத்தில் இதன் பணியகம் அமைந்துள்ளது.

உள்நாட்டு உயர்கல்வி மற்றும் பல்கலைக்கழக கல்வி முறைமையின் உயர்தரத்தை உறுதிப்படுத்தலும், அனைத்துலக கல்வித் தரத்திற்கு ஏற்ப உருவாக்குவதும் பல்கலைக்கழக மானியங்கள் ஆணைக்குழுவின் நோக்கம் ஆகும்.

இலங்கையின் உயர்கல்வித் துறையில் பெரும் வளர்ச்சியை ஏற்படுத்தி அதன் மூலம் தேசிய கல்வி வளத்தை பெருக்குவதும் உயர் கல்வி நிறுவனங்கள் வழியாக தகுதியுள்ள சிறந்த மனித வளத்தை உருவாக்கி ஆராய்ச்சி மற்றும் ஆளணியை மேம்படுத்துவதும் இதன் நோக்கமாகும்.

ஆணைக்குழுவின் முதன்மைச் செயற்பாடுகள்:


இதன் உறுப்பினர்கள் தலைவரால் நியமிக்கப்படுவர்:






இலங்கை பல்கலைக்கழக மானியங்கள் ஆணைக்குழு அலுவல் இணையதளம்


</doc>
<doc id="114706" url="https://ta.wikipedia.org/wiki?curid=114706" title="இந்திய அரசியலமைப்பிலுள்ள அடிப்படைக் கடமைகள்">
இந்திய அரசியலமைப்பிலுள்ள அடிப்படைக் கடமைகள்

இந்திய அரசியலமைப்புச் சட்டம், அடிப்படைக்கடமைகள் என பின்வருவனவற்றை என, பகுதி 4 அ-இல் கூறுகிறது.இந்த அடிப்படைக் கடமைகள் என்ற பகுதி 1976-ம் ஆண்டில்தான் இந்திய அரசியலமைப்பில, இரசிய அரசியலமைப்பினைப் பார்த்து சேர்க்கப்பட்டது. 

https://en.wikisource.org/wiki/Constitution_of_India/Part_IVA
http://www.constitution.org/cons/india/p4a51a.html

http://lawmin.nic.in/olwing/coi/coi-english/Const.Pock%202Pg.Rom8Fsss(8).pdf


</doc>
<doc id="114708" url="https://ta.wikipedia.org/wiki?curid=114708" title="மீன் வகைகள் பட்டியல்">
மீன் வகைகள் பட்டியல்

அ | ஆ | இ | ஈ | உ | ஊ | எ | ஏ | ஐ | ஒ | ஓ | ஃ<br> க | ங | ச | ஞ | ட | ண | த | ந |ப | ம | ய | ர | ல | வ | ழ | ள | ற | ன<br> 


















வேளா --jack fish




</doc>
<doc id="114710" url="https://ta.wikipedia.org/wiki?curid=114710" title="முல்க் ராஜ் ஆனந்த்">
முல்க் ராஜ் ஆனந்த்

முல்க் ராஜ் ஆனந்த் (அக்டோபர் 12, 1906-செப்டம்பர் 28, 2004) ஆங்கிலத்தில் எழுதிய ஓர் இந்திய நாவல் ஆசிரியர் ஆவார். இவரின் படைப்ப்புக்கள் அனைத்தும் பழங்கால இந்தியாவின் சமூக ரீதியாக பிந்தங்கிய மக்களின் வாழ்வியலை சித்தரிக்கும் விதமாக அமைந்திருக்கும். இந்திய -ஆங்கில இலக்கியத்தின் முன்னோடியாகத் திகழ்கிறார். மேலும் முல்க் ராஜ் ஆனந்த், ஆர். கே. நாராயணன், அகமது அலி மற்றும் ராஜா ராவ் ஆகியோர் தான் முதன்முதலில் இந்தியாவை மையப்படுத்தி ஆங்கிலத்தில் எழுதினர். இதன் மூலம் எழுத்துலகில், உலக அளவில் இந்தியப் படைப்புகளுக்கான ஒரு இடத்தைப் பெற்றுத் தந்தது. ஆனந்தின் புதினம் (இலக்கியம்), சிறுகதைகள் ஆகியவை சமூக ரீதியாக ஒடுக்கப்பட்ட மக்களின் வாழ்க்கையில் உள்ள வறுமை, அவர்கள் எவ்வாறு சுரண்டப்படுகிறார்கள் மற்றும் அவர்களின் இடர்பாடுகள் போன்றவற்றைப் பற்றியே அமைந்திருக்கும். மேலும் பஞ்சாபி மற்றும் இந்துசுத்தானி மொழி ஆகிய மொழிகளில் உள்ள மரபுத்தொடரை ஆங்கில இலக்கியங்களில் முதலில் பயன்படுத்தியவரும் இவர்தான். இந்தியாவின் மிக உயரிய விருதுகளில் ஒன்றாகக் கருதப்படும் பத்ம விபூசன் விருதினைப் பெற்றுள்ளார்.  

முல்க்ராஜ் ஆனந்த் டிசம்பர் 12, 1905 ஆம் ஆண்டில் பெசாவர் தற்போது பாகித்தான் நாட்டில் உள்ளது. இவர் அமிருதசரச உள்ள கல்சா கல்லூரியில் 1924 இல் பட்டம் பெற்றார் . இங்கிலாந்திற்குச் செல்வதற்கு முன் வறுமையின் காரணமாக உணவகம் ஒன்றில் வேலை பார்த்தார். பின் இலண்டன் பல்கலைக்கழக கல்லூரியில் இளங்கலைப் பட்டம் பெற்றார். 1928 இல் இங்கிலாந்தில் உள்ள கேம்பிரிச்சுப் பல்கலைக்கழகம் மெய்யியலில் முனைவர் பட்டம் பெற்றார்.

ஆனந்த் கத்லீன் கெல்டர் எனும் ஆங்கில நடிகையைத் திருமணம் செய்துகொண்டார். இவர்களுக்கு சுசிலா எனும் மகள் உள்ளார். 1948 இல் இவர்களுக்கு மணமுறிவு ஏற்பட்டது.

முல்க் ராஜ் ஆனந்தின் இலக்கிய வாழ்க்கையின் உந்துதலாக அவருடைய குடும்பத்தின் இன்னல்களும், சில சாதிய அமைப்புகளின் செயல்பாடுகளும் காரணமாக இருந்தன். இவருடைய முதல் கட்டுரை தற்கொலை செய்துகொண்ட இவரது அத்தையைப் பற்றியதாகும். இவரது அத்தை ஒரு முஸ்லிம் பெண்ணிற்கு உணவை பகிர்ந்த காரணத்தினால் அவர்களுடைய குடும்பத்திலிருந்து விலக்கி வைக்கப்பட்டவர். இவருடைய முதல் புதினம் தீண்டாமை (அன்டச்சபில்) 1935 இல் வெளியானது. இது இந்தியாவில் தீண்டாமை சமூகத்தில் உள்ள ஒரு நபரின் அன்றாட வாழ்வைப் பற்றியதாகும். பக்கா எனும் கழிவறையை சுத்தம் செய்யும் வேலைசெய்யக்கூடிய நபரின் ஒருநாள் வாழ்க்கையை மையமாக வைத்து இதனை உருவாக்கியிருப்பார்.

இந்தப் புதினம் ஆனந்திற்கு அங்கீகாரத்தை ஏற்படுத்தித் தந்தது. மேலும் இந்தியாவின் சார்லஸ் டிக்கின்ஸ் எனப் புகழப்பட்டார். மேலும் இதன் அறிமுக உரையை இவரது நண்பரான ஈ. எம். ஃபார்ஸ்டர் எழுதினார். அதில் சுற்றி வளைத்துப் பேசல், சொல்லாட்சித் திறன் ஆகியவற்றைத் தவிர்த்துப் பார்த்தால் இதன் கருவானது நேரடியாக இதயத்திற்குச் சென்று அதில் இருக்கும் மன அழுக்குகளை நீக்கி அதனை சுத்தம் செய்கிறது எனக் கூறியுள்ளார்.

ஆனந்த் சிரின் வஜிஃப்தார் எனும் மரபார்ந்த நடனக் கலைஞரைத் திருமணம் புரிந்தார்.

தனது தொன்னூற்று எட்டாம் அகவையில் நுரையீரல் அழற்சி நோயினால் புனேவில் செப்டம்பர் 28, 2004 இல் காலமானார்.



</doc>
<doc id="114712" url="https://ta.wikipedia.org/wiki?curid=114712" title="ராஜா ராவ்">
ராஜா ராவ்

ராஜா ராவ் (நவம்பர் 8, 1908-ஜூலை 8, 2006) ஆங்கிலத்தில் புதினம் (இலக்கியம்) மற்றும் சிறுகதைகள் எழுதிய இந்திய எழுத்தாளர், பேராசிரியர் ஆவார். இவரின் படைப்புகள் மீவியற்பியல் தாக்கத்தை அதிகம் கொண்டிருக்கும். 1960 இல் இவரின் பாம்பும் கயிறும் என்ற பெயரில் எழுதிய சுயசரித புதினமானது ஐரோப்பா மற்றும் இந்தியா ஆகிய நாடுகளில் இருக்கும் ஆன்மீக நம்பிக்கை பற்றியக் கருத்துகளைக் குறித்து இருந்தது. 1988 ஆம் ஆண்டில் இலக்கியத்திற்கான சர்வதேச நியஸ்தாத் விருது பெற்றார். தனது பல்வேறு எழுத்துப் படைப்புகளின் மூலம் இந்திய இலக்கியத்திற்குமட்டுமல்லாது உலக இலக்கியத்திலும் பங்காற்றியுள்ளார். 1969 இல் சாகித்திய அகாதமி விருது பெற்றார்.

ராஜா ராவ் அவர்கள் நவம்பர் 8, 1908 இல் ஹாசன், கர்நாடகாவில் பிறந்தார். இவர் ஸ்மார்த்தம் பிராமணர் வகுப்பைச் சார்ந்தவர் ஆவார்.இவருடைய பெற்றோருக்கு 9 குழந்தைகள். இவர்களில் ராஜா ராவ் தான் மூத்தவர். இவருக்கு ஏழு சகோதரிகளும் யோகேஷ்வர ஆனந்தா எனும் சகோதரனும் உள்ளனர். இவருடைய தந்தை பெயர் எச். வி. கிருஷ்ணசுவாமி கர்நாடகாவின் தாய்மொழியான கன்னட மொழியை ஐதராபாத்து (இந்தியா) நிசாம் கல்லூரியில் கற்பித்தார். இவருடைய தாயார் கௌரம்மா , ராஜா ராவுக்கு நான்கு வயதாக இருக்கும் போது இறந்தார். 

நான்கு வயதாக இருக்கும் போது இவருடைய தாயார் இறந்ததால் அவருடைய தாயின் பாதிப்பு இவருடைய பெரும்பாலான படைப்புகளில் காணப்படுகிறது. ஒரு தாயும் ஆதரவற்றோர் இல்லமும் இவரது கதையில் இடம்பெறுகிறது. இவருடைய மற்றொரு தாக்கம் இவருடைய தாத்தா இவர் ஹாசனில் ராவுடன் இவருடன் இருந்தவர். இவர்கள் இருவரின் தாக்கமும் இவருடைய படைப்புகளில் நிறைந்திருக்கும்.

ராவ் ஐதராபாத்திலுள்ள மதராசா- இ- அலியா எனும் முஸ்லிம் பள்ளிக்கூடத்தில் பயின்றார். பள்ளிப்படிப்பை முடித்த பிறகு 1927 ஆம் ஆண்டில் கல்லூரிப் படிப்பிற்காக நிசாம் கல்லூரியில் சேர்ந்தார்.உசுமானியா பல்கலைக்கழகத்தில் அகமது அலியின் நண்பரானார். சென்னைப் பல்கலைக்கழகத்தில் ஆங்கிலம் மற்றும் வரலாறு பிரிவுகளில் பட்டம் பெற்றதன் மூலம் 1929 ஆம் ஆண்டில் ஐதராபாத்து அரசின் வெளிநாடு சென்று கல்வி கற்பதற்கான ஆசிய கல்வி உதவித் தொகையைப் பெற்றார். 

ராவ் மேற்படிப்பிற்காகப் பிரான்சில் உள்ள மான்ட்பெல்லர் பல்கலைக்கழகம் சென்றார். பின்பு பாரிசில் உள்ள, சோர்போன் சென்று பிரெஞ்சு மொழி மற்றும் இலக்கியம் பயின்றார். 1931 இல் தனக்கு மான்ட்பெல்லரில் பிரஞ்சு மொழி கற்றுக் கொடுத்த கமில் மவுலை திருமணம் செய்தார். 1939 வரை தான் அந்தத் திருமண பந்தம் நீடித்தது. ராவ் தனது முதல் கதையை பிரெஞ்சு மொழி மற்றும் ஆங்கிலத்தில் வெளியிட்டார். 1931-1932 ஆம் ஆண்டுகளுக்கிடையில் ஜெயா கர்நாடகா என்ற புகழ்பெற்ற பத்திரிகையாளருக்காக நான்கு கட்டுரைகளை கன்னட மொழியில் எழுதினார். 

கந்தபுரம் (1938). நாகமும் கயிறும் (1960). வில்லியம் சேக்சுபியரும் பூனையும் :இந்தியாவின் கதை (1965). தோழர் கிரில்லோவ் (1976) . சதுரங்க வல்லுநரும் அவருடைய நகர்த்தல்களும் (1988)

1964 ஆம் ஆண்டில் சாகித்திய அகாதமி விருதினைப் பெற்றார். 1969 இல் இந்திய அரசின் மூன்றாவது மிக உயரிய விருதாகக் கருதப்படும் பத்ம பூசண் விருது பெற்றார். 1988 ஆம் ஆண்டில் இலக்கியத்திற்கான சர்வதேச நியஸ்தாத் விருது பெற்றார். 2007 இல் இந்திய அரசின் இரண்டாவது மிக உயரிய விருதான பத்ம விபூசண் விருதினைப் பெற்றார்.



</doc>
<doc id="114716" url="https://ta.wikipedia.org/wiki?curid=114716" title="மருது பாண்டியர்">
மருது பாண்டியர்

மருது பாண்டியர் எனப்படும் மருது சகோதரர்கள் தமிழ்நாட்டில் ஆங்கிலேயருக்கு எதிரான விடுதலைப் போராட்ட முன்னோடிகளுள் குறிப்பிடத்தக்கவர்கள். ஆங்கிலேயரைத் தமிழ் மண்ணிலிருந்து விரட்ட 1785 முதல் 1801 இறுதி வரை ஆயுதம் தாங்கிப் போராடினார்கள். பெரிய மருது, சின்ன மருது எனப்படும் இவர்கள் ஆங்கிலேயருக்கு எதிராகப் போராடிய அனைத்திந்திய குழுக்களையும் ஒன்றிணைத்துத் திரட்ட முயன்ற போதுதான் ஆங்கிலேயரின் அதிருப்திக்கும் கோபத்திற்கும் ஆளானார்கள். இவர்களது களம் சிவகங்கைச் சீமையைச் சேர்ந்த காளையார்கோயில் ஆகும்.

ஆங்கிலக் கிழக்கிந்தியக் கம்பெனியரால் 1801 அக்டோபர் 24 இல் திருப்பத்தூரில் இவ்விருவரும் தூக்கிலிடப்பட்டனர். இவர்களது நினைவாலயம் காளையார் கோவிலில் அமைந்துள்ளது

இன்றைய விருதுநகர் மாவட்டம் நரிக்குடிக்கு அருகில் உள்ள முக்குளம் என்ற கிராமத்தில் வாழ்ந்த உடையார் சேர்வை என்ற மொக்க பழநியப்பன் என்பவருக்கும் அவரது மனைவி ஆனந்தாயி என்ற பொன்னாத்தாள் என்பவருக்கும் மகனாக 1748 திசம்பர் 15 இல் மகனாகப் பிறந்தவர் பெரிய மருது பாண்டியர். ஐந்து ஆண்டுகள் கழிந்து 1753 இல் சிறிய மருது பாண்டியர் பிறந்தார். பெரிய மருது பாண்டியர் வெள்ளை நிறத்துடன் இருந்ததால் வெள்ளை மருது பாண்டியர் என்ற பெயரும் உண்டு. பெரிய மருதுவை விட உயரத்திற் சிறியவராக இருந்ததால் இளைய மருது சின்ன மருது பாண்டியர் என்று அனைவராலும் அழைக்கப்படலானார்.

இவ்விருவரும் சிவகங்கைச் சீமையின் அரசர் முத்து வடுகநாதரின் போர்ப்படையில் வீரர்களாகச் சேர்ந்து தமது திறமையை நிரூபித்தனர். இவர்களின் வீரத்தை கண்டு மெச்சிய மன்னர் முத்து வடுகநாதர் மருது சகோதரர்களை தன் படையின் முக்கிய பொறுப்புக்களில் நியமித்தார்.

ஆற்காடு நவாப் வரி வசூலை ஆங்கிலேயருடன் பங்கிட்டுக் கொள்வதாக ஒப்பந்தம் செய்து கொண்ட ஜோசப் ஸ்மித் தலைமையிலான கம்பெனிப் படை 1772 இல் இராமநாதபுரத்தைக் கைப்பற்றிய பின் உடனடியாகச் சிவகங்கை மீது போர் தொடுத்தது. இந்த திடீர் தாக்குதலை எதிர்பாராத அரசர் முத்து வடுகநாதர் காளையார் கோவில் போரில் பலியானதால் அவரது பட்டத்தரசி வேலுநாச்சியார், மகள் வெள்ளச்சி, அமைச்சர் தாண்டவராயன் பிள்ளை, மருது சகோதரர்கள் ஆகியோர் திண்டுக்கல் அருகே விருப்பாட்சி காட்டுக்குத் தப்பிச் செல்கின்றனர்.

1772 இற்குப் பிறகு காட்டில் மறைந்து வாழ்ந்த மருது சகோதரர்கள் தமது கிளர்ச்சியை 1779 இல் தொடங்கி ஆற்காட்டு நவாப், தொண்டைமான், கும்பினியார் ஆகியோரின் படைகளை வெற்றி கொண்டு 1780 இல் சிவகங்கைச் சீமையை மீட்டு வேலு நாச்சியாரை மீண்டும் அரியணையில் அமர்த்தினர். இந்தப் போரில் பெரிய மருது மணலூர் வாயிலிலும், தளபதி சந்தனம் சேர்வை பூவந்தி வாயிலிலும், வேலு நாச்சியார் மேலூர் வாயிலிலும் முகாமிட்டு போரிட்டனர். மேற்கில் திண்டுக்கல்லிலிருந்து தக்க சமயத்தில் வந்த ஹைதர் அலி யின் படையும் வெற்றிக்கு உதவியது. வேலு நாச்சியார் மீண்டும் ஆட்சியில் அமர்ந்த விழாவிற்கு ஹைதர் அலி நேரில் வந்திருந்து வாழ்த்துக் கூறினார்.

மருது சகோதரர்களின் ஆட்சி மத ஒற்றுமை, நல்லிணக்கம் ஆகியவற்றுக்குக் குறிப்பிடத்தக்கதாக அமைந்தது. இவர்கள் முஸ்லிம்களுக்கும் கிறித்தவர்களுக்கும் வழிபாட்டு இடங்களை அமைத்துக் கொடுத்தனர்.

இவர்கள் காளையார் கோவில் கோபுரத்தைக் கட்டியதுடன் குன்றக்குடி, திருமோகூர் கோயில்களுக்கும் திருப்பணி செய்தனர்.

மானாமதுரை சோமேசர் கோயிலுக்கு கோபுரம் கட்டி தேரும் செய்தளித்துள்ளனர். மருது பாண்டியர்கள் கேட்டுக் கொண்டதற்கு இணங்க இத்திருக்கோயிலின் பெருமை பற்றிப் சிவகங்கைக் கவிஞர் வேதாந்தம் சுப்பிரமணியம் வானர வீர மதுரைப் புராணத்தை பாடியுள்ளார். இந்நூலின் இறுதி பாடல் மருது சகோதரர்களை “"யதுகுல மருது பூபன் மைந்தர்கள்" ” என்று குறிப்பிடுகிறது.

இளையவரான “சின்ன மருது” அரசியல் தந்திரம் மிக்கவராக விளங்கினார். இவர்கள் தஞ்சாவூர் முதல் திருநெல்வேலி வரை மாபெரும் அரசியல் கூட்டணி ஒன்றைத் தொடங்கி ஆங்கிலேயருக்கு எதிரானப் போராட்டத்திற்கு வித்திட்டனர்.

1801 ஜுன் 12 ஆம் திகதி சின்ன மருது திருச்சி திருவரங்கம் முதலிய இடங்களில் வெளியிட்ட அறிக்கை “ஜம்புத் தீவு பிரகடனம்” என அழைக்கப்படுகிறது. அவ்வறிக்கையின் மூலம் எல்லா இனங்களையும் சேர்ந்த மக்கள் நாட்டுப் பற்று மிக்க பணிகளை மேற்கொள்ள வேண்டுமென்றும், ஆங்கிலேயருக்கு எதிராகப் போர் தொடுக்க வேண்டுமென்றும் அறை கூவல் விடுக்கப்பட்டது.

வீரபாண்டிய கட்டபொம்மனின் தம்பி ஊமைத்துரைக்கு அடைக்கலம் தந்ததற்காக 1801 மே 28 இல் ஆங்கிலேயர் போர் தொடுத்தனர். இப்போர் 150 நாட்கள் இடையறாமல் நடந்து, மருது பாண்டியர் தூக்கிலிடப்பட்ட பின் தான் நின்றது.

1801 அக்டோபர் 24 அன்று மருது பாண்டியர்களை தூக்கிலிட்டது வெள்ளையரசு. இவர்களின் குடும்பத்தைச் சேர்ந்தோரும், ஐந்நூற்றுக்கும் மேற்பட்ட மன்னர் குடும்பத்தாரும் தூக்கிலிடப்பட்டனர்.

வெள்ளையர்களிடம் பிடிபட்ட சின்ன மருதுவின் மகன் துரைச்சாமியும் மருதுவின் தளபதிகளும் பிரின்சு ஆப் வேல்சு (இன்றைய பினாங்கு) நாட்டுக்கு நாடு கடத்தப்பட்டனர்.

மருது சகோதரர்களின் முழு உருவ கற்சிலைகள் சிவகங்கை மாவட்டம் காளையார்கோயில் காளீஸ்வரர் கோயிலின் உட்புறமும், மருது சகோதரர்களின் சமாதி காளீஸ்வரர் கோயிலின் எதிர்ப்புறமும் அமைக்கப்பட்டுள்ளன.

மருது சகோதரர்களின் வீரத்தையும், தியாகத்தையும் பெருமைப்படுத்தும் வகையில் இவர்களது நினைவுத் தபால் தலையை இந்திய அஞ்சல் துறை 2004 அக்டோபர் 23 இல் மதுரையிலும், சென்னையிலும் வெளியிட்டது.



</doc>
<doc id="114719" url="https://ta.wikipedia.org/wiki?curid=114719" title="முதுகெலும்பிலி">
முதுகெலும்பிலி

முதுகெலும்பிலி () முதுகெலும்பு இல்லாத ஓர் உயிரினம். உலகில் உள்ள உயிரினங்களில் முதுகெலும்பில்லாத உயிரினங்களே அதிகம் சுமார் 10 லட்சம் உயிரினங்களில் 8 லட்சத்துக்கு மேற்பட்டவை முதுகெலும்பு இல்லாதவைகளாகும். முதுகெலும்பு இல்லாத உயிரினங்களை பல பகுதிகளாக பகுத்துள்ளனர் அறிவியல் அறிஞர்கள். அவற்றுள் புரோட்டோசோவா ஒரே உயிரணுவால் இயங்கும் இனமாகும். மற்ற உயிரினங்கள் செய்யும் சுவாசித்தல்,உணவு உண்ணல், உணவை ஜீரணித்தல், எஞ்சும் கழிவுப் பொருட்களை வெளியயேற்றுதல் ஆகிய அனைத்துப் பணிகளையும் ஓரணுவுக்குள்ளே செய்கின்றது. ஆனால், இந்த ஓரணு உயிரினங்கள் அளவில் மிக நுண்ணியவைகளாக இருப்பதால் அவற்றை மைக்ரோ ஸ்கோப் மூலமாகத் தான் பார்க்க முடியும். இவற்றில் சிலவற்றில் மேற்பகுதி சற்று கடினத் தன்மை கொண்ட ஓடுகளால் அமைந்தது. இந்த நுண்ணுயிரிகளின் இறந்த தொகுதியே கடலில் கிடைக்கும் சீமைச் சுண்ணாம்பு ஆகும். புரோட்டோசோவா உயிரினங்கள் ஒவ்வொன்றும் இரண்டிரண்டாய் பிரிந்து தனித்தனி உயிர்களாய் பெருக்கமடைகின்றன. புரோட்டோசோவா உயிரினங்களில் 30 ஆயிரம் வகைகள் இருப்பதாக கணக்கிடப்பட்டுள்ளது.


முதுகெலும்பில்லாத உயிரினங்களில் மற்றோரு வகை பவளப் பூச்சிகள், கடல் சாமந்தி, ஜெல்லி மீன் போன்றவைகளாகும். நாடாப்புழு, ஈரல் புழு போன்றவை தட்டைப் புழுக்கள் எனும் வேறு வகையைச் சார்ந்தது. கொக்கிப் புழு, நாக்குப் புழு, நரம்பு சிலந்திப் புழு போன்றவை உருண்டைப் புழு என்ற மற்றோர் வகையைச் சார்ந்தததாகும். கிளிஞ்சல், நத்தை போன்றவை சுண்ணாம்புப் பொருளால் மூடப்பட்ட மெல்லுடலிகளாகும்.

ஆக்டோபஸ் எனும் எண்காலிகள் போன்றவையும் இவ்வகையைச் சார்ந்தது. நட்சத்திரமீன், கடல் வெள்ளரி போன்ற கடல் வாழ் உயிரினங்களும் முதுகெலும்பில்லாதவைகளே. முதுகெலும்பில்லாத உயிரினங்களில் மிகப் பெரியவை கரப்பான் பூச்சி, வெட்டுக்கிளி, வண்டு ஆகும். முதுகெலும்பில்லா உயிரினங்களில் நன்மை அளிப்பவையும், தீமை அளிப்பவையும் உண்டு. பட்டுப்பூச்சி, தேனீ, அரக்குப் பூச்சி போன்றவை நன்மை செய்பவை. விசத்தன்மை கொண்ட பாம்புகள்,பூச்சிகள் ஏராளம் உள்ளன.


</doc>
<doc id="114722" url="https://ta.wikipedia.org/wiki?curid=114722" title="மோல்">
மோல்

மோல் அல்லது மூல் ("Mole") என்பது வேதியியலில் ஒரு பொருள் "எவ்வளவு" உள்ளது என்பதைக் குறிக்கும் ஓர் அலகு. இது அடிப்படையாகக் கருதப்படும் அனைத்துலக முறை அலகுகளில் ஒன்று. தமிழில் மோல் அல்லது மூல் என்றும் உரோமன்/இலத்தீன் எழுத்தில் mol என்றும் குறிக்கப்பெறுகின்றது. மோல் என்னும் பெயர் 1893இல் இடாய்ச்சுலாந்து வேதியியலாளர் வில்ஃகெல்ம் ஓசுட்டுவால்டு (Wilhelm Ostwald)
என்பார் Molekül என்னும் இடாய்ச்சு மொழிச்சொல்லில் இருந்து உருவாக்கி 1897இல் அறிமுகப்படுத்தியது.

ஒரு பொருளின் ஒரு மோல் என்னும் அளவு, அப்பொருளின் அடிப்படைக் கூறுகளால் (அணு, மூலக்கூறு) கணக்கிடும்பொழுது, துல்லியமாக 12 கிராம் தூய கரிமம்-12 என்னும் பொருளில் எவ்வளவு அணுக்கள் உள்ளனவோ அதே எண்ணிக்கையில் உள்ள அளவு ஆகும். அதாவது ஒரு மோல் தூய C மிகச்சரியாக 12 கிராம் இருக்கும். ஒரு மோலில் இருக்கும் அணுக்கள் அல்லது மூலக்கூறுகளின் எண்ணிக்கையை அவோகாடரோ எண் (Avogadro constant) என்பர். இந்த அவோகாடரோ எண், . ஆகும். அவோகாடரோ எண்ணை 6.022x10 (மோல்) என்று அண்ணுப்படுத்தலாம்.

கரிமம் என்னும் பொருளே ஆயினும், அதில் கரிமம்-14, கரிமம்-12 போன்ற ஓரிடத்தான்கள் இருக்கக்கூடும். ஒரு பொருள் தனி அணுக்களால், ஒரே வகையான ஓரிடத்தான்களால் ஆனதாயின் கீழ்க்காணுமாறு ஒரு மோல் என்னும் அளவு கீழ்க்காணுமாறு அறியப்படும்: 

மோல் என்பது அனைத்துலக முறை அலகில் பொருளொன்றின் எண்ணிக்கையை அளவிடப் பயன்படுத்தப்படுகிறது. பொருளின் எண்ணிக்கையை அளவிடுவதால் இது திணிவிலிருந்தும் வேறுபட்ட ஒரு கணியமாகும். பொருளொன்றின் அடிப்படைத் துகள்களின் எண்ணிக்கை அவகாதரோ எண் அளவினதாயின் அதன் அளவு 1 மோல் எனப்படும். இதன் குறியீடு mol.


</doc>
<doc id="114725" url="https://ta.wikipedia.org/wiki?curid=114725" title="நொடி (கால அளவு)">
நொடி (கால அளவு)

அனைத்துலக முறை அலகுகள்(SI) குழுமத்தினரால் நிர்ணயித்தபடி, நேரத்தின் அடிப்படை அலகு, நொடி அல்லது வினாடி ஆகும். இதன் குறியீடு மற்றும் சுருக்கக் குறியீடு பின்வருமாறு: 

குறியீடு: (ஆங்கிலம்: s; தமிழ்: வி அல்லது வினாடி அல்லது நொடி) சுருக்கக் குறியீடு: (சுருக்கக் குறியீடு: ஆங்கிலம்: s; தமிழ்: வி). 

மணிநேரத்தினை முதல் முறையாக அறுபது பிரிவுகளகப் பிரிக்கும்போது நிமிடங்கள் கிடைக்கின்றன. மணிநேரத்தினை முதல் முறையாகப் பிரித்துக் கிடைக்கும் நிமிடங்களை இரண்டாவது முறையாக அறுபது பிரிவுகளகப் பிரிக்கும்போது நொடிகள் அல்லது வினாடிகள் கிடைக்கின்றன. இரண்டாவது முறையாகப் பிரித்தலை ஆங்கிலத்தில் 'Second' - 'செகண்டு' என்கிறோம். சீசியம் (அணு நிறை:133) அணு இயல்நிலையில் இரண்டு மீ நுண் மட்டங்களுக்கு இடையே  நிலைமாற்றம் கொள்ளும்போது தோன்றும் கதிர்வீச்சுக்கான காலம் 9 192 631 770 கால அளவுகள் ஆகும். இதுவே SI அலகில் நொடி அல்லது வினாடி எனப்படுகிறது. 

நொடி (அல்லது வினாடி) என்பது காலத்தை அளவிடப் பயன்படும் அடிப்படை அலகு. 60 நொடிகள் = 1 நிமிடம் (மணித்துளி) ஆகும். 

ஆரம்ப கால நாகரிகங்கள் ஒரு நாளை சிறு பிளவுகளாக்கி பகுத்துக் கூறுகளுக்கு தனித்தனி பெயரிட்டன. ஆனால் கூறாகிய நேரத்தின் சிறு பகுதிக்கு வினாடி அல்லது நொடி என்ற வார்த்தையை யாரும் முறையாக பயன்படுத்தவில்லை. 


16 ஆம் நூற்றாண்டின் கடைசியில்,  நொடிகளைக் காட்டப் பயன்படும் ஆரம்பகால கடிகாரங்கள் தோன்றின.  இயந்திரக் கடிகாரங்கள் உருவானதன் பின் நொடிகள் அல்லது வினாடிகளைத் துல்லியமாக அளப்பது எளிதானது.  இது சூரிய மணிகாட்டி மூலம் காட்டப்படும் உத்தேச நேரத்திற்கு எதிரானது.

ஃப்ரேமர்ஸ்டார்ஃப் (Fremersdorf)  சேகரிப்பில் ஆர்ஃபியஸை (Orpheus) சித்தரிக்கும் கடிகாரம், சுருள் வில்லுடன் விநாடிகளைக் குறிக்கக்கும் கையுடன் கூடிய உந்துதல் கடிகாரம் ஆகியவை மக்களை மிகவும் கவர்ந்தன. இதன் தொடக்க காலம் 1560 நிறைவுறு காலம்  16 ஆம் நூற்றாண்டின் மூன்றாம் காலாண்டில், தகி-அல்-தின் (Taqi al-Din) ஒவ்வொரு 1/5 நிமிடத்தையும் காட்டும் ஒரு கடிகாரம்  உருவாக்கினார். 1579ல் ஹோஸ்த் பர்கி (Jost Bürgi) ஹெஸ்ஸ (Hesse) நாட்டின் வில்லியமுக்கு வினாடிகளைக் காட்டும் ஒரு கடிகாரம் செய்தார்.}} 1581ல் டைக்கோ பிராகி மறுசீரமைக்கப்பட்ட  கடிகாரங்களை உருவாக்கினார். அதனைத் தன் வானியல் ஆய்வு மையங்களில் பயன்படுத்தினார். அவை நிமிடங்களையும் நொடிகளையும் காட்டின. எனினும், அவை வினாடிகளை கணிக்கப் போதுமான துல்லியத்துடன் இல்லை. 1587 ஆம் ஆண்டில், டைக்கோ தனது நான்கு கடிகாரங்கள், நான்கு வினாடிகள் கூடுதலாகவோ அல்லது குறைவாகவோ வேறுபடுத்திக் காட்டியதாகk குறை கூறினார்.

1644 ஆம் ஆண்டில், மரின் மெர்சென் (Marin Mersenne) 39.1 அங்குல நீளம் (0.994) ஊசலைப் பயன்படுத்தி வினாடிகளைக் கணக்கிட்டார். அது, திட்ட புவியீர்ப்பு முடுக்கத்துடன் செயல்பட்டது. ஊசல் முன்னோக்கிச் செல்ல ஒரு விநாடியும், மீண்டும் பின்னோக்கிச் செல்ல ஒரு விநாடியும், ஆகும் எனத் துல்லியமாக கணக்கிட்டு செயல்படுத்தினார் 1670 ஆம் ஆண்டில், லண்டன் கடிகார தயாரிப்பாளர் வில்லியம் கிளெமெண்ட் (William Clement) இந்த வினாடி ஊசலை, கிறித்தியான் ஐகன்சின் அசல் ஊசல் கடிகாரத்துடன் இணைத்தார்.  1670 முதல் 1680 வரை, கிளெமெண்ட் தனது கடிகாரங்களுக்கு பல மேம்பாடுகளைச் செய்தார். 

1832 இல், கார்ல் பிரீடிரிக் காஸ் தனது மில்லிமீட்டர்-மில்லிகிராம்-வினாடி தரப்படுத்தப்பட்ட முறை அலகுகளில், நேரத்தின் அடிப்படை  அலகு வினாடி என முன்மொழிந்தார். 1862ஆம் ஆண்டு, அறிவியல் முன்னேற்றத்திற்கான பிரிட்டிஷ் கூட்டமைப்பினர், (BAAS-British Association for the Advancement of Science) "விஞ்ஞானத்தின் அடிப்படையில், அனைத்து மாந்தர்களும் சூரிய நேரத்தின் சராசரி அடிப்படை அலகு நேரம் வினாடி என்ற கால அளவைப் பயன்படுத்த வேண்டும்" என ஒப்புக் கொண்டுள்ளனர்.

ஒரு வருடத்தின் ஒரு பகுதி என்ற அடிப்படையில்: 

புவியின் இயக்கம் சார்ந்த, நியூகோம்பின் (Newcomb) சூரிய இயக்க அட்டவணையில் (1895) ந்ப்டிகள் பற்றி விவரிக்கப்பட்டது. 1750க்கும் 1892க்கும் இடைப்பட்ட  காலத்தில் வானியல் கண்காணிப்புகளை அடிப்படையாகக் கொண்டு,  சூரிய இயக்கத்தின் மதிப்பை மதிப்பிடுவதற்கான ஒரு சூத்திரம் உருவாக்கப்பட்டது. குறிப்பாக, 20 ஆம் நூற்றாண்டின் பெரும்பகுதியில் பயன்படுத்தப்பட்ட அட்டவணைகள் நியூகொம்ஸின் சூரிய இயக்கத்தை ஒட்டியவை. (1900 முதல் 1983 வரை). மேலும், எர்னெசுட்டு வில்லியம் பிரவுனின் நிலவு அட்டவணைகள் 1923 முதல் 1983 வரை பயன்படுத்தப்பட்டன.

பல ஆண்டுகளின் வேலைகளைத் தொடர்ந்து  இங்கிலாந்தின்  டெடிங்டன், தேசிய இயற்பியல் ஆய்வகத்திலிருந்து லூயிஸ் எஸென் (Louis Essen) மற்றும் அமெரிக்க ஐக்கிய நாட்டு கடற்படையின் வானியல் நிலையத்திலிருந்து வில்லியம் மார்கோவிட்ஸ் (William Markowitz) ஆகியோர், சீசியம் அணுவின் மீ நுண் நிலைமாற்ற அதிர்வெண் மற்றும் கோளியல் காலம் ஆகியவற்றுக்கு இடையேயான உறவை உறுதிப்படுத்தினர். இதில், டபிள்யூ. டபிள்யூ. வி. (WWV) வானொலி நிலையத்திலிருந்து பெறப்பட்ட சமிக்ஞைகளை அடிப்படையாகக் கொண்ட ஒரு பொதுவான காட்சி அளவீட்டு முறை பயன்படுத்தப்பட்டது. 

அவர்கள் கோளியல் காலம் (ET), நொடி அல்லது வினாடி, தேர்ந்தெடுக்கப்பட்ட சீசியம் அணுவின் அதிர்வெண் ஆகியவை ஒரே அளவிலான 9,192,631,770 ± 20 சுழற்சிகளைப் பெற்றுள்ளன என்பதை கண்டறிந்து உறுதி செய்தனர். 

சார்பியல் ரீதியாக, SI வினாடி மதிப்பு பூமிவடிவத்தின் மற்றும் சுழற்சியின்  சரியான நேரமாக வரையறுக்கப்படுகிறது.

லட்லோ எட் ஆல் (Ludlow et al) மேற்கோள்: இன்று, நுண்ணலைப் பகுதியில் செயல்படும் அணு கடிகாரங்களுக்கு, ஒளியியல் அணு கடிகாரங்கள் ஒரு சவாலாக அமையும்.

கனடிய தேசிய ஆராய்ச்சி கவுன்சில் 2.5 × 10 "ஒப்பீட்டளவில் நிச்சயமற்றது" என்பதைக் குறிக்கிறது.  அயோடின் (அணு எடை 127) மூலக்கூறை அடிப்படையாகக் கொண்டிருக்கும் அணு கடிகாரத்திற்கு பதிலாக, ஸ்ட்ரான்சியம் (அணு எடை 88) அயனி பொறியைப் பயன்படுத்துவதை ஆதரிக்கிறது.

நிச்சயமற்ற நிலைகள் நுண்ணலைப் பகுதியில் உள்ள NIST-F1 சீசியம் அணுக் கடிகாரத்தை எதிர்த்து நிற்கின்றன, அதிர்வெண் அடிப்படையில் ஒரு நாளின் பகுதிகள் சராசரியாக பத்தின் அடுக்கு பதினாறு என்று மதிப்பிடப்படுகின்றன.

ஒரு நொடி என்பது துல்லியமான நிலைநாட்டலின் படி கீழ்க்காணுமாறு குறிப்பிடப்படும். சீசியம்-133 என்னும் அணு, தன் அடி நிலையில் இருக்கும் பொழுது அதன் அணுக்கருவில் உள்ள காந்தப்புலனின் விளைவால் நிகழும் மீ நுண் ஆற்றல் வேறுபாடுகளின் அடிப்படையில் ஒரு நொடி என்பது விளக்கபடுகின்றது. ஒரு நொடி என்பது அசையாது 0 K (கெல்வின்) வெப்பநிலையில் இருக்கும் ஒரு சீசியம்-133அணுவின் அடி நிலையில் உள்ள இரு வேறு மிக நுண்ணிய ஆற்றல் இடைவெளிகளுக்கிடையே நிகழும் 192 631 770 அலைவுகளின் கால அளவு ஆகும்.
ஒரு நாளில் 3600 விநாடிகள் உள்ளன. ஒரு நாளில் 24 மணி நேரமும், ஒரு மணி நேரத்தில் 60 நிமிடங்களும், ஒரு நிமிடத்தில் 60 செக்கன்களும் உள்ளன. எனவே ஒரு விநாடி 24 செக்கன்களுக்குச் சமமாகும்.


</doc>
<doc id="114727" url="https://ta.wikipedia.org/wiki?curid=114727" title="கரிபியன்">
கரிபியன்

மேற்கிந்தியத் தீவுகள் அல்லது கரிபியன் ("Caribbean", டச்சு: Cariben அல்லது Caraïben அல்லது "Antillen"; பிரெஞ்சு: Caraïbe அல்லது "Antilles"; ஸ்பானிஷ்: Caribe) அமெரிக்கக் கண்டத்தின் ஒரு பகுதி ஆகும். இது கரிபியன் கடல், மற்றும் அதன் தீவுகள், அவற்றின் கரையோரப் பகுதிகளையும் உள்ளடக்கிய பகுதியைக் குறிக்கும். இப்பகுதி வட அமெரிக்காவின் தென்கிழக்குப் பகுதியையும் மத்திய அமெரிக்காவின் கிழக்குப் பகுதியையும் தென் அமெரிக்காவின் வடக்கு மற்றும் மேற்குப் பகுதிகளையும் தன்னகத்தே கொண்டுள்ளது.

கரிபியன் தீவுகள் என்பது 2,500 மைல்கள் நீளமும் 160 மைல்களுக்கும் குறைவான அகலமும் கொண்ட ஒரு தீவுத் தொடராகும்.

இப்பகுதியில் மொத்தம் 7,000 தீவுகள், சிறு தீவுகள், reefs, மற்றும் cays ஆகியவற்றைக் கொண்டுள்ளன. கரீபியன் கடலை சுற்றிலும் ஒரு தீவு சங்கிலியாக இவை படர்ந்து கிடக்கிறது. அட்லாண்டிக் பெருங்கடலின் குறுக்காக தெற்கே புளோரிடா முதல் வெனிசுலா வரை 4 ஆயிரம் கி.மீ., நீளத்துக்கு தீவுகள் சிதறியிருக்கின்றன. இதில் 11 சுதந்திர நாடுகளும் பிற நாடுகளின் ஆட்சிக்கு உட்பட்ட சில பகுதிகளும் உள்ளன. மேற்கிந்திய தீவில் கியூபா, ஹைதி, டொமினிக்கன் குடியரசு, ஜமைக்கா, பார்படோஸ், பஹாமாஸ், டிரினாட் மற்றும் டொபாகோ, டொமினிக்கா, செயின்ட் கிட்ஸ் நெவிஸ், செயின்ட் லூஸியா, செயின்ட் வின்சென்ட் கிரெனடா, ஆன்டிகுவா, பார்புடா என்ற நாடுகள் சேர்ந்ததே மேற்கிந்திய தீவு. இவற்றில் மிக பெரிய நாடு கியூபாவே. கரீபியன் கடலில் ஒரு பெரிய தீவையும், ஆயிரத்து 600க்கும் மேற்பட்ட குட்டித் தீவுகளையும் கொண்ட நாடு தான் கியூபா. மேற்கிந்தியாவின் ஒரு பகுதியான ஆன்டிலிஸின் மிக அழகிய தீவு கியூபாவே. இதனால்தான் இதனை ஆன்டிலிஸின் முத்து என்று அழைக்கின்றனர். அமெரிக்க கடற்படை கேந்திரங்களில் ஒன்றாக விளங்கும் குவன்டனாமா, கியூபாவின் ஆதிக்கத்திற்கு உட்பட்ட பகுதியாகும்.

மேற்கிந்தியத் தீவுகள் என்பவை அண்டிலெஸ் ("Antilles"), மற்றும் பஹாமாஸ் ஆகியவற்றை உள்ளடக்கிய பகுதியாகும். பொதுவாக, மேற்கிந்தியத் தீவுகள் என்பது வட அமெரிக்காவின் ஒரு பகுதியாகவும் விடுதலை பெற்ற நாடுகள், வெளிநாட்டுத் தாபனங்கள், மற்ற நாடுகளில் தங்கியிருக்கும் பிரதேசங்கள் என மொத்தம் 28 தனியான பிரதேசங்களை உள்ளடக்கியவை ஆகும். ஒரு காலத்தில் 10 ஆங்கிலம்-பேசும் நாடுகளைக் கொண்ட "மேற்கிந்தியக் கூட்டமைப்பு" என்ற நாடு சிறிது காலம் இங்கிருந்தது.

ஐரோப்பிய மாலுமிகலான வாஸ்கோடகாமா போன்ற நாடுகாண்பயணிகள் இந்தியாவுடன் கடல் வழி வாணிபம் செய்வதற்காக பயணவழி வரையறுத்ததன் விளைவாக இந்த மேற்கிந்திய தீவுகள் கூட்டம் கண்டுபிடிக்கப்பட்டது. முதலில் இந்த தீவுக்கூட்டங்கள் தான் இந்தியா என்று தவறாக கணித்த மாலுமிகள் பின்னர் அது இந்திய நிலப்பகுதி இல்லை என்று தெரிந்து கொண்டதும் இதற்க்கு மேற்கிந்திய தீவுகள் என அழைக்க தொடங்கினர்.

1492ல் ஐரோப்பிய கடற்பயணி கிறிஸ்டோபர் கொலம்பஸ்சே மேற்கிந்திய தீவிற்குதான் முதன் முதலில் வந்தார். தான் வந்து சேர்ந்த இடம் இந்தியா என்று தவறாக நினைத்து இதற்கு மேற்கிந்தியா என்று பெயர் சூட்டினார். பிற்பாடு இங்குள்ள பல தீவுகளும் ஐரோப்பிய நாடுகளின் காலனி நாடுகளாக மாறியதை தொடர்ந்து ஐரோப்பிய கலாசாரம் இங்கு படர்ந்தது.

ஹைதியும், டொமினிக்கா குடியரசும் சேர்ந்த ஹிஸ்பானியோவா இப்பகுதியின் 2வது பெரிய தீவு. அமெரிக்கா, பிரான்ஸ், பிரிட்டன், ஹாலந்து, வெனிசுலா போன்ற நாடுகளின் ஆதிக்கத்திற்கு உட்பட்டவையே பிற நாடுகள். மேற்கிந்திய தீவுகள் அமெரிக்க கண்டத்தில் இருந்தாலும் வரலாற்றிலும் சரி, கலாசார அளவிலும் சரி அது ஐரோப்பிய, ஆப்பிரிக்க, ஆசிய கண்டங்களிலும் மிக அதிகமான தொடர்புக் கொண்டது. உலகில் வேறு எந்த பகுதியும் இந்த அளவுக்கு சமூக பொருளாதார, கலாசார வேறுபாடுகளை தன்னகத்தே கொண்டிருக்கவில்லை.

ஹிஸ்பேனியோலா


</doc>
<doc id="114730" url="https://ta.wikipedia.org/wiki?curid=114730" title="ரெட் (2002 திரைப்படம்)">
ரெட் (2002 திரைப்படம்)

ரெட் 2002ல் வெளிவந்த தமிழ்த் திரைப்படம். இந்தப் படத்தில் கதாநாயகனாக அஜித் குமாரும், கதாநாயகியாக பிரியா கில்லும் நடித்துள்ளனர். சிங்கம்புலி இயக்கிய இந்தத் திரைபடத்திற்கு தேவா இசையமைத்துள்ளார்.

ஆறு பாடல்களைக் கொண்ட இத்திரைப்படத்திற்கு இசையமைத்தவர் தேவா ஆவார். தாய் மடியே என்னும் பாடல் உட்பட அனைத்து பாடல்களும் சிறப்பான வெற்றியைப் பெற்ற பாடல்களாகும். இத்திரைப்படத்தின் பாடல்களை எழுதியவர் கவிப்பேரரசு வைரமுத்து ஆவார்.


</doc>
<doc id="114734" url="https://ta.wikipedia.org/wiki?curid=114734" title="பிரியா கில்">
பிரியா கில்

ப்ரியா கில் (பிறப்பு:டிசம்பர் 9, 1977) இந்தியத் திரைப்பட நடிகை ஆவார். இவர் ஹிந்தி, தமிழ், தெலுங்கு, மலையாளம், மற்றும் பஞ்சாபி அகிய மொழிகளில் நடித்துள்ளார். 1996ல் வெளிவ்ந்த தேரே மேரே சப்னே என்ற ஹிந்தி படத்தின் மூலம் திரைத்துறைக்கு அறிமுகமானார்.



</doc>
<doc id="114743" url="https://ta.wikipedia.org/wiki?curid=114743" title="வூடூ">
வூடூ

வூடூ அல்லது எயிட்டிய வூடோ (Haitian Vodou) , ( சில நேரங்களில் வோடுங் அல்லது வூடோங்) கரிபிய நாடான எயிட்டியில் தோன்றிய ஓர் "கலவை" சமயமாகும். இது மேற்கு ஆபிரிக்க மக்களின் சமயக் கோட்பாடுகள், மேற்கிந்தியத் தீவுகளின் "அரவாக்" மக்களின் நம்பிக்கைகள் மற்றும் ரோமன் கத்தோலிக்கக் கூறுகள் ஆகியனவற்றை அடிப்படையாகக் கொண்டது. 16வது நூற்றாண்டில் எயிட்டிக்குக் கொண்டுவரப்பட்ட ஆபிரிக்க அடிமைகளால் இந்த சமயம் தோன்றியது; தங்கள் மரபு சார்ந்த நம்பிக்கைகளை விட முடியாமலும் அதேநேரம் தங்கள் எசமானர்களின் சமய நம்பிக்கைகளை பின்பற்ற வேண்டி வந்ததாலும் இந்தச் சமயம் உருவானது. இந்தச் சமயத்தைப் பின்பற்றுபவர்கள் வூடோசோ என அழைக்கப்படுகின்றனர்.

இந்தச் சமயத்தின் முக்கியக் கூறுகள்:

வூடோவின் மற்ற சிறப்பங்கங்களாக இறந்தவரை வணங்குவதும் பில்லி சூனியத்திற்கு எதிராக பாதுகாப்பதும் உள்ளன.

எயிட்டிய வூடோ ஆப்பிரிக்க மக்களின் பிற சமய நம்பிக்கைகளான லூசியானா வூடூ, "சன்தேரியா" கூபாவின் "அராரா", பிராசிலின் "கன்டோம்பிள்" மற்றும் "உம்பந்தா"வுடன் பலசடங்குகளை பொதுவாகக் கொண்டுள்ளது. எயிட்டிய வூடோவின் கோவில் "ஹான்ஃபோர்" என அழைக்கப்படுகிறது.
எயிட்டிய வூடோவில் லோவாக்களுக்கு நடத்தப்படும் சடங்குகளில், எயிட்டிய கிரியோலில் Sèvis Lwa ("லோவாவிற்கு சேவை"), பல மத்திய ஆப்பிரிக்க மற்றும் நைஜீரியா மக்களின் பழக்க வழக்கங்களை ஒத்துள்ளன. கொங்கோவின் தாக்கமும் பெருமளவில் உள்ளது அண்மையில்தான் கண்டுபிடிக்கப்பட்டது.

எயிட்டிய வூடோ எயிட்டியில் மட்டுமல்லாது டொமினிக்கன் குடியரசு, கிழக்கு கூபா, பகாமாசு தீவுகளின் சிலவற்றில், ஐக்கிய அமெரிக்கா மற்றும் எங்கெல்லாம் எயிட்டி மக்கள் புலம் பெயர்ந்தனரோ அங்கெல்லாம் கடைபிடிக்கப்படுகிறது. இருப்பினும் ஐக்கிய அமெரிக்காவில் மேற்கு ஆபிரிக்காவிலிருந்து வந்த அடிமைகளால் பிறிதொரு வோடுங் என்ற சமயம் முன்னரே இருந்தது என்பது குறிக்கத்தக்கது.

அண்மையில் மேற்கு ஆபிரிக்க சடங்குகளுடன் மீளமைக்கப்பட்ட வூடோ சமயம் ஐக்கிய அமெரிக்காவில் வளர்முகம் கண்டு வருகிறது.

பெனினின் மொத்த மக்கள் தொகையில் 17 சதவீத மக்கள் தொகையான 1.6 மில்லியன் மக்கள் இந்த வூடுவை பின்பற்றுகின்றனர். டோகோ நாட்டின் மக்கள் தொகையில் பாதிக்கும் மேற்பட்டவர்கள் இந்த வூடுவைப் பின்பற்றுகின்றனர். இவர்களின் தொகை இருபத்தி ஐந்து இலட்சமாகும். கானாவின் மொத்த மக்கள் தொகையில் 13 சதவீத மக்கள் தொகையான 20 மில்லியன் மக்களும் ஈவேயின் 38 சதவீத மக்களும் இந்த வூடுவை பின்பற்றுகின்றனர். மற்ற பல நாடுகளிலும் ஒரு குறிப்பிட்ட அளவு மக்கள்தொகையினர் இந்த வூடுவைப் பின்பற்றுகின்றனர்.



</doc>
<doc id="114746" url="https://ta.wikipedia.org/wiki?curid=114746" title="சலிம் கெளஸ்">
சலிம் கெளஸ்

சலிம் கெளஸ் இந்தியத் திரைப்பட நடிகர் மற்றும் தற்காப்புக்க்லை நிபுணர். சென்னையில் பிறந்து வளர்ந்த இவர் கிறிஸ்துசர்ச் பள்ளியிலும் அதற்கு பின்பு, சென்னை மாநிலக் கல்லூரிலும் கல்வி பயின்றார். தற்போது மும்பையில் வசித்து வருகிறார்.



</doc>
<doc id="114748" url="https://ta.wikipedia.org/wiki?curid=114748" title="இந்திய அரசியலமைப்பிலுள்ள நீதிப் பேராணைகள்">
இந்திய அரசியலமைப்பிலுள்ள நீதிப் பேராணைகள்

இந்திய உச்சநீதிமன்றமும், உயர்நீதிமன்றங்களும் சட்டங்களை நீதிப் புனராய்வு செய்யும் அதிகாரம் பெற்றுள்ளன. ஒரு சட்டம் அரசியலமைப்புக்கு உட்பட்டது அல்லது புறம்பானது என்று தீர்ப்பு வழங்கத்தக்க அதிகாரத்திற்கே, நீதிப் புனராய்வு என்று பெயர். அரசியலமைப்பின் காவலனாக நீதித்துறை விளங்குகிறது. இந்திய குடிமக்களின் உரிமைகளையும் சுதந்திரங்களையும் நீதித்துறை இதன் மூலம் பாதுகாக்கிறது.இந்தியக் குடியரசுத் தலைவர் நாட்டின் அவசரக் காலங்களில், இந்திய அரசியலமைப்பின் அடிப்படை உரிமைகளை தற்காலிகமாக நிறுத்தி வைக்க முடியும். மற்ற சூழ்நிலைகளில், அடிப்படை உரிமைகள் பாதிக்கப்பட்டால், பாதிக்கப் பட்டவர் பின்வரும் நீதிப் பேராணைகள் வழியாக, நீதியை உச்சநீதி மன்றத்திலோ(அரசியலமைப்பு உட்பிரிவு-32 வழியாக), உயர்நீதி மன்றத்திலோ (உட்பிரிவு-226 வழியாக)பெற முடியும்.

இதற்கு ஐந்து வகையான நீதிப் பேராணைகள் தீர்வு உள்ளன.அவை 1.ஆட்கொணர் நீதிப்பேராணை,2.கட்டளை நீதிப்பேராணை,3.தடை நீதிப்பேராணை,4.உரிமைவினா நீதிப் பேராணை,5.தடைமாற்று நீதிப்பேராணை என அழைக்கப்படுகின்றன.

தவறாக ஒருவர் காவலில் வைக்கப்பட்டால், அவருக்கு நீதி வழங்கும் நீதிமன்றம் காவலில் வைத்த அதிகாரிக்கோ அல்லது அரசாங்கத் திற்கோ ஆணை வழங்கி, காவலில் வைக்கப்பட்ட வரை நீதிமன்றத்தின்முன் கொண்டுவரச் செய்வதாகும். காவலில் வைக்கப்பட்டது சரியென நியாயப்படுத்த வேண்டியது காவல் துறையின் கடமை, இல்லையேல் அவரை விடுதலை செய்ய வேண்டும்.

வேறுபாடு:நீதிமன்ற அழைப்பாணை இட்டும் நீதிமன்றம் காவல்துறையினரை, குறிப்பிட்ட நபரை அழைத்து வர ஆணையிடலாம். அவ்வாறு அழைக்கப்படும் நபர் சட்டக் கடமைமீறலைச் செய்தவர் ஆவார். ஆனால், இந்த நீதிப் பேராணை, சட்ட உரிமைக்காக வழங்கப்படுகிறது.

ஒரு குறிப்பிட்ட செயலை உடனடியாக செய்யக்கோரி நீதிமன்றம் ஆணை பிறப்பிப்பதாகும். இவ்வாணை பிறப்பிக்கப்பட்டதும் குறிப்பிட்ட அலுவலர் அச்செயலை உடனடியாகச் செய்ய வேண்டியவராகிறார்.

நீதிமன்றம் ஓர் அதிகாரிக்கு ஆணை பிறப்பித்து, அவரது எல்லைக்குட்படாத ஒரு செயலைச் செய்யாதிருக்குமாறு ஆணை பிறப்பிப்பதாகும்.

பாதிக்கப்பட்ட ஒரு நபரின் நியாயமான கோரிக் கையின் அடிப்படையில், அரசாங்கத்தின் அலுவலர் ஒருவரை அவர் எந்த அடிப்படையில் குறிப்பிட்ட பதவியை வகிக்கிறார் என்பதைத் தெளிவுபடுத்தக் கோரும் நீதிமன்றத்தின் உத்தரவாகும்.

நீதிமன்றம் தனது கீழ்பட்ட ஒரு அதிகாரிக்கோ அல்லது நீதிமன்றத்துக்கோ ஆணை பிறப்பித்து, குறிப்பிட்ட நீதிமன்றச் செயல்முறைகளையும் ஆவணங்களையும் தனக்கோ அல்லது உரிய அதிகாரிக்கோ மாற்றச் செய்து நியாயமான பரிசீலனைக்கு அனுப்பச் செய்வதாகும்.


</doc>
<doc id="114751" url="https://ta.wikipedia.org/wiki?curid=114751" title="மூதுரை">
மூதுரை

மூதுரை ஔவையார் இயற்றிய ஒரு தமிழ் நீதி நூல். பழமையான அறக்கருத்துகளைக் கொண்டிருப்பதால் இது மூதுரை (மூப்பு + உரை) என அழைக்கப்படுகிறது. இதற்கு வாக்குண்டாம் என்ற இன்னொரு பெயரும் உண்டு. இதன் கடவுள் வாழ்த்துப் பாடல் “வாக்குண்டாம்” என்று வழங்கப்படுவதால் இப்பெயர் ஏற்பட்டது. இந்நூலில் 30 வெண்பாப் பாடல்கள் அமைந்துள்ளன. ஒவ்வொரு பாடலும் ஒரு தனிக்கருத்தை வலியுறுத்துகிறது. 




</doc>
<doc id="114762" url="https://ta.wikipedia.org/wiki?curid=114762" title="சங்கனாச்சேரி">
சங்கனாச்சேரி

சங்கனாச்சேரி என்பது கேரளா மாநிலத்தில் கோட்டயம் மாவட்டத்தில் உள்ள ஒரு நகராட்சிப் பகுதியாகும். இது கோட்டயம் நகரிலிருந்து 20 கிலோ மீட்டர் தொலைவிலும், திருவல்லா எனும் ஊருக்கு வடக்கில் 7 கிலோ மீட்டர் தொலைவிலும் அமைந்துள்ள ஊர். சங்கனாச்சேரி தெற்கில் பாய்ப்பாடு, வடக்கில் வாழப்பள்ளி, கிழக்கில் திருக்கொடித்தானம்-மாடப்பள்ளி, மேற்கில் பைப்பாடி-வாழப்பள்ளி ஊராட்சிப் பகுதிகளும் எல்லைகளாக இருக்கின்றன.



</doc>
<doc id="114763" url="https://ta.wikipedia.org/wiki?curid=114763" title="வயிற்றுப்போக்கு">
வயிற்றுப்போக்கு

வயிற்றுப்போக்கு, அல்லது பேதி, என்பது ஒருநாளில் மூன்று அல்லது அதற்கு மேல் தளர்வாக அல்லது நீர்க்க மலம் கழிப்பதாகும். இது வளரும் நாடுகளில் மரணத்திற்கான பொதுவாக காரணமாகவும் உலகளவில் குழந்தை இறப்பிற்கு இரண்டாவது மிகப்பெரும் காரணமாகவும் அமைந்துள்ளது. வயிற்றுப்போக்கினால் ஏற்படும் நீரிழப்பினால் நீர்ப்போக்கு மற்றும் மின் பகுபொருள் சமநிலை இழப்பு நேர்கின்றன. 2009ஆம் ஆண்டில் வயிற்றுப்போக்கினால் இறந்த ஐந்து வயதுக்கு மேலானவர்களின் எண்ணிக்கை 1.1 மில்லியனாகவும் ஐந்து வயதிற்கு குறைவானவர்களின் எண்ணிக்கை 1.5 மில்லியனாகவும்இருந்தது. இதற்கான தீர்வாக வாய்வழி கனிமக் கரைசலும் மற்றும் துத்தநாக உப்புக்களும் கொடுக்கப்பட்டு கடந்த 25 ஆண்டுகளில் 50 மில்லியன் குழந்தைகள் காப்பாற்றப்பட்டதாக மதிப்பிடப்படுகிறது.

உலக சுகாதார அமைப்பு வரையறுத்துள்ளபடி ஒருநாளில் மூன்று அல்லது அதற்கு மேலாக தளர்வாக அல்லது நீர்க்க மலம் கழிப்பது அல்லது ஒருவர் தமக்கு வழமையானதைவிட கூடுதலாக மலம் கழிப்பது "வயிற்றுப்போக்கு" எனப்படும். 

2004ஆம் ஆண்டில் உலகளவில் ஏறத்தாழ 2.5 பில்லியன் வயிற்றுப்போக்கு நோயாளிகள் பந்தியப்பட்டு அதில் ஐந்து அகவைக்கும் குறைவான 1.5 மில்லியன் குழந்தைகள் இறந்துள்ளனர். இவற்றில் பாதிக்கும் மேலானவர்கள் ஆப்பிரிக்கா மற்றும் தெற்காசியாவைச் சேர்ந்தவர்கள். இது இருபதாண்டுகளுக்கு முன்பிருந்த ஆண்டுக்கு 5 மில்லியன் இறப்பு வீதத்தை விடக் குறைந்துள்ளது. இந்த வயதினரிடையே இறப்புக்கு நுரையீரல் அழற்சிக்கு (17%) அடுத்து இரண்டாவது முக்கிய காரணமாக (16%) விளங்குகிறது.



</doc>
