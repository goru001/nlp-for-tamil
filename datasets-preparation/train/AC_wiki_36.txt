<doc id="170821" url="https://ta.wikipedia.org/wiki?curid=170821" title="தந்திவர்மன் கல்வெட்டு (திருவல்லிக்கேணி)">
தந்திவர்மன் கல்வெட்டு (திருவல்லிக்கேணி)

தந்திவர்மன் கல்வெட்டு திருவல்லிக்கேணி பார்த்தசாரதி கோயிலின் கருவறைக்குப் போகும் வாயிலுக்கு அருகில் தரையில் வைத்துக் கட்டப்பெற்றுள்ள கல்லில் செதுக்கியதாகும். "இதனை ரட்சிப்பார் அடியிரண்டும் என் முடிமேலன" என்ற காப்புரை கொண்டது. 

இக்கல்வெட்டின் எழுத்துகள் தமிழும் வடமொழியும் கலந்து, ஆனால் கிரந்த எழுத்துகளில் செதுக்கப்பட்டுள்ளன. 
பல்லவ மன்னன் தந்திவர்மன் இவனது காலம் கி.பி. 777- கி.பி. 830
தந்திவர்மன் அரியணையேறிய 12 ஆம் ஆண்டு அதாவது கி.பி 789 இல் இக்கல்வெட்டு செதுக்கப்பட்டுள்ளது.

"திருவல்லிக்கேணிக் கோயிலுக்கு உரிமையுடைவர்கள் கோயிலுக்குரிய கருமாரச் சேரிப்புலத்தை. ஒற்றிக்கு வைத்துவிட்டனர். அதனால் நாற்பத்தைந்து காடி நெல் வருமானம் குறைந்துபோக, சுவாமிக்குத் திருவமுது தடைபட்டது. புகழ்த்துணை விசையரையன் முப்பதின் காடி நெல்லும் அங்கழஞ்சு பொன்னும் கொடுத்து ஒற்றியை மீட்டுத் தன்னுடையதாக்கு, நாள் ஒன்றுக்கு ஐந்து நாழி நெல்லைக் கொடுத்து, அதை நன்கு குற்றுதலால் உண்டாகும் இரண்டு நாழி தூக்குத்தல் அரிசியைக்கொண்டு, சங்கசர்மனும், சத்திசர்மனும், இளையசத்திசர்மனும் சுவாமிக்கு இரவுப் போனகம் காட்டக் கடவார்கள் எனவும் அப்போனகம் தடைப்படுமாயின், அவிப்புலம், தத்தன்புலம், காரைக்கிழான் புலம் ஆகியவற்றிலிருந்து சுவாமி போகனத்துக்குத் திருவமுது காட்டக் கடவதென்றும், அவர்கள் தவறிவிடுவார்களானால், அரசன் விதிக்கும் தண்டத்திற்குட்பட்டு அவர்கள் நடத்திடக் கடவதென்றும் ஏற்பாடுகளைச் செய்துள்ளான். இவனே பொன்விளக்கு, வட்டில், உலோகத்தால் செய்த பானை ஆகியவற்றையும் கொடுத்துள்ளான்"


</doc>
<doc id="170824" url="https://ta.wikipedia.org/wiki?curid=170824" title="கட்டற்ற மென்பொருள் அறக்கட்டளை தமிழ்நாடு">
கட்டற்ற மென்பொருள் அறக்கட்டளை தமிழ்நாடு

கட்டற்ற மென்பொருள் அறக்கட்டளை தமிழ்நாடு (FSFTN), 2008 ஆம் ஆண்டு தொடங்கப்பட்ட ஒரு இலாப நோக்கற்ற நிறுவனம் ஆகும். இது கட்டற்ற மென்பொருள் இயக்கம் இந்தியாவின் ஒரு கிளை நிறுவனமாகும். தமிழ்நாட்டில் அண்ணா பல்கலைக்கழகம் மற்றும் சென்னை இந்திய தொழில்நுட்ப கழகம் உள்ளிட்ட கல்வி நிறுவனங்களில் இந்த அமைப்பு தீவிரமாகச் செயற்படுகிறது.


FSFTN தளத்தின் படி, நிறுவனத்தின் முக்கிய குறிக்கோள்கள் பின்வருமாறு:


</doc>
<doc id="170825" url="https://ta.wikipedia.org/wiki?curid=170825" title="தேசிய பசுமை தீர்ப்பாயம்">
தேசிய பசுமை தீர்ப்பாயம்

தேசிய பசுமைத் தீர்ப்பாயம் ("National Green Tribunal" , NGT) இந்திய அரசியலமைப்பின் 21வது சட்டப்பிரிவுக் கூற்றின் கீழ், சுற்றுச்சூழல் தொடர்பான பிணக்குகளை விரைவாக தீர்க்கவும் உயர்நீதிமன்றங்களில் நடப்பில் இருக்கும் சுற்றுச்சூழல் தொடர்பான வழக்குகளைக் குறைக்கவும் இந்தியக் குடிகளுக்கு நலம்மிகு சுற்றுச்சூழலுக்கான உரிமையை நிலைநாட்டவும் 2010இல் நிறுவப்பட்டது. இந்தத் தீர்ப்பாயத்தின் முதன்மை இருக்கை புது தில்லியிலும் கிளை இருக்கைகள் சென்னை, போபால், புனே மற்றும் கொல்கத்தாவிலும் நிறுவப்பட்டுள்ளன.

தற்போது இதன் தலைமை நடுவராக சூலை 7,2018 முதல் [http:// http://www.greentribunal.gov.in/chairperson.aspx 
நீதியரசர் ஆதர்ஷ் குமார் கோயல் (சூலை 7,2018 முதல்)] பொறுப்பாற்றி வருகிறார். 

தேசிய பசுமைத் தீர்ப்பாயத்தின் சென்னைக் கிளை அக்டோபர், 2012 முதல் செயல்படத் துவங்கியுள்ளது. இதன் நீதித்துறை சார் உறுப்பினராக ஓய்வுபெற்ற சென்னை உயர் நீதிமன்ற நீதிபதி, நீதியரசர் எம். சொக்கலிங்கம் பொறுப்பாற்றி வருகிறார்; துறைசார் வல்லுநராக அண்ணா பல்கலைக்கழகத்தின் பேராசிரியர் ஆர். நாகேந்திரன் பொறுப்பேற்றுள்ளார். அரும்பாக்கத்தில் தமிழ்நாடு மாசுக் கட்டுப்பாடு வாரியத்தின் மூன்று மாடிக் கட்டிடத்தில் இயங்குகிறது.



</doc>
<doc id="170833" url="https://ta.wikipedia.org/wiki?curid=170833" title="தமிழ்நாடு மாசுக் கட்டுப்பாடு வாரியம்">
தமிழ்நாடு மாசுக் கட்டுப்பாடு வாரியம்

தமிழ்நாடு மாசுக் கட்டுபாடு வாரியம் ("Tamil Nadu Pollution Control Board") தமிழ்நாட்டில் காற்று, நீர் மற்றும் புவிப்பரப்பு மாசடைதல் மற்றும் ஒலிமாசு ஆகியவற்றைக் கண்காணிக்கவும் கட்டுப்படுத்தவும் ஏற்படுத்தப்பட்டுள்ள அரசு அமைப்பாகும்.



</doc>
<doc id="170845" url="https://ta.wikipedia.org/wiki?curid=170845" title="டயாக் மக்கள்">
டயாக் மக்கள்

டயாக் என்பவர்கள், போர்னியோ தீவின் பழங்குடி மக்கள் ஆகும். இந்தப் பழங்குடி மக்களில் 200 துணை இனக்குழுக்கள் உள்ளன. அனைவரும் போர்னியோ காடுகளின் உள் பாகங்களில் வாழ்கின்றனர். இவர்கள் ஆஸ்திரோனேசிய மொழியைப் பேசுகின்றனர். பெரும்பாலும் அனைவரும் ஆன்மவாதிகள் ஆகும். ஏறக்குறைய 40 இலட்சம் டயாக்குகள், போர்னியோ மற்றும் சரவாக் பகுதிகளில் வாழ்கின்றனர். 


</doc>
<doc id="170849" url="https://ta.wikipedia.org/wiki?curid=170849" title="கொடுமணல் தங்கம்மன் கோயில்">
கொடுமணல் தங்கம்மன் கோயில்

கொடுமணல் தங்கம்மன் கோயில் தமிழ்நாடு, ஈரோடு மாவட்டத்தில் கொடுமணல் பகுதியில் அமைந்துள்ள அம்மன் கோயில் ஆகும்.

கொங்கு நாடு என்பது தற்போதைய நீலகிரி, கோவை, ஈரோடு, திருப்பூர், சேலம், திருச்சி, கரூர், நாமக்கல், கிருஷ்ணகிரி, தர்மபுரி மாவட்டத்தின் தெற்குப் பகுதியையும் உள்ளிட்ட நிலப்பரப்பாக இருந்தது.

கொங்கு நாடு மலைப் பகுதிகளைக் கொண்டதாகவும் நிலப்பரப்புகளில் காடுகள் நிறைந்த வனப்பகுதியாகவே இருந்திருகிறது. இப்பகுதியில் ஓர் சில முக்கிய ஊர்கள் மட்டுமே இருந்து அதில் மக்கள் வாழ்ந்து வந்தனர். காட்டுப்பகுதியில் வேடர், வேடுவர் போன்ற இனத்தார்கள் வாழ்ந்தனர். இவர்கள் மிருகங்களை வேட்டையாடியும் பழங்கள், கிழங்குகள் ஆகியவற்றையும் உணவுக்காக பயன்படுத்தி வாழ்ந்து வந்தனர். இந்த கொங்கு நாட்டுப் பகுதியை அவ்வப்போது சேர, சோழ, பாண்டிய மன்னர்கள் தங்கள் ஆளுகையின் கீழ் வைத்திருந்தனர் என்பது வரலாறு கூறும் செய்தியாகும்.

சோழ, நாட்டுப்பகுதியில் இருந்து கொங்கு நாட்டுப் பகுதியில் குடியேறிய மக்கள் அதுசமயம் கொங்குநாட்டுப் பகுதியை தாரபுரத்திலிருந்து ஆட்சி செய்து வந்த சேர மன்னர்களின் அனுமதி பெற்று பல்வேறு இடங்களில் குடியமர்ந்தார்கள். இவ்வகையில் சேலம் பகுதி சிந்தாளந்தூரில் இருந்து சேரன் குலத்தவரும், பழனி பகுதி மானூரில் இருந்து பாண்டியன் குலத்தவரும், ஈரோடு பகுதி எலுமாத்தூரில் இருந்து பனங்காடை குலத்தவரும் காஞ்சிமாநதி என்கிற நொய்யல் கரையில் கொடுமணல் கிராமத்தில் குடியேறினார்கள் என்றும் அப்போது இங்கு வாழ்ந்து வந்த கொங்கச் செட்டியார்களிடமிருந்து பொருள் கொடுத்து நில உரிமை பெற்றனர் என்றும் கொடுமணல் வரலாற்றுச் சுவடிகள், பட்டயங்கள் மூலம் தெரியவருதிறது.

இவ்வண்ணம் குடியேறிய மக்கள் கொடுமணல் பகுதியில் நொய்யல் ஆற்றில் சோழமன்னரால் கட்டப்பட்டதாகக் கூறப்படும் அணையின் கரையில் தாங்கள் முன்னாளில் குடி இருந்த ஊர்களில் இருந்து கொண்டு வந்த தெய்வத் திருவுருவங்களை வைத்து கோயில் கட்டி குல தெய்வமாக வழிபட்டு வந்தார்கள்.

முற்காலத்தில் விஜய நகர மன்னர்களின் ஆட்சியில் அவர்களின் தென்னாட்டு(மைசூர்) ஆட்சிப் பிரதிநிதியாக இருந்த நஞ்சராய உடையார் என்பவர் காலத்தில் பழையகோட்டை மன்றாடியார் மரபினரான பயிரன் கூட்டத்தார்களும் கொடுமணல் நில உரிமை பெற்றனர் என்று பழைய கோட்டை வரலாறு கூறுகிறது.

தென்காசிப்பகுதி வாதவனல்லுரில் இருந்து காங்கயம் பகுதியில் குடியேறிய தேவர் இன கணக்கன் கூட்டாத்தார் சுமார் 380 ஆண்டுகளுக்கு முன் பழையகோட்டை மன்றாடியார் வழிவந்த விசுவனாதச்சர்கரை மன்றாடியார் அவர்களிடமிருந்து கொடுமணலில் நில உரிமை பெற்றதாக கணக்கன் கூட்டத்தார் பட்டயத்தில் கூறப்பட்டுள்ளது. இவர்கள் நொய்யல் அணை ஓரத்தில் நாச்சிமார் என்ற பெயரில் கன்னிமார் வைத்து வழிபாடு செய்து வந்தாதாகவும் மேற்படி பட்டயத்தில் கூறப்பட்டுள்ளது.

இப்படியாக கொடுமணல் கிராமத்தில் காணி பெற்ற கொங்கு வேளாளர்களில் சேரன், பாண்டியன், பனங்காடை குலத்தவர்களும் தேவர் இனத்தவரில் கணக்கன் கூட்டத்தாரும் சப்தமாதக்களை குலதெய்வமாகக் கொண்டு வழிபட்டு வந்தனர் என்பது பழங்காலப் பாடல்களிலும் பட்டயங்களிலும் காணப்படுகிறது.
அத்தெய்வம் தங்கைமார், கன்னிமார், தங்கமார், தங்கமாரம்மன் என்று பல பெயர்களில் வரலாற்றுச் சான்றுகளிலும் பழம்பாடல்களிலும் கூறப்பட்டுள்ளது.
பிற்காலத்தில் தங்கம்மன் என்கிற பெயர் வழக்கில் வந்து அப்பெயரே சப்தமாதக்களுக்கும் (ஏழு அம்மன்) பொதுப்பெயராக நிலைத்து விட்டது.

பிற்காலத்தில் நொய்யல் ஆற்று அணை உடைந்து கொடுமணல் பகுதியில் விவசாயம் செழிப்பின்றி வறட்சி ஏற்பட்டதின் காரணமாக இங்கு வாழ்ந்தவர்கள் பல்வேறு பகுதிகளுக்கு முக்கியமாக மேற்குப் பகுதிகளில் சென்று குடியேறி வாழ்ந்து வரலாயினர். மேலும் இவர்கள் குடியேற்றம் பல்வேறு பகுதிகளுக்கு விரிந்து சென்றது.

நாளாவட்டத்தில் கொடுமணல் கிராமப் பகுதி நொய்யல் ஆற்றை எல்லையாகக் கொண்டு இரண்டாகப் பிரிக்கப்பட்டு தம்மரெட்டிபாளையம் கிராமப் பகுதியில் தங்கம்மன் ஆலயம் சேர்ந்ததாலும், போக்குவரத்து வசதி இல்லாததாலும் உள்ளூரில் இருக்கும் குல மக்கள் ஆலயத்தை சரியாக பராமரிப்பு செய்யாததாலும் தங்கம்மன் ஆலயம் பின்னப்பட்டுப் போய் சிதைந்த நிலை ஏற்பட்டது.

ஆயினும் ஆங்காங்கு வாழ்கின்ற மேற்படி குலங்களைச் சேர்ந்த மக்கள் அவ்வப்போது தங்கம்மன் ஆலயத்துக்கு வந்து வழிபாடு செய்து கொண்டு இருந்தனர்.

இந்நிலையில் சி.வெங்கிட்டாபுரம் செ. ரங்கசாமி என்பவரின் முயற்சியால் நான்கு குலத்தவர்களின் ஒத்துழைப்புடன் 1975 நவம்பர் 3 இல் திருப்பணிக்குழு அமைக்கப்பட்டது. இக்குழுவின் பொறுப்பில் நான்கு குல மக்களின் பெரும் பொருள் உதவி பெற்று தங்கம்மனுக்கு புதிய திருக்கோயில் அமைக்கப்பட்டது. மேலும் திருமதில் தீர்த்தக்கிணறு தங்கும் இடங்கள் ஏற்படுத்தப்பட்டது. ஆலயத்துக்காக நிலம் வாங்கி கிணறு வெட்டி தென்னந்தோப்பு வைக்கபட்டது. புதிய திருக்கோயில் திருக்குட நீராட்டு விழா 1979 பெப்ரவரி 2 அன்று நடைபெற்றது.

நான்கு குலத்தவர்களும் சேர்ந்து கொடுமணல் அருள்மிகு தங்கம்மன் ஆலய நற்பணிச் சங்கம் என்கிற பெயரில் சங்கம் பதிவு செய்யப்பட்டு தங்கம்மன் சிறப்பு பூஜைகளும், திருவிழாக்களும் இதர திருப்பணிகளையும் செய்து வருகிறது.

கோயிலைச் சுற்றிலும் உள் பிரகாரம் கல்தளம் அமைக்கப்பட்டது. மேலும் திருக்கோயிலின் மூன்று வாயில்களும் புதிய முன் மண்டபங்களும் பிரகாரத்தில் புதிய குதிரை வாகனங்களும் அமைக்கப்பட்டது. மேலும் திருக்குட நீராட்டு செய்யப்பட்டு பனிரெண்டு ஆண்டுகளுக்குள் மறுமுறையும் திருக்குட நீராட்டு செய்ய வேண்டும் என்கிற நியதியின் படி 21-2-1991-ல் இரண்டாம் முறையாக அருள்மிகு தங்கம்மன் திருக்கோயில் திருக்குட நீராட்டுப் பெருவிழா வெகு விமர்சையாக நடைபெற்றது.

தங்கம்மன் கோயிலுக்கு வரும் வழியில் அலங்கார வளைவும், தங்கம்மன் கோயில் அருகே மணி மண்டபமும் கட்டப்பட்டது.
1997-ல் முன்னாள் திருப்பணிக்குழுத் தலைவர் நினைவாக அன்னதான மண்டபம் கட்டப்பட்டது. கோயிலுக்கு வரும் பக்தர்கள் தங்குவதற்கான விடுதியும், பூஜை செய்யும் அர்ச்சகருக்கு கோயில் அருகே வீடும் கட்டப்பட்டது. ஆற்றுக் கன்னிமார், புற்றுநாகர், செல்வ விநாயகர் திருக்கோயில்கள் புதியதாக கட்டி தங்கம்மன் ஆலயத்தை மேலும் அழுகுற திருப்பணி செய்து 6-2-2003-ல் மூன்றாவதாக திருக்குட நீராட்டுப் பெருவிழா வெகுசிறப்பாக செய்யப்பட்டது.

அருள்மிகு தங்கம்மன் திருக்கோயில் உடன் இணைந்த அருள்மிகு அக்னீஸ்வரர் – திரிபுரசுந்தரியம்மன் கோயில்கள் நொய்யல் ஆற்று ஒரத்துப்பாளையம் அணையில் மூழ்கி விட்ட படியால் தங்கம்மன் கோயில் அருகே மேற்படி சுவாமிகளுக்கும், அதற்குரிய பரிவார தெய்வங்களுக்கும் புதிய கோயில்கள் கட்டி 24-6-2005-ல் திருக்குட நீராட்டு விழா சிறப்பாக செய்யப்பட்டது.

தங்கம்மன் கோயிலுக்கு வரும் வழியில் அலங்கார வளைவும், தங்கம்மன் கோயில் அருகே மணி மண்டபமும் கட்டப்பட்டது.
பக்தர்கள் பொங்கல் வைப்பதற்க்கு வசதியாக மண்டபம் கட்டப்பட்டது. 

தினசரி திருப்பூரிலிருந்து அரசு நகரப் பேருந்துகள் தங்கம்மன் கோயிலுக்கு வந்து போகின்றன.

ஆண்டு தோறும் ஆடி மாதம் 18-ம் நாள் ஆடிப் பண்டிகை விழாவும், அதற்கு அடுத்துவரும் புதன்கிழமை பொங்கல் திருவிழாவும் சிறப்பாக நடத்தப்பட்டு வருகிறது.

தங்கம்மன் ஆலயத்தில் நடைபெறுகின்ற சிறப்பு வழிபாட்டு நிகழ்சிகளுக்கும், திருவிழக்களுக்கும் வருகின்ற பக்தர்களுக்கு தொடர்ந்து கடந்த 20 வருடங்களாக அன்னதானம் செய்யப்பட்டு வருகிறது.

அகர முதலைங்கரன் ஆறுமுகன் பொன்னம்பலவன்<br>
அம்பிகை திருச்சிற்றம்பலவன் திரு அரங்கன்<br>
தங்கம்மன் தாயவர்களின் அடித்தாமரைகள் சிரமேற் காப்பு<br>
-ஸ்ரீ வித்யா அம்மா<br>

ஓம் பிராமணி போற்றி<br>
ஓம் நாராயணி போற்றி<br>
ஓம் மகேசுவரி போற்றி<br>
ஓம் கெளமாரி போற்றி<br>
ஓம் வராகி போற்றி<br>
ஓம் இந்திராணி போற்றி<br>
ஓம் ருத்திராணி போற்றி<br>
ஓம் சப்தமாதா தேவி போற்றி<br>
ஓம் தங்கம்மன் தாயே போற்றி<br>
<br>
காஞ்சிமாநதி தன்னிலே வளர் கண்ணிமாமயி லன்னமே<br>
கருதலாடரும் இனிய வேடரும் பணிபதாம்புய பூரணி<br>
வாஞ்சயாகவே மலர் பதந்தனை மனதில் வைத்திடும் அன்னையே<br>
வளமையாகவே பவிசு பாக்கியம் அருளுகாரணிவல்லியே<br>
பூஞ்சோலை நீள் வாவி தாமரைப் பொய்கை நீறு நீராடியே <br>
புண்ணியரூபி புரந்தரி சத்தி பூரணி கவுமாறியே<br>
ஆய்ந்தமிழ் அறுபத்து நாலுகலைக் கானவள் நீருபியே<br>
ஆதி கொடுமணல் தன்னிலே வளர் ஆயி தங்கமரம்மனே<br>
<br><br>



</doc>
<doc id="170852" url="https://ta.wikipedia.org/wiki?curid=170852" title="ஒழிமுறி">
ஒழிமுறி

ஒழிமுறி, 2012ல் வெளிவந்த மலையாளத் திரைப்படம். இந்தப்படம் தென்திருவிவாதங்கூர் நாடாக இருந்த இன்றைய குமரிமாவட்டத்தில் இருந்த மருமக்கள் வழி சொத்துரிமை அமைப்பின் சிக்கல்களைச் சொல்கிறது. ஒழிமுறி என்றால் திருமண முறிவு பத்திரம் என்று பொருள்.

72 வயதான தாணுபிள்ளையை அவர் மனைவி மீனாட்சிப்பிள்ளை தன் 55 ஆவது வயதில் விவாகரத்து செய்ய விரும்பி நீதிமன்றத்தில் வழக்கு தொடுக்கும்போது படம் ஆரம்பமாகிறது. இந்த வயதில் விவாகரத்து கோர என்ன காரணம் என்று தாணுபிள்ளையின் வழக்கறிஞரான அருமைநாயகத்தின் உதவியாளர் பாலாமணி அறியமுயல்கிறாள். 

பாலாமணி மீனாட்சிப்பிள்ளையின் மகன் சரத் சந்திரனிடம் நெருக்கமாகிறாள். மெதுவாக அந்த உறவின் உள்ளடுக்குகள் தெரியவருகின்றன. தாணுபிள்ளை மிகமிகக் குரூரமான ஓர் கணவர் , கோபம் மிகுந்த அப்பா என்ற சித்திரம் அவளுக்கு கிடைக்கிறது. தாணுபிள்ளை மருமக்கள்தாய குடும்ப பின்னணி கொண்டவர். அவள் மக்கள்தாய குடும்பத்தைச்சேர்ந்த மீனாட்சிப்பிள்ளையை திருமணம் செய்ததே அவள் தன் சொல்படி வாழ்வாள் என்பதனால்தான். மனைவியை தன் அடிமையாக நடத்துகிறார் தாணுபிள்ளை.

அதற்குக் காரணம் தாணுபிள்ளையின் இளமை வாழ்க்கை. அவரது அம்மா காளிப்பிள்ளை கம்பீரமான பெண்மணி. சுதந்திரமானவர். அவர் தாணுபிள்ளையின் தந்தை மல்லன் சிவன்பிள்ளையை உதறிவிட்டு இன்னொருவரை கணவராக ஏற்றாள். மல்லன் சிவன்பிள்ளை அனாதையாக செத்தார். அந்த நினைவு தாணுபிள்ளையை பெண்ணை அடிமையாக்கவேண்டும் என்ற எண்ணம் கொண்டவராக ஆக்குகிறது

கதை இரண்டாம் பகுதிக்குச்செல்லும்போது தாணுபிள்ளையின் மனம் வெளிப்படுகிறது. அவர் தன் மகன் மீது பேரன்புகொண்டவராக இருக்கிறார். தன் அன்னைமேல்கூட உள்ளூர அன்புடையவர் அவர். தாணுபிள்ளையை மெதுவாக புரிந்துகொள்ளும் மீனாட்சிப்பிள்ளை ஒரு பெண் பெண்ணுக்கான எல்லா கடமைகளையும் செய்யும்போதே சுதந்திரமாகத்தான் இருந்தாகவேண்டும் என்றும் முடிவுசெய்கிறார். ஆகவே அவர் விவாகரத்து கோருகிறார்

ஒழிமுறி மதுபால் இயக்கிய இரண்டாவது படம். விருதுகள் பெற்ற தலைப்பாவுக்குப் பின் மதுபால் இயக்கிய படம் இது. 

எழுத்தாளர் ஜெயமோகன் பாஷாபோஷினி இதழில் தன் சுயசரிதைக்குறிப்பாக எழுதிய கட்டுரைகள் மாத்ருபூமி பதிப்பகத்தால் ‘உறவிடங்கள்’ என்றபேரில் தொகுக்கப்பட்டுள்ளன. அந்த கட்டுரைகளின் அடிப்படையில் ஜெயமோகன் எழுதிய கதை திரைக்கதை வசனம் இந்தப்படத்தில் உள்ளது

ஒழிமுறி மலையாளவிமர்சகர்களால் ஒரு கிளாசிக் என்று கொண்டாடப்பட்டது. நூற்றுக்கும் மேற்பட்ட விமர்சனங்கள் இதற்கு எழுதப்பட்டன. எல்லா விமர்சனங்களுமே மிகச்சிறந்த திரைக்கதை, இயக்கம், நடிப்பு கொண்ட படம் என இதை பாராட்டியிருந்தன. ஒழிமுறிபற்றி கலாச்சார இதழ்களில் விரிவான ஆய்வுக்கட்டுரைகள் வெளியாகியிருக்கின்றன

ஒழிமுறி 2012 கோவா திரைவிழாவுக்கும் இந்தியன் பனோரமாவுக்கும் தேர்வாகியது. 









</doc>
<doc id="170858" url="https://ta.wikipedia.org/wiki?curid=170858" title="முட்டம், இடுக்கி மாவட்டம்">
முட்டம், இடுக்கி மாவட்டம்

முட்டம் () கேரளா மாநிலத்தில் இடுக்கி மாவட்டத்தில் உள்ள ஒரு கிராம பஞ்சாயத்து. கொச்சியிலிருந்து சுமர் 66 கிலோமீட்டர் கிழக்கு தென் திசையில் இருக்கிறது. இங்கு இந்துக்கள், கிறித்தவர்கள், இசுலாமியர்கள் சேர்ந்து ஒற்றுமையாக வாழ்கின்றனர்.

கேரளத்திலும் தமிழ்நாட்டிலும் பல்வேறு பகுதிகளில் "முட்டம்" என்ற பெயரில் பல ஊர்கள் உள்ளன.


இது தொடுபுழாயாறில் அமைந்திருக்கும் ஒரு அணை. மூலமற்றம் இடுக்கி மின்சார உற்பத்தி நிலையத்திலிருந்து வெளியே வருகிற் தண்ணீரை சேமிப்பதற்க்காக் கட்டின அணையாகும். இங்கு ஒரு பூங்கா மற்றும் படகுத்துறையும் சுற்றுலா பயணிகளுக்காக அமைந்திருக்கிறது.

இந்த சுற்றுலாத் தலம் முட்டத்திலிருந்து 10 கிமீ, தொடுபுழாவிலிருந்து 18 கிமீ, கோட்டயத்திலிருந்து 55 கிமீ தொலையளவில் இருக்கிறது.இலவீழாபூஞ்சிரா என்ற பெயரின் கருத்து இலை உதிராமல் இருக்கிற ஒரு பசுமையான பள்ளத்தாக்கு. பல பார்வையாளர்கள் இங்கு வருகின்றனர் குறிப்பாக மலையேறுபவர்கள்ககாக ஒரு சிறந்த சுற்றுலா தலம். இங்கு நீங்கள் நான்கு குன்றுகள் நடுவிலேயே ஒரு பசுமையான தாவரங்கள் நிறைந்த பள்ளத்தாக்கு பார்க்க முடியும். இந்த மலைகளின் ஒரு மலையான குடயத்தூர் விந்தியன் உச்சியிலிருந்து இடுக்கி, கோட்டயம், எர்ணாகுளம், ஆலப்புழா, பத்தனம்திட்டா மற்றும் திருச்சூர்மாவட்டங்களில் பெரும் பகுதிகளை பார்வையிட முடியும்.

மக்கள் முக்கியமாக சுகாதார தேவைகளுக்கு அலோபதி மற்றும் ஆயுர்வேதம் சார்ந்தது. ஒரு ஆரம்ப சுகாதார நிலையம் மற்றும் தனியார் மருத்துவமனைகள் இங்கு இயங்குகின்றன.




</doc>
<doc id="170864" url="https://ta.wikipedia.org/wiki?curid=170864" title="முட்டம்">
முட்டம்

இதே பெயரைக் கொண்ட ஊர்கள் தமிழ்நாட்டில், கேரளத்திலும் அமைந்துள்ளன.


</doc>
<doc id="170867" url="https://ta.wikipedia.org/wiki?curid=170867" title="முட்டம், கன்னியாகுமரி மாவட்டம்">
முட்டம், கன்னியாகுமரி மாவட்டம்

முட்டம் (Muttom) தமிழ்நாடு மாநிலத்தின் கன்னியாகுமரி மாவட்டத்தில் அமைந்துள்ள ஊராகும். அழகிய கடற்கரையைக் கொண்டிருப்பதால் இவ்வூர் சுற்றுலாத்தலமாகவும் விளங்குகிறது. மீன்பிடித்தல் முதன்மைத் தொழிலாகும். பழைமையான சகல புனிதர் கத்தோலிக்க ஆலயமும், பழமையான கலங்கரை விளக்கமும் இங்குள்ளன.

முட்டம் கடலில் மொத்தம் 92 கடற்பாசிகள் கண்டுபிடிக்கப்பட்டுள்ளது. அவற்றில் 42 பேரினங்களும் 28 குழுக்களும் அடங்கும்.

முட்டம் கலங்கரை அமைந்துள்ள மொத்த நிலப்பரப்பு 11.41 கெக்டர் (28.19 ஏக்கர்) ஆகும்.



</doc>
<doc id="170877" url="https://ta.wikipedia.org/wiki?curid=170877" title="சட்டப்படி">
சட்டப்படி

டெ ஜூரே (De jure, அல்லது de iure), தமிழாக்கமாக சட்டப்படி என்ற சட்டம் சார் சொல் இலத்தீன் மொழியின் வேரிலிருந்து பெறப்பட்டதாகும். இலத்தீனில் டெ என்பது தொடர்புடையது, குறித்தானது எனவும் ஜூரே என்பது சட்டம் என்பதையும் குறிக்கிறது. இதனை வேறுபாடாக "நடைமுறைப்படி" (de facto) என்ற சட்டவழக்குக்கிற்கு மாறாக காணலாம். அரசியல் அல்லது சட்டபூர்வ நிலைகளை விளக்கும்போது இந்த இரு சொற்களும் பயன்படுத்தப்படுகின்றன. 

சட்ட கலைச்சொற்களில், "டெ ஜூரே" என்பது "சட்டம் குறித்தானது" என்பதற்கும் பயனாகிறது. ஓர் நடைமுறையை, காட்டாக வாய்மொழி உறுதிகளை மதிப்பது என்பதை சட்டம் எதுவும் வரையறுக்காவிடினும், மக்கள் கடைபிடிக்கலாம்.

 இதன் பொருள் சட்டத்தின் பார்வையில் அப்காசியா நிலப்பகுதி ஜோர்ஜியா நாட்டின் பகுதியாகும்; ஆனால் உண்மையில் அது தன்னாட்சி பெற்றது. 

பில் கிளின்டனின் "சட்டப்படியான" பெயர் வில்லியம் ஜெஃபர்சன் கிளின்டன். இதுவே அலுவல்முறை ஆவணங்களில் புழங்கும் பெயராகும். இவரது "நடைமுறைப்படியான" பெயர் அவரை அனைவரும் அழைக்கும் பில் கிளின்டனாகும். 



</doc>
<doc id="170882" url="https://ta.wikipedia.org/wiki?curid=170882" title="நடைமுறைப்படி">
நடைமுறைப்படி

டெ ஃபேக்டோ ("De facto") அல்லது நடைமுறைப்படி என்ற சட்ட வழக்குச்சொல் இலத்தீன் மொழியிலிருந்து பெறப்பட்டதாகும். இதன் பொருள் நடப்பு வழக்கத்தின்படி என்பதாகும். இது பொதுவாக சட்டம், அரசமைப்பு, விதிமுறை தொடர்பில் "சட்டப்படி" என்பதற்கு மாறாகப் பயன்படுத்தப்படுகிறது. "சட்டப்படி" என்பது இயற்றப்பட்ட சட்டவிதிமுறைகளில் வரையறுக்கப்பட்டவாறு நிறுவப்பட்டது எனவும் "நடைமுறைப்படி" என்பது நிலவும் வழக்கங்களுக்கொற்ப நிறுவப்பட்டது எனவும் பொருள்படும்.

இவற்றிற்கான எடுத்துக்காட்டாக, பில் கிளின்டனின் "சட்டப்படியான" பெயர் வில்லியம் ஜெஃபர்சன் கிளின்டன். இதுவே அலுவல்முறை ஆவணங்களில் புழங்கும் பெயராகும். இவரது "நடைமுறைப்படியான" பெயர் அவரை அனைவரும் அழைக்கும் பில் கிளின்டனாகும்.


</doc>
<doc id="170889" url="https://ta.wikipedia.org/wiki?curid=170889" title="தியு யெ மொன் துவா">
தியு யெ மொன் துவா

தியொ யெ மோன் த்ருவா ("Dieu et mon droit", ) என்பது இங்கிலாந்தில் பிரித்தானிய மன்னரின் குறிக்கோளுரை ஆகும். இது பிரித்தானிய அரச மரபுச்சின்னத்தில் கேடயத்தின் கீழுள்ள சுருள்பட்டியில் எழுதப்பட்டுள்ளது. இக்குறிகோளுரை ஆளுவதற்கான பேரரசரின் தெய்வீக உரிமையை குறிக்கிறது. இதனை முதன்முதலாக இங்கிலாந்தின் முதலாம் ரிச்சர்டு சண்டைகளின்போது பயன்படுத்தி வந்ததாகவும் பின்னர் இதையே இங்கிலாந்து அரசாட்சியின் அலுவல்முறை அரச மரபுச்சின்னத்தில் குறிக்கோளுரையாக 15வது நூற்றாண்டில் ஐந்தாம் ஹென்றி ஏற்றுக்கொண்டதாகவும் கருதப்படுகிறது.


</doc>
<doc id="170892" url="https://ta.wikipedia.org/wiki?curid=170892" title="சபா பருவம்">
சபா பருவம்

மகாபாரதம் புத்தகம் 2 சபா பர்வம் - அசுரத்தச்சன் மயன் எப்படி இந்திரபிரஸ்தத்தில் அரண்மனையையும் சபையையும் கட்டினான் என்பதும், தர்மன் சூதாட்டத்தையும், பாண்டவர்கள் வனவாசம் செல்வதையும் விபரிக்கிறது.

கிருஷ்ணன், அர்ஜூனன் மற்றும் பீமன் சேர்ந்து எப்படி, எதற்காக ஜராசந்தனைக் கொன்றார்ள் என்பதையும். தருமன் நடத்திய இராசசூய வேள்விக்காக அருச்சுனன், வீமன், நகுலன் மற்றும் சகாதேவன் பரத கண்டத்தின் நான்கு திசைகளில் உள்ள நாட்டு மன்னர்களுடன் போரிட்டு, திறை வசூலித்த செய்திகளும், கிருஷ்ணன் எவ்வாறு சிசுபாலனைக் கொன்றான் என்பதும், கௌரவர்களுடன் தருமன் ஆடிய சூதாட்டத்தில் தன் நாட்டை எவ்வாறு இழந்தான் என்பதை இப்புத்தகத்தில் விபரிக்கப்படுகிறது.

இந்தப் புத்தகம் 9 உப பர்வங்களும் 80 பகுதிகளும் கொண்டது. கீழ்க்கண்டவை சபா பர்வத்தின் உப பர்வங்களாகும்.




</doc>
<doc id="170899" url="https://ta.wikipedia.org/wiki?curid=170899" title="பக்திவேதாந்த சுவாமி பிரபுபாதா">
பக்திவேதாந்த சுவாமி பிரபுபாதா

பக்தி வேதாந்த சுவாமி பிரபுபாதா (Abhay Charanaravinda Bhaktivedanta Swami Prabhupada: செப்டம்பர் 1, 1896 - நவம்பர் 14, 1977) (சமசுக்கிருதம்: अभयचरणारविन्द भक्तिवेदान्त स्वामीप्रभुपाद, வங்காள மொழி: অভয়চরণারবিন্দ ভক্তিবেদান্ত স্বামীপ্রভুপাদ,) என்பவர் இஸ்கான் எனப்படும் அகில உலக கிருஷ்ண பக்தி இயக்கத்தை நிறுவியவர் ஆவார். இந்நிறுவனத்திற்கு உலகெங்கிலும் 120 க்கும் மேற்பட்ட ஆசிரமங்கள், கல்வி நிறுவனங்கள், ஆலயங்கள் மற்றும் வைதீகப் பண்ணைகள் உள்ளன. 1896 ஆம் ஆண்டு இந்தியாவின் கல்கத்தா நகரில் பிறந்த இவரது ஆசான் பக்தி சித்தாந்த சரஸ்வதி கோசுவாமி ஆவார். பக்தி சித்தாந்த சரஸ்வதி கோசுவாமி பிரபல மத ஞானியும், அறுபத்து நான்கு கௌடிய மடம் என்றறியப்படும் வைதீக நிறுவனங்களை (சென்னை உட்பட) நிறுவியவர். வேத ஞானத்தை பிரச்சாரம் செய்வதற்க்காய் தமது வாழ்வை அர்பணம் செய்ய பிரபு பாதாவை ஒத்துக் கொள்ளச் செய்தார் குருதேவர். இவ்வாறு பிரபுபாதா, 1933'ல் (பதினொரு ஆண்டுகளுக்குப் பிறகு) அலகாபாத் நகரில் அவரது தீட்சை பெற்ற சீடரானார். பிரபு பாதா டெக்சாசில் டல்லஸ் நகரில் குருகுலப்பள்ளியை நிறுவி ஆதார, இடைநிலைக் கல்வியில் வைதீக முறையை மேற்கத்திய நாடுகளில் அறிமுகம் செய்தவர். உலகெங்கும் இயங்கிவரும் இப்பள்ளிகளின் கேந்திரம் இந்தியாவில் பிருந்தாவனம் என்னுமிடத்தில் நிறுவப்பட்டுள்ளது. பிரபுபாதாவின் இலக்கியத் தொண்டு மிகவும் குறிப்பிடத் தக்கவை. இந்திய இதிகாசங்கள் பலவற்றை இவர் ஆங்கில மொழியில் மொழிபெயர்த்துள்ளர். இவரது நூல்கள் உலக பாடசாலைகள் பலவற்றில் மேற்படிப்புக்கான பாடப் புத்தகங்களாக வைக்கப்பட்டுள்ளன. இவை நாற்பதுக்கும் மேற்பட்ட உலக மொழிகளில் மொழி பெயர்க்கப்பட்டு வெளியிடப்பட்டுள்ளன. 1972 இல் நிறுவப்பட்ட பக்தி வேதாந்த புத்தக நிறுவனம் பிரபு பாதாவின் நூல்களை மட்டும் வெளியிடுவதிலேயே இந்திய மத, தத்துவ ஞான நூற்களை வெளியிடும் உலகின் மிகப்பெரிய நூல் வெளியீட்டு நிறுவனமாகப் பெயர் பெற்றுள்ளது. பிரபு பாதா ஆறு கண்டங்களிலும் பதினான்கு முறைகளுக்கு மேல் பயணம் செய்து கிருஷ்ண பக்தி பற்றி உரையாற்றியுள்ளார்.



</doc>
<doc id="170900" url="https://ta.wikipedia.org/wiki?curid=170900" title="வன பருவம்">
வன பருவம்

மகாபாரதத்தின் 18 பருவங்களில் மூன்றாவது பருவம் வன பருவம். ஆரண்யக பருவம் அல்லது ஆரண்ய பருவம் என்றும் இது குறிப்பிடப்படுவது உண்டு. பாண்டவர்களின் 12 வருடக் காட்டு வாழ்வை விபரிக்கும் பருவம் இது.

மகாபாரதத்தின் 18 பருவங்களில் மிக நீளமானது இதுவே. தருமன் சூரிய பகவானிடமிருந்து அட்சயப் பாத்திரம் பெறுதல், கிருஷ்ணன் அருளால் திரௌபதி, துர்வாச முனிக் கூட்டத்தவர்களின் பசியை போக்குதல், அரிச்சந்திரன், ஆணி மாண்டவ்யர் கதை, நளாயினி கதை, நள - தமயந்தி கதை, திரௌபதியை கவர்ந்து சென்றசெயத்திரதனை பாண்டவர்களால் அவமானப்படல், தருமனுக்கு மார்கண்டயே முனிவர் இராமாயண காவியம் கூறுதல், துரியோதனன் அவமானப்படல், அருச்சுனன் இந்திரலோகம் செல்தல் மற்றும் சிவனிடமிருந்து பாசுபத அஸ்திரம் பெறல், வீமன் அனுமரைக் காணல், இயட்சன் கேள்விகளுக்கு தருமன் பதில் கூறி, இறந்த தன் உடன்பிறந்தவர்களை உயிர்ப்பித்தல், வியாசர் மற்றும் நாரதர் தருமனை சந்தித்து மன ஆறுதல் கூறல், ச‌‌த்‌தியபாமா‌ திரௌபதிக்கு கூறுதல் ஆகியவை இதில் விவரிக்கப்படுகிறது.

இந்தப் புத்தகத்தில் 13 உப பருவங்களும் 312 அத்தியாயங்களும் உள்ளன. கீழ்க்கண்டவை சபா பருவத்தின் உப பருவங்களாகும். 



</doc>
<doc id="170905" url="https://ta.wikipedia.org/wiki?curid=170905" title="காவேரி (எழுத்தாளர்)">
காவேரி (எழுத்தாளர்)

தமிழில் காவேரி என்ற புனைபெயரில் எழுதி வரும் லட்சுமி கண்ணன் தமிழ், ஆங்கிலம் என இரு மொழிகளிலும் எழுதி வரும் படைப்பாளி. சிறுகதை, குறுநாவல், கவிதை, விமரிசனம், மொழிபெயர்ப்பு எனப்பல தளங்களிலும் எழுதி வருகிறார். தற்போது இவர் புதுதில்லியில் வசித்து வருகிறார்.

1947ஆம் ஆண்டு மைசூரில் பிறந்த லட்சுமி கண்ணன், பள்ளிப்படிப்பு முடிந்ததும் இவரது குடும்பம் பெங்களூருக்கு இடம் பெயர்ந்தது. பள்ளிப்படிப்பை நிறைவு செய்தபின், தில்லி, கல்கத்தா (ஜாதவ்பூர்), கலிபோர்னியா பல்கலைக்கழகங்களில் ஆங்கில இலக்கியத்தில் இளங்கலை, மற்றும் முதுகலைக்கல்வி பயின்று, நோபல்பரிசு பெற்ற சால்பெல்லோவின் படைப்புக்களை ஆய்வு செய்தமைக்காக ஆங்கில இலக்கியத்தில் முனைவர் பட்டம் பெற்றார். இவர் பல்வேறு பல்கலைக்கழகங்களில் ஆங்கிலப் பேராசிரியராகவும், சிம்லாவில் உள்ள இந்தியன் இன்ஸ்டிடியூட் ஆஃப் அட்வான்ஸ்ட் ஸ்டடீஸ் என்ற அமைப்பில் ஆய்வாளராகவும் (fellow) பணியாற்றியிருக்கிறார். ஜே.வால்டர் தாம்சன் கம்பெனியில் முதுநிலை எழுத்தராகவும், மொழி ஒருங்கிணைப்பாளராகவும் பணியாற்றினார்.

தனது தமிழ் ஆக்கங்களைத் தானே ஆங்கிலத்தில் மொழிமாற்றம் செய்து வெளியிட்டு வருகிறார். இவரது படைப்புக்கள் ஆங்கிலம், பிரெஞ்சு, செருமன், அரபு, இந்தி, மராத்தி போன்ற மொழிகளில் மொழிபெயர்க்கப்பட்டுள்ளன. ஆங்கிலக்கவிதை நூல்கள், நாவல், குறுநாவல்கள், தமிழில் சிறுகதைத்தொகுப்புகள், புதினம் என இதுவரை இவரது 21 நூல்கள் வெளியாகியிருக்கின்றன.

இவரது ஆங்கிலக் கவிதைகளும், பாலின வேறுபாடு, பின் காலனீயம், மொழியாக்க நுட்பங்கள் ஆகிய உள்ளடக்கங்களைக் கொண்ட இவரது பல ஆய்வுக் கட்டுரைகளும் இந்தியாவிலிருந்து வெளிவரும் இதழ்களில் மட்டுமல்லாது மேலைநாடுகளிலிருந்து வெளிவரும் பல்வேறு இலக்கிய இதழ்களிலும் வெளிவந்துகொண்டிருக்கின்றன.காவேரியின் படைப்புக்கள் பலவும் பல்வேறு பல்கலைக்கழகங்களின் பாடத் திட்டங்களில் இடம் பெற்றிருப்பதோடு எம்.ஃபில்., [இள முனைவர்] மற்றும் முனைவர் பட்ட ஆய்வாளர்களால் ஆய்வுக்கு உட்படுத்தப்பட்டுள்ளன. 

அமெரிக்கா, இங்கிலாந்து போன்ற நாடுகளில் நடைபெற்ற சர்வதேச எழுத்தாளர்களின் கருத்தரங்குகளிலும், உலக இலக்கியம் தொடர்பான பல்வேறு ஆய்வரங்கங்களிலும் [கேம்ப்ரிட்ஜ், மாண்ட்ரியால், பிரிட்டிஷ் கவுன்சில், கலிஃபோர்னியா], தேசிய, சர்வதேசிய இலக்கிய, பண்பாட்டு உறைவிடத் திட்டங்களிலும், பன்னாட்டுக் கருத்தரங்கங்களிலும், [http://jaipurliteraturefestival.org/speakers-2013#l ஜெய்ப்பூர் [2013<nowiki>]</nowiki>], [http://www.hyderabadliteraryfestival.com/authorprofile.asp?id=32 ஹைதராபாத் [2013<nowiki>]</nowiki>] இலக்கிய விழாக்களிலும், [http://chandigarhsahityaakademi.blogspot.in/2012_02_01_archive.html சண்டிகர் சாகித்திய அகாதமி நடத்திய இலக்கிய விழாவிலும் [2012<nowiki>]</nowiki>] சிறப்பு அழைப்பின் பேரில் காவேரி பங்குபெற்றிருக்கிறார்.

‘முத்துக்கள் பத்து’-அமிர்தா பதிப்பகம்(2015)

"ஆத்துக்குப் போகணும்" என்னும் இவரது நாவல்,வீடு என்னும் பருப்பொருளைப் பல்வேறு குறீயீட்டுத் தளங்களுக்கு எடுத்துச் செல்லும் நுண்ணியல்பு வாய்ந்தது. இதன் மூன்றாம் பதிப்பு அண்மையில் காலச்சுவடு வெளியீடாக வெளிவந்திருக்கிறது. தனது சிறுகதைகள் பலவற்றையும், ’ஆத்துக்குப் போகணும்’ என்னும் தனது புதினத்தையும் தானே ஆங்கிலத்தில் மொழிபெயர்த்து வெளியிட்டிருக்கிறார். 





தி. ஜானகிராமனின் "மரப்பசு" நாவல்- "Wooden Cow" 

இந்திரா பார்த்தசாரதியின் "திரைக்கு அப்பால்" நாவல் -"Through The Veils"







 
1.இவரது புனைகதைகளில் இடம்பெறும் விளிம்புநிலைப் பெண்கள் பற்றிய சித்தரிப்புக்காக ‘மஞ்சுளா ஸ்ரீனிவாஸ்’அறக்கட்டளையின் சிறந்த பெண்மணி விருது-2012

2.‘சவ்யாயாசி சதுக்கம்’சிறுகதைக்கு இலக்கிய சிந்தனை பரிசு-1995

“Chitti” P.G.Sunderarajan on 'Engum Vaanam' in The Hindu Literary Review. 
http://www.hindu.com/lr/2003/12/07/stories/2003120700270400.htm

Malati Mathur’s review of 'Nandanvan' in The Book Review, Translation of the Tamil collection by the author. 
http://www.thebookreviewindia.org/articles/archives-854/2012/April/4/bouquet-of-feeling.html 

Tulsi Badrinath’s review in Deccan Herald
http://www.deccanherald.com/content/217447/soulful-delights.html

Hindu review of Nandanva by Seline Augustine

British Council Visitor to the University of Cambridge, U.K.; 

Writer-in-Residence on a Charles Wallace Trust Fellowship with the University of Kent at Canterbury, U.K.; 

Indian Participant at the International Writing Program at Iowa, USA; 
Writer-in-Residence, Sahitya Akademi, Delhi; 

Fellow, The Indian Institute of Advanced Study, Shimla, 

Indian Participant at the seminars organized by the International Feminist Book Fairs at Montreal, Toronto (Canada) and at Amsterdam (The Netherlands).


</doc>
<doc id="170921" url="https://ta.wikipedia.org/wiki?curid=170921" title="இசுரீபன் லூவிசு">
இசுரீபன் லூவிசு

இசுரீபன் ஃகென்றி லூவிச் (ஆங்கிலம்: Stephen Henry Lewis, பிறப்பு நவம்பர் 11, 1937) ஒரு கனடிய இடதுசாரி அரசியல்வாதி, சமுக செயற்பாட்டாளர், ஊடகவியலாளர், அரசியல் தூதர், பேராசிரியர். 1970 களில் ஒன்ராறியோ மாகாணத்தின் புதிய சனநாயகக் கட்சியின் தலைவராக விளங்கினார். 1980 களின் நடுவில் ஐக்கிய நாடுகளுக்கான கனடிய தூதராக நியமிக்கப்பட்டார். 1990 களில் பல்வேறு ஐ.நா முகாமைகளில் பணியாற்றினார். 2000 களில் இவர் ஆப்பிரிக்காவில் எச்.ஐ.வி/எயிட்சு தொடர்பான சிறப்பு தூதராக செயற்பட்டார். தற்போது இவர் ரயர்சன் பல்கலைக்கழகத்தில் ஒரு கொளவரவ பேராசிரியராகப் பணிபுரிகிறார், தொடர்ந்து சமுக விடயங்கள் தொடர்பாக குரல் எழுப்பி வருகிறார். இவரது தலைமையில் இயங்கும் இசுரீபன் லூவிசு அறக்கட்டளை எய்ட்சால் பாதிக்கப்பட்டவர்களுக்கு உதவிகள் செய்து வருகிறது.



</doc>
<doc id="170924" url="https://ta.wikipedia.org/wiki?curid=170924" title="டேவிட் சசூக்கி">
டேவிட் சசூக்கி

டேவிட் ரக்யோசி சசூக்கி (ஆங்கிலம்: David Takayoshi Suzuki, பிறப்பு மார்ச் 24, 1936) ஒரு கனடிய அறிவியல் பேராசிரியர், அறிவியல் ஊடகவியலாளர், சூழலியல் செயற்பாட்டாளர். விலங்கியலில் முதுகலைப் பட்டம் பெற்ற இவர் 1963 இருந்து 2001 வரை பிறட்டிசு கொலம்பியா பல்கலைக்கழகத்தில் பேராசிரியாராகப் பணிபுரிந்தார். 1970 களில் இருந்து இவர் சி.பி.சி தொலைக்காட்சியில் தொகுத்த "நேற்சர் ஒப் திங்சு" (Nature of Things, தமிழில்: பொருட்களின் இயல்புகள்) என்ற ஆவணத் தொடருக்காகப் பெரிதும் அறியப்படுகிறார். சூழலியல் விடயங்கள் தொடர்பாக பல்வேறு வானொலி நிகழ்ச்சிகளைத் தொகுத்துள்ளார், நூல்களை எழுதியுள்ளார். சூழலியல் விடயங்கள் தொடர்பாக அரச செயற்பாடுகளின் விமர்சகரும் ஆவார். 

இவரது பெயரில் இயங்கும் டேவிட் சசூக்கி அறக்கட்டளை ஒரு சூழலியல் அமைப்பு ஆகும். 



</doc>
<doc id="170928" url="https://ta.wikipedia.org/wiki?curid=170928" title=".uk">
.uk

.uk என்பது ஐக்கிய இராச்சியத்திற்கான இணையத்தின் உயர் ஆள்களப் பெயர் ஆகும். இந்த ஆள்களப் பெயர் 1985ஆம் ஆண்டில் அறிமுகப்படுத்தப்பட்டது. இந்த ஆள்களப் பெயரை ஐக்கிய இராச்சியத்துடன் தொடர்புடைய அமைப்புகள் பெற முடியும்.

, இது உலகளவில் நான்காவது (.கொம், .de, .நெட் அடுத்து) மிகவும் பரவலான உயர் ஆள்களப் பெயராகும்; பத்து மில்லியன் பெயர்கள் பதிவு செய்யப்பட்டுள்ளன. 



</doc>
<doc id="170931" url="https://ta.wikipedia.org/wiki?curid=170931" title="ஐக்கிய இராச்சியத்தில் தொலைபேசி எண்கள்">
ஐக்கிய இராச்சியத்தில் தொலைபேசி எண்கள்

ஐக்கிய இராச்சியத்தில் தொலைபேசி எண்கள் அல்லது தேசிய தொலைபேசி எண்வழங்குத் திட்டம் ("National Telephone Numbering Plan") என்பது ஐக்கிய இராச்சியத்தில் மற்றும் குடியேற்றப் பகுதிகளில் தொலைபேசி எண்களை வழங்குவதற்கான முறைமையாகும். இவ்வழங்கலை தொலைத்தொடர்புக்கு பொறுப்பேற்கும் ஐக்கிய இராச்சிய அரசின் "தொடர்பியல் அலுவலகம்" (ஓஃப்காம்) கட்டுப்படுத்தி மேலாண்மை செய்கிறது. 

01 அல்லது 02இல் துவங்கும் எண்கள் பொதுவான வீட்டு, அலுவலக தொலைபேசி எண்களாகும். 
இந்த எண்கள் இரண்டு பகுதிகளாகப் பிரிக்கப்படும்:
எடுத்துக்காட்டுக்கள்: (020) 7946 0018, (0117) 504 1102, (01632) 402881, (015394) 52749.

03 எனத் துவங்கும் எண்கள், நாட்டின் எந்தவொரு குறிப்பிட்டப் பகுதிக்கும் இணைக்கபட வேண்டியிராத வணிக, அரசு மற்றும் பிற அமைப்புக்களுக்கானவை ஆகும். இவற்றிற்கான கட்டணம் 01, 02 எண்களுள்ள நிலைத்த அல்லது நகர்பேசிகளுக்கான கட்டணம் போன்றே ஒரே அளவில் இருக்க சட்டம் இயற்றப்பட்டுள்ளது.


இந்த எண்கள் நகர்பேசிகளுக்கும் அதேபோன்ற பிற நகர்சேவைகளுக்கும் ஒதுக்கப்பட்டுள்ளன:

இந்தவகை எண்கள் வழக்கமான தொலைபேசி கட்டணங்களைவிட வெவ்வேறு வீதங்களில் கட்டணத்தைக் கொண்டிருக்கும்.

09இல் துவங்கும் எண்கள் நிமிடத்திற்கு £1.50 வரையிலான மிகுந்த கட்டணம் உள்ளவை. இந்த எண்கள் பதியப்பட்ட தகவல்கள், தோழர்/தோழி சந்திப்புகள், போட்டிகளில் வாக்களித்தல் போன்ற கட்டண சேவைகளுக்கு பயன்படுத்தப்படுகின்றன.

இயக்குபவர்: 100

தற்போதைய நேரம்: 123 (சில நகர்பேசிகளிலிருந்து கிடைப்பதில்லை)

அவசரகால அழைப்புக்கள்: 999 அல்லது 112

கடல்கடந்த பிரித்தானிய ஆட்சிப்பகுதிகளுக்கான எண்கள் ஐக்கிய இராச்சிய தொலைபேசி எண்வழங்கல் திட்டத்திற்குட்பட்டவை அல்ல. இவை பன்னாட்டு அழைப்புக்களைப் போன்றே நடத்தப்படுகின்றன. இவற்றிற்கான அணுக்க குறியீடுகள் கீழே தரப்பட்டுள்ளன:





</doc>
<doc id="170957" url="https://ta.wikipedia.org/wiki?curid=170957" title="எம்மா வாட்சன்">
எம்மா வாட்சன்

எம்மா சார்லோட் துற்றே வாட்சன் ("Emma Charlotte Duerre Watson") ஒர் ஆங்கில நடிகையும், விளம்பர அழகியும், சமூக ஆர்வலரும் ஆவார். வாட்சன் பாரிஸ் நகரில் பிறந்தார்; ஆக்ஸ்ஃபோர்ட்ஷையரில் வளர்ந்தார்; குழந்தைப் பருவத்தில் டிராகன் பள்ளியில் பயின்றார்; ஸ்டேஜ்கோச் தியேட்டர் ஆர்ட்ஸ் ஆக்சுபோர்டு கிளையில் நடிகைக்கான பயிற்சி மேற்கொண்டார். முன்னர் பள்ளி நாடகங்களில் மட்டுமே நடித்து வந்த இவர், "ஆரி பாட்டர்" திரைப்படத் தொடர்களில் எர்மாயினி கிறேன்செராகத் தான் முதல் தொழிற்முறை நடிப்புப்பாத்திரமாக வந்திறங்கியபின் மேன்மையடைந்தார். 2001 ஆம் ஆண்டு முதல் 2011 ஆண்டு வரை எட்டு "ஆரி பாட்டர்" படங்களில் நடித்துள்ளார்.உலகளாவிய புகழ், விமர்சனப் பாராட்டுகள், 1 கோடி பவுண்ட்கள் ஆகியவற்றின் உரிமையைப் பெற்றார். இவர் ஆரி பாட்டர் படங்களில் மட்டும் அல்லாமல், "தி டேல் ஆஃப் டெஸ்பேரேஸ்" என்னும் படத்தில் குரல் கொடுத்தும், "பாலே ஷூஸ்" என்னும் புதினத்தைத் தழுவிய தொலைக்காட்சி நிகழ்ச்சியில் தோன்றியும் தன் பணியைத் தொடர்ந்தார். "தி பெர்க்ஸ் ஆஃப் பீயிங் எ வால்ஃபிலவர்" என்னும் நாடகத் திரைப்படத்திலும், "தி பிலிங் ரிங்" என்னும் குற்றத் திரைப்படத்திலும் தான் ஒரு கதாபாத்திரமாக நடித்துள்ளார். "திஸ் இஸ் தி என்ட்" என்னும் நகைச்சுவைத் திரைப்படத்தில் ஒரு சில காட்சிகளில் தான் ஒரு "மிகைப்படுத்தப்பட்ட" பதிப்பாகத் தோன்றியுள்ளார். "நோவா" என்னும் காவியத் திரைப்படத்தில் தலைப்புப் பாத்திரத்தின் தத்து மகளாகச் சித்தரிக்கப்பட்டுள்ளார்.

2011 ஆம் ஆண்டிலிருந்து 2014 ஆம் ஆண்டு வரை, எம்மா தன்னைப் படத்திட்டபணிகளில் ஈடுபடுத்திக் கொள்ளவும், தனது கல்வியைத் தொடரவும் நேரதை்தைப் பிரித்துக்கொண்டார். பிரவுன் பல்கலைக்கழகத்திலும் வர்செஸ்டர் கல்லூரியிலும் கல்வி பயி்ன்று, பிரவுன் பல்கலைக்கழகத்திலிருந்து மே 2014 ஆம் ஆண்டு ஆங்கில இலக்கியத்தில் இளங்கலைப் பட்டம் பெற்றார். பர்பெரிக்கும், லான்கோமுக்கும் அவரது விளம்பரத் தோற்றம் காட்டல் பணி பிரச்சாரப் பிரயாணத்தைக் கொண்டிருந்துள்ளது. ஒரு புதுப்பாணி கலந்துரைஞராக, மக்களுக்கு ஆடையை உருவாக்க உதவியுள்ளார். 2014 ஆம் ஆண்டு, திரைப்படம் மற்றும் தொலைக்காட்சி கலைகளின் பிரித்தானிய கலைக்கழகம் ஆண்டின் சிறந்த பிரித்தானிய நடிகையாக வென்றதற்காகக் கௌரவித்தது. அதே ஆண்டில், அவர் ஒர் ஐ.நா. பெண்கள் நல்லெண்ண தூதராக நியமிக்கப்பட்டார். ஹிஃபார்ஷி என்ற ஐ.நா. பெண்கள் பிரச்சாரத்தைத் தொடங்க உதவி செய்தார், அது பாலினச் சமனிலையை வாதாட வேண்டி ஆண்களை அழைக்கின்றது.

ஆங்கில வழக்குரைஞர்களாகிய ஜாக்குலின் லியூஸ்பய், கிறிஸ் வாட்சன் ஆகியோருக்கு மகளாக வாட்சன் பாரிஸ் நகரம், பிரான்ஸில் பிறந்தார்; ஐந்து அகவை வரை பாரிஸில் வாழ்ந்தார். தான் சிறுமியாக இருந்த போதே அவரின் பெற்றோர் மணமுறிவு பெற்று பிரிந்தனர். பின்னர் அவர் ஆக்ஸ்ஃபோர்ட்ஷையருக்குத் தன் தாயுடன் சேர்ந்து வாழ இங்கிலாந்துக்குத் திரும்பிச் சென்றார். அதே வேளையில், லண்டனில் தன் தந்தையின் வீட்டில் வார இறுதிகளைச் செலவழித்தார். பிரஞ்சு மொழியையும் சிறிதளவு பேசுகின்றார். தன் தாயுடனும், உடன்பிற்பாளனுடனும் ஆக்ஸ்போர்டிற்கு இடம்பெயர்ந்த பிறகு, அங்கிருந்த டிராகன் பள்ளியில் 2003 வரை கல்வி பயின்றார். தான் ஒரு நடிகை ஆக வேண்டுமென்று ஆறு அகவை முதல் பற்று கொண்டார். அதற்காக ஆடல், பாடல், நடிப்பு ஆகியவற்றை ஆக்ஸ்போர்டு கிளை, ஸ்டேஜ்கோச் தியேட்டர் ஆர்ட்ஸ் என்னும் ஒரு பகுதி நேர நாடகப்பள்ளியில் கற்றுப் பயின்றார். 

தனது பத்தாம் அகவையில், "ஆர்தர்: தி யங் இயர்ஸ்", "தி ஹேப்பி பிரின்ஸ்" ஆகியவை உட்பட பல்வேறு ஸ்டேஜ்கோச் தயாரிப்புகளிலும் பள்ளி நாடகங்களிலும் செயலாக்கம் செய்தார். அவர் "ஹாரி பாட்டர்" தொடகள் முன்னதாக ஒருபோதும் வாழ்க்கைத் தொழிலாக நடிக்கவில்லை. வாட்சன் டிராகன் பள்ளிப் படிப்பைத் தொடர்ந்து, ஹேட்டிங்டன் பள்ளியில் பள்ளிப் படிப்பைத் தொடர்ந்தார். ஒரு நாளில் ஐந்து மணி நேரம் வரை படப்பிடிப்புகளில் போது அவரும் அவரின் நண்பர்களும் பயிற்றுவிக்கப்படுவர். சூன் 2006 இல், அவர் பத்துப்பாடங்களில் பள்ளித் தேர்வுகளை எழுதி, எட்டுப்பாடங்களில் A* தரத்தையும் இரண்டு பாடங்களில் A தரத்தையும் முயன்றடைந்தார்.

வாட்சன் ஹரி பாட்டர் திரைப்படத்தின் மூலம் திரையுலகிற்கு அறிமுகமானார். பின்னர் 2009 ஆம் ஆண்டு புர்பெர்ரி நிறுவனத்தின் மூலமாக, மாடலிங் துறையிலும் அறிமுகமானார்.

2005 ஆம் ஆண்டில், வாட்சன் தனது விளம்பரத் தோற்றத்தை டீன் வோக் இற்கான ஒரு புகைப்படம் மூலம் தொடங்கினார். அதன் அட்டையில் பெருமைபடுத்திய இளம் நட்சத்திரமாகத் திகழ்ந்தார். 

தனது பள்ளிப் படிப்பை முடித்தபிறகு, "ஹாரி பாட்டர் அண்ட் தி டெத்லி ஹாலோஸ்" படத்திற்காக 2009 ஆம் ஆண்டு பெப்ரவரி திங்கள் தொடக்கத்திலிருந்து கல்வியில் இடைவெளி எடுத்துக்கொண்டார், இருப்பினும் அவர் தன் படிப்பைத் தொடர விரும்பி, பிராவிடென்ஸ், ரோட் தீவிலுள்ள பிரவுன் பல்கலைக்கழகத்தைத் தேர்ந்தெடுத்தார். பல்கலைக்கழகத்தில் 18 திங்கள் கழிந்த பிறகு மார்ச்சு 2011 இல் தன் கல்விப்பருவத்தைத் தள்ளிப்போடுவதாக அறிவித்தார். இருந்த போதிலும் 2011 முதல் 2012 வரையுள்ள கல்வி ஆண்டில் அவர் வர்செஸ்டர் கல்லூரி, ஆக்ஸ்போர்டு இல் வருகை புரிந்தார்.

" நோவா " எனும் படத்தில் வேலை செய்யும் போது, அவரின் நம்பிக்கை பற்றி கேள்விக்குள்ளாக்கப்பட்டார். அதற்கு அவர் ஒரு திருநிலை சர்வமயவாதியர் எனத் தன்னைப் பற்றி விவரித்தார்.



</doc>
<doc id="170960" url="https://ta.wikipedia.org/wiki?curid=170960" title="இங்கிலாந்தின் தேசியப்பண்">
இங்கிலாந்தின் தேசியப்பண்

இங்கிலாந்தின் தேசியப் பண் என்று அலுவல்முறையாக எதுவும் இல்லாதபோதும் இதற்காக பல்வேறு பாடல்கள் கலந்துரையாடப்பட்டு வருகின்றன. பெரும்பான்மையான தேசிய விளையாட்டு நிகழ்வுகளில் 'கடவுள் அரசியைக் காப்பாற்றட்டும்' பயன்படுத்தப்படுகிறது.

தற்போது கீழ்காணும், பாடல்கள் இசைக்கப்படுகின்றன:





</doc>
<doc id="170964" url="https://ta.wikipedia.org/wiki?curid=170964" title="விராட பருவம்">
விராட பருவம்

மகாபாரதத்தின் 18 பருவங்களுள் நான்காவது விராட பருவம். இப்பருவத்தில், 12 ஆண்டுகள் வனவாசம் முடித்து, ஒராண்டு தலைமறைவு வாழ்க்கை வாழ, பாண்டவர்கள், மத்சய நாட்டின் மன்னர் விராடன் அரண்மனையில், தருமர் விராட மன்னருடன் சொக்கட்டான் ஆடும் நண்பனாக கங்கன் எனும் பெயரிலும், திரௌபதி, விராட இராணி சுதேஷ்ணையின் சிகை அலங்காரம் செய்யும் பணிப்பெண்னாக சைரந்திரி என்ற பெயரிலும், வீமன் விராட அரண்மனை சமையல் கலைஞராக வல்லபன் எனும் பெயரிலும், அருச்சுனன் விராட இளவரசி உத்தரைக்கு நடனம் கற்றுத் தரும் ஆசிரியராக பிருகன்னளை எனும் பெயரிலும், நகுலன் அரண்மனை குதிரைகளை பராமரிக்கும் கிரந்திகன் எனும் பெயரிலும், சகாதேவன் அரண்மனை பசுக்களை பராமரிக்கும் தந்திரிபாலன் எனும் பெயரிலும் வாழ்ந்தனர்.

சைரந்திரி எனும் திரௌபதி மேல் காமம் கொண்ட கீசகனை பீமன் கொல்லுதல், விராட நாட்டின் எல்லைப்புறத்தை முற்றுகையிட்ட திரிகர்த்தர்களை வல்லபன் வேடத்தில் இருந்த வீமன் விரட்டி அடித்தல், கௌரவர்கள் விராட நாட்டில் புகுந்து பசுக்களைக் கவர்ந்து போதல், பிருகன்னளை வேடத்தில் இருந்த அருச்சுனன் உத்தரனுடன் கௌரவர்களை போரில் விரட்டியடித்தல், விராடனின் மகள் உத்தரையுடன் அபிமன்யுவின் திருமணம் ஆகியன விவரிக்கப்படுகிறது.

பயிர்த்தொழில் சிறக்க, மழை பொழிய வேண்டி ஊர்களில், பாகவதர்கள் மூலம் விராட பருவத்தை சொல்லக் கேட்பது தமிழ்நாட்டு இந்து மக்களின் தொல்நம்பிக்கையாகும்.






</doc>
<doc id="170965" url="https://ta.wikipedia.org/wiki?curid=170965" title="ஐக்கிய இராச்சியத்தின் அரசர்">
ஐக்கிய இராச்சியத்தின் அரசர்

ஐக்கிய இராச்சியத்தின் மன்னர் ("monarchy of the United Kingdom") (பொதுவாக பிரித்தானிய அரசர்) ஐக்கிய இராச்சியம் மற்றும் கடல்கடந்த மண்டலங்களின் அரசமைப்பு மன்னர் ஆவார். பட்டப்பெயராக அரசர் அல்லது அரசி என்பது அமையும். அரசி எலிசபெத் II பிரித்தானிய அரசியாக 6 பெப்ரவரி 1952இல் பதவி ஏற்றார். அரசியும் பிரித்தானிய அரச குடும்பத்தினரும் பல்வேறு அலுவல்முறை, விழாக்கால, சார்பாளர் மற்றும் பிரதிநிதித்துவ கடமைகளை ஆற்றுகின்றனர். அரசி நாட்டின் அரசமைப்புத் தலைவராக இருப்பதால் எச்சார்புமிலா விழாக்களில் மட்டுமே பங்கேற்கிறார். பிரித்தானிய அரசு வழங்கும் பல்வேறு விருதுகளையும் பதக்கங்களையும் வழங்குவதோடு நாட்டின் பிரதமரை நியமிப்பது போன்ற பணிகளையும் ஆற்றுகிறார். வழமைப்படி இவரே நாட்டின் படைத்துறை தலைமைத் தளபதி ஆவார். ஐக்கிய இராச்சியத்தின் முறையான செயல்பாட்டு அதிகாரம் மன்னரின் விருப்பப்படி இருப்பினும் நாடாளுமன்றத்தில் இயற்றப்படும் சட்டங்களுக்குட்பட்டும் வழக்கங்கள் மற்றும் முன்னுதாரங்களுக்குக் கட்டுப்பட்டுமே இவற்றை செலுத்த முடியும்.



</doc>
<doc id="170990" url="https://ta.wikipedia.org/wiki?curid=170990" title="மகர னகர மயக்கம்">
மகர னகர மயக்கம்

[ம்] எழுத்தில் முடியும் சொல் வருமொழியின் முதலெழுத்து உயிரெழுத்தாக இருந்தால் [ன்] எழுத்தாக மாறும். 

எடுத்துக்காட்டு

தமிழில் இப்படி மயங்காத அஃறிணைச் சொற்கள் ஒன்பது எனத் தொல்காப்பியம் வரையறுத்துக் கூறுகிறது. இவற்றிற்கு எடுத்துக்காட்டுகள் தருவதில் உரையாசிரியர்கள் வேறுபடுகின்றனர். 

உயர்திணைப் பெயர்கள் இவ்வாறு மாறுவதிலை.

1.உகின் , 2.செகின் , 3.விழன் , 4.பயின் , 5.அழன் , 6.புழன் , 7.குயின் , 8.கடான் , 9.வயான் ஆகியவை அந்த 9 சொற்கள் என்று இளம்பூரணர் எடுத்துக்காட்டுகிறார். இவற்றில் உகின் என்னும் சொல்லை விட்டுவிட்டு எகின் என்னும் சொல்லைச் சேர்த்து நச்சினார்க்கினியர் குறிப்பிடுகிறார்.


</doc>
<doc id="170998" url="https://ta.wikipedia.org/wiki?curid=170998" title="ஐக்கிய இராச்சியத்தின் பிரதமர்">
ஐக்கிய இராச்சியத்தின் பிரதமர்

பெரிய பிரித்தானியா மற்றும் வட அயர்லாந்தின் ஐக்கிய இராச்சியத்தின் பிரதமர் ("Prime Minister of the United Kingdom of Great Britain and Northern Ireland") ஐக்கிய இராச்சிய அரசுத் தலைவர் ஆவார். பிரதமரும் அவரது மூத்த அமைச்சர்களடங்கிய அமைச்சரவை ஆயமும் அவர்களது அரசாட்சியின் கொள்கைகள் மற்றும் செயல்பாடுகள் குறித்து அரசிக்கும், நாடாளுமன்றத்திற்கும், தங்கள் அரசியல் கட்சிக்கும் இவர்கள் மூலமாக வாக்காளப் பெருமக்களுக்கும் கூட்டாகப் பொறுப்பானவர்கள். தற்போதைய பிரதமராகப் பொறுப்பாற்றும் கன்சர்வேட்டிவ் கட்சித் தலைவர் டேவிட் கேமரன் மே 11, 2010இல் அரசியால் நியமிக்கப்பட்டார்.

பிரித்தானியப் பிரதமராக முதலில் பணியாற்றியவர் இராபர்ட் வால்போல் ஆவார். 1721இல் இவர் கருவூலத்தின் முதல் பிரபு என அழைக்கப்பட்டார். பிரதமர் என அழைக்கப்பட்ட முதல் பெருமை 1905இல் பணியாற்றிய சர் ஹென்றி கேம்ப்பெல் கானர்மேனுக்கு கிடைத்தது. தமது பணிக்காலத்தில் பிரித்தானியப் பிரதமர்கள் 10 டௌனிங் சாலையில் வசிக்கின்றனர்.

நான்கு முன்னாள் பிரித்தானியப் பிரதமர்கள் இன்றும் வாழ்ந்து வருகின்றனர்:



</doc>
<doc id="171005" url="https://ta.wikipedia.org/wiki?curid=171005" title="சேற்று பூனைப்பருந்து">
சேற்று பூனைப்பருந்து

சேற்று பூனைப்பருந்து (Western Marsh Harrier - "Circus aeruginosus") ஒரு வலசை போகும் வேட்டைப்பருந்து (Harrier) வகையாகும். சதுப்பு நிலங்களிலும் ஏரிகளிலும் நெல்வயல்களிலும் இப்பறவையைக் காணலாம்.



rufous = செம்பழுப்பு; harrier = வேட்டைப்பருந்து; dark brown = கரும்பழுப்பு;


</doc>
<doc id="171006" url="https://ta.wikipedia.org/wiki?curid=171006" title="ரீம் ஃபவுண்டேசன் சேர்வர்">
ரீம் ஃபவுண்டேசன் சேர்வர்

டீம் ஃபவுண்டேசன் சேர்வர் (ஆங்கிலம்: Team Foundation Server (TFS)) என்பது மூலக் கட்டுப்பாடு, தரவுச் சேகரிப்பு, அறிக்கையிடல், செயற்திட்ட மேலாண்மை கூறுகள், சேர்ந்தியங்கள் கூறுகளை உள்ளடக்கிய ஒரு மைக்ரோசாப்ட் மென்பொருள் ஆகும். இது மென்பொளுள் விருத்தியில், பிற மைக்ரோசாப்ட் மென்பொருகளோடு பெரிதும் பயன்படுத்தப்படுறது. இதனை தனியாகவோ அல்லது விசுவல் சுரூடியோ டீம் சிசுடத்தின் பின் தளமாகவோ நிறுவிக் கொள்ளலாம்.




</doc>
<doc id="171009" url="https://ta.wikipedia.org/wiki?curid=171009" title="புனித ஜார்ஜ்">
புனித ஜார்ஜ்

புனித ஜார்ஜ் ("Saint George", கி.பி 275/281 – ஏப்ரல் 23, 303) உரோமன் படைத்துறையில் பணியாற்றிய ஓர் கிரேக்க வீரர். இவரது தந்தை ஆசிய மைனரைச் சேர்ந்த கப்பாடோசியா என்றவிடத்தில் இருந்த கெரோன்டியோசு என்பவராவார். இவரது அன்னையார் லிட்டா நகரைச் சேர்ந்த போலிகிரோனியா ஆவார். தற்போது இசுரேலில் உள்ள இந்த நகரம் கிமு 333இலிருந்தே, அலெக்சாண்டர் கைப்பற்றிய பின்னர், கிரேக்கர்கள் வாழும் நகரமாக இருந்தது. ஜார்ஜ் உரோமன் படைத்துறையில் அதிகாரியாக பதவி ஏற்றம் பெற்றவர். கிறித்தவர்களால் வேத சாட்சியாக வணங்கப்படுபவர். கத்தோலிக்க (மேற்கத்திய கிழக்கு ரைட்டுகள்), ஆங்கிலிக்க, கிழக்கு மரபுவழி, மற்றும் கிழக்கத்திய மரபுவழி திருச்சபைகளின் புனிதர்களின் வரலாற்றில் புனிதர் ஜார்ஜ் மிகவும் வணங்கப்படும் புனிதர்களில் ஒருவராக உள்ளார். புனித ஜார்ஜும் டிராகனும் கதை மூலமாக இவர் நினைவு கூறப்படுகிறார்; பதினான்கு புனித உதவியாளர்களில் ஒருவராவார். இவரது திருவிழா ஏப்ரல் 23 அன்று கொண்டாடப்படுகிறது. படைத்துறை புனிதர்களில் மிக முக்கியமானவராக கருதப்படுகிறார்.

இவர் பல நிலபகுதிகளையும் தொழில்களையும் அமைப்புக்களையும் நோயாளிகளையும் காப்பதாக நம்பப்படுகிறது. இவரது பாதுகாவலில் உள்ள நிலப்பகுதிகளில் இந்தியாவும் ஒன்று. மற்ற முக்கிய நிலப்பகுதிகள்: ஜார்ஜியா, இங்கிலாந்து, எகிப்து, பல்கேரியா, அரகொன், காத்தலோனியா, உருமேனியா, எத்தியோப்பியா, கிரீசு, ஈராக், லித்துவேனியா, பாலத்தீனம், போர்த்துக்கல், செர்பியா, உக்ரைன் மற்றும் உருசியா ஆகும்.



</doc>
<doc id="171017" url="https://ta.wikipedia.org/wiki?curid=171017" title="தேசிய பழங்களின் பட்டியல்">
தேசிய பழங்களின் பட்டியல்

ஒவ்வொரு நாட்டிற்கும் ஒவ்வொரு தேசியக் கொடி, தேசிய கீதம், தேசிய விலங்கு, தேசியப் பறவை, தேசிய மலர் இருப்பது போல தேசியப் பழமும் இருக்கிறது. கீழே வெவ்வேறு நாடுகளின் தேசிய பழங்களின் பட்டியல் அகரவரிசைப்படி கொடுக்கப்பட்டுள்ளது.



</doc>
<doc id="171019" url="https://ta.wikipedia.org/wiki?curid=171019" title="கதிரலைக் கும்பா குறுக்கு வெட்டு">
கதிரலைக் கும்பா குறுக்கு வெட்டு

கதிரலைக் கும்பா குறுக்கு வெட்டு (Radar cross-section-RCS) என்பது பொருள் ஒரு கதிரலைக்கும்பா மூலம் எவ்வாறு கண்டறிய முடியும் என்பதன் அளவீடாகும். அதிக கதிரலைக் கும்பா குறுக்கு வெட்டு (RCS) ஒரு பொருளை எளிதில் கண்டறியக்கூடியது என்று குறிக்கிறது.

ஒரு பொருள் கதிரலைக்கும்பா சக்தியை ஒரு வரையறுக்கப்பட்ட அளவு பிரதிபலிக்கிறது.வெவ்வேறு காரணிகள் ஏராளமான மூல மின்காந்த சக்தியை எவ்வளவு திரும்ப அனுப்புகிறது என்று தீர்மானிக்கின்றன. அவை



</doc>
<doc id="171023" url="https://ta.wikipedia.org/wiki?curid=171023" title="தொல்காப்பியம் புறத்திணையியல் செய்திகள்">
தொல்காப்பியம் புறத்திணையியல் செய்திகள்

வாழ்க்கையை அகப்பொருள் என்றும், புறப்பொருள் என்றும் பகுத்துக் காண்பது தமிழர் நெறி. அகப்பொருளை அகத்திணை என்றும், புறப்பொருளைப் புறத்திணை என்றும் தொல்காப்பியம் குறிப்பிடுகிறது. புறத்திணை என்பது பொதுவாழ்க்கை. இந்தப் பொதுவாழ்க்கைப் பாங்கைக் கூறுவது இந்தப் புறத்திணையியல். அகத்திணையை 7 பிரிவுகளில் தொகுத்துக்கொண்ட தொல்காப்பியம் புறத்திணையையும் 7 பிரிவுகளாகக் கொள்கிறது. அத்துடன் அகத்திணையையும் புறத்திணையையும் ஒப்பிட்டும் காட்டுகிறது. புறத்திணைச் செய்திகள் 30 நூற்பாக்களில் சொல்லப்பட்டுள்ளன. 


</doc>
<doc id="171024" url="https://ta.wikipedia.org/wiki?curid=171024" title="அகச்சிகப்பு அலைமாலை">
அகச்சிகப்பு அலைமாலை

அகச்சிகப்பு அலைமாலை () என்ற சொல் அகச்சிவப்பு உணரிகளுக்கு பொருட்கள் எப்படித் தெரிகின்றன என்று விவரிக்கப் பாதுகாப்பு விஞ்ஞானிகள் மற்றும் இராணுவத்தால் பயன்படுத்தப்படுகிறது. அகச்சிகப்பு அலைமாலை பல காரணிகளைச் சார்ந்துள்ளது. அவை பொருளின் அளவு மற்றும் அமைப்பு, வெப்பநிலை, காலற்றிறன் (கதிர் வீச்சுத் திறன்), பொருளின் புறப்பரப்பிலிருந்து வெளிப்படும் கதிரொளி, வானொளி, புவியொளி போன்ற புறமூலங்களின் பிரதிபலிப்பு காட்சிப் பின்புலம் அகச்சிவப்பு உணரியின் அலைக்கற்றை. 


</doc>
<doc id="171035" url="https://ta.wikipedia.org/wiki?curid=171035" title="த மோட்டர்சைக்கிள் டைரீஸ்">
த மோட்டர்சைக்கிள் டைரீஸ்

த மோட்டர்சைக்கிள் டைரீஸ் (ஆங்கிலம் - The Motorcycle Diaries) 2004 இல் வெளியான செ குவேராவின் வாழ்க்கை வரலாற்றுத் திரைப்படமாகும். இத்திரைப்படம் அதேப் பெயரிலான, குவேராவினால் எழுதப்பட்ட, புதினத்தினைத் தழுவி எடுக்கப்பட்டதாகும். வால்டர் சால்ஸ் ஆல் இயக்கப்பட்டது. கேல் கார்சியா பெர்னால், ராட்ரிகோ டெ லா செர்னா, மெர்செடெஸ் மொரான், சான் பியேர் நொஹெர், செர்ஜியோ போரிஸ், பகுன்டோ எஸ்பினோசா, மியா மேஸ்ட்ரோ ஆகியோர் நடித்துள்ளனர். சிறந்த அசல் பாட்டிற்கான அகாதமி விருதினை வென்றது. சிறந்த திரைப்படத்திற்கான பாஃப்டா விருதினையும் வென்றது.


"த மோட்டர்சைக்கிள் டைரீஸ்" 2004இல் சன்டான்ஸ் திரைப்படத் திருவிழாவில் பெரிதுமாக பாராட்டப்பட்டது.




</doc>
<doc id="171038" url="https://ta.wikipedia.org/wiki?curid=171038" title="டபாங் 2">
டபாங் 2

டபாங் 2 (Dabangg 2) 2012 ஆம் ஆண்டு வெளியான இந்தி மொழித் திரைப்படமாகும். இத்திரைப்படம் அர்பாஜ் கான் இயக்கத்தில், சல்மான் கான் நடிப்பில் வெளிவந்தது. இத்திரைப்படத்தின் ஆக்கச் செலவு 180 கோடி ஆகும்.



</doc>
<doc id="171042" url="https://ta.wikipedia.org/wiki?curid=171042" title="கன்னடப் பிரபா">
கன்னடப் பிரபா

கன்னடப் பிரபா த நியூ இந்தியன் எக்சுபிரசு குழுமத்தால் வெளியிடப்படும் கன்னட மொழி நாளேடு ஆகும். இது பெங்களூர், மங்களூர், சிவமோகா, ஐதரபாது ஆகிய நகரங்களிலிருந்து வெளியாகிறது. கர்நாடக ஊடக அகாதெமி விருதினை மூன்று முறை பெற்றுள்ளது.



</doc>
<doc id="171053" url="https://ta.wikipedia.org/wiki?curid=171053" title="சுவாங்சீ">
சுவாங்சீ

சுவாங்சீ சவு (ஆங்கிலம்: Zhuang Zhou, சீனம்: 庄子) முதன்மை சீன செவ்வியல் மெய்யியலாளர்களில் ஒருவர். கிமு 4 ஆம் நூற்றாண்டில் போரிடும் நாடுகள் காலத்தில் இவர் வாழ்ந்தார். இக் காலப் பகுதியே சீன மெய்யியலில் பெரும் எழுச்சி நிகழ்ந்த நூறு சிந்தனைப் பள்ளிகள் காலம் ஆகும். சுவாங்சீ என்று முக்கிய ஐயுறவியல் பார்வையை முன்வைக்கும் மெய்யியல் நூலை இவர் எழுதினார், அல்லது முதன்மையாகப் பங்களித்தார்.


</doc>
<doc id="171057" url="https://ta.wikipedia.org/wiki?curid=171057" title="85வது அகாதமி விருதுகள்">
85வது அகாதமி விருதுகள்

85ம் அகாதமி விருதுகள் விழா (ஆஸ்கார்கள் என்று பொதுவாக அழைக்கப்படுகிறது) பிப்ரவரி 24, 2013 அன்று நிகழ்ந்தது. ஐக்கிய அமெரிக்காவில் 2012 ஆம் ஆண்டில் வெளியான சிறந்த திரைப்படங்களுக்கு விருதுகள் வழங்கப்பட்டன. இவ்விழா டால்பி திரையரங்கு, ஹாலிவுட், லாஸ் ஏஞ்சலஸ், கலிபோர்னியாவில் நடந்தது. செத் மெக்ஃபார்லேன் முதல்முறையாக இவ்விழாவினை எடுத்து நடத்தினார். 76ம் அகாதமி விருதுகளுக்கு அடுத்து அதிகம் பார்க்கப்பட்ட அகாதமி விழா இதுவே. 2004இல், இதனை 42.40 மில்லியன் பார்வையாளர்கள் கண்டுகளித்தனர்.

"லைப் ஆஃப் பை" அதிகபட்சமாக நான்கு விருதுகளை வென்றது, ஆங் லீயிற்கான சிறந்த இயக்குனருக்கான அகாதமி விருதினையும் சேர்த்து. "ஆர்கோ" மூன்று விருதுகளை வென்றது, சிறந்த திரைப்படத்திற்கான அகாதமி விருதினையும் சேர்த்து. "லெஸ் மிசரபில்ஸ்" திரைப்படமும் மூன்று விருதுகளை வென்றது. "சான்கோ அன்செயின்டு", "லின்கன்" மற்றும் "ஸ்கைஃபால்" ஆகிய திரைப்படங்கள் இரண்டு விருதுகளை வென்றன. மற்ற விருதுகளை "சில்வர் லைனிங்க்ஸ் பிளேபுக்", "பிரேவ்", "சீரோ டார்க் தெர்டி", "அன்னா கரினினா", "சியர்சிங் ஃபொர் இன்னொசென்ட் மேன்", "இனொசென்டே", "கர்பியூ", "அமோர்", மற்றும் "பேபர்மேன்" ஆகியவை வென்றன. 

சனவரி 10, 2013 அன்று 85வது அகாதமி விருதுகளுக்குத் தேர்ந்தெடுக்கப்பட்டவர்கள், நேரம் காலை 5:30 மணி PST (13:30 UTC) (காலை 8:30 EST), அறிவிக்கப்பட்டனர். கலிபோர்னியா பெவெர்லி ஹில்ஸ்சிலுள்ள சாமுவேல் கோல்ட்வின் திரையரங்கில் அறிவிக்கப்பட்டது.

"லிங்கன்" திரைப்படம் அதிகபட்சமாக பன்னிரண்டு விருதுகளுக்கு தேர்ந்தெடுக்கப்பட்டது. மேலும் "லைஃப் ஆப் பை" பதினொன்று விருதுகளுக்கு தேர்ந்தெடுக்கப்பட்டது.

விருதுகளை வென்றவர்கள் தடித்த எழுத்துக்களால் காட்டப்பட்டுள்ளனர். 

பின்வரும் 15 திரைப்படங்கள் ஒன்றிற்கும் மேற்பட்ட விருதுகளுக்கு பரிந்துரை செய்யப்பட்டன:

பின்வரும் திரைப்படங்கள் ஒன்றிற்கும் மேற்பட்ட விருதுகளை வென்றன: 



</doc>
<doc id="171067" url="https://ta.wikipedia.org/wiki?curid=171067" title="துகளறுபோதம்">
துகளறுபோதம்

துகளறு போதம் என்னும் நூல் 14 ஆம் நூற்றாண்டில் வாழ்ந்த சிற்றம்பல நாடிகள் என்பவரால் எழுதப்பட்டது.

மெய்கண்ட சாத்திரம் 14 எனத் தொகுத்துக்காட்டும் ‘உந்தி களிறு’ என்னும் வெண்பாவில் இந்நூல் காட்டப்படவில்லை. எனினும் நாகப்பட்டினம் வேதாசலம் பிள்ளை, 1938-ல் வெளியிட்ட நூல்களில் ஒன்றில், இந்நூலை மெய்கண்ட சாத்திரம் 14-ல் ஒன்றாக இணைத்துக் காட்டியுள்ளார்.
மதுரைச் சிவப்பிரகாசர், திராவிட மாபாடியம் பாடிய சிவஞான சுவாமிகள் போன்றோர் இந்நூலின் பாடல்களை எடுத்தாண்டுள்ளமை இந்நூலின் சிறப்புகளில் ஒன்று. 

இந்த நூல் கற்பக விநாயகர் காப்புச் செய்யுளும் 100 வெண்பாக்களும் கொண்டது. இந்த நூலின் நூற்பொருளைக் கூறும் பிற்கால வெண்பாக்கள் இரண்டும் இதில் உள்ளன. இந்நூலின் 100ஆவது பாடல் உமாபதியார் இயற்றிய கொடிக்கவி என்னும் நூலின் இரண்டாம் பாடலாக உள்ளது. ஆசிரியப்பாவாலான இந்நூலின் சிறப்புப் பாயிரம் நூலாசிரியரைக் கங்கைகொண்டாரின் மாணாக்கர் எனக் குறிப்பிடுகிறது.

முத்தி பெறுவதற்கு உரிய நெறி என சைவம் காட்டும் நெறி தசகாரியம். சில நூல்கள் தசகாரியங்களை 30 நிலைகளாகக் காட்டுகின்றன. இவ்வாறு சிவபெருமானின் 30 நிலைகளைக் காட்டும் முதல் நூல் இந்தத் துகளறுபோதம். இந்த நூல் ஞானம், சரியை, கிரியை வழிகளைக் காட்டுகிறது. குருவே சிவம் என்பது இந்நூலின் கோட்பாடு. இதனால் பிற்காலத்து மதுரைச் சிவப்பிரகாசர் இந்த நூலை “திருவருளைப் பெற்று அனுபவித்த அடிகளார் வாக்கு” எனப் போற்றுகிறார். 

இந்த நூல் அவ்வப்போது பதிப்பிக்கப்பட்டு வெளிவந்துள்ளது.


</doc>
<doc id="171070" url="https://ta.wikipedia.org/wiki?curid=171070" title="டீசல் சுழற்சி">
டீசல் சுழற்சி

டீசல் சுழற்சி என்பது அழுத்த எரிபற்றல் முன் பின்னியக்க உந்துதண்டு உள் எரி பொறியில் பயன்படும் ஒர் வெப்பஇயக்கச் சுழற்சி ஆகும். இது 1897ஆம் ஆண்டு ருடால்ப் டீசல் என்பவரால் கண்டுப்பிடிக்கப்பட்டது. இங்கு மாறாத அழுத்ததில் எரிதல் (combustion) நடைபெறுகிறது. அதாவது வெப்ப இயக்க சுழற்ச்சியின் போது அழுத்தத்தை மாறிலியாக வைத்துக்கொண்டு எரிதல் நிகழ்ச்சி நடைபெறுகிறது. இந்த சுழற்சியில் இரண்டு மாறா பரும நிலையில் வெப்பமாக்கல் நிகழ்வும் இரண்டு அகவெப்பமாறா நிலையில் பருமன் சுருங்குதல் மற்றும் விரிவடைதல் நிகழ்வும் நடைபெறுகிறது இதனை அழுத்த- பருமன் விளக்க படம் மூலம் எளிதாக புரிந்துகொள்ள இயலும்.

இந்த வழிமுறையின் மூலமாக டீசல் வெப்ப இயக்க பொறி இயங்குகிறது. இது வெப்ப ஆற்றலை வேலை ஆற்றலாக மாற்ற உதவுகிறது.


</doc>
<doc id="171076" url="https://ta.wikipedia.org/wiki?curid=171076" title="வெப்ப பயன்திறன்">
வெப்ப பயன்திறன்

வெப்ப இயக்கவியலில் வெப்ப பயன்திறன் ("thermal efficiency". formula_1) என்பது வெப்ப ஆற்றலை பயன்படுத்தும் ஒரு சாதனத்தின் பரிமாணமற்ற செயல்திறன் அளவீடாகும். உள் எரி பொறி, நீராவிப் பொறி, கொதிகலன், உலைக்களம், குளிர்பதனச் சாதனம் போன்ற உபகரணங்களில் செயல்திறனை அளவிட பயன்படுகின்றது.


</doc>
<doc id="171077" url="https://ta.wikipedia.org/wiki?curid=171077" title="அரிந்தம் சௌத்திரி">
அரிந்தம் சௌத்திரி

அரிந்தம் சௌத்திரி ("Arindam Chaudhuri" ) ஓர் இந்திய பொருளியலாளரும் எழுத்தாளரும் ஆவார். இந்தியத் திட்டமிடல் மற்றும் மேலாண்மைக் கழகத்தில் அமைந்துள்ள "ஐஐபிஎம் திங்க் டாங்க்"கின் இயக்குநரும் ஆவார். திரைப்படத் தயாரிப்பாளராக மூன்று தேசியத் திரைப்பட விருதுகளை வென்றுள்ளார்.

இந்தியத் திட்டமிடல் மற்றும் மேலாண்மைக் கழகத்தை 1973இல் நிறுவிய மலயேந்திர கிசோர் சௌத்திரியின் மகனாவார். இவர் தமது பட்டமேற்படிப்பு பட்டயத்தை இதே கழகத்தில் 1992ஆம் ஆண்டில் பெற்றார். பின்னர் இக்கழகத்தின் பொருளியல் ஆய்வு மற்றும் மேம்பட்ட கல்வி மையத்தின் கௌரவ தலைவராக பொறுப்பேற்றார். 2004ஆம் ஆண்டில் இந்திய அரசின் திட்டக் குழுவில் சமூக மற்றும் வேளாண்மைத்துறை கலந்தாய்வுக் குழுவில் பணியாற்றினார். சமூகத்துறை அமைப்பான "பிளான்மான் கன்சல்டிங் மற்றும் கிரேட் இந்தியன் டிரீம் பவுண்டேசனை" நிறுவினார். i1 சூப்பர் சீரீஸ் தானுந்து விளையாட்டில் தில்லிக்கான உரிமத்தின் உரிமையாளர் ஆவார்.
சித்தார்த்த தேப் எழுதிய "தி கிரேட் கேட்ஸ்பி: எ ரிச் மேன் இன் இந்தியா" என்ற நூலில் அரிந்தம் சௌத்திரி குறித்து எழுதியிருந்தார்; இதிலிருந்து சில பகுதிகளை பெப்ரவரி 2011இல் "கேரவன்" ஆங்கில இதழ் வெளியிட்டுருந்தது. இப்பகுதி தமக்கு "மிகுந்த துன்புறுத்தலையும் மனப்புண்ணையும்" ஏற்படுத்தியிருப்பதாக கேரவன் இதழ், சித்தார்த்த தேப், மற்றும் பதிப்பகம் பென்குயின் புக்சு மீது அரிந்தம் தொடுத்த வழக்கின் தொடர்பாக இப்பகுதிகள் நீக்கப்பட்டன. பெப்ரவரி 15, 2013 இல் இந்திய திட்டமிடல் மற்றும் மேலாண்மைக் கழகத்தை விமரிசனம் செய்த 73 உரலிகளை (சமச்சீர் வளக் குறிப்பான்கள்) நீதிமன்ற வழக்கு ஒன்றின் மூலம் தடை செய்தார். தடை செய்யப்பட்டவற்றில் இக்கழக்கத்தை குறித்த வழிகாட்டுதல்களைக் கொண்ட பல்கலைக்கழக மானியக் குழுவின் பக்கம், செய்தித்தாள்களில் வந்த செய்திகள், நுகர்வோர்நல மன்றங்கள், அங்கத வலைப்பதிவுகள் என்பனவும் இணைய செய்தி வலைத்தளங்களும் அடக்கமாக இருந்தது இணையத்தில் பெரும் பரபரப்பை ஏற்படுத்தியது.
அரிந்தம் தயாரித்த முதல் திரைப்படம் "ரோக் சகோ தோ ரோக் லோ" (தடுக்க முடிந்தால் தடு). இவரது நிறுவனமான பிளான்மேன் மோசன் பிக்சர்சு வங்காளமொழித் திரைப்படம் "சாஞ்ச்பாதிர் ரூப்கதாரா" (2002), "தோசார்" (2006) மற்றும் தேசியத் திரைப்பட விருது பெற்ற "ஃபால்த்து" (2006) ஆகியவற்றைத் தயாரித்தது. தொடர்ந்து "மித்தியா" (2008) என்ற இந்தித் திரைப்படத்தை தயாரித்தது. மற்றொரு திரைப்படமான "தி லாஸ்ட் லியர்" ஆங்கிலத்தில் எடுக்கப்பட்ட சிறந்த திரைப்படமாக 2009இல் தேசிய விருது வென்றது.

அரிந்தம் சௌத்திரி ஐந்து நூல்களை எழுதியுள்ளார்:



</doc>
<doc id="171085" url="https://ta.wikipedia.org/wiki?curid=171085" title="அம்பாறை தேர்தல் தொகுதி">
அம்பாறை தேர்தல் தொகுதி

அம்பாறை தேர்தல் தொகுதி ("Ampara Electorate") என்பது மார்ச் 1960 முதல் பெப்ரவரி 1989 வரை இலங்கையில் நடைமுறையில் இருந்த தேர்தல் தொகுதியாகும். இத்தேர்தல் தொகுதி இலங்கையின் கிழக்கு மாகாணத்தில், மட்டக்களப்பு மாவட்டத்தில் அம்பாறை நகரையும் அதைச் சுற்றியுள்ள ஊர்களையும் உள்ளடக்கியதாகும்.

1978 ஆம் ஆண்டில் அறிமுகப்படுத்தப்பட்ட புதிய அரசியலமைப்பின் படி, இலங்கையில் விகிதாசாரப் பிரதிநிதித்துவத் தேர்தல் முறை அறிமுகப்படுத்தப்பட்டதை அடுத்து, நடைமுறையில் இருந்த 160 தேர்தல் தொகுதிகள் கலைக்கப்பட்டு பதிலாக 22 பல-அங்கத்தவர்களைக் கொண்ட தேர்தல் மாவட்டங்கள் உருவாக்கப்பட்டன. இதற்கமைய, 1989 தேர்தலில் அம்பாறை தேர்தல் தொகுதி அம்பாறை தேர்தல் மாவட்டத்தில் உள்ளடக்கப்பட்டது.

19 மார்ச் 1960 இல் நடைபெற்ற 4வது நாடாளுமன்றத் தேர்தல் முடிவுகள்:

20 சூலை 1960 இல் நடைபெற்ற 5வது நாடாளுமன்றத் தேர்தல் முடிவுகள்:
22 மார்ச் 1965 இல் நடைபெற்ற 6வது நாடாளுமன்றத் தேர்தல் முடிவுகள்:
27 மே 1970 இல் நடைபெற்ற 7வது நாடாளுமன்றத் தேர்தல் முடிவுகள்:
21 சூலை 1977 இல் நடைபெற்ற 8வது நாடாளுமன்றத் தேர்தல் முடிவுகள்:



</doc>
<doc id="171088" url="https://ta.wikipedia.org/wiki?curid=171088" title="இந்தியத் திட்டமிடல் மற்றும் மேலாண்மைக் கழகம்">
இந்தியத் திட்டமிடல் மற்றும் மேலாண்மைக் கழகம்

இந்தியத் திட்டமிடல் மற்றும் மேலாண்மைக் கழகம்அல்லது ஐஐபிஎம் ("Indian Institute of Planning and Management", IIPM) புதுதில்லியைத் தலைமையகமாகக் கொண்டு இந்தியாவெங்கும் 18 கிளைகளைக் கொண்ட தனியார் மேலாண்மை பள்ளி ஆகும். மலேயேந்திர கிசோர் சௌத்திரியால் 1973இல் துவங்கப்பட்ட இந்நிறுவனம் தேசிய பொருளியல் திட்டமிடல், தொழில் முனைவு ஆகியத் துறைகளில் பட்டப்படிப்பு, பட்டமேற்படிப்பு மற்றும் முனைவர் கல்வித்திட்டங்களை வழங்கி வருகிறது. ஊழியர் கல்வித் திட்டங்களில் பதிவுறா கல்வியும் வெளிநாட்டு மேலாண்மைப் பள்ளிகளுக்கு சுற்றுலாவும் இடம் பெறுகிறது. கடந்த காலங்களில் தான் வெளியிட்ட விளம்பரங்களால் ஐஐபிஎம் சர்ச்சைகளுக்கு உள்ளானது. 2011இல், ஐஐபிஎம் இந்தியாவில் 5வது சிறந்த வணிகப் பள்ளியாக தரவரிசையில் இடம் பெற்றது.

இந்தியாவில் பல்கலைக்கழக கல்வியின் சீர்தரத்திற்கு பொறுப்பான அரசு அமைப்பான பல்கலைக்கழக மானியக் குழு, ஐஐபிஎம் அங்கீகரிக்கப்பட்ட கல்வி நிறுவனம் அல்ல எனவும் இதன் தொழினுட்ப கல்வித்திட்டங்கள் செல்லுபடியாகாதெனவும் அடிக்கடி பொது அறிக்கைகளை வெளியிட்டுள்ளது. இதற்கு எதிர்வினையாக ஐஐபிஎம் தான் பட்டம் எதுவும் வழங்குவதில்லை எனவும் தன்னை பல்கலைக்கழகம் என்று கூறிக்கொள்வதில்லை என்றும் அறிக்கை விட்டுள்ளது.
தற்போது இக்கல்வி நிறுவனம் 18 கிளைகளை நிறுவியுள்ளது: குர்காவுன், நொய்டா, பெங்களூரு, சென்னை, அகமதாபாத், கொல்கத்தா, சண்டிகர், ஐதராபாது, புனே, இலக்னோ, இந்தூர், புவனேசுவர், போபால், ஜெய்ப்பூர், தேராதூன், மற்றும் கொச்சி.

இதன் நிறுவன இயக்குநராக முனைவர். எம். கே. சௌத்திரியும் கௌரவ துறைத்தலைவராக இவரது மகன் அரிந்தம் சௌத்திரியும் பொறுப்பேற்றுள்ளனர்.



</doc>
<doc id="171089" url="https://ta.wikipedia.org/wiki?curid=171089" title="கன்னடக் கொடி">
கன்னடக் கொடி

கன்னடக் கொடி இரு நிறங்களைக் கொண்டது. சம அளவில் பிரிக்கப்பட்டு மேல் பகுதியில் மஞ்சள் நிறமும், கீழே சிவப்பு நிறமும் கொண்டது. இக்கொடியை கர்நாடகக் கொடி என்றும் அழைக்கின்றனர், மஞ்சள் அமைதியையும் சிவப்பு வீரத்தையும் குறிக்கின்றன. இக்கொடி அதிகாரப்பூர்வமாக ஏற்கப்பட்டது அல்ல என்றாலும், பரவலாக அறியப்படுகிறது. மஞ்சள் நிறம் மஞ்சளையும் சிவப்பு குங்குமத்தையும் குறிக்கின்றன, 
1926இல் 60 க்கும் மேற்பட்ட ஆங்கிலக் கவிதைகளைக் கன்னடத்துக்கு மொழிபெயர்த்ததற்காக நினைவுகூரப்படுபவரான, கன்னட எழுத்தாளர் பி. எம். ஸ்ரீகாந்தையாவின் கன்னடத பாவூடா (கன்னடக் கொடி/ பதாகை, 1938) என்ற கவிதையே கன்னடக் கொடி என்ற கருத்தாக்கத்தைத் தொடங்கிவைத்ததாக கருதப்படுகிறது. 

கர்நாடகத்தின் பல்வேறு கன்னட அமைப்புகளை ஒருங்கிணைப்பதற்காக 1966 இல் தொடங்கப்பட்ட கர்நாடக சம்யுக்த ரங்கா (கர்நாடக ஐக்கிய முன்னணி) என்ற அமைப்பின் செயலாளரான ராமமூர்த்தி, செயல்பாட்டாளர்களின் நோக்கங்களை வெளிப்படுத்துவதற்கும் கன்னடம் பேசும் மக்களை ஒன்றுதிரட்ட ஒரு கொடி அவசியம் என்று கருதினார். கன்னட அமைப்புகளுடன் நடந்த சில பேச்சுவார்த்தைகளுக்குப்பின், அவர் செவ்வக வடிவம் கொண்ட, கிடைமட்டவாக்கில் இரண்டாகப் பிரிந்த, மேல்பகுதி வெளிர் மஞ்சள் நிறத்திலும் அடிப்பகுதி சிவப்பு நிறத்திலும் அமைந்த கொடியொன்றினை வடிவமைத்தார். பின்பு 1966 இல் ராமமூர்த்தி கன்னட பட்சா என்ற கட்சி துவங்கப்பட்டபோது தான் வடிவமைத்திருந்த இக்கொடியை பயன்படுத்தி்க்கொண்டார். அடுத்த ஆண்டில் விபத்து ஒன்றில் அவர் காலமானதையடுத்து, அவரது கட்சியும் முடிவுக்கு வந்தது. அதிலிருந்து, அவரது கொடி கன்னட ஆர்வலர்களால் தாராளமாகப் பயன்படுத்தப் பட்டுவருகிறது.பின்னாளில் கர்நாடக மாநிலம் உருவான நாளான கர்நாடக ராசோற்சவத்தின்போது இக்கொடி பயன்படுத்தப்படுகிறது. கர்நாடக அரசுக் கட்டிடங்களில் இந்திய அரசின் கொடியின் கீழே பறக்கவிடப்படும். அந்நாளில் கன்னட மொழி நூல்களை வெளியிட்டும், கவிஞர்களுக்கு விருதுகள் வழங்கியும் கொண்டாடுவர்.


</doc>
<doc id="171091" url="https://ta.wikipedia.org/wiki?curid=171091" title="மேலக்கால் முஹம்மது பிலால்">
மேலக்கால் முஹம்மது பிலால்

மேலக்கால் வீரபத்தரன், இவர் அன்றைய நாளில் (1960) மாவட்ட ஆட்சியர் தேர்வுக்காக நடத்தப்படும் இ.சி. சு (Indian civil service, ICS) தேர்வில் தேர்வானவர். பெரியாரியத்தை பின் பற்றுபவராகவும், அம்பேத்காரின் மாணவராகவும் இருந்தவர். சம உரிமைக்காக மேலக்காலில் இவர் நடத்திய போராட்டங்களால் மாவீரனாக அடையாளப்படுத்தப்படுகிறார். இம்மானுவேல் சேகரன் பரமக்குடியில் கொல்லப்பட்டபின், அதன் பின் நடந்தமுதுகுளத்தூர் கலவரங்களுக்கு கரணியமானவர்களை சிறைப்படுத்த வேண்டும் என பல அறப்போராட்டங்களை நடத்தியவர். 1988 இல் நடந்த போடி கலவரம், கொடியங்குளம் நிகழ்வு அதையொன்றி தாமிரபரணி கொடுமைகள், கீழவளவு நிகழ்வு என பல நிகழ்வுகளுக்கு தனது எதிர்ப்பை தெரிவித்தவர் 
பின்னாளில் இந்து மதத்தின் தீண்டாமை கொடுமையினால் 06.12.1992ல் பாபர் மசூதி இடிக்கப்பட்ட அதே நாளில் 300 தாழ்த்தப்பட்டோர் அடங்கிய 1000 பேருடன் சென்னை அசோக் நகர் பள்ளிவாசலில் இஸ்லாமிய மதத்துக்கு மாறினார்.அன்றைய தினம் அம்பேத்காரின் பிறந்த தினம் ஆகும். இவரை பின்பற்றி பலரும் மேலக்காலில் மதம் மாறியுள்ளனர். இவர் 28.11.2006 ஆம் ஆண்டு இயற்கை எய்தினார். இன்றைக்கு மேலக்காலில் பல மாணவர்கள் படித்து துபாய், இசுரேல், அமெரிக்க என்றும், சென்னையில் பன்னாட்டு மகிழுந்து தயாரிக்கும் தொழிற்சாலைகளில் பொறியாளர் என்றும் , அரசு பணிகளிலும் விரிவுரையாளர், மேற்பார்வையாளர் , வழக்கறிஞர் என சென்றதற்கு வீரப்பத்திரன் இட்ட அடித்தளமே கரணியமாகும்.

வீரபத்திரன் என்ற முற்பெயர் கொண்ட முஹம்மது பிலால் ஒரு சமூக செயற்பாட்டாளர்.
மதுரை மாவட்டம் மேலக்கால் கிராமத்தில் கரும்பன், கருப்பாயி தம்பதியினருக்கு 16.07.1919 ல் பிறந்தவர். சோழவந்தான் அருகில் ஆலங்கொட்டரம் பள்ளியில் படித்தார். 1940களில் மதுரை அமெரிக்கன் கல்லூரியில் பி.ஏ (வரலாறு) பட்டம் பெற்றவர். இவரது கிராமத்தில் புகழ் பெற்ற நிலக் கிழார் குடும்பத்தில் பிறந்திருந்தாலும் தீண்டாமை அனுபவித்தார். கிராமத்தில் தேனீர் கடைகளில் இரட்டை குவளை முறையினை முழுவதுமாக ஒழிப்பதற்காக தனது சொத்துக்கள் அனைத்தயும் செலவிட்டார். கலப்பு திருமணங்களை ஆதரித்ததோடு நில்லாமல் தனது மகன்களுக்கு கலப்பு மணம் செய்து வைத்தார்.

பின்னாளில் ஜனாப் மேலக்கால் முஹம்மது பிலால் என்று அறியப்பட்டார். இவர் தமிழ்நாட்டின் அரசுப் பணிகளில் ஊராட்சி ஒன்றிய ஆணையாளராகவும் வட்டார வளர்ச்சி அதிகாரியாகவும் மேலும் பல நிர்வாகப் பொறுப்புகளையும் வகித்தார். அவர் இந்திய ராணுவத்திலும் உயர் பதவி வகித்தார். 1946 ஆம் ஆண்டு டிசம்பர் 26ல் மதுரை விக்டோரியா ஹாலில் பள்ளர்கள் திரண்டிருந்த மாநாட்டில் அம்பேத்கர் ஆற்றிய ஆங்கில உரையினை தமிழில் மொழி பெயர்த்தார்.
அவர் அனைத்து அரசு பதவிகளிலிருந்தும் ராஜினாமா செய்து விட்டு அம்பேத்கரின் யோசனையின் பேரில் நிலக்கோட்டை சட்டமனற தொகுதியில் யானை சின்னத்தில் போட்டியிட்டார். அங்கேயே ஏழை தாழ்த்தப்பட்ட மாணவர்களுக்கென சாந்தி மாணவர் இல்லம் துவக்கினார். இன்றும் அந்த மாணவர் விடுதி தமிழக அரசால் ஏற்கப்பட்டு இயங்கிக் கொண்டு இருக்கிறது. இவர் இந்திய தேசிய காங்கிரசு, அம்பேத்கர் மக்கள் இயக்கம் போன்ற அரசியல் இயக்கங்கள் மூலமும் சாதிய கொடுமைளுக்கு எதிராக செயல் பட்டவர். சகோதரத்துவத்துக்கான அமைப்பான சமூக நீதி பேரவையின் தோற்றுநராகவும் இருந்தார். தாழ்த்தப்பட்டோரின் விடுதலைக்காக் அரசியல் ரீதியாக அம்பேத்கர், காமராஜர், ராம் விலாஸ் பாஸ்வான் வை.பாலசுந்தரம் போன்றோருடனும் சமூக முன்னேற்றத்திற்காக அப்துல்லாஹ் அடியார் கேப்டன் அமீர் அலி, ஜவாஹிருல்லா எஸ். எம். பாக்கர்,அப்துர் ரவுஃப் ஆஸாத், மற்றும் பலருடன் இணைந்து செயல் புரிந்தார்.

Recent history.
The first officer hailed from the village was shri k veerabhadran as block development officer who had been crowned and won the revolving cup for the best union commissioner consecutively three times before five decades the position which no pu commissioner cud attain till date. Later the admn has cancelled the system of appreciation though. 
Later on formed ambedkar peoples movement for the upliftment of the his sch community of the village he was to fight with the caste hindus and finally embraced islam built a musjid and got him buried there and finished his endless battle in 2006
http://www.onefivenine.com/india/villages/Madurai/Vadipatti/Melakkal

இவரது துணைவியார் மணிராஜம்மாள் என்ற ஆயிஷா பேகம் தனது கணவருக்கு தீண்டாமை ஒழிப்பு பணியில் உறுதுணையாக இருந்தார். 
இவரது சமூகத்தில் முதல் முதலில் ரவிக்கை அணிந்த, படித்த பெண்மணி இவர். இவர் தனது இஸ்லாமிய மத மாற்றத்திற்கு பிறகு அளித்த பேட்டி 2012 ஃபெப்ரவரி மாதத்தின் தலித் முரசு பத்திரிகையிலும் அன்பு செல்வன் எழுதிய விடுதலையின் வேர்காணல் என்ற புத்தகத்திலும் பதிவு செய்யப்பட்டுள்ளது.

http://www.onefivenine.com/india/villages/Madurai/Vadipatti/Melakkal


</doc>
<doc id="171093" url="https://ta.wikipedia.org/wiki?curid=171093" title="திரோசிரா">
திரோசிரா

திரோசிரோ (Drosera)என்பது ஒருபூச்சி உண்ணும் தாவரம் ஆகும். இது திரோசிராசீயீ என்னும் இரட்டை விதையிலைத் தாவரக் குடும்பத்தைச் சார்ந்தது. இதில் 194 வகைச் செடிகள் உள்ளன. இக்குடும்பத்தில் திரோசிரோ வகையே அதிகச் செடிகளைக் கொண்டது. இவை வெப்ப மண்டல மற்றும் குளிர் மண்டலத்திலும் உள்ள சதுப்பு நிலங்களிலும் நீர்க்கசிவு உள்ள பாறை சந்துகளிலும் வாழும். இவை பலபருவச் சிறு செடிகளாகும். தான் வாழும் நிலத்தில்ல் உள்ள சத்துப்பற்றாக்குறைக்காக இவை அங்குள்ள பூச்சியினங்களை உண்கின்றன. இச்செடிகள் அண்டார்ட்டிகா கண்டம் தவிர்த்து பொதுவாக எல்லாக் கண்டங்களிலும் இயற்கையில் காணப்படுகின்றன. இந்தியாவில் திரோசிரா இனத்தில் மிகச்சிறிய திரோசிரா ஆமில்டோனி, மிகப்பெரிய செடியான திரோசிரா ஜைஜாண்டியா, திரோசிரா பில்லிபார்மிஸ் ஆகிய மூன்று வ்கை மட்டுமே காணப்படுகின்றன. தமிழ் நாட்டிலும் இவை காணப்படுகின்றன.

இச்செடியின் தண்டு தரையில் ஊர்ந்து வளரும் மட்டத் தண்டுக் கிழங்காக இருக்கும். இலைகள் அடித்தண்டின் இலைகளாக பூவிதழ் அடுக்கு போல இருக்கும். ஒவ்வொரு இலையும் ஒரு கரண்டியை ஒத்திருக்கும். சில நீளமாக இருக்கும். இலைகளின் முடிகளில் காம்பு இருக்கும். இவை சுரப்பிகளுள்ள முடிகள் ஆகும். இவற்றில் சிவப்பு அல்லது சிவப்பு கலந்து ஊதா நிறமான திரவம் நிறைந்து காணப்படும். அலகின் நடுவிலுள்ள ரோமங்கள் குட்டையானவை விளிம்பை அணுக அணுக அவை நீண்டு கொண்டே போகும். ஒவ்வொரு முடியின் தலையிலும் பிசுபிசுப்பான பசை சுரக்கும். இது இனிப்பாகவும் இருக்கும். காலை வெயிலில் இப்பசையானது பனித்துளிபோல பிரகாசிக்கும். இதை வைத்து சூரியனின் பனி(Sundew) அல்லது பனிச்செடி(Dew plant) என இதனை அழைப்பார்கள். பூச்சியுணவு இல்லா நிலத்திலும் இவை உயிர் வாழ முடியும். ஆனால் செடி நைட்ரேட் இல்லாத நிலத்திலும் வாழ்வதற்கு இவை உதவுகின்றன.

திரோசிராவின் பூக்கள் ஒரு கதிர்போல் உண்டாகும். பூக்கள் வெண்மை, வெளுப்பான சிவப்பு நிறத்திலும் இருக்கும். புறவிதழ்கள் 4,5,8 பிரிவுகளாக இருக்கும். அகவிதழ்களும், கேசரங்களும் அதே எண்ணிக்கையில் இருக்கும். சூலகம் ஓரறை உடையது. கனி வெடிகனி வகையைச் சேர்ந்ததாகும்.

இலையின் நிறத்தாலும் மினுமினுக்கும் தன்மையாலும் இத்துளிகளைத் தேன் என நினைத்து சிறு பூச்சிகள் வந்து உட்காரும்போது பூச்சியின் கால்கள் அந்தப் பசையில் ஒட்டிக்கொள்ளும்.அப்பூச்சிகள் தப்பியோட முயற்சிக்கும் போது மற்ற சுவாரனைக்கொம்புகளும் இதன் உதவிக்கு வரும் . முடிகளின் தலைகள் அலகினுள்முகமாகவும் கீழ்நோக்கியும் வளையும் இதனால் நுனியில் அகப்பட்டுக்கொண்ட பூச்சி இலையின் நடு பரப்பிலே இடப்படும். அதே சமயத்தில் பூச்சி விழுந்தால் ஏற்பட்ட தூண்டலானது பக்கத்திலே சூழ்ந்திருக்கும் உணர்கொம்புகளுக்கும் செல்லும். அவையும் கீழ்நோக்கி பூச்சி இடம்பெற்றுள்ள இடத்திற்கே வளைந்து வரும். இவ்வாறு இரையான பூச்சி முற்றிலும் மூச்சு விட முடியாமல் மூடப்பெறும். இச்சமயத்தில் உணர்கொம்புகளின் தலைகளிலுள்ள சுரப்பிகளிலிருந்து புரதப் பொருள்களைச் சீரணிக்கக்கூடிய என்சைம்கள் சுரக்கும். சீரண நீரின் உதவியால் பூச்சியின் உடலிலுள்ள புரதம் மிருதுவான பகுதிகளில் சீரணிக்கப்படும். பூச்சியின் உடல் முழுவதும் செரிக்கப்படும்வரை சுவாரணைக் கொம்புகள் மூடியே இருக்கும். பிறகு சுரப்பு நின்று விடும். இதன் பின்னரே உள்நோக்கி வலைந்துள்ள உணர்கொம்புகள் மெல்ல நீண்டு பழைய நிலையை அடைகின்றன. செரிக்கப்படாத பூச்சியின் இறகு மற்றும் பிறபகுதிகள் கீழே விழுந்தவுடன் இலைகள் மீண்டும் அதிகப்படியான பிசுபிசுப்பான ஒட்டுத் திரவத்தைச் சுரக்கின்றன. மீண்டும் அடுத்த வேளை உணவுக்காக மற்றோர் பூச்சியை எதிர்பாத்துக் காத்துக் கொண்டிருக்கும். அதிகமாகக் கிடைக்கும் உணவுகளை இவை விதை உண்டாக்கப் பயன்படுத்திக் கொள்கின்றன. பூச்சிக்குப் பதிலாக சிறு கல்லோ, சடப்பொருளோ இலையின் மேல் விழுந்தால் ஒன்றும் நடப்பதில்லை.

இச்செடிகள் பசுமைக் காப்பகங்களில் வளர்க்கப்படுகின்றன. உப்பில்லாத நீரில் இவை நன்கு வளர்கின்றன. உப்பு செடிக்கு வெறுப்பூட்டும் பொருளாகும். இச்செடிகளை ஜாடியில் வளர்க்கும் போது இத்துடன் பாசிச் செடிகளும் வைக்க வேண்டும். விதைகள் மூலமும் மட்டத்தண்டு கிழங்கைப் பிரித்தும் இதை இனப்பெருக்கம் செய்யலாம்.


</doc>
<doc id="171099" url="https://ta.wikipedia.org/wiki?curid=171099" title="சூரியநெல்லி வன்புணர்வு வழக்கு">
சூரியநெல்லி வன்புணர்வு வழக்கு

சூரியநெல்லி வன்புணர்வு வழக்கு 1996இல் கேரளாவின் இடுக்கி மாவட்டத்தின் சூரியநெல்லி சிற்றூரைச் சேர்ந்த 16 வயது சிறுமி தொடர்ந்து 40 நாட்களாக 42 ஆடவர்களால் வன்புணர்வுக்கு ஆளாக்கப்பட்ட வழக்கினைக் குறிக்கிறது. இந்த 40 நாட்களில் கேரளாவின் பல பகுதிகளுக்கும் அச்சிறுமி கொண்டு செல்லப்பட்டு வன்புணரப்பட்டார். குற்றம் சாட்டப்பட்டவர்களில் சிலர் மிகவும் அறியப்பட்ட, பெரும் பதவிகளில் இருப்பவர்களாவர். தற்போது மாநிலங்களவை துணைத்தலைவராக இருக்கும் பி.ஜே.குரியனும் இவர்களில் ஒருவர். 
இச்சிறுமி சனவரி 16, 1996இல் ஓர் பேருந்து நடத்துநரால் ஆசை காட்டப்பட்டு, பயமுறுத்தப்பட்டு, கடத்தப்பட்டு வன்புணரப்பட்டார். இதனைத் தொடர்ந்து வேறு இருவர் காவலில் வைக்கப்பட்டார்; இவர்களில் ஒருவர் பெண்மணி, மற்றவர் ஒரு வழக்கறிஞர் ஆவார். இந்த இருவரும் இச்சிறுமியை கேரளாவின் பல்வேறு பகுதிகளில் பலருக்கும், பிரபலமானவர்கள் உட்பட, வன்புணர ஏற்பாடு செய்தனர். பயப்பட்ட, அதிர்ச்சியடைந்த, நோயுற்ற சிறுமியை பெப்ரவரி 26 அன்று இவ்விருவரும் விடுவித்தனர். சிறிதளவு பணம் கொடுத்து அவளை இதனை யாரிடமும் கூறக்கூடாதென பயமுறுத்தினர்.

1999இல் பொதுமக்கள் அழுத்தத்திற்கு பின்னர், இந்த வழக்கை விசாரிக்க மாநில அரசு முதல் சிறப்பு நீதிமன்றத்தை நியமித்தது. இதனைத் தொடர்ந்து காவல்துறை தலைமை ஆய்வாளர் சிபி மாத்யூ நடத்திய சிறப்புப் புலனாய்வில் குற்றம் புரிந்தவர்கள் அடையாளம் காணப்பட்டனர். 

செப்டம்பர் 6, 2000இல் சிறப்பு நீதிமன்றம் 35 நபர்களுக்கு கடுங்காவல் தண்டனை வழங்கியது. முதல் குற்றவாளி, நடத்துநர் ராஜூவும் இரண்டாம் குற்றவாளி உஷாவும் 13 ஆண்டுகளுக்கு கடுங்காவல் தண்டனை பெற்றனர்.தவிர அபராதத் தொகையும் பிற குற்றங்களுக்காக மேலும் நான்காண்டுகள் தண்டனையும் பெற்றனர். நான்கு குற்றவாளிகள் விடுவிக்கப்பட்டனர். வழக்கு நிலுவையில் இருக்கும்போதே இருவர், முக்கிய குற்றவாளி வழக்கறிஞர் எஸ். எஸ். தர்மராஜன் உட்பட, காணாது போயினர். 

சனவரி 20, 2005இல் கேரள உயர் நீதிமன்றம் தண்டனை பெற்ற 35 பேரையும் விடுவித்ததுடன் தர்மராஜனையும் விபசாரத்தில் ஈடுபட்ட குற்றத்தையே இழைத்ததாக கூறி தண்டனையை ஐந்தாண்டுகளாக குறைத்தும் ரூ.50000 வரையிலான அபராதமும் விதித்து தீர்ப்பு வழங்கியது.

பாதிக்கப்பட்ட சூரியநெல்லி சிறுமி பலமுறை தன்னை பி. ஜே. குரியன் துன்புறுத்தியதாக குற்றம் சாட்டினார். குற்றச்சாட்டின்படி, குரியன் இவரை குமுளி விருந்தினர் மாளிகையில் வைத்து வன்புணர்ந்ததாகக் கூறினார். இந்த வழக்கில் கேரள உயர் நீதிமன்றம் ஏப்ரல் 4, 2007இல் போதிய சாட்சியங்கள் இல்லாமையால் குரியனை விடுவித்தது. இதற்கு எதிராக கேரள அரசு தொடர்ந்த மேல் முறையீட்டை உச்ச நீதிமன்றம் தள்ளுபடி செய்தது.

பெப்ரவரி 6, 2012இல் கேரளக் காவல்துறை வன்புணர்வால் பாதிக்கப்பட்டவரை ஓர் நிதிமோசடி வழக்கில் கைது செய்தது. 2010இல் குற்றம் சாட்டப்பட்டவர் செங்கணாச்சேரியில் விற்பனைவரித் துறையில் பணி புரிந்தபோது ரூ.2,26,000 மதிப்பளவில் மோசடி செய்ததாக வழக்கு பதிவானது. பணியிடை நீக்கம் செய்யப்பட்ட இப்பெண் பின்னர் கோட்டயத்திற்கு தண்டனை பணிமாற்றம் செய்யப்பட்டார். செங்கணாச்சேரி அமர்வு நீதிமன்றம் இவரை நீதிமன்றக் காவலில் வைக்க தீர்ப்பு வழங்கியது. இது இவரது வழக்கு உச்ச நீதிமன்றத்தில் எடுத்துக் கொள்ளப்பட இருப்பதால் பாதிக்கப்பட்டவர்கள் இவ்வழக்கை சோடித்திருப்பதாக கருத்து நிலவுகிறது.

சனவரி 31, 2013 அன்று உச்ச நீதிமன்றம் கேரள உயர் நீதிமன்றத்தின் தீர்ப்பை இரத்து செய்து முற்றிலும் மீளாய்வு செய்ய திரும்பவும் உயர்நீதிமன்றத்திற்கே அனுப்பியது. இந்த வழக்கில் பி.ஜே. குரியனையும் சேர்க்க வேண்டும் என பாதிக்கப்பட்ட பெண் கடிதம் எழுதி உள்ளார். இதனிடையே மூன்றாம் குற்றவாளி தர்மராசன் கர்நாடகத்தில் கைது செய்யப்பட்டார்.
இந்த வழக்கை அடிப்படையாகக் கொண்டு 2006ஆம் ஆண்டில், "அச்சன் உறங்காத வீடு" என்ற மலையாளத் திரைப்படம் வெளியானது. 


</doc>
<doc id="171100" url="https://ta.wikipedia.org/wiki?curid=171100" title="பி. ஜே. குரியன்">
பி. ஜே. குரியன்

பேராசிரியர் பி. ஜே. குரியன் ("P. J. Kurien", பல்லத் ஜோசப் குரியன்) அல்லது பாப்பச்சன், கேரளாவின் வென்னிக்குளத்தைச் சேர்ந்த அரசியல்வாதியும் சமூக பணியாளரும் கல்வியாளரும் ஆவார். இந்திய தேசிய காங்கிரசு உறுப்பினரான குரியன் தற்போது மாநிலங்களவையின் துணைத் தலைவராக ஆகத்து 21, 2012 முதல் பொறுப்பாற்றி வருகிறார் இந்தியாவில் குற்றவாளிகளே பெரும் பதவியில் உள்ளனர்.. சூரியநெல்லி வன்புணர்வு வழக்கில் பாதிப்படைந்த பெண் தன்னை வன்புணர்வு செய்தவர்களில் இவரையும் ஒருவராக குற்றம் சாட்டியுள்ளார்.<ref></ref இந்தியாவில் குற்றவாளிகளே முக்கியப் பதவிகளில் உள்ளனர்.



</doc>
<doc id="171106" url="https://ta.wikipedia.org/wiki?curid=171106" title="திருவெண்காட்டீசுவரர் கோயில், மதுராந்தகம்">
திருவெண்காட்டீசுவரர் கோயில், மதுராந்தகம்

திருவெண்காட்டீசுவரர் கோயில், தமிழ்நாட்டில் காஞ்சிபுரம் மாவட்டத்தின் மதுராந்தகத்தில் அமைந்துள்ள சிவன் கோயிலாகும். திருப்புகழில் இத்தலத்தை அருணகிரிநாதர் பாடியுள்ளார்.

மதுராந்தகம், முதலாம் பராந்தகச் சோழனால் உருவாக்கப்பட்டது என்பதும், வெண்காட்டீசுவரர் கோயில் கண்டராத்தித்த சோழனால் கட்டப்பட்டது என்பதும் வரலாற்றாய்வாளர்களின் கருத்து. கல்வெட்டுகளில் இவ்வூர் மதுராந்தக சதுர்வேதி மங்கலம், ஜெயம்கொண்ட சோழமண்டலத்து களத்தூர் கோட்டம், தனியூர் எனக் குறிப்பிடப்பட்டுள்ளது.

இக்கோயிலில் 27 கல்வெட்டுகள் காணப்பட்டுள்ளன. இவற்றிலிருந்து சோழ, பாண்டிய, விஜயநகர மன்னர்களால் இக்கோயில் கட்டுமானப்பணிகள் நடத்தப்பட்டதையும், கோயிலுக்கு வழங்கப்பட்ட தானங்களைப் பற்றியும் அறியமுடிகிறது. தொடக்ககால கல்வெட்டுகளில் இக்கோயில் ஸ்வேதாரண்யேசுவரர் கோயில் எனக் குறிப்பிடப்பட்டுள்ளது.

இக்கோயிலின் இராஜகோபுரம் ஐந்து நிலைகள் கொண்டுள்ளது. கருவறையில் வெண்காட்டீசுவரர் கிழக்குமுகமாய் உள்ளார். மீனாட்சியம்மைக்குத் தனிச் சன்னிதியுள்ளது. கால பைரவர், உன்மத்த பைரவர், அசிதாங்க பைரவர், சுவர்ண ஆகர்ஷண பைரவர் என நான்கு பைரவர்கள் இங்குள்ளதும் இத்தலத்து ஈசனை வழிபட்டால் தோல் நோய் குணமாகும் என்பதும் இத்தலத்தின் சிறப்புகளாகும். ’மதுராந்தகத்து வடதிருச்சிற்றம்பலம் அமர்ந்த பெருமானே’ எனத் திருப்புகழில் அருண்கிரிநாதர் இக்கோயுலுறை ஈசனைப் பாடியிருக்கிறார்.

இந்த ஊரில் நிறைந்திருந்த மந்தாரை மரங்களில் இளைப்பாறிய கொக்குகளால் அந்தப் பகுதியே வெண்காடாகத் தோற்றமளித்ததால் அந்த இடம் வெண்காடு என்றும் அங்கு குடிகொண்ட ஈசன் வெண்காட்டீசுவரர் என்றும் அழைக்கப்பட்டதாக மரபு வரலாறு உள்ளது.

சிவராத்திரி, சித்ரா பௌர்ணமி, ஆருத்ரா தரிசனம், தைப்பூசம், மாசிமகம், பிரதோஷம், நால்வர் குருபூசை ஆகியவை இக்கோயிலில் நடத்தப்படும் முக்கியவிழாக்களாகும்.

காஞ்சிபுரம் மாவட்டம், மதுராந்தகம் வட்டத்திலுள்ள மதுராந்தகத்தில் அமைந்துள்ளது. மதுராந்தகம்-சூணாம்பேடு சாலையில் 2 கிமீ தொலைவில் அமைந்துள்ளது.



</doc>
<doc id="171125" url="https://ta.wikipedia.org/wiki?curid=171125" title="பதினாறாம் பெனடிக்ட் பணி துறப்பு">
பதினாறாம் பெனடிக்ட் பணி துறப்பு

திருத்தந்தை பதினாறாம் பெனடிக்டின் பணி துறப்பு ("Resignation of Pope Benedict XVI") 2013ஆம் ஆண்டு, பெப்ருவரி மாதம் 28ஆம் நாள் வியாழக்கிழமை, வத்திக்கான்/மைய ஐரோப்பிய நேரம் மாலை 8:00 மணிக்கு நிகழ்ந்தது.

திருத்தந்தை பதினாறாம் பெனடிக்ட் தமது பணியைத் துறக்கப் போகிறார் என்ற அதிர்ச்சி அறிவிப்பு முதல்முறையாக வத்திக்கான் நகரில் 2013, பெப்ருவரி 11ஆம் நாள் காலையில் வெளியிடப்பட்டது.

கடந்த சுமார் 600 ஆண்டுகளாக, திருத்தந்தையர் தம் பணியைத் துறந்ததில்லை. பதவிக்குத் தேர்ந்தெடுக்கப்பட்டபின் தம் இறப்பு வரை பதவி வகிப்பதே வழக்கமாக இருந்தது. இப்பின்னணியில் திருத்தந்தை பதினாறாம் பெனடிக்ட் தாம் பணி துறக்கப்போவதாக அறிவித்தது கத்தோலிக்க திருச்சபையிலும் உலக அளவிலும் அதிர்ச்சியான செய்தியாக இருந்தது.

தமது வயது முதிர்வு மற்றும் உடல்நலக் குறைவு காரணமாகத் தாம் பணி துறக்கவிருப்பதாகத் திருத்தந்தை அறிவித்தார். இந்த அறிவிப்பு வெளியிட்டபோது அவருக்கு வயது 85.

பணி துறப்பு பற்றிய அறிவிப்பைத் திருத்தந்தை பதினாறாம் பெனடிக்ட் வெளியிட்ட பெப்ருவரி 11ஆம் நாள் கத்தோலிக்க திருச்சபையால் கடைப்பிடிக்கப்படுகின்ற உலக நோயாளர் நாள் என்னும் நிகழ்ச்சி ஆகும். தாமும் நோய்வாய்ப்பட்டிருப்பதை உணர்த்துவதற்காக அந்த நாளை அவர் தேர்ந்துகொண்டார் என்று கருதப்படுகிறது. மேலும் சில மறைச்சாட்சிகளுக்குப் புனிதர் பட்டம் அளிப்பதற்கான அறிவிப்பையும் அன்று திருத்தந்தை பெனடிக்ட் உரோமையில் கூடிய கர்தினால்கள் முன்னிலையில் வெளியிட்டார்.

தம் பணி துறப்பு அறிவிப்பைத் திருத்தந்தை பெனடிக்ட் இலத்தீன் மொழியில் வாசித்தார். தாம் அறிவிக்கவிருக்கின்ற முடிவு திருச்சபையின் வாழ்வைப் பொறுத்தமட்டில் மிக முக்கியத்துவம் வாய்ந்தது என்று அவர் கூறினார்.

தாம் பணி விலகினாலும், இறைவேண்டலில் ஈடுபட்டு, திருச்சபையின் நலனுக்காகத் தம் வாழ்வை அர்ப்பணிக்கப் போவதாகவும் அவர் உறுதியளித்தார்.

2013 பெப்ருவரி 13ஆம் நாள், வழக்கமான புதன் உரைநிகழ்த்தலின் போது, தமக்காகவும், தமக்குப் பின் திருத்தந்தைப் பதவியை ஏற்பவருக்காகவும் இறைவனை மன்றாடும்படி மக்களிடம் கேட்டுக்கொண்டார்.

பல நூற்றாண்டுகளாக இத்தகைய பணி துறப்பு நிகழாததால், வத்திக்கான் நகர ஆட்சித் துறையினர் பல விவரங்களைப் படிப்படியாகத்தான் தெரிவித்தனர். ஓய்வு பெறுகின்ற திருத்தந்தை எப்பெயரால் அழைக்கப்படுவார், எவ்வித உடை அணிவார், எங்கே தங்கியிருப்பார் போன்ற பல கேள்விகளுக்குப் பதில் காண வேண்டியிருந்தது.

பணி துறந்த பதினாறாம் பெனடிக்ட் "ஓய்வுபெற்ற திருத்தந்தை" ("Pope Emeritus") என்று அழைக்கப்படுவார். திருத்தந்தையாக அவர் தேர்ந்தெடுக்கப்பட்டபோது சூடிக்கொண்ட "பதினாறாம் பெனடிக்ட்" என்னும் பெயர் அவருக்குத் தொடரும். திருத்தந்தைக்கே உரிய வெண்ணிற அங்கியை அவர் அணிவார். ஆயினும் அந்த அங்கியில் வேறு அணிகள் இணைக்கப்படாது. அவர் வழக்கமாக அணிந்த சிவப்பு நிறக் காலணியைக் களைந்துவிட்டு, சாதாரண காலணிகளை அணிவார்.

வத்திக்கான் நகரத்திற்கு உள்ளேயே தாம் தங்கியிருக்க பதினாறாம் பெனடிக்ட் முடிவுசெய்துள்ளார். ஓய்வுபெற்ற பின் இரு மாதங்கள் காஸ்டல் கண்டோல்ஃபோ என்னும் கோடையில்லத்தில் தங்கியிருப்பார். அப்போது அவருக்கு நிலையான இருப்பிடம் வத்திக்கான் நகருக்குள் தயாரிக்கப்படும்.

அந்த நிலையான ஓய்விடம் இதுவரை ஒரு துறவற இல்லமாக இருந்துவந்தது. அந்த இல்லத்தில் சில மாற்றங்கள் செய்து முடிந்ததும் பதினாறாம் பெனடிக்ட் அங்கு நிலையாகக் குடியேறி, ஓய்வெடுப்பார்.

பதினாறாம் பெனடிக்ட் தாம் பணி துறக்கப் போவதாக அறிவித்ததிலிருந்து, பெப்ருவரி 13ஆம் நாள் திருநீற்றுப் புதன் அன்றும், அதைத் தொடர்ந்து பெப்ருவரி 14, 17, 23, 24, 27 ஆகிய நாள்களிலும், பல உரைகள் ஆற்றி, பொதுமக்களிடமிருந்தும், உரோமை மறைமாவட்டத்தின் குருக்களிடமிருந்தும் விடைபெற்றுக்கொண்டார்.

2013, பெப்ருவரி 28ஆம் நாள் பதினாறாம் பெனடிக்ட் பணிதுறப்பது தொடர்பாக பல நிகழ்ச்சிகள் நடந்தன. காலையில் திருத்தந்தை தம் உறைவிடத்தில் கூடியிருந்த சுமார் 70 கர்தினால்மார்களை சந்தித்தார். ஏனைய கர்தினால்மார் உலகின் பல பகுதிகளிலிருந்தும் வத்திக்கானுக்கு வந்துகொண்டிருந்தனர். வத்திக்கானில் ஏற்கெனவே கூடியிருந்த கர்தினால்மார்களுக்கு உரையாற்றியபோது, தமக்குப் பின் திருத்தந்தையாகத் தேர்ந்தெடுக்கப்படுபவர் அவர்கள் நடுவிலிருந்து வருவார் என்றும், அவருக்குத் தாம் "நிபந்தனையற்ற கீழ்ப்படிதலையும் மரியாதையையும் அளிப்பதாகவும்" பெனடிக்ட் வாக்களித்தார். கர்தினால்மார் ஒருவர் ஒருவராகத் திருத்தந்தையை அணுகி, மரியாதை தெரிவித்துக் கொண்டனர்.

பின்னர், திருத்தந்தை தமக்குத் திருச்சபை ஆட்சியில் நேரடியாக ஒத்துழைப்பு நல்கிய அனைவரையும் சந்தித்து, சிறிது உரையாற்றி, ஆசி வழங்கினார்.

பின்னர் மாலை 4:45 அளவில் வத்திக்கான் நகரில் அமைந்துள்ள சிறிய உலங்கு வானூர்தி தளத்திற்குச் சென்று வானூர்தியில் ஏறினார். சுமார் 15 நிமிட பயணத்திற்குப்பின் 5:00 மணிக்கு அல்பானி குன்றில் அமைந்துள்ள உலங்கு வானூர்தி தளத்தில் இறங்கி, அங்கிருந்து, காஸ்டல் கண்டோல்ஃபோ கோடையில்லம் சென்றார்.

கோடையில்ல வளாகத்தில் கூடிவந்திருந்த மக்களுக்குச் சிறிய உரையாற்றி இறுதியாக விடைபெற்றுக்கொண்டார்.

இவ்வாறு திருத்தந்தை பதினாறாம் பெனடிக்டின் சுமார் எட்டு ஆண்டு பணிக் காலம் முடிவுக்கு வந்தது (ஆட்சி தொடக்கம்: 2005, ஏப்பிரல் 19; ஆட்சி முடிவு: 2013, பெப்ருவரி 28).

திருத்தந்தை பெனடிக்ட் வத்திக்கானை விட்டு, கோடையில்லம் செல்ல உலங்கு வானூர்தியில் ஏறும் வேளையில் தமதி இறுதி டிவிட்டர் செய்தியை அனுப்பினார். 
இவரது பணி துறப்பு பல்வேறு சர்ச்சைகளையும் ஊகங்களையும் எழுப்பியது. ஒருவேளை வத்திக்கான் மையத்தின் உள்ளே ஏற்படும் அதிகாரத்திற்கான போட்டிகள்,வத்திக்கான் ஓரினச்சேர்க்கை குற்றம்சாட்டப்பட்ட பாதிரிகள் குறித்த இவரது ரகசிய விசாரணை ஆவணங்கள் போப்பின் பட்லரால் வெளியே கசிய விடப்பட்டதாலும் பணி துறப்பு முடிவை இவர் எடுத்திருக்கலாம் என்று ஊடகங்கள் ஊகிக்கத் தலைப்பட்டன.



</doc>
<doc id="171128" url="https://ta.wikipedia.org/wiki?curid=171128" title="டி. பி. பூனாட்சி">
டி. பி. பூனாட்சி

டி. பி. பூனாட்சி (பிறப்பு: 1951) என்பவர் ஒரு தமிழக அரசியல்வாதி. திருச்சி மாவட்டம் முசிறி வட்டம் நெய்வேலி எனும் ஊரில் பிறந்த இவர் தற்போது அ.இ.அ.தி.மு.கவில் திருச்சி புறநகர் மாவட்ட எம்.ஜி.ஆர் மன்ற இணைச் செயலாளராக இருந்து வருகிறார். 2011 ஆம் ஆண்டு நடைபெற்ற தமிழ்நாடு சட்டமன்றத் தேர்தலில், மண்ணச்சநல்லூர் சட்டமன்றத் தொகுதியின் உறுப்பினராகத் தேர்வு செய்யப்பட்டார். 2013, பிப்ரவரி 28 அன்று தமிழ்நாடு அரசின் கதர் மற்றும் கிராம தொழில் வாரியத்துறை அமைச்சராக நியமிக்கப்பட்டு பொறுப்பேற்றுக் கொண்டார்., 

இவருக்கு பாலம்மாள் என்கிற மனைவியும், பிரபாகர், அருண்குமார் ஆகிய இரண்டு மகன்கள், ஜெயந்தி என்கிற மகளும் உள்ளனர்.


</doc>
<doc id="171129" url="https://ta.wikipedia.org/wiki?curid=171129" title="கே. சி. வீரமணி">
கே. சி. வீரமணி

கே. சி. வீரமணி ("K.C. Veeramani", பிறப்பு: 1964) என்பவர் ஒரு தமிழக அரசியல்வாதி. இவர் ஒரு பி.ஏ.பட்டதாரி. இவரது சொந்த ஊர் வேலூர் மாவட்டம் ஜோலார்பேட்டை இடையம்பட்டியில் உள்ள காந்தி நகர் ஆகும். 1993 ஆம் ஆண்டு அ.இ.அ.தி.மு.கவில் சேர்ந்த இவர் தற்போது வேலூர் மேற்கு மாவட்டச் செயலாளராக இருந்து வருகிறார். 2001 ஆம் ஆண்டு ஜோலார்பேட்டை ஒன்றியக்குழுத் தலைவராகத் தேர்வு செய்யப்பட்டு பணியாற்றியிருக்கும் இவர், 2011 ஆம் ஆண்டு நடைபெற்ற தமிழ்நாடு சட்டமன்றத் தேர்தலில், ஜோலார் பேட்டை சட்டமன்றத் தொகுதியின் உறுப்பினராகத் தேர்வு செய்யப்பட்டார். 2013, பிப்ரவரி 28 அன்று தமிழ்நாடு அரசின் சுகாதாரத்துறை அமைச்சராக நியமிக்கப்பட்டு பொறுப்பேற்றுக் கொண்டார்., 2016 சட்டமன்றத் தேர்தலில் போட்டியிட்டு மீண்டும் வென்று வணிகவரித்துறை அமைச்சராக நியமிக்கப்பட்டார்.

இவருக்கு மணிமேகலை என்கிற மனைவியும், இரண்டு மகள்கள், ஒரு மகனும் உள்ளனர்.


</doc>
<doc id="171137" url="https://ta.wikipedia.org/wiki?curid=171137" title="எம் 969">
எம் 969

எம் 969 ("M 969") என்பது மனிதருக்கு எதிரான ஒரு மிதிவெடி ஆகும். இது பெல்ஜியத் தயாரிப்பான BNR 405 ஐப் பின்பற்றி போத்துக்கல்லில் தயாரிக்கப்பட்டது. இந்த மிதிவெடி இலங்கையில் 1991 ஆண்டுப் பகுதியில் பாவிக்கப்பட்டதெனினும் பின்னர் பாவிக்கப்படவில்லை. இவை இலங்கையில் செட்டிக்குளம், ஆனையிறவு, ஊர்காவற்துறைப் பகுதிகளில் கண்டெடுக்கப்பட்டுள்ளது. இவை அங்கோலா, மொசாம்பிக், நமிபியா, சிம்பாப்வே ஆகிய நாடுகளிலும் பாவிக்கப்பட்டது.



</doc>
<doc id="171142" url="https://ta.wikipedia.org/wiki?curid=171142" title="கரவு கப்பல்">
கரவு கப்பல்

கரவு கப்பல் (ஆங்கிலம்: Stealth Ship)என்பது கரவு தொழில்நுட்ப கட்டுமானத்தை பயன்படுத்தி உருவாக்கப்படும் கப்பலாகும். இவ்வகை கப்பல்களை ஒன்று அல்லது அதற்கு மேற்பட்ட கதிரலைக் கும்பாவாலோ(Radar), ஒலிச் செலுத்துவழி மற்றும் வீச்சளவு மூலமோ(Sonar), காட்சி, ஒலி, மற்றும் அகச்சிவப்பு முறைகள் மூலமோ கண்டறிவது கடினம். 

கரவு கப்பல்கள் மிககுறைந்த கதிரலைக் கும்பா குறுக்கு வெட்டுடனும், கதிரலைக் கும்பா உட்கிரகிப்பு உலோகத்தால் வடிவமைக்கப்படுவதால் இவற்றை கதிரலைக் கும்பா மூலம் கண்டரிவது மிக கடினம்.


</doc>
<doc id="171148" url="https://ta.wikipedia.org/wiki?curid=171148" title="சிவஞான தீபம்">
சிவஞான தீபம்

சிவஞானதீபம் என்னும் நூல் 16 ஆம் சூற்றாண்டில் ரேவணசித்தர் என்பவரால் எழுதப்பட்டது. இதில் எண்சீர்க் கழிநெடிலடி ஆசிரிய விருத்தங்கள் 174 உள்ளன. இது சிவஞான சித்தியார், சிவப்பிரகாசம் ஆகியவற்றைப் பின்பற்றிய வழிநூல். தீக்கை, திருநீறு, ஐந்தெழுத்தின் தத்துவம், பூசை, சிவநடனம் முதலான செய்திகள் இதில் கூறப்பட்டுள்ளன.
உகைத்தாடும் கயிறகன்ற ஊசல் போலும்
மிசைத்தாடும் விசையறுபம் பரமே போலும்
செகத்தாய சித்திரத்தின் நிலையே போலும்
அகத்தாய நம்போதப் பற்று நீக்கி

பரமானந்தம் எப்படி இருக்கும் என இந்தப் பாடல் கூறுகிறது. கயிற்றைக் கழற்றிவிட்ட ஊஞ்சல் போலவும், வானத்தில் பறக்காமல் கிடக்கும் பட்டம் போலவும், சுழலாமல் கிடக்கும் பம்பரம் போலவும், விளக்கில் தொங்கிக்கொண்டு ஆடாமல் இருக்கும் மணியின் நாக்கு போலவும், சுவரில் எழுதப்பட்டிருக்கும் சித்திரம் போலவும் நம் உயிர் சிவபோகத்தில் அடங்கிக் கிடப்பதுதான் பரமானந்தம். 


</doc>
<doc id="171151" url="https://ta.wikipedia.org/wiki?curid=171151" title="ரேவணசித்தர்">
ரேவணசித்தர்

ரேவணசித்தர் என்பவர் 16 ஆம் நூற்றாண்டில் வாழ்ந்த பெரும்புலவர். அகராதி நிகண்டு என்னும் நூலை உருவாக்கியவர். சிவஞான தீபம் என்னும் நூலும் இவரால் எழுதப்பட்டது. ‘அகராதி’ என்னும் சொல்லை முதன்முதலில் கையாண்டவர். இந்த அகராதி நிகண்டில் இவரது பெயர் ‘சிதம்பர ரேவண சித்தன்’ எனக் குறிப்பிடப்பட்டுள்ளது. இதில் சிதம்பரம் என்பது தந்தையின் பெயர். பட்டீச்சுரம் என்னும் ஊரில் வாழ்ந்தவர். 

நிகண்டுப் பாடல்கள் எதுகையை முன்னிறுத்தித் தொகுக்கப்பட்டவை. அகராதி மோனையை முன்னிறுத்தி தமிழ் நெடுங்கணக்கு அகரவரிசையில் தொகுக்கப்படுகிறது. தொல்காப்பியர் இதனை உரிச்சொல் எனக் குறிப்பிடுகிறார். 

பட்டீச்சுரத்துச் செழுந்தமிழ்ப் புராணம், திருவலஞ்சுழிவாணர் புராணம், திருமேற்றளிச் செழுந்தமிழ்ப் புராணம் ஆகிய நூல்களும் இவரால் பாடப்பட்டவை என்பது இவரது அகராதி நூலில் காணப்படும் செய்தி. 


</doc>
<doc id="171154" url="https://ta.wikipedia.org/wiki?curid=171154" title="சிங்கம் 2 (திரைப்படம்)">
சிங்கம் 2 (திரைப்படம்)

சிங்கம் 2 சூர்யாவின் நடிப்பில் 2013ல் வெளிவந்த தமிழ் திரைப்படம். துணை கதாபாத்திரங்களாக அனுஷ்கா செட்டி, ஹன்சிகா மோட்வானி, விவேக் மற்றும் சந்தானம் நடிகின்றனர்.இப் படத்தை இயக்கியுள்ளார் இயக்குனர் ஹரி. இத் திரைப்படம் 2010 ஆம் ஆண்டு வெளிவந்த சிங்கம் திரைபடத்தின் தொடர்ச்சியாக 5 ஜூலை 2013 அன்று வெளிவந்தது.


இத்திரைப்படம் சென்னை, கேரளா, ஹைதெராபாத், தூத்துக்குடி, திருநெல்வேலி மற்றும் காரைக்குடி பகுதிகளில் படமெடுக்கப்பட்டது.படத்தின் சிறப்பு காட்சிகள், பாடல் மற்றும் சண்டை காட்சிகள் ஆகியவை டர்பன், கேப் டவுன், தென் ஆப்ரிக்கா, தான்சானியா மற்றும் கென்யா ஆகிய நாடுகளில் படமாக்கபட்டுள்ளது.

துரை சிங்கம் (சூர்யா) தூத்துக்குடியில் உள்ள ஓர் பள்ளியில் தேசிய மாணவர் படை ஆசிரியராக இருந்து கொண்டு தூத்துக்குடி கடல் பகுதியில் நடக்கும் ஆயுதக் கடத்தலைக் கண்காணிக்கிறார். கடத்தப்படுவது ஆயுதம் அல்ல போதை பொருட்கள் என்ற உண்மையை கண்டறிகிறார். இதில் சில உள்நாட்டு, வெளிநாட்டு நபர்கள் தொடர்பு இருப்பதை கண்டுபிடித்து, காவல் துறை அதிகாரியாக பதிவியேற்றுக் கொண்டு, அவர்களை எப்படி பிடிக்கிறார் என்பதை இயக்குநர் விறுவிறுப்பாக சொல்லி உள்ளார்.

சிங்கம் படத்திற்கு இசை அமைத்த தேவி ஸ்ரீ பிரசாத் அவர்களே சிங்கம் 2 படத்திற்கும் இசை அமைகின்றார். பாடல்கள் அதிகாரபூர்வமாக 2 ஜூன் 2013 அன்று வெளியிடப்பட்டது..

அனைத்து பாடல்களுக்கும் பாடல் வரி எழுதியுள்ளார் பாடலாசிரியர் விவேகா அவர்கள்.


</doc>
<doc id="171167" url="https://ta.wikipedia.org/wiki?curid=171167" title="ஆங்கில்கள்">
ஆங்கில்கள்

ஆங்கில்கள் ("Angles") என்பவர்கள் வடகடல் பகுதிகளில் வாழ்ந்திருந்த செருமானிய மொழிகள் பேசும் இனப்பிரிவினரில் ஒருவராவர். தற்போதைய செருமனியின் "இஷ்லேஷ்விக்-ஹோல்ஸ்டீன்" மாவட்டத்தின் தொன்மைப்பெயரான "ஆங்கெல்ன்" என்பதிலிருந்து இவர்கள் பெயர் பெற்றதாக கருதப்படுகிறது. வடகடலைக் கடந்து பிரித்தானியத் தீவின் தற்போதைய இங்கிலாந்து பகுதிகளின் வடக்கு மற்றும் கிழக்கு பகுதிகளைக் கையகப்படுத்தினர். இவர்களைக் கொண்டே இப்பகுதிக்கு "ஆங்கிலேய நாடு" எனப்பொருள்படும் இங்கிலாந்து என்ற பெயர் வந்தது.



</doc>
<doc id="171177" url="https://ta.wikipedia.org/wiki?curid=171177" title="அமுதபாரதி">
அமுதபாரதி

அமுதபாரதி என்னும் புனைப்பெயரில் கவிதைகள் எழுதும் ஓவியர் அமுதோனின் இயற்பெயர் மாமண்டூர் குமாரசாமி தாயுமானவர் என்பது ஆகும். இவர் ஐக்கூ (Haiku) என்னும் சப்பானிய கவிதை வடிவத்தில் தமிழ்க் கவிதைகள் எழுதும் முன்னோடிகளில் ஒருவர். அந்தாதி வடிவில் ஐக்கூ எழுதி தமிழ், சப்பானிய கவிதை வடிவங்களை இணைத்தவர். இவர் அமுதோன் என்னும் பெயரில் புத்தகங்களுக்கு அட்டைப்படங்களை வடிவமைக்கிறார்; உள்ளடக்க ஓவியங்களை வரைகிறார். இவரது ஓவியக்கூடம் சென்னை தியாகராய நகரில் உள்ள சிவஞானம் தெருவில் அமைந்திருக்கிறது. பட்டினப்பாக்கத்தில் இல்லம் அமைந்து இருக்கிறது.

அமுதபாரதி 31 ஆகத்து 1939 ஆம் நாளில் காஞ்சிபுரம் மாவட்டம் மாமண்டூரில் வாழ்ந்த மா. குமாரசாமி – வள்ளியம்மாள் என்னும் இணையருக்கு மகனாகப் பிறந்தார்.

அமுதபாரதியின் கவிதைகள் சிலவற்றை பேராசிரியர் முனைவர் மறைமலை இலக்குவனார் ஆங்கிலத்தில் மொழிபெயர்த்து இருக்கிறார். அக்கவிதைகளை அப்பேராசிரியர் உருவாக்கியுள்ள அமுதபாரதி என்னும் வலைப்பூவில் காணலாம்.

அமுதபாரதிக்கு 1991ஆம் ஆண்டில் தமிழ்நாடு அரசின் தமிழ்வளர்ச்சித் துறையின் சார்பில் பாவேந்தர் பாரதிதாசன் விருது வழங்கப்பட்டது.

சென்னை கம்பன் கழகம் வழங்கும் வித்தகர் விருது இவருக்கு வழங்கப்பட்டுள்ளது.

இந்தக் காட்டில் <br>
எந்த மூங்கில் <br>
புல்லாங்குழல்?<br>
0

தின்ற பழங்கள்<br>
மிஞ்சிய கொட்டைகள்<br>
ஓ! எத்தனை மரங்கள்!<br>
0

துளித்துளியாய்ச் சேமிப்பு <br>
சேர்ந்தது பெருந்தொகை<br>
சீச்சீ... வரதட்சணைக் கொள்கை<br>
0

வலிக்கிறது நெஞ்சம் <br>
எத்தனை புத்தகங்கள் <br>
சுமக்கும் குழந்தை முதுகு<br>
0

சன்னலைத் திறந்தேன் <br>
செய்தித்தாள்<br>
சட்டசபை அசிங்கம்<br>
0

ஜெட்டுக்குள் பறந்தான் <br>
சுட்டு சுட்டு வீழ்த்தினான் <br>
சீச்சீ ... அமைதிக்காம்<br>
0

நீண்ட அலகு நாரை<br>
நீரைக் குத்திக் கிழித்தாலும்<br>
நீங்காதிருக்கும் நிலா<br>
0

காதலனுக்குத் தெரியும்<br>
காதலியின் கண்ணின்<br>
நிலா<br>
0

வருகிறது பாடல்<br>
மூங்கில் காட்டில்<br>
முழுநிலா<br>
0

மேனியில் தண்ணீர்<br>
படாமல் குளிக்கும்<br>
மஞ்சள் நிலா<br>
0

சருகே சருகே<br>
விழாதே<br>
குளத்தில் நிலா


</doc>
<doc id="171180" url="https://ta.wikipedia.org/wiki?curid=171180" title="லோமாய்விட்டி மொழி">
லோமாய்விட்டி மொழி

லொமாய்விட்டி பிஜி நாட்டில் பேசப்படும் மொழிகளுள் ஒன்று. இதனை 1600 பேர் மட்டுமே பேசுவதால் அழிவு நிலையில் உள்ளது.



</doc>
<doc id="171187" url="https://ta.wikipedia.org/wiki?curid=171187" title="திரொசோபில்லம்">
திரொசோபில்லம்

திரோசோபில்லம் (Drosophyllum) என்பது ஒரு பூச்சியுண்ணும் தாவரம் ஆகும். இத்தார்வரம் திரோசிரோசியீ என்னும் இரட்டை விதையிலைத் தாவரக் குடும்பத்தைச் சார்ந்தது. இதில் திரோசோபில்லம் லுசிடேனிக்கம் என்னும் ஒரே வகைச் செடி மட்டுமே உள்ளது. இவை ஸ்பெயின், போர்ச்சுக்கல் மற்றும் மொராக்கோ பகுதிகளில் மட்டுமே வளர்கின்றன இது ஒரு சிறு செடியாகும். இது பாறைச் சந்துகளிலும், பிளவுகளிலும் வளர்கிறது. இதன் தண்டுப்பகுதி 5- 15 செ. மீ வரை வளர்கிறது. இத்தண்டின் மேல் பகுதியிலிருந்து மெல்லிய நீண்ட இலைகள் காணப்படுகின்றன. இந்த இலைகள் 20 செ, மீ நீளம் வரை உள்ளன. 8 மி.மீ அகலம் கொண்டது. இலையில் மிகவும் நெருக்கமாக முடிகள் வளர்ந்திருக்கும். ஒவ்வொரு முடியிலும் ஒரு நீண்ட காம்பும், அதன் நுனியில் உப்பலான தலைப்பகுதியும் காணப்படும். இவை சுரப்பிகளுள்ள முடிகளாகும். இது பிசு பிசுப்பாக ஒட்டக்க்கூடியதாக இருக்கும். இதன் பசை பனித்துளி போல் காணப்படும். இதை பனி இலைச்செடி என்றும் அழைப்பார்கள்.


</doc>
<doc id="171191" url="https://ta.wikipedia.org/wiki?curid=171191" title="சிவஞானபோத வகுடீகை">
சிவஞானபோத வகுடீகை

சிவஞானபோத வகுடீகை என்னும் நூல் 14 ஆம் நூற்றாண்டில் வாழ்ந்த சிற்றம்பல நாடிகள் என்னும் சித்தாந்தப் புலவரால் இயற்றப்பட்டது. சிற்றம்பல நாடிகளின் புலமையை உணர்ந்த அவரது ஆசிரியர் சிவஞான போதத்தை வகுத்தளித்துத் தருமாறு வேண்ட, சிற்றம்பல நாடிகள் இதனைச் செய்தார் எனக் கூறப்படுகிறது. 


</doc>
<doc id="171193" url="https://ta.wikipedia.org/wiki?curid=171193" title="சிவஞானபோத உரை">
சிவஞானபோத உரை

சிவஞானபோதம் நூலுக்குப் பல உரைநூல்கள் நோன்றியுள்ளன. அவற்றில் குறிப்பிடத்தக்கவை சில. 
இவையேயன்றிப் பல புத்துரைகளும், வேதாந்த உரைகளும் வெளிவந்துள்ளன.



</doc>
<doc id="171196" url="https://ta.wikipedia.org/wiki?curid=171196" title="சிவஞானப்பிரகாச வெண்பா">
சிவஞானப்பிரகாச வெண்பா

சிவஞானப்பிரகாச வெண்பா என்னும் நூல் 15 ஆம் நூற்றாண்டில் வாழ்ந்த சிவஞான வள்ளல் என்பவரால் எழுதப்பட்டது. 
சிவஞான வள்ளல் எழுதிய 20 நூல்களில் இது ஒன்று.
இது ஆகமச் செய்திகளைக் கூறும் நூல். 
இந்நூல் அப்பர், மெய்கண்டார், அருள்நந்தி, உமாபதி, கண்ணுடைய வள்ளல், காரைக்கால் அம்மை, நக்கீரர், திருமூலர், சம்பந்தர் ஆகியோரைக் குறிப்பிட்டு அஅவர்களின் அரிய செயலைப் போற்றுகிறது. 
திருக்குறளை வியந்து போற்றுகிறது. 

இதன் பாடல் (எடுத்துக்காட்டு)
<poem>சைவம் சிவத்தோடு சம்பந்தம் ஆனமையால்
சைவமே அத்துவிதம் சாதிக்கும் – சைவத்தை
வேறென்று கொள்ளற்க வேறற்ற வேதாந்தக்
கூறென்று கொள்ளுதலே கோள்.</poem>

சைவம் வேறு, சிவம் வேறு அன்று. இரண்டும் ஒன்றினுள் ஒன்று அடங்கியுள்ள அத்துவிதம் என்று இந்தப் பாடல் கூறுகிறது. 



</doc>
<doc id="171199" url="https://ta.wikipedia.org/wiki?curid=171199" title="சிவநெறிப் பிரகாச உரை">
சிவநெறிப் பிரகாச உரை

சிவக்கொழுந்து தேசிகர் எனப் பெயர் சூட்டப்பட்டிருந்த சிவாக்கிர யோகிகளின் மாணாக்கர் நந்தி சிவாக்கிர யோகிகள். ஆசிரியர் சிவாக்கிர யோகிகள் எழுதிய சிவநெறிப் பிரகாசம் என்னும் நூலுக்கு அவரது மாணாக்கர் நந்தி சிவாக்கிர யோகிகள் எழுதிய உரை சிவநெறிப் பிரகாச உரை. இவரே ஆதியில் அருள்நந்தி தேவர் என வழங்கப்பட்டார். இவர்களது காலம் 16 ஆம் நூற்றாண்டின் பிற்பகுதி.


உரையின் இறுதியில் உள்ள உரையாசிரியரின் பாடல்:
<poem>தந்தை சிவக்கொழுந்து தாள்பணிந்தே தான்தனுசை
எந்தை சிவநெறிஇங்(கு) ஏதென்னச் – சிந்தையால்
தேர்ந்து சிவாகமத்தைச் சேர்த்(து)ஆ யிரமதனை
ஒர்ந்திடச்சொன் னான்தமிழால் உற்று.</poem>



</doc>
<doc id="171205" url="https://ta.wikipedia.org/wiki?curid=171205" title="முழு உறவு ஒன்றிப்பு">
முழு உறவு ஒன்றிப்பு

முழு உறவு ஒன்றிப்பு அல்லது முழுமையான ஒன்றியம் ("full communion") என்பது கிறித்தவ இறையியலில் பல்வேறு திருச்சபைகளும் அமைப்புக்களும் குழுக்களும் ஒருவருகொருவர் மிகத்தேவையான கோட்பாடுகளை பகிரக் கொள்ளும் புரிந்துணர்வாகும்.

கத்தோலிக்க, கிழக்கத்திய மரபுவழி மற்றும் கிழக்கு மரபுவழி திருச்சபைகளில் ஒரே திருச்சபை அமைக்கின்ற கிறித்தவர்களிடையே மட்டுமே முழுமையான ஒன்றியம் இயலும் என நம்புகின்றன. சீர்திருத்த கிறித்தவர்களிடையே முழுமையான ஒன்றியம் என்பது தங்கள் தனித்தன்மையை முழுவதும் தக்கவைத்துக்கொண்டுள்ள பல கிறித்தவ சமயப் பிரிவுகளிடையே நிலவும் நடைமுறை ஒப்பந்தத்தை குறிக்க பயன்படும். ஒரு திருச்சபையினைச் சேர்ந்தவர் தங்களுடன் முழு உறவு ஒன்றிப்பில் உள்ள பிற திருச்சபைகளில் சென்று வழிபட அனுமதி உண்டு.

கத்தோலிக்கத் திருச்சபை முழுமையான உறவு ஒன்றிப்புக்கும் பகுதியான ஒன்றிப்புக்கும் வேறுபாடு காண்கிறது. கத்தோலிக்கத் திருச்சபையில் முழு உறவு ஒன்றிப்பு என்பது வழிபாட்டு முறைகளால் வேவ்வேறாகவோ, அல்லது ஒத்தோ இருக்கும் தனித் திருச்சபைகள் பலவும் உரோமைத் தலைமைக்குருவோடு இணைந்து செயல்படுவதைக் குறிக்கும். கத்தோலிக்க திருச்சபை சீர்திருத்தத் திருச்சபையினருடன் பகுதியான ஒன்றியம் மட்டுமே கொள்ளமுடியும் என நம்புகின்றனர். ஆயினும் இவர்களினும் மிக நெருக்கமான உறவு மரபுவழி சபைகளில் இருந்தாலும், அவையும் குறைவான உறவு ஒன்றிப்பாகவே கருதப்படுகின்றது.




</doc>
<doc id="171207" url="https://ta.wikipedia.org/wiki?curid=171207" title="ஆங்கிலச் சட்டம்">
ஆங்கிலச் சட்டம்

இங்கிலாந்து மற்றும் வேல்சில் நடைமுறையிலுள்ள சட்டம் ஆங்கிலச் சட்டம் (English law) எனப்படுகிறது. அயர்லாந்து குடியரசிலும் பெரும்பான்மையான பொதுநலவாய நாடுகளிலும் ஐக்கிய அமெரிக்காவிலும் நடைமுறையிலுள்ள பொதுச் சட்டம், இதையே அடிப்படையாகக் கொண்டது. பொதுநலவாய நாடுகள் பிரித்தானிய பேரரசின் கீழ் இருந்தபோது ஆங்கிலச் சட்டம் கடைபிடிக்கப்பட்டு வந்தது.

ஆங்கிலச் சட்டத்தின் சாரமானது நீதிமன்றங்களில் அமர்ந்து நீதிபதிகள் தங்களுக்கு முன் வைக்கப்படும் தகவல்களை சட்ட முன்னுதாரணம் (stare decisis) கொண்டு உருவாக்குவதாகும். இங்கிலாந்து மற்றும் வேல்சின் மிக உயரிய மேல்முறையீட்டு நீதிமன்றமான ஐக்கிய இராச்சியத்தின் உச்ச நீமன்றத்தின் முடிவுகள் மற்ற அனைத்து நீதிமன்றங்களையும் கட்டுப்படுத்தும். எடுத்துக்காட்டாக, எந்தவொரு நாடாளுமன்ற சட்டம் இயற்றப்படாவிடினும் கொலை என்பது ஒரு பொதுச் சட்டக் குற்றமாகும். பொதுச் சட்டத்தை நாடாளுமன்றம் திருத்தவோ மீட்கவோ இயலும்; இதன்படியே கொலைக்குற்றத்திற்கான தண்டனை மரண தண்டனையிலிருந்து ஆயுள் தண்டனையாக (இங்கிலாந்தில்) மாற்றப்படுள்ளது. இரு சட்ட முறைகளுக்கும் முரண் எழும்போது ஆங்கில நீதிமன்றங்களில் இயற்றுசட்டமே பொதுச் சட்டத்தை விட முன்னுரிமை பெறுகிறது.
தொன்மையான ஆங்கிலச் சட்டம் கி.பி 600இல் கென்ட் மன்னர் அத்தெல்பெர்ட்டினால் எழுதப்பட்டது. இது ஆங்கிலத்தில் மட்டுமல்லாது டியூட்டோனிக்க மொழிகள் அனைத்திலுமே பழமையான சட்டம் ஆகும். அறச் சிந்தனைகளின்அடிப்படையிலேயே இச்சட்டம் இயற்றப்பட்டிருக்க வேண்டும். இவை தொடர்ந்து மேம்படுத்தப்பட்டு வந்தபோதும் அடுத்த இரு நூற்றாண்டுகளுக்கு பெரும் முன்னேற்றம் ஏற்படவில்லை. கிபி 890இல் கனூட் அரசர் அதுவரை நடைமுறையிருந்த சட்டங்களைத் தொகுத்தார். இருப்பினும் இவை கையெழுத்துப் பிரதிகளாகவே இருந்தமையால் வெளி உலகிற்கு தெரியாமலே இருந்தது. 1568ஆம் ஆண்டு இவற்றை இலம்பார்டு பதிப்பித்தார். தற்கால ஆங்கிலத்தில் இவை 1840இல் மொழிமாற்றப்பட்டு வெளியானது.



</doc>
<doc id="171211" url="https://ta.wikipedia.org/wiki?curid=171211" title="விரும்பிய ஒன்றிணைப்பு">
விரும்பிய ஒன்றிணைப்பு

விரும்பிய ஒன்றிணைப்பு ("personal union") என்பது இரு அல்லது மேற்பட்ட இறையாண்மையுள்ள நாடுகளுக்கிடையே சட்டம் மூலம் ஏற்படுத்தப்பட்ட உறவாகும்; இருநாடுகளும் ஒரே நாட்டுத் தலைவரைக் கொண்டிருக்கலாம். 

விரும்பிய ஒன்றிணைப்புகள் பல்வேறு காரணங்களுக்காக உருவாகலாம். ஒரு நாட்டின் இளவரசி மற்ற நாட்டு அரசரை மணந்து இருவருக்கும் பிறக்கும் மகன் மூலமாக இணைவது பொதுவானதாகும். சில நேரங்களில் மற்ற நாட்டு தாக்குதல்களிலிருந்து தன்னைக் காப்பாற்றிக் கொள்ள வலுவான அண்டைநாட்டுடன் விரும்பி ஒன்றிணைவதும் உண்டு. இந்த ஒன்றிணைப்புகள் அந்நாட்டு அரசியலமைப்புச் சட்டங்களில் தெளிவாக வரையறுக்கப்படுகின்றன. இந்த இணைப்புகள் எளிதில் உடையக் கூடியனவாகும். 


</doc>
<doc id="171214" url="https://ta.wikipedia.org/wiki?curid=171214" title="திருத்தந்தைத் தேர்தல் அவை 2013">
திருத்தந்தைத் தேர்தல் அவை 2013

திருப்பீடத் தேர்தல் அவை 2013 ("Papal conclave of 2013") என்பது திருத்தந்தை பதினாறாம் பெனடிக்ட் 2013, பெப்ருவரி 28ஆம் நாள் தம் திருத்தந்தைப் பணியைத் துறந்து "ஓய்வுபெற்ற திருத்தந்தை" ("Pope Emeritus") என்னும் நிலையை அடைந்ததைத் தொடர்ந்து, அவருக்குப் பின் திருச்சபையின் தலைவராகப் பதவி ஏற்க ஒரு திருத்தந்தையைத் தேர்ந்தெடுக்கும் பொறுப்பை நிறைவேற்ற கூட்டப்படுகின்ற கர்தினால்மார் குழு ஆகும்.
2005ஆம் ஆண்டு ஏப்பிரல் மாதம் 19ஆம் நாள் திருத்தந்தையாகப் பொறுப்பேற்ற பதினாறாம் பெனடிக்ட் சுமார் 8 ஆண்டுகளாகத் திருத்தந்தைப் பணியை ஆற்றி, முதிர்ந்த வயது மற்றும் உடல்நலக்குறைவு காரணமாக 2013, பெப்ருவரி 28ஆம் நாள் பணி துறந்தார்.

அதற்கு முன்னர், அவரே 2013, பெப்ருவரி 11ஆம் நாள் தாம் பணி துறக்கவிருப்பதை அறிவித்தது கத்தோலிக்க திருச்சபைக்கும் உலகம் முழுவதற்கும் ஓர் அதிர்ச்சிச் செய்தியாக அமைந்தது.

திருத்தந்தை பணி துறந்து ஒரு முழுநாள் நிறைவுற்றதும் அடுத்த திருத்தந்தையைத் தேர்ந்தெடுப்பதற்கான நடவடிக்கைகள் மேற்கொள்ளப்பட்டன.

பதினாறாம் பெனடிக்ட் பணி துறந்ததை முன்னிட்டு திருத்தந்தை பதவியிடம் வெறுமையானது. அப்பதவியைப் புதிய திருத்தந்தை ஏற்பது வரை அக்காலியிடம் ("sede vacante") நீடிக்கும். திருத்தந்தை பெனடிக்ட் பணிதுறந்த ஒரு முழுநாள் கடந்ததும், அதாவது மார்ச்சு மாதம் முதல் நாள் வத்திக்கான் நேரம் மாலை 8 மணியளவில், புதிய திருத்தந்தையைத் தேர்ந்தெடுப்பதற்காக கர்தினால்மார்களுக்கு அழைப்பு விடுக்கப்பட்டது.

கடந்த காலங்களில் திருத்தந்தை பதவியிடம் பல மாதங்களாக, வருடங்களாக வெறுமையாக இருந்ததும் உண்டு. தற்போது சுமார் மூன்று வாரங்களுக்குள் புதிய திருத்தந்தை தேர்ந்தெடுக்கப்படுவார் என்று எதிர்பார்க்கப்பட்டது.

திருத்தந்தை பதவியிடம் காலியாக இருக்கின்ற இடைக்காலத்தில் திருச்சபையின் ஆட்சிப் பொறுப்பின் துறைத் தலைவர்களான அனைத்து கர்தினால்மார்களும் தம் பணிப்பொறுப்பை இழப்பர். மூன்று கர்தினால்மார் மட்டுமே ஆட்சிப் பொறுப்பில் இருப்பார்கள். அவர்கள்

பதினாறாம் பெனடிக்ட் பணி துறந்தபோது திருச்சபை மைய அவையில் பதவி தொடர்வோர்: 

இவர்கள் தவிர, உரோமை மறைமாவட்டத்தின் பதில்-ஆயர் கர்தினாலும், வத்திக்கான் நாட்டு பதில்-ஆயர் கர்தினாலும் தம் பொறுப்புகளைத் தொடர்வர்.

திருத்தந்தை ஆட்சிப்பீடம் காலியாகும்போது, உலகெங்கும் இருந்து கர்தினால்மார் உரோமைக்கு வருவர். அனைவரும் வந்ததும் ஒவ்வொரு நாளும் "பொதுக் குழு" ("General Congregations") என்னும் அமைப்பாகக் கூடி, புதிய திருத்தந்தையைத் தேர்ந்தெடுப்பதற்கான அவையைக் ("Conclave") கூட்டுவதற்கான ஏற்பாடுகளைச் செய்வர். இப்பொறுப்பு கர்தினால்மார் குழுவின் தலைவரைச் சாரும்.

மேலும் அவசர காரியங்கள் குறித்து முடிவுகள் எடுக்கும் தேவை எழுந்தால் கர்தினால்மார் குழுவின் தலைவரான கர்தினால் ஆஞ்செலோ சொதானோ தலைமையில் கூட்டம் நிகழும் என்று அறிவிக்கப்பட்டது.

கர்தினால்மாரின் பொதுக் குழுக் கூட்டங்களில் எல்லா கர்தினால்மார்களுக்கும் பங்கேற்கும் உரிமை உண்டு. மாறாக, திருத்தந்தையைத் தேர்ந்தெடுக்கக் கூடுகின்ற திருப்பீடத் தேர்தல் அவையின் கூட்டத்தில் பங்கேற்று வாக்களிக்கும் உரிமை 80 வயதுக்கு உட்பட்ட கர்தினால்மார்களுக்கே உண்டு.

திருத்தந்தையின் பணியிடம் காலியாகும் இடைக்காலத்தில் கர்தினால்மார் ஆற்றும் முக்கிய பணி புதிய திருத்தந்தையைத் தேர்ந்தெடுத்தல் ஆகும்.

எல்லா கர்தினால்மார்களும் உரோமை வந்து சேர்ந்ததும் திருத்தந்தைத் தேர்தல் குழுக் கூட்டம் நிகழும். அக்கூட்டம் நடப்பதற்கு, திருப்பீடம் காலியாகி 15 நாள்கள் கழிந்திருக்க வேண்டும், ஆனால் 20 நாள்களைத் தாண்டல் ஆகாது. இந்த ஒழுங்குமுறையைத் திருத்தந்தை பதினாறாம் பெனடிக்ட், தாம் பணி துறப்பதாக அறிவித்த பிறகு, 2013 பெப்ருவரி 22ஆம் நாள் ஒரு சொந்த அறிக்கை வழியாக மாற்றினார். அது பெப்ருவரி 25இல் வெளிபிடப்பட்டது. அதன்படி, திருத்தந்தையைத் தேர்ந்தெடுக்கும் தகுதியுள்ள அனைத்து கர்தினால்மார்களும் உரோமை வந்து சேர்ந்துவிட்டால், தேர்தல் குழுக் கூட்டம் பணியிடம் காலியான 15 நாள்களுக்கு முன்னரே கூட்டப்படலாம்.

இந்த மாற்றத்திற்கு ஏற்ப, 2013 மார்ச்சு 15ஆம் நாளுக்கு முன்னரே திருத்தந்தைத் தேர்தல் குழுக் கூட்டம் நிகழலாம் என்று எதிர்பார்க்கப்பட்டது. எல்லா கர்தினால்மார்களும் உரோமை வந்ததும், குழுவாகக் கூடி எந்த தேதியில் தேர்தல் கூட்டம் நடைபெறும் என்பதைப் பெரும்பான்மை வாக்கு அளித்து தீர்மானிப்பார்கள் என்றும் அறிவிக்கப்பட்டது.

திருத்தந்தை பெனடிக்ட் பதவி துறந்த நாளான 2013, பெப்ருவரி 28 காலையில் கர்தினால்மார்களுக்கு உரையாற்றியபோது கத்தோலிக்க திருச்சபையின் மொத்த எண்ணிக்கையான 208 கர்தினால்மார்களுள் 144 பேர் பங்கேற்றனர்.

தூய உரோமைத் திருச்சபையின் ஆட்சியாளரான கர்தினால் தார்ச்சீசியோ பெர்த்தோனே வத்திக்கான் நகரின் ஆட்சிக்குப் பொறுப்பாக இருந்தார். மேலும் திருப்பீடம் சார்ந்த துறைகளின் சாதாரண நடவடிக்கைகளுக்கும் அவரே பொறுப்பாவார். பதினாறாம் பெனடிக்ட் பணி துறந்ததைத் தொடர்ந்து திருப்பீடம் காலியான உடனேயே பெர்த்தோனே திருத்தந்தை உறைவிடத்தை முத்திரையிட்டு அடைத்துவிட்டு, அதன் பொறுப்பை ஏற்றுக்கொண்டார். வத்திக்கானின் அயல் உறவுத் துறைத் தலைவர் என்ற முறையில் கர்தினால் பெர்த்தோனேயின் பணி முடிவுக்கு வந்தாலும், அவர் தூய உரோமைத் திருச்சபையின் ஆட்சியாளர் என்னும் பொறுப்பில் தொடர்கிறார்.

கர்தினால்மார் குழுவின் தலைவரான கர்தினால் ஆஞ்செலோ சொதானோ கர்தினால்மார்களின் பொதுக்குழுக் கூட்டத்தைக் கூட்டி அவற்றிற்குத் தலைமை தாங்கும் பொறுப்பைக் கொண்டிருந்தார். அவரே தேர்தல் குழு அவையையும் கூட்டும் பொறுப்புடையவராயினும், அவர் 80 வயதைத் தாண்டிவிட்டதாலும், அதனால் தேர்தல் குழு அவையில் கலந்துகொண்டு வாக்களிக்கும் உரிமையை இழந்துவிட்டதாலும், அவர் தேர்தலில் பங்கேற்கவில்லை. மாட்டார். மாறாக, அவருக்கு அடுத்த, 80 வயதுக்கு உட்பட்ட மூத்த கர்தினாலாகிய ஜொவான்னி பத்தீஸ்தா ரே என்பவர் அப்பொறுப்பை நிறைவேற்றினார்.

கத்தோலிக்க திருச்சபையின் கர்தினால்மார் குழு, இரகசிய வாக்கெடுப்பு முறையில் புதிய திருத்தந்தையைத் தேர்ந்தெடுக்கும். வழக்கமாக, கர்தினால் குழுவிலிருந்து ஒருவரே தேர்ந்தெடுக்கப்படுவார். 
வத்திக்கான் நகரில், சிஸ்டைன் சிற்றாலயத்தில் ("Sistine Chapel") புதிய திருத்தந்தையைத் தேர்ந்தெடுக்கும் கர்தினால்மார் தேர்தல் குழு அவை நிகழும். இரகசிய வாக்கெடுப்பு வழியாக புதிய திருத்தந்தை தேர்ந்தெடுக்கப்படுவார். 
திருத்தந்தையின் இறப்பு அல்லது பணி துறப்பு காரணமாகத் திருப்பீடம் காலியாகும் நாளில் ஒரு கர்தினால் 80 வயது எய்திவிட்டால் அவர் புதிய திருத்தந்தையைத் தேர்ந்தெடுக்கும் திருத்தந்தைத் தேர்தல் அவை கூட்டத்தில் கலந்துகொண்டு வாக்களிக்கும் உரிமையை இழப்பார் என்று 1975இல் திருத்தந்தை ஆறாம் பவுல் சட்டம் வகுத்திருந்தார். அதை திருத்தந்தை இரண்டாம் யோவான் பவுல் திருத்தியமைத்து, திருப்பீடம் காலியான பின் புதிய திருத்தந்தையைத் தேர்ந்தெடுப்பதற்காகத் திருத்தந்தைத் தேர்தல் அவை கூடும் நாளில் எந்த கர்தினாலுக்கு 80வயது நிறைகிறதோ அவர் அத்தேர்தல் அவையில் கலந்துகொண்டு வாக்களிக்கும் உரிமையை இழக்கிறார் என்று சட்டம் வகுத்தார். அதுவே இப்போது நடைமுறையில் உள்ளது.
புதிய திருத்தந்தையைத் தேர்ந்தெடுக்கும் வயதினைக் கடக்காத கர்தினால்மார்களின் எண்ணிக்கை 120ஐத் தாண்டலாகாது என்றொரு ஒழுங்குமுறை 1975இல் இயற்றப்பட்டது. ஆயினும் சில வேளைகளில் அந்த எண்ணிக்கை சற்றே உயர்ந்ததும் உண்டு. 
ஆம். மரபுப்படி, தூய உரோமைத் திருச்சபையின் ஆட்சியாளர், இறந்த திருத்தந்தையை அணுகி, நெற்றியில் ஒரு சிறு சுத்தியலால் மெதுவாகத் தட்டி, அவருடைய திருமுழுக்குப் பெயரைச் சொல்லி மூன்று முறை அழைப்பார். அதற்கு யாதொரு பதிலும் வரவில்லை என்றால், திருத்தந்தை இறந்துவிட்டார் என்று உறுதி செய்யப்படும். இந்த மரபுவழிச் சடங்கு கடைசி முறையாக நிகழ்த்தப்பட்டது 1903ஆம் ஆண்டு, திருத்தந்தை பதின்மூன்றாம் லியோ இறந்தபோது ஆகும். இந்த மரபு தற்போது கைவிடப்பட்டுவிட்டது. ஒருசில அலுவலர் முன்னிலையில் தூய உரோமைத் திருச்சபை ஆட்சியாளர் இறப்புச் சான்றிதழைத் தயாரிக்கும் செயல் மட்டுமே தற்போது உள்ளது. பின்னர், அடக்கச் சடங்குகளுக்கு ஏற்பாடாகும். புதிய திருத்தந்தைத் தேர்தலுக்கான ஏற்பாடுகள் தொடங்கும்.
திருத்தந்தையின் ஆட்சிக் கணையாழிக்கு "மீனவரின் கணையாழி"("fisherman's ring") என்று பெயர். இயேசுவின் முக்கிய சீடரான புனித பேதுரு மீனவராய் இருந்தார் என்பதாலும், இயேசு அவரை நோக்கி, இதுவரை மீன்களைப் பிடித்த நீ இனிமேல் மனிதரைப் பிடிப்பாய் (காண்க: மாற்கு நற்செய்தி 1:17) என்று கூறியதாலும், பேதுருவின் வழிவருகின்ற திருத்தந்தை அணியும் ஆட்சி மோதிரம் இப்பெயர் பெற்றது. 
கடந்த காலத்தில், திருத்தந்தையின் இறப்புக்குப் பின் யாராவது அவருடைய கணையாழியைக் கொண்டு அதிகாரப்பூர்வ ஆணையேடுகளுக்கு முத்திரை வைத்துவிடலாகாது என்னும் எண்ணத்தில் அந்தக் கணையாழியை ஒரு சுத்தியலால் அடித்து நொறுக்கிவிடும் வழக்கம் இருந்தது. கணையாழியால் ஆவணங்கள்மீது முத்திரை இடும் பழக்கம் 1265இல் இருந்தே குறிப்பிடப்படுகிறது. இந்த விதத்தில் முத்திரை இடும் பழக்கம் 1842 வரை நடப்பில் இருந்தது. முத்திரை இடுவதற்குப் பயன்படுத்தாத காலத்திலும் திருத்தந்தைக்கு ஓர் ஆட்சி மோதிரம் அவர் பணிப்பொறுப்பு ஏற்கும் நாளில் வழங்கப்படும். இப்போது, திருத்தந்தை இறந்தால் அல்லது பணிதுறந்தால் அவரது "மீனவரின் கணையாழி" ஒதுக்கிவைக்கப்படுமே ஒழிய நொறுக்கப்படுவதில்லை. 
திருத்தந்தைத் தேர்தல் மிகக் கடினமான இரகசிய முறையில் நிகழும். தேர்தல் நடக்கின்ற சிஸ்டைன் சிற்றாலயத்தில் ஒற்றுக்கேட்கும் கருவிகள் உளவா என்று துல்லியமாகப் பார்க்கப்படும். தேர்தலின்போது கர்தினால்மார்கள் வெளியுலகத்தோடு தொடர்புகொள்ள இயலாது. ஒவ்வொரு கர்தினாலும், அவர்களுக்குத் துணைசெய்வோரும் இரகசியம் காப்பதற்கான ஆணை செய்துகொள்ள வேண்டும். ஆணையை மீறுவோருக்குத் தண்டனை உண்டு. கர்தினால் அல்லாதோர் இரகசியம் பற்றிய ஆணையை மீறினால் உடனடியான சபைநீக்கத்துக்கு ஆளாவர். கர்தினால்மாருக்கு என்ன தண்டனை என்பது பற்றித் தனியாகக் குறிப்பிடப்படவில்லை. 
தேர்தல் நடக்கும்போது கர்தினால்மார் தாம் தேர்ந்தெடுக்க விரும்பும் கர்தினாலின் பெயரை ஒரு சீட்டில் எழுதுவார்கள். ஒவ்வொரு சுற்றின் முடிவிலும் சீட்டுகள் எரிக்கப்படும். திருத்தந்தை இன்னும் தேர்ந்தெடுக்கப்படவில்லை என்பதை அறிவிக்க கரும்புகை எழும். அவர் தேர்ந்தெடுக்கப்பட்டுவிட்டார் என்பதை அறிவிக்க வெண்புகை எழும்.

திருத்தந்தை ஒருவர் பதவி துறந்தாலோ, பதவிக் காலத்தில் இறந்தாலோ அவருக்குப் பின் பதவியேற்கும் திருத்தந்தையைத் தேர்ந்தெடுப்பதற்கான வழிமுறைகள் துல்லியமாக வரையறுக்கப்பட்டுள்ளன. கத்தோலிக்க திருச்சபையின் ஏறத்தாழ இரண்டாயிரம் ஆண்டு வரலாற்றில் திருத்தந்தையைத் தேர்ந்தெடுக்கும் முறையில் பல மாற்றங்களும் புகுத்தப்பட்டன.

இன்று வழக்கத்தில் இருக்கும் முறைப்படி கத்தோலிக்க திருச்சபையின் கர்தினால்மார் மட்டுமே புதிய திருத்தந்தையைத் தேர்ந்தெடுக்கும் உரிமையும் கடமையும் கொண்டுள்ளார்கள்.

திருத்தந்தை பதினாறாம் பெனடிக்ட் பணி துறந்தைத் தொடர்ந்து, புதிய திருத்தந்தையைத் தேர்ந்தெடுப்பதற்கான தயாரிப்புகள் தொடங்கின.

புதிய திருத்தந்தையைத் தேர்ந்தெடுக்கும் கர்தினால் அவைக்குத் தலைமைதாங்கியவர் கர்தினால் ஜோவான்னி பத்தீஸ்தா ரே என்பவர். கர்தினால் குழுத் தலைவரான ஆஞ்செலோ சோடானோ என்பவரும், கர்தினால் குழுவின் துணைத்தலைவரான கர்தினால் ரோஜர் எச்செகாரே என்பவரும் 80 வயதைத் தாண்டிவிட்டதால் தேர்தல் அவையில் பங்கேற்று வாக்களிக்க உரிமை இழந்துவிட்டதால் கர்தினால் ரே என்பவருக்கு அந்தப் பொறுப்பு கொடுக்கப்பட்டது. கர்தினால் ரே 80 வயது நிரம்பாத கர்தினால்மார்களுள் மூத்தவர் என்ற அடிப்படையில் இத்தகுதியைப் பெற்றார்.

திருத்தந்தையைத் தேர்ந்தெடுக்கும் அவையில் கலந்துகொண்டு வாக்களிக்கும் உரிமை 80 வயது நிரம்பாத கர்தினால்மார்களுக்கு மட்டுமே உண்டு என்னும் சட்டத்தை திருத்தந்தை ஆறாம் பவுல் இயற்றியிருந்தார். 1996இல் திருத்தந்தை இரண்டாம் யோவான் பவுல் திருத்தந்தையின் பணியிடம் காலியான 15-20 நாள்களுக்குள் புதிய திருத்தந்தையைத் தேர்ந்தெடுக்கும் அவை கூட வேண்டும் என்று சட்டம் இயற்றினார்.

இருப்பினும், திருத்தந்தை பதினாறாம் பெனடிக்ட் தாமாகவே முன்வந்து பணிதுறந்தது ஒரு புதிய நிகழ்வானதால் புதிய வழிமுறை தேவைப்பட்டது. திருத்தந்தை பெனடிக்ட் தாம் பணிதுறக்கப்போவதாக 2013, பெப்ருவரி 11ஆம் நாள் அறிவித்தார். அவ்வாறே பெப்ருவரி 28ஆம் நாள் பணிதுறந்தார். இதனால் வழக்கமாகத் திருத்தந்தை இறந்தபின் காலியாகின்ற இடத்தை நிரப்புவதற்குத் தேவையான நாள்களை விடக் குறைவான நாள்கள் போதும் என்றாயிற்று. மேலும், 2013ஆம் ஆண்டு திருச்சபையின் மிக முக்கிய நிகழ்வாகிய புனித வாரம் மார்ச்சு 24இல் தொடங்குவதால் அதற்கு முன் திருத்தந்தைத் தேர்தல் நடந்து முடிந்து புதிய திருத்தந்தை பொறுப்பு ஏற்பதும் தேவை என்று பட்டது.

ஆக, 2013, பெப்ருவரி 25ஆம் நாள் பதினாறாம் பெனடிக்ட் ஒரு மாற்றம் கொணர்ந்தார். அதன்படி, புதிய திருத்தந்தையைத் தேர்ந்தெடுப்பதற்காக கர்தினால்-வாக்காளர்கள் அனைவரும் உரோமைக்கு வந்ததும், அவர்கள் தேர்தல் நாளைக் குறிக்கும்போது ஒருசில நாள்கள் முன்னதாகத் தேர்தல் நிகழ ஏற்பாடு செய்யலாம் என்றாயிற்று. இதன்படி, கர்தினால்மார் ஒன்றுகூடி, புதிய திருத்தந்தையைத் தேர்ந்தெடுக்கும் நாளினைக் குறித்தார்கள்.

பதினாறாம் பெனடிக்டிக்குப் பின் திருத்தந்தையாகப் பொறுப்பேற்பவரைத் தேர்ந்தெடுக்கும் கர்தினால் அவை 2013, மார்ச்சு 12ஆம் நாள் கூடும் என்று கர்தினால்மார் முடிவுசெய்தனர்.

திருத்தந்தை பதினாறாம் பெனடிக்ட் பணிதுறந்த நாளாகிய 2012, பெப்ருவரி 28ஆம் நாள் உலகத்தில் 207 கர்தினால்மார் இருந்தனர். அவர்களுள் திருத்தந்தைப் பணியிடம் காலியாவதற்கு முந்தின நாள் யார்யார் 80 வயது நிரம்பாமல் இருந்தார்களோ அவர்கள் அனைவரும் திருத்தந்தைத் தேர்தல் அவையில் பங்கேற்று வாக்களிக்கும் உரிமை கொண்டிருந்தனர். இது திருத்தந்தை ஆறாம் பவுல் இயற்றிய சட்டம் ஆகும். அதைத் திருத்தந்தை இரண்டாம் யோவான் பவுல் மாற்றியமைத்து, திருத்தந்தைத் தேர்தல் அவை கூடுவதற்கு முன்னால் 80 வயது நிரம்பிய கர்தினால்மார் அந்த அவையில் பங்கேற்க உரிமை இல்லை என்று சட்டம் இயற்றினார்.

இவ்வாறு 2013 திருத்தந்தைத் தேர்தல் அவையில் பங்கேற்க 117 கர்தினால்மார்கள் உரிமை கொண்டிருந்தனர். இவர்களுள் இருவர் வெவ்வேறு காரணங்களுக்காகத் தாம் தேர்தல் அவையில் பங்கேற்கப் போவதில்லை என்று தெரிவித்தனர். ஒருவர் இந்தோனேசியாவின் ஜாக்கார்த்தா உயர்மறைமாவட்டத்தின் பேராயரான ஜூலியஸ் தர்மாத்மாத்ஜா என்னும் கர்தினால். அவருக்குக் கண்பார்வை குறைந்துபோனது காரணமாகக் காட்டப்பட்டது. மற்றொருவர் எசுக்காத்துலாந்து நாட்டின் புனித அந்திரேயா மற்றும் எடின்பரோ உயர்மறைமாவட்டத்தின் ஓய்வுபெற்ற பேராயரான கீத் ஓப்ரையன் என்னும் கர்தினால் ஆவார். இவர் தாம் தேர்தலில் பங்கேற்க வந்தால் அது தம்மீது கவனத்தை ஈர்க்கும் தருணமாகிவிடும் என்று கூறினார்.

திருத்தந்தை பதினாறாம் பெனடிக்ட் தாம் பணிதுறக்கப்போவதாக அறிவித்ததிலிருந்து கர்தினால்மார் உரோமை வரத் தொடங்கினார்கள். 2013, பெப்ருவரி 28ஆம் நாள் அவர் பதவி விலகியதிலிருந்து பெரும்பான்மையான கர்தினால்மார் புதிய திருத்தந்தையைத் தேர்ந்தெடுக்கும் அவையில் கலந்துகொள்ள உரோமை வந்தனர்.

திருத்தந்தைத் தேர்தலில் பங்கேற்க உரோமை வருமாறு கர்தினால்மார்களுக்கு அழைப்பு 2013, மார்ச் முதல்நாள் விடுக்கப்பட்டது.

எண்பது வயதுக்கு உட்பட்ட மற்றும் மேற்பட்ட அனைத்து கர்தினால்மாரும் பங்கெடுக்க உரிமை கொண்ட குழுக் கூட்டங்கள் பொதுக் குழுக் கூட்டங்கள் ஆகும். இவை 80 வயதுக்கு உட்பட்ட கர்தினால்மார் மட்டுமே பங்கேற்கின்ற திருத்தந்தைத் தேர்தல் அவைக் கூட்டத்திற்கு முன்னதாக நடைபெற்றன. இக்கூட்டங்களில் கர்தினால்மார் பொதுவாக திருச்சபையின் நிலைமையையும் அது இன்றைய உலகில் சந்திக்கின்ற சிக்கல்களையும் குறித்து விவாதித்தனர். அதோடு இன்றைய சூழ்நிலைகளில் யார் திருத்தந்தையாகப் பொறுப்பேற்பது வரவேற்கத்தக்கது என்பது குறித்தும் உரையாடல் நிகழ்த்தினர்.

முதல் பொதுக்குழுக் கூட்டம் 2013, மார்ச் 4ஆம் நாள் திங்கள் காலை நடைபெற்றது. அதற்கு முன்னர், பெப்ருவரி 28ஆம் நாளிலேயே, புதிய திருத்தந்தையைத் தேர்ந்தெடுக்கும் கர்தினால் அவை பெரும்பாலும் மார்ச்சு 11ஆம் நாள் கூடலாம் என்றும் கருத்துத் தெரிவிக்கப்பட்டது.

திருத்தந்தைத் தேர்தல் குழு கூடி புதிய திருத்தந்தையைத் தேர்ந்தெடுக்கும் இடமாகிய சிஸ்டைன் சிற்றாலயம் மார்ச்சு 5ஆம் நாள் காலையில் கூட்டத் தயாரிப்புகளுக்காக மூடப்பட்டது. என்றாலும், எந்த நாளில் திருத்தந்தைத் தேர்தல் குழு கூடி வாக்கெடுப்பு நடத்தும் என்பது வாக்களிக்க உரிமை கொண்ட எல்லா கர்தினால்மார்களும் உரோமை வந்து சேர்ந்து பொதுக்குழுக் கூட்டத்தில் கலந்து முடிவெடுப்பதன் அடிப்படையிலேயே தீர்மானிக்கப்படும் என்று அறிவிக்கப்பட்டது.

போலந்தின் வார்சா உயர்மறைமாவட்டத்தின் பேராயரான கர்தினால் கசிமீரஸ் நீச் மார்ச் 7ஆம் நாள் வியாழக்கிழமை காலையில் நடந்த ஐந்தாம் பொதுக்குழுக் கூட்டத்தில் கலந்துகொள்ளும் வகையில் உரோமை வந்து சேர்ந்தார். அதன்பின் இறுதியாக, வியட்நாமின் ஹோ சி மின் நகர் உயர்மறைமாவட்டத்தின் பேராயரான கர்தினால் ழான்-பாப்தீஸ்த் பாம் மின் மான் என்பவரும் மார்ச்சு 7ஆம் நாள் மாலையில் உரோமை வந்து சேர்ந்தார். இவ்வாறு, திருத்தந்தைத் தேர்தலில் கலந்துகொள்ளும் உரிமைகொண்ட அனைத்து 115 கர்தினால்மாரும் உரோமை வந்து சேர்ந்து தீர்மானித்ததைத் தொடர்ந்து திருத்தந்தைத் தேர்தல் அவை கூடும் நாள் அறிவிக்கப்பட்டது.

கூடி வந்த கர்தினால்மார்கள் ஒருவரை ஒருவர் அறிந்து, பழகவும் வாய்ப்புக் கிடைத்தது. தேர்தலில் வாக்காளர்களாகப் பங்கேற்கின்ற 115 கர்தினால்மார்களுள் 17 பேர் டுவிட்டர் சமூகத் தொடர்பு ஊடகம் பயன்படுத்துவோர் என்பது குறிப்பிடத்தக்கது. அவர்களுள் பலர் டுவிட்டர் செய்தி அனுப்பி வெளியுலகோடு தொடர்புகொண்டிருந்தனர். சிலர், குறிப்பாக அமெரிக்க கர்தினால்மார், நேர்காணல் வழி செய்திகள் வழங்கினார்கள். ஆயினும், கர்தினால்மார் தங்கள் பொதுக்குழுக் கூட்டத்தில் எப்பொருள் பற்றி விவாதித்தார்கள் என்பது குறித்து செய்திகள் வெவ்வேறு விதங்களில் வெளிவரத்தொடங்கியதால் செய்திப்பகிர்வுக்குத் தடை விதிக்கப்பட்டது. வத்திக்கானின் அதிகாரப்பூர்வ தகவலாளர் மட்டுமே செய்தி வழங்குவார் என்று அறிவிக்கப்பட்டது.

கர்தினால்மார்களின் முதல் பொதுக்குழுக் கூட்டத்தின்போது (2013, மார்ச்சு 4, திங்கள் கிழமை காலை) விவாதிக்கப்பட்ட பொருள்கள்: புது நற்செய்தியறிவிப்புப் பற்றிய அண்மைய ஆயர் மன்றம், திருத்தந்தை பெனடிக்டுக்கு ஒரு பாராட்டுத் தந்தி அனுப்புதல், திருச்சபை ஆட்சித் தலைவருக்கு ("Camerlengo") தேர்தல் சமயத்தில் துணைபுரிய 3 கர்தினால்களைத் தேர்ந்தெடுத்தல். அந்தப் பொதுக்குழுக் கூட்டத்தில் 13 கர்தினால்மார்கள் உரையாற்றினர்.


மார்ச்சு 4ஆம் நாள் மாலையில் இரண்டாம் பொதுக்குழுக் கூட்டம் நிகழ்ந்தது. சட்டப்படி கர்தினால்மாருக்கு ஆற்றப்பட வேண்டிய இரு உரைகளுள் முதலாம் உரை அப்போது அருள்திரு ரனியேரோ காந்தாலாமேஸ்ஸா என்பவரால் வழங்கப்பட்டது. 9 கர்தினால்மார்களும் உரையாற்றினர்.


இக்கூட்டம் மார்ச்சு ஐந்தாம் நாள் செவ்வாய் காலையில் நடைபெற்றது. அதுபோழ்து 11 கர்தினால்மார் உரையாற்றினர். அதோடு ஆறு பெருநிலப்பகுதிகளிலிருந்தும் வந்த கர்தினால்மார்களின் பிரதிநிதிகள் உரைகள் நிகழ்ந்துவிட்டிருந்தன. பதினாறாம் பெனடிக்டிக்குப் பாராட்டுத் தந்திச் செய்தி அனுப்பப்பட்டது. மேலும் நடக்கவிருக்கின்ற திருத்தந்தைத் தேர்தல் அவை தொடர்பான ஒழுங்குகள் வாசித்தளிக்கப்பட்டன. பொதுக்குழுக் கூட்டத்தில் விவாதிக்கப்பட்ட பொருள்கள்: உலக ஆயர்களுக்கும் திருப்பீடத்துக்கும் உள்ள உறவுகள், இரண்டாம் வத்திக்கான் பொதுச்சங்த்திற்குப் பிறகு திருச்சபையில் ஏற்பட்ட மறுமலர்ச்சி, இன்றைய உலகில் திருச்சபை, புது நற்செய்தியறிவிப்பு.

செவ்வாய் மாலையில் திருத்தந்தைத் தேர்தல் நடைபெறவிருக்கின்ற இடமான வத்திக்கானின் சிஸ்டைன் சிற்றாலயத்தில் கர்தினால் வாக்காளர்கள் அளிக்கும் வாக்குச்சீட்டுகளை எரித்து கரும்புகை அல்லது வெண்புகை எழுப்புவதற்குப் பயன்படும் இரு எரிஅடுப்புகள் நிறுவப்பட்டன.


மார்ச்சு 6ஆம் நாள் புதன் காலையில் இக்கூட்டம் நடைபெற்றது. முதலில் கர்தினால்மார்கள் காலை இறைவேண்டல் நிகழ்த்தினார்கள். அன்று பிறந்த நாளைக் கொண்டாடிய மூன்று கர்தினால்மார்களுக்கு வாழ்த்து தெரிவிக்கப்பட்டது. 18 கர்தினால்மார் உரையாற்றினர். கூட்டத்தில் கலந்துகொள்வதற்காக இன்னும் வந்துசேர வேண்டிய இரு கர்தினால்களைத் தவிர மற்று அனைத்து கர்தினால்மாரும் உறுதிமொழி எடுத்துக்கொண்டனர். விவாதப் பொருள்கள்: இன்றைய உலகில் திருச்சபை; புது நற்செய்தியறிவிப்பின் கோரிக்கைகள்; உரோமைத் தலைமைப் பீடத்தின் பல்வேறு துறைகள், பேராயங்கள், ஆணைக்குழுக்கள், கல்விநிறுவனங்கள்; ஆயர்களோடு உறவுகள்; புதிதாகத் தேர்ந்தெடுக்கப்படவிருக்கின்ற திருத்தந்தையிடம் துலங்கவேண்டிய பண்புகள்.

புதன் மாலையில் புனித பேதுரு பெருங்கோவிலில் இறைவேண்டல் நடந்தது.


கர்தினால்மார்களின் ஐந்தாம் பொதுக்குழுக் கூட்டம் மார்ச்சு 7ஆம் நாள் வியாழன் காலை நடந்தது. தேர்தலின்போது திருச்சபை ஆட்சித்தலைவருக்குத் துணைசெய்ய மேலும் மூன்று கர்தினால்மார் தேர்ந்தெடுக்கப்பட்டனர். வெனெசுவேலா நாட்டு அதிபரான ஊகோ சாவெசின் மறைவுக்கு அனுப்பப்பட்ட இரங்கற்செய்தி வாசிக்கப்பட்டது. வத்திக்கானின் மூன்று நிதித்துறைகளின் தலைவர்களான மூன்று கர்தினால்மார் உரை நிகழ்த்தினார்கள். தொடர்ந்து 13 கர்தினால்மார் உரைநிகழ்த்தினர். குறிப்பாக கிறித்தவ ஒன்றிப்பு, திருச்சபை ஏழைகளுக்கு ஆற்றும் பணி போன்றவை விவாதிக்கப்பட்டன.


வியாழன் மாலை நடந்த பொதுக்குழுக் கூட்டத்தில் கர்தினால்-வாக்காளர்களுள் கடைசியாக உரோமை வந்துசேர்ந்த வியட்நாம் கர்தினாலும் கலந்துகொண்டு உறுதிமொழி எடுத்துக்கொண்டார். இவ்வாறு கர்தினால்-வாக்காளர் அனைவரும் (115) பிற கர்தினால்மார்களோடு கூட்டத்தில் கலந்துகொண்டனர். 16 கர்தினால்மார் உரையாற்றினர்.

இதற்கிடையில் அமெரிக்க கர்தினால்மார் செய்தி ஊடகத் தொடர்பாளர்களோடு உரையாடி, திருச்சபையின் நிலைபற்றி விரிவாக விவாதிக்க இன்னும் சில நாள்கள் தேவைப்படும் என்றும், திருத்தந்தைத் தேர்தலுக்கு முன் கர்தினால்மார் ஒருவர் ஒருவரை நன்கு அறிய வாய்ப்புகள் வேண்டும் என்றும் கூறினர்.


இக்கூட்டம் 2013, மார்ச்சு 8ஆம் நாள் வெள்ளி காலை நிகழ்ந்தது. திருத்தந்தைத் தேர்தல் அவையில் கலந்து வாக்களிக்க இயலவில்லை என்று கூறிய இரு கர்தினால்மார்களின் வேண்டுகோளைக் கர்தினால்மார் குழு ஏற்றது. அந்த இரு கர்தினால்மார்: ஜக்கார்த்தா பேராயர் கர்தினால் ஜூலியஸ் தர்மாத்மாத்ஜா, எடின்பரோ பேராயர் கீத் ஓப்ரையன் ஆகியோர்.

திருத்தந்தைத் தேர்தலில் கலந்து வாக்களிக்க உரிமை பெற்ற அனைத்து கர்தினால்மார்களும் (115 பேர்) ஏற்கெனவே உரோமைக்கு வந்துவிட்டதால் தேர்தல் நிகழும் நாளைக் குறிக்கும் தருணம் வந்துவிட்டது என்று அறிவிக்கப்பட்டது.

இக்கூட்டத்தில் விவாதிக்கப்பட்ட பொருள்கள்: பல்சமய உரையாடல்; உலகில் நீதியை நிலைநாட்டுவதில் திருச்சபையின் பொறுப்பு; மனித உயிர் தொடர்பான அறநெறி; அன்பிலும் மகிழ்ச்சியிலும் பரிவிலும் நற்செய்தியறிவிப்பு; திருச்சபையில் பெண்களின் இடமும் பணியும்; திருச்சபையில் கூட்டுணர்வு.

மார்ச்சு 8ஆம் நாள் வெள்ளி மாலையில் நிகழ்ந்த இக்கூட்டத்தில் மொத்தம் 145 கர்தினால்மார் கலந்துகொண்டனர். புதிய திருத்தந்தையைத் தேர்ந்தெடுக்கும் நாளைக் குறிக்குமாறு கர்தினால் குழுத் தலைவர் கேட்டார். மிகப் பெரும்பான்மையான வாக்குகளோடு, திருத்தந்தைத் தேர்தல் அவை 2013, மார்ச்சு 12ஆம் நாள் செவ்வாய்க் கிழமையன்று சிஸ்டைன் சிற்றாலயத்தில் கூடி திருத்தந்தையைத் தேர்ந்தெடுக்கும் என்று முடிவுசெய்யப்பட்டது. கூட்டத்தின்போது 15 கர்தினால்மார் உரையாற்றினர்.

இக்கூட்டம் 2013, மார்ச்சு 9ஆம் நாள் சனிக்கிழமை காலை நிகழ்ந்தது. திருத்தந்தைத் தேர்தல் அவை கூடவிருக்கின்ற நாளாகிய மார்ச்சு 12ஆம் நாள் காலையில் எல்லா கர்தினால்-வாக்காளர்களும் தாங்கள் தங்கியிருக்கின்ற இடங்களிலிருந்து வத்திக்கான் நகர எல்லைக்குள் அமைந்துள்ள "புனித மார்த்தா இல்லம்" என்னும் வந்துவிட வேண்டும் என்றும், தேர்தல் வழியாக புதிய திருத்தந்தை தேர்ந்தெடுக்கப்படும் வரை அவர்கள் அந்த இல்லத்திலேயே தங்கி இருக்க வேண்டும் என்றும் கர்தினால் குழுத் தலைவர் அறிவித்தார். பின்னர் புனித மார்த்தா இல்லத்தில் யார்யார் எந்தெந்த அறையில் தங்குவது என்பது சீட்டுக் குலுக்கல் முறையில் நிர்ணயிக்கப்பட்டது.

கூட்டத்தில் 17 கர்தினால்மார் உரையாற்றினர். இவ்வாறு, கர்தினால்மார்களின் ஒன்பது பொதுக்குழுக் கூட்டங்களிலும் மொத்தம் 133 உரைகள் ஆற்றப்பட்டன.

விவாதிக்கப்பட்ட பொருள்கள்: உரோமைத் தலைமைச் செயலகத்தில் சீர்திருத்தம் கொணர்தல்; புதிய திருத்தந்தையிடம் துலங்கவேண்டிய பண்புகள்.

கர்தினால் குழுத்தலைவர் திருத்தந்தைத் தேர்தல் நிகழவிருக்கும் மார்ச்சு 12ஆம் நாள் காலை 10 மணிக்கு தேர்தல் நன்முறையில் நிகழ இறைவனை வேண்டிட புனித பேதுரு பெருங்கோவிலில் திருப்பலி நிகழும் என்று அறிவித்தார். அத்திருப்பலியைக் கர்தினால் குழுத் தலைவர் தலைமைதாங்கி நடத்துவார் என்றும் அறிவிக்கப்பட்டது.

பிற்பகலில், வத்திக்கான் திருத்தந்தை இல்லத்தோடு இணைந்த புனித பவுல் சிற்றாலயத்தில் கர்தினால்-வாக்காளர்கள் கூடி, தேர்தல் நிகழும் இடமாகிய சிஸ்டைன் சிற்றாலயம் நோக்கி 4:30 மணிக்கு பவனியாகச் செல்வார்கள். அப்போது எல்லாப் புனிதர் பிரார்த்தனையையும் தூய ஆவியின் துணையை இறைஞ்சி, "வருக தூய ஆவியே" என்னும் பாடலையும் இலத்தீனில் இசைப்பார்கள்.

மார்ச்சு 11ஆம் நாள், திங்கள் காலையில் இறுதி பொதுக்குழுக் கூட்டம் நடைபெறும் என்று அறிவிக்கப்பட்டது. பிற அறிவிப்புகள்: மார்ச்சு 10ஆம் நாள் ஞாயிறன்று, கர்தினால்மார் தமக்கென்று ஒதுக்கப்பட்ட உரோமைக் கோவில்களில் திருப்பலி நிறைவேற்றுவர். திருத்தந்தைத் தேர்தல் நிகழும்போது கர்தினால்மாருக்குத் துணையாகச் செயல்படும் அனைவரும் இரகசியம் காப்பதாக உறுதிமொழி எடுக்கும் சடங்கு, மார்ச்சு 11ஆம் நாள் திங்கள் மாலை 5:30 மணிக்கு புனித பவுல் சிற்றாலயத்தில் நிகழும்.

திருத்தந்தையின் அதிகாரத்தின் சின்னமாகிய "மீனவர் கணையாழி" என்னும் மோதிரமும் அந்த மோதிரச் சின்னத்தின்படி அமைந்த முத்திரையும் வேறு அதிகாரப்பூர்வ முத்திரைகளும் நொறுக்கப்பட மாட்டா எனவும், ஆனால் அவற்றின்மீது சிறிய எழுத்தாணி கொண்டு சிலுவை அடையாளம் வரையப்பட்டு அவை இனிமேல் பயன்பட முடியாமல் மாற்றப்படும் என்றும் அறிவிக்கப்பட்டது.

புதிய திருத்தந்தை தேர்ந்தெடுக்கப்பட்டதும் அவருக்கு மீனவர் கணையாழியும் முத்திரைகளும் புதிதாக உருவாக்கப்படும்.

மார்ச்சு 9ஆம் நாள் சனிக்கிழமை காலையில் சிஸ்டைன் சிற்றாலயத்தின் வெளிக்கூரையில் புகைக் கூண்டு நிறுவப்பட்டது. இந்தப் புகைக்கூண்டு வழியாக வெளிவரும் கரும்புகை அல்லது வெண்புகையைக் கண்டு மக்கள் திருத்தந்தை தேர்ந்தெடுக்கப்பட்டுவிட்டாரா அல்லது இன்னும் தேர்தல் முடியவில்லையா என அறிந்துகொள்வார்கள். திருத்தந்தை தேர்ந்தெடுக்கப்பட்டதும் வெண்புகையும் தேர்ந்தெடுக்கப்படாத வாக்கெடுப்பின் பின் கரும்புகையும் புகைக்கூண்டின் வழி வெளியேற்றப்படும்.

2013, மார்ச்சு 11ஆம் நாள் திங்கள் காலையில் கர்தினால்மார் புதிய திருத்தந்தையைத் தேர்ந்தெடுக்க சிஸ்டைன் சிற்றாலயத்திற்குள் அடுத்த நாள் நுழைவதற்கு முன்னதாகப் பத்தாவதும் இறுதியானதுமான பொதுக்குழுக் கூட்டத்தில் கலந்துகொண்டனர்.

மார்ச்சு 11ஆம் நாள் நடந்த இந்த இறுதிப் பொதுக்குழுக் கூட்டத்தில் 28 கர்தினால்மார் உரையாற்றினர். இவ்வாறு, 2013, மார்ச்சு 4ஆம் நாள், திங்கள் கிழமை தொடங்கி ஒரு வாரமாக, பத்து பொதுக்குழுக் கூட்டங்களில் மொத்தம் 150க்கும் அதிகமான கர்தினால்மார் உரையாற்றினர்.

வத்திக்கானின் மைய அலுவலத்தின் செயல்முறை சீர்திருத்தப்பட வேண்டும் என்று பல கர்தினால்மார் கேட்டுக்கொண்டதைத் தொடர்ந்து, திருச்சபை ஆட்சியாளரான கர்தினால் தார்ச்சீசியோ பெர்த்தோனே வத்திக்கான் வங்கியில் ஊழல் நடந்தது என்று கூறப்பட்ட குற்றச்சாட்டைத் தொடர்ந்து எடுக்கப்பட்ட நடவடிக்கைகள் குறித்துப் பேசினார்.

இன்னும் பல கர்தினால்மார் உரையாற்ற முன்கூட்டியே பெயர் கொடுத்திருந்தனர். எனவே, திங்கள் பிற்பகலில் மற்றொரு பொதுக்குழுக் கூட்டம் நடத்தலாமா என்று கேட்டதற்கு, அத்தகைய கூடுதல் அமர்வு தேவையில்லை என்று பெரும்பான்மைக் கர்தினால்மார் கருத்துத் தெரிவித்தனர்.

மாறாக, மார்ச்சு 11 பிற்பகலில் கர்தினால்மார் தனிப்பட்ட முறையில் ஒருவர் ஒருவரை சந்தித்து, புதிய திருத்தந்தையாக யாரைத் தேர்ந்தெடுப்பது என்று உரையாடினர்.

கீழ்வரும் அறிவிப்புகள் வழங்கப்பட்டன: திருத்தந்தைத் தேர்தல் நடைபெறுகின்ற 2013, மார்ச்சு 12ஆம் நாள் காலை 7 மணிக்கு எல்லா 115 கர்தினால்-வாக்காளர்களும் "புனித மார்த்தா இல்லம்" சென்று தத்தம் அறைகளைப் பார்ப்பார்கள். காலை 10 மணிக்கு புனித பேதுரு பெருங்கோவிலில் திருப்பலி நிறைவேற்றுவார்கள். அதன்பின் மாலை 4:30 மணிக்கு சிஸ்டைன் சிற்றாலயத்திற்குப் பவனியாகப் போவார்கள். தொடர்ந்து அச்சிற்றாலயத்தில் திருத்தந்தைத் தேர்தல் நடைபெறும்.

முதல் வாக்கெடுப்பு அமர்வு முடிந்ததும் சுமார் 7:30 மணியளவில் கர்தினால்மார் தம் அறைகளுக்குத் திரும்புவதாகத் திட்டம். ஆனால், வத்திக்கான் செய்தி அறிவிப்பாளரான அருள்திரு ஃபெடெரீக்கோ லொம்பார்டி கூற்றுப்படி, 2005இல் நடந்த திருத்தந்தைத் தேர்தலின்போது முதல் வாக்கெடுப்பு அமர்வில் முடிவு ஏற்படாததைத் தொடர்ந்து கரும்புகை வெளியாகும்போது மணி 8 ஆகிவிட்டது.

திருத்தந்தைத் தேர்தலில் முன்னணி கர்தினால்மார் பலர் இருந்ததால், இம்முறை முதல் வாக்கெடுப்பு அமர்வில் புதிய திருத்தந்தை தேர்ந்தெடுக்கப்படும் வாய்ப்பு குறைவே என்னும் கருத்து நிலவியது. கர்தினால்-வாக்காளர் நடுவே இரண்டு வெவ்வேறு அணுகுமுறைகள் உள்ளதாகக் கூறப்பட்டது. வத்திக்கான் மைய அலுவலகத்தின் செயல்பாடு குறித்து ஆழ்ந்த சீர்திருத்தம் தேவை என்று கூறுவோர் மிலான் உயர்மறைமாவட்டப் பேராயரான கர்தினால் ஆஞ்செலோ ஸ்கோலா என்பவருக்கு ஆதரவு அளித்ததாக செய்தி ஊடகங்கள் கூறின. வத்திக்கானின் மைய அலுவலகத்தில் பணிபுரிவோர் பிரேசில் நாட்டு சான் பவுலோ உயர்மறைமாவட்டப் பேராயரான ஒடீலோ ஷேரர் என்பவரை ஆதரித்ததாகக் கூறப்பட்டது. ஷேரர் வத்திக்கான் தலைமைச் செயலகத்தில் பணியாற்றியவர் என்பது குறிப்பிடத்தக்கது.

மேலும், வட அமெரிக்காவின் கனடாவைச் சேர்ந்த கர்தினால் மார்க் உல்லேட், நியூயார்க் பேராயர் திமத்தி டோலன், பாஸ்டன் உயர்மறைமாவட்டப் பேரயர் ஷான் ஓமாலி போன்றோரும், தேர்தலின் முதல் நாளில் வாக்குகள் பெறுவர் என்று கூறப்பட்டது.

மார்ச்சு 13, புதன் கிழமையிலிருந்து ஒவ்வொரு நாளும் காலையில் ஓர் அமர்வு, பிற்பகலில் ஓர் அமர்வு என்று இரு வாக்கெடுப்பு அமர்வுகள் நிகழும். ஒவ்வொரு அமர்வின்போதும் இரண்டு தடவை வாக்கெடுப்பு நடக்கும். அப்போது கர்தினால் ஸ்கோலா மற்றும் கர்தினால் ஷேரர் ஆகியோர் படிப்படியாக அதிக வாக்குகள் பெறுவர் என்று எதிர்பார்க்கப்படுகிறது. யாருக்கு மூன்றில் இரு பங்கு வாக்குகள் கிடைக்கின்றனவே (115 வாக்குகளில் குறைந்தது 77) அவரே புதிய திருத்தந்தை ஆவார்.

மேற்கூறிய இருவரில் யாருக்கும் அறுதிப் பெரும்பான்மை வாக்குகள் கிடைக்காவிட்டால் மூன்றாம் கர்தினால் ஒருவருடைய பெயர் முன்னுக்கு வரும். அவர் இரு தரப்பினருக்கும் ஏற்புடைய ஒரு நடுநிலை நபராக இருப்பார் என்பது செய்தி ஊடகங்களின் கணிப்பு.

திருத்தந்தைத் தேர்தலில் கலந்துகொள்ளும் கர்தினால்-வாக்காளர்களுக்குப் பணிபுரிய நியமிக்கப்பட்டுள்ள மருத்துவர், ஊர்தி ஓட்டுநர், சலவையாளர், சமையலாளர் போன்ற சுமார் 90 பேர், தேர்தல் அவையில் நிகழ்வதை இரகசியமாகக் காப்பதாக மார்ச்சு 11, திங்கள் பிற்பகலில் உறுதிமொழி எடுத்துக் கொண்டார்கள்.

இன்று காலை, வத்திக்கான் நேரம் 10:00 மணிக்கு புனித பேதுரு பெருங்கோவிலில் கர்தினால் குழுத்தலைவர் ஆஞ்செலோ சொடானோ தலைமையில் எல்லா கர்தினால்மார்களும் புதிய திருத்தந்தையைத் தேர்ந்தெடுப்பதற்காக இறைவேண்டல் செய்யும் வண்ணம் கூட்டுத் திருப்பலி நிறைவேற்றினார்கள். அத்திருப்பலியில் 80 வயதுக்கு உட்பட்ட கர்தினால்-வாக்காளர்களும், தேர்தலில் பங்கேற்று வாக்களிக்கும் உரிமையை இழந்துபோன 80 வயதுக்கு மேற்பட்ட கர்தினால்மார்களும் கலந்துகொண்டனர். புனித பேதுரு பெருங்கோவிலின் மைய பீடத்தைச் சூழ்ந்து கர்தினால்மார் அமர்ந்திருந்தனர். அவர்களுக்குப் பின் வரிசையில் ஆயர்கள், குருக்கள், துறவியர் அமர்ந்திருந்தனர். கோவில் முழுவதும் மக்களால் நிறைந்து வழிந்தது.

திருப்பலியின் பெரும்பகுதியும் இலத்தீன் மொழியில் இருந்தாலும் பிற மொழிகளும் பயன்படுத்தப்பட்டன. திருவிவிலியத்திலிருந்து முதல் வாசகம் ஆங்கிலத்திலும், பதிலுரைப் பாடல் இத்தாலியத்திலும், இரண்டாம் வாசகம் எசுப்பானியத்திலும், நற்செய்தி வாசகம் இலத்தீனிலும் அறிக்கையிடப்பட்டன.

பின்னர் திருப்பலிக்குத் தலைமைதாங்கிய கர்தினால் ஆஞ்செலோ சொடானோ இத்தாலியத்தில் மறையுரை ஆற்றினார். அப்போது அவர் திருத்தந்தைப் பணியைத் துறந்து ஓய்வெடுக்கின்ற பதினாறாம் பெனடிக்ட் திருச்சபைக்கும் உலகுக்கும் ஆற்றிய பணியைப் புகழ்ந்து, நன்றி தெரிவித்தார். மேலும் அவர் கூறியது:
தற்போது வரலாற்று முக்கியத்துவம் வாய்ந்த ஒரு கட்டத்தில் இருக்கிறோம். தம் தூய ஆவியின் வல்லமையால் திருச்சபையை வரலாற்றில் வழிநடத்திவரும் ஆண்டவர் இங்கே கூடியிருக்கின்ற கர்தினால்மார்கள் வழியாகத் தம் திருச்சபைக்கு ஒரு நல்ல ஆயரை விரைவில் அளிக்கவேண்டும் என்று இறைஞ்சுகிறோம்

மறையுரைக்கும் விசுவாச அறிக்கைக்கும் பின்னர் நிகழ்ந்த பொது மன்றாட்டுகள் பல மொழிகளில் வாசிக்கப்பட்டன. அவற்றுள் பிரஞ்சு, சுவாகிலி, போர்த்துகீசியம், மலையாளம், செருமானியம் போன்ற மொழிகளும் அடங்கும்.

ஓய்வுபெற்ற திருத்தந்தை பதினாறாம் பெனடிக்டின் செயலராகப் பணிபுரிந்த ஜோர்ஜ் கேன்வைன் என்னும் பேராயரும் திருப்பலியில் கலந்துகொண்டார். அவர் 2013, பெப்ருவரி 28ஆம் நாள் ஓய்வுபெற்ற பதினாறாம் பெனடிக்டோடு காஸ்டல் கண்டோல்ஃபோ கோடையில்லத்திற்குச் சென்றபின் இதுவரை பொது நிகழ்ச்சிகளில் கலந்துகொள்ளவில்லை.

பேராயர் கேன்வைனை பதினாறாம் பெனடிக்ட் "திருத்தந்தை இல்லத்தின் தலைவர்" என்னும் பதவிக்கு உயர்த்தியதால் அப்பதவியின் அடிப்படையில் பேராயர் கேன்வைன் இன்று மாலையில் நடைபெறுகின்ற திருத்தந்தைத் தேர்தல் அவையில் பங்கேற்கும் கர்தினால்மார்கள் உறுதிமொழி அளிக்கும் சடங்கில் உதவிசெய்ய சிஸ்டைன் சிற்றாலயத்திற்குள் செல்வார் என்று அறிவிக்கப்பட்டது. . அதன்பிறகு அங்கிருந்து வெளியேறுவார். புதிய திருத்தந்தை தேர்ந்தெடுக்கப்பட்டு, புனித பேதுரு பெருங்கோவிலின் மேல் சாளரத் தளத்தில் வந்து மக்களுக்கு வாழ்த்துக் கூறி ஆசிர் வழங்குகின்ற வேளையில் பேராயர் கேன்வைன் தம் பணித்தகுதியின் அடிப்படையில் திருத்தந்தைக்கு அருகே நிற்பார். அதன் பிறகு, வத்திக்கானிலும், உரோமை நகரிலும் இத்தாலி நாட்டிலும் திருத்தந்தை கலந்துகொள்ளும் எல்லா பொது நிகழ்ச்சிகளிலும் அவரோடு இருப்பார்.

காலையில் நடந்த கூட்டுத்திருப்பலியின்போது தலைமைதாங்கிய கர்தினால் குழுத் தலைவர் கர்தினால் ஆஞ்செலோ சொடானோவுக்கு அருகில் நின்று சிறப்புப் பங்கேற்றோர் கீழ்வரும் நான்கு கர்தினால்மார் ஆவர்: தூய உரோமைத் திருச்சபையின் ஆட்சியாளர் கர்தினால் தார்ச்சீசியோ பெர்த்தோனே; கர்தினால்-ஆயர் குழுவில் மூத்தவர் கர்தினால் பத்தீஸ்தா ரே; கர்தினால்-குரு குழுவில் மூத்த கர்தினால் டான்னீல்ஸ் காட்ஃப்ரீட், மற்றும் கர்தினால்-திருத்தொண்டர் குழுத் தலைவர் கர்தினால் ழான்-லூயி டவுரான் ஆகியோர்.

கூட்டுத் திருப்பலியின்போது மக்களுக்கு தூய நற்கருணை வழங்குவதற்கு 110 குருக்கள் துணைசெய்தனர். கூட்டுத் திருப்பலி 1 மணி நேரம் 40 நிமிடங்கள் நீடித்தது.

இன்று பிற்பகல் வத்திக்கான் நேரம் மாலை 4:34 மணிக்கு கர்தினால்-வாக்காளர்கள் வத்திக்கானில் உள்ள புனித பவுல் சிற்றாலயத்தில் ஒன்றுகூடி, அங்கிருந்து தேர்தல் நடைபெறும் தளமாகிய சிஸ்டைன் சிற்றாலயம் நோக்கிச் செல்ல பவனி தொடங்கினார்கள். பவனியின்போது அனைத்து புனிதர் பிரார்த்தனையை இலத்தீன் மொழியில் பாடிச் சென்றார்கள். புனிதர் பட்டியலில் 150 மன்றாட்டுகள் இருந்தன. பின்னர் "வருக தூய ஆவியே" என்னும் பாடலைப் பாடி, தாம் பங்கேற்கவிருக்கும் வாக்கெடுப்பில் கடவுளின் விருப்பத்திற்கு ஏற்ற ஒருவர் திருத்தந்தையாகத் தேர்ந்தெடுக்கப்பட வேண்டும் என்று தூய ஆவியை இறைஞ்சி பாடி, சிஸ்டைன் சிற்றாலயத்தை நோக்கிச் சென்றார்கள்.

பவனியாகச் சென்ற கர்தினால்-வாக்காளர்கள் மாலை 5 மணியளவில் கர்தினால்-வாக்காளர்கள் சிஸ்டைன் சிற்றாலயம் சென்றடைந்தார்கள். அங்கு திருத்தந்தைத் தேர்தல் அவைக்குத் தலைமை தாங்குகின்ற கர்தினால் ஜோவான்னி பத்தீஸ்தா ரே இரகசியம் காப்பதற்கான உறுதிமொழியை இலத்தீனில் வாசித்தார். அவரோடு சேர்ந்து ஒவ்வொரு கர்தினால்-வாக்காளரும் அந்த உறுதிமொழியை வாசித்தனர். நற்செய்தி நூல்களைத் தொட்டு உறுதிமொழி எடுத்துக்கொண்டனர்.

மாலை 5:31 - உறுதிமொழி எடுக்கும் சடங்கு முடிந்தது. திருத்தந்தை வழிபாட்டுக் குழுத் தலைவர் மொன்சிஞ்ஞோர் குயிதோ மரீனி என்பவர் உரத்த குரலில், "Extra Omnes" என்று இலத்தீனில் கட்டளையிட்டார். அதற்கு, "அனைவரும் வெளியேறுக" என்று பொருள். கர்தினால்-வாக்காளர்களையும் அவையில் கர்தினால்மாருக்குத் துணையாக நிற்போர் ஒருசிலரையும் தவிர அனைவரும் வெளியேறினர். மாலை 5:36 மணிக்கு சிஸ்டைன் சிற்றாலயத்தின் கதவு மூடப்பட்டது. தேர்தல் அவையின் தொடக்கமாக 87 வயது நிறைந்த மால்டா நாட்டு கர்தினால் பொரோஸ்பரோ கிரேக் என்பவர் கர்தினால்-வாக்காளர்களது கடமையை நினைவுறுத்தி அவர்களுக்கு உரையாற்றினார். அவருடைய உரை முடிந்ததும் அவரும் அவையை விட்டு வெளியேறினார்.

இன்று மாலை ஒரு வாக்கெடுப்பு நடக்கவிருப்பதாக அறிவிக்கப்பட்டது. அந்த வாக்கெடுப்பின் போது புதிய திருத்தந்தை போதிய வாக்குகள் பெற்றுத் தேர்ந்தெடுக்கப்பட்டால், சிஸ்டைன் சிற்றாலத்தின் வெளிக்கூரையில் பொருத்தப்பட்டுள்ள புகைக் கூண்டிலிருந்து வெண்புகை வெளியாகும். அதே நேரம் புனித பேதுரு பெருங்கோவிலின் பெரிய மணி மகிழ்ச்சி ஆரவாரத்தோடு ஒலி எழுப்பும். இவ்வாறு, கோவில் வளாகத்தில் கூடிவந்துள்ள ஆயிரக்கணக்கான மக்களும் உலக மக்களும் புதிய திருத்தந்தை தேர்ந்தெடுக்கப்பட்டுவிட்டார் என்பதை அறிந்துகொள்வர்.

திருத்தந்தையாகத் தேர்ந்தெடுக்கப்படுவதற்கு எந்த ஒரு கர்தினாலுக்கும் மொத்த 115 வாக்காளர்களின் மூன்றில் இரு பங்கு வாக்குகள் (77) கிடைக்காவிட்டால் புகைக் கூண்டு கரும்புகையை வெளியிடும்.

புனித பேதுரு பெருங்கோவில் வளாகத்தில் மழையையும் குளிரையும் பொருட்படுத்தாமல் மக்கள் பல வண்ணக் குடைகளைப் பிடித்துக்கொண்டு, சிஸ்டைன் சிற்றாலயத்தின் கூரையில் அமைந்துள்ள புகைக் கூண்டை நோக்கியவாறு நின்றுகொண்டிருந்தார்கள். பேதுரு பெருங்கோவிலின் முற்றத்தில் இரு புறங்களிலும் பிரமாண்டமான இரு தொலைகாட்சித் திரைகள் வைக்கப்பட்டுள்ளன. கோவிலின் உயர்ந்த முகப்பு முழுவதும் ஒளிவெள்ளம் அணிசெய்தது. 
திருத்தந்தை பதினாறாம் பெனடிக்ட் திருத்தந்தைப் பணியைத் துறந்ததைத் தொடர்ந்து, அவருக்குப் பின் புதியதொரு திருத்தந்தையைத் தேர்ந்தெடுப்பதற்காகக் கூடிய திருத்தந்தைத் தேர்தல் பேரவையின் முதல் வாக்கெடுப்பு 2013, மார்ச்சு 12, செவ்வாய்க் கிழமை, வத்திக்கான் நேரம் மாலை 5:30க்கு தொடங்கியது. தேர்தலில் வாக்களித்த கர்தினால்மார் 155.

முதல் வாக்கெடுப்பில் கர்தினால்மார் யாருக்கும் அறுதிப் பெரும்பான்மை வாக்குகள் (77) கிடைக்கவில்லை என்பதை அறிவிக்கும் வகையில் சிஸ்டைன் சிற்றாலயக் கூரையில் நிறுவப்படிருந்த புகைக்கூண்டு கரும்புகையை வெளியேற்றியது. 
ஒரு சில இத்தாலிய செய்தி ஊடகங்களின் கணிப்புப்படி, கீழ்வரும் கர்தினால்மார் வாக்குகள் பெற்று முன்னணியில் நிற்பதாகச் செய்தி வெளியிட்டன: கர்தினால் மார்க் ஊலே (கனடா; உரோமைத் தலைமையகத்தில் பணி); ஆஞ்செலோ ஸ்கோலா (இத்தாலி; மிலான் உயர்மறைமாவட்டப் பேராயர்); பேத்ரோ ஷேரெர் (பிரேசில்; சான் பவுலோ உயர்மறைமாவட்டப் பேராயர்); ஹோர்கே மாரியோ பெர்கோலியோ (அர்ஜென்டீனா; போனஸ் அயிரெஸ் உயர்மறைமாவட்டப் பேராயர்); மால்கம் ரஞ்சித் (சிறீலங்கா; கொழும்பு உயர்மறைமாவட்டப் பேராயர்); திமத்தி டோலன் (ஐ.அ.நா; நியூயார்க் உயர்மறைமாவட்டப் பேராயர்); ஷான் ஓமால்லி (ஐ.அ.நா; பாஸ்டன் உயர்மறைமாவட்டப் பேராயர்).

அவர்களுடைய பெயர்கள் இன்று தேர்தல் அவையில் வாசிக்கப்பட்டு எதிரொலித்திருக்க வேண்டும். வேறு சில கர்தினால்மாரின் பெயர்களும் முன் தாண்டியிருக்கலாம். ஏற்கெனவே எதிர்பார்த்ததுபோல, இந்த முதல் வாக்கெடுப்பில் வாக்குகள் சிதறிப்போயிருக்க வேண்டும்.

2005இல் நடந்த திருத்தந்தைத் தேர்தல் அவையின்போதும், அப்போதைய கர்தினால் யோசப் ராட்சிங்கருக்கு முதல் சுற்றில் அறுதிப்பெரும்பான்மை கிடைக்கவில்லை. நான்காவது சுற்றில்தான் ராட்சிங்கர் தேர்ந்தெடுக்கப்பட்டார்.

வாக்கெடுப்பின் முதல் சுற்றுக்குப் பின் கர்தினால்-வாக்காளர்கள் இரவு உணவு அருந்திவிட்டு, யாரைத் திருத்தந்தையாகத் தேர்ந்தெடுப்பது என்று ஆழ சிந்தித்தார்கள்.

அடுத்த நாள், மார்ச்சு 13, புதன்கிழமையன்று இரண்டாம் மற்றும் மூன்றாம் சுற்று வாக்கெடுப்பு நிகழும். அப்போது தளத்தில் உள்ள முன்னணி வேட்பாளர்கள் பற்றி அதிகத் தெளிவு ஏற்படும். யாராவது ஒரு கர்தினால் பெரும்பான்மையான வாக்குகள் பெறவில்லை என்றால், மார்ச்சு 14, வியாழனிலிருந்து இதுவரை முன்னணியில் இராத வேறு கர்தினால் பெயர்கள் முன்வரக் கூடும்.
திருத்தந்தைத் தேர்தலின் இரண்டாம் நாளாகிய 2013, மார்ச்சு 13, புதன்கிழமையன்று காலையில் மீண்டும் கர்தினால்-வேட்பாளர்கள் சிஸ்டைன் சிற்றாலயத்தில் வத்திக்கான் நேரம் காலை 9:30 மணிக்குக் கூடி வாக்கெடுப்பு நடத்தினார்கள். இந்த வாக்கெடுப்பின் இரு சுற்றுகளிலும் எந்த ஒரு கர்தினாலுக்கும் அறுதிப் பெரும்பான்மை வாக்குகள் கிடைக்கவில்லை என்பது காலை 11:40 மணிக்கு சிஸ்டைன் சிற்றாலயத்தின் கூரைமேல் அமைக்கப்பட்டுள்ள புகைக்கூண்டிலிருந்து கரும்புகை வெளியானதிலிருந்து தெரியவந்தது.

இவ்வாறு மார்ச்சு 12ஆம் நாள் ஒரு சுற்று வாக்கெடுப்பும் இன்று காலை மற்றும் இரு சுற்று வாக்கெடுப்புகளும் ஆக மொத்தம் மூன்று சுற்று வாக்கெடுப்புகளும் நடந்தும் திருத்தந்தை தேர்ந்தெடுக்கப்படவில்லை என்பது கர்தினால்மார் நடுவே பிளவு ஏற்பட்டுள்ளது என்று பொருள்படுமா என்று கேட்கப்பட்ட கேள்விக்கு, வத்திக்கான் தகவலாளர் அருள்திரு ஃபெடரீக்கோ லொம்பார்டி கீழ்வருமாறு பதிலளித்தார்: "திருத்தந்தைத் தேர்தல் நிகழும்போது இவ்வாறு பல சுற்று வாக்கெடுப்புகள் தேவைப்படுவது இயல்பே. சென்ற நூற்றாண்டில் முதல் மூன்று சுற்றுகளில் திருத்தந்தையாகத் தேர்ந்தெடுக்கப்பட்டவர் திருத்தந்தை பன்னிரண்டாம் பயஸ் மட்டுமே. எனவே, இதில் வியப்புறுவதற்கு ஒன்றுமில்லை."

புதிய திருத்தந்தை விரைவில் தேர்ந்தெடுக்கப்படுவார் என்னும் எதிர்பார்ப்போடு ஆயிரக் கணக்கான மக்கள் வத்திக்கானின் புனித பேதுரு பெருங்கோவில் வளாகத்தில் மழையையும் குளிரையும் பொருட்படுத்தாமல் சிஸ்டைன் சிற்றாலயத்தின் மேல் கூரையில் அமைந்த புகைக் கூண்டை நோக்கியவாறே நின்றனர்.

2013, மார்ச்சு 14ஆம் நாள் புதன்கிழமை மாலையில் நடந்த வாக்கெடுப்பைத் தொடர்ந்து சிஸ்டைன் சிற்றாலயப் புகைகூண்டிலிருந்து வத்திக்கான் நேரம் மாலை 7:09 மணிக்கு வெண்புகை வெளிப்பட்டது. புனித பேதுரு பெருங்கோவில் வளாகத்தில் கூடிநின்ற பல்லாயிரக்கணக்கான மக்களுக்கும் செய்தி ஊடகங்கள் வழி இந்நிகழ்ச்சியைக் கவனித்துக்கொண்டிருந்த உலக மக்களுக்கும் புதிய திருத்தந்தை தேர்ந்தெடுக்கப்பட்டுவிட்டார் என்னும் செய்தி தெரியவந்தது.

சுமார் 8:20 மணியளவில் புனித பேதுரு பெருங்கோவில் மேல்பகுதியில் நடுவே அமைந்துள்ள சாளரத்தின் திரையைத் திறந்துகொண்டு கர்தினால்-திருத்தொண்டர் குழுவின் மூத்த உறுப்பினர் என்னும் தகுதியில் கர்தினால் ஷான்-லூயி தோரான் மக்கள் முன் தோன்றி, "புதிய திருத்தந்தை தேர்ந்தெடுக்கப்பட்டுவிட்டார்" என்னும் மகிழ்ச்சிச் செய்தியை இலத்தீனில் அறிவித்தார் ("Habemus Papam"). புனித பேதுரு பெருங்கோவில் வளாகத்தில் கூடியிருந்த பல்லாயிரக்கணக்கான மக்கள் கூட்டம் "திருத்தந்தை வாழ்க!" ("Viva il Papa!") என்று குரலெழுப்பி ஆரவாரித்தது.

சில வினாடிகளுக்குப் பின் புதிய திருத்தந்தை யார் என்றும், அவர் என்ன பணிப்பெயர் தேர்ந்துகொண்டுள்ளார் என்றும் கர்தினால் தோரான் அறிவித்தார். புதிதாகத் திருத்தந்தையாகத் தேர்ந்தெடுக்கப்பட்டவர் "ஹோர்கே மாரியோ பெர்கோலியோ" என்றும் அவர் "பிரான்சிசு" என்னும் பணிப்பெயரைத் தேர்ந்துள்ளார் என்றும் கர்தினால் தோரான் மக்களுக்கு அறிவித்தார். மக்கள் மீண்டும் கரவொலி எழுப்பினார்கள்.

8:22 மணிக்கு புதிய திருத்தந்தை வத்திக்கான் சாளரத்தில் தோன்றி மக்களை வாழ்த்தி அவர்களுக்கு ஆசி வழங்கினார்.

வெள்ளை அங்கி அணிந்து அதன்மேல் கழுத்திலிருந்து ஒரு சிலுவை அணிந்தவராக மக்கள் முன் தோன்றினார் திருத்தந்தை பிரான்சிசு. அவர் இத்தாலிய மொழியில் ஆற்றிய உரை:
திருத்தந்தைத் தேர்தல்<br>
திருத்தந்தைத் தேர்தல் நடைபெறுகின்ற முறை<br>
திருத்தந்தைத் தேர்தல் அவை 2013இல் பங்கேற்கும் கர்தினால்மார்<br>
திருத்தந்தைத் தேர்தல் அவை 2013இல் முன்னணி கர்தினால்மார்



</doc>
<doc id="171215" url="https://ta.wikipedia.org/wiki?curid=171215" title="இங்கிலாந்து இராச்சியம்">
இங்கிலாந்து இராச்சியம்

இங்கிலாந்து இராச்சியம் மேற்கு ஐரோப்பாவில் 927 முதல் 1707 வரை இருந்த ஒரு இராச்சியமாகும். தனது உயர்ந்தநிலையில் இங்கிலாந்து இராச்சியம் பிரித்தானியாவின் மூன்றில் இரண்டு பங்கு தென்பகுதியையும் பல சிறுதீவுகளையும் அடக்கியிருந்தது. வடக்கில் இதன் எல்லையாக இசுகாட்லாந்து இராச்சியத்தைக் கொண்டிருந்தது. துவக்கத்தில் இதன் தலைநகரமும் முதன்மை அரண்மனைகளும் வின்செஸ்டரில் இருந்தன. பின்னர் வெஸ்ட்மின்ஸ்டரும் குளோசெசுடரும் ஒரே தகுதிநிலையில் இரு தலைநகரங்களாக இருந்து மெதுவாக வெஸ்ட்மின்ஸ்டர் முன்னுரிமை பெறலாயிற்று.

</doc>
<doc id="171217" url="https://ta.wikipedia.org/wiki?curid=171217" title="அயர்லாந்து இராச்சியம்">
அயர்லாந்து இராச்சியம்

அயர்லாந்து இராச்சியம் ("Kingdom of Ireland", 1542க்கும் 1800க்கும் இடைபட்ட காலத்தில் அயர்லாந்தில் நிறுவப்பட்ட இராச்சியத்தைக் குறிக்கும். இது ஹென்றி VIIIயால் 1542இல் நாடாளுமன்ற சட்டமொன்றினால் (அயர்லாந்து முடியாட்சி சட்டம் 1542) உருவாக்கப்பட்ட இராச்சியமாகும். ஹென்றி VIII அயர்லாந்தின் மன்னராக முடிசூட்டிக் கொண்டார். முன்னதாக 1171 முதல் இப்பகுதி இங்கிலாந்தினால் குடிமைபடுத்தப்பட்டு அயர்லாந்து பிரபுவினால் ஆளப்பட்டு வந்தது. ஹென்றியின் முடியாட்சியை ஐரோப்பாவின் சில சீர்திருத்த கிறித்தவ நாடுகள் அங்கீகரித்தபோதும் கத்தோலிக்க முடியாட்சிகள் ஏற்றுக் கொள்ளவில்லை. இருப்பினும் ஹென்றியின் மகள் மேரியை அயர்லாந்தின் அரசியாக 1555இல் திருத்தந்தை ஏற்றுக் கொண்டார். அயர்லாந்தின் இத்தனி இராச்சியம் 1800இல் பெரிய பிரித்தானிய இராச்சியத்துடன் இணைந்ததுடன் முடிவுற்றது.


</doc>
<doc id="171220" url="https://ta.wikipedia.org/wiki?curid=171220" title="காட்டெருது">
காட்டெருது

காட்டெருது (Bison) என்றவகை விலங்கினங்கள் பெரிய, இரட்டைப் படைக் குளம்புகள் உள்ள பொவைன் எனப்படும் உட்குடும்பத்தைச் சேர்ந்தவையாகும். 

இவை இரண்டு உயிருள்ள இனங்களாகவும் நான்கு அழிபட்ட இனங்களாகவும் அடையாளப் படுத்தப்பட்டுள்ளன. அழிந்த இனங்களில் மூன்று அமெரிக்காவிலும் ஒன்று மேற்கு ஐரோப்பிய இசுடெப் சூழலிலிலும் காணப்பட்டன. 

வாழும் இனங்களில் அமெரிக்கக் காட்டெருது, ("Bison bison") அல்லது அமெரிக்க எருமை வட அமெரிக்காவில் மட்டுமே கூடிய அளவில் காணப்படுகிறது. இவற்றில் இரண்டு உட்பிரிவுகளாக, சமவெளி காட்டெருது, ("Bison bison bison") மற்றும் வனக் காட்டெருது, ("Bison bison athabascae") உள்ளன. ஐரோப்பிய காட்டெருது ("Bison bonasus"), ஐரோப்பாவிலும் காக்கேசியாவிலும் காணப்படுகிறது.



</doc>
<doc id="171225" url="https://ta.wikipedia.org/wiki?curid=171225" title="வடமலாபுரம்">
வடமலாபுரம்

வடமலாபுரம் (ஆங்கிலம் : Vadamalapuram) இது இந்திய மாநிலமான தமிழ்நாட்டில், விருதுநகர் மாவட்டத்தில் சிவகாசி வட்டம் , சிவகாசி ஊராட்சிஒன்றியத்தில் உள்ள ஊராட்சி ஆகும் 



</doc>
<doc id="171227" url="https://ta.wikipedia.org/wiki?curid=171227" title="சோலைத்தேவன்பட்டி">
சோலைத்தேவன்பட்டி

சோலைத்தேவன்பட்டி என்பது இந்தியாவின் தமிழ்நாடு மாநிலத்திலுள்ள தேனி மாவட்டத்தில் உள்ள ஒரு கிராமமாகும். இந்த ஊர் தேனி நகரில் இருந்து 16.4 கிலோ மீட்டர் தொலைவில் உள்ளது. இங்குள்ள மக்கள் அதிகமாக வேளாண்மை தொழிலில் ஈடுபட்டுள்ளனர். 




</doc>
<doc id="171239" url="https://ta.wikipedia.org/wiki?curid=171239" title="சிவநெறிப் பிரகாசம்">
சிவநெறிப் பிரகாசம்

சிவநெறிப் பிரகாசம் என்னும் நூல் 16 ஆம் நூற்றாண்டில் வாழ்ந்த சிவாக்கிர யோகிகள் என்பரால் எழுதப்பட்ட சைவசித்தாந்த நூல். இதற்கு இவரது மாணாக்கர் எழுதிய சிவநெறிப் பிரகாச உரை இந்த நூலின் பெருமையை நன்கு விளக்குவதாக உள்ளது. யோகிகளின் மகள் சுவானந்த நாச்சியார் தமக்குச் சிவநெறியை உணர்த்தும்படி வேண்ட அதன் பொருட்டு சிவாகமங்களிலிருந்து தெரிந்தெடுத்த செய்திகளை 1000 சுலோகங்களில் தந்துள்ள நூல் இது. வாழ்க்கை இருளில் சிவப்பேறு அடைய வழிகாட்டும் ஒளிவிக்கு என்னும் பொருள் தருவதாய், இந்த நூலின் பெயர் ‘சிவநெறிப் பிரகாசம்’ என்று சூட்டப்பட்டுள்ளது.

நூலின் பாடல்கள் எண்சீர் விருத்தங்களால் ஆனவை. 

நூல் சொல்லும் செய்திகளில் சில:
நூலில் உள்ள பாடல் (எடுத்துக்காட்டு)

செறிவரிய ஞானநிட்டை எய்தி னோர்கள்
அறிவறிதாம் அவர்செயலைப் பிராரத்த பேதம்
பிரிவரிதாய்ச் சிற்றின்பம் அனைத்தினையும் பெற்றும்
நெறியான அறம்மறந்து மறமே செய்தும்



</doc>
<doc id="171245" url="https://ta.wikipedia.org/wiki?curid=171245" title="முன்னிலைப் பாடல்கள்">
முன்னிலைப் பாடல்கள்

வாழ்க்கைக்கு வழிகாட்டும் அறநெறிகளைக் கூறும் பாடல்களில் சில சீரும் சிறப்பும் மிக்க ஆண்மகனையோ, பெண்மகளையோ பொதுப்பட விளித்து, நெறிகளைக் கூறுகின்றன. ஆண்மகனை விளித்துக் கூறும் பாடலை ஆடூஉ முன்னிலை என்றும், பெண்மகளை விளித்துக் கூறும் பாடலை மகடூஉ முன்னிலை என்றும் இலக்கண நூல்கள் குறிப்பிடுகின்றன. 


</doc>
<doc id="171248" url="https://ta.wikipedia.org/wiki?curid=171248" title="ஆடூஉ முன்னிலை">
ஆடூஉ முன்னிலை

முன்னிலைப் பாடல்களில் ஆண்மகனை முன்னிறுத்திப் பாடும் பாடல்களை ஆடூஉ முன்னிலை என்று இலக்கண நூலார் குறிப்பிடுகின்றனர். 

<poem>காதலார் சொல்லும் கடுஞ் சொல், உவந்து உரைக்கும்
ஏதிலார் இன் சொலின் தீது ஆமோ-போது எலாம்
மாதர் வண்டு ஆர்க்கும் மலி கடல் தண் சேர்ப்ப!-
ஆவது அறிவார்ப் பெறின்? </poem>

இந்தப் பாடலில் நெய்தல் நிலத் தலைவனை 'மாதர் வண்டு ஆர்க்கும் மலி கடல் தண் சேர்ப்ப' என்பது ஆடூஉ முன்னிலை. ஆசை கொண்ட வண்டினத்தின் ஆரவாரம் மிகுந்த கடலோர ஈர நிலத்தின் தலைவனே! எனபது இந்த விளியின் பொருள். 

<poem>சான்றாண்மை, சாயல், ஒழுக்கம், இவை மூன்றும்
வான் தோய் குடிப் பிறந்தார்க்கு அல்லது,-வான் தோயும்
மை தவழ் வெற்ப!-படாஅ, பெருஞ் செல்வம்
எய்தியக்கண்ணும், பிறர்க்கு. </poem>

இந்தப் பாடலில் வரும் வான் தோயும் மை தவழ் வெற்ப! என்பது குறிஞ்சிநிலத் தலைவனை விளித்த ஆடூஉ முன்னிலை

ஒப்பிட்டுக் காண்க


</doc>
<doc id="171264" url="https://ta.wikipedia.org/wiki?curid=171264" title="ஜாக்லின் விக்டர்">
ஜாக்லின் விக்டர்

ஜாக்லின் விக்டர் ("Jaclyn Victor", பிறப்பு: டிசம்பர் 4 1978), மலேசியாவில் புகழ் பெற்ற பாடகி. "மலேசிய ஜாக்" என்று அழைக்கப்படும் திரைப்பட நடிகை. "Malaysian Idol" எனும் தொலைக்காட்சித் தாரகை. அவருடைய குரல் வளத்தின் சிறப்பிற்காக, ஆசிய தேவதை என்றும் புகழப் படுகிறார்.

சோனி இசை நிறுவனத்தின் ஒப்பந்தப் பாடகியாகத் தேர்வு செய்யப்பட்டவர். பல இனிமையான பாடல்களைப் பாடி ஆசியான், ஆசியத் தாரகை என்று புகழையும் பெற்றவர். 2011 ஆம் ஆண்டு இவர் அப்பளம் எனும் தமிழ்த் திரைப்படத்தில், நளினி எனும் கதாநாயகி வேடத்தில் நடித்தார். இந்தப் படம் அண்மைய காலங்களில், மலேசியத் தமிழர்களை மிகவும் கவர்ந்த திரைப்படம் ஆகும்.

ஜாக்லின் விக்டர் ஒரு தமிழ்க் குடும்பத்தைச் சேர்ந்தவர். இவர் கோலாலம்பூர் மாநகரில் இருந்து 15 கி.மீ. தொலைவில் இருக்கும் கெப்போங் புறநகர்ப் பகுதியில் பிறந்தவர். இவருடைய தாயாரின் பெயர் மெகி விக்டர். தந்தையாரின் பெயர் தனராஜ் விக்டர். இந்தத் தம்பதிகளுக்கு மூத்த மகளாகப் பிறந்தவர் ஜாக்லின். இவருக்கு மூன்று தம்பிகள் உள்ளனர்.

ஜாக்லினுக்கு ஒன்பது வயதாகும் போது, இவருடைய தந்தை ஒரு கார் விபத்தில் அகால மரணம் அடைந்தார். அதனால், அவருடைய குடும்பம் மிகவும் பாதிக்கப்பட்டது. இளம் வயதில் ஆழமான வறுமை. குடும்பத்தைக் காப்பாற்றுவதற்காக அவரின் தாயார் மெகி விக்டர், ஒரே சமயத்தில் மூன்று வேலைகளைச் செய்தார்.

1996இல் தன்னுடைய உயர்நிலைப்பள்ளிப் படிப்பை முடித்துக் கொண்ட ஜாக்லின் விக்டர், கோலாலம்பூரில் இருந்த பொழுதுபோக்கு விடுதிகளில் பாடத் தொடங்கினார். பின்னர், பிரபலமான தங்கும் விடுதிகளில் பாடினார். இவருடைய நண்பரின் உதவியுடன் தன்னுடைய முதல் இசைத் தட்டை வெளியீடு செய்தார்.

’கனவு’ எனும் தலைப்பைக் கொண்ட அந்த இசைத்தட்டு, அவர் எதிர்பார்த்தது போல பிரபலம் அடையவில்லை. மலேசியத் தனியார் தொலைக்காட்சி நிறுவனங்களில் ஒன்றான டிவி.8லும் அந்த இசைத் தட்டை விளம்பரப் படுவதற்கான ஏற்பாடுகள் செய்யப்பட்டன.

அந்தக் காலக்கட்டத்தில் "Malaysian Idol" எனும் தொலைக்காட்சி நிகழ்ச்சி, மலேசியர்களிடையே மிகவும் புகழ்பெற்ற நிகழ்ச்சியாக விளங்கியது. பல்லாயிரம் பேர் கலந்து கொள்ளும் அந்தப் போட்டி நிகழ்ச்சியில் தேர்வு செய்யப்படுபவர், நாட்டின் ஆராதனைச் சின்னமாகக் கருதப் படுவார். அவருக்கு பல்வேறு பரிசுகளும், ஊக்குவிப்பு தொகைகளும் வழங்கப்படும். சோனி இசைத்தட்டு நிறுவனம், அதனுடைய எதிர்கால இசைத்தட்டு வெளியீடுகளுக்கும் அவரை ஒப்பந்தம் செய்து கொள்ளும்.

அந்த நிகழ்ச்சியில் கலந்து கொள்ளும்படி தாயார் மெகி விக்டர், ஜாக்லினுக்கு தூண்டுதல் வழங்கினார். பலவகையான தேர்வு அணுகு முறைகள். பல சோதனைகள் பல வேதனைகள். அனைத்தையும் தாண்டி, இறுதிச் சுற்றுக்கு ஜாக்லின் விக்டர் தேர்வானார். 2004 அக்டோபர் 9ஆம் தேதி மலேசிய ஆராதனைச் சின்னமாகவும் தேர்வு செய்யப்பட்டார். இரண்டாவது நிலையில் "டினா நாசிர்" என்பவர் தேர்வானார். அந்த நிகழ்ச்சிதான் மலேசியாவில் நடைபெற்ற முதல் நிகழ்ச்சியாகும்.

’மலேசிய ஐடொல்’ நிகழ்ச்சியில் தேர்ந்தெடுக்கப்பட்ட முதல் மலேசியப் பெண். முதல் இந்தியப் பெண். முதல் தமிழ்ப்பெண். மலேசியாவின் 76 விழுக்காட்டு ரசிகர்கள், ஜாக்லின் விக்டருக்கு வாக்களித்து அவரை முதல்நிலைக்கு கொண்டு வந்தனர். அதிகமான வாக்குகள் மலாய், சீன சமூகத்தினரிடம் இருந்து பெறப்பட்டன.

’மலேசிய ஐடொல்’ நிகழ்ச்சிகள் இதுவரை இருமுறைகள் நடைபெற்றுள்ளன. 2006 மார்ச் 12ஆம் தேதி அந்த நிகழ்ச்சி நிறுத்தப்பட்டது. இந்த இரு நிகழ்ச்சிகளிலும் மலேசிய இந்தியர்கள் மூவர் மட்டுமே கலந்து கொள்ளும் வாய்ப்பைப் பெற்றனர். ஜாக்லினைத் தவிர, "அஸ்வின் குமார்", "திரிசியா பிரிசிலா" ஆகிய இருவருமே இறுதிச் சுற்றில் தோல்வி கண்டனர். முதல் சுற்றில் முதலாவதாகத் தேர்வு பெற்றவர் ஜாக்லின் மட்டும்தான். மலேசிய இசை உலகில் அது ஒரு வரலாறு.

பல்லாயிரம் பேர் பங்கு கொண்ட அந்த நிகழ்ச்சியில், பல இலட்சம் ரசிகர்கள் கைப்பேசிகளின் வழியாக வாக்களித்தனர். இறுதிச் சுற்றில் வெற்றி பெற்ற ஜாக்லின் விக்டர் Gemilang எனும் வெற்றியாளர்ப் பாடலைக் கண்ணீர் மல்கப் பாடினார். ’கெமிலாங்’ என்றால் மலேசிய மொழியில் வெற்றி என்று பொருள்.

அந்தப் பாடலைக் கொண்ட இசைத்தட்டு வெளியான ஒரே வாரத்திலேயே விற்று முடிந்தது. மலேசிய இசை உலகில் தங்கத் தகுதி பெற்றது. அதுவும் ஒரு சாதனைதான்.

இதைத்தவிர, இவர் முதன்முதலில் வெளியிட்டு அனாதையாகிக் கிடந்த ‘கனவு’ எனும் இசைத்தட்டும் ஒரு சில நாட்களிலேயே விற்று முடிந்தது. அதன் பின்னர், அவருக்கு பல வாய்ப்புகள் மலை மலையாய் வந்து குவிந்தன. மலேசியத் தொலைக்காட்சி நிறுவனங்கள் தங்களுடைய நிகழ்ச்சிகளில் பங்கெடுத்துக் கொள்ள அழைப்புகளை விடுத்தன.

இந்தக் காலக்கட்டத்தில், அதாவது 2004ஆம் ஆண்டு இறுதி வாக்கில், சுனாமி பேரலைகளினால் பாதிக்கப்பட்ட நாடுகளுக்கு நிதியுதவிகள் செய்ய மலேசியாவில் பல அறநிறுவனங்கள் உருவாக்கப்பட்டன. அவற்றுக்கு நிதி சேர்க்கும் இசைவிழாக்கள், கலைவிழாக்களும் நடந்தன. அந்த வகையில் ஜாக்லின் விக்டரும் பல இசை நிகழ்ச்சிகளில் கலந்து கொண்டார். ஊதியம் வாங்காமல் ஊழியம் செய்தார்.

இதைப் போல பல அறநிறுவனங்களுக்கும் நிதி சேர்ப்பதில் உதவிகள் செய்துள்ளார். 2005 அக்டோபர் மாதம் 28ஆம் தேதி, சீனா, ஷாங்காய் நகரில் ஆசிய இசைவிழா நடைபெற்றது. அதில் ஆசியாவின் 20 நாடுகளின் தலைசிறந்த கலைஞர்கள் கலந்து கொண்டனர். மலேசியாவை ஜாக்லின் விக்டர் பிரதிநிதித்தார். அந்த இசைவிழா ஜாக்லினின் வரலாற்றையே மாற்றி அமைத்தது. அந்த விழாவில் ஜாக்லின் தங்கப்பதக்கம் பெற்றார். அந்த நிகழ்ச்சியில் அவர் ’கெமிலாங்’ பாடலைப் பாடினார்.


2007ஆம் ஆண்டு ஜாக்லின் விக்டர், மலேசியாவின் சபா, சரவாக் மாநிலங்களில் உள்ள தேவாலயங்களுக்குப் பயணம் மேற்கொண்டிருந்தார். அப்போது அங்குள்ள ஆலயங்களில் Harapan Bangsa (தமிழில்: இனத்தின் எதிர்பார்ப்புகள்) எனும் பாடலைப் பாடினார். அவர் அந்தப் பாடலைப் பாடி ஐந்து ஆண்டுகளுக்குப் பிறகு, 2012இல் யூடியூப்பில் பதிவேற்றம் செய்யப்பட்டது. அந்தப் பாடல் அங்குள்ள முஸ்லீம் சமூகத்தவரை வேதனைப் படுத்துவது போல அமைந்துவிட்டதாகச் சொல்லப்படுகிறது.

அதனால், ஜாக்லின் விக்டரையும் அவருடைய பாடல்களையும், மலேசிய முஸ்லீம் மக்கள் ஒட்டு மொத்தமாகப் புறக்கணிக்க வேண்டும் என்று மலேசியாவில் இருக்கும் ‘பெர்க்காசா’ எனும் அரசு சாரா இயக்கம் அறைகூவல் விடுத்தது.

மலேசியத் தொலைக்காட்சி தொடர் நாடகங்களான Fara, Manjalara எனும் மலாய் நாடகங்களுக்கு, ஜாக்லின் விக்டரின் பாடல்கள், தொடக்கக் இசைப் பாடல்களாகப் பல ஆண்டுகள் பயன்படுத்தப்பட்டு வருகின்றன. பாரா தொடருக்கு ஜாக்லின் விக்டரின் Cepat-Cepat எனும் பாடலும், மஞ்சலாரா தொடருக்கு Satu Harapan எனும் பாடலும் தொடக்க இசைப் பாடல்களாக அமைக்கப்பட்டுள்ளன.

அந்தத் தொடக்க இசைப் பாடல்கள், மலேசியாவில் பல மில்லியன் மலாய், சீன, இந்திய ரசிகர்களைக் கவர்ந்து வருகின்றன. அவை ஒரு தமிழ்ப் பெண் உருவாக்கிப் பாடிய பாடல்களின் இசையில் உருவானவை என்பதின் மூலம் மலேசிய இந்தியர்களுக்கு பெருமை சேர்க்கப்படுகின்றது.



</doc>
<doc id="171266" url="https://ta.wikipedia.org/wiki?curid=171266" title="நோர்மானியர் இங்கிலாந்தைக் கைப்பற்றுதல்">
நோர்மானியர் இங்கிலாந்தைக் கைப்பற்றுதல்

நோர்மானியர் இங்கிலாந்தைக் கைப்பற்றுதல் ("Norman conquest of England") என்பது 11 ஆம் நூற்றாண்டில் வில்லியம் பிரபு தலைமையில் நோர்மானியர்களும் பிரெஞ்சுப் படையினரும் இங்கிலாந்தை வலிந்து கவர்ந்த நிகழ்வைக் குறிப்பதாகும். ஹேஸ்டிங்ஸ் சண்டையில் வில்லியம், இங்கிலாந்து அரசர் ஹெரால்டை 1066 அக்டோபர் 14 அன்று வென்று இங்கிலாந்தின் மன்னராக 1066ஆம் ஆண்டு கிறித்துமசு நாளன்று முடி சூட்டிக்கொண்டார். பின்னர் தமது கட்டுக்குள் கொண்டுவந்து பல மாற்றங்களை அரசாண்மையிலும் சமூகளவிலும் ஏற்படுத்தினார். இவரது நம்பிக்கைக்குரிய பலரை பிரான்சிலிருந்து இங்கிலாந்திற்கு வரச்செய்து பதவிகளை அளித்தார்.

வில்லியம் இங்கிலாந்தின் மீது படையெடுத்ததற்கு அவரது குடும்ப தொடர்புகளும் ஓர் காரணமாக அமைந்தது. இங்கிலாந்து மன்னர் எட்வர்டுக்கு மக்கள் இல்லாத நிலையில் அவரது உடன்பிறப்பை மணந்திருந்த காரணத்தினால் அடுத்த வாரிசாக தாம் முடிசூட்டப்படுவோம் என நம்பினார். ஆனால் சனவரி 1066 இல் எட்வர்டின் மறைவிற்கு பின்னர், மற்றொரு வாரிசும் இங்கிலாந்தின் வெசெக்சின் மன்னருமான ஹெரால்டுக்கு முடி சூட்டப்பட்டது. இதனால் தாம் ஏமாற்றப்பட்டதாக வில்லியம் கருதினார். இதேவேளையில் நோர்வேயின் அரசர் ஹரால்டு ஹார்ட்ரதாவும் இங்கிலாந்தைக் கைப்பற்ற வடக்கு இங்கிலாந்தை படையெடுத்தார். புல்போர்டு சண்டையில் வென்றபோதும் 1066 செப்டம்பர் 25 அன்று இசுடாம்போர்டு பிரிட்ஜ் சண்டையில் நோர்வே அரசர் கொல்லப்பட்டார். ஹெரால்டு வடக்கு இங்கிலாந்தில் இருப்பதை பயன்படுத்தி வில்லியம் தென் இங்கிலாந்துப் பகுதியில் தாக்குதல் நடத்தினார். வில்லியமை தடுக்க தென் இங்கிலாந்து வந்த ஹெரால்டு தமது படைகளில் பெரும்பகுதியினரை வடக்கிலேயே விட்டு வந்தார். 1066 அக்டோபர் 14 அன்று ஹேஸ்டிங்ஸ் என்றவிடத்தில் நாள்முழுவதும் நடந்த சண்டையில் தோற்கடிக்கப்பட்டு கொல்லப்பட்டார்.

தமது முதன்மை எதிரிகள் வெல்லப்பட்டாலும் அடுத்த சில ஆண்டுகளுக்கு வில்லியம் பல உள்நாட்டு எதிர்ப்புகளை எதிர்கொள்ள நேர்ந்தது. 1072 ஆம் ஆண்டுவரை அவரது பதவி உறுதியற்ற நிலையில் இருந்தது. தம்மை எதிர்த்த பல பிரபுக்களின் நிலங்களை பறிமுதல் செய்து தமது ஆதரவாளர்களுக்கு வழங்கினார்; இவரது அடக்குமுறைகளால் சிலர் மறைந்து வாழத் தொடங்கினர். தமது ஆட்சியை நிலைநிறுத்திக்கொள்ள பல கோட்டைகளை கட்டியதோடு அலுவல் மொழியாக நோர்மன் பிரான்சிய மொழியை அறிமுகப்படுத்தினார். இம்மொழியே மேல்தட்டு பிரபுக்களின் மொழியாகவும் நீதிமன்றங்கள், அரசு ஆகியவற்றின் மொழியாகவும் கட்டாயப்படுத்தினார். தவிர அனைத்து நிலங்களும் அரசருக்கு உரிமையானதாக (Enfeoffment) அறிவித்து மேற்றட்டு சமூகத்திலும் மாற்றங்களை ஏற்படுத்தினார். இதனால் மெதுவாக சமூகத்தில் மாற்றங்கள் நிகழத் தொடங்கின: அடிமைத்தனம் ஒழிக்கப்பட்டது. அரசாண்மை முறைமையில் பெரும் மாற்றங்கள் நிகழவில்லை; முந்தைய ஆங்கிலோ சாக்சன் அரசின் வடிவங்களையே புதிய நோர்மானிய நிர்வாகத்தினர் மேற்கொண்டனர்.



</doc>
<doc id="171268" url="https://ta.wikipedia.org/wiki?curid=171268" title="ஹேஸ்டிங்ஸ் சண்டை">
ஹேஸ்டிங்ஸ் சண்டை

ஹேஸ்டிங்ஸ் சண்டை ("The Battle of Hastings") அக்டோபர் 14, 1066 இல் நோர்மானியப் படைகளுக்கும் இங்கிலாந்தின் படைகளுக்கும் இடையே தென் இங்கிலாந்தின் ஹேஸ்டிங்சில் நடந்த சண்டையாகும். இங்கிலாந்துப் படைகள் தோற்கடிக்கப்பட்டு நோர்மானியப் பிரபு வில்லியம் இங்கிலாந்தின் அரசராக முடிசூட்டிக்கொள்ள இந்தச் சண்டை வழிவகுத்தது. இது நோர்மானியர்கள் இங்கிலாந்தைக் கைப்பற்றுதலின் முக்கிய நிகழ்வாக இருந்தது.


</doc>
<doc id="171269" url="https://ta.wikipedia.org/wiki?curid=171269" title="கிளைத்தல் (திருத்தக் கட்டுப்பாடு)">
கிளைத்தல் (திருத்தக் கட்டுப்பாடு)

திருத்தக் கட்டுப்பாட்டு மென்பொருட்களில் கிளைத்தல் (ஆங்கிலம்: Branching) என்பது மூலத்தை படியெடுத்து அதை தனியாகப் மாற்றி, பின்னர் ஒன்றாக்கக் கூடியதற்கான செயற்கூறு ஆகும். 

மென்பொருள் உருவாக்கத்தில் வழுக்களை நீக்கி ஒட்டுப் போடுதல், செயற்கூறுகளை வடிமைத்தல், பதிவுகளை வெளியிடல் போன்ற பல்வேறு தேவைகளுக்கு கிளைத்தல் அவசிமாகிறது. பலர் ஒன்றிணைத்து ஒரு பெரிய மென்பொருளை உருவாக்க கிளைத்தலும் ஒன்றாக்கலும் உதவுகின்றன. 


</doc>
<doc id="171270" url="https://ta.wikipedia.org/wiki?curid=171270" title="ஒன்றாக்கல் (திருத்தக் கட்டுப்பாடு)">
ஒன்றாக்கல் (திருத்தக் கட்டுப்பாடு)

திருத்தக் கட்டுப்பாட்டு மென்பொருட்களில் ஒன்றாக்கல் (Merging) என்பது திருத்தக் கட்டுப்பாட்டுக்குள் உள்ள கோப்புக்களில் நிகழ்ந்த பல மாற்றங்களை சமரசப்படுத்தி ஒன்றாக்க உதவும் செயற்கூறு ஆகும். குறிப்பாக ஒரு கோப்பு இரண்டு பேரால் வேறு வேறு கணினிகளில் மாற்றப்பட்டால் அதை ஒன்றாக்க வேண்டிய தேவை எழும். 

சில சந்தர்ப்பங்களில் மாற்றங்கள் தானான ஒன்றாக்கப்படலாம். பிற சந்தர்ப்பங்களில் முரண்கள் எழலாம். முரண்களை ஆய்ந்து எந்த மாற்றங்களை ஏற்றுக் கொள்வது என்பதை ஒரு நபர் தீர்மானிக்க வேண்டும். 



</doc>
<doc id="171271" url="https://ta.wikipedia.org/wiki?curid=171271" title="களஞ்சியம் (திருத்தக் கட்டுப்பாடு)">
களஞ்சியம் (திருத்தக் கட்டுப்பாடு)

திருத்தக் கட்டுப்பாட்டு மென்பொருளில், களஞ்சியம் (ஆங்கிலம்: Repository) என்பது மூலத்தையும் (கோப்புக்கள், அடைவுகள்) அது தொடர்பான அனைத்து தகவல்களையும் (மாற்ற வரலாற்றுத் தரவுகள், உறுதிப்பாடுகள், ...) கொண்ட ஒரு சேமிப்பு இடமும் அதற்கான தரவுக் கட்டமைப்பும் ஆகும். பொதுவாக இது ஒரு வழங்கியில் வைக்கப்பட்டு இருக்கும். 

ஒரு களஞ்சியத்தில் இருந்து புதிய பதிவுகளையோ, வரலாற்றுப் பதிவுகளையோ ஒருவர் பெற்றுக் கொள்ளலாம். என்ன என்ன மாற்றங்கள் எப்பொழுது யாரால் செய்யப்பட்டன என்று ஆராயலாம். பழைய பதிப்பு நிலைக்கு களஞ்சியத்தை மீட்டெடுக்கலாம். 

திருத்தக் கட்டுப்பாட்டு மென்பொருள் வகையைப் பொறுத்து களஞ்சிய வடிவமைப்பு சற்று வேறுபடலாம். 


</doc>
<doc id="171272" url="https://ta.wikipedia.org/wiki?curid=171272" title="ஏழு அரசுகள் (இங்கிலாந்து)">
ஏழு அரசுகள் (இங்கிலாந்து)

ஏழு அரசுகள் அல்லது ஹெப்டார்க்கி (Heptarchy) என்பது பிரித்தானியாவில் உருவான ஆங்கிலோ சாக்சானிய அரசுகளின் குழுப்பெயராகும். இடைக்காலப் பிரித்தானியாவில் ஆங்கிலோ சாக்சன்கள் படையெடுத்தபின் பல சிறு அரசுகள் தோன்றின அவை ஒன்றுக்கொன்று சண்டையிட்டுக் கொண்டிருந்தன. நாளாக நாளாக அவைகளில் ஒன்றோடொன்று இணைந்தோ அல்லது வெற்றி கொள்ளப்பட்டோ பெரும் அரசுகளாக உருவெடுத்தன. அவ்வாறு உருவான ஏழுஅரசுகளே ஹெப்டார்க்கி என்று அழைக்கப்பட்டன. ஹெப்டார்க்கி என்பது பிரிட்டானியர்களின் அரசுகளில் ஒன்று மற்றொன்றின் மேல் ஆதிக்கம் செலுத்துவதைக் குறிக்கும் சொல்லாகும். பதினாறாம் நூற்றாண்டு வரை ஏழு அரசுகள் இச்சொல் இவ்வரசுகளைக் குறிக்கப் பயன்பட்டது. ஆனால் 12 ஆம் நூற்றாண்டிலேயே இது ஆங்கிலோ சாக்சானிய அரசைக் குறிக்கப்பயன்பட்டதாகக் கூறுவர்.


</doc>
<doc id="171275" url="https://ta.wikipedia.org/wiki?curid=171275" title="பேரரசர் ஆல்பிரட்">
பேரரசர் ஆல்பிரட்

பேரரசர் ஆல்பிரட் ("Alfred the Great"; 849, – 26 அக்டோபர் 899) என்பவர் ஆங்கிலோ சாக்சானிய அரசின் வெசெக்ஸ் பகுதியை கி. பி. 871 முதல் 899 வரை ஆண்ட அரசர் ஆவார். இவரது அண்ணன் எதல்ரெட் இறந்த பின் அரியணை ஏறிய ஆல்பிரட் மிகத் திறமையான ஆட்சியாளராவார். ஆட்சிப் பொறுப்பை ஏற்றபின் வில்டன் என்ற இடத்தில் நடந்த போரில் டேனியர்களிடமிருந்து வெசக்சு நாட்டைக் காத்த பெருமைக்குரியவர். ஆங்கிலோ சாக்சானிய அரசர்களும் முதன் முதலில் பேரரசர் என அழைக்கப்பட்ட பெருமைக்குரியர் இவரே ஆவார். இவருடைய வாழ்க்கை வரலாறு வேல்சு நாட்டைச் சேர்ந்த அறிஞரான அசெர் என்பவரால் பத்தாம் நூற்றாண்டில் எழுதப்பட்டது. பேரரசர் ஆல்பிரெட் சிறந்த கல்வியாளராகவும், சிறாந்த நிர்வாகியாகவும், கருணையுள்ளம் கொண்டவராகவும் விளங்கினார். தனது நாட்டில் கல்வி, அமைதி, ஒழுங்கு, சட்டம், இராணுவம் ஆகியவை நிலைபெற அரும்பணியாற்றினார்.



</doc>
<doc id="171276" url="https://ta.wikipedia.org/wiki?curid=171276" title="திருப்பி அழை (கணினியியல்)">
திருப்பி அழை (கணினியியல்)

நிரலாக்கத்தில், திருப்பி அழை (call-back) என்பது செயலிக்கு உள்ளீடு காரணியாக அனுப்பப்படும் செயலி அல்லது இயக்கக் கூடிய நிரல் துண்டு. இதனை அச்செயலி தனக்கு வேண்டிய நேரத்தில் இயக்கலாம். வெளியே உள்ள அல்லது வரையறை செய்யப்பட்ட ஒன்றை அனுப்பி இயக்கச் சொல்வதால் இதனை திருப்பி அழை (call back) என்று கூறுவர்.

இவை வரைகலை பயனர் இடைமுகத்தில், ஏசாக்சு சூழ்நிலைகளில் பெரிதும் பயன்படுத்தப்படுகிறது.


</doc>
<doc id="171278" url="https://ta.wikipedia.org/wiki?curid=171278" title="உத்யோக பருவம்">
உத்யோக பருவம்

உத்யோக பருவம் () மஹாபாரதத்தின், 18 பருவங்களுள் ஐந்தாவது பருவமாகும். இதில் கிருஷ்ணனிடம் துரியோதனனும் அர்ஜூனனும் உதவி கோருவது. கௌரவர்கள் சார்பாக சஞ்சயன் மற்றும் பாண்டவர் பொருட்டு ஸ்ரீகிருஷ்ணர் சமாதானத் தூது செல்வது, படை திரட்டுவது ஆகியன அடங்கும்.

ஆதி பருவத்தில் வரும் பருவசங்கிரகப் பகுதியில் சொல்லியிருப்பது போல, 186 பகுதிகளும் 6,698 ஸ்லோகங்கள் அடங்கியது இந்தப் பருவமாகும். 

ஒப்பற்ற விதுர நீதி இந்தப் பருவத்தில்தான் வருகிறது. இந்த நீதி குருக்ஷேத்திரப் போருக்கு முன்பு விதுரரால், திருதராஷ்டிரனுக்குச் சொல்லப்பட்டது. 

விதுரனின் வேண்டுதலின் பேரில் சனத்குமாரர் திருதராட்டினுக்கு, இறவாப் பெரு நிலையை அடைய பிரம்ம வித்தை அருளப்பட்டது.



</doc>
<doc id="171279" url="https://ta.wikipedia.org/wiki?curid=171279" title="பீஷ்ம பருவம்">
பீஷ்ம பருவம்

"பீஷ்ம பருவம்" மகாபாரதத்தின் 18 பருவங்களில் 6வது ஆகும். இது குருச்சேத்திரப் போரில் பீஷ்மர் படைத்தலைவராகப் பங்குபெற்ற காலத்து நிகழ்வுகளைக் கூறும் பகுதியாகும். சஞ்சயன், போரின் முதற் பத்து நாட்கள் குறித்துத் திருதராஷ்டிரனுக்குச் சொல்வதாக இப்பகுதி அமைகிறது. வாசுதேவன் அர்ஜூனனின் மயக்கத்தைப் போக்கி போருக்குத் தயார் படுத்துதல் இந்தப் பகுதியிலேயே வரும். கிருஷ்ணன் அர்ஜூனனை இகழ்ந்து, பீஷ்மரைக் கொல்ல எத்தனித்தல், சிகண்டியை முன்னிறுத்தி அர்ஜூனன் பீஷ்மரை வீழ்த்துதல் போன்றவை இந்தப் பகுதியில் விபரிக்கப்படுகிறது. இந்தப் பர்வத்தின் முடிவில் பீஷ்மர் அம்புப் படுக்கையில் படுக்கிறார்.

இந்த ஆறாவது பருவமான பீஷ்ம பருவத்தில் 117 பகுதிகளும், 15,884 சுலோகங்களும் உள்ளன.



</doc>
<doc id="171281" url="https://ta.wikipedia.org/wiki?curid=171281" title="சிவப்பிரகாசக் கொளு">
சிவப்பிரகாசக் கொளு

சிவப்பிரகாசக் கொளு என்பது சிவப்பிரகாசம் என்னும் நூலுக்கு 14 ஆம் நூற்றாண்டில் வாழ்ந்த காவை அம்பலநாதத் தம்பிரான் உரை எழுதும்போது பாடிச் சேர்த்த குறள் வெண்பாக்களால் ஆன கொளு. இப்படி இவர் எழுதிச் சேர்த்துள்ள கொளுக் குறட்பாக்கள் 100. 

திருக்கோவையார் நூலுக்கு அமைந்துள்ள கொளுவைப் போல இவை அமைந்துள்ளன. 



</doc>
<doc id="171282" url="https://ta.wikipedia.org/wiki?curid=171282" title="கொளு">
கொளு

பண்டைய நூல்களில், பாடல் கொண்டிருக்கும் கருத்தைப் பாடலின் முடிவில் தொகுப்பாசிரியர்கள் அல்லது உரையாசிரியர்கள் குறிப்பிடும் பகுதியைக் கொளு என்பது வழக்கம். கொளு என்பது கொண்டிருக்கும் செய்தி என விளங்கிக்கொள்ள வேண்டும். கொளுக்குறிப்பு எனவும் இதனைக் குறிப்பிடுவர். இத்தகைய குறிப்பு நூலுக்கு அமையுமாயின் அதனைப் பாயிரம் என்பர். இது நூலிலுள்ள ஒவ்வொரு பாடலுக்கும் தரப்படும் குறிப்பு. 
இது புறநானூறு 5 ஆம் பாடல். 
இவை இந்தப் பாடலுக்கு அமைந்த கொளுக் குறிப்புகள்.
புறநானூற்றில் ஒவ்வொரு பாடலுக்கும் தரப்பட்டுள்ள கொளுக்குறிப்பைப் போல பதிற்றுப்பத்து நூலில் 10 பாடல்களுக்கும் தொகுப்பாகக் கூறப்பட்டுள்ள குறிப்பைப் பதிகம் என வழங்குகின்றனர். இதில் ஒவ்வொரு பாடலுக்கும் சூட்டப்பட்டுள்ள பெயரைக் 'கொளு' எனலாம். 
புறப்பொருள் வெண்பாமாலை நூலில் திணை, துறை விளக்க நூற்பாக்களை அந்நூல் 'கொளு' எனக் குறிப்பிடுகிறது.
இது வெட்சிப்படலத்தில் வரும் 'வெட்சி அரவம்' என்னும் துறைக்குத் தரப்பட்டுள்ள கொளு.



</doc>
<doc id="171284" url="https://ta.wikipedia.org/wiki?curid=171284" title="அம்பலநாதத் தம்பிரான் (காவை)">
அம்பலநாதத் தம்பிரான் (காவை)

காவை என்னும் ஊரில் வாழ்ந்த அம்பலவாணத் தம்பிரான் 14 ஆம் நூற்றாண்டில் வாழ்ந்த சைவப்பெரியார். கார்காத்த வேளாளர் குலத்தில் பிறந்தவர். காவை என்பது திருப்பரங்குன்றத்தை அடுத்துள்ள 'காவனூர்' என்னும் ஊர். பழுதை கட்டி-சம்பந்த முனிவரின் மாணாக்கருள் ஒருவர். சீர்காழியில் வாழ்ந்த இந்தச் சம்பந்தரிடம் ஞானம் பெற்று அவர் சமாதி அடைந்த பின் தம் ஊருக்கு வந்து பல மாணாக்கர்களை உருவாக்கி அவர்களுடன் வாழ்ந்தார். அம்பலவாணத் தம்பிரானை 'அம்பலவாணர்' எனவும் அழைக்கப்பட்டார். இவரைக் காவை அம்பலநாதத் தம்பிரான் எனக் குறிப்பிடுவது வழக்கம். இவர் பாடிய சைவ நூல்கள் பல. 

பிராசாத அகவல், சிவப்பிரகாசக் கொளு. சத்தி நிபாத அகவல், உருப சொரூப அகவல், முதலானவை குறிப்பிடத் தக்கவை.


</doc>
<doc id="171290" url="https://ta.wikipedia.org/wiki?curid=171290" title="பிராசாத அகவல்">
பிராசாத அகவல்

பிரசாத அகவல் என்னும் நூல் பிரசாதம் 
பற்றி விளக்கும் நூல். பிரசாதம் என்பது யோகமுத்திரை. இதனைப் பதினாறு கலை என்று கூறுவர். 'சோடசக் கலாப் பிரசாதம்' என்பது இதன் வடமொழி வழக்கு. பெயர், ஒளி, வடிவம், இடம், அளவு, தேவதை, குணம், தத்துவம் - ஆகிய எட்டின் சோதனை 8, மாத்திரை 8, - ஆக 16 - இவை சோடசக் கலாப் பிரசாதம். சைவ மடங்களில் உள்ள தம்பிரான்கள் இதன் 16 கட்டிடப் பகுதியிலும் பக்குவம் அடைந்து ஆன்மாவை இறைவன் திருவடிகள்ளில் சேர்ப்பார்களாம். 

இந்த நூல் தி௫க்கயிலாய பரம்பரை வேளாக்குறிச்சி ஆதீன கு௫ முதல்வர் சத்திய ஞானியின் ஞானாசிரியன் காவை அம்பலநாதத் தம்பிரான் அவர்களால் 14 ஆம் நூற்றாண்டில் எழுதப்பட்ட நூல். இது ஒரு யோக நூல். மூச்சுப்பயிற்சி பற்றிக் கூறுகிறது. மூச்சுக் காற்றுக்குப் பயிற்சியால் வலுவூட்டும் 'பிராணாயாமம்' பற்றிக் கூறுவது இந்த நூல். இந்தப் பொருள் பற்றித் தமிழில் தனிநூலாக உருவான முதல் நூல் இது எனத் தெரிகிறது. 

பிராசாத தீபம், பிராசாத மாலை, பிராசாத விருத்தம், பிராசாத விளக்கம் என்னும் நூல்கள் காலவரிசையில் பிராசாத அகவல் நூலுக்குப் பின்னர் அடுத்தடுத்து வெளிவந்தவை. 

பிராசாத அகவல் நூலுக்கு, இந்நூலாசிரியரின் மாணாக்கர் மதுரை ஞானப்பிரகாசர் சிறப்பான ஓர் உரை எழுதியுள்ளார். இந்த உரை இல்லாவிட்டால் இந்த நூலைப் புரிந்துகொள்வது முகவும் கடினம். 

பதிப்பு


</doc>
<doc id="171292" url="https://ta.wikipedia.org/wiki?curid=171292" title="சேன் கொய்சான்">
சேன் கொய்சான்

சேன் கொய்சான் (ஆங்கிலம்: Shane Koyczan) (பிறப்பு 22 மே 1976) ஒரு கனடிய கவிஞர், எழுத்தாளர். உலகின் சிறந்த சொல் நிகழ்த்துனர்களில் (spoken word performers) ஒருவராகக் கருதப்படுகிறார். 2000 ஆண்டு இவர் அமெரிக்கத் தேசிய கவிதைப் போட்டியில் (National Poetry Slam) தனி வெற்றியாளர் பிரிவில் வெற்றிபெற்றார். 

இவர் இரண்டு கவிதை நூல்களை வெளியிடுள்ளார். அவையானவை "விரிற்றிங் அவர்சு" ("Visiting Hours") மற்றும் "இசுரிக்போய்" ("Stickboy").

2007 இல் "வி ஆர் மோர்" ("We Are More") என்ற கனடா பற்ரிய ஒரு கவிதையை கனடிய சுற்றுலாத் திணைக்கள ஆதரவுடன் இவர் வெளியிட்டார்.

2013 பெப்ரவரியில் ரு திசு டே ("To This Day" - இன்றுவரைக்கும்) என்ற இவரது ஒடுக்குபவர்களுக்கு (bullies) எதிரான கவிதை ஒரு கிழமையில் 5 மில்லியன் யுரீயுப் பார்வைகளைப் பெற்றது.


</doc>
<doc id="171302" url="https://ta.wikipedia.org/wiki?curid=171302" title="இங்கிலாந்து உள்நாட்டுப் போர்">
இங்கிலாந்து உள்நாட்டுப் போர்

இங்கிலாந்து உள்நாட்டுப் போர் ("English Civil War", 1642–1651) இங்கிலாந்து இராச்சியத்தில் உருள்தலையினர் (Roundhead) என்றழைக்கப்பட்ட நாடாளுமன்றத்தினருக்கும் புரவியர் (Cavalier) என்றழைக்கப்பட்ட அரசருக்கு விசுவாசமான அரசப்படைகளுக்கும் இடையே நிகழ்ந்த ஆயுதச் சண்டைகளையும் அரசியல் சூழ்ச்சிகளையும் குறிப்பிடுகிறது. இப்போர்கள் மூன்று முறை இடம் பெற்றன அவையாவன,

முதலாம் உள்நாட்டுப் போரிலும் (1642–46) இரண்டாம் உள்நாட்டுப் போரிலும் (1648–49) முழுமையான நாடாளுமன்றத்தினர் முதலாம் சார்லசின் ஆதரவாளர்களுடன் போரிட்டனர்; மூன்றாம் உள்நாட்டுப் போரில் (1649–51) ஆட்குறைந்த நாடாளுமன்றத்தினரும் இரண்டாம் சார்லசு ஆதரவாளர்களும் போரிட்டனர். இந்த உள்நாட்டுப் போர்கள் செப்டம்பர் 3, 1651இல் வொர்செசுடர் சண்டையில் நாடாளுமன்றத்தினரின் வெற்றியடைந்ததுடன் முடிவுற்றன.

இந்த உள்நாட்டுப் போர்களின் விளைவாக முதலாம் சார்லசு மரணதண்டனை வழங்கப்பட்டுக் கொல்லப்பட்டார்; அவரது மகன் இரண்டாம் சார்லசு நாட்டைவிட்டு வெளியேற்றப்பட்டார்; இங்கிலாந்தின் முடியாட்சிக்கு மாற்றாக முதலில் இங்கிலாந்தின் பொதுநலவாயமும் (1649–53), பின்னர் ஆலிவர் கிராம்வெல்லின் தலைமையில் அமைந்த காப்பரசும் (1653–59) அமைந்தன. இங்கிலாந்தில் கிறித்தவ வழிபாட்டிற்கான இங்கிலாந்து திருச்சபையின் முழுநிறை அதிகாரம் குறைக்கப்பட்டது. இந்தப் போர்களினால் இங்கிலாந்தின் மன்னர்கள் நாடாளுமன்றத்தின் இசைவின்றி அரசாள முடியாது என்பதற்கான ஒரு முன்னுதாரணமாக விளங்கியது. இந்தக் கோட்பாடு சட்டப்படியாக அந்த நூற்றாண்டின் பிற்பகுதியில் நிகழ்ந்த மேன்மையான புரட்சிக்குப் பின்னரே நிறுவப்பட்டது.



</doc>
<doc id="171316" url="https://ta.wikipedia.org/wiki?curid=171316" title="பொரி உள்ளான்">
பொரி உள்ளான்

பொரி உள்ளான் எனப்படும் பொரி மண்கொத்தி (Wood Sandpiper - "Tringa glareola") ஒரு வலசை போகும் டிரிங்கா வகை உள்ளான். இவை நீளக் கால்கள் கொண்ட நடுத்தர அளவுள்ள கரைப்பறவைகளாகும். நன்னீர் ஏரிகளிலும் சதுப்புநிலங்களிலும் (ஈரநிலங்கள்) இவற்றைக் காணலாம். ஒரே உயிரியல் குடும்பத்தைச் சார்ந்த பவளக்காலியின் மிக நெருங்கிய உறவாக இப்பறவை உள்ளது. 


பொதுவில் ஒன்று போலவே தென்படும் ஆற்று உள்ளானிலிருந்து (Green Sandpiper - "Tringa ochropus") பொரி உள்ளானை வேறுபடுத்திக் காட்ட பின்வரும் களக்குறிப்புகள் உதவும்:

மற்ற கரைப்பறவைகளை விட அதிகம் கூடிவாழ்கின்ற இயல்புடையது. சேற்றிலும் குறைவான நீருள்ள ஈரநிலங்களிலும் அலகால் பெருக்கியபடி உணவைப் பொருக்கி எடுக்கும். பனிக்கால உறைவிடங்களிலும் உரிமையை நிலைநாட்டுவதில் சண்டையிடும் குணமுடையது.

இந்தியா முழுவதும் பனிக்காலத்தில் காணப்படும். ஆகஸ்டில் வந்து ஏப்ரலில் தான் வலசை போகும்.

மெல்லுடலிகள், பூச்சிகள், புழுக்கள்.

மெல்லிய சிஃப்-இஃப்-இஃப் ("chiff-if-if").


வலசை = migration; ஈரநிலம் = wetland; கரைப்பறவை = shore bird (or wader); முதிர்ந்த = adult; அடர்பழுப்பு = dark brown; புருவம் = supercilium; மெல்லுடலி = mollusc;


</doc>
<doc id="171319" url="https://ta.wikipedia.org/wiki?curid=171319" title="திருப்பீடத் தேர்தல் அவை 2013இல் பங்கேற்கும் கர்தினால்மார்">
திருப்பீடத் தேர்தல் அவை 2013இல் பங்கேற்கும் கர்தினால்மார்

திருப்பீடத் தேர்தல் அவை 2013இல் பங்கேற்கும் கர்தினால்மார்கள் ("Cardinal electors for the papal conclave, 2013") என்பது 2013, பெப்ருவரி 28ஆம் நாள் திருத்தந்தைப் பணியிலிருந்து ஓய்வுபெற்ற திருத்தந்தை பதினாறாம் பெனடிக்டுக்குப் பின் கத்தோலிக்க திருச்சபையின் தலைமைப் பதவியை ஏற்க ஒருவரைத் தேர்ந்தெடுப்பதற்காகக் கூடுகின்ற அவையில் பங்கேற்று வாக்களிப்போரைக் குறிக்கும்.

இத்தேர்தல் அவையில் பங்கேற்க, ஒவ்வொரு கர்தினாலும் பதினாறாம் பெனடிக்ட் பதவி விலகிய நாளில் (2013, பெப்ருவரி 28) 80வயதைத் தாண்டாமல் இருக்க வேண்டும்.

2013இல் நிகழ்கின்ற திருத்தந்தைத் தேர்தலில் கீழ்வரும் கர்தினால்மார் பங்கேற்கின்றனர்: 

கீழ்வரும் பட்டியலில் பதவித் தகுதி அடிப்படையில் கர்தினால்மார்களின் பெயர்கள் தரப்படுகின்றன. கர்தினால்-ஆயர், கர்தினால்-குரு, கர்தினால்-திருத்தொண்டர் என்று தகுதி வரிசை அமையும். ஒவ்வொரு வரிசைக்குள்ளும் ஒருவர் எந்த நாளில் கர்தினால் நிலைக்கு உயர்த்தப்பட்டார் என்னும் அடிப்படையில் பெயர்வரிசை அமையும்.

இப்பட்டியலில் வருகின்ற கர்தினால்மார்களைத் தவிர, வேறு 90 கர்தினால்மார்கள் கத்தோலிக்க திருச்சபையில் உள்ளனர். அவர்கள் 80 வயதைத் தாண்டிவிட்டதால் திருத்தந்தை தேர்தல் அவை 2013இல் கலந்துகொள்ளும் உரிமை இல்லை. இவ்வாறு உரிமை இழந்தோரில் மிக இளையவர் உக்ரேன் நாட்டு கர்தினால் லூபோமிர் ஹூசார் என்பவர். அவர், பதினாறாம் பெனடிக்ட் பணி துறந்த நாளுக்கு இரண்டு நாள்களுக்கு முன்தான் 80 வயதை எய்தினார். 
கீழ்வரும் கர்தினால்மார் திருத்தந்தைத் தேர்தலில் கலந்துகொள்ள உரிமைத் தகுதி கொண்டிருந்தாலும் பல்வேறு காரணங்களை முன்னிட்டுத் தேர்தலில் கலந்துகொள்ள முன்வரவில்லை.


</doc>
<doc id="171320" url="https://ta.wikipedia.org/wiki?curid=171320" title="ஹோரஷியோ நெல்சன்">
ஹோரஷியோ நெல்சன்

ஓரேசியோ நெல்சன் ("Horatio Nelson", செப்டம்பர் 29, 1758 -அக்டோபர் 21, 1805) ஐக்கிய இராச்சிய கடற்படையின் புகழ்பெற்ற தளபதி ("அட்மிரல்")களில் ஒருவராவார். பிரெஞ்சு மன்னர் நெப்போலியன் பொனபார்ட் இங்கிலாந்து மீது தொடுத்த போர்களில் பிரெஞ்சுக் கடற்படையை தோற்கடித்தவர். மிகவும் வீரமிக்க போர்வீரராகவும் போர் தந்திரங்களில் வல்லவராகவும் அறியப்படுகிறார். சண்டைகளின்போது நெல்சன் ஒரு கண்ணையும் கையையும் இழந்தவர்.

நெல்சன் நோர்போக்கில் உள்ள பர்னம் தோர்ப்பு என்றவிடத்தில் பிறந்தார். பிரெஞ்சு மற்றும் இசுப்பானியா|இசுப்பானியக் கடற்படைகளை தோற்கடித்தவர். டிரபால்கர் சண்டையில் எதிரிகளைத் தோற்கடித்தபோதும் ஒரு பிரெஞ்சு வீரரின் துப்பாக்கிக்கு இரையானார். இவரது நினைவைப் போற்றும் வண்ணம் இலண்டனின் மையப்பகுதியான டிரபால்கர் சதுக்கத்தில் ஒரு நினைவுத்தூண், நெல்சன் தூண் எழுப்பப்பட்டுள்ளது. 

ஹொரஷிய நெல்சன் 29 செப்டம்பர் 1758 அன்று நோர்போக், பர்ன்ஹாம் தோர்பில்ஒரு குமாஸ்தாவின் 11 பிள்ளைகளில் ஆறாவதுவராக பிறந்தார்
12 வயதில் கடற்படையில் தன் தாய்வழி மாமாவிடம் ஒரு கப்பலில் இணைந்து பணியாற்றினார் .அவர் 20 வயதில் ஒரு கேப்டன் ஆனார், வெஸ்ட் இண்டீஸ், பால்டிக் மற்றும் கனடாவில் சேவை புரிந்தார் . 1787 ஆம் ஆண்டில் அவர் நெவிஸில் பிரான்சிஸ் நிஸ்பேட் என்பவரை திருமணம் செய்தார் . வேலை ஏதுமின்றி அடுத்த ஐந்து ஆண்டுகளை அரை ஊதியத்தில் ,இங்கிலாந்திற்குத் திரும்பி தனது மணமகளோடு கழித்தார் .

1793 இல் பிரித்தானிய புரட்சிப் போரில் நுழைந்தபோது, ​​நெல்சன் அகமோம்நானின் கட்டளையை வழங்கினார். அவர் மத்தியதரைக்கடலில் பணியாற்றினார், கோர்சிகாவைக் கைப்பற்ற உதவியதுடன் கால்வியிலும்போரிட்டார்.அப்போரில்1794 வலது கண்ணை இழந்துவிட்டார் .
1797 ஆம் ஆண்டில் சாண்டா குரூஸ் டி டெனெரிப் போரில் அவர் தனது வலது கரத்தை இழந்தார்..

ஒரு தளபதி யாக அவர் தைரியமான நடவடிக்கை அறியப்பட்டது,தான் .எனினும் அவரது மூத்த அதிகாரியின் உத்தரவுகளை அவ்வப்போது புறக்கணிப்பு செய்தார் .அதுவே 1797 ஆம் ஆண்டில் ஸ்பெயினில் கேப் வின்சென்ட் மீது அவருக்கு வெற்றி தேடி தந்தன . நான்கு ஆண்டுகளுக்குப் பின்னர் கோபன்ஹாகனில் நடந்த போரில் அவர் தனது தொலைநோக்கி யை தனது குருட்டு கண்கள் மேல் வைத்து கொண்டு மூத்த அதிகாரியின் உத்தரவுகளை ஏற்று, யுத்த நடவடிக்கைகளை நிறுத்த மறுத்து உத்தரவிட்டார். 

1798 இல் நைல் போரில், நெப்போலியனின் கடற்படை வெற்றிகரமாக அழிக்கப்பட்டது, இதன் மூலம் இந்தியா வுக்கு நேரடி வர்த்தக வழிவகை செய்யப்பட்டது.நெல்சன் நேபிள்ஸ் நகருக்கு மாற்றம் செய்யப்பட்டார் .அங்கு அவர் எம்மா, ஹாமில்டன் மீது காதலில் விழுந்தார். அவர்கள் இருவருமே மணம் ஆனவர்கள் . என்றாலும் நெல்சன் மற்றும் எம்மா ஹாமில்டன் இருவரும் ஒருவருக்கொருவர் தீவிரமாக காதலித்தனர் , விளைவாக 1801 ஆம் ஆண்டில் ஓரேசியோ என்ற ஒரு பெண் குழந்தையைப் பெற்றனர். அதே வருடத்தில் நெல்சன் துணை அட்மிரல் பதவிக்கு உயர்த்தப்பட்டார்.

1794 முதல் 1805 வரையிலான காலப்பகுதியில் நெல்சனின் தலைமையின் கீழ், ராயல் கடற்படை பிரான்சின் மீது தனது மேலாதிக்கத்தை நிரூபித்தது. கேப் டிராபல்கரில் அவரது மிகவும் பிரபலமான ஈடுபாடு, பிரித்தானியரை நெப்போலியனின் படையெடுப்பு அச்சுறுத்தலில் இருந்து காப்பாற்றியது, ஆனால் அது அவரது இறுதிப் பயணமாக அமைந்தது . 1805 ஆம் ஆண்டு அக்டோபர் 21 ஆம் தேதி போர் தொடங்குவதற்கு முன்னர் நெல்சன் தனது கப்பலில் இருந்து பிரபலமான சமிக்ஞையை ,குறுஞ் செய்தியை அனுப்பினார்.

ஒரு சில மணிநேரங்களுக்கு பின்னர் ஒரு பிரெஞ்சு துப்பாக்கி சுடும் ஸ்னைப்பர் மூலம் அவர் சுட்டுக் கொல்லப்பட்டார். அவரது உடல் பிராந்தியால் நிரப்பிய ,தொட்டிக்குள் வைத்து பாதுகாக்கப்பட்டு இங்கிலாந்திற்கு எடுத்து செல்லப்பட்டது . அங்கு அவர் அரச மரியாதையுடன் அடக்கம் செய்யப்பட்டார் .


</doc>
<doc id="171325" url="https://ta.wikipedia.org/wiki?curid=171325" title="ஐரியக் கடல்">
ஐரியக் கடல்

ஐரியக் கடல் ("Irish Sea", , ) பெரிய பிரித்தானியாவிற்கும் அயர்லாந்திற்கும் இடையே உள்ள கடல். இது தெற்கில் செல்ட்டிக் கடலுடன் செயின்ட் ஜார்ஜின் கால்வாயாலும் வடக்கில் அட்லாண்டிக் பெருங்கடலுடன் வடக்குக் கால்வாயாலும் இணைக்கப்பட்டுள்ளது. இக்கடலில் உள்ள பெரிய தீவு அங்கில்சே ஆகும். அடுத்ததாக மாண் தீவு பெரியதும் வணிக முதன்மை பெற்றதுமாகும். இக்கடல், மிகவும் அரிதாக, மாண்க்சு கடல் (, எனப்படுகிறது.

இக்கடல் வணிக மற்றும் பொருளியல் முதன்மை பெற்றது; மண்டல வணிகம், கப்பற் போக்குவரத்து, மீன்பிடித் தொழில் மரபுவழித் தொழில்களாகும். அண்மையில் காற்றுத் திறன் மற்றும் அணுமின் நிலையங்கள் மூலம் மின்னாற்றல் தயாரிக்க ப்படுகிறது. பெரிய பிரித்தானியாவிற்கும் அயர்லாந்துக்கும் இடையேயான ஆண்டு போக்குவரத்து 12 மில்லியன் பயணியராகவும் 17 மில்லியன் டன் வணிகச் சரக்குகளாகவும் விளங்குகிறது. 




</doc>
<doc id="171333" url="https://ta.wikipedia.org/wiki?curid=171333" title="திருப்பீடத் தேர்தல் அவை 2013இல் முன்னணி கர்தினால்மார்">
திருப்பீடத் தேர்தல் அவை 2013இல் முன்னணி கர்தினால்மார்

திருப்பீடத் தேர்தல் அவை 2013இல் முன்னணி கர்தினால்மார் ("List of papabili in the 2013 papal conclave") என்பது 2013, பெப்ருவரி 28ஆம் நாள் திருத்தந்தைப் பதவியிலிருந்து ஓய்வுபெற்ற பதினாறாம் பெனடிக்டிக்குப் பின் எந்த கர்தினால் திருத்தந்தையாகத் தேர்ந்தெடுக்கப்படுவார் என்று செய்தி ஊடகங்கள் கணிக்கின்ற பெயர்ப் பட்டியல் ஆகும்.

கடந்த ஆண்டுகளில் திருத்தந்தைத் தேர்தல்களின்போது யார் அடுத்த திருத்தந்தையாகத் தேர்ந்தெடுக்கப்படுவார் என்று செய்தி ஊடகங்கள் வழங்கிய கணிப்புகள் பலமுறை பொய்த்ததும் உண்டு.
எடுத்துக்காட்டாக, திருத்தந்தை இருபத்திமூன்றாம் யோவான், திருத்தந்தை முதலாம் யோவான் பவுல், திருத்தந்தை இரண்டாம் யோவான் பவுல் ஆகியோர் தேர்ந்தெடுக்கப்பட்டபோது, செய்தி ஊடகங்கள் அவர்களுடைய பெயர்களைத் தம் கணிப்புகளில் முன்கூறவில்லை.

வத்திக்கான் பற்றிய செய்தித்துறை அறிஞர்களிடையே வழங்கும் ஒரு கூற்று இது: "தேர்தல் அவைக்குள் திருத்தந்தையாக நுழைபவர் கர்தினாலாகத் திரும்பி வருவார்".

கடந்த சுமார் 650 ஆண்டுகளில் நிகழ்ந்த எல்லாத் தேர்தல்களிலும் ஒரு கர்தினால்தான் திருத்தந்தையாகத் தேர்ந்தெடுக்கப்பட்டுள்ளார். கர்தினால்மார் குழுவுக்கு வெளியிலிருந்து திருத்தந்தையாகத் தேர்ந்தெடுக்கப்பட்ட கடைசி திருத்தந்தை ஆறாம் அர்பன் ஆவார். அவர் தேர்ந்தெடுக்கப்பட்ட ஆண்டு 1378.


</doc>
<doc id="171340" url="https://ta.wikipedia.org/wiki?curid=171340" title="வைட்டுத் தீவு">
வைட்டுத் தீவு

வைட்டுத் தீவு ("Isle of Wight", ) இங்கிலாந்தின் ஒரு கௌன்டியும் ஆங்கிலக் கால்வாயில் அமைந்துள்ள மிகப்பெரும் தீவும் ஆகும்.பெரிய பிரித்தானியா|பிரித்தானியா தீவிலிருந்து "சோலென்ட்" என்ற நீரிணையால் பிரிந்து ஆம்சையர் கடற்கரையிலிருந்து 3–5 மைல்கள்(5-7 கிமீ) தொலைவில் அமைந்துள்ளது. கடல்மட்டம் உயர்ந்தநிலையில் இருக்கும்போது இது இங்கிலாந்தின் மிகச்சிறிய கௌன்டியாக உள்ளது; கடல் மட்டம் தாழும் நேரங்களில் ரட்லாந்து கௌன்டி இதைவிடச் சிறியதாக உள்ளது. 25 மைல்கள் (40 கிமீ) நீளமும் 13 மைல்கள் (20 கிமீ) அகலமும் கொண்டதாக உள்ளது. ஒரு இலட்சத்து இருபதாயிரம் மக்கள் இங்கு வசிக்கின்றனர்.

இங்கு பல விடுமுறை மகிழ்விடுதிகள் அமைந்துள்ளன. விக்டோரியா காலத்திலிருந்தே இது விடுமுறை சுற்றுலாத் தலமாக இருந்து வருகிறது.விக்டோரியா அரசியாரின் வேனில் அரண்மனையும் இறுதி இல்லமும் இங்குள்ளன. கவிஞர்கள் சுவின்பர்ன், டென்னிசன் ஆகியோரின் பிறப்பிடமும் இதுவே.

இங்கு படகு கட்டுதல், பாய்மரம் பின்னுதல்,பறக்கும் படகுகளைத் தயாரித்தல் ஆகியன முதன்மைத் தொழில்களாக உள்ளன. உலகின் முதல் ஹோவர்கிராஃப்ட்டும் பிரித்தானியாவின் விண்வெளி உந்துப்பொறிகளும் இங்குதான் வடிவமைக்கப்பட்டு சோதிக்கப்படுகின்றன. வைட்டுத் தீவு ஜாசு இசைவிழா போன்ற இசைவிழாக்கள் இங்கு நடக்கின்றன. நன்கு பராமரிக்கப்படும் வனவிலங்கு உய்வகம் இங்குள்ளது. இங்குள்ள உயரிய சிகரங்களிலும் முகடுகளிலும் தொன்மா தொல்லுயிர் எச்சங்கள் காணப்படுகின்றன.





</doc>
<doc id="171345" url="https://ta.wikipedia.org/wiki?curid=171345" title="இந்தியாவில் இலங்கைத் தமிழர்கள் முகாம்">
இந்தியாவில் இலங்கைத் தமிழர்கள் முகாம்

இந்தியாவில் இலங்கைத் தமிழர்கள் முகாம் என்பது இலங்கையில், இனப்பிரச்சினை காரணமாக இலங்கைத் தமிழர்களுக்கும் இலங்கை ராணுவத்திற்கும் இடையே நிகழ்ந்த ஈழப் போரில் இலங்கை ராணுவம் நடத்திய கொடூரத் தாக்குதல்களால் நிராதரவான இலட்சக்கணக்கான இலங்கைத் தமிழர்கள் இந்தியாவில் தஞ்சமடைந்தபோது அவர்களுக்கு மறுவாழ்வு அளிக்க இந்திய அரசால் தமிழ்நாடு, கேரளம், கர்நாடகம், ஆந்திரம் மற்றும் ஒரிசா ஆகிய மாநிலங்களில் ஏற்படுத்தப்பட்ட சிறப்பு முகாம்களை குறிப்பதாகும். 

தமிழ்நாட்டில் 115 முகாம்களில் 73,241 இலங்கை தமிழர்களும் (19,340 குடும்பத்தினர்) மற்றும் வெளி இடங்களில் 31,802 இலங்கை தமிழர்களும் (11,288 குடும்பத்தினர்) உள்ளனர்.
தமிழ்நாட்டில் உள்ள முகாம் வாழ் இலங்கை தமிழர்களுக்கு குடியிருப்பு, குடிநீர், மின்சாரம், உணவுப்பொருட்கள், மாதாந்திர பணக் கொடை, திருமண உதவித் திட்டம், மற்றும் கல்வி ஆகியன 

முதியவர்கள் தென்னை கீற்று முடைதல் போன்ற சுயதொழில் மற்றும் கட்டுமானப்பணிகளிலும், இளைஞர்கள் நூற்பாலை மற்றும் விசைத்தறி ஆலைகளிலும் பணிசெய்து வருமானம் ஈட்டுகின்றனர். சுமார் 25 ஆண்டுகள் கடந்த முகாம்களில் உள்ள குடியிருப்புகள் சிதைந்து பாழடைந்த நிலையில் உள்ளது
இலங்கை தமிழர்கள் குடியிருப்புகளை சீரமைத்து, இந்திய குடியுரிமை கோருகின்றனர்

சுமார் 20 ஆண்டுகளுக்கு மேலாகவும் தமிழக முகாம்களில் தங்கியுள்ள இலங்கை அகதிகளுக்குக் குடியுரிமை கிடைக்காததால், அரசுப் பணி வாய்ப்பு உள்பட எந்த உதவியும் கிடைக்கவில்லை; எனவே தமிழக முகாமை விட்டு தப்பிச்செல்வதாக அகதிகள் தெரிவித்தனர். 

தமிழ்நாட்டில் ஈழ ஏதிலியர் மறுவாழ்வு கழகம் என்ற அமைப்பை சாமுவேல் ஜேம்ஸ் வேலுப்பிள்ளை செல்வநாயகத்தின் மகன் செ. சந்திரகாசன் அமைத்து செயலாற்றி வருகின்றார்.



</doc>
<doc id="171348" url="https://ta.wikipedia.org/wiki?curid=171348" title="சூலு சுல்தானகம்">
சூலு சுல்தானகம்

சூலு சுல்தானகம் ("Sultanate of Sulu Dar al-Islam" என்பது சூலு கடல், பிலிப்பீன்சின் தெற்குப் பகுதித் தீவுகள், போர்னியோவின் வடக்குப் பகுதி ஆகியவற்றை உள்ளடக்கிய ஒரு இசுலாமிய தவுசூக் மக்களின் இறைமையுள்ள நாடு ஆகும். இச்சுல்தானகம் 1457 ஆம் ஆண்டில் ஜொகூரில் பிறந்த அரபு நாடுகாண் பயணியும், இசுலாமியக் கல்விமானுமான சய்யிது அபூபக்கர் அபிரின் (சூலுவின் சரிப் உல்-அசீம்) என்பவரால் உருவாக்கப்பட்டது. அபூபக்கர் உள்ளூர் இளவரசி பரமிசூலி என்பவளைத் திருமணம் முடித்ததை அடுத்து, அவர் சுல்தானகத்தை அமைத்து "பாதுகா மகாசரி மவுலானா அல் சுல்தான் சரீப் உல்-ஹாசிம்" என்ற பட்டப்பெயரைப் பெற்றார்.

இந்த சுல்தானகம் தற்போது எந்த நாட்டாலும் இறைமையுள்ள நாடாக அங்கீகரிக்கப்படாவிட்டாலும், சூலு சுல்தான் அல்லது வடக்கு போர்னியோவின் சுல்தான் எனப் பலர் உரிமை கோரி வருகின்றனர். 2013 ஆம் ஆண்டில், மூன்றாம் ஜமாலுல் கிராம் சுல்தான் எனத் தன்னைத் தானே அறிவித்துக் கொண்டவரின் தலைமையில் சில பிலிப்பீன்சு குழு ஒன்று மலேசியாவின் சபா மாநிலத்தின் லகாத் டத்துவுக்கு அருகில் உள்ள கிராமம் ஒன்றைக் கைப்பற்றித் தம் வசப் படுத்தியுள்ளனர்.


</doc>
<doc id="171349" url="https://ta.wikipedia.org/wiki?curid=171349" title="சம்பந்த முனிவர் (பழுதை கட்டி)">
சம்பந்த முனிவர் (பழுதை கட்டி)

பழுதை கட்டி சம்பந்த முனிவர் என்பவர் தரும்புர ஆதீன பரம்பரையில் வந்த ஒரு சைவப் பெரியார். இவரைக் காழி - பழுதை கட்டி சம்பந்த முதலியார் எனவும், பழுதை கட்டிச் சம்பந்த பண்டாரம் என்றும் குறிப்பிடுவர். இவர் வாழ்ந்த காலம் 1350-1375 எனக் கணிக்கப்பட்டுள்ளது. காழி என்பது சீர்காழி. இவரது ஆசிரியர் பழுதை கட்டிச் சிற்றம்பல நாடிகள்.

சிவானந்தமாலை முதலான நூல்கள் இவரால் இயற்றப்பட்டவை.


</doc>
<doc id="171350" url="https://ta.wikipedia.org/wiki?curid=171350" title="அலெக்ஸ் பாண்டியன் (திரைப்படம்)">
அலெக்ஸ் பாண்டியன் (திரைப்படம்)

அலெக்ஸ் பாண்டியன் 2013 ஆம் ஆண்டு வெளிவந்த தமிழ்த் திரைப்படம் ஆகும். கார்த்தி மற்றும் அனுஷ்கா முக்கியமான கதாபத்திரத்தில் நடிக்க சுராஜ் எழுதி இயக்க ஸ்டுடியோ கிரீன் நிறுவனத்திற்காக கனகவேல் ராஜா தயாரித்த திரைப்படம்.



</doc>
<doc id="171351" url="https://ta.wikipedia.org/wiki?curid=171351" title="மெர்சி ஆறு">
மெர்சி ஆறு

மெர்சி ஆறு ("River Mersey") இங்கிலாந்தின் வடமேற்கில் பாய்கின்ற ஓர் ஆறாகும். இது 70 மைல்கள் (112 கிமீ) நீளமுள்ளது. மான்செஸ்டர் பெருநகரத்தின் இசுடாக்போர்ட்டிலிருந்து துவங்கி மெர்சிசைடில் லிவர்ப்பூல் வளைகுடாவில் சேர்கிறது. பல நூற்றாண்டுகளாக இது வரலாற்றுச்சிறப்பு மிக்க பழைய கௌன்டிகளான இலங்காசையருக்கும் செசையருக்கும் எல்லையாக அமைந்திருந்தது. 



</doc>
<doc id="171353" url="https://ta.wikipedia.org/wiki?curid=171353" title="கனிச்சாறு (நூல்)">
கனிச்சாறு (நூல்)

பாவலரேறு பெருஞ்சித்திரனார் தம் இளமைக் காலத்திலேயே தமிழரின் மொழி, இன, நாட்டு நலக்கொள்கையைப் பின்பற்றிச் செயற்படத் தொடங்கினார். மொழிஞாயிறு தேவநேயப் பாவாணரின் மாணவராக இருந்து தமிழில் புலமை கைவரப்பெற்று பாவாணரைத் தமிழுலகம், மொழியியல் உலகிற்கு உயர்த்திக் காட்டியதில் பெரும்பங்கு அவருக்கு உண்டு. ‘தென்மொழி’ என்ற தனித்தமிழ் இதழ் ஒன்றை நடத்தி, தனித்தமிழ்க்கொள்கை தொடரவும் வெற்றிபெறவும் செய்தார். அதனால் உலகமுழுவதும் தன்னறிமுகமும் பாராட்டுதலும் கிடைத்தது.

தம் வாழ்நாள் முழுவதும் உணர்வான பாடல்களை எழுதி தமிழினத்திற்கு தன்னுணர்வு, விழிப்புணர்வு ஊட்டியவர். தமிழனுக்கு ஒரு சொந்த நாடு கிடைக்க வேண்டும் என்ற கொள்கை கொண்டவர். தனித்தமிழ் நாட்டுக் கொள்கையுடையவர். வாழ்க்கை முழுவதும் தாம் கொண்ட கொள்கைக்காகச் சொற்பொழிவு, இதழ்ப்பணி, போராட்டம் எனப் பலமுறைகளில் ஈடுபட்டு, பலமுறை சிறை சென்றுள்ளார். அவர்தம் வாழ்நாள் முழுவதுமான பாடல்கள் எட்டு தொகுதிகளாகக் தொகுக்கப்பட்டு, அவரின் 80ஆம் ஆண்டில் வெளிவருகிறது. இவரது படைப்புகள் அனைத்தும், நாட்டுடைமையாக்கப்பட்டுள்ளன. அவற்றில் இக்கனிச்சாறும் ஒன்றாகும்.

கீழ்கண்ட 'குழந்தை' என்ற கவிதை அவரது நான்காம் தொகுதியில், பக்கம்-59இல் காணப்படுகிறது.
<poem>
குழந்தை...!

கன்னங் கரிய முடி!
பசும்பொன் நெற்றி!
கருக்கொள் இளம் புருவம்!
கிளிஞ்சிற் காது!
சின்னஞ் சிறிய விழி!
சிமிழின் மூக்கு!
சிரிப்பைக் கிழிக்கும் இதழ்!
சிறு பொக்கை வாய்!

பொன்னின் பொலிந்த முகம்!
பளிங்குக் கன்னம்!
புறாவின் மணிக்கழுத்து!
குருத்துத் தோள்கள்!
மின்னல் தெறித்த ஒளி!
கரைத்த சாந்தில்
வெண்ணெய் பிசைந்த உடல்!
குளிர்ந்த மேனி!

செக்கச் சிவந்த நிறம்!
செம்பொன் கைகள்!
செவ்வொளி மொக்குவிரல்!
உமி உகிர்கள்!
தக்குதை தாளக்கால்!
தளிர்செம் பாதம்!
தாமரைப்பூங் குளிர்மை மணம்
உடலம் எங்கும்!

பொக்கை வாய்ப் பூமணத்தை
மோந்து மோந்து,
பூச்செண்டு மேனியின்மேல்
முகத்தால் நீந்திச்
சொக்கும் உளம்! சொக்கும் உயிர்!
சுழலும் எண்ணம்!
சொல்லழியும்;நினைவழியும்!
சொந்தம் மாயும்! (-1972)
</poem>


</doc>
<doc id="171354" url="https://ta.wikipedia.org/wiki?curid=171354" title="சிவபுண்ணியத் தெளிவு">
சிவபுண்ணியத் தெளிவு

சிவபுண்ணியத் தெளிவு என்னும் நூல் 16 ஆம் நூற்றாண்டில் வாழ்ந்த தி௫க்கயிலாய பரம்பரை வேளாக்குறிச்சி ஆதீன சீடர் மறைஞான தேசிகர் என்பவரால் எழுதப்பட்ட நூல்களில் ஒன்று. சிவபுண்ணியச் செயல்களையும் அவற்றால் விளையும் பலன்களையும் இந்த நூல் விளக்குகிறது. 

இது காப்பு உள்பட 145 பாடல்களைக் கொண்ட நூல். 
எடுத்துக்காட்டுப் பாடல்
<poem>ஓது முப் பொருளையும் உணர்ந்து நால் பதத்து 
ஆதி ஆகமம் தழீஇ அதனைப் பன்னிரு
போத சூத்திரம் அதாப் புகன்ற நந்தி தன்
பாத பங்கய மலர் பணிந்து போற்றுவாம் </poem> 

சிவபுண்ணியங்களாக இந்நூல் குறிப்பிடுவனவற்றுள் சில

இந்நூல் வெளிவந்த பதிப்புகள் பல. அவற்றில் குறிப்பிடத் தக்கவை


</doc>
<doc id="171355" url="https://ta.wikipedia.org/wiki?curid=171355" title="அபிவிருத்திக் கற்கைகள்">
அபிவிருத்திக் கற்கைகள்

அபிவிருத்திக் கற்கைகள் என்பது வளர்ந்துவரும் நாடுகளின் வெளியீடுகளை அடையாளப்படுத்தும் சமூக அறிவியலின் பல்நெறிமுறைப் பிரிவு ஆகும். இது சமூக, பொருளாதார அபிவிருத்திசார் வெளியீடுகளை மையப்படுத்துவதும், வளர்ந்துவரும் உலகுக்கு வெளியிலுள்ள சமூகங்களையும் பிரதேசங்களையும் எட்டுவதுமாகும்.

அபிவிருத்திக் கற்றைகள் நிறுவனம் ஐக்கிய இராட்சியத்திலும் அயர்லாந்திலும் அபிவிருத்திக் கற்கைகள் பற்றி ஆய்வு மற்றும் கற்றலுக்கான பிரதான தகவல் வளத்தையுடையது. 

அபிவிருத்திக் கற்கைகள் பல பல்கலைக்கழங்களுக்கூடாக முதுமானி மற்றும் இளமானி பட்டங்களை வளங்குகின்றது. 1990களின் ஆரம்பத்திலிருந்து இது பிரபல்யம் பெறத் தொடங்கியது. மூன்றாம் உலக நாடுகளில் இது கற்பிக்கப்பட்டு, ஆய்வுட்குட்படுத்தப்படுகின்றது. ஐக்கிய இராட்சியத்தில் உருவாகிய அபிவிருத்திக் கற்கைகள் காலணித்துவ வரலாற்றைக் கொண்ட நாடுகளிலும் ஆய்வுட்குட்படுத்தப்படுகின்றது.
அபிவிருத்தி வெளியீடுகள் பின்வருவனவற்றை உள்ளடக்கியது:



</doc>
<doc id="171356" url="https://ta.wikipedia.org/wiki?curid=171356" title="கஜபாகு காலம்காட்டி முறைமை">
கஜபாகு காலம்காட்டி முறைமை

கயவாகு காலம்காட்டி என்பது வி. கனகசபைப் பிள்ளை என்னும் வரலாற்றாய்வாளரால் சங்ககால தமிழக வேந்தர்களின் ஆட்சி ஆண்டுகளை வரிசைப்படுத்த பரிந்துரைக்கப்பட்ட ஆய்வுமுறை ஆகும். இதை கனகசபைப் பிள்ளை தான் எழுதிய 1800 ஆண்டுகளுக்கு முன் தமிழர் என்னும் நூலில் எழுதியிருந்தார். இதையே பின்வந்த வரலாற்றறிஞர்கள் சங்ககால தமிழக வரலாற்றை கணிக்கும் முறையாக கையாண்டனர். இதை மொழியியலாளரும் இலக்கியவியலாளருமான கமில் சுவெலபில் சங்கத்தமிழர் வரலாற்றை கணிக்க உதவும் கால நங்கூரம் என்று புகழ்ந்துள்ளார். ஆனால் மானுடவியல் வல்லுநரான கணநாத ஒபயசேகர என்பவர் இம்முறை காலம் கணிக்க ஏற்றுக்கொள்ள முடியாத முறை என்று மறுத்துள்ளார்.

இக்காலக்கணிப்பு முறை சிலப்பதிகார வரிகளில் வரும் செங்குட்டுவன் எடுத்த கண்ணகி விழாவுக்கு வந்த கடல் சூழ்ந்த இலங்கையை ஆண்ட கயவாகு என்னும் மன்னனையும், மகாவம்சம் படி கி.பி. இரண்டாம் நூற்றாண்டில் ஆண்ட கஜபாகு என்னும் மன்னனையும் ஒருவன் எனக்கூறுகிறது. இதன் படி சங்ககாலத் தமிழக மன்னர்களின் வரலாற்றை கி.பி. 250க்கும் முன்னர் வி. கனகசபைப் பிள்ளை எடுத்துச் சென்றார். கி.பி. இரண்டாம் நூற்றாண்டில் ஆண்டதாக கூறப்படும் செங்குட்டுவன் மகத மன்னனான சதகர்ணியை சந்தித்தான் என்பது இம்முறைக்கு மேலும் வலுவூட்டுவதாய் அமைந்துள்ளது. சாதவாகனர் மன்னர்களின் பெயரில் சதகர்ணி என்ற பெயர் சேர்ந்தே இருக்கும். கஜபாகு என்ற பெயர் கொண்ட மன்னர்கள் மகாவம்சம் படி மொத்தம் இரண்டு பேரே ஆவர். ஒருவன் இரண்டாம் நூற்றாண்டில் ஆண்டவன். மற்றொருவன் பன்னிரெண்டாம் நூற்றாண்டில் ஆண்டவன். அதனால் இம்முறைப்படி சங்ககாலம் கி.பி. 250க்கும் முற்பட்டதாக்கும்.

கி.மு 4 ஆம் நூற்றாண்டில் மகதத்தை ஆண்ட நந்தர்கள் பிறகு நந்தர்களை போரில் வென்ற மௌரியர்களின் தமிழக படையெடுப்பு பற்றி சங்க கால புலவர் மாமூலனாரின் பாடல்கள் கூறுகிறது.மாமூலனார் தனது வயது முதிர்ந்த காலத்தில் கரிகாலன் பற்றியும் பாடியுள்ளார். கரிகாலனுக்கு (சோழன்) சில வருடங்கள் கழித்து சேர நாட்டில் அரசனானவன் சேரன் செங்குட்டுவன் .பாண்டியன் நெடுஞ்செழியன் வடவாரியரை போரில் வென்றவன் அதாவது கரிகாலனுக்கு சில வருடங்கள் முதியவனாகிறான். இம்மூவேந்தர்களும் தமிழகத்தை ஆண்ட காலம் கி.மு 3 ஆம் நூற்றாண்டு .அவ்வாறு இருக்கையில் கி.பி 2 ஆம் நூற்றாண்டில் இலங்கையை ஆண்ட கயவாகு என்பவர் சேர மன்னனோடு தொடர்பு கொண்டிருக்க இயலுமா!? கண்ணகி விழாவில் கயவாகு கலந்துகொண்டதற்காக செங்குட்டுவன் காலத்தை தவறாக கூறுவது முறை அல்லவே.! செங்குட்டுவனால் எழுப்பப்பட்ட கண்ணகி கோயிலில் கலந்து கொண்டவர்கள், இலங்கை மன்னன் கயவாகு தவிர மற்ற அரசர்கள் செங்குட்டுவனோடு போரிட்டதற்கு சங்க கால பாடல்கள் சான்றுகளுடன் உள்ளன. ஆனால் கயவாகுவோடு செங்குட்டுவனோ அல்லது மற்ற தமிழ் அரசர்கள் போரிட்டதற்கு எந்த சங்க கால பாடலும் கிடையாது .அவ்வாறு இருக்கையில் கயவாகு காலம்தான் செங்குட்டுவன் காலம் என்பது எவ்விதத்திலும் ஏற்புடையது அல்ல.


</doc>
<doc id="171362" url="https://ta.wikipedia.org/wiki?curid=171362" title="சிவாலய ஓட்டம்">
சிவாலய ஓட்டம்

சிவாலய ஓட்டம் என்பது ஆண்டுதோறும் இந்தியாவின், தமிழ்நாட்டில், கன்னியாகுமரி மாவட்டத்திலுள்ள 12 சிவாலயங்களில். மகா சிவராத்திரி அன்று நடைபெறும் திருவிழாவை குறிப்பதாகும்.




</doc>
<doc id="171374" url="https://ta.wikipedia.org/wiki?curid=171374" title="டைன் ஆறு">
டைன் ஆறு

டைன் ஆறு ("River Tyne",) இங்கிலாந்தின் வடகிழக்குப் பகுதியில் உள்ள ஓர் ஆறாகும். வடக்கு டைன், தெற்கு டைன் என்ற இரு துணையாறுகள் ஒன்றிணைந்து டைன் ஆறு உருவாகிறது. நார்தம்பர்லாந்து மலைகளில் எக்சுஹாம் பகுதியில் "ஆறுகளின் சங்கமம்" எனப்படும் இடத்தில் இவ்விரு துணையாறுகளும் கலக்கின்றன. தொடர்ந்து 48 கி.மீ மேற்கு திக்கில் ஓடுகின்ற டைன் ஆறு "டைன் கழிமுகம்" என்னுமிடத்தில் வடகடலில் கலக்கிறது. டைன் ஆற்றின் மொத்த நீளம் 128 கி.மீ. ஆகும். டைன் ஆற்றங்கரையில் உள்ள முதன்மை நகரங்கள் நியூகாசில், தெற்கு சீல்ட்சு என்பவையாம். நியூகாசில் மற்றும் கேட்சுஹெட் பரோவை இவ்வாறு 13 மைல் தொலைவிற்கு பிரித்தவாறு ஓடுகிறது. இவ்விரு நகர்ப்பகுதிகளுக்கும் இடையே மட்டும் 10 பாலங்கள் கட்டப்பட்டுள்ளன. மேலும் கிழக்காக ஓடும்போது இதேபோல ஹெப்பர்ன் மற்றும் ஜார்ரோ ஆற்றின் தென்புறத்திலும் நியூகாசிலின் வாக்கர் மற்றும் வால்சென்டு வடபுறத்திலுமாக பிரிக்கிறது. இவ்விடத்தில் "டைன் சுரங்கம்" எனப்படும் ஆற்றினடி சாலை கட்டமைக்கப்பட்டுள்ளது. இது டர்ஹாம் கௌன்டிக்கும் நார்த்தம்பர்லாந்து கௌன்டிக்குமான எல்லையாக விளங்குகிறது.



</doc>
<doc id="171376" url="https://ta.wikipedia.org/wiki?curid=171376" title="கூட்டுறவு வீட்டு வசதி சங்கம்">
கூட்டுறவு வீட்டு வசதி சங்கம்

கூட்டுறவு வீட்டு வசதி சங்கம் என்பது வதிவிடங்களை கூட்டுறவு முறையில் வாங்கி அல்லது கட்டி, நிர்வாகித்துப், பயன்படுத்தும் ஒரு சட்ட முறையிலான அமைப்பு ஆகும். இவை அனைத்து உறுப்பினர்களின் வளங்களையும் ஒன்றுசேர்த்து (pooling of resources) தமது வாங்கு திறனைக் கூட்டு, குறைந்த தலா உறுப்பினர் செலவைத் தரக் கூடியதாக உள்ளது. இவை இலாப நோக்கமற்று இயங்குவதாலும் செலவுகள் குறைகின்றன. மேலும், வதிவிடத்தின் பங்குதாரர்களாக யார் இணையலாம், எவ்வாறு நிர்வகிக்கப்பட வேண்டும் என்பதில் கூடிய பங்களிப்பு வழங்கலாம். 

பொதுவாக இரண்டு வகை வீட்டுக் கூட்டுறவுகள் உண்டு. ஒன்று சொத்துப் பங்கு கூட்டுறவு (ownership cooperatives) மற்றையது சொத்துப் பங்கு இல்லாத கூட்டுறவுகள் (non-equity cooperatives). 


</doc>
<doc id="171381" url="https://ta.wikipedia.org/wiki?curid=171381" title="குயிலி ராஜேஸ்வரி">
குயிலி ராஜேஸ்வரி

குயிலி இராஜேஸ்வரி தமிழகத்தின் பெண் சிறுகதை, புதின எழுத்தாளர்களில் குறிப்பிடத்தக்கவர். குழந்தைகளுக்காகவும் பெரியவர்களுக்காகவும் கதைகளும், நாடகங்களும் பாடல்களும், நாட்டிய நாடகங்களும் எழுதியுள்ளார்.

இவர் குழந்தைகளுக்காக எழுதிய ‘பாரதி ஆத்திசூடி’ என்ற புத்தகம் குறிப்பிடத்தக்கது. பெரியவர்களுக்காக 25 இற்கும் மேற்பட்ட புத்தகங்களை எழுதியுள்ளார். ஆங்கிலத்திலும் இவர் எழுதியுள்ளார். தெலுங்கு, மராத்தி, இந்தி மொழிகளிலும் இவருடைய கதைகள் மொழிபெயர்க்கப்பட்டுள்ளன.

நாங்கள் காணும் இந்தியா - தமிழகம், நாங்கள் காணும் இந்தியா - கேரளம் முதலிய நூல்களை எழுதியுள்ளார். இந்நூல்கள் சுற்றுலா செல்வோருக்கு ஏற்ற கையேடாகும்.

"நேஷனல் புக் டிரஸ்டு"க்காக குழந்தைகளுக்கான இரண்டு புத்தகங்களை தமிழாக்கம் செய்திருக்கிறார். இவர் அமைத்து நடத்தி வந்த "மாதங்கி மகேஸ்வரி பீம்ஸ்" என்ற குழந்தைகள் சங்கத்தினர் வானொலியிலும் தொலைக்காட்சியிலும் மேடைகளிலும் கலை நிகழ்ச்சிகளைத் திறம்பட அளித்து வந்தனர்.


</doc>
<doc id="171385" url="https://ta.wikipedia.org/wiki?curid=171385" title="சிவபூசா பத்ததி">
சிவபூசா பத்ததி

சிவபூசா பத்ததி என்னும் நூல் 16 ஆம் நூற்றாண்டில் வாழ்ந்த குருஞான சம்பந்தர் இயற்றிய நூல்களில் ஒன்று. இது பத்ததி வழிபாட்டு முறைகளைக் கூறும் நூல். 

ஆலயபூசை பற்றிச் சைவசித்தாந்தம் குறிப்பிடுவதில்லை. சிவ-வழிபாட்டையே போற்றுகிறது. சிவ-வழிபாட்டில் புத்திர-மார்க்கம், கிரியா-மார்க்கம் என இரண்டு வகை உண்டு. இந்த இரண்டையும் விளக்கும் பாடல் ஒன்று இந்த நூலில் உள்ளது. 
புத்தி மார்க்கம் புகலில் புதிய விரைப் போது
சுத்தி செய்து ஆசனம் மூர்த்தி மூர்த்திமான் ஆம்
பத்தியினால் அருச்சித்துப் பரவிப் போற்றிப்
நித்தலும் இக் கிரியையினை இயற்றுவோர்கள்

இது ஆகம பூசை எனப்படும். 

பூசாவிதிகளைக் கூறும் நூல்கள்

துவார பூசையில் தொடங்கி அட்ட-பூசை வரை பல பூசனைப் பாங்குகளை இந்த நூல் குறிப்பிடுகிறது. 


</doc>
<doc id="171392" url="https://ta.wikipedia.org/wiki?curid=171392" title="டெபோரா பிரியா">
டெபோரா பிரியா

டெபோரா பிரியா ஹென்றி, (Deborah Priya Henry) 2007ஆம் ஆண்டின் மலேசிய அழகி. 2011இல் உலக அழகிகளில் 16வது இடத்திற்குத் தேர்வு செய்யப்பட்டவர். ஆப்பிரிக்கா, சொமாலியா நாட்டில் இருக்கும் பூகி அனாதை ஆசிரமத்தை உருவாக்கியவர். அந்த ஆசிரமத்தில் அடைக்கலம் பெற்றுள்ள 120 அனாதைக் குழந்தைகளின் பராமரிப்புச் செலவுகளைக் கவனித்துக் கொள்கின்றார். 

மலேசியாவில் தனித்து வாழும் தாய்மார்களுக்கு தன்முனைப்பு, விழிப்புணர்வு பயிலரங்குகளை நடத்தி வருகிறார். சமூகத்திற்குப் புறம்பான கருத்தரிப்புகளின் பின்விளைவுகளைப் பற்றி, மலேசிய உயர்க்கல்விக்கூடங்களில் பரப்புரை செய்து வருகின்றார். மலேசியாவில் பஞ்ச நிவாரண தேவதை (ஆங்கிலம்: Famine Angel) என்று அன்பாக அழைக்கப்படுகின்றார். இவருடைய வயது 27.

டெபோரா பிரியா அயர்லாந்து, டப்ளின் நகரில் பிறந்தவர். மலேசியா, கோலாலம்பூர் மாநகரில் வளர்ந்தவர். தந்தையாரின் பெயர் ராஜ் ஹென்றி. தாயாரின் பெயர் மேரி. அயர்லாந்திற்குப் படிக்கச் சென்ற அவருடைய தந்தையார், அங்கு தன்னுடன் படித்துக் கொண்டிருந்த பெண்ணைத் திருமணம் செய்து கொண்டார். அவர்களின் மகள் டெபோரா பிரியா ராஜ். 

கோலாலம்பூர், ஜாலான் அம்பாங்கில் இருக்கும் , தன்னுடைய தொடக்க, உயர்நிலைப்பள்ளிப் படிப்புகளைப் பயின்றார். பின்னர், ஆஸ்திரேலியா, குயின்ஸ்லாந்து பல்கலைக்கழகத்தில் பட்டப்படிப்பை மேற்கொண்டார். ஆட்சி இயல், பொருளியல் துறையில் இளங்கலை பட்டம் பெற்றார்.

பள்ளியில் படிக்கும் காலத்தில் கூடைப்பந்து, கைப்பந்து விளையாட்டுகளில் சிறந்து விளங்கினார். கோலாலம்பூர் அனைத்துலகப் பள்ளிகள் விளையாட்டுகளிலும் தங்கப் பதக்கம் பெற்றார். பள்ளியில் சிறந்த விளையாட்டாளராகவும் தேர்வு செய்யப்பட்டார். 

தம்முடைய 15வது வயதில், கோலாலம்பூரில் ‘மாடலிங்’ எனப்படும் அழகுநய நடைத் துறையிலும் கவனம் செலுத்தத் தொடங்கினார். 2003ஆம் ஆண்டு லண்டன் மாநகருக்குச் சென்று அந்தக் கலையைப் பற்றியும் பயின்றார். அதன் பின்னர், ஆஸ்திரேலியா சென்றார். பட்டப்படிப்பை முடித்துக் கொண்டு 2007இல் மலேசியா திரும்பி, மலேசிய அழகிப் போட்டியில் கலந்து கொண்டார்.

டெபோரா பிரியா, 2007ஆம் ஆண்டு மலேசிய அழகியாகத் தேர்வு செய்யப்பட்டார். அதே ஆண்டு உலக அழகிப் போட்டியிலும் கலந்து கொண்டார். 16வது இடத்தைப் பெற்றார். அந்தத் தகுதி 1998ஆம் ஆண்டிற்குப் பின்னர், உலக அழகிப் போட்டியில் மலேசியாவிற்கு கிடைத்த ஆக உயர்வான தகுதி நிலையாகும். 1998ஆம் ஆண்டு, உலக அழகிப் போட்டியில் மலேசியாவைப் பிரதிநிதித்த என்பவர் மூன்றாம் நிலையில் தகுதி பெற்றார்.

உலக அழகிப் போட்டியில் மலேசியாவைப் பிரதிநிதிக்கும் அழகித் தேர்வு, 2011 ஜனவரி மாதம் 27ஆம் தேதி நடைபெற்றது. அதில் டெபோரா பிரியா தேர்வு செய்யப்பட்டார். உலக அழகிப் போட்டி பிரேசில், சா பாலோ நகரில் நடைபெற்றது. அதில் அவர் 16வது இடத்தைப் பெற்றார்.

சிறு வயதில் இருந்தே சமூக சேவைகளில் ஈடுபடுவதில் ஆர்வம் காட்டி வருகிறார். ஆப்பிரிக்கா, சொமாலியா நாட்டில் இருக்கும் பூகி அனாதை ஆசிரமத்தை உருவாக்கியவர்களில் இவரும் ஒருவர் ஆவார். அந்த ஆசிரமத்தில் அடைக்கலம் பெற்றுள்ள அனாதைக் குழந்தைகளுக்கு நிதியுதவி, மனிதநேய உதவிகளைச் செய்து வருகின்றார். 

இதைத் தவிர, மலேசியாவில் தனித்து வாழும் தாய்மார்களுக்கு தன்முனைப்பு, விழிப்புணர்வு பயிலரங்குகளை நடத்தி வருகின்றார். சட்டத்திற்குப் புறம்பான கருத்தரிப்புகளின் அவலநிலைகளைப் பற்றி, மலேசியப் பெண்கள் கல்லூரிகள், உயர்க்கல்விக்கூடங்களில் விரிவுரைகள் செய்கின்றார். 

கோலாலம்பூர், சௌக்கிட் பகுதியில் இருக்கும் "Pusat Aktiviti Kanak-Kanak" எனும் சிறார் பராமரிப்பு இல்லத்திற்குச் சென்று, அங்குள்ள குழந்தைகளுக்கு சமூக சேவைகளையும் வழங்கி வருகிறார்.

2011ஆம் ஆண்டு "The Malay Chronicles: Bloodlines" எனும் மலாய்த் திரைப்படத்திலும் நடித்து இருக்கிறார். மலேசியத் தொலைக்காட்சியில் ‘பெல்லா’ எனும் நிகழ்ச்சியின் அறிவிப்பாளர்களில் ஒருவராகவும் பணிபுரிகின்றார்.


</doc>
<doc id="171396" url="https://ta.wikipedia.org/wiki?curid=171396" title="சிவபோக சாரம்">
சிவபோக சாரம்

சிவபோக சாரம் என்னும் நூல் 16 ஆம் நூற்றாண்டில் வாழ்ந்த குருஞான சம்பந்தரால் எழுதப்பட்ட நூல்களில் பலராலும் பெரிதும் அறிமுகமானது. 

இந்த நூல் 139 வெண்பாக்களைக் கொண்டது. இந்த நூல் தரும் கருத்துகளில் சில: 



</doc>
<doc id="171398" url="https://ta.wikipedia.org/wiki?curid=171398" title="கிண்ணை">
கிண்ணை

கிண்ணை ("Sonneratia caseolaris", ஆங்கிலம்: "Mangrove Apple", "Crabapple Mangrove") என்பது "லித்ராசிய" குடும்ப தாவரம் ஆகும்.

இம்மரம் அலையாத்திக் காடு வகையைச் சார்ந்ததும் 20 மீட்டர் உயரம் வரை வளரக்கூடியதும் இதன் அடிமர விட்டம் 50 செ.மீ கொண்டும் காணப்படும். இது வெப்பமண்டல ஐதான களித் தரைகளில் ஆப்பிரிக்காவிலிருந்து இந்தோனேசியா வரை காணப்படுகின்றது. அவுத்திரேலியா முதல் சீனா, பிலிப்பீன்சு வரையான இடங்களிலும் இது காணப்படுகின்றது.

இதன் பழமும் இலையும் உண்ணத்தக்கவை. இது குறிப்பிட்ட சில இடங்களில் உணவாகக் கொள்ளப்படுகின்றது.

இது சிலவேளை தக்கை மரம் மரம் என அழைக்கப்படுகின்றது. சில இடங்களில் மீனவர்களில் இதன் மூச்சுவேரை சிறு மிதவைகளாக அமைந்து வலையின் மிதப்பாகப் பயன்படுத்துகின்றனர்.



</doc>
<doc id="171413" url="https://ta.wikipedia.org/wiki?curid=171413" title="திருத்தந்தைத் தேர்தல்">
திருத்தந்தைத் தேர்தல்

திருத்தந்தைத் தேர்தல் () என்பது கர்தினால்கள் உரோமை மறைமாவட்டத்திற்கு ஒரு புதிய ஆயரைத் தேர்வு செய்யக் கூடும் கூட்டம் ஆகும். புனித பேதுருவின் வழிவந்தவரெனக் கத்தோலிக்கர்களால் நம்பப்படும் உரோமை ஆயர், திருத்தந்தை எனவும் அழைக்கப்படுகின்றார். திருத்தந்தை கத்தோலிக்கத் திருச்சபையின் கண்காணும் தலைவராக ஏற்கப்படுகின்றார். மேலும் திருத்தந்தை வத்திக்கான் நாட்டின் அரசுத் தலைவரும் ஆவார். ஒரு நிறுவனத்தின் தலைவரைத் தேர்ந்தெடுப்பதற்கான நடப்பில் உள்ள மிகப் பழைமையான முறை திருப்பீடத் தேர்தல் முறையாகும்.

காலம் காலமாக நடைபெற்று வந்த அரசியல் குறுக்கீடுகளின் உச்சத்தில் கி.பி. 1268 முதல் 1271 வரை திருப்பீடத் தேர்தல் நீண்டது. இத்தேர்தலில் தேர்வான திருத்தந்தை பத்தாம் கிரகோரி 1274 இல் இரண்டாம் இலியோன்ஸ் பொதுச்சங்கத்தின்போது திருப்பீடத் தேர்தலின் வாக்காளர்களாகப் பங்கேற்கும் கர்தினால்களை ஒன்றாகத் தனிமையில் பூட்டி வைக்கவும், அவர்கள் புதிய திருத்தந்தையைத் தேர்வு செய்யும் வரை அங்கிருந்து வெளியேறக் கூடாதெனவும் உத்தரவிட்டார்.

இக்காலத்தில் திருப்பீடத் தேர்தல் வத்திக்கான் நகரில் உள்ள திருத்தூதர் மாளிகையில் இருக்கும் சிஸ்டைன் சிற்றாலயத்தில் நடைபெறுவது வழக்கம். திருத்தூதர்களின் காலம் முதல், உரோமை ஆயரும், மற்ற மறைமாவட்ட ஆயர்களைப் போலவே, மறைமாவட்ட இறைமக்கள் மற்றும் குருக்களின் கருத்துகளின் அடிப்படையில் தேர்வு செய்யப்பட்டார்.

1059 இல் திருப்பீடத் தேர்தலில் வாக்களிக்கும் உரிமை கர்தினால் குழாமிற்கு மட்டுமே உரியதென வரையறுக்கப்பட்டது. 1970 இல், திருத்தந்தை ஆறாம் பவுல் திருப்பீடம் காலயான நாளில் 80 வயதினைத் தாண்டாத கர்தினால்கள் மட்டுமே வாக்களிக்க முடியுமெனச் சட்டம் இயற்றினார்.

தற்போது வழக்கில் உள்ள விதிமுறைகளும் நெறிமுறைகளும் திருத்தந்தை முத்.இரண்டாம் யோவான் பவுலினால் "Universi Dominici Gregis" (ஆண்டவருடைய அனைத்து உலக மந்தையின் ஆயர்) என்னும் திருத்தூதரக ஆணையால் (apostolic constitution) நிறுவப்பட்டு திருத்தந்தை பதினாறாம் பெனடிக்டின் சொந்த விருப்பப்படி (motu proprio) 11 ஜூன் 2007 அன்று திருத்தியமைக்கப்பட்டது ஆகும். திருத்தந்தையாகத் தேர்வு செய்யப்படுபவர் மூன்றில் இரண்டு மடங்கு வாக்குகளுடன் மேலும் ஒரு வாக்குப் பெற்றிருக்க வேண்டும்.

திருத்தந்தையைத் தேர்ந்தெடுக்கும் தேவை எழுவதற்கு இரண்டு காரணங்கள் இருக்கலாம். ஏற்கனவே பதவியில் இருந்த திருத்தந்தை தம் பதவிக் காலத்திலேயே இறந்திருக்கலாம், அல்லது அவர் தமது திருத்தந்தைப் பணியைத் துறந்திருக்கலாம்.

கிறித்தவத்தின் தொடக்கக் காலத்தில் பொதுவாக, திருத்தந்தையர்கள் மற்ற மறைமாவட்ட ஆயர்களைப் போலவே மக்களாலும் குருக்களாலும் தேர்ந்தெடுக்கப்பட்டனர். சில சமயங்களில் பொதுமக்கள் யார் திருத்தந்தையாகப் பதவி ஏற்க வேண்டும் என்பதைக் குரலெழுப்பி அறிவித்ததும் உண்டு.

நடுக்காலத்தில் திருத்தந்தை ஆன்மிகத் தலைமையோடு அரசியல் தலைமையையும் ஏற்றார். அப்போது சில அரசர்கள் அவருடைய ஆட்சியில் தலையிட்டதுண்டு. கி.பி. 875இல் சார்லஸ் மன்னன் திருத்தந்தைக்கு ஓர் அரியணையைப் பரிசாக அளித்தார். அதுவே "பேதுருவின் திருப்பீடம்" என்று பெயர் பெற்றது. திருத்தந்தை ஆன்மிகத் தலைவராக இருந்து கிறித்தவ சமயத்தை அறிவிக்கவும், ஆட்சியாளராகச் செயல்படவும் உரிமை கொண்டுள்ளார் என்பது இவ்வாறு வெளிப்படுத்தப்பட்டது.

1059ஆம் ஆண்டில் ஒரு முக்கிய மாற்றம் நிகழ்ந்தது. திருத்தந்தை இரண்டாம் நிக்கோலாஸ் அந்த ஆண்டில் புகுத்திய மாற்றத்தின்படி, கர்தினால்மார் முதலில் ஒருவரைத் திருத்தந்தைப் பதவிக்குத் தேர்ந்தெடுத்து, குருக்கள் மற்றும் பொதுநிலையினரின் இசைவுபெற்று அவர் பதவி ஏற்பது என்று ஏற்பாடாயிற்று. கர்தினால்மார்கள் மூன்று உட்பிரிவுளுள் அடங்குவர்: கர்தினால்-ஆயர்கள், கர்தினால்-குருக்கள், கர்தினால்-திருத்தொண்டர்கள். இந்த உட்பிரிவுக்கு ஏற்ப, முதலில் கர்தினால்-ஆயர்கள் ஒன்றுகூடி வந்து, திருத்தந்தைப் பதவிக்கு ஒருவரை முன்குறிப்பர். பின்னர் அவர்கள் கர்தினால்-குருக்களையும் கர்தினால்-திருத்தொண்டர்களையும் அழைத்து, தாம் முன்குறித்த நபர் பதவி ஏற்கலாமா வேண்டாமா என்று முடிவு செய்வர்.
1139இல் நிகழ்ந்த இரண்டாம் இலாத்தரன் பொதுச்சங்கம், புதிய திருத்தந்தையை ஏற்பதற்கு, கீழ்நிலை குருக்களும் பொதுநிலையினரும் இசைவுதர வேண்டும் என்னும் நிபந்தனையை அகற்றியது. தொடர்ந்து, 1179இல் நிகழ்ந்த மூன்றாம் இலாத்தரன் பொதுச்சங்கம் திருத்தந்தையைத் தேர்வுசெய்வதில் எல்லா நிலை கர்தினால்மார்களுக்கும் சம உரிமை வழங்கியது.

மேலும் திருத்தந்தையாகத் தேர்ந்தெடுக்கப்படுபவர் கர்தினால்மார்களின் வாக்குகளில் மூன்றில் இரண்டு பங்கினைப் பெற்றிருக்க வேண்டும் என்னும் ஒழுங்கும் புகுத்தப்பட்டது.

நடுக்காலத்தின் பெரும்பகுதியிலும் மறுமலர்ச்சிக் காலத்திலும் கர்தினால்மார்களின் எண்ணிக்கை மிகக் குறைவாகவே இருந்தது. எடுத்துக்காட்டாக, திருத்தந்தை நான்காம் அலெக்சாண்டரையும், பின்னர் திருத்தந்தை இருபத்தொன்றாம் யோவானையும் தேர்ந்தெடுத்தபோது வெறும் ஏழு கர்தினால்மார் மட்டுமே இருந்தனர்.

நீண்ட பயணம் செய்து உரோமை வருவது கடினமாக இருந்தது. சக்திவாய்ந்த உரோமைக் குடும்பங்கள் திருத்தந்தைத் தேர்தலில் தலையிட்டன. இதனால், சில வேளைகளில் திருத்தந்தைத் தேர்தல் மாதக் கணக்காக, ஏன் ஆண்டுக்கணக்காகக் கூட நீடித்தது.

இவ்வாறு திருப்பீடம் காலியாகக் கிடந்த ஒரு நிகழ்ச்சி குறிப்பிடத்தக்கது. 1268ஆம் ஆண்டு திருத்தந்தையைத் தேர்ந்தெடுக்க 19 கர்தினால்கள் இத்தாலியின் விட்டேர்போ ("Viterbo") நகரில் ஆயர் இல்லத்தில் கூடினார்கள். யாரைத் திருத்தந்தையாகத் தேர்ந்தெடுப்பது என்பது குறித்து அவர்கள் நடுவே ஒத்த கருத்து பல மாதங்களாகவே உருவாகவில்லை. புதிய திருத்தந்தை இல்லாத நிலையில் மக்கள் பொறுமை இழந்தனர். அவர்கள் கர்தினால்மார்களுக்கு எச்சரிக்கை விடுக்கும் விதத்தில் முதலில் ஆயர் இல்லத்தை அடைத்துப் பூட்டினார்கள். அதன் பிறகும் தேர்தல் நிகழவில்லை. பின்னர் அந்த இல்லத்தின் கூரையைப் பிரித்து எடுத்தார்கள். இவ்வாறு, தேர்தலுக்காக உள்ளே கூடியிருந்த கர்தினால்மார்கள் இல்லம் வெயிலுக்கும் மழைக்கும் திறந்துவிடப்படலாயிற்று. அதன்பிறகும் 33 மாதங்கள் கடந்த பின்னரே புதிய திருத்தந்தை தேர்ந்தெடுக்கப்பட்டார். அவர் பத்தாம் கிரகோரி என்னும் பெயரைச் சூடிக்கொண்டார்.

தமது தேர்தல் அனுபவத்தின் பின்னணியில் திருத்தந்தை பத்தாம் கிரகோரி திருத்தந்தைத் தேர்தல் முறையில் ஒரு சீர்திருத்தம் கொண்டுவந்தார். அதன்படி, திருத்தந்தையைத் தேர்ந்தெடுக்கக் கூடிவரும் கர்தினால்மார்கள் ஒரு பெரிய அறையில் அடைக்கப்படுவார்கள். அந்த அறையைச் சாவியால் பூட்டிவிடுவார்கள். திருத்தந்தையைத் தேர்ந்தெடுக்கும் வரை அந்த அறை சாவியால் பூட்டியே இருக்கும். திருத்தந்தையைத் தேர்ந்தெடுத்தபின்னரே அந்த அறை மீண்டும் சாவியால் திறக்கப்படும். இதிலிருந்துதான், திருத்தந்தையைத் தேர்ந்தெடுக்கும் முறை "conclave" என்னும் பெயர்பெற்றது. "Cum" + "clavis" என்னும் இரண்டு இலத்தீன் சொற்களாலான இச்சொல்லுக்கு "சாவியால் பூட்டுதல்" என்பதே பொருள். ஒவ்வொரு கர்தினாலுக்கும் இரண்டு பணியாட்கள் ஒதுக்கப்பட்டார்கள்.

இவ்வாறு அடைக்கப்பட்ட கர்தினால்மார்கள் விரைவில் திருத்தந்தையைத் தேர்ந்தெடுக்கத் தவறினால், நான்காம் நாளிலும் ஒன்பதாம் நாளிலும் அவர்களுக்கு வழங்கப்பட்ட உணவு படிப்படியாகக் குறைக்கப்பட்டது.

மேற்கூறிய ஏற்பாடு மிகக் கடுமையாகிப் போய்விட்டது என்று கர்தினால்மார் குறைகூறியதைத் தொடர்ந்து அது 1276இல் கைவிடப்பட்டது. புதிய ஒழுங்குமுறை வழங்கப்படாததால் நீண்ட தேர்தல் நடைபெறும் வழக்கம் தொடர்ந்தது. இத்தகைய நீண்ட தேர்தல் ஒன்றில்தான் 1294இல் திருத்தந்தை ஐந்தாம் செலஸ்தீன் என்று திருத்தந்தைப்பெயர் சூடிக்கொண்ட ஒரு பெனதிக்து சபைத் துறவி திருத்தந்தையாகத் தேர்ந்தெடுக்கப்பட்டார். அரைகுறை விருப்போடு திருத்தந்தைப் பொறுப்பை ஏற்ற அவர் ஐந்து மாதங்களுக்குள் தம் பணியிலிருந்து விலகினார்.

அரசியல் சூழ்நிலைகளால் 1309-1376 ஆண்டுகளில் திருத்தந்தைப் பணியிடம் உரோமையிலிருந்து பிரான்சு நாட்டு அவிஞ்ஞோன் நகருக்கு மாற்றப்பட்டது. அப்போது 1314-1316 காலத்தில் திருத்தந்தைப் பணியிடம் காலியாகவே இருந்தது. அதுபோலவே மேலைத் திருச்சபைப் பிளவுக் காலத்தில், ஒரே சமயத்தில் இரண்டு பேர் திருத்தந்தைப் பணிக்கு உரிமை கொண்டாடியதைத் தொடர்ந்து 1415-1417 ஆண்டுகளில் ஓர் இடைவெளி ஏற்பட்டது.

1587ஆம் ஆண்டில் திருத்தந்தை ஐந்தாம் சிக்ஸ்டஸ் திருத்தந்தையைத் தேர்ந்தெடுக்கின்ற கர்தினால்மாரின் எண்ணிக்கை 70ஆக இருக்கும் என்று நிர்ணயித்தார். விவிலியத்தில் மோசே தமக்குத் துணையாளர்களாக 70 பேரைத் தேர்ந்துகொண்டார் (காண்க: எண்ணிக்கை:11-16-17) என்ற அடிப்படையில் இந்த ஒழுங்கு தரப்பட்டது. அவர்களுள் 6 பேர் கர்தினால்-ஆயர்கள், 50 பேர் கர்தினால்-குருக்கள், 14 பேர் கர்தினால்-திருத்தொண்டர்கள் என்று நிர்ணயிக்கப்பட்டது.

திருத்தந்தை இருபத்திமூன்றாம் யோவான் (ஆட்சி:1958-1963) திருத்தந்தைத் தேர்தலில் பங்கேற்கும் கர்தினால்மார்களின் எண்ணிக்கையை உயர்த்த நடவடிக்கை எடுத்ததைத் தொடர்ந்து, 1970இல் திருத்தந்தை ஆறாம் பவுல் தேர்தலில் பங்கேற்கும் கர்தினால்மார்களின் எண்ணிக்கையை 120 என்று உயர்த்தி, அதையே எல்லையாக நிர்ணயித்தார். மேலும், திருத்தந்தைத் தேர்தலில் கலந்துகொள்ள கர்தினால்மார்களின் வயது 80ஐத் தாண்டியிருக்கலாகாது என்றும் அவரே சட்டம் இயற்றினார்.

120 கர்தினால்மாரே திருத்தந்தைத் தேர்தலில் பங்கேற்பர் என்பது பொதுவான எல்லையாக இருந்தாலும், நடைமுறையில் திருத்தந்தை இரண்டாம் யோவான் ஆட்சிக்காலத்தில் சில வேளைகளில் 80 வயதுக்கு உட்பட்ட கர்தினால்மார் 120க்கும் அதிகமானவர்களாக இருந்ததும் உண்டு. இது, சில கர்தினால்மார் விரைவில் 80 வயதைத் தாண்டிவிடுவார்கள் என்பதை முன்னிட்டு எடுக்கப்பட்ட நடவடிக்கை ஆகும்.

அதே திருத்தந்தை மற்றொரு வழிமுறையும் அளித்தார். அதாவது, திருப்பீடம் காலியாகும் நாளில் 80 வயது நிறையாத கர்தினால்மார், தேர்தலுக்காகக் கர்தினால் குழு கூடும் நாளில் அந்த வயது எல்லையைத் தாண்டிவிட்டாலும் தேர்தலில் கலந்துகொண்டு வாக்களிக்கலாம். 

நடுக்காலத்தில் திருத்தந்தை எந்த நகரில் இறந்தாரோ அங்கேயே அடுத்த திருத்தந்தையைத் தேர்ந்தெடுப்பதற்கான ஏற்பாடு செய்யப்பட்டது. இவ்வாறு இத்தாலியின் பெரூஜியா மற்றும் அஞ்ஞானி ஆகிய நகர்களில் நடைபெற்ற திருத்தந்தைத் தேர்தல் கூட்டங்களைக் குறிப்பிடலாம்.

வத்திக்கான் ஆட்சிக்கு உட்பட்ட பகுதியில் 1455இலிருந்து திருத்தந்தைத் தேர்தல்கள் நடந்துள்ளன. பெரும் சமயப்பிளவு ஏற்படுவதுவரை அத்தேர்தல்கள் உரோமையில் மினெர்வா மேல் புனித மரியா கோவில் என்னும் தோமினிக் சபைத் துறவு மடத்தில் நடந்தன.

அண்மைக் காலத்தில் வத்திக்கான் நகரில் திருத்தந்தை இல்லத்தோடு சேர்ந்த சிஸ்டைன் சிற்றாலயத்தில் கர்தினால்மார்கள் கூடித் திருத்தந்தையைத் தேர்ந்தெடுக்கும் வழக்கம் ஏற்பட்டது. இச்சிற்றாலயத்தில் நடந்த முதல் திருத்தந்தைத் தேர்தல் கூட்டம் 1492இல் நிகழ்ந்தது. அதில் ஆறாம் அலெக்சாண்டர் திருத்தந்தையாகத் தேர்ந்தெடுக்கப்பட்டார்.

இடையே, ஒரு சில திருத்தந்தைத் தேர்தல்கள் வேறு இடங்களில் நடந்தாலும் 1878இல் திருத்தந்தை பதின்மூன்றாம் லியோ தேர்ந்தெடுக்கப்பட்டதிலிருந்து இன்றுவரை தொடர்ந்து, சிஸ்டைன் சிற்றாலயமே திருத்தந்தைத் தேர்தல் நிகழும் இடமாகத் தொடர்ந்து இருந்துவருகிறது.

திருத்தந்தையைத் தேர்ந்தெடுப்பதற்காக உரோமையில் வந்து கூடுகின்ற கர்தினால்மார் முதலில் ஒருவரை ஒருவர் சந்தித்து, கலந்துரையாடுவதற்கான வாய்ப்பு அளிக்கப்படுகிறது. அவர்கள் வத்திக்கானின் உள்ளே அமைந்துள்ள "புனித மார்த்தா இல்லம்" என்னும் விடுதியில் தங்கியிருப்பார்கள். அந்த விடுதி முன்னாட்களில் அகதிகள் மற்றும் நோயுற்றோரைப் பேணும் இல்லமாகவும், திருத்தந்தையைச் சந்திக்க வரும் தலைவர்கள் போன்றோர் தங்கியிருக்கும் விடுதியாகவும் பயன்பட்டதுண்டு. ஆனால் 1996இல் திருத்தந்தை இரண்டாம் யோவான் பவுல் அந்த இல்லத்தைப் புதுப்பித்து, திருத்தந்தைத் தேர்தலுக்கு வருகின்ற கர்தினால்மார் தங்கியிருக்க வசதியான இல்லமாக மாற்றியமைத்தார். அங்கு 105 பேர் தங்கியிருக்க முடியும்.

கர்தினால்மார் சிஸ்டைன் சிற்றாலயத்திற்குள் நுழைந்து, தேர்தலில் வாக்களிப்பதற்கு முன் இரண்டு உரைகளைக் கேட்பார்கள். 2005 திருத்தந்தைத் தேர்தல் அவையின் முதல் உரையை வழங்கியவர் அருள்திரு ரனியேரோ காந்தலாமெஸ்ஸா என்பவர். இவர் திருத்தந்தை இல்லப் போதகர் என்னும் பதவியில் இருந்தார். அதுபோலவே 2013 திருத்தந்தைத் தேர்தலிலும் ஒருவர் உரையாற்றுவார். இந்த உரை கர்தினால்மார் சிஸ்டைன் சிற்றாலயத்துக்குள் நுழைவதற்குமுன் நிகழும். அதன்பின், தேர்தல் நாள் குறிப்பிடப்பட்டு, கர்தினால்மார் சிற்றாலயத்துக்குள் நுழைந்து தேர்தலில் வாக்களிக்கத் தயாரான நிலையில், அச்சிற்றாலயத்தின் உள்ளே கர்தினால்மார்களுக்கு இன்னொரு உரை வழங்கப்படும். இந்த உரைகள் இன்று திருச்சபை எந்நிலையில் உள்ளது என்பதையும் இக்காலத்தில் திருச்சபையை வழிநடத்துவதற்குத் திருத்தந்தை எப்பண்புகள் உடையவராய் இருக்க வேண்டும் என்றும் விளக்கும். மேலும், தேர்தலின்போது கர்தினால்மார் எவ்விதத்தில் வாக்கு அளிப்பது, எந்த ஒழுங்குகளைக் கடைப்பிடிப்பது போன்ற காரியங்களை விளக்கிக்கூறுவனவாகவும் அவ்வுரைகள் அமையும்.

தேர்தலுக்கான நாள் குறிக்கப்பட்டதும், அந்தத் தேர்தல் நாளின் காலையில் கர்தினால் வாக்காளர்கள் அனைவரும் புனித பேதுரு பெருங்கோவிலில் கூடி, திருப்பலி நிறைவேற்றுவார்கள். நண்பகலில் அவர்கள் வத்திக்கானின் திருத்தந்தை இல்லத்தில் உள்ள புனித பவுல் சிற்றாலயத்திற்கு வருவார்கள். அங்கிருந்து சிஸ்டைன் சிற்றாலயம் நோக்கிப் பவனியாகச் செல்வார்கள். அப்போது, "தூய ஆவியே எழுந்தருளி வாரும்" என்னும் இறைவேண்டலைப் பாடலாகப் பாடிச் செல்வார்கள்.

பின்னர் கர்தினால் வாக்காளர்கள் உறுதிமொழி அளிக்கும் சடங்கு நிகழும். ஒவ்வொருவரும் நற்செய்தி நூல்தொகுதியைத் தொட்டு, தாம் தேர்தல் விதிகளைத் துல்லியமாகக் கடைபிடிக்கப்போவதாகவும், திருத்தந்தையாகத் தேர்ந்தெடுக்கப்பட்டால் திருச்சபையின் நன்மையைக் காப்பதாகவும், இரகசியம் காப்பதாகவும், வாக்களிக்கும்போது வெளியிலிருந்து வரும் கட்டாயங்களுக்கு உட்படாமலிருப்பதாகவும் அவர்கள் வாக்களிப்பர். கர்தினால் குழுவின் தலைவர் உரத்த குரலில் உறுதிமொழி வாசகத்தைக் கூறுவார்; ஒவ்வொரு கர்தினாலும் நற்செய்தி நூல்தொகுதியைத் தொட்டு, "அவ்வாறே வாக்களிக்கிறேன், உறுதிகூறுகிறேன், ஆணையிடுகிறேன்" என்று கூறுவார்கள்.

எல்லா கர்தினால் வாக்காளர்களும் உறுதிமொழி அளித்ததும், திருத்தந்தை வழிபாட்டுத் தலைவர் சிஸ்டைன் சிற்றாலயத்தின் நுழைவாயில் அருகே நின்றுகொண்டு, "அனைவரும் வெளியேறுக!" (இலத்தீன்: "Extra omnes!") என்று உரத்த குரலில் கட்டளையிடுவார். உடனே கர்தினால் வாக்காளர்கள் மற்றும் வாக்கெடுப்பில் உதவிசெய்ய நியமிக்கப்பட்ட ஒருசிலர் தவிர மற்றனைவரும் வெளியேறுவர். அதைத் தொடர்ந்து வழிபாட்டுத் தலைவர் சிற்றாலயத்தின் கதவை இழுத்து மூடுவார்.

சிற்றாலயத்தின் கதவு மூடப்படும்போது வழிபாட்டுத் தலைவர் மற்றும் கர்தினால்மார்களுக்கு உரையாற்றுபவர் ஆகியோர் ஆலயத்தின் உள் இருப்பர். கர்தினால்மாருக்கு ஆற்றப்படும் உரையில் இன்றைய திருச்சபை சந்திக்கின்ற பிரச்சினைகள் பற்றியும் எப்பண்புகள் கொண்டவர் திருத்தந்தையாகத் தேர்ந்தெடுக்கப்பட வேண்டும் என்றும் விளக்கிக் கூறப்படும். மேலும் கர்தினால்மார் தேர்தல்குறித்த அனைத்து ஒழுங்குகளையும் கடைப்பிடிக்கக் கேட்டுக்கொள்ளப்படுவர். உரையாற்றியதும் உரையாளர் சிற்றாலயத்தைவிட்டு வெளியேறுவார்.

பின்னர் இறைவேண்டல் நடைபெறும். அதைத் தொடர்ந்து கர்தினால் குழுத் தலைவர் தேர்தல்குறித்து எழுகின்ற ஐயங்களைத் தெளிவுபடுத்துவார்.

ஏதாவது காரணத்தை முன்னிட்டு தேர்தல் அவைக்குத் தாமதமாக வரும் கர்தினால் உள்ளே அனுமதிக்கப்படுவார். நோய் காரணமாக வெளியேறவேண்டிய நிலையில் இருக்கும் கர்தினால் மீண்டும் உள்ளே வரலாம். ஆனால் உடல் நலக்குறைவு தவிர வேறு காரணங்களை முன்னிட்டு வெளியே செல்லும் கர்தினால் மீண்டும் உள்ளே வர இயலாது.

மருத்துவ உதவி தேவைப்படும் கர்தினாலுக்கு மருத்துவ உதவியாளர் அனுமதிக்கப்படுவார். கர்தினால் குழுவின் செயலர், திருத்தந்தை வழிபாட்டுக் குழுத் தலைவர், வழிபாட்டு ஒருங்கிணைப்பாளர் இருவர், திருத்தந்தை வழிபாட்டு உடையகக் காப்பாளர் இருவர், கர்தினால் குழுத் தலைவருக்குத் துணைபுரியும் குரு ஆகியோர் கர்தினால் வாக்காளர்களோடு சிஸ்டைன் சிற்றாலயத்தில் வாக்கெடுப்பின்போது இருக்கலாம்.

மேலும் ஒப்புரவு அருட்சாதனம் வழங்குவதற்காகக் குருக்களின் உதவி கர்தினால்மார்களுக்குக் கிடைக்கும். வீட்டுப் பராமரிப்புக்காகவும் உணவு தயாரித்து பரிமாறுவதற்காகவும் சிலர் அனுமதிக்கப்படுவர்.

திருத்தந்தையைத் தேர்ந்தெடுக்கும் அவைக் கூட்டத்தின்போது நடப்பவற்றை இரகசியமாகக் காக்க வேண்டும் என்பது ஒரு முக்கிய நிபந்தனை ஆகும். தேர்தலில் பங்கேற்கும் கர்தினால்மார், அவர்களுக்குத் துணையாகப் போகின்ற பிற அலுவலர்கள் அனைவருமே இரகசியம் காப்பதாக உறுதிமொழி கொடுப்பார்கள். கர்தினால்மார்கள் தேர்தல் அவையின் அறைக்குள் நுழைந்த பிறகு வெளி உலகத்தோடு அஞ்சல், தொலைபேசி, தொலைக்காட்சி போன்ற விதங்களில் தொடர்புவைத்தல் தடைசெய்யப்பட்டுள்ளது.

இவ்வாறு இரகசியம் காப்பதற்கான முக்கிய காரணம், திருத்தந்தைத் தேர்தலில் வெளியுலக அரசியல் மற்றும் செய்தி ஊடகங்களின் தலையீடு நிகழ்ந்து, குறிப்பிட்ட நபரைத் தேர்ந்தெடுக்க வேண்டும் அல்லது தேர்ந்தெடுக்கலாகாது என்னும் நிர்ப்பந்தம் கர்தினால் வாக்காளர்களுக்கு ஏற்படலாகாது என்பதாகும்.

திருத்தந்தைத் தேர்தல்குறித்த இரகசியத்தைக் காப்பாற்றத் தவறி, அதை வெளிப்படுத்துவோருக்கு சபைநீக்கம் என்னும் கடின தண்டனை அளிக்கப்படுகிறது.

திருத்தந்தைத் தேர்தலின்போது நடைபெறுவதை ஒற்றுக் கேட்கவோ பார்க்கவோ இயலும்வண்ணம் நவீன கருவிகளைத் தேர்தல் அறையில் ஒளித்துவைப்போரும் சபைநீக்கம் என்னும் தண்டனைக்கு ஆளாவர்.

முன்னாட்களில் கர்தினால்மார் திருத்தந்தையைத் தேர்ந்தெடுக்கப் பயன்படுத்திய வாக்குச்சீட்டு சிறிது அணிசெய்யப்பட்டிருந்தது. இப்போது அது சாதாராண சிறிய அட்டை மட்டுமே. அதில் இலத்தீன் மொழியில் "...என்பவரை நான் திருத்தந்தையாகத் தேர்ந்தெடுக்கிறேன்" என்று மட்டும் இருக்கும். அதில் ஒவ்வொரு கர்தினாலும் தாம் தேர்ந்தெடுக்கும் நபரின் பெயரை எழுதுவார்.

சீட்டில் தாம் தேர்ந்தெடுக்க முடிவுசெய்த நபரின் பெயரை எழுதியபின் ஒவ்வொரு கர்தினால் வேட்பாளரும் தம் இருக்கையிலிருந்து எழுந்து மையப் பீடத்தை நோக்கிச் செல்வார். அப்பீடத்தின் பின்னணியில் மைக்கலாஞ்சலோவின் புகழ்மிக்க இறுதித் தீர்ப்பு (மைக்கலாஞ்சலோ) என்னும் சுவரோவியம் உள்ளது. அந்த ஓவியம் இயேசு கிறித்து உலகத்தின் முடிவில் எல்லா மக்களுக்கும் தீர்ப்பு வழங்கும் ஆண்டவராக வருவார் என்னும் கிறித்தவ நம்பிக்கையைக் கலையுணர்வோடு சித்தரிக்கின்றது. தாமும் கடவுளின் நீதித்தீர்ப்பின் முன்னிலையில் தமது மனசாட்சிக்கு ஏற்ப, திருச்சபையின் நன்மையைக் கருத்தில் கொண்டு, திருச்சபையை வழிநடத்த தகுதிவாய்ந்த ஒருவரைத் தேர்ந்தெடுப்பதாக ஒவ்வொரு கர்தினாலும் அந்த ஓவியத்தால் நினைவூட்டப்படுகிறார்.

பீடத்தின்மேல் ஒரு பெரிய கிண்ணம் வைக்கப்பட்டிருக்கும். அதன்மேல் ஒரு தங்கத் தட்டு இருக்கும். பீடத்தைச் சென்றடைந்ததும் ஒவ்வொரு கர்தினாலும் முழந்தாளிட்டு அமைதியாகச் சிறிது இறைவேண்டல் செய்வார். பின் தம் வாக்குச்சீட்டை நான்காக மடித்து, அதைக் கிண்ணத்தின் மேல் வைக்கப்பட்டுள்ள தட்டில் வைத்து, அத்தட்டைச் சற்றே சரித்து, வாக்குச்சீட்டு கிண்ணத்தின் உள்ளே விழுமாறு செய்துவிட்டு, தம் இடத்திற்குத் திரும்புவார். இவ்வாறு ஒவ்வொரு கர்தினாலும் செய்வார்கள்.

எல்லா கர்தினால்மாரும் தம் வாக்குச் சீட்டைக் கிண்ணத்தில் இட்டதும், ஏற்கனவே முற்குறிக்கப்பட்ட கர்தினால்மார் மூவர் ஒருவர் ஒருவராக ஒவ்வொரு சீட்டையும் பார்த்து, அதை வேறு மூன்று கர்தினால்களிடம் கொடுப்பர். அவர்கள் ஒவ்வொருவரும் அச்சீட்டில் எழுதப்பட்டிருக்கும் பெயரைப் பார்ப்பர். அவர்களுள் மூன்றாமவர் உரத்த குரலில் வாக்குச் சீட்டில் எழுதப்பட்டிருக்கும் பெயரை வாசிப்பார். இவ்வாறு வாக்குகள் எண்ணப்படும். அப்போது ஒவ்வொரு கர்தினாலும் தமக்குக் கொடுக்கப்பட்டிருக்கும் குறிப்புத் தாளில் யாருக்கு எத்தனை வாக்குகள் கிடைக்கின்றன என்பதைக் குறித்துக்கொள்ளலாம்.

ஒவ்வொரு வாக்குச் சீட்டு வாசிக்கப்பட்டதும் நூல் கோக்கப்பட்ட ஓர் ஊசியால் அந்தச் சீட்டில் ஒரு துளை இட்டு, நூலில் ஒவ்வொன்றாகக் கோப்பார்கள். பின் எல்லாச் சீட்டுகளையும் அந்த நூலால் சுற்றி ஒரு கட்டாகக் கட்டுவார்கள்.

ஒருவர் திருத்தந்தையாகத் தேர்ந்தெடுக்கப்பட வேண்டுமென்றால், வாக்கெடுப்பில் கலந்துகொள்ளும் கர்தினால்மார்கள் அளிக்கும் வாக்குகளின் எண்ணிக்கையில் மூன்றில் இருபங்கு வாக்குகள் தேவைப்படுகின்றன. 2013 திருத்தந்தைத் தேர்தலில் கலந்து வாக்களிக்கும் கர்தினால்மார் 115 பேர் என்பதால், யாருக்கு 77 வாக்குகள் கிடைக்கின்றனவோ அவரே திருத்தந்தையாகப் பதவி ஏற்பார்.

சிஸ்டைன் சிற்றாலயத்தில் கர்தினால்மார் வாக்களிக்க நிகழ்கின்ற ஒவ்வொரு அமர்விலும் இருமுறை வாக்கெடுப்பு நிகழும். வழக்கமாக, காலையில் ஓர் அமர்வும் பிற்பகலில் ஓர் அமர்வும் நிகழும்.

2013 திருத்தந்தைத் தேர்தலில் முதல் வாக்களிப்பு அமர்வு 2013, மார்ச்சு 12ஆம் நாள் பிற்பகலில் நிகழும். அப்போது இருமுறை வாக்கெடுப்பு நடக்கும் அந்த அமர்வில் யாருக்கும் அறுதிப் பெரும்பான்மை வாக்கு கிடைக்காவிட்டால், நூலில் கோக்கப்பட்டு கட்டப்பட்ட வாக்குசீட்டுகளின் கட்டு சிஸ்டைன் சிற்றாலயத்தில் ஏற்கனவே தயாரித்து வைக்கப்பட்டுள்ள இரு அடுப்புகளில் இட்டு எரிக்கப்படும். அப்போது, கர்தினால்மார் குறிப்புகள் எடுத்த தாள்களும் கூடவே இட்டு எரிக்கப்படும். கரும்புகை உண்டாக்குவதற்காக நனைந்த வைக்கோல் மற்றும் வேதிப்பொருள்களைச் சேர்ப்பதும் உண்டு. கரும்புகையானது சிற்றாலயத்தின் வெளிக்கூரையில் அமைக்கப்பட்டுள்ள புகைக் கூண்டு வழியாக வெளியேற்றப்படும். அப்போது வெளியே, புனித பேதுரு பெருங்கோவிலின் வளாகத்தில் கூடிநிற்கின்ற பல்லாயிரக்கணக்கான மக்களுக்கும் திருத்தந்தை இன்னும் தேர்ந்தெடுக்கப்படவில்லை என்னும் செய்தியைக் கரும்புகை அறிவிக்கும்.

தேர்ந்தெடுக்கப்படும் நபருக்குப் போதிய வாக்குகள் கிடைக்காதவரை, வாக்குச் சீட்டுகள் எரிக்கப்பட்டு கரும்புகை வெளியேற்றப்படும். ஒரு குறிப்பிட்ட அமர்வில் ஒருவர் மூன்றில் இரு பங்கு எண்ணிக்கையில் வாக்குகள் பெற்றுத் திருத்தந்தையாகத் தேர்ந்தெடுக்கப்பட்டுவிட்டால், அந்த அமர்வின்போது சேகரிக்கப்படுகின்ற வாக்குச்சீட்டுகளை அடுப்பில் இட்டு எரிக்கும்போது வெண்புகை உண்டாக்குவதற்குத் தேவையான வேதிப்பொருள்களையும் சேர்த்து எரிப்பார்கள். இவ்வாறு வெண்புகை வெளியாகிவிட்டால் மக்களுக்குத் திருத்தந்தை தேர்ந்தெடுக்கப்பட்டுவிட்டார் என்னும் செய்தி தெரியவரும்.

மூன்றில் இருபங்கு வாக்குகள் கிடைத்து ஒரு கர்தினால் திருத்தந்தையாகத் தேர்ந்தெடுக்கப்பட்டதும் கர்தினால் குழுவின் தலைவர் அல்லது மற்றொரு மூத்த கர்தினால், திருத்தந்தையாகத் தேர்ந்தெடுக்கப்பட்டவரை அணுகி, "திருத்தந்தைப் பணியை ஏற்க உமக்கு விருப்பமா?" என்று கேட்பார். தேர்ந்தெடுக்கப்பட்டவர் "விருப்பம்தான்" என்று பதில் அளித்தால் அந்த நேரத்திலிருந்து அவர் திருத்தந்தைப் பணியை ஏற்றதாகக் கருதப்படும். பின்னர் அவர் என்ன பெயரைத் தேர்ந்துகொள்ள விரும்புகிறார் என்னும் கேள்வி கேட்கப்படும். அதற்கு, புதிய திருத்தந்தை பதில் அளித்ததும் ஒவ்வொரு கர்தினாலும் அவர் முன்னிலையில் சென்று, முழந்தாட்படியிட்டு, அவருடைய பணிமோதிரத்தை முத்தமிட்டு, தாம் அவருக்குப் பணிந்து பணியாற்ற விரும்புவதைத் தெரிவிப்பார்கள்.

"அழுகை அறை" என்பது சிஸ்டைன் சிற்றாலயத்தோடு ஒட்டியிருக்கின்ற ஒரு சிற்றறை ஆகும். அங்கு புதிய திருத்தந்தை அணிந்துகொள்வதற்கான வெண்ணிறப் பணி அங்கி அவருக்காகக் காத்திருக்கும். புதிதாகத் தேர்ந்தெடுக்கப்பட்ட திருத்தந்தை உணர்ச்சிவசப்பட்டிருப்பார்; தாம் ஏற்கவிருக்கின்ற பொறுப்பின் கனத்தை உணர்ந்து மனதார கண்ணீர் வார்க்க அவருக்குத் தேவையான தனியிடம் வேண்டும் என்னும் வகையில் அந்த அறை இப்பெயர் பெற்றது. யார் திருத்தந்தையாகத் தேர்ந்தெடுக்கப்படுவார் என்பது முன்கூட்டியே தெரியாது என்பதால் மூன்று அளவுகளில் அங்கிகள் இருக்கும். சிறிய அளவு, நடுத்தர அளவு, பெரிய அளவு என்றிருக்கின்ற அந்த அங்கிகளில் பொருத்தமானதை புதிய திருத்தந்தை அணிந்துகொள்வார். வெள்ளை அங்கியின் மேல் சிவப்பு நிறத்தால் ஆன தோள் உடையை அணிவார்.

புதிய திருத்தந்தை தேர்ந்தெடுக்கப்பட்டதும், வத்திக்கானின் புனித பேதுரு பெருங்கோவிலின் மேல்தள சாளரம் திறக்கப்படும். அனைவரிலும் மூத்த கர்தினால் அந்தச் சாளரத்தில் தோன்றி, வெளியே கூடிநிற்கின்ற பல்லாயிரக் கணக்கான மக்களுக்கும் உலக மக்களுக்கும் பின்வருமாறு இலத்தீனில் அறிவிப்பார்: "உங்களுக்கு மகிழ்ச்சியான செய்தியை அறிவிக்கிறேன். நமக்குத் திருத்தந்தை தேர்ந்தெடுக்கப்பட்டுவிட்டார்!" (இலத்தீனில்: "Annuntio vobis gaudium magnum. Habemus Papam!").

மக்களின் ஆரவார ஒலி அடங்கியதும் மூத்த கர்தினால், புதிய திருத்தந்தை யார் என்றும் அவர் தேர்ந்துகொண்ட பணிப்பெயர் யாது என்றும் கீழ்வருமாறு இலத்தீனில் அறிவிப்பார்: "புனித உரோமைத் திருச்சபையின் வணக்கத்துக்குரிய [திருமுழுக்குப் பெயர்] மாண்புமிகு கர்தினால் [குடும்பப் பெயர்]. இவர்...என்னும் திருத்தந்தைப் பணிப்பெயரைத் தெரிந்துகொண்டுள்ளார்".

அதன்பின் புதிய திருத்தந்தை புனித பேதுரு பெருங்கோவிலின் மேல் சாளரத்தில் தோன்றி மக்களுக்கு ஆசி வழங்குவார். இந்த ஆசி "நகருக்கும் உலகுக்கும்" (இலத்தீன்: "Urbi et Orbi") என்று அழைக்கப்படுகின்றது. அதாவது, புதிய திருத்தந்தை தம் மறைமாவட்டமான உரோமை நகருக்கும் அனைத்துலகத் திருச்சபைக்கும் ஆசி அளிப்பார்.





</doc>
<doc id="171414" url="https://ta.wikipedia.org/wiki?curid=171414" title="கெம்பெகவுடா அருங்காட்சியகம்">
கெம்பெகவுடா அருங்காட்சியகம்

கெம்பெகவுடா அருங்காட்சியகம் ("Kempegowda Museum") இந்திய மாநிலம் கர்நாடகாவின் தலைநகர் பெங்களூருவில் அமைந்துள்ள ஓர் அருங்காட்சியகம் ஆகும். 2011ஆம் ஆண்டில் நிறுவப்பட்ட இது பெங்களூரு நகரத்தை நிறுவிய "யெலயங்கா" குறுநிலமன்னர் கெம்பெ கவுடாவின் (1513-1569) நினைவுக்கு உரிமையாக்கப் பட்டுள்ளது. இந்த அருங்காட்சியகம் பெங்களூரின் மேயோ கூடத்தில் முதல் மாடியில் அமைந்துள்ளது. இதில் கெம்பெ கவுடாவின் சிலையுருவமும் அவரது காலத்திய கோட்டைகள், கோவில்கள், ஏரிகள் மற்றும் கற்றளிகளின் ஒளிப்படங்களை காட்சிக்கு வைக்கப்பட்டுள்ளன.


</doc>
<doc id="171417" url="https://ta.wikipedia.org/wiki?curid=171417" title="கெம்பெ கவுடா">
கெம்பெ கவுடா

இரிய கெம்பெ கவுடா ("Hiriya Kempe Gowda") விஜயநகரப் பேரரசின் கீழ் ஆண்ட நிலக்கிழார் ஆவார். தற்போது கர்நாடக மாநிலத்தின் தலைநகராக விளங்கும் பெங்களூரு நகரத்தை நிறுவியவராக இவர் கருதப்படுகிறார்.

கெம்பெ கவுடா அவரது காலத்தில் வாழ்ந்த குறுநில மன்னர்களில் நன்கு படித்தவராகவும் திறன்மிக்கவராகவும் விளங்கினார். கெம்பெநஞ்ச கவுடாவை அடுத்து பதவியேற்ற கெம்பெ கவுடாவின் வாரிசுகள் யெலயங்கா பிரபுக்கள் என அழைக்கப்பட்டனர். யெலயங்காவிலிருந்து இடம்பெயர்ந்து தற்போதைய பெங்களூரை வடிவமைத்து அங்கு குடியேறினர். பெங்களூரைச் சுற்றிலும் கோவில்களையும் ஏரிகளையும் அமைத்ததற்காக அறியப்படுகிறார். பெரும் சமூக சீர்திருத்தவாதியாகவும் விளங்கினார். 


</doc>
<doc id="171424" url="https://ta.wikipedia.org/wiki?curid=171424" title="தவல் பதியா">
தவல் பதியா

தவல் பதியா ("Dhaval Bathiya", பிறப்பு: 26 சூன் 1983) இந்தியப் படைப்பாளி மற்றும் பயிற்சியாளர். "மகிழ்வோடு படித்து, தேர்வில் முதலிடம் பெறுவதெப்படி?" என்ற நூலை எழுதி வெளியிடும்போது, இவருக்கு வயது 19.

மும்பையில் ஓர் பணக்காரக் குடும்பத்தில் பிறந்த இவர், மாணாக்கராக இருந்தபோது கல்வி கற்பதிலும் சிறந்து விளங்கினார். நர்சீ மோன்ஜீ கல்லூரியில் பட்டதாரியானதுடன், ஏஸிஎஸ் ( ACS ), எல்.எல்.பி.( LLP ) படிப்புக்களையும் நிறைவு செய்தார். பண்டைய இந்திய ஆன்மிகக் குருக்கள் வடிவமைத்த கணிதச் சமன்பாடுகளில், கல்லூரி வாழ்க்கையின் துவக்க காலங்களிலேயே மிகவும் ஈடுபாடு கொண்டு தேர்ச்சி பெற்று விளங்கினார்.இந்தத் திறமையின் காரணமாக, மிகக் கடினமான கணிதங்களுக்கும், கணிதச் சமன்பாடுகளுக்கும் மிகமிக எளிதாக விடை காணும் திறமை உடையவராகத் திகழ்ந்தார். சக மாணாக்கர்களிடத்தும், ஆசிரியர்களிடத்தும் இத்திறமையை வெளிப்படுத்தியபோது, எதிர்ப்புக்களே மிஞ்சியது. இவற்றிலிருந்தெல்லாம் விடுபட்டு பயிற்சிப் பட்டறைகளையும், விவாத அரங்குகளையும் தயக்கமின்றி நடத்தி, தாம் கையாண்ட வழிமுறைகளை மக்களிடம் பிரபலமடையச் செய்தார்

இத்தகைய பயிற்சியின்போது, கலந்துகொண்ட டைம்ஸ் ஆப் இந்தியாவின் மூத்த பத்திரிக்கையாளர், 100 ஆண்டுக் காலண்டரை, ஐந்து நிமிடங்களில் எப்படி நினவு வைத்துக் கொள்ள முடிகிறது ? பயிற்சி அரங்கில் கூடியிருந்த 300 நபர்களின் பெயர்களையும், அவர்களது தொலைபேசி எண்களையும் பிழையின்றிச் சொல்ல முடிகின்றது என்று "WHIZ KID" என்னும் தலைப்பில் மறுநாள் தினசரியில் வெளியிட்டார். ஊடகங்களும், தொழில்துறையினரும் வியப்பெய்தினர். பின்னர், தவல் பதியா கணித மேதை, எண்களின் சூட்சுமங்களை நன்கறிந்த அறிவாளி என்றும் அழைக்கப்பட்டார்.

இன்றைய காலக் கட்டத்தில், தவல் பதியாவின் திறன்மிகுக் கோட்பாடுகள் 4,00,00 இந்திய மாணாக்கர்களுக்கும், குவைத், யுனைடட் அரேபிக் எமிரேட்ஸ்,
அமெரிக்கா, மொரிஷியஸ், நேபாளம், ஓமன், சிங்கப்பூர், மலேஷியா, இலங்கை மற்றும் பல நாடுகளுக்கும் சென்றடைந்துள்ளது. தற்பொழுது, ”எளிய வேதவழி கணிதம்” தமிழில் 280 பக்கங்களில் வெளிவந்துள்ளது.




</doc>
<doc id="171426" url="https://ta.wikipedia.org/wiki?curid=171426" title="சிவபெருமான் திரு இரட்டைமணிமாலை">
சிவபெருமான் திரு இரட்டைமணிமாலை

சிவபெருமான் திருஇரட்டை மணிமாலை என்னும் நூல் 10 ஆம் நூற்றாண்டில் வாழ்ந்த கபிலதேவ நாயனார் என்பவரால் பாடப்பட்டது. இதில் 37 பாடல்கள் உள்ளன. 

இந்த நூலில் பல தலப்பெயர்கள் குறிப்பிடப்பட்டுள்ளன. அதிகைமங்கை, ஆரூர், ஐயாறு, ஒற்றியூர், கயிலை, கோவலூர், சத்திமுற்றம், தில்லை, பழனம், பாண்டிக்கொடுமுடி, மறைக்காடு, முதுகுன்று(தற்போதைய விருத்தாச்சலம்), வலஞ்சுழி, வாய்மூர், வெண்காடு என்பன அவை. இந்நூலின் பாடல்களில் சில அகத்துறைப் பாடல்கள்ளாக உள்ளன. 

<poem>நின்போல் அமரர்கள் நீள்முடி சாய்த்து நிமிர்த்துகுத்த
பைம்போ துழக்கிப் பவளம் தழைப்பன, பாங்கறியா 
என்,போ லிகள்பறித் திட்ட இலையும் முகையுமெல்லாம்
அம்போ தெனக்கொள்ளும் ஐயன் ஐ யாறென் அடித்தளமே.</poem>

இது திருவையாறு பற்றிய கட்டளைக் கலித்துறை.

<poem>அடியோமைத் தாங்கியோ ஆடை உடுத்தோ
குடியோம்ப மாநிதியம் கொண்டோ – பொடியாடு
நெற்றியூர் வாளரவ நீள்சடையாய் நின்னூரை
ஒற்றியூர் ஆக்கிற் றுரை.</poem>

இது திருவெற்றியூர் மேல் பாடப்பட்ட வெண்பா. இந்தப் பாடல் ஒற்றியூரைச் சிவபெருமான் ஒற்றிக்கு வைத்தானோ என வினவும் நயத்தோடு பாடப்பட்டுள்ளது. அடியவர்களைத் தாங்கவோ, கோவண ஆடை உடுப்பதற்காகவோ, குடிமக்களைக் காப்பாற்ற நிதி வேண்டியோ ஒற்றிக்கு வைத்தான் எனப் பாடல் கேட்கிறது. 


</doc>
<doc id="171441" url="https://ta.wikipedia.org/wiki?curid=171441" title="செவர்ன் ஆறு">
செவர்ன் ஆறு

செவர்ன் ஆறு ("River Severn", வேல்சு: "Afon Hafren", இலத்தீன்: "Sabrina") ஐக்கிய இராச்சியத்தின், மிகவும் நீளமான ஆறாகும். தொலைவிற்கு ஓடுகின்ற இந்த ஆறு பெரிய பிரித்தானியா மற்றும் அயர்லாந்து இணைந்த நிலப்பரப்பில் ஷானன் ஆற்றிற்கு அடுத்த மிக நீளமான ஆறாக விளங்குகிறது. நடுவண் வேல்சின் காம்பிரியன் மலைகளில் போவைசின் செரெடிகான் அருகிலிருந்து உயரத்தில் உருவாகிறது. இது இசுராப்சையர், வொர்செஸ்டர்சையர் மற்றும் குளோசெஸ்டர்சையர் கௌன்டிகள் வழியாகப் பாய்கிறது. இதன் கரையில் இசுரூசுபரி, வொர்ஸ்டர், குளோசெஸ்டர் ஆகிய ஊர்கள் உள்ளன.



</doc>
<doc id="171444" url="https://ta.wikipedia.org/wiki?curid=171444" title="ஏகாட்டூர்">
ஏகாட்டூர்

ஏகாட்டூர் (ஆங்கிலம் :Egattur ) இந்தியாவின் தமிழ்நாடு மாநிலத்தில் அமைந்துள்ள திருவள்ளூர் மாவட்டத்தில் இருக்கும் ஒரு ஊர் ஆகும். 

﻿


</doc>
<doc id="171446" url="https://ta.wikipedia.org/wiki?curid=171446" title="தனுஜா ஆனந்தன்">
தனுஜா ஆனந்தன்

தனுஜா ஆனந்தன், (Thanuja Ananthan) 2009ஆம் ஆண்டின் மலேசிய அழகி. 2009இல், உலகின் 112 நாடுகளின் உலக அழகிகள் பங்கு பெற்ற உலக அழகிப் போட்டியில், தனுஜா ஆனந்தன் 20வது இடத்திற்குத் தேர்வு செய்யப்பட்டவர். உலக அளவில் பல வனவிலங்கு காப்பங்களின் நல்வழி, புனர்வாழ்வு ஆர்வலராகச் சேவை செய்து வருகின்றார்.

இவர் ஒரு வழக்குரைஞர். தொலைக்காட்சி நிகழ்ச்சித் தொகுப்பாளர். "பேத்தா" எனும் மலேசிய விலங்கு நல்வாழ்வு மேம்பாட்டு வாரியத்தின் தூதுவர். மலேசியப் புற்று நோய்ச் சங்கத்தின் ஆயுள்காலப் பணியாளர். இவருக்கு வயது 25.

2008ஆம் ஆண்டு மலேசிய அழகிப் போட்டியில் தனுஜா தோல்வி அடைந்தார். இறுதிச் சுற்றில் 19 பேர் பங்கெடுத்துக் கொண்டனர். அதில் "சூ வின்சி" எனும் சீனப் பெண் வெற்றி அடைந்தார். இருப்பினும், பங்கு பெற்று வெற்றி பெற வேண்டும் எனும் பிடிவாதமான கொள்கையும், வெற்றி பெற முடியும் எனும் அசைக்க முடியாத நம்பிக்கையும், இவருடைய திடமான கொள்கைப்பாடாக அமைந்தன. 

மறுபடியும் 2009ஆம் ஆண்டில் பங்கெடுத்தார். அதற்கு முன், பல மாதங்களுக்கு தீவிரமான ஒப்பனைப் பயிற்சிகளை மேற்கொண்டார். அத்துடன், ஓய்வற்ற ஒத்திகைகளும் தொடர்ந்தன. அவை எல்லாம் ஒன்றாக இணைந்து, அவருக்கு அழகுராணி எனும் பரிசை வழங்கி ஒரு முத்தாய்ப்பு வைத்தன. 

முயற்சி செய்தால் முடியாதது எதுவும் இல்லை என்பதற்கு, தனுஜா எனும் இந்த மலேசியத் தமிழ்ப்பெண் நல்ல ஓர் எடுத்துக்காட்டு.

2009ஆம் ஆண்டு மலேசிய அழகிப் போட்டியில் இறுதிச் சுற்றுக்கு 18 பெண்கள் தேர்வாயினர். பொதுவாக, உலக அழகிப் போட்டிகளில், இறுதிச் சுற்றுக்குத் தேர்வு பெறுபவர்களிடம் கடைசியாக ஒரு கேள்வி கேட்கப்படும். 

அந்தக் கேள்விக்கு அவர் அளிக்கும் விவேகமான, சாதுர்யமான, புத்திசாலித்தனமான பதிலில் இருந்துதான் அவர் மலேசிய அழகியாக அல்லது உலக அழகியாகத் தேர்வு செய்யப்படுவார். அந்த வகையில் தனுஜாவிடம், ‘உங்களுக்கு ஓர் அவதூறு ஏற்பட்டால் என்ன செய்வீர்கள்?’ என்று கேட்கப்பட்டது. அதற்கு அவர் அளித்த பதில்,

அடுத்த நிமிடம் அவருக்கு மலேசிய அழகியின் கிரீடம் சூட்டப்பட்டது. ஐந்து நீதிபதிகளும் ஒருமித்த வாக்குகளில் அவரைத் தேர்வு செய்தனர்.

அதே 2009ஆம் ஆண்டு டிசம்பர் 12ஆம் தேதி, தென் ஆப்பிரிக்கா, ஜொகானஸ்பர்க் மாநகரில் உலக அழகிப் போட்டி நடைபெற்றது. அப்போட்டியில் தனுஜா, மலேசியாவைப் பிரதிநிதித்தார். இதில் 112 நாடுகளைச் சேர்ந்த அழகிகள் கலந்து கொண்டனர். உலகம் முழுமையும் நேரலை ஒளிபரப்பு செய்யப்பட்டது. அதை 600 மில்லியன் மக்கள் பார்த்தனர். அதில் அவருக்கு 20வது இடம் கிடைத்தது.

இந்த நிகழ்ச்சிக்கு முன்னதாக, "Miss World Top Model" எனும் அழகுநய அழகிப் போட்டி நவம்பர் 28ஆம் தேதி நடைபெற்றது. அதில் தனுஜா எட்டாவது இடத்தைப் பெற்றார்.

சிலாங்கூர் மாநில விலங்கு வதைத் தடுப்புக் கழகத்தின் பரப்புரையாளராகச் சேவை செய்து வரும் தனுஜா, தனக்கு ஓய்வு கிடைக்கும் போது எல்லாம் அந்தக் கழகத்தில் பராமரிக்கப் படும் நாய்கள், பூனைகள், செல்லப் பிராணிகளுடன் நேரத்தைக் கழிப்பதை ஒரு பொழுது போக்காகக் கொண்டுள்ளார். 

தவிர, PETA எனும் மலேசிய விலங்கு நல்வாழ்வு மேம்பாட்டு வாரியத்தின் தூதுவராகச் சேவை செய்கின்றார். கோலாலம்பூரில் நடைபெறும் பல்வேறு விலங்கு நல அமைப்புகளின் ஒன்றுகூடும் நிகழ்ச்சிகளில் தவறாமல் கலந்து கொள்கிறார். 

தனுஜா ஆனந்தன், மலேசியாவில் உள்ள ஆதரவற்றச் சிறார்கள் இல்லங்களுக்குச் செல்வதை ஒரு வழக்கமாகவும், ஒரு வாடிக்கையாகவும் பேணிக் காத்து வருகின்றார். அங்குள்ள சிறுவர்களுக்கு இலவசமாக பரிசு பொருள்களையும், உணவு வகைகளையும் வழங்கி பெருமைப் படுத்துவதில் மகிழ்ச்சி கொள்கிறார் 

இவர் ஒரு வழக்குரைஞர் என்பதால், மலேசியாவின் பிரபல பெரிய நிறுவனங்கள் இவரை அழைத்து தங்களின் ஊழியர்களுக்கு விழிப்புரைகளை ஆற்றச் சொல்கின்றன. அதன் மூலம் அவருக்கு நிதி அன்பளிப்புகள் கிடைக்கின்றன. 

அந்த நிதிகளை இவர் அப்படியே அனாதை இல்லங்களுக்குத் திருப்பிவிடுகிறார். இவருடைய இந்த இலட்சியக் கொள்கைகளைப் பற்றி மலேசியாவில் உள்ள நாளிதழ்கள் நிறைய செய்திகளை வெளியிட்டு வருகின்றன.

மலேசியப் புற்று நோய்ச் சங்கத்திலும் தனுஜா ஆழ்ந்த ஈடுபாடுகளைக் காட்டி வருகின்றார். அந்தச் சங்கத்திற்கு தன்னால் இயன்ற பொருளுதவிகளையும் செய்து வருகிறார். Aug 28, 2011 ஆம் ஆண்டு ஆகஸ்டு மாதம் 28ஆம் தேதி, மலேசியப் புற்று நோய்ச் சங்கத்திற்கு நிதியுதவி திரட்டும் வகையில், மலேசியாவின் ஆக உயரமான கினபாலு மலையில் ஏறி சாதனை படைத்தார். அதன் மூலம் ரிங்கிட் 50 ஆயிரம் கிடைத்தது. 

அவருக்குத் துணையாக அவருடைய தங்கை அனுஜாவும் மலை ஏறினார். தனுஜாவும் அனுஜாவும் ஐந்து நிமிட இடைவெளியில் பிறந்த அக்காள் தங்கைகள். 2012 ஜூலை மாதம் ஓர் இசைக் காணொளியை வெளியிட்டதன் மூலம், மலேசியப் புற்று நோய்ச் சங்கத்திற்கு ரிங்கிட் 5 இலட்சம் வசூல் செய்து தரப்பட்டது.

2012 செப்டம்பர் மாதத்தில் "Dermalogica" எனும் சருமப் பாதுகாப்பு நிறுவனம் ஒரு விளம்பரத்தில் நடிக்க இவருக்கு அழைப்பு விடுத்து இருந்தது. அதில் தன் சருமத்தின் அழகைக் காட்ட சற்றே கூடுதலாகக் கவர்ச்சி காட்டி இருந்தார் என்று சொல்லப்படுகிறது. அந்த விளம்பரப் படம் ஒரு தரப்பினரின் குறைகூறல்களுக்கும் உள்ளாகியது. 

தான் கவர்ச்சியைக் காட்டவில்லை; கவர்ச்சி என்றால் என்ன என்று சொல்ல வந்ததாக தனுஜா கூறினார். இதில் ஒரு தரப்பினர், தனுஜா அப்படியே நடித்து இருந்தாலும் அதில் கிடைத்த ரிங்கிட் மூன்று இலட்சம் பணத்தையும், அனாதை ஆசிரமங்களுக்கு அப்படியே தானமாகக் கொடுத்துவிட்டாரே என்று வாதாடினர். மலேசியாவில் உள்ள சில அனாதை ஆசிரமங்களின் ஊழியர்களும், குழந்தைகளும் தனுஜாவுக்கு ஆதரவாக எதிர்ப்புகளைத் தெரிவித்தனர்.

தனுஜாவின் சமூகக் கொள்கைகள், மலேசியர்கள் பலருக்குப் பிடித்து இருப்பதால், அந்தச் சர்ச்சை பெரிதாக்கப்படவில்லை. மலேசிய ஊடகங்களும் அந்தச் சர்ச்சையைச் சாந்தப்படுத்தி அமைதியாக்கிவிட்டன. அதன் பின்னர் விளம்பரப் படங்களில் நடிப்பதைத் தனுஜா நிறுத்திக் கொண்டார். பகலில் நீதிமன்றத்திற்குச் சட்ட நூல்களுடன் போகும் இவர், மாலை வேலைகளில் பல்வேறு பொது நிகழ்ச்சிகளில் கலந்து கொள்கிறார். 

இன்றும், எல்லா வகையான இந்திய, சீன, மலாய் பாரம்பரிய மலேசிய விழாக்களிலும், சமய நிகழ்ச்சிகளிலும் கலந்து சிறப்பு செய்கின்றார். தீபாவளி, நோன்புப் பெருநாள், சீனப் புத்தாண்டு, கிறிஸ்மஸ் போன்ற பண்டிகை நிகழ்ச்சிகளில் ஏழை எளியவர்களுக்கு இயன்ற உதவிகளைச் செய்து வருகின்றார்.




</doc>
<doc id="171447" url="https://ta.wikipedia.org/wiki?curid=171447" title="தேன் (தாவரம்)">
தேன் (தாவரம்)

தேன் பழம் ("Muntingia calabura", ஆங்கிலம்:"Jamaican cherry", "Panama berry", "Singapore cherry", "Bajelly tree", "Strawberry tree") என்பது "முன்டிங்கியா" இன பூக்கும் தாவரம் ஆகும். இதன் தாயகமாக தென் மெக்சிக்கோ, கரீபியன், மத்திய அமெரிக்கா, மேற்கு தென் அமெரிக்கா, பெரு, பொலிவியா ஆகிய நாடுகள் காணப்படுகின்றன. இலங்கை பேச்சு வழக்கில் இது "ஜேம் பழம்" என அழைக்கப்படுகின்றது.
இது ஒரு 7-12 மீட்டர் உயரமுடைய கிளைகளைக் கொண்ட சிறிய மரம். இதன் இலை 2.5–15 செ.மீ. நீளமும் 1–6.5 செ.மீ அகலமும் உடையது. இதன் பூ சிறியதாகவும் வெள்ளை நிறத்துடன் காணப்படும். இது 1–1.5 செ.மீ சிவப்பு, இள மஞ்சள் பழங்களை விளைவிக்கின்றது. இதன் பழங்கள் உண்ணத்தக்கதும், இனிப்பான சாற்றைக் கொண்டுள்ளது. இதனுள் மிகச்சிறிய (0.5 மி.மி) மஞ்சல் நிற விதைகள் அதிகமாகக் காணப்படும்.



</doc>
<doc id="171450" url="https://ta.wikipedia.org/wiki?curid=171450" title="தர்ப்பூசணி">
தர்ப்பூசணி

தர்ப்பூசணி அல்லது வத்தகை ("Watermelon", Citrullus lanatus) ஆப்பிரிக்காவை பூர்வீகமாகக் கொண்ட பூக்கும் தாவரமாகும். இதன் பழம் தர்ப்பூசணிப் பழம், வத்தகப்பழம், கோசாப் பழம் என அழைக்கப்படும். இது வெளிப்புறத் தோல் பகுதி பச்சை, மஞ்சள், சிலவேளை வெள்ளையாகவும், அதன் உட்புறம் சாறாகவும் இனிப்பான சதைப்பகுதியைக் கொண்டு, சிவப்பிலிருந்து மென்சிவப்பாகவும் சிலவேளை மஞ்சளாகவும், பழுக்காதபோது பச்சையாகவும் காணப்படும்.

ஐக்கிய நாடுகளின் உணவு மற்றும் வேளாண்மை அமைப்பு தகவலின்படி, 2010 இல் தர்ப்பூசணி உச்ச உற்பத்தியாளர்கள் (டன் அளவில் தரப்பட்டுள்ளது):

தர்ப்பூசணி ஏனைய பல பழங்கள் போன்று இது உயிர்ச்சத்து சியைக் கொண்டுள்ளது.


</doc>
<doc id="171457" url="https://ta.wikipedia.org/wiki?curid=171457" title="இளையான்குடி புதூர்">
இளையான்குடி புதூர்

இளையான்குடி புதூர் என்பது சிவகங்கை மாவட்டம் இளையான்குடி வட்டத்தில் அமைந்திருக்கும் ஒரு சிறிய ஊர். இந்த ஊர் காரைக்குடி - இளையான்குடி மாநில நெடுஞ்சாலையில் அமைந்துள்ளது. இந்த ஊரில் அரபிப் பள்ளியும் இசுலாமிய வழிபாட்டுத் தலமான மசூதிகளும் அமைந்துள்ளன.

பின்வரும் கல்வி நிறுவனங்களும் அமைந்துள்ளன: 


ஹாஜி கே கே இபுராஹீம் அலி மேல்நிலைப்பள்ளியில் சுற்று வட்டாரத்தை சேர்ந்த சுமார் 25 கிராமங்களைச் சேர்ந்த 1000 மாணவர்கள் பயனடைகின்றனர்.


</doc>
<doc id="171459" url="https://ta.wikipedia.org/wiki?curid=171459" title="கிசன்கங்கா நீர் மின் திட்டம்">
கிசன்கங்கா நீர் மின் திட்டம்

கிசன்கங்கா நீர்மின் திட்டம் என்பது இந்திய அரசால் சம்மு காசுமீர் மாநிரத்தில் கட்டப்பட இருக்கும் நீர் மின் நிலையம் பற்றியது. இந்த திட்டத்தின் படி, ஜீலம் ஆற்றின் கிளை ஆறான ”கிசன்கங்கா”வின் குறுக்கே அணை கட்டப்பட்டு, இவ்வாற்று நீர் 'போனார் மத்மதி நல்லா' என்ற இன்னொரு கிளையாற்றிற்கு திருப்பி விடப்படும். இங்கு 330 மெகாவாட் மின்சாரம் உருவாக்கும் நீர் மின் நிலையம் கட்டப்படும். இதற்கான கட்டுமானப் பணி 2007ம் ஆண்டு தொடங்கப்பட்டது. ஆனால், இப்படி ஆற்று நீரை திருப்பி விட்டால் தங்களது நீர் ஆதாரம் பாதிக்கப்படும் என்றும் மேலும் இது 'சிந்து நதிநீர் ஒப்பந்தத்தினை மீறும் செயல் என்றும் பாக்கித்தான் அரசு இத்திட்டத்திற்கு எதிர்ப்பு தெரிவித்தது. இவ்வழக்கு நிரந்தர நடுவர் நீதிமன்றத்திற்கு 2011 இல் பாக்கித்தான் அரசால் எடுத்துச்செல்லப்பட்டது. இந்நீதிமன்றத்தின் இடைக்காலத் தீர்ப்பு 2013ல் வழங்கப்பட்டது. இத்தீர்ப்பின்படி, இந்திய அரசு ஆற்று நீரை திருப்பிவிட்டுக்கொள்ளலாம், ஆனால் அணையின் கீழ் தங்கும் வண்டல் படிவுகளை அகற்ற 'கீழெடுக்கும்' (Drawdown) தொழில்நுட்பத்தை பயன்படுத்தக் கூடாது. மேலும், 2013 டிசம்பர் மாதம் 20ம் தேதி பன்னாட்டு நடுவர் நீதிமன்றம் இறுதி தீர்ப்பை வழங்கியது. இத்தீர்ப்பின்படி, சிந்து நதிநீர் பங்கீட்டு ஒப்பந்தத்தின் கீழ் கிசன்கங்கா நதிநீரை செலவுசெய்யாமல் நீரோட்டத்தை மட்டும் திருப்பிவிட்டு புனல்மின்சாரம் தயாரிக்கும் உரிமை இந்தியாவுக்கு உண்டு. அதோடு, இந்தியா, வினாடிக்கு 9 சதுரமீட்டர் நீரோட்டத்தை எப்போதும் விடவேண்டும். மேலும், கீழ் தங்கும் வண்டல் படிவுகளை அகற்ற 'கீழெடுக்கும்' (Drawdown) தொழில்நுட்பத்தை இந்தியா பயன்படுத்தக் கூடாது.

இந்தியப் பிரதமர் நரேந்திர மோடி, 19 மே 2018 அன்று கிசன்கங்கா நீர் மின் திட்டத்தை முறைப்படி துவக்கி வைத்து நாட்டிற்கு அர்ப்பணித்தார்.


</doc>
<doc id="171462" url="https://ta.wikipedia.org/wiki?curid=171462" title="டைன் ஆற்றங்கரை நியூகாசில்">
டைன் ஆற்றங்கரை நியூகாசில்

டைன் ஆற்றங்கரை நியூகாசில் ("Newcastle upon Tyne", , "நியூகாசில் அப்பான் டைன்", சுருக்கமாக நியூகாசில்) வடகிழக்கு இங்கிலாந்தின் "டைனும் வியரும்" கௌன்ட்டியில் அமைந்துள்ள நகரமும் பெருநகர் பரோவும் ஆகும். வரலாற்றின்படி1974ஆம் ஆண்டுவரை இது நார்தம்பர்லாந்து கௌன்ட்டியின் அங்கமாக இருந்தது. டைன் ஆற்றின் வடகரையில் வடகடலிலிருந்து தொலைவில் உள்ளது. முன்பு உரோமைப் பேரரசின் குடியிருப்பாக இருந்த "பொன்சு ஏலியசு" என்றவிடத்திலேயே இந்நகரம் வளர்ந்துள்ளது. இங்கு இங்கிலாந்தைக் கையகப்படுத்திய நோர்மாந்திய பிரபு வில்லியத்தின் (பின்னர் இங்கிலாந்தின் முதலாம் வில்லியம்) மகன் குர்தோசு இங்கு கட்டிய "புதிய கோட்டை"யை ஒட்டி இந்நகரத்தின் பெயர் அமைந்தது. கம்பளி வணிகத்தில் முதன்மையான மையமாக விளங்கிய இந்நகரம் பின்னாளில் பெரும் சுரங்கத் தொழில் நகரமாக மாறியது. இங்குள்ள துறைமுகம் 16வது நூற்றாண்டில் கட்டப்பட்டது;அதனுடன் கப்பல் கட்டும் தொழிற்கூடங்களும் டைன் ஆற்றின் போக்கோடு கட்டமைக்கப்பட்டன. உலகின் பெரிய கப்பல் கட்டும் மற்றும் கப்பல் சரிபார்ப்புத் தொழில் மையமாக விளங்கியது. தற்போது இவற்றில் பல முடங்கி மூடப்பட்டு விட்டன. இன்றைய காலத்திற்கேற்ப நிறுவன தலைமையகங்கள், கல்வி மற்றும் எண்ணிம தொழினுட்ப மையம், சில்லறை வணிகம், சுற்றுலா மற்றும் பண்பாட்டு மையங்கள் என புதிய சேவைத்துறை தொழில்கள் தழைக்கின்றன.

நியூகாசில் பிரவுன் ஏல் எனப்படும் மதுவகையும் டைன் பாலமும் இந்நகரை அடையாளப்படுத்துகின்றன. இங்கிலீஷ் பிரீமியர் லீக்கில் நியூகாசில் யுனைடெட் காற்பந்துக் கழகமும் இந்நகரை அடையாளப்படுத்துகிறது. உலகின் மிகவும் புகழ்பெற்ற அரை மராத்தன், "கிரேட் நார்த் இரன்" 1981இல் தொடங்கப்பட்டதிலிருந்து இங்குதான் நடத்தப்படுகிறது.

இப்பகுதி மக்கள் "ஜியோர்டி" என்ற விளிப்பெயரால் அறியப்படுகின்றனர்.



</doc>
<doc id="171487" url="https://ta.wikipedia.org/wiki?curid=171487" title="வள்ளி மக்கள் முன்னேற்ற முன்னணி">
வள்ளி மக்கள் முன்னேற்ற முன்னணி

வள்ளி மக்கள் முன்னேற்ற முன்னணி குறவன், மலைக்குறவன் சமுதாயத்திற்காகவும், அவர்களின் முன்னேற்றத்திற்காவும் பாடுபட ஆரம்பிக்கப்பட்டது. இந்தக்கட்சி தமிழ்நாடு மலைக்குறவன் மகாஜன சங்கத்தின் அமைப்பை கலைத்து விட்டு அரசியல் அமைப்பாக மாற்றம் செய்யப்பட்டது. 

இந்தக்கட்சியின் தலைவராக பொள்ளாச்சி தங்கராசுவும், பொது செயலாளராக திருச்சி வெங்கடேஸ்வரனும் செயல்படுகிறார்கள். இந்தக்கட்சியின் தலைமை அலுவலகம் திருச்சிராப்பள்ளியில் உள்ளது. இந்தக்கட்சியின் கொடி பச்சை வண்ணத்தில் வில் அம்பு பொறிக்கப்பட்ட வடிவத்தில் உள்ளது.

வள்ளி மக்கள் முன்னேற்ற முன்னனி என்கிற இந்த கட்சி உருவாகுவதற்கு முன் கடந்த 1975ம் வருடம் தமிழ்நாடு மலைக்குறவன் மகாஜன சங்கம் என பெயரிடப்பட்டு திருச்சியை தலைமை இடமாக வைத்து செயல்பட்டு வந்தது. அப்பொழுது மாநில தலைவராக திருச்சி என்.சங்கிலியப்பன், மாநில பொது செயலாளராக மதுரை சி. சின்னசாமி, நிர்வாக தலைவராக திருச்சி எம்.செல்லையா ஆகியோர் நியமனம் செய்யப்பட்டார்கள்.

சமுதாய அமைப்பாகச் செயல்பட்டுப் போராடுவதால் கோரிக்கைகளை அரசுக்கு சரியான முறையில் எடுத்துச் செல்லப்பட முடியவில்லை இதனால் இந்த மக்களுக்குச் சலுகைகளைப் பெற்றுத் தர முடியவில்லை எனவும் அரசியல் அமைப்பாக மாறி விட்டால் தங்களுக்கு சலுகைகளை பெற்று விடலாம் எனவும் முடிவு எடுத்து இந்த சங்கத்தைக் கலைத்து விட்டு வள்ளி மக்கள் முன்னேற்ற முன்னனி என்ற கட்சியினைத் தொடங்கினர்.
இந்திய அரசாங்கம் சாதி பிரிவின் அடிப்படையில் இந்த இனத்தின் மலைக்குறவன், மலைவேடன் போன்ற ஒரு சில பிரிவுகளை பழங்குடியினர் பட்டியலிலும் மற்ற பிரிவினரான குறவன், உப்புக்குறவன், தப்பக்குறவன், இஞ்சிக்குறவன், குறசெட்டி என 27 பிரிவுகளில் உள்ளோரை சீர்மரபினர் பட்டியலிலும் பிரித்துள்ளது . இந்த மக்கள் ஒரே சாதியின் பெயர்களில் வசித்து வந்தாலும் பல பிரிவுகளில் பிரிக்கப்பட்டதால் அரசாங்க சலுகைகளை இவர்களால் பெற முடியவில்லை. சலுகைகளை பெறுவதற்கு இவர்கள் அனைவருக்கும் மலைக்குறவன் என்ற சாதி சான்றிதழ் கொடுக்கப்பட வேண்டும் என்பதே இவர்களின் நீண்ட கால கோரிக்கை. குறவன் சமுதாயத்தைப் பழங்குடி பட்டியலில் சேர்க்க இந்தக்கட்சி பாடுபடும் எனத் தெரிவித்துள்ளது. 


</doc>
<doc id="171494" url="https://ta.wikipedia.org/wiki?curid=171494" title="தகைவிலான்">
தகைவிலான்

தகைவிலான் அல்லது தகைவிலாங் குருவி (Barn Swallow - "Hirundo rustica") இவ்வகை பறவைகளில் அதிகம் பரவலாகக் காணப்படும் ஒன்றாகும். இதைத் தரையில்லாக் குருவி என்றும் கூறுவர். மிக அரிதாகவே தரையிறங்கும் இப்பறவை, சளைக்காமல் பறந்து கொண்டும் உயர்மின் கம்பிவடங்களில் கூடுவதுமாகவும் இருப்பதால் இதற்கு இப்பெயர் பொருந்தும்.

ஊர்க்குருவியின் அளவுடையது; 18 செ.மீ நீளமுள்ளது. மேல் சிறகுத்தொகுதி பளபளப்பான அடர்நீல நிறமும் செம்பழுப்புக் கழுத்தும் வெண்ணிற அடிப்பகுதியும் கொண்டு பிளவுண்ட வாலும் உடையது; பறக்கும் போது அடிப்பகுதியை நோக்கினால் வாலில் கொடி போன்று வெண்புள்ளிகள் தென்படும்.

தமிழ்நாட்டில் காணப்படும் "Hirundo rustica gutturalis" என்ற தகைவிலான் இமயமலைத் தொடரில் இனப்பெருக்கம் செய்யும் கிழக்குத் தகைவிலான் உட்பிரிவாகும். இந்தியாவிற்கு வரும் இன்னொரு உட்பிரிவான ("Hirundo rustica tytleri") என்ற டைட்லர் தகைவிலான் வங்காளம், அசாம் ஆகிய இடங்களில் காணப்படும்.
இந்த பறவை மதுரைப்பகுதிக்கு மழைக்காலத்திற்க்கு முந்தியே வரத்துவங்குகின்றன. இதன் வலசை அதிகமாக இருந்தால் அந்த ஆண்டு மழைப்பொழிவு அதிகமாக இருக்கும் என்று கணிக்கப்பட்டுள்ளது.﻿

ஆகஸ்ட் அல்லது செப்டம்பரில் வரத்தொடங்கும் தகைவிலான் ஏப்ரல் அல்லது மே மாதத்தில் தான் தம் இனப்பெருக்க உறைவிடங்களான இமயமலைத் தொடருக்கு வலசை போகும். மாலை வேளைகளில் பெருந்திரளாக இவற்றைக் காணலாம். நாணல் கதிர்கள் நிறைந்த ஏரிகள், வயல்கள் ஆகிய இடங்களில் அங்கும் இங்குமாக வேகமாகப் பறந்தபடியே பூச்சிகளைப் பிடித்து உண்ணும்.


</doc>
<doc id="171496" url="https://ta.wikipedia.org/wiki?curid=171496" title="ஏரி மாவட்டம்">
ஏரி மாவட்டம்

ஏரி மாவட்டம் ("Lake District" அல்லது "The Lakes" அல்லது "Lakeland") வடகிழக்கு இங்கிலாந்தில் உள்ள ஓர் மலைப்பாங்கான மண்டலம். புகழ்பெற்ற சுற்றுலாத் தலமாக விளங்கும் இப்பகுதி இங்குள்ள ஏரிகள், காடுகள், மலைகள் ("ஃபெல்கள்") ஆகியவற்றிற்கு மட்டுமல்லாது 19வது நூற்றாண்டின் துவக்க காலத்தில் இங்கு வாழ்ந்திருந்த "ஏரி கவிஞர்கள்" என அறியப்படும் வில்லியம் வேர்ட்ஸ்வொர்த் போன்றோரின் கவிதைகளுக்காகவும் எழுத்துக்களுக்காகவும் புகழ்பெற்றுள்ளது.

இப்பகுதி தேசியப் பூங்காவாக மே 9, 1951இல் அறிவிக்கப்பட்டது. இங்கிலாந்தில் பீக் மாவட்டத்தை அடுத்து தேசியப் பூங்காவாக அறிவிக்கப்பட்டது இதுவே ஆகும். ஐக்கிய இராச்சியத்தில் மிகவும் கூடுதலான சுற்றுலாப் பயணிகள் வருகை தரும் தேசியப் பூங்காவாக இது உள்ளது.ஆண்டுக்கு 15.8 மில்லியன் வருகைகளும் ஆண்டுக்கு நாள் வருகையாளர்கள் 23 மில்லியனாகவும் உள்ளது.

இங்கிலாந்திலேயே மிக உயர்ந்த சிகரமாகிய இசுகாஃபெல் பைக் இங்குதான் உள்ளது. இங்கிலாந்தின் மிக ஆழமான ஏரியான வெஸ்ட் வாட்டரும் மிக நீளமான ஏரியான வின்டர்மெரியும் இந்த தேசியப் பூங்காவில்தான் உள்ளது.



</doc>
<doc id="171499" url="https://ta.wikipedia.org/wiki?curid=171499" title="பெருங்கணினி">
பெருங்கணினி

பெருமுகக் கணிப்பொறி அல்லது பெருங்கணினி (Mainframe computer) என்பது கணக்கெடுப்புகள், தொழில் மற்றும் நுகர்வோர் புள்ளி விபரங்கள்,நிறுவன வளம் திட்டமிடல், பரிவர்த்தனை செயல்பாடுகள் போன்ற பல அதிக அளவிலான தகவல்களை செயல்படுத்துவதற்கும், தொழில் நிறுவனங்கள் மற்றும் அரசு நிறுவனங்களில் அதி முக்கியமான மென் பயன்பாடுகளை செயல்படுத்துவதற்கு மற்றும் பராமரிப்பதற்கும் உதவும் பெரிய வகை கணினி ஆகும். முதலில் ஆதி கணினிகளின் மையச் செயற்பகுதி (central processing unit) மற்றும் நினைவகங்கள் வைக்கப்பட்டிருக்கும் பெரிய அறைகள் இப்பெயரால் அழைக்கப்பட்டன. பின்னர் இப்பெயர் உயர் தர வணிக இயந்திரங்களிலிருந்து சாதாரண ஆற்றல் குறைந்த இயந்திரங்களை வேறுபடுத்துவதற்கு பயன்படுத்தபட்டது.
பெரிய அளவிலான கணினி கட்டமைப்புகள் 1960களில் நிறுவப்பட்டிருந்த போதிலும், அவை வளர்ந்து கொண்டேதான் இருக்கின்றன.
நவீன பெருங்கணினி வடிவமைப்பு பொதுவாக ஒரு பணி கணக்கீட்டு வேகத்தை (MIPS rate or FLOPS) விட பின்வரும் காரணிகளால் வரையறுக்கப்படுகிறது

இவற்றின் உயர் நிலைப்பு தன்மை மற்றும் நம்பகத்தன்மை, இந்த இயந்திரங்களை நெடு நேரம் தடையில்லாமல் இயங்குவதற்கு வழிவகை செய்துள்ளது

மென்பொருள் மேம்பாடுகள் செய்வதற்கு வழக்கமாக இயக்குதளத்தையோ அல்லது அதன் பகுதிகளையோ நிர்மாணிக்க வேண்டி வரும். வேலைப்பளு பகிர்தலுக்கு துணை செய்யும் 'ஐபிஎம்'மின் Z/இத (Z/OS) மற்றும் இணை சிக்கலமைப்பு(Parallel Sysplex), அல்லது 'யுனிஸிஸ்'(Unisys)சின் எக்ஸ்பிசில் (XPCL) போன்ற மெய் நிகராக்கும் வசதிகள் மூலமாக மட்டுமே இச்செயலை சீர்குலைவில்லாமல் செய்ய இயலும். பெருங்கணினிகள் குறிப்பாக செயல்படா நேரம் விலையுயர்ந்ததாகவும் பேரழிவை விளைவிப்பதாகவும் உள்ள மென் பயன்பாடுகளில் பயன்படுத்தப்படுவதால் அதிக கிடைக்கும் தன்மையுடதாக (availability) இருக்கின்றன. அவற்றின் நெடுங்கால பயன்பாட்டிற்கு இது ஒரு முக்கிய காரணம் ஆகும். நம்பகத்தன்மை (Reliability),கிடைக்கும் தன்மை மற்றும் சரிபார்க்க இயலும் தன்மை (serviceability) (நகிச-RAS) ஆகியவை பெருங்கணினியை வரையருக்கும் பண்புகளாக உள்ளன.



</doc>
<doc id="171501" url="https://ta.wikipedia.org/wiki?curid=171501" title="சிவசேத்திரக் கோவை வெண்பா">
சிவசேத்திரக் கோவை வெண்பா

சிவசேத்திரக் கோவை வெண்பா என்னும் நூல் 16 ஆம் நூற்றாண்டில் வாழ்ந்த குரு நமசிவாயர் என்பவரால் எழுதப்பட்டது. 

விருத்தாச்சல புராணம் 1908 ஆம் ஆண்டுப் பதிப்பில் “சிதம்பரத்தில் தெய்வீகமுற்று விளங்கிய ஒரு நமசிவாய தேவ சுவாமிகள் அருளிச் செய்த சிவக்ஷேத்திரக் கோவைத் திருவெண்பா” என்னும் குறிப்பு உள்ளது கொண்டு இந்த முடிவு மேற்கொள்ளப்பட்டுள்ளது. குரு நமசிவாயரின் ஆசிரியர் ‘ஓம் நமசிவாய குரு’. இவரது பெயர் இந்த நூலின் ஆறாம் பாடலில் வருகிறது. இதனால் இந்த நூல் செய்தவர் குரு நமசிவாயரே என்பது உறுதியாகிறது. 

இதில் என்பது வெண்பாக்கள் உள்ளன. இவை திருமுது குன்றம் சிவபெருமானைப் போற்றுகின்றன.

(பொருள்நோக்கில் பிரித்துத் தரப்பட்டுள்ளன) 

<poem>நீற்றை அணிந்து நினைந்துருகி நெஞ்சமே
போற்று செழுந்திருவின் பூமானும் – காற்றும்
கலைக்கிழத்திக் கோனும் கருதரிய கொல
மலைக்கிழத்தி கோமான் வரும்.</poem>

<poem>மன் அருணையோ நமசிவாய குருராயன் அது
பொன் அடியில் என்னைப் பொருத்துவாய் – துன்னும் மலர்ப்
பாதா, மலைக்கிழத்தி பாகா, பரமசிவ
நாதா, பழமலை வாணா.</poem>

<poem>விருப்பாய் முதுகுன்றின் மெய் ப்துமை கேளீர்
நெருப்பா மலையொன்று நிற்கும் – பொருப்பில் ஒரு
பச்சைப் கொடியும் படரும் அதனருகே
உச்சிக்கே ஆறும் ஓடும். </poem>


</doc>
<doc id="171506" url="https://ta.wikipedia.org/wiki?curid=171506" title="கானல் நீர்">
கானல் நீர்

காணல் நீர் என்பது வெப்பமான காலநிலைகளில் பாலைவனங்களிலும், நேரான தார்ப் பாதைகள் போன்றவற்றில் நீர்த்தடாகம் போன்று தோற்றமளிக்கும் தோற்றப்பாடு ஆகும். இது வளியில் ஒளியின் ஒளிமுறிவு (ஒளிவிலகல்) மற்றும் முழு அகத் தெறிப்பு நிகழ்ந்து வானின் எதிரொளிப்பால் தோன்றும் ஒரு மாயத்தோற்றம் ஆகும். கோடைக் காலங்களில் திகுந்த வெப்பங் காரணமாக தரையை ஒட்டிய வளிப்படை சூடடைகின்றது இதனால் இப்பகுதியல் உள்ள வளிபட்டை அடர்த்தி குறைந்து காணப்படும். இந்த நிலமட்டத்திற்கு மேல் உள்ள வளிப்படையின் சூடையும் அளவு குறைவடைந்து இருப்பதால் வெவ்வேறு விரிவு நிலையில் வளி காணப்படுகின்றது. இதன் காரணமாக வெவ்வேறு ஊடகம் போல் தொழிற்படுகின்றது. இதில் ஒளி ஊடுருவும்போது முழு அகத்தெறிப்பு நிகழுவதால் ஒளி முறிவடைந்து போலி தோற்றப்பாடு நிகழுகின்றது.


</doc>
<doc id="171507" url="https://ta.wikipedia.org/wiki?curid=171507" title="சிவாட்டகம்">
சிவாட்டகம்

சிவாட்டகம் என்னும் நூல் 16 ஆம் நூற்றாண்டில் அரசனாகவும், புலவராகவும் விளங்கிய அதிவீரராம பாண்டியர் என்பவரால் இயற்றப்பட்ட காசி காண்டம் என்னும் நூலில் வரும் ஒரு பகுதி. இது பல்வேறு சிறப்பு கருதித் தனி நூலாக அச்சிட்டு வெளிவந்துள்ளது. எட்டுப் பாடல்களைக் கொண்ட நூல் 'அட்டகம்' எனப்படும். சிவபெருமானைப் போற்றும் பாடல்கள் எட்டு கொண்டிருப்பதால் இதனைச் சிவாட்டகம் என்றனர். இந்த எட்டுப் பாடல்களைப் போற்றி வணங்கினால் பிள்ளைப்பேறு கிட்டும் என நம்பினர். 

இதில் உள்ள பாடல்களில் ஒன்று (எடுத்துக்காட்டு) 

<poem>அரு உருவாய், ஏகமாய்க், குணம் குறிகள் எவையும் இன்றி, அவசம் ஆகி
நிருமலமாய், எவ்வுயிர்க்கும் உயிராகிச், சுடரொளியாய் நித்தம் ஆகி
கருது அரிய ஆனந்தக் கடல் ஆகி மெய்ஞ்ஞானக் கனியாய் நின்ற
வரத நினது அடிக் கமலம் மனத்து இருத்திக், கொழுமலர் தூய் வழுத்தல் செய்வாம்.</poem> 


</doc>
<doc id="171511" url="https://ta.wikipedia.org/wiki?curid=171511" title="திருத்தொண்டர் புராண சாரம்">
திருத்தொண்டர் புராண சாரம்

திருத்தொண்டர் புராண சாரம் என்னும் நூல் 14 ஆம் நூற்றாண்டு நூல். அதன் ஆசிரியர் உமாபதி சிவாசாரியார். சேக்கிழார் எழுதிய திருத்தொண்டர் புராணத்தில் உள்ள 63 நாயன்மார்களுக்கும் ஒவ்வொருவருக்கும் ஒவ்வொரு பாடல் என்ற முறையில் 63 பாடல்களும், அப்பருக்கும், சம்பந்தருக்கும் கூடுதலாக இரண்டு பாடல்களும், மற்றும் பாயிரப் பாடல்களும் சேர்த்து மொத்தம் 83 பாடல்களைக் கொண்டது இந்த நூல். மேலும் புராணப்பாடல் தொகை, தனியடியார். தொகையடியார், இனம் முதலான பாகுபாடுகளும் இந்த நூலில் அமைந்துள்ளன. 



</doc>
<doc id="171514" url="https://ta.wikipedia.org/wiki?curid=171514" title="சேக்கிழார் புராணம்">
சேக்கிழார் புராணம்

சேக்கிழார் புராணம் என்னும் நூல் 14 ஆம் நூற்றாண்டில் தோன்றியது. திருத்தொண்டர் வரலாறு என்பது இந்த நூலின் மற்றொரு பெயர். உமாபதி சிவாசாரியார் என்பவர் இதனை எழுதினார். சேக்கிழார் 63 நாயன்மார்கள் வரலாற்றைத் திருத்தொண்டர் புராணம் என்னும் பெயரில் நூலாகச் செய்தவர். சேக்கிழாரின் வரலாற்றை அறிய உதவும் நூல் இது ஒன்றே. இது சைவ உலகில் பெரிதும் பரவி நன்கு போற்றப்பட்டு வந்தது.

அந்த நூலில் 103 பாடல்கள் உள்ளன. அனபாய சோழன் சமண நூலில் மூழ்கிக் கிடந்தான். அதனை மாற்றச் சேக்கிழார் இந்த நூலைச் செய்தார் என்று ‘பெரிய புராணம்’ நூலின் வரலாற்றைச் சேக்கிழார் புராணம் விளக்கிகிறது. 


</doc>
<doc id="171515" url="https://ta.wikipedia.org/wiki?curid=171515" title="தமிழ்நாடு கூட்டுறவு சங்கங்களுக்கான தேர்தல், 2013">
தமிழ்நாடு கூட்டுறவு சங்கங்களுக்கான தேர்தல், 2013

தமிழ்நாடு கூட்டுறவு சங்கங்களுக்கான தேர்தல், 2013 என்பது, தமிழ்நாட்டிலுள்ள கூட்டுறவு சங்கங்கள் அனைத்திற்கும் இயக்குநர்கள் மற்றும் தலைவர் போன்ற பொறுப்புகளைத் தேர்வு செய்வதற்காக 2013ல் இடம்பெற்ற தேர்தல் ஆகும். 

தமிழ்நாட்டில் கூட்டுறவு சங்கங்களின் பதிவாளர் மற்றும் இதர செயற் பதிவாளர்களான பால்வளத்துறை ஆணையர், கைத்தறித்துறை இயக்குனர், மீன்வளத்துறை ஆணையர், தொழில் வணிகத்துறை ஆணையர், கால்நடை பராமரிப்புத்துறை இயக்குனர், சர்க்கரைத்துறை இயக்குனர், பதிவாளர் (வீட்டு வசதி), சமூக நலத்துறை இயக்குனர், கதர் கிராம தொழில்துறை ஆணையர், வேளாண்மைத்துறை இயக்குனர் ஆகிய 14 செயற்பதிவாளர்களின் கட்டுப்பாட்டின் கீழ் 22 ஆயிரத்து 532 கூட்டுறவு சங்கங்கள் இயங்கி வருகின்றன.

தமிழ்நாட்டிலுள்ள உள்ளாட்சி அமைப்புகளுக்கான தேர்தல்களை நடத்த தனியாக மாநில தேர்தல் ஆணையம் அமைக்கப்பட்டிருப்பது போல், தமிழ்நாட்டிலுள்ள அனைத்து கூட்டுறவு சங்கங்களுக்கான தேர்தல்களை நடத்த தமிழ்நாடு மாநிலக் கூட்டுறவு தேர்தல் ஆணையம் ஒன்றை ஏற்படுத்தியுள்ளது. இதன் ஆணையராக ஓய்வு பெற்ற இந்திய ஆட்சிப்பணி அதிகாரி எம்.ஆர்.மோகன் நியமிக்கப்பட்டுள்ளார்.

கூட்டுறவு சங்கங்களுக்கான தேர்தல் ஐந்து நிலைகளில் நடைபெற உள்ளது. முதல் நிலையில் கூட்டுறவு விற்பனை சங்கங்கள் தவிர இதர தொடக்க கூட்டுறவு சங்கங்களுக்கு தேர்தல் நடத்தப்பட உள்ளது. இரண்டாம் நிலையில் கூட்டுறவு விற்பனை சங்கங்கள், கூட்டுறவு சர்க்கரை ஆலைகள், செயற் பதிவாளர்களின் கட்டுப்பாட்டில் உள்ள மத்திய வகை கூட்டுறவு சங்கங்களுக்கு தேர்தல் நடத்தப்பட உள்ளது. மூன்றாம் நிலையில் மத்திய கூட்டுறவு வங்கிகள், கூட்டுறவு மொத்த விற்பனை பண்டக சாலைகள் (தமிழ்நாடு மாநில தலைமை கூட்டுறவு வங்கி, தமிழ்நாடு நுகர்வோர் கூட்டுறவு இணையம், தமிழ்நாடு கூட்டுறவு ஒன்றியம் ஆகியவை தவிர) இதர தலைமை கூட்டுறவு சங்கங்களுக்கு தேர்தல் நடைபெற இருக்கிறது. நான்காம் நிலையில் மாவட்ட கூட்டுறவு ஒன்றியங்கள், கூட்டுறவு அச்சகங்கள், தமிழ்நாடு மாநில தலைமை கூட்டுறவு வங்கி, தமிழ்நாடு நுகர்வோர் கூட்டுறவு இணையம், தமிழ்நாடு தொழில் கூட்டுறவு வங்கி ஆகிய கூட்டுறவு சங்கங்களுக்கு தேர்தல் நடத்தப்பட உள்ளது. ஐந்தாம் நிலையில் தமிழ்நாடு கூட்டுறவு ஒன்றியத்திற்கு தேர்தல் நடத்தப்படுகிறது.

முதல் நிலையில் தேர்தல் நடைபெறவுள்ள 22 ஆயிரத்து 192 சங்கங்களுக்கான தேர்தல் நான்கு கட்டங்களாக நடத்தப்படுகிறது. முதல் நிலையில் 5 ஆயிரத்து 855 சங்கங்களுக்கும், இரண்டாம் நிலையில் 5 ஆயிரத்து 603 சங்கங்களுக்கும், மூன்றாம் நிலையில் 5 ஆயிரத்து 481 சங்கங்களுக்கும், நான்காம் நிலையில் 5 ஆயிரத்து 253 சங்கங்களுக்கும் தேர்தல் நடத்தப்பட இருக்கிறது. முதல் நிலைத் தேர்தல் ஏப்ரல் 5 அன்றும், இரண்டாம் நிலைத் தேர்தல் ஏப்ரல் 12 அன்றும், மூன்றாம் நிலைத் தேர்தல் ஏப்ரல் 19 அன்றும், நான்காம் நிலைத் தேர்தல் ஏப்ரல் 27 அன்றும் நடைபெற உள்ளன.




</doc>
<doc id="171519" url="https://ta.wikipedia.org/wiki?curid=171519" title="தமிழ்நாடு மாநிலக் கூட்டுறவு தேர்தல் ஆணையம்">
தமிழ்நாடு மாநிலக் கூட்டுறவு தேர்தல் ஆணையம்

தமிழ்நாடு அரசு மாநில கூட்டுறவு தேர்தல் ஆணையம் என்பது தமிழ்நாட்டிலுள்ள கூட்டுறவு சங்கங்களுக்கான தேர்தல்களை நடத்துவதற்காக ஏற்படுத்தப்பட்ட ஒரு அமைப்பாகும். இந்த அமைப்பு தமிழ்நாட்டிலுள்ள கூட்டுறவு சங்கங்களுக்கான தேர்தல் சட்டப்படியும், நேர்மையாகவும் நடத்தப்படுவதற்கான பணிகளைச் செயல்படுத்தும். இதன் ஆணையராக ஓய்வு பெற்ற இந்திய ஆட்சிப்பணி அதிகாரி எம்.ஆர்.மோகன் நியமிக்கப்பட்டுள்ளார்.


</doc>
<doc id="171536" url="https://ta.wikipedia.org/wiki?curid=171536" title="சர்வபள்ளி கோபால்">
சர்வபள்ளி கோபால்

சர்வபள்ளி கோபால் () (23 ஏப்ரல் 1923 – 20 ஏப்ரல் 2002) ஒரு இந்திய வரலாற்று ஆய்வாளராவார். 

இவர் தெலுங்கு நியோகி (ஆந்திராவில் உள்ள பிராமணப்பிரிவு) குடும்பத்தில் பிறந்தார். தெலுங்கு மொழியைத் தாய்மொழியாக கொண்டவர். இந்தியாவின் முதல் குடியரசுத் துணைத்தலைவரும், இரண்டாவது குடியரசுத் தலைவருமான சர்வபள்ளி ராதாகிருஷ்ணனின் மகனாவார்.

இவர் தன்னுடைய பட்டப்படிப்பை சென்னை பிரசிடன்சி கல்லூரியிலும் ஆக்ஸ்போர்டு பல்கலைக்கழகத்தில் தன்னுடைய தத்துவ பட்டத்தினை பெற்றார். (D.Phil)

இந்திய அரசின் வெளியுறவுத்துறை அமைச்சகத்தில் இயக்குநாராகவும், முன்னாள் பிரதமர் ஜவஹர்லால் நேருவுடன் இணைந்து பணியாற்றினார். ஆக்ஸ்போர்ட் பல்கலைக்கழகத்தின் செயின்ட் அந்தோனி கல்லூரியின் இந்திய வரலாற்றுப் பிரிவின் வாசகராக இருந்தார். இந்திரா காந்தி பிரதமராக இருந்த போது உருவாக்கப்பட்ட ஜவஹர்லால் நேரு பல்கலைக்கழகத்தின் வரலாற்று துறை தலைவராக நியமிக்கப்பட்டார். 

இவர் புது தில்லியில் இயங்கும் தேசிய புத்தக அறக்கட்டளையின் தலைவராக 1970-களில் பதவி வகித்தார்.

சர்வபள்ளி கோபால் காவேரி என்கிற இந்திரா ராமசுவாமியை 1949-ம் ஆண்டு மணந்தார்.

1999-ம் ஆண்டு இவர் இந்திய வரலாற்றிற்கு அளித்த பங்களிப்பிற்காக பத்ம விபூசன் விருது வழங்கப்பட்டது. 



</doc>
<doc id="171546" url="https://ta.wikipedia.org/wiki?curid=171546" title="பெனைன்சு மலைத்தொடர்">
பெனைன்சு மலைத்தொடர்

பெனைன்சு ("Pennines") என்பது இங்கிலாந்தில் உள்ள ஓர் மலைத்தொடர். பீக் மாவட்டத்திலிருந்து யோர்க்சையர் டேல்சு, பெரும் மான்செஸ்டர், இலங்காசையரின் மேற்கு பெனைன் மேட்டுப்பகுதிகள், கும்பிரியா ஃபெல்கள் வழியாக இசுக்காட்லாந்து எல்லையில் உள்ள செவியட் குன்றுகள் வரை இடைவெளியின்றி அமைந்துள்ள இம்மலைத்தொடர் பல நேரங்களில் "இங்கிலாந்தின் முதுகெலும்பு" எனக் குறிக்கப்படுகிறது . இந்த மலைத்தொடர் ஏறத்தாழ நீளமுள்ளது.

பெனைன்சின் பகுதிகள் பீக் தேசியப் பூங்கா, யார்க்சையர் தேசியப் பூங்கா மற்றும் நார்த்தம்பர்லாந்து தேசியப் பூங்காக்களின் அங்கமாக உள்ளன. பிரித்தானியாவின் முதல் தொலைதூர நடைபாதை, பெனைன் வழி (Pennine Way), பெனைன்சு மலைத்தொடர் வழியாக 429 kilometres (268 mi) தொலைவிற்குச் செல்கிறது.

"பெனைன்சு" என்ற பெயர் "குன்று" எனப்பொருள்படும் "பென்னியோரோசெசு" எனும் செல்திக்கு மொழிச் சொல்லிலிருந்து வந்திருக்கலாம் எனக் கருதப்படுகிறது. இருப்பினும் இந்த மலைத்தொடரை இப்பெயரில் குறிப்பிடப்படும் முதல் குறிப்புகள் 18வது நூற்றாண்டிலிருந்தே காணப்படுகின்றன. 

இந்த மலைகள் பெரிய உயரங்களை எட்டுவதில்லை; பெரும்பாலும் குன்றுகள் என்றே அழைக்கப்படுகின்றன. கிழக்கு கும்பிரியாவில் உயரமுள்ள "கிராஸ் ஃபெல்"லே மிகவும் உயரிய சிகரமாகும். மற்ற மலைச்சிகரங்கள் "மிக்கெல் ஃபெல்" , "வெர்ன்சைடு" , "இங்கில்பரோ" , "பென்-யி- கென்ட்" , மற்றும் "கிண்டர் இசுகவுட்டு" ஆகும்..

பெனைன்சின் பெரும்பாலான நிலக்காட்சிகள் மேட்டுப்புற புதர்வெளிகளாகும். இது இங்கிலாந்தின் ஆறுகளை நாட்டின் கிழக்குப் பகுதிக்கும் மேற்குப் பகுதிக்குமாகப் பிரிக்கிறது. ஈடன் ஆறு, ரிப்பிள் ஆறு, மெர்சி ஆறு என்பன மேற்கு நோக்கி ஓடி ஐரியக் கடலில் கலக்கும் ஆறுகளாவன; டைன் ஆறு, டீசு ஆறு, இசுவேல் ஆறு கால்டர் ஆறு, அயர் ஆறு, டான் ஆறு, டிரென்ட் ஆறு என்பன கிழக்கு நோக்கி ஓடி வடகடலில் கலக்கும் ஆறுகளாவன. 



</doc>
<doc id="171552" url="https://ta.wikipedia.org/wiki?curid=171552" title="வளைகுடா ஓடை">
வளைகுடா ஓடை

வளைகுடா ஓடை ("Gulf Stream") அத்லாந்திக் பெருங்கடலில் உள்ள ஓர் முதன்மை நீரோட்டம் ஆகும். இது வடக்கு அத்லாந்தியப் பெருங்கடலின் குறுக்கே ஓடுகிறது. புளோரிடாவின் முனையில் துவங்கும் இந்த நீரோட்டம், ஐக்கிய அமெரிக்கா, கனடாவின் நியூ பவுண்டுலாந்து ஆகியவற்றின் கிழக்குக் கடலோரமாகச் சென்று அட்லாண்டிக் பெருங்கடலின் குறுக்காக நகர்ந்து ஏறத்தாழ ஆள்கூற்றில் இரண்டாகப் பிரிந்து இதன் வடக்குப் பிரிவு வடக்கு ஐரோப்பாவிற்கும் தெற்குப் பிரிவு மேற்கு ஆபிரிக்காவிற்குமாக ஓடுகிறது. "மேற்கத்திய வலுவூட்டலினால்" வளைகுடா ஓடை வட அமெரிக்காவின் கிழக்கு கடற்கரையோரம் வடக்கு நோக்கியே நகர்கிறது.
வளைகுடா ஓடை வட அமெரிக்காவின் கிழக்கு கடலோரப்பகுதிகளின் வானிலையையும் ஐரோப்பாவின் மேற்கு கடலோரப்பகுதிகளின் வானிலையையும் பாதிக்கிறது. இதனால் குளிர்ந்த வடக்கில் இருந்தபோதும் மேற்கு ஐரோப்பாவின் கடலோரப் பகுதிகள் சூடாக உள்ளன. பல்வகை வலுவான சூறாவளிகளுக்கும் இவை காரணமாக அமைகின்றன. இந்த ஓடையிலிருந்து புதிப்பிக்கத்தக்க ஆற்றலை உற்பத்தி செய்ய குறிப்பிடத்தக்க வாய்ப்பு உள்ளதாக மதிப்பிடப்பட்டுள்ளது.



</doc>
<doc id="171553" url="https://ta.wikipedia.org/wiki?curid=171553" title="ராஜசுலோசனா">
ராஜசுலோசனா

ராஜசுலோசனா ("Rajasulochana", , ஆகத்து 15, 1935 - மார்ச் 5, 2013, அகவை 77) பழம்பெரும் தமிழ்த் திரைப்பட நடிகை. 275-க்கும் மேற்பட்ட தமிழ், தெலுங்கு, கன்னடம், இந்தி மொழி திரைப்படங்களில் நடித்தவர். 

ராஜசுலோசனா 1935 ஆம் ஆண்டில் சித்தூரில் பிறந்தார். திரைப்பட நடிகர் மற்றும் இயக்குனரான சி.எஸ்.ராவ் என்பவரை மணந்தார். 17 வயதில் நடிக்க வந்த இவர் 1953-ல் குணசாகரி என்ற கன்னடப் படத்தில் அறிமுகமாகி தமிழில் சத்யசோதனை படம் மூலம் தமிழுக்கு அறிமுகமானார். 

பின்னாளில் அமெரிக்காவிற்குப் புலம் பெயர்ந்தார். அமெரிக்காவில் இருந்தபோது நடன பள்ளிகள் நடத்தி வந்தார். பின்னர் மீண்டும் இந்தியா திரும்பி சென்னையில் "புஷ்பாஞ்சலி நிருத்ய கலாகேந்திரம்" என்னும் நாட்டியப் பள்ளியை துவக்கி நாட்டிய கலைஞர்களை உருவாக்கும் பணியில் ஈடுபட்டு வந்தார்.

கதாநாயகியாகவும், குணசித்திர, வில்லி வேடங்களிலும் திரைப்படங்களில் நடித்தார்.


சிறுநீரக கோளாறால் அவதிப்பட்டு வந்த ராஜசுலோசனா சென்னையில் உள்ள தனியார் மருத்துவமனை ஒன்றில் அனுமதிக்கப்பட்டு 2013 மார்ச் 5 காலையில் தனது 77வது அகவையில் காலமானார். இவருக்கு ஷியாம் சுந்தர், ஸ்ரீ, தேவி ஆகிய மூன்று பிள்ளைகள் உள்ளனர். ஏழு ஆண்டுகளுக்கு முன்னர் இவரது கணவர் ராவ் காலமானார்.



</doc>
<doc id="171555" url="https://ta.wikipedia.org/wiki?curid=171555" title="நிரந்தர நடுவர் நீதிமன்றம்">
நிரந்தர நடுவர் நீதிமன்றம்

நிரந்தர நடுவர் நீதிமன்றம் ("Permanent Court of Arbitration") என்பது ஒரு பன்னாட்டு அமைப்பு. இது நெதர்லாந்து நாட்டில் உள்ள த ஹேக் என்ற நகரில் அமைக்கப்பட்டுள்ளது.

இந்நீதிமன்றம் 1899ல் நடந்த முதல் ஹேக் அமைதி மாநாட்டின் மூலம் அமைக்கப்பட்டது. இது ஒரு பழமையான பன்னாட்டு பிரச்சனைகளை தீர்க்கும் அமைப்பாகும்.

பசிபிக் பன்னாட்டு பிரச்சனை தீர்க்கும் ஹேக் உடன்படிக்கையில் உள்ள 20 மற்றும் 29 வது கட்டுரைகளின் கீழ் இந்த நிரந்தர நடுவர் நீதிமன்றம் உருவாக்கப்பட்டது. இரண்டாம் ஹேக் அமைதி மாநாட்டில் (1907) இந்த உடன்படிக்கை மறு ஆய்வு செய்யப்பட்டது.

பிப்ரவரி 2012 வரை, இந்த நிறுவனத்தின் முதல் அல்லது இரண்டாம் மாநாட்டு உடன்படிக்கையில் கீழ் 115 நாடுகள் அங்கம் வகிக்கின்றனர்.

இது பன்னாட்டு நீதிமன்றம் ("International Court of Justice") போலல்லாமல் அரசு, அரசு நிறுவனங்கள், பன்னாட்டு அமைப்புகள் மற்றும் தனியார் கட்சிகளுக்கு இடையேயான பிரச்சனைகளையும் தீர்க்க வழி செய்கிறது.




</doc>
<doc id="171565" url="https://ta.wikipedia.org/wiki?curid=171565" title="கரவு தொழில்நுட்பம்">
கரவு தொழில்நுட்பம்

கரவு தொழில்நுட்பம் (Stealth technology) ஒரு இராணுவ உத்திகள் மற்றும் முடக்க மின்னணு எதிர்வினையின் ஒரு துணை துறையாகும். இந்த தொழில்நுட்பம், பொருள்களைக் கண்டறியும் கருவிகளுக்கு எதிராக பொருள்களுக்குக் குறைந்த அவதானிக்கக்கூடிய தன்மையை அளிக்கிறது. நவீன போர் நுட்பங்களில் இது அளப்பரிய பங்காற்றுகிறது. தற்கால வானூர்திகள், போர்க்கப்பல்கள், நீர்மூழ்கிக் கப்பல்கள், மற்றும் ஏவுகணைகளில் கரவு தொழில்நுட்பம் பயன்படுத்தப்படுகிறது. கதிரலைக் கும்பாவாலோ(Radar), ஒலிச் செலுத்துவழி மற்றும் வீச்சளவு மூலமோ(Sonar), காட்சி, ஒலி, மற்றும் அகச்சிவப்பு முறைகள் மூலமோ கரவு தொழில்நுட்ப பொருள்களைக் கண்டறிவது கடினம்.


</doc>
<doc id="171573" url="https://ta.wikipedia.org/wiki?curid=171573" title="லிபரல் டெமக்கிராட்சு">
லிபரல் டெமக்கிராட்சு

லிபரல் டெமக்கிராட்சு ("Liberal Democrats", பெரும்பாலும் சுருக்கமாக லிப் டெம்;"Lib Dems", ) are a ஐக்கிய இராச்சியத்தில் தாராளமயமாக்கல் கொள்கையுடைய ஓர் அரசியல் கட்சி ஆகும். இக்கட்சி அரசியலமைப்பிலும் தேர்தல் முறைமைகளிலும் சீர்திருத்தங்கள், முன்னோக்கிய வரிவிதிப்பு, சுற்றிச்சூழல் பாதுகாப்பு, ஐரோப்பிய மனித உரிமை சட்டங்கள், வங்கிச் சீர்திருத்தங்கள் மற்றும் குடியியல் உரிமைகளுக்கு ஆதரவளிக்கிறது.

1988இல் லிபரல் கட்சியும் சோசியல் டெமக்கிராட்டிக் கட்சியும் இணைந்து இக்கட்சி உருவானது. இதற்கு முன்னதாக இரு கட்சிகளும் ஏழு ஆண்டுகளாக கூட்டணி அமைத்திருந்தன. லிபரல்கள் 129 ஆண்டுகளாக இருந்து வருகின்றனர்; ஆட்சியிலும் இருந்துள்ளனர். இவர்களது ஆட்சியில் பல்வேறு நலத்திட்டங்களை நடைமுறைக்கு கொணர்ந்துள்ளனர். கன்சர்வேடிவ் கட்சிக்கு முதன்மையான எதிர்கட்சியாக இருந்த லிபரல் கட்சி 1920களில் தொழிற் கட்சியிடம் தன்னிடத்தை இழந்தது. இன்று மூன்றாவது பெரிய கட்சியாக ஐக்கிய இராச்சிய அரசியலில் இருந்து வருகறது.
இக்கட்சி சாதாரணர்களின் அவையில் 650 இடங்களில் 57 இடங்களும் பிரபுக்கள் அவையில் 738 இடங்களில் 79 இடங்களும் கிடைத்துள்ளன. ஐரோப்பிய நாடாளுமன்றத்தில் பிரித்தானியாவிற்குள்ள 72 இடங்களில் 11 இடங்களும் இசுகாட்லாந்தின் சட்டப் பேரவையில் 129 இடங்களில் 16 இடங்களும் வேல்சு சட்டப் பேரவையில் 60 இடங்களுக்கு 5 இடங்களும் பெற்றுள்ளது. ஆளும் கன்சர்வேட்டிவ் கட்சியுடன் கூட்டணி அமைத்து தற்போதுள்ள ஐக்கிய இராச்சிய அரசில் பங்கேற்றுள்ளது. லிபரல் டெமக்கிராட்சின் தலைவர் நிக் கிளெக் துணைப் பிரதமராக உள்ளார்.



</doc>
<doc id="171574" url="https://ta.wikipedia.org/wiki?curid=171574" title="த டெயிலி டெலிகிராப்">
த டெயிலி டெலிகிராப்

த டெயிலி டெலிகிராப் ஒரு பிரித்தானிய காலை தின செய்தித்தாள் ஆகும். இது இலண்டன், ஐக்கிய இரச்சியம் மற்றும் உலகம் முழுவதும் விற்பனை செய்யப்படுகிறது. ஆர்தர் பி. சிலெய் ஆல் சூன் 1855 இல் த டெயிலி டெலிகிராப் அண்ட் கூரியர் என தொடங்கப்பட்டது. 2004 இலிருந்து டேவிட் மற்றும் பிரெடிரிக் பார்கிலேவிற்கு சொந்தமாகும்.

2005இல் ஒரு சர்வேயின்படி, 64% "த டெயிலி டெலிகிராப்" படிப்பவர்கள் கன்சர்வேட்டிவ் கட்சியிற்கு வரப்போகும் தேர்தலில் வாக்களிப்பார்கள். சூலை 2011 இல் சராசரியாக 634,113 இதழ்கள் விற்பனையாகியது ("தி டைம்ஸ்"யின் 441,205 ஒப்பிடுகையில்).




</doc>
<doc id="171576" url="https://ta.wikipedia.org/wiki?curid=171576" title="அரசரும் புலவரும்">
அரசரும் புலவரும்

அரசரும் புலவரும் என்னும் நூல் புறநானூறில் புகழப்படும் குமணன், அதியன் நெடுமான் அஞ்சி என்னும் இரண்டு வள்ளல்களை அறிமுகம் செய்யும் சிறுவர் இலக்கியம் ஆகும். 1960 ஆம் ஆண்டு மார்ச் மாதம் வெளியிடப்பட்ட இந்நூலை எழுதியவர் அந்நாளைய பொதுக்கல்வி இயக்குநரக நூலகரும் பின்னாளைய தமிழ்நாடு அரசு பொது நூலகத் துறை இயக்குநருமான வே. தில்லைநாயகம் ஆவார். நூலின் முதற்பகுதி ‘அண்ணனும் தம்பியும்’ என்னும் தலைப்பில் ஐந்து இயல்களையும் இரண்டாம் பகுதி ‘அரசரும் புலவரும்’ என்னும் தலைப்பில் ஐந்து இயல்களையும் கொண்டிருக்கின்றன.

அண்ணனும் தம்பியும் என்னும் பகுதியில் (1) முடங்கல் வந்தது!, (2) குடும்பச் சண்டை, (3) புலவர் புறப்பட்டார்!, (4) ஐயோ, அண்ணா!, (5) மாண்டவர் மீண்டார்! என்னும் ஐந்து இயல்கள் இருக்கின்றன. இந்த இயல்களில், அண்ணன் தம்பி ஆகிய இருவர் உரையாடும் முறையில், சங்க காலத்தில் பழநி மலைத்தொடர்|பழநி மலைத்தொடரில் உள்ள முதிர மலைப் பகுதியை ஆண்ட குமணன் என்னும் சிற்றரசரின் கொடைத்திறம் கதையாகக் கூறப்பட்டு உள்ளது.

பழநிக்கும் உடுமலைப்பேட்டைக்கும் இடையில் இருக்கிறது குமணமங்கலம் (கொமரலிங்கம் என்பது தற்போதைய பெயர்). இப்பெயர் இப்பகுதியை ஆண்ட குமணனின் பெயரால் துலங்குகிறது. முதிரமலை என்பது இதனுடைய பழைய பெயர். குமணன் இயற்றமிழை வளர்த்த புலவர்களையும் இசைத்தமிழை வளர்த்த பாணர்களையும் நாடகத்தமிழை வளர்த்த கூத்தர்களையும் புரந்தான். அவர்களுக்கு பொன்னையும் பொருளையும் கொடையாகக் கொடுத்தான். இதனால் குமணனின் புகழ் பரவியது. இதனைக் கண்டு குமணனுக்குத் தம்பியான இளங்குமணன் பொறாமைகொண்டான். இதனை அறிந்த குமணன், போரைத் தவிர்த்து தன்னுடைய நாட்டை இளங்குமணனிடம் ஒப்படைத்துவிட்டு, நண்பர்களோடு காட்டிற்குச் சென்றுவிட்டான். ஆனால் இளங்குமணனோ தன் அண்ணனை ஒழிக்க நினைத்தான். எனவே, ‘குமணன் தலையை கொய்துகொண்டு வருபவர்களுக்கு ஆயிரம்பொன் பரிசு’ என இளங்குமணன் அறிவித்தான். இந்நிலையில் குமணனிடம் கொடை பெற்றுச் செல்வதற்காக பெருந்தலைச்சாத்தனார் என்னும் புலவர் முதிர மலைக்கு வந்தார். நடந்தவைகளை அறிந்தார். பெருஞ்சித்திரனாருக்கு யானையைப் பரிசளித்த வள்ளல் குமணனின் நிலையை எண்ணி இரங்கினார். குமணனைத் தேடி காட்டிற்கு சென்றார். அவனைச் சந்தித்தார். குமணனனோ புலவருக்கு எதனைக் கொடையாகக் கொடுப்பது எனத் தெரியாது தவித்தான். அப்பொழுது அவன்தன் தம்பியின் ஆணை நினைவிற்கு வந்தது. தன்னுடைய உடைவாளை எடுத்து புலவரிடம் கொடுத்தான். தனது தலையைக் கொய்து சென்று இளங்குமணனிடம் கொடுத்து ஆயிரம் பொன்களைப் பரிசாகப் பெற்றுக்கொள்ளுமாறு கூறினான். புலவர் குமணனின் வாளை எடுத்துக்கொண்டு அவ்விடத்தில் இருந்து அகன்றார்.

புலவர் மறுநாள் குமணனின் தலையை ஒரு கையிலும் அவனது வாளை மறுகையிலும் ஏந்திக்கொண்டு இளங்குமணனின் அரண்மனைக்குச் சென்றார். குமணன்னின் கொய்யப்பட்ட தலையைக் கண்ட இளங்குமணன், புலவரின் வறுமையை நீக்க தனது தலையையே கொடுத்த குமணன் பெருமையை எண்ணி, தன்னுடைய தவறை உணர்ந்து அழுது புலம்பினான்; தற்கொலை செய்துகொள்ள முயன்றான். அம்முயற்சியைத் தடுத்த புலவர், “குமணன் சாகவில்லை. இது செவ்வாழைத் தண்டால் செய்யப்பட்ட போலித்தலை. உன்னைத் திருத்துவதற்காக நான் செய்தது” எனக் கூறினார். பின்னர் இளங்குமணன் காட்டிற்குச் சென்று தன் அண்ணன் குமணனை அழைத்துவந்து ஆட்சியை ஒப்படைத்தான்.

அரசரும் புலவரும் என்னும் பகுதியில் (1) எங்கே போனீர்கள்?, (2) தர்மபுரி போனோம்!, (3) அஞ்சி, (4) ஒளவையார் வந்தார்!, (5) நெல்லிக்கனி என்னும் ஐந்து இயல்கள் இருக்கின்றன. இந்த இயல்களில், அண்ணன் தம்பி ஆகிய இருவர் உரையாடும் முறையில், சங்க காலத்தில் தகடூரை ஆண்ட அதியமான் அஞ்சி என்னும் சிற்றரசரின் கொடைத்திறம் கதையாகக் கூறப்பட்டு உள்ளது.

தகடூரில் வாழ்ந்தவர் ஒளவை. அதியமான் கோட்டை, குதிரைமலை ஆகிய பகுதிகளை ஆண்டவன் அதியமான். அதியமான் என்பது குடிப்பெயர். அஞ்சி என்பது அவனது இயற்பெயர். எனவே அவன் அதியமான் நெடுமான் அஞ்சி என அழைக்கப்பட்டான். அவன் பெருவீரன்; கடையெழு வள்ளல்களில் ஒருவன். அவனைக் காண ஒருநாள் ஒளவையார் வந்தார். வாயிற்காவலனிடம் சொல்லி அனுப்பினார். அவரை வரவேற்க அஞ்சியோ அவந்தன் ஆள்களோ வரவில்லை. இதனால் சினமுற்ற ஒளவை திரும்பிச் செல்லத்தொடங்கினார். இதனை அறிந்த அஞ்சி ஓடோடிவந்து மன்னிப்புக் கேட்டான். ஒளவை அரண்மனைக்கு அழைத்துச் சென்றான். அவரை அங்கேயே தங்கச் செய்தான். ஒளவை அதியனுக்கும் பிறருக்கும் நடக்க இருந்த போர்களைத் தவிர்த்தார். அதியனுக்கு ஆலோசனைகள் பல கூறினார். ஒருநாள் அஞ்சி அருகிலிருந்த காட்டிற்கு வேட்டைக்குச் சென்றான். அங்கே உண்டவர்களின் வாழ்நாளைக் கூட்டும் அரிய நெல்லிக்கனி ஒன்று கிடைத்தது. அதனை தான் உண்டால் தனக்கு மட்டும்தான் பயன். தன்னை உள்ளிட்ட எல்லோருக்கும் உதவும் ஒளவை உண்டால் நாட்டுக்கே பயன் எனக் கருதிய அதியன் அந்த நெல்லிக்கனியை அவருக்குக் கொடுத்தான்.

அரசரும் புலவரும் என்னும் இந்நூலின் எண்மப்படி (Digital Copy)


</doc>
<doc id="171582" url="https://ta.wikipedia.org/wiki?curid=171582" title="கட்டாய உரிமம்">
கட்டாய உரிமம்

கட்டாய உரிமம் என்பது சட்டப்படியான உரிமம் அல்லது கட்டாயக் கூட்டு மேலாண்மை என்றும் அறியப்படும். இதன்படி, கட்டாய உரிமம் கேட்பவர் முதலில் உரிமையாளரிடம் தனக்கு அந்த மருந்தை தயார் செய்ய உரிமம் கேட்கவேண்டும். உரிமையாளர் ஒப்புக்கொள்ள வில்லை என்றால்தான் கட்டுப்பாட்டாளரிடம் மனு கொடுக்க முடியும். ஆகையால் கட்டாய உரிம சட்டம் காப்புரிமையின் சொந்தக்காரரின் உரிமையை மறுப்பதாகாது.மேலும், உரிமையாளருக்கு நிர்ணயிக்கப்பட்ட தொகை கட்டணமாக வழங்கப்படும்.

கட்டாய உரிமம் சட்டத்தை மறு ஆய்வு செய்ய 1957இல் ஜஸ்டிஸ் என்.ராஜகோபால அய்யங்கார் மத்திய அரசால் பணிக்கபட்டார். 1959இல் அவர் ஒரு அறிக்கையை சமர்ப்பித்தார் .அந்த அறிக்கையில் அவர் கூறுவது என்ன வென்றால் காப்புரிமைகள் ஏற்படுத்தப்பட்டதன் நோக்கம் கண்டுபிடிப்பாளரின் நலனை பேணுவதல்ல; நாட்டின் பொருளாதார நலனைப் பேணுவதே.ட்ரிப்ஸ் ஒப்பந்தத்திலும் இது போல உரிமம் வழங்குவதை உரிமையாளரின் ஒப்புதல் இல்லாமல் மற்றவரின் உபயோகம் என்று அங்கீகரிக்கப்பட்டுள்ளது. காப்புரிமை பெற்ற கண்டுபிடிப்பை அதன் உரிமையாளரோ அவருடைய அனுமதி பெற்ற ஒருவரோ தான் உபயோகிக்க முடியும். அவரிடம் எவரேனும் அனுமதி கேட்டு அவர் மறுத்தால் அவர் ஒப்புதல் இல்லாமல் சில சூழ்நிலைகளில் உரிமம் வழங்கப்படும்.இந்திய சட்டத்தில் எந்த நிபந்தனைக்குள்பட்டு கட்டாய உரிமம் வழங்கலாம் என்று வரையறுத்துள்ளார்கள். அதனை முடிவு செய்பவர் பொது கட்டுப்பாட்டாளர். அந்த நிபந்தனைகள் பின்வருமாறு : 
இதில் ஏதாவது ஒரு நிபந்தனை பூர்த்தி ஆனாலும் போதும், கட்டாய உரிமம் வழங்கலாம்.
காப்புரிமைக்கு உரிமையாளரான பாயர் கம்பெனி ஒரு வருடத்திற்கு இந்திய மக்களின் தேவை 20,000 மருந்து பெட்டிகள் என்று சொன்னது. கட்டாய உரிமத்திற்கு விண்ணப்பித்த நாட்கோ கம்பெனியோ இந்தியாவின் ஒரு வருடத்தின் தேவை 70,000 மருந்து பெட்டிகள் என்று கூறியது. ஆனால் பாயர் கம்பெனி விற்றது 593 பெட்டிகள்தான். இது மிகக்குறைவே.ஆகவே பொது மக்களின் தேவை என்கிற நிபந்தனை பூர்த்தியாகவில்லை .அடுத்ததாக பாயர் கம்பெனி நிர்ணயித்த விலை கட்டுபடியாகும் விலையா என்ற கேள்வியில் , பாயரின் தரப்பு, விஞ்ஞான ஆராய்ச்சி மற்றும் வளர்ச்சிக்கு தங்களுக்கு ஆகும் செலவைக் கணக்கிட்டால் மாதத்திற்கு ரூபாய் 2,80,000 என்பதுதான் சரியான விலையாக இருக்கும் என்றது. கட்டுப்படியாகும் விலை என்பது விற்பவரைப்பார்த்து கணிப்பது அல்ல, பொதுமக்களுக்கு வாங்க கட்டுபடியாகுமா என்று பார்த்து கணிப்பது. இந்திய மக்களின் வருமானம் மற்றும் வாங்கும் திறனைக் கருத்தில் கொண்டு இந்த விலை பொதுமக்களுக்குக் கட்டுபடியாகும் விலை என்கிற நிபந்தனை பூர்த்தியாகவில்லை .இந்த கண்டுபிடிப்பு இந்திய எல்லைக்குள் செயல்படுத்தப்பட்டதா இல்லையா என்று காண வேண்டும். அப்படி என்றால் , இந்த மருந்தை இறக்குமதி செய்தால் போதுமா, அல்லது, இங்கேயே மருந்தை தயார் செய்யவேண்டுமா என்பது விவாதிக்க பட்டது.கட்டுப்பாட்டாளர் இங்கேயே தயார் செய்வது அவசியம் என்றார். பாயர் கம்பெனி மருந்தை இங்கு தயார் செய்யாததால் இந்த நிபந்தனையும் பூர்த்தியாகவில்லை.அதன் விளைவாக இந்தியாவில் முதன்முதலில் நெக்சாவார் ("Nexavar") அல்லது சொரொபெனிப் டோசிலேட் ("Sorafenib Tosylate") என்ற புற்றுநோய்க்கான மருந்திற்கு கட்டாய உரிமம் வழங்கப்பட்டது. இக்கட்டாய உரிமத்தின்படி நேக்டோ ஃபார்மா ("Nacto Pharma") என்ற நிறுவனம் இம்மருந்தின் பொதுவான வகையை தயாரித்து விற்கலாம், மேலும் இம்மருந்துக்கான உரிமையாளரான பாயர் நிறுவனத்திற்கு ("Bayer Corporation") 7 சதவீதம் உரிமைத்தொகைக் கட்டணம் ("Royalty") செலுத்த வேன்டும்.



</doc>
<doc id="171583" url="https://ta.wikipedia.org/wiki?curid=171583" title="சாக்‌ஷி">
சாக்‌ஷி

சாக்‌ஷி ஓர் தெலுங்கு மொழி நாளிதழாகும். இச்சொல்லின் பொருள் சாட்சி என்பதாகும். இது ஐதராபாத்தை தலைமையகமாகக் கொண்டு இயங்குகிறது. ஆந்திராவில் வெளியாகும் நாளேடுகளில் முதன்மையானது. தெலுங்கு மொழியில் வெளியாகும் நாளேடுகளிலும் இது முதன்மையானது.

சாக்‌ஷி நாளேட்டின் தளம் (தெலுங்கில்)


</doc>
<doc id="171585" url="https://ta.wikipedia.org/wiki?curid=171585" title="பிரபுக்கள் அவை">
பிரபுக்கள் அவை

பிரபுக்கள் அவை ("House of Lords") ஐக்கிய இராச்சியத்தின் நாடாளுமன்றத்தின் மேலவை ஆகும். மற்ற மக்களவை (காமன்சு) போலவே இதுவும் வெஸ்ட்மின்ஸ்டர் அரண்மனையில் கூடுகிறது.

பிரபுக்கள் அவை மக்களவையினின்றும் முற்றிலும் தனிப்பட்டு இயங்கி அதனுடைய பணியை முழுமையாக்குகிறது; சட்டங்கள் இயற்றவும் அரசுச் செயல்களை கண்காணிக்கவும் பிரபுக்கள் அவைக்கு பொறுப்பு உண்டு. சட்ட முன்வரைவுகளை இரு அவைகளில் எந்த அவையிலும் அறிமுகப்படுத்தலாம்; பிரபுக்கள் அவை உறுப்பினர்களும் அமைச்சரவையில் பங்கேற்கலாம். பிரபுக்கள் அவைக்கு சேவை புரிய, காமன்சு அவையிடமிருந்து தனித்த கட்டமைப்பு, "பிரபுக்கள் அவை நூலகம்" உட்பட, உள்ளது.

பிரபுக்கள் அவை உறுப்பினர்கள் தேர்தல் மூலம் தேர்ந்தெடுக்கப்படுவதில்லை:


பிரபுக்கள் அவையில் பல உறுப்பினர்கள் "கிராஸ் பென்ச்சர்கள்" எனப்படுகின்றனர். இவர்கள் அரசுக்கு ஆதரவான அல்லது எதிர்க்கட்சிகளைச் சாராதவர்கள்; அரசியல் கட்சிகளுக்கு அப்பாற்பட்டவர்கள். அவைக்கூடத்தில் இவர்களுக்கான இருக்கைகள் ஆளும் கட்சி உறுப்பினர்களுக்கும் எதிர்கட்சி உறுப்பினர்களுக்கும் இடையே உள்ள நடையில் அமைக்கப்பட்டுள்ளதால் இப்பெயர் அமைந்தது. 



</doc>
<doc id="171587" url="https://ta.wikipedia.org/wiki?curid=171587" title="சிஸ்டைன் சிற்றாலயம்">
சிஸ்டைன் சிற்றாலயம்

சிஸ்டைன் சிற்றாலயம் (; ) என்பது வத்திக்கான் நகரில் உள்ள திருத்தந்தையின் அதிகாரப்பூர்வ இல்லமான திருத்தூதரக அரண்மனையின் அருகே உள்ள ஒரு சிற்றாலயமாகும். இவாலயத்தில் அமைந்துள்ள சுதை ஓவியங்கள் இத்தாலிய மறுமலர்ச்சிக் கால ஓவியர்களான மைக்கலாஞ்சலோ, சான்ட்ரோ பொத்திசில்லி, பின்ட்ருசியோ முதலியவர்களால் வரையப்பட்டவை.

திருத்தந்தை இரண்டாம் ஜூலியுஸின் ஆட்சியில் மைக்கலாஞ்சலோ அளவு ஆலய உட்கூரை ஓவியங்களை 1508 முதல் 1512 வரை வரைந்தார். அதில் குறிப்பாக 1535 முதல் 1541 வரை அவர் வரைந்த "இறுதி தீர்ப்பு" ஓவியம் அவரின் படைப்புகளில் மிகச்சிறந்ததாக கருதப்படுகின்றது.

திருத்தந்தை நான்காம் சிக்ஸ்துஸினால் இவ்வாலயம் புனரமைக்கப்பட்டதினால் அவரின் பெயராலேயே இது அழைக்கப்படுகின்றது.

இவ்வோவியங்கள் 1482 இல் நிரைவுற்று, 15 ஆகஸ்ட் 1483 இல் 
முதன் முதலில் நான்காம் சிக்ஸ்துஸ் தூய கன்னி மரியாவின் விண்ணேற்பு பெருவிழா திருப்பலியினை நிரைவேற்றி இவ்வாலயத்தை மரியாவின் பெயரால் கடவுளுக்கு அர்ப்பனித்தார்.

நான்காம் சிக்ஸ்துஸின் காலத்திலேயே இவ்வாலயம் திருப்பீட அலுவல்களுக்கும் பிற கத்தோலிக்க சமய சடங்குகளுக்கும் பயன்படுத்தப்பட்டது. இக்காலத்தில் புதிய திருத்தந்தையினை தேர்வு செய்யும் திருப்பீடத் தேர்தல் அவை இவ்வாலயத்திலேயே கூடும் என்பது குறிக்கத்தக்கது. கி.பி 1878 முதல் நடைபெற்ற எல்லா திருப்பீடத் தேர்தல்களும் இங்கே தான் நிகழ்தன.


</doc>
<doc id="171591" url="https://ta.wikipedia.org/wiki?curid=171591" title="மலேசிய அழகி">
மலேசிய அழகி

மலேசிய அழகி என்பது அனைத்துல அளவில் முக்கியமான அலங்கார அணிவகுப்புகள், அழகு அணிவகுப்புகள் அல்லது அழகு ராணிப் போட்டிகளில், மலேசியாவைப் பிரதிநிதிப்பவரைக் குறிப்பிடுவதாகும். அந்த அழகுப் போட்டிகளை ஐந்து பிரிவுகளாகப் பிரிக்கலாம்.






மலேசிய அழகிப் போட்டியை, மலேசிய அழகுராணிப் போட்டி என்றும் அழைப்பார்கள். ஒரு காலக்கட்டத்தில் பிரித்தானியாவில் நடைபெற்ற மாபெரும் விழாக்களில் உலக அழகுராணிப் போட்டியும் ஒரு கலைவிழாவாக நடைபெற்றது. பின்னர், அந்தப் போட்டி மற்ற உலகநாடுகளின் மாநகரங்களிலும் நடைபெறத் தொடங்கியது.

மலேசியாவில் ஒவ்வோர் ஆண்டும், மலேசிய அழகிப் போட்டி நடைபெறுகின்றது. அந்தப் போட்டியில் தேர்வு செய்யப்படுபவர், உலக அழகுராணிப் போட்டியிலும் கலந்து கொள்வார். இந்தப் போட்டி மிகப் பழைமை வாய்ந்த ஓர் அழகுப் போட்டி ஆகும். ஐக்கிய இராச்சியத்தில் எரிக் மோர்லே என்பவரால் 1951ஆம் ஆண்டு தோற்றுவிக்கப்பட்டது.

2000ஆம் ஆண்டில், எரிக் மோர்லேயின் மறைவிற்குப் பின்னர், அவருடைய மனைவி ஜூலியா மோர்லே என்பவர் அந்த அழகுப் போட்டிக்கு இணைத் தலைவராக இருந்து நடத்தி வருகின்றார். இந்தப் போட்டி உலகளவில் மிகவும் பரவலாகப் பேசப்படும் அழகுப் போட்டிகளில் ஒன்றாகும்.

உலக அழகிப் பட்டத்தை வென்றவர், உலக அழகி நிறுவனத்திற்காகவும் அதன் பல்வேறு அறப்பணிக்களுக்காகவும் பரப்புரை, விழிப்புணர்வு உரைகள் ஆற்றுவதற்கு கடமை பட்டவர் ஆவார். அந்த ஆண்டு முழுமையும் அவர் உலகெங்கும் பயணிக்க வேண்டும். உலக அழகியாகத் தேர்வு செய்யப்படுபவர் ஓராண்டு காலத்திற்கு லண்டனில் வசிக்க வேண்டியது ஒரு மரபு வழக்கம் ஆகும்.

கடந்த 61 ஆண்டுகளாக மலேசிய அழகிப் போட்டி நடைபெற்று வருகிறது. பெண்களின் அழகை மட்டும் பார்க்காமல், அவர்களிடம் புதைந்துள்ள அறிவாற்றலையும் கண்டறிவதே இந்தப் போட்டியின் முக்கிய குறிக்கோள் ஆகும்.

மலேசிய அழகு ராணிப் போட்டியில் வெற்றி பெற்ற பலர், கலை, திரைப்பட, கேளிக்கைத் துறைகளில் ஈடுபட்டு புகழின் உச்சிக்குச் சென்றுள்ளனர். அவர்களில் டத்தோ மிச்சல் இயோ குறிப்பிடத்தக்கவர். இவர் 1983ஆம் ஆண்டு மலேசிய அழகியாகத் தேர்வு செய்யப்பட்டவர். எனும் ஜேம்ஸ் பாண்ட் படத்தில் கதாநாயகியாக நடித்தவர். இந்தியப் பெண்களைப் பொருத்த வரையில் ஷீலா சங்கர் 1987, லூசி நாராயணசாமி 1993, பாமேலா ராமச்சந்திரன் 2002, தனுஜா ஆனந்தன் 2009, நடின் தோமஸ் 2010, டெபோரா பிரியா 2011, போன்றவர்கள் குறிப்பிடத்தக்கவர்கள்.


</doc>
<doc id="171598" url="https://ta.wikipedia.org/wiki?curid=171598" title="இலியானா டி 'குரூஸ் (நடிகை)">
இலியானா டி 'குரூஸ் (நடிகை)

1987 ஆம் ஆண்டு நவம்பர் மாதம் 1 ஆம் திகதி பிறந்த இலியானா பெரும்பாலும் தெலுங்கு திரைப்படங்களில் நடித்துள்ள ஒரு தென்-இந்திய நடிகை ஆவர். வடிவழகியாக தனது தொழில் வாழ்க்கையை ஆரம்பித்த இலியானா "தேவதாசு" எனும் தெலுங்கு திரைப்படத்தின் மூலம் திரை உலகிற்கு அறிமுகமானார்.

2006 ஆம் ஆண்டு கேடி திரைப்படத்தின் மூலம் தமிழ் திரையுலகிற்கு அறிமுகமான இவர் பின்பு பெரிதாக தமிழ் படங்களில் நாட்டம் செலுத்தவில்லை இருந்தும் 2012 ஆம் ஆண்டு வெளிவந்த நண்பன் திரைப்படத்தில் நடித்துள்ளார்.


</doc>
<doc id="171599" url="https://ta.wikipedia.org/wiki?curid=171599" title="பரம்பிக்குளம் ஆழியாறு பாசன திட்டம்">
பரம்பிக்குளம் ஆழியாறு பாசன திட்டம்

தமிழ்நாடு மற்றும் கேரள மாநிலங்களின் கூட்டுத் திட்டமாக 32 கோடி ரூபாய் திட்ட மதிப்பீட்டில் பல துணைத்திட்டங்களையும் கொண்டதாக பரம்பிக்குளம் ஆழியாறு பாசன திட்டம் 1958 ஆம் ஆண்டு துவக்கப்பட்டது. மேற்கு நோக்கி ஓடி அரபிக் கடலில் கலக்கின்ற பெரியாறு, சாலக்குடி, மற்றும் பாரதபுழா ஆறுகளின் துணை ஆறுகளை பயன்படுத்தும் கூட்டுத் திட்டமாக இத்திட்டம் உருவாக்கப்பட்டது. இதன்படி சோலையாற்றின் இரு அணைகளும் பரம்பிக்குளம், பெரும்வாரி பள்ளம், தூணக்கடவு மற்றும் நீராறு ஆகிய ஒவ்வொரு நதிகளிலும் ஒரு அணைத்திட்டமாக பல திட்டங்களைக் கொண்டது. இது தவிர ஆழியாற்றில் ஒரு நீர்த்தேக்கமும் பாலாறு நதியின் திருமூர்த்தி நீர்த்தேக்கமும் கட்டப்பட்டுள்ளன. இவ்வணைகள் சுரங்கங்கள் மூலமாக இணைக்கப்பட்டுள்ளன. சோலையாறு அணை, பரம்பிக்குளம் மலைக்குடைவு, பரம்பிக்குளம் அணை, மேல் நீராறு மற்றும் கீழ் நீராறு அணைகள், காண்டூர் கால்வாய், ஆழியாறு அணை, ஆழியாறு மலைக்குடைவு, நவமலை மலைக்குடைவு, திருமூர்த்தி அணை, வேட்டைக்காரன் புதூர் கால்வாய், பரம்பிக்குளம் பிரதான கால்வாய், சேது மடை கால்வாய், பொள்ளாச்சி கால்வாய், உடுமலைப்பேட்டை கால்வாய் போன்றவை இத்திட்டத்தின் முக்கிய பகுதிகள் ஆகும்.

பரம்பிக்குளம் ஆழியாறு பாசன திட்டம் தமிழ்நாட்டின் கோயமுத்தூர் மாவட்டம், திருப்பூர் மாவட்டம், கேரளத்தின் பாலக்காடு மாவட்டம்


</doc>
<doc id="171644" url="https://ta.wikipedia.org/wiki?curid=171644" title="நிறை மாற்றவியல்">
நிறை மாற்றவியல்

நிறை மாற்றவியல் (Mass Transfer) என்பது ஓரிடத்தில் இருந்து இன்னொரு இடத்திற்கு நிறையை மாற்றும் அல்லது செலுத்தும் நிகழ்வைக் குறிப்பதாகும். மாறும் நிறையானது முழுப்பொருளாக ஓடையாகவோ, வாகையாகவோ, அல்லது சில பின்னங்களாகவோ இருக்கலாம். உட்கவர்தல், ஆவியாதல், காய்தல், சவ்வின்வழி வடிகட்டல், சவ்வூடு பரவல், வடித்திறக்கல் போன்ற பல வேதிச் செயல்முறைகளில் நிறைமாற்றத்தைக் காணலாம். 

ஒரு குளத்தில் இருந்து ஆவியாகும் நீர்; சிறுநீரகம், கல்லீரல் போன்றவற்றில் தூய்விக்கப்படும் குருதி; போன்றவை அன்றாட நிகழ்வுகளில் காணப்படும் சில நிறை மாற்றச் செயல்கள். தொழிலகங்களில் காணப்படும் நிறை மாற்றச் செயல்களுள் சில: வடித்திறக்கல் கோபுரங்களில் வேதிப் பொருட்களை அவற்றின் கொதிநிலை வேறுபாடுகளை வைத்துப் பிரித்தல், உட்கவர் கோபுரங்களில் நிகழும் மாற்றங்கள், போன்றவை. குளிர்விக்கும் கோபுரங்களில் சுடு நீரைக் குளிர்ந்த காற்றினைக் கொண்டு குளிர வைக்கும் செயல்முறையில் நிறை மாற்றமும் வெப்ப மாற்றமும் சேர்ந்தே காணப்படும். 

வேதிப் பொறியியல் துறையில் நிறை மாற்றவியல் பெரிதும் பயன்படுகிறது. வேதிவினைப் பொறியியல், பிரித்தல் பொறியியல், வெப்ப மாற்றவியல், போன்ற பல உள் துறைகளில் நிறை மாற்றவியல் பயன்படுகிறது.

சில வெப்ப இயக்கவியல் காரணங்களால் நிறை மாற்றம் நிகழலாம் என்றாலும், நிறை மாற்றத்திற்கான ஆதார காரணம் வேதிப்பண்பில் அமைந்திருக்கும் வேறுபாடுகளே. ஒரு வேதிப் பொருள் உயர் வேதிப்பண்பு உள்ள இடத்தில் இருந்து குறைந்த வேதிப்பண்பு உள்ள இடத்திற்கு மாறுவது இயல்பு. அதனால் நிறைமாற்றத்தின் உச்ச அளவைத் தீர்மாணிப்பது இரண்டு இடங்களுக்கு இடையே வேதிப்பண்பில் ஏற்படும் சமநிலையே. 


</doc>
<doc id="171645" url="https://ta.wikipedia.org/wiki?curid=171645" title="கூட்டுறவு வங்கி">
கூட்டுறவு வங்கி

கூட்டுறவு வங்கி என்பது கூட்டுறவு அடிப்படையில் அமைக்கப்பட்ட வங்கி ஆகும். இவை பல வகைப்ப்பட்டவை எனினும் இவை பெரும்பாலும் உறுப்பினர்களின் வளங்களைப் பயன்படுத்தி உறுப்பினர்களின் நலனுக்காக நிறுவப்பட்டவை. உறுப்பினர்களுக்கு நியாமான விலையில் கடன் மற்றும் நிதிச் சேவைகளை வழங்குவதே கூட்டுறவு வங்கிகளில் நோக்கம் ஆகும். 


</doc>
<doc id="171649" url="https://ta.wikipedia.org/wiki?curid=171649" title="ஐக்கிய இராச்சியத்தின் மக்களவை">
ஐக்கிய இராச்சியத்தின் மக்களவை

மக்கள் அவை ("House of Commons") ஐக்கிய இராச்சியத்தின் நாடாளுமன்றத்தின் கீழவை ஆகும். மற்ற பிரபுக்கள் அவை போலவே இதுவும் வெஸ்ட்மின்ஸ்டர் அரண்மனையில் கூடுகிறது. காமன்சு அவை அல்லது அவுஸ் ஆப் காமன்சு எனப்படும் இந்த மக்களவை பொதுமக்களால் மக்களாட்சித் தேர்தல் மூலமாக தேர்ந்தெடுக்கப்பட்ட 650 நாடாளுமன்ற உறுப்பினர்களைக் கொண்டது. நாடாளுமன்ற உறுப்பினர்கள் ஐக்கிய இராச்சியத்தின் மக்களவைத் தொகுதிகளின் சார்பாளர்களாக தேர்தல்களில் "முதலில் வந்தவர் வெற்றி" என்ற முறைமையில் தேர்ந்தெடுக்கப்பட்டு ஐந்து ஆண்டுகளுக்கு அல்லது நாடாளுமன்றம் கலைக்கப்படும் வரை பதவி வகிக்கின்றனர

1911இல் இயற்றப்பட்ட நாடாளுமன்ற சட்டத்தின்படி பிரபுக்கள் அவையினால் சட்டத்தை நிராகரிக்கும் அதிகாரம் நீக்கப்பட்டது; மேலவையால் சட்டமியற்றலை தாமதப்படுத்தவே இயலும். பிரதமரின் கீழியங்கும் மேன்மைதாங்கிய அரசியின் அரசு மக்களவைக்கே முதன்மையாக பொறுப்பானது. மக்களவையின் பெரும்பாலோனோரின் ஆதரவு உள்ளவரையிலேயே நாட்டின் பிரதமர் ஆட்சி செய்ய இயலும்.



</doc>
<doc id="171655" url="https://ta.wikipedia.org/wiki?curid=171655" title="பேரிலோவன்பட்டி">
பேரிலோவன்பட்டி

பேரிலோவன்பட்டி தமிழகத்தின் தூத்துக்குடி மாவட்டத்தில் எட்டயபுரம் வட்டத்திலுள்ள ஒரு கிராமம். மகாகவி பாரதி பிறந்த எட்டயபுரத்திலிருந்து சுமார் பத்து கிலோமீட்டர் தொலைவில் உள்ளது. கரிசல் மண் பூமியான இங்கு இந்து நாடார் ஆரம்ப மற்றும் மேல்நிலைப் பள்ளிகள் உள்ளன. அரசு ஆரம்ப சுகாதார நிலையம் ஒன்றும் இயங்கி வருகிறது. சுமாராக ஐநூறு குடும்பங்கள் வசிக்கும் இந்தக் கிராமத்தின் முக்கியத் தொழில் விவசாயம்.


</doc>
<doc id="171656" url="https://ta.wikipedia.org/wiki?curid=171656" title="ஐக்கிய இராச்சியத்தின் நாடாளுமன்றம்">
ஐக்கிய இராச்சியத்தின் நாடாளுமன்றம்

பெரிய பிரித்தானியா மற்றும் வட அயர்லாந்து ஐக்கிய இராச்சியத்தின் நாடாளுமன்றம் ("Parliament of the United Kingdom of Great Britain and Northern Ireland"), என அலுவல்முறையாகவும் பொதுவாக பிரித்தானிய நாடாளுமன்றம் ("British Parliament") எனவும் அறியப்படும் இவ்வமைப்பே ஐக்கிய இராச்சியம் மற்றும் இதன் ஆட்சிப்பகுதிகளில் சட்டமியற்றக்கூடிய மிக உயரிய சட்ட அமைப்பு ஆகும். இது இலண்டனில் உள்ள வெஸ்ட்மின்ஸ்டர் அரண்மனையில் இயங்குகிறது. ஐக்கிய இராச்சியத்திலும் அதன் ஆளுமைக்குட்பட்ட பகுதிகளிலும் உள்ள அனைத்து அரசியல் அமைப்புக்களுக்கும் மேலான அதிகாரத்தைக் கொண்டிருக்கிறது. நாடாளுமன்றத்தின் தலைவராக அரசர் அல்லது அரசி, (தற்போது அரசி எலிசபெத் II) விளங்குகிறார்.

நாடாளுமன்றம் ஈரவைகளுடன், ஒரு மேலவை (பிரபுக்கள் அவை), ஒரு கீழவை (மக்களவை), அமைந்துள்ளது. அரசியார் சட்டவாக்கலின் மூன்றாம் அங்கமாக விளங்குகிறார். பிரபுக்கள் அவையில் இருவகை உறுப்பினர்கள் உள்ளனர்: "சமயப் பிரபுக்களும்" (இங்கிலாந்து திருச்சபையின் மூத்த ஆயர்கள்), "உலகியல் பிரபுக்களும்" ("பியர்கள்" என அழைக்கப்படுபவர்கள்) பிரதமரின் அறிவுரைப்படி அரசியால் நியமிக்கப்படுபவர்கள். அத்துடன் 92 "மரபுரிமையான பிரபுக்களும்" பிரதிநிதிகளாக உள்ளனர். அக்டோபர் 2009இல் உச்ச நீதிமன்றம் துவங்கப்படும்வரை பிரபுக்கள் அவை நீதி பராமரிப்பையும் "சட்டப் பிரபுக்கள்" மூலம் ஆற்றிவந்தது.

காமன்சு என அழைக்கப்படும் மக்களவை மக்களாட்சி முறையில், ஐந்தாண்டுகளுக்கு ஒருமுறை நடத்தப்படும் பொதுத்தேர்தல்கள் மூலம் மக்களால் தேர்ந்தெடுக்கப்படும் அவையாகும். இலண்டனில் உள்ள நாடாளுமன்ற மாளிகை எனப்படும் வெஸ்ட்மின்ஸ்டர் அரண்மனையில் தங்களுக்கான தனித்தனிக் கூடங்களில் இந்த இரு அவைகளும் கூடுகின்றன. அரசியலமைப்பு மரபின்படி பிரதமர் உள்ளிட்ட அனைத்து அமைச்சர்களும் மக்களவையின் உறுப்பினர்களாக, மிக அரிதாக பிரபுக்கள் அவை உறுப்பினர்களாக, உள்ளனர். இதனால் இந்த சட்ட அவைகளுக்கு அவர்கள் பொறுப்பானவர்களாக உள்ளனர்.

இங்கிலாந்தின் நாடாளுமன்றமும் இசுக்காட்லாந்தின் நாடாளுமன்றமும் ஒன்றிணைப்புச் சட்டங்களை நிறைவேற்றியபிறகு 1707இல் பெரிய பிரித்தானிய நாடாளுமன்றம் உருவானது. ஆனால் நடைமுறையில் இது தொடர்ந்த இங்கிலாந்து நாடாளுமன்றத்தில் இசுக்காட்லாந்திய எம்பிக்களையும் பியர்களையும் சேர்க்கப்பட்டனர். மேலும் 1800இல் ஒன்றிணைப்புச் சட்டத்திற்கு பெரிய பிரித்தானிய நாடாளுமன்றமும் அயர்லாந்து நாடாளுமன்றமும் ஒப்புதல் அளித்த பின்னர் அயர்லாந்து நாடாளுமன்றம் மூடப்பட்டு பிரித்தானிய நாடாளுமன்றம் விரிவுபடுத்தப்பட்டது. காமன்சிற்கு 100 கூடுதல் உறுப்பினர்களும் பிரபுக்கள் அவைக்கு 32 உறுப்பினர்களும் கூட்டப்பட்டு பெரிய பிரித்தானியா மற்றும் அயர்லாந்து ஐக்கிய இராச்சியத்தின் நாடாளுமன்றம் உருவானது.

உலகில் முதன்முதலாக வளர்ச்சியுற்ற நாடாளுமன்றமான இது, உலகின் பல்வேறு மக்களாட்சிகளுக்கான சீர்தரமாக அமைந்ததால் "அனைத்து நாடாளுமன்றங்களின் தாயாக" அழைக்கப்படுவதுண்டு.

கோட்பாட்டின்படி, உயரிய சட்ட அதிகாரம் நாடாளுமன்றத்தின் அரசிக்கு தரப்பட்டுள்ளது; நடைமுறைப்படி, அரசி பிரதமரின் அறிவுரைப்படியே நடப்பதாலும் பிரபுக்கள் அவையின் அதிகாரம் வரையறுக்கப்பட்டிருப்பதாலும் உண்மையான அதிகாரம் மக்களவையிடமே உள்ளது.

2017 சூன் 8 ஆம் நாள் நடைபெற்ற பொதுத்தேர்தல் முடிவுகளின்படி "தொங்கு நாடாளுமன்றம்" அமைக்கப்படுகிறது. பழமைவாதக் கட்சி 318 உறுப்பினர்களுடனும், சனநாயக யூனியன் கட்சி 10 உறுப்பினர்களுடனும் இணைந்து பழமைவாதக் கட்சியின் தலைவர் தெரசா மே ஆட்சி அமைக்கிறார்.



</doc>
<doc id="171661" url="https://ta.wikipedia.org/wiki?curid=171661" title="உதயம் என்.எச்4 (திரைப்படம்)">
உதயம் என்.எச்4 (திரைப்படம்)

உதயம் என்.எச்4 (Udhayam NH4) சித்தார்த் நடிப்பில் வெளிவந்த தமிழ்த் திரைப்படம். இத் திரைப்படத்தை இயக்குவதன் மூலம் இயக்குனராக அறிமுகம் ஆகிறார் மணிமாறன். இப் படத்திற்கான கதையினை எழுதியுள்ளார் வெற்றிமாறன். படத்தின் இசை ஜி.வி. பிரகாஷ் குமார். இந்தத் திரைப்படம் தெலுங்கு மொழியிலும் வெளியாகலாம் என எதிர்பார்க்கப்படுகிறது.



</doc>
<doc id="171669" url="https://ta.wikipedia.org/wiki?curid=171669" title="பூங்கோதை சந்திரஹாசன்">
பூங்கோதை சந்திரஹாசன்

பூங்கோதை சந்திரஹாசன் (ஆங்கிலம் : Poongkothai Chandrahasan) இவர் தமிழ்த் திரைப்பட நடிகை ஆவார். 2004 ஆம் ஆண்டு வெளியான வானம் வசப்படும் தமிழ்த் திரைப்படத்தில் முக்கியக் கதாபாத்திரத்தில் புதுமுகமாக அறிமுகமானார்.

இலங்கையை பிறப்பிடமாக கொண்ட இவர், சாமுவேல் ஜேம்ஸ் வேலுப்பிள்ளை செல்வநாயகத்தின் மகன் வழிப்பேத்தியாவார். இவரது குடும்பம் இவரின் மூன்றாவது வயதில் தமிழ்நாட்டிற்கு குடிபெயர்ந்தது.


</doc>
<doc id="171677" url="https://ta.wikipedia.org/wiki?curid=171677" title="ம. பார்வதிநாதசிவம்">
ம. பார்வதிநாதசிவம்

ம. பார்வதிநாதசிவம் (சனவரி 14, 1936 - மார்ச் 5, 2013) யாழ்ப்பாணத்தைச் சேர்ந்த புலவரும், பத்திரிகையாளரும், தமிழறிஞரும் ஆவார். அண்ணாமலைப் பல்கலைக்கழகத்தில் புலவர் பட்டக் கற்கையை மேற்கொண்டவர். எளிமையான நடையில் சிறந்த கவிதைகளை யாத்தவர். புலவரின் பேரனார் உரையாசிரியர் ம. க. வேற்பிள்ளை, பெரிய தந்தையார் புலவர் ம. வே. திருஞானசம்பந்தப்பிள்ளை போன்ற ஆளுமைகளின் வழிகாட்டலில் பயணித்தவர்.

யாழ்ப்பாண மாவட்டம், மாவிட்டபுரத்தில் உரையாசிரியர் ம. க. வேற்பிள்ளையின் மகன் குருகவி என அழைக்கப்படும் ம. வே. மகாலிங்கசிவம் என்பவருக்குப் பிறந்தவர் பார்வதிநாதசிவம். தனது ஆரம்பக் கல்வியை வீமன்காமம் மகா வித்தியாலயத்திலும், இடைநிலைக் கல்வியை தெல்லிப்பழை மகாஜனக் கல்லூரியிலும் கற்றார். கவிஞர் கதிரேசம் பிள்ளை, புலவர் சைவப் பெரியார் சிவபாதசுந்தரம், ரி. சண்முகசுந்தரம் போன்றவர்களிடம் தமிழ் கற்றார். பின்னர் தமிழ்நாடு அண்ணாமலைப் பல்கலைக்கழகத்தில் பயின்று 1957 ஆம் ஆண்டில் புலவர் பட்டம் பெற்றார். அங்கு கல்வி கற்கும் காலங்களில் பாவேந்தர் பாரதிதாசனுடன் தொடர்புகளை ஏற்படுத்தி கவித்துவம் பற்றிக் கற்றார்.

புலவர் பட்டம் பெற்று யாழ்ப்பாணம் திரும்பிய பார்வதிநாதசிவம் யாழ்ப்பாணம் மருதனார்மடம் இராமநாதன் கல்விக்கழகத்தில் ஆசிரியப் பணியை ஆரம்பித்தார். தொடர்ந்து கண்டி புனித அந்தோனியார் கல்லூரி உட்பட நாட்டின் பல பாடசாலைகளில் ஆசிருயப் பணியாற்றினார். சிறிது காலம் கொழும்பில் உள்ள மக்கள் சீனக் குடியரசு தூதரகத்தில் பணியாற்றிய பின்னர் ஊடகத் துறையில் நுழைந்தார்.

சுதந்திரன் பத்திரிகையில் தனது ஊடக வாழ்க்கையை ஆரம்பித்த பார்வதிநாதசிவம், பின்னர் யாழ்ப்பாணத்தில் இருந்து வெளிவந்த ஈழநாடு நாளிதழின் ஞாயிறு இதழுக்கு ஆசிரியராக 1970-1980களிலும், உதயன் பத்திரிகையில் 1990களிலும் பணியாற்றினார். அத்துடன் முரசொலி, சஞ்சீவி, தினக்குரல் பத்திரிகைகளிலும் எழுதி வந்துள்ளார். ஐந்து கவிதைத் தொகுப்புகளை வெளியிட்டுள்ளார். இவரது கட்டுரைகளின் தொகுப்பு தமிழ்ச்செல்வம் என்ற பெயரில் வெளிவந்தது. 'கலைக்கண்' என்ற பெயரில் இதழ் ஒன்றை 1970களில் வெளியிட்டு வந்தார்.

மரபுக்கவிதை, குறுங்காவியங்கள்,நவீன கவிதை, மற்றும் கட்டுரைகள், பத்தி எழுத்துக்கள், நேர்காணல்கள் ஆகியவற்றில் தனது ஆளுமையைச் செலுத்தியவர்.
சுதந்திரன் பத்திரிகையில் சிறுவர் பகுதியும், வீரகேசரியில் கவிதைகளும், தினகரனிலும் உதயனிலும் கட்டுரைகளும் அதிகம் வெளிவந்துள்ளன. ஈழத்தின் முக்கியமான ஆளுமைகளுடன் நேர்காணல்களை நிகழ்த்தியுள்ளார். அவர்களில் சு. வித்தியானந்தன் முக்கியமானவர்.

“ஈழநாடு சிறுவர் மலர் மிகவும் முக்கியமானது. அதில் கட்டுரைகள், கவிதைகள், குட்டிக்கதை என எனது சிறுவர் காலத்து ஆக்கங்கள் பல வெளிவந்துள்ளன.”என நேர்காணல் ஒன்றில் குறிப்பிட்டுள்ளார். அத்துடன் மகாஜனாக் கல்லூரியில் மாணவராக இருந்த காலத்தில் சுதந்திரன் வீரகேசரி ஆகிய மாணவர் பகுதியில் ஆக்கங்கள் எழுதியுள்ளார்.





</doc>
<doc id="171679" url="https://ta.wikipedia.org/wiki?curid=171679" title="ஐக்கிய இராச்சியத்தின் உச்ச நீதிமன்றம்">
ஐக்கிய இராச்சியத்தின் உச்ச நீதிமன்றம்

ஐக்கிய இராச்சியத்தின் உச்ச நீதிமன்றம் ("Supreme Court of the United Kingdom") ஆங்கிலச் சட்டம், வட அயர்லாந்தின் சட்டம் மற்றும் இசுகாத்திய பொதுச் சட்டத்தின்படியான வழக்குகளுக்கான மீஉயர் நீதிமன்றமாகும். இதுவே ஐக்கிய இராச்சியத்தில் கடைசிகட்ட நீதிமன்றமும் மிக உயரிய மேல் முறையீட்டு நீதிமன்றமும் ஆகும்; இசுகாட்லாந்தில் மட்டும் குற்றவியல் வழக்குகளுக்கான மேல்முறையீடு நீதிமன்றமாக "நீதியாட்சி உயர் நீதிமன்றம்" விளங்குகிறது. உச்ச நீதிமன்றம் அதிகாரப் பரவலில் ஏற்படும் பிணக்குகளுக்கும் தீர்வு காண்கிறது. அதிகாரம் பரவலாக்கப்பட்டுள்ள மூன்று அரசுகளின் (இசுகாட்லாந்து, வேல்சு மற்றும் வட அயர்லாந்து) சட்ட அதிகாரங்கள் குறித்தும் இந்த சட்டப் பேரவைகள் இயற்றும் சட்டங்கள் குறித்தும் எழும் ஐயங்களுக்கும் தீர்வு காணும் அதிகாரம் வழங்கப்பட்டுள்ளது.

இந்த உச்ச நீதிமன்றம் அரசியலமைப்பு சீர்திருத்த சட்டம், 2005இன் மூன்றாம் பாகத்தின்படி நிறுவப்பட்டு அக்டோபர் 1, 2009 முதல் செயல்படத் தொடங்கியது. பிரபுக்கள் அவையின் சட்டப் பிரபுக்கள் அது வரை ஆற்றிவந்த இந்த சட்டப்பணிகளை உச்ச நீதிமன்றம் எடுத்துக் கொண்டது. அதிகாரப் பரவலில் ஏற்படும் பிரச்சினைகளை அதுவரை கவனித்து வந்த பிரைவி கவுன்சிலின் நீதிக்குழுவிடமிருந்தும் அந்தப் பொறுப்புகளை மேற்கொண்டது. 

நாடாளுமன்ற முடியாட்சி கோட்பாட்டினால் மற்ற நாட்டு உச்ச நீதிமன்றங்களைப் போலன்றி இதன் சட்ட மீளாய்வு அதிகாரம் வரையறுக்கப்பட்டதாகவே உள்ளது. நாடாளுமன்றத்தின் எந்த முதன்மையான சட்டத்தையும் உச்ச நீதிமன்றத்தால் மேல்நீக்க முடியாது. இருப்பினும், இரண்டாம்நிலை சட்டங்களை, முதன்மைச் சட்டங்களுக்குப் புறம்பாக இருந்தால், மேல் நீக்கம் செய்யவியலும். மேலும், மனித உரிமைகள் சட்டம், 1998இன் நான்காம் பிரிவின்படி, குறிப்பிடப்பட்ட சட்டம், மனித உரிமைகளுக்கான ஐரோப்பிய சந்திப்பின்படியான உரிமைகளில் ஒன்றிற்கு குறுக்கிடுவதாக "பொருந்தாத அறிக்கை" வெளியிடலாம். இது முதன்மை அல்லது இரண்டாம்நிலை சட்டத்திற்கு எதிராக வெளியிடப்படலாம்; இந்த அறிக்கை சட்டத்தை இரத்து செய்வதில்லை மற்றும் நாடாளுமன்றமோ அரசோ இந்த அறிக்கையை ஏற்க வேண்டியதில்லை. இருப்பினும் இதனுடன் உடன்பட்டால், அமைச்சர்கள் தகுந்த சட்ட சீர்திருத்தங்களை மேற்கொள்ளலாம்.

தற்போதைய உச்ச நீதிமன்றத் தலைவராக அப்பட்சுபரி பிரபு டேவிட் நியுபெர்கர் பதவியேற்றுள்ளார்.



</doc>
<doc id="171684" url="https://ta.wikipedia.org/wiki?curid=171684" title="ஜோசேபே முஸ்காதி">
ஜோசேபே முஸ்காதி

புனித ஜோசேபே முஸ்காதி (ஜூலை 25, 1880 – ஏப்ரல் 12, 1927) என்பவர் ஒரு இத்தாலிய மருத்துவரும், அறிவியல் ஆராய்ச்சியாளரும், பல்கலைக்கழக பேராசிரியரும் ஆவார். உயிர்வேதியியலில் இவரின் பங்களிப்புகளுக்காகவும், இவரின் பக்திக்காகவும் இவர் பெரிதும் அறியப்படுகின்றார். கத்தோலிக்க திருச்சபையில் இவர் புனிதர் என ஏற்கப்படுகின்றார். கத்தோலிக்க திருச்சபையின் பொது நாள்காட்டியில் இவரின் விழா நாள் நவம்பர் 16 ஆகும்.

இத்தாலியில் வாழ்ந்த வழக்கறிஞரும் நீதியரசருமான ஃப்ரான்செஸ்கோ முஸ்காதி மற்றும் உயர்குடியில் பிறந்த ரோசா தே லூகா தேயி மார்சேசி தெ ரொசெதொ என்பவருக்கும் பிறந்த ஒன்பது குழந்தைகளில் ஜோசேபே முஸ்காதி ஏழாவது குழந்தை ஆவார். இவருக்கு நான்கு வயதாகும் போது இவரின் குடும்பம் இத்தாலியின் நாபொலி நகருக்கு குடி பெயர்ந்தது. இவருக்கு 8ஆம் அகவையில் புது நன்மையும் 10ஆம் அகவையில் உறுதிபூசுதலும் வழங்கப்பட்டது. இவர் 1903இல் நாபொலி பல்கலைக்கழகத்தில் முனைவர் பட்டம் பெற்றார். ஒரு மருத்துவமனையின் நிர்வாகியாக பணியாற்றிய இவர், அதே நேரத்தில் மருத்துவ ஆராய்ச்சியிலும் மேற்படிப்பிலும் ஈடுபட்டார். வெசுவிஸ் என்னும் எறிமலை வெடித்ததால் பாதிக்கப்பட்டவர்களுக்கு இவர் புறிந்த உதவிக்கு எந்த கைமாறும் பெற மறுத்தார். நாபொலியில் வாந்திபேதியை தடுக்க அரும்பாடுபட்டார். நீரிழிவு நோயிக்கு முதன் முதலில் இன்சுலின் பயன்படுத்தி குணப்படுத்த முயன்றவர்களுள் இவரும் ஒருவர். முதல் உலகப் போரின் போது இத்தாலிய தரைப்படையில் சேர இவர் அளித்த விண்ணபம் மறுக்கப்பட்டாலும் இவர் இராணுவ மருத்துவமனையில் பணியமர்த்தப்பட்டார். இவர் ஏறத்தாழ 7000 வீரர்களுக்கு சிகிச்சை அளித்திருப்பார் என நம்பப்படுகின்றது. இவர் பலரை காணாமலேயே குணப்படுத்தினார் என்பர்.

இரத்தப்புற்று நோயால் பாதிக்கப்பட்டவரின் தாய் இவரிடம் வேண்டியப்பின்பு அவரின் மகன் குணமடைந்ததை ஏற்று திருத்தந்தை இரண்டாம் யோவான் பவுல் இவருக்கு அக்டோபர் 25, 1987இல் புனிதர் பட்டம் அளித்தார். புனிதர் பட்டம் பெற்ற முதல் நவீன கால மருத்துவர் இவர் என்பது குறிக்கத்தக்கது.


</doc>
<doc id="171690" url="https://ta.wikipedia.org/wiki?curid=171690" title="இலண்டன் ஹீத்ரோ வானூர்தி நிலையம்">
இலண்டன் ஹீத்ரோ வானூர்தி நிலையம்

இலண்டன் ஹீத்ரோ வானூர்தி நிலையம், ("London Heathrow Airport") அல்லது ஹீத்ரோ ஐக்கிய இராச்சியத்தின் முதன்மையான, மிகவும் நெருக்கடிமிக்க வானூர்தி நிலையம் ஆகும். ஹீத்ரோ ஐரோப்பாவின் மிகவும் பயணியர் போக்குவரத்து மிக்க வானூர்தி நிலையமாகவும் விளங்குகிறது. உலகின் வேறெந்த வானூர்தி நிலையத்தை விடக் கூடுதலான பன்னாட்டு பயணியர் போக்குவரத்தைக் கொண்டிருக்கிறது. 

ஹீத்ரோ "பிஏஏ நிறுவனத்திற்கு" உடமையானது; அந்நிறுவனமே இந்த வானூர்தி நிலையத்தை இயக்குகிறது. இந்த நிறுவனத்திற்கு ஐக்கிய இராச்சியத்தில் மேலும் ஆறு நிலையங்கள் உடமையாக உள்ளன. இந்த நிறுவனம் எசுப்பானிய "ஃபெரோவியல் நிறுவனத்திற்கு" சொந்தமானது. பிரித்தானிய ஏர்வேசின் முதன்மை அச்சுமையமாக ஹீத்ரோ விளங்குகிறது; பிஎம்ஐ நிறுவனத்திற்கு பெரிய அச்சு மையமாக உள்ளது.

ஹீத்ரோ மத்திய இலண்டனின் மேற்கில் தொலைவில் இல்லிங்டன் பரோவில் 12.14 சதுரகி.மீ (4.69 ச.மைல்) பரப்பளவில் அமைந்துள்ளது. இங்கு இரு இணையான ஓடுபாதைகள் கிழக்கு மேற்காக உள்ளன. ஐந்து வானூர்தி நிலைய முனையங்கள் உள்ளன. மூன்றாவது ஓடுபாதை அமைக்க திட்டங்கள் உரையாடப்படுகின்றன.

ஹீத்ரோ இரண்டு ஓடுபாதைகளையும் செயல்பாட்டில் வைத்துள்ளது. இவை:

தற்போது, அந்த நேரத்தில் மேற்கொள்ளும் அணுக்கப் பாதையையொட்டி, ஒரு ஓடுபாதை புறப்படுவதற்கும் மற்றொன்று இறங்குவதற்கும் பயன்படுத்தப்படுகிறது. அணுகுகின்ற வானூர்திகளுக்கு பொதுவாக இரு தேர்வுகளுக்கும் இடையே 12 மணிநேர சுழற்சியில் ஓடுபாதைகள் வழங்கப்படுகின்றன. இதனால் அண்மையில் வசிப்போருக்கு இரைச்சல் குறைவாகவும் சுற்றுச்சூழல் பாதிப்புகள் ஏற்படாதும் உள்ளது. எதிர்காலத்தில் போக்குவரத்து நெருக்கடி கூடினால் இரு ஓடுபாதைகளிலும் ஏறவும் இறங்கவும் அனுமதிக்கப்படும். 



</doc>
<doc id="171693" url="https://ta.wikipedia.org/wiki?curid=171693" title="இலார்ட்சு துடுப்பாட்ட மைதானம்">
இலார்ட்சு துடுப்பாட்ட மைதானம்

இலார்ட்சு துடுப்பாட்ட மைதானம் ("Lord's Cricket Ground") பொதுவாக இலார்ட்சு, ஐக்கிய இராச்சியத்தின் தலைநகர் இலண்டனின் "செயின்ட். ஜான்சு வுட்" பகுதியில் அமைந்துள்ள ஓர் துடுப்பாட்ட மைதானம் ஆகும். இதனுடைய நிறுவனர் "தாமசு இலார்டு" நினைவாக பெயரிடப்பட்டுள்ள இவ்விளையாட்டரங்கம் மேரைல்போன் துடுப்பாட்ட சங்கத்திற்கு சொந்தமானது. மிடில்செக்சு கௌன்ட்டி துடுப்பாட்ட சங்கம், இங்கிலாந்து மற்றும் வேல்சு துடுப்பாட்ட வாரியம், மற்றும் ஐரோப்பிய துடுப்பாட்ட அவையின் இருப்பிடமாக இது விளங்குகிறது. ஆகத்து 2005 வரை பன்னாட்டுத் துடுப்பாட்ட அவை (ஐசிசி)யின் தலைமையிடமாகவும் இருந்தது. மிகப் பரவலாக இந்த மைதானம் "துடுப்பாட்டத்தின் தாயகம்" எனக் குறிப்பிடப்படுகிறது. இங்கு உலகின் மிகப் பழமையான விளையாட்டு அருங்காட்சியகம் உள்ளது.

தற்போதைய இலார்ட்சு மைதானத்தில் விளையாடப்பட்ட முதல் ஆட்டமாக மேரைல்போன் துடுப்பாட்ட சங்கத்திற்கும் ஹெர்ட்போர்டுசையருக்கும் சூன் 22, 1814இல் நடந்த ஆட்டம் குறிப்பிடப்படுகிறது.

மிகவும் தொன்மையான துடுப்பாட்ட (இன்றுவரை தொடரும்) நிகழ்ச்சி ஈட்டனுக்கும் ஹர்ரோவிற்கும் ஆண்டுதோறும் நடைபெறும் ஆட்டமாகும். இந்த ஆட்டம் முதன்முதலாக பழைய மைதானத்தில் 1805இலும் தற்போதைய மைதானத்தில் சூலை 1818இலும் நடைபெற்றது. 



</doc>
<doc id="171702" url="https://ta.wikipedia.org/wiki?curid=171702" title="ஒளியியல் அடர்த்தி">
ஒளியியல் அடர்த்தி

நிறமாலையியலில் ஒளியியல் அடர்த்தி ("optical density" அல்லது "absorbance") என்பது கதிரியக்கம் கொண்டு எடுக்கப்படும் படத்தில் (radiograph) ஓரிடத்தில் காணப்படும் கருமையின் அளவாகும்.

பொருள் ஒன்றின் ஒளியியல் அடர்த்தி, பொருளில் படும் கதிர்வீச்சுக்கும், பொருளினூடாகச் செல்லும் கதிர்வீச்சிற்குமான விகிதத்தின் மடக்கை ஆகும். 

இங்கு,

எடுத்துக் காட்டிற்காக படுகதிரின் செறிவு 1000 என்றும் விடுகதிரின் செறிவு 10 என்றும் கொண்டால், ஒளியியல் அடர்த்தி 2 என்றாகிறது. இதுவே தேர்ந்த புள்ளியில் ஒளியியல் அடர்த்தியாகும்.


</doc>
<doc id="171716" url="https://ta.wikipedia.org/wiki?curid=171716" title="நிலவமைப்பு">
நிலவமைப்பு

நிலவமைப்பு அல்லது நிலவடிவம் ("landform") என்பது புவி மேற்பரப்பின் ஓர் இயற்கை வடிவம் ஆகும். இது ஓர் இயற்கை மலை, குன்று, சமவெளி, பீடபூமி, பள்ளத்தாக்கு, விரிகுடா, கடற்கரை, எரிமலைகள், கத்திமுனைக்குன்று, பனி அரி பள்ளம், குகை, நுழைகழி, பனியாறு போன்றவையாக இருக்கலாம். நிலவமைப்புகள் உயரம், சாய்வு, நோக்குநிலை, அடுக்கமைவு, பாறை வெளிப்பாடு, மற்றும் மண் வகை போன்ற பண்புகளை கொண்டுள்ளன.



</doc>
<doc id="171728" url="https://ta.wikipedia.org/wiki?curid=171728" title="பள்ளிக் கல்வி அமைச்சகம் (தமிழ்நாடு)">
பள்ளிக் கல்வி அமைச்சகம் (தமிழ்நாடு)

தமிழ்நாடு அரசு பள்ளிக் கல்வி அமைச்சகம் 13 மே 2006 ஆம் நாள் தொடங்கப்பட்டது. இந்த அமைச்சகத்தின் கீழ் 6 துறைகளும் 2 தன்னாட்சி அமைப்புகளும் 3 வாரியங்களும் செயல்படுகின்றன. பள்ளிக் கல்வி அமைச்சர் இவ்வமைச்சகத்தின் கொள்கை முடிவுகளுக்கு பொறுப்பேற்கிறார். அமைச்சரவைக் கூட்டத்திலும் சட்டமன்றத்திலும் அவற்றை எடுத்துரைக்கிறார். இதன் நிர்வாகத் தலைவராக பள்ளிக் கல்வித் துறைச் செயலாளர் பணியாற்றுகிறார். ஒவ்வொரு துறைக்கும் அந்தந்தத் துறை இயக்குநர்களும் தன்னாட்சி பெற்ற அமைப்புகளுக்கு தலைவர் - மேலாண்மை இயக்குர்களும் தலைமையேற்கின்றனர்.

இந்திய விடுதலைக்கு முன்னரும் பின்னரும் அமைந்த ஒவ்வொரு அமைச்சரவையிலும் பள்ளிக் கல்வி, உயர்கல்வி ஆகிய அனைத்து நிலைகளும் இணைந்த கல்வி அமைச்சகமே உருவாக்கப்பட்டது. 2006 ஆம் ஆண்டில் திராவிட முன்னேற்றக் கழகம் அமைத்த அமைச்சரவையில் பள்ளிக் கல்விக்கு என தனி அமைச்சரவை உருவாக்கப்பட்டது. தனியாக அமைச்சர் ஒருவர் நியமிக்கப்பட்டார். முதன்மைச் செயலர் (Principal Secretary) தகுதியுடைய ஒருவர் அமைச்சகச் செயலராக நியமிக்கப்பட்டார்.

பள்ளிக் கல்வி அமைச்சகத்தின் நோக்கமானது சமுதாயத் தேவையின் அடிப்படையில் அவ்வப்பொழுது கொள்கைகள், சட்டங்கள், ஒழுங்காறுகள், பல்வேறு திட்டங்களை பின்வரும் இலக்குகளை அடைவதற்காக வகுப்பதே ஆகும்: 

பள்ளிக் கல்வி அமைச்சகம் பின்வரும் பணிகளை ஆற்றுகிறது: 

பள்ளிக் கல்வி அமைச்சகத்தில் இதுவரை பின்வருவோர் அமைச்சர்களாகப் பணியாற்றி இருக்கிறார்கள்:

பள்ளிக் கல்வி அமைச்சகத்தில் இதுவரை பின்வருவோர் செயலளார்களாகப் பணியாற்றி இருக்கிறார்கள்:


பள்ளிக் கல்வி அமைச்சகத்தின் கீழ் பின்வரும் துறைகள் இயங்குகின்றன:

பள்ளிக் கல்வி அமைச்சகத்தின் கீழ் பின்வரும் தன்னாட்சி அமைப்புகள் இயங்குகின்றன:

பள்ளிக் கல்வி அமைச்சகத்தின் கீழ் பின்வரும் வாரியங்கள் இயங்குகின்றன:

பள்ளிக் கல்வி அமைச்சகத்தின் கீழ் பின்வரும் வாரியங்கள் செயல்படுத்தப்படுகின்றன:


</doc>
<doc id="171737" url="https://ta.wikipedia.org/wiki?curid=171737" title="இந்திய யானை">
இந்திய யானை

இந்திய யானை ("Elephas maximus indicus") என்பது அறியப்பட்ட மூன்று ஆசிய யானை துணை இனங்களில் ஒன்றும் ஆசியாவை பூர்வீகமாகக் கொண்டதுமாகும். 1986 இலிருந்து ஆசிய யானைகள் 60-75 வருட கணக்கெடுப்பில், கடந்த மூன்று தலைமுறைகள் குறைந்தது 50%க்கு மேல் அருகிவருவதால் அருகிய இனமாக பன்னாட்டு இயற்கைப் பாதுகாப்புச் சங்கத்தினால் பட்டியலிடப்பட்டுள்ளது. இவ்வினம் வாழ்விட இழப்பு, கவனியாமை, பிரிந்து காணப்படல் ஆகிய காரணங்களினால் அச்சுறுத்தலுக்கு உள்ளாகியுள்ளது.

பொதுவாக ஆசிய யானைகள் ஆப்பிரிக்க யானைகளைவிட சிறியனவாகவும் தலை உயர் உடலமைப்பையும் கொண்டுள்ளன. துதிக்கை ஒற்றை விரல் போன்ற அமைப்பைக் கொண்டுள்ளது. இவற்றின் பின்பகுதி புடைத்து அல்லது மட்டமாகக் காணப்படும். இந்திய யானைகளின் தோள் உயரம் 2 - 3.5 மீ (6.6 - 11.5 அடி) வரையும், அவற்றின் நிறை 2,000 - 5,000 கி.கி. (4,400 - 11,000 பவுண்டு) ஆகவும், 19 சோடி விலா எலும்புகளைக் கொண்டும் காணப்படும். இவற்றின் தோள் நிறம் இலங்கை யானைகளைவிட மங்கியும் சிறிய மங்கல் புள்ளிகளைக் கொண்டும், ஆனால் சுமத்திரா யானைகளைவிட கருமையாகவும் காணப்படும். பொதுவாக, பெண் யானைகள் ஆண் யானைகளைவிட சிறியதாகவும் தந்தம் சிறியதாகவும் அல்லது தந்தம் அற்றும் காணப்படும். 

பெரிய இந்திய யானையாக 3.43 மீட்டர் (11.3 அடி) தோள் உயரமுடைய யானை காணப்பட்டது. 1985 இல் இரு பெரிய ஆண் யானைகள் முதன் முதலில் பார்டியா தேசிய பூங்காவில் கண்டுபிடிக்கப்பட்டன. அவை "ராஜ காச்", "கஞ்கா" எனப் பெயரிடப்பட்டன. "ராஜ காச்" 11.3 அடி (3.4 மீ) உயரமான தோளை உடையது. அதன் நெற்றி ஏனைய ஆசிய யானைகளைவிட தனித்துவம் பெற்றுக் காணப்பட்டது. 

இந்திய யானைகள் சிறிய காதுகளையும் அகன்ற மண்டையோடுகளையும் ஆப்பிரிக்க யானைகளைவிட பெரிய தந்தங்களையும் உடையன. அவற்றின் கால் புதைமிதியின் முன்பாகம் பெரியதும் அகலமானதும் ஆகும். ஆப்பிரிக்க யானைகளைப் போல் அன்றி அவற்றின் அடிவயிறு சரிசம வீத அளவானவை. ஆனால் ஆப்பிரிக்க யானைகள் ஓப்பீட்டளவில் மண்டையோட்டைவிட பெரிய அடிவயிற்றினைக் கொண்டன.

இந்திய யானைகள் இந்தியா, நேபாளம், வங்காளதேசம், பூட்டான், மியன்மர், தாய்லாந்து, மலாய், லாவோஸ், சீனா, கம்போடியா, வியட்நாம் ஆகிய நாடுகளைப் பிறப்பிடமாகக் கொண்டது. அவை மேச்சல் நிலங்கள், உலர் இலையுதிர் காடுகள், ஈரளிப்பான இலையுதிர் காடுகள், பசுமையான காடுகள், அரை பசுமையான காடுகள் என்பனவற்றை வாழ்விடமாகக் கொண்டன. 1990 களின் ஆரம்பத்தில் கணக்கிடப்பட்ட எண்ணிக்கையளவு பின்வருமாறு:





</doc>
<doc id="171738" url="https://ta.wikipedia.org/wiki?curid=171738" title="இந்திய அணில்">
இந்திய அணில்

இந்திய அணில் ("Indian palm squirrel", "Funambulus palmarum") என்பது ஒரு வகை அணில் ஆகும். இது மூன்று கோடுகளுள்ள அணில் என அழைக்கப்படுகின்றது. இது செல்லப்பிராணியாகவும் வளர்க்கப்படுகின்றது. இது இந்தியா, இலங்கை ஆகிய நாடுகளில் காணப்படுகின்றது. 19ம் நூற்றாண்டு பிற்பகுதியில் மேற்கு ஆவுத்திரேலியாவிற்கு அறிமுகப்படுத்தப்பட்டு, இயற்கையாக மற்ற விலங்குகளால் குறைவாக வேட்டையாடபப்டுவதால் சிறிய தீங்குயிராக மாறி, அழிக்கப்பட இலக்கு வைக்கப்பட்டது. இதன் நெருங்கிய ஐந்து கோடுகளுள்ள அணில் வட இந்தியாவில் கண்டுபிடிக்கப்பட்டது.



</doc>
<doc id="171739" url="https://ta.wikipedia.org/wiki?curid=171739" title="வேதிப்பண்பு">
வேதிப்பண்பு

வேதிப்பண்பு (Chemical Potential) என்பது வெப்ப இயக்கவியலில் ஒரு வேதிவினையின் போது உட்கவரப்படும் அல்லது வெளியிடப்படும் நிலை ஆற்றலைப் போன்றதொரு பண்பு ஆகும். 

ஒரு கலவை அல்லது கரைசலில் இருக்கும் பல கூறுகளில், ஒன்றின் மோல்களை மட்டும் அதிகரிக்கும் போது அதன் உள்ளாற்றல் அல்லது நிலை ஆற்றல் அதிகரிக்கும் வீதத்தை வேதிப்பண்பு என்று கூறலாம். 

மூலக்கூற்றுத் துகள்கள் உயர் வேதிப்பண்புள்ள இடத்தில் இருந்து குறை வேதிப்பண்பு உள்ள இடத்திற்கு நகரும் இயல்பை உடையன. இவ்வகையில் பிற இயற்பியல் துறைகளில் உள்ளது போல், "அழுத்தம் அல்லது ஆற்றல் (potential)" போன்றதே வேதிப்பண்பும். எவ்வாறு மலைச்சரிவில் உருளும் பந்தானது அதிக நிலையாற்றல் உள்ள இடத்தில் இருந்து குறை நிலையாற்றல் உள்ள இடத்திற்குச் செலுத்தப் படுகிறதோ, அதைப் போன்றே நகர்ச்சி, வேதிவினை, உருகல், கரைதல், பரவல் போன்ற நிறை மாற்ற நிகழ்வுகளின் போது, முலக்கூறுகள் அதிக வேதிப்பண்புள்ள இடங்களில் இருந்து குறைவான வேதிப்பண்புள்ள இடத்திற்குச் செல்லும். 

ஒரு எளிய உதாரணமாக, ஒரு கரைசலில் அதிகச் செறிவுள்ள இடத்தில் இருந்து மூலக்கூறுகள் குறை செறிவுள்ள இடத்திற்கு நகர்வதைக் குறிப்பிடலாம். இந்த நகர்ச்சி கரைசலின் செறிவு அனைத்து இடங்களிலும் சமனாகும் வரை நடைபெறும் என்பதைப் பார்க்கலாம்.


</doc>
<doc id="171754" url="https://ta.wikipedia.org/wiki?curid=171754" title="புதைகுழி">
புதைகுழி

புதைகுழி அல்லது சுண்ணாம்புக் கரட்டுப் பள்ளம் ("Sinkhole") என்பது இயற்கையிலேயே நிலத்தின் மேற்பரப்பில் தோன்றும் இறக்கம் அல்லது குழியாகும். இது கார்சுடு செயல்பாட்டினால் ("Karst process") ஏற்படுகிறது. எடுத்துக்காட்டாக, புவியின் அடியில் உள்ள சுண்ணாம்புக்கல் போன்ற கார்பனேட் பாறை அடுக்குகள் கரைவதனால் இப்புதைகுழிகள் ஏற்படுகிறது. உலகின் பல பகுதிகளில் இக்குழிகள் காணப்படுகின்றன, மேலும் இவை 1 மீட்டர் முதல் 6000 மீட்டர் வரை அகலத்திலும் ஆழத்திலும் மாறுபடுகின்றன. இவை அடிநிலப்பாறையை பக்கங்களாகக் கொண்ட அகன்ற குழிகளாகவும் மற்றும் மணலை விளிம்புகளில் கொண்ட சிறு குழிகளாகவும் அமைந்துள்ளன. இவை திடீரென்றோ அல்லது படிப்படியாகவோ உருவாகலாம். உலகின் பல இடங்களில் பல்வேறு பெயர்கள் கொண்டு இக்குழிகளைக் குறிக்கின்றனர்.

இவை புவியின் மேற்பரப்பில் உள்ள நதிகள் அல்லது மற்ற நீர்நிலைகளில் தோன்றலாம். சாதாரண உலர்ந்த புவிமேற்பரப்புகளிலும் தோண்றலாம்.

பொதுவாக இக்குழிகள் அடிநிலப்பாறை அரிக்கப்படுவதால் உருவாகிறது. புவிமேற்பரப்பிலிருந்து ஊருகின்ற நீர் அடியில் சென்று அங்குள்ள சுண்ணாம்புக்கல் போன்ற எளிதில் கரையக் கூடிய அடிநிலப்பாறைகளைக் கரைக்கிறது. இவ்வடிநிலப்பாறைகள் கரைவதனால் குகை போன்ற இடைவெளி நிலத்தின் கீழடுக்குகளில் உருவாகும். இந்த இடைவெளி படிப்படியாக வளர்ந்து பெரிதாகிறது. இந்த இடைவெளிக்கு மேலே உள்ள நிலமானது தனது எடையையும் அதன் மேலே கட்டப்பட்டுள்ள கட்டடங்களின் கணத்தையும் தாங்கமுடியாத நிலை வரும்போது, மேலடுக்கு நிலம் சரிந்து அடியில் உருவான இடைவெளியை நிரப்புகிறது. இதனால் புவிமேற்பரப்பில் பள்ளம் (அ) புதைகுழி உருவாகிறது. இந்நிகழ்ச்சி திடீரென்றும் படிப்படியாகவும் ஏற்படலாம்.

மேற்கூறப்பட்ட செயல்முறையானது, நிலத்தடிநீர் அரிப்பினாலும் ஏற்படலாம். மேலும் நிலத்தடி நீர்மட்டம் குறைவதனால் உருவாகும் இடைவெளியினாலும் ஏற்படலாம்.
பெரும்பாலும் இக்குழிகள் உருவாகும் போது அதன் அடியில் உள்ள குகை (அ) இடைவெளி மேலே தெரியாது. ஆனால், பபுவா நியு கினியாவிலுள்ள மின்யே புதைகுழி ("Minyé sinkhole"), கென்டகியில் உள்ள செடார் புதைகுழி ("Cedar Sink") போன்ற பெரிய குழிகளில் நிலத்தடி நீரோட்டம் புதைகுழிக்கு அடியில் கண்ணுகு புலப்படும் வகையில் அமைந்துள்ளது.
கார்பனேட் பாறைகளை அடிநிலப்பாறைகளாகக் கொண்ட இடங்களில் இப்புதைகுழிகள் பரவலாகக் காணப்படுகிறது.

இக்குழிகள் மனித செயல்பாடுகளால்கூட ஏற்படலாம். எடுத்துக்காட்டாக, இலூசியானா போன்ற இடங்களில் கனிமச் சுரங்கங்கள் இடிவதனால் குழிகள் ஏற்படுகின்றன. நகர்ப்புறங்களில் நிலத்தடியில் உள்ள தண்ணீர்க் குழாய்கள் மற்றும் பாதாளசாக்கடைக் குழாய்கள் உடைவதனால் குழிகள் ஏற்படுகிறது. நிலத்தடிநீரை அதிகமாக சுரண்டுவதனாலும், இயற்கையான ஆற்று நீரோட்டத்தை மாற்றுவதனாலும், தொழிற்ச்சாலை நீர்தேக்கங்கள் கட்டுவதனாலும் மேற்பரப்பு நில அடுக்கு எடை மிகுந்து தாங்குவதற்கு அடிநிலப்பாறைகள் இல்லாததால் குழிகள் உருவாகலாம்.
புதைகுழிகள் பெரும்பாலும் கார்சுடு நிலப்பரப்புகளில் ஏற்படுகிறது.


</doc>
<doc id="171756" url="https://ta.wikipedia.org/wiki?curid=171756" title="சேலம் மைய சிறைச்சாலை">
சேலம் மைய சிறைச்சாலை

சேலம் மைய சிறைச்சாலை இந்தியாவின் தமிழ்நாடு மாநிலத்தில் சேலம் மாவட்டத்தில் அமைந்துள்ள மைய சிறைச்சாலைகளுள் ஒன்றாகும்.

சிறைச்சாலை மறு சீரமைவு திட்டம் என்ற பெயரில் சிறைச்சாலை ஒழுங்குமுறை சட்டம் முதன் முதலில் 1835 இல் கொண்டுவரப்பட்டது. இச்சட்டத்தின் படி 1862ம் வருடம் ஆங்கிலேயர் ஆட்சி காலத்தில் மைய சிறைச்சாலை சேலத்தில் கட்டப்பட்டது. இச்சிறைச்சாலை 113.19 ஏக்கர் பரப்பளவைக் கொண்டது. இச்சிறைச்சாலை மொத்தம் 1432 தனி அறைகளைக் கொண்டுள்ளது. இங்கு 700 கைதிகளைச் சிறை வைக்கக்கூடிய இட வசதி உள்ளது. மேலும் ஆங்கிலேயர்கள் தொடர் கைதிகளைச் சிறைவைக்க இச்சிறைச்சாலையைப் பயன்படுத்திக் கொண்டனர். சேலம் மைய சிறைச்சாலை "கருப்புகுல்லா சிறை" என்றும் "ஆலாங்கோட்டை சிறை" எனவும் அழைக்கப்படுகிறது.



</doc>
<doc id="171762" url="https://ta.wikipedia.org/wiki?curid=171762" title="இலண்டன் பெருநகர்ப் பகுதி">
இலண்டன் பெருநகர்ப் பகுதி

இலண்டன் பெருநகர்ப் பகுதி ("Greater London") இங்கிலாந்தின் ஒன்பது மண்டலங்களில் ஒன்றும் நிர்வாகப் பகுதியும் நிர்வாக கௌன்ட்டிகளில் ஒன்றுமாகும். இங்கு ஏறத்தாழ 8 மில்லியன் மக்கள் வாழ்கின்றனர். . இலண்டன் பெருநகர்ப்பகுதியின் 33 நிர்வாகப் பிரிவுகளில் (பரோக்கள்) ஒன்றான இலண்டன் எனப்படுவது குறிப்பிட்டு இலண்டன் நகரம் ஆகும். 

இலண்டன் பெருநகர்ப் பகுதி ஏப்ரல் 1, 1965இல் ஓர் உள்ளாட்சி அமைப்பாக இலண்டன் நகரம் மற்றும் 32 பரோக்களை உள்ளடக்கி உருவாக்கப்பட்டது. இதே நாளில் இப்பகுதி ஓர் செரெமோனியல் கௌன்ட்டியாகவும் (இலண்டன் நகரம் நீங்கலாக) அறிவிக்கப்பட்டது. இலண்டன் மேயர் தலைமேயேற்கும் இலண்டன் சட்டப்பேரவையுடன் இலண்டன் பெருநகர் ஆணையம் 2000ஆம் ஆண்டுமுதல் செயல்படுகிறது. இலண்டன் பெருநகர்ப் பகுதி ஐரோப்பிய நாடாளுமன்றத் தொகுதியாகவும் உள்ளது. பொருளியலில் இங்கிலாந்தின் அனைத்து கௌன்ட்டிகளிலும் மிக கூடுதலாக மொத்த மதிப்புக் கூட்டல் வழங்கும் கௌன்ட்டியாக இது விளங்குகிறது.



</doc>
<doc id="171766" url="https://ta.wikipedia.org/wiki?curid=171766" title="வெள்ளைக்கல், மதுரை">
வெள்ளைக்கல், மதுரை

வெள்ளைக்கல் இந்தியாவின் தமிழ்நாடு மாநிலம் மதுரை மாவட்டத்தில் அவனியாபுரம் பகுதியில் அமைந்துள்ளது. 
வெள்ளைக்கல் பகுதி மதுரைக்கு தெற்கே, விமானநிலையத்திற்க்குச் செல்லும் வழியில் அமைந்துள்ளது. இந்த பகுதியில் அமைந்துள்ள கழிவு நீர் சுத்தீகரிப்பு நிலையம், மற்றும் திட கழிவு மேலாண்மை நிலையம் ஆகியவற்றால் இப்பகுதி அறியப்படுகிறது.

ஜவஹர்லால் நேரு தேசிய நகர புனரமைப்பு திட்டத்தின் கீழ் மதுரை மாநகராட்சியால் வகுக்கப்பட்டது. இத்திட்டத்தின் நோக்கம் வைகை ஆற்றை மாசடையச் செய்யும் கழிவு நீரை சுத்தீகரிக்க செய்து மீண்டும் பயன்படுத்துவதாகும். தனியார் பங்களிப்புடன் 2008 டிசம்பர் மாதம் தொடங்கப்பட்டது.இந்நிலையம் நவீன இயந்திரங்கள் மூலம் கட்டமைக்கப்பட்டுள்ளது. சுத்த்தீகரிக்கபட்ட கழிவு நீர் நன்னிராக கிடைக்கிறது. சுத்தீகரிக்கபட்ட பின் கிடைக்கும் திட கழிவுகள் வயல்வெளிகளில் இயற்கை உரமாக பயன்படுகிறது.

இத்திட்டமும் ஜவஹர்லால் நேரு தேசிய நகர புனரமைப்பு திட்டத்தின் கீழ் மதுரை மாநகராட்சி மற்றும் தனியார் பங்களிப்புடன் தொடங்கப்பட்டது.மதுரை நகரில் தேங்கும் திட கழிவுகள் இங்கு கொண்டுவரப்பட்டு, மக்கும் திட கழிவுகள், மக்காத திட கழிவுகளாக பிரிக்கப்படுகிறது. மக்கும் திட கழிவுகள் நவீன இயந்திரங்கள் மூலம் சுழற்சி செய்து உரமாக மாற்றப்படுகிறது. மக்காத திட கழிவுகள் நிலத்தில் நிலத்தடி நீர் மாசுபடாத அளவிற்கு புதைக்கபடுகிறது. இம்முறைகளில் பெறப்படும் உரம் இயற்கை உரமாக உள்ளது.


</doc>
<doc id="171770" url="https://ta.wikipedia.org/wiki?curid=171770" title="செபீல்டு">
செபீல்டு

செபீல்டு ("Sheffield", ஐக்கிய இராச்சியத்தில் இங்கிலாந்தின் வடபகுதியில் தெற்கு யார்க்சையரில் உள்ள ஓர் நகரமாகும். இங்கு பாயும் ஷீஃப் ஆற்றினைக் கொண்டு இந்நகர் இப்பெயர் பெற்றது. தொழிற்சாலைகளினாலேயே இந்நகரம் வளர்ச்சியடைந்துள்ளது. செபீல்டு நகரத்தின் 2011 ஆண்டுக்கான மக்கள்தொகைக் கணக்கெடுப்பின்படி, 551,800 ஆகும். இங்கிலாந்தின் எட்டு மிகப்பெரும் நகரங்களில் இது ஒன்றாக விளங்குகிறது. 

19வது நூற்றாண்டில் செபீல்டு எஃகு உற்பத்தியால் உலகெங்கும் பெயர் பெற்றிருந்தது. எஃகு தயாரிப்பில் பல மேம்பாடுகள் இங்கு ஏற்பட்டன. தொழிற் புரட்சியின்போது இந்த நகரத்தின் மக்கள்தொகை பத்து மடங்காகப் பெருகியது. 1843 இல் நகராட்சி அங்கீகாரம் பெற்றது. 1970களிலும் 198களிலும் பன்னாட்டு போட்டித் தயாரிப்புக்களாலும் நிலக்கரி சுரங்கத் தொழில் முடக்கத்தாலும் உள்ளூர் இரும்புத் தயாரிப்பு முடங்கத் தொடங்கியது. 

21வது நூற்றாண்டில் மற்ற பிரித்தானிய நகரங்களைப் போலவே இங்கும் விரிவான ஊரகப் புதுப்பித்தல் பணிகள் நடைபெறுகின்றன. £9.2 பில்லியன் உற்பத்தியுடன் பொருளியலில் மொத்த மதிப்புக் கூட்டல் 1997இல் 60%ஆக உயர்ந்துள்ளது.

பல மலைகளின் நடுவே அமைந்துள்ள செபீல்டு பீக் தேசியப் பூங்காவிற்கு கிழக்கில் உள்ளது. டான் ஆறு மற்றும் அதன் துணையாறுகளுடன் செபீல்டு 61% பசும்வெளியாக உள்ளது. இந்நகரில் 200க்கும் கூடுதலான பூங்காக்களும் வனப்பகுதிகளும் நந்தவனங்களும் உள்ளன. 2.5 மில்லியன் மரங்கள் உள்ளதாக மதிப்பிடப்படும் செபீல்டு, ஐரோப்பாவின் எந்த நகரத்திலும் உள்ள தனிநபர் ஒருவருக்கெதிர் மரங்களின் எண்ணிக்கையில் உயர்ந்த வீதத்தைக் கொண்டுள்ளதாக விளங்குகிறது.



</doc>
<doc id="171783" url="https://ta.wikipedia.org/wiki?curid=171783" title="ஆண்டிப்பட்டி மலை, பழனி">
ஆண்டிப்பட்டி மலை, பழனி

ஆண்டிப்பட்டி மலை இந்தியாவின் தமிழ்நாடு மாநிலத்தில் திண்டுக்கல் மாவட்டத்தில் பழனி அருகே அமைந்துள்ளது. பழனிக்கு மேற்கே 30 கிலோமீட்டர் தொலைவில் மேற்கு தொடர்ச்சி மலையில் அமைந்துள்ளது. இந்த மலையில் 2013 ஆம் ஆண்டில் சங்க காலத்தைச் சேர்ந்த ஓவியங்கள் கண்டுபிடிக்கப்பட்டன. இந்த ஓவியங்கள் சுமார் 3000 ஆண்டு பழமையான சங்ககாலத் தமிழர்கள் வரைந்த ஓவியங்களாக இருக்கலாம் என்று வரலாற்று ஆய்வாளர்கள் கருதுகின்றனர். இங்கு 10க்கும் மேற்பட்ட ஓவியங்கள் தொல்லியல் ஆய்வாளர்களால் கண்டறியப்பட்டுள்ளன. 
சுண்ணாம்பு, மூலிகை மற்றும் மரப்பிசின் கொண்டு வெள்ளை நிறத்தில் இந்த ஓவியங்கள் வரையப்பட்டுள்ளன. சங்ககாலத் தமிழர்களின் காதலையும், வீரத்தையும் அடிப்படையாக கொணட அவர்களின் வாழ்வியலை இந்த ஓவியம் விளக்குகிறது. மேலும் இந்த மலையின் அருகில் சங்க காலத்தமிழர்கள் பயன்படுத்திய பானை ஓடுகள், நகக்குறி ஓடுகளும் போன்றவையும் கிடைத்துள்ளன.
இது சங்ககாலக் குரவை ஆட்டத்தைக் குறிக்கும் படம். குரவை ஆட்டம் கை கோத்து ஆடும் ஆட்டம். ஆண்களும் பெண்களும் சேர்ந்து கை கோத்து ஆடும் பாங்கும் உண்டு.

அரசன் ஒருவன் யானைமீது இருக்கும் காட்சியைக் காட்டும் ஓவியம் இது. சேரமான் செல்வக் கடுங்கோ வாழியாதன் களிற்றின்மீது இருந்து பகைவை அழித்தான். சோழன் முடித்தலைக் கோப்பெரு நற்கிள்ளி கருவூருக்கு யானைமேல் வந்தபோது அவனது யானை மதம் பிடித்து ஓடியது. இது போன்ற ஓர் வரலாற்றைக் காட்டும் ஓவியம் இது.



</doc>
<doc id="171784" url="https://ta.wikipedia.org/wiki?curid=171784" title="வேதவதி ஆறு">
வேதவதி ஆறு

வேதவதி என்பது இந்தியாவில் ஓடும் ஆற்றின் பெயர். இது மேற்குத் தொடர்ச்சி மலையில் தோன்றி கர்நாடகம், ஆந்திரம் ஆகிய மாநிலங்களுக்கிடையில் பாய்கிறது. இதன் கரையோரமாக, ஹொசதுர்க்கை வட்டத்தில் அமைந்துள்ள ஆஞ்சனேயர் கோயில் புகழ்பெற்றதாகும். இவ்வாற்றின் குறுக்கே கட்டப்பட்டுள்ள வாணி விலாச சாகரம் அணைக்கட்டு ஒரு நூற்றாண்டிற்கு முன் கட்டப்பட்டதாகும். இந்த ஆறு துங்கபத்திரை ஆற்றின் துணையாறு ஆகும். இவ்வாற்றினைச் சுற்றியுள்ள ஊரினர் இதனை புண்ணிய பூமி என்று அழைக்கின்றனர்.


</doc>
<doc id="171785" url="https://ta.wikipedia.org/wiki?curid=171785" title="புனீத் ராச்குமார்">
புனீத் ராச்குமார்

புனீத் ராச்குமார் நன்கறியப்படும் கன்னடத் திரைப்பட நடிகரான ராஜ்குமாரின் மகன் ஆவார். இவரும் கன்னடத் திரைப்படங்களில் நடித்து பல விருதுகளைப் பெற்றுள்ளார்.


</doc>
<doc id="171798" url="https://ta.wikipedia.org/wiki?curid=171798" title="பி. ர. வாசுதேவ ராவ்">
பி. ர. வாசுதேவ ராவ்

பி. ர. வாசுதேவ ராவ் இந்திரா காந்தி அணு ஆராய்ச்சி மையத்தின் இயக்குனராக பெப்ரவரி 01, 2013 அன்று பொறுப்பேற்றுள்ளார். இந்திரா காந்தி அணு ஆராய்ச்சி மையத்தில் உள்ள வேதியியல் குழுமத்தின் இயக்குனராக இதற்கு முன் பணிபுரிந்தார்.

இவர் தன்னுடைய படிப்பை ஸ்ரீ ராமகிருஷ்ண மிஷன் விவேகானந்தா கல்லூரியில் 1972 ம் ஆண்டு நிறைவு செய்தார். பின்பு மும்பையில் உள்ள [[பாபா அணு ஆராய்ச்சி மையம் பணிபுரிந்தார். ஆக்டினைடு வேதியல் பிரிவில் முனைவர் பட்டம் பெற்றார். 1978 ம் ஆண்டு [[பாபா அணு ஆராய்ச்சி மையம்|பாபா அணு ஆராய்சசி மையத்தில்]] பணியிலிருந்து ராஜினாமா செய்தார். இந்திரா காந்தி அணு ஆராய்ச்சி மையத்தில் கதிரியக்க வேதியியல் ஆய்வக பிரிவில் பணிபுரிந்தார். ஈனுலைகள் தொடர்பான வடிவமைப்பு மற்றும் மேம்பாடு பற்றிய தொழில்நூட்பத்தில் சிறந்து விளங்கினார்.


[[பகுப்பு:இந்திய இயற்பியலாளர்கள்]]
[[பகுப்பு:இந்தியாவில் அணுசக்தி]]

</doc>
<doc id="171807" url="https://ta.wikipedia.org/wiki?curid=171807" title="சிவத்தல சிவநாம சத்திநாமக் கலிவெண்பா">
சிவத்தல சிவநாம சத்திநாமக் கலிவெண்பா

சிவத்தல சிவநாம சத்திநாமக் கலிவெண்பா என்னும் நூலின் பெயர் சிவஸ்தல சிவநாம சத்திநாமக் கலிவெண்பா என்றே உள்ளது. 14 ஆம் நூற்றாண்டில் உமாபதி சிவாசாரியர் என்பவரால் எழுதப்பட்டது. 300 கண்ணிகளைக் கொண்ட இந்த நூலில் 274 சிவத்தலங்கள் போற்றிப் பாடப்பட்டுள்ளன. ஊரின் பெயர், சாமியின் பெயர், அம்பிகையின் பெயர் ஆகியவை அடுக்கிக் கூறப்பட்டுள்ளன. 

இந்த நூலின் ஆசிரியர் உமாபதியார் திருத்தொண்டர் திருநாமக் கோவை என்னும் நூலும் செய்தார் எனக் கூறப்படுகிறது. 


</doc>
<doc id="171809" url="https://ta.wikipedia.org/wiki?curid=171809" title="சிவார்ச்சனா போதம்">
சிவார்ச்சனா போதம்

சிவார்ச்சனா போதம் என்னும் நூலைப் பற்றிய குறிப்பு சிவப்பிரகாசம் என்னும் நூலுக்கு 14 ஆம் நூற்றாண்டில் வாழ்ந்த மதுரைச் சிவப்பிரகாசர் எழுதியுள்ள பேருரையில் உள்ளது. இது சிவபூசை பற்றிக் கூறும் நூல். ஆகமங்கள், ‘சோமசம்பு சிவாசாரியர்’, ‘ஞான சிவாசாரியர்’ பற்றிய செய்திகள் இதில் தரப்பட்டுள்ளன. உரையில் காட்டப்பட்டுள்ள இந்த நூலின் மேற்கோள் பாடல்கள் சிவஞான சித்தியார் பாடல்களின் கருத்தையும், நடையையும் அடியொற்றிச் செல்கின்றன. 

பாடல் (எடுத்துக்காட்டு) 

<poem>செய்யும் வகை இரண்டு படி ஆகும், தேரில்
திகழ் ஞானவதி கிரியாவதி என்று செப்பி
உய்யும் வகை உவந்து மனோ பாவகத்தால் மலங்கள்
ஓட்டுவது ஞானவதி, ஒண் கிரியாவதி தான்
வையம் திகழ் குண்டம் மண்டலம் இட்டு மற்றும்
மருவு திரு மேற்கட்டி கட்டி வளர் தருப்பை
கொய்யும் மலரால் செய்த மாலைகளும் தூக்கிக்
கும்ப கலசங்களும் கொண்டு இயற்றுவன குறித்தே.</poem>


</doc>
<doc id="171816" url="https://ta.wikipedia.org/wiki?curid=171816" title="பிராட்போர்டு">
பிராட்போர்டு

பிராட்போர்டு ("Bradford") இங்கிலாந்தின் மேற்கு யார்க்சையரில் உள்ள ஓர் பெரிய நகரமாகும்.இதன் மக்கள்தொகை ஏறத்தாழ 500,000 ஆக உள்ளது. இது 19வது நூற்றாண்டில் இங்கிலாந்தின் துணி வணிகத்தில் பெரும் பங்காற்றியது. இந்நகரத்திற்கு "கம்பளி நகரம்" என்றொரு விளிப்பெயரும் இதனால் அமைந்தது. இங்குள்ள பிராட்போர்டு நகர 1911இல் காற்பந்துக் கழகம் எஃப் ஏ கோப்பையைக் கைப்பற்றி இக்கோப்பையை வென்ற முதல் இங்கிலாந்தின் காற்பந்துக் கழகமாக பெருமை பெற்றது. 

பிராட்போர்டும் லீட்சும் அடுத்தடுத்து உள்ளன. இவ்விரு நகரங்களும் லீட்சு பிராட்போர்டு பன்னாட்டு வானூர்தி நிலையத்தைப் பகிர்ந்து கொள்கின்றன..



</doc>
<doc id="171817" url="https://ta.wikipedia.org/wiki?curid=171817" title="லீட்சு">
லீட்சு

லீட்சு நகரம் ("City of Leeds") இங்கிலாந்தின் மேற்கு யார்க்சையரில் உள்ள ஓர் பெரிய நகரமும் மாநகர பரோவும் ஆகும். இதன் மக்கள்தொகை, 2011 கணக்கெடுப்பின்படி 750,700 ஆகும். இங்கிலாந்தின் பெரிய நகரங்களில் பர்மிங்காமை அடுத்து இரண்டாவது பெரிய நகரமாக உள்ளது. 
லீட்சில் பலதரப்பட்ட பொருளியல் செயல்பாடுகள் மேற்கொள்ளப்படுகின்றன. சேவைத்துறை தொழில்கள் முதன்மையாக உள்ளன. இலண்டனுக்கு அடுத்தநிலையில் நிதிய மையமாக விளங்குகிறது. சில்லறை வணிகம், அழைப்பு மையங்கள், அலுவலகங்கள், மற்றும் ஊடகத்துறை ஆகியன விரைவான பொருளியல் முன்னேற்றத்திற்கு வழிங்குத்துள்ளன.



</doc>
<doc id="171821" url="https://ta.wikipedia.org/wiki?curid=171821" title="சங்க இலக்கியம் தொகுப்புப் பாடல்">
சங்க இலக்கியம் தொகுப்புப் பாடல்

தமிழ் நூல்களை நினைவுக்குக் கொண்டுவர வாய்பாட்டுப் பாடல்கள் உதவுகின்றன. இவை பெரும்பாலும் வெண்பா யாப்பில் அமைக்கப்பட்டுள்ளன. இதற்கு காரணம் எளிதாக இடைச்செருகலைப் பாடலுக்குள் செய்ய இயலாது. 



இந்தச் செய்திகளைக் காட்டும் பாடல்கள்

1
2
3


நாலடி நான்மணி நால்நாற்பது ஐந்திணை முப்
பால் கடுகம் கோவை பழமொழி மாமூலம்
இன்னிலைய காஞ்சியோடு ஏலாதி என்பவே,
கைந்நிலைய வாம்கீழ்க் கணக்கு


</doc>
<doc id="171823" url="https://ta.wikipedia.org/wiki?curid=171823" title="அடிநிலை ஆற்றல்">
அடிநிலை ஆற்றல்

அடிநிலை ஆற்றல் ("ground state energy") அல்லது சுழிநிலை ஆற்றல் ("Zero-point energy") என்பது தனிவெப்பநிலைக் கீழ்வரம்பில், -273 செல்சியசு
வெப்பநிலையில் அணுக்கள் அல்லது மூலக்கூறுகள் பெற்றிருக்கும் ஆற்றலாகும். இந்த வெப்பநிலையில் அவைகள் இயக்கம் இன்றி இருப்பதால் அவைகளின் இயக்க ஆற்றல் சுழியமாகும்.


</doc>
<doc id="171827" url="https://ta.wikipedia.org/wiki?curid=171827" title="கிர்க்லீசு">
கிர்க்லீசு

கிர்க்லீசு பெருநகர் பரோ ("Metropolitan Borough of Kirklees") இங்கிலாந்தின் மேற்கு யார்க்சையரில் அமைந்துள்ள ஓர் பெருநகர பரோவாகும். இதன் மக்கள்தொகை 2011 கணக்கெடுப்பின் மதிப்பீட்டின்படி 423,000 ஆகும். இதில் பாட்லி, பிர்ஸ்டால், கிளெக்கீட்டான்,டென்பி டேல், டியூசுபரி, எக்மோன்ட்விக், ஹோல்ம்ஸ்பிர்த், அட்டர்சுபீல்டு, கிர்க்பட்டன், மார்சுடன், மேல்த்தாம், மீர்பீல்டு மற்றும் இசுலைத்வைட்டு ஆகிய குடியிருப்புப் பகுதிகள் அடங்கியுள்ளன. இவற்றில் மிகப் பெரிய குடியிருப்புப் பகுதியாக அட்டர்சுபீல்டு உள்ளது. இப்பெருநகர பரோவின் நிர்வாக மையம் அட்டர்சுபீல்டுலேயே உள்ளது. 

1974ஆம் ஆண்டு உருவாக்கப்பட்ட இந்த உள்ளாட்சிப் பரோ பழங்கதை நாயகன் இராபின் ஊட்டின் கல்லறை இடமான "கிர்க்லீசு பிரியாரி"யை ஒட்டி பெயரிடப்பட்டுள்ளது. இந்தக் கல்லறை இருந்தவிடத்தில் இன்று கிர்க்லீசு பூங்காப் பண்ணை அமைக்கப்பட்டுள்ளது.



</doc>
<doc id="171831" url="https://ta.wikipedia.org/wiki?curid=171831" title="அட்டர்சுபீல்டு">
அட்டர்சுபீல்டு

கோல்ன் ஆறும் ஹோல்ம் ஆறும் சங்கமிக்கும் இடத்திற்கருகே அட்டர்சுபீல்டு நகரம் அமைந்துள்ளது. இதன் மக்கள்தொகை 146,234 ஆகும். தொழிற் புரட்சியின்போது இநகர் ஆற்றிய பங்கிற்காகவும் இரக்பி லீக் ஆட்டம் பிறந்த இடம் என்பதற்காகவும் முன்னாள் பிரதமர் ஹெரால்டு வில்சன் என்பதற்காகவும் பரவலாக அறியப்படுகிறது.

விளையாட்டுக்களில் அட்டர்சுபீல்டு பெயர் பெற்றது. இரக்பி லீக் அணி "அட்டர்சுபீல்டு ஜெயண்ட்சு" 1895இல் உருவான பழமையான அணியாகும். இங்கு அட்டர்சுபீல்டு பல்கலைக்கழகம் அமைந்துள்ளது. இங்குள்ள கட்டிடங்கள் விக்டோரியா காலத்து வடுவமைப்பைச் சார்ந்தவை. இங்குள்ள தொடர்வண்டி நிலையக் கட்டிடம் மிகவும் அழகானது. இது ஐரோப்பிய கட்டிடக்கலைக்கான "யூரோப்பா நோஸ்த்ரா" விருது பெற்றுள்ளது.


</doc>
<doc id="171834" url="https://ta.wikipedia.org/wiki?curid=171834" title="நடராஜன் சுப்பிரமணியம்">
நடராஜன் சுப்பிரமணியம்

நடராஜன் சுப்ரமணியம் (ஆங்கிலம்:Natarajan Subramaniam) "நட்டி" அல்லது "நட்ராஜ்" என அறியப்படுபவர், இவர் ஒரு இந்தியத் திரைப்பட ஒளிப்பதிவாளர், நடிகர் மற்றும் தயாரிப்பாளர் ஆவார்.

நடராஜன் சுப்பிரமணியம் என்னும் இயற்பெயர் கொண்ட இவரை நட்ராஜ் என்னும் பெயர் கொண்டு அறியப்படுகிறார். இவர் தமிழ் நாடு, இராமநாதபுர மாவட்டத்தில் உள்ள பரமக்குடியில் பிறந்தார். மேலும் இவர் பிளாக் ஃப்ரைடே, லாஸ்ட் டிரெயின் டூ மஹாகாளி, ஆகிய இந்தி திரைப்படத்திலும் மற்றும் யூத் ஆகிய திரைப்படங்களில் ஒளிப்பதிவாளராகப் பணியாற்றியுள்ளார். மேலும் சக்கரவியூகம், மிளகா, மற்றும் முத்துக்கு முத்தாக ஆகிய தமிழ் படங்களில் நடித்துள்ளார். மேலும் தமிழில் வெற்றி சூடிய மிளகா திரைப்படம் இந்தியில் மறுஆக்கம் செய்யப்படுகிறது, இதில் தமிழில் நாயகனாக நடித்த நட்ராஜே, இந்தியில் ஒளிப்பதிவு செய்கிறார்.


பன்னாட்டு திரைப்பட தரவுதளத்தில்(imdb) நடராஜன் சுப்பிரமணியம் பற்றி


</doc>
<doc id="171835" url="https://ta.wikipedia.org/wiki?curid=171835" title="ஆம்பியர் இடக்கை விதி">
ஆம்பியர் இடக்கை விதி

ஆம்பியர் இடக்கை விதியின்படி, ("Ampere's left hand rule") நேரான கடத்தி (straight conductor) ஒன்றினை அதில் பாயும் மின்னோட்டத்தின் திசையில் இடக்கை பெருவிரல் இருக்குமாறு பிடிக்கும் போது, பிற விரல்கள் வளைந்து பிடிக்கும் திசையில் காந்த பாய்வு (flux) இருக்கும்.

"ஆம்பியர் இடக்கை விதி (வரிச் சுருள்-solenoid)": வரிச்சுருள் ஒன்றினை, அதில் பாயும் மின்னோட்டத்தின் திசையில் இடக்கை விரல்கள் இருக்குமாறு பிடித்தால், பெருவிரலின் திசையில் உள்ளகத்தின் காந்த வட முனை அமைந்திருக்கும்.


</doc>
<doc id="171847" url="https://ta.wikipedia.org/wiki?curid=171847" title="தாகூர் விருது">
தாகூர் விருது

தாகூர் விருது, இந்திய அரசால் வழங்கப்படும் ஒரு சர்வதேச விருதாகும். நோபல் பரிசு பெற்ற ரவீந்திரநாத் தாகூரின் 150-வது ஆண்டு விழா கொண்டாட்டத்தினை முன்னிட்டு அவர் பெயரில் பண்பாட்டு நல்லிணக்கத்திற்கான தாகூர் சர்வதேச விருது 2013 முதல் வழங்கப்படுகிறது. பன்னாட்டளவில் சகோதரத்துவம் தழைக்க பாடுபடும் கவிஞர்கள் மற்றும் சமூக ஆர்வலர்களுக்கு இந்த விருது வழங்கப்படுகிறது. விருதுக்குரியவர்களை தேர்ந்தெடுப்பதற்காக, இந்தியாவின் தலைமை அமைச்சர் தலைமையிலான தேர்வுக்குழு உள்ளது.




</doc>
<doc id="171848" url="https://ta.wikipedia.org/wiki?curid=171848" title="விசு">
விசு

விசு ஒரு தமிழ்த் திரைப்பட இயக்குனர், தயாரிப்பாளர், கதாசிரியர், வசனகர்த்தா மற்றும் நடிகர் ஆவார். 1941-ம் ஆண்டு பிறந்த இவர் திரைப்படம் தவிர்த்து மேடை நாடகம், தொலைக்காட்சித் தொடர் பலவற்றிலும் நடித்துள்ளார். நடிகர் கிஷ்மு இவரது சகோதரர் ஆவார். இவர் இயக்கிய "சம்சாரம் அது மின்சாரம்" திரைப்படம் பெரும்பாலான இந்திய மொழிகளில் மீண்டும் எடுக்கப்பட்டுள்ளது(Remake). இத்திரைப்படம் 1986-ம் ஆண்டிற்கான சிறந்த தமிழ்த் திரைப்படத்திற்கான பிலிம் பேர் விருதை பெற்றுள்ளது. தமிழின் தலைசிறந்த இயக்குனர்களில் ஒருவரான கே. பாலச்சந்தரிடம் உதவி இயக்குனராக இருந்து பின்னர் இயக்குனரானார். இவருடைய பெரும்பாலான திரைப்படங்கள் சமூக, குடும்பத் திரைப்பட வகையைச் சேர்ந்ததாகும்.

சன் தொலைக்காட்சியில் அரட்டை அரங்கம் என்கிற பெயரில் ஒரு பேச்சு நிகழ்ச்சியை நடத்தினார். பின்னர் அதிலிருந்து விலகி ஜெயா தொலைக்காட்சியில் மக்கள் அரங்கம் என்கிற பெயரில் ஒரு பேச்சு நிகழ்ச்சியை நடத்திவருகிறார்.

திரைப்பட தரவு தளத்தில் விசு


</doc>
<doc id="171849" url="https://ta.wikipedia.org/wiki?curid=171849" title="பிரிஸ்டல்">
பிரிஸ்டல்

பிரிஸ்டல் ("Bristol", ) இங்கிலாந்தின் தென்மேற்கு பகுதியில் உள்ள ஒரு நகரம் ஆகும். இது ஒற்றை ஆட்புலப் பகுதியாகவும் நிர்வாக மாவட்டமாகவும் விளங்குகிறது. இந்த நகரத்தின் மக்கள்தொகை 2009ஆம் ஆண்டு நிலவரப்படி 433,100ஆக மதிப்பிடப்பட்டுள்ளது. இதன் சுற்றுப்புறப் பகுதிகளையும் அடக்கிய "பெரிய ஊரக வலயத்தில்" (LUZ) 2007ஆம் ஆண்டு மதிப்பீட்டின்படி மக்கள்தொகை 1,070,000 ஆகும். மக்கட்தொகையில் இந்நகரம் இங்கிலாந்தில் ஆறாவது இடத்திலும் ஐக்கிய இராச்சியத்தில் எட்டாவது இடத்திலும் இருக்கிறது, தெற்கு இங்கிலாந்தில் மக்கட்தொகையில் இலண்டனுக்கு அடுத்த பெரிய நகர் இதுவேயாகும். இங்கிலாந்தின் முக்கிய நகர்களின் குழு (Core Cities Group) என்கின்ற இலண்டனை தவிர்ந்த எட்டு பாரிய பிராந்திய நகர்களின் அமைப்பின் உறுப்பு நகராகவுள்ளது. இந்நகரம் இங்கிலாந்தின் நான்காவது நகராக தரப்படுத்தப்பட்டுள்ளதுடன் உலகமயமாதல் மற்றும் உலக நகரங்களின் ஆய்வு இணையத்தாள் (Globalization and World Cities Research Network) கமா+ (gamma+) உலக நகர்களில் ஒன்றாக தரப்படுத்தியுள்ளது.

இந்நகரில் பிறந்து வளர்ந்த மக்களை பிரிஸ்டோலியன்ஸ் (Bristolians) என்பர். நகரின் எல்லையாக சொமேர்செட் மற்றும் குளொஸ்டர்சயர் மாவட்டங்களை கொண்டுள்ளதுடன் வரலாற்று முக்கியத்துவம் வாய்ந்த பாத் மற்றும் குளொஸ்டர் நகரங்கள் இதற்கு முறையே தென்கிழக்கிலும் வடமேற்கிலும் உள்ளன. இந்நகரின் குறுகிய கரையோரப்பகுதி செவெர்ன் நதி முகத்துவாரத்துடன் உள்ளது.

இந்த நகர் அரச அங்கீகாரத்தை 1155இல் பெற்றது, 1373இல் தனியான மாவட்ட தகுதியை பெறும்வரை குளொஸ்டசயரின் ஒரு பகுதியாக இருந்தது. 13வது நூற்றாண்டில் இருந்து ஐந்நூறு ஆண்டுகளுக்கும் மேலாக வரி வருமானத்தில் முதல் மூன்று நகர்களில் ஒன்றாக (யார்க் மற்றும் நொரிச் நகர்களுடன்) இருந்தது. தொழிற் புரட்சிக்குப் பின்னர் லிவர்ப்பூல், பர்மிங்காம், மான்செஸ்டர் போன்ற நகரங்களின் விரைவான வளர்ச்சியால் 18வது நூற்றாண்டின் பிற்பகுதியில் இந்த நிலையை இழந்தது. 

இந்த நகரம் ஏவான் ஆற்றையொட்டி அமைந்துள்ளது. இதன் பெயர் தொன்மை ஆங்கிலத்தில் "பாலம் உள்ளவிடம்" எனப் பொருள்படும். இது 800 ஆண்டுகளாக துறைமுகமாக இருந்து வந்தது. தற்போது உள்ள பெரிய கப்பல்கள் இத்துறைமுகத்தை அணுகுவது கடினமாக உள்ளது. "ஏவான்மௌத்" எனப்படும் ஏவான் ஆற்று கழிமுகத்தில் புதிய துறைமுகம் கட்டமைக்கபட்டுள்ளது. 

மிகவும் பழைமையான இந்த நகரில் வரலாற்றுச் சிறப்புமிக்க தேவாலயங்களும் கட்டிடங்களும் உள்ளன. "கிளிஃப்டன் தொங்கு பாலம்" ஆற்றை மிக உயர்ந்த இடத்தில் கடக்கிறது. கிளிஃப்டனில்தான் பிரிஸ்டல் பல்கலைக்கழகம் உள்ளது. 

பிரிஸ்டல் அடிமை வணிகத்திற்கு மையமாக இருந்தது. இரண்டாம் உலகப் போரின் போது இந்த நகரம் வெகுவாக சேதமடைந்தது. தற்போது இங்கு பல புதிய தொழிற்சாலைகளும் அலுவலகக் கட்டிடங்களும் எழுப்பப்பட்டுள்ளன. கான்கோர்டு சூப்பர்சோனிக் வானூர்தி இங்குதான் உருவாக்கப்பட்டது. "டிரிப் ஹாப்" எனப்படும் வகையான இசைவகை இங்குதான் உருவானது.

பிரிஸ்டல் ஐக்கிய இராச்சியத்தின் பிரபல சுற்றுலா இடங்களில் ஒன்று, 2009ஆம் ஆண்டு உலகின் முதல் 10 சிறந்த நகர்களில் ஒன்றாக சர்வதேச பயண பதிப்பகமன டோரலிங் கிண்டேர்ச்லி (Dorling Kindersley) தனது இளையாவர்களுக்கான ஐவிட்னாஸ் ("Eyewitness)" கய்டில் தெரிவுசெய்தது. பிரித்தானியாவில் வாழ்வதற்கு சிறந்த நகர் பிரிஸ்டல் என சண்டே டைம்ஸ் செய்தித்தாள் 2014இல் பெயரிட்டது, 2015ஆம் ஆண்டில் இதன் சுற்றுச்சூழல் தரத்துக்காகவும் அதன் முன்னேற்றத்திற்கான பங்களிப்பிற்காகவும் ஐரோப்பிய ஒன்றியத்தாள் ஐரோப்பாவின் பச்சை தலைநகர் என்ற தலைப்பு வழங்கப்பட்டது.

உலகில் 34 இடங்கள் இந்நகரின் நினைவையொட்டி "பிரிஸ்டல்" எனப் பெயரிடப்பட்டுள்ளன.



</doc>
<doc id="171854" url="https://ta.wikipedia.org/wiki?curid=171854" title="பிளமிங்கின் இடக்கை வலக்கை விதிகள்">
பிளமிங்கின் இடக்கை வலக்கை விதிகள்

பிளமிங்கின் இடக்கை விதி ("Fleming's Left-Hand rule") என்பது மின் எந்திரங்களில் (மின்னை வழங்கி இயக்கம் ஏற்படுத்தப்படும்) போதும் பிளமிங்கின் வலக்கை விதி ("Fleming's right-Hand rule") என்பது மின்பிறப்பாக்கிகளில் (தூண்டல் மின் பிறப்பாக்கத்தின்) போதும் காந்த விசை அல்லது காந்தப் பாயம், மின்னோட்டம், இயக்கம் இவைகளின் திசைகள் பற்றி நினைவிகளாக கொள்ளப்படும் விதிகள் ஆகும். இவ்விரு விதிகளையும் யோன் அம்புரோசு பிளமிங் 19 ஆம் நூற்றாண்டில் கண்டறிந்தார்.

இடக்கையின் ஆள்காட்டி விரல், நடு விரல், பெரு விரல் ஆகியவை ஒன்றிற்கு ஒன்று செங்குத்தாக இருக்குமாறு அமைத்துக் கொண்டு, நடுவிரலின் திசையில் மின் இயக்க விசையும் (EMF) ஆள்காட்டி விரலின் திசையில் காந்த பாயமும் (FLUX) இருப்பதாகக் கொண்டால் பெருவிரலின் திசையில் மின் எந்திரத்தில் இயக்கம் இருக்கும்.
இது மின்னியற்றி விதி என்றும் அழைக்கப்படும்.
மின் பிறப்பாக்கிகளில் தூண்டல் மின்னாக்கத்தின் போது பிரயோகிக்கக் கூடியது. இங்கும் வலக்கையின் ஆள்காட்டி விரல், நடு விரல், பெரு விரல் ஆகியவை ஒன்றிற்கு ஒன்று செங்குத்தாக இருக்குமாறு அமைத்துக் கொண்டு, ஆள்காட்டி விரலின் திசையில் காந்த பாயமும் (FLUX) பெருவிரலின் திசையில் கடத்தியின் இயக்கமும் இருப்பதாகக் கொண்டால் நடுவிரலின் திசையில் மின்பிறப்பாக்கியினால் பிறப்பாக்கப்படும் மின் இயக்க விசை இருக்கும். 


</doc>
<doc id="171862" url="https://ta.wikipedia.org/wiki?curid=171862" title="வேக்பீல்டு">
வேக்பீல்டு

வேக்பீல்டு நகரம் ("City of Wakefield", ) இங்கிலாந்தின் மேற்கு யார்க்சையரில் உள்ள ஓர் பெருநகரப் பரோவும் நகரமும் ஆகும். வேக்பீல்டு நகரம் மாவட்டத்தின் தலைநகரம் ஆகும். இந்த மாவட்டத்தில் ஐந்து ஊர்கள் அடங்கியுள்ளன: நோர்மான்டன், பொன்டெஃப்ராக்ட், பெதர்ஸ்டோன், காசில்போர்டு, நாட்டிங்லி. நகரமும் பரோவும் "வேக்பீல்டு பெருநகர மாவட்ட அவை"யால் ஆளப்படுகிறது. வேக்பீல்டு லீட்சுக்கும் செபீல்டுக்கும் இடையே உள்ளது. 

2010இல் வேக்பீல்டு ஐக்கிய இராச்சியத்தின் "மிகவும் இசைமயமான நகரமாக" அறிவிக்கப்பட்டுள்ளது.

வேக்பீல்டில் உள்ள சிறைச்சாலையில் உள்ள பயிற்சி மைதானத்தில் ஓர் முசுக்கொட்டை மரம் உள்ளது. இங்குள்ள கைதிகள் இந்த மரத்தை "Here we go round the mulberry bush" என்ற ஆங்கிலப் பாடலை பாடியவாறு சுற்றிச் சுற்றி வந்ததாகவும் இதுவே இந்த மழலையர் பாட்டிற்கான வரலாறு எனவும் கருதப்படுகிறது.



</doc>
<doc id="171863" url="https://ta.wikipedia.org/wiki?curid=171863" title="பிணைப்பாற்றல்">
பிணைப்பாற்றல்

பிணைப்பாற்றல் (Binding energy) என்பது அணுக்கருவிலுள்ள புரோட்டான்களையும் நியூட்ரான்களையும் தனியாகப் பிரித்து எடுக்க அணுக்கருவிற்குக் கொடுக்கப்பட வேண்டிய ஆற்றலாகும்.இவ்வாற்றலுடன் அவைகள் பிணைக்கப்பட்டுள்ளன. ஒரு புரோட்டானின் அல்லது நியூட்ரானின் பிணைப்பாற்றல் என்பது அதனைக் கருவிலிருந்து பிரித்து எடுக்கத் தேவையான ஆற்றலாகும். அதுபோல் ஒரு எலக்ட்ரானை விடுவிக்கத் தேவையான ஆற்றல், எலக்ட்ரானின் பிணைப்பாற்றலாகும்.


</doc>
<doc id="171869" url="https://ta.wikipedia.org/wiki?curid=171869" title="கி. தனவேல்">
கி. தனவேல்

கி. தனவேல் என்பவர் ஒரு இந்திய ஆட்சிப்பணி அதிகாரி மற்றும் தமிழ் கவிஞர். கடலூர் மாவட்டம் புதுகூரைப்பேட்டை என்கிற ஊரைச் சேர்ந்த இவர் தற்போது சென்னையில் இந்திய ஆட்சிப்பணி அதிகாரியாகப் பணியாற்றி வருகிறார். இவர் கி. தனவேல் மற்றும் பொன்தனா என்கிற பெயர்களில் கவிதை நூல்களை எழுதி வெளியிட்டிருக்கிறார்.

வேளாண்மைக் குடும்பத்தில் பிறந்த இவர் தனது தொடக்கக் கல்வியை புதுக்கூரைப்பேட்டை தொடக்கப் பள்ளியிலும், உயர்நிலைக்கல்வியை விருத்தாசலம், அரசு ஆண்கள் உயர்நிலைப்பள்ளியிலும் படித்தார். விருத்தாசலம் திரு கொளஞ்சியப்பர் அரசினர் கலைக்கல்லூரியில் புதுமுக வகுப்பினையும் (1972), சென்னை, பச்சையப்பன் கல்லூரியில் வேதியியல் பாடப்பிரிவில் இளநிலைப் பட்டமும் (1973 - 1976), சென்னை சட்டக் கல்லூரியில் சட்டத்தில் இளநிலைப் பட்டமும் (1976 - 1979) மதுரை காமராசர் பல்கலைக்கழகத்தின் தொலைதூரக் கல்வி மூலம் தமிழ் இலக்கியத்தில் முதுகலைப் பட்டமும், புதுடெல்லி, இந்திரா காந்தி தேசிய திறந்தநிலைப் பல்கலைக்கழகத்தில் மேலாண்மையில் முதுநிலைப் பட்டமும் பெற்றிருக்கிறார்.

சென்னை சட்டக் கல்லூரியில் படித்துக் கொண்டிருந்த போது ஒரே காலத்தில், இவர் தமிழ்நாடு அரசின் இரண்டாம் குழுப் பணியிடத்துக்கும், வங்கிப் பணிக்கும் தேர்வு செய்யப்பட்டார். வங்கிப் பணியில் சேர்ந்து ஆறு ஆண்டு காலம் (1979-85) பணியாற்றி வங்கி அதிகாரியாகப் பதவி உயர்வு பெற்றார். அதன் பின்னர் தமிழ்நாடு அரசுப் பணியாளர் தேர்வாணையம் மூலம் (குழு ஒன்றுப் பணியிடம்) துணை ஆட்சியராகத் தேர்வு செய்யப்பட்டார். இதையடுத்து வங்கிப் பணியிலிருந்து விலகி 1985 ஆகஸ்ட் மாதம் தஞ்சாவூர் மாவட்டத்தில் துணை ஆட்சியராகத் தனது அரசுப் பணியை தொடங்கினார். அதன் பின்னர் கீழ்க்காணும் பதவிகளையும் வகித்து வந்துள்ளார்.

1996 ஆம் ஆண்டு இந்திய ஆட்சிப்பணிக்குத் தேர்வு செய்யப்பட்டு சென்னை வணிக வரித்துறையில் துணை ஆணையராகப் பதவி ஏற்றார். அதன் பிறகு 1998 முதல் 2001 வரை 3 ஆண்டுகளுக்கு மேல் திருநெல்வேலி மாவட்ட ஆட்சித் தலைவராக பதவி வகித்தார். அதன் பிறகு 




அரசு அலுவலராக பல்வேறு மாவட்டங்களில் பணியாற்றிய காலத்தில் குறிப்பாக நாமக்கல், வேலூர், தஞ்சாவூர் மற்றும் திருநெல்வேலி மாவட்டங்களில் பணியாற்றிய காலத்தில் பல்வேறு இலக்கியக் கூட்டங்களில் கலந்து கொண்டு கவிதைகள் மற்றும் கட்டுரைகள் வாசித்துள்ளார். மேலும், தமிழ் இலக்கியம், தமிழ் இலக்கிய வரலாறு, தமிழர் பண்பாட்டு வரலாறு குறித்த பல்வேறு தலைப்புகளில் உரையாற்றியுள்ளார். 

திருச்சிராப்பள்ளி மற்றும் திருநெல்வேலி அகில இந்திய வானொலி நிலையங்கள் மூலம் இவரது இலக்கிய உரைகள் ஒலிபரப்பப்பட்டுள்ளன.

இவருடைய தமிழ் இலக்கிய உரைகளுக்காக முன்னாள் துணை வேந்தர்களான முனைவர் க.ப. அறவாணன், முனைவர் வா.செ. குழந்தைசாமி, முனைவர் ஔவை நடராசன், முனைவர் பொற்கோ மற்றும் முனைவேர் கருணாகரன்ஆகியோர்களால் பாராட்டப் பெற்றுள்ளார்.

தமிழ் தட்டச்சுப் பொறியின் விசைப் பலகையில் நடைமுறைக்குத் தேவையான பல்வேறு குறியீடுகள் இல்லாத நிலையை ஆராய்ந்து இவர் அரசுக்கு அனுப்பிய கருத்துரு தமிழக அரசால் ஏற்றுக் கொள்ளப்பட்டு அரசாணை மூலம் தமிழ் தட்டச்சுப் பொறிகளில் நடைமுறைப்படுத்தப்பட்டது.




</doc>
<doc id="171878" url="https://ta.wikipedia.org/wiki?curid=171878" title="சந்திர பான் பிரசாத்">
சந்திர பான் பிரசாத்

சந்திர பான் பிரசாத் ("Chandra Bhan Prasad", பிறப்பு: செப்டம்பர் 1958) ஒரு தலித் படைப்பாளி. ஆங்கிலத் தினசரிகளில் தொடர்ந்து கட்டுரைகள் எழுதிய முதல் இந்திய தலித்தும் ஆவார்.

உத்தரப் பிரதேசத்தின் கிழக்குப் பகுதியைச் சேர்ந்த, ஆசாம்கார்த் மாவட்டத்தில் உள்ள ஒரு கிராமத்தில், பாசி தலித் (Pasi Dalith) குடும்பத்தில் சந்திர பான் பிரசாத் பிறந்தார். இவரது பெற்றோர் படிக்காதவர்களாக இருந்தபோதிலும், போதுமான அளவு விவசாய நிலத்திற்குச் சொந்தக்காரர்களாக இருந்தனர்.

ஜவஹர்லால் நேரு பல்கலைக்கழகத்தில் சர்வதேச அரசியலில் முதுமாணிப் பட்டம் பெற்றதுடன், முனைவர் பட்டத்தைப் பெற்றிடவும் பதிவு செய்தார். ஆனால், முனைவர் பட்டத்தை நிறைவு செய்யவில்லை.

சந்திர பான் பிரசாத், இளமாணிப் பட்டப்படிப்பு மாணவராக இருந்தபோது அரசியலில் ஈடுபட்டதுடன், இந்தியப் பொதுவுடமைக் கட்சி (மார்க்சியம்-லெனினியத்திலும் இணைந்தார். பின்னர், அவர் புதுத் தாராளமயக் கொள்கை மற்றும் தடையற்ற சந்தை பொருளாதாரத்திற்கு ஆதரவு தந்தார். ஸ்பெக்ட்ரம் பிரச்சினைக்கு சரியான முடிவு எடுக்கப்பட்டுள்ளது என்பதும் அவர் கருத்தாக இருந்தது. இடதுசாரிகளின் நடவடிக்கை "அவர்கள் சந்தோஷமாக இருக்கிறார்கள் என்ற வெறுப்பு மக்களிடம் உள்ளது," என்ற முடிவிற்கு வந்தார். பின்னர் தலித் மக்களை நகரங்களுக்குச் சென்று புதிய வாழ்க்கையை மேற்கொள்ளுமாறு ஊக்குவித்தார். தில்லி மற்றும் லக்னோவில் மட்டும் வெளிவந்து கொண்டிருந்த பயனீர் (The Pioneer) என்ற ஆங்கிலத் தினசரியில், 1999 முதல் வாரந்தோறும் தலித் டைரி என்ற தலைப்பில் எழுதத் துவங்கினார். இத்தொடர் 2003 வரை தொடர்ந்தது. அந்தக் கட்டுரைகள் அனைத்தும் அதே பெயரில் தொகுக்கப்பட்டு ஒரு புத்தகமாக வெளியிடப்பட்டது.
உத்தரப் பிரதேச மாநிலத்தில் லகிம்பூர் கேரி மாவட்டத்தில் உள்ள பங்கா என்ற குக்கிராமத்தில் மக்களிடையே ஆங்கில விழிப்புணர்வை ஊக்குவிப்பதற்காக ஆங்கில தேவி கோவிலை கட்டியுள்ளார். 


</doc>
<doc id="171879" url="https://ta.wikipedia.org/wiki?curid=171879" title="சீமைத்தேவதாரு">
சீமைத்தேவதாரு

சீமைத் தேவதாரு ("Pinus roxburghii" அல்லது "chir pine") என்பது இமயமலைப் பகுதியில் தோன்றிய மரம்.

இம்மரங்கள் வடக்குப் பாக்கித்தான் (வடமேற்கு எல்லைப்புற மாகாணம், ஆசாத் காஷ்மீர், இசுலாமாபாத், இந்தியாவின் வடக்கே (சம்மு காசுமீர், பஞ்சாப், இமாசலப் பிரதேசம், உத்தராகண்டம், சிக்கிம்) மற்றும் நேபாளம் முதல் பூட்டான் வரை காணப்படுகிறது.


</doc>
<doc id="171887" url="https://ta.wikipedia.org/wiki?curid=171887" title="சிவானந்த போதம்">
சிவானந்த போதம்

சிவானந்த போதம் என்னும் பெயரில் ஒரு நூல் ஒருந்தது என்பதை 16 ஆம் நூற்றாண்டில் தோன்றிய சிவானந்த போத சாரம் என்னும் நூலால் அறியமுடிகிறது. இந்தச் ‘சார’ நூல் 30 அவதாரங்களைக் கூறுவதால் சிவானந்த போத நூலில் இவை விரிவாக விளக்கப்பட்டிருக்கும் என அறியமுடிகிறது. சிவானந்த போத நூலின் காலம் 15 ஆம் நூற்றாண்டு. இது மெய்கண்ட பரம்பரை போற்றும் நூல். 

சிவானந்த போதம் என்னும் பெயரில் 18 ஆம் நூற்றாண்டில் தோன்றிய மற்றொரு நூலும் உள்ளது. இது வீர சைவ நூல். 



</doc>
<doc id="171889" url="https://ta.wikipedia.org/wiki?curid=171889" title="சிவப்பிரகாசக் கருத்து">
சிவப்பிரகாசக் கருத்து

சிவப்பிரகாசக் கருத்து என்னும் நூல் 14 ஆம் நூற்றாண்டில் வாழ்ந்த சிற்றம்பல நாடிகள் என்னும் சைவ ஆசாரியரால் எழுதப்பட்டது. இது 64 அடிகள் கொண்ட ஆசிரியப்பாவால் ஆன நூல். இதில் சிவப்பிரகாசப் பாடல்களுக்கு அடி வரவும், அதிகார அடைவும் தொகுத்துக் கூறப்பட்டுள்ளன. 

இந்தச் செய்தியை மதுரைச் சிவப்பிரகாசர் குறிப்பிடுகிறார். இந்தக் குறிப்பு:



</doc>
<doc id="171890" url="https://ta.wikipedia.org/wiki?curid=171890" title="சிற்றம்பலநாடி கட்டளை">
சிற்றம்பலநாடி கட்டளை

சிற்றம்பலநாடி கட்டளை என்னும் நூல் 14 ஆம் நூற்றாண்டில் வாழ்ந்த சிற்றம்பல நாடிகள் என்னும் சைவ ஆசாரியரால் எழுதப்பட்டது. சாத்திர உண்மைகளில் சிலவற்றை மட்டும் எடுத்துக்கொண்டு அதை அளவுபடுத்தி உரைக்கும் உரைநடை நூல் இது. 

பிற்காலத்தில் வேதாந்த-பரமாகவும், சித்தாந்த-பரமாகவும் பல நூல்கள் தோன்றின. இவற்றிற்கெல்லாம் ஆதியாக அமைந்த நூல் இந்தக் கட்டளை நூல். 

மெய்கண்ட சாத்திரக் கட்டளை என்னும் புதுப்பெயர் சூட்டப்பட்டு இந்த நூல் வெளிவந்துள்ளது. 

இந்த நூல் நெய்கண்ட சாத்திர மரபாகிய பதி, பசு, பாசம் என்னும் அடிப்படைத் தத்துவங்களை விளக்குகிறது.


</doc>
<doc id="171893" url="https://ta.wikipedia.org/wiki?curid=171893" title="ஞானப் பஃறொடை">
ஞானப் பஃறொடை

ஞானப் பஃறொடை என்னும் நூல் 14 ஆம் நூற்றாண்டில் வாழ்ந்த சிற்றம்பல நாடிகள் என்னும் சைவ ஆசாரியரால் எழுதப்பட்டது. இந்த நூல் கிடைக்கவில்லை. 

மதுரைச் சிவப்பிரகாசர் தாம் எழுதிய சிவப்பிரகாசம் 60 ஆம் பாடல் உரையில் இந்த நூலைக் குறிப்பிடுகிறார். சாத்திரக் கோவை என்னும் தொகுப்பு நூலிலும் இந்த ஞானப் பஃறொடை நூல் இல்லை. சாத்திரக் கோவை நூலில் சிற்றம்பல நாடிகள் கண்ட ‘மெய்கண்ட சாத்திர’க் கருத்துகள் பொன் போலப் போற்றப்பட்டுள்ளன. அதிலேயே இந்த நூல் இல்லை என்பது எண்ணத் தக்கது. 



</doc>
<doc id="171896" url="https://ta.wikipedia.org/wiki?curid=171896" title="ஹேமா">
ஹேமா

ஹேமா என்பவர் ஒரு தமிழக எழுத்தாளர். தமிழ்நாடு அரசின் வருவாய்த் துறையில் பணியாற்றி வரும் இவர் தமிழில் வெளியாகும் பல்வேறு அச்சிதழ்களில் சிறுகதைகள் மற்றும் கவிதைகளை எழுதி வருகிறார். 



</doc>
<doc id="171906" url="https://ta.wikipedia.org/wiki?curid=171906" title="சிவராஜ்குமார்">
சிவராஜ்குமார்

சிவராஜ்குமார் புகழ்பெற்ற கன்னடத் திரைப்பட நடிகர்களுள் ஒருவர். இவர் நன்கறியப்பட்ட கன்னடத் திரைப்பட நடிகரான ராஜ்குமாரின் மகன் ஆவார். இதுவரை ஏறத்தாழ 100 கன்னடத் திரைப்படங்களில் நடித்துள்ளார்.


</doc>
<doc id="171907" url="https://ta.wikipedia.org/wiki?curid=171907" title="தமாசு (திரைப்படம்)">
தமாசு (திரைப்படம்)

தமாசு 2010 ஆம் ஆண்டு ஜூன் மாதத்தில் வெளியான ஓர் கன்னடத் திரைப்படம். இத்திரைப்படத்தில் சிவராஜ்குமார், பத்மபிரியா, நாசர் ஆகியோர் முதன்மை வேடங்களில் நடித்துள்ளனர்.


</doc>
<doc id="171912" url="https://ta.wikipedia.org/wiki?curid=171912" title="மேலநீலிதநல்லூர் ஊராட்சி ஒன்றியம்">
மேலநீலிதநல்லூர் ஊராட்சி ஒன்றியம்

மேலநீலிதநல்லூர் ஊராட்சி ஒன்றியம் , இந்தியாவின் தமிழ்நாட்டில் திருநெல்வேலி மாவட்டத்தில் உள்ள பத்தொன்பது ஊராட்சி ஒன்றியங்களில் ஒன்றாகும். மேலநீலிதநல்லூர் ஊராட்சி ஒன்றியத்தில் 15 கிராம ஊராட்சி மன்றங்கள் உள்ளது. சங்கரன்கோயில் வட்டத்தில் அமைந்த இந்த ஊராட்சி ஒன்றியத்தின் வட்டார வளர்ச்சி அலுவலகம் மேலநீலிதநல்லூரில் அமைந்துள்ளது.

மொத்த மக்கள்தொகை 95,104 ஆகும். அதில் ஆண்கள் 47,038; பெண்கள் 48,066 ஆவார்.

மேலநீலிதநல்லூர் ஊராட்சி ஒன்றியத்தில் உள்ள 15 கிராம ஊராட்சி மன்றங்களின் பட்டியல்;




</doc>
<doc id="171915" url="https://ta.wikipedia.org/wiki?curid=171915" title="நடுவண் வங்கி">
நடுவண் வங்கி

நடுவண் வங்கி (central bank), ரிசர்வ் வங்கி (reserve bank), அல்லது நாணய ஆணையம் (monetary authority) அல்லது மத்திய வங்கி எனப்படுவது ஒரு அரசின் நாணயம், பணப்புழங்கல், மற்றும் வட்டி வீதங்களை மேலாண்மை செய்கின்ற பொதுத்துறை அமைப்பாகும். நடுவண் வங்கிகள் வழக்கமாக தங்கள் நாட்டில் செயல்படுகின்ற வணிக வங்கி அமைப்பை மேற்பார்வையிடும் பொறுப்பையும் கொண்டுள்ளன. ஓர் வணிக வங்கிக்கு எதிராக நடுவண் வங்கிக்கு நாட்டில் புழங்கும் பணத்தின் அடித்தளத்தை உயர்த்துவதில் ஏகபோக உரிமை உள்ளது; இந்த வங்கி அச்சடித்து வெளியிடும் நாணயத் தாள்கள் சட்டப்படி செல்லுபடியாகும். தெற்காசியாவில் எடுத்துக்காட்டுகளாக இந்திய ரிசர்வ் வங்கி மற்றும் இலங்கை மத்திய வங்கிகளைக் கூறலாம். 

வட்டி வீதங்களை ஏற்றியிறக்கியும், பண இருப்புத் தேவைகளை வரையறுத்தும், நிதி நெருக்கடிகளின் போது வங்கித் துறைக்கு கடைசி கடன்வழங்குபவராக செயல்பட்டும் நாட்டின் பணப்புழங்கலை (பணவியல் கொள்கை) மேலாண்மை செய்தலே நடுவண் வங்கியின் முதற்கடமை ஆகும். நடுவண் வங்கிகளுக்கு பொதுவாக மேற்பார்வையிடும் அதிகாரங்களும் கொடுக்கப்படுகின்றன; வங்கிகளின் மூடல்கள், வணிக வங்கிக்களுக்கான தீவாய்ப்புக்களைக் குறைத்தல் மற்றும் பிற நிதிய நிறுவனங்கள் பொறுப்பில்லாத அல்லது ஏமாற்று வழிகளில் செயல்படுவதை தடுத்தல் போன்ற நோக்கங்களுக்காக இந்த அதிகாரங்கள் அரசினால் வழங்கப்பட்டுள்ளன. . பெரும்பாலான வளர்ச்சியுற்ற நாடுகளின் நடுவண் வங்கிகள் அரசியல் குறுக்கீடுகள் இன்றி தனித்துச் செயல்படும் வகையில் நிறுவன அமைப்பு வடிவமைக்கப்பட்டுள்ளது. 

நடுவண் வங்கியின் முதன்மைத் தலைவர் பொதுவாக ஆளுநர், தலைவர் (Governor, President) எனவும் ஆளுநர்களின் வாரியம் உள்ள ஐக்கிய அமெரிக்கா போன்ற நாடுகளில் அவைத்தலைவர் (Chairman) எனவும் அழைக்கப்படுகின்றனர்.



</doc>
<doc id="171921" url="https://ta.wikipedia.org/wiki?curid=171921" title="பென்ட்லி">
பென்ட்லி

பென்ட்லி மோட்டார்சு லிமிட்டெட் ("Bentley Motors Limited") விரைவான, சொகுசு தானுந்து வண்டிகளைத் தயாரிக்கும் பிரித்தானிய நிறுவனம் ஆகும். இது "டபுள்யூ. ஓ. பென்ட்லி" என்பவரால் சனவரி 18, 1919இல் நிறுவப்பட்டது. இது இங்கிலாந்தின் செசையர் கௌன்ட்டியில் கிரெவே என்னுமிடத்தில் அமைந்துள்ளது. முன்னதாக இந்த நிறுவனம் முதலாம் உலகப் போரின்போது வானூர்திகளில் பயன்படுத்தப்பட்ட உந்துப்பொறிகளுக்காக அறியப்பட்டது. போருக்குப் பின்னர் பென்ட்லி பிரான்சின் லெ மானில் நடைபெற்ற 24 மணிநேர தொடர்ந்த ஓட்டப் போட்டிகளில் 1924ஆம் ஆண்டு கலந்து கொள்வதற்காக விளையாட்டுத்தர தானுந்தைத் தயாரித்தார். அந்தாண்டும் தொடர்ந்து 1927, 1928, 1929 மற்றும் 1930களிலும் இப்போட்டியை இவரது நிறுவனம் வென்றது. 

1931இல் இந்த நிறுவனத்தை ரோல்சு-ரோய்சு கையகப்படுத்தி தயாரிப்பை இலண்டனில் இருந்து டெர்பிக்கும் பின்னர் தற்போதைய கிரெவேக்கும் மாற்றியது. 1998இல் செருமனியின் வாக்சுவேகன் குழுமம் £430 மில்லியனுக்கு இதனை வாங்கியது. பென்ட்லி சொகுசு தானுந்துகளின் மிகப்பெரும் சந்தையாக சீனா விளங்குகிறது.



</doc>
<doc id="171927" url="https://ta.wikipedia.org/wiki?curid=171927" title="ஐரோப்பிய வாகைக் கழகங்களின் கோப்பை">
ஐரோப்பிய வாகைக் கழகங்களின் கோப்பை

ஐரோப்பிய வாகைக் கழகங்களின் கோப்பை ("European Champion Clubs' Cup", அல்லது Coupe des Clubs Champions Européens), அல்லது சுருக்கமாக ஐரோப்பியக் கோப்பை, யூஈஎஃப்ஏ வாகையர் கூட்டிணைவு போட்டிகளில் வெற்றிகாணும் காற்பந்தாட்ட சங்கத்திற்கு யூஈஎஃப்ஏவால் ஆண்டுதோறும் வழங்கப்படும் கோப்பை ஆகும். பழைய வடிவத்தில் இந்தக் கோப்பையின் பெயராலேயே காற்பந்துப் போட்டிகளும் அறியப்பட்டு வந்தன. 1992-93 ஆண்டுப் போட்டிகளிலிருந்து இந்தப் போட்டிகள் "யூஈஎஃப்ஏ வாகையர் கூட்டிணைவு போட்டிகள்" என அறியப்படுகின்றன.

ஐந்து முறை வென்ற அல்லது மூன்றுமுறை தொடர்ந்து வென்ற காற்பந்துச் சங்கம் இந்தக் கோப்பையை தங்களிடமே வைத்துக் கொள்ளலாம் என்பதால் இக்கோப்பை பலமுறை உருவாக்கப்பட்டுள்ளது.

பழைய விதிகளின்படி ஆடப்பட்ட 1968-69 முதல் 2008-09 வரை இந்தக் கோப்பையை ஐந்து சங்கங்கள் தங்களிடமே வைத்துள்ளன:



</doc>
<doc id="171928" url="https://ta.wikipedia.org/wiki?curid=171928" title="காமக்கூர்">
காமக்கூர்

காமக்கூர் (ஆங்கிலம் : Kamakkur ) இது இந்தியாவின் தமிழ்நாடு மாநிலத்தில் திருவண்ணாமலை மாவட்டம், ஆரணி வட்டம், ஆரணி (மே) ஊராட்சி ஒன்றியத்தில் அமைந்துள்ள
ஒரு ஊர் ஆகும். 

சந்திரசேகரசாமி திருக்கோயில் 



</doc>
<doc id="171939" url="https://ta.wikipedia.org/wiki?curid=171939" title="உடல்நல இயற்பியல்">
உடல்நல இயற்பியல்

உடல்நல இயற்பியல் ("Health physics" அல்லது "Physics of Radiation Protection") என்பது கதிர்வீச்சின் தீய விளைவுகளிலிருந்து உயிரினங்களைப் பாதுகாக்கும் முறைகள் பற்றியும் விரிவாக ஆராயும் இயற்பியல் பிரிவு ஆகும். உடல்நல இயற்பியல் மின்காந்த அலைகள் அல்லது அயனியாக்கத்தைப் பயன்படுத்தும் அல்லது உற்பத்திசெய்யும் சிலவகை மருத்துவ நிறுவனங்கள், அரசு பரிசோதனைக் கூடங்கள், ஆய்வகங்கள், அணு உலைகள் போன்றவை வெளியிடும் மின்காந்த அலைகள், உயிர்வாழ்வனவற்றில் தோற்றுவிக்கும் பல விளைவுகள் பற்றியும் இது ஆராய்கிறது.


</doc>
<doc id="171941" url="https://ta.wikipedia.org/wiki?curid=171941" title="விடுப்பாற்றல்">
விடுப்பாற்றல்

விடுப்பாற்றல் (Work function ) ஒளி எலக்ட்ரான்களையும் (Photo electron) வெப்ப அயனிகளையும் (Thermions) அவைகளை உமிழும் உலோகப் பரப்பிலிருந்து வெளியேற்ற மட்டும் தேவையான ஆற்றல். இவ்வாற்றல் எலக்ட்ரான் வோல்டில் (eV) அளவிடப்படுகிறது. எடுத்துக் காட்டிற்காக ஓர் ஒளிக் குவாண்டம் hν ஒரு பரப்பில் விழுந்து ஓர் ஒளிஎலக்ட்ரானை உமிழ்வதாகவும் அந்த எலக்ட்ரான் v என்ற திசைவேகத்துடன் செல்வதாகவும் கொண்டால், 


</doc>
<doc id="171954" url="https://ta.wikipedia.org/wiki?curid=171954" title="இனியா (நடிகை)">
இனியா (நடிகை)

சுருதி சாவந்த் (ஆங்கிலம்:Shruthi Sawant) இவர் இனியா என்னும் பெயரைக் கொண்டு நன்கு அறியப்படுபவர், இவர் ஒரு இந்திய திரைப்பட நடிகை ஆவார். தமிழ் மற்றும் மலையாளத் திரைப்படங்களில் அதிகமாக பணியாற்றியுள்ளார்.

கேரளா மாநிலத்தை பூர்வீகமாகக் கொண்ட இனியாவுக்கு ஒரு சகோதரன் மற்றும் ஒரு சகோதரி என இரண்டு உடன் பிறந்தவர்கள் உள்ளனர். மேலும் இவர் பல மலையாள தொலைக்காட்சி தொடர், ஆங்கில குறும்படம் மற்றும் நான்காம் வகுப்பு படித்துக் கொண்டிருக்கும் போதே குழந்தை நட்சத்திரமாக தொலைக்காட்சி படங்களில் நடித்துள்ளார். மேலும் 2005 ஆம் ஆண்டு மிஸ் திருவனந்தபுரம் அழகிப் போட்டியில் கலந்து கொண்டு வெற்றி வாகைச் சூடினார். 
2010 ஆம் ஆண்டு வெளியான "பாடகசாலை" என்னும் தமிழ் திரைப்படத்தின் மூலம் தமிழ் திரையுலகில் அறிமுகமானார். அதனைத் தொடர்ந்து இயக்குனர் மிஷ்கின் இயக்கிய மர்மத் திகில் திரைப்படமான யுத்தம் செய் திரைப்படத்தில் சேரனின் சகோதரியாக துணை பாத்திரத்தில் நடித்தார். பின்னர் அதனைத் தொடர்ந்து இயக்குனர் சற்குணம் இயக்கிய வாகை சூட வா திரைப்படம் மிகப் பெரிய வெற்றிப் படமாக அமைந்ததோடு பல விருதுகளையும் பெற்றுத்தந்தது. இப்படத்தைத் தொடர்ந்து அருள்நிதியுடன் ‘மௌனகுரு’ என்ற படத்தில் நடித்துள்ளார். அதன் பின் தங்கர்பச்சானின் இயக்கத்தில் அம்மாவின் கைபேசி என்ற படத்தில் நடித்துள்ளார். இயக்குனர் பாரதிராஜா வாகை சூட வா படத்தில் இனியாவின் நடிப்பைப் பார்த்து வியந்து தான் இயக்கிவரும் திரைப்படமான அன்னக் கொடியும் கொடி வீரனும் என்றப் படத்தில் அமீரிருக்கு சோடியாக நடிக்க கையெழுத்திட்டார். பின்னர் அமீருக்கும், பாரதி ராஜாவுக்கும் கருத்து வேறுபாடு காரணங்களால் அமிர் படத்தில் இருந்து நீக்கப் பட்டார் ஆகையால் இனியாவும் இத்திரைப்படத்தில் இருந்து நீக்கப்பட்டார்.


</doc>
<doc id="171955" url="https://ta.wikipedia.org/wiki?curid=171955" title="எமீலியோ சேக்ரே">
எமீலியோ சேக்ரே

எமிலியோ ஜி. சேக்ரே (Emilio Gino Segrè: 1 பெப்ரவரி 1905 – 22 ஏப்ரல் 1989) ஒரு இத்தாலிய இயற்பியலறிஞர். 1959 ஆம் ஆண்டு டிசம்பர் 11 இல் எதிர் புரோட்டானைக் கண்டறிந்ததற்காக ஓவென் சேம்பர்லெயின் என்பவருடன் நோபல் பரிசினைப் பகிர்ந்துகொண்டார். இத்தாலியிலோர் யூதக் குடும்பத்தில் பிறந்திருந்தாலும் 'இத்தாலிய ரேசியல் சட்டம்' (Italian Racial Laws) காரணமாக சேக்ரே 1938-ல் அமெரிக்காவிற்கு குடிபெயர்ந்தார். 1944 முதல் அமெரிக்கக் குடியுரிமை பெற்று அமெரிக்கக் குடிமகனானார். இவர் என்ரிக்கோ பெர்மியின் மாணவராவார்.


</doc>
<doc id="171957" url="https://ta.wikipedia.org/wiki?curid=171957" title="தலித் பௌத்த இயக்கம்">
தலித் பௌத்த இயக்கம்

தலித் பௌத்த இயக்கம் ("Dalit Buddhist movement", சிலரால் நவபௌத்தம் அல்லது நவாயானா) 19வது, 20ஆம் நூற்றாண்டுகளில் இந்தியாவில் ஏற்பட்ட பௌத்த சமய புத்துணர்வு இயக்கமாகும். இந்து சமயம் அவர்களை சமூகத்தின் அடிமட்டத்தில் வைத்திருப்பதற்கு எதிராக தலித்கள் பௌத்த சமயத்திற்கு மாற வேண்டும் என்று பாபாசாகேப் அம்பேத்கர் விடுத்த அறைகூவலை அடுத்து இந்த இயக்கம் ஊக்கம் பெற்றது.

இந்தியாவில் ஆதிக்கமான சமயமாக இருந்த பௌத்தம் 12ஆம் நூற்றாண்டு முதல் முசுலிம் படையெடுப்புகளாலும் கட்டாய மத மாற்றங்களாலும் படிப்படியாக தனது ஆதிக்கத்தை இழந்தது. 1891இல் இலங்கையின் பௌத்தத் தலைவர் அனகாரிக தர்மபால மகா போதி சமூகம் உருவாக்கி இந்தியாவில் மீண்டும் பௌத்த சமயத்திற்கு உயிரூட்டினார். மகாபோதி சமூகம் பெரும்பாலும் உயர்சாதி இந்துக்களையே ஈர்த்தது.
1890இல், பண்டிதர் அயோத்தி தாசர் (1845–1914), "சாக்கிய பௌத்த சமூகம்" அல்லது "இந்திய பௌத்தர்களின் சங்கம்" என்ற அமைப்பை உருவாக்கினார். இதன் முதல் தலைவராக செருமனியில் பிறந்த அமெரிக்கரான பால் காருசு இருந்தார்.

சித்த மருத்துவராக இருந்த அயோத்தி தாசர் தமிழ் தலித்துக்கள் துவக்கத்தில் பௌத்த சமயத்தைச் சேர்ந்தவர்கள் என்ற கருத்தை முன்வைத்தார். சில முதன்மை பெற்ற தலித் மக்களுடன் ஹென்றி ஸ்டீல் ஆல்காட்டை அணுகி "தமிழ் பௌத்தத்தை" புதுப்பிக்க உதவி வேண்டினார். ஆல்காட் அயோத்தி தாசர் இலங்கை சென்று புத்தபிக்கு சுமங்கல நாயகெயிடம் "தீட்சை" பெற உதவினார். இந்தியா திரும்பிய பின்னர் தாசர் "சாக்கிய பௌத்த சமூகத்தை" சென்னையில் நிறுவினார். பல கிளைகளையும் நிறுவி அனைத்தையும் இணைக்கும் செய்திமடலாக "ஒரு பைசா தமிழன்" என்ற வார இதழை சென்னையிலிருந்து 1907இல் வெளியிட்டார். இந்த இதழில் தமிழ் பௌத்தத்தின் வரலாறு, மரபுகள் மற்றும் செயல்முறைகளை விளக்கினார். பௌத்த உலகில் நிகழும் புதிய நிகழ்வுகள், பௌத்த சமயத்தின் பார்வையில் இந்தியத் துணைக்கண்ட வரலாறு ஆகியவற்றையும் எடுத்துரைத்தார். 
இவரை அடுத்து ஆந்திரப் பிரதேசத்திலும் பாக்கிய ரெட்டி வர்மா (மாதாரி பாகையா) என்ற தலித் தலைவரும் புத்த சமயத்தால் ஈர்க்கப்பட்டு தலித்கள் புத்த சமயத்திற்கு மாறுவதை ஆதரித்தார். 

நாக்பூரின் தீக்சாபூமியில் அக்டோபர் 14, 1956இல் அம்பேத்கர் புத்த சமயத்திற்கு மாறினார். தான் மதம் மாறிய பின்னர் தனது தொண்டர்களுக்கு அம்பேத்கர் "தம்மா தீட்சை" வழங்கினார். இந்த சடங்கில் 22 உறுதிமொழிகள் (சபதங்கள்) மேற்கோள்ளப்பட்டன. அக்டோபர் 16, 1956இல் சந்திராபூரில் மற்றுமொரு கூட்டமான மதமாற்ற விழாவை அம்பேத்கர் நடத்தினார்.


உங்களாவிய அமைப்புக்கள்


</doc>
<doc id="171960" url="https://ta.wikipedia.org/wiki?curid=171960" title="கிளிண்டன் ஜோசப் டேவிசன்">
கிளிண்டன் ஜோசப் டேவிசன்

கிளிண்டன் ஜோசப் டேவிசன்(Clinton Joseph Davisson: அக்டோபர் 22, 1881 – பிப்ரவரி 1, 1958), ஓர் அமெரிக்க இயற்பியலறிஞர். மின்னணுக்கள் ஒளி அலைகளைப் போல குறுக்கீட்டு விளைவை உண்டாக்குகின்றன என்ற இவரது கண்டு பிடிப்பிற்காக 1937 இல் கியார்கு பாகே தாம்சன் என்பவருடன் நோபல் பரிசினைப் பகிர்ந்துகொண்டார்.


</doc>
<doc id="171962" url="https://ta.wikipedia.org/wiki?curid=171962" title="எலிசபெத் பிளாக்வெல்">
எலிசபெத் பிளாக்வெல்

எலிசபெத் பிளாக்வெல்(Elizabeth Blackwell: 3 பிப்ரவரி, 1821 – 31 மே, 1910) இங்கிலாந்தில் பிறந்த மருத்துவர். உலகிலேயே அமெரிக்காவில் முதன்முதல் மருத்துவப் பட்டப்படிப்புப் படித்துத் தேறிய உலகின் முதல் பெண் மருத்துவராக விளங்கியவர். பெண்கள் மருத்துவக் கல்விக்கான முன்னோடியாக விளங்கியவர். இங்கிலாந்திலும் அமெரிக்காவிலும் பெண்கல்வி மறுமலர்ச்சிக்கு வித்திட்டவர்.


</doc>
<doc id="171969" url="https://ta.wikipedia.org/wiki?curid=171969" title="டி. ஆர். சேஷாத்ரி">
டி. ஆர். சேஷாத்ரி

டி. ஆர். சேஷாத்ரி என்றழைக்கப்படும் திருவேங்கட ராஜேந்திர சேஷாத்ரி (Tiruvenkata Rajendra Seshadri: பிப்ரவரி 3, 1900 – செப்டம்பர் 27, 1975) இந்தியாவின் தமிழ்நாட்டைச் சேர்ந்த வேதியலறிஞர். திருச்சிக்கு அருகிலுள்ள குளித்தலையில் பிறந்தவர். இந்தியாவில் கரிம வேதியலுக்கு அடித்தளம் அமைத்தவர். 1960 களில் ராயல் கழகத்தின் உறுப்பினராக இருந்தவர். 1967 இல் ஐதராபாத்தில் நடைபெற்ற இந்திய அறிவியல் மாநாட்டின் தலைவராக இருந்தவர்.



</doc>
<doc id="171971" url="https://ta.wikipedia.org/wiki?curid=171971" title="ஜான் பாய்டு டன்லப்">
ஜான் பாய்டு டன்லப்

ஜான் பாய்டு டன்லப் (John Boyd Dunlop: பிப்ரவரி 5, 1840 – அக்டோபர் 23, 1921) ஒரு ஸ்காட்லாந்திய கண்டுபிடிப்பாளர்; கால்நடை அறுவை சிகிச்சையாளர்; 1887இல் எளிதாக மிதிவண்டியினை ஓட்ட காற்றடைத்த சக்கரத்தை முதன்முதலாகக் கண்டறிந்து பயன்படுத்தியவர்.அவற்றைத் தயாரிக்க 1888 டிசம்பர் 7 இல் காப்புரிமை பெற்றவர். டன்லப் எனப்படும் டயர் நிறுவனத்தின் நிறுவனர். 


</doc>
<doc id="171974" url="https://ta.wikipedia.org/wiki?curid=171974" title="வில்லியம் ஹக்கின்ஸ்">
வில்லியம் ஹக்கின்ஸ்

சர் வில்லியம் ஹக்கின்ஸ் (Sir William Huggins, , , : பிப்ரவரி 7, 1824 – மே 12, 1910) ஓர் இங்கிலாந்து வானியலாளர். சூரியனில் உள்ளதைப் போலவே விண்மீன்களிலும் வேதியல் தனிமங்கள் இருப்பதைக் கண்டுபிடித்தவர். சிரியஸ் என்னும் விண்மீன் நொடிக்கு 47 கி. மீ வேகத்தில் விலகிச் செல்வதைக் கண்டுபிடித்துக் கூறியதன் மூலம் விண்மீன்களின் இயக்க வேகத்தை முதன்முதலில் உறுதி செய்தவர்.



</doc>
<doc id="171976" url="https://ta.wikipedia.org/wiki?curid=171976" title="வெ. இன்சுவை">
வெ. இன்சுவை

வெ. இன்சுவை என்பவர் ஒரு தமிழக எழுத்தாளர். சேலம் மாவட்டத்தில் பிறந்த இவர் ஆங்கிலம், சமூகவியல், இதழியல் துறைகளில் முதுகலைப் பட்டமும், கல்வியியலில் முதுகலைப்பட்டமும், ஆய்வியல் நிறைஞர் பட்டமும் பெற்றுள்ளார். சென்னையிலுள்ள தொழில்நுட்பப் பயிலகம் ஒன்றில் ஆங்கிலப் பேராசிரியையாகப் பணியாற்றி வருகிறார். இவர் தினமணி நாளிதழ் மற்றும் வேறு சில தமிழ் பத்திரிகைகளிலும் கட்டுரைகளை எழுதி வருகிறார்.

இவரது கணவர் அ.ஜோதிலிங்கம் சென்னை, அண்ணா பல்கலைக்கழகத்தில் பேராசிரியராகப் பணியாற்றி வருகிறார். இவருடைய சகோதரி வெ.பைங்கிளி சேலம் , ஸ்ரீ சாரதா மகளிர் கல்லூரியில் பேராசிரியையாகப் பணியாற்றி வருகிறார். இவரது சகோதரர்கள் வெ.திருப்புகழ், இந்திய ஆட்சிப் பணி அதிகாரியாக குஜராத் மாநிலத்திலும், வெ.இறையன்பு , இந்திய ஆட்சிப் பணி அதிகாரியாக தமிழ்நாட்டிலும் பணியாற்றி வருகின்றனர். மற்றொரு சகோதரர் வெ.அருட்புனல் பொறியாளராகப் பணியாற்றி வருகிறார்.



</doc>
<doc id="171977" url="https://ta.wikipedia.org/wiki?curid=171977" title="ஜாக்குவஸ் மோனாட்">
ஜாக்குவஸ் மோனாட்

ஜாக்குவஸ் லூசியன் மோனாட் (Jacques Lucien Monod: பிப்ரவரி 9, 1910 – மே 31, 1976) ஓர் பிரெஞ்சு உயிரியலாளார். 'மூலக்கூறு உயிரியலின் சிற்பி' எனப்புகழப்படுபவர்; மருத்துவம் அல்லது உடலியங்கியலுக்கான நோபல் பரிசினை 1965 இல் 'பிராங்கோயிஸ் ஜாக்கோப்', 'ஆண்ட்ரூ லோப்' ஆகியோருடன் பகிந்து கொண்டவர். செல்களின் வளர்சிதை மாற்றத்தை ஜீன்கள் எனப்படும் மரபீனிகள் நொதிகளை உருவாக்குதன் மூலம் நெறிமுறைப்படுத்துவதைக் கண்டுபிடித்ததற்காக இப்பரிசு வழங்கப்பட்டது.



</doc>
<doc id="171978" url="https://ta.wikipedia.org/wiki?curid=171978" title="ஸ்டோக் வரிகள்">
ஸ்டோக் வரிகள்

ஒளியியலில் இராமன் விளைவின் போது சிதறொளியில் பல வரிகள் காணப்படுகின்றன. அவைகளில் படுகதிரிலுள்ள அதிர்வெண்ணும் (மாறுபடாதது) அதனைவிட அதிக மதிப்புடையதும் குறைந்த மதிப்புடையதுமான பல வரிகள் காணப்படுகின்றன. சிதறொளியிலுள்ள குறைந்த அதிர்வெண்ணுடைய வரிகள் ஸ்டோக்சு வரிகள் ("Stokes lines") என்றும் அதிக அதிர்வெண்ணுடைய வரிகள் எதிர்-ஸ்டோக்சு வரிகள் ("Anti-Stokes lines") என்றும் அறியப்படுகின்றன.


</doc>
<doc id="171983" url="https://ta.wikipedia.org/wiki?curid=171983" title="மணி ஜெகதீசன்">
மணி ஜெகதீசன்

டான் ஸ்ரீ, டத்தோ, டாக்டர் மணி ஜெகதீசன் (Mani Jegathesan, "பிறப்பு": 1943) மலேசியாவின் புகழ்பெற்ற ஓட்டக்காரர். ஒலிம்பிக் விளையாட்டுப் போட்டிகளில் 1960, 1964, 1968ஆம் ஆண்டுகளில் மலேசியாவைப் பிரதிநித்தவர். 1966 ஆசிய விளையாட்டுப் போட்டிகளில் மூன்று தங்கங்களை வென்று சாதனை படைத்தவர்.

1968ஆம் ஆண்டு மெக்சிகோ ஒலிம்பிக் போட்டியின், 200 மீட்டர் அரை இறுதி தகுதிச் சுற்று ஓட்டத்தில், அவர் செய்த 20.92 விநாடிகள் சாதனையை இதுவரை மலேசியர் எவராலும் முறியடிக்க முடியவில்லை. "பறக்கும் மருத்துவர்" என்று அன்பாக அழைக்கப்படுகின்றார். மலேசிய புத்ரா பல்கலைக்கழகத்தின் இணை வேந்தராக பதவி வகிக்கும் முதல் மலேசிய இந்தியர், முதல் மலேசியத் தமிழர்.

மணி ஜெகதீசன், பேராக் மாநிலத்தின் அரச நகரான கோலாகங்சார் நகரில் 1943 நவம்பர் மாதம் 2ஆம் தேதி பிறந்தார். கோலாலம்பூர், பிரிக்பீல்ட்ஸ் பகுதியில் உள்ள 100 குவார்ட்டர்ஸ் பகுதியில் வளர்ந்தார். ஜாலான் பத்து தொடக்கப் பள்ளியில் ஆறாம் வகுப்பு வரை பயின்றார்.

1955ஆம் ஆண்டு தன்னுடைய உயர்நிலைப் படிப்பை ‘வி.ஐ’ என்று அழைக்கப்படும் விக்டோரியா உயர்நிலைப்பள்ளியில் ஓராண்டு பயின்றார். பின்னர் 1956ஆம் ஆண்டு, சிங்கப்பூரில் இருக்கும் ஆங்கிலோ சீனப் பள்ளிக்கு மாற்றலாகிச் சென்றார். அங்கு 1961ஆம் ஆண்டு வரை அவருடைய கல்வி வாழ்க்கை தொடர்ந்தது.

1967ஆம் ஆண்டு சிங்கப்பூர் பல்கலைக்கழகத்தில் நோயியல் துறையில் பட்டம் பெற்று மருத்துவரானார். அது மட்டும் அல்லாமல், அந்த ஆண்டு பல்கலைக்கழகத்தின் சிறந்த மாணவராகவும் தேர்வு செய்யப்பட்டார். அதற்காகத் தங்கப் பதக்கமும் பெற்றார்.

1970ஆம் ஆண்டு பாங்காக்கில் உள்ள மகிடோல் பல்கலைக்கழகத்திலும், 1970ஆம் ஆண்டு லண்டன் பல்கலைக்கழகத்திலும் மருத்துவத் துறையில் உயர்க்கல்வியை மேற்கொண்டார். ஆங்கிலோ சீனப் பள்ளியில் பயிலும் போது, தன்னுடைய 16வது வயதிலேயே 1960 ரோம் ஒலிம்பிக் போட்டிகளில் மலாயாவைப் பிரதிநிதித்தார். எந்தப் பதக்கத்தையும் பெறவில்லை.

1960ஆம் ஆண்டு ரோம் ஒலிம்பிக் போட்டிக்கு பிறகு, அடுத்து அடுத்து வந்த இரு ஒலிம்பிக் போட்டிகளிலும், இரு ஆசிய விளையாட்டுகளிலும் மலேசியாவைப் பிரதிநிதித்துச் சிறப்பு செய்தார். அவர் மலேசிய நாட்டிற்குப் பதக்கங்களை மட்டும் கொண்டு வரவில்லை.

மாறாக இந்த நாட்டில், ஓட்டப் பந்தய சாதனைகளையும் படைத்துள்ளார். அவர் செய்த சில சாதனைகள் இன்றும் முறியடிக்கப்படாமல் இருக்கின்றன. அவரை ஆசியாவின் "வேகமான ஓட்டக்காரர்" என்றும் "பறக்கும் மருத்துவர்" என்றும் மலேசிய மக்கள் அன்புடன் அழைக்கின்றனர்.

மணி ஜெகதீசன் முதல் முறையாக 1959 பாங்காக் தென்கிழக்காசிய விளையாட்டுப் போட்டிகளில் கலந்து கொண்டார். 4 x 400 மீட்டர் தொடர் ஓட்டத்தில் வெள்ளிப் பதக்கம் கிடைத்தது. 1961 தென்கிழக்காசிய விளையாட்டுப் போட்டிகளில், மலேசியாவிற்கு மூன்று தங்கங்களையும் ஒரு வெள்ளியையும் கொண்டு வந்தார். அடுத்து அவருடைய பார்வை ஆசிய விளையாட்டுகளின் பக்கம் திரும்பியது.

1962இல் ஜகார்த்தாவில் நடைபெற்ற போட்டிகளில் 200மீட்டர் ஓட்டத்தில் தங்கப் பதக்கம் பெற்று புதிய சாதனையையும் செய்தார். 1966இல் பாங்காக்கில் நடைபெற்ற ஆசிய விளையாட்டுப் போட்டிகளில் மூன்று தங்கங்களைக் கொண்டு வந்தார். ஓர் அனைத்துலகப் போட்டியில், ஒரே சமயத்தில் மூன்று தங்களை வென்று சாதனை படைத்தவர்கள் மலேசியாவில் எவரும் இல்லை. அதன் பின்னர் ‘ஆசியாவின் வேகமான மனிதர்’ எனும் அடைமொழியும் அவருக்கு கிடைத்தது.

அதன் பின்னர், ஆசிய விளையாட்டுப் போட்டிகளில் 200மீட்டர் ஓட்டத்தில் மலேசியர் எவருக்கும், இதுவரையில் தங்கப் பதக்கம் கிடைக்கவில்லை. அதுவும் ஒரு சாதனையாக இருந்து வருகிறது. அதே ஆண்டு ‘ஆசிய விளையாட்டாளர்’ (Asian Athlete of 1966) எனும் விருதும் அவருக்கு கிடைத்தது. ஜெகதீசன் மூன்று ஒலிம்பிக் விளையாட்டுகளில் கலந்து கொண்டு இருக்கிறார்.

தன்னுடைய 16வது வயதில் உயர்நிலை நான்காம் படிவம் படித்துக் கொண்டு இருக்கும் போது 1960 ரோம் ஒலிம்பிக்கில் பங்கு பெற்றார். 1964இல் பலகலைக்கழகத்தில் படித்துக் கொண்டு இருக்கும் போது 1964 தோக்கியோ ஒலிம்பிக்கில் பங்கு பெற்றார். இந்த ஒலிம்பிக் போட்டியில் 200மீட்டர் நேரோட்டத்திற்கு, அரையிறுதிப் போட்டியாளராகத் தேர்வு பெற்றார்.

1968 மெக்சிகோ ஒலிம்பிக்கில் தகுதி பெற்ற ஒரு மருத்துவ அதிகாரியாகப் பங்கு பெற்றார். அதே ஆண்டு, தம்முடைய 24வது வயதில் விளையாட்டுகளில் இருந்து ஓய்வு பெறுவதாகவும் அறிவித்தார். இப்போது, டாக்டர் மணி ஜெகதீசன், அனைத்துலக ரீதியில் ஒரு பிரபலமான மருத்துவராகவும், மருத்துவ ஆய்வாளராகவும் ஓர் அடையாளத்தை உருவாக்கி இருக்கிறார்.















</doc>
<doc id="171985" url="https://ta.wikipedia.org/wiki?curid=171985" title="மலேசிய புத்ரா பல்கலைக்கழகம்">
மலேசிய புத்ரா பல்கலைக்கழகம்

மலேசிய புத்ரா பல்கலைக்கழகம் (ஆங்கிலம்: Putra University Malaysia சுருக்கம்: "UPM"), தீபகற்ப மலேசியாவில் அமைந்துள்ள பல்லாய்வுத்துறைப் பல்கலைக்கழகம் ஆகும். கோலாலம்பூர் மாநகரத்திற்கு அருகில் உள்ளது. முன்பு இந்தப் பல்கலைக்கழகம் மலேசிய விவசாயப் பல்கலைக்கழகம் என்று அழைக்கப்பட்டது. (ஆங்கிலம்: Agricultural University of Malaysia). விவசாயம் தொடர்பான துறைகளின் உயர்க்கல்விக் கூடமாக விளங்குகின்றது. 

மலாயாவை பிரித்தானியர்கள் ஆட்சி செய்யும் போது, 1931ஆம் ஆண்டு ஜான் ஸ்காட் எனும் ஆங்கிலேயரால் இந்தப் பல்கலைக்கழகம் தோற்றுவிக்கப்பட்டது. சிலாங்கூர் மாநிலத்தில் இருக்கும் செர்டாங் எனும் நகரில் 22 ஏக்கர் நிலப்பரப்பில் தோற்றம் கண்டது. 1947ஆம் ஆண்டு ஐக்கிய மலாயாவின் ஆளுநராக இருந்த சர் எட்வர்ட் ஜெண்ட், அதற்கு மலாயா விவசாயக் கல்லூரி என்று பெயர் சூட்டினார். 

மலாயா பல்கலைக்கழகத்தின் விவசாயத் துறையும், செர்டாங் விவசாயக் கல்லூரியும் ஒரே கல்விக்கூடமாக இணைக்கப்பட்டதும், மலேசிய புத்ரா பல்கலைக்கழகம் எனும் பெயரில் இப்போதைய பல்கலைக்கழகம் உருவாக்கம் பெற்றது. டாக்டர் முகமட் ரஸ்டான் ஹாஜி பாபா என்பவர் முதலாவது துணைவேந்தர் ஆனார்.


</doc>
<doc id="171991" url="https://ta.wikipedia.org/wiki?curid=171991" title="திருப்புன்முறுவல்">
திருப்புன்முறுவல்

திருபுன்முறுவல் என்னும் நூல் 14 ஆம் நூற்றாண்டில் வாழ்ந்த சிற்றம்பல நாடிகள் என்னும் சைவ ஆசாரியரால் எழுதப்பட்டது. இது 11 விருத்தம் கொண்ட ஒரு சிறு நூல். சீர்காழியில் வாழ்ந்த ‘கங்கை மெய்கண்டார்’ சிற்றம்பல நாடிகளின் ஆசிரியர். சிற்றம்பல நாடிகள் தம் தகுதியின்மையைப் பார்த்துத் தமது ஆசிரியர் புன்னகை புரிவதாகப் பாடல்கள் பாடப்பட்டுள்ளன. எல்லாப் பாடல்களும் ‘எனும் குணியோ வானோன் திருப் புன்முறுவலே’ என்னும் முத்தாய்ப்போடு முடிகின்றன. 

பாடல் (எடுத்துக்காட்டு)


</doc>
<doc id="171992" url="https://ta.wikipedia.org/wiki?curid=171992" title="அனுபூதி விளக்கம்">
அனுபூதி விளக்கம்

அனுபூதி விளக்கம் என்னும் நூல் 14 ஆம் நூற்றாண்டில் வாழ்ந்த சிற்றம்பல நாடிகளின் மாணாக்கர்களால் இயற்றப்பட்ட நூல். சிவானுபூதி பற்றி ஆசிரியர் சிற்றம்பல நாடிகள் கூறிய கருத்துக்கள் இந்த நூலில் தொகுத்துக் கூறப்பட்டுள்ளன.

“மெய்கண்டார் கூறும் சிவானுபவம் சிற்றம்பல நாடி செப்பியவாறு செப்புவாம்” என்று இந்த நூல் குறிப்பிடுகிறது.



</doc>
<doc id="172012" url="https://ta.wikipedia.org/wiki?curid=172012" title="சத்தியநாதன் ரமணதாஸ்">
சத்தியநாதன் ரமணதாஸ்

புங்கைய்யூர் எஸ். ரமணன் (இயற்பெயர்: சத்தியநாதன் ரமணதாஸ்) சுவிட்சர்லாந்தில் வாழும் புலம்பெயர் ஈழத்து தமிழ் நாடகக் கலைஞர்களில் ஒருவர். நாடகத் துறையில் நிறைந்த பயிற்சியும் அனுபவமும் மிக்கவர் இவர்.

இலங்கையின் யாழ்ப்பாண மாவட்டத்தில் புங்குடுதீவில் பிறந்தவர் ரமணன். தனது இளமை பருவத்திலேயே சுவிட்சர்லாந்துக்கு இடம்பெயர்ந்து அங்கு தனது உயர்கல்வியைத் தொடர்ந்தார். ஆரம்பத்தில் வயலின் இசையை முறைப்படி கற்றுத் தெரிந்த பின்னர் நாடகத் துறையில் ஆர்வம் கொண்டு தமிழ் சுவிஸ் நாட்டு துறைசார் நாடக பாசறைகளில் பயின்றார்.

சுவிட்சர்லாந்து நாட்டில் மட்டுமல்லாது ஐரோப்பா எங்கணும் ஏராளமான நாடகங்களை எழுதி இயக்கி மேடையேற்றினார். பூப்பெய்தும் காலம் என்னும் திரைப்படத்தை உருவாக்கி இருந்தார். தமிழகத் திரைப்படமான அஜித்தின் அசல் என்ற திரைப்படத்திலும் இவர் நடித்துள்ளார்.


</doc>
<doc id="172017" url="https://ta.wikipedia.org/wiki?curid=172017" title="எக்சு.எம்.எல் இசுகீமா">
எக்சு.எம்.எல் இசுகீமா

எக்சு.எம்.எல் இசுகீமா ஒரு எக்சு.எம்.எல் ஆவணத்தின் கட்டமைப்பை வரையறை செய்கிறது. எக்சு.எம்.எல் ஆவணங்களை சீர்படுத்த, உறுதிசெய்ய, ஆவணப்படுத்த, செயலாக்கப் பயன்படுகிறது. எக்சு.எம்.எல் இசுகீமாவை வெளிப்படுத்த பல மொழிகள் உள்ளன. 


</doc>
<doc id="172019" url="https://ta.wikipedia.org/wiki?curid=172019" title="ஹேவ்லாக் எல்லிஸ்">
ஹேவ்லாக் எல்லிஸ்

ஹேவ்லாக் எல்லிஸ் என அறியப்படும் ஹென்றி ஹேவ்லாக் எல்லிஸ் (Henry Havelock Ellis: பிப்ரவரி,2 1859 – ஜூலை 8, 1939),ஒரு பிரித்தானிய மருத்துவவியலாளர் மற்றும் உளநலவியலாளர். எழுத்தாளர்; 1897 இல் பாலின நடத்தைகள் பற்றிய ஏழு தொகுதிகள் கொண்ட 'பாலினம் பற்றிய மனோத்தத்துவ நூல்' ஒன்றை விரிவாக எழுதியவர். மேலும் நார்சீசிசம் எனப்படும் தற்காதல், ஒத்த பாலினங்களுக்கிடையே ஏற்படும் பாலியல் உறவுகள், பாலியல் மாற்றங்கள் பற்றிய நூல்களையும் எழுதியுள்ளார். 




</doc>
<doc id="172025" url="https://ta.wikipedia.org/wiki?curid=172025" title="ரேமாண்ட் டார்ட்">
ரேமாண்ட் டார்ட்

ரேமாண்ட் ஆர்தர் டார்ட் (Raymond Arthur Dart: பிப்ரவரி 4, 1893 – நவம்பர் 22, 1988), ஒரு ஆஸ்திரேலியத் தொல்லியலாளர். புதை படிவ ஆய்வாளர்; உடற்கூறியலாளர். 1924 இல் மனித இன உருமலர்ச்சியின் தொடக்க நிலைச் சான்றுகளை அறிய உதவும் புதை படிவங்களை தென் ஆப்பிரிக்காவின் வடக்குப் பகுதியில் உள்ள ' தாங்க்' என்ற இடத்தில் கண்டு பிடித்ததன் மூலம் அறியப்படுகிறவர்.



</doc>
<doc id="172028" url="https://ta.wikipedia.org/wiki?curid=172028" title="காஞ்சனா (நடிகை)">
காஞ்சனா (நடிகை)

காஞ்சனா : வசந்தபாமாதேவி என்ற இயற்பெயா் உடன் பிறந்த அவா்கள் 1960 மற்றும் 70 களில் தமிழ்த் திரையுலகின் முன்னணி கதாநாயகியாக இருந்தவர். இவர் தெலுங்கு, மலையாளம், கன்னட மொழிகளிலும் 150-க்கும் மேற்பட்ட படங்களில் நடித்துள்ளார் எம்.ஜி.ஆர், சிவாஜி கணேசன், ஜெமினி கணேசன் போன்றோருடன் நடித்து இருக்கிறார். 1963 ஆம் ஆண்டு வெளியான இயக்குனர் ஸ்ரீதரின் காதலிக்க நேரமில்லை திரைப்படம் அவர் அறிமுகமான முதல் தமிழ்த் திரைப்படம்.
சிவாஜியுடன் சிவந்த மண் படத்தில் “பட்டத்து ராணி பார்க்கும் பார்வை” என்ற பாடலுக்கு அவர் ஆடியது ரசிகர்களை ஈர்த்தது. சாந்தி நிலையம், நான் ஏன் பிறந்தேன், அதே கண்கள், காதலிக்க நேரமில்லை, சிவந்த மண், உத்தரவின்றி உள்ளே வா, பாமா விஜயம் என 150-க்கும் மேற்பட்ட படங்களில் நடித்துள்ளார்.



</doc>
<doc id="172029" url="https://ta.wikipedia.org/wiki?curid=172029" title="வில்லியம் பாரி மர்பி">
வில்லியம் பாரி மர்பி

வில்லியம் பாரி மர்பி (William P. Murphy: பிப்ரவரி 6, 1892 – அக்டோபர் 9, 1987) ஓர் அமெரிக்க மருத்துவவியலாளர். அமெரிக்காவில் விஸ்காசினில் ஸ்டோட்டன் எனுமிடத்தில் பிறந்தவர். இறப்பினை விளைவிக்கும் இரத்த சோகை நோய்க்கு மருத்துவ சிகிச்சை முறையைக் கண்டுபிடித்த மூவருள் ஒருவர். இதற்காக 1934 ஆம் ஆண்டு மருந்தியல் நோபல் பரிசு பெற்றார். 'கியார்கு ஹோயித் விப்பிள்', 'கியார்கு ரிச்சர்டு மினோட்' ஆகியோருடன் இந்த நோபல் பரிசினைப் பகிர்ந்து கொண்டார்.



</doc>
<doc id="172030" url="https://ta.wikipedia.org/wiki?curid=172030" title="ஓப்பன்ஸ்டேக்">
ஓப்பன்ஸ்டேக்

ஓப்பன்ஸ்டேக் ("OpenStack") அல்லது திறந்த அடுக்கு என்பது சேவை உட்கட்டுமானத்திற்கான (IaaS) மேகக் கணிமை திட்டமாகும். இது அப்பாச்சே உரிமத்தின் கீழான நெறிமுறைகளின்படி வெளியிடப்படும் கட்டற்ற திறந்த மூல மென்பொருள் ஆகும். ஓப்பன்ஸ்டேக் மென்பொருள் மற்றும் அதன் சமூகத்தை வளர்த்தெடுக்கவும், பாதுகாக்கவும், வலிமைப்படுத்தவும் இந்தத் திட்டத்தை செப்டம்பர் 2012இல் நிறுவப்பட்ட இலாபநோக்கமற்ற நிறுவன அமைப்பான ஓப்பன்ஸ்டேக் அறக்கட்டளை மேற்பார்வையிடுகிறது. 

150க்கும் மேற்பட்ட நிறுவனங்கள் இத்திட்டத்தில் இணைந்துள்ளன. அட்வான்ஸ்டு மைக்ரோ டிவைசஸ், இன்டெல், கனோனிக்கல் நிறுவனம், சூசி லினக்சு, ரெட் ஹட், சிஸ்கோ சிஸ்டம்ஸ், டெல், ஹெவ்லட்-பேக்கர்ட், ஐபிஎம், என்ஈசி, விஎம்வேர் மற்றும் யாகூ! போன்றவை இவற்றில் சிலவாகும். பெயர்த்தகு மென்பொருளான இந்தக் கட்டமைப்பு பெரும்பாலும் குனூ/லினக்சு இயக்கு தளத்திலேயே மேம்படுத்தவும் பாவிக்கவும் பயன்படுத்துகிறது.

இத்தொழினுட்பத்தில் பல தொடர்புள்ள திட்டங்கள் அணியாக அடங்கியுள்ளன. இந்தத் துணைத்திட்டங்கள் ஒரு தரவுமையத்தில் பெரியளவில் செயல்பாட்டுத்திறன், தரவுத்தளம், கணிவலை வளங்களைக் கட்டுப்படுத்த மேம்படுத்தப்பட்டு வருகின்றன. இவை அனைத்தையும் தரவுமையத்தின் மையமான கட்டுப்பாட்டு முகப்புப் பெட்டி மூலம் கணிநிர்வாகிகள் கட்டுப்படுத்தவும் பயனாளர்கள் இணைய இடைமுகத்தைக் கொண்டு தங்கள் கணிவளங்களை மாற்றிக்கொள்ளவும் வழி செய்கிறது. 

ஓப்பன்ஸ்டேக் திறந்த முறையிலான வடிவமைப்பு மற்றும் உருவாக்கும் செயற்பாடுகளைக் கொண்டு செயல்பட பொறுப்பேற்றுள்ளது. இந்த மென்பொருள் சமூகம் ஆறு மாதத்திற்கு ஒருமுறை நேரப்படியான வழங்கல் சுழற்சியை மேற்கொள்ளத் திட்டமிட்டுள்ளது. ஒவ்வொரு வழங்கலின் திட்டமிடலின்போதும் "ஓப்பன்ஸ்டேக் டிசைன் சம்மிட்" என்ற வடிவமைப்பாளர் கருத்தரங்கின் மூலம் தங்கள் செல்வழியைத் தீர்மானிக்கின்றனர்.



</doc>
<doc id="172052" url="https://ta.wikipedia.org/wiki?curid=172052" title="எடியென்னே பிரான்கோயிஸ் ஜெப்ராய்">
எடியென்னே பிரான்கோயிஸ் ஜெப்ராய்

எடியென்னே பிரான்கோயிஸ் ஜெப்ராய் (Étienne François Geoffroy: பிப்ரவரி 13, 1672 – ஜனவரி 6, 1731) ஒரு பிரெஞ்சு இயற்பியலாளரும் வேதியலாளரும் ஆவார். பாரீஸ் நகரத்தில் பிறந்த இவர் வேதிப்பொருள்களின் இடையே ஏற்படும் கவர்ச்சியைப் பற்றி ஆய்வுகளை மேற்கொண்டவர். வேதி உப்புகளில் ஏற்படும் இடப்பெயர்ச்சி வினைகளைப் பற்றியும் ஆய்வு செய்தவர்.


</doc>
<doc id="172083" url="https://ta.wikipedia.org/wiki?curid=172083" title="பழுதை கட்டி">
பழுதை கட்டி

பழுதை என்னும் சொல் வைக்கோலால் திரிக்கப்பட்ட கயிற்றைக் குறிக்கும். சைவ ஆசாரியருள் சிலரைப் பழுதை கட்டி எனக் குறிப்பிடுவது வழக்கம். இவர்கள் தமது உடலைப் பழுதை எனக் கூறிக்கொண்டனர். இவர்கள் இறந்த பின்னர் தம் உடலாகிய பழுதையை எரிக்கவோ, புதைக்கவோ வேண்டாம் எனவும், தன் உடலின் காலில் பழுதைக் கயிற்றால் கட்டி இழுத்துச் சென்று ஆற்று நீரில் எரிந்துவிடும்படி தம் மாணாக்கர்களுக்குக் கூறி வைத்திருந்தனர். இதனால் இவர்கள் 'பழுதை கட்டி' என்னும் அடைமொழியுடன் குறிப்பிடப்பட்டனர். 
ஆகிய மூவர் இந்தச் 'சிறப்படை' பெற்றவர்கள். 


</doc>
<doc id="172085" url="https://ta.wikipedia.org/wiki?curid=172085" title="திருத்தூதரக அரண்மனை">
திருத்தூதரக அரண்மனை

திருத்தூதரக அரண்மனை () என்பது திருத்தந்தையின் அதிகாரப்பூர்வ இல்லமாகும். இது வத்திக்கான் நகரில் அமைந்துள்ளது. இதனை புனித அரண்மனை, திருத்தந்தையின் அரண்மனை அல்லது வத்திக்கான் அரண்மனை என்றும் அழைப்பர். ஆனாலும் ஐந்தாம் சிக்ஸ்துஸின் நினைவாக இதன் அதிகாரப்பூர்வ பெயர் ஐந்தாம் சிக்ஸ்துஸின் அரண்மனை என்பதாகும்.

அவிஞான் திருத்தந்தையர்களின் காலத்தில் இவ்வரண்மனை கைவிடப்பட்டு பாழானது. 1436இல் எசுப்பானிய எழுத்தாளரான பெத்ரோ தாஃபூர் என்பவர் இவ்வரண்மனை நிலையினை விவரித்துள்ளார்.

தற்போது உள்ள அரண்மனை 30 ஏப்ரல் 1589இல் ஐந்தாம் சிக்ஸ்துஸின் ஆட்சியில் ஆரம்பிக்கப்படு ஏழாம் அர்பன், பதினொன்றாம் இன்னசெண்ட் மற்றும் எட்டாம் கிளமெண்ட் ஆகியோரின் ஆட்சியில் படிப்படியாகக்கட்டி முடிக்கப்பட்டது.


</doc>
<doc id="172087" url="https://ta.wikipedia.org/wiki?curid=172087" title="டோபியாஸ் மேயர்">
டோபியாஸ் மேயர்

டோபியாஸ் மேயர் (Tobias Mayer: பிப்ரவரி 17, 1723 – பிப்ரவரி 20, 1762), ஒரு செருமானிய வானியலாளர். செருமனியில் மார்பக் எனுமிடத்தில் உள்ள உட்டர்ன்பர்க் என்னும் ஊரில் பிறந்தவர்; தாமாகவே கணிதம் கற்றுக் கொண்டவர். சந்திரனைப் பற்றி மேற்கொண்ட ஆய்வுகளால் அறியப்படுகிறார்.





</doc>
<doc id="172093" url="https://ta.wikipedia.org/wiki?curid=172093" title="பிரிட்சு சுவிக்கி">
பிரிட்சு சுவிக்கி

பிரிட்சு சுவிக்கி "(Fritz Zwicky)" (பிப்ரவரி 14, 1898 – பிப்ரவரி 8, 1974)ஒரு சுவீடன் வானியலாளர். இவர் தன் வாழ்நாள் முழுவதும் அமெரிக்காவில் கலிபோர்னியா தொழில்நுட்ப நிறுவனத்தில் பணிபுரிந்தார். இங்கு இவர் கோட்பாட்டு, நோக்கீட்டு வானியலில் மிக இன்றியமையாத பங்களிப்புகளைச் செய்துள்ளார். சுவிக்கி 1933 இல் விரியல் தேற்றத்தைப் பயன்படுத்திக் கண்ணுக்குப் புலப்படாத கரும்பொருளைக் கண்டுபிடித்தார். இதை இவர் """" எனப் பெயரிட்டார்.

பிரிட்சு சுவிக்கி பல்கேரியாவில் உள்ள வர்னாவில் சுவீடியத் தந்தைக்குப் பிறந்தார். இவரது தந்தையான பிரிதோலின் (பிறப்பு: 1868), பல்கேரிய நகரத்தில் ஒரு பெயர்பெற்ற தொழிலதிபர். மேலும் இவர் வர்னாவில் நார்வே நாட்டுத் தூதுவராகவும் விளங்கினார்(1908–1933). வர்னாவிலமைந்த சுவிக்கியின் வீடு சுவிக்கியின் தாயாரான பிரிதோலின் சுவிக்கியால் வடிவமைத்துக் கட்டப்பட்டதாகும்.பிரிட்சுவின் தாயார் .(பிறப்பு: 1871)ஆத்திரிய-அங்கேரியப் பேரரசைச் சார்ந்த செக் நாட்டவராவார்.(பிறப்பு: 1871)]. பிரிட்சு சுவிக்கிக் குடும்பத்தில் மூத்த மகனாகப் பிரந்தர். இவருக்கு உருடோல்ஃப் என்றொரு தம்பியும் இலியோனி என்றொரு தங்கையும் உண்டு. இவரது தாயார் 1927 இல் வர்னாவில் இறந்துவிட்டார். இவரது தந்தையார் 1945 இல் சுவிட்சர்லாந்து மீளும்வரை பல்கேரியாவில் வர்னாவிலேயே இருந்தார். இவரது தங்கை வர்னாவில் வாழ்ந்த பல்கேரியரை மண்ந்து தன் வாழ்நாள் முழுவதும் அங்கெயே வாழ்ந்தார்.

பிரிட்சு ஆறாம் அகவையில் வணிகவியல் படிக்க சுவிட்சர்லாந்தில் கிளாரசுவில் முன்னோர் வீட்டில் வாழ்ந்துவந்த தாத்தா, பாட்டியிடம் அனுப்பப்பட்டார். இவர் கணித்த்திலும் இயற்பியலிலும் ஆர்வம் காட்டவே கணிதத்திலும் செய்முறை இயற்பியலிலும் சுவிட்சர்லாந்து ஏத்சூரிச் நகரில் உள்ள சுவிட்சர்லாந்து கூட்டரசின் தொழில்நுட்ப நிறுவனத்தில் உயர்கல்வி பயின்றுள்ளார். பின்னர் இவர் 1925 இல் இராக்ஃபெல்லர் அறக்கட்டளையின் பன்னாட்டு உதவித்த்கை பெற்று கலிபோர்னியா தொழில்நுட்ப நிறுவன இராபர்ட் மிலிக்கனுடன் பணிபுரிய அமெரிக்காவுக்குப் புலம்பெயர்ந்துள்ளார் ."

பிரிட்சு நுண்மதி வாய்ந்த அற்வியலாளர். இவர் வானியலின் பல பிரிவுகட்கு பங்களிப்புகள் செய்துள்ளார்.

இவரது முதல் அறிவிய்ல் பங்களிப்புகள் மின்னணுப் படிகங்களிலும் மின்பகுளிகளிலும் அமைந்த்து.

சுவிக்கி அகல்விரிவான சமூக அக்கறையுள்ள ஒரு சிறந்த மக்கட்பண்பாளர் ஆவார். இரனடாம் உலகப்போருக்குப் பின் அவர் மேற்கொண்ட பணிகளில் தெட்டத் தெளிவாகியது. இவர் போருக்குப் பின் வானியலையும் பிற துறைகளையும் சார்ந்த ஏராளமன நூல்களைத் திரட்டிப் போரில் பெரிதும் அடிபட்ட ஆசிய, ஐரோப்பிய நாடுகளுக்குக் கப்பலில் அனுப்பினார்.

இவர் ஏதிலிகட்கு உதவிவரும் அமெரிக்கப் பெசுத்தலோசி அறக்கட்டளையோடு தொடர்ந்து ஆர்வத்துடன் ஈடுபட்டு வந்துள்ளார். சுவிக்கி தனது பணிகளுக்காக 1955 இல் அந்நிறுவனத்தின் பொற்பதக்கத்தையும் பெற்றுள்ளார்.

சுவிக்கி மலைகளைப் பெரிதும் விரும்பினார். ஆல்பைன் மலையேறி வெற்றியும் ஈட்டினார்.


தன் நெடிய வாழ்நாள் முழுவதும் பரவலான தலைப்புகளில் நூற்றுக்கணக்கான ஆய்வுக் கட்டுரைகள் வெளியிட்டுள்ளார். கீழுள்ள தெரிவுசெய்த உய்ய பகுப்பய்வுடனான வெளியீடுகள் அவரது பணியின் புலமைப்பரப்பையும் பாங்கையும் சுட்டுகின்றன.








http://www.amg.swemorph.com/pdf/amg-1-3-2012.pdf


[[பகுப்பு:1898 பிறப்புகள்]]
[[பகுப்பு:1974 இறப்புகள்]]
[[பகுப்பு:அமெரிக்க வானியலாளர்கள்]]
[[பகுப்பு:இறைமறுப்பாளர்கள்]]
[[பகுப்பு:அமெரிக்க இறைமறுப்பாளர்கள்]]

</doc>
<doc id="172098" url="https://ta.wikipedia.org/wiki?curid=172098" title="ஹாசன்">
ஹாசன்

ஹாசன் ("Hassan", கன்னடம்: ಹಾಸನ) இந்தியாவின் கர்நாடக மாநிலத்தின் ஹாசன் மாவட்டத்தின் தலைமையிடமாக அமைந்துள்ள நகராகும். ஹாசனாம்பா என்ற பெண் கடவுளின் பெயரால் இந்நகர் அழைக்கப்படுவதாக கருதப்படுகிறது. சென்னகேசவரர் கோயில், சரவணபெலகுளா, ஹோய்சாலேஸ்வரர் கோவில், கேதாரேஸ்வரர் கோயில் ஆகிய புகழ்பெற்ற கோயில்கள் இந்நகருக்கு அருகில் அமைந்துள்ளன.


</doc>
<doc id="172102" url="https://ta.wikipedia.org/wiki?curid=172102" title="ஜான் ரெக்ஸ் வின்பீல்டு">
ஜான் ரெக்ஸ் வின்பீல்டு

ஜான் ரெக்ஸ் வின்பீல்டு (John Rex Whinfield: CBE,16 பிப்ரவர், 1901-ஜூலை 6, 1966) ஒரு இங்கிலாந்து வேதியலாளர். இங்கிலாந்து சர்ரேயில் சட்டன் எனுமிடத்தில் பிறந்தவர். பாலியஸ்டர் எனப்படும் செயற்கை இழையையும் பிலிமையும் கண்டறிந்தவர். டெரிலின் இழை கண்டுபிடிப்பிலும் அதை மேம்படுத்துவதிலும் தனது ஆயுள் முழுவது ஈடுபட்டவர்.


</doc>
<doc id="172108" url="https://ta.wikipedia.org/wiki?curid=172108" title="சேலம் ஆறுமுகன்">
சேலம் ஆறுமுகன்

சேலம் ஆறுமுகன் என்பவர் ஒர் தமிழக எழுத்தாளர். இவரது மூன்று படைப்புகளை பெரியார் பல்கலைக்கழகம் மற்றும் அன்னை தெரசா பல்கலைக்கழக மாணவியர்கள் மூவர் ஆய்வு செய்து "ஆய்வியல் நிறைஞர்" (எம்.ஃபில்) பட்டம் பெற்றிருக்கின்றனர்.




</doc>
<doc id="172117" url="https://ta.wikipedia.org/wiki?curid=172117" title="சீதக்கமங்கலம்">
சீதக்கமங்கலம்

சீதக்கமங்கலம் , இந்தியாவின் தமிழ்நாடு மாநிலத்தில் திருவாரூர் மாவட்டத்தில் குடவாசல் வட்டத்தைச் சேர்ந்த ஒரு கிராமம். இவ்வூர் குடவாசல் அருகே உள்ளது. இந்த கிராமத்தில் 1100 ஆண்டு பழமையான சிதிலடைந்த நிலையில் உள்ள பழைய சோழர் கால சிவாலயத்தில்] 3 கல்வெட்டுகள் கண்டெடுக்கப்பட்டுள்ளன. 






</doc>
<doc id="172128" url="https://ta.wikipedia.org/wiki?curid=172128" title="சரல் செயற்கைக்கோள்">
சரல் செயற்கைக்கோள்

சரல்(SARAL or Satellite with ARgos and ALtiKa) என்பது இந்தியா, பிரான்சு ஆகிய நாடுகள் இணைந்து "சரல் அல்டிகா" என்ற திட்டத்தை சேர்ந்து உருவாக்கிய செயற்கைக்கோள். இதன் எடை 409 கிலோகிராம் ஆகும். சரல் செயற்கைக்கோளுடன் 6 வித வேறு செயற்கைக்கோளும் பி.எஸ்.எல்.வி.-சி20 ஏவுகணை மூலம் 2013 பெப்ரவரி 25 ஆம் நாள் அன்று ஸ்ரீஹரிகோட்டா ஏவுதளத்திலிருந்து வெற்றிகரமாக விண்ணில் செலுத்தப்பட்டது.





</doc>
<doc id="172129" url="https://ta.wikipedia.org/wiki?curid=172129" title="புவான் ஸ்ரீ">
புவான் ஸ்ரீ

மலேசியாவில் மிக உயர்ந்த விருதுகளில் ஒன்றான டான் ஸ்ரீ விருதைப் பெற்ற ஒருவரின் துணைவியாரை, புவான் ஸ்ரீ ("Puan Sri") என்று அழைக்கிறார்கள். அதே டான் ஸ்ரீ விருது, அரிய சேவைகளைச் செய்த பெண்களுக்கு, தனிப்பட்ட வகையில் வழங்கப்படுமானால், அந்தப் பெண்மணியை டான் ஸ்ரீ என்றே அழைக்க வேண்டும்.

எடுத்துக்காட்டாக, மலேசிய அரசியல்வாதி டான் ஸ்ரீ தேவகி கிருஷ்ணனைக் குறிப்பிட்டுச் சொல்லலாம். அவரை டான் ஸ்ரீ தேவகி கிருஷ்ணன் என்றே அழைக்கிறார்கள். இவர் மலேசியத் தேர்தல்களில் போட்டியிட்ட முதல் இந்தியப் பெண்மணி. ஜான்சிராணிப் படையில் சேர்ந்து இந்திய விடுதலைக்காகப் போராடியவர்.

மலேசிய இந்தியர்களில் டான் ஸ்ரீ விருது பெற்ற வி. மாணிக்கவாசகம், , ஜி.கே. ராம ஐயர், பி.சி. சேகர், கே.எஸ். நிஜார், கே. தனபாலசிங்கம், கே.ஆர். சோமசுந்தரம், எம். தம்பிராஜா, மணி ஜெகதீசன், ரமோன் நவரத்தினம், டோனி பெர்னாண்டஸ், கிசு திராத்திரை போன்றவர்களின் துணைவியார்களை, புவான் ஸ்ரீ எனும் கௌரவ அடைமொழியுடன் அழைக்கிறார்கள்.


</doc>
<doc id="172145" url="https://ta.wikipedia.org/wiki?curid=172145" title="சாலினி இளந்திரையன்">
சாலினி இளந்திரையன்

சாலினி இளந்திரையன் தமிழ்ப் பேராசிரியர்; சொற்பொழிவாளர்; எழுத்தாளார்; நாடக ஆசிரியர்; இதழாளர்; அரசியற் செயற்பாட்டாளர்; பொதுவுடைமைத் தமிழ்தேசியச் சிந்தனையாளர். பேராசிரியர் முனைவர் சாலை இளந்திரையன் மனைவியான இவரது இயற்பெயர் கனகசவுந்தரி என்பது ஆகும்.

தமிழ்நாட்டில் உள்ள விருதுநகரில் திசம்பர் 22 – 1933 ஆம் நாள் வணிகர் வே. சங்கரலிங்கம் – சிவகாமி அம்மாள் இணையருக்கு இரண்டாவது மகளாவும் மூன்றாவது மகவாகவும் கனகசவுந்தரி பிறந்தார். இவர்தம் தமக்கை பெயர் ஞானசவுந்தரி. இவர் பின்னாளில் சென்னையின் புகழ்பெற்ற மருத்துவர்களில் ஒருவராகத் திகழ்ந்தார். தனயனின் பெயர் இராசரத்தினம். இவர் பின்னாளில் இந்திய ஒன்றிய அரசின் வருமானவரித் துறையில் உயர் அலுவலராகப் பணியாற்றினார்.

கனகசவுந்தரி தந்தை வே. சங்கரலிங்கம் மும்பை நகரில் வணிக நிறுவனம் ஒன்றில் மேலாளராகச் சிறிதுகாலமும் மதுரையில் இரண்டு ஆண்டுகளும் வாழ்ந்தார். எனவே கனகசவுந்தரி தனது எட்டாம் வயது வரை மும்பையிலும் பத்தாம் வயது வரை மதுரையிலும் வாழ்ந்தார். பின்னர் இவரது குடும்பம் விருதுநகருக்குத் திரும்பி அவ்வூரின் தெற்குத் தேர் வீதியில் குடியேறியது. இதனால் இவர் தனது 16ஆம் வயது வரை விருதுநகரில் வாழ்ந்தார்.

கனக சவுந்தரி தனது தொடக்கக் கல்வியில் (Primary Education) மூன்றாம் வகுப்பு வரை, 1938 ஆம் ஆண்டு சூன் மாதம் முதல் 1942 ஆம் ஆண்டு மே மாதம் வரை, மும்பை நகரில் பெற்றார். 1942 சூன் முதல் 1944 மே வரை நான்கு, ஐந்தாம் வகுப்புகளை மதுரையில் பயின்றார். பின்னர் முதற் படிவம் (ஆறாம் வகுப்பு) முதல் ஆறாம் படிவம் (பதினொன்றாம் வகுப்பு) வரையிலான இடைநிலைக் கல்வியை (Secondary Education) 1944 சூன் முதல் 1950 மே வரை விருதுநகர் பெண்கள் உயர்நிலைப் பள்ளியில் பெற்றார்.

இவர் தன்னுடைய கல்லூரிக் கல்வியை மதுரை டோக் பெருமாட்டி கல்லூரியில் தொடங்கினார். அங்கு 1950 சூன் முதல் 1952 ஏப்ரல் வரை இடைநிலை வகுப்பில் (Intermediate) படித்தார். அப்பொழுது அக்கல்லூரியின் தமிழ்மன்றத்தின் செயலாளராக 1950 – 51ஆம் கல்வியாண்டிலும் தலைவராக 1951 – 52 ஆம் கல்வியாண்டிலும் பணியாற்றினார்.

பின்னர் சென்னை மாநிலக் கல்லூரியில் 1952 சூன் முதல் 1954 ஏப்ரல் வரை தமிழிலக்கியம் பயின்று கலை இளவர் – சிறப்பு (B.A. - Honours) பட்டம் பெற்றார். அப்பொழுது புகழ்பெற்ற தமிழ்ப் பேராசிரியர்களான சரவண ஆறுமுகன், தெ. பொ. மீனாட்சிசுந்தரம், கொண்டல் சு. மகாதேவன், சு. ந. சொக்கலிங்கம் ஆகியோரிடம் பயின்றார்.

பின்னர் சென்னை பல்கலைக் கழகத்தில் "சிலப்பதிகாரச் சொல்வளம்" என்னும் தலைப்பில் பேராசிரியர் இரா. பி. சேதுப்பிள்ளையின் வழிகாட்டுதலில் 1954 முதல் 1956 ஆம் ஆண்டு வரை ஆய்வுசெய்து இலக்கிய முதுவர் (Master of Literature) பட்டம் பெற்றார். அதனைத் தொடர்ந்து, 1956 ஆம் ஆண்டு முதல் 1958 ஆம் ஆண்டு வரை சென்னைப் பல்கலைக் கழகத் தமிழ்த்துறையில், அரசின் உதவி பெற்று, "தமிழில் வாழ்க்கை வரலாற்று இலக்கியத்தின் தோற்றமும் வளர்ச்சியும்" என்னும் தலைப்பில் முனைவர் பட்டத்திற்கான (Doctor in Philosophy) ஆய்வை மேற்கொண்டார். ஆனால் 1973ஆம் ஆண்டிலேயே முனைவர் பட்டம் பெற்றார்.

கனகசவுந்தரி சென்னை மாநிலக் கல்லூரியில் பயின்ற பொழுது அங்கு கலைமுதுவர் பட்டத்திற்காக (Master of Arts) திருநெல்வேலி மாவட்டம் சாலைநயினார் பள்ளிவாசலைச் சேர்ந்த இரா. மகாலிங்கம் பயின்று வந்தார். அவரும் கனகசவுந்தரியும் காதலித்தனர். கல்லூரிக் கல்வி முடிந்ததும் இருவரும் தத்தம் பெற்றோரின் ஒப்புதலோடு 1954 சூலை மாதம் விருதுநகரில் திருமணம் செய்துகொண்டனர்.

கனகசவுந்தரி தனது கல்லூரிக்கல்வியை முடித்ததும் திருச்சியில் உள்ள தூய சிலுவை மகளிர் கல்லூரியில் தமிழ் விரிவுரையாளர் பணிக்கு 1954 ஆம் ஆண்டில் விண்ணப்பித்தார். வேலையும் கிடைத்தது. ஆனால் அடுத்தமாதமே அவருக்குத் திருமணம் நடைபெற இருந்ததால் முதல் நாளிலேயே அவ்வேலையை இழந்தார். .

1959 ஆம் ஆண்டு சூலை மாதத்தில் புதுதில்லியின் மந்திர் மார்க்கில் மதராசி கல்விக் கழகம் நடத்திய உயர்நிலைப் பள்ளியில் கிடைத்த தமிழாசிரியர் பதவி அரசியல் செல்வாக்கு உடைய ஒருவரின் தலையீட்டால் கைநழுவிப் போனது. .

பின்னர் 1959 செப்டம்பர் மாதம் தொடங்கி 1961 ஏப்ரல் மாதம் வரை தில்லி தயாள்சிங் மாலைக் கல்லூரியில் பகுதிநேர விரிவுரையாளராகப் பணியாற்றினார். அதன் பின்னர் 1961 ஆகத்து 30 ஆம் நாள் முதல் திருப்பதி தேவதானம் புதுதில்லியில் நடத்தும் திருவேங்கடவன் கல்லூரியில் தமிழ் விரிவுரையாளராகப் பணியில் அமர்ந்தார். அங்கேயே தொடர்ந்து பணியாற்றிப் பேருரையாளர் (Reader), பேராசிரியர் (Professor) முதல்வர் (Principal) என உயர்ந்து 1982 ஆம் ஆண்டு நவம்பர் முதல்நாள் விருப்ப ஓய்வுபெற்றார். .

கனகசவுந்தரி, மதுரை டோக் பெருமாட்டி கல்லூரியில் இடைநிலை வகுப்பில் பயின்றபொழுது அனைத்துக் கல்லூரி மாணவர்களுக்கான கட்டுரைப் போட்டி ஒன்றை மதுரை தியாகராசர் கல்லூரி நடத்தியது. அப்போட்டியில் கலந்துகொள்வோர் தம்முடைய கட்டுரைகளைப் புனைப்பெயரிலேயே சமர்பிக்க வேண்டும் என்னும் விதி இருந்தது. ஆதலால், இப்போட்டியில் கலந்துகொண்ட கனகசவுந்தரி, சாலினி என்னும் சிலப்பதிகார கதைமாதின் பெயரைத் தனது புனைப்பெயராகச் சூட்டி தனது கட்டுரையைச் சமர்பித்தார். பின்னாளில் அவர் கணவர் மகாலிங்கம், தனக்கு சாலை இளந்திரையன் எனப் புனைப்பெயர் சூட்டிக்கொண்டபொழுது, கனகசவுந்தரி, தனக்கு சாலினி இளந்திரையன் எனப் புனைப்பெயர் சூட்டிக்கொண்டார். இவருடைய படைப்புகள் திருமணத்திற்கு முன்னர் கனகசவுந்தரி என்னும் பெயரிலும் திருமணத்திற்குப் பின்னர் கனகசவுந்தரி இளந்திரையன் என்னும் பெயரிலும் புனைப்பெயர் சூட்டிக்கொண்ட பின்னர் சாலினி இளந்திரையன் என்னும் பெயரிலும் வெளிவந்தன.

சென்னை மாநிலக் கல்லூரியில் 1952ஆம் ஆண்டில் கலைஇளவர் பட்டப் படிப்பிற்கான முதலாண்டு மாணவராகப் பயின்றபொழுது மணிமேகலைக் காப்பியத்தை ஆய்வுசெய்து வாடாமலர் என்னும் கட்டுரையை எழுதிப் படித்தார். இதுவே இவரது முதற்கட்டுரையாகும். இக்கட்டுரை அவ்வாண்டின் சிறந்த ஆய்வுக் கட்டுரையாகத் தேர்ந்தெடுக்கப்பட்டு பரிசு பெற்றது. இதனைத் தொடர்ந்து எழுத்தாளர் நாரண துரைக்கண்ணன் ஆசிரியராக இருந்த ஆனந்த போதினி என்னும் இதழில் இலக்கியக் கட்டுரைகள் எழுதினார். பின்னர் தொடர்ந்து வேறுபல இதழ்களிலும் கட்டுரைகள் எழுதினார். அவற்றுள் சிலவற்றைத் தொகுத்தும் புதிதாக எழுதியும் பின்வரும் நூல்களை வெளியிட்டார்:

இவைத் தவிர சாலை இளந்திரையனின் படைப்புகளிலிருந்து தேர்தெடுக்கப்பட்டவை சாலையாரின் பிளிறல்கள் என்னும் நூலையும் சாலை இளந்திரையைப் பற்றி அறிஞர்கள் பலர் எழுதிய கட்டுரைகளைத் தொகுத்து சாலை இளந்திரையன் நினைவுமலர் ஒன்றையும் வெளியிட்டார்.

சாலினி இளந்திரையன் அரசியற் செயற்பாட்டளாராக (Political Activist) இருந்த பொழுது அவரது கருத்துகளை வெளியிடுவதற்காக 1987 ஆம் ஆண்டில் மனித வீறு என்னும் இதழை வெளியிட்டார். இது இதழ்கள் 12 வெளியீடுகளோடு நின்றுவிட்டது. பின்னர் அறிவியக்கப் பேரவையின் கொள்கையான வீரநடய் அறிவியக்கம் என்னும் இதழுக்கு 1992, 1993 ஆகிய இரண்டு ஆண்டுகள் ஆசிரியராக இருந்தார். 

விருதுநகரில் வாழ்ந்தபொழுது அங்கிருந்த காரைக்கால் அம்மையார் சங்கம், சமரச சன்மார்க்க சங்கம், விருதைத் தமிழ்க் கழகம் ஆகியனவற்றில் நடைபெற்ற சமய, இலக்கியச் சொற்பொழிவுகளைக் கேட்டுச் சொற்பொழிவுக்கலையைக் கற்றார். சிலவேளையில் அச்சங்கங்களில் சிற்சில சொற்பொழிவுகளை ஆற்றும் வாய்ப்பினையும் பெற்றார். பின்னர் கல்லூரிக் கல்விக் காலத்தில் தன்னுடைய சொற்பொழிவுத்திறனை வளர்த்துக்கொண்டார். 1961ஆம் ஆண்டில் சிங்கப்பூர், மலேசிய தமிழர்களின் அழைப்பிற்கிணங்க அந்நாடுகளில் தன் கணவர் சாலை இளந்திரையனுடன் இணைந்து சொற்பொழிவுப் பயணம் மேற்கொண்டார். இதுபோலவே இலங்கைக்கும் சொற்பொழிவுப்பயணம் செய்தார். ஆண்டுதோறும் தில்லியிலிருத்து தமிழகத்திற்கு கோடைவிடுமுறையில் வரும்பொழுதெல்லாம் தன் நண்பர்கள் துணையோடு தமிழகத்தின் பலபகுதிகளில் சொற்பொழிவாற்றினார். ஓய்வுபெற்று சென்னைக்கு வந்த பின்னர் உலகத் தமிழாராய்ச்சி நிறுவனத்தில் ம. பொ. சி. நினைவு அறக்கட்டளை சொற்பொழிவாற்றினார். அதுவே "சங்கத்தமிழரின் மனிதநேய மணிநெறிகள்" என்னும் நூலாக வெளிவந்தது.

திராவிடத் தந்தை ஈ. வெ. இராமசாமி பெரியாரைத் தன் அரசியல் – சமூகச் சிந்தனைக்கு வழிகாட்டியாகச் சாலினி இளந்திரையன் கொண்டிருந்தார். எனவே அவரை அடியொற்றி தனது அரசியற் செயற்பாடுகளை அமைத்துக் கொள்வதற்காகத் தன் துணைவருடன் இணைந்து அறிவியக்கப் பேரவையைத் தொடங்கினார். அப்பேரவையின் வழியாகப் பல்வேறு செயற்பாடுகளை மேற்கொண்டார். 1985ஆம் ஆண்டில் பணி ஓய்வு பெற்று சென்னை திரும்பிய பின்னர் பொதுவுடைமைத் தமிழ்தேசியக் கருத்துகளை முன்வைத்துக் களப்பணி ஆற்றினார். அறிவியக்கப் பேரவையும் பிற தமிழ்தேசிய இயக்கங்களும் இணைந்து தமிழர் தன்னுரிமைப் பிரகடன மாநாடு ஒன்று சென்னையில் நடத்த உள்ளதாக அறிவித்தனர். அம்மாநாட்டிற்கு அரசால் தடைவிதிக்கப்பட்டது. தடையை மீறி மாநாட்டை நடத்தியதற்காகச் சாலினி இளந்திரையன் உள்பட பலரும் கைது செய்யப்பட்டு சிறைசென்றனர். இவ்வாறு தனது வாழ்வின் இறுதிக்காலத்தில் சாலினி இளந்திரையன் பல்வேறு ஆர்ப்பாட்டங்களில், மனிதச் சங்கிலிப் போராட்டங்களில், மாநாடுகளில் பங்கேற்று அரசியற் செயற்பாட்டாளராகத் திகழ்ந்தார்.

சென்னை தலைநகர் தமிழ்ச்சங்கமும் தில்லி தமிழ்ச் சங்கமும் இணைந்து தில்லியில் தமிழை செம்மொழியாகவும் இந்திய ஒன்றிய அரசின் ஆட்சிமொழியாகவும் அறிவிக்கக்கோரி 2000 ஏப்ரல் 30 ஆம் நாள் மாநாடு ஒன்றை நடத்தினர். அம்மாநாட்டின் பேராளர்களை வரவேற்பதற்காகச் சென்றபொழுது ஏற்பட்ட சாலைநேர்ச்சியில் 29 – 4 – 2000 ஆம் நாள் சாலினி இளந்திரையன் மரணம் அடைந்தார்.











சாலினி இளந்திரையனைப் பற்றிப் பிறர் கூறிய புகழுரைகள் சில:


<references>


</doc>
<doc id="172153" url="https://ta.wikipedia.org/wiki?curid=172153" title="சேவை மறுப்புத் தாக்குதல்">
சேவை மறுப்புத் தாக்குதல்

சேவை மறுப்புத் தாக்குதல்(ஆங்கிலம்: Denial of Service attack, DoS attack, Distributed Denial of Service, DDoS attack) என்கிற சொற்றொடர் கணினியியலில், ஒரு கணினியோ(பெரும்பாலும் வழங்கிக்கணினி) அல்லது வலையமைப்போ(Network) தரும் சேவையை(Service)/வளங்களை(Resource) அதன் உண்மையான பயனர்கள் அணுகாவண்ணம் முடக்க மேற்கொள்ளப்படும் தீய முயற்சியாகும். இந்த முயற்சியை செய்பவர் பல்வேறு காரணங்களுக்காக இதைச் செய்தாலும், பொதுவான நோக்கம் ஒரு கணினியோ அல்லது வலையமைப்போ தரும் சேவைகளை தற்காலிகமாகவோ அல்லது சேவை தரும் நிறுவனம் இதைக் கண்டறிந்து நீக்கும் வரையோ இடைமறிப்பது அல்லது முழுவதுமாக தடுத்து நிறுத்துவதே ஆகும். பெரும்பாலும் இதுபோன்ற தாக்குதல் பிரபலமான, அதிக நெரிசலுடைய(Web Traffic, Network Traffic) வலையமைப்பிலோ, கணினியிலோதான் மேற்கொள்ளப்படும். 

வழங்கிக் கணினிக்கு தொடர்ச்சியான, பொய்யான சேவை கோரிக்கைகளை அனுப்பி அதை ஓய்வில்லாது இயங்கச்செய்து, அதன் வளங்களை வீண்டிப்பதன் மூலம் அதன் உண்மையான பயனர்களுக்கு அதன் சேவை கிடைக்காமல் செய்யப்படுகிறது. 

மாணவர்களின் தேர்வு முடிவுகள் வெளியாகும் போது, அதிகமானோர் பலதரப்பட்ட இடங்களில் இருந்தும் தேர்வு முடிவினை தரும் இணைதளத்தை அணுகுவர். ஒரே நேரத்தில் ஆயிரக்கணக்கானோர், லட்சக்கணக்கானோர் குறிப்பிட்ட ஒரு இணையதளத்தை அணுகும்போது சேவைப் பளு காரணமாக அந்த இணையதளம் தரும் சேவை தாமதப்படும் அல்லது வழங்க முடியாமலே கூட போகும். இது போன்ற ஒரு நிலைமையை தீய எண்ணத்தோடு செயற்கையாக உருவாக்குவதே சேவை மறுப்புத் தாக்குதல். 


தாக்குதலைக் கண்டறிதல், உண்மையான மற்றும் பொய்யாக உருவாக்கப்பட்ட சேவை நெரிசலை இனம்பிரித்து வடிகட்டல், தாக்குதலை சமாளிக்கும் சரியான பதிலீட்டு கருவிகளான தீச்சுவர்(Firewall), திசைவி(Router), பிணைய நிலைமாற்றி(Switch) போன்றவற்றைப் பயன்படுத்துதல் முதலான நடவடிக்கைகள் மூலம் கட்டுப்படுத்தலாம்.


</doc>
<doc id="172154" url="https://ta.wikipedia.org/wiki?curid=172154" title="தொடர்முறை மின்னணு அமைப்புகள்">
தொடர்முறை மின்னணு அமைப்புகள்

வழக்கமாக இரு வேறுபட்ட நிலைகளை மட்டுமே கொண்ட எண்ணிமக் மின்னணு குறிகைகளுக்கு (Digital Electronic signals) மாறாக, தொடர்ந்து மாறுபடும் குறிகையைக் கொண்ட மின்னணு அமைப்புகள் தொடர்முறை மின்னணு அமைப்புகள் ("Analog Electronics") என அழைக்கப்படுகின்றன. 

தொடர்முறை குறிகையானது தகவலைத் தெரிவிக்க ஊடகத்தின் சில பண்புகளைப் பயன்படுத்துகிறது. எடுத்துக்காட்டாக, அனராய்டு வளி அழுத்தமானி (Aneroid Barometer) வளி அழுத்த மாற்றத்தை தெரிவிக்க ஊசியின் கோணநிலையை பயன்படுத்துகிறது. குறிகையாக மின்னழுத்தம்,மின்னோட்டம்,அதிர்வெண் மற்றும் மொத்த மின்னூட்டம் ஆகியவற்றை மாற்றுவதன் மூலமாக மின் குறிகைகள் தகவலை தெரிவிக்கின்றன. ஒரு வகை ஆற்றலை மற்றொரு வகை ஆற்றலாக மாற்றும் ஆற்றல் மாற்றி (Transducer), தகவலை ஒலி,ஒளி,வெப்பநிலை,அழுத்தம்,நிலை போன்ற இயல் வடிவங்களிலிருந்து மின் குறிகையாக மாற்றச்செய்கிறது (எ.கா. ஒலிப்பெருக்கி).

இந்த குறிகைகள் கொடுக்கப்பட்ட வீச்சிலுள்ள ஏதாவது ஒரு மதிப்பை பெறுகின்றன. ஒவ்வொரு தனி குறிகை மதிப்பும் வெவ்வேறு தகவல்களைக் குறிக்கின்றன.குறிகையில் ஏற்படும் மாற்றங்கள் வெவ்வேறு அர்த்தமளிக்கின்றன. குறிகையின் ஒவ்வொரு மட்டங்களும் ஒரு நிகழ்வின் வெவ்வேறு மட்டங்களை குறிக்கின்றன. எடுத்துக்காட்டாக, வெப்பநிலையைக் குறிக்கும் மின்குறிகையை எடுத்துக்கொண்டால் ஒரு வோல்ட் ஒரு டிகிரி செல்சியஸை குறிக்கும் பொழுது, 10 வோல்ட் 10 டிகிரி செல்சியஸையும் 10.1 வோல்ட் 10.1 டிகிரி செல்சியஸையும் குறிக்கின்றன.


</doc>
<doc id="172156" url="https://ta.wikipedia.org/wiki?curid=172156" title="விதைப் பரிமாற்று">
விதைப் பரிமாற்று

விதைப் பரிமாற்று என்பது தோட்டக்காரர்கள் அல்லது விவசாயிகள் விதைகளை தம்மிடையே பரிமாறுக் கொள்வது ஆகும். இது இயல்பாக தனிப்பட்ட நபர்களுக்கு இடையேயும், நிகழ்வாக ஒருங்கிணைத்து பெரிய அளவிலும் நடைபெற்று வருகிறது. விதைகளின் பல்வகைத் தன்மையைப் பேணுதல், குறைந்த விலையில் விதைகளைப் பேணுதல், விவசாயிகளுக்கு இடையே தோழமையை ஏற்படுத்தல் என்பன விதைப் பரிமாற்றின் சில நோக்கங்கள் ஆகும்.


</doc>
<doc id="172157" url="https://ta.wikipedia.org/wiki?curid=172157" title="கனடா குற்றச் சீர்திருத்த நிறுவன விசாரணையாளர்">
கனடா குற்றச் சீர்திருத்த நிறுவன விசாரணையாளர்

கனடா குற்றச் சீர்திருத்த நிறுவன விசாரணையாளர் என்பவர் கனடாவின் குற்றச் சீர்திருத்த நிறுவனத்தின் செயற்பாடுகளைக் கண்காணித்து, விசாரித்து, குறை அறிந்து முன்னேற்றுவதற்கான பரிந்துரைகளை அரசுக்கு முன்வைக்கும் ஒரு அரச அலுவலர் ஆவார். நடுவண் அரசால் சிறை வைக்கப்படுவர்களின் குறைகேள் அதிகாரியும் இவரே ஆவார். 

குற்றச் சீர்திருத்த நிறுவனத்தினால் உளவியல் பாதிப்புக்கு உட்பட்டவர்களைக் கையாழும் முறை, சிறையில் இருக்கும் போது வன்முறைக்கு உட்படல் அல்லது கொல்லப்படல், முதற்குடிமக்கள் சிறையாளிகளின் சிறப்புத் தேவைகள், பெண் சிறையாளிகளின் தேவைகள் போன்றவற்றுக்கு சிறப்புக் கவனம் தந்து இவர் விசாரணைகள் செய்வார். 



</doc>
<doc id="172160" url="https://ta.wikipedia.org/wiki?curid=172160" title="சிற்றம்பலநாடி கலித்துறை">
சிற்றம்பலநாடி கலித்துறை

சிற்றம்பலநாடி கலித்துறை என்னும் நூல் 14 ஆம் நூற்றாண்டில் வாழ்ந்த சிற்றம்பல நாடிகளின் மாணாக்கர்களால் இயற்றப்பட்ட நூல். இதனைச் சைவ சித்தாந்தக் கருத்துக் கருவூலம் என்பர். இதில் 55 கட்டளைக் கலித்துறைப் பாடல்கள் உள்ளன. 

இந்த நூலில் சிற்றம்பல நாடிகள் ‘சிற்றைக்கு அதிபதி’ என்று போற்றப்பட்டுள்ளார். சிற்றை என்பது இவரது சமாதி உள்ள ‘சித்தர்காடு’ என்னும் இடமாகும். இந்த இடம் இக்காலத்தில் மயிலாடுதுறைக்கு மேற்கில் உள்ளது. 



</doc>
<doc id="172161" url="https://ta.wikipedia.org/wiki?curid=172161" title="சிற்றட்டகம்">
சிற்றட்டகம்

கி.பி. 12 ஆம் நூற்றாண்டில் வாழ்ந்த நாற்கவிராச நம்பி என்பவர் இயற்றிய நம்பியகப்பொருள் என்னும் நூலின் 251 ஆம் நூற்பாவுக்கு எழுதப்பட்ட உரையில் சிற்றட்டகம் என்னும் பாடல்கள் சில உள்ளன. ஆசிரியப் பாவாலான இந்த இலக்கியப் பாடல்கள் அகப்பொருள் பற்றியவை. பாடலமைதி சங்ககாலப் பாடல்களைப் போல உள்ளதையும், பாட்டிலுள்ள சொல்லாட்சி, பாடலமைதி முதலானவற்றையும் கருத்தில் கொண்டு இதனைக் கி.பி. 7 ஆம் நூற்றாண்டு நூல் என்பர். 

தொல்காப்பியர் உரிப்பொருள் மயங்காது என்கிறார். 

நாற்கவிராச நம்பி ஐந்திணை வகைப்பாட்டில் உரிப்பொருளும் மயங்கும் என்கிறார். 

நம்பியகப்பொருளின் உரையாசிரியர் மயக்கத்துக்கு எடுத்துக்காட்டுகள் தரும்போது ஐங்குறுநூறு, கலித்தொகை, திணைமாலை நூற்றைம்பது முதலான நூல்களிலிருந்து எடுத்துக்காட்டுகள் தரும்போது ‘சிற்றட்டகம்’ என்னும் நூலின் பாடல் என்னும் குறிப்புடன் நான்கு பாடல்களைத் தந்துள்ளார். 

ஐந்து திணைகளின் மேல் வரும் குறும்பாடல்கள் 100 கொண்ட நூல் ஐங்குறுநூறு. அதுபோலச் சிறுபாடல்கள் எட்டு, ஐந்து திணைக்கும் வந்த நூல் எனக் கருதி இதில் (5 வெருக்கல் 8) 40 பாடல்கள் இருந்திருக்கவேண்டும் எனக் கருதுகின்றனர். 


</doc>
<doc id="172165" url="https://ta.wikipedia.org/wiki?curid=172165" title="விபுலானந்தர் படைப்பிலக்கிய விருது">
விபுலானந்தர் படைப்பிலக்கிய விருது

விபுலானந்தர் படைப்பிலக்கிய விருது என்பது தமிழ்நாட்டிலுள்ள திரு இராமசாமி நினைவுப் பல்கலைக்கழகத்தில் தமிழ்மொழி வளர்ச்சிக்கென நிறுவிய பணிப்புலமான தமிழ்ப்பேராயம் என்பதன் வழியாக சுவாமி விபுலானந்தர் பெயரில் அளிக்கப்படும் தமிழ்ப்பேராய விருதுகளில் ஒன்றாகும். 2013 ஆம் ஆண்டில் அறிமுகப்படுத்தப்பட்ட இவ்விருது அயல்நாட்டுப் படைப்பாளிகளுக்கு வழங்கப்படுகிறது. கவிதை, புனைகதை, நாடகம், கட்டுரை, இலக்கியம் போன்றவற்றை உள்ளடக்கமாகக் கொண்டு அயல்நாட்டினர் படைத்து வெளியான சிறந்த நூல்களில் ஒன்றைத் தேர்வு செய்து, அந்நூலின் நூலாசிரியர் விருதுக்குரியவராகத் தேர்வு செய்யப்படுகின்றனர். இந்த விருதுக்குத் தேர்வு செய்யப்படுபவருக்கு இந்திய மதிப்பில் ரூபாய் 1,50,000 பரிசுத் தொகையாகவும், பாராட்டுச் சான்றிதழும் அளிக்கப்படுகிறது.


</doc>
<doc id="172169" url="https://ta.wikipedia.org/wiki?curid=172169" title="பிரிக்பீல்ட்ஸ்">
பிரிக்பீல்ட்ஸ்

பிரிக்பீல் என்பது மலேசியா, கோலாலம்பூர் மாநகரத்தில் இருக்கும் ஒரு புறநகர்ப்பகுதியாகும். கோலாலம்பூரின் முன்னோடிக் குடியிருப்புப் பகுதிகளில் தனிச் சிறப்பைப் பெற்றது. லிட்டல் இந்தியா என்று அழைக்கப்படும் இந்த நகர்ப்பகுதி இந்தியர்களின் வணிக மையமாகத் திகழ்கின்றது. துன் சம்பந்தன் சாலையில் அமைந்து இருக்கும் பிரிக்பீல்ட்ஸ் 24 மணி நேரமும் பரபரப்பாக இருக்கும்.

2010 அக்டோபர் மாதம் 27ஆம் தேதி, மலேசியாவிற்கு வருகை தந்த இந்தியப் பிரதமர் மன்மோகன் சிங், பிரிக்பீல்ட்ஸ் பகுதிக்கும் வருகை தந்தார். அங்கு மலேசியப் பிரதமர் நஜீப் துன் ரசாக்குடன் இணைந்து, மலேசிய இந்தியர்களுக்கான அயலூர் வளாகத்தை அதிகாரப்பூர்வமாகத் திறந்து வைத்தார். அது ஒரு வரலாற்று நிகழ்ச்சியாகும்.

1881இல் கோலாலம்பூரில் ஒரு பெரிய தீ விபத்து நடந்தது. அதை அடுத்து வெள்ளம் சூழ்ந்து நகரைச் சேதப்படுத்தியது. அதில் பல அத்தாப்புக் குடிசைகளும் தென்னங்கீற்றுகளால் ஆன பலகை வீடுகளும் அழிந்து போயின. கோலாலம்பூரின் கட்டமைப்பு சேதம் அடைந்தது. அதனால், எதிர்வரும் காலங்களில் கட்டப்படும் வீடுகள், செங்கற்கள்,ஓடுகள் கொண்டு கட்டப்பட வேண்டும் என்று அப்போதைய சிலாங்கூர் மாநிலத்தின் பிரித்தானிய ஆட்சியராக இருந்த பிராங்க் சுவெட்டன்ஹாம் என்பவர் கட்டளை பிறப்பித்தார்.

எனவே கோலாலம்பூரை மறுச் சீரமைக்க காபித்தான் யாப் ஆ லோய் செங்கற் சூலைகள் அமைக்க ஒரு பெரும் நிலப்பகுதியை வாங்கினார். இந்த இடமே இன்று "பிரிக்பீல்ட்ஸ்" என்று அழைக்கப்படுகிறது. யாப் ஆ லோய், நகரத்தின் வடிவமைப்பை மீண்டும் சீர் செய்தார். அப்போது கட்டப்பட்ட பல செங்கல் கட்டிடங்கள், தென் சீனாவின் கடைக் கட்டிடங்களைப் போன்ற அமைப்பைக் கொண்டிருந்தன.

கோலாலம்பூரின் ஐந்தாவது காபித்தானாகப் பொறுப்பு ஏற்ற யாப் குவான் செங் என்பவர் பிரிக்பீல்ட்ஸ் பகுதிய மேலும் விரிவு படுத்தினார். துரிதமாக வளர்ச்சி பெற்று வந்த கோலாலம்பூருக்கு செங்கற்கள் அதிகமாகத் தேவைப்படும் என்பதை உணர்ந்தார்.

ஆகவே, அந்தப் பகுதியில் ஒரு செங்கல் ஆலையை உருவாக்கினார். தொடக்கக் காலங்களில் செங்கல் தயாரிப்பதில் அந்தப் பகுதி தனிச் சிறப்புப் பெற்று விளங்கியது. யாப் குவான் செங் ஒரு வள்ளல் என்று புகழப்பட்டவர். செங்கல் குழிகளும் பள்ளங்களும் நிறைந்து காணப்பட்டன.

அங்கே நல்ல தரமான செங்கல்கள் தயாரிக்கப்பட்டு கோலாலம்பூர் முழுமையும் விநியோகம் செய்யப்பட்டன. அதில் இருந்து அந்தப் பகுதி பிரிக்பீல்ட்ஸ் என்று அழைக்கப்பட்டது. "பிரிக்" என்றால் ஆங்கிலத்தில் செங்கல்; "பீல்ட்ஸ்" என்றால் திடல்கள். செங்கல் திடல்கள் என்பதே பிரிக்பீல்ட்ஸ் என்று பெயர் பெற்றது. ஒரு நூறாண்டுகளுக்குப் பின்னரும் அந்தப் பெயர் இன்னும் நிலைத்து நிற்கிறது.

பிரித்தானியக் காலனித்துவ ஆட்சியாளர்கள், இந்தப் பிரிக்பீல்ட்ஸ் பகுதியிலேயே மலாயன் இரயில்வே எனும் புகைவண்டிக் கிடங்கையும் வைத்திருந்தனர். ஸ்ரீ லங்காவில் இருந்து கொண்டு வரப்பட்ட யாழ்ப்பாணத்தவர்கள் பலர் இங்கு அலுவலர்கள் பணிகளைச் செய்தனர். அவர்கள் தங்குவதற்கு ஒரு தனிக் குடியிருப்பு பகுதியும் கட்டித் தரப்பட்டது. அந்தக் குடியிருப்பு பகுதிதான் 100 குவார்ட்டர்ஸ் என்று இன்றும் அழைக்கப்படுகிறது.

1915ஆம் ஆண்டில் இந்த 100 குவார்ட்டர்ஸ் கட்டப்பட்டது. வரலாற்றுச் சிறப்புமிக்க அந்தக் குடியிருப்பு பகுதி ஜாலான் ஆ தோங், ஜாலான் ரொசாரியோ சாலைகளின் இருமருங்கிலும் இருக்கிறது. 1990களில் 100 குவார்ட்டர்ஸ் சுற்றுவட்டாரப் பகுதிகள் துரிதமான வளர்ச்சிகளைக் கண்டு வருகின்றன. வானளாவியக் கட்டடங்கள் உயர்ந்து நிற்கின்றன. வணிக மையங்கள் உருவாக்கப்பட்டு வருகின்றன. வெளிநாட்டவர் தங்குவதற்கான அடுக்குமாடி வீடுகள் கட்டப்படுகின்றன.

மேம்பாட்டுத் திட்டங்களுக்காக இந்த 100 குவார்ட்டர்ஸ் வீடுகள், விரைவில் உடைக்கப்படும் என்று கோலாலம்பூர் நகராண்மைக் கழகம் அறிவித்துள்ளது. தவிர, மலாயன் இரயில்வே புகைவண்டிக் கிடங்கு இருந்த இடம், இப்போது கே.எல் செண்ட்ரல் கோலாலம்பூர் செண்ட்ரல் (மலாய்: "KL Sentral") என்று அழைக்கப்படும் கோலாலம்பூர் தொடர்வண்டி மையமாக மாறிவிட்டது.

இந்திய உணவு வகைகளுக்கு பிரிக்பீல்ட்ஸ் புகழ்பெற்ற இடமாகும். எல்லா இனத்தவரும் வாழை இலை உணவகங்களுக்கு வருகை தருவதை வாடிக்கையாகக் கொள்கின்றனர். இந்திய உணவுகளை விரும்பிச் சாப்பிடுகின்றனர். இட்லி, தோசை போன்ற தமிழர்களின் உணவுகள் மலாய்க்காரர்களுக்கும் சீனர்களுக்கும் மிகவும் பிடித்தமான உணவுகளாகும். காரமான உணவுகள் தேவை என்றால் இவர்கள் பிரிக்பீல்ட்ஸ் பகுதிக்குப் படையெடுக்கின்றனர்.

இறைநிலையின் இருப்பிடம் ("Divine Location") எனும் அடைமொழியுடன் பிரிக்பீல்ட்ஸ் அழைக்கப்படுவதும் உண்டு. நூறு ஆண்டுகள் பழைமை வாய்ந்த சமயச் சிற்பங்களையும் சமயச் சிலைகளையும் பிரிக்பீல்ட்ஸ் பகுதியில் நிறைவாகவே காண முடியும். ஜாலான் பெர்ஹாலா சாலையில் மகா விஹாரா புத்த ஆலயம், அருள்மிகு ஸ்ரீ வீர அனுமான் ஆலயம்,

ஸ்ரீ சக்தி கற்பக ஆலயம் போன்ற ஆலயங்கள் உள்ளன. ஜாலான் ஸ்காட் சாலையில் இலங்கைத் தமிழர்களின் ஸ்ரீ கந்தசாமி கோயிலும் உள்ளது. இந்தக் கோயில் நூறு ஆண்டுகள் பழைமை வாய்ந்தது. இந்த ஆலயத்தின் கலா மண்டபத்தை மலேசியாவின் இரண்டாவது பிரதமர் துன் அப்துல் ரசாக் திறந்து வைத்தார்.

திருமண வைபவங்களுக்கு அந்த மண்டபம் பயன்படுகிறது. தவிர புனித ரோசரி தேவாலயம், பத்திமா தேவாலயம், லுத்தரன் தேவாலயம் போன்ற கிறிஸ்துவ சமய ஆலயங்களையும் இங்கு காண முடியும்.

ஜாலான் சுல்தான் அப்துல் சமாட் சாலையில் மதராசுத்துல் கௌதியா ("Madrasatul Gouthiyyah") எனும் பள்ளிவாசல் இருக்கிறது. பிரிக்பீல்ட்ஸ் பகுதியில் வாழும் இந்திய முஸ்லீம்கள் தொழுகை மேற்கொள்ள இந்தப் பள்ளிவாசல் ஒரு புனிதத் தளமாகப் பயன்படுகிறது. இங்கே சில சமயங்களில் உபதேசங்கள் தமிழ் மொழியில் நடைபெறும்.

தம்பிப்பிள்ளை சாலையில் "Three Teachings Chinese Temple" எனும் மூன்று சீன போதகர்கள் ஆலயமும் இருக்கிறது. எளிதில் அடையாளங்கண்டு கொள்ளக்கூடிய இடக்குறிகளில் இந்த ஆலயமும் ஒன்றாகும்.

இந்தப் பகுதியில் அதிகமான இந்தியர்களின் நடமாட்டத்தைக் காண முடியும். வெளிநாட்டு இந்தியர்களும், இங்கு குடியேறி வணிகத் துறையில் ஈடுபட்டுள்ளனர். குட்டி இந்தியா ("Little India") என்று அன்பாக அழைக்கப்படும் இந்த பிரிக்பீல்ட்ஸ் புறநகர்ப் பகுதியில், இந்திய வணிகர்களுக்குச் சொந்தமான பல கடைகள் உள்ளன.

நறுமண உணவுப் பொருள்களை விற்கும் கடைகள், மளிகைக் கடைகள், இனிப்பு நொறுக்குப் பண்டங்களை விற்பனை செய்யும் கடைகள், துணிக்கடைகள், நகைக்கடைகள், தங்கும் விடுதிகள், உணவகங்கள், சிற்றுண்டிச் சாலைகள், அச்சகங்கள், பூக்கடைகள் என்று வகை வகையான கடைகள் உள்ளன. பல வழக்கறிஞர்கள், கணக்காளர்கள் அலுவலகங்களும் இந்தப் பகுதியில் உள்ளன.

அண்மைய காலங்களில், தமிழ்நாட்டில் இருந்து வந்தவர்கள் ஆடை அணிகலன்கள், அலங்காரப் பொருள்கள் போன்ற கடை வியாபாரங்களில் ஈடுபட்டுள்ளனர். பலர் சிறிய அளவிலான உணவகங்களையும் நடத்தி வருகிறனர்.

அவர்களில் சிலர் இங்குள்ள தமிழ்ப் பெண்களைத் திருமணம் செய்து கொண்டு நிரந்தரக் குடிவாசிகளாகவும் மாறியுள்ளனர். மலேசியப் பெண்களின் வெளிநாட்டுக் கணவர்களுக்கு, குடியுரிமை வழங்கும் சட்டத்தை மலேசிய அரசாங்கம் அண்மையில் அமல்படுத்தி இருப்பதால், தமிழ்நாட்டைச் சேர்ந்த ஆண்கள் பலர் மலேசியக் குடியுரிமைகளைப் பெற்றுள்ளனர்.


</doc>
<doc id="172203" url="https://ta.wikipedia.org/wiki?curid=172203" title="செட்டிமல்லன்பட்டி">
செட்டிமல்லன்பட்டி

செட்டிமல்லன்பட்டி என்பது தூத்துக்குடி மாவட்டம், ஸ்ரீவைகுண்டம் வட்டத்திலுள்ள எல்லைநாயக்கன்பட்டி எனும் ஊராட்சிப் பகுதியிலிருக்கும் ஒரு சிறிய ஊராகும். இந்த ஊர் தூத்துக்குடி - திருநெல்வேலி தேசிய நெடுஞ்சாலையிலுள்ள தெய்வச்செயல்புரம் எனும் ஊரிலிருந்து மீனாட்சிபட்டி செல்லும் கிராமச் சாலையில் இரண்டு கிலோ மீட்டர் தொலைவிலுள்ளது. இக்கிராமத்தில் விவசாயம் மட்டுமே தொழிலாக உள்ளது. 


</doc>
<doc id="172206" url="https://ta.wikipedia.org/wiki?curid=172206" title="உஷா மெஹ்ரா ஆணைக்குழு">
உஷா மெஹ்ரா ஆணைக்குழு

உஷா மெஹ்ரா ஆணைக்குழு, இந்த ஆணைக்குழு டிசம்பர் 2012 ஆம் ஆண்டு இந்திய அரசால் அப்போதைய முதன்மை அமைச்சர் மன்மோகன் சிங் அவர்களால் நியமிக்கப்பட்ட தனி நபர் விசாரணை ஆணைக்குழு ஆகும். உஷா மெஹ்ரா என்பவர் ஓய்வு பெற்ற டெல்லி உயர்நீதிமன்ற நீதிபதியாக பணிபுரிந்தவர்.





</doc>
<doc id="172207" url="https://ta.wikipedia.org/wiki?curid=172207" title="சினேந்திரமாலை">
சினேந்திரமாலை

சினேந்திர மாலை என்பது ஒரு சமண நூல். உபேந்திர ஆசாரியர் என்னும் சமண முனிவர் இதன் ஆசிரியர். சிலப்பதிகாரம் அருபதவுரை இந்த நூலின் பாடல் ஒன்றை மேற்கோளாகத் தருவதால் இந்த நூலின் காலம் 10 ஆம் நூற்றாண்டு எனக் கொள்கின்றனர். 

சினேந்திரன் – அருகன். எண்வகைக் கன்மங்களையும் சயித்தவன் – என்னும் விளக்கத்தைச் சிலப்பதிகாரம் அடியார்க்கு நல்லார் உரை குறிப்பிடுகிறது. 
இந்த நூல் பாயிரப் பகுதியில் உள்ள 9 பாடல்களையும் சேர்த்து 464 வெண்பாக்களைக் கொண்டது. 23 காண்டங்களாகப் பகுக்கப்பட்டுள்ளது. 

நூல் சொல்லும் செய்திகளில் சில


</doc>
<doc id="172210" url="https://ta.wikipedia.org/wiki?curid=172210" title="காப்பித்தான் சீனா">
காப்பித்தான் சீனா

காபித்தான் அல்லது காபித்தான் சீனா என்பது தென்கிழக்கு ஆசியாவில் வாழ்ந்த சீனச் சமூகத்தவரின் தலைவரை அல்லது சீனச் சமூகத்தின் பிரதிநிதியைக் குறிக்கும் ஒரு சொல் ஆகும். முதன்முதலில் மலாக்கா சுல்தான்கள்தான் காபித்தான் முறைமை உருவாக்கினார்கள். அதன் பின்னர் போர்த்துகீசியர்களும் இந்த முறைமையைப் பயன்படுத்தினர். 

மலாக்கா சுல்தானகத்தைத் தோற்கடித்து, மலாக்காவைத் தங்களின் ஆட்சியின் கீழ் கொண்டு வந்த போர்த்துகீசியர்கள், ஏற்கனவே புழக்கத்தில் இருந்த அந்தத் தலைமை முறைமையைத் தொடர்ந்து வழக்கத்தில் நிலை நிறுத்தினர். காபித்தான் எனும் சொல் "Kapitein" எனும் போர்த்துகீசிய சொல்லில் இருந்து உருவானது. அதையே இந்தோனேசியாவில் "Majoor der Chinesen" என்று டச்சுக்காரர்கள் அழைத்தனர்.

மலாக்காவில் இருந்த பல்வேறு இனத்து வணிகர்களின் செயல்பாடுகளை நிர்வகிக்க ஒரு தலைமை முறைமை தோற்றுவிக்கப்பட்டிருந்தது. 1400களில் மலாக்காவில் இந்தியர்கள், அராபியர்கள், ஜாவானியர்கள், சீனர்கள் என பல இனத்தவர்கள் வியாபாரம் செய்து வந்தனர். அவர்களின் பிரச்னைகளைத் தீர்ப்பதற்கு அந்தந்தச் சமூகங்களுக்கு ஒரு தலைவர் நியமிக்கப்பட்டிருந்தார். அந்தத் தலைவர் "Headman" என்று அழைக்கப்பட்டார்.

சீனச் சமூகத்தின் தலைவரை காபித்தான் சீனா என்று அழைத்தனர். சீனச் சமூகத்தின் சிறிய பிரச்னைகளை அவரே தீர்த்து வைப்பார். பெரிய பிரச்னைகள் என்றால் சுல்தான் அல்லது ஆளுநரின் பார்வைக்கு கொண்டு செல்ல்லப்படும். மலாய்ச் சமூகத்தின் தலைவருக்கு என்ன அதிகாரங்கள் இருந்தனவோ, அத்தனை அதிகாரங்களும் காப்பித்தானுக்கு வழங்கப்பட்டு இருந்தது. சில சமயங்களில் சட்டங்களை இயற்றுவதற்கும் அவருக்கு உரிமை வழங்கப்பட்டு இருந்தது. 

குடிசார், குற்றம் தொடர்புடைய சட்டங்களை அமலாக்கம் செய்வது; அமைதியைக் காப்பது; தீர்வைகளைத் திரட்டுவது போன்றவை காபித்தான் சீனாவின் முக்கியப் பொறுப்புகளாகும். காலப் போக்கில், இந்தத் தலைமை முறைமை வழக்கம் மலாயாவின் பிற மாநிலங்களுக்கும் பரவியது. மலாய் அரசியல் அமைப்புடன், காபித்தான் சீனா முறைமையும் மிகவும் நெருக்கமாகிப் போனது. 

சீனச் சுரங்கத் தொழிலில், சீனர்களிடம் இருந்து வரி வசூலிப்பதற்கு, இந்த முறைமை மலாய்த் தலைவர்களுக்கு பெரிதும் உதவியாகவும் இருந்தது. மலாயாவில் பொறுப்பு வகித்த காபித்தான் சீனா தலைவர்களில் யாப் ஆ லோய் என்பவர் பிரசித்தி பெற்றவர் ஆகும். கோலாலம்பூர் நகரத்தின் வளர்ச்சிக்கு சிறப்பான சேவைகளை வழங்கியுள்ளார்.கோலாலம்பூர் நகரத்தைத் தோற்றுவித்தவர்களில் இவரும் ஒருவராகக் கருதப்படுகிறார்.

இதுவரையில் ஐவர் கோலாலம்பூர் காபித்தான்களாகச் சேவை செய்துள்ளனர். ஐந்தாவது காபித்தானாக இருந்த யாப் குவான் செங் 1902இல் இறந்த பின்னர், இந்தக் காபித்தான் முறைமை ரத்து செய்யப்பட்டது.







</doc>
<doc id="172222" url="https://ta.wikipedia.org/wiki?curid=172222" title="மணி மேல் நிலை பள்ளி">
மணி மேல் நிலை பள்ளி

மணி மேல் நிலை பள்ளி, தமிழ்நாட்டில் கோயம்புத்தூரிலுள்ள அரசு உதவிபெறும் மேல்நிலைப்பள்ளியாகும். இப்பள்ளி 1954 ஆம் ஆண்டில் லட்சுமி குழுமத்தினரால்ரால் நிறுவப்பட்டது. இப்பள்ளியில் வருடத்திற்கு 500க்கும் மேற்பட்ட மாணவர்கள் +2 தேர்வுக்கு அனுப்பப்படுகின்றனர்.


</doc>
<doc id="172231" url="https://ta.wikipedia.org/wiki?curid=172231" title="கூகுள் டிரெண்ட்சு">
கூகுள் டிரெண்ட்சு

கூகுள் டிரெண்ட்சு ("Google Trends") கூகுள் நிறுவனத்தால் வழங்கப்படும் ஓர் வசதியாகும். இது உலகின் பல்வேறு பகுதிகளிலும் தேடப்பட்ட முதன்மையான சொற்களைக் காட்டும். பயனர் ஒருவர் தான் தரும் சொல் அல்லது சொற்கள் உலகின் எந்தப் பகுதிகளில் தேடப்பட்டன என்றும் எந்த காலகட்டத்தில் அதிகம் தேடப்பட்டன என்றும் அறிந்துகொள்ள முடியும். இவ்வசதியின் மூலம் லத்தீன் எழுத்துக்கள் சாராத மொழிகளிலும் தேடிப் பெறலாம். தரப்பட்ட சொல்லின் தேடல் வரம்பு பட வடிவில் காட்டப்படும். அதிகம் தேடப்பட்ட சொற்கள் கூகுள் ஹாட் டிரென்ட்சு என்ற தலைப்பில் காட்டப்படுகிறது. சொற்கள் மட்டுமின்றி வலைத்தளங்களையும் உள்ளிட்டு தேடும் வசதியைக் கொண்டுள்ளது.



</doc>
<doc id="172233" url="https://ta.wikipedia.org/wiki?curid=172233" title="கூகுள் புக்மார்க்சு">
கூகுள் புக்மார்க்சு

கூகுள் புக்மார்க்சு (Google Bookmarks) கூகுள் நிறுவனத்தால் வழங்கப்படும் ஓர் இணையவழிச் சேவையாகும். இதை உலாவிகளின் உதவியுடன் குறிக்கப் பயன்படும் புத்தகக்குறிகளுடன் ஒப்பிடத்தேவையில்லை. இது அக்டோபர் 10, 2005 அன்று வெளியிடப்பட்டது. 
மேகக் கணிமையின் அடிப்படையில் இது செயல்படுகிறது. எந்தவொரு கணினியிலும் தனக்கு விருப்பமான வலைத்தளங்களை குறித்துக்கொடு வேறோர் கணினியில் திறந்து பயன்படுத்தலாம். கூகுள் மின்னஞ்சல் பயன்படுத்தும் பயனர்களுக்கு இவ்வசதி கிட்டும்.


</doc>
<doc id="172235" url="https://ta.wikipedia.org/wiki?curid=172235" title="துன் சம்பந்தன் சாலை">
துன் சம்பந்தன் சாலை

துன் சம்பந்தன் சாலை என்பதை மலாய் மொழியில் ஜாலான் துன் சம்பந்தன் என்று அழைக்கிறார்கள். மலேசியாவின் பல இடங்களில் அமரர் துன் வீ. தி. சம்பந்தன் அவர்களின் பெயர் சாலைகளுக்குச் சூட்டப்பட்டுள்ளன. அவற்றுள், கோலாலம்பூர், பிரிக்பீல்ட்ஸ் பகுதியில் இருக்கும் துன் சம்பந்தன் சாலையே மிகவும் புகழ் பெற்றதாகும். இங்குள்ள இதர துணைச் சாலைகளுக்கும் துன் சம்பந்தன் சாலை 2, துன் சம்பந்தன் சாலை 3, துன் சம்பந்தன் சாலை 4 என்று பெயர்கள் சூட்டப்பட்டுள்ளன.

துன் சம்பந்தன், மலேசிய இந்தியச் சமுதாயத்தின் தனிப்பெரும் தலைவராகத் திகழ்ந்தவர். மலேசிய அரசாங்கத்தின் முக்கிய அமைச்சுகளில், அமைச்சர் பதவியை வகித்தவர். மலாயா சுதந்திரம் அடைவதற்கு, இந்திய மக்களின் பிரதிநிதியாக லண்டன் சென்று சுதந்திரப் பிரகடனத்தில் கையொப்பமிட்டு வந்த தலைவர்களில், துன் சம்பந்தனும் ஒருவர் ஆவார். தம்முடைய குடும்பச் சொத்துகளை, மலேசிய இந்திய மக்களுக்காகத் தானம் செய்த மாமனிதர்.

1979-ஆம் ஆண்டு மே மாதம் 18 ஆம் தேதி துன் சம்பந்தன், தம்முடைய 60ஆவது வயதில் இதய நோய் காரணமாக இறைவனடி சேர்ந்தார். முழு அரசாங்க மரியாதையுடன் அவரின் இறுதிச் சடங்கு, அவர் பிறந்த ஊரான சுங்கை சிப்புட்டில் நிகழ்ந்தது.

கோலாலம்பூர், பிரிக்பீல்ட்ஸ் பகுதியில் இருக்கும் துன் சம்பந்தன் சாலையில் இளம் ஆண்கள் கிறிஸ்துவ சங்கம் இருக்கிறது. அழகிய விவேகானந்தா ஆசிரமும் இங்குதான் உள்ளது. இந்த ஆசிரம்மம் 1904ல் கட்டப்பட்டது. சுவாமி விவேகானந்தர் 1893இல் மலாயாவிற்கு வருகை புரிந்தார். அவர் நினைவாக இந்த ஆசிரமம் கட்டப்பட்டது. கோலாலம்பூர் செண்ட்ரல் (மலாய்: "KL Sentral") எனும் கோலாலம்பூர் தொடர்வண்டி மையம், டாயாபூமி, பங்சார் சாலை போன்றவற்றை துன் சம்பந்தன் சாலை இணைக்கிறது.

பேராக் மாநிலத்தின் தலைநகரமான ஈப்போவில், ஒரு பிரதான சாலைக்கும் அவருடைய பெயர் சூட்டப்பட்டுள்ளது. அந்தச் சாலையில் வங்கிகளும், வழக்கறிஞர்களின் அலுவலகங்களும் உள்ளன. ஜொகூர் மாநிலத்தில் மாசாய் நகரிலும் துன் சம்பந்தன் பெயரில் ஒரு சாலை இருக்கிறது. மலேசியாவில் பல தமிழ்ப் பள்ளிகளின் பெயர்களும் அவரின் பெயரில் இயங்கி வருகின்றன. கோலாலம்பூர், துன் சம்பந்தன் சாலையில் உள்ள அதி விரைவு ரயில் சேவை மையத்திற்கு "LRT Tun Sambanthan" என்றும் பெயர் வைக்கப் பட்டுள்ளது.



</doc>
<doc id="172239" url="https://ta.wikipedia.org/wiki?curid=172239" title="ஜெ. இராபர்ட் ஓப்பன்ஹீமர்">
ஜெ. இராபர்ட் ஓப்பன்ஹீமர்

ஜெ. இராபர்ட் ஓப்பன்ஹீமர் ("J. Robert Oppenheimer", ஏப்ரல் 22, 1904 – பிப்ரவரி 18, 1967) ஓர் அமெரிக்க அறிவியலாளர். கோட்பாட்டு இயற்பியலாளர்; கலிபோர்னியா பல்கலைகழகத்தில் இயற்பியல் பேராசிரியராக என்ரிக்கோ பெர்மியுடன் பணிபுரிந்தவர்; இரண்டாம் உலகப்போரில் மன்ஹாட்டன் செயல்திட்டத்தில் இவர் ஆற்றிய பங்களிப்பின் காரணமாக இவர் 'அணுகுண்டுகளின் தந்தை' என அறியப்படுகிறார்.


</doc>
<doc id="172242" url="https://ta.wikipedia.org/wiki?curid=172242" title="சாந்தி சுவரூப் பட்நாகர்">
சாந்தி சுவரூப் பட்நாகர்

எஸ். எஸ் பட்நாகர் என்றறியப்படும் சாந்தி சுவரூப் பட்நாகர்(Sir Shanti Swaroop Bhatnagar:, OBE, FRS, 21 பிப்ரவரி, 1894 – 1 ஜனவரி, 1955) ஒரு நன்கறியப்பட்ட இந்திய இயற்பியலாளரும் அறிவியலறிஞரும் ஆவார். இந்தியா விடுதலை பெற்ற பிறகு அமைக்கப்பட்ட அறிவியல் மற்றும் தொழிலக ஆய்வு மன்றத்தின் முதல் இயக்குநராக பணியாற்றியவர். 1894 இல் தற்போது பாகிஸ்தானிலுள்ள ஷாப்பூர் எனுமிடத்தில் பிறந்தவர். ஓர் ஆங்கிலேய நிறுவனம் எண்ணெய்க் கிணறு தோண்டும்போது ஏற்பட்ட தொழில் நுட்பச் சிக்கலை எளிய முறையில் தீர்த்து வைத்தவர். இந்தியாவில் ஆய்வு மையங்கள் தோன்றக் காரணமானவர். பெட்ரோலியக் கழிவுகளைப் பயன்படு பொருளாக மாற்றுவதற்கு வழிமுறைகள் கண்டறிந்தவர். இந்தியாவின் உயரிய விருதான பத்ம பூஷன் விருதைப் பெற்றவர். இவருடைய பெயரால் சாந்தி சுவரூப் பட்நாகர் விருது வழங்கப்படுகிறது.




</doc>
<doc id="172255" url="https://ta.wikipedia.org/wiki?curid=172255" title="சீத்தலையார் பாட்டியல்">
சீத்தலையார் பாட்டியல்

சீத்தலையார் பாட்டியல் என்னும் பாட்டியல் இலக்கண நூலிலிருந்து இண்டு நூற்பாக்கள் பன்னிரு பாட்டியல் உரைநூலில் மேற்கோளாகத் தரப்பட்டுள்ளன. இந்த நூலைப் பற்றிய வேறு குறிப்பு ஏதும் கிடைக்கவில்லை. இந்த நூலின் பெயரோடு சேர்க்கப்பட்டுள்ள சீத்தலையார் என்னும் பெயர் இந்த நூலின் ஆசிரியரைக் குறிப்பதாகும். சீத்தலைச் சாத்தனார் என்னும் பெயரோடு தொடர்புடையது போல இப்பெயர் காணப்பட்டாலும், சீத்தலைச் சாத்தனார் என்னும் பெயர் கொண்ட பிற புலவர்களுக்கும் இவருக்கும் எந்தத் இல்லை. இவர் பாட்டியல் இலக்கணம் செய்த புலவர். பாட்டியல் நூல்கள் 11 ஆம் நூற்றாண்டில் தோன்றி வளர்ந்தன. எனவே இந்த நூலும் அக்காலத்தியது என்பது அறிஞர்கள் கருத்து. 


</doc>
<doc id="172256" url="https://ta.wikipedia.org/wiki?curid=172256" title="சிதம்பரநாத கவி">
சிதம்பரநாத கவி

சிதம்பரநாத கவி என்பவர் 16 ஆம் நூற்றாண்டில் வாழ்ந்த சைவாசாரியர் கமலை ஞானப்பிரகாசரின் மாணாக்கர்களில் ஒருவர். தந்தை பெயர் 'மயிலேறும் பெருமாள்'. இவர் விசயநாரணம் என்னும் ஊரில் வாழ்ந்துவந்தார். இவர் 
என்னும் புகழ் பெற்ற நூல்களை இயற்றியுள்ளார்.


</doc>
<doc id="172257" url="https://ta.wikipedia.org/wiki?curid=172257" title="சீவலமாறன் கதை">
சீவலமாறன் கதை

சீவலமாறன் கதை என்னும் நூல் 16 ஆம் நூற்றாண்டில் வாழ்ந்த சிதம்பரநாத கவி என்பவரால் இயற்றப்பட்ட இரண்டு நூல்களில் ஒன்று. சங்கரவிலாசம் என்பது இவரின் மற்றொரு நூல். சீவலமாறன் என்னும் பெயர் அரசனாகவும், புலவராகவும் 14 ஆம் நூற்றாண்டில் விளங்கிய அதிவீரராம பாண்டியனைக் குறிக்கும். இந்த நூலின் ஓலைச்சுவடி பிற்காலத்து ஒருவரால் படி-எழுதப்பட்ட காலம் 1743 

நூல் அமைதி

அரசன் பராந்தக மாறன் நெல்லையில் இருந்துகொண்டு அரசாண்டுவந்தான். இவனது மனைவி பெயர் பாடகவல்லி. குழந்தைப் பேற்றுக்காக இருவரும் தவம் செய்தனர். திருமால் வரம் தந்தார். கருத்தரித்ததும் தந்தை இறப்பான் என்பதும், குழந்தை பிறந்ததும் தாய் இறப்பாள் என்பதும் வரம். அவ்வாறே நிகழ்கிறது. குழந்தை பெயர் சீவலமாறன். அமைச்சர் குழந்தையை வளர்க்கிறார். முடி சூட்டுகிறார். அரசன் சீவலமாறன் தன் பெற்றோருக்குக் கங்கைக் கரையில் கடன் செய்யப் புறப்படுகிறான். 
உடனே நாடு திரும்பாவிட்டால் ஆளாக்கிய அமைச்சர் உயிர் துறக்கப்போவதாக ஓலை வருகிறது. சீவலமாறன் நாடு திரும்புகிறான். வழியில் கேதாரம், சோமநாதம், காளத்தி, தில்லை முதலான ஊர்களை வழிபட்டுக்கொண்டே வந்தான். 
இறுதியில் இந்திர விமானத்தில் சுவர்க்கம் செல்கிறான்.

இந்த நூலிலுள்ள பாடல் ஒன்று எடுத்துக்காட்டுக்காகத் தரப்படுகிறது.
<poem>அரி அயன் காணா வண்ணம் அழல் உரு ஆனாய் போற்றி
விரிதிரை உந்தி ஈன்ற விடம் அமுது உண்டாய் போற்றி
பரிவொடு பாலன் வேண்டப் பாற்கடல் அளித்தாய் போற்றி
திரிபுரம் எரித்தாய் போற்றி திகழ் சிற்றம்பலத்தாய் போற்றி. </poem> 


</doc>
<doc id="172262" url="https://ta.wikipedia.org/wiki?curid=172262" title="சருகணி">
சருகணி

சருகணி (ஆங்கிலம்:SARUKANI), இந்தியாவின் தமிழ்நாடு மாநிலத்தில் அமைந்துள்ள சிவகங்கை மாவட்டம், தேவகோட்டை ஊராட்சி ஒன்றியம், தேவகோட்டை வட்டத்தில் இருக்கும் ஒரு ஊர் ஆகும்.

260 ஆண்டுகள் பழமை வாய்ந்த திரு இருதயங்களின் ஆலயம்.

பெரிய மருது வை வெள்ளையர்கள் தேடிய பொழுது இங்குள்ள திரு இருதயங்களின் ஆலயத்தில் தஞ்சம் புகுந்ததாகவும் நன்றிக்கடனாக இப்பகுதி வழங்கப்பட்டது என்பது வரலாறு. சர்வ காணி - சருகணி யாக மருவிற்று.

மதுரை-தொண்டி சாலையில்காளையார்காேவிலிருந்து 12கிலாே மீட்டர் தாெலைவில் உள்ளது...



</doc>
<doc id="172266" url="https://ta.wikipedia.org/wiki?curid=172266" title="அனதாரியப்பன்">
அனதாரியப்பன்

அனதாரியப்பன் என்பவர் 16 ஆம் நூற்றாண்டில் வாழ்ந்த ஒரு புலவர். சுந்தரபாண்டியம், என்னும் பெயரில் சிவபெருமானின் திருவிளையாடல் கதைகளைப் பாடியவர். இவர் தொண்டைநாட்டு வாயற்பதி என்னும் ஊரில் பிறந்தவர். 
வாயற்பதியில் வடுகநாத முதலியார் என்பவர் வாழ்ந்துவந்தார். இவர் அப்பூதி அடிகள் போலத் தன் தம்பி இறந்துகிடந்ததை மறைத்துத் தன்னை நாடிவந்த ஒரு புலவருக்கு அன்னமிட்டுப் போற்றியவர். இவரால் பேணி வளர்க்கப்பட்டவர் இப் புலவர். இவர் சோழமண்டலத்து உறத்தூரில் தமிழ்மேகம் என்னும் போற்றுதலுடன் வாழ்ந்த அந்தணர் ஒருவரிடம் கல்வி பயின்றார். இவரது பெருமையை உணர்ந்த கன்றாப்பூர் சிங்கராயன் இவரது திறமையை உணர்ந்து, வாயற்பதி வடுகநாத முதலியார் வறுமையுற்றிருந்தபோது, அவரது வறுமையைப் போக்கப் பணம் கொடுத்துவிட்டு அனதாரியப்பனை வாங்கிக்கொண்டு வந்து போற்றிவந்தார்.

கம்பன் போன்ற பெருமக்கள் காலத்தில் அனதாரியப்பன் வாழ்ந்திருந்தால் அனதாரியப்பனின் சிறப்பு விளங்கியிருக்கும் என ஒரு பாடல் இவரைப் போற்றுகிறது. 
இவர் வாழ்ந்த கல்லையில் சிங்கராயன் என்னும் செல்வப் பெருமகன் வாழ்ந்துவந்தான். அவன் தன் பகைவன் ‘தண்டாயுதன்’ என்பவனை இகழ்ந்து சீட்டுக்கவி ஒன்று எழுதி அனுப்புமாறு அனதாரியப்பனை வேண்டினான். புலவரும் அவ்வாறே எழுதி அனுப்பினார். இந்தப் பாடலைப் படித்த தண்டாயுதன் புலவரின் பெருமையைப் போற்றி சீட்டுக்கவிக்கு விடையாக மற்றொரு சீட்டுக்கவி எழுதி அனுப்பினான். இந்தச் செய்திகளைச் சோழமண்டல சதகம் குறிப்பிடுகிறது.

கன்றாப்பூரை விட்டு சீங்கிய பின் இப் புலவர் கல்லை மன்று எனப்பட்ட மண்ணச்சநல்லூரில் வாழ்ந்தார். அக்காலத்தில் அவ் வூரின் தலைவராக விளங்கிய திருவிருந்தான் என்னும் புலவர் இவரைப் பேணிப் பாதுகாத்துவந்தார். புலவர் தம் சுந்தரபாண்டியம் நூலில் ஒருபாடலில் மலையத்துவச பாண்டியன் விமானத்தில் செல்கையில் திருவரங்கத்துக்கு வடபால் உள்ள கல்லைமன்று என்னும் ஊரையும் காட்டிச் செல்வதாகப் பாடியுள்ளார். கம்பன் சடையப்ப வள்ளலைப் போற்றியது போன்ற நன்றியுணர்வுப் பாடல் இது.

சுந்தர பாண்டியம் என்னும் நூல் இவரால் இயற்றப்பட்டது.


</doc>
<doc id="172275" url="https://ta.wikipedia.org/wiki?curid=172275" title="சேவியர் தனிநாயகம்">
சேவியர் தனிநாயகம்

தனிநாயகம் அடிகள் என்கிற வண. சேவியர் தனிநாயகம் ("Rev. Xavier S. Thani Nayagam", ஆகத்து 2, 1913 - செப்டம்பர் 1, 1980) ஈழத்துத் தமிழறிஞர், கல்வியாளர். தமிழ், ஆங்கிலம் தவிர எசுப்பானியம், உரோம மொழி, போர்த்துகீசியம், பிரெஞ்சு முதலிய மொழிகளில் சரளமாக உரையாடவும் சொற்பொழிவாற்றவும் வல்லவர். பல ஐரோப்பிய நாடுகளுக்குப் பயணம் செய்து அங்குள்ள நூலகங்களில் பல தமிழ்க் கையெழுத்துப்பிரதி நூல்கள், மற்றும் அச்சிடப்பெற்ற தமிழ் நூல்கள் பற்றி ஆராய்ந்து வெளிக் கொணர்ந்தார். "தமிழ்க் கல்ச்சர்" என்னும் ஆங்கிலக் காலாண்டு இதழை ஆரம்பித்து அதன் ஆசிரியராக 1951-1959 வரை இருந்தார். 1964 ஆம் ஆண்டில் உலகத் தமிழாராய்ச்சி நிறுவனம் அமைக்க அடிகோலினார். இந்த நிறுவனமே தொடர்ச்சியாக எட்டு உலகளாவிய ரீதியிலான உலகத் தமிழாராய்ச்சி மாநாடுகளை நடாத்தியது. அடிகள் உயிருடன் இருந்த காலப்பகுதியில் நான்கு மாநாடுகள் நடத்தப் பெற்றன. இவர் பொதுச் செயலாளராவிருந்து முதல் மகாநாட்டினை கோலாலம்பூரில் பல உலகநாடுகளின் தமிழ் ஆய்வாளர்களை வரவழைத்து வெற்றிகரமாக நடாத்திய பெருமை இவரைச் சார்ந்ததே.

தனிநாயகம் அடிகளார் இலங்கையின் யாழ்ப்பாண மாவட்டத்தில், ஊர்காவற்துறையில் கரம்பொன் என்ற கிராமத்தில் நாகநாதன் ஹென்றி ஸ்ரனிசுலாசு, சிசிலியா இராசம்மா பஸ்தியாம்பிள்ளை ஆகியோருக்குப் பிறந்தார். அடிகளாரது தந்தை நாகநாதன், மற்றும் அவரது தந்தைவழிப் பூட்டனார் தனிநாயக முதலி ஆகியோர் நெடுந்தீவைப் பிறப்பிடமாகக் கொண்டவர்கள். தனிநாயக அடிகளின் இயற்பெயர் சேவியர் நிக்கலஸ் ஸ்ரனிசுலாசு என்பதாகும். பிற்காலத்தே இவர் தமிழில் கொண்ட தீராத காதலினால் உரோமன் கத்தோலிக்க குருவாக நியமிக்கப்பட்டபோது தனது பெயரினை சேவியர் எஸ் தனிநாயகம் என்ற தமிழ்ப் பெயரினையும் சேர்த்துக் கொண்டார்.

தொடக்கக் கல்வியை ஊர்காவற்றுறை புனித அந்தோனியார் கல்லூரியிலும், இடைநிலைக்கல்வியை 1920 முதல் 1922 வரை யாழ்ப்பாணம் புனித பத்திரிசியார் கல்லூரி்யிலும் ஆங்கில வழிக் கல்வி பயின்றார். பின்னர் 1931 முதல் 1934 வரை கொழும்பில் புனித பேர்னாட் மறைப்பள்ளியில் சேர்ந்து இறையியல் கல்வி பயின்றார். இக்காலத்தில் ஆங்கிலம், இலத்தின், இத்தாலியம், பிரெஞ்சு, செருமன், எசுப்பானியம், போத்துக்கீயம் ஆகிய மொழிகளைக் கற்றுத் தேர்ந்தார். தொடர்ந்து உருசியம், கிரேக்கம், இபுரு, சிங்களம், தமிழ் ஆகிய மொழிகளைக் கற்றுத் தேர்ந்து ஒரு பன்மொழிப் புலவராகத் திகழ்ந்தார்.

திருவனந்தபுரம் மறைமாவட்டத்தில் பணியாற்றிய போது 1934 தொடக்கம் 1939 வரை உரோமை நகரில் வத்திக்கான் பல்கலைக்கழகம் சென்று "The Carthaginian Clergy" என்ற தலைப்பில் முனைவர் பட்டத்திற்கான ஆய்வுக்கட்டுரையினை எழுதி தெய்வ தத்துவத்தில் (Doctor of Divinity) பட்டம் பெற்றுக் கொண்டார்.. இவ்வாய்வுக் கட்டுரை 1960இல் நூல் வடிவில் வெளியானது. இங்கு படிக்கும்போதே இவருக்கு பன்நாட்டு அறிஞர்களின் தொடர்புகள் கிடைத்தது.

குருத்துவக் கல்வியை முடித்து அதில் பட்டம் பெற்ற பின்பு தென்னிந்தியா திருநெல்வேலி மாவட்டத்தில் வடக்கன்குளம் என்னும் ஊரில் உள்ள புனித திரேசா மடப் பாடசாலையில் 1940 முதல் 1945 வரை துணைத் தலைமை ஆசிரியராகப் பணியாற்றினார். முறையான தமிழைக் கற்கவேண்டும் என்ற ஆர்வம் அவருக்கு இங்கேயே தோன்றியது. பண்டிதர் குருசாமி சுப்பிரமணிய ஐயர் என்பவரிடம் தமிழ் பயில ஆரம்பித்தார். பின்னர் அண்ணாமலைப் பல்கலைக்கழகத்தில் சேர்ந்து தமிழ் இலக்கியம் படித்தார். சங்க இலக்கியம் பற்றி ஆய்வு செய்து முதுமாணிப் பட்டம் பெற்றார்.

1945ஆம் ஆண்டு தமிழ் இலக்கியத்தில் பட்டப்படிப்பிற்காக அண்ணாமலைப் பல்கலைக்கழகத்தில் சேர்ந்து தமிழ் இலக்கியம் படித்தார். இவரது தமிழ் அறிவின் ஆழத்தினையும் முதிர்ச்சியினையும் கண்ட அண்ணாமலைப் பல்கலைக்கழக துணைவேந்தர் இரத்தினசாமி, மற்றும் பேராசிரியர் தெ. பொ. மீனாட்சிசுந்தரனாரும் எடுத்த முடிவினால் இளமாணிப் படிப்பு முடிக்காமலே நேரடியாக முதுகலைமாணிப் படிப்பினை மேற்கொள்ள அனுமதிக்கப்பட்டார். அங்கு சங்க இலக்கியம் பற்றி ஆய்வு செய்து முதுகலைக் பட்டத்தைப் பெற்றுக் கொண்டார். 1947 தொடக்கம் 1949 வரை தமிழ் இலக்கிலயத்தில் "சங்ககால இலக்கியச் செய்யுளில் இயற்கை" என்னும் தலைப்பில் தனது ஆய்வுக் கட்டுரையைச் சமர்ப்பித்து, எம்.லிட். பட்டத்தையும் பெற்றுக் கொண்டார். இதில் இவர் செய்த முதல் தமிழ் ஆய்வே இவரை ஆய்வுத்துறைக்கு இட்டுச்சென்று உலகத் தமிழாய்வு வரை கொண்டு சென்றது.

1952 தொடக்கம் 1961 வரை இலங்கைப் பல்கலைக்கழகத்தில் கல்வியியலில் விரிவுரையாளராகப் பணியாற்றினார். இலங்கைப் பல்கலைக்கழகத்தில் பணியாற்றிய காலத்தில் 1955 முதல் 1957 வரை இலண்டன் பல்கலைக்கழகத்தில் "தமிழ் இலக்கியம் வழியாகக் கல்வியியல்" என்னும் தலைப்பில் ஆய்வுக்கட்டுரை சமர்ப்பித்து கல்வியியலில் முனைவர் பட்டத்தினை இரண்டாவது முறையாகப் பெற்றுக் கொண்டார். 1961 முதல் 1968ஆம் ஆண்டுவரை மலேசியாவில் உள்ள மலாய் பல்கலைக்கழகத்தில் இந்தியத் துறையின் தலைவராகவும் தமிழ்த் துறையின் பீடாதிபதியாகவும் தமிழ் பேராசிரியாராகவும் பணியாற்றினார். இக்காலத்திலேயே பண்டிதர் கா. பொ. இரத்தினம் அவர்களும் இங்கு பேராசியரியராகக் கடமையாற்றினார். 1969 இல் மலேசியாவை விட்டு நீங்கியவுடன் பாரிசு மற்றும் நேப்பிள்ஸ் பல்கலைக்கழகங்களில் பேராசிரியராகப் பணியாற்றினார்.

தூத்துக்குடியில் பணியாற்றிய காலத்தில் தனிநாயகம் அடிகளார் "தமிழ் இலக்கியக் கழகம்" என்ற அமைப்பினை நிறுவி 1952 ஆம் ஆண்டில் "Tamil Culture" (தமிழ்க் கலாச்சாரம்) என்னும் ஆங்கிலக் காலாண்டு இதழை ஆரம்பித்து அதன் ஆசிரியராக 1951-1959 வரை இருந்தார். இவ்விதழ் அமெரிக்க, ஐரோப்பிய பல்கலைக்கழகங்கள் வரை சென்றடைந்தது. இதன் காரணமாக தமிழ் கற்கும் வேற்று மொழி இனத்தவர்களான சுவெலபில், பிளியோசற், அந்திரோனொவ், எமனு, குய்ப்பர், நோல்டென், மார், பொக்சர், பறோ ஆகியோர் இவ்விதழில் தொடர்ந்து தமது ஆய்வுக் கட்டுரைகளை வெளியிட்டு வந்தனர். 1961 இல் சென்னையில் "தமிழ்ப் பண்பாட்டுக் கழகம்" ("Academy of Tamil Culture") என்ற அமைப்பைத் தோற்றுவித்தார். முதல் தமிழாராச்சி மகாநாட்டினைத் தொடர்ந்து மலேசியாவிலிருந்து உலகத் தமிழ் ஆய்வு மையத்தின் சார்பாக "Journal of Tamil Studies" என்னும் ஒரு இதழுக்கான ஆசிரியராக சிறிது காலம் ஆசிரியராகப் பணியாற்றி பல சிறந்த அறிஞர்களின் கட்டுரைகளை வெளிக் கொணர்ந்தார்.

தமிழ் மொழியையும் அதன் இலக்கியச் செழுமையையும் உலகில் பரப்பும் நோக்கோடு சப்பான், சிலி, பிரேசில், பெரு, மெக்சிக்கோ, எக்குவடோர், அமெரிக்கா ஆகிய நாடுகளுக்குப் பயணம் செய்து ஓர் ஆண்டிலேயே இருநூறிற்கும் மேற்பட்ட பேருரைகளை நிகழ்த்தி சாதனை புரிந்தார். இவ்வாறு விரிவுரைகளை நிகழ்த்தும் போது பல நாடுகளிலும் சிறப்பு பேராசிரியராகத் தமிழ்ப்பாடமும் நடத்தியுள்ளார்.

ஐரோப்பிய நாடுகளுக்குப் பயணம் செய்தபோது அங்குள்ள நூலகங்களில் பல தமிழ்க் கையெழுத்துப்பிரதி நூல்கள், மற்றும் அச்சிடப்பெற்ற தமிழ் நூல்கள் பற்றி ஆராய்ந்தார். இதன் பெறுபேறாக 1556 ஆம் ஆண்டில் தமிழில் அச்சிடப்பெற்ற Luso-Tamil Catechism (போர்த்துக்கீச-தமிழ் மொழியில் கிறித்தவம் சார்ந்த கேள்விக் கொத்து) "காட்டில்கா" (Cartilha) எனப் பெயரிடப்பட்டு வெளியிடப்பட்டது. இதனை அடிகளார் 1950 ஆம் ஆண்டில் லிஸ்பனில் கண்டெடுத்தார். அத்துடன், 1578 இல் அச்சிடப்பெற்ற தம்பிரான் வணக்கம் (Thambiran Vanakkam), 1579 இல் வெளியிடப்பட்ட "கிறித்தியானி வணக்கம்" (Kiristiani Vanakkam). முதன் முதலாக அன்ரம் டீ பெறோனீக்கா என்பவரால் தொகுக்கப்பட்ட தமிழ் - போர்த்துக்கீச மொழி அகராதி போன்றவற்றையும் கண்டெடுத்தார்.. அதில் பெறொனிக்கா அகராதியினை மீள்பதிப்பு செய்து அதனை முதல் தமிழாராச்சி மகாநாட்டில் மலேசியாவில் வெளியிட்டார்.

தனிநாயகம் அடிகளார் போர்த்துகலில் கண்டறிந்த "Arte da Lingua Malabar" என்ற கையேடே தமிழுக்காக அயலவர் எழுதிய முதல் இலக்கணக் கையேடு ஆகும். தாளில் எழுதப்பட்ட இந்தக் கையேடு என்றீக்கு அடிகளால் 1549-இல் வழங்கிய போர்த்துக்கீசிய மொழியில் அக்காலத்துத் தமிழ் மொழியை விளக்குகிறது. இந்தக் கையேட்டை ஜீன் ஹைன் (Jeanne Hein) என்ற அமெரிக்கர் 2013 ஏப்ரலில் ஆங்கிலத்தில் மொழிபெயர்த்து வெளியிட்டார்.

1963 ஆம் ஆண்டளவில் தமிழக அரசில் எம். பக்தவத்சலம் முதலமைச்சராக இருந்த போது தமிழக அரசின் தமிழ் வளர்ச்சிக் கழகத்தில் தனிநாயகம் அடிகளார் உலக நாடுகளில் உள்ள தமிழறிஞர்கள் யாவரையும் ஒன்று திரட்டி ஒரு குழுவாக அமைத்து தமிழ்நாட்டில் ஆண்டு தோறும் தமிழாராய்ச்சி மகாநாட்டினை நடத்தும் யோசனையை முன்வைத்தார். இதற்கான ஆக்கபூர்வமான எந்த நடவடிக்கையினையும் தமிழக அரசு மேற்கொள்ளவில்லை. இதனை அடுத்து இம்மாநாட்டினைத் தாமே முன்னின்று உலகளவிலே நடத்த வேண்டும் என்ற உத்வேகம் கொண்டதனால் உலகத் தமிழ் ஆராய்ச்சிக் கழகம் உருவாக வழி பிறந்தது.

உலகத் தமிழாராய்ச்சிக் கழகத்தின் (International Association for Tamil Research, IATR) முதல் கூட்டம் தில்லியில் 1964 சனவரியில் நடைபெற்றது. இக்கூட்டத்தில் தனிநாயகம் அடிகளாருடன், பேராசிரியர் கமில் சுவெலபில், தமிழ்ப் பல்கலைக்கழகத்தின் முன்னாள் துணைவேந்தர் வ. ஐ. சுப்பிரமணியம் ஆகியோர் அழைப்பாளர்களாக இருந்து செயற்பட்டனர். மொத்தம் 26 தமிழறிஞர்கள் சேர்ந்து உலகத் தமிழாராய்ச்சி நிறுவனத்தை 1964 சனவரி ஜனவரி மாதம் 7 ஆம் நாள் ஆரம்பித்து வைத்தனர். அந்த அமைப்பின் முதல் தலைவராக பிரான்சு நாட்டுத் தமிழறிஞர் பேராசிரியர் ஜேன் ஃபிலியோசா தலைவராகவும், ஒக்ஸ்போட் பல்கலைக்கழக பேராசிரியர் தொமஸ் பரோ, அமெரிக்க நாட்டு பேராசிரியர் எமனோ, பன்மொழிப் புலவர் பேராசிரியர் தெ. பொ. மீனாடசிசந்தரனார், மு. வரதராசன் ஆகியோர் துணைத் தலைவர்களாகவும் செக்கோசெவவாக்கியா, பிராக் பல்கலைக்கழக பேராசிரியர் கமில் சுவெலபில், தனிநாயகம் அடிகள் ஆகியோர் இணைச் செயலாளராளர்கவும் தேர்வு செய்யப்பட்டார்கள்.

உலகத் தமிழாராய்ச்சி நிறுவனம் தொடர்ச்சியாக எட்டு உலகத் தமிழாராய்ச்சி மகாநாடுகளை பல உலக நாடுகளில் நடத்தியது. அடிகளார் உயிருடன் இருந்த காலப்பகுதியில் நான்கு மகாநாடுகள் நடைபெற்றன. இவர் பொதுச் செயலாளராவிருந்து முதல் மகாநாட்டினை 1966, ஏப்ரல் 16 - 23 தேதிகளில் மலேசிய அரசின் துணையோடு பிரம்மாண்டமான முறையில் மலேசியத் தலைநகர் கோலாலம்பூரில் நடத்தினார். 1961 ஆண்டில் அவர் மலாய் பல்கலைக் கழகத்தில் இந்தியத் துறைத் தலைவராகவும் தமிழ் பேராசிரியராகவும் பணியாற்றியது மிகவும் துணைநின்றது. அப்போது அமைச்சர்களாக இருந்த வி. தி. சம்பந்தன், வி. மாணிக்கவாசகம் ஆகியோருடன் அடிகளார் பேணிய நல்லுறவால் மலேசிய அரசின் ஒத்துழைப்பும் கிடைக்கப்பெற்றது. மாநாட்டிற்கு மலேசியப் பிரதமர் துங்கு அப்துல் ரகுமான் தலைமை தாங்கினார். தமிழ்நாட்டு முதலமைச்சர் எம். பக்தவத்சலமும் கலந்து சிறப்பித்தார். புரொயென்காவின் போர்த்துக்கீச-தமிழ் அகராதியை அங்கு மீள்பதிவாக்கம் செய்து இம்மாநாட்டில் தனிநாயகம் அடிகளார் வெளியிட்டார். சென்னையில் நடந்த இரண்டாவது உலகத் தமிழாராய்ச்சி மாநாட்டில் முதன்மை விருந்தினராகக் கலந்து கொண்டார்.

தமிழிலும் ஆங்கிலத்திலும் பல ஆய்வுக் கட்டுரைகளையும் நூல்களும் எழுதி வெளியிட்டார். "தமிழ்த் தூது" (1952) என்ற நூல் அடங்கலாக மொத்தம் 137 நூல்களை எழுதினார். அடிகாளார் எழுதிய இலக்கியக் கட்டுரைகளின் முதல் தொகுப்பு "தமிழ்த் தூது" என்பதாகும். இது 1952 ல் வெளியிடப்பட்டது. அவரது உலகப் பயணங்களின் அனுபவங்கள் "ஒரே உலகம்" என்ற தலைப்பில் 1963ஆம் ஆண்டு வெளியிட்டார். அண்ணாமலைப் பல்கலைக்கழகத்தில் அடிகளார் ஆற்றிய தொடர்ச் சொற்பொழிவு “திருவள்ளுவர்” என்ற மகுடமிடப்பெற்று 1967ல் நூலாக வெளிவந்தது. அடிகளார் எழுதிய 30 ஆய்வுக்கட்டுரைகள் தமிழ் காலாசரம் சஞ்சிகையில் வெளிவந்த 70 கட்டுரைகள் பலவேறு இதழ்களிலும் கருத்தரங்க மலர்களிலும் வெளிவந்துள்ளன.

தமிழைப் பற்றிய ஐரோப்பிய மொழிகளில் வெளி வந்த நூல்களைத் தொகுப்பதன் மூலம் பன்னாட்டு ரீதியில் தமிழ்மொழியை உலகின் கவனத்திற்குக் கொண்டுவர முயன்றார். "Reference Guide to Tamil Studies" என்ற 122 பக்கங்களைக் கொண்ட உசாத்துணை நூலில் 1335 நூல்களைப் பற்றிய குறிப்புக்களைச் சேர்த்து நூலாக வெளியிட்டுள்ளார். இந்நூல் இலத்தின், பிரெஞ்சு, செருமனி, உருசியம், மலாய், ஆங்கிலம் போன்ற மொழிகளில் தமிழியல் பற்றி வெளிவந்த தகவல்களின் அடிப்படையில் ஒரு தொகுப்பு நூலாக விளங்கிற்று. தமிழாய்வில் ஈடுபட விரும்பும் வெளிநாட்டவருக்கு ஒரு உசாத்துணை நூலாக விளங்கவே இதனை வெளியிட்டார்.

இலங்கையிலிருந்து வெளியான சைமன் காசிச்செட்டி ஆங்கிலத்தில் எழுதிய தமிழ் புளூட்டார்க் என்ற நூலை பேராசிரியர் தெ. பொ. மீனாட்சிசுந்தரனாரைக் கொண்டு கூடுதல் செய்திகளைச் சேர்த்து பிழை களைந்து வெளியிட ஏற்பாடு செய்தார்.

அடிகளாரால் எழுதப்பட்ட சில நூல்களின் விபரங்கள் வருமாறு:


அடிகளார் இறப்பதற்கு நான்கு மாதத்திற்கு முன்னர் ஏப்ரல் 1980 இல் தந்தை செல்வா நினைவுப் பேருரையை கொழும்பில் நிகழ்த்தினார். அதே ஆண்டு மே மாதம் வேலணையில் பண்டிதர் கா. பொ. இரத்தினம் அவர்கள் எழுதிய "தமிழ்மறை விருந்து"என்ற நூல் வெளியீட்டு விழாவில் பங்கேற்றார். அதன்பின், பெரிதும் உடல் நலிவுற்ற தனிநாயகம் அடிகளார், 1980 செப்டம்பர் 1 மாலை 6.30 மணியளவில் உயிர் நீத்தார்.


சென்னையில் 2013 பெப்ரவரி 16 அன்று தனிநாயக அடிகளாரின் நினைவை போற்றும் வகையில் நூற்றாண்டு தொடக்க விழா நடைபெற்றது





</doc>
<doc id="172284" url="https://ta.wikipedia.org/wiki?curid=172284" title="டோனுஸ் (திருத்தந்தை)">
டோனுஸ் (திருத்தந்தை)

திருத்தந்தை டோனுஸ் கத்தோலிக்க திருச்சபையின் திருத்தந்தையாக 2 நவம்பர் 676 முதல் 11 ஏப்ரல் 678 வரை ஆட்சி செய்தவர் ஆவார். இவரின் தந்தை உரோமை நகரத்தினரான மௌரிசியுஸ் என்பவர் ஆவார். இத்திருத்தந்தையைப் பற்றி அதிக தகவல்கள் இல்லை.

இவர் தனது ஆட்சியில் புனித பேதுரு பேராலயம் எதிரே உள்ள இடத்தை வெள்ளை பளிங்கு கற்களால் பாதை அமைத்தார். உரோமை நகரில் அமைந்துள்ள ஆலயங்கள் பலவற்றையும் குறிப்பாக புனித பவுல் பேராலயத்தை சீரமைத்தார்.

இவரின் ஆட்சியில் இரிபாரிதுஸ் என்னும் இரவேனா நகரின் பேராயர் திருப்பீடத்தோடு இணைந்ததால் பேராயர் மௌரூசுவினால் ஏற்பட்ட சமயப்பிளவு முடிவுக்கு வந்தது. இவரின் ஆட்சியில் நெஸ்தோரிய திரிபுக் கொள்கையாளர்களின் மடம் ஒன்று உரோமை நகரில் இருப்பது தெரியவந்ததால், அம்மடத்தில் இருந்த துறவியரை பல மடங்களுக்கு பிரித்து அனுப்பினார். மேலும் அம்மடத்தையும் உரோமை துறவிகளுக்கு கொடுத்தார்.

இவரின் ஆட்சியில் காண்ஸ்டான்டினோபிலுடன் சுமுக உறவு நிலவியது.

இவரின் ஆட்சி ஒரு வருடம், ஐந்து மாதங்கள் மற்றும் 10 நாட்கள் நிலைத்தது. இவரின் இறப்புக்குப் பின்பு இவர் புனித பேதுரு பேராலயத்தில் அடக்கம் செய்யப்பட்டார்.

திருத்தந்தை இரண்டாம் டோனுஸ் என்னும் பெயர் முக்கலத்தில் சில அதிகாரப்பூர்வ ஏடுகளில் ஆறாம் பெனடிக்டின் பெயருக்கு அடுத்து காணக்கிடைக்கின்றது. இது டோனுஸ் மற்றும் தோம்னுஸ் என்னும் பெயர்களுக்கிடையே நிலவிய குழப்பத்தால் ஆகும்.



</doc>
<doc id="172285" url="https://ta.wikipedia.org/wiki?curid=172285" title="மடைப்பள்ளியர்">
மடைப்பள்ளியர்

போத்துக்கீசர் வந்த போது யாழ்ப்பாண நகரில் வெள்ளாளரும் அதற்கடுத்து மடப்பள்ளிகளும் பெரும்பாண்மையான ஆதிக்க சாதிகளாக இருந்துள்ளனர். ஆனால் யாழ்ப்பான இராசியத்தில் வெள்ளாளர் ஆதிக்கமே இருந்தது. இரண்டு சாதிகளுக்குள்ளும் அதிகார போட்டி இருந்துள்ளது. மடப்பள்ளிகள் வைஸ்ணவர்கள் யாழ்ப்பாண நகரின் பெருமாள் கோவில் மடப்பள்ளிகளுக்கு சொந்தமானது. பின்னர் இவர்கள் மடப்பள்ளி வெள்ளாளார் என்கிற அடையாளத்தோடு வெள்ளாளரோடு ஒருங்கிணைந்தார்கள். கலப்போக்கில் மடப்பள்ளி என்கிற அடைமொழி மறைந்து வெள்ளாலர் சமூகமாக மாறிவிட்டார்கள்.

</doc>
<doc id="172294" url="https://ta.wikipedia.org/wiki?curid=172294" title="துன் சம்பந்தன் ஒற்றைத் தண்டவாள நிலையம்">
துன் சம்பந்தன் ஒற்றைத் தண்டவாள நிலையம்

துன் சம்பந்தன் ஒற்றைத் தண்டவாள நிலையம் என்பது தரைக்கு மேலே செல்லும் கோலாலம்பூர் ஒற்றைத் தண்டவாளத் தொடர்வண்டிகளின் நிறுத்து நிலையங்களில் ஒன்றாகும். இந்த நிலையம் மலேசியாவின் தலைநகரமான, கோலாலம்பூர் மாநகரத்தில் இருக்கிறது. 2003ஆம் ஆண்டு ஆகஸ்டு 31ஆம் தேதி, மலேசியாவின் 46வது சுதந்திர தினத்தன்று திறக்கப்பட்டது.

ஒற்றைத் தண்டவாள தொடர்வண்டிகள் தரைக்கு மேல் 40 அடி உயரத்தில் பயணிக்கின்றன. இந்த ஒற்றைத் தண்டவாள நிலையம், பிரிக்பீல்ட்ஸ் பகுதிக்கு மிக அருகாமையில், அமரர் துன் வீ.தி. சம்பந்தன் அவர்களின் நினைவாக திறக்கப்பட்டது.


</doc>
<doc id="172298" url="https://ta.wikipedia.org/wiki?curid=172298" title="நிர்பை">
நிர்பை

நிர்பை (சமசுகிருதம்: निर्भय, Nirbhay, "பயமில்லா") ஒரு குறைஒலிச் சீர்வேக ஏவுகணையாகும். இது இந்தியாவின் பாதுகாப்பு ஆராய்ச்சி மற்றும் வளர்ச்சி அமைப்பினால் உருவாக்கப்படும் சீர்வேக ஏவுகணையாகும்.
நிர்பை ஏவுகணையை பாதுகாப்பு ஆராய்ச்சி மற்றும் வளர்ச்சி அமைப்பு மற்றும் விமான மேம்பாட்டு நிறுவனம் இணைந்து உருவாக்குக்கின்றன. இதன் உருவாக்கம் 2007 ஆம் ஆண்டு அதிகாரபூர்வமாக தொடங்கியது. ஆனால் இது 2005 ஆம் ஆண்டு தொடங்கப்பட்டதாக நம்பப்படுகிறது. இவ்வகையில் இது இந்தியாவின் முதல் ஏவுகணையாகும். முதலில் இது தரையில் இருந்து ஏவும் வகையில் வடிவமைக்கப்பட்டது. பின் இதை தரை, கடல் மற்றும் வானில் இருந்து ஏவும் வகையில் திட்டம் மாற்றியமைக்கப்பட்டது. இந்தவகை கண்டரிவது கடினம். அமெரிக்காவின் டொமகாக் ஏவுகணை இவ்வகையை சார்ந்தது. சீர்வேக ஏவுகணைகளின் தயாரிப்பு செலவு குறைவு மற்றும் இதை அதிக அளவு குறைவான நேரத்தில் தயாரிக்கலாம் போன்ற காரணங்களால் இந்தியா இந்தவகை ஏவுகணையை உருவாக்க தொடங்கியது.

நிர்பை ஏவுகணை இரு நிலைகளை கொண்டுள்ளது. முதல் நிலையில் திட உக்கியும், இரண்டாம் நிலையில் சுழல்விசை விசிறியும் அமைந்துள்ளது. ஏவுகணையை ஏவும் பொழுது திட உக்கி இதை உந்தி மேலே கொண்டு செல்லும். பின் முதல் நிலை பிரிந்து இரண்டாம் நிலை இயக்கத்துக்கு வரும். அப்பொழுது அதன் இறகு விரிக்கப்பட்டு ஏவுகணை கட்டுபடுத்தப்படும். முதல் நிலை பிரிந்த பின் இரண்டாம் நிலையில் உள்ள சுழல்விசை விசிறி உந்தி செல்ல ஏவுகணைக்கு சக்தி அளிக்கும். இது மர உயர அளவு உயரத்தில் பறந்து சென்று எதிரியின் இழக்கை தாக்கி அழிக்கவல்லது. 

ஒடிசாவின் சந்திப்பூர் ஏவுதளத்தில் இருந்து மார்ச் 12 ஆம் தேதி பிற்பகல் 11.50 மணியளவில் தரையில் இருந்து செலுத்த கூடிய ஏவுகணை ஏவிப்பட்டது. அதன் அடிப்படை இலக்குகளை வெற்றிகரமாக எட்டிய ஏவுகணை 20 நிமிட பயணப்பாதையைத் தாண்டிய நிலையில் அதன் ஏவு பாதையில் இருந்து விலகியது. அதனால் சோதனை முயற்சி தோல்வியில் முடிந்தது. ஏவுகனையில் முதல் நிலை மற்றும் இறக்கை விரிப்பு ஆகிய அடிப்படை நூட்பங்களில் வெற்றிகரமாக செயல்பட்டன.

அடுத்த சோதனை 2013 நவம்பர் மாதம் திட்டமிடப்பட்டுள்ள்து.


</doc>
<doc id="172299" url="https://ta.wikipedia.org/wiki?curid=172299" title="புனித பேதுரு சதுக்கம்">
புனித பேதுரு சதுக்கம்

புனித பேதுரு சதுக்கம் (, ) என்பது வத்திக்கான் நகரில் உள்ள புனித பேதுரு பேராலயத்தின் எதிரே அமைந்துள்ள சதுக்கம் ஆகும்.

இதன் நடுவில் 4000 ஆண்டுகள் பழமை வாய்ந்த 25.5மீட்டர் உயரமுள்ள தூண் உள்ளது. நீரோவின் வட்டரங்கில் (Circus of Nero) இத் தூணின் முன்பு புனித பேதுரு சிலுவையில் அரையப்பட்டார். அதன் அருகே இருந்த அடிநிலக்கல்லரையில் அடக்கம் பெய்யப்பட்டர். முதலாம் கான்ஸ்டன்டைன் அதன் அருகே முதல் பேதுரு பேராலயத்தை அமைத்தார். இத்தூண் அக்கோவிலின் அருகே அமைந்திருந்தது.
திருத்தந்தை ஐந்தாம் சிக்ஸ்துஸின் ஆட்சியில் 1568ஆம் ஆண்டு அவரின் கட்டளைப்படி இத்தூண் புனித பேதுரு சதுக்கத்தின் நடுவில் பெயர்த்து வைக்கப்பட்டது. இதன் உச்சியில் இருந்த யூலியசு சீசரின் சாம்பலைக் கொண்டிருந்ததாக நம்பப்பட்ட கலசத்தை நீக்கிவிட்டு சிலுவை ஒன்றை வைக்க திருத்தந்தை ஆணையிட்டார் அக்கலசம் பின்னாட்களில் திறக்கப்பட்டட போது அதில் ஏதும் இருக்கவில்லை. அது இப்போது உரோமை அருங்காட்சியகத்தில் உள்ளது.

இத்தூண் இப்போது ஒரு சூரிய மணி காட்டியாகவும் பயன்படுகின்றது.


</doc>
<doc id="172301" url="https://ta.wikipedia.org/wiki?curid=172301" title="புனித சியன்னா நகர கத்ரீனம்மாளின் லாரா">
புனித சியன்னா நகர கத்ரீனம்மாளின் லாரா

புனித சியன்னா நகர கத்ரீனம்மாளின் லாரா (மே 26, 1874 - அக்டோபர் 21, 1949) என்பவரின் இயற்பெயர் மரிய லாரா மொன்டோயா யி உபெகுயி என்பதாகும். கொலொம்பியாவின் ஜேரிகோ நகரில் பிறந்த இவர் ஒரு கத்தோலிக்க அருட்சகோதரி ஆவார். 1914 இல் இவர் "மரியாவின் மாசற்ற இதயம் மற்றும் புனித சியன்னா நகர கத்ரீனம்மாளின் மறைபணியாளர் சகோதரிகள்" என்னும் துறவற சபையினை நிறுவினார். இவர் பழங்குடி இனத்தவர்களின் உரிமைக்காக பாடுபட்டார். தென் அமெரிக்க பெண்களுக்கு இவர் ஒரு சிறந்த எடுத்துக்காட்டாக கருதப்படுகின்றார். திருத்தந்தை இரண்டாம் யோவான் பவுலினால் 2004இல் இவருக்கு அருளாளர் பட்டம் அளிக்கப்பட்டது. ஒத்ரான்தோ மறைசாட்சிகள் மற்றும் மரிய குவாதலூபே கார்சிய சவாலாவேடு இவருக்கும் 12 மே 2013 அன்று திருத்தந்தை பிரான்சிசு 12 மே 2013 அன்று புனிதர் பட்டம் அளித்தார்.


</doc>
<doc id="172310" url="https://ta.wikipedia.org/wiki?curid=172310" title="பொன்னூர்">
பொன்னூர்

பொன்னூர் திருவண்ணாமலை மாவட்டத்தில் வந்தவாசி வட்டத்திலுள்ள ஒரு கிராமம் ஆகும். இவ்வூர் திருவண்ணாமலையிலிருந்து 75.6 கி.மீ தூரத்திலும் சென்னையிலிருந்து 126 கி.மீ தொலைவிலும் உள்ளது. இங்கு தொன்மை வாய்ந்த சமண கோவிலும்,அருகில் உள்ள பொன்னூர் இலங்காட்டில் மிகவும் சக்தி வாய்ந்த அருள்மிகு வேடபாளையத்தம்மன் ஆலயம் அமைந்துள்ளது, இந்த ஆலையம் பலருக்கு குலதெய்வ ஆளையமாக திகழ்கிறது., 7 கி.மீ தொலைவில் பிரசித்தி பெற்ற, தொன்மை வாய்ந்த குந்த குந்தர் சமண மலையும் உள்ளது.







</doc>
<doc id="172313" url="https://ta.wikipedia.org/wiki?curid=172313" title="கோட்டைக்கருங்குளம்">
கோட்டைக்கருங்குளம்

கோட்டைகருங்குளம் திருநெல்வேலி மாவட்டம், இராதாபுரம் வட்டத்தில் உள்ள ஒரு சிறு கிராமம். நாகர்கோவில்-திருச்செந்தூர் நெடுஞ்சாலையில் வள்ளியூரில் இருந்து 18 கி.மீ தொலைவில் அமைந்துள்ளது. இதன் வடக்கே 0.5 கி.மி தொலைவில் வடிவம்மன்பட்டி என்ற சிற்றூரும் உள்ளது. இங்கு கோட்டைகருங்குளத்தில் 95% தேவர் சமுதாயத்தை சார்ந்தவர்கள் உள்ளனர். ஊருக்கு வடக்கே 5 கி.மி தொலைவில் நம்பியாறு அணைகட்டு அமைந்துள்ளது. இந்த அணையில் இருந்து பல கிராமங்களுக்கு நீர்ப்பாசன வசதி கிடைக்கிறது. இவ்வூரில் புகழ் பெற்ற சிவன் கோவில் அமைந்துள்ளது. முக்கிய தொழில் விவசாயம். கோட்டைக்கருங்குளம் கிராமப் பஞ்சாயத்துக்கு உட்பட்ட கிராமங்கள் வடிவம்பட்டி, மிட்டதாற்குலம், நம்பிகுறிசசி, முத்தம்மாள்புரம் ஆகியவையாகும்.



</doc>
<doc id="172317" url="https://ta.wikipedia.org/wiki?curid=172317" title="நைட்ரசமின்">
நைட்ரசமின்

நைட்ரசமின்கள் "(Nitrosamines)" என்பவை R1N(–R)–N=O என்ற வேதிக் கட்டமைப்பைக் கொண்ட வேதிச் வேதிச்சேர்மங்கள் ஆகும். நைட்ரசோ தொகுதி ஓர் அமீன் தொகுதியுடன் பிணைக்கப்பட்டு நைட்ரசமின்கள் உருவாகின்றன. இக்கூட்டுப்போருள் மிகவும் மோசமான வலுவான புற்றூக்கியாகும். ஊதுபை போன்ற பால்மப் பொருட்களில் நைட்ரசமின்கள் காணப்படுகின்றன. மேலும், நைட்ரசமின்கள் நமது உடலில் இயற்கையாகவே காணப்படுகின்றன. கௌமாரிக் அமிலமும் (Coumaric acid ) குளோரோசெனிக் அமிலமும் (Chlorogenic acid ) நைட்ரசமினின் செயல்பாட்டினை தடுக்கின்றன. இவ்விரு பொருட்களும் தக்காளிப்பழத்தில் உள்ளன. நுரையீரல் புற்றை தோன்றாமல் கட்டுப்படுத்த இவை உதவுகின்றன.

யான் பார்னெசு, பீட்டர் மகீ என்ற இரண்டு பிரித்தானிய வின்ஞானிகள் 1956 ஆம் ஆண்டில் இருமெத்தில்நைட்ரசமின்கள் எலிகளின் கல்லீரலில் கட்டிகளை உண்டாக்குவதாக தெரிவித்தனர். இதனைத் தொடர்ந்து ஆய்வுகள் மேற்கொள்ளப்பட்டன. தோராயமாக 90 சதவீதம் நைட்ரசமின் சேர்மங்கள் புற்று நோயை உண்டாக்குகின்றன என நம்பப்படுகிறது.



</doc>
<doc id="172321" url="https://ta.wikipedia.org/wiki?curid=172321" title="ஐயோடின்-129">
ஐயோடின்-129

ஐயோடின் 129 என்பது ஓர் அணுஉலைக் கழிவுப் பொருளாகும். இது ஒரு சிக்கலற்ற ஐயோடின் 128 ஆக மாற்றப்படுகிறது. இதற்கு வேண்டப்படுவது எல்லாம் ஆய்வுக்கூட லேசர் கதிர்களே. ஐயோடின் 129 னின் அரை ஆயுள் 15.7 மில்லியன் ஆண்டுகளாகும். இதன் காரணமாக இதனைக் கையாளுவது மிகவும் அபாயகரமானதும் கடினமானதும் ஆகும். இப்போது ஐயோடின் 129 ஐ கண்ணாடியில் கலந்து பூமிக்கடியில் புதைக்கப்பட்டு வருகிறது. பேராசிரியர் கென் லெடிங்ஹாம் (Ken Ledingham ) மற்றும் அவரது துணைவர்கள் ஐயோடின் 129 ஐ லேசர் கதிர்களால் தாக்கி ஐயோடின் 128 ஆக மாற்றியுள்ளனர். ஐயோடின் 128 ன் அரை ஆயுள் 25 நிமிடங்களேயாகும். இதனை எளிதில் கையாள முடியும். ஒரு மணிநேரத்தில் களைந்துவிடலாம். இந்த மாற்றத்தினை பெரிய அளவில் நிகழ்த்த ஆய்வுகள் நடக்கின்றன. மேலும் லேசரைப் பயன்படுத்தி தனிம மாற்றம் செய்யமுடியும் என்று தெளிவாகி உள்ளது. இதனால் இனிமேல் சைக்ளோட்டிரான் துணை இல்லாமலே லேசர் துணையுடன் குறுகிய கால அரை ஆயுள் உடைய ஐசோடோப்புகளைப் பெறமுடியும். சுற்றுச்சுழலைப் பாதிக்காமல் அணுஉலைக் கழிவுகளை மாற்ற முடியும் என்பதனை இது காட்டுகிறது.


</doc>
<doc id="172325" url="https://ta.wikipedia.org/wiki?curid=172325" title="இரண்டாம் பெனடிக்ட் (திருத்தந்தை)">
இரண்டாம் பெனடிக்ட் (திருத்தந்தை)

திருத்தந்தை புனித இரண்டாம் பெனடிக்ட் என்பவர் திருத்தந்தையாக 684 முதல் 685 வரை இருந்தவர். இவர் இரண்டாம் லியோவின் இறப்புக்கு பின் 683இல் தேர்வு செய்யப்பட்டாலும் நான்காம் கான்ஸ்டன்டைன் மன்னனின் ஒப்புதலைப் பெற காலதாமதம் ஆனதால் 684இல் பதவி ஏற்றார்.

Monothelitism என்னும் பதித்த கொள்கையினை அடக்க 678இல் நடந்த மூன்றாம் கான்ஸ்டன்டைன் பொதுச்சங்கத்தில் அந்தியோக்கு நகர ஆயரை திருச்சபையை விட்டு விலக்கினார்.

இவர் ஒரு வருடத்திற்கும் குறைவாகவே திருத்தந்தையாக இருந்த போதிலும், உரோமை நகரில் பல கோவில்களை இவர் சீரமைத்தார் என்பர். இவர் 8 மே 685இல் இறந்தார்.


</doc>
<doc id="172326" url="https://ta.wikipedia.org/wiki?curid=172326" title="எரிச்சி">
எரிச்சி

எரிச்சி ("Erichi") என்பது தமிழ்நாட்டில்,அறந்தாங்கி வட்டம், புதுக்கோட்டை மாவட்டத்தில் உள்ள ஒரு கிராமம். இது புதுக்கோட்டை நகரில் இருந்து 24கிமீ தூரத்தில் உள்ளது. இவ்வூர் சங்ககால ஊர்கள் பெயரில் இடம் பெற்றுள்ளது. கோனாட்டு எறிச்சிலூர் மாடலன் மதுரைக்குமரனார், புறநானூற்றில் பல பாடல்களை எழுதியவர். இவரது ஊரே ’எறிச்சி’ என்பதாகும், இந்த பெயர் இப்போது மருவி ’எரிச்சி’ என வழங்கப்படுகிறது.

இக்கோயில் மகாபாரதத்துடன் தொடர்புடையது.
17ம் நூற்றாண்டில் இது கட்டப்பட்டது. ஐந்து பெருநிலங்கள்ல் ஒன்றான முல்லை நிலப்பகுதி(கடும் பாடு சாரந்த இடமும்) முழுவதும் எரிமலைப் பாறை போன்ற செம்பறாங்கல் போன்று பூமியின் அமைப்பில் காணப்படுகின்றன. இப்பாறை கற்களைக் கொண்டே இத்திருக்கோயிலும், அருகில் உள்ள மெய்யர் அய்யனார் கோயிலும், சுப்பிரமணியர் கோயிலும், காமாட்சி அம்மன் கோயிலும் அறந்தாங்கி அகரம் காசி விஸ்வநாதர் கோயிலும் குளவாய்பட்டி அட்ட வீரட்டேஸ்வரர் கோயில் கருவறை மற்றம் உள்கட்டமைப்புகள் அமைக்கப்பட்டுள்ளன.

32.5 அடி நீளமும் 21.5 அடி அகலமும் 40 அடி ஆழமும் கொண்ட சுணை ஒன்று செம்மறாங்கல் பாறைகளை வெட்டி அமைக்கப்பட்டு இருப்பது சிறப்புடையது ஆகும்.


</doc>
<doc id="172331" url="https://ta.wikipedia.org/wiki?curid=172331" title="சபரி (இராமாயணம்)">
சபரி (இராமாயணம்)

சபரி என்பது இராமாயணத்தில் இடம்பெறும் ஒரு கிளைக் கதையில் வரும் கதாபாத்திரம் ஆகும். சபரி வேடுவக் குலத்தைச் சேர்ந்த பெண். மாதங்க முனிவரின் போதனையால் அவருக்கு சிஷ்யையாக இருந்தாள். இராமனிடத்தில் மிகுந்த பக்தி கொண்டவள். காட்டில் சீதையை இழந்த இராமனும் இலக்குமணனும் தேடி அலைந்த வேளையில் சபரியின் ஆசிரமத்தைக் காணுகின்றனர். அங்கு சபரியை முதன்முதலாகச் சந்திக்கின்றனர்.


</doc>
<doc id="172332" url="https://ta.wikipedia.org/wiki?curid=172332" title="சுந்தரபாண்டியம்">
சுந்தரபாண்டியம்



</doc>
<doc id="172333" url="https://ta.wikipedia.org/wiki?curid=172333" title="சுந்தரபாண்டியம் (நூல்)">
சுந்தரபாண்டியம் (நூல்)

சுந்தரபாண்டியம் என்னும் நூல் 18 ஆம் நூற்றாண்டில் வாழ்ந்த அனதாரியப்பன் என்னும் புலவரால் எழுதப்பட்டது. மதுரைச் சொக்கநாதப் பெருமானை இந்நூல் சுந்தரபாண்டியன் எனக் குறிப்பிட்டு அவனது திருவிளையாடல்களைப் பாடும்போது நூலுக்குச் ‘சுந்தரபாண்டியம்’ எனப் பெயரிட்டுக்கொள்கிறது. 

இக் கோயில் பற்றிய தலபுராணங்கள் மூன்று. 
இந்நூல் உற்பத்தி காண்டம், திக்குவிசய காண்டம், உக்கிர காண்டம், லீலா காண்டம் என நான்கு காண்டங்களாகப் பகுக்கப்பட்டுள்ளது. அவற்றில் முறையே 20, 15, 15, 4 சருக்கங்கள் உள்ளன.
முதலான செய்திகள் கூறப்பட்டுள்ளன.
இந்நூலிலுள்ள பாடல் பாங்கை அறிந்துகொள்ளும் வகையில் இரண்டு பாடல்கள் எடுத்துக்காட்டாகத் தரப்படுகின்றன. 
<poem>மண் என்படும் மலை என்படும் அலை என்படும் மதியா
விண் என்படும் எனது அங்கையில் விடு குழியில் உனை யான்
பெண் என்பது நினைந்து ஈது உனைப் பொறுத்தேன் அது பிழைத்தாய்
‘துண்’ என் பயம் விடுத்தாய், கணை தொடுத்தாய், அமர் அடுத்தாய்.</poem>
<poem>தருமத்திறுகு ஆப்பு, நாட்டோர்க்கு உயிர், தரித்திரற்குச் செம்பொன்,
சுருதிக்கு நுட்பம், சேர்ந்த சுற்றத்தோர்க்கு இனிய செல்வம்,
கருணைக்கு வாரி, தானம் தனக்கு உயர் கற்பம், போல்
பொருவற்ற செழியர் கோமான் இருந்தனன் அரசர் போற்ற.</poem>


</doc>
