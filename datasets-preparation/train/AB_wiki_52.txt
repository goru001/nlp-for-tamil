<doc id="78061" url="https://ta.wikipedia.org/wiki?curid=78061" title="காற்றியக்கவியல்">
காற்றியக்கவியல்

காற்றியக்கவியல் ("Aerodynamics") என்பது காற்றின் போக்கைப் பற்றியும், இயக்கத்தைப் பற்றியும் விவரிக்கும் அறிவியலாகும். இது இயக்கவியலின் ஒரு பகுதியாகும். குறிப்பாக, ஒரு நகரும் பொருளுடன் காற்று தொடர்பு கொள்வதை மையமாகக் கொண்டதாகும். காற்றியக்கவியல் என்பது பாய்ம இயக்கவியல் மற்றும் வளிம இயக்கவியல் போன்றவற்றின் துணைப்பகுதியாக அமையும், இரண்டுக்குமிடையில் பல கோட்பாடுகள் பகிர்ந்துகொள்ளப்படும். காற்றியக்கவியல் எப்போதும் வாயு இயக்கவியல் எனப்பொருள்படவும் பயன்படுத்தப்படும், ஆனால் வாயு இயக்கவியல் அனைத்து வாயுக்களுக்கும் பயன்படுத்தப்படும்.

ஒரு பொருளைச் சுற்றி காற்றின் இயக்கத்தைப் புரிந்து கொள்ளல் (இது பாய்வுப் புலம் என அழைக்கப்படும்) அப்பொருளின் மீதான விசைகளையும் திருப்புத்திறன்களையும் கணக்கிட உதவி செய்யும். ஒரு பாய்வு புலத்துக்காக கணக்கிடப்படும் வழக்கமான பண்புகள்: திசைவேகம், அழுத்தம், அடர்த்தி மற்றும் வெப்பநிலை. இவை பாய்வுபுலத்தின் இடநிலை மற்றும் காலத்தைப் பொறுத்து அமையும்.

காற்றியக்கவியலை நடைமுறையில் ஏற்படும் பல தேவைகளுக்கேற்ப பல வழிகளில் பிரித்து ஆராயலாம். முதல் பாகுப்பாட்டு வகை பாய்வுச் சூழலைப் பொறுத்தது. "வெளிப்புற" காற்றியக்கவியல் என்பது பல்வேறு வடிவங்களில் உள்ள திடமான பொருட்களைச் சுற்றிலும் உள்ள பாய்வைப் பற்றிய படிப்பாகும். ஒரு விமானத்தில் உள்ள ஏற்றம் மற்றும் இழுவை போன்றவற்றை மதிப்பிடுதல் அல்லது ஒரு ஏவூர்தியின் முகப்பில் உருவாகும் அதிர்வலைகள் ஆகியவை வெளிப்புற காற்றியக்கவியலுக்கு எடுத்துக்காட்டுகளாகும். "உட்புற" காற்றியக்கவியல் என்பது திடமான பொருட்களின் வழியாகச் செல்லும் பாய்வைப் பற்றிப் படிப்பதாகும். உதாரணத்திற்கு, உட்புற காற்றியக்கவியல் என்பது ஒரு தாரை எந்திரம் வழியாக அல்லது ஒரு குளிர்சாதனப் பெட்டியின் குழாய் வழியாக செல்லும் காற்றுப் பாய்வைப் பற்றிய படிப்பைக் கொண்டிருக்கும்.

இரண்டாவதாக, பாய்வு வேகத்துக்கும் ஒலியின் வேகத்துக்கும் உள்ள விகிதம் சார்ந்து காற்றியக்கவியல் வகைப்படுத்தப்படும். இது மாக் எண்ணைப் பொறுத்து பிரிக்கப்படுகிறது. பாய்வு வேகம் ஒலியின் வேகத்தைவிட குறைவாக இருப்பின், அதாவது மாக் எண் 1-ஐ விடக் குறைவாக இருப்பின், அது "குறை ஒலி வேக காற்றியக்கவியல்" (Subsonic Aerodynamics). மாக் எண் 1 முதல் 5 வரை இருப்பின் அது "மீயொலி வேக காற்றியக்கவியல்" (Supersonic Aerodynamics) எனப்படுகிறது. மாக் எண் 5-க்கு மேல் இருந்தால் அது "அதி-மீயொலி வேக காற்றியக்கவியல்" (Hypersonic Aerodynamics) என அழைக்கப்படுகிறது. மேலும், மாக் எண் 1-ஐவிட சற்றே குறைவாகவோ அதிகமாகவோ அல்லது சமமாகவோ இருப்பின் அது "ஒலி ஒத்த வேக காற்றியக்கவியல்" (Transonic Aerodynamics) என்றழைக்கப்படும்.

மூன்றாவதாக, பாய்வில் உள்ள பாகுநிலையைப் பொறுத்தும் காற்றியக்கவியல் வகைப்படுத்தப்படும். எடுத்துக்கொள்ளப்படும் பிசுபிசுப்புத்தன்மை குறைவாக இருப்பின், அதாவது புறக்கணிக்கக்கூடிய அளவில், அது பாகுமையற்ற பாய்வு (Inviscid Flow) என்றழைக்கப்படும். பிசுபிசுப்புத்தன்மை அதிகமாக இருப்பின் அது பாகுநிலைப் பாய்வு (Viscous Flow) என்றழைக்கப்படும்.

ஆயிரக்கணக்கான வருடங்களாக மனித இனம் காற்றியக்க விசைகளை "பாய்மரப்படகு", "காற்றாலை" போன்றவற்றை இயக்குவதற்கு பயன்படுத்திவந்துள்ளது. வரலாறு பதிவு செய்ய ஆரம்பிக்கப்பட்ட காலத்திலிருந்தே பறத்தல் தொடர்பான பலவித கதைகள் புழங்கிவருவதை நாம் காண்கிறோம், உதாரணமாக இகாரசு மற்றும் டெடாலசு போன்றோரின் கதைகள். காற்றெதிர்ப்பு போன்ற (இழுவை போன்ற)காற்றியக்கத்தின் சில விளைவுகள் அரிஸ்டாட்டில், லியொனார்டோ டா வின்சி, கலீலியோ கலிலி போன்றோரால் பதிவு செய்யப்பட்டிருந்த போதிலும், 17-ஆம் நூற்றாண்டுக்கு முந்தைய காலகட்டம் வரை காற்றின் பாய்வு சம்பந்தமான அளவுசார் தேற்றங்கள் ஏதும் வளர்த்தெடுக்கப்படவில்லை.

1505இல், லியொனார்டோ டா வின்சி "கோடக்ஸ் ஆன் த பிளைட் ஆஃப் பேர்ட்ஸ்" ('Codex on the flight of birds') என்ற புத்தகத்தை எழுதினார், இது காற்றியக்கவியல் பற்றிய மிக பழமையான ஆய்வுக்கட்டுரைகளுள் ஒன்றாகும். ஒரு பறக்கும் பறவையின் புவியீர்ப்பு மையம் அதன் அழுத்த மையத்துடன் ஒன்றாவதில்லை என்றும், ஒரு ஒர்னிதோப்டரின் கட்டமைப்பை, ஒரு பறவையின் இறக்கைகளைப் போல் வடிவமைத்ததும் அவர்தான்.

காற்றின் எதிர்ப்புத்திறனின் கோட்பாட்டை முதன்முதலில் வடிவமைத்தது சர் ஐசக் நியூட்டன் ஆவார், அதன் மூலம் முதல்தலைமுறை காற்றியக்கவியலாளர்களுள் ஒருவரானார். அக்கோட்பாட்டின்படி, ஒரு அமைப்பு/தொகுதியின் மேல் செயல்படும் இழுவையானது அவ்வமைப்பின் பரிமாணம், அது பயணிக்கும் பாய்மத்தின் அடர்த்தி, இரண்டாம் புயவுக்கு உயர்த்தப்பட்ட அதன் வேகம் ஆகியவற்றைச் சார்ந்தது. மிகக் குறைந்த பாய்வு வேகங்களுக்கு இக்கோட்பாடு சரியாக இருந்தது. பாய்ம ஓட்டத்தில் பாய்ம ஓட்டத்துக்கு குறிப்பிட்ட கோணத்தில் சாய்ந்திருக்கும் ஒரு தட்டையான தகட்டின் மீது செயல்படும் இழுவை விசையை கணக்கிட நியூட்டன் ஒரு விதியை வடிவமைத்தார். இழுவை விசையை "F" என்றும் அடர்த்தியை "ρ" என்றும் தகட்டின் பரப்பளவை "S" என்றும் பாய்வு வேகத்தை "V" என்றும் மற்றும் அமைவுக்கோணத்தை "θ" என்றும் குறித்தால் அவரது விதி formula_1 என்ற சமன்பாட்டால் குறிப்பிடப்படுகிறது.

நியூட்டனின் அச்சமன்பாடு சில இடங்களைத் தவிர்த்து மற்றனைத்து இடங்களிலும் தவறான முடிவுகளையே தருகிறது. குறைந்த அமைவுகோணங்களில் ஒரு அமைப்பின் மீது செயல்படும் இழுவை, கோணங்களுக்கு நேர்விகிதத்தில் உள்ளது. ஆனால், நியூட்டன் சமன்பாடு இழுவை அமைவுகோணங்களோடு இருபடி வீதத்தில் அதிகரிப்பதாகக் கூறுகிறது. அச்சமன்பாடு இழுவையை அளவுக்கதிகமாக காட்டியிருப்பதால், இழுவையை ஈடுசெய்யத் தேவையான உந்துவிசை அதிகமாகத் தேவைப்படும் என்ற அச்சம் மனித இனத்தின் வான்பயண ஆரம்பத்தை தாமதப்படுத்தியிருக்கக்கூடும். ஆயினும், அச்சமன்பாடு மிக மெல்லிய தகடுகளுக்கு, அமைவுகோணம் அதிகமாக இருக்கும்போதும் பாய்வுப் பிரிவு ஏற்படும்போதும் (அ) பாய்வு வேகம் மீயொலி வேகத்திலிருக்கும்போதும், பொருந்திப்போகிறது.

1738இல் டச்சு-ஸ்விஸ் கணிதவியலாளரான டேனியல் பெர்னோலி "ஹைட்ரோடைனாமிகா" என்னும் தனது புத்தகத்தை வெளியிட்டார், அதில் அவர் அழுத்தம், அடர்த்தி மற்றும் திசைவேகம் ஆகியவற்றுக்கிடையேயான அடிப்படைத் தொடர்புகளை விளக்கினார்; முக்கியமாக, இப்புத்தகத்தில்தான் ஒரு வகையில் காற்றியக்க ஏற்றத்தைக் கணக்கிட உதவும் பெர்னௌலி தத்துவம் விளக்கப்பட்டிருந்தது. பாய்மங்களின் பாய்வுக்கான மிகப் பொதுவான சமன்பாடுகளை, ஆய்லர் சமன்பாடுகள், 1757-இல் லியோனார்டு ஆய்லர் தனது புத்தகத்தில் பதிப்பித்தார். 18-ஆம் நூற்றாண்டின் முற்பாதியில் ஆய்லரின் சமன்பாடுகள், பாகுநிலையின் விளைவுகளை விளக்கும்படி விரிவாக்கப்பட்டன. அவையே நேவியர்-ஸ்டோக்சு சமன்பாடுகள் ஆகும்.

சர் ஜார்ஜ் கேலி என்பவரே பறத்தலுக்கான நான்கு காற்றியக்கவியல் விசைகளை இனங்கண்ட முதல் நபராவார் - எடை, ஏற்றம், இழுவை, மற்றும் உந்துவிசை; மேலும் அவற்றுக்கிடையேயான தொடர்புகளையும் அவர் கண்டறிந்து விளக்கினார். நிலையான பறத்தல் ஏற்படுவதற்கு ஒரு பறக்கும் இயந்திரத்தில் உள்ள இழுவையானது உந்துவிசையால் ஈடுசெய்யப்பட வேண்டும் என்று கேலி நம்பினார். மிகக் குறைந்த இழுவை கொண்ட காற்றியக்கவியல் வடிவங்களை இயற்கையில் தேடினார். மீனின் குறுக்கு வெட்டுத் தோற்றங்களையும் அவர் ஆராய்ந்தார். மீனின் உடல் தண்ணீருக்குள் நீந்தும்போது மிகக் குறைந்த எதிர்ப்புத்திறனை வெளிப்படுத்துவதற்காக வடிவமைக்கப்பட்டிருக்கிறது. அவற்றின் குறுக்கு வெட்டுத் தோற்றங்கள் சிலநேரங்களில் நவீனகால குறை-இழுவையுள்ள காற்றிதழ்கள் போலவே தோற்றமளிக்கின்றன.

18 மற்றும் 19வது நூற்றாண்டுகள் முழுவதும் காற்றெதிர்ப்புச் சோதனைகளை ஆய்வாளர்கள் மேற்கொண்டார்கள். ழான் லி ராண்ட் டெ'ஆலம்பர்ட், குசுத்தாவ் கிர்க்காஃப், மற்றும் லார்டு ரெய்லி ஆகியோரால் இழுவை கோட்பாடுகள் வடிவமைக்கப்பட்டன. உராய்வுடன் கூடிய பாய்ம ஓட்டச் சமன்பாடுகள் கிளாட்-லூயி நேவியர் மற்றும் ஜார்ஜ் கேப்ரியல் ஸ்டோக்ஸ் ஆகியோரால் வடிவமைக்கப்பட்டன. பாய்ம ஓட்டத்தை உருவகப்படுத்த, பல சோதனைகளில் ஆய்வுப்பொருட்கள் ஓடும் தண்ணீரில் மூழ்கடிக்கப்பட்டன அல்லது உயரமான கட்டிடத்திலிருந்து கீழே விடப்பட்டன. இந்த கால கட்டத்தின் முடிவில் கஸ்டவ் ஈஃபில் தனது ஈஃபில் கோபுரத்தை, தட்டையான தகடுகள் விழும் சோதனைக்குப் பயன்படுத்தினார்.

துல்லியமாக காற்றெதிர்ப்பை அளவிடுவதற்கு முன்னமே திசைவேகம் அறியப்பட்டிருக்கும் செயற்கையான காற்றோட்டத்தில், ஆய்வு செய்ய வேண்டிய பொருளை வைத்து ஆராயலாம். இந்த அடிப்படையில் காற்றெதிர்ப்பைச் சோதித்த முதல் நபர் பிரான்சிஸ் ஹெர்பர்ட் வென்ஹாம் என்பவர் ஆவார். அவர் அப்படிச் செய்ததன் மூலம் 1871-இல் உலகின் முதல் காற்றுச்சுரங்கத்தைக் கட்டமைத்தார். அவர் ஐக்கிய இராச்சியத்தின் அரச வானூர்தியியல் சங்கத்தில் உறுப்பினராக இருந்தார், அதுவே காற்றியக்கவியலுக்கான உலகின் முதல் நிபுணர்-கூட்டமைப்பு ஆகும். நடைமுறையில் காற்றுச்சுரங்கத்தில் சோதிக்கப் பயன்படுத்தப்படும் மாதிரிகள் அவற்றின் உண்மையான மாதிரிகளைவிட அளவில் பலமடங்கு சிறியதாக இருக்கும், ஆகவே அச்சிறிய மாதிரிகளை வைத்து சோதித்தறிந்த முடிவுகளை நடைமுறையில் பயன்படுத்தப்படும் பொருட்களுக்கு பொருத்திப்பார்க்க ஒரு வழிமுறை தேவைப்பட்டது. அத்தகைய வழிமுறை, ஓஸ்பர்ன் ரெனால்ட்சின் பரிமாணங்களற்ற ரெனால்ட்ஸ் எண்ணின் கண்டுபிடிப்பின் மூலம் ஒப்புநோக்க வழிசெய்யப்பட்டது. 1883-இல் வரிச்சீர் ஓட்டத்திலிருந்து வரிச்சீரற்ற ஓட்டத்திற்கு பாய்வு நிலைமாற்றத்தை ரெனால்ட்சு பரிசோதித்தார்.

19ஆம் நூற்றாண்டின் இறுதிகட்டத்தில், காற்றைவிட பாரமான வானூர்தியின் பறத்தலுக்கு முக்கியமான இரண்டு இடர்ப்பாடுகள் கண்டறியப்பட்டன. குறை-இழுவை, அதி-ஏற்றம் கொண்ட காற்றியக்கவியல் இறக்கைகளை உருவாக்குவது முதல் இடர்ப்பாடாகும். நீடித்து பறப்பதற்கு தேவையான சக்தியை எவ்வாறு நிர்ணயிப்பது என்பது இரண்டாவது இடர்ப்பாடாகும். இக்காலகட்டத்தில், நவீன பாய்ம இயக்கவியல் மற்றும் காற்றியக்கவியலுக்குத் தேவையான அடித்தட்டு வேலைகள் செய்யப்பட்டுவிட்டன. மேலும், அறிவியல் ஆர்வலர்கள் பலவித பறக்கும் எந்திரங்களை குறைவான முன்னேற்றங்களோடு சோதித்துக்கொண்டிருந்தனர்.

1889இல், சார்லசு ரெனார்டு என்னும் ஒரு பிரெஞ்சு காற்றியக்கவியல் பொறியாளர், நீடித்துப் பறப்பதற்குத் தேவையான சக்தியை சரியாக கணித்த முதல் நபரானார். ரெனார்டு மற்றும் ஜெர்மன் அறிவியலாளர் ஹெர்மன் வான் ஹெல்ம்ஹோல்ட்சு பறவைகளின் இறக்கைபாரத்தை (பறவையின் எடைக்கும் இறக்கைப் பரப்பளவுக்கும் உள்ள விகிதம்) ஆராய்ந்தனர். அதன் மூலம் மனிதர்கள் தங்கள் கைகளுக்குக் கீழ் இறக்கைகளைக் கட்டிக்கொண்டு, தங்கள் சொந்த சக்தியில் பறக்க முடியாது என்பதை முடிவு செய்தனர். சர் ஜார்ஜ் கேலியின் பணியைத் தொடர்ந்து ஓட்டொ லிலியென்தால், மிதவை வானூர்திகளை மிக வெற்றிகரமாக வடிவமைத்த முதல் நபரானார். மிக மெல்லிய, வளைந்த காற்றிதழ்கள் அதிக ஏற்றத்தையும் குறைவான இழுவையையும் ஏற்படுத்தும் என்பதை லிலியென்தால் நம்பினார்.

ஆக்டேவ் சானுட் என்பவர் 1893-வரை உலகளவில் நடந்த வான்செலவியல் ஆராய்ச்சிகள் அனைத்தையும் சேர்த்து ஒரு புத்தகத்தை பதிப்பித்ததன் மூலம் காற்றியக்கவியல் மற்றும் பறக்கும் எந்திரங்கள் பற்றிய ஆர்வம் கொண்டவர்கள் அனைவருக்கும் ஒரு சிறந்த சேவையாற்றினார்.

சனூடின் புத்தகத்தில் உள்ள தகவல்படியும், சானூட்டின் தனிப்பட்ட உதவியாலும், ரைட் சகோதரர்கள் தங்களது சொந்த காற்றுச் சுரங்கத்தில் நடத்திய ஆராய்ச்சியின் பலனால், டிசம்பர் 17, 1903இல் முதன்முதலாக உருவாக்கிய விமானத்தை பறக்க வைப்பதற்குத் தேவையான காற்றியக்கவியல் அறிவைப் பெற்றார்கள். ரைட் சகோதரர்களின் விமானம் காற்றியக்கவியலின் பல கோட்பாடுகளை உறுதியும் செய்தது, நீக்கவும் செய்தது. நியூட்டனின் இழுவைக் கோட்பாடு இறுதியாக தவறு என நிரூபிக்கப்பட்டது. பெருமளவில் விளம்பரப்படுத்தப்பட்ட இந்த முதல் விமானப் பயணம் வலவர்கள் மற்றும் அறிவியலாளர்கள் தங்களது முயற்சிகளைப் பெருக்கவும் நவீனகால காற்றியக்கவியல் வளர்ச்சிக்கும் வித்திட்டது.

முதல் விமானப்பறப்புக்குப் பின்வந்த காலக்கட்டத்தில், பிரட்ரிக் டயிள்யூ. லேன்சஸ்டர், மார்ட்டின் வில்ஹம் குட்டா, மற்றும் நிகோலாய் சுகோவ்ஸ்கி ஆகியோர் பாய்மத்தின் சுழற்சியை ஏற்றத்தோடு தொடர்புபடுத்தும் தேற்றங்களை தனித்தனியே உருவாக்கி மேம்படுத்தினர். பின்வந்த காலகட்டத்தில் குட்டாவும் சுகோவ்ஸ்கியும் ஒரு இரு-பரிமாண இறக்கைக் கோட்பாடை உருவாக்கினர். லேன்சஸ்டரின் பணியை விரிவாக்கி, மெல்லிய காற்றிதழ்கள் தேற்றம் மற்றும் ஏற்றும்-வரி கோட்பாடுகள், எல்லைப்படலம் ஆகியவற்றின் பின்னிருக்கும் கணித்தத்தைச் செழுமைபடுத்திய பெருமை லுட்விக் பிராண்டிலையே சேரும். பிராண்டில், கோட்டிஞ்சென் பல்கலைக்கழகத்தில் பேராசிரியராக இருந்தார். மேக்ஸ் முங்க் மற்றும் தியோடர் வான் கார்மன் போன்ற பல காற்றியக்கவியல் மேம்பாட்டில் முக்கியப் பங்காற்றினர்வர்களுக்கு ஆசிரியராக இருந்தார்.

ஒரு விமானம் வேகமாக பறக்கத்தொடங்கியதும், காற்றானது ஒரு பொருளின் அருகில் வந்ததும் அதன் அடர்த்தி மாறுபாடு அடைகிறது என்பதைக் காற்றியக்கவியலாளர்கள் கண்டறிநதனர். அதனைத் தொடர்ந்து அமுக்கக்கூடிய மற்றும் அமுக்கவியலாப் பாய்வுகளைப் பற்றிய ஆராய்ச்சியை விரிவுபடுத்தினர். அமுக்கக்கூடிய காற்றியக்கவியலில், அழுத்தம் மற்றும் அடர்த்தி இரண்டும் மாறும், அதுவே ஒலியின் வேகத்தைக் கணக்கிட அடிப்படையாகும். ஒலியின் வேகத்தைக் கணக்கிடுவதற்கான கணித மாதிரியை நியூட்டன் வடிவமைத்தார். ஆனால் பியரி-சைமன் லாப்லாசு என்பவர் வாயுக்களின் மூலக்கூறின் பண்புகளையும் வெப்பக் கொள்திறன் விகிதம் என்பதையும் அறிமுகப்படுத்தும் வரையும் அது சரியானதாகக் கருதப்படவில்லை. பாய்வின் வேகத்துக்கும் ஒலியின் வேகத்துக்கும் உள்ள விகிதம் எர்ன்ஸ்ட் மேக்கின் பெயரால் மேக் எண் எனப் பெயரிடப்பட்டது. அவர் மீயொலிவேகப் பாய்வுகளின் பண்புகளை முதன்முதலில் ஆராய்ந்தார். அதில், அடர்த்தியில் ஏற்படும் மாற்றங்களைப் பார்ப்பதற்கான ஷ்லைரென் ஒளிப்படவியல் நுட்பங்களை பயன்படுத்தியிருந்தார். வில்லியம் ஜான் மெக்குவோர்ன் ரான்கைன் மற்றும் பைரி ஹென்ரி ஹுகோநியாட் என்பவர்கள் ஒரு அதிர்வலைக்கு பின் அல்லது முன் இருக்கும் பாய்வுப் பண்புகளுக்கான கோட்பாடுகளை தனித்தனியாக வடிவமைத்தனர். ஜேகப் ஆக்ரட் என்பவர் ஒரு மீயொலிவேகக் காற்றிதழின் ஏற்றம் மற்றும் இழுவையைக் கணக்கிடுவதற்கான துவக்கநிலைப் பணியைத் தொடங்கினார். தியோடர் வோன் கார்மான் மற்றும் ஹுக் லேடிமர் டிரைடன் ஆகியோர் ஒலியொத்தவேகம் (Transonic) என்னும் சொல்லை, இழுவையானது அதிகளவில் அதிகரிக்கும் மேக் 1-ஐச் சுற்றியிருக்கும் பாய்வு வேகங்களை விவரிக்கக் குறிப்பிட்டனர். மேக் 1-ஐ அணுகும்போது இழுவை அதிகரிப்பதால், மீயொலிவேக விமானங்களை உருவாக்க முடியும் என்பதை காற்றியக்கவியலாளர்கள் மற்றும் விமானிகள் ஏற்க மறுத்தனர்.

செப்டம்பர் 30, 1935இல் ரோம் நகரில் பிரத்யேக மாநாடு ஒன்று, "மீயொலிவேக விமானம் மற்றும் ஒலித்தடையை உடைக்கும் சாத்தியம்" என்ற தலைப்பில் நடத்தப்பட்டது. இம்மாநாட்டில் வோன் கார்மான், பிரான்டில், ஆக்ரட், ஈஸ்ட்மேன் ஜேக்கப்ஸ், அடால்ஃப் பியூஸ்மேன், ஜாக்ப்ரி இங்கிராம் டேய்லர், கேடனோ அர்டுரோ கிரோக்கோ மற்றும் என்ரிகோ பிஸ்டோல்ஸி ஆகியோர் பங்கேற்றனர். ஒரு மீயொலிவேகக் காற்றுச் சுரங்கத்திற்கான வடிவமைப்பை ஆக்ரெட் வழங்கினார். அதி வேக விமானங்களுக்கான வீச்சு இறக்கைகளுடனான விமானத்தின் தேவையைப் பற்றிய மிகச்சிறந்த விளக்கத்தை பியூஸ்மேன் வழங்கினார். நாகாவிற்காக (NACA) பணியாற்றிய ஈஸ்ட்மேன் ஜேக்கப்ஸ், அதி வேக குறையொலிவேகங்களுக்கு மிகச்சரியான காற்றிதழ்களை, தனது ஆராய்ச்சி முடிவுகளில் வழங்கினார். அது இரண்டாம் உலகப் போரின் போது சில அதிகத்திறன் கொண்ட அமெரிக்க விமானங்களை உருவாக்க உதவியாக இருந்தது. மீயொலிவேக உந்துகையும் கலந்தாலோசிக்கப்பட்டது. மேற்கண்டோருள் பலரின் ஆய்வுகளின் பயனாக பெல் எக்சு-1 விமானத்தைப் பயன்படுத்தி பண்ணிரெண்டு வருடங்களுக்குப் பின் ஒலித் தடை உடைக்கப்பட்டது.

ஒலித்தடை உடைக்கப்பட்டபோது, குறையொலிவேக மற்றும் குறைவான மீயொலிவேகக் காற்றியக்கவியல் சார்பான அறிவு முதிர்ச்சியடைந்திருந்தது. மேலும் பனிப்போர் அதிகத் திறன் கொண்ட விமானத்தை உருவாக்குவதற்கான வழியை ஏற்படுத்தியது. சிக்கலானப் பொருட்களைச் சுற்றியிருக்கும் பாய்வுப் பண்புகளை தீர்ப்பதற்கான ஒரு முயற்சியாக கணிப்பியப் பாய்ம இயக்கவியல் தொடங்கப்பட்டது. அது படிப்படியாக வளர்ந்து கணினி மூலமே ஒரு விமானத்தை வடிவமைத்துவிடலாம் என்கிற நிலையை எட்டியது.

சில விலக்குகளுடன், அதிமீயொலிவேகக் காற்றியக்கவியல் பற்றிய அறிவு 1960-கள் முதல் தற்போது வரை நல்ல முதிர்ந்த நிலையை எட்டியுள்ளது. அதனையடுத்து, ஒரு காற்றியக்கவியலாளரின் இலக்குகள் திரவ ஓட்டத்தின் பண்பை புரிந்துகொள்வது பற்றியதில் இருந்து திரவ ஓட்டத்துடன் சரியான வகையில் அணுகும் ஒரு வாகனத்தை எப்படி வடிவமைப்பது என்பதற்கு மாற்றமானது. உதாரணமாக, அதிமீயொலிவேகப் பாய்வின் பண்புகளைப் புரிந்து கொள்வதில் பெருமளவு வெற்றிபெற்றிருந்தாலும், அதிமீயொலி வேகங்களில் பறக்கும் மீத்திமிசுத்தாரை விமானத்தைக் கட்டமைப்பது மிகவும் குறைந்த வெற்றியையே அடைந்தது. ஒரு வெற்றிகரமான மீத்திணிப்பொறியைக் கட்டமைப்பதுடன், தற்போதைய விமானம் மற்றும் உந்துகை முறைமைகளின் திறனை மேம்படுத்த புதிய காற்றியக்கவியல் ஆராய்ச்சிகளை நடத்த தொடர்ந்து வழிசெய்யும். இருப்பினும், தற்போதுள்ள அடிப்படை காற்றியக்கவியலில் பலவித சிக்கல்கள் உள்ளன; பாய்வானது கொந்தளிப்புப் பாய்வாக மாறுவதை அறிந்துகொள்ளல், நேவியர்-ஸ்டோக்ஸ் சமன்பாடுகளின் தீர்வுகளின் இருத்தல் மற்றும் தனித்தன்மையை நிரூபித்தல் ஆகியவை இன்னும் நிறைவுசெய்யப்படவேண்டிய வேலைகளாகும்.


தொடர்தன்மைக் கருதுகோளே காற்றியக்கவியல் முன்கணிப்புகளின் அடித்தளமாகும். உண்மையில், வாயுக்கள் ஒன்றோடொன்றும் மற்றும் திடப்பொருட்களோடும் மோதக்கூடிய தனித்தனி மூலக்கூறுகளால் ஆனவை. காற்றியக்கவியல் சமன்பாடுகளைத் தருவிப்பதற்காக, பாய்மப் பண்புகளான அடர்த்தி மற்றும் திசைவேகம் போன்றவை நுண்ணிய புள்ளிகளிலும் தெளிவாக வரையறுக்கப்பட்டுள்ளதாகவும் ஒரு புள்ளியிலிருந்து மற்றொரு புள்ளிக்கு மாறுபடுவதாகவும் அனுமானிக்கப்படுகிறது. அதாவது, இயற்கையில் தனித்தனி மூலக்கூறுகளாக இருக்கும் வளிமத்தின் பண்பு புறக்கணிக்கப்படுகிறது.

தொடர்தன்மைக் கருதுகோள் வளிமம் அரிதாகும்போது செல்லுபடியாகாது. அத்தகைய தருணங்களில், தொடர் காற்றியக்கவியலைவிட புள்ளியியல் எந்திரவியல் சிறப்பான முடிவுகளைத் தரவல்லது. நட்சன் எண் மூலம் புள்ளியியல் எந்திரவியல் மற்றும் தொடர்தன்மைக் காற்றியக்கவியல் ஆகியவற்றுக்கிடையே எதைப் பயன்படுத்துவது என்பதைத் தேர்ந்தெடுக்க உதவும்.

காற்றியக்கவியல் சிக்கல்கள், பாய்மத் தொடர்தன்மைக்குப் பயன்படுத்துவது போல காப்பு விதிகளைப் பயன்படுத்தித் தீர்க்கப்படுகின்றன. காப்பு விதிகளை தொகையீட்டு அல்லது வகையீட்டு வடிவத்தில் எழுதலாம். அடிப்படையாக, மூன்று காப்புக் கோட்பாடுகள் பயன்படுத்தப்படும்:

இதில், formula_3 திரவ அடர்த்தியாகும், u என்பது திசைவேகத் திசையன், மற்றும் "t" என்பது நேரமாகும். உண்மையில், சமன்பாடு காட்டுவது போல், கட்டுப்பாட்டுக் கொள்ளளவில் நிறையானது உருவாக்கப்படுவதும் இல்லை அழிக்கப்படுவதுமில்லை. ஒரு நிலையுறுதிப் பாய்வில், கட்டுப்பாட்டுக் கொள்ளளவுக்குள் நுழையும் நிறையும் வெளியேறும் நிறையும் சமமாக இருக்கும். அதனையடுத்து, இடது பக்கத்தில் உள்ள முதல் உறுப்பு சுழியமாக இருக்கும். ஒரு உள்வழி கொண்ட ஒரு குழாய்வழிப்பாய்வுக்கு, படத்தில் காண்பிக்கப்பட்டது போல ஒரு உள்செல் (நிலை 1) மற்றும் வெளியேறும் (நிலை 2) பகுதிகள் கொண்ட கட்டுப்பாட்டுக் கொள்ளளவுக்கான தொடர்நிலை சமன்பாடு என்பது இப்படியாக எழுதப்பட்டு தீர்க்கப்படலாம்:

மேலே குறிப்பிடப்பட்டுள்ளதில், "A" என்பது குழாயின் உள்வழி மற்றும் வெளியேற்றத்தின் குறுக்கு-வெட்டுப் பகுதியின் மாறக்கூடிய பரப்பளவாகும். அமுக்கமிலாப் பாய்வுகளுக்கு, அடர்த்தி மாறாமல் நிலையானதாக இருக்கும்.


அதே படத்தில், ஒரு கட்டுப்பாட்டு கொள்ளளவு பகுப்பாய்வு தருவது:

மேலே குறிப்பிட்டபடி formula_7 என்பது சமன்பாட்டின் இடது பக்கத்தில் வைக்கப்பட்டிருக்கும், அதாவது இடதில் இருந்து வலது திசைக்கு நகரக்கூடிய பாய்வுக்கு ஏற்ப இருப்பதாகக் கருதப்படும். பாய்வின் மற்ற பண்புகளைச் சார்ந்து, வெளிவரும் விசை நேர்மறையானதாக இருக்கலாம், அதாவது எதிர்திசையில் செயல்படலாம், படத்தில் காண்பிக்கப்பட்டுள்ளபடி.


இதில், "h" என்பது வெப்ப அடக்கம், "k" என்பது திரவத்தின் வெப்ப கடத்துத் திறன், "T" என்பது வெப்பநிலை மற்றும் formula_9 என்பது பிசுக்குமைப் பரவல் சார்பு. பிசுக்குமைப் பரவல் சார்பு என்பது பாய்வின் எந்திரவியல் ஆற்றல் வெப்பமாக மாற்றப்படும் விகிதத்தை கட்டுப்படுத்துகிறது. வெப்ப இயக்கவியலின் இரண்டாவது விதியின்படி எப்போதுமே அவ்வுறுப்பு நிலையாகவே இருக்கும், ஏனெனில் கட்டுப்பாட்டு கொள்ளளவுக்கு பிசுக்குமை ஆற்றலைச் சேர்க்காது. இடது பக்கத்தில் உள்ள விளக்கம் "பொருண்ம வகைக்கெழு"வாகும். படத்தை மீண்டும் பயன்படுத்தி, கட்டுப்பாட்டு கொள்ளளவின் படியான ஆற்றல் சமன்பாடுகளை இவ்வாறு எழுதலாம்:

மேலே உள்ளபடி, சுழல்தண்டுப் பணியும் (formula_11) வெப்ப பரிமாற்றமும் (formula_12) பாய்வின் மீது செயல்புரியும். எடுத்துக்கொள்ளப்படும் சிக்கலைப் பொறுத்து அவை நேரானதாக இருக்கலாம் (சுற்றியுள்ளவற்றில் இருந்து பாய்வுக்கு) அல்லது நேரெதிராக இருக்கலாம் (பாய்வில் இருந்து சுற்றுப்புறங்களுக்கு). 
கருத்தியல் வளிம விதி அல்லது நிலைச் சமன்பாடு இந்த சமன்பாடுகளோடு எப்போதும் பயன்படுத்தப்படும்; அது தெரியாத மாறிகளைத் தீர்க்க ஒரு முறைமையை உருவாக்கும்.

பாய்வுப் பரப்புகள் மற்றும் வளிசெல் குழாய்களில் பாய்மம், குறைவான வேகத்தில், செல்லும்போது அமுக்கமிலாக் காற்றியக்கவியல் எனப் பண்பாயப்படுகிறது. உண்மையில் அனைத்துப் பாய்மங்களும் அமுக்கக்கூடியவைகளாக இருப்பினும் பாய்வில் அடர்த்தி வேறுபாடு புறக்கணிக்கக்கூடிய அளவில் இருப்பின் அது அமுக்கமிலாக் காற்றியக்கவியலாக வகைப்படுத்தப்படுகிறது. பாய்வின் வேகம் ஒலியின் வேகத்தைவிடப் பெருமளவில் குறைவாக இருக்கும்போது இவ்வகை அனுமானம் சரியான முடிவுகளையே தருகிறது. ஆனால், பாய்வின் வேகம் அதிகரிக்கும்போது, பொருட்களோடு தொடர்பில் வரும்போது பாய்மங்கள் அமுங்கத் தொடங்குகின்றன, வேகம் குறைகின்றன. மேக் எண் என்பது சுருங்குகிற மற்றும் சுருங்காத பாய்வுகளுக்கு இடையே வேறுபடுத்த உதவும்.

குறையொலிவேகக் (குறைவான வேகமுடைய) காற்றியக்கவியல் என்பது பாய்வின் அனைத்துப் பகுதிகளிலும் பாய்வு வேகம் ஒலியின் வேகத்தினைவிட மிகக் குறைவாக இருக்கும்போது பாய்வைப்பற்றியப் படிப்பாகும். இதில் பல துணைப் பிரிவுகள் உள்ளன; பாய்வு பாகுநிலையற்ற, அமுக்கவியலா, சுழற்சியற்ற பாய்வாக இருக்கும் போது அப்பாய்வு நிலைப்பாய்வு எனப்படுகிறது. இது பாய்ம இயக்கவியலைக் கட்டுப்படுத்தும் வகையீட்டுச் சமன்பாடுகள் எளிமைப்படுத்தப்பட வழிவகுக்கிறது, அதனால் அவ்வகைப் பாய்வுச் சிக்கல்களின் தீர்வை எளிதாகக் கண்டறியலாம்.. அது அமுக்கவியலாக் காற்றியக்கவியலின் சிறப்பு வகையாகும்.

ஒரு குறையொலிவேகச் சிக்கலைத் தீர்க்கையில், அமுக்குமையின் விளைவுகளைப் பயன்படுத்துவதா வேண்டாமா என்பது காற்றியக்கவியலாளரால் தீர்மானம் செய்ய வேண்டும். அமுக்குமை என்பது பாய்மத்தின் அடர்த்தியின் மாற்ற அளவை விவரிப்பதாகும். அமுக்குமையின் விளைவுகள் சிறியதாக இருக்கையில், அடர்த்தி என்பது நிலையானது (மாறிலி) என எடுத்துக்கொள்ளப்படுகிறது. அவ்வாறு எடுத்துக்கொள்ளப்படும்போது அப்பாய்வுப் புதிர் குறைவேகக் காற்றியக்கவியல் கொண்டு தீர்வுகாணப்படுகிறது. அடர்த்தியானது மாறுவதாகக் கொண்டால் அது அமுக்கக் காற்றியக்கவியல் புதிர் என அழைக்கப்படும். காற்றில், பாய்வின் மேக் எண் 0.3ஐ (கிட்டத்தட்ட நொடிக்கு 335 அடி(102m) அல்லது 60F இல் மணிக்கு (366 km 228 மைல்கள்) மிஞ்சாத வரையில், அமுக்குமை விளைவுகள் வழக்கமாக புறக்கணிக்கப்படும். 0.3க்கு மேல், அமுக்கக் காற்றியக்கவியலால் தீர்க்கப்பட வேண்டும்.

காற்றியக்கவியலின் கோட்பாடின்படி, ஒரு சீர்வரியில் அழுத்தத்தைப் பொறுத்து அடர்த்தியின் மாற்றம் சுழியமாக இல்லாதிருக்கும்போது, அதாவது அடர்த்தி மாறும்போது, அப்பாய்வு அமுக்கக்கூடியதாகக் கருதப்படும். அதாவது அமுக்கவியலாப் பாய்வைப் போலல்லாமல் - அடர்த்தியின் மாற்றங்கள் கணக்கில் எடுத்துக்கொள்ளப்பட வேண்டும். பொதுவாக, பாய்வின் ஒரு பகுதியில் அல்லது அனைத்து இடங்களிலுமே மேக் எண் 0.3க்கு மேலிருக்கும் பாய்வுகள் இவ்வகையில் ஆராயப்படு. மேக் 0.3 என்பது தோராயமான மதிப்பாகும், ஆனால் அந்த மதிப்பிற்கு கீழ் உள்ள ஒரு மேக் எண்ணுடன் பாய்வு இருக்கும்போது, அழுத்தமாற்றத்திற்கு நேராக அடர்த்தி மாற்றம் 5% க்குக் கீழாக இருக்கும். மேலும், அந்த 5% அடர்த்தி மாற்றம் என்பது ஒரு பொருளின் தேக்கப்புள்ளியில் ஏற்படுகிறது, மற்ற இடங்களில் அடர்த்தி மாற்றும் மிகக் குறைவாக இருக்கும். ஒத்தஒலிவேக, மீயொலிவேக, அதிமீயொலிவேகப் பாய்வுகள் அனைத்தும் அமுக்கப்பாய்வுகளாகும்.

ஒலியொத்த வேகம் என்னும் சொல் ஒலியின் விரைவுக்குச் சற்று குறைவாகவோ அல்லது சற்று அதிகமாகவோ (பொதுவாக மேக் 0.8–1.2) இருக்கும் திசைவேகங்களைக் குறிக்கிறது. மாறுநிலை மாக் எண்ணிற்கு அருகிலுள்ள திசைவேகங்களுக்கு அருகேயுள்ள திசைவேகங்களாக இவை அறியப்படும், அதாவது மாறுநிலை மேக் எண் திசைவேகத்தை ஒரு வானூர்தி அடைந்துவிட்டால் பாய்வின் சில பகுதிகளில் பாய்வு மீயொலிவேகப் பாய்வாக மாறிவிடும்; இன்னும் அதிக வேகங்களில், குறிப்பாக மேக் 1.2 வேகத்தில், காற்றோட்டம் முழுவதுமே மீயொலிவேகப் பாய்வாகவிருக்கும். இந்த வேகங்களுக்கு இடையே காற்றோட்டத்தின் ஒரு பகுதி மீயொலிவேகப் பாய்வாகவும், மற்றவை மேக் 1-ஐ விடக் குறைவானதாகவும் இருக்கும்.

மீயொலிவேகக் காற்றியக்கச் சிக்கல்கள் என்பவை ஒலியின் வேகத்தை விட அதிகமான வேகங்கொண்ட பாய்வுகளைப் பற்றியதாகும். கான்கார்டின் ஏற்றத்தை, அது நிலைபறத்தலில் பறக்கும்போது, கணக்கிடுவது மீயொலிவேகக் காற்றியவியலுக்கு ஒரு எடுத்துக்காட்டாகும்.

மீயொலிவேகப் பாய்வு என்பது குறையொலிவேகப் பாய்வில் இருந்து மிகவும் மாறுபட்டதாகும். திரவங்கள் அழுத்த வேறுபாடுகளுக்கு ஏற்ப மாறுபவை; அழுத்த வேறுபாடுகள் என்பது ஒரு திரவம் என்பது அதன் சுற்றுப்புறத்துக்கு ஏற்ப எவ்வாறு செயல்படவேண்டும் என்பதைக் குறிக்கிறது. அதன்படி, ஒலி என்பது ஒரு திரவத்தின் வழியாகப் பயணிக்கும் மிகநுண்ணிய அழுத்த வேறுபாடாக இருப்பதால், அந்த திரவத்தில் ஒலியின் வேகமானது பாய்வில், தகவல் பயணிக்கக்கூடிய அதிகபட்ச வேகம் என்று கருதிக்கொள்ளலாம். இந்த வேறுபாடு ஒரு பொருளை திரவமானது தாக்கும்போது வெளிப்படுகிறது. பொருளுடனான அதன் தாக்கம் நகரும் திரவத்தை ஒரு நகராத நிலைக்குக் கொண்டு வரும்போது அந்த பொருளுக்கு முன், அப்பாய்மம் தேக்க அழுத்தத்தை ஏற்படுத்துகிறது. குறைவேக ஒலியியலில் அவ்வழுத்த வேறுபாடு பாய்வுக்கெதிர்த்திசையில் பயணித்து வரக்கூடிய பாய்மத்துக்கு, தடை இருப்பதை அறிவிக்கக்கூடும்; அதன்மூலம் அப்பாய்வு தடையைத் தவிர்க்கும் விதமாக வளைந்து செல்லும். ஆனால், மீயொலிவேகப் பாய்வில் அவ்வழுத்த வேறுபாட்டுத் தகவல் பாய்வெதிர்த்திசையில் பயணிக்கவியலாது. அதனால் திரவமானது பொருளை இறுதியாகத் தாக்கும்போது, அது அதன் பண்புகளை மாற்றும்படி தள்ளப்படும் -- வெப்பநிலை, அடர்த்தி, அழுத்தம், மற்றும் மேக் எண்—போன்றவை அதிர்வலை என அழைக்கப்படும் மீளாத மற்றும் மிகவும் வன்மையான முறையில் மாறும். அதிர்வலைகள் இருத்தல் மற்றும் அதிக திசைவேகப் பாய்வுகளில் (பார்க்க ரெனால்ட்ஸ் எண்) அமுக்குமையின் விளைவுகள் ஆகியவையே குறையொலிவேகப் பாய்வுகளுக்கும் மீயொலிவேகப் பாய்வுகளுக்குமுள்ள முக்கிய வேறுபாடாகும்.

அதிமீயொலிவேகம் என்பது அதீத அளவிலான மீயொலிவேகத்தைக் குறிக்கும் சொல்லாகும். 1970-களில் இச்சொல், மேக் எண் 5 மற்றும் அதை விட அதிகமான வேகங்களைக் குறிக்கப் பயன்படுத்தப்பட்டது. அதிமீயொலிவேகப் பாய்வுப் பகுதியானது மீயொலிவேகப் பாய்வுப் பகுதியின் துணைப்பகுதியாகும். இப்பாய்வின் பண்புகள்: அதிர்வலைகளின் பின்னால் அதிகளவிலான வெப்பநிலை, பிசுக்குமை இடைபடுவினைகள், மற்றும் வாயுக்களின் வேதியியற்சிதைவு அல்லது முறிவு.

 அமுக்கவியலா மற்றும் அமுக்கக் காற்றியக்கவியல் பாய்வுகள் அவற்றோடு தொடர்புடைய பல விளைவுகளை ஏற்படுத்துகின்றன, உதாரணமாக எல்லைப் படலங்கள் மற்றும் கொந்தளிப்பு போன்றவை ஏற்படுகின்றன.

எல்லை அடுக்கு என்பது பல காற்றியக்கவியல் சிக்கல்களில் முக்கியமானது. காற்றின் பிசுக்குமை மற்றும் திரவ உராய்வு என்பது இம்மெல்லிய படலத்தில் மட்டுமே முக்கியத்துவம் வாய்ந்ததாக இருக்கும். இந்தக் கோட்பாடு காற்றியக்கவியலைக் கணிதவகையில் எளிதில் சமாளிக்கவியலுகின்றதாக மாற்றுகிறது.

காற்றியக்கவியலில், கொந்தளிப்பு என்பது குழப்பமிகு, வாய்ப்பியற் பண்பு மாறுபாடுகள் ஆகியவற்றால் பண்பாயப்படுகிறது. குறிப்பாக, குறைவான உந்தப் பரவல், அதிக உந்தச் சலனம், மற்றும் காலவெளியில் துரிதமான திசைவேக மற்றும் அழுத்த மாறுபாடுகள் ஆகியவற்றைக் கொண்டிருக்கும்.

வானூர்திப் பொறியியலைத் தவிர்த்து மேலும் பல துறைகளிலும் காற்றியக்கவியல் முக்கியப் பங்காற்றுகிறது. அனைத்து வகையான வாகன வடிவமைப்புகளிலும், குறிப்பாக தானுந்து வடிவமைப்புகளில், இது முக்கியக் காரணியாக உள்ளது. பாய்மரப் படகோட்டத்தில் விசைகள் மற்றும் திருப்புத் திறன்களைக் கணக்கிட இது உதவுகிறது. வன்தட்டு நிலை நினைவக வடிவமைப்புகளிலும் இது முக்கியக் காரணியாகவிருக்கிறது. கட்டமைப்புப் பொறியாளர்கள் காற்றியக்கவியலை, முக்கியமாக காற்று மீள்மையியல், பெரிய கட்டிடங்கள் மற்றும் பாலங்கள் மீது செயல்படும் காற்றுச் சுமைகளைக் கணக்கிடப் பயன்படுத்துகிறார்கள். நகர்ப்புற காற்றியக்கவியல் வெளிப்புற இடவசதிகளில் சௌகரியத்தை அதிகரிக்க நகர் திட்டமிடுநர்கள் மற்றும் வடிவமைப்பாளர்களுக்கு உதவும், அவை நகர்ப்புற நுட்பகாலநிலைகளை உருவாக்கி சூழல் மாசுபாட்டின் தாக்கத்தைக் குறைக்க உதவும். சுற்றுப்புற காற்றியக்கவியல் வளிமண்டல காற்றுச் சுழற்சிகளையும் சுற்றுப்புறங்களை விமான எந்திரவியல் எவ்வாறு பாதிக்கிறது போன்றவற்றை ஆராய்கிறது. வெப்பமாக்குதல்/காற்றோட்டம், எரிவாயு குழாய்க்கட்டுமானம் , மற்றும் வாகனப் பொறிகள் ஆகியவற்றில் உட்பாதைக் காற்றியக்கவியல் முக்கியமானதாகும், அவற்றில் உள்ள பாய்வு வடிவங்கள் அவற்றின் செயல்திறனைப் பலமாகப் பாதிக்கின்றன.

பொது காற்றியக்கவியல் 

குறையொலிவேகக் காற்றியக்கவியல் 

ஒலியொத்தவேகக் காற்றியக்கவியல் 

மீயொலிவேகக் காற்றியக்கவியல் 

அதிமீயொலிவேகக் காற்றியக்கவியல் 

காற்றியக்கவியல் வரலாறு 

பொறியியல் தொடர்பான காற்றியக்கவியல்

"நில வாகனங்கள்" 

"இறக்கை-பொருத்தப்பட்ட விமானம்" 

"உலங்குவானூர்திகள்" 

"ஏவுகணைகள்" 

"மாதிரி விமானம்" 

காற்றியக்கவியல் தொடர்பான கிளைகள்

"காற்று வெப்ப இயக்கவியல்" 

"காற்று மீள்மையியல்" 

"எல்லைப் படலங்கள்" 

"கொந்தளிப்பு" 



</doc>
<doc id="78062" url="https://ta.wikipedia.org/wiki?curid=78062" title="குளுக்கோசு">
குளுக்கோசு

குளுக்கோசு அல்லது குளுக்கோஸ் ("Glucose", CHO) என்பது ஆறு கரிம அணுக்களும் ஆறு ஆக்சிசன் அணுக்களும் 12 ஐதரசன் அணுகளுடன் சேர்ந்திருக்கும் ஓர் எளிய மாவு இனியம் அல்லது சர்க்கரை ஆகும். இது ஓர் ("ஒற்றை சாக்கரைடு") வகைகளில் ஒன்று. குளுக்கோசு உயிரியலில் முக்கியமான ஒரு கார்போ ஐதரேட்டாக உள்ளது. உயிரணுக்கள் இதனை ஆற்றல் தரும் ஒரு அடிப்பொருளாகவும் வளர்சிதைமாற்றத்துக்கான இடைப்பொருளாகவும் பயன்படுத்துகின்றன. குளுக்கோசு ஒளிச்சேர்க்கையின் முக்கிய விளைபொருள்களுள் ஒன்றாகவும் உயிரணு மூச்சைத் தொடக்கும் ஒன்றாகவும் இருக்கின்றது. நீர்நீக்கிய குளுக்கோசில் இருந்து மாவுப்பொருள் அல்லது மாவியம் (தரசம்) மற்றும் செல்லுலோசு ஆகிய பாலிமர்கள் உருவாகின்றன. குளுக்கோசு என்கிற சொல் "குளுகசு" () என்கிற கிரேக்கச் சொல்லில் இருந்து வந்ததாகும். இதன் பொருள் "இனிப்பு" என்பதாகும். "ஓசு" (-ose) என்கிற பின்னொட்டு உயிர்வேதியல் பொருள்களில், இனியங்களில் (சக்கரைப்பொருள்களில்) ஒன்று என்று குறிக்கின்றது.

குளுக்கோசு பல்வேறு உருவாக்க அமைப்புகளைக் கொண்டது என்றாலும் இந்த அனைத்து அமைப்புகளையும் இரண்டு கண்ணாடி எதிர் உருவ (பிம்ப) குடும்பங்களாக (இரட்டை ஐசோமெர்கள்) பிரிக்கலாம். -குளுக்கோசு என்று குறிக்கப்படும் குளுக்கோசின் "வலக் கை வடிவத்தில்" இருந்து தருவிக்கப்பட்ட ஐசோமர்கள் மட்டுமே இயற்கையில் கிடைக்கப் பெறுகின்றன. -குளுக்கோசு பெரும்பாலும், குறிப்பாக உணவுத் துறையில், டெக்ஸ்ட்ரோசு எனக் குறிப்பிடப்படுகிறது. டெக்ஸ்ட்ரோசு என்கிற சொல் "டெக்ஸ்ட்ரோரொடேடரி குளுக்கோஸ்" (dextrorotatory glucose) என்பதில் இருந்து தருவிக்கப்பட்டதாகும்.ref>.</ref>. டெக்ஸ்ட்ரோசு கரைசல்கள் முனைநிறுத்திய ஒளியை (polarized light) வலப்புறமாக சுழற்றுகின்றன (இலத்தீன் மொழியில் டெக்ஃச்ட்டர் (dexter) என்றால் வலது). இந்தக் கட்டுரை -குளுகோசைப்பற்றியது. இந்த மூலக்கூறின் கண்ணாடி எதிருருவமான (பிம்பமான) குளுகோசு தனியாக விளக்கப்படுகின்றது.

குளுக்கோசு எளிய இனியம் (அதாவது ஒற்றை இனியம் அல்லது ஒற்றை சாக்கரைடு) என்று அழைக்கப்பட்டாலும், அது ஒரு சிக்கலான மூலக்கூறு அமைப்பு ஆகும். ஏனெனில் இது பல்வேறு உள்ளமைப்புகளைக் கொண்டிருக்கிறது. கரைசல்களில் சிறு அளவுகளில் மட்டுமே இருக்கக் கூடிய வளையமிலா ஐசோமரின் பொருளில் மட்டுமே இந்த அமைப்புகள் விளக்கப்படுகின்றன.

குளுக்கோசு ஆறு கார்பன் அணுக்களின் சங்கிலி ஒரு ஆல்டிஃகைடு குழுவில் முடியும் அமைப்பு கொண்ட ஃகெக்சானலில்(Hexanal) இருந்து தருவிக்கப்படுகிறது. மற்ற ஐந்து கார்பன் அணுக்கள் ஒவ்வொன்றும் ஆல்க்ககால் குழுக்களைத் தாங்கியுள்ளன. குளுக்கோசு ஓ "ஆல்டோ" ஃகெக்சோசு என்று அழைக்கப்படுகிறது. கரைசல்களில், குளுக்கோசு முதன்மையாக ஒரு ஆறு உறுப்பினர் வளையமாகவே இருக்கிறது. ஆறு ஐட்ராக்சி குழு மற்றும் ஆல்டிஃகைடின் வேதிவினையில் இருந்து தோன்றும் ஒரு ஃகெமியாசெடல் குழுவை இந்த வளையம் கொண்டிருக்கிறது. ஐந்து கார்பன் அணுக்களும் ஒரு ஆக்சிசன் அணுவும் கொண்ட இந்த வளையம் பைரான் தருவிப்பு ஆகும். குளுக்கோசின் இந்த வளைய வடிவம் குளுக்கோபைரனோசு என்று அழைக்கப்படுகிறது.

C-1 மீது அமைந்திருக்கும் சமச்சீரற்ற மையம் "அனோமெரிக் கார்பன் அணு" என அழைக்கப்படுகிறது. வளைய முடிவு நிகழ்முறையானது இரண்டு ஐசோமெர்களை உருவாக்கக் கூடும். இவை அனோமர்கள் என அழைக்கப்படுகின்றன. இவை α-குளுக்கோஸ் மற்றும் β-குளுக்கோஸ் எனக் குறிப்பிடப்படுகின்றன. ஹைட்ராக்சில் குழுவின் இடநிலையைப் பொறுத்தளவில் இந்த அனோமெர்களுக்கு இடையே வித்தியாசம் உண்டு. -குளுக்கோஸ் ஹவோர்த் நீட்சியாக பெறப்படுகையில் α என்கிற குறியீடு, C-1 க்கு இணைக்கப்பட்டிருக்கும் ஹைட்ராக்சில் குழுவானது -CHOH க்கு மாறுபக்கத்தில் C-5 -ல் அமையப் பெற்றுள்ளது என்பதைக் குறிக்கிறது. α மற்றும் β ஆகியவற்றிற்கு இடையே வித்தியாசம் காண்பதற்கான இன்னொரு துல்லியமற்ற வழி C-1 ஹைட்ராக்சில் வளையத்தின் தளத்திற்கு மேலே அமைந்திருக்கிறதா அல்லது கீழே அமைந்திருக்கிறதா என்பதைக் காண்பதாகும். ஒரு நீர்மக் கரைசலில் α மற்றும் β குறிப்பிட்ட மணி நேரங்களில் α:β 36:64 என்கிற நிலையான ஸ்திரமான விகிதத்திற்கு இடைமாற்றிக் கொள்ளும். இந்த நிகழ்முறைக்கு மாற்றுசுழற்சி என்று பெயர். அனொமெரிக் விளைவின் தாக்கம் இல்லாதிருந்தால் இந்த விகிதாச்சாரம் α:β 11:89 என்பதாய் இருக்கும்.

ஆல்டோஹெக்சோஸ்கள் தங்களது வளையமிலா வடிவங்களில் நான்கு கைரல் மையங்களைக் கொண்டுள்ளன (அனோமெரிக் கார்பனை விட்டு விட்டால்). நான்கு கைரல் மையங்கள் 2 = 16 இரட்டை ஐசோமெர்களைக் கொடுக்கின்றன. இந்த இரட்டை ஐசோமெர்கள் ஒவ்வொன்றிலும் எட்டு சர்க்கரைகள் கொண்ட இரண்டு வகுப்புகளாக வகைப்படுத்தப்படுகின்றன. இவை ஒன்றுக்கொன்றின் கண்ணாடி பிம்பங்களாகும். ஒரு வகுப்பு வகுப்பு என்றும் இன்னொன்று வகுப்பு என்றும் குறிப்பிடப்படுகிறது. இந்த ஐசோமெர்களில் ஏழு மட்டுமே இயற்கையில் காணப்படுகின்றன. இவற்றில் -குளுக்கோஸ் (குளு), -கலக்டோஸ் (கல்) மற்றும் -மனோஸ் (மன்) ஆகியவை மிக முக்கியமானவை. இந்த எட்டு ஐசோமெர்களும் (குளுக்கோஸ் உட்பட) டயாஸ்டீரியோஐசோமெர்களாகும். வரிசையைச் சேர்ந்தவை. 

குளுக்கோஸின் அனைத்து வடிவங்களும் நிறமற்றவையாகவும் நீரில் கரையத்தக்கவையாகவும் உள்ளன. சூழலைப் பொறுத்து மூன்று முக்கிய வடிவங்கள் படிகமாக்கப் பெறலாம்: α-குளுக்கோஸ் மற்றும் β-குளுக்கோஸ், மற்றும் நீர் சேர்த்த β-குளுக்கோஸ்.

தாவரங்களிலும் சில புரோகேரியோட் வகைகளிலும் குளுக்கோஸ் ஒளிச்சேர்க்கை தயாரிப்பாக உள்ளது. விலங்குகளிலும் பூஞ்சைகளிலும் கிளைகோஜென் என்கிற பொருள் உடைந்து குளுக்கோஸ் கிடைக்கிறது. இந்த நிகழ்முறையை கிளைகோஜெனோலிசிஸ் என்று அழைக்கிறோம். தாவரங்களில் இந்த உடைவினால் தரசம் கிடைக்கிறது.

விலங்குகளில் கல்லீரல் மற்றும் சிறுநீரகங்களில் கார்போஹைட்ரேட் அல்லாத பைருவேட் மற்றும் கிளிசரால் போன்ற இடைப்பொருட்களில் இருந்து குளுக்கோஸ் கூட்டுச்சேர்க்கை செய்யப்படுகின்றது. இந்த நிகழ்முறைக்கு குளுகோனியோஜெனிசிஸ் என்று பெயர்.

சில ஆழ்கடல் பாக்டீரியாவில் குளுக்கோஸ் கீமோசிந்தஸிஸ் முறையில் உற்பத்தி செய்யப்படுகிறது.

வர்த்தகரீதியாக தரசத்தின் என்சைம்கள் மூலமான நீர்மப் பகுப்பு முறையில் குளுக்கோஸ் உற்பத்தி செய்யப்படுகிறது. பல பயிர் வகைகள் தரசத்திற்கான ஆதாரவளங்களாகப் பயன்படுகின்றன. உலகெங்கும் மக்காச்சோளம், அரிசி, கோதுமை, கூவைக் கிழங்கு, சோளக் கதிர் மற்றும் சவ்வரிசி ஆகியவை இதற்கெனப் பயன்படும் பயிர்களாகும். அமெரிக்காவில் மக்காச்சோளத்தில் இருந்து தயாரிக்கப்படும் சோளத் தரசம் தான் ஏறக்குறைய முழுமையாகப் பயன்படுகிறது. அநேக வர்த்தகரீதியான சர்க்கரை தோராயமாக 1:1 என்கிற விகிதத்தில் குளுக்கோஸ் மற்றும் ஃபிரக்டோஸ் கலந்த மாற்று சர்க்கரையின் ஒரு பாகமாக இருக்கும். சூத்திர அடிப்படையில் செல்லுலோஸ் நீர்ப்பகுப்பின் மூலம் குளுக்கோஸ் ஆக மாற்றப்பட முடியும் என்றாலும் இந்த நிகழ்முறை இன்னும் வர்த்தகரீதியாக வெற்றி பெறவில்லை.

ஃபிரக்டோஸ் போன்ற பிறிதொரு ஒற்றை சர்க்கரை இல்லாமல் குளுக்கோஸ் மட்டும் விலங்குகளில் மிக அதிகமாய் பயன்படுத்தப்படுவது ஏன் என்பது குறித்து விஞ்ஞானிகள் பல்வேறு காரணங்களை ஊகிக்கின்றனர். புரதங்களின் அமினோ குழுக்களுடன் வினைபுரிவதற்கு குளுக்கோஸ் குறைவான ஒரு போக்கினைக் கொண்டிருக்கிறது என்பதும் ஒரு காரணமாக இருக்கலாம். கிளைகேசன் என்னும் இந்த வேதிவினை பல என்சைம்களின் செயல்பாட்டைக் குறைக்கிறது அல்லது அழிக்கிறது. குளுக்கோள் குறைந்த வேதிவினை சுழற்சி ஐசோமெர்களைத் தெரிவு செய்வது தான் கிளைகேசனின் குறைந்த விகிதத்திற்கான காரணமாக உள்ளது. எப்படியாயினும் நீரிழிவு நோயின் நெடுங்கால பிரச்சினைகளில் (உ-ம்., கண்பார்வை மங்குதல், சிறுநீரக செயலிழப்பு, மற்றும் நரம்பு வியாதிகள்)பலவும் புரதங்கள் அல்லது லிபிடுகளின் இந்த கிளைகேசன் வேதிவினையால் தான் அநேகமாக நேர்கின்றது. இதற்கு மாறாக, என்சைம் வரன்முறையுடன் புரதங்களுக்கு குளுக்கோஸை கிளைகோசிலேசன் மூலம் சேர்ப்பது பல சமயங்களில் அவற்றின் செயல்பாட்டுக்கு அத்தியாவசியமானதாக இருக்கிறது.

குளுக்கோஸ் உயிரியலில் ஒரு எரிசக்தியாக நீக்கமற நிறைந்துள்ளது. பாக்டீரியா முதல் மனிதர்கள் வரை அநேக உயிரினங்களில் இது சக்திக்கான ஆதாரமாய் திகழ்கிறது. காற்று வழி சுவாசம், காற்றிலா சுவாசம், அல்லது நொதித்தல் மூலமாக குளுக்கோஸ் பயன்படுத்தப்படலாம். கார்போஹைட்ரேட்டுகள் தான் காற்றுவழி சுவாசம் மூலமாக மனித உடலின் முக்கியமான சக்தி ஆதாரமாய் திகழ்கின்றன. இவை தோராயமாக கிராமுக்கு 3.75 கிலோகலோரி (16 கிலோஜூல்கள்) உணவு சக்தியை வழங்குகின்றன. கார்போஹைட்ரேட்டுகள் உடைந்து (உ-ம். தரசம்) ஒற்றை மற்றும் இரட்டை சாக்கரைடுகளை அளிக்கிறது. இவற்றில் அநேகமானவை குளுக்கோஸ் ஆகும். கிளைகோலிசிஸ் மற்றும் பின்னர் சிட்ரிக் அமில சுழற்சி வேதிவினைகளின் மூலம் குளுகோஸ் இறுதியாக கரியமில வாயு (CO) மற்றும் நீரை ஆக்சிஜனேற்றத்தால் உருவாக்குகிறது. இது எரிசக்தி ஆதாரங்களை அளிக்கிறது. பெரும்பாலும் இது ஏடிபி (அடினோசின் ட்ரைபாஸ்பேட்) வடிவில் இருக்கும். இன்சுலின் வேதிவினையும் மற்ற இயங்குமுறைகளும் இரத்தத்தில் குளுக்கோஸின் செறிவை கட்டுப்படுத்துகின்றன. அதிகமான பட்டினி அளவிலும் இரத்த சர்க்கரை அளவானது நீரிழிவு அல்லது அதற்கு முந்தைய நிலைமையைக் குறிக்கிறது.

குளுக்கோஸ் மூளைக்கான சக்தியின் முதன்மை ஆதாரமாக உள்ளது. எனவே அதன் கையிருப்பு உளவியல் பாதிப்புகளையும் கொண்டுள்ளது. குளுக்கோஸ் குறைவாக இருந்தால் மூளை முயற்சி தேவைப்படும் உளவியல் நிகழ்முறைகள் (உதாரணமாக சுய கட்டுப்பாடு, முடிவு மேற்கொள்ளல் போன்றவை) பாதிக்கப்படுகின்றன.

செல்களில் குளுக்கோஸ் ஒரு எரிசக்தி ஆதாரமாகப் பயன்படுவது காற்றுவழி சுவாசத்தின் வழியாகவோ அல்லது காற்றிலா சுவாசத்தின் வழியாகவோ நிகழ்கிறது. இந்த இரண்டுமே கிளைகோலிசிஸ் வளர்சிதைமாற்றப் பாதையின் ஆரம்ப படிகளுடன் தான் துவங்குகின்றன. இதன் முதல்படியாக ஹெக்சோகினேஸ் முலம் குளுக்கோஸின் பாஸ்போரிலேசன் நடக்கிறது. பின்னர் சக்தியாக உடைவதற்கான தயாரிப்பு படியே இதுவாகும்.

குளுக்கோஸ் ஒரு ஹெக்சோகினேஸ் மூலம் உடனடியாக பாஸ்போரிலேசன் செய்யப்படுவதற்கு முக்கியக் காரணம் செல்லில் இருந்து கசிந்து விடாமல் இருப்பதற்காக ஆகும். பாஸ்போரிலேசன் ஒரு ஊட்டமேற்றிய பாஸ்பேட் குழுவை சேர்ப்பதால் குளுக்கோஸ் 6-பாஸ்பேட் செல் சுவரை எளிதாகத் தாண்ட முடியாது. ஒரு வளர்சிதைமாற்ற பாதையின் திரும்பவியலா ஆரம்ப படிகள் வழக்கமான நோக்கங்களில் பொதுவானவையாக உள்ளன.

குளுக்கோஸ் புரதங்கள் உற்பத்தி மற்றும் லிபிட் வளர்சிதைமாற்றத்தில் மிக முக்கியமானதாய் இருக்கிறது. தாவரங்களிலும் அநேக விலங்குகளிலும் இது வைட்டமின் சி (அஸ்கார்பிக் அமிலம்) உற்பத்திக்கான ஒரு முன் அறிகுறியாகவும் இருக்கிறது. இந்த நிகழ்முறைகளில் கிளைகோலிசிஸ் பாதை மூலம் இது பயன்பாட்டுக்கென மாற்றப்படுகிறது.

பல முக்கிய பொருட்களின் கூட்டுச் சேர்க்கைக்கு ஒரு முன் அறிகுறியாக குளுக்கோஸ் பயன்படுகிறது. தரசம், செல்லுலோஸ் மற்றும் கிளைகோஜென் (”விலங்கு தரசம்”) ஆகியவை பொதுவான குளுக்கோஸ் பாலிமர்கள் (பல சாக்கரைடுகள்) ஆகும். பாலில் பிரதானமான சர்க்கரையாக பயன்படும் லாக்டோஸ் ஒரு குளுக்கோஸ்-கலக்டோஸ் இரட்டை சாக்கரைடு ஆகும். இன்னொரு முக்கியமான இரட்டை சாக்கரையான சுக்ரோஸில் குளுக்கோஸ் ஃபிரக்டோஸ் உடன் இணைக்கப்படுகிறது. இந்த கூட்டுச்சேர்க்கை நிகழ்முறைகளும் கிளைகோலிசிஸ் நிகழ்முறையின் முதல் படி வழியான குளுக்கோஸ் பாஸ்போரிலேசனையே சார்ந்திருக்கின்றன. 

தொழில்துறையில் சிட்ரிக் அமிலம், குளுகோனிக் அமிலம், பயோ-எத்தனால், பாலிலேக்டிக் அமிலம், சார்பிடால் ஆகியவற்றின் தயாரிப்பில் ரெய்ச்ஸ்டீன் நிகழ்முறையில் வைட்டமின் சி -க்கான ஒரு முன் அறிகுறியாக குளுக்கோஸ் பயன்படுகிறது.

உணவின் அநேக கார்போஹைட்ரேட்டுகளில் குளுக்கோஸ் இருக்கும். தரசம் மற்றும் கிளைகோஜென் போன்றவற்றில் உள்ளது போல் அவற்றின் ஒரே கட்டுமான அடுக்குகளாகவோ அல்லது சுக்ரோஸ் மற்றும் லேக்டோஸில் உள்ளது போல் இன்னொரு ஒற்றை சாக்கரைடு உடன் இணைந்தோ இது இருக்கும்.

முன்சிறுகுடல் மற்றும் சிறுகுடலின் குழாய்களில், குளுக்கோஸ் ஒலிகோ மற்றும் பல சாக்கரைடுகள் கணையச் சுரப்புகள் மற்றும் குடல் கிளைகோசிடேஸ்கள் மூலமாக ஒற்றை சாக்கரைடுகளாக உடைக்கப்படுகின்றன. மற்ற பல சாக்கரைடுகள் மனித சிறுகுடலால் உடைக்கப்பட முடியாது. சுக்ரோஸ் (ஃபிரக்டோஸ்-குளுக்கோஸ்) மற்றும் லேக்டோஸ் (கலக்டோஸ்-குளுக்கோஸ்) இதற்கு குறிப்பிடத்தக்க விதிவிலக்குகளாய் உள்ளன. அதன்பின் குளுக்கோஸ் SLC5A1 மூலம் எண்டிரோசைட்டுகளின் ஏபிகல் சவ்வுக்குள் கடத்தப்படுகிறது. அதன் பின் அவற்றின் பேஸல் சவ்வுக்குள் SLC2A2 மூலம் கடத்தப்படுகிறது. குளுக்கோஸின் ஒரு பகுதி மூளை செல்கள், குடல் செல்கள் மற்றும் ரத்த சிவப்பு செல்களால் நேரடியாக சக்தி ஆதாரமாகப் பயன்படுத்தப்படுகிறது. எஞ்சியவை கல்லீரல், அடிபோஸ் திசு மற்றும் தசை செல்களை எட்டுகின்றன. அங்கு அது உறிஞ்சப்பட்டு இன்சுலினின் தாக்கத்தால் கிளைகோஜெனாக சேமிக்கப்படுகிறது. கல்லீரல் செல் கிளைகோஜென் குளுக்கோஸாக மாற்றப்பட்டு இன்சுலின் குறைவாக அல்லது இல்லாதிருக்கும் போது மீண்டும் இரத்தத்திற்கு திரும்ப முடியும். கொழுப்பு செல்களில் குளுக்கோஸ் சக்தி வேதிவினைகளுக்குப் பயன்படுகிறது. கிளைகோஜென் உடலின் ‘குளுக்கோஸ் சக்தி சேமிப்பகமாக’ செயல்படுகிறது.

குளுக்கோஸ் பல உயிரினங்களின் அடிப்படை அத்தியாவசியம் என்பதால் அதன் வேதியியல் கட்டமைப்பு மற்றும் உருவாக்கம் குறித்த ஒரு சரியான புரிதல் கரிம வேதியியல் முன்னேற்றத்திற்கு பெருமளவில் பங்களிப்பு செய்துள்ளது. எமில் பிசர் செய்த சோதனைகள் தான் இந்த புரிதலில் பெரிய அளவில் பங்களிப்பு செய்தன. இந்த ஜெர்மன் வேதியியல் அறிஞர் தனது கண்டுபிடிப்புகளுக்காக 1902 ஆம் ஆண்டில் வேதியியல் துறையில் நோபல் பரிசு பெற்றார். குளுக்கோஸ் கூட்டுச்சேர்க்கை கரிமப் பொருளின் கட்டமைப்பை நிறுவ உதவியது. இதன் விளைவாக வேதி வினைவேகவியல் மற்றும் கார்பன் தாங்கு மூலக்கூறுகளில் வேதி இணைப்புகள் குறித்த ஜேகபஸ் ஹென்ரிகஸ் வாண்ட் ஹோஃபின் தத்துவங்களை முதன்முதலில் திட்டவட்டமாக சோதித்துப் பார்க்க முடிந்தது. 1891 முதல் 1894 ஆம் ஆண்டு வரையான காலத்தில், அனைத்து அறியப்பட்ட சர்க்கரைகளின் இரட்டைவேதியமைவையும் பிசர் நிறுவினார். அத்துடன் ஒத்ததல்லாத கார்பன் அணுக்கள் குறித்த ஹோஃபின் தத்துவத்தை செயலுறுத்தி சாத்தியமான ஐசோமர்களையும் சரியாகக் கணித்துக் கூறினார்.


குளுக்கோஸ் மிகவும் சிக்கலானதொரு ரசாயன சேர்மம் ஆகும் ஏனெனில் இது பல ஐசோமெரிக் வடிவங்களில் இருக்க முடியும்.



</doc>
<doc id="78064" url="https://ta.wikipedia.org/wiki?curid=78064" title="டெமி லோவாடோ">
டெமி லோவாடோ

டெமெட்ரியா டெவொன்னெ "டெமி " லோவாடோ (ஆகஸ்ட் 20, 1992 ஆம் ஆண்டில் பிறந்தவர்) ஒரு அமெரிக்க நடிகை மற்றும் பாடகர்-பாடலாசிரியர். டிஸ்னி சேனல் ஒரிஜினல் திரைப்படம், "காம்ப் ராக்" மற்றும் எதிர்வரும் அதன் தொடர்களில், காம்ப் ராக் 2: தி ஃபைனல் ஜாம், அவருடைய கதாபாத்திரமான மிட்சி டார்ரெஸ் மற்றும் "சன்னி வித் எ சேன்ஸ்"ஸில் சன்னி மன்றோ ஆகிய கதாபாத்திரங்களுக்காக மிகவும் பிரபலமாக அறியப்பட்டார். நடிப்புத் தவிர அவர் ஒரு தனித்த இசைக் கலைஞரும் கூட, அவர் தன்னுடைய முதல் இசைத்தொகுப்பான "டோண்ட் ஃபர்கெட்"டை செப்டம்பர் 23, 2008 அன்று வெளியிட்டார். அந்த இசைத்தொகுப்பு "பில்போர்ட்" 200 #2 இடத்தில் அரங்கேறி, முதல் வாரத்தில் 89,000 க்கும் மேலான பிரதிகளை விற்றது. லோவாடோ தன்னுடைய இரண்டாவது இசைத் தொகுப்பான "ஹியர் வி கோ அகெய்ன்"-ஐ ஜூலை 21, 2009 அன்று வெளியிட்டார். அந்த ஆல்பம் பில்போர்ட் 200 இல் #1 இடத்தில் அரங்கேறி முதல் வாரத்தில் 108,000க்கும் மேலான பிரதிகள் விற்பனை ஆனது.

லோவாடோ, பேட்ரிக் மற்றும் டையானா லோவாடோ (née ஹார்ட்) ஆகியோருக்கு மகளாக, ஆல்புகெர்க்யூ, NM இல் பிறந்தார் மற்றும் டல்லாஸ், டெக்சாஸ் ஸில் வளர்க்கப்பட்டார். அவருக்கு ஒரு மூத்த சகோதரி, டல்லாஸ் மற்றும் ஒரு ஒன்றுவிட்ட இளைய சகோதரி மாடிசன் டி லா கார்ஸா ஆகியோர் இருக்கிறார்கள். அவருடைய தாய் ஒரு டல்லாஸ் கௌபாய்ஸ் சீர்லீடர் ஆகவும் கண்ட்ரி ரிகார்டிங் கலைஞராகவும் இருந்தார்; 1994 ஆம் ஆண்டில் அவர்களுடைய திருமணம் முறிவு பெற்றவுடன் அவருடைய தந்தை நியூ மெக்சிகோவுக்குச் சென்றுவிட்டார். லோவாடோ, மெக்சிகன், இத்தாலியன் மற்றும் ஐரிஷ் மரபினைச் சார்ந்தவர்.

லோவாடோ தன்னுடைய நடிப்புத் தொழிலை ஆறு வயதிலேயே தொடங்கிவிட்டார், சிறுவர்களின் தொலைக்காட்சித் தொடரான "பார்னேய் & ஃப்ரெண்ட்ஸ்" ஸில் ஏஞ்சலாவாக, பருவங்கள் ஏழு மற்றும் எட்டில் தோன்றினார். 2006 ஆம் ஆண்டில் லோவாடோ "பிரிஸின் பிரேக்" கில், "ஃபர்ஸ்ட் டௌன்" எபிசோடில் டேனியெல்லெ குர்டின் ஆக கௌரவ வேடத்தில் தோன்றினார். தொலைக்காட்சி சூழ்நிலை நகைச்சுவையான "ஜஸ்ட் ஜோர்டான்"-இன் இரண்டாவது பருவத்தில், எபிசோட் "ஸ்லிப்பரி வென் வெட்"டில் நிக்கோலேவாகத் தோன்றினார். ஜனவரி 2007 ஆம் ஆண்டில், டிஸ்னி சேனலின் அசல் சிறு தொடரான, "ஆஸ் தி பெல் ரிங்க்ஸ்" ஸில், சார்லோட்டெ ஆடம்ஸ் கதாபாத்திரத்தைப் பெற்றார், இது ஆகஸ்ட் 26, 2007 அன்று வெளியானது. அவருடைய அசலான சில பாடல்கள், "ஷேடோ" உட்பட, அந்த நிகழ்ச்சியில் காட்சிப்படுத்தப்பட்டிருந்தது. அவர் அந்த நிகழ்ச்சியை விட்டு வெளியேறியதும் அவருடைய கதாபாத்திரம் லிண்டஸே பிளாக்கால் மாற்றி இடம்பெறச்செய்யப்பட்டது.

மே 20, 2008 அன்று டிஸ்னிமேனியா 6 இல் வெளியான என்சாண்டட் திரைப்படத்திலிருந்து "தட்ஸ் ஹௌ யு நோ" வின் ஒரு பாடலை லோவாடோ பாடினார். 2008 ஆம் ஆண்டில், லோவாடோ டிஸ்னி சானல் திரைப்படம், "கேம்ப் ராக்" கில் நடித்தார். அதில் மிட்சி டாரெஸ் என்னும் கதாபாத்திரத்தில், பாடகியாகும் நம்பிக்கையில் இருக்கும் பதினான்கு வயது பெண்ணாக நடித்தார். அந்தத் திரைப்படம் ஜூன் 20 அன்று அமெரிக்காவில் டிஸ்னி சேனலில் ஒளிபரப்பப்பட்டது, 8.9 மில்லியன் பார்வையாளர்களுடன் அது லோவாடோவை இடைப்பட்ட வயதினரிடையில் பிரபலமாக்கியது. ஜோ ஜோனாஸ் தோன்றிய ஹிட்டான திஸ் ஈஸ் மி உட்பட கேம்ப் ராக் சௌண்ட் டிராக்கில் அடங்கியிருந்த நான்கு பாடல்களை அவர் பாடியிருந்தார்.

ஜூன் 1 முதல் ஜூலை 31 வரை லோவாடோ பல்வேறு ஹவுஸ் ஆஃப் ப்ளூஸ் மற்றும் பூங்காக்களில் தன்னுடைய டெமி லைவ்! வார்ம் அப் டூர்க்காக நிகழ்ச்சிகளை நடத்தியுள்ளார்.

ஜூன் முதல் ஆகஸ்ட் வரையில், ஜோனால் பிரதர்ஸ் பர்னிங் அப் டூரில், லோவாடோ முதல் காட்சியாளராக தோன்றி வந்தார். அந்த டூர் ஒரு இசைத் திரைப்படமாக படம்பிடிக்கப்பட்டு பிப்ரவரி 27, 2009 அன்று வெளியிடப்பட்டது. "திஸ் ஈஸ் மி" இல் ஜோ ஜோனாஸ் உடன் இணைந்து அந்தத் திரைப்படத்தில் லோவாடோ நடித்திருந்தார்.

செப்டம்பர் 23, 2008 அன்று லோவாடோ தன்னுடைய முதல் இசைத் தொகுப்பான "டோண்ட் ஃபர்கெட்" -ஐ வெளியிட்டார். ஆல்பத்தின் முதல் சிங்கிள் "கெட் பேக்", ஆகஸ்ட் 12, 2008 அன்று வெளியிடப்பட்டது. அந்த ஆல்பம் பில்போர்ட் 200 இல் 2ஆம் நிலை உச்சத்துக்குச் சென்றது. டிசம்பரில் இரண்டாவது சிங்கிள் "லா லா லாண்ட்" வெளியிடப்பட்டது. மார்ச் 2009 ஆம் ஆண்டில், மூன்றாவது சிங்கிள் "டோண்ட் ஃபர்கெட்" வெளியிடப்பட்டது.

லோவாடோ தற்சமயம் டிஸ்னி சேனல் ஒரிஜினல் சீரீஸ், "சன்னி வித் ஏ சான்ஸ்" இல் நடித்து வருகிறார், இது பிப்ரவரி 8, 2009 அன்று தொடங்கியது. அந்தத் தொடர் இரண்டாவது பருவத்தைக் கொண்டிருக்கும். அந்த ஷோவில் லோவாடோ சன்னியாகத் தோன்றுகிறார், அதில் அவர் ஒரு லைவ் காமெடி நிகழ்ச்சியான, சோ ராண்டம்! இல் புதிய உறுப்பினராக சேருகிறார்.

ஏப்ரல் 15, 2008 அன்று லோவாடோ தன்னுடைய வரவிருக்கும் இசைத் தொகுப்பின விளம்பரத்திற்காக பயணம் மேற்கொள்ளவிருப்பதாக அறிவிக்கப்பட்டது. அந்தப் பயணம் ஜூன் 21 அன்று ஹார்ட்ஃபோர்ட், கன்னெக்டிகட்டில் துவங்கி, ஆகஸ்ட் 24 அன்று மான்செஸ்டர், நியு ஹாம்ப்ஷைர் இல் முடிவடைந்தது.
ஜூன் 26, 2009 அன்று லோவாடோ டிஸ்னி சானலில் செலெனா கோமெஸ் உடன் இளவரசி ரோசாலிண்டாவாக "பிரின்சஸ் புரொடக்ஷன் புரோகிராம்" இல் இணைந்து நடித்தார். அந்தத் தொலைக்காட்சித் திரைப்படம், இளவரசி பாதுகாப்பு நிகழ்வு ஒன்றினால் ஒரு இளம் இளவரசி கடத்தப்பட்டு கிராமப்புறமான லௌயிசியானாவுக்குக் கொண்டு செல்லப்படுகிறார், அங்கு அவர் ஒரு சாதாரண அமெரிக்க பதின்வயதினர் போலவே நடப்பதற்கு எல்லாவித பழக்கவழக்கங்களையும் கற்க வேண்டியிருந்தது.

லோவாடோ தன்னுடைய இரண்டாவது ஸ்டூடியோ இசைத் தொகுப்பான "ஹியர் வி கோ அகெய்ன்" -ஐ, ஜூலை 21, 2009 அன்று வெளியிட்டார். இசைத் தொகுப்பு முதல் வார விற்பனையாக 107,000 பிரதிகளுடன் #1 இடத்தில் அரங்கேறியது. ஆல்பம் தொடர்பாக லோவாடோ கூறியது: "அது ஒரு வித்தியாசமான ஒலியை எடுத்துக்கொள்ளவிருக்கிறது, அதனால் அது நல்லபடியாக செல்லும் என்று எதிர்பார்க்கிறேன். நான் அதிகமாக ராக் பாடல்களைப் பாடுகிறேன், ஆனால் இந்த முறை அதிகமான ஜான் மேயெர்-வகையிலான பாடல்களைச் செய்ய விரும்புகின்றேன். அவரைப் போன்ற நபர்களுடன் இணையாக நான் எழுத முடியும் என்று நம்புகிறேன்." இசைத் தொகுப்பு போன்றே தலைப்பு கொண்டிருக்கும் தொகுப்பின் முதல் சிங்கிள் ஜூன் 17, 2009 அன்று வெளியிடப்பட்டது. "ஹியர் வி கோ அகெய்ன்" , பில்போர்ட் ஹாட் 100 இல், #15 வது இடத்தில், லோவாடோவின் மிக அதிகமாக தரவரிசையில் இடம் பிடித்த பாடலாக ஆனது. 2009 இளவேணிற் காலத்தின் போது, லோவாடோ இதர டிஸ்னி சானல் நடிகர்களுடன் இணைந்து, சமூகஞ்சார்ந்த "க்ரீன்" முன்னெடுப்பான டிஸ்னிஸ் ஃப்ரெண்ட்ஸ் ஃபார் சேஞ்ச் இல் பங்கு கொண்டார். "செண்ட் இட் ஆன்" என்று தலைப்பிட்ட அந்த நிகழ்வுக்கான கருப்பொருள் பாடல் செலினா கோமெஸ், மிலே சைரஸ் மற்றும் தி ஜோன்ஸ் பிரதர்ஸ் உடன் இணைந்து லோவாடோவால் நிகழ்த்தப்படுகிறது. செப்டம்பர் 2009 ஆம் ஆண்டில், "கேம்ப் ராக் 2" க்கான படப்பிடிப்பு துவங்கியது. நவம்பர் 10, 2009 அன்று அவர் தன்னுடைய வால்மார்ட் சவுண்ட்செக் நிகழ்ச்சியின் லைவ் சிடி+டிவிடியை வெளியிட்டார். நவம்பர் 12 அன்று, ரிமெம்பர் டிசம்பர்க்கான ஒரு இசை வீடியோவை வெளியிட்டார், இது "ஹியர் வி கோ அகெய்ன்" லிருந்து அவருடைய மூன்றாவது சிங்கிள். வி தி கிங்க்ஸ்-இன் இரண்டாவது ஸ்டூடியோ இசைத் தொகுப்பான ஸ்மைல் கிட்டிலும் கூடத் தோன்றினார், இதில் தொகுப்பின் பாடலான "வீவில் பி ஏ டிரீம்" இல் பங்களிக்கும் கௌரவப் பாடகராக வந்திருந்தார்.

எல்லென் டீஜெனரெஸ் உடனான ஒரு பேட்டியில், லோவாடோ தான் ஏழாவது கிரேடில் கொடுமைப்படுத்தல்களுக்காக துன்பப்பட்ட அனுபவங்களைக் கொண்டிருந்ததாக ஒப்புக்கொண்டார்.
லோவாடோவின் கூற்றுப்படி அந்த கொடுமைப்படுத்தல்கள் எவ்வளவு மோசமாக இருந்ததென்றால், ஒரு நாள் தோல்வி மற்றும் கடுந்துன்பம் காரணமாக தன் தாயிடம் தனக்கு வீட்டிலோ பள்ளிக்கூடம் சார்ந்த கல்வியை வழங்குமாறு கோரியதாகச் சொன்னார்.

ஒரு எம்டிவி பேட்டியின்போது, லோவாடோ தனக்கு மெட்டல் மியூசிக், குறிப்பாக பிளாக் மெட்டல் மற்றும் மெட்டல்கோர் பிடித்திருப்பதாகக் கூறினார். அவர் சிம்போனிக் பிளாக் மெட்டல் பேண்ட் டிம்மு போர்கிரை "தன்னுடைய விருப்பமான நேரடி நிகழ்வுகளில் ஒன்று" எனக் கூறினார். ஜூலை 24, 2009 லேட் நைட் வித் ஜிம்மி ஃபால்லான்னின் நிகழ்வு ஒன்றில் தன்னுடைய விருப்பமான மூன்று பாண்டகளாக லோவாடோ கூறியது, அபிகேயல் வில்லியம்ஸ், ஜாப் ஃபார் எ கௌபாய் மற்றும் மேலினே அண்ட் தி சன்ஸ் ஆஃப் டிசாஸ்டெர் ஆகியவை. "டீன் வோக்" கின் மார்ச் 2009 இதழில் லோவாடோ இவ்வாறு கூறியிருந்தார், "என்னுடைய முதல் விருப்பம் இசை, ஏனெனில் அது எனக்கு இயற்கையாக வருகிறது. நடிப்பு ஒரு பொழுதுபோக்காக இருந்துவருகிறது." லோவாடோ, செலினா கோமெஸ் உடன் மிகச் சிறந்த நட்பினைக் கொண்டிருக்கிறார், இது "பார்னேய் & ஃப்ரெண்ட்ஸ்" குரல் ஒத்திகையின்போது "அவர் என் ஜாக்கெட் மீது உட்கார்ந்து கொண்டு, கிராயன்களைக் கொண்டு என்னுடன் வரை" என்று லோவாடோ கேட்டது முதல் அவரை அறிந்திருக்கிறார். லோவாடோ ஒரு கிறித்துவரும் கூட, நிகழ்ச்சியைத் தொடங்குவதற்கு முன்னர் தன் பேண்டுடன் இணைந்து பிரார்த்தனை செய்கிறார். தன்னுடைய மன வேறுபாடு கொண்ட தந்தையைப் பற்றி "ஃபார் தி லவ் ஆஃப் எ டாட்டர்" என்ற பாடலை எழுதினார்.

மெட்ரோ ஸ்டேஷன் பாடகர் டிரேஸ் சைரஸ் உடன் அவர் சிறிது காலம் பழகி வந்தார்; சைரஸ் கூற்றுப்படி மாறுபடுகிற திட்டமிடல்கள் காரணமாக அவர்கள் இருவரும் தங்கள் உறவை ஜூலை 2009 ஆம் ஆண்டில் முறித்துக் கொண்டனர்.





</doc>
<doc id="78067" url="https://ta.wikipedia.org/wiki?curid=78067" title="எஸ். ஆர். பொம்மை எதிர் இந்தியன் யூனியன்">
எஸ். ஆர். பொம்மை எதிர் இந்தியன் யூனியன்

எஸ். ஆர். பொம்மை எதிர் இந்தியன் யூனியன் (S. R. Bommai V. Union of India, வழக்கு எண் 1994 AIR 1918) இந்திய உச்ச நீதிமன்றத்தால் தீர்ப்பு வழங்கப்பட்ட ஒரு முக்கிய வழக்கு. இவ்வழக்கில் வழங்கப்பட்ட தீர்ப்பினால் மத்திய அரசு இந்திய அரசியலமைப்புச் சட்டத்தின் 356 ஆவது பிரிவை பயன்படுத்தி மாநில அரசுகளைக் கலைக்கும் சம்பவங்கள் வெகுவாகக் குறைக்கப்பட்டன. மாநில அரசுகளைக் கலைப்பதில் ஒன்றிய அரசின் உரிமைகள் தெளிவாக வரையறுக்கப்பட்டன.

இந்திய அரசியலமைப்புச் சட்டத்தின் பிரிவு 356, ஒன்றிய அரசுக்கு மாநில அரசுகளைக் கலைத்து குடியரசுத் தலைவரின் ஆட்சியை அமல்படுத்த உரிமை அளிக்கிறது. அரசியலமைப்புச் சட்டம் இயற்றப் பட்டபோது, இப்பிரிவு அடிக்கடி பயன்படுத்தப்படும் என்று யாரும் எதிர்பார்க்கவில்லை. அரசியல் சாசனத்தின் சிற்பி என்று கருதப்படும் அம்பேத்கர் இப்பிரிவினை ஒரு செல்லாப் பிரிவாகத் தான் கருதினார். இப்பிரிவு மாநிலங்களில் சட்டஒழுங்கு மிகவும் சீர்குலையும் போதோ அல்லது மாநில அரசால் கையாள முடியாத நெருக்கடி நிகழும் போதோ மட்டும் பயன்படுத்தப் படவேண்டும் என்பதே அரசியலமைப்பு சட்டத்தை இயற்றியவர்களின் எதிர்பார்ப்பாக இருந்தது. ஆனால் நடைமுறையில் இச்சட்டம், ஒன்றிய அரசால், தனது அரசியல் எதிராளிகளைப் பழிவாங்கவும், சாதகமான அரசை மாநிலங்களில் அமைக்கவுமே பயன்படுத்தப்பட்டது. 1959 இல் முதல் முறையாக கேரளத்தில் நடைபெற்ற கம்யூனிஸ்ட் கட்சி அரசாங்கத்தைக் கலைக்க இப்பிரிவு பயன் படுத்தப்பட்டது. அடுத்த முப்பது ஆண்டுகளில் நூற்றுக்கும் மேற்பட்ட மாநில அரசுகள் இப்பிரிவினைக் கொண்டு கலைக்கப்பட்டன.

எஸ் ஆர் பொம்மை ஜனதா கட்சியை சேர்ந்தவர். ஆகஸ்ட் 1988 இல் கர்நாடக மாநிலத்தின் முதல்வரானார். செப்டம்பர் 1988 இல் ஜனதா கட்சியும், லோக் தளம் கட்சியும் இணைந்து ஜனதா தளம் என்ற புதிய கட்சியை உருவாக்கின. ஏற்கனவே சட்டமன்றத்தில் பெரும்பான்மை ஆதரவு பெற்றிருந்த பொம்மைக்கு மேலும் 13 உறுப்பினர்கள் ஆதரவு அளித்தனர். சில நாட்கள் கழித்து கே. ஆர். மொலகேரி என்னும் ஜனதா தள உறுப்பினர் மாநில ஆளுனரை சந்தித்து, தன்னை 19 உறுப்பினர்கள் ஆதரிப்பதாகவும், தன்னை ஆட்சியமைக்க அழைக்க வேண்டுமெனக் கூறினார். அதனை ஏற்ற ஆளுனர் குடியரசுத் தலைவருக்கு, பொம்மை, சட்டசபையில் பெரும்பான்மையை இழந்து விட்டதால், அவரது ஆட்சியை கலைத்து விடலாம் என்று பரிந்துரைத்தார். ஆனால் மொலகேரி குறிப்பிட்ட உறுப்பினர்கள் தாங்கள் கட்சி மாறவில்லை என மறுத்தனர்; பொம்மை சட்டமன்றத்தில் தனது பெரும்பான்மையை நிரூபிக்க வாய்ப்பு கேட்டார். ஆனால் அதனை கண்டுகொள்ளாமல், 1989 ஏப்ரல் 19 ஆம் நாள், பிரதமர் ராஜீவ் காந்தியின் பரிந்துரையின் பேரில், குடியரசுத் தலைவர் வெங்கட்ராமன், பொம்மையின் அரசைக் கலைத்தார். கர்நாடகத்தில் குடியரசுத் தலைவர் ஆட்சி அமல் படுத்தப்பட்டது. இதனை எதிர்த்து பொம்மை தொடர்ந்த வழக்கு கர்நாடக உயர்நீதிமன்றத்தால் தள்ளுபடி செய்யப்பட்டது. பொம்மை உச்ச நீதிமன்றத்தில் மேல் முறையீடு செய்தார்.

இதே போல் 1988 இல் நாகாலாந்து அரசும் 1991 இல் மேகாலய அரசும், கலைக்கப்பட்டிருந்தன. 1991 இல் பாபர் மசூதி இடிக்கப் பட்ட சம்பவத்திற்குப் பின் நிகழ்ந்த கலவரங்களுக்கு காரணமான இந்துத்வ அமைப்புகளை தடை செய்யாததை காரணம் காட்டி மத்தியப் பிரதேசம், ராஜஸ்தான், ஹிமாச்சல் பிரதேசத்தின் பாரதீய ஜனதாக் கட்சி அரசுகள் கலைக்கப்பட்டன. இத்தகைய நீக்கங்களுக்கு எதிராகத் தொடரப்பட்ட வழக்குகள் அனைத்தும் பொம்மையின் வழக்குடன் சேர்க்கப்பட்டு உச்ச நீதிமன்றத்தில் விசாரணைக்கு எடுத்துக் கொள்ளப்பட்டன.

1994 ஆம் வருடம் உச்சநீதிமன்றத்தில் விசாரணைக்கு வந்த இவ்வழக்கை நீதிபதி குல்தீப் சிங் தலைமையில் ஒன்பது நீதிபதிகள் கொண்ட அரசியலமைப்புச் சட்ட பெஞ்சு விசாரித்தது. பொம்மையின் அரசைக் கலைத்தது செல்லாது என்று அறிவித்த நீதிபதிகளின் தீர்ப்பில் பின்வரும் முக்கிய சட்ட விளக்கங்கள் இடம் பெற்றிருந்தன:


இத்தீர்ப்பின் பலனாக, பிரிவு 356 னை பயன்படுத்தி மாநில அரசுகள் கலைக்கப்படும் சம்பவங்கள் வெகுவாக குறைந்து விட்டன. தீர்ப்பு வெளியான பின் இதுவரை பத்துக்கும் குறைவான ஆட்சி கலைப்புகளே நடைபெற்றுள்ளன. இத்தீர்ப்பு, மத்திய-மாநில அரசுகள் உறவில், மாநில அரசுகளின் நிலையை பலப்படுத்தியதன் மூலம் இந்தியக் குடியரசில் கூட்டாட்சியை (federalism) பலப்படுத்தியுள்ளது.


</doc>
<doc id="78071" url="https://ta.wikipedia.org/wiki?curid=78071" title="சென்னை மாநிலம் எதிர் சம்பகம் துரைராஜன்">
சென்னை மாநிலம் எதிர் சம்பகம் துரைராஜன்

சென்னை மாநிலம் எதிர் திருமதி சம்பகம் துரைராஜன் (State of Madras V. Smt. Champakam Dorairajan, வழக்கு எண் AIR 1951 SC 226) இந்திய உச்ச நீதி மன்றத்தால் விசாரித்து தீர்ப்பு வழங்கப்பட்ட ஒரு முக்கிய வழக்கு. இவ்வழக்கில் பிரிட்டிஷ் ஆட்சியில் சென்னை மாகாணத்தில் அமல் படுத்தப்பட்ட வகுப்புவாரி இட ஒதுக்கீடு சுதந்தர இந்தியக் குடியரசில் செல்லாது என்று இந்திய உச்ச நீதிமன்றம் தீர்ப்பளித்தது. இதனால், ஜாதிவாரி இட ஒதுக்கீட்டிற்கு சட்ட ஏற்பு வழங்க இந்திய அரசு, அரசியலமைப்புச் சட்டத்திற்கு முதல் சட்ட திருத்தம் கொண்டு வந்தது.

இருபதாம் நூற்றாண்டின் தொடக்கத்திலிருந்து சென்னை மாகாணத்தில், பிராமணரல்லாத பிரிவினர் அரசாங்க வேலைவாய்ப்புகளிலும், கல்வியிலும், வகுப்புவாரி இட ஒதுக்கீடு கோரி வந்தனர். 1921 ஆகஸ்டில், அதற்கான அரசாணையை (Communal G.O. 613) நீதிக்கட்சி அரசு பிறப்பித்தது. ஆனால் அமல்படுத்த வில்லை. 1927 நவம்பர் 4 ஆம் நாள், பி. சுப்பராயனின் சுயேட்சை அரசு, அரசாணை எண் 1071 இன் மூலம் இட ஒதுக்கீட்டை அமல்படுத்தியது. இதன்படி அரசு வேலை மற்றும் கல்வி வாய்ப்புகளில் பன்னிரண்டில் ஐந்து பங்கு (5/12) பிராமணரல்லாதோருக்கு ஒதுக்கப்பட்டது. பிராமணர், ஆங்கிலோ இந்தியர், முஸ்லீம்கள் ஆகியோருக்கு தலா 2/12 பங்கும், தாழ்த்தப் பட்டோருக்கு 1/12 பங்கும் ஒதுக்கப்பட்டது. 1947 இந்தியா விடுதலை அடைந்த பின்னர், இது சற்றே மாற்றியமைக்கப்பட்டது. பிரமணரல்லாத இந்துக்களுக்கு பதினான்கில் ஆறு பங்கும் (6/14), பிராமணர், தாழ்த்தப்பட்டோர், ஹரிஜனர் ஆகியோருக்கு தலா 2/14 பங்கும், ஆங்கிலோ இந்தியர், முஸ்லீம்களுக்கு தலா 1/14 பங்கும் வழங்கப் பட்டன. இந்தியா 1947 இல் பிரிட்டனிடமிருந்து சுதந்திரம் பெற்றது. ஜனவரி 26, 1950 இல் குடியரசானது. புதிய இந்திய அரசியல் அமைப்புச் சட்டத்தில் கல்விக்காக இட ஒதுக்கீடு அளிக்க வேண்டுமென வெளிப்படையாகக் குறிப்பிடவில்லை.

வகுப்புவாரி இட ஒதுக்கீட்டினை பல பிராமணர்கள் எதிர்த்தனர். இந்தியா குடியரசானவுடன், சென்னை மாகாணத்தின் பழைய இட ஒதுக்கீடு அரசாணை (புதிய சென்னை மாநிலத்தால் அதிகாரப் பூர்வமாக ஏற்றுக் கொள்ளப்பட்டது), இந்திய அரசியல் அமைப்புச் சட்டத்தின் பிரிவுகள் 15 மற்றும் 16 க்கு விரோதமானது என்று சேலம் பிராமண சேவா சங்கம் குடியரசுத் தலைவருக்கு மனு அனுப்பியது. 1950-51 கல்வியாண்டிற்கான மருத்துவ, பொறியியல் மாணவர் சேர்க்கை நடைபெற்ற போது இரு பிராமண மாணாக்கர் தங்களுக்கு இட ஒதுக்கீட்டின் அடிப்படையில் இடம் மறுக்கப் பட்டதாக சென்னை உயர் நீதிமன்றத்தில் மனுதாக்கல் செய்தனர்.

சம்பகம் துரைராஜன் என்னும் மாணவி சென்னை மருத்துவக் கல்லூரியில் தனக்கு இடம் கிடைக்கவில்லை எனவும், சி. ஆர். சீனிவாசன் என்ற மாணவர் சென்னை கிண்டி பொறியியல் கல்லூரியில் தனக்கு இடம் கிடைக்க வில்லை எனவும் அம்மனுவில் குறிப்பிட்டிருந்தனர். ஜூன் 6 1950 இல், தாக்கல் செய்யப்பட்ட அம்மனுவில் சம்பகம், பிராமணர் என்ற காரணத்தால் தனக்கு இடம் தர மறுப்பது அரசியலமைப்பு சட்டத்தின் 226 பிரிவின் கீழ் தனக்கு அளிக்கப்பட்டுள்ள அடிப்படை உரிமையினை மறுப்பது என்று குறிப்பிட்டிருந்தார். (பின்னர் அவர் கல்லூரிக்கு விண்ணப்பம் செய்யவில்லை என்பது விசாரணையில் தெரிய வந்தது). சீனிவாசன் கிண்டி கல்லூரிக்கு விண்ணப்பத்திருந்தாலும், பிராமணருக்கு ஒதுக்கப்பட்டிருந்த 14.29 % இடங்கள் ஏற்கனவே பூர்த்தியானதால் தனக்கு இடம் தரப்படவில்லை எனக் குறிப்பிட்டிருந்தார். ஒன்றாக விசாரணைக்கு எடுத்துக் கொள்ளப்பட்ட இருமனுக்களிலும் ஜூலை 27 இல் மனுதாரருக்கு ஆதரவாக உயர் நீதிமன்றம் தீர்ப்பளித்தது.

சென்னை மாநில அரசு இந்திய உச்ச நீதி மன்றத்தில் மேல் முறையீடு செய்தது. தலைமை நீதிபதி ஹீராலால் கானியா தலைமையில் ஏழு நீதிபதிகள் கொண்ட அரசியலமைப்புச் சட்ட பெஞ்சு இவ்வழக்கை விசாரித்தது. சென்னை உயர்நீதி மன்றத்தின் தீர்ப்பு செல்லும் என்று அறிவித்த நீதிபதிகள், சென்னை மாநிலத்தின் இட ஒதுக்கீடு அரசாணை அரசியலமைப்பு சட்டத்தின் 29 (2) ஆவது பிரிவுக்குப் புறம்பானது என்று தீர்ப்பளித்தனர்.

இட ஒதுக்கீடு செல்லாதென அறிவித்த உச்ச நீதிமன்றத்தை கண்டித்து, சென்னை மாநிலத்தின் பல பகுதிகளில் திராவிடர் கழகத்தினரும், திராவிட முன்னேற்றக் கழகத்தினரும் கண்டன கூட்டங்கள், பேரணிகள் நடத்தினர். இந்தியாவின் மற்ற பகுதிகளில் இருந்து எதிர்ப்பு கிளம்பியது. இந்தியப் பிரதமர் நேரு, உள்துறை அமைச்சர் வல்லபாய் படேல் ஆகியோர், இட ஒதுக்கீட்டிற்கு சட்ட ஏற்பு அளிக்க அரசியலமைப்புச் சட்டத்தின் 15 வது பிரிவுக்கு நான்காவதாக ஒரு புதிய உட்பிரிவை ஏற்படுத்த முடிவு செய்தனர். அதன்படி ஜூன் 1951 இல் கொண்டு வரப்பட்ட முதல் சட்ட திருத்தம், மீண்டும் இட ஒதுக்கீட்டிற்கு சட்ட ஏற்பு வழங்கியது. தற்போது, இந்தியாவின் மத்திய (நடுவண்), மாநில அரசுகளின் இட ஒதுக்கீடு கொள்கைகளின் ஆதாரம் இச்சட்டதிருத்தமே ஆகும். 



</doc>
<doc id="78073" url="https://ta.wikipedia.org/wiki?curid=78073" title="சென்னை மாகாணப் பெரும் பஞ்சம், 1876-78">
சென்னை மாகாணப் பெரும் பஞ்சம், 1876-78

1876-78 ஆம் ஆண்டுகளில் பிரிட்டிஷ் இந்தியாவின் ஒரு பகுதியாகிய சென்னை மாகாணத்தைக் கடும் பஞ்சம் பீடித்தது. இப்பஞ்சம் 1876-78 இன் பெரும் பஞ்சம், தென்னிந்தியப் பெரும் பஞ்சம், 1876-78, சென்னை மாகாணப் பஞ்சம், 1877, தாது வருடப் பஞ்சம் என்று பலவாறு அழைக்கப்படுகிறது. இரு ஆண்டுகள் நீடித்த இப்பஞ்சம், முதலாண்டில் தென்னிந்தியப் பகுதிகளைத் (சென்னை, மைசூர், பம்பாய், ஐதராபாத்) தாக்கியது. இரண்டாம் ஆண்டில் வட இந்தியாவில் ஐக்கிய, மத்திய மாகாணங்களின் சில பகுதிகளுக்கும் பரவியது. இரு ஆண்டுகளில் ஐம்பது லட்சம் முதல் ஒரு கோடி மக்கள் பட்டினியாலும் நோயாலும் மாண்டனர். இப்பஞ்சத்தின் விளைவாக பிரிட்டிஷ் அரசு பஞ்சக் குழுமத்தைத் தோற்றுவித்து பஞ்ச விதிகளை ("Famine Code") வகுத்தது.

சிப்பாய் கலகத்திற்குப் பிறகு 1858 இல் சென்னை மாகாணம், கிழக்கிந்தியக் கம்பெனியின் கட்டுப்பாட்டிலிருந்து பிரிட்டிஷ் முடியாட்சியின் நேரடிக் கட்டுப்பாடின் கீழ் வந்தது. பிரிட்டிஷ் ஆட்சியாளர்கள், புகைவண்டிகள், தானிய ஊக வாணிகம், புதிய பணப் பயிர்கள், ஏற்றுமதி என பல நவீன முறைகளை இந்தியாவில் அறிமுகப் படுத்தினர். இதனால் உள்ளூர்ச் சந்தைகள் நலிவடைந்து, தானியங்களின் விற்பனை பெருமளவில் சந்தைப்படுத்தப்பட்டது. 1876 ஆம் ஆண்டு எல் நீனோ பருவநிலை மாற்றத்தால், தக்காணப் பீடபூமி முழுவதும் பருவமழை பொய்த்தது. உணவு தானியங்களின் விளைச்சல் பெருமளவு குறைந்தது. உணவு தானிய உற்பத்தி குறைந்தாலும், ஏற்றுமதி குறையவில்லை. சந்தைப் பொருளாதாரத்தில் அசையா நம்பிக்கை கொண்டிருந்த காலனிய ஆட்சியாளர்கள், ஏற்றுமதியை தடை செய்து, பற்றாக்குறையைப் போக்க விரும்பவில்லை. பதுக்கல் பரவலாகி, உணவு தானியங்களின் விலை கட்டுக்கடங்காமல் போனதால், விவசாயிகள் அடுத்த வருடத்திற்கான விதை நெல்லை உண்ணும் நிலைக்குத் தள்ளப்பட்டனர். இதனால் அடுத்த வருடம் பயிரிடப்பட்ட நில அளவு வெகுவாகக் குறைந்து, உணவுப் பற்றாக்குறை தீவிரமடைந்தது. தமிழகத்தின் நெற்களஞ்சியமெனக் கருதப்படும் தஞ்சாவூர் மாவட்டத்தில் கூட பட்டினிச் சாவுகள் மிகுந்தன என்று பஞ்ச நிவாரண குழு உறுப்பினர் வில்லியம் டிக்பி தனது "ஃபேமைன் கேம்பைன்ஸ் இன் சவுத் இந்தியா" என்ற நூலில் தெரிவித்துள்ளார்.

1876 இன் பிற்பகுதியில் பஞ்சத்தின் கடுமை காலனிய அரசாங்கத்திற்குத் தெளிவானது. அப்போது சர் ரிச்சர்ட் டெம்பிள் இந்திய அரசாங்கத்தின் பஞ்சக்குழு ஆணையராக ("Famine Commissioner") இருந்தார். சில ஆண்டுகளுக்கு முன் பீகாரில் பஞ்சம் வந்தபோது நிவாரணப் பணிகளுக்கு அதிக பணம் செலவிட்டார் என இவர் மீது குற்றச்சாட்டு எழுந்தது. எனவே இம்முறை சென்னை மாகாணத்தில் பெரிய அளவில் நிவாரணப் பணிகளை மேற்கொள்ள டெம்பிள் தயங்கினார். தானிய ஏற்றுமதியைத் தடை செய்ய மறுத்து விட்டார். பஞ்சம் தீவிரமடைந்தபின், நிவாரணப் பணிகள் மெல்லத் தொடங்கின – ஆனால் நிவாரணம் பெறுவோர் கடுமையான விதிகளுக்குட்படுத்தப்பட்டனர். முதியோர், உடல் ஊனமுற்றோர், குழந்தைகளுக்கு மட்டும் இலவச உணவு வழங்கப்பட்டது. ஏனையோருக்குக் கடுமையான உடலுழைப்புக்குப் பதிலாகவே நிவாரணமளிக்கப்பட்டது. நிவாரணக் கூலி பெற்றவர்களைக் கொண்டு பல கட்டமைப்பு பணிகள் மேற்கொள்ளப்பட்டன. சென்னை நகரின் அருகில் உள்ள பக்கிங்காம் கால்வாய் இவ்வாறு கட்டப்பட்டதே. 

டெம்பிள் ஊதியம் ("Temple Wage") என்றழைக்கப்பட்ட நிவாரணத் திட்டத்தில், வயது வந்த ஆண்களுக்கும் பெண்களுக்கும் தினமும் ஒரு அணா (6 பைசா) வும் 450 கிராம் தானியமும் வழங்கப்பட்டன. அதற்காக நாள் முழுவதும் அவர்கள் ஓய்வின்றி உழைக்க வேண்டும். நிவாரணம் பெறுபவர்களிடம் கடுமையான வேலை வாங்காவிட்டால் மக்கள் சோம்பேறிகளாகி மேலும் பலர் நிவாரணம் கோருவர் என்று டெம்பிளும், மற்ற சந்தை பொருளாதார நிபுணர்களும் கருதியதே இதற்கு காரணம். இந்திய வைஸ்ராய் லிட்டன் பிரபு, அவர்களுக்கு முழு ஆதரவளித்தார். இங்கிலாந்தில் ஃப்ளாரன்ஸ் நைட்டிங்கேல் போன்ற மனித நேயர்கள் நிவாரணத்திற்கு நிதி ஒதுக்கீட்டை அதிகப்படுத்த வேண்டுமென அரசாங்கத்தை வற்புறுத்தினர். ஆனால் ஆப்கானிஸ்தானில் போர் நடந்து கொண்டிருந்ததால், நிவாரண நிதி ஒதுக்கீட்டை உயர்த்த லிட்டன் மறுத்து விட்டார். மிகவும் குறைவான ஊதியம் வழங்கப்படுவதை எதிர்த்து நிவாரணத் தொழிலாளர்கள் பம்பாயில் போராட்டம் நடத்தினர்.

சென்னையில் சுகாதாரத் துறை ஆணையராக இருந்த டபிள்யூ. ஆர். கார்நிஷ் என்ற மருத்துவரின் பெருமுயற்சியால் மார்ச் 1877 இல் அரசாங்கம், தின நிவாரண அளவை உயர்த்த ஒப்புக் கொண்டது. இதைத் தொடர்ந்து நாள்தோறும் 570 கிராம் தானியமும் 53 கிராம் பயறுவகைகளும் (புரதச் சத்துக்காக) வழங்கப்பட்டன. ஆனால் அதற்குள் பல லட்சம் பேர் பட்டினியால் மாண்டிருந்தனர். சென்னை மாகாணத்தில் மட்டுமன்றி மைசூர், ஹைதராபாத் ஆகிய சமஸ்தானங்களையும், பம்பாய், ஐக்கிய மாகாணங்களையும் பஞ்சம் தாக்கியது. 1878 இல் பருவமழை திரும்பினாலும், பஞ்சத்தால் உடல் நலிந்திருந்த மக்களை மலேரியா தாக்கியது; மேலும் பல லட்சம் பேர் மாண்டனர். இரு ஆண்டுகளில் மொத்தம் சுமார் ஒன்பது கோடி ரூபாய் நிவாரணத்திற்காக செலவிடப்பட்டது. பஞ்சம் தாக்கிய பகுதிகளுக்கு 60 லட்சம் ரூபாய் வரிவிலக்கு அளிக்கப்பட்டது. மேலும் பிரித்தானிய மனித நேயர்கள் தனிப்பட்ட முறையில் 84 லட்சம் ரூபாய் வரை நன்கொடை வசூலித்து பஞ்ச நிவாரணத்திற்கு வழங்கினர். நபர்வரி வகையில் இத்தொகை மிகக்குறைவு.

இப்பெரும் பஞ்சத்தால் பல லட்சம் பேர் மாண்டனர். இறந்தவர்களின் எண்ணிக்கை சரியாக கணிக்கப் படவில்லை. அரசாங்கக் கணக்கின்படி பிரிட்டிஷ் மாகாணங்களில் மட்டும் 52 முதல் 55 லட்சம் பேர் மாண்டனர். ஆனால் மற்ற அறிஞர்களின் கணிப்புகள் இறந்தவர் எண்ணிக்கை இதைவிட மிக அதிகம் எனக் கூறுகின்றன. ரொனால்ட் சீவாய் 61 லட்சம் எனவும், அரூப் மகாரத்னா 82 லட்சம் எனவும், டிக்பி அதிகபட்சமாக ஒரு கோடியே மூன்று லட்சம் எனவும் மாண்டவர் எண்ணிக்கையைக் கணிக்கின்றனர்.

இவ்வாறு பெரும் உயிர்ச்சேதம் ஏற்பட்டதால் விழித்துக் கொண்ட காலனிய அரசு எதிர்காலத்தில் பஞ்சங்களை எதிர்கொள்ள பஞ்ச விதிகளை வகுத்தது. பஞ்சத்தின் கடுமையிலிருந்து தப்பிக்க தென்னிந்தியர் பலர், மொரீஷியஸ், பிஜி, இலங்கை, பர்மா போன்ற பிரிட்டனின் பிற காலனிகளுக்கு ஒப்பந்தத் தொழிலாளர்களாகப் புலம் பெயர்ந்தனர். அவர்களது வம்சாவளியினர் இன்றும் அந்நாடுகளில் வசித்து வருகின்றனர். பஞ்சத்தின் கடுமையும், ஆங்கில அரசின் மெத்தனமும் தேசிய உணர்வு கொண்ட இந்தியர்களிடையே விழிப்புணர்வை உண்டாக்கின. இந்தியர்களின் நலத்திற்காக டெல்லி ஆட்சியாளர்களை முழுதும் நம்பியிருக்க முடியாதென்பதை உணர்ந்த தாதாபாய் நௌரோஜி போன்ற தேசியவாதிகள், நேரடியாக பிரிட்டன் அரசிடம் மக்களின் பிரச்சனைகளை எடுத்துச் சொல்ல இந்திய தேசிய காங்கிரசை உருவாக்கினர்.

தாது வருடப் பஞ்சம் என்று தமிழ்நாட்டு மக்களால் அழைக்கப்பட்ட இப்பஞ்சத்தைப் பற்றி பல பாடல்கள் இயற்றப்பட்டன. வில்லியப்பப் பிள்ளை "பஞ்சலட்சணத் திருமுகவிலாசம்" என்ற நூலை இயற்றினார். "தாது வருடப் பஞ்சக் கும்மி" என்ற பெயரில் மூன்று புலவர்கள் (அரசர்குளம் சாமிநாதன், கள்ளப்புலியூர் மலைமருந்தன், வெண்ணந்தூர் குருசாமி) கும்மிப் பாடல்களை எழுதியுள்ளனர். மலைமருந்தனின் கும்மிப்பாட்டில் பஞ்சத்தின் கடுமை பின்வருமாறு விவரிக்கப்பட்டுள்ளது:

வீட்டினில் தான்யமும் இல்லாமல் ஒன்றை
விற்கவும் கையில் இல்லாமல் கடன்
கேட்ட இடத்தில் கிடைக்காமல் சிலர்
கெஞ்சி இரக்கிறார் பாருங்கடி

எறும்பு வலைகளை வெட்டி அதனில்
இருக்கும் தானியம் தான் எடுத்து
முறத்தால் கொழித்துக் குத்திச் சமைத்து
உண்ணுகிறார் சிலர் பாருங்கடி

குடிக்கத் தண்ணீரும் இல்லாமல் பணம்
கொண்டு திரிந்தாலும் கிட்டாமல்
இடிக்குப் பயந்த பாம்புகள் போலே
ஏங்குகிறார் சிலர் கேளுங்கடி





</doc>
<doc id="78136" url="https://ta.wikipedia.org/wiki?curid=78136" title="விழுங்குதல்">
விழுங்குதல்

விழுங்குதல் ஓர் சிக்கலான அனிச்சைச் செயலாகும்.இதனை முகுளத்தில் உள்ள விழுங்குதல் மையம் கட்டுப்படுத்துகிறது.விழுங்குதலில் மென்மையான மேலண்ணமும், குரல்வளையும் (Larynx)உயர்த்தப்படும். நாக்கு, உணவைத் தொண்டையினுள் திணிக்கும். மூச்சுக்குழல்
மூடியானது மூச்சுக்குழலை மூடியவுடன் உணவு மெதுவாக, உணவுக் குழலினுள் இறங்கும்.உணவுக் குழலில் உணவு இறங்குதல் மேல்புறத்திலுள்ள உணவுக் குழல் சுருக்குத் தசைகளின் தளர்ச்சியால் ஏற்படும். பின் உணவு மெதுவாக இறைப்பையை நோக்கி இறங்கும். இதற்கென உணவுக்குழலில் கீழ் நோக்கி இறங்கும் அலை இயக்கங்கள் ஏற்படும். உணவுக் குழலில் அடுத்தடுத்துச் சுருக்கம் தளர்ச்சிகளாகத் தோன்றும் குழல் சுவர் இயக்கத்திற்குக் குடல் அலைவு என்று பெயர். மேலிருந்து தோன்றும் ஓர் அலைவு இறைப்பையை வந்தடைய எடுத்துக் கொள்ளும் கால அளவு 9 செகண்டுகள் ஆகும். குடல் அலைவு தோன்றுதலால் ஒருவர் தலைகீழ் நிலையிலும் உணவினை விழுங்க இயலும்.


</doc>
<doc id="78139" url="https://ta.wikipedia.org/wiki?curid=78139" title="பெப்சின்">
பெப்சின்

பெப்சின் செயலற்ற நிலையில் பெப்சினோஜன் எனும் பொருளாகச் இரைப்பையில் சுரக்கப்படும் ஒரு என்சைம் ஆகும்.HCL ன் இயக்கத்தால் பெப்சினோஜனானது பெப்சினாக மாறும். பெப்சின் நீரால் பகுத்தல் முறையில் புரோட்டீன்களை உடைத்து பெப்டோன்களாக மாற்றும்.
அமிலத்தன்மையில் இச்செயல்பாடு மிகச் சிறப்பாக அமைந்திருக்கும்.

புரோட்டீன்கள் + பெப்சின் = பாலிபெப்டைடுகள் + பெப்டோன்கள்


</doc>
<doc id="78140" url="https://ta.wikipedia.org/wiki?curid=78140" title="ரெனின்">
ரெனின்

ரீனின் (Renin) அல்லது ரெனின் என்ற நொதியம் பால் புரதமாகிய கேசினோசனை கரயா தன்மை கொண்ட கேசின் எனும் பொருளாக மாற்றும். கால்சியம் அயனிகளின் முன்னிலையில் கேசினானது கரயாத கால்சியம்-கேசின் கூட்டுப் பொருளாக (தயிர்) மாறுகிறது. தொடரும் குடல் அலைவு இயக்கங்களால் இரைப்பையில் உணவு மென்மையாகிறது. சுவர் இயக்க வேகமானது மின் தூண்டல் சீர் இயக்கத்தினைப் பொருத்து அமையும். மேலும் இவ்வியக்கம் நரம்பு மற்றும் இயக்குநீர்களால் கட்டுப்படுத்தப்படும். இரைப்பையிலிருந்து கீழிறங்கும் உணவிற்கு இரைப்பைப் பாகு என்று பெயர். இப்பாகு குறிப்பிட்ட இடைவெளிகளில் சிறுகுடலினுள் நுழையும்.


</doc>
<doc id="78142" url="https://ta.wikipedia.org/wiki?curid=78142" title="பித்தநீர்">
பித்தநீர்

பித்தநீர் பழுப்புடன் பச்சை நிறமுடையது. இது கல்லீரலிருந்து தோன்றும் காரப்பொருளாகும். பித்தப்பையில் சேகரிக்கப்பட்டுப் பித்தநாளத்தின் வழியே முன் சிறுகுடலை அடையும். பித்த நீரில் நீர், கோழைப் பொருள், உப்புகள், கொலஸ்ட்ரால், பித்த நிறமிகள், பித்த நீர் உப்புகள் போன்றவையுள்ளன. பித்த நீர் உப்புகள் பெரிய கொழுப்புப் பொருட்களைச் சிறிய கொழுப்புத் திவலைகளாக மாற்றுகின்றன.


</doc>
<doc id="78143" url="https://ta.wikipedia.org/wiki?curid=78143" title="கணைய நீர்">
கணைய நீர்

இது காரத்தன்மையுள்ளது (ph 7 முதல் 8). கணைய நீரின் என்சைம்களாக டிரிப்சின், கைமோடி ரிப்சின் உள்ளன. இவை இரண்டும்
டிரிப்சினோஜன், கைமோடிரிப்சினோஜன் எனும் நிலையில் சுரக்கப்படும். இவற்றை என்டிரோகைனேஸ் எனும் சிறுகுடல் நீரில் உள்ள பொருள் இயங்கும் நிலையிலுள்ள டிரிப்சின், கைமோடிரிப்சினாக மாற்றுகிறது. மேலும் கணைய நீரில் அமிலேஸ், லைப்பேஸ் (ஸ்டியாப்சின்) கார்பாக்சி பெப்டிடேஸ், நியூக்ளியேஸ் போன்ற என்சைம்களும் உள்ளன. அமிலேஸ் நொதி ஸ்டார்ச்சினை மால்ட்டோசாக பகுக்கும். டிரிப்சின், கைமோடிரிப்சின், கார்பாக்சிபெப்டிடேஸ், நொதிகள், புரோட்டீன்களைச் செரிக்கும் புரோட்டியேசுகளாகும். இவை பா-பெப்டைடுகளை பெப்டோன்கள், சிறிய பெப்டைடுகள், அமினோ அமிலங்களாகச் சிதைவுறச் செய்கின்றன. லைப்பேஸ், கொழுப்பின் டிரைகிளிசரைடுகளை கொழுப்பு அமிலம், கிளிசராலாகப் பிரிக்கும்.


</doc>
<doc id="78153" url="https://ta.wikipedia.org/wiki?curid=78153" title="பற்று அட்டை">
பற்று அட்டை

ஒரு பற்று அட்டை (இதனை வங்கி அட்டை அல்லது காசோலை அட்டை என்றும் கூறுகின்றனர்) என்பது ஒரு பிளாஸ்டிக் அட்டை. கொள்முதலின்போது ரொக்கம் அல்லது வேறு வழியில் அதன் விலையைச் செலுத்தும் ஒரு மாற்றும் முறைமையை இது அளிக்கிறது. இதன் செயல்பாட்டின்வழி உரைப்பதானால், இதனை ஒரு மின்னணுக் காசோலை எனக் கூறலாம். காரணம், பணமானது நேரடியாக வங்கிக் கணக்கு அல்லது அந்த அட்டையில் விஞ்சியிருக்கும் நிதி ஆகியவற்றிலிருந்து நேரடியாக எடுக்கப்படுகிறது. சில வேளைகளில், இணையப் பயன்பாட்டிற்கு என்றே பிரத்தியேகமாக அட்டைகள் உருவாக்கப்படுகின்றன. இவற்றில் இயற்பொருள் சார்ந்த அட்டை என்று ஒன்று இருப்பதில்லை.

பல நாடுகளில் இவ்வாறான பற்று அட்டை பரவலாகப் பயன்படுகிறது. இது காசோலையின் பயன்பாட்டினையும், மற்றும் சில வேளைகளில் அளவீடு ரீதியாக, ரொக்கத்தின் பயன்பாட்டினையும் விஞ்சி விட்டது. கடன் அட்டை என்பதைப் போலவே, பற்று அட்டைகளும் தொலை பேசி மற்றும் இணைய வழி கொள்முதல்களுக்காகவே முதன்மையாகப் பயனாகின்றன. ஆயினும், கடன் அட்டைகளில் அவற்றின் அட்டையின் உடைமையாளர் பின்னாளில் பணம் செலுத்த வேண்டியிருப்பதைப் போல அல்லாது, இதில் பணமானது அவரது வங்கிக் கணக்கிலிருந்து நேரடியாக பெறப்பட்டு விடுகிறது.

பற்று அட்டைகளைக் கொண்டு உடனடியாகப் பணம் எடுக்கலாம்; மேலும், இவை தானியங்கி பணம் வழங்கும் இயந்திரம் எனப்படும் ஏடிஎம் அட்டைகளைப் போல பணம் எடுப்பதற்கும், காசோலைகளுக்கு பற்றுறுதி அளிக்கும் அட்டைகளாகவும் விளங்குகின்றன. வணிகர்கள் தங்களது வாடிக்கையாளர்களுக்கு "பணம் திருப்புதல்" / "பணத்திற்குப் பதில் மாற்று" போன்ற வசதிகளை வழங்கலாம். இந்நிலைகளில் ஒரு வாடிக்கையாளர் தங்களது கொள்முதலுடன் ரொக்கத்தையும் எடுத்துக் கொள்ளலாம்.

"கடனா அல்லது பற்றா?" இது ஐக்கிய அமெரிக்க நாடுகளில் ஒரு பற்று அட்டையைப் பயன்படுத்துகையில் அடிக்கடி கேட்கப்படும் கேள்வியாகும். ஐக்கிய அமெரிக்க நாடுகளில், ஒருவர் விற்பனைச் சமயத்தில் "கடன்" அல்லது "பற்று" அட்டை என எதைப் பயன்படுத்தினாலும், அதற்கான பணம் அட்டையின் உடைமையாளரின் காசோலைக் கணக்கிலிருந்தே வரும். இவ்வாறாக இருப்பதனால், ஐக்கிய அமெரிக்க நாடுகளில் பெரும்பான்மையான நுகர்வோரைப் பொறுத்த வரையில் இந்த இரண்டிற்கும் இடையில் வேறுபாடுகள் ஏதுமில்லை. இருப்பினும், பணம் எப்போதும் அட்டையின் உடைமையாளரின் காசோலைக் கணக்கிலிருந்தே வருவதாயினும், விற்பனை நிகழ்வின்போது "கடன்" அல்லது "பற்று" ஆகிய இரண்டிற்கும் நிச்சயமான ஒரு வேறுபாடு உள்ளது.

ஒரு அட்டையின் உடைமையாளர் "கடன்" என்பதைத் தெரிவு செய்கையில், அந்த வர்த்தக நடவடிக்கையானது "நேரடிக் கணினி முறைமை" அல்லாது செயல்படுகிறது. விற்பனை நிகழ்வின்போது, வர்த்தகர் அங்கீகாரம் பெறுவதற்கான செயற்பாட்டை மேற்கொள்ளலாம் அல்லது அவ்வாறு மேற்கொள்ளாதிருக்கலாம். அங்கீகாரம் என்பது வேண்டப்பட்ட பணம் வணிகருக்கு அளிக்கப்பட்டு விடும் என்னும் ஒரு பற்றுறுதியாகும். வழமையான ஒரு பற்று அட்டை வர்த்தக நடவடிக்கையைப் போலவே, வணிகர் தமது அனைத்து பற்று அட்டை நடவடிக்கைகளையும் தீர்வு செய்யாதவரை அட்டையின் உடைமையாளரின் கணக்கிலிருந்து பணம் உண்மையில் பெறப்படுவதில்லை. இருப்பினும், விற்பனை நிகழ்வின்போதே அட்டையின் உடைமையாளரின் கணக்கில் அதற்கான பணமதிப்பு தாக்கலாகி விடுகிறது. வணிகரைப் பொறுத்து இத்தகைய தாக்கலானது, அட்டையின் உடைமையாளரின் கணக்கில் இடப்படுவதற்குச் சில நாட்களாகலாம்.

ஒரு அட்டையின் உடைமையாளர் "பற்று" என்பதைத் தெரிவு செய்கையில் வர்த்தக நடவடிக்கையானது நேரடிக் கணினி முறைமையில் செயல்படுவதாகிறது. இத்தகைய ஒரு நிகழ்வில், அட்டையின் உடைமையாளர் தனது கொள்முதலை ஒரு தனிப்பட்ட அடையாள எண் அதாவது, "பின்" ("PIN") எனப்படும் ஒரு குறியீட்டு எண் கொண்டு அதற்குச் சான்றளிக்கிறார். இதற்கான அனுமதியைப் பெற்ற பின்னர் இதன் மதிப்பிற்கான பணம் உடனடியாக அட்டையின் உடைமையாளரின் கணக்கிலிருந்து வணிகரின் கணக்கிற்கு மாற்றப்பட்டு விடுகிறது.

ஐக்கிய அமெரிக்க நாடுகளில் பெரும்பான்மையான நுகர்வோர்கள் "பற்று" அதற்கு எதிராக "கடன்" என்பதற்கு இடையிலான வேறுபாட்டினைப் பொருட்படுத்தாது இருப்பினும், அவற்றிற்கு இடையே உள்ள முக்கியமான வேறுபாடுகளை அவர்கள் அறிந்து கொள்ளுதல் அவசியம். அவை அனைத்திலும் தலையானது, "பற்று" என்பதன் கீழான நடவடிக்கைகள், சில நிபந்தனைகளுக்கு உட்பட்டு, பூசலுக்கு உட்படலாம். அது பற்று அட்டை அல்லது கடன் அட்டை என எதன் கீழ் பெறப்பட்டிருப்பினும் இவ்வாறு நிகழலாம். பற்று அட்டை மீதான பூசல் என்பது கடன் அட்டை மீதான பூசல் போன்றே செயல்படும். இவ்வாறான பூசல், அட்டையின் உடைமையாளருக்கு ஆதரவாகத் தீர்வு பெறுவரையிலும், அந்த வர்த்தக நடவடிக்கைக்கான பணத் தாக்குதல் அவரது கணக்கில் ஏற்றப்பட்டே இருக்கும். ஒரு பற்று அட்டையின் உடைமையாளரைப் பொறுத்தவரையிலும், பூசல் அவருக்கு ஆதரவாக தீர்வாகும் வரையிலும் பணம் அவர் கணக்கினின்றும் நீங்கியதாகவே கொள்ள வேண்டும். அவ்வாறு, தீர்வாகும்போது பணம் அவருக்குத் திரும்ப வழங்கப்படும். கடன் அட்டையின் உடைமையாளரைப் பொறுத்தவரையிலும், பூசலுக்குட்பட்ட பணத்தை அவர் முன்னரே செலுத்தி விட்டதால், தீர்வாகும் வரையிலும் அவர் பணம் செலுத்தத் தேவையில்லை. அவ்வாறு அவருக்கு ஆதரவாக தீர்வாகும் பட்சத்தில்தான், தாக்கலுக்கு உட்பட்ட பணம் அவரது கணக்கிலிருந்து அகற்றப்படும் அல்லது அவர் முன்னரே செலுத்தியிருப்பின் அவரது கணக்கில் திரும்ப வைக்கப்படும். இது மிகப் பொதுவானதாகும். இருப்பினும், "பற்று" என்பதன் கீழ் செயற்படுத்திய நடவடிக்கைகள் எதனையும், அவை மோசடி என்றில்லாத வரையினில், பூசலுக்கு உட்படுத்த இயலாது.

பற்று அல்லது கடன் ஆகியவற்றிற்கு இடையிலான பிறிதொரு வேறுபாடு யாதெனில், கடன் அட்டையின் கீழாக நடவடிக்கையைத் தெரிவு செய்கையில், அதனுடனான கட்டணத்தையும் செலுத்த நேரிடும். பல வங்கிகள் தங்களது காசோலைக் கணக்குகள் மற்றும் பற்று அட்டைகள் வழி பெறப்படும் கொள்முதல் மதிப்பிற்கு ஏற்றவாறு வெகுமதிகளை வழங்குகின்றன. இவை பொதுவாக புள்ளிகளின் அடிப்படையில் உள்ளன. உதாரணமாக எக்ஸ் என்பதாக குறிப்பிட்ட அளவு பணத்தைச் செலவு செய்திருப்பின், அதற்கு ஏற்றதாக ஒரு அளவினில் ஈட்டும் புள்ளிகளைக் கொண்டு பணம் திரும்பப் பெறுதல், இசை, காப்பி, வானூர்திப் பயண தொலைவுகள் ஆகியவற்றைக் குறிப்பிட்ட கால அளவில் பெறலாம். இருப்பினும், இத்தகைய வெகுமதிகள் ஒருவர் பற்று அட்டையின் கீழ் கடன் என்பதைத் தெரிவு செய்யும்போது மட்டுமே கணக்கிடப்படும். பல வங்கிகளும் பற்று அட்டையின் கீழான கடன் சார்ந்த நடவடிக்கைகளுக்கு ஒரு சிறு கட்டணத்தை வசூலிக்கின்றன. ஆக, பற்று அட்டையின் மூலம் உங்களுக்கு வெகுமதிப் புள்ளிகள் கிடைக்கையில், வங்கி அதன் மீதான ஒரு கட்டணத்தையும் விதிக்கக் கூடும்.

பற்று அட்டை நடவடிக்கைகள் தற்சமயம் மூன்று வழிகளில் செயல்படுகின்றன: நேரடிக் கணினி பற்று (இதை குறியீட்டுப் பற்று (PIN debit)என்றும் கூறுவதுண்டு), நேரடிக் கணினி அல்லாத பற்று (இதனை கையெழுத்துப் பற்று என்றும் கூறுவதுண்டு) மற்றும் மின்னணு பணப்பை அட்டை அமைப்பு . இயற்பொருளாக உள்ள பற்று அட்டையின் மூலம் நேரடிக் கணினி பற்று அட்டை, நேரடிக் கணினி முறைமை அல்லாத பற்று அட்டை மற்றும் மின்னணு பணப்பை அட்டை ஆகிய நடவடிக்கைகளிலும் ஈடுபடலாம் என்பதைக் குறித்துக் கொள்ளல் வேண்டும்.

பல பற்று அட்டைகளும் விசா அல்லது மாஸ்டர் என்னும் வர்த்தகக் குறியீடுகளின் கீழ் இருப்பினும், வேறு பல வகையான பற்று அட்டைகளும் உள்ளன. இவை ஒரு குறிப்பிட்ட நாடு அல்லது பகுதியில் ஏற்கப்படுவதாக உள்ளன. எடுத்துக் காட்டாக, ஐக்கிய இராச்சிய நாட்டில் சுவிட்சு (தற்போது மாஸ்டிரோ) மற்றும் சோலோ, கனடா நாட்டில் இன்டராக். ஃபிரான்ஸ் நாட்டில் கார்ட்டெ பிளூ, அயர்லாந்து நாட்டில் லேசர், ஜெர்மனி நாட்டில் "ஈசி எலெக்ட்ரானிக் கேஷ்" (இது முன்னர் யூரோசெக் எனப்பட்டது) மற்றும் ஆஸ்திரேலியா மற்றும் நியூசிலாந்து ஆகியவற்றில் எஃப்ட்போஸ் எனவும் வழங்குகிறது. எல்லை தாண்டிய ஒவ்வுமைக்கான தேவையின் காரணமாகவும் மற்றும் அண்மையில் யூரோ அறிமுகமானதினாலும், இவ்வாறான பல அட்டை வலைப்பின்னல்கள் மறு வர்த்தகக் குறியீடு பெற்று சர்வதேச நாடுகளிலும் அங்கீகாரம் பெறுவதான மாஸ்டிரோ முத்திரை கொண்டுள்ளன. (இவற்றிற்கு உதாரணமாக சுவிட்சர்லாந்து நாட்டின் "ஈசி டிரக்ட்", ஆஸ்திரியாவின் "பாங்கோமாட்காசெ" மற்றும் ஐக்கிய இராச்சியத்தின் சுவிட்ச் ஆகியவற்றைக் கூறலாம்). இது மாஸ்டர் கார்ட் என்னும் வர்த்தகக் குறியீட்டின் பகுதியாகவே உள்ளது. சில பற்று அட்டைகள் இரு வர்த்தகக் குறியீடுகளைப் பெற்றிருக்கலாம். அதாவது முந்தைய தேசிய முத்திரை மற்றும் மாஸ்டிரோ முத்திரை ஆகிய இரண்டினையுமே அவை கொண்டிருக்கலாம். (எ.கா:ஜெர்மனியின் ஈசி அட்டைகள், அயர்லாந்தின் லேசர் அட்டைகள், ஐக்கிய இராச்சியத்தின் சுவிட்சு மற்றும் சோலோ அட்டைகள், நெதர்லாந்தின் பின்பாஸ் அட்டைகள் மற்றும் பெல்ஜியம் நாட்டின் பாங்காண்டாக்ட் அட்டைகள் ஆகியவை). இவ்வாறு பற்று அட்டைகளைப் பயன்படுத்துவதால், வணிக இயக்காளர்கள் வாடிக்கையாளர்களின் செலவழிக்கும் தன்மையைக் கண்காணித்து தங்களது பொருட்களை மேலும் திறனுற்ற வழிகளில் வெளிப்படுத்த இயல்கிறது. இத்தகைய அமைப்புகளில் ஒன்றின் உதாரணம் எம்பெட் இண்டர்நேஷனல் (Embed International) என்பதாகும்.

நேரடிக் கணினி முறைமையில் பற்று அட்டைகளுக்கு ஒவ்வொரு வர்த்தக நடவடிக்கைக்கும் மின்னணு முறையிலான அங்கீகாரம் தேவைப்படும். இந்த முறைமையில், பற்றுக்கள் உடனடியாக பயனரின் கணக்கில் ஏற்றப்படும். இந்த வர்த்தக நடவடிக்கை கூடுதலாக தனிப்பட்ட அடையாள எண் (personal identification number (PIN)) வழியாக சான்றளிப்பு பெறும். சில நேரடிக் கணினி முறைமைகளில் ஒவ்வொரு வர்த்தக நடவடிக்கைக்கும் இவ்வாறான சான்று தேவைப்படும். முக்கியமாக, அதிகரித்த தானியங்கி முறைமையில் பணம் வழங்கும் இயந்திரம் தொடர்பான ஏடிஎம் அட்டைகளுக்கு இது அவசியம். நேரடிக் கணினி முறைமையில் பற்று அட்டைகளைப் பயன்படுத்துவதில் ஒரு சிரமம் என்னவென்றால், விற்பனை முனைமை மின்னணு இயந்திரத்தைக் கொண்டிருக்க வேண்டும். சில சமயங்களில் தனிப்பட்ட ஒரு பின் அட்டையும் (PINpad) தேவைப்படலாம். இதில் பின் எண்ணைச் செலுத்த வேண்டியிருக்கும். எனினும், பல நாடுகளிலும் அட்டை சார்ந்த வர்த்தக நடவடிக்கைகளில் இது பொதுவானதாகவே உள்ளது. ஒட்டு மொத்தமாகப் பார்க்கையில், நேரடிக் கணினி முறைமையிலான பற்று அட்டை, நேரடிக் கணினி முறைமையில் அல்லாத பற்று அட்டையை விடச் சிறந்ததாகவே காணப்படுகிறது. காரணம், இதன் சான்றளிப்பு அமைப்பு பாதுகாப்பை உறுதி செய்வதாகவும், நேரடி முறைமையில் இது அமைந்திருப்பதுமேயாகும். செயற்பாட்டு தாமதம் விளைவது மட்டுமே நேரடி கணினி முறைமையிலான பற்று அட்டைகளின் ஒரே பிரச்சினையாக இருக்கலாம்.

நேரடிக் கணினி வழி அற்ற பற்று அட்டைகள் பெரும் வணிக முத்திரைகள் கொண்டிருக்கும் (எ.கா: ஐக்கிய இராச்சியம் மற்றும் பிற நாடுகளில் விசா அல்லது மாஸ்டர்கார்ட் அல்லது மாஸ்டிரோ போன்ற பெரும் வணிக முத்திரைகள். ஆனால், ஐக்கிய அமெரிக்க நாடுகளில் இவ்வாறு இருப்பதில்லை. இவை விற்பனை முனைமையில் கடன் அட்டையைப் போன்று (செலுத்துனரின் கையெழுத்தோடு) பயன்படுத்தப்படுகின்றன. இத்தகைய பற்று அட்டைகள் ஒரு தினசரி வரம்பிற்கு உட்பட்டு இருக்கலாம். இந்த வரம்பானது அது ஏற்றப்பட்ட பின்னர் நடப்புக் கணக்கு அல்லது சேமிப்புக் கணக்கில் விஞ்சியிருக்கும் தொகையைப் பொறுத்து அமையலாம்.
இவ்வாறு நேரடிக் கணினி வழி அல்லாத வர்த்தக நடவடிக்கைகள் இவை தொடர்பான கணக்கில் ஏற்றப்படுவதற்கு இரண்டிலிருந்து மூன்று நாட்கள் வரை பிடிக்கலாம். 
சில நாடுகளில் சில வங்கிகள் மற்றும் வர்த்தக சேவை நிறுவனங்கள் கொள்முதல் செய்பவருக்கு எந்தக் கட்டணமும் இல்லாத வகையில், அத்தகைய வர்த்தக நடவடிக்கையின் தோற்ற மதிப்பிற்கு மேற்பட்ட ஒரு "கடன்" அல்லது நேரடிக் கணினி வழி அல்லாத ஒரு பற்று நடவடிக்கை மேற்கொள்கின்றன. "பற்று" அல்லது நேரடிக் கணினி வழி பற்று நடவடிக்கைக்கு ஒரு சிறு கட்டணம் விதிக்கப்படலாம் (பல நேரங்களில் சில்லறை விற்பனையாளரே இத்தகைய கட்டணத்தையும் தாங்கிக் கொள்பவராகிறார்). பிற வேறுபாடுகளில் இவையும் அடங்கும்: நேரடிக் கணினி வழி கொள்முதலாளர்கள் பற்றுக் கொள்முதல் தொகைக்கு ஈடான அளவில் ரொக்கத்தையும் எடுக்கத் தெரிவு செய்யலாம் (அத்தகைய ஒரு நடவடிக்கைக்கு வர்த்தகரின் ஆதரவு இருக்குமாயின்). மேலும், வணிகரின் கண்ணோட்டத்திலிருந்து (நேரடிக் கணினி வழி அல்லாத) "கடன்" சார்ந்த நடவடிக்கையை விடவும் குறைவான கட்டணத்தையே நேரடிக் கணினி வழி பற்று நடவடிக்கையில் அவர் செலுத்துகிறார்.

ஸ்மார்ட்-கார்ட் என்பது மின்னணு பணப்பை அமைப்பின் அடிப்படையிலானது. (இதில் மதிப்பானது வெளியிலுள்ள ஒரு கணக்கினில் அல்லாது, அட்டையில் சில்லுவில் பதிவு செய்யப்பட்டுள்ளது. எனவே, இந்த அட்டையை ஏற்கும் இயந்திரங்களுக்கு வலைப்பின்னல் அவசியமில்லை). இவை 1990ஆம் ஆண்டுகளின் இடைக் காலம் தொட்டு ஐரோப்பாவெங்கும், குறிப்பாக ஜெர்மனி (ஜெல்ட்கார்ட்டெ), ஆஸ்திரியா (குவிக்), நெதர்லாந்து (சிப்னிப்), பெல்ஜியம் மற்றும் சுவிட்சர்லாந்து (கேஷ்) ஆகிய நாடுகளில், பரவலாக வழங்கி வருகின்றன. ஆஸ்திரியாவிலும் ஜெர்மனியிலும் நடப்புக் கணக்குகள் அனைத்தும் தற்போது மின்னணு பணப்பையை உட்கொண்டவையாகவே உள்ளன.

முன்னரே பணம் செலுத்திய பற்று அட்டைகள் மீள்செலுத்து பற்று அட்டைகள் அல்லது மீள்செலுத்து 
முன்னரே பணம் செலுத்திய பற்று அட்டைகள் எனவும் வழங்கப்படுகின்றன. மீண்டும் மீண்டும் இருப்பதான பண வழங்கீடுகளுக்கு இப்பெயர் பயன்படுகிறது. 
பணம் செலுத்துபவர் அட்டையின் உடைமையாளரின் கணக்கில் பணத்தைச் செலுத்தி விடுகிறார். முன்னரே பணம் செலுத்திய பற்று அட்டைகள் நேரடிக் கணினி அல்லாத பற்று அமைப்பு அல்லது நேரடிக் கணினி பற்று அமைப்பு வழியாக இந்த நிதிகளுக்கு அணுகல் கொண்டுள்ளன. குறிப்பாக ஐக்கிய அமெரிக்க நாடுகளில் மூல தளம் கொண்டுள்ள நிறுவனங்களில் வெளி நாட்டிலிருந்து நிதி பெறுகின்ற பெரும்பாலானவற்றில் முன்னரே பணம் செலுத்திய பற்று அட்டைகளின் மூலம் சர்வதேச நாடுகளிலிருந்து தாமதம் அல்லது சர்வதேச காசோலை அல்லது வங்கிப் பண மாற்றங்கள் தொடர்பான கட்டணம் ஏதுமின்றி பணம் பெற முடிகிறது. இணைய தள அடிப்படையிலான இஸ்டாக்ஃபோட்டோ போன்ற இருப்பு நிலை புகைப்பட வலைத்தளங்கள், புறவழி பணி கொள்ளும் ஓடெஸ்க் போன்றவை மற்றும் இணைப்பு வலைப்பின்னல்களான மீடியாவிஜ் போன்றவை ஆகிய அனைத்துமே முன்னரே செலுத்திய பற்று அட்டைகளைத் தங்களது பங்களிப்போர்/ சார்பிலா பங்களிப்போர்/ வணிகர்கள் ஆகியோருக்கு அளிக்கின்றன.

பற்று மற்றும் காசோலை அட்டைகள் பரவலாக பயன்பாட்டில் உள்ளமையால் அவற்றினால் நுகர்வோர் மற்றும் சில்லறை வணிகருக்கு சாதகங்கள் மட்டுமன்றி பாதகங்களும் நிறைந்தே உள்ளன.

கீழ் வரும் குற்றச்சாட்டுகள் ஐக்கிய அமெரிக்க நாடுகளில் மட்டுமே தற்போது உள்ள நிலைமையின் அடிப்படையிலானவை. அவை அனைத்து நாடுகளுக்கும் பொருந்தாது என்பதால், தயவு செய்து கவனத்துடன் படிக்கவும்.

சாதகங்கள் பின்வருமாறு:

பணம் அல்லது கடன் அட்டையைப் போல் அல்லாது பற்று அட்டை பல பாதகங்களையும் கொண்டுள்ளது:


வலைப்பின்னலைப் பொறுத்து நுகர்வோருக்கான பாதுகாப்புக்கள் மாறுபடும். எடுத்துக் காட்டாக, விசா மற்றும் மாஸ்டர் கார்டுகள் குறைந்த பட்ச மற்றும் அதிகபட்ச கொள்முதல் அளவுகள், கூடுதல் கட்டணங்கள் மற்றும் வணிகரின் தரப்பிலான தன்னிச்சையான பாதுகாப்பு நடைமுறைகள் ஆகியவற்றைத் தடை செய்வதாக உள்ளன. கடன் நடவடிக்கைகளுக்கு வணிகர்கள் பொதுவாகவே அதிக அளவு கட்டணம் வசூலிக்கப்படுகின்றனர். காரணம் பற்று தொடர்பான வலைப்பின்னல் நடவடிக்கைகளில் மோசடி குறைவாக இருப்பதுதான். 
இதனால், சில வணிகர்கள் தங்கள் வாடிக்கையாளரை பற்று நடவடிக்கைகளுக்கு "நடத்திச்" செல்லக் கூடும். கட்டணங்களை மறுத்துப் பூசலில் ஈடுபடும் நுகர்வோர் கடன் அட்டையில் அவ்வாறு செய்வது எளிது. காரணம், அது உடனடியாக அவர்களது கட்டுப்பாட்டினை விட்டு விலகுவதில்லை. ஒரு பற்று அட்டையுடனான மோசடிக் குற்றச்சாட்டுகளும் காசோலை கணக்கினில் பிரச்சினைகளை உருவாக்கலாம். காரணம், பணம் உடனடியாக கணக்கிலிருந்து வெளியே எடுக்கப்பட்டு விடுகிறது. இதனால், மிகைப்பற்று அல்லது காசோலை திரும்புதல் ஆகியவை நிகழலாம். சில நேரங்களில், பற்று அட்டையை வழங்கும் வங்கிகள் பூசலுக்கு உட்பட்ட கட்டணத்தை உடனடியாகத் திரும்ப அளித்து விடுகின்றன. சில அதிகாரப் பகுதிகளில், கடன் மற்றும் பற்று அட்டைகள் ஆகிய இரண்டிலுமே நுகர்வோரின் கடப்பாடு ஒரே மாதிரியானதுதான்.

இந்தியா மற்றும் சுவீடன் போன்ற சில நாடுகளில், எந்த வலைப்பின்னல் பயன்பட்டாலும் நுகர்வோர் பாதுகாப்பு என்பது ஒரே அளவினதாகவே உள்ளது. சில வங்கிகள், பெரும்பாலும் நேரடிக் கணினி அட்டைகளுக்கும், குறைந்த பட்ச மற்றும் அதிக பட்ச கொள்முதல் அளவுகளை நிர்ணயிக்கின்றன. இருப்பினும், இதற்கும் அட்டையின் வலைப்பின்னல்களுக்கும் எந்தவிதத் தொடர்பும் கிடையாது. இது குறிப்பிட்ட நபரின் வயது மற்றும் அவரது கடன் பதிவுகள் ஆகியவற்றைப் பொறுத்து வங்கியின் தீர்மானத்தின் மேலானதாகும். ஒரு நடவடிக்கை கடன் சார்ந்தோ அல்லது பற்று சார்ந்தோ எவ்வாறு இருப்பினும், வாடிக்கையாளர்கள் வங்கிக்குச் செலுத்த வேண்டிய கட்டணம் ஒன்றாகவே இருக்கும். இதனால், ஒரு முறைமைக்கு மேலாக மற்றொரு முறைமையைத் தேர்ந்தெடுப்பதனால், வாடிக்கையாளர்களுக்கு எந்த வித சாதகமும் கிடையாது. கடைகள், இதனை அனுமதிக்கும் சட்டங்களுக்கு ஏற்றப்டி, கூடுதல் கட்டணங்களைப் பொருட்கள் அல்லது சேவைகளின் மீது ஏற்றலாம். கொள்முதலுக்கான பணம் எப்போது செலுத்தப்பட்டது என்பதைப் பொருட்படுத்தாது, அட்டை தேய்க்கப்படும் நொடியிலேயே பொருள் கொள்முதல் செய்யப்பட்டு விட்டதாகவே வங்கிகள் கருதுகின்றன. எந்த ஒரு நடவடிக்கை முறைமை பயன்பட்டிருப்பினும், கொள்முதலானது மிகைப்பற்றினை விளைக்கலாம். காரணம், அட்டை தேய்க்கப்படும் நொடியிலேயே பணம் கணக்கை விட்டு வெளியேறி விடுவதாகக் கருதப்படுகிறது.

இதுவரை கடன் வரலாறு ஒன்றினைக் கொண்டிருக்காத கல்லூரி மாணவர்களிடையே பற்று அட்டைகள் மற்றும் பாதுகாப்பான கடன் அட்டைகள் ஆகியவை பிரபலமாக உள்ளன. அகதி ஊழியர்களும் இணைப்பு பற்று அட்டை கொண்டுள்ள தங்களது குடும்பத்தினருக்கு பணம் அனுப்புவதற்குப் பற்று அட்டைகளைப் பயன்படுத்தலாம்

வாடிக்கையாளரைப் பொறுத்த வரையில் ஒரு பற்று நடவடிக்கையானது நிஜ நேரக் கட்டத்தில் நிகழ்கிறது. "அதாவது" , வணிகரின் கோரிக்கையைத் தொடர்ந்து, அவர்களது வங்கிக் கணக்கிலிருந்து பணம் உடனடியான வெளியேறி விடுகிறது. இதுவே, சில நாடுகளில் நேரடிக் கணினி பற்று வழி கொள்முதலில் ஈடுபடுகையில் நிகழ்வதாகிறது. இருப்பினும், (நேரடிக் கணினி வழி அல்லாத) "கடன்" விருப்பத் தேர்வினைப் பயன்படுத்தி கொள்முதல் செய்யப்படுகையில், அது வாடிக்கையாளரின் வங்கிக் கணக்கில், அங்கீகாரம் பெற்ற நிலுவை என்னும் நிலையில்தான் இருக்கும். இது தொடர்பான கணக்கு முழுமையடைந்து, எழுத்து மூலமாக வாடிக்கையாளரின் கணக்கில் இடப்படும் வரையிலும், பணம் அவரது கணக்கினை விட்டு வெளியேறுவதில்லை. பொதுவாக, இவ்வாறு நிகழ்வதற்குச் சில நாட்கள் ஆகும். இருப்பினும், முன்னால் கூறிய வாசகம் அனைத்து வகை நடவடிக்கைகளுக்கும், குறிப்பாக ஐரோப்பிய வங்கி வழங்கும் அட்டையைப் பயன்படுத்தும் நடவடிக்கைகளுக்குப் பொருந்தும். இது உருமாதிரியான கடன் அட்டை நடவடிக்கையிலிருந்து மாறுபாடானது. கணக்கில் நடவடிக்கையின் மதிப்பு ஏற்றப்படுவதற்குச் சில நாட்கள் கால தாமதமாவது அங்கும் நிகழினும், நுகர்வோர் உண்மையில் பணத்தைச் செலுத்துவதற்கு ஒரு மாதம் அளவிலான நாட்களும் ஆகக் கூடும்.

இதன் காரணமாக, வணிகர் அல்லது வங்கி நலன் கருதி அல்லது மோசடியாக செய்யும் ஒரு தவறு, ஒரு பற்று நடவடிக்கையானது கடன் நடவடிக்கையில் உள்ள பிரச்சினைகளை விட (கடனுக்கான அணுக்கம் அற்று இருப்பது, மிகைக் கடன் வரம்பு ஆகியவை) மேலும் அதிக அளவிலான பிரச்சினைகளை உண்டாக்கக் கூடும். (உதாரணம் பணத்திற்கு அணுக்கம் அற்று இருப்பது; மிகைப் பற்று ஆகியவை). இது ஐக்கிய அமெரிக்க நாடுகளுக்குக் குறிப்பாகப் பொருந்தும். இங்கு காசோலை மோசடி என்பது எந்த மாநிலத்திலும் குற்றமாகும்; ஆனால், கடன் வரம்பை மீறுவது அவ்வாறான குற்றம் அல்ல.

பற்று அட்டைகளை இணையத்திலும் பயன்படுத்தலாம். இணைய நடவடிக்கைகளை நேரடிக் கணினி வழியாகவோ, அல்லது அவ்வாறன்றியோ மேற்கொள்ளலாம். சுவீடன் போன்ற சில நாடுகளில், நேரடிக் கணினி வழி பற்று அட்டைகளை ஏற்கும் கடைகள் மிகச் சிலவே. ஆயினும் நெதர்லாந்து போன்ற நாடுகளில் இது பொதுவானவையாக உள்ளன. ஒரு ஒப்புமைக்கு இதனைப் பார்க்கலாம்: பேபால் (paypal) தனது வாடிக்கையாளர் தனது டச் இருப்பிடத்தின் முகவரியை உள்ளீடாகச் செலுத்தினால் மட்டுமே மாஸ்டிரோ அட்டையினை நேரடிக் கணினி வழி முறையில் பயன்படுத்த அனுமதிக்கிறது; அதே வாடிக்கையாளர் சுவீடன் நாட்டு முகவரி அளிப்பின் அதை அனுமதிப்பதில்லை.

இணைய வழிக் கொள்முதல்களை நேரடிக் கணினி மூலமாகவோ அல்லது நேரடிக் கணினி அற்ற முறைமைகள் மூலமாகவோ மேற்கொள்ளலாம். ஒரு கடையில் உங்களது அட்டையைப் பயன்படுத்துகையில், (குறைந்த பட்சம் பெரும்பான்மையான நாடுகளில்) அந்த நடவடிக்கையானது (நேரடிக் கணினி வழி அட்டை பயன்படுத்தப்பட்டிருந்தால் தவிர) நேரடிக் கணினி வழி மேற்கொள்ளப்பட்டதா அல்லவா என்று கூறுதல் கடினமாகும். காரணம், இதற்கான ரசீது அல்லது அவை போன்றவற்றில் வழி முறை சுட்டப்படுவதில்லை. இணைய வழிக் கொள்முதல்கள் குறியீட்டு எண்ணையோ அல்லது ஒரு கையெழுத்தினையோ அடையாளம் கண்டுணரப் பயன்படுத்துவதில்லை. இதில் நடவடிக்கைகளை கடன் அல்லது பற்று ஆகியவற்றில் எந்த முறைமையிலும் மேற்கொள்ளலாம் (சில சமயங்களில், எப்போதுமே அல்ல, இது ரசீதில் சுட்டப்படுகிறது). அந்த நடவடிக்கை எந்த முறைமையில் கையாளப்பட்டது என்பதனுடன் இது சிறிதும் தொடர்பற்றதாகிறது. காரணம், கடன் மற்றும் பற்று ஆகிய இரண்டையும் இரு முறைமைகளிலுமே மேற்கொள்ளலாம்.

வங்கிகளின் மிகுவருவாய் கொண்ட பற்று அட்டை மிகைப்பற்றுக் கட்டணம் என்பதன் மீது 2007ஆம் ஆண்டு வாஷிங்டன் போஸ்ட் இதழில் வெளியான ஒரு கட்டுரை, பற்று அட்டை வழங்குனர்கள் மின்னணு வழி தங்களது வாடிக்கையாளர்களுக்குத் தகவல் அளிப்பதன் மூலம் மிகைப்பற்றுக் கட்டணத்தைத் தவிர்க்க இயலும் என்று சுட்டிக் காட்டியது. வங்கித் துறையின் சார்புரிமைப் பேச்சாளரும் தேற்றாளருமான நெஸ்ஸா ஃபெட்டிஸ் என்பவர் "தற்போதைய தொழில் நுட்பம் மிகைப்பற்று பற்றிய நிஜ-நேர வழி தகவல் அளிப்பதன் மூலம் செலவைக் கட்டுப்படுத்தும்" என உரைத்துள்ளார். இந்தக் கட்டுரை இவ்வாறு கூறுகிறது: "தங்களது தற்போதைய நிலையை மாற்றியமைக்க நிதி நிறுவனங்கள் விரும்புவதில்லை. காரணம், வாடிக்கையாளர்களின் தவறுகள் மற்றும் பொறுப்பற்ற தன்மை மூலம் அவை மிகுதியாகவும், எளிதாகவும் நிரம்பப் பணம் ஈட்டுகின்றன."

சில நாடுகளில், ஒவ்வொரு பற்று அட்டை நடவடிக்கைக்கும் வங்கிகள் சிறு தொகை ஒன்றை விதிக்கின்றன. சில நாடுகளில் (எ.கா: ஐக்கிய இராச்சியம்) வணிகர்களே அனைத்துக் கட்டணங்களையும் ஏற்கின்றனர். வாடிக்கையாளர்களுக்குக் கட்டணம் விதிக்கப்படுவதில்லை. சிலர் எவ்வளவு சிறிய தொகையாக இருப்பினும், வழமையாக பற்று அட்டைகளையே பயன்படுத்துகின்றனர். சில (சிறு) சில்லறை விற்பனையாளர்கள் பற்று அட்டைகளை சிறு தொகைகளுக்கு ஏற்க மறுக்கின்றனர். காரணம், இதில் இலாப நிலையை பற்று அட்டையின் மீது விதிக்கப்படும் கட்டணம் விழுங்கி விடும் என்பதேயாகும். இதனால், சில்லறை வணிகர்களுக்கு இத்தகைய நடவடிக்கைகள் பொருளாதார ரீதியாக உகந்தவையாக இருப்பதில்லை.

ஆஸ்திரேலியா நாட்டில், அட்டையை வழங்கும் வங்கியினைப் பொறுத்து பற்று அட்டைகளுக்குப் பல்வேறு பெயர்கள் உள்ளன. காமன்வெல்த் பாங்க் ஆஃப் ஆஸ்திரேலியா: கீகார்ட் ; வெஸ்ட்பேக் பாங்கிங் கார்ப்பொரேஷன்: ஹாண்டிகார்ட் ; நேஷனல் ஆஸ்திரேலியா பாங்க்: ஃப்ளெக்ஸிகார்ட் ; ஏஎன்இஜட்பாங்க்: ஆக்சஸ்கார்ட் ; பெண்டிகோ பாங்க்: கேஷ்கார்ட் .

ஆஸ்திரேலியாவில் 1980ஆம் ஆண்டுகளிலிருந்து எஃப்ட்போஸ் (EFTPOS) என்பது மிகவும் பிரபலமாக கையாளப்பட்டு வருகிறது. இவ்வாறு எஃப்ட்போஸ் கொண்டு செயல்படுத்தும் அட்டைகள் கடன் அட்டைகளைத் தேய்ப்பதற்கான அனைத்து முனைகளிலும் ஏற்கப்படுவதாக உள்ளன. இவற்றில் அந்நிய வங்கிகள் வழங்கும் மாஸ்டிரோ அட்டைகளும் அடங்கும். பெரும்பான்மையான வணிகங்களில் இவை ஏற்கப்பட்டுள்ளன. சுமார் 450,000 விற்பனை நிகழ்வு முனைகளில் இவ்வாறு உள்ளது.

எஃப்ட்போஸ் அட்டைகளை நேரடியாக ரொக்கம் செலுத்தவோ அல்லது எடுக்கவோ கூட ஆஸ்திரேலியா போஸ்ட்டின் வடிகால்களில் பயன்படுத்தலாம். இது, ஒரு வங்கியின் கிளை மூடப்பட்டிருந்தாலும், அதன் கிரோபோஸ்ட் போன்ற சேவைகளைப் பெறுவதைப் போன்றதாகும். ஆஸ்திரேலியாவில் மின்னணு வழி நடவடிக்கைகள் பெரும்பாலும் டெல்ஸ்டிரா அர்ஜண்ட் மற்றும் ஆப்ட்டஸ் டிரான்ஸாக்ட் பிளஸ் வலைப்பின்னல் மூலமாகவே நடைபெறுகின்றன. இவை அண்மையில், பழைய டிரான்ஸெண்ட் வலைப்பின்னலின் இடத்தினைக் கைப்பற்றி விட்டன. ஆரம்ப காலத்து கீகார்டுகள் எஃப்ட்போஸ் மற்றும் ஏடிஎம் அல்லது வங்கியின் கிளைகள் ஆகியவற்றில் மட்டுமே பயன்படுத்த இயன்றவையாக இருந்தன. ஆனால், புதிய பற்று அட்டை அமைப்பானது ஒரு கடன் அட்டையைப் போலவே செயல்படுகின்றது. ஒரு குறிப்பிட்ட வங்கிக் கணக்கில் உள்ள பணத்தை மட்டுமே இது பயன்படுத்த இயலும் என்பதே ஒரே வேறுபாடாகும். இதன் பொருள், பல சாதகங்களுக்கு இடையில், புதிய அமைப்பானது மின்னணு வழி கொள்முதல்களுக்கு ஏற்புடையதாகவும், வங்கியிலிருந்து வங்கிக்கான பணப் பரிமாற்றங்களில் நிகழும் இரண்டு முதல் நான்கு நாட்கள் வரையிலான தாமதத்தை உட்கொள்ளாமலும் உள்ளன என்பதுவேயாகும்.

மின்னணு வழி கடன் அட்டை நடவடிக்கைகளுக்கான அங்கீகாரம் மற்றும் எஃப்ட்போஸ் வழியிலான பற்று அட்டைகளுக்கான அங்கீகாரம் ஆகிய இரண்டுமே ஆஸ்திரேலியாவில் நடைமுறையில் உள்ளன. இவற்றிற்கு இடையிலான வேறுபாடு, எஃப்ட்போஸ் மூலமான நடவடிக்கைகள் ஒரு தனிப்பட்ட அடையாள் எண் (பின்) கொண்டு அங்கீகாரம் அளிக்கப்படுகையில், ரசீதை அச்சிட்டு அதன் மீது கையெழுத்திடுவதன் மூலம் கடன் அட்டைகள் அங்கீகரிக்கப்படுகின்றன என்பதே. பயனர் சரியான பின் எண்ணை இடுவதற்கு மூன்று முறைகள் தவறி விட்டால், இதன் விளைவுகள் அட்டை பூட்டப்படுவதில் துவங்கி, வங்கிக் கிளைக்கு தொலைபேசியில் அறிவித்தல் அல்லது நேரடியாகச் சென்று அதை மீண்டும் ஒரு புதிய பின் எண் கொண்டு இயக்குமாறு விண்ணப்பித்தல் வரையிலுமாக உள்ளன. வணிகரால் வெட்டப்பட்டு விட்ட அட்டை அல்லது ஒரு ஏடிஎம்மைப் பொறுத்தவரையில் இயந்திரத்தின் உள்ளே அட்டை சிக்கிக் கொள்வது ஆகிய இரண்டு நிகழ்வுகளிலுமே ஒரு புதிய அட்டைக்கு விண்ணப்பிப்பது அவசியமாகிறது.

பொதுவாக, கடன் அட்டைகளின் மீதான கட்டணங்களை வணிகரே ஏற்கின்றனர். இறுதிப் பயனரின் மீது கட்டணம் விழுவதில்லை. ஆனால், எஃப்ட்போஸ் தொடர்பான நடவடிக்கைகளில், வாடிக்கையாளர்களுக்கு வங்கி பணம் எடுப்பதன் மீதான கட்டணம் ஒன்றை விதிக்கிறது.

விசா மற்றும் மாஸ்டர்கார்ட் போன்ற பற்று அட்டைகளின் அறிமுகம் மற்றும் அதனுடனான எஃப்ட்போஸ் மற்றும் கடன் அட்டை இயக்காளர்கள் விதிக்கும் தீர்வைக் கட்டணம் ஆகியவை தொடர்பாக இருப்பு வங்கி (Reserve Bank) அமலாக்கியுள்ள விதிமுறையானது, ஆஸ்திரேலியர்களிடையே கடன் அட்டை பரவலாகி உள்ளது மற்றும் எஃப்ட்போஸ் பயன்பாடு குறைந்துள்ளது ஆகியவற்றின் ஒரு தொடர்ச்சியாகவே காணப்படுகிறது. இருப்பினும், தீர்வைக் கட்டண விதிமுறையானது வங்கிகள் சில்லறை வணிகர்களுக்கு, ரொக்கம் அல்லது எஃப்ட்போஸ் மூலமாக அன்றி, கூடுதல் கட்டணம் விதித்து, விசா, மாஸ்டர்கார்ட் அல்லது பாங்க்கார்ட் ஆகியவற்றின் மூலம் கடன் அட்டைகளுக்கான தொகையினைப் பெறுவதற்காக அளிக்கும் வணிக சேவைகளையும் அகற்றி விடுவதாக உள்ளது. வலிமை மிக்க சந்தைச் சக்தி உடைய சில இயக்காளர்களே இவ்வாறு செய்திருப்பினும், கடன் அட்டைகளைப் பரிசீலிப்பதற்கு கட்டணம் வசூலிப்பது எஃப்ட்போஸ் முறைமை அதிக அளவில் பயன்படுவதில் விளையலாம்.

பிரேசில் நாட்டில், கடன் அட்டைகள் "கார்ட்டியோ டி டெபிட்டோ" (ஒருமை) (cartão de débito) என்று அழைக்கப்படுகின்றன. இவை காசோலைகளுக்கு மாற்றாக மிகவும் பிரபலமாகி வருகின்றன. இருப்பினும், காசோலைகள் அந்த நாட்டில் இன்னமும் பிரபலமாகவே உள்ளன.

கனடா நாடு முழுவதுமே எஃப்ட்போஸ் அமைப்பு பயன்பட்டு வருகிறது. இது இண்டராக் நேரடி செலுத்துதல் (Interac Direct Payment - ஐடிபி) என வழங்கப்படுகிறது. 
1994ஆம் ஆண்டு அறிமுகமானது துவங்கி அந்நாட்டில் ஐடிபி மிகவும் பிரபலமான ஒன்றாகி விட்டது. முன்னர், 1980ஆம் ஆண்டுகளின் துவக்கத்திலிருந்து, ஏபிஎம் பயன்பாட்டிற்கு பற்று அட்டைகள் பயன்பட்டு வந்தன. 1990ஆம் ஆண்டுகளின் துவக்கத்தில், கனடாவின் மிகப் பெரும் ஆறு வங்கிகள் பாதுகாப்பு, துல்லியம் மற்றும் இயலுமை ஆகியவற்றிற்கான ஒரு அளவுமானியாக வெள்ளோட்டத் திட்டங்களைத் துவக்கின.
மெல்ல மெல்ல, 1990ஆம் ஆண்டுகளின் பிற்பகுதியில், சில்லறை விற்பனையாளர்களில் ஐம்பது சதவிகிதத்தினர் இண்டராக்கினை பணம் செலுத்துவதற்கு ஒரு தோற்றுவாயாக அளிப்பதாகக் கணக்கிடப்பட்டது. சில்லறை வணிகர்கள், காப்பிக் கடைகள் போன்ற மிகச் சிறு வணிகர்கள் விரைவான சேவைக்காக ஐடிபி அளிப்பதை எதிர்த்து வந்தனர். 2009ஆம் ஆண்டில் சில்லறை வணிகர்களில் 90 சதவிகிதம் பேர் ஐடிபி என்பதை பணம் செலுத்துவதற்கு ஒரு மாற்று வழியாக வழங்கலாயினர்.

கனாடாவில், பற்று அட்டை சில சமயம் "வங்கி அட்டை" எனப்படுகிறது. இது வாடிக்கையாளருக்கு ஒரு வங்கி அளிக்கும் அட்டை. இது அந்த வங்கி மற்றும் இதர வங்கிகளைப் பொறுத்த நிதி மாற்றம், விஞ்சிய தொகைகளை சோதித்தறிதல், விலைச் சீட்டுகளுக்குப் பணமளித்தல், போன்ற நடவடிக்கைகளுக்கும் மற்றும் இண்டராக்கில் இணைப்பு பெற்று கொள்முதல் நடவடிக்கை முனையாகவும் விளங்குவதாகும். 1994ஆம் ஆண்டு நாடெங்கிலும் அறிமுகமான பிறகு, இவ்வாறான ஐடிபி வழி பணம் செலுத்தும் முறைமை மிகவும் பரவலாகி விட்டது. 2001ஆம் ஆண்டின்படி, ரொக்கத்தை விட பற்று அட்டைகளைக் கொண்டே கனடா நாட்டில் பெரும்பான்மையான நடவடிக்கைகள் மேற்கொள்ளப்பட்டன. இத்தகைய பரவலான பயன்பாட்டிற்கு இரு காரணங்கள் முக்கியமானதாக இருக்கலாம்: முதலாவது, ரொக்கமாக எடுத்துச் செல்ல வேண்டியிராத வசதி மற்றும் இரண்டாவதாக ஏபிஎம் எனப்படும் தானியங்கி முறைமையிலான வங்கி இயந்திரங்கள் மற்றும் வலைப்பின்னலில் நேரடியாகப் பணம் பெறும் வணிகர்கள்.

உண்மையில், பற்று அட்டையின் பயன்பாட்டினைப் பொறுத்த வரையினில், கனடா நாட்டு மக்களே உலக அளவில் தலைமை தாங்குபவர்களாக உள்ளனர். 2001ஆம் ஆண்டில், ஒரு நபருக்கு 71.7 பற்று அட்டை நடவடிக்கைகளாக இருந்தது. இதை அடுத்திருக்கும் நாட்டிற்கு (ஃபிரான்சில் 60.3) உள்ள வாடிக்கையாளர் விகிதத்தை விட இது மிக அதிகமானது. 11 நாடுகளுடனான ஒப்புமையில், கனடா நாட்டில் பற்று நடவடிக்கைகளின் சராசரி மதிப்பு (2001ஆம் ஆண்டில் யூஎஸ்$27) மிகவும் குறைந்ததாகும். இதுவே ஜப்பானில் யூஎஸ்$405 என்பதாகவும் மற்றும் சுவிட்சர்லாந்தில் யூஎஸ்$100 என்பதாகவும் உள்ளன. இவ்வாறாக, பிற நாடுகளில் உள்ள வாடிக்கையாளர்களுடன் ஒப்பிடுகையில், கனடா நாட்டு மக்கள் தங்கள் பற்று அட்டையை அதிக அளவிலும், மிகக் குறைவான மதிப்புள்ள நடவடிக்கைகளுக்குப் பயன்படுத்துவதாகவும் காணப்படுகிறது.

பற்று அட்டைகளை சேமித்த மதிப்பு அட்டை என்பனவாகவும் கொள்ளலாம்; அதாவது இந்த அட்டையை வழங்குபவர் ஒரு குறிப்பிட்ட தொகைக்கு அட்டையின் உடைமையாளருக்கு கடப்பாடு உடையவராகிறார். இவை சேமித்த மதிப்பு அட்டையிலிருந்து எவ்வாறு மாறுபடுகின்றன என்றால், அவை அநாமதேயமாகவும், வழங்குனருக்காக மட்டுமே பயன்படுபவை என்பதுமேயாகும். மாறாக,பற்று அட்டைகள் ஒரு தனிப்பட்ட நபரின் வங்கிக் கணக்குடன் தொடர்புற்று இண்டராக் வலைப்பின்னலில் எங்கு வேண்டினும் பயன்படுத்தப்படலாம்.

கனடாவில், வங்கி அட்டைகள் பிஓஎஸ் மற்றும் ஏபிஎம் ஆகியவற்றில் மட்டுமே பயன்படும். குறிப்பிட்ட சில நிதி நிறுவனங்கள் தங்களது வாடிக்கையாளர்கள் ஐக்கிய அமெரிக்க நாட்டில் நைஸ் (NYCE) வலைப்பின்னலில் இவற்றைப் பயன்படுத்த அனுமதிக்கின்றன.

கனாடா நாட்டில் நுகர்வோர் பற்று அட்டை சேவை வழங்குனர்கள் அனைவரும் மேற்கொண்டுள்ள ஒரு தன்னார்வக் கோட்பாடு* என்பதன் கீழாகப் பாதுகாப்பு பெறுகின்றனர். இது கனடிய பற்று அட்டை சேவை நுகர்வோருக்கான நடைமுறைக் கோட்பாடு என (சில நேரங்களில் பற்று அட்டைக் கோட்பாடு எனவும்) வழங்கப்படுகிறது. இந்தக் கோட்பாட்டிற்கான ஒழுகுதலை கனடா நிதி நுகர்வோர் முகமை (Financial Consumer Agency of Canada, (FCAC)) கண்காணித்து வருகிறது. நுகர்வோரின் புகார்களை இதுவே விசாரிக்கிறது.

எஃப்சிஏசியின் வலைத்தளம் அளிக்கும் விபரங்களின்படி, 2005ஆம் ஆண்டு இந்தக் கோட்பாட்டில் செய்யப்பட்ட மாற்றங்களின்படி, பூசலுக்கு உட்பட்ட ஒரு நடவடிக்கையின் பொறுப்பு நுகர்வோருக்கானது என்பதை நிரூபிக்கும் பொறுப்பு நிதி நிறுவனத்தினுடையது. மேலும், இத்தகைய ஒரு நடவடிக்கையைப் புலனாய்கையில் எத்தனை நாட்களுக்கு இது தொடர்பான வங்கிக் கணக்கை முடக்கி வைக்கலாம் என்பதையும் வரம்பிடுகிறது.

சிலி நாட்டில் உள்ள எஃப்ட்போஸ் அமைப்பு "ரெட்காம்பிரா" (கொள்முதல் வலைப்பின்னல்) என்பதாகும். இதனைத் தற்போது நாடெங்கிலும் குறைந்த பட்சம் 25,000 நிறுவனங்கள் பயன்படுத்தி வருகின்றன. இந்த அமைப்பினைப் பயன்படுத்தி பெரும் நகரங்களில் உள்ள பெரும்பான்மையான அங்காடிகள், சில்லறைக் கடைகள், மதுச்சாலைகள் மற்றும் உணவங்கங்களில் கொள்முதல் செய்யலாம்.

கொலம்பியாவில் உள்ள அமைப்புகள் ரெடெபான் மல்ட்டிகலர் மற்றும் கிரெடிபாங்கோ விசா ஆகியவையாகும். இவற்றை நாடெங்கிலும் குறைந்த பட்சமாக 23,000 நிறுவங்கள் பயன்படுத்தி வருகின்றன. இந்த அமைப்பினைப் பயன்படுத்தி பெரும் நகரங்களில் உள்ள பெரும்பான்மையான அங்காடிகள், சில்லறைக் கடைகள், மதுச்சாலைகள் மற்றும் உணவங்கங்களில் கொள்முதல் செய்யலாம். கொலம்பிய பற்று அட்டைகள் மாஸ்டிரோ (பின்), விசா எலெக்டிரான் (பின்), விசா டெபிட் (கடன் அட்டையாக) மற்றும் மாஸ்டர்கார்ட்-டெபிட் (கடன் அட்டையாக) ஆகியவையாகும்.

டாங்கார்ட் என்னும் டானிஷ் பற்று அட்டை 1983ஆம் ஆண்டு செப்டம்பர் முதலாம் நாள் அறிமுகமானது. இதன் ஆரம்ப காலப்பயன்பாடு காகிதம் சார்ந்தே இருப்பினும், இது டென்மார்க் நாட்டில் விரைவிலேயே பரவலான பயன்பாடு பெற்று விட்டது. 1985ஆம் ஆண்டு வாக்கில் முதல் எஃப்ட்போஸ் முனைகள் அறிமுகமாயின. டாங்கார்ட் மூலமான நடவடிக்கைகள் ஒரு மில்லியனைத் தாண்டியதும் 1985ஆம் ஆண்டில்தான். 
சிறு கடைகளிலும் டாங்கார்ட் அட்டை மட்டுமே ஏற்கப்படுவது பொதுவானதாக இல்லை. இதனால், சுற்றுலாப் பயணிகள் ரொக்கம் இன்றி பயணப்படுவது கடினமாக உள்ளது.

பல்வகைப் பொருண்மைகளும், எண்களும்

இவற்றில், 4.5 மில்லியன் ஒரே நாளில், அதாவது டிசம்பர் மாதம் 21 அன்று நிகழ்ந்தவை. 
இதுவரை இதுவே தற்போதைய சாதனையாக உள்ளது.

ஃபிரான்ஸ் நாட்டு வங்கிகள் பற்று அட்டைகளுக்கு (அவை வங்கிகளின் செலவைப் பொறுத்த மட்டில் மிகு திறன் கொண்டிருப்பினும்) வருடாந்திரக் கட்டணம் விதிக்கின்றன. இருப்பினும், அவை தனிப்பட்ட வாடிக்கையாளர்களுக்கு அவர்களது காசோலைப் புத்தகங்களுக்கும் அல்லது அவற்றைச் செயல்முறைப்படுத்துவதற்கும் (இவை அவற்றிற்கு மிகுந்த அளவு செலவு விளைவிப்பதாக இருப்பினும்) கட்டணம் விதிப்பதில்லை. இவ்வாறான முரண்பாடு சில்லு மற்றும் குறியீட்டு எண் ஒருமுகமாக ஃபிரான்சு நாட்டில் 1990ஆம் ஆண்டுகளின் துவக்கத்தில் அறிமுகமான காலம் தொட்டே இருந்து வருவதாக உள்ளது. இந்தத் தொழில் நுட்பத்திற்கான செலவு இப்போது உள்ளதை விடவும் அச்சமயம் மிக அதிகமானதாக இருந்ததே காரணம். ஐக்கிய இராச்சியம் மற்றும் ஐக்கிய அமெரிக்க நாடுகள் ஆகியவற்றில் காணப்படும் கடன் அட்டை போன்றவை ஃபிரான்ஸ் நாட்டில் இல்லை. இவற்றை ஓரளவிற்கு ஒத்திருப்பது ஒத்தி வைத்த பற்று அட்டையாகும். இது சாதாரணமான ஒரு பற்று அட்டை போலவே செயல்படுகிறது. இதில் உள்ள வேறுபாடு என்னவெனில், இதன் மூலம் மேற்கொள்ளும் நடவடிக்கைகள் அனைத்திற்குமான பண வழங்கீடு ஒவ்வொரு மாத இறுதிக்கும் ஒத்தி வைக்கப்படுகிறது என்பதேயாகும். இதன் மூலம், வாடிக்கையாளர் ஒன்று முதல் 31 நாட்கள் வரையிலான வட்டியிலாக் கடன் பெறுகிறார். உடனடியாக வங்கிக் கணக்கில் பற்று ஏற்றும் அட்டையை விட இத்தகைய அட்டைக்கு வருடாந்திரக் கட்டணம் 10 யூரோ அதிகமாகும். ஃபிரான்ஸ் நாட்டு பற்று அட்டைகள் பலவும் கார்ட்டெ பிளூ முத்திரை கொண்டுள்ளன. இது ஃபிரான்ஸ் முழுவதும் ஏற்கப்படுவதாக உள்ளது. பெரும்பான்மையான அட்டையின் உடைமையாளர்கள், கூடுதலாக ஒரு விசா அல்லது மாஸ்டர்கார்ட் முத்திரையை தங்களது கார்ட்டெ பிளூ அட்டையில் பெற்று அதற்கு சர்வதேச செல்லுமை பெறுவதற்கு, வருடந்திரக் கட்டணமாக ஐந்து யூரோக்கள் அதிகம் செலுத்துவதைத் தெரிவு செய்கின்றனர். விசா அல்லது மாஸ்டர்கார்ட் முத்திரையற்ற ஒரு கார்ட்டெ பிளூ, கார்ட்டெ பிளூ நேஷனலி என வழங்கப்படுகிறது. விசா அல்லது மாஸ்டர்கார்ட் முத்திரை கொண்ட ஒரு கார்ட்டெ பிளூ, கார்ட்டெ பிளூ இண்டர்நேஷனலி எனவோ அல்லது மேலும் அடிக்கடி, "விசா" அல்லது "மாஸ்டர்கார்ட்" என எளிமையாகவோ வழங்கப்படுகிறது. ஃபிரான்ஸ் நாட்டின் பல சிறு வணிகர்களும் ஒரு குறிப்பிட்ட தொகைக்குக் கீழான நடவடிக்கைகளுக்கு பற்று அட்டையை ஏற்பதில்லை. காரணம், வங்கி ஒவ்வொரு நடவடிக்கைக்கும் வணிகருக்கு கட்டணம் விதிப்பதேயாகும். (குறைந்த பட்சமாக ஐந்து முதல் 15 யூரோ மற்றும் அரிதான சில நேரங்களில் இதை விட அதிகக் கட்டணமும் விதிக்கப்படுகிறது). ஆயினும், தற்சமயம் பற்று அட்டைகளின் தினசரிப் பயன்பாடு மிகுந்து விட்ட காரணத்தினால், மேலும் மேலும் வணிகர்கள் அதனை சிறு தொகைகளுக்கும் ஏற்று வருகின்றனர். ஃபிரான்ஸ் நாட்டு வணிகர்கள் பற்று அட்டை மற்றும் கடன் அட்டைகளுக்கு இடையே வேறுபாடு காண்பதில்லை. இரண்டும் சமமான ஏற்பு கொண்டுள்ளன. ஒரு நடவடிக்கைக்கான குறைந்த பட்சத் தொகையை நிர்ணயிப்பது ஃபிரான்ஸ் நாட்டில் சட்டபூர்வமானதாகும். ஆயினும், வணிகர் இதனைத் தெளிவாகக் குறிப்பிடுதல் அவசியம்.

ஜெர்மனி நாட்டில் பற்று அட்டைகள் பல வருடங்களாகவே பரவலாக ஏற்கப்பட்டுள்ளன. எஃப்ட்போஸ் வருவதற்கு முன்னரே இருந்த வசதிகள் யூரோசெக் என்பதாகப் பிரபலமாக இருந்தன. இது, துவக்கத்தில் காகிதக் காசோலைக்காக உருவாக்கிய அங்கீகார அமைப்பாகும். இதில் இயற்பொருளான காசோலையில் கையெழுத்திடுவதற்குக் கூடுதலாக வாடிக்கையாளர்கள், ஒரு பாதுகாப்பு நடவடிக்கையாக, இந்த அட்டையையும் காண்பிக்க வேண்டியிருந்தது. இந்த அட்டைகளை ஏடிஎம் முனைகளிலும் அட்டை-அடிப்படையிலான (கிரொகார்ட் எனப்பட்ட) மின்னணு நிதிப் மாற்றத்திற்க்காகப் பயன்படுத்தலாம். இவையே அத்தகைய அட்டைகளின் செயல்பாடுகளாக தற்போது உள்ளன. 2002ஆம் ஆண்டு டச் மார்க் என்பதிலிருந்து யூரோவிற்கு நாணய மாற்றம் நிகழ்ந்த வேளையில், யூரோசெக் அமைப்பு (அதன் வர்த்தகக் குறியீட்டுடன்) கைவிடப்பட்டது. 2005ஆம் வருட நிலவரத்தின்படி, பல கடைகளும், எரிபொருள் வடிகால்களும் எஃப்ட்போஸ் வசதிகளைக் கொண்டுள்ளன. செயல்முறைப்படுத்துதலுக்கான கட்டணங்கள் தொழில்துறையால் அளிக்கப்படுகிறது. இதனால், சில ஐந்து அல்லது பத்து யூரோவிற்கும் குறைவாக மொத்த விற்பனை மதிப்புள்ள நடவடிக்கைகளுக்கு பற்று அட்டை மூலம் பணம் செலுத்துவதை ஏற்க சில வணிகர்கள் மறுக்கின்றனர்.

செயற்படுத்துவதற்கான கட்டணத்தைத் தவிர்க்க, பல வணிகங்கள் நேரடிப் பற்று என்னும் முறையைப் பயன்படுத்துகின்றன. இது அப்போது "மின்னணு" நேரடிப் பற்று என 
(சுருக்கமாக ஈஎல்வி என வழங்கப்பட்டது). விற்பனை நிகழ்வு முனைமைகள் அட்டையின் பெயர் மற்றும் கணக்கு எண் ஆகியவற்றை அட்டையிலிருந்து படிக்கின்றன. நடவடிக்கையை ஒரு ஈசி வலைப்பின்னல் வழியாகக் கையாளாது, இவை ஒரு படிவத்தை அச்சடிக்கின்றன. இப்படிவத்தில் வாடிக்கையாளர் கையெழுத்திட்டு, பற்றுச் சீட்டுக்கு அங்கீகாரம் அளிக்கிறார். இருப்பினும், இந்த முறைமையானது, வலைப்பின்னல் அளிக்கும் பணம் செலுத்துதற்கான சான்றினைச் சரிபார்க்கும் அவசியத்தைத் தவிர்த்து விடுகிறது. மேலும், வங்கிக்குக் காரணம் ஏதும் கூறாமலேயே, வாடிக்கையாளர்கள் பற்றுச் சீட்டைத் திரும்ப அளித்து விடலாம். இதன் பொருளாவது, பலன் பெறுநரே மோசடி மற்றும் பொருள் நீர்மை நிறை ஆகியவை தொடர்பான ஆபத்திற்கு வெளிப்படுகிறார் என்பதேயாகும். தனிநபர் சார்ந்த கறுப்புப்பட்டியலை ஆலோசிப்பதன் மூலமோ அல்லது அதிகத் தொகையுள்ள நடவடிக்கைகளுக்கு மின்னணு ரொக்க முறைக்கு மாறிக் கொள்வதன் மூலமோ சில வணிகங்கள் இதில் உள்ள ஆபத்தைக் குறைக்க முயல்கின்றன.

2000 ஆம் வருட வாக்கில் ஒரு மின்னணு பணப்பை அட்டை அறிமுகமானது. இது கெல்ட்கார்ட்டெ ("பண அட்டை") எனப்பட்டது. இது வழமையாக வழங்கப்படும் பற்று அட்டையின் முன்புறத்தில் ஸ்மார்ட் கார்ட் சில்லு ஒன்றைப் பயன்படுத்துகிறது. இந்த சில்லுவில் 200 யுரோக்கள் வரை மதிப்பேற்றிக் கொள்ளலாம். இது மிகச் சிறு வணிகர்களுக்கு பணம் செலுத்தும் ஒரு முறையாக விளம்பரப்படுத்தப்படுகிறது. பல யூரோ அல்லது சென்டுக்கள் வரையிலும் இதன் மூலம் பணம் செலுத்த இயலும். இதில் முக்கியமான காரணி வங்கிகள் இதனின்றும் செயல்முறைப்படுத்துதலுக்கான கட்டணம் ஏதும் கழித்துக் கொள்வதில்லை என்பதுதான். 
இதைக் கண்டுபிடித்தவர்கள் எதிர்பார்த்த அளவு இது பிரபலம் அடையவில்லை. இருப்பினும், இந்த வில்லையானது தற்போது வெண்சுருட்டு இயந்திரங்கள் வாங்குனரின் வயதைச் சரிபார்க்க ஒரு வழியாகப் பயன்பட்டு வருகிறது. இது 2007ஆம் ஆண்டு ஜனவரித் திங்கள் முதல் சட்டரீதியாக அமலாக்கப்பட்டுள்ளது. மேலும், கெல்ட்கார்ட்டெ வழி பணம் செலுத்துகையில் சிலவற்றில் தள்ளுபடியும் அளிக்கப்படுகிறது. எ.கா: பொதுப் போக்குவரத்துகளில் 10 சதத் தள்ளுபடி கெல்ட்கார்ட்டெ வழி பணம் செலுத்தும் முறைமையானது பாதுகாப்பு ஏற்பாடுகள் அற்றே உள்ளது. இதில் பயனர் ஒரு பின் குறியீடைச் செலுத்தவோ அல்லது விற்பனைச் சீட்டில் தனது கையெழுத்தினை இடவோ அவசியம் இல்லை. கெல்ட்கார்ட்டே தொலைந்து விடுவது ஒரு பணப்பை தொலைவதைப் போன்றதேயானது. அதை யார் கண்டெடுத்தாலும், தமக்காகப் பயன்படுத்திக் கொள்ளலாம்.

பற்று அட்டைக்கு ஒப்பானதாக ஹாங்காங்கில் பரவலாகப் பயன்படும் முறை ஈபிஎஸ் என்பதாகும். இது வாடிக்கையாளர்கள் தங்களது ஏடிஎம் அட்டைகளை பற்று அட்டை போலப் பயன்படுத்துவதை அனுமதிக்கிறது. ஹாங்காங்கில் இருக்கும் பெரிய வங்கிகள் அனைத்தும் வாடிக்கையாளருக்கு ஈபிஎஸ்சுடன் உள்ள ஏடிஎம் அட்டையை அளிக்கின்றன.

ஹங்கேரி நாட்டில் கடன் அட்டைகளை விட பற்று அட்டைகளே பரவலாக உள்ளன. பல ஹங்கேரியர்களும் தவறுதலாக, பற்று அட்டையை, ("பெடெட்டி கர்ட்யா") என கடன் அட்டைக்கு உரித்தான ("ஹிடெல்கர்ட்யா" என்னும்) சொல் கொண்டு வழங்குகின்றனர்.

இந்தியாவில் ஒவ்வொரு நடவடிக்கைக்கும் வணிகரின் மீது கட்டணம் விதிக்கப்படுவதால், பற்று அட்டையின் பயன்பாடு குறைவாகவே உள்ளது. பெரும்பாலும், ஏடிஎம் சார்ந்த நடவடிக்கைகளிலேயே பற்று அட்டைகள் பயன்படுத்தப்படுகின்றன. பெரும்பான்மையான வங்கிகள் விசா பற்று அட்டைகளை வழங்குகின்றன. சில வங்கிகள் (இந்திய அரசு வங்கி மற்றும் சிட்டிபாங்க் இந்தியா) ஆகியவை மாஸ்டிரோ அட்டைகளை வழங்குகின்றன. வழங்கிடும் வங்கி வழி நேரடியாக அல்லாது, விசா அல்லது மாஸ்டர்கார்ட் வலைப்பின்னல்கள் வழியாகவே பற்று அட்டை நடவடிக்கைகள் செலுத்தப்படுகின்றன.

இத்தாலியில் பற்று அட்டைகள் மிகவும் பிரபலமாகவே உள்ளன. 
இவை கிளாசிக் அட்டை மற்றும் முன்னரே பணம் செலுத்தும் ப்ரீபெயிட் ஆகிய இரு வழிகளிலும் உள்ளன. இத்தாலியிலுள்ள முக்கியமான கிளாசிக் அட்டை போஜோபாங்கோமத் என்பதாகும். இத்தாலிய வங்கிகள் இதனை ஒரு கடன் அட்டையுடன் வழங்குகின்றன (இதனால், இரு வழி அட்டை கிடைக்கப்பெறுகிறது).
இது உரிமையாளரின் வங்கிக் கணக்கில் உள்ள பணத்திற்கு அணுக்கத்தினை அளிக்கிறது. பல கடைகளிலும் ஏற்கப்படுகிறது. ஆயினும், இணையத்தில் இதன் பயன்பாடு கடன் அட்டை என்னும் முறைமையிலேயே உள்ளது. 
மிகப் பரவலான பற்று அட்டை போஸ்ட் இத்தாலியனே எஸ்.பி.
ஏ. வழங்கும் போஸ்ட்பே என்பதாகும். இது விசா எலக்ட்ரான் சுற்றில் செல்லுமை கொண்டுள்ளது. இதனை போஸ்ட் இத்தாலியனேவின் ஏடிஎம்களிலும் (போஸ்டாமட்) மற்றும் மின்துகள்-இணக்கம் கொண்டுள்ள உலகின் அனைத்து ஏடிஎம்களிலும் பயன்படுத்தலாம். இணையத்திலும் பிஓஎஸ் அடிப்படையிலான நடவடிக்கைகளுக்கும் இதற்குக் கட்டணம் ஏதும் இல்லை. பிற நிறுவனங்கள் வழங்கும் அட்டைகளில், வோடோஃபோன் கேஷ்கார்ட், பாங்க் டி மிலானோ'ச் கார்ட்ட ஜீன்ஸ் மற்றும் லார்ட்ட மொனிட்டா ஆன்லைன் ஆகியவை அடங்கும்.

ஜப்பான் நாட்டில், துவக்கத்தில் ரொக்க இயந்திரங்களுக்காக வடிவமைத்த, பற்று அட்டைகளையே மக்கள் பயன்படுத்துகின்றனர். இத்தகைய அட்டைகளின் பற்றுச் செயல்பாடு எனப்படுகிறது மற்றும் குறிப்பிட்ட சில வங்கிகளின் ரொக்க அட்டைகளை மட்டுமே பயன்படுத்தலாம். 
ஒரு ரொக்க அட்டையானது, விசா/ மாஸ்டர்கார்ட் அளவினதாகவே இருக்கும். அடையாளம் காண்பதற்காக, பணம் செலுத்துகையில் பயனர் தனது நான்கு இலக்க குறியீட்டு எண் ஒன்றை இட வேண்டும். 
2000 ஆம் வருடம் மார்ச் ஆறாம் தேதி ஜப்பானில் ஜே-டெபிட் என்னும் பற்று அட்டை முறை துவங்கியது.

2006ஆம் ஆண்டு சுருகா பாங்க் ஜப்பானின் முதல் விசா டெபிட் சேவைகளைத் துவக்கியது. 2007ஆம் ஆண்டின் இறுதியில் விசா டெபிட் சேவைகளை ஈபாங்க் துவக்கும்.

குவைத் நாட்டில் அனைத்து வங்கிகளும் தமது வாடிக்கையாளருக்கு ஒரு பற்று அட்டையை வழங்குகின்றன. இந்த அட்டை நெட் என்னும் வர்த்தகக் குறி கொண்டுள்ளது. இதுவே குவைத்தில் மைய ஆளியாகும். நெட் (KNET) அட்டை வழி நடவடிக்கைகள் வாடிக்கையாளர் மற்றும் வணிகர் ஆகிய இருதரப்பினருக்குமே இலவசமாகும். இதனால், மிகக் குறைந்த மதிப்புள்ள நடவடிக்கைகளுக்கும் நெட் அட்டை பயனாகிறது. நெட் அட்டைகள் மாஸ்டிரோ அல்லது விசா எலக்டிரான் என்பனவற்றோடு இணை வர்த்தகக் குறி பெறுகின்றன. இதன் காரணமாக, குவைத்தில் இவற்றிற்கு ஆதரவளிக்கும் எந்த முனைமையிலும் அதே அட்டையைப் பயன்படுத்திக் கொள்ளலாம்.

நெதர்லாந்து நாட்டில் எஃப்ட்போஸ் பயன்பாடு "பின்னென்" என வழக்கப்படுகிறது. (அதாவது தனிப்பட்ட அடையாள எண் எனப் பொருள்படுவதான பின் என்னும் சொல்லிலிருந்து இது பெறப்பட்டது). இவ்வாறான பின்கள் ஏடிஎம் நடவடிக்கைகளில் பயன்படுகின்றன. இதனை எஃப்ட்போஸ் ஒரு வர்த்தகக் குறியீடாக அறிமுகம் செய்யினும், இச்சொற்றொடர் பலராலும் மாற்றிப் பயன்படுத்தப்படுகிறது. 1987ஆம் ஆண்டு துவங்கிய இந்த அமைப்பில் 2006ஆம் வருட நிலவரத்தின்படி, 166,375 முனைமைகள் நாடெங்கிலும் உள்ளன. இவற்றில் சந்தைகளில் சேர்ப்பீடு சேவைகளில் ஈடுபடும் நடமாடும் முனைமைகளும் அடங்கும். அனைத்து வங்கிகளும் எஃப்ட்போசிற்கு ஏற்புடையதான ஒரு பற்று அட்டையினை நடப்புக் கணக்குகளுடன் வழங்குகின்றன.

பின் (PIN) நடவடிக்கைகள் பொதுவாக வாடிக்கையாளருக்கு இலவசமானவையே. ஆயினும், சில்லறை வணிகருக்கு ஒவ்வொரு நடவடிக்கைக்குமாகவும் மற்றும் மாதாந்திரமாகவும் கட்டணம் விதிக்கப்படுகிறது. அனைத்து வங்கிகளையும் தனது உறுப்பினர்களாகக் கொண்டுள்ள ஈக்வென்ஸ் என்னும் கழகம் இந்த அமைப்பை இயக்குகிறது. 2005ஆம் வருடம் ஆகஸ்ட் திங்கள் வரை இதற்காக கட்டணமும் வசூலித்து வந்தது. தனியுரிமை அதிகாரத்தின் தவறான பயன்பாடு பற்றிய குற்றச்சாட்டுகளுக்குப் பதிலிறுப்பாக இது ஒப்பந்த பொறுப்புகளை தனது உறுப்பினர் வங்கிகளுக்கு அளித்துவிட்டது. இவை இப்போது போட்டியின் அடிப்படையிலான ஒப்பந்தங்களை வழங்குகின்றன. ஈக்வென்ஸின் சட்ட பூர்வமான முன்னோடியான இண்டர்பே 2004ஆம் ஆண்டு 47 யூரோ அபராதம் விதிக்கப்பட்டது. ஆயினும் இந்த அபராதம் பிற்பாடு கைவிடப்பட்டது. வங்கிகளுக்கான அபராதம் 17 மில்லியன் யூரோ என்பதிலிருந்து 14 மில்லியன் யூரோவாகக் குறைந்தது. நடவடிக்கையின் அளவைப் பொறுத்து, ஒரு நடவடிக்கைக்கான கட்டணம் ஐந்து முதல் பத்து யூரோ செண்ட்டுகள் வரை உள்ளது.

நெதர்லாந்தில் கடன் அட்டைப் பயன்பாடு மிகவும் குறைவே. பெரும்பாலான கடன் அட்டைகளை எஃப்ட்போஸ் அமைப்பில் பயன்படுத்த இயலாது அல்லது அவை வாடிக்கையாளருக்கு மிக அதிகக் கட்டணம் விதிக்கின்றன என்பதே காரணம். எப்போதுமே என்று கூற இயலாவிடினும், பெரும்பாலும் ஐரோப்பிய ஒன்றியம் முழுவதிலுமே பற்று அட்டைகளை எஃப்ட்போஸ் அமைப்பில் பயன்படுத்தலாம். பெரும்பாலான பற்று அட்டைகள் மாஸ்டிரோ அட்டைகளாக உள்ளன.

மின்னணு பணப்பை அட்டை (இவை சிப்நிப் எனப்படுகின்றன) 1996ஆம் ஆண்டு அறிமுகமாயின. ஆயினும், இவை பிரபலம் அடையவே இல்லை.

நியூசிலாந்து நாட்டில் விற்பனை முனைமையில் மின்னணு நிதிப்பெயர்ச்சி என்னும் எஃப்ட்போஸ் அமைப்பு மிகவும் பிரபலமானதாக உள்ளது. மக்கள் தொகையின் அடிப்படையில் வேறு எந்த நாட்டினையும் விட, ஒரு நபருக்கான பற்று அட்டை முனைமைகள் இங்கு அதிக அளவில் உள்ளன. சில்லறை வணிகத்தில் 60 சதவிகிதத்திற்கும் மேலாக இது பயன்படுத்தப்படுகிறது. மிகப் பெரும் அளவில் எஃப்ட்போஸ் வலைப்பின்னல் வழங்குபவரின் கூற்றுப்படி, "பிற எந்த நாட்டினரையும் போலவே நியூசிலாந்து மக்கள் எஃப்ட்போஸ் பயன்படுத்துகின்றனர்."
நியூசிலாந்தில் ஒருவர் ஒன்றிற்கும் மேற்பட்ட எஃப்ட்போஸ் அட்டைகளை வைத்திருப்பது அரிதான நிகழ்வல்ல. ஒரு மாதத்திற்கு குறிப்பிட்ட (குறைந்த பட்சமாக 100 அல்லது அதற்கு மேலான) எண்ணிக்கையில் எஃப்ட்போஸ் மூலமான நடவடிக்கைகளுக்கு வங்கிகள் நிலையான மாதக் கட்டணத்தை வசூலிக்கின்றன. கிருத்துமஸ் போன்ற பண்டிகைக் காலங்களில் பெரும் அளவிலான நிதிசார் நடவடிக்கைகளை எஃப்ட்போஸ் முறைமை கொண்டு கையாள இயலும். இந்த வலைப்பின்னல்கள் மிகவும் நுணுக்கமானதாகவும், பாதுகாப்பு அளிப்பது மற்றும் அதிக அளவு நடவடிக்கைகள் நடைபெறும்போதும் அணுக்கத்திற்கான இடையூறுகளைக் குறைப்பது போன்ற பாதுகாப்பு முன்னேற்பாடுகளைக் கொண்டுள்ளது.

அநேகமாக அனைத்து சில்லறை வடிகால்களும், குறிப்பாக பல்பொருள் அங்காடிகள், பால்பொருள் விற்பனைக் கடைகள், சேவை நிலையங்கள் மற்றும் மதுச்சாலைகள் ஆகியவை எஃப்ட்போஸ் முனைமைகளைக் கொண்டுள்ளன வாடகை ஊர்தி இயக்காளர்கள், ஒரு நிகழ்வின்போது நிகழ்விடத்தில் வணிகம் மேற்கொள்வோர், ஏன் பிஸ்ஸா என்னும் உணவுப் பொருளை வழங்குவோரும் கூட நடமாடும் எஃப்ட்போஸ் முனைமைகளைக் கொண்டுள்ளனர்.

சிறிய மற்றும் பெரும் அளவிலான நடவடிக்கைகள் அனைத்திற்குமே நியூசிலாந்து மக்கள் எஃப்ட்போஸினைப் பயன்படுத்துகின்றனர். ஒரு 50 செண்ட்டுகள் (என்இஜட்டி (NZD)) அளவிலான ஒரு நடவடிக்கைக்குக் கூட ஒரு நியூசிலாந்துக் குடிமகன் எஃப்ட்போஸ் பயன்படுத்துவதைப் பரவலாகவே காணலாம். காரணம், செலவு செய்வது என்பதன் மையப் பொருளாகவே எஃப்ட்போஸ் மாறிவிட்டதேயாகும். அரிதான வலைப்பின்னல் இடையூறுகளினால் மிகுந்த கால தாமதமும், அசௌகரியமும் மற்றும் வணிகர்களுக்கு வருமான இழப்பும் உண்டாகும்போது அவர்கள் வலைப்பின்னல் மீண்டும் சேவையளிக்கத் துவங்கும் வரையிலும் 'ஜிப்-ஜாப்" என்னும் தேய்ப்பு இயந்திரங்கள் கொண்டு எஃப்ட்போஸ் தொடர்பான நடவடிக்கைகளைச் செயல் முறைப்படுத்த வேண்டும். 
உருமாதிரியாக உரைப்பதெனின், ஆஸ்திரேலியா அல்லது பிற நாடுகளில் உள்ளதைப் போல, நியூசிலாந்து வணிகர்கள் ஒவ்வொரு நடவடிக்கைக்குமாகத் தனித்தனியாகக் கட்டணம் செலுத்துவதில்லை. நடவடிக்கை மீதான கட்டணத்தை வாடிக்கையாளரே ஏற்கிறார் மேலும் சில்லறை வணிகர்கள் கருவிக்கான வாடகைக் கட்டணமாக ஒரு நிலையான மாதக் கட்டணம் செலுத்துகின்றனர். மாணவர்கள் மற்றும் 18 வயதிற்குக் குறைந்த குழந்தைகளுக்கு மின்னணுசார் நடவடிக்கைகளுக்கு மிகவும் குறைந்த கட்டணமே இருப்பதால், அல்லது இலவசமாகவே இருப்பதால், இளைய தலைமுறையினரிடம் இவ்வாறான எஃப்ட்போஸ் பயன்பாடு மிகுந்த அளவில் பரவலாக உள்ளது. அண்மைக் காலங்களில், பெரும் வங்கிகள் எஃப்ட்போஸ் நடவடிக்கைக்கான கட்டணமற்ற கணக்குகளை வழங்கத் துவங்கியுள்ளன.

பாங்க் ஆஃப் நியூசிலாந்து எஃப்ட்போஸ் என்பதை 1985ஆம் ஆண்டு, பெட்ரோல் நிலையங்களில் வெள்ளோட்டம் போன்றதொரு நிகழ்வுகளுடன் நியூசிலாந்தில் துவக்கியது.

எஃப்ட்போஸ் முதன்மை வலைப்பின்னல்கள் வழி இயக்கப்படுகிறது. ஏஎன்இஜட் உரிமை கொண்டுள்ள எஃப்ட்போஸ் என்இஜட் மற்றும் ஏஎஸ்பி பாங்க் உரிமை கொண்டுள்ள பேமார்க் லிமிடட் (முன்னர் எலெக்டிரானிக் டிரான்சாக்ஷன் சர்வீசஸ் லிமிடட் என இது இருந்தது) மற்றும் பாங்க் ஆஃப் நியூசிலாந்த் உரிமை கொண்டுள்ள வெஸ்ட்பாக். பேமார்க் வலைப்பின்னல் நியூசிலாந்தில் நிகழும் எஃப்ட்போஸ் நடவடிக்கைகளில் 75 சதவிகிதத்தைத் தனது பேமார்க் எஃப்ட்போஸ் வலைப்பின்னல் வழி செயல்முறைப்படுத்துகிறது. இதற்கு 73,000க்கும் அதிகமான விற்பனை முனைமைகள் உள்ளன.

மின்னணு வழி பணம் செலுத்தும் முறை 1989ஆம் ஆண்டு நியூசிலாந்தில் அறிமுகமானது துவங்கி, எஃப்ட்போஸ் வழியிலான ஐந்தாவது மில்லியன் பணம் செலுத்துதல் 2006ஆம் வருடம் ஜூலைத் திங்கள் ஈடிஎஸ்எல்/ பேமார்க் எஃப்ட்போஸ் வலைப்பின்னலில் நிகழ்ந்தது.

2007ஆம் ஆண்டு மே மாதம் இணையம் வழியாக பாதுகாப்பான முறையில் எஃப்ட்போஸ் வழி நடவடிக்கைகளைக் கையாளும் 
முதல் இணைய நெறிமுறை (IP)/ அகன்ற அலைவரிசை சான்றளிக்கப்பட்ட முதல் முனைமை என பேமெண்ட் எக்ஸ்பிரஸ் சான்றளிக்கப்பட்டது.

இருப்பினும், பொது இணைய வழியில் எஃப்ட்போஸ் நடவடிக்கைகளின் பாதுகாப்பு தொடர்பான விடயங்கள் மற்றும் விருப்புறுதி தொடர்பான செலவுகள் மற்றும் (எண் சுழற்று) முனைமைக் கருவி மாற்றியமைத்தல் ஆகியவை நியூசிலாந்தில் ஐபி ஊடகத்தின் வளர்ச்சியினைக் குறைத்துள்ளன. மெர்ச்சண்ட் ஐபி சர்வீசஸ் (MIPS) என்னும் ஒரு நிறுவனம் இதற்கு மாற்றாக ஒரு ஐபி-பீஓஎஸ் தீர்வினை அளிக்கிறது. இது மாற்றியமைக்கத் தேவைப்படாத விறுப்புறுதி (எண் சுழற்று) முனைமைகளை அளிக்கிறது. பிசிஐக்கு இணக்கம் கொண்டதும் மற்றும் பே மார்க் சான்றளிக்கப்பட்டதுமான எம்ஐபிஎஸ் ஐபி-பிஓஎஸ் முறைமையில் ஒரு எம்ஐபிஎஸ் வெப்னாக் விருப்புறுதி எஃப்ட்போஸ் முனைமையுடன் இணைக்கப்பட்டு, பணம் செலுத்துதல் தொடர்பான பாதுகாப்பினை வங்கி விசைக்கு மாற்றுமுன், எண் சுழற்று நடவடிக்கையை தரவு என்பதாக ஐபிக்கு மாற்றுகிறது.

2008ஆம் ஆண்டு மார்ச் மாதம் பேமார்க் நிறுவனம் பேகோ என்னும் மெய்ம்மையற்ற பணப்பை செலுத்தமைப்பு ஒன்றுடன் கூட்டாக இணைந்து நியூசிலாந்தின் முதல் பற்று அல்லது "சேமித்த மதிப்பு" அமைப்பினை நேரடிக் கணினிக் கொள்முதலுக்காக உருவாக்கியது.

உலகில் முதலில் வடிவமைத்த எஃப்ட்போஸ் அமைப்புகளில் நியூசிலாந்தின் எஃப்ட்போஸ் அமைப்பும் ஒன்றாகும். இதில் உள்ள முரண் என்னவெனில், பிற நாடுகளில் இந்த முறைமை உருவாகும்போது அவற்றின் அமைப்புகளிலிருந்து அதிகமாக எதுவுமே இதில் கொள்ளப்படவில்லை என்பதே. அட்டைகளை நியூசிலாந்திற்கு உள்ளாக மற்றும் ஒரு வணிக முனைமையில் இயற்பொருளாக மட்டுமே பயன்படுத்த இயலும். இதற்குப் பதிலிறுப்பாக பெரும்பான்மையான வங்கிகள் மாஸ்டிரோ என்னும் கூட்டுக் குறியீடு கொண்ட எஃப்ட்போஸ் அட்டைகளை வழங்கத் துவங்கியுள்ளன. இவற்றை அயல்நாடுகளிலும் பயன்படுத்தலாம். 2009ஆம் ஆண்டு பல வங்கிகளும் எஃப்ட்போஸ் அட்டைகளையும், மற்றும் விசா டெபிட் அமைப்பு வசதி கொண்ட நியூசிலாந்து எஃப்ட்போஸ் அட்டைகளையும் அறிமுகம் செய்தன. இதன் மூலம் வாடிக்கையாளர் அவற்றை நேரடிக் கணினி முறைமையிலும் மற்றும் அயல் நாடுகளிலும் பயன்படுத்தலாம்.

ஃபிலிப்பைன்ஸ் நாட்டில் உள்ள மூன்று தேசிய ஏடிஎம் வலைப்பின்னல் குழுமங்களும் தனியுடைமையான குறியீட்டு எண்சார் பற்றினை வழங்குகின்றன. 1987ஆம் ஆண்டு எக்ஸ்பிரஸ் பேமெண்ட் சிஸ்டம் இதனை முதலில் வழங்கியது. இதனைத் தொடர்ந்து மெகாலிங்க் மற்றும் பேலிங்க் ஆகியவை 1993ஆம் ஆண்டும் மற்றும் பாங்க்நெட் 1994ஆம் ஆண்டு விற்பனை முனைமையுடனும் வழங்கலாயின.

எக்ஸ்பிரஸ் பேமெண்ட் சிஸ்டம் அல்லது ஈபிஎஸ் இதில் முன்னோடியாகும். 1987ஆம் ஆண்டு இந்த நிறுவனம் பாங்க் ஆஃப் தி ஃபிலிப்பைன் ஐலேன்ட்ஸ் என்னும் வங்கியின் சார்பாக இந்தச் சேவையினைத் துவக்கியது. 2005ஆம் ஆண்டின் பிற்பகுதிகளிலும் நீள்வதாக உள்ள இந்த ஈபிஎஸ் சேவை பிற எக்ஸ்பிரஸ்னெட் உறுப்பினர்களையும் உள்ளடக்கியுள்ளது: பாங்கோ டி ஓரோ மற்றும் லாண்ட் பாங்க் ஆஃப் தி ஃப்லிப்பைன்ஸ். 
தற்போது இவர்கள் தங்களது அட்டையின் உடைமையாளர்களுக்காக 10,000 முனைமைகளை இயக்குகிறார்கள்.

1993ஆம் ஆண்டு மெகாலிங்க் பேலிங்க் எஃப்ட்போஸ் அமைப்பினைத் துவக்கியது. குழுமத்தின் சார்பில் சமதையான அட்டை வலைப்பின்னல்கள் முனைமைச் சேவைகளை வழங்குகின்றன. பெரும்பாலும் மனிலா நகரில், 2,000 முனைமைகளில் இச்சேவை கிடைக்கப் பெறுகிறது.

பாங்க்னெட் தங்களது விற்பனை முனைமை அமைப்பை 1994ஆம் ஆண்டு நாட்டின் முதல் குழும-இயக்க எஃப்ட்போஸ் சேவையாகத் துவக்கியது. ஃபிலிப்பைன்ஸ் நாடு முழுவதும் 1,400 இடங்களில் இச்சேவை கிடைக்கப் பெறுகிறது. இதில் இரண்டாவது மற்றும் மூன்றாவது நிலைகளில் உள்ள நகராட்சிகளும் அடங்கும். 2005ஆம் ஆண்டு பாங்க்நெட், சீனக் குடியரசின் ஒரே ஏடிஎம் விசையான சைனா யூனியன்பே நிறுவனத்திற்கு உள்ளூர் வாயிலாக சேவை புரிய புரிந்துணர்வு ஒப்பந்தம் ஒன்றில் கையெழுத்திட்டது. இதன் மூலம் சுமார் ஒரு பில்லியன் சீன ஏடிஎம் அட்டையின் உடைமையாளர்கள் பாங்க்னெட் ஏடிஎம்களையும் எஃப்ட்போஸ்களையும் அனைத்து எஸ்எம் பெரும் அங்காடிகளிலும் பயன்படுத்த இயலும்.

யூனியன் பாங்க் ஆஃப் தி ஃபிலிப்பைன்ஸ் வங்கி விசா அட்டைகளை வழங்குகிறது. (ஈ-வேலட் மற்றும் இயோன்), சினாடிரஸ்ட், ஈக்விகாம் சேவிங்ஸ் பாங்க் (கீகார்ட் மற்றும் கேஷ் கார்ட்), பாங்கோ டி ஓரொ, ஹெச்எஸ்பிசி, ஹெச்எஸ்பிசி சேவிங்க்ஸ் பாங்க் மற்றும் ஸ்டெர்லிங் பாங்க் ஆஃப் ஏஷியா (விசா ஷாப்அண்ட்பே ப்ரீபெய்ட் அண்ட் டெபிட் கார்ட்ஸ்). யூனியன் பாங்க் வழங்கும் ஃபிலிப்பைன் அட்டைகள் மற்றும் ஈக்விகாம் சேவிங்ஸ் பாங்க் அண்ட் ஸ்டெர்லிங் பாங்க் ஆஃப் ஏஷியா வழங்கும் ஈஎம்வி அட்டைகள் ஆகியவற்றை இணைய கொள்முதல்களிலும் பயன்படுத்தலாம். ஸ்டெர்லிங் பாங்க் ஆஃப் ஏஷியா தனது முதலாவதான முன்னரே பணம் செலுத்திய மற்றும் பற்று விசா அட்டைகளை ஈஎம்வி சில்லுடன் வெளியிட்டுள்ளது. பாங்கோ டி ஓரியோ மாஸ்டர்கார்ட் பற்று அட்டைகளை வழங்குகிறது. செக்யூரிட்டி பாங்க் (கேஷ்லிங்க் மற்றும் கேஷ் கார்ட்) மற்றும் ஸ்மார்ட் கம்யூனிகேஷன்ஸ் (ஸ்மார்ட் மணி) ஆகியவற்றை பாங்கோ டி ஒரொவின் கூட்டுறவுடன் வழங்குகின்றன. பிபிஐ என்பதானது (எக்ஸ்பிரஸ் கேஷ்) மற்றும் செக்யூரிட்டி பாங்க் (கேஷ்லிங்க் பிளஸ்) மாஸ்டர்கார்ட் மின்னணு அட்டைகளை வழங்குகின்றது. ஃபிலிப்பைன்ஸ் நாட்டில் அனைத்து விசா மற்றும் மாஸ்டர்கார்ட் அடிப்படையிலான பற்று அட்டைகளும் வார்ப்புருவற்று, "மின்னணு பயன்பாட்டிற்கு மட்டுமே" (விசா/மாஸ்டர்கார்ட்) என்றோ அல்லது "மாஸ்டர்கார்ட் மின்னணு ஏற்கப்படும் இடத்தில் மட்டுமே" (மாஸ்டர்கார்ட் மின்னணு) என்றோ குறிக்கப்படுகின்றன.

போலந்து நாட்டில், விசா, மாஸ்டிரோ அல்லது வார்ப்புருவற்ற விசா எலெக்டிரான் அல்லது மாஸ்டிரோ போன்ற சர்வதேச அட்டைகளுக்குப் பதிலாக போல்கார்ட் போன்ற உள்ளூர் சார்ந்த அட்டைகளையே பெரும்பான்மையோர் கையாளுகின்றனர். போலந்தின் பல வங்கிகளிலும் இணைய மற்றும் மோட்டோ நடவடிக்கைகள் வார்ப்புருவற்ற அட்டைகள் கொண்டே நடைபெறுகின்றன. வாடிக்கையாளர்கள் இணைய / மோட்டோ வழி நடவடிக்கைகளுக்கு மட்டுமே வார்ப்புரு கொண்ட அட்டையை வாங்குகின்றனர். வார்ப்புருவற்ற அட்டைகளில் மோட்டோ நடவடிக்கைகளைத் தடுக்காத வங்கிகளின் எண்ணிக்கை தற்போது அதிகரிக்கத் துவங்கியுள்ளது.

விசா மற்றும் மாஸ்டர்கார்ட் ஆகியவற்றைத் தவிர்த்து ஸ்மார்ட் கார்ட் தொழில் நுட்பத்தின் அடிப்படையிலான சில உள்ளூர் பணம் செலுத்தும் அமைப்புகள் ரஷ்யாவில் உள்ளன.

உண்மையில், இது ஷெர்பாங்கின் பணம் செலுத்தும் முறைமையே.
இந்த அட்டை வர்த்தகக்குறியீடு 1994ஆம் ஆண்டு உருவாக்கப்பட்டது. 
ஜொலோடயா கொரானா சிஎஃப்டி தொழில்நுட்ப அடிப்படையிலானது.
இதன் பயன்பாடு குறைந்து வருகிறது. இவை விசா அல்லது மாஸ்டர்கார்ட் ஆகிய கணக்குகளாக மறுவழங்கீடு செய்யப்படுகின்றன.

ஏறத்தாழ ஒவ்வொரு நடவடிக்கையுமே, அதன் வர்த்தகக்குறி அல்லது அமைப்பு எதுவாக இருப்பினும், ஒரு உடனடி பற்று நடவடிக்கையாகத்தான் மேற்கொள்ளப்படுகிறது. இந்த அமைப்புகளுக்கு உள்ளார்ந்துள்ள பற்று-அற்ற நடவடிக்கைகளுக்கு செலவு வரம்புகள் உண்டு. உருமாதிரியான விசா அல்லது மாஸ்டர்கார்ட் கணக்குகளுடன் ஒப்பிடுகையில் இவை மிகவும் கண்டிப்பான வரம்பு கொண்டுள்ளன.

சவூதி அரேபியாவில் அனைத்து பற்று அட்டை நடவடிக்கைகளும், அந்த நாட்டில் உள்ள ஒரே மின்னணு பணம் செலுத்து அமைப்பான சவூதி பேமெண்ட்ஸ் நெட்வொர்க் (SPAN) என்பதன் மூலமே செலுத்தப்படுகின்றன. இந்த வலைப்பின்னலுடன் முழுதுமாக இணக்கம் கொண்ட அட்டைகளை அனைத்து வங்கிகளும் வழங்க வேண்டும் என்று சவூதி அரேபியன் மானிட்டரி ஏஜன்சி கோருகிறது. இது நாடெங்கிலும் உள்ள அனைத்து விற்பனை முனைமைகளையும் ஒரு மையச் செலுத்து விசை வழி இணைக்கிறது. இது, அட்டை வழங்குனர், உள்ளூர் வங்கி, விசா, ஏமெக்ஸ் அல்லது மாஸ்டர்கார்ட் ஆகியவற்றிற்கு நிதிசார் நடவடிக்கைகளைத் தொடர்புறுத்துகிறது.

பற்று அட்டைகளுக்கு மட்டும் அல்லாது ஏடிஎம் மற்றும் கடன் அட்டை சார்ந்த நடவடிக்கைகளுக்கும் இது பயனாகிறது.

சிங்கப்பூரின் பற்று சேவைகளை, அந்நாட்டின் முதன்மை வங்கிகளான டிபிஎஸ், கெப்பல் பாங்க், ஓசிபிசி, ஓயூபி, பீஓஎஸ்பி, டாட் லீ பாங்க் மற்றும் யூஓபி ஆகியவற்றால், 1985ஆம் ஆண்டு மையப்படுத்திய ஒரு மின்னணு வழி செலுத்து முறைமைக்காக தொடங்கிய நெட்வொர்க் ஃபார் எலெக்டிரானிக் டிரான்ஸ்ஃபர்ஸ் (Network for Electronic Transfers (NETS)) என்னும் வலைப்பின்னல் மேலாண்மை செய்கிறது.பற்று அட்டைகளைப் பயன்படுத்தி நீங்கள் பொருட்களை வாங்குகையில் அது நேரடியாக உங்கள் வங்கிக் கணக்கில் இருந்து அதற்கான பணத்தைக் கழித்து விடும்.

ஐக்கிய இராச்சியத்தில் பற்று அட்டைகள் (ஒரு ஒருங்கிணைந்த எஃப்ட்போஸ் அமைப்பாக) சில்லறை வர்த்தகச் சந்தையில் நிலைபெற்று, கற்கள் மற்றும் சுண்ணாம்பு கொண்டு கட்டமைந்த இயற்பொருள் உருக்கொண்ட கடைகளில் (bricks and mortar) மட்டும் அல்லாது மற்றும் இணையக் கடைகளிலும் ஏற்கப்படுகின்றன எஃப்ட்போஸ் என்னும் சொல்லினை (அல்லது விசாவைக் குறிக்கையில் சுவிட்ச் என்பதை) பொதுமக்கள் பரவலாகப் பயன்படுத்துவதில்லை. பற்று என்னும் சொல்லே பயன்படுகிறது. வர்த்தகச் சுற்றில் உள்ள அட்டைகளில், மாஸ்டிரோ (முன்னர் சுவிட்ச் எனப்பட்டது), சோலோ, விசா டெபிட் (முன்னார் விசா டெல்ட்டா எனப்பட்டது) மற்றும் விசா எலெக்டிரான் ஆகியவை அடங்கும். ஐக்கிய இராச்சியத்தில் எஃப்ட்போஸ் நடவடிக்கைகளுக்காக வங்கிகள் வாடிக்கையாளருக்குக் கட்டணம் விதிப்பதில்லை. ஆனால், சில சில்லறை வணிகர்கள், குறிப்பாக சிறு தொகை கொண்ட நடவடிக்கைகளில், கொஞ்சம் பணம் பார்த்து விடுவது என்பது நிகழத்தான் செய்கிறது. வர்த்தகச் சுற்றில் உள்ள பற்று அட்டைகள் அனைத்தையும், ஐக்கிய இராச்சியம் சில்லு மற்றும் குறியீட்டு எண் முறைமைக்கு மாற்றி விட்டது. (மாற்றுத் திறன் கொண்ட சிலருக்கு வழங்கப்பட்ட சில்லு மற்றும் கையெழுத்து அட்டைகள் இதற்கு விதிவிலக்கு.) ஈஎம்வி பொதுத்தர நிலையின்படி, நடவடிக்கையின் பாதுகாப்பினை அதிகரிக்க இவ்வாறு செய்யப்பட்டது. இருப்பினும், இணையம்சார் நடவடிக்கைகளுக்கு குறியீட்டு எண் தேவைப்படுவதில்லை.

ஐக்கிய இராச்சியத்தில், 1980ஆம் ஆண்டுகளின் இடைப்பகுதியில் வங்கிகள் பற்று அட்டைகளை வழங்கத் துவங்கின. விற்பனை முனைமையில் பயன்படும் காசோலைகளின் எண்ணிக்கையைக் குறைப்பதற்காகவே இது துவக்கப்பட்டது. காரணம், காசோலைகளைச் செயல்முறைப்படுத்துவது வங்கிகளுக்கு அதிகச் செலவை விளைப்பதாகும். இதனை முதலில் பார்க்கிளேஸ் என்னும் வங்கியே "பார்கிளேஸ் கனெக்ட்" என்னும் அட்டை கொண்டு செயல்படுத்தியது. பிற நாடுகள் அனைத்திலும் உள்ளதைப் போல, ஐக்கிய இராச்சியத்திலும், கடன் அட்டைகளை ஏற்க வணிகர்கள் செலுத்தும் கட்டணமானது நடவடிக்கைத் தொகையில் குறிப்பிட்ட சதவிகிதமாகும். இது வட்டியற்ற கடன் கால அளவினை வாடிக்கையாளர்கள் பெற உதவுகிறது. மேலும், வெகுமதிப் புள்ளிகள், இலவச விமானப் பயணம் மற்றும் பணம் திரும்பப் பெறுதல் ஆகிய ஊக்கத் திட்டங்களுக்கும் நிதிவசதி அளிப்பதாக உள்ளது. பற்று அட்டைகள் பொதுவாக இத்தகைய பண்புக்குறிகளைக் கொண்டிருப்பதில்லை. இதனால், இவற்றை ஏற்க வணிகர்கள் செலுத்தும் கட்டணம், அதைச் சார்ந்த நடவடிக்கையின் தொகை எவ்வளவாக இருப்பினும், குறைவாகவே உள்ளது. இதன் பொருளாவது, மிகச் சிறிய விற்பனைகளுக்கு ஒரு வணிகர் பற்று அட்டையை விட கடன் அட்டையை ஏற்பது மலிவானது என்பதேயாகும்.
பற்று அட்டைகள் (விலை வேறுபாடு) ஆணை 1990 என்பதன் மூலமாக, பணம் செலுத்தும் முறைமையைப் பொறுத்து வெவ்வேறு அளவு கட்டணங்களை வாடிக்கையாளர்களுக்கு விதிக்கும் உரிமையை வணிகர்கள் வென்றாலும், ஐக்கிய இராச்சியத்தில் கடன் அட்டையை விட பற்று அட்டைக்கு குறைவான கட்டணம் விதிக்கும் வணிகர்கள் மிகக் குறைவே. இதற்குக் குறிப்பான விதிவிலக்குகள் மலிவு விமானப் பயண நிறுவனங்கள், பயண முகவர்கள் மற்றும் ஐகேஈஏ ஆகியவையே. ஐக்கிய இராச்சியத்தில் பற்று அட்டைகள், ஐக்கிய இராச்சியம் வழங்கும் கடன் அட்டைகள் கொண்டுள்ள சில சாதகங்கள் அற்றே உள்ளன. (வெகுமதிப் புள்ளிகள், இலவச விமானப்பயணம், ரொக்கம் திரும்பப் பெறுதல் போன்ற) இலவச ஊக்கத் திட்டங்கள், நுகர்வோர் கடன் சட்டம் 1974 என்பதன் 75ஆம் பிரிவின் கீழ், தவறும் வணிகருக்கு எதிரான பாதுகாப்பு ஆகியவற்றைக் குறிப்பிடலாம். ஐக்கிய இராச்சியத்தில் கடன் அட்டைகளை ஏற்கும் நிறுவனங்கள் அனைத்தும் பற்று அட்டைகளையும் (அவை எப்போதும் சோலோ மற்றும் விசா எல்க்டிரான் என்பதாக இல்லாவிடினும்) ஏற்கின்றன. ஆயினும், சிறுபான்மையான வணிகர்கள், செலவு தொடர்பான காரணங்களுக்காக, கடன் அட்டையை ஏற்காது, பற்று அட்டைகளையே ஏற்கின்றனர்.

ஐக்கிய அமெரிக்க நாடுகளில் எஃப்ட்போஸ் அனைத்து இடங்களிலும் "பற்று" என்றே எளிமையாக விளிக்கப்படுகிறது. ஏடிஎம் வலைப்பின்னலை இயக்கும் வங்கி-இடை வலைப்பின்னலே பீஓஸ் வலைப்பின்னலையும் இயக்குகிறது. பல்ஸ், நைஸ், மாக், டைம், ஷாஜம், ஸ்டார், போன்ற பெரும்பான்மையான வங்கி -இடை வலைப்பின்னல்கள் பகுதி சார்ந்து ஒன்றின் மேல் ஒன்று கவியாத வண்ணம் உள்ளன. இருப்பினும், அவை ஒன்றின் அட்டைகளை மற்றொன்று ஏற்பதற்கான ஒப்பந்தங்களையும் கொண்டுள்ளன. இதன் பொருள் ஒரு வலைப்பின்னல் வழங்கும் அட்டையானது, ஏடிஎம்/ பீஓஎச் அட்டைகளை ஏற்கும் எந்த இடத்திலும் செயல்படும் என்பதேயாகும். உதாரணமாக, ஒரு நைஸ் அட்டை பல்ஸ் பிஓஎஸ் முனைமை அல்லது ஏடிஎம்மிலும் இதைப் போன்றே நிலை மாறாகவும் செயல்படும். ஐக்கிய அமெரிக்க நாடுகளில் பற்று அட்டைகள் பலவும் விசா அல்லது மாஸ்டர்கார்ட் முத்திரையுடனேயே வழங்கப்படுகின்றன. இது கையெழுத்து-அடிப்படையிலான வலைப்பின்னல்களில் இதன் பயன்பாட்டினை அனுமதிக்கிறது.

ஐக்கிய அமெரிக்க நாடுகளில் அட்டை தொலைந்து போதல் அல்லது திருடு போதல் ஆகிய நிகழ்வுகளில் அதன் உரிமையாளரின் கடப்பாடானது 50 யூஎஸ் டாலர்கள் வரையில் அமையும். அட்டை இவ்வாறு தொலைந்து அல்லது திருடு போனதை இரு வேலை நாட்களுக்குள் அட்டையை வழங்கிய வங்கிக்குத் தெரிவிக்க வேண்டும்.

நேரடிக் கணினி அல்லாத கொள்முதல்களுக்கு வணிகர்கள் மீது விதிக்கப்படும் கட்டணம் மற்றும் நேரடிக் கணினி முறைமையிலான கொள்முதல்கள் மற்றும் காகிதக் காசோலைகள் ஆகியவற்றை வணிகர்கள் செய்முறைப்படுத்துகையில் அவை கட்டணம் அற்று இருப்பது ஆகியவற்றின் விளைவாக ஐக்கிய அமெரிக்க மாநில வணிகர்கள் விசா, மாஸ்டர்கார்ட் போன்று பற்று அட்டை செய்முறைப்படுத்துபவர்கள் சிலர் மீது வழக்குத் தொடுக்கத் தூண்டுதலானது. 2003ஆம் ஆண்டு, விசா மற்றும் மாஸ்டர்கார்ட் ஆகியவை பில்லியன் கணக்கில் டாலர்களை அளித்து இந்த வழக்குகளுக்குத் தீர்வு காண ஒப்புக்கொண்டன.

வாடிக்கையாளர்/ வணிகர் ஆகியோருக்கு கட்டணம் இன்றி இருப்பதனால், சில நுகர்வோர் "கடன்" நடவடிக்கைகளை மேற்கொள்வதையே விரும்புகின்றனர். மேலும், ஐக்கிய அமெரிக்க நாடுகளில் சில பற்று அட்டைகள் "கடன்" நடவடிக்கைகளுக்கு வெகுமதிப் புள்ளிகளை அளிக்கின்றன. (எ.கா: வாஷிங்டன் மியூச்சுவலின் "வாமூலா" மற்றும் எஸ் அண்ட் டி வங்கியின் "விரும்பத்தக்க பற்று வெகுமதி அட்டை". இருப்பினும், வணிகர்களுக்கு "கடன்" சார் நடவடிக்கைகளை செய்முறைப்படுத்துவதில் செலவுகள் அதிகம் இருப்பதனால், குறியீட்டு எண்ணை ஏற்கும் முனைமைகளில் பலவும் இவ்வாறான கடன்சார் நடவடிக்கைகளின் அணுக்கத்தைக் கடினமாக்கியுள்ளன. உதாரணமாக, ஐக்கிய அமெரிக்க நாடுகளில் வால்-மார்ட்டில் நீங்கள் ஒரு பற்று அட்டையைத் தேய்த்தால், அது உடனடியாக நேரடிக் கணினி முறைமையிலான பற்றிற்காக ஒரு குறியீட்டு எண் திரையைக் காட்டும். நேரடிக் கணினி முறைமை அல்லாத பற்று நடவடிக்கையை மேற்கொள்ள நீங்கள் "ரத்து செய்" என்னும் பொத்தானை அழுத்தி அத்திரையிலிருந்து விலகி பிறகு, அடுத்த திரையில் "கடன்" என்னும் பொத்தானை அழுத்த வேண்டும்.

பற்று அட்டைகளைப் பயன்படுத்துவதில் மற்றொரு பிரச்சினை, தாமாகவே காசோலைன் நிரப்பிக் கொள்ளும் நிலையங்களில் அவற்றைப் பயன்படுத்துவதாகும். தங்களது பற்று அட்டைகளில் எரிபொருளை வாங்க வாடிக்கையாளர்கள் விரும்பலாம். ஆயினும், அந்த நிலையத்தில் உள்ள கணினி அந்த வாடிக்கையாளர் கொள்முதல் செய்ய விரும்பும் எரிபொருளின் அளவை அறிந்திராது. எரிபொருள் குழாயை இயக்குவிக்க, வாடிக்கையாளர் தங்களது அட்டையை ஒரு அட்டை படிப்பானில் அளிக்க வேண்டும் (மேற்காணும் முறைகளைப் பார்க்கவும்). மேலும், ஒரு குறியீட்டு எண்ணையும் இட வேண்டியிருக்கலாம். அப்போதுதான், விற்பனை நடவடிக்கை முழுமை அடையவில்லை எனினும், குழாய் எரிபொருளை வெளியிடத் துவங்கும். எத்தனை எரிபொருள் விற்கப்படும் என்பதை கணினி அறிந்திருப்பதில்லை. வாடிக்கையாளரின் வங்கிக் கணக்கில் எத்தனை அளவு நிதி விஞ்சியிருக்கிறது என்பதும் அதற்குத் தெரியாது. உருமாதிரியான ஒரு விற்பனை நடவடிக்கையில், உங்கள் வங்கிக் கணக்கில் உள்ள பணத்தை விட அதிகம் செலவழிக்கையில் (பற்று மூலமாகவோ அல்லது கடனாகவோ), அது "விற்பனை வேண்டாம்" என்னும் எச்சரிக்கையை வணிகருக்கு விடுப்பதில் விளையும். இதன் காரணமாக, அந்த விற்பனை நிகழாது போகும். தாமாகவே எரிபொருள் நிரப்பிக் கொள்ளும் நிலையங்களில், எரிபொருளானது, வங்கியானது விற்பனையின் இறுதி விலையை அறிவதற்கு முன்னரே, வாடிக்கையாளரின் கிடங்கில் சேர்ந்து விடுகிறது. இந்தப் பிரச்சினைக்குப் பல தீர்வுகள் உள்ளன. உதாரணமாக, ஒரு வங்கிக் கணக்கில் பத்து டாலருக்கும் குறைவான தொகையே இருக்கையில், முன்னரே அங்கீகாரம் பெறும் ஒரு டாலர் மதிப்பிற்கான நடவடிக்கையை மறுப்பது மற்றும் குறிப்பிட்ட தொகைகளுக்கான நடவடிக்கைகளை அனுமதிப்பது ஆகியவையாகும். ஆயினும், விற்பனை நிகழ்விற்கு முன்பாகவே பொருளை வாடிக்கையாளரிடம் சேர்ப்பிப்பது என்னும் முறையானது, பற்று அட்டை அமைப்பின் பிரச்சினைகளைப் பெருக்குவதாகவே உள்ளது. சில நேரங்களில், கடன்சார் நடவடிக்கைகளில் தரகு அதிகம் இருப்பதால், இவற்றில் எரிபொருள் நிலையம் உண்மையில் நட்டம் அடைவதாகவே விளையலாம். 1980ஆம் ஆண்டுகளில், நிலையத்தில் பணம் செலுத்தும் முறைமை துவங்கிய பிறகு பல எரிபொருள் நிலையங்கள் ரொக்கமாகப் பணம் செலுத்துவதற்குத் தள்ளுபடியை அறிவிக்கத் துவங்கின. ஆயினும், அது அவற்றின் ரொக்கம் சார்ந்த விற்பனைகளை அதிகரிக்காது போனதால், பெரும்பான்மையானவை அத்தகைய தள்ளுபடிகளை நிறுத்தி விட்டன.

2009-07-08: ஐக்கிய அமெரிக்க நாடுகளில் விசாவிற்கான குறைந்தபட்ச மற்றும் அதிகபட்ச கட்டணங்கள்.

விசாவிற்கான வணிகர்களின் ஒப்பந்தம் (The Merchants Agreement for Visa) (பக்கம் 9 அல்லது 14/141 பிடிஎஃப் வடிவில்) இவ்வாறு கூறுகிறது:

உங்களது ஏற்புடைமைப் பிரிவில் செல்லுமை கொண்ட விசா அட்டைகளை, கொள்முதலின் டாலர் தொகை எவ்வளவாக இருப்பினும், எப்போதும் ஏற்றுக் கொள்ளவும். விசா அட்டையை ஏற்பதற்காகக் குறைந்தபட்ச அல்லது அதிகபட்ச தொகைக்காக கட்டணம் விதிப்பது விசா விதிமுறைகளின் மீறலாகும்.

ஐக்கிய அமெரிக்க நாடுகளில் எஃப்எஸ்ஏ பற்று அட்டைகள் மருத்துவச் செலவினை மட்டுமே அனுமதிப்பவையாகும். சில வங்கிகள் தமது எஃப்எஸ்ஏ, எம்எஸ்ஏ மற்றும் ஹெச்எஸ்ஏ ஆகியவற்றிலிருந்து பணம் எடுப்பதை அனுமதிக்கின்றன. 
இவை விசா அல்லது மாஸ்டர்கார்ட் ஆகியவற்றின் முத்திரையைக் கொண்டுள்ளன. இருப்பினும், பற்று மற்றும் கடன் அட்டைகளை ஏற்கும் அனைத்து வணிக நிலையங்களிலும் இவை ஏற்கப்படுவதில்லை. எஃப்எஸ்ஏ பற்று அட்டையை ஏற்பவர் மட்டுமே இதனை ஏற்கின்றனர். தகுதி பெறாத அட்டைகளுக்கு விற்பனையை வரம்பிட, விற்பனை முனைமையில் வணிகர் மற்றும் பொருள் குறியீடுகள் இடப்படுகின்றன. ஐக்கிய அமெரிக்க நாடுகளில் குறிப்பிட்ட தேதியிட்ட சில சட்டங்களின்படி இது அவசியமாகும்). இதன் காரணமாகப் பின்னால் தொடர்வதான சோதனை மற்றும் ஆவணப்படுத்துதல் ஆகியவற்றினால், வரிவிலக்குகளுக்கு ஆதாரம் அளிக்க இத்தகைய அறிக்கைகளைப் பயன்படுத்தலாம். தகுதியுள்ள கொள்முதல் ஒன்று நிராகரிக்கப்படும் நிகழ்வில், வேறொரு பணம் செலுத்தும் முறைமையைப் பயன்படுத்த வேண்டும் (அதாவது வேறொரு வங்கிக் கணக்கிற்கான காசோலையைப் பயன்படுத்திப் பின்னர் பணத்தைத் திரும்பப் பெற மனுச் செய்ய வேண்டும்). ஆனால், தகுதியற்றவை ஏற்கப்படும் நிகழ்வுகளே அதிகம். இவற்றிலுள்ள முரண் பின்னர் தணிக்கையில் வெளிப்படுகையில் தொழில்நுட்ப ரீதியாகப் பார்க்கையில், வாடிக்கையாளரே இன்னமும் பொறுப்பாகிறார்.
ஐக்கிய மாநில நாடுகளின் பற்று அட்டை வணிகத்தில் ஒரு சிறிய, ஆனால் வளர்ந்து வரும் பகுதி நெகிழ்வுடைய செலவுக் கணாக்குகளான எஃப்எஸ்ஏ, ஆரோக்கியச் செலவுத் திரும்பப் பெறும் கணக்குகள் மற்றும் ஆரோக்கிய சேமிப்பீடுகள் போன்ற வரி ஆதரவுற்றவற்றிற்கு அணுக்கம் கொண்டிருப்பதை ஈடுபடுத்துகிறது. இத்தகைய பற்று அட்டைகளில் பலவும் மருத்துவச் செலவீனங்களானவையே. இருப்பினும், இவற்றில் சில ஆதரவில் இருப்போர் மற்றும் போக்குவரத்து செலவு ஆகியவற்றிற்காகவும் கிடைக்கப் பெறுகின்றன.

பாரம்பரியமாக, எஃப்எஸ்ஏ (இவ்வகையான கணக்கீடுகளில் மிகவும் பழைமையானது), செலவினை ஏற்று அதற்கான பணம் செலுத்திய பிறகே திரும்ப அளிக்கப்பட்டு வந்தன. பெரும்பாலும் இது, பணியாளரின் ஊதியத்திலிருந்து பணம் கழிக்கப்பட்ட பிறகே நிகழ்வதாக உள்ளது. (எஃப்எஸ்ஏ என்பவை பொதுவாக ஊதியக் கழிப்பினால் நிதியுதவி அளிக்கப்படுபவை) இவ்வாறு மருத்துவ எஃப்எஸ்ஏ மற்றும் ஹெச்ஆர்ஏ ஆகியவை ஒரே தோற்றுவாயிலிருந்து இருமுறை பெறப்படுவதைத் தவிர்க்க, உள்ளார்ந்த வருமானச் சேவை (Internal Revenue Service (IRS)) அனுமதிக்கும் ஒரே வழி துல்லியமான மற்றும் தணிக்கைக்குட்பட்ட வருமான வரிச் சான்றிதழைத் தாக்கல் செய்வதே. பற்று அட்டையின் மீது உள்ள, "மருத்துவப் பயன்பாடுகளுக்கு மட்டுமே" எனக் கூறும் அறிக்கையானது பல காரணங்களினால் செல்லுமையற்றதாகிறது: (1) வாடிக்கையாளருக்கு உரித்தான வருமான வரிச் சலுகைகளுக்கு மொத்த கொள்முதலுமே தகுதியாகுமா என்பதை வணிகரோ அல்லது வழங்குகிற வங்கியோ நிர்ணயிக்க வழி ஏதுமில்லை; (2) இதை விரைவில் அறிய வாடிக்கையாளருக்கும் வழி ஏதுமில்லை; பெரும்பாலும், அவசியமான மற்றும் வசதிக்கான பொருட்கள் கலந்தே வாங்கப்படுகின்றன; ஆகவே அவர் தவறுகள் செய்வது எளிதானதே; (3) வாடிக்கையாளருக்கும் அட்டை வழங்கும் வங்கிக்கும் இடையிலான பிற ஒப்பந்தங்கள், பணம் செலுத்துதலை நடைமுறைப்படுத்துவதற்கு இடையில் வரலாம். இதனால், அதிகக் குழப்பங்கள் நேரிடலாம். (எடுத்துக் காட்டாக, தகுதியற்ற ஒரு பொருளை வாங்கியதற்காக ஒரு வாடிக்கையாளருக்கு அபராதம் விதிக்கப்பட்டால், அது அந்தக் கணக்கில் அவரது சேமிப்பின் மீதான சாத்தியமான சாதகங்களைக் குறைத்து விடும்). ஆகவே, தகுதியுற்ற பொருட்களைக் கொள்முதல் செய்ய மட்டுமே அட்டையைப் பயன்படுத்துவது என்பது வாடிக்கையாளருக்கு வசதியாக இருக்கலாம்; ஆனால், அந்த அட்டை எவ்வாறு உண்மையிலேயே பயன்படுத்தப்படலாம் என்பதனோடு அதற்குத் தொடர்பிருக்காது. எடுத்துக் காட்டாக, அங்கீகாரம் பெற்ற மருந்துக் கடை அல்ல என்பதனால் வங்கி ஒரு நடவடிக்கையை நிராகரித்து விட்டால், அட்டையின் உடைமையாளருக்கு அது தீங்கும் குழப்பமும் விளைவிப்பதாக அமையும். ஐக்கிய அமெரிக்க நாடுகளில், அனைத்து மருத்துவச் சேவைகளும் அல்லது வழங்கீடு செய்யும் கடைகளும் மிகச் சரியான தகவல்களை அளிப்பதாகக் கூற இயலாது. அதனால், ஒரு எஃப்எஸ்ஏ பற்று அட்டை வழங்குனர் ஒவ்வொரு நடவடிக்கையுமே ஏற்கலாம். அது நிராகரிக்கப்படுமாயின் அல்லது ஆவணம் தேவையான அளவு விதிமுறைகளின்பாற்படவில்லை எனில், அட்டையின் உடைமையாளர்கள் தாமே கைப்பட படிவங்களை அனுப்பலாம்.

ஊடுகதிர் (பற்று அட்டை)


</doc>
<doc id="78154" url="https://ta.wikipedia.org/wiki?curid=78154" title="ஒலிவாங்கி">
ஒலிவாங்கி

ஒலிவாங்கி (ஆங்கிலத்தில் மைக்ரோபோன் என்றும், பேச்சுவழக்கில் இது மைக் என்றும் அழைக்கப்படுகிறது) என்பது ஒலியலையை மின்னலையாக மாற்றும் ஒரு மின்னியல் ஆற்றல்மாற்றி அல்லது உணரி ஆகும். இது ஒலியை மின் அலையாக மாற்றுகிறது. 1876ஆம் ஆண்டு, ஈமைல் பெர்லினர் முதன்முதலில் ஒலிவாங்கியைக் கண்டறிந்தார். இது தொலைபேசியில் குரலொலியை மின்னலையாக மாற்றி அனுப்ப பயன்படுத்தப்பட்டது. தொலைபேசிகளிலும், ஒலிபதிப்பான்களிலும், கரோக்கி ஒலிஅமைப்புகளிலும், காதுகேளாதோருக்கான கருவிகளிலும், திரைப்படத் தயாரிப்புகளிலும், நேரடி மற்றும் பதிவுசெய்வதற்கான ஒலியியலிலும், எஃப்.ஆர்.எஸ் ரேடியோக்களிலும், மெகாபோன்களிலும், வானொலி மற்றும் தொலைக்காட்சி ஒலி/ஒளிபரப்புகளிலும் ஒலிவாங்கி பயன்படுத்தப்படுகிறது. மேலும் கணினிகளில் குரலொலி பதிவு செய்வதற்கும், குரலொலியை கண்டறியும் வசதியிலும், இணையத்திலிருந்தே பேசுவதற்கும், மற்றும் புற ஊதாக்கதிர்கள் பரிசோதனை அல்லது பூட்டு உணர்விகள் போன்றவற்றில் பேச்சொலியற்ற பயன்பாடுகளுக்கும் இது பயன்படுத்தப்படுகிறது.

இன்றிருக்கும் பல ஒலிவாங்கிகள் அதிர்வுகளில் இருந்து மின்னியல் மின்னழுத்தங்களை உருவாக்க மின்காந்த தொடர்புமுறையை (டைனமிக் ஒலிவாங்கி), மின்தேக்க மாற்று முறையை (மின்தேக்கி ஒலிவாங்கி, வலதுபுறம் படத்தில் காட்டப்பட்டுள்ளது), பீஜோ-மின் உற்பத்தியை அல்லது ஒளி பண்பேற்ற முறையைப் பயன்படுத்துகின்றன.

ஒலிவாங்கியின் நுண்மையான ஆற்றல்மாற்றி "ஆக்கக்கூறு" , அதன் மூல ஆதாரபாகம் அல்லது "உள்ளுறை" என்றழைக்கப்படுகிறது. ஒரு முழுமையான ஒலிவாங்கியானது, கேப்சூலின் வெளியீட்டை சாதனத்திற்குக் கொண்டு செல்ல முற்றிலுமாக மூடப்பட்ட அமைப்பையும், ஒரு மின்னணு மின்சுற்றையும் கொண்டிருக்கும். இந்த மூடிய அமைப்பு ஏதோவொரு வகையில் ஆதார உட்பாகத்திலிருந்து சமிக்ஞையை பிற சாதனங்களுக்கு எடுத்து வரும். ஒலிவாங்கிகள் அவற்றின் ஆற்றல்மாற்றி கோட்பாட்டின் அடிப்படையிலும் மற்றும் அவற்றின் பயன்பாட்டுதிசை பண்புகளின் அடிப்படையிலும் குறிக்கப்படுகின்றன. சில சமயங்களில் இடைப்படலத்தின் அளவு, பயன்படுத்தப்படும் முறை போன்ற பிற தன்மைகளைக் கொண்டும், அல்லது ஒலிவாங்கியின் முதன்மை அச்சிற்கு ஒலி உள்ளீட்டு கோட்பாட்டின் நிலைநோக்கு பயன்படுத்தப்படும் முறையைக் கொண்டும் ஒலிவாங்கியின் வகை வரையறுக்கப்படுகிறது.

ஆங்கிலத்தில் கெபாசிட்டர் மைக்ரோபோன் என்றழைக்கப்படும் மின்தேக்கி ஒலிவாங்கி யில், இடைப்படலம் மின்தேக்கியின் ஒரு தகடாக செயல்படுகிறது. உருவாகும் அதிர்வுகள் தகடுகளுக்கு இடையிலான தூரத்தில் மாற்றங்களை ஏற்படுத்தும். இது நிலைமின் ஒலிவாங்கி என்றும் அழைக்கப்படுகிறது. இவ்வாறான ஆற்றல்மாற்றிகளில் இருந்து வெளியாகும் ஒலியலைகளைப் பிரித்தெடுக்க இரண்டு முறைகள் உள்ளன: ஒன்று நேரோட்ட மின்சாரத்தில் செயல்படும் ரேடியோ அலைவரிசை (RF), மற்றொன்று உயர் அலைவரிசை (HF) மின்தேக்கி ஒலிவாங்கிகள். நேரோட்ட மின்னூட்டம் செய்யப்பட்ட ஓர் ஒலிவாங்கியில், தகடுகள் ஒரு நிலையான மின்னூட்டத்தைச் ("Q" ) சார்ந்திருக்கும். மின்தேக்கியின் தகடுகளுக்கு இடையில் இருக்கும் மின்னழுத்தம், காற்றில் இருக்கும் அதிர்வுக்கு ஏற்ப மாறுபடும். மின்தேக்க சூத்திரத்தின்படி, (C= Q / V), இதில் Q என்பது மின்னூட்டம். இது கொலம்ப்ஸ் என்ற அலகால் அளக்கப்படுகிறது. C என்பது மின்தேக்கத்திறன். இது ஃபாரட் என்ற அலகால் அளக்கப்படும். V என்பது மின்னழுத்த வேறுபாடாகும். இது வோல்ட் என்ற அலகால் அளக்கப்படுகிறது. ஒரு இணைத்தகடு மின்தேக்கியில் தகடுகளின் மின்தேக்கத்திறன் ஆனது அவற்றிற்கு இடையிலிருக்கும் தூரத்திற்கு நேர்எதிராக இருக்கும். (மேலும் விபரங்களுக்கு மின்தேக்கத்திறன் என்பதைப் பார்க்கவும்). இந்த பொருத்தப்பட்ட அசையும் தகடுகளின் அமைப்பு ஒரு "ஆக்கக்கூறு பாகம்" அல்லது "உள்ளுறை" என்றழைக்கப்படுகிறது.

மின்தேக்கியில் ஓரளவிற்கு நிலையான மின்னூட்டம் நிர்வகிக்கப்படும். மின்தேக்கம் மாறுபடுகையில், மின்தேக்கிக்குள் இருக்கும் மின்னூட்டம் மிக குறைந்தளவிற்கே வேறுபடும். ஆனால் ஒலியலைவரிசைகளில் இது மிகவும் நுண்மையுடன் நிலையாக இருக்கும். கேப்சூலின் மின்தேக்கமும் (சுமார் 5 முதல் 100 pF வரை), கோடல் மின்தடையின் மதிப்பும் (100 மெகா ஓம்களில் இருந்து ஜிகா ஓம்களின் பத்து மடங்குகளில் இருக்கும்) ஒரு வடிகட்டியாக செயல்படுகின்றன. இந்த வடிகட்டியானது, ஒலி சமிக்ஞையின் உயர் அலைவரிசையையும், கோடல் மின்னழுத்தத்தின் குறைந்த அலைவரிசையையும் அனுமதிக்கக்கூடியதாகும். ஒரு ஆர்.சி. மின்சுற்றின் கால அளவானது, மின்தடை மற்றும் மின்தேக்கத்தின் பெருக்கல் மதிப்புக்கு இணையாக இருக்கிறது.

மின்தேக்க மாற்றத்தின் கால அளவிற்குள்ளேயே, மின்னூட்டம் நடைமுறைரீதியாக நிலையாக இருக்கிறது. மின்தேக்கிக்கு இடையில் இருக்கும் மின்னழுத்தம், மின்தேக்கத்தின் மாற்றத்தை பிரதிபலிக்க உடனடியாக மாறுகிறது. மின்தேக்கிக்கு இடையிலிருக்கும் மின்னழுத்தம், கோடல் மின்னழுத்த அளவிற்கு குறைவாகவும், அதிகமாகவும் மாறுகிறது. கோடலுக்கும், மின்தேக்கிக்கும் இடையிலான மின்னழுத்த வேறுபாட்டை, தொடர் மின்தடையின் குறுக்காக காணலாம். மின்தடையின் மின்னழுத்தம் செயல்திறனுக்காகவோ அல்லது பதிவு செய்வதற்காகவோ அதிகரிக்கப்படுகிறது.
ரேடியோ அலைவரிசை மின்தேக்கி ஒலிவாங்கியானது, ஒப்பீட்டளவில், ஒரு குறைந்த-இரைச்சல் அலையியற்றியால் உருவாக்கப்பட்ட குறைந்த ரேடியோ அலைவரிசை மின்னழுத்தத்தைப் பயன்படுத்துகிறது. ஒலி அலைகளால் இடைப்படம் அசைக்கப்பட்டு உருவாக்கப்பட்ட மின்தேக்க மாற்றங்களால், அலையியற்றியானது அலைவீச்சு பண்பேற்றம் செய்யப்படலாம், அல்லது அலையியற்றி சமிக்ஞையின் அலைவரிசையைப் பண்பேற்றம் செய்யும் ஒரு ஒத்ததிர்வு மின்சுற்றின் ஒரு பாகமாக இருக்கலாம். பண்பிறக்கமானது ஒரு குறைந்த-இரைச்சல் ஒலி அலைவரிசை சமிக்ஞையை ஒரு மிகக்குறைந்த ஆதார மின்மறுப்புடன் வெளியிடுகிறது. உயர்ந்த கோடல் மின்னழுத்தம் இல்லாமல் இருப்பதால் இறுக்கிக் கட்டப்படாத ஓர் இடைப்படலம் பயன்படுவதையும் இது அனுமதிக்கிறது. ரேடியோ அலைவரிசை கோடல் நிகழ்முறையானது, குறைந்த மின்னியல் மின்மறுப்பு கேப்சூலை அனுமதிக்கிறது. இதனால் ரேடியோ அலைவரிசை மின்தேக்கி ஒலிவாங்கிகளைப் பனிக்காலங்களிலும் பயன்படுத்த முடியும். ஆனால் இதுவே நேரோட்ட மின்சார மின்னூட்டம் செய்யப்பட்ட ஒலிவாங்கிகளை, சரியாக மூடப்படாத தலைபாகங்களுடன் பயன்படுத்தும் போது அவை பிரச்சினைகளை உருவாக்கக்கூடும். சென்ஹெய்செர் "MKH" ஒலிவாங்கிகள் ரேடியோ அலைவரிசை மின்னூட்ட தொழில்நுட்பத்தையே பயன்படுத்துகின்றன.

தொலைபேசி ஒலிபரப்பிகளிலும், மலிவுவிலை கரோக்கி ஒலிவாங்கிகளாகவும், பதிவு செய்வதற்கான ஒலிவாங்கிகளாகவும் மின்தேக்கி ஒலிவாங்கிகள் பயன்படுத்தப்படுகின்றன. பொதுவாக இவை உயர்ந்த தரத்திலான ஒலியலைகளையே உருவாக்குகின்றன என்பதால், தற்போது ஆய்வகங்களிலும், அரங்க ஒலிப்பதிப்பு பயன்பாடுகளிலும் இவை பிரபலமாக பயன்படுத்தப்படுகின்றன. சிறிய ஒலியலையால் நகர்த்தப்படுமளவிற்கு மிக குறைந்த நிறையே தேவைப்படுவதால் இந்த தொழில்நுட்பம் இதற்கு பொருத்தமாக அமைகிறது. இவற்றிற்குத் தேவைப்படும் சிறியளவிலான சக்தி, ஒலிவாங்கியின் வெளியீடுகளின் வழியாக புனைவு மின்சாரமாகவோ அல்லது ஒரு சிறிய மின்கலத்தின் மூலமாகவோ அளிக்கப்படும். மின்தேக்கியின் தகடு மின்னழுத்தத்தை உருவாக்க மின்சாரம் கட்டாயம் தேவைப்படுகிறது. மின்தேக்கி ஒலிவாங்கிகள் இரண்டு இடைப்படலங்களுடனும் உற்பத்தி செய்யப்படுகின்றன. இதன் படம் கீழே காட்டப்பட்டுள்ளது. சில ஒலிவாங்கிகளின், ஒலியலை உள்வாங்கும் வடிவத்தை மாற்றுவதும் சாத்தியமாகும்.

ஒரு மின்னம் ஒலிவாங்கி (Electret microphone) என்பது மற்றவைகளோடு ஓப்பிடும்போது, ஒரு புதிய வகை மின்தேக்கி ஒலிவாங்கியாகும். இது 1962ஆம் ஆண்டு பெல் ஆய்வகத்தில் ஜெர்ஹார்டு செஸ்லர் மற்றும் ஜிம் வெஸ்ட் ஆகியோரால் கண்டுபிடிக்கப்பட்டது. 
மின்தேக்கி ஒலிவாங்கிகளில் வெளிப்புறத்தில் இருந்து அளிக்கப்படும் மின்னூட்டம் போல, இதில், இதிலிருக்கும் ஒரு மின்னம் பொருளில் ஒரு நிலையான மின்னூட்டம் அளிக்கப்படுகிறது. ஒரு மின்னம் என்பது ஓர் அயமின் பொருளாகும். அது நிலையாக மின்னியல் மின்னூட்டம் செய்யப்பட்டிருக்கும் அல்லது "துருவமுனைப்பாடு" செய்யப்பட்டிருக்கும். ஆங்கிலத்தில் electromagnetic என்றழைக்கப்படும் வார்த்தை "electr" ostatic மற்றும் magn"et" ஆகிய இரண்டு வார்த்தைகளில் இருந்து பெறப்பட்டிருக்கிறது. இந்த இரண்டு வார்த்தைகளில் இருந்தே electret (மின்னம்) என்ற வார்த்தை பெறப்படுகிறது. 

இவற்றின் செயல்திறன் சிறப்பாக இருப்பதாலும், உற்பத்தி செய்வதற்கும் எளிமையாக இருப்பதால், மலிவாகவும் இருப்பதால், இன்று பெருமளவிற்கு இந்த மின்னம் ஒலிவாங்கிகளே தயாரிக்கப்படுகின்றன. ஒரு செமிக்கண்டக்டர் உற்பத்தி நிறுவனம், ஆண்டுக்கு ஒரு பில்லியனுக்கும் மேலான எண்ணிக்கையில் இவற்றை உற்பத்தி செய்வதாக மதிப்பிடப்பட்டுள்ளது. பெரும்பாலும் அனைத்து கைபேசிகளும், கணினிகளும் மற்றும் தலைபொருத்தி ஒலிவாங்கிகளும் இந்த மின்னம் வகைகளைச் சேர்ந்தவைகளே ஆகும். இவை பல்வேறு பயன்பாடுகளில் பயன்படுத்தப்படுகின்றன. அதாவது உயர்-தர ஒலிப்பதிவுகளிலும், சிறிய ஒலிப்பதிவு சாதனங்கள் மற்றும் தொலைபேசிகளிலும் இவை விரலளவுஒலிவாங்கிகளாக பயன்படுத்தப்படுகின்றன. ஒருகாலத்தில் இந்த மின்னம் ஒலிவாங்கிகள் தரம் குறைந்தவையாக கருதப்பட்டன. ஆனால் தற்போது மிகச் சிறந்த ஒலிவாங்கிகளுக்கும் கூட இவை போட்டியாக திகழ்கின்றன. ஏனைய மின்தேக்கி ஒலிவாங்கிகளைப் போன்றே, இவற்றிற்கும் துருவமுனைப்பாட்டு மின்னழுத்தம் தேவைப்படுவதில்லை. பொதுவாக இவை ஓர் ஒருங்கிணைந்த முன்நிலை-ஒலிபெருக்கியைக் கொண்டிருக்கும். ஆனால் இந்த முன்நிலை-ஒலிபெருக்கிகளுக்கு மின்சாரம் தேவைப்படும். இந்த முன்நிலை-ஒலிபெருக்கிக்கு அரங்க பயன்பாடுகளில் பெரும்பாலும் மறைமுக மின்சாரம் (phantom power) அளிக்கப்படுகிறது. கணினிகளில் பயன்படுத்தப்படும் ஒலிவாங்கிகள், ஓர் இசைப்பிரிப்பு 3.5 மி.மீ. செருகியைக் கொண்டிருக்கும். இதற்கு கணினியிலிருந்து 5 வோல்ட் மின்சாரம் அளிக்கப்படுகிறது. துரதிருஷ்டவசமாக, பல பொருத்தமற்ற ஆற்றல்மிகு ஒலிவாங்கிகளும் இந்த 3.5 மி.மீ. செருகிகளுடன் பயன்படுத்தப்படுகின்றன. இரைச்சல் அளவைப் பொறுத்த வரையில், வெகுசில மின்னம் ஒலிவாங்கிகள் சிறந்த நே.ஓ.-துருவமுனைப்பாட்டு ஒலிவாங்கிகளுக்குப் போட்டியாக விளங்குகின்றன. மலிவு விலையில் அதிகளவில் உற்பத்தி செய்யப்படும் போது, உயர்-தர ஒலிவாங்கிகளின் துல்லியத்தைப் பெற முடியாது. ஏனென்றால், உயர்-தர ஒலிவாங்களின் உள் அளவுகள் மிக துல்லியமாக இருக்க வேண்டும். இந்த துல்லியம் நே.ஓ. அல்லது ரேடியோ அலைவரிசை அல்லது மின்னம் என்று எந்த தொழில்நுட்பம் பயன்படுத்தப்பட்டாலும் மின்தேக்கி ஒலிவாங்கிகளில் ஒரேமாதிரியாக தான் இருக்கின்றன.

டைனமிக் ஒலிவாங்கிகள் அல்லது ஆற்றல்மிகு ஒலிவாங்கிகள் என்றழைக்கப்படுபவை மின்காந்த தூண்டல் மூலமாக வேலை செய்கின்றன. இவை மிக துல்லியமாக இருக்க கூடியவை. அத்துடன் குறைந்த விலைகளில் கிடைக்கும் இவை தூசிகளாலும் அதிகம் பாதிக்கப்படுவதில்லை. பின்னூட்டத்திற்கு முன்னதாக உயர்ந்த சக்தியை உருவாக்கக்கூடிய அவற்றின் தன்மையால், அவை மேடை பயன்பாட்டிற்கு ஏற்புடையதாக அமைகின்றன. 

அசையும்-சுருள் ஒலிவாங்கிகள் (Moving-coil microphones) ஒலிஎழுப்பிகளில் (loudspeaker) இருப்பதைப் போல, ஆனால் தலைகீழாக இதே ஆற்றல்மிகு கோட்பாட்டைப் பயன்படுத்துகின்றன. ஒரு நிலையான காந்தத்தின் காந்த புலத்தில் நிலைநிறுத்தப்பட்டிருக்கும் ஒரு சிறிய அசையும் தூண்டுச் சுருள், இடைப்படலத்துடன் உடன் இணைக்கப்பட்டிருக்கும். ஒலிவாங்கியின் பரந்த திரையின் மூலமாக ஒலி உள்ளே நுழையும் போது, ஒலியலையானது இடைப்படலத்தை அசைக்கிறது. இடைப்படலம் அதிர்வுறும் போது, கம்பிச்சுருள் காந்த புலத்தில் நகர்கிறது. இதனால் மின்காந்த தூண்டல் மூலமாக கம்பிச்சுருளில் ஒரு மாறும் மின்சாரம் உருவாகிறது. ஒரேயொரு ஆற்றல்மிகு மென்படலம் அனைத்து ஒலி அலைவரிசைகளுக்கும் நேர்கோட்டில் விளைவை ஏற்படுத்துவதில்லை. இந்த காரணத்தால் சில ஒலிவாங்கிகள் ஒலி அலைவரிசையின் வெவ்வேறு பாகங்களை உள்வாங்குவதற்காகவும், பின்னர் கிடைக்கும் சமிக்ஞைகளை ஒருங்கிணைக்கவும் பல மென்படலங்களைப் பயன்படுத்துகின்றன. பல சமிக்ஞைகளை முறையாக ஒருங்கிணைப்பது சிக்கலானதாகும். மேலும் இதை செய்யக்கூடிய அமைப்புகள் அரிதாகவும், மிக விலையுயர்ந்தவைகளாகவும் உள்ளன. ஆனால் மற்றொருபுறம், மிக குறிப்பாக ஒலியின் விடுபட்ட அலைவரிசைகளை ஒருங்கிணைப்பதற்காகவே பல வடிவமைப்புகள் கிடைக்கின்றன. எடுத்துக்காட்டாக, AKG D 112 என்பது மேல் அதிர்வொலியை விட கீழ் அதிர்வொலிக்காக வடிவமைக்கப்பட்டிருக்கிறது. ஒலியியல் பொறியியலில் பெரும்பாலும் உயர்ந்த வெளிப்பாட்டைப் பெறுவதற்காக ஒரே நேரத்தில் பல வகையான ஒலிவாங்கிகள் பயன்படுத்தப்படுகின்றன.

ஒரு காந்த புலத்திற்குள் ஒரு மெல்லிய, பொதுவாக மடிக்கப்பட்டு தொங்கவிடப்பட்ட உலோக நாடா ஒன்றை நாடா ஒலிவாங்கிகள் பயன்படுத்துகின்றன. இந்த நாடாவானது, மின்னியல்முறையில் ஒலிவாங்கியின் வெளியீட்டோடு இணைக்கப்பட்டிருக்கும். காந்த புலத்திற்குள்ளாக அதன் அதிர்வு மின்சார சமிக்ஞையை உருவாக்குகிறது. நாடா ஒலிவாங்கிகளும் அசையும் கம்பிச்சுருள் ஒலிவாங்கிகளைப் போலவே, ஒருவகையில் காந்த தூண்டலைக் கொண்டு ஒலியை உருவாக்குகின்றன. நாடாவானது ஒலியைப் பெறுவதற்காக முன்னாலும், பின்னாலும் இரண்டு பக்கமும் தடையின்றி என்பதால், ஒலி அழுத்தத்தை விட அழுத்த மாறல் விகிதத்தில் பிரதிபலிப்பைக் காட்டுவதால், நாடா ஒலிவாங்கி இருதிசை வடிவத்தில் (எட்டின் வடிவம் என்றும் இது அழைக்கப்படும்) ஒலியை உள்ளெடுக்கிறது. சாதாரண இசைப்பிரிப்பு பதிவின்போது ஒரேசமயத்தில் முன்னாலும், பின்னாலும் ஒலியை உள்ளெடுப்பதென்பது ஒரு சிக்கலாக இருக்கும் என்பதால், நாடா ஒலிவாங்கியை கிடைமட்டமாக வைப்பதன் மூலம் அதிகளவிலான இரைச்சல் நிராகரிப்பு செய்து பயன்படுத்தப்படும். எடுத்துக்காட்டாக கிணிகளின் மேலே வைத்து பயன்படுத்தப்படும். இதன் மூலம் ஒலிப்பகுதியின் அடிபாகம் மட்டும் கிணியின் ஒலியை உள்ளெடுக்கும். எட்டு வடிவம் அல்லது ஃப்ரும்லீன் ஜோடி என்ற இது இசைப்பிரிப்பு பதிவில் மிகுந்த வரவேற்பைப் பெற்று வருகிறது. அத்துடன், எட்டு வடிவ ஒலி ஈர்ப்பின் ஆதாயத்தைக் கொண்டிருக்கும் நாடா ஒலிவாங்கியானது, அந்த பயன்பாட்டிற்கு முற்றிலும் பொருத்தமானதாகும். 

நாடாவின் ஒரு முனையை ஒரு ஒலி பொறி அல்லது தகடினால் முடுவதால் மற்றொரு திசையில் ஒலிவடிவங்கள் உருவாக்கப்படுகின்றன. இதனால் ஒரேயொரு திசையிலிருந்து மட்டும் ஒலி உள் நுழையும். பழக்கத்தில் இருக்கும் RCA வகை 77-DX ஒலிவாங்கியின் உள் தகடை வெளிப்புறத்தில் இருந்து பல நிலைகளில் மாற்றி அமைக்கலாம். இதன்மூலம் "எட்டு வடிவத்திலிருந்து" "ஒரேதிசை" ஒலி உள்ளெடுப்பு முறைகளைத் தேர்ந்தெடுக்க முடியும். இன்றும் உயர்ந்த ஒலித்தரத்தை உருவாக்கி அளிக்கும் இதுபோன்ற பழைய நாடா ஒலிவாங்கிகள், இந்த காரணத்திற்காக ஒருகாலத்தில் மிகவும் மதிக்கப்பட்டன. ஆனால் நாடா தளர்வாக தொங்கவிடப்பட்டிருந்தால், அருமையான குறைந்த அலைவரிசை வெளியீட்டை மட்டுமே பெற முடியும். இது இந்தவகையில் அவற்றின் முக்கியத்துவத்தைக் குறைத்துவிடுகின்றன. புதிய நானோமூலப்பொருட்கள் உட்பட நவீன நாடா மூலப்பொருட்கள் இந்த சிக்கல்களையும் தீர்க்கும் வகையில், தற்போது அறிமுகப்படுத்தப்பட்டிருக்கின்றன. அதுமட்டுமின்றி குறைந்த அலைவரிசையிலும் கூட நாடா ஒலிவாங்கிகளின் துல்லியத்தன்மையை மேம்படுத்தி அளிக்கின்றன. பாதுகாப்பான காற்று திரைகள் ஒரு குறிப்பிட்ட பருவகாலத்தில் நாடா பாதிப்படையாமல் இருப்பதிற்கான ஆபத்தைக் குறைப்பதுடன், பதிவு வேலை நடக்கும் போது கைகளால் பாதிப்படைந்துவிடக்கூடிய சாத்தியக்கூறுகளையும் குறைக்கின்றன. முறையாக வடிவமைக்கப்பட்ட காற்று திரைகள் ஓரளவிற்கு குறையதிர்வெண் அலைவரிசைக்குத் தடையை உருவாக்குகின்றன. ஏனைய ஆற்றல்மிகு ஒலிவாங்கிகளின் பிற பிரிவுகளுடன் பொதுவாக ஒப்பிடும் போது, நாடா ஒலிவாங்கிகளுக்கு மறைமுக சக்தி தேவைப்படுவதில்லை; உண்மையில், இந்த மின்னழுத்தம் சில பழைய நாடா ஒலிவாங்கிகளைப் பாதிப்படையச் செய்யக்கூடும். சில புதிய நவீன நாடா ஒலிவாங்கி வடிவங்கள் முன்னிணைப்பு-ஒலிபெருக்கியையும் உட்கொண்டிருக்கும். இதனால் அவற்றிற்கு மறைமுக சக்தியும், நவீன முடக்கமின் நாடா ஒலிவாங்கிகளின் மின்சுற்றுகளும் தேவைப்படும். "அதாவது" குறிப்பிட்ட முன்னிணைப்பு-ஒலிபெருக்கி இல்லாதவை, தேவைக்காகவே நாடாவின் பாதிப்பைத் தடுக்கவும், மறைமுக சக்தியைக் கொண்டு மாற்றவும் வடிவமைக்கப்பட்டிருக்கும். மேலும் தற்போது கிடைக்கும் புதிய நாடா பொருட்கள், காற்று வேகத்தையும் மற்றும் மறைமுக சக்தியையும் தாங்கக்கூடியவையாகவும் இருக்கின்றன. 

பெர்லினெர் மற்றும் எடிசன் ஒலிவாங்கிகளைப் போலவே ஒரு கரிம ஒலிவாங்கி அல்லது கார்பன் ஒலிவாங்கியானது, இரண்டு உலோக தகடுகளுக்கு இடையில் அழுத்தப்பட்ட நிலையிலிருக்கும் கரிம துகள்களைக் கொண்டிருக்கும் ஒரு பொட்டலத்தை அல்லது பொத்தானைப் பயன்படுத்தும். உலோக தகடுகளுக்கு இடையில் அளிக்கப்படும் ஒரு மின்னழுத்தம், கார்பனில் ஒரு சிறிய மின்னோட்டத்தை ஏற்படுத்துகிறது. இந்த தகடுகளில் ஒன்றான இடைப்படலம், கிடைக்கும் ஒலி அலைகளுக்கு ஏற்ப அதிர்வுகளை ஏற்படுத்துகிறது. இதனால் கார்பனுக்கு மாறி மாறி அழுத்தம் கிடைக்கிறது. இவ்வாறு மாறும் அழுத்தத்தால் கரித்துகள்கள் சிதைகின்றன. இது அந்த கரித்துகள்களின் ஒட்டுமொத்த மின்தடையில் மாற்றத்தை ஏற்படுத்துகிறது. இந்த மின்தடையில் ஏற்படும் மாற்றம், அதற்கொத்த வகையில் ஒலிவாங்கியின் மின்சார ஓட்டத்தில் மாற்றத்தை ஏற்படுத்தி, மின் சமிக்ஞையை உருவாக்குகிறது. ஒருகாலத்தில் கார்பன் ஒலிவாங்கிகளே பொதுவாக தொலைபேசிகளில் பயன்படுத்தப்பட்டன. இவற்றின் ஒலித்தரம் மிகக் குறைவாக இருக்கும். கார்பன் பந்துகளைப் பயன்படுத்திய 1880ஆம் ஆண்டின் பௌடிட் ஒலிவாங்கியும், கரித்துகள் பொத்தான் ஒலிவாங்கியைப் போன்றதே ஆகும்.

ஏனைய ஒலிவாங்கி வகைகளைப் போலவே, கார்பன் ஒலிவாங்கிகளையும் ஒலிபெருக்கியின் ஒரு வகையாக பயன்படுத்தலாம். அதாவது குறைந்தளவிலான ஒலிச்சக்தியை அதிகளவிலான மின்சக்தியாக மாற்ற பயன்படுத்தலாம். ஆரம்பகால தொலைபேசி மீட்டுரைகளில் கார்பன் ஒலிவாங்கிகள் பயன்படுத்தப்பட்டன. காற்றில்லாகுழாய்களுக்கு முந்தைய காலத்தில் இதன்மூலம் நீண்டதூர தொலைபேசி அழைப்புகளைச் செய்ய சாத்தியப்பட்டது. இந்த மீட்டுரைகள் இயந்திரரீதியாக ஒரு தொலைபேசி காந்த அலைவாங்கியை ஒரு கார்பன் ஒலிவாங்கியோடு இணைத்ததன் மூலமாக வேலை செய்தது. அலைவாங்கியிலிருந்து வந்த மெல்லிய சமிக்ஞை, ஒலிவாங்கியிடம் அனுப்பப்பட்டு, அதிலிருந்து கிடைத்த வலிமையான மின் சமிக்ஞை இணைப்பு கம்பிக்கு அனுப்பப்பட்டது. ஆனால் இதிலிருந்த பிரச்சினை என்னவென்றால், இந்த ஒலிவாங்கியின் அருகில் ஒலிஎழுப்பி வைக்கப்பட்டால், அதிலிருந்து கிடைத்த பின்னூட்டம் ஒலிபெருக்கியை பாதித்தது. கார்பன் பந்துகளைப் பயன்படுத்திய, 1881ஆம் ஆண்டின் பௌடெட் ஒலிவாங்கி, கார்பன் துகள்களால் ஆன பொத்தான் ஒலிவாங்கிகளுக்குப் பின்னால் வந்தவை ஆகும்.

படிக ஒலிவாங்கி அல்லது அழுத்தமின் ஒலிவாங்கி யானது, அழுத்தமின் விளைவைப் பயன்படுத்துகிறது. அதாவது அழுத்தமின்விளைவு என்பது அழுத்தப்படும் போது மின்சாரத்தை உருவாக்கும் சில பொருட்களின் தன்மையாகும். இது அதிர்வுகளை மின் சமிக்ஞையாக மாற்ற பயன்படுகிறது.

அழுத்தமின் ஆற்றல்மாற்றிகள் பொதுவாக, இசைக்கருவிகளில் இருந்து வரும் ஒலியை ஒலிப்பெருக்கம் செய்ய தொடு ஒலிவாங்கிகளாகவே பயன்படுத்தப்படுகின்றன. டிரம்களின் ஒலியை உணரவும், சவாலான சூழ்நிலைகளிலும் (அதாவது நீருக்கடியில் இருக்கும் உயர்ந்த அழுத்தத்தை அளவிடவும்) இது பயன்படுத்தப்படுகிறது. இசைக்கருவியான கிடாரில் கம்பி அதிர்வுகளைப் பொதுவாக இந்த அழுத்தமின் சாதனங்கள் தான் பெறுகின்றன. இந்தவகை ஒலிவாங்கிகள் பொதுவாக மின் கிடார்களில் காணப்படும் காந்த சுருள் அதிர்வேற்றிகளில் இருந்து வேறுபட்டவை. அவை அதிர்வுகளைப் பெற காந்தத் தூண்டுதலைப் பயன்படுத்தும்.

ஓர் ஒளியிழை ஒலிவாங்கியானது, ஏனைய ஒலிவாங்கிகளைப் போல மின்தேக்கத்திலோ அல்லது காந்த புலங்களிலோ ஏற்படும் மாற்றங்களை உணர்வதற்கு மாறாக, ஒளியின் தன்மையை ஏற்படும் மாற்றங்களை உணர்வதன்மூலம் ஒலி அலைகளை மின் அதிர்வுகளாக மாற்றுகிறது. 

இதில், ஒரு சிறிய ஒலி-உணர்ந்து பிரதிபலிக்கும் இடைப்படலத்தின் மேற்பரப்பை ஒளிரச் செய்ய ஒரு ஒளியிழை வழியாக ஒளி லேசர் ஒளி பாய்ச்சப்படுகிறது. ஒலியானது இந்த இடைப்படலத்தை அதிரச் செய்யும் போது, ஒளியின் தன்மையில் சிறு மாற்றம் ஏற்பட்டு அது பிரதிபலிப்படுகிறது. பண்பேற்றம் செய்யப்பட்ட ஒளி, பின்னர் இரண்டாவது ஒளியிழை வழியாக ஒரு ஒளிஉணர்கருவிக்கு அனுப்பப்படுகிறது. அது பண்பேற்றம் பெற்ற ஒளியின் தன்மையை அலைமருவி ஒலியாகவோ அல்லது எண்மருவி ஒலியாகவோ மாற்றுகிறது. ஒளி நூலிழை ஒலிவாங்கிகள் உயர்ந்த ஆற்றலையும், அலைவரிசை தொகுப்பையும் கையாளக்கூடியதாகும். 

இந்த ஒளியிழை ஒலிவாங்கிகள் எவ்வித மின்சார, காந்த, நிலைமின்சார அல்லது கதிரியக்க புலங்களால் பாதிக்கப்படுவதில்லை. (இது EMI/RFI தாங்கும்திறன் என்றழைக்கப்படுகிறது) பழைய ஒலிவாங்கிகளால் துல்லியமாக செயல்பட முடியாத இடங்களிலும், தொழில்சாலைகளுக்கு உள்ளிருக்கும் உலைகள் போன்ற ஆபத்தான இடங்களிலும் அல்லது காந்த ஒத்ததிர்வு படமாக்கல் சாதனங்கள் நிறைந்த சுற்றுச்சூழல்களிலும் இந்த ஒளியிழை ஒலிவாங்கியைப் பயன்படுத்தலாம்.

ஒளியிழை ஒலிவாங்கிகள் மிகவும் வேகமாக செயல்படக்கூடியவை. அத்துடன், வெப்பம் பற்றும் தூசிகள் நிறைந்த சுற்றுச்சூழல் மாற்றங்களாலும் பாதிக்கப்படுவதில்லை. மேலும் எந்த திசைக்கு ஏற்றதாகவும், பொருத்தமான மின்மறிப்புக்கு ஏற்றதாகவும் உற்பத்தி செய்ய முடியும். எவ்வித முன்நிலை-பெருக்கியோ அல்லது வேறு ஏதேனும் மின் உபகரணமோ இல்லாமல், ஒலிவாங்கியின் ஒளிமூலத்தையும், அதன் ஒளி உணர்கருவியையும் பல கிலோமீட்டர் தூர இடைவெளியிலும் பொருத்த வைக்கலாம். ஆகவே இது தொழில்துறை பயன்பாட்டிற்கும், ஒலி கண்காணிப்பிற்கும் ஏற்றதாக அமைகிறது. 

அகவொலி கண்காணிப்பு மற்றும் இரைச்சல் குறைப்பு போன்ற மிக சிறப்பார்ந்த பயன்பாட்டு பகுதிகளில் இந்த ஒளியிழை ஒளிவாங்கிகள் பயன்படுத்தப்படுகின்றன. குறிப்பாக இவை மருத்துவ பயன்பாட்டு சாதனங்களில் மிகவும் பயன்படுத்தப்படுகின்றன.) அதுமட்டுமின்றி, தொழில்துறை சாதனங்கள் கண்காணிப்பு மற்றும் உணர்தலுக்கும், ஒலித்திருத்தல்களுக்கும் மற்றும் அளவீட்டிற்கும், உயர்-தர ஒலிபதிவுகளுக்கும் மற்றும் சட்ட ஒழுங்கு பயன்பாட்டிற்கும் இது பயன்படுகிறது.

லேசர் ஒலிவாங்கிகள் பொதுவாக திரைப்படங்களில் ஒற்றறியும் சாதனமாக காட்டப்படுகின்றன. ஒலியால் பாதிக்கப்படும் தளத்திலோ அல்லது ஒரு ஜன்னல் மேற்பரப்பிலோ ஒரு லேசர் கற்றை செலுத்தப்படும். இந்த தளத்தில் ஏற்படும் லேசான அதிர்வுகள் திரும்பி வரும் லேசர் கற்றையை இடம் பெயர்க்கிறது. அது ஒலியலைகளை அறிய உதவுகிறது. இந்த அதிர்வுறும் லேசர் ஒளி பாய்ச்சப்பட்ட இடம் பின்னர் ஒலியாக மாற்றப்படுகிறது. மிக விரைவான மற்றும் செலவுமிக்க ஒரு அமைப்பாக இது விளங்குகிறது. திரும்பி வரும் ஒளி பிரிக்கப்பட்டு, ஓர் இன்டெர்ஃபெரோமீட்டருக்குள் அனுப்பப்படும். இது டாப்ளர் விளைவின் காரணமாக அலைவரிசை மாற்றங்களைக் கண்டறிகிறது. இது மிக துல்லியமாக இருக்கும் நிலையான லேசர் கற்றையும், பிற சாதனங்களும் தேவைப்படும்.

லேசர் ஒலிவாங்கியின் ஒரு புதிய வகை, காற்றில் இருக்கும் ஒலி அதிர்வுகளைக் கண்டறிய, லேசர் கற்றையையும், புகையையோ அல்லது நீராவியையோ பயன்படுத்துகிறது. லேசர் கற்றை பாதையில் ஓர் அசையும் நீராவியுடன் அல்லது புகையுடன் ஒரு லேசன்-ஒளிசெல்லின் அடிப்படையில் ஒரு குறிப்பிட்ட அசைவு கண்டறியும் ஒலிவாங்கிக்கு, 2009ஆம் ஆண்டு ஆகஸ்ட் 25ஆம் தேதி, அமெரிக்க காப்புரிமை 7,580,533 வழங்கப்பட்டது. ஒலி அழுத்தம் புகையில் சிறு மாற்றங்களை ஏற்படுத்தும். அது ஒளிஉணர்க்கருவிசை எட்டும் லேசர் ஒளியின் அளவில் மாற்றங்களை ஏற்படுத்தும். 2009ஆம் ஆண்டு அக்டோபர் 9ஆம் தேதியிலிருந்து 12ஆம் தேதி வரை நியூயார்க் நகரத்தில் 127வது ஒலி பொறியியல் சமூக மாநாட்டில் இந்த சாதனத்தின் முன்மாதிரி வெளியிட்டுக் காட்டப்பட்டது.

ஒரு மாறும் மின்தடை ஒலிவாங்கி/ஒலிபரப்பி உட்பட அலெக்சாண்டர் கிரஹாம்பெல் அபிவிருத்திகளை உருவாக்கி அளிக்காத வரையில், ஆரம்பகால ஒலிவாங்கிகள் சரியான ஒலியை உருவாக்கித் தரவில்லை. நீருடன் சிறிதளவு சல்ஃப்ரிக் அமிலம் சேர்க்கப்பட்ட ஒரு திரவம் நிரப்பப்பட்ட ஓர் உலோக கோப்பையை பெல்லின் திரவ ஒலிபரப்பிக் கொண்டிருந்தது. இதில் ஒலியலையானது, நீரில் மேலும் கீழுமாக ஒரு முள்ளை அழுத்தியதன் மூலமாக, இடைப்படலத்திற்கு ஒலியலை அசைவை அளித்தது. கோப்பைக்கும், கம்பிக்கும் இடையிலான மின்தடையானது, நீரில் மூழ்காத முள்ளைச் சுற்றியிருந்த நீரின் அளவிற்கு நேர் எதிராக இருந்தது. எலிஷா கிரே முள்ளுக்குப் பதிலாக, ஒரு பித்தளைக் கம்பியை பயன்படுத்தி அந்த பதிப்பிற்கு எச்சரிக்கையை அளித்தார். மஜோரண்ணா, சேம்பர்ஸ், வன்னி, ஸ்கிஷ், மற்றும் எலிஷா கிரே ஆகியோரால் பிற சிறிய மாற்றங்களும், அபிவிருத்திகளும் கொண்டு வரப்பட்டன. 1903ஆம் ஆண்டு ரெஜினால்டு பெஸ்சென்டென்னால் ஒரு பதிப்பு காப்புரிமை பெறப்பட்டது. இவை தான் முதன்முதலாக வேலை செய்த ஒலிவாங்கிகள். ஆனால் அவை பொதுவான பயன்பாட்டிற்கு நடைமுறையில் கொண்டு வரப்படவில்லை. பெல்லுக்கும், வாட்சனுக்கும் இடையிலான பிரசித்தி பெற்ற முதல் தொலைபேசி உரையால் ஒரு திரவ ஒலிவாங்கியின் மூலமாக தான் நடந்தது.

மெம்ஸ் ஒலிவாங்கியானது (MEMS - MicroElectrical-Mechanical System) , ஓர் ஒலிவாங்கி சில்லு அல்லது சிலிகான் ஒலிவாங்கி என்று அழைக்கப்படுகிறது. இந்த மெம்ஸ் தொழில்நுட்பம் மூலமாக ஒரு சிலிக்கான் சில்லுக்குள் அழுத்தம் உணரும் இடைப்படலம் நேரடியாக திணிக்கப்படுகிறது. இது பொதுவாக முன்நிலை-ஒலிபெருக்கியுடன் சேர்ந்து இருக்கும். பெரும்பாலான மெம்ஸ் ஒலிவாங்கிகள், மின்தேக்கி ஒலிவாங்கி வடிவத்தின் மாற்று வடிவங்களாகவே இருக்கின்றன. இந்த மெம்ஸ் ஒலிவாங்கிகள் ஒரே சிமாஸ் (CMOS) சில்லில் அலைமருவியில் இருந்து எண்மருவிக்கு மாற்றும் மாற்றியில் உருவாக்கப்பட்டிருக்கும். இது அந்த சில்லை ஓர் எண்மருவி ஒலிவாங்கியாக மாற்றிவிடுகிறது. பல நவீன எண்மருவி தயாரிப்புகளில் இது ஒருங்கிணைத்து வைக்கப்பட்டிருப்பது இதன் சிறப்பாகும். வோஃப்சன் மைக்ரோஎலக்ட்ரானிக்ஸ் (WM7xxx), அனலாக் டிவைசஸ், அகுஸ்டிகா (AKU200x), இன்ஃபீனியன் (SMM310 தயாரிப்பு), கோனஸ் எலெக்ட்ரானிக்ஸ், மெம்ஸ்டெக் (MSMx), என்.எக்ஸ்.பீ. செமிகண்டக்டர்ஸ், சோனியன்னf மெம்ஸ், எ.எ.சி. அகோஸ்டிக் டெக்னாலஜீஸ், மற்றும் ஓம்ரன் ஆகியவை மெம்ஸ் சிலிக்கான் ஒலிவாங்கிகளைத் தயாரிக்கும் முக்கிய நிறுவனங்களாகும்.

மின்சார சமிக்ஞையை ஒலியலையாக மாற்றும் ஓர் ஆற்றல்மாற்றியான ஒலிஎழுப்பியின் செயல்பாடானது, ஒலிவாங்கியின் செயல்பாட்டிற்கு நேர் எதிர்விதத்தில் அமைந்திருக்கும். ஒரு வழக்கமான ஒலிஎழுப்பி, ஓர் ஆற்றல்மிகு ஒலிவாங்கியைப் போன்றே வடிவமைக்கப்படுகிறது (அதாவது ஓர் இடைப்படலம், சுருள் மற்றும் காந்தம் ஆகியவற்றைக் கொண்டிருக்கும்). ஒலிஎழுப்பிகள் உண்மையில் "தலைகீழாக" ஒலிவாங்கிகளைப் போன்றும் செயல்படக்கூடியவையே. ஆனால், தரங்குறைந்த, மோசமான அலைவரிசை வெளியீடுகளும், குறைந்த உணர்திறனுமே இதில் விளைவாக ஏற்படுகிறது. நடைமுறை பயன்பாட்டில், உள்நிலை தொலைபேசிகள், வாக்கி-டாக்கிகள் அல்லது ஒளிப்பட விளையாட்டு குரல் பேசி சாதனங்கள் போன்ற பயன்பாடுகளில் உயர்ந்த தரமும், உயர் உணர்திறனும் தேவையில்லை என்கிற போதோ அல்லது வழக்கத்தில் பயன்படுத்தப்படும் ஒலிவாங்கிகளில் சந்தையில் கிடைக்காத போதோ சில நேரங்களில் ஒலிஎழுப்பிகளே ஒலிவாங்கிகளாக பயன்படுத்தப்படும். 

எவ்வாறிருப்பினும், குறைந்தபட்சம் இந்த முறையில் பயன்படுத்துவதற்கு மற்றொரு நடைமுறை பயன்பாடும் உள்ளது: அதாவது, ஒரு நடுத்தர-அளவிலான குறை அதிர்வெண் ஒலிஎழுப்பிகளை, டிரம்களின் மிகை அதிர்வெண் ஒலிஎழுப்பி டிரம்களின் முன்னால் வைக்கும் போது, அது ஒலிவாங்கியாக செயல்படுகிறது. குறைந்த அலைவரிசை ஒலிகளை ஆற்றல்மாற்றுவதற்கு, குறிப்பாக இசை தயாரிப்பு அரங்கங்களில், பொதுவாக பெரிய ஒலிஎழுப்பிகள் பயன்படுத்தப்படுவதுண்டு. யமஹா சப்கிக் என்பது இந்த வகை உபகரணங்களுக்கான ஓர் உதாரணமாகும். இதில் ஒரு வகையான குறை அதிர்வெண் ஒலிஎழுப்பி கிக் டிரம்களின் முன்னால் பயன்படுத்தப்படும். ஒரு பருத்த மென்படலம் உயர் அலைவரிசைகளை ஆற்றல்மாற்றம் செய்ய முடியாது என்பதால், பொதுவாக ஒரு கிக் டிரம்களின் முன்னால் ஓர் ஒலிஎழுப்பி வைக்கப்படும். மிக குறைவான பயன்பாடுகளில், ஒலிவாங்கிகளும் ஒலிஎழுப்பிகளாகப் பயன்படுத்தப்படும். ஏறத்தாழ பெரும்பாலும் இவை உயர்தொனிக்கருவிகளாக பயன்படுத்தப்படும். ஒலிஎழுப்பிகளின் உட்பாகங்களுக்கு மின்சாரம் அளிக்கும் அளவிற்கு ஒலிவாங்கிகள் வடிவமைக்கப்படவில்லை என்பதால், ஒலிவாங்கிகள் மிகக் குறைவாகவே ஒலிஎழுப்பிகளாகப் பயன்படுத்தப்படுகின்றன. எஸ்.டி.சி. ஒலிவாங்கியைப் பயன்படுத்தும் 4001 சூப்பர்-ட்வீட்டர் உபகரணம் இந்த வகை பயன்பாட்டடிற்கு ஓர் எடுத்துக்காட்டாகும். போவர்ஸ் & வெல்கின்ஸ் டி.எம்.2.எ மாதிரி இதற்கொரு நன்கறியப்பட்ட எடுத்துக்காட்டாகும்.

ஒலிவாங்கியின் உட்பாகங்கள், ஒலித்திசையை அளிப்பதில் முதன்மை ஆதாரமாக இருக்கிறது. ஓர் அழுத்த ஒலிவாங்கியானது, சுற்றுச்சூழலின் மற்றும் காற்றின் ஒரு நிலையான உள் கொள்ளளவிற்கும் இடையில் ஓர் இடைப்படலமாக பயன்படுகிறது. மேலும் அது அனைத்து திசைகளில் இருந்து வரும் அழுத்தங்களுக்கும் ஒரேசீராக பிரதிபலிப்பைக் காட்டுகிறது. ஆகவே இதை வட்டஒலித்திசை என்றழைக்கப்படுகிறது. ஓர் அழுத்த-சாய்வு ஒலிவாங்கியானது, இருபுறமும் குறைந்தபட்சம் சிறிதாவது சிறந்திருக்கும் ஓர் இடைப்படலத்தைப் பயன்படுத்துகிறது. இரண்டு பக்கங்களிலிருந்தும் உருவாக்கப்படும் அழுத்த வேறுபாடு, அதன் ஒலித்திசை பண்புகளைத் தீர்மானிக்கிறது. ஒலிவாங்கியின் புற வடிவம் போன்ற பிற ஆக்கக்கூறுகளும், இடையுறு குழாய்கள் போன்ற புறச்சாதனங்களும் கூட ஒலிவாங்கியின் ஒலித்திசையை மாற்றி அமைக்கும். ஒரு துல்லியமான அழுத்த-சாய்வு ஒலிவாங்கியானது, முன்னாலும், பின்னாலும் இரண்டு திசைகளில் இருந்து வரும் ஒலிகளுக்குச் சமமான உணர்திறனைக் கொண்டிருக்கும். ஒரு துல்லியமான அழுத்த-சாய்வு ஒலிவாங்கியின் ஒலித்திசை பண்பு வடிவம் எட்டு போன்ற வடிவத்தில இருக்கும். ஏனைய முனைவு வடிவங்கள், வெவ்வேறு பாதைகளில் இந்த இரண்டு விளைவுகளையும் ஒருங்கிணைக்கும் ஓர் உள்ளுறையை உருவாக்குவதன் மூலம் பெறப்படுகின்றன. எடுத்துக்காட்டாக, இதயவடிவ ஒலிவாங்கியானது, ஓரளவிற்கு மூடிய பின்பகுதியைக் கொண்டிருக்கும். இதனால் அழுத்தம் மற்றும் அழுத்த-சாய்வு பண்புகளின் ஓர் ஒருங்கிணைந்த விளைவு உண்டாகிறது.

(இடைப்படலத்தில் ஒலிவாங்கி பக்கத்தின் மேல்நோக்கி பார்த்தவாறும், பக்கத்திற்கு இணையாகவும் இருக்கிறது): 
ஓர் ஒலிவாங்கியின் ஒலித்திசை அல்லது முனைவு வடிவம் என்பது அதன் மைய அச்சிற்கு வெவ்வேறு கோணங்களில் இருந்து வரும் ஒலிகளுக்கு அது எந்தளவிற்கு துல்லியமாக இருக்கிறது என்பதைக் குறிப்பிட்டு காட்டுகிறது. மேலே காட்டப்பட்டிருக்கும் முனைவு வடிவங்கள், ஒரு குறிப்பிட்ட புள்ளியிலிருந்து ஓர் ஒலி அழுத்த அளவு உருவாக்கப்படும் போது, ஒலிவாங்கியிலும் அதே ஒலி அளவை வெளியிடக்கூடிய புள்ளிகளின் நியமப்பாதைக் குறிப்பிட்டு காட்டுகின்றன. இடைப்படலங்களைச் சார்ந்து ஒலிவாங்கியின் ஸ்தூல வடிவம் எவ்வாறு வடிவமைக்கப்பட்டிருக்கிறது என்பது ஒலிவாங்கியின் வடிவமைச் சார்திருக்கும். ஆக்டாவா (மேலே படத்தில் காட்டப்பட்டுள்ளது) போன்ற பருத்த-மென்படல ஒலிவாங்கிகளைப் பொறுத்த வரையில், முனைவு வடிவத்தில் இருக்கும் மேல்நோக்கு திசை பொதுவாக ஒலிவாங்கி வடிவத்திற்கு நேர் எதிராக இருக்கும். பொதுவாக இது "பக்க நெருப்பு" அல்லது "பக்க முகவரி" என்று அழைக்கப்படுகிறது. ஷூர் (இதுவும் மேலே படத்தில் காட்டப்பட்டுள்ளது) போன்ற சிறிய இடைப்படல ஒலிவாங்கிகளில், பொதுவாக "இறுதி நெருப்பு" அல்லது "மேல்/இறுதி முகவரி" என்று அழைக்கப்படும் ஒலிவாங்கியின் அச்சிலிருந்து விரிவடைகிறது.

சில ஒலிவாங்கியின் வடிவங்கள், தேவையான முனைவு வடிவத்தை உருவாக்குவதில் பல்வேறு கோட்பாடுகளை ஒருங்கிணைத்து கொண்டிருக்கும். இது தாங்கும் வடிவமைப்பிலிருந்து தொடங்கி இரட்டை மென்படலங்கள் வரையில் இருக்கும்.

ஒரு வட்டதிசை (அல்லது திசையற்ற) ஒலிவாங்கியின் விளைவு, பொதுவாக மூன்று பரிமாணங்களில் ஒரு துல்லியமான வட்டமாக இருக்கிறது. ஆனால் நடைமுறையில், இவ்வாறு இருப்பதில்லை. திசையுடைய ஒலிவாங்கிகளில், ஒரு "வட்டத்திசை" ஒலிவாங்கிக்கான முனைவு வடிவமானது, அலைவரிசையின் செயல்பாடாக இருக்கிறது. இதன் விளைவாக ஒலிவாங்கியின் வடிவம் சிறியதாக இருப்பதில்லை. இதன் பின்னால் இருந்து வரும் ஒலி அதன் சொந்த போக்கில் அமைகிறது. இது முனைவு விளைவில் சிறிது பட்டையாக அமைந்துவிடுகிறது. இவ்வாறு பட்டையாக அமைவதால் ஒலிவாங்கியின் விட்டத்தையும் அதிகரிக்க வேண்டிய நிர்பந்தம் ஏற்படுகிறது. இதனால் அலைவரிசையின் அலைநீளம் கேள்விக்குள்ளாகிவிடுகிறது. ஆகவே, சிறிய விட்டத்தைக் கொண்ட ஒலிவாங்கிகளே உயர்ந்த அலைவரிசைகளில் சிறந்த வட்டத்திசை பண்புகளை அளிக்கின்றன. 

ஒலியின் அலைநீளம் 10 கிலோஹெட்ஜில் சுமார் ஓர் இன்சிற்கும் குறைவாக இருக்கும். ஆகவே சிறிய ஒலியை உள்ளெடுக்கும் ஒலிவாங்கிகளின் விட்டம் பொதுவாக 1/4" (6 மி.மீ.) ஆக இருக்கும். இது உயர்ந்த அலைவரிசைகளிலும் கூட ஒலித்திசையை நடைமுறையில் நிராகரிக்கிறது. வட்டத்திசை ஒலிவாங்கிகள், இதயவடிவ ஒலிவாங்கிகள் போன்றில்லாமல், காலஇடைவெளிக்காக ஒத்ததிர்வு சுற்றுக்களைக் கொண்டிருப்பதில்லை. அழுத்த-உணர்வுகளைக் கொண்டிருப்பதால், அவை 20 ஹெட்ர்ஸ் அல்லது அதற்கும் கீழானதற்கு மிக தட்டையாக குறைந்த-அலைவரிசை பிரதிபலிப்பைக் காட்டும். அழுத்த-உணர் ஒலிவாங்கிகள், திசை ஒலிவாங்கிகளைவிட மிக குறைவாகவே காற்று இரைச்சலுக்கு விளைவுகளைக் கொடுக்கின்றன.

வட்டமான கருப்பு "எட்டு-வடிவ பந்தை" திசையற்ற ஒலிவாங்கிக்கு ஓர் எடுத்துக்காட்டாக கூறலாம்.

ஒருதிசைசார் ஒலிவாங்கியானது, ஒரேயொரு திசையிலிருந்து வரும் ஒலிகளுக்கு மிகவும் துல்லியமாக பிரதிபலிப்பைக் காட்டும். மேலே காட்டப்பட்டுள்ள படம் பல்வேறு இதன் வடிவங்களை எடுத்துக்காட்டுகிறது. ஒவ்வொரு படத்திலும் ஒலிவாங்கியானது மேல்நோக்கிய திசையில் பார்த்திருக்கும். ஒரு குறிப்பிட்ட அலைவரிசைக்கான ஒலித்துல்லியம், பூஜ்ஜியம் டிகிரி கோணத்திலிருந்து 360° கோணம் வரையில் இருக்கும். (தொழில்ரீதியான படங்கள் இந்த அளவீடுகளை எடுத்துக்காட்டுகின்றன. மேலும் வெவ்வேறு அலைவரிசைகளில் பல்வேறு படங்களையும் உட்கொண்டிருக்கின்றன. இங்கே அளிக்கப்பட்டிருக்கும் படங்கள், குறிப்பிடத்தக்க வடிவங்கள் மற்றும் அவற்றின் பெயர்களைப் பற்றிய மேலோட்டமான கருத்தை மட்டுமே அளிக்கும்.)

மிகப் பொதுவாக பயன்படுத்தப்படும் ஒரேதிசைசார் ஒலிவாங்கிகள், இதயவடிவ ஒலிவாங்கிகளே ஆகும். இதன் உணர்திறன் வடிவம் இதயவடிவத்தில் இருப்பதால் இது இப்பெயரைப் பெற்றது. ஒரு பெரிய-இதயவடிவ ஒலிவாங்கியும் சாதாரணமானதைப் போன்றே இருந்தாலும் கூட, அதன் முன்பகுதி உணர்திறன் இறுக்கமான பகுதியையும், பின்பகுதி உணர்திறன் ஒரு சிறிய ஒலித்திசை வடிவத்தையும் கொண்டிருக்கும். ஒரு சிறப்பார்ந்த-இதயவடிவ ஒலிவாங்கி, ஒரு பெரிய-இதயவடிவ ஒலிவாங்கியைப் போன்றே இருக்கும் என்றாலும், முன்பக்கமிருந்தும் ஒலி உள்வாங்கும் திறன் அதிகமாகவும், பின்புறமிருந்து ஒலி உள்வாங்கும் திறன் குறைவாகவும் கொண்டிருக்கும். இந்த மூன்று ஒலிவாங்கிகளுமே, முன்புறம் தவிர்த்து ஏனைய திசைகளில் இருந்து வரும் ஒலியைச் சிறப்பாக நிராகரிக்கும் தன்மையைப் பெற்றிருக்கின்றன என்பதால், பொதுவாக மேடைகளிலும், பேசுவதற்கான வேறு இடங்களிலும் பயன்படுத்தப்படுகின்றன. 

ஓர் இதயவடிவ ஒலிவாங்கியானது, ஒரு வட்டத்திசை மற்றும் ஒரு எட்டு-வடிவ ஒலிவாங்கிக்கும் மேலாக துல்லியமாக இருக்கிறது. பெரிய-இதயவடிவ ஒலிவாங்கியும், சாதாரண இதயவடிவ ஒலிவாங்கியைப் போலவே அமைந்திருக்கிறது. ஆனால் அதன் ஒலித்திசை சற்றே பெரிய எட்டு-வடிவத்தில் இருக்கிறது. அழுத்த-சாய்வு ஆற்றல்மாற்றி ஒலிவாங்கிகள் திசைசார் ஒலிவாங்கிகள் என்பதால், அவற்றை ஒலி உருவாக்கும் ஆதாரத்திற்கு மிக நெருக்கமாக வைக்கும் போது உயர்அதிர்வெண்ணை மேம்படுத்தி விடுகிறது. இது அண்மை விளைவு என்று அழைக்கப்படுகிறது.

"எட்டு-வடிவ" அல்லது இருதிசைசார் ஒலிவாங்கிகள், உட்பாகத்தின் முன்னும், பின்னும் ஆகிய இரண்டு திசைகளில் இருந்தும் ஒலிகளை ஏற்கும். பெரும்பாலான நாடா ஒலிவாங்கிகள் இந்த வடிவத்தைக் கொண்டிருக்கும்.

நீள்வடிவ ஒலிவாங்கிகள் மிக மிக உயர்ந்த திசைசார் ஒலிவாங்கிகளாக இருக்கின்றன. இடது, வலது மற்றும் பின்புறங்களிலிருந்து வரும் ஒலியை மிக மிக குறைந்தளவே உள்ளெடுக்கின்றன. ஏனைய திசைசார் ஒலிவாங்கிகளோடு ஒப்பிடும் போது, பின்னாலிருந்தும், பக்கவாட்டிலிருந்தும் ஒலியை உள்ளெடுக்கும் தன்மை இதற்கு மிகவும் குறைவாக இருக்கிறது. இதில் ஒரு குழாயின் முனையில் ஒலிஉணர் கருவி வைக்கப்படும். இதன் பக்கவாட்டில் மூடப்பட்டிருக்கும். மேலும் அலை நீக்கம் பக்கவாட்டிலிருந்து வரும் ஒலியையும், பின்புறமிருந்து வரும் ஒலியையும் பெருமளவிற்கு நிராகரித்துவிடும். இவற்றின் உணர்திறன் பகுதி மிகவும் குறுகலாக இருப்பதால், நீளவடிவ ஒலிவாங்கிகள் பொதுவாக தொலைக்காட்சி மற்றும் திரைப்பட அரங்கங்களிலும், விளையாட்டு அரங்கங்களிலும், காடுகளில் ஒலிப்பதிவு செய்வதற்கும் பயன்படுத்தப்படுகின்றன.

சிறப்பாக ஒலி உருவாகும் பகுதிகளில் மட்டுமின்றி ஏனைய இரைச்சலான பகுதிகளிலும் கூட ஒலிவாங்கியைப் பயன்படுத்துவதற்கான பல்வேறு அணுகுமுறைகள் உருவாக்கப்பட்டிருக்கின்றன. மிக இரைச்சலான பகுதிகளிலோ அல்லது ஒலி உருவாகும் ஆதாரத்திற்கு மிக நெருக்கமாகவோ ஒலிவாங்கியை வைக்கும் போது, அந்த மேற்பரப்பிலிருந்து வரும் பிரதிபலிப்புகளை ஒலிவாங்கி உணராத வகையிலும் இருக்கின்றன. மேற்பரப்புகளுக்கு இணையாக ஒரு சாதாரண ஒலிவாங்கியை வைப்பதன் மூலமாக முன்னர் இது சமாளிக்கப்பட்டது. சிலநேரங்களில் ஒலியைத் தடுத்தளிக்கும் ஊடகத்திற்குப் பின்னாலும் கூட வைத்து பயன்படுத்தப்பட்டது. ஒலி பொறியாளர்கள் எட் லாங்க் மற்றும் ரோன் வெக்கர்ஷம் இருவரும் இடைப்படலத்தை ஒலி உருவாகும் மேற்புறத்தைப் பார்த்தும், அதற்கு இணையாகவும் அமைக்கும் முறையை உருவாக்கினார்கள். காப்புரிமைகள் முடிந்துவிட்டிருந்தாலும் கூட, "அழுத்த பகுதி ஒலிவாங்கி" மற்றும் "பீ.இஜட்.எம்." ஆகியவை இன்றும் கிரௌன் இன்டர்நேஷனலின் முத்திரைஅடையாளங்களாகவே கருதப்படுகின்றன. மேலும் பொதுவான வார்த்தையான "எல்லை ஒலிவாங்கி" என்பதே எல்லோராலும் ஏற்று கொள்ளப்படுகிறது. எல்லை ஒலிவாங்கியில் தொடக்கத்தில் ஒரு வட்டதிசை உட்பாகத்தைப் பயன்படுத்தின என்றாலும், இந்த நுட்பத்தின் முழு பயனையும் பெற மேற்பரப்பின் மிக நெருக்கமாக ஓர் ஒரேதிசை ஒலிவாங்கியையும் பொறுத்தலாம். "PCC" என்பது இந்த அணுகுமுறையில் கிரௌன் முத்திரையாக இருக்கிறது. ஆனால் இதே நுட்பத்தைப் பயன்படுத்தும் வேறு உற்பத்தியாளர்களும் இருக்கிறார்கள். 

கைகளில் தொடாமல் பயன்படுத்துவதற்காக விரலளவு ஒலிவாங்கிகள் உருவாக்கப்பட்டன. இந்த சிறிய ஒலிவாங்கிகளை சட்டைகளில் பொருத்திக் கொள்ளலாம். உண்மையில், அவை கழுத்தைச் சுற்று சட்டை கழுத்துப்பட்டையில் செருகி வைக்கலாம். ஆனால் பொதுவாக அவை அணிந்திருக்கும் ஆடைகளில் செருகி வைக்கப்படுகின்றன. இந்த விரலளவு ஒலிவாங்கியிலிருந்து வரும் கார்டைத் துணிகளில் மறைத்துவிட முடியும். சிலநேரங்களில் பாக்கெட்டுகளில் இருக்கும் அல்லது இடுப்புபட்டையில் இணைக்கும் ரேடியோ அலைவரிசை ஒலிபரப்பிகளுடன் இவை இணைக்கப்பட்டிருக்கும் அல்லது நேரடியாக இவை ஒலிபெருக்கி உபகரணங்களுடன் இணைக்கப்பட்டு விடும். 

கம்பியில்லா ஒலிவாங்கியானது, ஒரு கம்பியின் மூலமாக அல்லாமல் ஒலியை ரேடியோ அல்லது ஒளி சமிக்ஞையாக மாற்றி அனுப்புகிறது. இது பொதுவாக ஒரு சிறிய பண்பலை ரேடியோ ஒலிபரப்பியைப் பயன்படுத்தி அதன் சமிக்ஞையை, ஒலி அமைப்புடன் இணைக்கப்பட்டிருக்கும் அருகிலிருக்கும் ஒலிஈர்ப்பானுக்கு அனுப்பும். ஒலிபரப்பியும், ஒலிஈர்ப்பானும் பார்வைக்குட்பட்டு அருகில் இருக்கும் போது, அது அகச்சிவப்பொளியைக் கூட பயன்படுத்தும். 

ஒரு தொடு ஒலிவாங்கி ஒரு திட மேற்தளத்திலிருந்தோ அல்லது ஒரு திடப்பொருளில் இருந்தோ அதிர்வுகளை நேரடியாக பெறுகிறது. இந்த வகை ஒலிவாங்கியின் முக்கிய பயன்பாடுகளில் ஒன்று, மிக குறைந்த ஒலி அளவைக் கூட ஈர்ப்பது. அதாவது சிறிய பொருட்களின் ஒலியை அல்லது சிறிய பூச்சிகளின் ஒலியைக் கூட இது நுண்மையாக உணரும் தன்மை கொண்டது. இந்த ஒலிவாங்கிகள் பொதுவாக ஒரு காந்த (நகரும் சுருள்) ஆற்றல்மாற்றியையும், தொடு தகடையும், தொடு ஊசியையும் கொண்டிருக்கும். இந்த தொடு தகடு நேரடியாக இசை கருவியின் அல்லது பிற தளத்தின் அதிர்வுறும் பாகத்தின் மீது வைக்கப்படுகிறது. பின்னர் இந்த தொடு ஊசி அதிர்வுகளை சுருளுக்கு அனுப்புகிறது. நத்தையின் இதயஒலி, எறும்பின் கால் தடங்கள் போன்றவற்றை அறிய இந்த தொடு ஒலிவாங்கிகள் பயன்படுத்தப்படுகின்றன. இந்த ஒலிவாங்கியின் சிறிய வடிவம் சமீபத்தில் தான் அபிவிருத்தி செய்யப்பட்டிருக்கிறது. ஒரு குரல்வளை ஒலிவாங்கி என்பது தொடு ஒலிவாங்கியின் மாற்று வடிவமாகும். குரல்வளையில் இணைக்கப்பட்டிருக்கும் இது ஒருவரின் குரல்வளையிலிருந்து நேரடியாக அவருடைய பேச்சை ஈர்த்தெடுக்கிறது. எல்லா திசைகளில் இருந்தும் சத்தம் வந்து கொண்டிருக்கும் பகுதிகளில் இந்த சாதனத்தைப் பயன்படுத்தலாம். இல்லையென்றால், பேசுபவர் மிகவும் சத்தமாக பேச வேண்டியதாக இருக்கும்.

ஒரு பரவளைய ஒலிவாங்கியானது, ஒலியலைகளை சேகரிக்கவும், ஒலிவாங்கியின் ஒலிஈர்ப்பானுக்குள் ஒன்று குவிக்கவும் ஒரு பரவளைய பிரதிபலிப்பானைப் பயன்படுத்துகிறது. ஒரு பரவளைய வானலைவாங்கியைப் போன்றே இது செயல்படுகிறது. (அதாவது ஒரு செயற்கைகோள் பரவளையம் ரேடியோ அலைகளைச் செய்வதைப் போலவே செய்கிறது) அசாதாரணமாக குவிக்கப்பட்ட முன் உணர்திறனையும், பல மீட்டர் தூரத்தில் கேட்கும் ஒலிகளையும் கூட ஈர்க்கக்கூடிய இந்த ஒலிவாங்கியின், இயற்கை ஒலிகளைப் பதிவு செய்வதற்காகவும், வெளிப்புற விளையாட்டு நிகழ்ச்சிகளிலும், ஒற்று கேட்பதிலும், சட்ட ஒழங்கைக் காப்பதிலும், ஒற்றறிவதிலும் பயன்படுகிறது. பரவளைவு ஒலிவாங்கிகள், குறைந்த அலைவரிசைகளில் சிறப்பாக செயல்படுவதில்லை என்பதால், அவை வழக்கமான ஒலிப்பதிவு பயன்பாடுகளில் பயன்படுத்தப்படுவதில்லை. 

ஓர் இசைப்பிரிப்பு ஒலிவாங்கியானது, ஓர் இசைப்பிரிப்பு சமிக்ஞையை உருவாக்க இரண்டு ஒலிவாங்கிகளை ஒரே தொகுதியாக ஒருங்கிணைக்கிறது. ஓர் இசைப்பிரிப்பு ஒலிவாங்கியானது, பொதுவாக ஒலிபரப்பு பயன்பாடுகள் அல்லது வெளிப்புற ஒலிப்பதிவுகளில் பயன்படுத்தப்படுகிறது. ஒரு பாரம்பரிய X-Y உள்ளமைவில் இரண்டு தனித்தனி மின்தேக்கி ஒலிவாங்கிகளை உள்ளமைவு செய்வது நடைமுறை சாத்தியமற்றதாக இருக்கிறது. (பார்க்கவும்: இசைப்பிரிப்பு ஒலிபதிவிற்கான ஒலிவாங்கி பயிற்சி) இதுபோன்ற சில ஒலிவாங்கிகள் இரண்டு ஒலித்தடங்களுக்கு இடையில் ஆற்றலெல்லையின் மாற்றக்கூடிய கோணத்தைக் கொண்டிருக்கும். 

ஓர் இரைச்சல்-குறைக்கும் ஒலிவாங்கியானது, இரைச்சல் மிகுந்த சுற்றுசூழல்களில் பயன்படுத்துவதற்காக மிகச் சிறந்த ஒரேதிசையில் ஒலியை உள்வாங்கும் தன்மையில் வடிவமைக்கப்பட்டிருக்கும். பல்வேறு பயன்பாடுகளில் ஒன்றாக இவை விமானங்களிலும் பயன்படுத்தப்படுகின்றன. இதில் இவை தலையணி ஒலிச்சாதனத்தில் பூம் ஒலிவாங்கிகளாக பொருத்தப்படும். இரைச்சல் மிகுந்த மேடைகளில் பாடகர்களாலும் இது பயன்படுத்தப்படும். பல்வேறு இரைச்சல்-குறைப்பு ஒலிவாங்கிகள் இரண்டு இடைப்படலங்களில் இருந்து பெறப்படும் சமிக்ஞைகளை ஒருங்கிணைக்கின்றன. இரட்டை இடைப்படல வடிவமைப்புகளில், முதன்மை இடைப்படலம் ஒலி உள்வரும் திசைக்கு மிக நெருக்கமாகவும், மற்றொருன்று தூரத்திலும் பொருத்தப்பட்டிருக்கும். இந்த இரண்டு இடைப்படலங்களில் இருந்தும் பெறப்படும் ஒலியானது ஒருங்கிணைக்கப்படும். ஒரேயொரு இடைப்படலத்தைப் பயன்படுத்தும் பிற இரைச்சல்-குறைப்பு வடிவமைப்புகள், இரட்டை இடைப்படலங்கள் பயன்படுத்தும் ஒலிவாங்கிகள் குறைக்கும் அளவிற்கு இரைச்சலைக் குறைப்பதில்லை. ஒரேயொரு இடைப்படலத்தைப் பயன்படுத்தும் ஒரு இரைச்சல்-குறைப்பு தலையணி ஒலிச்சாதனத்தின் வடிவமைப்பு, கார்த் புரூக்ஸ் மற்றும் ஜனெட் ஜாக்சன் போன்ற பாடல் கலைஞர்களால் பயன்படுத்தப்படுகிறது. ஒருசில இரைச்சல்-குறைப்பு ஒலிவாங்கிகள் குரல்வளை ஒலிவாங்கிகளாகும்.

ஒலிவாங்கிகளால் மிக அதிகமாக பயன்படுத்தப்படும் இணைப்பான்களாவன:

சிறிய உபகரணங்களில் பயன்படுத்தப்படும் சில ஒலிவாங்கிகள், 5 முனை எக்ஸ்.எல்.ஆர் இணைப்பான், அல்லது சிறிய எக்ஸ்.எல்.ஆர். இணைப்பான்கள் போன்ற ஏனைய பிற இணைப்பான்களையும் பயன்படுத்துகின்றன. சில விரலளவு ஒலிவாங்கிகள் ஒரு கம்பியில்லா ஒலிபரப்பியுடன் இணைக்க பிரத்யேக சிறப்பு இணைப்பான்களைப் பயன்படுத்துகின்றன. 2005-ஆம் ஆண்டிலிருந்து, யூ.எஸ்.பி. இணைப்பான்களுடன் கூடிய தொழில்ரீதியான தரமுள்ள ஒலிவாங்கிகள் உருவாக்கப்பட்டு பயன்பாட்டில் உள்ளன. இவை கணினி அடிப்படையிலான மென்பொருள்களுக்கு நேரடியாக பதிவு செய்ய பயன்படுகின்றன.

ஒலிவாங்கியானது, மின்மறிப்பு என்ற ஒரு மின்னியல் பண்பைக் கொண்டிருக்கும். வடிவமைப்பிற்கு ஏற்ப வேறுபடும் இது, ஓம்ஸ் (Ω) என்ற அலகால் அளக்கப்படும். ஓர் ஒலிவாங்கியின் "இந்த மின்மறிப்பு" அதிலேயே குறிப்பிடப்பட்டிருக்கும். 600 Ω-க்கு கீழே இருப்பது குறைவான மின்மறிப்பாகக் கருதப்படுகிறது. 600 Ω-க்கும் 10கிலோ ஓமிற்கும் இடையில் இருப்பது மத்திய மின்மறிப்பு அளவு என்று கருதப்படுகிறது. 10 கிலோ ஓமிற்கு மேலே இருப்பவை உயர் மின்மறிப்பு என்றறியப்படுகிறது. முன்நிலை-ஒலிபெருக்கிகளுக்குப் பின்னால் இருக்கும் மின்தேக்கி ஒலிவாங்கிகள், பொதுவாக 50 மற்றும் 200 ஓம்களுக்கு இடையில் வெளியீட்டு மின்மறிப்பைக் கொண்டிருக்கும்.

ஓர் ஒலிவாங்கி குறைந்த மின்மறிப்பைக் கொண்டிருந்தாலும் சரி, அல்லது உயர் மின்மறிப்பைக் கொண்டிருந்தாலும் அது ஒரே அளவிலான சக்தியையே வெளியிடுகிறது. ஓர் ஒலிவாங்கி உயர்ந்த மற்றும் குறைந்த மின்மறிப்பில் உருவாக்கப்பட்டிருந்தால், அளிக்கப்படும் ஒலி அழுத்த உள்ளீட்டிற்கு ஏற்ப உயர் மின்மறிப்பு பதிப்பு உயர் வெளியீட்டு மின்னழுத்தத்தைக் கொண்டிருக்கும். இது வெற்றிட-குழாய் கிடார் ஒலிபெருக்கிகள் போன்றவற்றிக்கு மிக பொருத்தமான தேர்வாக அமைகின்றன. பெரும்பாலான தொழில்ரீதியான ஒலிவாங்கிகள் குறைந்த மின்மறிப்பையே கொண்டிருக்கும். அதாவது 200 அல்லது அதற்கு கீழான ஓம்களைக் கொண்டிருக்கும். தொழில்ரீதியான வெற்றிட-குழாய் ஒலி உபகரணங்கள் ஒரு மின்மாற்றியைக் கொண்டிருக்கும். இது ஒலிவாங்கி மின்சுற்றின் மின்மறிப்பை உயர் மின்மறிப்பிற்கு உயர்த்துகின்றன. இது வெற்றிட-குழாயின் இயக்கத்திற்குத் தேவையான மின்னழுத்தத்தை உருவாக்கி அளிக்கிறது. ஒரு குறைந்த மின்மதிப்பு ஒலிவாங்கிக்கும், ஓர் உயர் மின்மறிப்பு உள்ளீட்டிற்கும் இடையில் வெளியிலிருந்து பொருத்தம் அளிக்கும் மின்மாற்றிகளும் பயன்படுத்தப்படுகின்றன.

குறைந்த மின்மறிப்பு ஒலிவாங்கிகளுக்கு இரண்டு காரணங்களுக்காக முன்னுரிமை அளிக்கப்படுகிறது: ஒன்று ஓர் உயர் மின்மறிப்பு ஒலிவாங்கியை ஒரு நீண்ட கேபிளோடு பயன்படுத்தும் போது, கேபிளில் இருக்கும் மின்தேக்கத்தின் காரணமாக, உயர் அலைவரிசை சமிக்ஞையின் இழப்பு ஏற்படுகிறது. மற்றொரு காரணம், நீண்ட உயர் மின்மறிப்பு கேபிள்கள் அதிகளவிலான ஹம் ஒலிகளையும், சாத்தியப்படுமானால் ரேடியோ-அலைவரிசை குறுக்கீடுகளையும் (RFI) ஈர்க்கும். ஒலிவாங்கிக்கும், இணைக்கப்படும் சாதனத்திற்கும் இடையில் மின்மறிப்பு பொருத்தமாக இல்லை என்றால் எதுவும் சேதமடைந்து விடாது. அதிகபட்சமாக சமிக்ஞை அளவு குறையக்கூடும் அல்லது அலைவரிசை பிரதிபலிப்பு மாற்றம் அடையக்கூடும். 

பெரும்பாலான ஒலிவாங்கிகள் அவற்றோடு இணைக்கப்பட்டிருக்கும் சாதனத்தின் மின்மறிப்பிற்கு பொருத்தமான மின்மறிப்பைக் கொண்டிருக்கும் வகையில் வடிவமைக்கப்படுவதே "இல்லை" . இவ்வாறு இருப்பதால், அவற்றின் அலைவரிசை பிரதிபலிப்பு மாறிவிடும்; குறிப்பாக உயர் ஒலி அழுத்த அளவுகளில் அவற்றின் அலைவரிசை குறுக்கீடுகளும் அதிகமாக இருக்கும். ஆனால் சில குறிப்பிட்ட நாடா மற்றும் ஆற்றல்மிகு ஒலிவாங்கிகள் இதற்கு விதிவிலக்காக இருக்கின்றன.

ஒலி பொறியியல் கழகத்தால் அமைக்கப்பட்ட ஏ.ஈ.எஸ். 42 தரமுறை ஒலிவாங்கிகளுக்கான ஓர் எண்மருவி இடைமுகத்தை வரையறுக்கிறது. இந்த தரமுறையைக் கொண்டிருக்கும் ஒலிவாங்கிகள், ஓர் எண்மருவி ஒலியை நேரடியாக ஒரு எக்ஸ்.எல்.ஆர். ஆண் இணைப்பான் மூலமாக வெளிப்படுத்துகின்றன. எண்மருவி ஒலிவாங்கிகள், அவற்றிற்கு தோராயமான உள்ளீட்டு இணைப்பான்களுடன் புதிய உபகரணங்களில் பயன்படுத்தப்படுகின்றன. இவை எ.ஈ.எஸ். 42 தரமுறையைக் கொண்டிருக்கின்றன. அதேபோன்று, இந்த எ.ஈ.எஸ் 42 தரமுறையைக் கொண்டிருக்கும் இசையரங்க-தரத்திலான ஒலிவாங்கிகள் தற்போது பல்வேறு உற்பத்தியாளர்களால் உருவாக்கப்பட்டு சந்தையில் கிடைக்கின்றன.

ஒலிவாங்கிகளின் உற்பத்தியில் இருக்கும் வேறுபாடுகள் காரணமாக, ஒலிவாங்கிகள் அவற்றிற்கேற்ப வெவ்வேறு தன்மைகளைக் கொண்டிருக்கும். இதன் காரணமாக, இவற்றின் வாகை ஒரேமாதிரியாக இருக்காது என்பதோடு, அவற்றின் அலைவரிசை பிரதிபலிப்புகளும் சீராக இருக்காது. மேலும், ஒலிவாங்கிகள் ஒலி அழுத்தங்களுக்கு ஏற்ப ஒரேமாதிரியான உணர்வுதிறனையும் கொண்டிருக்காது. விஞ்ஞான பயன்பாடுகளில் ஒலிவாங்கிகளின் மிக சீரான வெளிப்பாடுகள் தேவைப்படுகின்றன. ஆனால் இதுவே இசை ஒலிப்பதிவுகளில் அந்த அளவிற்கு தேவைப்படுவதில்லை. ஒலிவாங்கிகளுக்கென தொழில்நுட்ப விபரக்குறிப்புகள் சர்வதேச தரமுறையில் இருக்கிறது என்றாலும் கூட, வெகுசில உற்பத்தியாளர்களே அதைக் கடைபிடிக்கிறார்கள். இதன் விளைவாக, வெவ்வேறு அளவீட்டு நுட்பங்கள் கையாளப்படுவதால், வெவ்வேறு உற்பத்தியாளர்கள் அளிக்கும் தொழில்நுட்ப விபரக்குறிப்புகளை ஒப்பிட்டு பார்ப்பது மிகவும் சிரமமாக மாறிவிடுகிறது. ஒலிவாங்கி தரவு வலைத்தளம், ஒலிவாங்கி உற்பத்தியாளர்களிடமிருந்து தற்போதிருக்கும் ஒவ்வொரு ஒலிவாங்கியின் தொழில்நுட்ப விபரக்குறிப்புகளையும் படங்களுடனும், விளக்கங்களுடனும் தொகுத்துள்ளது.. இருப்பினும், பிரசுரிக்கப்பட்டிருக்கும் எவ்வித தகவல்களில் இருந்தும் தீர்க்கமான முடிவுகளுக்கு வருவதற்கு முன் போதியளவிற்கு எச்சரிக்கையாக இருப்பது அவசியமாகும்.

அலைவரிசை பிரதிபலிப்பு வரைபடமானது, ஒலிவாங்கியின் உணர்வுத்திறனை டெசிபெலில் எடுத்துக்காட்டுகிறது. இது அலைவரிசைக்கேற்ப மாறுபட்டிருக்கும். அலைவரிசை பிரதிபலிப்பானது துல்லியமாக இல்லை என்றாலும், பின்வருமாறு குறிப்பிடப்பட்டிருக்கும்: "30 Hz–16 kHz ±3 dB". அளிக்கப்பட்டிருக்கும் தகவல்களில் இருந்து, இந்த வேறுபாடுகள் எந்தளவிற்கு "மழுங்கலாக" இருக்கும் என்பதை ஒருவரால் தீர்மானிக்க முடியாது. மாற்றம் ஏற்கும்தன்மையுடன் டெசிபில் அளவீடு இல்லாமல், வெறுமனே "20 ஹெட்ஸ் முதல் 20 கிலோ ஹெட்ஸ்" வரை என்று குறிப்பு அளிக்கப்பட்டிருந்தால், அதனால் எந்த பயனும் இல்லை. ஒரேதிசை ஒலிவாங்கிகளின் அலைவரிசை பிரதிபலிப்பு, ஒலி உள்ளீடுகள் இருக்கும் தொலைவிற்கு ஏற்ப மிக அதிகமாக மாற்றத்திற்கு உட்பட்டிருக்கும். ஐ.ஈ.சி. 60268-4 நெறிமுறைகளானது, அலைவரிசை பிரதிபலிப்பை "தள முன்னேற்ற அலை" சூழல்களில் தான் அளவிட வேண்டும் என்று குறிப்பிடுகிறது. ஆனால் இது எப்போதும் நடைமுறைக்கு சாத்தியமாக இருப்பதில்லை. "அண்மையில் வைத்து பேசும்" ஒலிவாங்கிகளை, வெவ்வேறு ஒலி ஆதாரங்கள் மற்றும் தூரங்களைக் கொண்டு அளவிடலாம். ஆனால், அதில் எவ்வித தரமுறையும் இருப்பதில்லை. அளவீட்டு நுட்பங்கள் விவரிக்கப்பட்டால் ஒழிய, வெவ்வேறு மாதிரிகளில் இருந்து தரவுகளை ஒப்பிட்டுப் பார்க்க இயலாது. 

ஒலிவாங்கி ஒலியில்லாத போது செய்வதைப் போல, சுய-இரைச்சல் அல்லது சம இரைச்சல் அளவானது ஒரேயளவிலான வெளியீட்டு மின்னழுத்தத்தை உருவாக்குகிறது. இது ஒலிவாங்கியின் ஆற்றல் அளவில் குறைந்த அளவை எடுத்துக்காட்டுகிறது. அளவீடு பொதுவாக dB (A) என்ற அலகால் குறிக்கப்படுகிறது. எடுத்துக்காட்டாக: "15 dBA SPL" (இதில் SPL என்பது 20 மைக்ரோ பாஸ்கலைச் சார்பாக இருக்கும் ஒலி அழுத்த அளவைக் குறிக்கிறது). எந்தளவிற்கு இந்த அலகு குறைவாக இருக்கிறதோ, அந்தளவிற்கு சிறப்பாக இருக்கும். சில ஒலிவாங்கி உற்பத்தியாளர்கள், ஐ.டி.யூ.-ஆர். 498 இரைச்சல் அளவீட்டைப் பயன்படுத்தி இரைச்சல் அளவைக் குறிப்பிடுவார்கள். இது நாம் கேட்கும் இரைச்சலை மிக துல்லியமாக குறிப்பிட்டுக் காட்டும். அமைதி ஒலிவாங்கியானது, 20 dBA SPL அளவை அல்லது 32 dB SPL 468-அளவை மதிப்பிடுகிறது. Brüel & Kjaer 4179 போன்ற மிக அமைதியான ஒலிவாங்கிகள் சிறப்பு பயன்பாடுகளுக்காக பல ஆண்டுகளாக இருந்து வந்தன. அரங்க/பொழுதுபோக்கு சந்தையில் சமீபத்தில் குறைந்த இரைச்சல் தொழில்நுட்ப குறிப்புகளுடன் ஒலிவாங்கிகள் அறிமுகப்படுத்தப்பட்டிருக்கின்றன. Neumann மற்றும் Røde ஆகியவைகளில் இருந்து சில இவ்வாறான ஒலிவாங்கி மாதிரிகள் வெளியாகி உள்ளளன. இவை இரைச்சல் அளவுகள் 5-7 dBA வரையில் இருப்பதாக விளம்பரப்படுத்துகின்றன. 

மொத்த அனுச்சுர உருத்திரிபின் குறிப்பிட்ட மதிப்புகளுக்கு, ஓர் ஒலிவாங்கி தாங்கக்கூடிய அதிகபட்ச SPL (ஒலி அழுத்த அளவு) அளவு மதிப்பிடப்பட்டிருக்கிறது. இது பொதுவாக 0.5 சதவீதமாக இருக்கும். இந்தளவு உருத்திரிபு பொதுவாக கேட்கக்கூடியதாக இருப்பதில்லை. ஆகவே இந்த எஸ்.பீ.எல். அளவுகளில், ஒலிவாங்கியை ஒருவரால் பாதுகாப்பாக, ஒலிப்பதிவில் எந்த பாதிப்பும் இல்லாமல், பயன்படுத்த முடியும். எடுத்துக்காட்டாக: "0.5% THD-ல் அதிகபட்சம் 142 dB SPL" இருக்கும். அதிகபட்சமாக மிக உயர்ந்த எஸ்.பீ.எல். உடன் கூடிய ஒலிவாங்கிகள் தானே உயர்ந்த இரைச்சலைக் கொண்டிருக்கும் என்ற போதினும், இதன் மதிப்பு அதிகமாக இருக்கும்பட்சத்தில் ஒலிவாங்கியின் தன்மை சிறப்பாக இருக்கும். 

ஒருவகையில், நறுக்கு அளவு அதிகபட்ச பயன்பாட்டு அளவின் குறியீடாக இருக்கிறது. ஒலிவாங்கிகளில் இருந்து வரும் அனுச்சுர உருத்திரிபு பொதுவாக குறைந்த-மட்ட அளவில் இருக்கும் என்பதால், மிக குறைந்த கேட்கும் ஒலியளவுகளே இருக்கும். மற்றொருபுறம், இடைபடலத்தை நகர்த்தும் அளவிற்கு அதன் நறுக்கு இருக்குமேயானால், அது சப்தமான ஒலியை அதிகபட்சமாக எழுப்பிவிடும். இதை சாத்தியப்பட்ட அளவிற்கு குறைத்து விட வேண்டிய தேவை இருக்கும். சில ஒலிவாங்கிகளில் நறுக்கு அளவு அதிகபட்ச ஒலி அழுத்த அளவைவிட அதிகமாக இருக்கக்கூடும்.

ஓர் ஒலிவாங்கியின் ஆற்றல்மிகு அளவுவிகிதம் என்பது, இரைச்சல் தளத்திற்கும் அதிகபட்ச ஒலி அழுத்த அளவிற்கும் இடையிலான ஒலி அழுத்த அளவிலிருக்கும் வேறுபாடாகும். 

ஓர் ஒலிவாங்கியானது, ஒலி அழுத்தத்தை எந்தளவிற்கு வெளியீட்டு மின்னழுத்தமாக மாற்றி அளிக்கிறது என்பதை உணர்திறன் குறிக்கிறது. ஓர் உயர்ந்த உணர்திறன் ஒலிவாங்கியானது, அதிக மின்னழுத்தத்தை உருவாக்கும். ஆகவே ஒலிக்கலவை அல்லது ஒலிப்பதிவு சாதனத்தில் குறைந்த ஒலிபெருக்கமே தேவைப்படுகிறது. இதுவொரு நடைமுறை பிரச்சினையாக இருக்கிறதே தவிர, நேரடியாக ஒலிவாங்கியின் தரத்தை எடுத்துக்காட்டுவதாக எடுத்துக்கொள்ள முடியாது. பொதுவாக இரண்டு அளவீடுகள் உள்ளன. சர்வதேச தரமுறையானது, 1 கிலோ ஹெர்ட்ஸில் ஒரு பாஸ்கெலுக்கு இத்துணை மில்லிவோல்டுகள் என்று குறிப்பிடுகிறது. இதன் உயர்ந்த மதிப்பு உயர்ந்த உணர்திறனைக் குறிக்கும். பழைய அமெரிக்க முறையில், ஒரு பாஸ்கெலுக்கு ஒரு மின்னழுத்தம் (1 V/Pa) என்ற தரமுறையில் குறிக்கப்பட்டது. இதில் வெறும் டெசிபில் அலகுகளில் அளவிடப்பட்டது. இதனால் இதிலிருந்து கிடைக்கும் மதிப்பு எதிர்மறையாக இருந்தது. இதிலும், ஓர் உயர்மதிப்பு சிறந்த உணர்திறனைக் குறிக்கும். ஆகவே -60 dB என்பது -70 dB என்பதை விட உயர்ந்த உணர்திறனாகும்.

சில ஒலிவாங்கிகள் ஒலிஎழுப்பிகளைப் பரிசோதனை செய்வதற்காகவும், இரச்சல் அளவுகளை அளப்பதற்காகவுமே உருவாக்கப்படுகின்றன. இவை திருத்தஅளவுகளுக்கான ஆற்றல்மாற்றிகளாகும். பொதுவாக இவற்றுடன் திருத்தஅளவு சான்றிதழும் இணைக்கப்பட்டிருக்கும். இதில் அலைவரிசையோடு ஒப்பிட்டு துல்லியமான உணர்திறனைக் குறிப்பட்டிருக்கும். அளவீட்டு ஒலிவாங்கிகளின் தரம் பெரும்பாலும் "முதல் வகை", "இரண்டாம் வகை" என்று வகைப்படுத்தப்பட்டிருக்கும். இந்த வகைப்பாடு ஒலிவாங்கியின் தொழில்நுட்ப குறிப்புகளை அடிப்படையாக கொண்டவையல்ல, மாறாக ஒலி அளவுமானிகளை அடிப்படையாக கொண்டிருக்கும். அளவீட்டு ஒலிவாங்கியின் செயல்பாட்டுத்திறனின் விளக்ககத்திற்காக ஒரு தரமுறை சமீபத்தில் வெளியிடப்பட்டது. 

அளவீட்டு ஒலிவாங்கிகள் வழக்கமாக அழுத்தத்தின் அளவீட்டு உணர்விகளாக இருக்கின்றன; அவை வட்டத்திசை பிரதிபலிப்பைக் காட்டுகின்றன. ஒலிச்செறிவு அல்லது ஒலியின் ஆற்றல் அளவீடுகளுக்கு அழுத்த-சாய்வு அளவீடுகள் தேவைப்படுகிறது. இது குறிப்பிடத்தக்களவில் குறைந்தபட்சம் இரண்டு ஒலிவாங்கிகளின் தொடரை அல்லது வெப்ப-கம்பி காற்றுவேகமானியைப் பயன்படுத்தி செய்யப்பட்டிருக்கும்.

ஓர் ஒலிவாங்கியைக் கொண்டு விஞ்ஞானப்பூர்வமான அளவீட்டை எடுக்க வேண்டுமானால், அதன் மதிப்புமிக்க உணர்வுத்திறன் தெரிந்திருக்க வேண்டும். (ஒரு பாஸ்கெலுக்கான மின்னழுத்தத்தில்) இது சாதனத்தின் ஆயுள்காலத்திற்கு ஏற்ப மாறக்கூடும் என்பதால், தொடர்ந்து குறிப்பிட்ட கால இடைவெளியில் அளவீட்டு ஒலிவாங்கிகளை அளவுதிருத்தம் செய்ய வேண்டிய தேவை ஏற்படுகிறது. சில ஒலிவாங்கி உற்பத்தியாளர்களும், சில தனியார் பரிசோதனை ஆய்வகங்களும் இந்த சேவையை அளிக்கின்றன. இங்கிலாந்தில் இருக்கும் என்.பி.எல்., ஜேர்மனியில் இருக்கும் பீ.டி.பி., அமெரிக்காவில் இருக்கும் என்.ஐ.எஸ்.டி. போன்ற தேசிய அளவீட்டு அமைப்புகளில் அனைத்து வகையான ஒலிவாங்கியின் அளவுதிருத்தத்தையும் அதன் முதன்மை தரமுறைகளோடு கண்டறிய முடியும். அளவுதிருத்தம் செய்யப்பட்ட அளவீட்டு ஒலிவாங்கிகளைக் கொண்டு பின்னர் ஒப்பீட்டு முறையில் ஏனைய ஒலிவாங்கிகளை அளவுதிருத்தம் செய்யலாம். 

பயன்பாடுகளைச் சார்ந்து, அளவீட்டு ஒலிவாங்கிகள் குறிப்பிட்ட கால இடைவெளியில் (ஒவ்வொரு ஆண்டும் அல்லது குறிப்பிட்ட மாத இடைவெளியில்) பரிசோதிக்க வேண்டும். 

ஒரு பிஸ்டோஃபோன் என்பது ஓர் ஒலியியல் அளவுதிருத்தியாகும். இந்த அளவுதிருத்தம் ஓர் ஆடுதண்டைப் பயன்படுத்துகிறது. இதில் காற்று மாறாவெப்பத்தில் அழுத்தப்பட்டிருக்கும். அது வைக்கப்பட்டிருக்கும் அந்த அறையில் இருக்கும் ஒலி அழுத்த அளவை சாதனத்தின் உள் அளவுகளைக் கொண்டும், மாறாவெப்ப வாயு விதியைக் கொண்டும் கணக்கிட முடியும். இதற்கு formula_1 என்பது நிலையாக இருக்க வேண்டும். formula_2 என்பது அந்த அறையில் இருக்கும் அழுத்தத்தைக் குறிக்கும். formula_3 என்பது அறையின் கொள்ளளவைக் குறிக்கும். formula_4 என்பது குறிப்பிட்ட கொள்ளளவில், குறிப்பிட்ட வெப்பத்திற்கு, நிலையான அழுத்தத்தில் இருக்கும் காற்றின் குறிப்பிட்ட வெப்ப விகிதத்தைக் குறிக்கும்.
பிஸ்டோஃபோன் முறை குறைந்த அலைவரிசைகளில் மட்டுமே வேலை செய்கிறது. பொதுவாக, வழக்கமான பரிசோதனை அலைவரிசை ஏறத்தாழ 250 ஹெட்ஸில் இருக்கும்.

இந்த முறையானது, ஒன்று அல்லது பல ஒலிவாங்கிகளின் நேர்எதிர்மையைச் சார்ந்திருக்கிறது. ஒரு நெருக்கமான இணையி அல்லது கட்டற்ற புலத்தில் இந்த நுட்பம் செயல்படுத்தப்படும். இதில் பயன்படுத்தப்படும், ஒலிவாங்கிகளில் ஒன்று மட்டும் நேர்எதிர்மையாக இருந்தாலே போதுமானதாகும்.

ஓர் ஒலிவாங்கி வரிசை என்பது பல ஒலிவாங்கிகள் தொடர்யிணைப்பாக செயல்படுவதாகும். இவை பல பயன்பாடுகளில் பயன்படுத்தப்படுகின்றன. அவற்றுள் சில:


குறிப்பாக, ஒரு வரிசை என்பது வட்டத்திசை ஒலிவாங்கிகளால் உருவாக்கப்பட்டிருக்கும். இது இடத்தின் சுற்றுவட்டத்தில் அமைக்கப்பட்டிருக்கும். பின்னர் அவை பதிவு செய்யும் ஒரு கணினியுடன் இணைக்கப்பட்டிருக்கும்.

காற்றுத்திரைகள் ஒலிவாங்கிகளைப் பாதுகாக்க பயன்படுத்தப்படுகின்றன. அவ்வாறு இல்லை என்றால், காற்றால் அல்லது மொழியின் வல்லெழுத்துக்களால் ஒலியில் அதிர்வு ஏற்படக்கூடும். பெரும்பாலான ஒலிவாங்கிகள் அவற்றின் இடைப்படலத்தைச் சுற்றி ஓர் உள்ளார்ந்த காற்றுத்திரையைக் கொண்டிருக்கின்றன. ஒலிவாங்கியின் இடைப்படலத்திற்கு கவசம் போல, அவற்றிலிருந்து ஒரு குறிப்பிட்ட தூரத்தில் ஒரு பிளாஸ்டிக் திரையோ, கம்பி வலையோ வைக்கப்பட்டிருக்கும். காற்று அல்லது வேறெந்த இயந்திரத்தனமான பாதிப்புகளில் இருந்து இது பாதுகாக்கிறது. ஷூர் SM58 போன்ற சில ஒலிவாங்கிகள், கவசத்தின் பாதுகாப்புத்தன்மையை மேலும் அதிகரிப்பதற்காக, அந்த வலையின் உள்ளே மற்றொரு கூடுதலான பாதுகாப்பு அடுக்கைக் கொண்டிருக்கும். உள்அமைந்திருக்கும் ஒலிவாங்கி காற்றுத்திரைகளுக்குப் பின்னால், காற்றிலிருந்து பாதுகாப்பு அளிப்பற்காக மேலும் மூன்று பிரிவுகள் உள்ளே அமைக்கப்பட்டிருக்கும்.

அனைத்து வகையான காற்றுத்திரை வகைகளிலும் இருக்கும் ஒரு குறைபாடு என்னவென்றால், இவற்றால் ஒலிவாங்கியின் உயர் அலைவரிசை பிரதிபலிப்பு ஓரளவிற்கு தடைப்படும். அதாவது, இந்த தடை பாதுகாப்பு அடுக்கின் அடர்த்தியைச் சார்ந்ததாகும். அடர்த்தி அதிகமாக இருக்கும் போது, உயர் அலைவரிசைக்கான தடையும் அதிகமாக இருக்கும். 

ஒலிவாங்கியின் மேற்பரப்பு பொதுவாக மென்மையான பாலிஸ்டர் அல்லது பாலியுரிதேன் நுரையினால் செய்யப்பட்டிருக்கும். ஏனென்றால், இவை குறைந்த விலையில் கிடைப்பதுடன், இயற்கை அப்புறப்படுத்துவதற்கும் ஏற்றதாக உள்ளன. வேண்டுமானால் பொருத்திக் கொள்ள கூடிய காற்றுத்திரைகளும் கிடைக்கின்றன. ஷூர் நிறுவனத்தின் A2WS என்பது வேண்டுமானால் பொருத்திக்கொள்ளக்கூடிய காற்றுத்திரைக்கான ஓர் எடுத்துக்காட்டாகும். அமெரிக்க ஜனாதிபதி உரையாற்றும் ஒலிவாங்கிகளில் ஒன்றான ஷூர் SM57 ஒலிவாங்கியிலும் இந்த வகை காற்றுத்திரை பயன்படுத்தப்படுகிறது. பாலியுரிதேன் நுரை ஒலிவாங்கி மேற்பரப்புகளில் இருக்கும் ஒரு குறைபாடு என்னவென்றால், இவை காலப்போக்கில் அழியத் தொடங்குகின்றன. அதேபோல, காற்றுத்திரைகளின் திறந்த அறைப்பகுதிகளில் காலப்போக்கில் தூசிகளும், ஈரப்பதமும் குவிந்துவிடுவதால், உயர் அலைவரிசை இழப்பைத் தடுப்பதற்காக அவற்றை சுத்தப்படுத்த வேண்டும். மற்றொருபுறம், காற்றுத்திரைகளின் நன்மை என்னவென்றால், காற்றுத்திரைகளைச் சுத்தப்படுத்த ஒருவர் உடனடியாக அவற்றை மாற்றிவிட முடியும். அதிக செயல்பாடுகள் நடந்து கொண்டிருக்கும் சூழ்நிலைகளில், ஓர் ஒலிவாங்கியில் இருந்து மற்றொன்றை வேறுபடுத்தி அடையாளம் காண்பதற்கு, வெவ்வேறு நிறத்திலான காற்றுத்திரைகளையும் பயன்படுத்தலாம்.

பாப் வடிகட்டிகள் அல்லது பாப் திரைகள் என்பவை ஒலிப்பதிவுகளின் போது வல்லெழுத்து அதிர்வைக் குறைக்க அரங்க சூழல்களில் பயன்படுத்தப்படுகின்றன. ஒரு பாப் வடிகட்டி என்பது ஒலி ஊடுறுவக்கூடிய சல்லடைத்துணியின் ஒன்றோ அல்லது பல அடுக்குகளால் செய்யப்பட்டிருக்கும். பாப் கவசம் என்பது ஒலிவாங்கிக்கும் பேச்சாளருக்கும் இடையில் வைக்கப்படுவதாகும். பாப் வடிகட்டியை வைத்தால், பேசுபவரின் உதடுகளை ஒலிவாங்கிக்கு மிக அருகில் கொண்டு வர வேண்டிய அவசியம் ஏற்படுகிறது. பாடகர்களை அவர்களின் வல்லெழுத்துக்களை மென்மையாக உச்சரிக்கவும் அல்லது நேரடையாக காற்று ஒலிவாங்கியில்படாமல் தடுக்கவும் பயிற்றுவிக்க முடியும். இம்மாதிரியான சமயங்களில், பாப் வடிகட்டி தேவைப்படுவதில்லை.

ஒலிபெருக்கிகள் மீது எச்சில் தெறிப்பதிலிருந்தும் பாப் வடிகட்டிகள் பாதுகாக்கின்றன. பெரும்பாலான மின்தேக்கி ஒலிவாங்கிகள் எச்சில் உமிழ்வாலேயே பாதிப்படைகின்றன.

இயற்கை சூழல்களில் ஒலிப்பதிவு, மின்னணு செய்திகள் சேகரிப்பு மற்றும் திரைப்பட மற்றும் ஒளிப்பட படப்பிடிப்புகள் போன்ற வெளிப்புற இடங்களில் பயன்படுத்தப்படும் ஒலிவாங்கிகளில் பெரியதாக சுற்றப்பட்ட காற்றுத்திரைகளே கொரம்புகள் ஆகும். இவை 25 dB வரையில் காற்று இரைச்சலை, குறிப்பாக குறைந்த அலைவரிசை இரச்சலைக் குறைக்கக் கூடியவை. முக்கியமாக, இந்த கொரம்பு ஒரு வெறுமையான குழாய் அல்லது கூடை போல இருக்கும். ஆனால் ஒலி ஊடுறுவக்கூடிய தன்மையைக் கொண்டிருக்கும். ஒலிவாங்கியைச் சுற்றி ஒரு குறிப்பிட்ட கொள்ளளவில் நிலையான காற்றை உருவாக்குவதன் மூலம் இந்த கொரம்பு வேலைச் செய்கிறது. அதுமட்டுமின்றி, ஒலிவாங்கியானது கொரம்பிற்கும் அடுத்தபடியாக, அதை விலக்கி வைத்திருக்கும் நிலையில், ஓர் இழுப்புத்தன்மை கொண்ட அதிர்வால் பிரிக்கப்பட்டிருக்கும். இது காற்று அதிர்வுகளைக் குறைப்பதுடன், அந்த கூடையிலிருந்து வரும் இரைச்சலையும் கையாள்கிறது. வேகமான காற்று வீசும் நிலைமைகளில் கொரம்பு மிகவும் பயனுள்ளதாக அமைகிறது. வழக்கமாக, ஒலி ஊடுறுவக்கூடிய ஒன்றாக விளங்கும் இது, மென்மையான நீண்ட ரோமங்களால் செய்யப்பட்டிருக்கும். இந்த முடிகள், கொரம்பைத் தாக்கும் எந்த காற்று வேகத்திற்கும், அதிர்வு தாங்கிகளாக செயல்படுகின்றன. இந்த மேலுரை கூடுதலாக 10 dB வரையில் காற்று இரைச்சலைக் குறைக்கும்.




</doc>
<doc id="78157" url="https://ta.wikipedia.org/wiki?curid=78157" title="ராவணன் (திரைப்படம்)">
ராவணன் (திரைப்படம்)

ராவணன் என்பது 2010 ஆம் ஆண்டில் வெளிவந்த தமிழ்த் திரைப்படம். மணிரத்னம் இப்படத்தின் கதையை எழுதி இயக்கினார். சுகாசினி மணிரத்தினம் இதற்கு உரையாடல் எழுதினார். விக்ரம், ஐஸ்வர்யா ராய், பிரித்விராஜ் சுகுமாரன் ஆகியோர் முதன்மைப் பாத்திரங்களில் நடித்த இத்திரைப்படத்தில் கார்த்திக், பிரபு, பிரியாமணி என்று மேலும் பலர் நடித்தனர். ஏ. ஆர். ரகுமான் இப்படத்துக்கு இசையமைத்தார். இத்திரைப்படம் ஒரே நேரத்தில் தமிழிலும், ராவன் என்ற பெயரில் இந்தியிலும் வெளியிடப்பட்டது.

பழங்குடி மக்களுக்கு சகலமுமாக இருப்பவன் "வீரா" (விக்ரம்). அண்ணன் சிங்கம் (பிரபு), தம்பி "சக்கரை" (சித்தார்த்), தங்கை "வெண்ணிலா" (பிரியாமணி) என வாழ்ந்து வருகிறார். ஊரே அவன் சொல்வதைக் கேட்கிறது. அவனுக்காக உயிரைத் தரவும் தயாராக உள்ளது. ஆனால் சட்டத்தின் பார்வையில் அவன் மோசமானவன்.

அவனை வேட்டையாட "தேவ்" (பிரித்விராஜ்) என்ற அதிகாரி தலைமையில் சிறப்பு அதிரடிப்படை வருகிறது. தேவின் மனைவி "ராகினி" (ஐஸ்வர்யா ராய்).

வீராவின் தங்கைக்கு திருமணம் நடக்கும்போது அதிரடிப் படை அந்த இடத்தில் நுழைந்து வீராவை சுட, குண்டு காயத்துடன் அவன் தப்பிக்கிறான். அவன் தங்கை வெண்ணிலாவை தூக்கிச் செல்லும் அதிரடிப் படையினர் அவளைப் பாலியல் வன்முறைக்கு உள்ளாக்குகின்றார்கள். வீடு திரும்பும் அவள் வீராவிடம் அனைத்தையும் சொல்லிவிட்டு தற்கொலை செய்து கொள்கிறாள்.

இதனால், காவல்துறை அதிகாரி தேவைப் பழிவாங்க, அவன் மனைவி ராகினியை கடத்திப் போகிறான் வீரா. ஆரம்பத்தில் வீராவை வெறுக்கும் ராகினி, அவன் தங்கைக்கு நேர்ந்த சோகம், அதற்கு தன் கணவனும் ஒரு காரணம் என்பதை அறிந்து அமைதியாகிறாள். அவள் மீது வீராவுக்கு மோகம் பிறக்க, அதை அவளிடமே சொல்கிறான்.

ஒரு கட்டத்தில் வீராவின் தம்பியையும் தேவ் கொல்கிறார். இதைத் தொடர்ந்து வரும் சண்டையில் வீராவும் காவல்துறையினரும் கடுமையாக மோதுகிறார்கள். கடைசியில், ராகினிக்காக அவரது கணவரான தேவைக் கொல்லாமல் விடுகிறான் வீரா. ராகினியையும் விடுவித்து அனுப்பி விடுகிறான்.

கணவனோடு தொடருந்தில் ஊர் திரும்பிக் கொண்டிருக்கும் ராகினியின் கற்பை சந்தேகப்படுகிறார் கணவர் தேவ். இதனால் கோபமடையும் ராகினி மீண்டும் வீராவிடமே திரும்புகிறாள்...

பழைய இடத்தில் வீராவைச் சந்திக்கும் ராகினி, தன் கணவனின் சந்தேக உணர்வை வருத்தத்துடன் வெளிப்படுத்துகிறாள். ராகினியை தன் இடத்திற்குப் பின் தொடரவேன்டியே, இந்த சூழ்ச்சியில் தேவ் ஈடுபட்டது வீராவிற்கு புரிகிறது. காவல் படையின் உதவியுடன் வீராவைச் சுற்றி வளைக்கும் தேவ், துப்பாக்கி குண்டுகளால் துளைப்பதை வீரா, வீரமாக எதிர்கொண்டு மரணிக்கிறான். மலையில் இருந்து விழும் வீராவை, ராகினி அலறலுடன் பிரிகிறாள். 'நான் வருவேன்' என்ற பாடலுடன் திரைப்படம் முடிவுக்கு வருகிறது.



</doc>
<doc id="78163" url="https://ta.wikipedia.org/wiki?curid=78163" title="1506">
1506

1506 (MDVI) ஜூலியன் நாட்காட்டியில் வியாழக்கிழமையில் ஆரம்பமான ஒரு சாதாரண ஆண்டாகும்.





</doc>
<doc id="78165" url="https://ta.wikipedia.org/wiki?curid=78165" title="அட்லஸ்">
அட்லஸ்



</doc>
<doc id="78166" url="https://ta.wikipedia.org/wiki?curid=78166" title="சீர்காழி கோவிந்தராஜன்">
சீர்காழி கோவிந்தராஜன்

சீர்காழி எஸ்.கோவிந்தராஜன் (ஜனவரி 19, 1933 - மார்ச் 24, 1988) தமிழ் கருநாடக இசைப் பாடகரும், திரைப்படப் பின்னணிப் பாடகரும் ஆவார்.

பெயர் : சி. கோவிந்தராசன்

பிறப்பு: 19 ஜனவரி 1933 

இறப்பு: 24 மார்ச் 1988.

பெற்றோர்: சிவசிதம்பரம், அவையாம்பாள்

பிறப்பிடம்: சீர்காழி

ஆரம்பக் கல்வி: வாணிவிலாஸ் பாடசாலை, சீர்காழி

இளமைப் பருவத்தில் விரும்பிப் பாடிய பாடல்கள் சில:


இளம் வயதில் நடிகராக பணியாற்றிய நிறுவனங்கள்:தேவி நாடக சபா, பாய்ஸ் கம்பெனி

இசைக்கல்வி: சென்னை இசைக்கல்லூரி

இசை வாழ்வின் ஆரம்பத்தில் பெற்ற பட்டங்கள்: இசைமணி, சங்கித வித்வான்

பிடித்த ராகங்கள்: லதாங்கி, கல்யாணி, சங்கராபரணம்

திரைப்படத்துக்காக பாடிய முதல்பாடல்: 1953 இல் பொன்வயல் என்ற படத்துக்காக சிரிப்புத் தான் வருகுதைய்யா எனத்தொடங்கும் பாடல்,ஆனால் அந்த பாடலுக்கு முன்பே ஜெமினி நிறுவனம் தயாரித்த ஔவையார் திரைப்படத்திற்காக ஆத்திச்சூடியை பாடினார். திரைப்படத்தில் சீர்காழியார் பெயர் வெளியிடப்படவில்லை.


சக்ரவர்த்தித் திருமகள், புதுமைப் பித்தன் மற்றும் ராஜராஜன் போன்ற படங்களில் எம்.ஜி.ஆருக்கான அனைத்து பாடல்களையும் இவரே பாடியிருந்தார்.










</doc>
<doc id="78179" url="https://ta.wikipedia.org/wiki?curid=78179" title="மோகிசம்">
மோகிசம்

மோகிசம் அல்லது மோகியியல் சீனாவில் போர்க் காலத்தில் (Warring States Period) உருவாகிய ஒரு முக்கிய சமூக, சமய, மெய்யியல் இயக்கம் ஆகும். அக் காலத்தில் உருவாகிய நான்கு முக்கிய மெய்யியல்களில் இதுவும் ஒன்றாகும். மற்றயவை கன்பூசியம், டாவோயிசம், சட்டவியல் ஆகியவை. சீனாவின் அதி செல்வாக்குப் பெற்ற கன்பூசியத்தை எதிர்த்து மோசிய கொள்கைகள் அமைகின்றன. 

இது கிமு 470 - கிமு 391 ஆண்டு காலப் பகுதியில் வாழ்ந்த மோகி அவர்களின் மெய்யியலை அடிப்படையாகக் கொண்டது. முறை வழியான வாதங்களை முன்வைத்த முதல் சீன மெய்யியல் பிரிவு இதுவாகும்.



</doc>
<doc id="78180" url="https://ta.wikipedia.org/wiki?curid=78180" title="ஒற்றைச்சர்க்கரை">
ஒற்றைச்சர்க்கரை

ஒற்றைச்சர்க்கரைகள் ("Monosaccharide") என்பன தனித்த மூலக்கூறினாலான, அத்தியாவசியமான கார்போவைதரேட்டு எனப்படும் ஊட்டக்கூறின் எளிய அடிப்படை அலகாகும். இவற்றிலுள்ள கரிம (carbon) எண்ணிக்கையின் அடிப்படையில் டையோஸ், முக்கரிச்சர்க்கரைகள், டெட்ரோசுகள், ஐங்கரிச்சர்க்கரைகள், ஹெக்சோஸ் எனப் பல வகைகளாக அமைந்துள்ளன. டிரையோசுகள் (Trioses, CHO) வளர்சிதைமாற்றத்தில் இடைநிலைப் பொருட்களாகத் தோன்றுபவை. உயிர் மூலக்கூறுகளை இடைமாற்றம் செய்வதில் இவற்றிற்கு முக்கிய பங்குண்டு. பென்டோசுகளில் (Pentoses, CHO) முக்கியமானவை கரு அமிலங்களின் கூறுகளான, ரைபோஸ் (Ribose), டியாக்சிரைபோஸ் (Deoxyribose) போன்றவை. இவை ஆர்.என்.ஏ, டி.என்.ஏ மூலக்கூறுகளின் முக்கிய அங்கங்களாகும். எக்சோசுகள் (Hexoses, CHO) குளுக்கோசு (Glucose), ஃப்ரக்டோசு (Fructose), காலக்டோசு (Galactose) எனும் பொருட்களாக உணவில் உள்ளன.

கார்போவைதரேட்டுகள் உயிரணுக்களில் சக்தி தோன்றுதலுக்கு உதவுகின்றன. சக்தி உற்பத்திக்கான வளர்சிதைமாற்றம் சிட்ரிக் அமில சுழற்சியினால் ஏற்படும். உற்பத்தியாகும் சக்தி ATP (Adenosine triphosphate) மூலக்கூறுகளாகச் சேமிக்கப்படும். ஒவ்வொரு கிராம் காபோவைதரேட்டும் 4.1 கலோரி அளவிற்குச் சக்தியினைத் தரும்.

ஒரு சில விதிவிலக்குகளைத் தவிர (உ.ம் , டிஆக்சிரிபோசு), ஒற்றைச் சர்க்கரைகள் C(HO), ("x" ≥ 3 ஆக எடுத்துக்கொள்ளப்படுகிறது) என்ற வேதிவாய்ப்பாட்டைக் கொண்டுள்ளன, ஒற்றைசர்க்கரைகள் அவை கொண்ள்ள கார்பன் எண்ணிக்கையின் அடிப்படையில் வகைப்படுத்தப்படுகின்றன. மூன்று கார்பன் அணுக்களைக் கொண்டவை முக்கரிச்சர்க்கரைகள் எனவும், 4 கார்பன் அணுக்களைக் கொண்டவை டெட்ரோசுகள் எனவும், 5 கார்பன் அணுக்களைக் கொண்டவை பென்டோசுகள் எனவும், 6 கார்பன் அணுக்களைக் கொண்டவை எக்சோசுகள் எனவும், 7 கார்பன் அணுக்களைக் கொண்டவை எழுகரிச்சர்க்கரை எனவும் மற்றும் இது போலவும் வகைப்படுத்தப்பட்டுள்ளன. மிக முக்கியமான ஒற்றைச்சர்க்கரையான குளுக்கோசு ஒரு எச்சோசு ஆகும், எப்டோசுகளுக்கான உதாரணங்களுள் கீட்டோசுகளும் (மேன்னோஎப்டுலோசு மற்றும் செடோஎப்டுலோசு)அடங்கும், எட்டு மற்றும் அதற்கு மேற்பட்ட கார்பன் அணுக்களைக் கொண்ட ஒற்றைச்சர்க்கரைகள் நிலைத்தன்மையற்றவையாக இருப்பதால், மிக அரிதாகவே காணப்படுகின்றன, நான்கிற்கு மேல் கார்பன் அணுக்களைக் கொண்ட ஒற்றைச்சர்க்கரைகள் நீர்க்கரைசல்களில் வளையங்களாக காணப்படுகின்றன 

எளிய ஒற்றைச் சர்க்கரைகள் பக்கத்தொடரற்ற நேர்கோட்டு அமைப்புடன் கார்பனைல் (C=O) வேதி வினைக்குழுவினையும் மற்ற கார்பன் அணுக்கள் ஒவ்வொன்றிலும் ஒரு ஐதராக்சைல் தொகுதியையும் கொண்ட கார்பன் சங்கிலித் தொடரைக் கொண்டுள்ளன, ஆக, ஒரு எளிய ஒற்றைச் சர்க்கரையின் மூலக்கூறு அமைப்பானது, H(CHOH)(C=O)(CHOH)H, ("n" + 1 + "m" = "x"என இருக்கும் போது); ஆகவே இதன் தனிம எண்ணிக்கையிலான வாய்ப்பாடானது CHO ஆகும். ஒற்றைச்சர்க்கரைகள் கார்போவைதரேட்டுகளில் காணப்படும் எளிய அலகுகளாகவும், சர்க்கரையின் எளிய வடிவமாகவும் உள்ளன கார்பனைல் தொகுதியானது 1 ஆவது கார்பனுடன் (அதாவது, "n" அல்லது "m" சுழியற்றதாக இருக்கும் போது), இருந்தால் மூலக்கூறானது ஒரு பார்மைல் தொகுதியுடன் H(C=O)− அதாவது ஒரு ஆல்டிகைடாக அமைகிறது. அத்தகைய நேர்வில், இச்சேர்மமானது ஆல்டோசு என அழைக்கப்படுகிறது. அவ்வாறின்றி, மூலக்கூறானது கீட்டோன் தொகுதியை, ஒரு கார்பனைலை −(C=O)− இரண்டு கார்பன் அணுக்களுக்கிடையில் கொண்டிருந்தால் அது கீட்டோசு எனப்படும், உயிரிய முக்கியத்துவம் வாய்ந்த கீட்டோசுகள் வழக்கமாக 2 ஆம் இடத்தில் கார்பனைல் தொகுதியைக் கொண்டிருக்கும், திறந்த சங்கிலித் தொடர்களைக் கொண்ட ஒற்றைச்சர்க்கரைகளுக்கான மிகப்பொதுவான பெயரிடும் முறையானது கார்பன் அணுக்களின் எண்ணிக்கையின் அடிப்படையில் டிரை, டெட்ர், பென்ட், எக்சு போன்ற முன்னொட்டுகளையும் மற்றும் ஆல்டோசுகளுக்கு "-ஓசு" என்ற பின்னொட்டையும் கீட்டோசுகளுக்கு உலோசு என்ற பின்னொட்டைக் கொண்டு முடிவதாக இருக்கும்.

டைஐதராக்சிஅசிட்டோனைத் தவிர இதர ஒற்றைச்சர்க்கரைகள் அனைத்துமே சீர்மையற்ற கார்பன் அணுக்களைக் கொண்டுள்ளன. சீர்மையற்ற கார்பன் அணுக்களின் இருப்பின் காரணமாக அவை ஒளியியல் பண்பைக் கொண்டு முப்பரிமாண மாற்றியங்களை வெளிப்படுத்துகின்றன. எளிய ஒற்றைச்சர்க்கரையான கிளிசரால்டிகைடு ஒரே ஒரு நாற்தொகுதி மையத்தைக் கொண்டு இரு ஒளியியல் மாற்றியங்களை அமைக்கின்றன. அதாவது, வலஞ்சுழி (D-)மற்றும் இடஞ்சுழி (L-) வகை மாற்றியங்களைக் கொண்டுள்ளன. D- மற்றும் L- வகை மாற்றியங்களை இருபரிமாணமாகத் தாளில் குறிப்பிட பிசரின் வீழ்ப்பு வாய்ப்பாட்டைப் பயன்படுத்தலாம்.

ஒரு ஒற்றைசர்க்கரை, அச்சேர்மத்தின் கார்பனைல் தொகுதிக்கும் அதே மூலக்கூறின் ஐதராக்சில் தொகுதிக்கும் இடையே நடக்கும் கருக்கவர் சேர்க்கை வினையின் காரணமாக, திறந்த சங்கிலி வடிவத்திலிருந்து வளைய சேர்மமாக மாறுவது அடிக்கடி நிகழ்கிறது. இந்த வினை கார்பன் அணுக்களானவை ஒரு பிணைக்கும் ஆக்சிசன் அணுவின் மூலமாக இணைக்கப்பட்ட வளையத்தை உருவாக்குகின்றது. இவ்வாறு கிடைக்கும் மூலக்கூறானது, திறந்த சங்கிலி வடிவ சேர்மமானது ஆல்டோசா அல்லது கீட்டோசா என்பதைப் பொறுத்து முறையே எமிஅசிட்டால் அல்லது எமிகீட்டால் தொகுதியைக் (அதாவது ஒரு ஆல்ககால், ஆல்டிகைடு அல்லது கீட்டோனுடன் சேர்ந்து கிடைக்கும் வினைத்தொகுதி) கொண்டுள்ளது. இந்த வினையானது எளிதில் மீள்வினையாக்கப்பட்டு திறந்த வகைச் சேர்மத்ததையும் தரலாம்.


</doc>
<doc id="78181" url="https://ta.wikipedia.org/wiki?curid=78181" title="இரட்டைச்சர்க்கரை">
இரட்டைச்சர்க்கரை

இரட்டைச்சர்க்கரைகள் ("Disaccharide") இரண்டு ஒற்றைச்சர்க்கரைகளின் இணைப்பால் ஆனவை. இச்சர்க்கரைகள் பால், சர்க்கரையில் உள்ளன.

மூன்று வகை இரட்டைச்சர்க்கரைகள் உண்டு. அவை,

மால்ட்டோசு (Maltose) இரண்டு குளுக்கோசு மூலக்கூறுகளின் இணைப்பால் ஆனது. இவை முளைத்த தானியங்களில் காணப்படும். சுக்குரோசு என்பது ஒரு குளுக்கோசு மூலக்கூறும், ஒரு புருக்டோசு மூலக்கூறும் இணைந்து உருவாவதாகும். இது கரும்புச் சாற்றில் காணப்படும். லாக்டோசு என்பது ஒரு குளுக்கோசு மூலக்கூறும், ஒரு காலக்டோசு மூலக்கூறும் இணைந்து உருவாவது ஆகும். இது அனைத்து வகைப் பாலிலும் காணப்படும்.


</doc>
<doc id="78183" url="https://ta.wikipedia.org/wiki?curid=78183" title="சட்டவியல் (சீன மெய்யியல்)">
சட்டவியல் (சீன மெய்யியல்)

சட்டவியல் சீனாவின் போரிடும் நாடுகள் காலத்தில் ("Warring States Period") உருவாகிய ஒரு அரசியல் மெய்யியல் பிரிவு ஆகும். அக்காலத்தில் உருவாகிய நான்கு முக்கிய மெய்யியல்களில் இதுவும் ஒன்றாகும்.

எல்லா மனிதர்களும் கெட்டவர்கள், ஒழுங்கைப் பேண அவர்கள் கட்டுப்படுத்தப்பட வேண்டியவர்கள் என்பது இம்மெய்யியலின் சாரம்சம் ஆகும். அரசினதும், ஆட்சியாளர்களினதும் அதிகாரத்தை பலப்படுத்த உதவும் கொள்கையாக இது விளங்குகிறது. ஹான் ஃபெய் சி ("Han Fei Zi"), ஷாங் பிரவின் நூல் ("The Book of Lord Shang") ஆகியவை இவ்வகை இம்மெய்யியலின் அடிப்படை நூல்கள்.


</doc>
<doc id="78184" url="https://ta.wikipedia.org/wiki?curid=78184" title="கூட்டுச்சர்க்கரை">
கூட்டுச்சர்க்கரை

கூட்டுச்சர்க்கரை ("Polysaccharide") அல்லது பல்சர்க்கரைடு என்பவை பல ஒற்றைச்சர்க்கரைகளின் கூட்டிணைப்பால் ஆனவை. இயற்கையில் பல கூட்டுச்சர்க்கரைகள் அதிக அளவில் தோன்றுகின்றன. இவை பலபடி கார்போவைதரேட்டுகள் ஆகும். இவற்றை நீராற்பகுக்கும் போது ஒற்றைச்சர்க்கரைகள் அல்லது கூட்டுச்சர்க்கரைகளைத் தருகின்றன. வடிவத்தில் இவை நேர்கோட்டு வடிவம் தொடங்கி பல கிளைகளைக் கொண்ட சிக்கலான அமைப்பு வரை பலவிதமான அமைப்புகளைப் பெற்றுள்ளன. இவற்றில் பல உடல் கட்டுமான பொருட்களாகிய கைட்டின், செல்லுலோசு எனும் பொருட்களாகவும், அதிக அளவிலான சக்தியை சேமிப்பு உணவாக மாப்பொருள், மற்றும் கிளைக்கோசன் போன்றவற்றையும் சொல்லலாம். உணவுத் துகள்களில் மாப்பொருளானது பெக்டின், அமைலோபெக்டின் மூலக்கூறுகளாக உள்ளது. விலங்குகளின் கல்லீரலிலும் தசைகளிலும் கிளைக்கோசன் எனும் கூட்டுச்சர்க்கரை சேமிப்புணவாக அமைந்துள்ளது. பாலிசாக்கரைடுகள் பெரும்பாலும் பலபடித்தானவையாகவும், மீண்டும் மீண்டும் வரும் அலகில் சிறிய மாற்றங்களைக் கொண்டவையாகவும் காணப்படுகின்றன. கட்டமைப்பைப் பொறுத்து, இந்த பெருமூலக்கூறுகள் தாங்கள் கட்டமைக்கப்பட்டுள்ள ஒற்றைச்சர்க்கரைடுகளின் பண்புகளிலிருந்து வேறுபட்ட பண்புகளைக் கொண்டிருக்கலாம். அவைகள் படிக வடிவமற்றவையாகவும், நீரில் கரையாத தன்மையைப் பெற்றவையாகவும் இருக்கலாம்.

பாலிசாக்கரைடுகளில் உள்ள அனைத்து ஒற்றைசர்க்கரைகளும் ஒரே வகையாகும் போது, பாலிசாக்கரைடு ஓரினபல்சக்கரைட்டு அல்லது "ஓரினகிளைக்கான்" என அழைக்கப்படுகிறது, ஆனால், ஒன்றுக்கு மேற்பட்ட ஒற்றைசர்க்கரைகள் இருந்தால் அவை " பல்லினபல்சக்கரைட்டு " அல்லது "பல்லினகிளைக்கான்" எனவும் அழைக்கப்படுகிறது.. இயற்கை சர்க்கரைடுகள், பெரும்பாலும், (CHO) ("n" ≥3) என்ற பொதுவான வாய்ப்பாட்டைக் கொண்ட ஒற்றைச்சர்க்கரைகள் என்றழைக்கப்படும் எளிய கார்போவைதரேட்டுகளாக அமைகின்றன. ஒற்றைச் சர்க்கரைடுகளின் எடுத்துக்காட்டுகளாக, குளுக்கோசு, புருக்டோசு, மற்றும் கிளிசெரால்டிகைடு ஆகியவற்றைக் குறிப்பிடலாம். பல்சர்க்கரைடுகள், பின்வரும் பொது வாய்ப்பாட்டினைக் கொண்டுள்ளன. C(HO) "x" ஆனது 200 முதல் 2500 வரையிலான எண்ணாக இருக்கலாம். பலபடியின் சட்டகத்தில் மீண்டும், மீண்டும் வரும் அலகானது ஆறு கரியணுக்களைக் கொண்ட ஒற்றைசர்க்கரைடுகளாக இருந்தால், பெரும்பாலும் நிகழ்வதைப் போல, பொது வாய்ப்பாடானது, (CHO), என்பதாக எளிமையானதாகிறது.  (n மதிப்பானது 40≤n≤3000 என்பதாக இருக்குமெனில்) 

பல்சர்க்கரைடுகள் என்பவை பத்துக்கும் மேற்பட்ட ஒற்றைச்சர்க்கரை அலகுகளையும், ஓலிகோசர்க்கரைடுகள் என்பவை மூன்று முதல் பத்து வரையிலான ஒற்றைச்சர்க்கரைடுகளையும் கொண்டதாக இருக்கும். பல்சர்க்கரைடுகள் ஒரு முக்கிய வகை உயிரிப்பலபடிகளாகும். அவை உயிரிகளில் கட்டமைப்பு அல்லது சேமிப்பு சார்ந்த பணிகளில் ஈடுபடுகின்றன. குளுக்கோசின் பலபடியான மாப்பொருள் ஒரு சேமிப்பு பல்சர்க்கரைடாகத் தாவரங்களில் பயன்படுகிறது. இது அமைலோசு மற்றும் பக்கச்சங்கிலிகளுடனான அமைலோபெக்டின் ஆகிய இரண்டு வகையிலும் காணப்படுகிறது. விலங்குகளில், அமைப்புரீதியாக ஒத்த குளுக்கோசின் பலபடியானது அதிக அடர்த்தியாக பக்கச்சங்கிலிகளைக் கொண்ட கிளைக்கோசன்களாக காணப்படுகிறது. சில நேரங்களில், "விலங்கு மாப்பொருள்" எனவும் அழைக்கப்படுகிறது. கிளைக்கோசனின் பண்புகள் அதனை மிக விரைவாக வளர்சிதைமாற்றத்திற்கு அனுமதிப்பதால், இது இயங்கும் விலங்குகளின் செயல்மிகு வாழ்க்கைக்கு உகந்ததாக உள்ளது. செல்லுலோசு மற்றும் கைட்டின் கட்டமைப்பு பல்சர்க்கரைடுகளுக்கான உதாரணங்களாக உள்ளன. செல்லுலோசானது தாவரங்கள் மற்றும் இதர உயிரினங்களில் செல் சுவர்களில் பயன்பகின்றன. மேலும், பூமியில் மிக அதிகமாகக் கிடைக்கும் கரிம மூலக்கூறாகவும் செல்லுலோசு அறியப்படுகிறது. செல்லுலோசானது, காகிதம் மற்றும் துணித் தொழிற்சாலைகளில் ஒரு குறிப்பிடத்தக்க பங்கினைக் கொண்டுள்ளது. மேலும், ரேயான், செல்லுலோசு அசிட்டேட்டு, செல்லுலாய்டு மற்றும் நைட்ரோசெல்லுலோசு ஆகியவை தயாரிப்பதற்கான தொடக்க நிலை மூலப்பொருளாகப் பயன்படுகிறது.

கைட்டினானது ஒத்த அமைப்பைக் கொண்டுள்ளது. ஆனால், நைட்ரசனைக் கொண்ட பக்கத்தொடர்களைக் கொண்டுள்ளதால் இதன் வலிமை அதிகமாகிறது. இது கணுக்காலிகளின் வெளிப்புறக்கூட்டிலும், சில பூஞ்சை வகைகளின் செல் சுவரிலும் காணப்படுகிறது. இதுவும் அறுவை சிகிச்சைக்குப் பயன்படும் நூலிழைகள் தயாரிப்பு உள்ளிட்ட பலவிதமான பயன்பாடுகளைக் கொண்டுள்ளது. 

உணவூட்ட பல்சர்க்கரைடுகள் பொதுவான ஆற்றல் மூலங்களாக உள்ளன. பல உயிரினங்கள் மாப்பொருளை எளிதாக குளுக்கோசாக சிதைக்க முடியும். இருப்பினும், பெரும்பான்மையான உயிரினங்களால் செல்லுலோஸ் அல்லது கைட்டின் மற்றும் அராபினாக்சைலான்கள் போன்ற பல்சர்க்கரைடுகளை வளர்சிதைமாற்றத்திற்குள்ளாக்க முடிவதில்லை. இத்தகைய கார்போவைதரேட்டு வகைகள் சில பாக்டீரியாக்கள் மற்றும் புரோடிஸ்டுகளால் சிதைக்கப்படலாம்.  அசைபோடும் விலங்கினங்கள் மற்றும் கறையான்கள் செல்லுலோசை சிதைக்கக்கூடிய நுண்ணுயிரிகளைப் பயன்படுத்துகின்றன.


</doc>
<doc id="78189" url="https://ta.wikipedia.org/wiki?curid=78189" title="பெயரியல் (சீன மெய்யியல்)">
பெயரியல் (சீன மெய்யியல்)

பெயரியல் அல்லது ஏரணவாதிகள் அல்லது தர்க்கவாதிகள் என்பது சீன மெய்யியலின் ஒரு பிரிவு. மோகிச மெய்யியலில் இருந்து விருத்தி பெற்ற இப் பிரிவு, இந்திய Nyaya மற்றும் கிரேக்க sophists or dialecticians ஆகியவற்றோடு ஒப்பிடத்தக்கது. 




</doc>
<doc id="78191" url="https://ta.wikipedia.org/wiki?curid=78191" title="பற்சொத்தை">
பற்சொத்தை

பல்லின் மீது பாதுகாப்பிற்கென உள்ள எனாமல், டென்டைன் எனும் பல்லெலும்பு (பற்தந்தம்) சிறிது சிறிதாகத் தேய்மானம்
அடைவதால் பற்சொத்தை ஏற்படும். காரைப் படிந்துள்ள இடங்களில் எளிதில் தேய்மானம் நிகழும். பல்லின் மேற்பகுதி (அரைத்தல் இடம்) பக்கங்கள், அருகிலுள்ள பற்கள், ஈறுகளில் எஞ்சிய உணவுகள், உமிழ்நீரின் கோழைப் பொருள், பாக்டீரியங்கள் ஆகியவை உள்ளன. அவ்விடங்களில் உணவின் கார்போஹைடிரேட்டுகளில் கிரியை செய்யும் பாக்டீரியங்கள் அமிலத்தன்மையை ஏற்படுத்தி எனாமலைப் பாதிப்படையச் செய்கின்றன. இதனைத் தடுக்காவிடின் டென்டைன் எனும் பல்லெலும்பும் பாதிப்படையும். இதனால் தோன்றும் பற்குழி
பெரிதாகி பாக்டீரியங்கள் தங்கும். பின் பல்லினுள் உள்ள பற்கூழ்குழி பாதிப்படைந்து நோய் தொற்று தோன்றும்.

பற்சொத்தையின் துவக்கத்தில் அறிகுறிகள் இல்லை. பற்சொத்தை நன்கு ஏற்பட்டுள்ளதற்கு முதல் அறிகுறி பல்வலியாகும். இனிப்பு மற்றும் சூடு அல்லது குளிர்ச்சி மிகுந்த உணவால் வலி அதிகமாகும். வாய் துர்நாற்றமும் ஏற்படலாம். 

பல் மருத்துவர்கள் பற்சொத்தை உள்ள இடத்தைச் சிறிய துளைப் பொறியால் சற்று பெரிதாக்குவர். பின் சுத்தம் செய்து தந்த ரசக்கலவை (டென்டல் அமால்கம் - ஓர் மெர்குரி உலோகக் கலப்பு) அல்லது சிமெண்ட் பொருளால் நிரப்பி விடுவர். பற்கூழ் குழியில் நோய் தொற்று அதிகமிருப்பின் அப்பகுதியினை அப்புறப்படுத்திச் சுத்தம் செய்து நிரப்பலாம் அல்லது பல்லைப் பிடுங்கி எடுத்துவிடலாம்.

பல் பிடுங்குதலைத் தவிர்த்து இயற்கைப் பல்லைத் தக்கவைத்துக் கொள்ள, இப்புதிய சிகிச்சை உதவும். பல்லின் மேலிருந்து சிறிய துளைப் பொறியால் ஓர் துளை இடப்படும். இத்துளை பற்கூழ் குழிவரை அமையும். பற்கூழ் பொருட்கள் அனைத்தும் நுண்ணிய கருவிகளைப் பயன்படுத்தி நீக்கப்படும். இச்சிகிச்சையின் முன்னேற்றம் X கதிர் நிழற்படத்தில் கண்காணிக்கப்படும். குழி நன்கு சுத்திகரிக்கப்படும். நுண்ணுயிஎதிரி (anti biotic) மருந்துள்ள பசையால் அக்குழிவு நிரப்பப்பட்டுத் தற்காலிகமாக மேலே மூடப்படும். ஒரு சில நாட்களுக்கு பின் நிரப்பிய பொருளை நீக்கிக் குழிக்கால்வாயில் கிருமிகளற்ற நிலையுள்ளதா எனச் சோதிக்கப்படும். நோய்த் தொற்று இல்லையெனில் அக்கால்வாய் மரப்பால் பிசினுடன்(Gutta- percha) துத்தநாக ஆக்ஸைடு, பிஸ்மத் ஆக்ஸைடு சேர்ந்த கலவைக் கொண்டு நிரப்பப்படும். குழிவின் மேல்வாய்ப் பகுதி ஓர் வகை சிமெண்ட்டினால் சீல் செய்யப்படும்.


</doc>
<doc id="78195" url="https://ta.wikipedia.org/wiki?curid=78195" title="எலும்பு முறிவு">
எலும்பு முறிவு

எலும்பு உடைதல் அல்லது கீறலுறுதல் எலும்பு முறிவு (இலங்கை வழக்கு: என்பு முறிவு) எனப்படும். விபத்தினால் எலும்பு முறிவு அல்லது எலும்புகளில் காயம் படுதல்
போன்றவை இன்றைய தொழில் வளர்ச்சி பெற்ற நாளில் அதிகரித்துக் கொண்டு வருகிறது. மேலும், உலகமெங்கும் விபத்துக்கள் உயிர்கொல்லி நிகழ்வு களாகியுள்ளன. கி.மு. 14ம் நூற்றாண்டில், ஹிப்போகிரட்ஸ் கை, கால்களில் எலும்பு முறிவு சிகிச்சை பற்றி விளக்கினார். இந்தியாவில், இன்றும் பாரம்பரியமாக எலும்பு முறிவிற்குச் சிகிச்சையளிப்பவர்கள் உள்ளனர். எலும்பு முறிவிற்கு நவீனக்
காலச் சிகிச்சையும் உள்ளன. இவைகள் அறிவியல் சார்ந்த, நேர்த்தியான சிகிச்சைகளாகும்.

இவ்வகை எலும்பு முறிவு குழந்தைகளுக்கு ஏற்படுகிறது. இதில் முறிவு முழுமையற்றதாகவும், கார்டெக்சின் ஒரு பகுதி ஒட்டிய நிலையிலும் காணப்படும்.
இவ்வகை முறிவினால் ஏற்படும் இரத்தக் கட்டு வெளியில் காணப்படுவதில்லை.
இவ்வகை முறிவினால், ஏற்படும் இரத்தக் கட்டு, திறந்த காயத்தின் வழியாக வெளியில் நன்கு தெளிவாகக் காணப்படும். இது ஒரு மிக மோசமான காயம். இதன் வழியாகக் கேடு விளைவிக்கும் கிருமிகள் உடலிற்குள் நுழையும் அபாயம் உண்டு.
மெலிந்த எலும்புகளில் ஏற்படும் ஒரு சிறிய மோதல், இம்முறிவிற்குக் காரணமாகிறது. இது ஹைபர்
பாராதைராய்டிசத்தின் விளைவால் ஏற்படுகிறது.
தொடர்ச்சியாக, நீண்ட காலத்திற்கு, எலும்பின் ஓரிடத்தில் ஏற்படும் அழுத்தம், இவ்வகை முறிவிற்குக் காரணமாகும்.
குழந்தை பிறக்கும் தருவாயில், குழந்தையின் உடலில் ஏற்படும் முறிவு, பிறப்பு முறிவு எனப்படும்.

நேரடியாகவோ அல்லது மறைமுகமாகவோ எலும்பின் மீது ஏற்படும் மோதலே எலும்பு முறிவிற்குக் காμணமாகும். நேரடி மோதலினால், எந்த இடத்தில் மோதல் நடைபெறுகிறதோ அந்த இடத்தில் எலும்பு முறிவு ஏற்படுகிறது. மறைமுக மோதலினால், ஓரிடத்திலிருந்து மற்றொரு இடத்திற்கு, மோதலினால் ஏற்பட்ட அழுத்தம் கடத்தப்பட்டு வேறு இடத்தில் எலும்பு முறிவு ஏற்படுகிறது. எலும்பின் மீது ஏற்படும் சுழற்சி அல்லது எலும்பின் திருகல்,சரிவான (oblique) எலும்பு முறிவை ஏற்படுத்துகிறது. எலும்பு முறிவு எவ்வாறு ஏற்பட்டது என்பதைத் தெரிந்து கொள்வது மிகவும் அவசியம். அதன் மூலம், எலும்பு முறிவுப் பகுதி மேலும் மோசமாகாமல் தடுக்க முடியும். ஒருவர் தென்னை மரத்திலிருந்தோ அல்லது உயரமான கட்டிடத்திலிருந்தோ கீழே விழுந்தால் எலும்புகளில் முறிவு ஏற்படும். இதில் ஏற்படும் எலும்பு முறிவு நேரடியாக ஏற்பட்டது. இதன் பக்க விளைவாக முதுகெலும்புத் தொடரில் ஏற்படும் எலும்பு முறிவு மறைமுக மோதலினால் தோன்றியதாகும்.


</doc>
<doc id="78203" url="https://ta.wikipedia.org/wiki?curid=78203" title="முன்ஷி-அய்யங்கார் உடன்பாடு">
முன்ஷி-அய்யங்கார் உடன்பாடு

முன்ஷி-அய்யங்கார் உடன்பாடு அல்லது முன்ஷி-அய்யங்கார் வாய்ப்பாடு (Munshi-Ayyangar Formula) இந்திய ஆட்சிமொழிக் கொள்கையை வரையறுத்த ஒரு ஒப்பந்தமாகும். இந்திய அரசியலமைப்புச் சட்டத்தை இயற்றிய முதலாம் நாடாளுமன்றத்தில் இந்தி ஆதரவாளர்களுக்கும் எதிர்ப்பாளர்களுக்கும் ஏற்பட்ட கருத்து வேறுபாடுகளால், இரு தரப்பினரும் தங்கள் கொள்கைகளை சிறிது விட்டு கொடுத்து சமரசம் செய்து கொண்டனர். கே. எம். முன்ஷி – கோபாலசாமி அய்யங்கார் ஆகியோரால் வடிவமைக்கப் பட்ட இவ்வொப்பந்தத்தால் இந்தியும் ஆங்கிலமும் இந்தியக் குடியரசின் ஆட்சி மொழிகளாயின.

பிரிட்டிஷ் ஆட்சியின் கீழ் இந்தியா இருந்த போது, ஆங்கிலம் நாட்டின் ஆட்சிமொழியாக பயன்படுத்தப்பட்டது. அரசு எந்திரத்தின் மொழியும், சட்டங்கள் இயற்றும் மொழியும் ஆங்கிலமே. இந்திய விடுதலைப் போராட்டம் சூடு பிடித்த போது, இந்திய மக்களை ஒருங்கிணைக்க ஒரு பொது மொழி தேவை என காந்தி கருதினார். அதற்கு பெரும்பாலோனோர் பேசும் இந்துஸ்தானி (உருது மற்றும் இந்தி க்கு பொதுவான மொழி) தேர்ந்தெடுக்கப்பட்டு, தென்னிந்தியர்களிடையே அதை பரப்ப ஹிந்தி பிரச்சார் சபா தோற்றுவிக்கப்பட்டது. 1925 இல் இந்திய தேசிய காங்கிரசின் அலுவலக மொழியாக இந்துஸ்தானி அங்கீகரிக்கப்பட்டது. சுதந்திர இந்தியாவிலும் அதுவே தேசிய மொழியாக இருக்க வேண்டுமென நேருவும் காந்தியும் கருதினர்.

ஆகஸ்ட் 1947 இல் இந்தியாவிற்கு சுதந்திரம் வழங்க பிரிட்டன் ஒப்புக் கொண்டது. புதிய நாட்டின் அரசியலமைப்புச் சட்டத்தை உருவாக்க, இந்தியாவின் முதலாவது நாடாளுமன்றம் (இந்திய அரசியலமைப்பு நிர்ணய மன்றம்) 1946 டிசம்பரில் கூட்டப்பட்டது. நாடாளுமன்ற உறுப்பினர்கள், மாகாணங்களின் சட்ட மன்றங்களில் இருந்து தேர்ந்தெடுக்கப்பட்டனர். அரசியலமைப்பு சட்டத்தை உருவாக்கும் பணி 1949 வரை மூன்றாண்டுகள் நடைபெற்றது. ராஜேந்திர பிரசாத் இந்த அவையின் தலைவராக செயல்பட்டார்.

புதிய நாடாளுமன்றம் கூடிய முதல் நாளே மொழிப் பிரச்சனை எழுந்தது. பம்பாய், ஐக்கிய மற்றும் மத்திய மாகாணங்களின் உறுப்பினர்கள், அரசியலமைப்புச் சட்டம் இந்தியில் தான் எழுதப்பட வேண்டும் என்று கூச்சலிட்டனர். ஐக்கிய மாகாணங்கள் உறுப்பினர் துலேக்கர் “இந்துஸ்தானி தெரியாதவர்கள் நாட்டை விட்டு வெளியேறி விடலாம். இம்மன்றத்தை விட்டும் வெளியேறி விடலாம்” என்று கூச்சலிட்டார். பிரதமர் நேருவின் தலையீட்டால், ஆங்கிலத்தில் விவாதங்கள் நடத்தவும், சட்டங்கள் இயற்றவும் பின்னர் அவற்றை இந்துஸ்தானியில் மொழி பெயர்க்கவும் முடிவானது.

துலேக்கர், அல்குராய் சாஸ்திரி, பால்கிருஷ்ண ஷர்மா, புருஷோத்தம் தாஸ் டாண்டன், பாபுநாத் குப்தா, ஹரி விநாயக் படாஸ்கர், சேத் கோவிந்த் தாஸ் ஆகிய வட இந்திய உறுப்பினர்கள் இந்துஸ்தானி சுதந்திர இந்தியாவின் தனி தேசிய மொழியாகவும், ஆட்சி மொழியாகவும் இருக்க வேண்டுமெனக் கோரினர். இந்தி ஆதரவாளர்களிடையே இரு கோஷ்டிகள் இருந்தன – சுத்த இந்தி வேண்டுமென விரும்பியோர் (டாண்டன், கோவிந்த தாஸ், சம்பூர்னாந்த், ரவிஷங்கர் சுக்லா, கே. எம். முன்ஷி) மற்றும் இந்துஸ்தானி தேசிய மொழியாக வேண்டுமென விரும்பியோர் (நேரு, அபுல் கலாம் ஆசாத்). இந்துஸ்தானி உருது பேசும் மக்களும் எளிதில் பயன்படுத்தக் கூடிய மொழி என்பது இரண்டாவது கோஷ்டியினரின் வாதம்.

இவர்களுக்கு எதிர்ப்பு தென்னிந்திய, குறிப்பாக சென்னை மாகாணத்தின் தமிழ் உறுப்பினர்களிடம் இருந்து வந்தது. டி. டி. கிருஷ்ணமாச்சாரி, துர்காபாய், என். ஜி. ரங்கா, கோபலசாமி அய்யங்கார் இந்தி எதிர்ப்பு கோஷ்டியுள் குறிப்பிடத் தக்கவர்கள். இவர்கள் ஆட்சி மொழியாக ஆங்கிலமே தொடர்ந்து நீடிக்க வேண்டுமென விரும்பினர். 1947 இல் காங்கிரசு நாடாளுமன்ற உறுப்பினர்கள் குழு கூடி மன்றத்தில் இந்தியை ஆதரிப்பது என்று முடிவு செய்தது. காங்கிரசு அவையில் தனிப்பெரும்பான்மை பெற்றிருந்ததாலும், பெரும்பான்மை உறுப்பினர்கள் இந்தி/இந்துஸ்தானியை ஆதரித்ததாலும், இந்தி/இந்துஸ்தானியே தேசிய மொழியாகத் தேர்ந்தெடுக்கப் படுமென்ற நிலை நிலவியது. மொழிப் பிரச்சனை அவ்வப்போது வாதிக்கப் பட்டாலும், தீர்வு ஏற்படாமல் இழுத்துக் கொண்டே போனது. 1949 இன் தொடக்கத்தில் அதுவரை இயற்றப்பட்ட சட்டங்களின் இந்தி மொழிபெயர்ப்பு வெளியானது. சமசுகிருத தாக்கம் மிகுந்த இந்தியில் அது மொழிபெயர்க்கப்பட்டிருந்ததைக் கண்டு இந்துஸ்தானி ஆதரவாளர்கள் அதிர்ச்சி அடைந்தனர். இந்தி/இந்துஸ்தானி கோஷ்டியில் பிளவு ஏற்பட்டு, அவர்களது பெரும்பான்மை பறிபோனது.

வங்காள மொழி உறுப்பினர்களும், தென்னிந்திய உறுப்பினர்களுடன் சேர்ந்து கொண்டதால், எந்த கோஷ்டிக்கும் பெரும்பான்மை கிடைக்கவில்லை. யார், எந்த புதுத் திட்டத்தை கொண்டு வந்தாலும், அது மற்ற இரு கோஷ்டிகளுக்கும் ஏற்புடையதாக இல்லை. அரசியலமைப்புச் சட்டத்தை சமர்பிக்க இறுதி காலக்கெடு நெருங்க நெருங்க குழப்பம் மேலும் அதிகமாகியது.

இந்நிலையில் அக்டோபர் 1949 இல், இந்திக் குழுவின் பிரதிநிதி கே. எம் முன்ஷியும், தென்னிந்தியக் குழுவின் பிரதிநிதி கோபாலசாமி அய்யங்காரும், பேச்சுவார்த்தை நடத்தி இரு பிரிவினரும் ஏற்றுக்கொள்ளத் தக்க ஒரு சமரச உடன்பாட்டை உருவாக்கினர். இது முன்ஷி அய்யங்கார் வாய்ப்பாடு என்று வழங்கப்பட்டது. பெரும்பான்மை உறுப்பினர்களுக்கு திருப்தி அளித்ததால், இவ்வாய்ப்பாடே புதிய இந்தியக் குடியரசின் மொழிக் கொள்கைக்கு அடிப்படையாக மாறியது.

முன்ஷி-அய்யங்கார் உடன்பாட்டின்படி அரசியலமைப்புச் சட்டத்தின் இயற்றப் பட்டது. இந்தியக் குடியரசுக்கு தனியாக தேசிய மொழி எதுவும் குறிப்பிடப் படவில்லை. மாறாக ஆட்சி/அலுவல் மொழிகள் மட்டுமே வரையறுக்கப் பட்டன. புதிய ஆட்சி மொழிக் கொள்கையின் முக்கிய அம்சங்கள் (பதினேழாம் பிரிவின் உட்பிரிவுகள்):

343 ஆம் உட்பிரிவில் குறிப்பிட்டபடி 1965 இல் இந்தியை தனி ஆட்சி மொழியாக்க நடுவண் அரசு முயன்ற போது தமிழ் நாட்டில் இந்தி எதிர்ப்புப் போராட்டங்கள் ஏற்பட்டன. அதனால் இன்றுவரை இந்தி, ஆங்கிலம் இரண்டுமே இந்தியக் குடியரசின் ஆட்சி மொழிகளாக இருந்து வருகின்றன.


</doc>
<doc id="78204" url="https://ta.wikipedia.org/wiki?curid=78204" title="பண்டார வன்னியன்">
பண்டார வன்னியன்

பண்டார வன்னியன் ("Pandara Vanniyan") அல்லது வன்னியன் என்பவர் வன்னி நாட்டு இறுதி அரசரும் வன்னி நாட்டை ஆண்ட தமிழ் மன்னரும் ஆவார். இவரின் போர் திறமை மிகவும் வியக்கத்தக்க வகையில் இருந்தது என்பது 1782இல் லூயி என்கிற டச்சு ஆட்சியாளர் ஒருவர் எழுதிய நூல் வாயிலாகத் தெரியவருகிறது. அதில் லூயி டச்சுக்காரர்களான நாங்கள் உலகில் எங்கெங்கெல்லாமோ போரிட்டோம் ஆனால் இத்தகைய மாபெரும் வீரத்தினை இந்த மாவீர மன்னனை தவிர்த்து வேறொரு அரசனிடமும் கண்டதில்லை என எழுதி இருந்தார். இவர் இலங்கையில் பிரித்தானிய காலனித்துவத்தை எதிர்த்துப் போராடி மடிந்தார்.



</doc>
<doc id="78220" url="https://ta.wikipedia.org/wiki?curid=78220" title="மதுரை சுல்தானகம்">
மதுரை சுல்தானகம்

மதுரை சுல்தானகம் அல்லது மாபார் சுல்தானகம், பதினான்காம் நூற்றாண்டில் மதுரையைத் தலைநகராகக் கொண்டு செயல்பட்ட ஒரு சிற்றரசாகும். பாண்டிய பேரரசு வீழ்ச்சியடைந்தபின் நடைபெற்ற இஸ்லாமிய படையெடுப்புகளால் தோன்றிய இந்த சுல்தானகம், பின்னர் விஜயநகரப் பேரரசின் படையெடுப்புகளால் அழிக்கப்பட்டது. இதுவே தமிழகத்தில் தொடர்ச்சியாக ஆட்சி புரிந்த ஒரே இஸ்லாமிய அரசு.

முதலாம் மாறவர்மன் குலசேகர பாண்டியனின் (1268 – 1308) மரணத்திற்கு பிறகு, அவரது மகன்கள் சுந்தர பாண்டியனுக்கும் வீரபாண்டியனுக்கும் இடையே உள்நாட்டுப் போர் மூண்டது. இஸ்லாமிய வரலாற்றாளர்கள் அப்துல்லா வசாஃப், அமீர் குஸ்ரோ ஆகியோரின் குறிப்புகள், வீரபாண்டியன் அந்தப் போரில் டெல்லி சுல்தானகத்தின் படைத் தலைவர் மாலிக் கஃபூரின் துணையை நாடினார் என்று கூறுகின்றன. இதனால் கஃபூரின் படைகள் கி. பி. 1310-11ல் மதுரையைக் கைப்பற்றி சூறையாடின. இதன் பின்னால், பாண்டிய உள்நாட்டுப் போர் தொடர்ந்து நடை பெற்றது. மேலும் இருமுறை டெல்லி சுல்தானகப் படைகள் குஸ்ராவ் கான் தலைமையிலும் (1318), உலூக் கானின் (1323) தலைமையிலும் மதுரையை சூறையாடின. உலூக்கான் மதுரையை டெல்லி சுல்தானகத்துடன் இணைத்து விட்டார். பாண்டிய நாடு, மாபார் என்ற பெயருடன் டெல்லி சுல்தானகத்தின் ஐந்து தென்னிந்திய பிரதேசங்களுள் (மாபார், தேவகிரி, டிலிங்க், கம்பிலி, துவாரசமுத்திரம்) ஒன்றாகியது.

1325 ஆம் ஆண்டு உலூக் கான் முகமது பின் துக்ளக் என்ற பெயருடன் டெல்லி சுல்தானாக முடி சூடினார். பாரசீகம் மற்றும் கொரோசான் (தற்கால ஆஃப்கானிஸ்தான்) நாடுகளின் மீது அவரது படையெடுப்பு முயற்சிகள் அவரது கருவூலத்தைக் காலி செய்தன. இதனால் அவரது படையினருக்கு ஊதியம் சரிவர வழங்க இயலவில்லை. அவரது பேரரசின் எல்லையோரப் பிரதேசங்கள் பிரிந்து செல்ல ஆரம்பித்தன. முதலில் வங்காளம் போர்க்கொடி தூக்கியது. பின்னர் மாபார் ஆளுனர் ஜலாலுதீன் ஆசன் கான் மதுரையை சுதந்திர நாடாக அறிவித்தார். இந்த அறிவிப்பு வெளியான 1335 ஆம் ஆண்டே மதுரை சுல்தானகம் தோன்றிய ஆண்டாகக் கருதப்படுகிறது, சுல்தானகம் வெளியிட்ட நாணயங்களும் இவ்வாண்டே தொடங்குகின்றன. ஆனால் பாரசீக வரலாற்றாளர் ஃபிரிஷ்தா 1340 ஆம் ஆண்டு மாபார் பிரிந்து போனதாக குறிப்பிட்டுள்ளார்.

ஜலாலுதீன் ஆசன் கான், மதுரையின் முதல் சுல்தான் ஆவார். இவரது மகன் இப்ராஹீம் டெல்லி சுல்தான் முகமது பின் துக்ளக்கிடம் பணியாற்றினார். மாபார் பிரிந்து சென்ற செய்தியை கேட்டவுடன் ஆத்திரம் அடைந்த துக்ளக் இப்ரஹீமை கொலை செய்தார். பெரும் படையுடன் மாபாரை மீண்டும் கைப்பற்ற தெற்கு நோக்கி கிளம்பினார். ஆனால் வழியில் உடல் நலக்குறைவினால் படையெடுப்பை கைவிட நேர்ந்தது. ஜலாலுதீனின் ஆட்சிக்கு வந்த ஆபத்து நீங்கியது. ஜலாலுதீனின் மகளை மொரோக்கோ நாட்டின் வரலாற்றாளர் இப்னு பதூதா மணந்திருந்தார். 1340 ஆம் ஆண்டு ஜலாலுதீன் அவருடை பிரபு (சிற்றரசர்) ஒருவரால் கொலை செய்யப்பட்டார். அவருக்குப் பின் சுல்தானாகிய அலாவுதீன் உதாஜி, குதுப்துதீன் ஃபிரோஸ் ஆகியோரும் முடிசூடிய குறுகிய காலத்தில் கொலை செய்யப்பட்டனர். அவர்களுக்கு பின்னர் மதுரை சுல்தானகம் கியாத்துதீன் முகமது தம்கானியின் ஆட்சியின் கீழ் வந்தது. இபுன் பத்தூதா கியாத்துதீனின் ஆட்சி காலத்தில் மதுரைக்கு வந்தார். அவரது குறிப்புகள் கியாத்துதீன் ஆட்சி ஒரு கொடுங்கோலனின் ஆட்சி என்று வர்ணிக்கின்றன. கியாத்துதீன், போசள மன்னர் மூன்றாம் வீர வல்லாளன் மோதினார். முதலில் தோல்வி அடைந்தாலும் பின்னர் கண்ணனூர் கொப்பம் கோட்டையின் முற்றுகையின் (1343) போது வல்லாளரை சிறைபிடித்தார். வல்லாளரைக் கொன்று, வைக்கோல் அடைக்கப்பட்ட அவரது உடலை மதுரை கோட்டை சுவர்களில் காட்சிக்கு வைத்தார். 1344 ஆம் ஆண்டு வீரிய மருந்து ஒவ்வாமை காரணமாக, கியாத்துதீன் மரணமடைந்தார்.

கியாத்துதீன் மரணத்திற்கு பிறகு மதுரை சுல்தானகம் வலுவிழந்தது. விஜயநகரப் பேரரசின் படைகள் இளவரசர் குமார கம்பண்ண உடையாரின் தலைமையில் தெற்கு நோக்கி படையெடுக்கத் தொடங்கின. கம்பண்ணரின் மனைவி கங்கதேவி எழுதிய "மதுரா விஜயம்" என்ற நூலில் இப்படையெடுப்பு விவரிக்கப்பட்டுள்ளது. 1344-1371 காலகட்டத்தில் நசுரீதின் தம்கானி, ஷம்சுதீன் ஆதில் ஷா, ஃபக்ரூதின் முபாரக் ஷா, அலாவுதீன் சிகந்தர் ஷா ஆகியோர் மதுரையின் சுல்தான்களாக இருந்தனர். விஜய நகர் படைகள் சம்புவரையர்களை வென்று, ஸ்ரீரங்கத்தை கைப்பற்றி மதுரையை நோக்கி முன்னேறின. சுல்தான்களுடனான இறுதி யுத்தத்தில், கம்பண்ணர், சிக்கந்தர் ஷாவுடன் தனியே போரிட்டு சுல்தான் தலையை வெட்டி சாய்த்ததாக மதுரா விஜயம் கூறுகிறது. சிக்கந்தர் மற்றும் ஃபக்ருதீனின் சமாதிகள் மதுரை நகரில் உள்ள கோரிப்பாளையம் தர்காவில் உள்ளன. திருப்பரங்குன்றம் சிக்கந்தர் தர்காவும் சிக்கந்தர் ஷாவின் நினைவாக எழுந்ததாக நம்பப்படுகிறது.

மதுரை சுல்தானகத்தைப் பற்றி அறிய இரு சமகாலத்திய சான்றுகளை வரலாற்று ஆசிரியர்கள் பயன்படுத்துகிறார்கள். இபுனு பதூதாவின் குறிப்புகளும், கங்கதேவியின் மதுரா விஜயம் இரண்டுமே, மதுரை சுல்தான்களை கொடுங்கோலர்களாகவும், இந்து குடிமக்களை கொடுமை படுத்தியவர்களாகவும் சித்தரிக்கின்றன. கியாத்துதீன் இந்துகளுக்கு இழைத்த கொடுமைகளைக் கண்டு மனம் வருந்திய பதூதா, “இக்கொடுமைகளின் காரணமாகவே இறைவன், கியாத்துதீனின் மரணத்தை துரிதப்படுத்தினார்” என்று குறிப்பிடுகிறார். மதுரா விஜயம் “குளிக்கும் பெண்களின் மார்பில் பூசிய சந்தனம் கலந்து வெளிர் நிறமாக ஓடிய தாமிரபரணி, சுல்தான்களின் ஆட்சியில் பலியிடப்பட்ட பசுக்களின் ரத்தம் கலந்து சிவந்து ஓடியது” எனக் குறிப்பிட்டுகிறது.
கிபி 1378ல் விஜயநகரப் பேரரசர் முதலாவது புக்கா ராயனின் மகன் இளவரசர் குமார கம்பணன், மதுரை சுல்தான்களை வென்று, பாண்டிய வம்சத்தை மீண்டும் மதுரையில் நிலைநிறுத்தினார்.


</doc>
<doc id="78223" url="https://ta.wikipedia.org/wiki?curid=78223" title="திருச்சி லோகநாதன்">
திருச்சி லோகநாதன்

திருச்சி லோகநாதன் (சூலை 24, 1924 - நவம்பர் 17, 1989) தமிழ்த் திரைப்பட முதல் பின்னணிப் பாடகர். பல திரையிசைப் பாடல்களைப் பாடியவர்.

திருச்சி மலைக் கோட்டை மாநகரில் நகைத்தொழில் செய்த சுப்ரமணியன் என்பவருக்கு மகனாகப் பிறந்தவர் லோகநாதன். இவர் பெயரில் உள்ள T என்ற எழுத்து திருச்சிராப்பள்ளியைக் குறிப்பதாகும்.

நடராஜன் என்பவரிடம் முறையாக இசை பயின்றார். சிறுவயதில் ஜி. ராமநாதன் இசையமைத்த பாடல்களை விருப்பமாகப் பாடுவார்.

இவர் பாடிய முதல் திரைப்பட பாடல்: "வாராய் நீ வாராய்" எனத் தொடங்கும் பாடல், எம். ஜி. ராமச்சந்திரன் கதாநாயகனாக நடித்த முதல் படத்தில் ஜி. ராமநாதன் இசையமைப்பில் ஜிக்கியோடு இணைந்து பாடினார்.

இவரது இரண்டாவது பாடல்: மு. கருணாநிதியின் கதை, வசனத்தில் உருவான அபிமன்யு (1948) திரைப்படத்தில் இடம்பெற்ற "இனி வசந்தமாம் வாழ்விலே" என்ற பாடல்.



லோகநாதன் நகைச்சுவை நடிகை சி. டி. ராஜகாந்தத்தின் மகள் ராஜலெட்சுமி என்பவரை மணம் புரிந்தார். இவர்களுக்கு டி. எல். மகராஜன், தீபன் சக்ரவர்த்தி ('பூங்கதவே தாள் திறவாய்' என நிழல்கள் படத்தில் பாடியவர்), தியாகராஜன் என மூன்று ஆண் பிள்ளைகள் உள்ளனர்.




</doc>
<doc id="78229" url="https://ta.wikipedia.org/wiki?curid=78229" title="சென்னை மாநில சட்டமன்றத் தேர்தல், 1957">
சென்னை மாநில சட்டமன்றத் தேர்தல், 1957

சென்னை மாநிலத்தின் இரண்டாவது சட்டமன்றத் தேர்தல் 1957 ஆம் ஆண்டு மார்ச் மாதம் நடை பெற்றது. ஏற்கனவே ஆட்சியில் இருந்த இந்திய தேசிய காங்கிரசு கட்சி மீண்டும் வெற்றி பெற்று ஆட்சியமைத்தது. காமராஜர் இரண்டாவது முறையாக தமிழகத்தின் முதல்வரானார்.

ஒருங்கிணைந்த சென்னை மாநிலத்தின் சட்டமன்ற உறுப்பினர்கள் எண்ணிக்கை 375. சென்னை மாநிலத்திலிருந்து அக்டோபர் 1, 1953 இல் ஆந்திரா பிரிந்து தனி மாநிலமாக உருவானது. கன்னடம் பேசப்படும் பெல்லாரி மாவட்டம் மைசூர் மாநிலத்துடன் இணைந்தது. இதனால் சென்னை சட்டமன்ற உறுப்பினர் எண்ணிக்கை 231 ஆகக் குறைந்தது. நவம்பர் 1 1956 இல் மாநில மறுசீரமைப்புச் சட்டத்தினால் மலபார் மாவட்டம் கேரள மாநிலத்துடன் இணைக்கப்பட்டதால், உறுப்பினர் எண்ணிக்கை 190 ஆகக் குறைந்தது. கேரளத்தின் தமிழ் பேசும் பகுதிகளான கன்னியாகுமரி மாவட்டம் மற்றும் செங்கோட்டை தாலுகா ஆகியவை சென்னை மாநிலத்தில் இணைந்தன. இதனால் உறுப்பினர் எண்ணிக்கை 205 ஆக உயர்ந்தது. இந்த 205 இடங்களுக்கே 1957 இல் தேர்தல் நடத்தப்பட்டது. 167 தொகுதிகளிலிருந்து இந்த 205 உறுப்பினர்கள் தேர்ந்தெடுக்கப்பட்டனர்.அப்போது இரட்டை உறுப்பினர் முறை வழக்கில் இருந்ததால் 38 தொகுதிகள் இரண்டு உறுப்பினர்களைத் தேர்ந்தெடுக்கும் உரிமை பெற்றிருந்தன. இவற்றுள் 37 தாழ்த்தப்பட்டவருக்கும் (SC) 1 பழங்குடியினருக்கும் (ST) ஒதுக்கப்பட்டிருந்தன. இரட்டை உறுப்பினர் தொகுதிகள், இந்திய அரசியலமைப்புச் சட்டத்தின் 332 ஆவது உட்பிரிவின்படி உருவாக்கப்பட்டன. உறுப்பினர்களை தேர்ந்தெடுக்கும் முறை மக்கள் பிரதிநிதித்துவ சட்டம், 1950 இல் விவரிக்கப் பட்டிருந்தது. ஒரு லட்சத்திற்கு மிகுந்த வாக்காளர்களைக் கொண்ட தொகுதிகளுக்கே இரண்டு உறுப்பினர்கள் தேர்ந்தெடுக்கப்பட்டனர். இத்தொகுதிகளில் இரு வேட்பாளர் பட்டியல்கள் இருந்தன - பொதுப் பட்டியல் மற்றும் தனிப் பட்டியல். வாக்காளர்கள் இரு பட்டியல்களுக்கும் தனித்தனியே இருமுறை வாக்களிக்க வேண்டும். வெற்றி பெற்ற இரு வேட்பாளர்கள் பின்வருமாறு தேர்ந்தெடுக்கப் பட்டனர்


இம்முறையினால் சில சிக்கல்கள் உண்டாகின. சில தொகுதிகளில் (எ.க கோவை -2 தொகுதி) இரு உறுப்பினர்களுமே தனிப் பட்டியலிருந்து தேர்ந்தெடுக்கப்பட்டனர். இத்தகைய சிக்கல்களால் 1961 இல் இரட்டை உறுப்பினர் முறை நீக்கப்பட்டு தற்போதுள்ள தனித் தொகுதி முறை அமல்படுத்தப்பட்டது.

1946 ஆம் ஆண்டு முதல் சென்னை மாநிலத்தை ஆண்டு வந்த காங்கிரசு, காமராஜரின் தலைமையில் செயல்பட்டு வந்தது. அவரே முதல்வராகவும் இருந்தார். காமராஜர், பெரியார் ஈ வே. ராமசாமியின் திராவிடர் கழகத்தின் ஆதரவையும் பெற்றிருந்தார். முந்தைய தேர்தலைப் போலவே இம்முறையும் காங்கிரசில் உட்கட்சிப் பூசல் இருந்தது. 1954 இல் முதல்வர் பதவியை ராஜினாமா செய்திருந்த ராஜகோபாலாச்சாரி, தன் ஆதரவாளர்களுடன் காங்கிரசை விட்டு வெளியேறி காங்கிரசு சீர்திருத்தக் குழு என்ற புதிய கட்சியைத் தொடங்கினார் (சில ஆண்டுகளில் அதுவே சுதந்திரா கட்சியாக மாறியது). 1952 இல் ந.டந்த முந்தைய தேர்தலில் முக்கிய எதிர் கட்சியாக இருந்த இந்திய கம்யூனிஸ்ட் கட்சி முன்னிருந்த மக்கள் ஆதரவை இழந்து விட்டது. அதன் இடத்தை 1949 இல் தோன்றிய திராவிட முன்னேற்றக் கழகம் (திமுக) பிடித்துக் கொண்டது. மேற்குறிப்பிட்ட கட்சிகளைத் தவிர முஸ்லிம் லீக், ஆச்சார்யா கிருபாளினியின் பிரஜா சோஷ்யலிஸ்ட் கட்சி, முத்துராமலிங்கத் தேவரின் ஃபார்வார்டு ப்ளாக் போன்ற கட்சிகளும் இந்த தேர்தலில் போட்டியிட்டன.

பதினோரு ஆண்டுகள் தொடர்ந்து ஆட்சியில் இருந்த காங்கிரசு காமராஜரின் தலைமையில் பலம் பொருந்திய கட்சியாக மாறியிருந்தது. ஆந்திர மாநிலம் பிரிந்து போனதால் கம்யூனிஸ்டுகள் பலமிழந்திருந்தனர். பெரியாரின் ஆதரவால் மேலும் வலுவடைந்திருந்த காங்கிரசு, இந்தத் தேர்தலை பெரும் பலத்துடன் சந்தித்தது. 1952 தேர்தலில் நேரடியாகப் போட்டியிடாத தி, மு. க, 1956 இல் நடந்த திருச்சிப் பொதுக் குழு கூட்டத்தில் தேர்தலில் போட்டியிட முடிவு செய்தது. தேர்தல் ஆணையத்தால் அங்கீகரிக்கப்பட்ட கட்சியாக இல்லாததால், தி. மு. க உறுப்பினர்கள் சுயேட்சைகளாகப் போட்டியிட்டனர். கா. ந. அண்ணாதுரை, க. அன்பழகன், மு. கருணாநிதி, என். வி. நடராஜன், சத்யவாணி முத்து உட்பட திமுக வினர் 117 சட்டமன்றத் தொகுதிகளிலும், 8 நாடாளுமன்றத் தொகுதிகளிலும் போட்டியிட்டனர். ராஜகோபாலாச்சாரியின் சீர்திருத்த காங்கிரசு 55 சட்டமன்றத் தொகுதிகளிலும், 12 நாடாளுமன்றத் தொகுதிகளிலும் போட்டியிட்டது. காமராஜரின் ஆட்சி காலத்தில் பல தமிழர்கள் உயர் பதவிகளில் நியமிக்கப்பட்டதால், திமுகவின் தமிழ் தேசியவாதம் சற்றே வலுவிழந்தது. எனவே திமுகவின் தேர்தல் அறிக்கையில் பொருளாதார பிரச்சனைகளுக்கும் இடமளிக்கப்பட்டது.

மார்ச் 31 இல் வாக்குப்பதிவு நடைபெற்றது. மொத்தம் 47 சதவிகித வாக்குகள் பதிவாகின.

காங்கிரசு 45% வாக்குகள் பெற்றது. திமுக 14 சதவிகிதமும் சீர்திருத்த காங்கிரசு 8 சதவிகிதமும் பெற்றன.

காங்கிரசு தனிப்பெரும்பான்மை பெற்று, காமராஜர் இரணடாம் முறை முதல்வரானார். அவரது அமைச்சரவையில் (1 ஏப்ரல் 1957 - 1 மார்ச் 1962) இடம் பெற்றிருந்தவர்கள் 


1957 சட்டமன்ற தேர்தல் முடிவுகள்


</doc>
<doc id="78231" url="https://ta.wikipedia.org/wiki?curid=78231" title="சின் அரசமரபு">
சின் அரசமரபு

சின் அரசமரபு ("Qin Dynasty", ; tɕʰǐn tʂʰɑ̌ʊ̯) கிமு 221 இருந்து 206 வரை சீனா வட மேற்குப் பகுதியை ஆண்ட வம்சம் ஆகும். 15 ஆண்டுகளே நிலைத்தாலும் சீன வரலாற்றில் முக்கிய தாக்கத்தை இது ஏற்படுத்தியது. இக் காலப் பகுதியில் சட்டவாதம் தவிர்த்த பல சீன செவ்வியல் ஆக்கங்கள் அழிக்கப்பட்டன.


</doc>
<doc id="78233" url="https://ta.wikipedia.org/wiki?curid=78233" title="சியா அரசமரபு">
சியா அரசமரபு

சியா அரசமரபு சீன வரலாற்றுப் பதிவுகளின் படி சீனாவை ஆட்சி செய்த முதலாவது அரசமரபு ஆகும். கிமு சுமார் 2000 ஆண்டுகளுக்கு முன் இந்த அரச மரபு ஆட்சிக்கு வந்தது. மரபு வழிச் செய்திகளின் படி இந்த அரசமரபு கிமு 2205 இருந்து 1766 சிறப்புற்று இருந்ததாக கூறப்படுகிறது. 



</doc>
<doc id="78234" url="https://ta.wikipedia.org/wiki?curid=78234" title="சாங் அரசமரபு">
சாங் அரசமரபு

சீன மரபுவழி வரலாற்றுப் பதிவுகளின் படி சாங் அரசமரபு சீனாவை ஆண்ட இரண்டாவது அரசமரபு ஆகும். Xia Shang Zhou Chronology Project கருத்தின் படி இந்த அரசமரபு சீனாவை கிமு 1600 - 1046 காலப் பகுதியில் ஆட்சி செய்தது. இந்த வம்சத்தைப் பற்றிய தகவல்கள் பண்டங்களில் பொறிக்கப்பட்ட கல்வெட்டுக்களில் இருந்தும், விலங்கு ஓடுகளில் எழுதப்பட்ட சீன எழுத்துப் படங்களில் இருந்தும் கிடைக்கின்றன. மொழி வரலாற்றில், மிக தொன்மக் காலத்தில் கிடைத்த எழுத்து ஆதாரங்களில் இக்காலத்தவையும் அடங்கும்.


</doc>
<doc id="78237" url="https://ta.wikipedia.org/wiki?curid=78237" title="நூறு சிந்தனைப் பள்ளிகள்">
நூறு சிந்தனைப் பள்ளிகள்

நூறு சிந்தனைப் பள்ளிகள் (The Hundred Schools of Thought) என்பது கிமு 770 - 221 காலப் பகுதியில் சீனாவில் இருந்த மெய்யிலாளர்கள், அவர்களின் சிந்தனைப் போக்குகள், பள்ளிகள் ஆகியவற்றைச் சுட்டுகிறது. இக் காலப் பகுதி போர்களையும் பல்வேறு சமூக அரசியல் நெருக்கடிகளையும் கொண்டிருந்தது எனினும், மெய்யியல் சிந்தனை நோக்கில் சீனாவின் பொற்காலப் பகுதியாக கருதப்படுகிறது. சீனாவின் சிறந்த மெய்யியலாளர்களான கன்பூசியசு, லா ஒசி, மோகி, யாங் சூ, மென்சியசு போன்றோர் இக் காலப் பகுதியைச் சேர்ந்தவர்கள்.




</doc>
<doc id="78238" url="https://ta.wikipedia.org/wiki?curid=78238" title="உழவர் சிந்தனைப் பள்ளி">
உழவர் சிந்தனைப் பள்ளி

சீன மெய்யியலில் பிறரால் அதிகம் அக்கறை தரப்பட்டாத ஒரு பிரிவு உழவர் சிந்தனைப் பள்ளி (Nung-chia, School of the Tillers) ஆகும். உழவர்களின் அல்லது தொழிலாளர்களின் பல கூற்றுக்களை இச் சிந்தனைப் பிரிவு முன்வைக்கிறது. ஆட்சியாளர் தானே உழுது உணவை உற்பத்தி செய்து உண்ண வேண்டும் என்ற கோரிக்கை இதற்கு எடுத்துக்காட்டு. 


சீனாவில் வேளாண்மை விருத்தி பெற உழவர் சிந்தனைப் பள்ளியின் பங்களிப்பு முக்கியமானது. எனினும், இவர்களது அரசியல் நிலைப்பாடுகள் வெற்றி பெறவில்லை. 


</doc>
<doc id="78243" url="https://ta.wikipedia.org/wiki?curid=78243" title="சவு அரசமரபு">
சவு அரசமரபு

சவு வம்சம் சீனாவை அதிக காலம் ஆண்ட வம்சம் (ஆட்சி மரபு) ஆகும். இந்த வம்சம் 1045 கிமு 256 காலப் பகுதியில் சீனாவை ஆண்டது. இவர்களின் காலப் பகுதியில் இரும்பு சீனாவுக்கு அறிமுகமானது. செப்பு சிற்பவேலை உச்சங்களைக் கண்டது. சீன மொழியின் எழுத்துமுறை விரிவு பெற்றது.

சவு வம்சக் காலத்தில்தான் பிற்காலத்தில் சீனாவில் பாரிய தாக்கத்தை ஏற்படுத்திய பல மெய்யியலாளர்கள் வாழ்ந்தார்கள். கன்பூசியசு, லா ஒசி, மோகி, Han Fei, மென்சியசு போன்றோர் இன்றுவரை சீன சிந்தனையின் அடிப்படைகளாக விளங்குகிறார்கள்.


</doc>
<doc id="78246" url="https://ta.wikipedia.org/wiki?curid=78246" title="சொங் அரசமரபு">
சொங் அரசமரபு

சொங் அரசமரபு சீனாவை கிபி 960 இருந்து 1279 வரையான காலப் பகுதியில் ஆண்ட அரசமரபு ஆகும். சீன வரலாற்றில், உலக வரலாற்றில் பல முக்கிய முன்னேற்றங்கள் சுங் அரசமரபு ஆட்சியில் நிறைவேறின. அச்சுக்கலை, வெடி பொருள், திசைகாட்டி, பணப் பயன்பாடு போன்றவை இக் காலத்தில் இங்கே கண்டுபிடிக்கப்பட்டது.


</doc>
<doc id="78247" url="https://ta.wikipedia.org/wiki?curid=78247" title="சீனாவின் தேசிய நூலகம்">
சீனாவின் தேசிய நூலகம்

சீனாவின் தேசிய நூலகம் என்பது ஆசியாவின் மிகப் பெரிய நூலகம் ஆகும். சுமார் 31.1 மில்லியன் ஆக்கங்களுக்கு மேல் கொண்டுள்ள இது உலகின் மிகப் பெரிய நூலகங்களில் ஒன்றும் ஆகும். சீன இலக்கியத்தின் கருவூலம் இதுவாகும். 

ஐக்கிய நாடுகள் சபை, வெளி நாட்டு அரசுகள் ஆகியவற்றின் ஆவணங்களை சேகரித்து வைத்துள்ளனர். இவை பல மொழிகளில் இருப்பது குறிப்பிடத்தக்கது. இங்கு பழைய கால ஓலைச்சுவடிகளும் உள்ளன.

குறிப்பிடத்தவை:


</doc>
<doc id="78249" url="https://ta.wikipedia.org/wiki?curid=78249" title="யுவான் அரசமரபு">
யுவான் அரசமரபு

யுவான் அரசமரபு (சீனம்: 元朝; பின்யின்: Yuán Cháo; மங்கோலிய மொழி: "Dai Ön Yeke Mongghul Ulus", , "Ikh Yuanʹ Üls") குப்லாய் கானால் தோற்றுவிக்கப்பட்டது. இவர் மங்கோலிய போர்சிசிங் (Borjigin) இனத்தைச் சேர்ந்தவர். இவர் தென் சீனாவை ஆட்சி புரிந்த சாங் அரசமரபு மன்னர்களை வெற்றி கொண்டவராவார். குப்லாய் கான்க்கு முன்னரும் மங்கோலியர்கள் சீனாவின் (தற்கால வடக்குச் சீனா) பகுதிகளை ஆட்சிபுரிந்துள்ளார்கள். ஆனால் 1271 இல் குப்லாய் கான் யுவான் அரசமரபைப் தோற்றுவிக்கும் வரை சீன மரபுப்படி புதிய அரசமரபு எதையும் உருவாக்கவில்லை. 1271லிருந்து 1368 வரை இவர் தோற்றுவித்த யுவான் மரபு அரசர்கள் ஆட்சி புரிந்தனர். இதுவே சீனாவில் வெளிநாட்டவர் உருவாக்கிய முதல் அரசமரபாகும். இவர்கள் தற்காலத்திய சீனாவின் பெரும்பகுதிகளையும் தற்கால மங்கோலியாவையும் ஆட்சி புரிந்தார்கள். 

அதன் பின் வந்த யுவான் மரபு ஆட்சியாளர்கள் மங்கோலியாவில் வட யுவான் மரபினர் என்று அழைக்கப்பட்டனர். யுவான் மரபினர் மங்கோலிய பேரரசு மற்றும் சீன அரச மரபினரின் வழி வந்தனர் என்று கருதப்பட்டார்கள். அதிகாரபூர்வ சீன வரலாறு சாங் மரபின் தாக்கம் யுவான் மரபிலும் இதன் தாக்கம் மிங் மரபிலும் இருந்ததெனக் கூறுகிறது. யுவான் மரபைத் தோற்றுவித்தது குப்லாய் கானாக இருந்த போதிலும் அவர் தன் பாட்டனார் செங்கிசு கானே இம்மரபை தோற்றுவித்தவரென அரச பதிவுகளில் குறிப்பிட்டப்பட்டுள்ளார். சீனாவின் பேரரசர் என்ற பட்டத்துடன் பெருமைக்குரிய கான் என்ற பட்டத்தையும் குப்லாய் கான் பெற்றார். இதனால் மற்ற கான்களுக்கு இவர் பெருந்தலைவர் என்று போற்றப்பட்டார். யுவான் பேரரசு சில சமயங்களில் பெருமைக்குரிய கான் பேரரசு என்றும் அழைக்கப்பட்டது இதற்கு உதாரணமாகும். யுவான் மரபு பேரரசர்களை மேற்கத்திய கான்கள் ஏற்றிருந்தாலும், தங்களுக்கான தனி அரசை வளர்ப்பதில்தான் அவர்கள் ஈடுபட்டார்கள்.

1259ல் குப்லாய் கான் சாங் மரபு அரசர்களுக்கு எதிராகத் தென் சீனாவில் போர் புரிந்த சமயத்தில் அவரின் பெரிய சகோதரர் பெருமைக்குரிய கான் (பேரரசன்) மாங்கி இறந்துவிட்டார். குப்லாய் கானின் இளைய சகோதரர் ஆரிக்கு புகா மங்கோலியப் பகுதிகளை அப்போது கவனித்து வந்தார். மாங்கி கான் இறந்ததால் அப்போதைய மங்கோலியப் பேரரசின் தலைநகரான காரகோரத்தில் கூடிய பெரும் மன்றம் ஆரிக்கு புகாவை புதிய பெருமைக்குரிய கானாக மங்கோலிய முறைப்படி தேர்வு செய்தது. இச்செய்தியை கேள்வியுற்ற குப்லாய் கான் தன்னுடைய சீன படையெடுப்பை நிறுத்திவிட்டு கைபிங் (சாங்டு) நகரத்தில் போட்டி மன்றத்தைக் கூட்டி 1260ல் தன்னைப் பேரரசனாக (பெருமைக்குரிய கான்) அறிவித்துக் கொண்டார். மங்கோலிய முறைப்படி குப்லாய் கான் கூட்டிய மன்றம் முறையற்றது என்பதாலும் அப்போது ஆரிக்கு புகா தலைநகரில் இருந்ததாலும் அவரே பெருமைக்குரிய கான் (பேரரசன்) என முடிவு செய்யப்பட்டது. குப்லாய் கான் சிறு மன்னர்களுக்குப் பெரும் தொகையைக் கையூட்டாகக் கொடுத்ததாகவும் குற்றச்சாட்டு எழுந்தது. அரச சட்டப்படித் தன்னைப் பெருமைக்குரிய கானாக அரச மன்றம் தேர்ந்தெடுத்ததாகவும், அவர்களின் மேலான தீர்ப்பை மதிக்காமல் சீனால் இருந்துகொண்டு சீன சட்டங்களைப் பின்பற்றிக் கொண்டு குப்லாய் கான் மற்றவர்களை மதிக்காமல் தன்னிச்சையாக நடந்து கொள்வதாகவும் ஆரிக் புகா குற்றம் சாட்டினார். 

ஆரிக்கு புகா முறையற்ற வழியில் அரச பதவியைப் பிடித்தவர் என்றதோடு சீன மரபின் படி தனது மரபுக்குச் சோங்டங் என்று குப்லாய் கான் பெயரிட்டார். சீன சாங் மரபு மன்னர்கள் தென்சீனத்தில் குப்லாய் கானை எதிர்த்துக்கொண்டிருந்த போதிலும் இவர் பேரரசர் (குவான் டி) என்ற பட்டத்தைப் பெற்றார். 1261 முதல் 1264 வரை ஆரிக்கு புகாவுக்கும் குப்லாய் கானுக்கும் சண்டை நடந்தது, இறுதியில் குப்லாய் வெற்றிபெற்றார். அந்த வெற்றியால் மற்ற கான்கள் (சிறு அரசர்கள்) இவருக்குத் துணையிருப்பார்கள் என்று எதிர்பார்த்தார். ஆனால் சில கான்கள் இவரைப் பெருமைக்குரிய கானாக ஏற்றுக்கொள்ளவில்லை. அவர்கள் கைடு என்பவரின் தலைமையின் கீழ் குப்லாய் கானை நடு ஆசியாவில் எதிர்த்துப் பல ஆண்டுகாலம் போர்புரிந்தார்கள், இச்சண்டை குப்லாய் கானும் கைடும் இறக்கும் வரையிலும் நீடித்தது.

1260ல் அரச பொறுப்பை ஏற்றதிலிருந்து ஆட்சிக்கான மரபுப் பெயர் உருவாக்குதல், நிருவாகக் கட்டுப்பாட்டுக்காகப் பணியாளர்களை நியமித்தலெனச் சீன அரசமரபுகள் கடைபிடிக்கும் பல கூறுகளைக் குப்லாய் கான் கையாண்டார். ஆட்சியின் தொடக்ககாலத்தில் இருந்தே சீன வரலாறு, தத்துவம் போன்றவற்றை சீன ஆசிரியர்களைக் கொண்டு கற்றும் அவர்களைத் தனக்கு ஆலோசனை சொல்லும் குழுவிலும் வைத்திருந்தார் . 1264ல் தனது தலைநகரத்தை யூர்சென் சின் அரசமரபின் தலைநகர் இருந்த இடத்துக்கு மாற்றினார். 1266ல் தாடு என்ற புதிய தலைநகரத்தைக் கட்டினார், இதுவே தற்கால பெய்ஜிங். 1264ல் ஆட்சியின் மரபுப் பெயரை சாங்-டாங் என்பதிலிருந்து சய்-யுவான் என்று மாற்றினார். சீனா முழுமையையும் ஆளும் பொருட்டு, தான் ஆள்வதற்குக் கடவுள்களின் உத்தரவு கிடைத்துள்ளதாக அறிவித்தார். இதுவே சீனா முழுமையும் ஆண்ட ஆன் இனத்தவர்கள் அல்லாத முதல் அரசமரபாகும். இம்மரபின் அதிகாரபூர்வ பெயர் ’ட யுவான்’ (சீனம்: 大元) ஆகும். ’ட’ என்றால் சிறந்த அல்லது பெருமைக்குரிய என்று பொருள்படும். சீனாவில் ’ட’ (சீனம்: 大) என்பதை அதிகாரபூர்வ மரபுப் பெயராகக் கொண்டது யுவான் மரபே ஆகும்.

யுவான் அரசமரபின் தலைநகராகத் தாடு 1271ல் அதிகாரபூர்வமாக அறிவிக்கப்பட்டது. தென் சீனத்தில் ஆட்சிபுரிந்த தென் சாங் அரசமரபின் மீது, 1270ம் ஆண்டிலிருந்து குப்லாய் கான் பெரும்படையெடுப்பை மேற்கொண்டார். 1273ம் ஆண்டில் தனது கடற்படை கொண்டு யாங்சி ஆற்றைத் தடுத்து சிஆங்யாங் நகரை முற்றுகையிட்டார். 130,000 வீரர்கள் உடைய சாங் படைகள் 1275ம் ஆண்டில் யுவான் படைகளால் தோற்கடிக்கப்பட்டன. 1276ம் ஆண்டில் பெரும்பாலான சாங் பகுதிகள் யுவான் படைகளால் கைப்பற்றப்பட்டன. 1279 ல் சீன தளபதி சேங் கங் பேன் தலைமையிலான யுவான் படைகள் சாங் அரசின் இறுதி எதிர்ப்பை முறியடித்தது. இதுவே சாங் அரசின் முடிவாகக் கருதப்படுகிறது. தாங் அரசமரபுக்கு பின் சீனாவை ஒன்றுபடுத்தியது யுவான் அரசு என்று சீன வரலாற்று அறிஞர்களால் குறிப்பிடப்படுகிறது. 

அரசமரபை உருவாக்கியபின் குப்லாய் கானின் சீன ஆதிக்கத்தை மற்ற நாடுகள் ஏற்கச் செய்ய வேண்டுமென அவரின் உதவியாளர்கள் வேண்டினர். இது சீன அரசுகளின் பாரம்பரியமென அவர்கள் சொன்னார்கள். எனினும் நிப்பான் (இருமுறை), டாய் வியட் (இருமுறை ) ) சாவகம் போன்றவற்றுக்கு சென்ற தூதர்களால் நினைத்ததைப் பெறமுடியவில்லை. குப்லாய் கான் மியான்மரில் கைப்பாவை அரசை நிறுவினார். இது அப்பகுதியில் பல குழப்பங்களை ஏற்படுத்தியது. பாகன் பேரரசு பல சிறிய அரசுகளாகப் பிரிந்தது. மங்கோலியர்களுடன் போரைத் தவிர்ப்பதற்காகப் பின்னாளில் அன்னம், சம்பா போன்றவை யுவான் அரசுடன் சிறிய அளவில் உறவைப் பேணின.

அவருக்கு முந்தைய ஆட்சியாளர்களைப் போல் அல்லாமல் குப்லாய் கான் சீன ஆட்சி மரபுப்படி அரசையும் துணை அமைப்புகளையும் நிர்மாணித்தார். அரசின் கட்டுப்பாட்டிலேயே எல்லாம் நடக்க வேண்டுமெனக் கருதி அதற்கேற்ப குப்லாய் கான் சீன அமைப்புகளைச் சீரமைத்தார் , சீரமைப்பு முற்றாக நிகழப் பல ஆண்டுகள் ஆனது. இவருக்கு முந்தைய ஆட்சியாளர்களைப் போல் அல்லாமல், அரசரை மையப்படுத்தியே ஆட்சியில் எல்லாம் செயல்பட வேண்டுமெனக் கருதியவர் குப்லாய் கான்.. இவர் பேரரசைச் சிங் சோங்சுசங் (行中書省) என்ற மாகாணம் அல்லது துணை செயலகம் என்ற பொருள்படும் முறையில் பிரித்தார். சிங் சோங்சுசங் என்பது அளவில் தற்காலத்தில் உள்ள மாகாணங்கள் இரண்டு அல்லது மூன்று சேர்ந்ததாக இருந்தது. இந்த முறைபின் வந்த மிங் குயிங் அரசமரபுகளிலும் பின்பற்றப்பட்டது. குப்லாய் கான் அரசாங்க பொருளாதார அமைப்புகளையும் சீர்திருத்தினார். குறிப்பாக வரிவசூற் துறை இதில் அடங்கும். குப்லாய் கான் சீனப் பாரம்பரிய அமைப்புகள்மூலம் ஆட்சி நடத்தத் தலைப்பட்டார். அதற்கு ஆன் சீனர்களை அதிகாரிகளாகவும் தனக்கு உதவியாளர்களகவும் வைத்துக்கொள்ள வேண்டும் என்பதை அறிந்திருந்தார். இருந்தபோதிலும் குப்லாய் அவர்களை முழுவதுமாகச் சார்ந்திருக்கவில்லை . ஆன் சீனர்கள் பெரிய பதவிகளில் இருந்தபோதிலும் அவர்கள் அரசியல்ரீதியாகப் புறக்கணிக்ப்பட்டனர். கிட்டத்தட்ட எல்லா சிறப்புப் பதவிகளும் மங்கோலியர்களுக்கே தரப்பட்டன. மங்கோலியர்கள் அதிகம் உள்ள இடங்களில் தகுதியான மங்கோலியர்கள் கிடைக்காத நிலையில் ஆன் சீனர்கள் அல்லாதவர்கள் பதவியில் அமர்த்தப்பட்டனர். சமூகம் ஆனது மங்கோலியர்கள், செமு (நடு ஆசியர்கள்), வடக்கத்தியர்கள், தெற்கத்தியர்கள் என நான்காக அதிகாரங்களின் படிநிலையின் அடிப்படையில் பிரிக்கப்பட்டிருந்தது. குப்லாய் கான் தன் வாழ்நாளில் யுவான் அரசமரபுக்கு ’டடு’ வைத் தலைநகரமாக உருவாக்கினார். இதுவே தற்கால பெய்ஜிங். தலைநகரமாக இருந்த சாங்டு (சீனம்: 上都, மேல்/வடக்கு தலைநகரம்) கோடைகாலத் தலைநகரம் என அழைக்கப்பட்டது. இவர் சீன பெரும் கால்வாயின் நீளத்தை அதிகப்படுத்திச் சீனாவில் வேளாண்மையையும் முன்னேற்றினார். இவர் நெடுஞ்சாலைகளை மேம்படுத்தியதுடன், பொதுமக்கள் உணவையும் தானியங்களையும் சேமிக்கப் பெரும் பானைகளை அரசு செலவில் அமைத்தார். பொருளாதாரச் சிக்கலின் போது வரி விதிப்பை தளர்த்தி மக்களுக்குச் சிரமத்தைக் குறைத்ததாலும், இலவச மருத்துவமனைகளைக் கட்டியதாலும், அனாதை விடுதிகளைக் கட்டியதாலும். உணவை எளியவர்களுக்கு பகிர்ந்தளித்ததாலும் மார்க்கோ போலோ இவரின் ஆட்சியை மக்களுக்கு உகந்ததாக இருந்தது என்கிறார். [citation needed] இவர் அறிவியலையும் மதத்தையும் ஆதரித்ததுடன் ’பட்டுப் பாதை’ வழியாக வணிகம் நடைபெறுவதை ஆதரித்தார், இப்பாதையால் சீன அறிவியல் மேற்குநாடுகளின் அறிவியலுடன் கலக்க அனுமதித்தார். மார்க்கோ போலைவைச் சந்திக்கும் முன் குப்லாய் கான் நிகோலோ போலோவையும் மார்க்கோ போலோவின் அப்பா மேட்டோ போலோவையும் சந்தித்திருந்தார். 

குப்லாய் கான் தாளால் ஆன ’சோ’ (鈔)என்று அழைக்கப்படும் பணத்தை 1273ல் அறிமுகப்படுத்தினார். காகிதப் பணம் யுவான் மரபுக்கு முன்பே சீனாவில் புழக்கத்தில் இருந்தது. 960ல் சாங் அரசமரபினர் செப்பு தட்டுப்பாட்டினால் காகிதப் பணத்தை முதலில் பொதுப்பயன்பாட்டுக்குக் கொண்டுவந்தனர். எனினும் சாங் மரபினரது ஆட்சியில் காகிதப் பணம் செப்பு நாணயத்துடன் இணைந்தே பயன்பட்டது. யுவான் மரபினரது ஆட்சியில் காகிதப் பணத்திற்கு முதன்மையான இடம் கொடுக்கப்பட்டு அதிக அளவில் பயன்படுத்தப்பட்டது. யுவான் அரசில் காகிதப் பணத்தை முசுக்கட்டையின் அடிமரப்பட்டையிலிருந்து தயாரித்தனர். கோவில்களில் குப்லாய் கானுக்கு ’சிசு’ (சீனம்: 世祖) என்ற பெயர் வழங்கப்பட்டது.

யுவான் அரசின் இறுதிக்காலம் பஞ்சம், உட்பூசல், பொது மக்களின் வெறுப்பு போன்றவற்றுக்கு ஆளாகியிருந்தது. குப்லாய் கானுக்குப் பின் வந்தவர்கள் ஆசியப் பகுதியில் பரவியிருந்த மங்கோலியர்களின் மீதான அதிகாரத்தை இழந்துவிட்டார்கள். யுவான் அரசர்கள் மங்கோலிய மரபுடையவர்களாக இருந்தபோதிலும் சீனக் கலாச்சாரத்தைப் பின்பற்றிச் சீனர்கள் ஆகிவிட்டதாக மங்கோலியர்கள் கருதினார்கள். யுவான் அரசர்கள் பின்னாளில் சீனாவிலும் செல்வாக்கை இழந்தார்கள். உட்பகை, அரசுரிமைக்கான போட்டி போன்றவைகளால் யுவான் அரசர்கள் நிருவாகத்தைக் கவனிக்கத் தவறி மக்களிடமும் படைவீரர்களிடமும் நெருக்கம் இல்லாமல் இருந்துவிட்டார்கள். யுவான் படைகளின் வலு குறைந்திருந்ததால் நாட்டில் பல குழப்பங்கள் ஏற்பட்டன. சட்டவிரோதக் குழுக்களால் மக்களுக்குப் பல இன்னல்கள் ஏற்பட்டன. பின்னாளில் ஆட்சிக்கு வந்தவர்கள் குறுகிய காலமே ஆட்சியில் இருந்ததால் அவர்களால் உறுதியான அரசை உருவாக்க முடியவில்லை. நாட்டில் குழப்பங்களும் கிளர்ச்சிகளும் நடந்தன. நாட்டின் நிதி நிலைமை மோசமடைந்ததால் அதைச் சரிசெய்ய அரசின் சொத்துக்களை விற்றும் சிக்கன நடவடிக்கை மேற்கொண்டும் வருவாயை அதிகரிக்க வேண்டிய நிலை ஏற்பட்டது 
ஏசுன் துமுர் கான் 1328ல் சாங்டுவில் இறந்ததும், கிப்சாக் தளபதி எல் துமுரால் தாடுவுக்கு அழைக்கப்பட்டு அரசராகத் தக் துமுர் கான் (பேரரசர் வென்சாங்) பதவியேற்றார். அதேசமயம் ஏசும் துமுரின் மகன் அரிகாபா கான், சாங்டுவில் ஏசுன் துமுரின் ஆதரவளார்களின் துணையால் அரசராகப் பதவியேற்றார். இவருக்கு வட சீனாவில் உள்ள அரசு அதிகாரிகளும் பல இளவரசர்களும் அரசின் பல இடங்களில் உள்ளவர்களும் ஆதரவளித்தனர். ஆனால் அவருக்கும் தக் துமருக்கும் நடந்த உள்நாட்டுப் போரில் தக் துமர் 1329ல் வெற்றிபெற்றார். சாங்கடய் கானின் அரசரின் விருப்பத்தின்படி தக் துமுரின் மூத்த சகோதரர் குசலா அரசராகப் பதவியேற்றார். ஆனால் பதவியேற்ற நான்கு நாட்களிலேயே குசலா இறந்துவிட்டார். இவர் எல் துமுரால் நஞ்சு கொடுத்துக் கொல்லப்பட்டு தக் துமுர் மீண்டும் அரசரானார். தக் துமுர் மேற்கத்திய மங்கோலிய கான் அரசுகளுக்குத் தூது அனுப்பி தன் தலைமையிலான யுவான் அரசுக்கு மங்கோலிய அரசுகளில் உயரியது என்ற மதிப்பு தரக் கோரினார் . இவரின் இறுதி 3 ஆண்டு ஆட்சியில் எல் துமுரின் கைப்பாவையாகவே செயல்பட்டார். இதுவே யுவான் மரபின் இறுதி தொடங்கியதைக் குறிக்கும் நிகழ்வாகப் பார்க்கப்படுகிறது.

எல் தமுரின் ஆதிக்கம் அரசு நிர்வாகத்தில் அதிகம் இருந்ததால் தக் துமுர் அவருடைய கலாச்சார பங்களிப்புக்காக நினைவு கூறப்படுகிறார். இவர் கன்பூசியத்தை சிறப்பிக்கும் வகையில் பல நடவடிக்கைகளை எடுத்தார். இவரால் சீன கலாச்சாரம் பெரிதும் சிறப்பிக்கப்பட்டது. சீன இலக்கியத்தைப் பயில 1329ல் இவர் சீன பண்பாட்டுக் கழகத்தைத் (Chinese: 奎章閣學士院), தோற்றுவித்தார். இக்கழகத்தால் நிறைய புத்தகங்கள் தொகுக்கப்பட்டும் பதிப்பிக்கப்பட்டும் இருந்தன. சு கையின் புதிய கன்பூசியம் இவரால் ஆதரிக்கப்பட்டது, ஆனால் இவர் பௌத்தத்தின் பால் பெரிதும் ஈர்க்கப்பட்டு அதற்குப் பல பணிகள் செய்தார்.

தக் துமுர் 1332ல் இறந்த அதே ஆண்டிலேயே குசலாவின் மகன் ரின்சின்பால் இறந்தார். 1333ல் எல் துமுர் இறந்ததும் 13 வயதுடைய குசலாவின் மகன் தோகன் துமுர் ஆட்சிக்கு வந்தார். இவரே யுவான் மரபின் இறுதி அரசரும் மங்கோலிய பேரரசின் இறுதி கானும் ஆவார். எல் துமுர் இறந்தபோதிலும் அவரைப் போல் அதிகாரமிக்க அதிகாரியாகப் பாயன் உருவானார். தோகன் துமுர் வளர்ந்ததும் பாயனின் தன்னிச்சையான அதிகாரத்தை ஒத்துக்கொள்ளவில்லை. 1340ல் தோகன் துமுர் பாயனின் மருமகன் தோகுட்ட உடன் சேர்ந்து பாயனை சதியின் மூலம் அகற்றினார். தோகுட்ட தன் நிருவாகத்தில் நல்ல பல புதிய வழிகளைப் புகுத்தினார். இவருடைய வெற்றிகரமான திட்டங்களில் சோ, சின், சாங் மரபுகளைப் பற்றி அதிகாரபூர்வமான வரலாறுகளை எழுதி முடித்ததாகும். 1345ல் இத்திட்டம் முடிவடைந்தது. ஆனால் தோகுட்ட தோகன் துமுரின் அனுமதியுடன் நிருவாகத்திலிருந்து விலகிவிட்டார். 1349ல் அவர் திரும்ப அழைக்கப்பட்டார்.

சீனர்களுக்கு இழைத்த கொடுமைகள், இனப் பாகுபாடுகள், அதிக வரி வதிப்பு, பஞ்சம், நீர்ப்பாசனத் திட்டங்களைக் கவனிக்காமல் விட்டது, அதனால் மஞ்சள் ஆற்றில் வந்த வெள்ளம் போன்றவற்றால் மக்களிடையே யுவான் அரசு செல்வாக்கை இழந்திருந்தது. 1351ல் மஞ்சள் ஆற்றங்கரையைப் பலப்படுத்த 150,000 சிறு விவசாயிகளை அனுப்பினார். அவர்கள் வேலை செய்வதைக் கண்காணிக்க 20,000 படை வீரர்களை அனுப்பினார். விவசாயிகள் அடிமைகளைப் போல் வேலை வாங்கப்பட்டனர். இதனால் அவர்கள் அரசுக்கு எதிரான சிவப்பு தலைப்பாகை குழுவிற்கு ஆதரவாக மாறினர். சிவப்பு தலைப்பாகைக் குழுவினர் வெள்ளைத்தாமரை என்ற பௌத்த இரகசிய அமைப்பின் துணையோடு கிளர்ச்சியில் ஈடுபட்டனர். 1354ல் சிவப்பு தலைப்பாகைக் குழுவினரை தோகுட்ட பெரும் படை கொண்டு அடக்கினார். தோகுட்ட தன்னை வஞ்சித்துவிடுவாரெனப் பயந்த தோகன் துமுர் அவரைப் பதவியை விட்டு நீக்கினார். சிறந்த நிருவாகியும் தளபதியுமான தோகுட்டவை இழந்ததால் யுவான் அரசு மேலும் பலவீனமடைந்தது. 1368ல் தென் சீனத்தில் சூ யுவான்சாங்க் தோற்றுவித்த மிங் படைகளிடமிருந்து தப்பிக்க தோகன் துமுர் தாடுவிலிருந்து வடக்கிலிருந்த சாங்டுவிற்கு சென்றார். மீண்டும் தாடுவைக் கைப்பற்ற முயன்று அதில் தோல்வியைச் சந்தித்தார். இரண்டு ஆண்டுகளுக்குப் பின் (1370) யிங்சாங் என்ற நகரில் இறந்தார். அவர் இறந்த சிறிது காலத்தில் யிங்சாங் மிங் படைகள் வசம் வந்தது.

1370ல் யிங்சாங் நகரம் மிங் படைகளிடம் வீழ்ந்ததால் யுவான் படைகள் மங்கோலியாவுக்குப் பின் வாங்கின. சிறந்த\பெருமைமிகு யுவான் (大元) என்ற பட்டத்தை அதிகாரபூர்வமாகக் கொண்டிருந்தாலும் அவர்கள் வடக்கு யுவான் (北元) என்றே அழைக்கப்படலானார்கள் . சீன அரசியல் மரபுப்படி ஒரு அரசமரபு மட்டுமே சீனாவை ஆளுவதற்கு இறைவனின் கட்டளையைப் பெற முடியும் என்பதால் மிங் மரபும் வடக்கு யுவான் மரபும் ஒருவரையொருவர் சீனாவை ஆளும் உரிமையுள்ளவர்களென ஏற்க மறுத்தன. முந்தைய யுவான் மரபைச் சீனாவை ஆளும் உரிமை கொண்டவர்கள் என்று மிங் மரபு அரசர்கள் ஒத்துக்கொண்டாலும் தற்போது சீனாவை ஆளும் உரிமை கொண்டவர்கள் தாங்களென யுவான் மரபு (வடக்கு யுவான்) அரசர்கள் கூறி மிங் மரபு ஆட்சியை ஏற்க மறுத்தார்கள். ஆனால் சீன வரலாற்றாளர்கள் யுவான் மரபுக்கு அடுத்து மிங் மரபே சீனாவை ஆளும் உரிமை கொண்டவர்கள் எனக் கருதினர். 

1372ம் ஆண்டு மிங் படைகள் வடக்கு யுவான் படைகளுடன் மங்கோலியாவில் போரிட்டதில் மிங் படைகள் தோல்வி அடைந்தன. 1380ல் மீண்டும் வடக்கு யுவான் படைகளுடன் போரிட்டு வெற்றி பெற்றதுடன் 70,000 மங்கோலிய வீரர்களைச் சிறைபிடித்தனர். வடக்கு யுவான்களின் (மங்கோலியர்களின்) தலைநகரம் காரகோரம் அழிக்கப்பட்டது . எட்டு ஆண்டுகள் கழித்து ஆரிக் புகாவின் வழித்தோன்றலான யெசுடர் வடக்கு யுவானின் அரசாட்சிக்கு வந்தார். பல ஆண்டு காலம் வடக்கு யுவான் அரசர்கள் மிங் மரபுடன் அமைதியாகவும் சண்டையிட்டும் வந்தனர். அமைதியாக இருந்த காலங்களில் எல்லை வணிகம் சிறப்பாக நடந்தது. 1635ல் சிங் அரசமரபிடம் அடிபணிந்தபின் வடக்கு யுவான்களின் ஆட்சி முடிவுக்கு வந்தது.

யுவான் மரபின் ஆட்சியில் நாடகம், புதினம் போன்ற சீன கலாச்சாரத்தைச் சேர்ந்தவை நன்கு வளர்ச்சி பெற்றன. மேலும் செஞ்சீனத்தில் எழுதுவதை விட மாண்டரின் சீனத்தில் (மக்கள் மொழி) எழுதுவது அதிகரித்து இருந்தது. சீனாவும் நடு ஆசியாவும் அரசியல் முறையில் ஒன்றுபட்டு இருந்ததால் சீனாவுக்கும் மேற்கில் உள்ள நாடுகளுக்கும் இடையேயான வணிகம் மேம்பட்டது. மங்கோலியர்களின் மேற்கு ஆசிய ஐரோப்பிய தொடர்பு அவற்றுடன் சீனக் கலாச்சாரப் பரிமாற்றங்களைக் கொள்ள உதவியது. பரந்து இருந்த மங்கோலிய பேரரசு பாரசீகத்தில் இருந்த மற்ற நாடுகளுடன் கொண்ட நட்பு மற்றும் மற்ற இனத்து பண்பாடு, சீன பண்பாட்டில் பெரும் தாக்கத்தை ஏற்படுத்தவும் ஆசியாவில் வணிகம் சுமுகமாக நடக்கவும் உதவியது . யுவான் ஆட்சியில் பௌத்தம் சிறப்பான நிலையை அடைந்திருந்தது. திபெத்திய பௌத்தமும் செல்வாக்கு பெற்று இருந்தது. யுவான் ஆட்சியில் இருந்த இசுலாமியர்களால் மத்திய கிழக்கின் வானவியல், மருத்துவம் போன்றவை சீனத்தில் அறிமுகமாயின. 
சீனாவின் கூத்து நடனம் போன்ற நிகழ்கலைகளில் மேற்கத்திய இசைக்கருவிகள் அறிமுகப்படுத்தப்பட்டன. இவர்கள் காலத்தில் நடு ஆசியாவில் இருந்த மக்களில் பெரும்பாலோர் இசுலாம் சமயத்திற்கு மாறினர். ரோமன் கத்தோலிக கிறித்துவ சமயமும் ஏற்றுக்கொள்ளப்பட்டது. பௌத்த சமயம் பெரிதும் போற்றப்பட்டது. பௌத்தத்தை ஆதரிக்க வேண்டித் தாவோயியத்திற்கு ஆதரவு இல்லாமல் அதைக் கடைபிடிப்பவர்களுக்கு தண்டனையும் இருந்தது. சீனா பிளவுண்டிருந்தபோது கன்பூசியம் வடக்கு பகுதிகளில் பயன்பாட்டில் இல்லாமல் இருந்தது. இவர்கள் ஆட்சியில் சீனா ஒன்றுபட்டு கன்பூசியம் ஆதரிக்கப்பட்டது. பயண இலக்கியம், வரைபடவியல், அறிவியல் கல்வி போன்றவை முன்னேற்றம் கண்டன. தூய்மையான வெடியுப்பு, பீங்கான், அச்சுக் கலை, மருத்துவ இலக்கியம் போன்றவை மேற்கு ஆசியாவிற்கும் ஐரோப்பாவிற்கும் சீனாவிலிருந்து அறிமுகமாயின. 

மிங் மரபின் பேரரசர் சூ யுவான்சாங்க் சீனாவை ஒன்றுபடுத்தியதற்காகவும் கோட்டை முறைகளைப் பெருமளவில் அறிமுகப்படுத்தியதற்காகவும் யுவான் மரபை மெச்சினார் . வரலாற்றில் அறியப்பட்ட வகையில் யுவான் ஆட்சியிலேயே ஐரோப்பியர்கள் சீனாவிற்கு முதலில் வந்தார்கள். அதில் குறிப்பிடத்தகுந்தவர் மார்க்கோ போலோ. சீனாவிற்குச் சென்றதைப் பற்றித் தன் பயண நூலில் விரிவாகச் சொல்லியுள்ளார். சிலர் மார்க்கோ போலோ தன் நூலில் சீனாவைப் பற்றித் தெளிவாகச் சொல்லவில்லை என்கின்றனர். அவர் சீனப் பெருஞ்சுவர் பற்றியும் தேநீர் இல்லங்களைப் பற்றியும் தன் நூலில் குறிப்பிடாததே இதற்குக் காரணமாகும். சீனாவைப் பற்றிய தகவல்களைத் தன் பாரசீகத் தொடர்பு மூலமே இவர் அறிந்திருப்பார் என்றும் நிறைய பாரசீக இடங்களைத் தன் நூலில் குறிப்பிட்டுள்ளதை வைத்துச் சிலர் கருதுகிறார்கள் .

இவர்கள் ஆட்சி காலத்தில் சாலைகளும் கால்வாய்களும் சீரமைக்கப்பட்டன. பஞ்சத்திலிருந்து மக்களைக் காக்க சீனா முழுவதும் உணவைப் பாதுகாக்கும் பெரும் பானைகள் கட்டப்பட்டன. பெய்ஜிங் நகரம் செயற்கை ஏரிகளும் மலைகளும் பெரும் அரண்மனைகளும் உள்ளதாகக் கட்டப்பட்டது. சீரமைக்கப்பட்ட சீனப் பெருங் கால்வாயின் முனையமாகப் பெய்ஜிங் மாற்றப்பட்டது.

யுவான் மரபே சீனா முழுவதையும் ஆண்ட சீனாவைப் பூர்விகமாகக் கொள்ளாதவர்கள் ஆவர். வரலாற்று நோக்கில் சிலர் இம்மரபை மங்கோலியப் பேரரசின் தொடர்ச்சியாகக் கருதுகிறார்கள். சில சீன வரலாற்று அறிஞர்கள் சாங் மரபுக்கும் மிங் மரபுக்கும் இடைப்பட்ட காலத்திய முறையான மரபாக யுவான் மரபைக் கருதுகிறார்கள்.

யுவான் ஆட்சியின் கட்டமைப்பு குப்லாய் கான் காலத்தில் உருவானது. பின்னர் சிறு மாற்றங்கள் ஏற்பட்டாலும் யுவான் மரபு முடியும் வரை இக்கட்டமைப்பு பெரிதும் மாறவில்லை. இக்கட்டமைப்பு உள்ளூர் சீன மரபுபோல் தோற்றமளித்தாலும் இது பல்வேறு பண்பாடுகளை எதிரொலிப்பதாக இருந்தது. இக்கட்டமைப்பு திபெத்தியர்கள், மங்கோலியர்கள், ஆன் சீனர்கள் போன்ற இனங்களின் பண்பாட்டை எதிரொலிக்கும் கலவையாக இருந்தது. சீன பாணி நடைமுறை சாங் மரபு, தாங் மரபு போன்ற ஆட்சிகளின்போது இருந்ததைப் போல இருந்தது. இதற்குக் காரணம் குப்லாய் கானின் சீன அமைச்சர்கள் ஆவர். சீன மரபுப்படி குடிசார், இராணுவம், சீர்மையருக்குரிய என மூன்றாக அரசு பிரிக்கப்பட்டிருந்தது.

1269ல் திபெத்து, மங்கோலியன், சீனம் ஆகிய மொழிகளை எழுதுவதற்கு உரிய வரி வடிவம் கண்டுபிடிக்கப்பட்டது. இது பாக்பா வரிவடிவம் எனப்பட்டது. இதன் மூலம் மூன்று மொழிகளையும் ஒரே வரி வடிவத்தில் எழுதலாம். யுவான் ஆட்சி காலம் வரை இவ்வரிவடிவம் பாதுகாக்கப்பட்டது. பெரும்பாலான யுவான் ஆட்சியாளர்கள் சீன மொழியை நன்றாகப் பேசுபவர்களாகவும் அதை எழுத முடியாதவர்களாவும் இருந்தனர். மங்கோலிய மரபுப்படி ஆட்சியாளர்கள் மங்கோலிய இனத்திலேயே திருமணம் முடித்து அவர்களின் புதல்வர்களே ஆட்சிக்கு வந்தனர், அதனால் ஆட்சியாளர்கள் மங்கோலிய இனத்தைச் சார்ந்தவர்களாகவே இருந்தனர். துக் துமுர் காலம் வரை இது தொடர்ந்தது. துக் துமுரின் தாய் மங்கோலிய இனத்தைச் சாராதவர். இவ்வரசர்கள் பெரிய மாளிகைகளைக் கட்டினாலும் சிலர் நாடோடி வாழ்க்கையை விரும்பினர். சில ஆட்சியாளர்கள் குறிப்பாகத் துக் துமுர் போன்றோர் சீனப் புலவர்களையும், ஓவியத்தையும், சீன இலக்கிய செல்வங்களையும் ஆதரித்தனர். யுவான் ஆட்சியாளர்கள் பௌத்த சமயத்தைப் பெரிதும் ஆதரித்ததால் இவர்கள் ஆட்சியில் நிறைய பௌத்த நினைவுச் சின்னங்கள் கட்டப்பட்டன. 1300க்குப் பின் பெரியளவில் பௌத்த சமயம் சார்ந்தவைகள் மங்கோலிய மொழியில் மொழிமாற்றம் செய்யப்பட்டன இவற்றில் பெரும்பாலானவற்றின் மூலம் திபெத்திய பௌத்த சமயம் சார்ந்தவையாகும். பல மங்கோலிய உயர்குடியினர் கன்பூச்சிய அறிஞர்களையும் மடங்களையும் ஆதரித்தனர். இதன் காரணமாகக் குறிப்பிடத் தக்க அளவில் கன்பூச்சியம் சார்ந்தவை மங்கோலிய மொழிக்கு மொழிமாற்றம் செய்யப்பட்டன.

இவர்கள் ஆட்சிக்காலத்தில் ஓவியம், கணிதம், கூத்து, கவிதை, சீன எழுத்துக்களை நேர்த்தியாக எழுதும் முறை போன்ற கலைகள் வளர்ச்சியடைந்தன. இந்தக்கலைஞர்கள் பெரும்புகழ் பெற்றார்கள். சூ என்ற கவிதை முறை பெரும்புகழ் பெற்று விளங்கியது. சீன எழுத்துக்களை நேர்த்தியாக எழுதுவதில் சிறந்த பலர் இக்காலத்தில் உருவானார்கள். புலவர்கள் பலர் கூத்து கலை வளர்வதில் பெரும்பங்காற்றினார்கள். இவர்கள் ஆட்சியில் மக்கள் எழுத்து ( எளிய சீன எழுத்து) முறை சூ என்ற கவிதை முறையிலும் சசு என்ற நாடக முறையிலும் பயன்படுத்தப்பட்டது. 

குப்லாய் கானால் உருவாக்கப்பட்ட அரச நிருவாக முறையானது மங்கோலியர்களின் தலைமுறை வாரிசுகள் சார்ந்ததையும் சீனர்களின் அதிகாரிகள் சார்ந்ததையும் கலந்து இருந்தது. இருந்தபோதிலும் சமூகத்தில் கற்ற சீனர்களுக்குச் சீனர்களின் ஆட்சி மரபில் இருந்ததை போன்ற சிறப்புக்குரியவர்கள் என்ற பட்டம் அளிக்கப்படவில்லை. மங்கோலியர்கள், செமு (நடு, மேற்கு ஆசியாவை சேர்ந்த குழுக்கள்) போன்றவர்களுக்குக் கொடுக்கப்பட்ட அதிகாரம் மிக்க பதவி சீனர்களுக்குத் தரப்படவில்லை இது யுவான் மரபு அன்னியர்களுடையது என்ற தோற்றத்தை மக்களுக்குத் தந்தது . சில சீனர்கள் உயர் பதவிகளைப் பெற்றார்கள். யுவான் ஆட்சியில் சீனர்கள் பாராமுகமாக நடத்தப்பட்டதை மிங் மரபு ஆட்சியாளர் யங்லோ பேரரசர் குறிப்பிட்டுள்ளார். குப்லாய் கானுக்கு முன்பே மங்கோலியர்கள் வெளிநாட்டவர்களைப் பணிக்கு அமர்த்தி இருந்தனர். குப்லாய் கான் ஆட்சி காலத்திலேயே நம்பிக்கைக்கு உரியவர்கள் என்ற முறையில் சமூக படிநிலை உருவாக்கப்பட்டது. 
சமூகம் நான்காகப் பிரிக்கப்பட்டிருந்தது.

இவர்கள் ஆட்சியில் முசுலிம்களுக்கு உயர் பதவிகள் கொடுக்கப்பட்டிருந்த போதிலும் சில வகையான சிக்கல்கள் இருந்தது. விருத்த சேதனம், அலால் முறைப்படி விலங்குகளைக் கொல்லுதல் போன்றவை தடை செய்யப்பட்டு அவர்கள் மங்கோலியர்கள் போலவே உணவு உண்ண பணிக்கப்பட்டனர் . முசுலிம் படைத்தளபதிகள் ஆன் சீனர்களுடன் இணைந்து மங்கோலியர்களுக்கு எதிராகக் கலகம் புரிந்தனர். மிங் மரபைத் தோற்றுவித்த சூ யுவான்சாங்க் படையில் லான் யு என்ற முசுலிம் படைத்தளபதி பணியில் இருந்தார். இவர் யுவான்களுக்கு எதிராகக் கலகம் புரிந்து போரில் மங்கோலியர்களைத் (யுவான்) தோற்கடித்தவர்.


</doc>
<doc id="78256" url="https://ta.wikipedia.org/wiki?curid=78256" title="சென்னை மாகாண சட்டமன்றத் தேர்தல், 1920">
சென்னை மாகாண சட்டமன்றத் தேர்தல், 1920

சென்னை மாகாணத்தில் இரட்டை ஆட்சிமுறை அமல்படுத்தப்பட்ட பின் சட்டமன்றத்திற்கான முதல் தேர்தல் 1920 ஆம் ஆண்டு நவம்பர் மாதம் நடை பெற்றது. நீதிக்கட்சி வெற்றி பெற்று ஏ. சுப்பராயலு ரெட்டியார் சென்னை மாகாணத்தின் முதல் முதலமைச்சரானார்.

1919 ஆம் ஆண்டு மொன்டேகு-கெம்ஸ்ஃபோர்ட் சட்ட சீர்திருத்தங்களின் விளைவாக, இந்திய அரசாங்கச் சட்டம் (1919) பிரிட்டிஷ் அரசாங்கத்தால் இயற்றப் பட்டது. இச்சட்டத்தின் பலனாக, இந்தியாவில் மத்திய அரசிலும், மாகாணங்களிலும், இரட்டை ஆட்சி முறை அறிமுகப்படுத்தப்பட்டது. இவ்வாட்சி முறையில், நிர்வாகத் துறைகள் இரு வகையாக பிரிக்கப்பட்டன. சட்டம், நிதி, உள்துறை முதலிய முக்கிய துறைகள் பிரிட்டிஷ் ஆளுனரின் நிர்வாகக் குழுவின் நேரடிக் கட்டுப்பாட்டிலும், கல்வி, சுகாதாரம், உள்ளாட்சி, விவசாயம், தொழில் முதலியவை மக்களால் தேர்ந்தெடுக்கப்பட்ட இந்திய சட்டமன்றங்களின் கட்டுப்பாட்டிலும் இயங்கின. அதுவரை ஆளுனருக்கு பரிந்துரைகள் மட்டுமே செய்யக் கூடிய சட்ட மன்றம் விரிவு படுத்த்தப்பட்டு சட்டங்கள் இயற்றும் அதிகாரமும் அதற்கு வழங்கப்பட்டது.

1920 இல் ஒருங்கிணைந்த சென்னை மாகாணம், தற்கால தமிழ் நாடு, தெலுங்கானா தவிர்த்த ஆந்திரப் பிரதேசம், கேரளத்தின் மலபார் மாவட்டம், கர்நாடகத்தின் தெற்கு கனரா மாவட்டங்களை உள்ளடக்கிய பிரதேசமாக இருந்தது. இந்திய அரசாங்கச் சட்டம், 1919 இன் படி, சென்னை மாகாணத்தின் சட்ட சபையில் ஒரு அவை மட்டும் இருந்தது. கவுன்சில் என்றழைக்கப்பட்ட அந்த அவையில் மொத்தம் 127 உறுப்பினர்கள் இருந்தனர். இவர்கள் தவிர ஆளுனரின் நிர்வாகக் குழு உறுப்பினர்களும் சட்ட மன்ற உறுப்பினர்களாகவே கருதப் பட்டனர். 127 உறுப்பினர்களில் 98 பேர் 61 தொகுதிகளில் இருந்து மக்களால் நேரடியாகத் தேர்ந்தெடுக்கப் பட்டனர் (சில தொகுதிகள் ஒன்றுக்கும் மேற்பட்ட உறுப்பினர்களை தேர்ந்தெடுத்தன). இத்தொகுதிகளுக்குள் பிராமணர்கள், பிரமணரல்லாத இந்துக்கள், முஸ்லீம்கள், கிருத்துவர், ஐரோப்பியர், ஆங்கிலோ இந்தியர், நிலச்சுவான்தார்கள், பண்ணையார்கள், வர்த்தக குழுமங்ககள் என பல்வேறு பிரிவினருக்கு வகுப்பு வாரியாக இட ஒதுக்கீடு இருந்தது. மீதமுள்ள 29 உறுப்பினர்கள் ஆளுனரால் நியமனம் செய்யப்பட்டனர். அவர்களுள் 19 பேர் அரசாங்க ஊழியர்கள்; 5 பேர் தலித்துகள். வயது வந்தோர் அனைவரும் வாக்குரிமை பெற்றிருக்கவில்லை. ஒருவரின் சொத்து மதிப்பு அல்லது அவர் கட்டியுள்ள சொத்து வரியைப் பொறுத்தே வாக்குரிமை அளிக்கப் பட்டது.

சென்னை மாகாணத்தில் அப்போது இரு முக்கிய கட்சிகள் இருந்தன – இந்தியாவிற்கு சுதந்திரம் அல்லது சுயாட்சி வழங்கப் பட வேண்டும் என்று கோரிய இந்திய தேசிய காங்கிரசு, மற்றும் பிராமணரல்லாதோர் நலனுக்காகத் தொடங்கப் பட்ட நீதிக்கட்சி எனப்படும் தென்னிந்திய நல உரிமைச் சங்கம். தேசியவாதக் கட்சியான காங்கிரசு, இரட்டை ஆட்சி முறையில் இந்தியர்களுக்கு வழங்கப் பட்ட அரசியல் உரிமைகளால் திருப்தி அடையவில்லை. எனவே தேர்தலில் பங்கேற்காமல் புறக்கணிப்பு செய்தது. நீதிக் கட்சி வலுவான எதிர்க்கட்சி இல்லாத காரணத்தால் எளிதாக பெருவாரியான இடங்களில் வென்றது. 

இரட்டை ஆட்சி முறையின் கீழ் முதல் தேர்தல் நவம்பர் 1920 இல் நடத்தப் பட்டது. நான்கு கோடி மக்கள்தொகை கொண்ட சென்னை மாகாணத்தில் 12,48,156 பேர் வாக்குரிமை பெற்றிருந்தனர். அவர்களுள் 3,03,558 பேர் தேர்தலில் வாக்களித்தனர் மாகாணம் முழுவதும் சராசரியாக 24.9 % வாக்குகள் பதிவாகின. தொகுதிகளில் 12 சதவிகிதம் வரை குறைவான வாக்குபதிவு நடைபெற்றது. சென்னையில் மட்டும் அதிகபட்சமாக 52% வாக்குகள் பதிவாகின.

நியமிக்கப்பட்ட 18 உறுப்பினர்கள் நீதிக்கட்சிக்கு ஆதரவளித்ததால், சட்டமன்றத்தில் அதன் பலம் 81 ஆக உயர்ந்தது.

நீதிக்கட்சி பெருவாரியான இடங்களில் வென்றதால், ஆளுனர் வில்லிங்டன் பிரபு, அக்கட்சியின் தலைவர் தியாகராய செட்டியை ஆட்சி அமைக்க அழைத்தார். ஆனால் செட்டி தனக்கு பதில் ஏ. சுப்பராயுலு ரெட்டியாரை நியமிக்குமாறு பரிந்துரைத்ததால், ரெட்டியார் சென்னை மாகாணத்தின் முதல் முதல்வரானார். அவரே கல்வி, பொதுப்பணிகள், சுங்க வரி, பதிவு ஆகிய துறைகளை நிர்வகித்தார். பனகல் அரசர் ராமராயநிங்கருக்கு சுகாதாரம் மற்றும் உள்ளாட்சித் துறைகள் வழங்கப்பட்டன. கூர்ம வெங்கட ரெட்டி நாயுடு வளர்ச்சித் துறை அமைச்சரானார். புதிய அமைச்சரவை டிசம்பர் 20, 1920 இல் பதவியேற்றது. பெருங்காவூர் ராஜகோபாலாச்சாரி சட்டபேரவையின் தலைவராக நியமிக்கப்பட்டார். எட்வின் பெரியநாயகம், ஆற்காடு ராமசாமி முதலியார், பி. சுப்பராயன் ஆகியோர் பேரவைச் செயலாளர்களாக நியமிக்கப்பட்டனர். ஆளுனரின் நிர்வாகக் குழுவில் இடம் பெற்றிருந்தோர் - லயனல் டேவிட்சன் (உள்துறை), சார்லஸ் டாட்ஹன்டர் (நிதி), முகமது ஹபிபுல்லா (வருவாய்), ஸ்ரீநிவாச அய்யங்கார் (சட்டம்). பதவியேற்ற சிறிது காலத்திற்குள் உடல் நலக் குறைவு ஏற்பட்டதால் ரெட்டியார் பதவி விலகினார். அவருக்கு பதிலாக ஜுலை 11, 1921 இல் பனகல் அரசர் முதல்வரானார். ஒரிசாவைச் சேர்ந்த ஏ. பி. பாட்ரோ க்கு கல்வித்துறை வழங்கப்பட்டது. இந்த சட்டமன்றத்தின் பதவிக்காலம் செப்டம்பர் 11, 1923 இல் முடிவடைந்தது.

பிரிட்டிஷ் ஆட்சியில் இந்தியர்களுக்கு பெருமளவு அதிகாரம் வழங்கப்பட்டது இதுவே முதல் முறை. 1916 இல் பிராமணரல்லாதோர் நலனுக்காக தொடங்கப்பட்ட நீதிக்கட்சி 1920 இல் ஆட்சிக்கு வந்தது. 1926-30 இடைவெளியைத் தவிர 1937 வரை சென்னை மாகாணத்தை ஆண்டது. நீதிக்கட்சி அரசின் சில திட்டங்கள் இன்றும் அமலில் உள்ளன. செப்டம்பர் 16, 1921 இல் வகுப்புவாரி பிரதிநிதித்துவத்துவத்திற்கான அரசாணை (Communal GO # 613) பிறப்பிக்கப்பட்டது. இதுவே தற்போது இந்தியாவில் பின்பற்றப்பட்டுவரும் இட ஒதுக்கீடு கொள்கையின் முன்னோடி. பனகல் அரசரின் நீதிக்கட்சி அரசே இந்து அறநிலையச் சட்டத்தை இயற்றி இந்து கோவில்களை நிர்வகிக்க இந்து அறநிலையத் துறையினை தோற்றுவித்தது. இச்சட்டம் டிசம்பர் 18, 1922 இல் தாக்கல் செய்யப்பட்டு 1925 இல் நிறைவேற்றப்பட்டது. இந்திய அரசாங்கச் சட்டம் (1919) பெண்கள் சட்டமன்ற உறுப்பினர்கள் ஆவதைத் தடை செய்திருந்தது. ஏப்ரல் 1, 1921 இல் நீதிக்கட்சி பெண்கள் சட்டமன்ற உறுப்பினர்களாக இருந்த தடையை நீக்க சட்டமன்றத்தில் தீர்மானம் ஒன்றை நிறைவேற்றியது. இதன் பலனாக, 1926 இல் டாக்டர் முத்துலட்சுமி ரெட்டி சென்னையின் முதல் பெண் சட்டமன்ற உறுப்பினரானார். தமிழ்நாட்டில் இப்போது வழக்கிலிருந்து வரும் சத்துணவுத் திட்டம் முதன் முதலாக நீதிக்கட்சி அரசால் காலை உணவுத் திட்டமாக சென்னை ஆயிரம் விளக்குப் பகுதியிலுள்ள மாநகராட்சிப் பள்ளி ஒன்றில் 1920 ஆம் ஆண்டு தொடங்கப்பட்டது.

 


</doc>
<doc id="78266" url="https://ta.wikipedia.org/wiki?curid=78266" title="விந்தன்">
விந்தன்

விந்தன் என்று அறியப்படும் கோவிந்தன் (செப்டம்பர் 22, 1916 - ஜூன் 30, 1975) புதின எழுத்தாளரும், இதழாசிரியரும் ஆவார்.

கோவிந்தன் காஞ்சிபுரம் மாவட்டம் நாவலூரில் வேதாசலம், ஜானகி ஆகியோருக்குப் பிறந்தார். சென்னை சூளைப் பகுதியில் கோவிந்தன் ஆரம்பக் கல்வி கற்றார். சிறு வயதிலேயே தந்தையோடு கருமான் (ஆசாரி) வேலை செய்து வந்தார்.

இரவுப் பள்ளியில் சேர்ந்து மீண்டும் கல்வியைத் தொடர்ந்தார். தொடர்ந்து படிக்க இயலவில்லை. ஓவியக் கல்லூரியில் சேர்ந்து சில ஆண்டுகள் ஓவியம் பயின்றார். அதையும் தொடர முடியவில்லை. ஜெமினி பட நிறுவனத்தில் பணியாற்றினார்.

1938ஆம் ஆண்டு லீலாவதி எனும் பெண்மணியை மணந்தார். இரண்டு குழந்தைகளை விட்டுவிட்டு அந்த அம்மையார் இறந்துபோக, பின் சரஸ்வதி என்ற பெண்ணை இரண்டாம் தாரமாக மணந்தார். ஆறு குழந்தைகள் பிறந்தன.

மாசிலாமணி முதலியார் நடத்திய "தமிழரசு" மாத இதழில் அச்சுக் கோப்பவராகச் சேர்ந்தார். தமிழரசுக்குப் பிறகு ஆனந்த விகடன் அச்சுக் கூடத்தில் வேலை கிடைத்தது. கையெழுத்துப் பிரதிகளிலிருந்து அச்சுக்கோக்கும் வாய்ப்பு ஏற்பட்டதால் தமிழ் இலக்கிய அறிவை வளர்த்துக் கொண்டார். தாமும் எழுத வேண்டும் என்ற அவா அவருக்கு ஏற்பட்டது.

கல்கி கிருஷ்ணமூர்த்தியால் 1941ஆம் ஆண்டு தொடங்கப்பட்ட கல்கி இதழ், விந்தன் வாழ்க்கையில் புதுத் திருப்பத்தை ஏற்படுத்தியது. ஆனந்த விகடனில் இருந்து வெளியேறிய டி.எம்.இராஜா பாதர் என்ற அவரது நண்பர் விந்தனுக்கு கல்கி வார இதழில் அச்சுக் கோக்கும் பணியில் சேர உதவினார். கோவிந்தனுடைய அச்சுக் கோக்கும் திறமையைப் பாராட்டியதோடு, அவர் கதைகளும் எழுதுவார் என்பதை அறிந்து, "கல்கி" இதழில் தொடர்ந்து எழுதுமாறு கூறினார். சில மாதங்களில் துணை ஆசிரியராகவும் நியமித்தார். கல்கியின் துணை ஆசிரியராகச் சேர்ந்த விந்தன், குழந்தைகளுக்கு (பாப்பா மலர் பகுதியில்) "விஜி" என்ற பெயரில் பல கதைகள் எழுதினார். விஜி என்ற பெயரை "விந்தன்" என்று பெயர் மாற்றிக் கொள்ளச் சொன்னவர் "கல்கி" கிருஷ்ணமூர்த்தி தான்.

1946 இல் விந்தன் எழுதிய "முல்லைக் கொடியாள்" என்னும் சிறுகதைத் தொகுப்பு நூல் வெளிவந்தது. தமிழக அரசின் தமிழ் வளர்ச்சிக் கழகம் அந்தத் தொகுதிக்கு முதல் பரிசை அளித்தது. விந்தனின் எழுத்துக்குத் தமிழ்நாட்டில் பெரும் வரவேற்பு ஏற்பட்டதால், "பொன்னி" மாத இதழ் ஆசிரியர், விந்தனைத் தொடர்களை எழுதுமாறு வேண்டினார்.

"கண் திறக்குமா?" என்ற கதையை 1947இல் "நக்கீரன்" என்ற புனைப்பெயரில் எழுதினார். "பாலும் பாவையும்" என்ற கற்பனையும் கருத்தும் நிறைந்த தொடர் ஒன்றை எழுதினார். "பாலும் பாவையும்" விந்தனுக்குப் பெரும் புகழைத் தேடித்தந்தது. ஏவி.எம்.நிறுவனத்தார், "பாலும் பாவை"யும் கதையைத் திரைப்படமாக்க விரும்பியதால், கல்கி அலுவலகத்திலிருந்து பதவி விலகி, திரைப்படம் நோக்கிப் பயணித்தார்.சென்னை மாகாண முதலமைச்சராக இருந்த ராஜாஜி வைதீக மரபைத் தூக்கிப்பிடிக்கும் ‘பஜகோவிந்தம்’(1956) எழுதினார். இந்நூலுக்குப் புடைநூலாக ‘பசிகோவிந்தம்’ (1956) என்ற நூலை விந்தன் எழுதினார் . இவ்விரு நூல்களையும் வெளியிட்டவர் பெண்ணாடம் ராமசாமி . 

ஆர்.ஆர்.பிக்சர்ஸ் தயாரித்த வாழப் பிறந்தவள் படத்துக்கு வசனமும், "அன்பு" என்ற படத்துக்கு வசனமும், ஒரு பாடலும், கூண்டுக்கிளி என்ற படத்துக்கு வசனமும் எழுதினார். குழந்தைகள் கண்ட குடியரசு, பார்த்திபன் கனவு திரைப்படங்களுக்கு வசனமும் பாடல்களும் எழுதினார்.

கையில் கிடைத்த சொற்ப பணத்தைக் கொண்டு "புத்தகப் பூங்கா" என்ற பதிப்பகமும் "மனிதன்" என்ற மாத இதழையும் தொடங்கினார் விந்தன். "அன்பு அலறுகிறது", "மனிதன் மாறவில்லை" என்ற இரு நாவல்களை எழுதினார்.

பிரபல எழுத்தாளர் சாவி ஆசிரியராக இருந்த தினமணி கதிர் இதழில் உதவி ஆசிரியராகச் சேர்ந்தார். மக்கள் எழுத்தாளர் விந்தன், 1975ஆம் ஆண்டு ஜூன் 30ஆம் தேதி காலமானார். அவர் மறைவுக்குப் பிறகு அவரது நூல்கள் நாட்டுடைமை ஆக்கப்பட்டன.

தமிழ்நாட்டரசு 2008 - 09 இல் விந்தன் எழுதிய நூல்கள் நாட்டுடமை ஆக்கியது. நாட்டுடமை ஆன நூல்களின் பட்டியல்.





</doc>
<doc id="78268" url="https://ta.wikipedia.org/wiki?curid=78268" title="சிறுநீரகக் கல்">
சிறுநீரகக் கல்

சிறுநீரகக் கல் (Kidney stone) உடலில் தண்ணீர் குறையும் போது சிறுநீரகத்தில் கற்கள் தோன்றி வலியை உண்டாக்கும்.

நாள்தோறும் போதிய அளவு நீர் அல்லது பால் குடித்து வந்தால் இந்நோயைக் குறைக்கலாம் என அறிவுறுத்தப்படுகிறது. 
சிறுநீரகம், இரத்தத்திலிருந்து தேவையற்ற பொருள்களை வடிகட்டிச் சிறுநீராக மாற்றி வெளித்தள்ளுகிறது. சராசரியாக ஒரு நாளைக்கு ஒருமனிதனின் சிறுநீரகங்கள் ஒன்றறை லிட்டர் சிறுநீரை வெளியேற்றுகிறது. புரத வளர்சிதை மாற்றத்திற்குப் பிறகு எஞ்சுகின்ற யூரிக் அமிலம், பாஸ்பேட், ஆக்ஸலேடர், போன்ற கழிவுப் பொருள்களை வெளியேற்றுவது சிறுநீரின் முக்கிய வேலைகளில் ஓன்று. இவை சரிவர வெளியேற்றப்படவில்லை என்றாலோ, தேவைக்கு அதிகமான கழிவுப்பொருள்கள் உடலில் தேங்கினாலோ சிறுநீரகக் கற்கள் உருவாகலாம். சிறுநீரகத்தில் அமிலத்தன்மை அதிகரித்தால் யூரிக் கற்கள் உருவாகும். காரத்தன்மை அதிகரித்தால், பாஸ்பேட் அல்லது சுண்ணாம்புக் கற்கள் உருவாகும். தென்னிந்தியாவை விட வட இந்தியாவில் சிறுநீரகக் கற்களின் தாக்கம் அதிகமாக உள்ளது. 

கோடை காலங்களில் போதிய அளவு தண்ணீர் குடிக்காமலும், சிறுநீர் வெளியேறாமலும் இருப்பதன் மூலம் சிறுநீரகக் கற்கள் ஏற்படலாம். தைராய்டு சுரப்பியின் சுரப்பு அதிகமானாலும் இப்பிரச்சினை ஏற்படலாம். 
நம் உணவில் சேர்த்துக்கொள்ளும் உணவுகளில் காரத்தன்மையும் அமிலத்தன்மையும் அதிகரித்தால் சிறுநீரகத்தில் கற்கள் உருவாகும். தேநீர் அதிகமாக உட்கொண்டால் சிறுநீரகக்கற்கள் உண்டாகும் வாய்ப்பு அதிகமாகிறது. குடிநீரில் கலந்திருக்கும் வேதிப்பொருள்களாளும், அதிக அசைவ உணவை எடுத்துக் கொள்வதாலும்கூட சிறுநீரகக்கற்கள் ஏற்படலாம்.

உணவில் ஆக்சாலிக் அமிலத்தின் அளவும், புயூரினின் அளவும் குறைவாகவே இருக்கவேண்டும். இத்துடன் சுண்ணாம்பு மற்றும் பாஸ்பரஸ் சத்தை அதிகம் சேர்த்துதுக் கொள்ளகூடாது. உணவு மூலமாக ஏற்கனவே உருவான கற்களை நீக்க இயலாது. ஆனால், புதியதாக கற்கள் உருவாகாமல் பார்த்துக் கொள்ளலாம்.

அகத்திக் கீரை, முருங்கை இலை, பால், தயிர், கசகசா பொடி, மீன், இறால், நண்டு, கேழ்வரகு, சோயா, எள்.

தானிய வகைகள், கொட்டைகள், எண்ணெய் வித்துக்கள், கேரட், பால், பாலைச் சார்ந்த உணவுகள், முட்டை, இறைச்சி, குளிர்பானங்கள்.

கீரைவகைகள், டீ, காபி, கோகோ, சாக்லேட், பீட்ருட், முந்திரி, கருணைக்கிழங்கு, பீன்ஸ். நேல்லிக்காய், அத்திப்பழம், வெண்டைக்ககாய், பாதாம்.

ஆட்டு ஈரல், மூளை, சிறுநீரகம், மீன், இறைச்சி சூப் 


</doc>
<doc id="78271" url="https://ta.wikipedia.org/wiki?curid=78271" title="வலிப்பு">
வலிப்பு

வலிப்பு என்பது கீழே விழுந்து சிலர் மயக்க நிலையில் இருப்பவர் அரைகுறை மயக்கமடைவதும், தானாக தன் தேவைக்கேற்ப நீட்டி மடக்க முடியாத பாகங்களை நீட்டி மடக்குவதையும் காணமுடியும். இவையனைத்தும் ஆழ்மனதின் பிரதிபலிப்பேயாகும். ஒரு சிலருக்கு இத்தகைய மயக்கத்தோடு இத்தகைய‌ வலிப்பு நோய் ஏற்படுவதும் உண்டு.

இத்தகைய நோயாளிகளில் ஒரு சிலருக்கு பார்வை இழப்பு ஏற்படும். காது மந்தம் அல்லது காதுகேட்காமல் போய்விடும். சிலருக்கு ஒருகை, ஒருகால் செயலிழந்து பக்கவாதம் போல் ஆகிவிடும், திடீரென சிலருக்கு இரண்டு கால்கள் மட்டும் செயலிழந்துவிடும். சிலரின் உடல் முழுவதும் துடித்துக்கொண்டே இருக்கும். இவையனைத்தும் ஆழ்மன பிரதிபலிப்பே ஆகும். ஆழ்மனதிற்கு ஒவ்வாத வீட்டு சூழ்நிலை, அலுவலக சூழ்நிலைகள், பள்ளிக்கூட சூழ்நிலைகளிலிருந்து தற்காலிகமான மனம் தனக்கேற்ற ஒரு பாதுகாப்பை ஏற்படுத்திக் கொள்வதற்காக தோன்றும் ஓர் மன உடல் இயக்க மாற்றமே இத்தகைய அறிகுறிகளே தவிர நடிப்போ நாடகமோ இல்லை என்பதை புரிந்துகொள்ள வேண்டும்.


</doc>
<doc id="78274" url="https://ta.wikipedia.org/wiki?curid=78274" title="காந்த மருத்துவம்">
காந்த மருத்துவம்

காந்த மருத்துவம் அல்லது காந்த சிகிச்சை என்பது காந்த சக்தியின் முலம் சில நோய்களை குனப்படுத்தும் முறை ஆகும். அமெரிக்கா, ஜப்பான் போன்ற நாடுகளில் உள்ள ஒருங்கிணைந்த மருத்துவ முறைகளில் ஒன்றாக காந்த மருத்துவம் உள்ளது. சென்ற நூற்றாண்டிலேயே தோன்றிவிட்ட இந்த சிகிச்சை இந்த நூற்றாண்டில் புதிய பரிணாமம் அடைந்து, மேலும் பிரபலமாகி வருகின்றது.

தாக்கர் என்பவரால் முதன்முதலில் பயன்படுத்தப்பட்ட இந்தச் சிகிச்சை தற்போது ஆசிய, ஐரோப்பாவின் அனைத்து நாடுகளிலும் பிரபலமாகி உள்ளது. காந்த சிகிச்சையினால் பக்க விளைவுகள் ஏதும் ஏற்படுவதில்லை என்ற காரணத்தினால் அலோபதி மருத்துவம் காந்த சிகிச்சையைப் பொறுத்தவரை நடுநிலைமை வகிக்கின்றது.



</doc>
<doc id="78277" url="https://ta.wikipedia.org/wiki?curid=78277" title="கௌதமிபுத்ர சதகர்ணி">
கௌதமிபுத்ர சதகர்ணி

கௌதமிபுத்ர சதகர்ணி ("Gautamiputra Satakarni", கி.பி. 78-102) சாதவாகனர் ராஜவம்சத்தில் 23ஆம் அரசராக திகழ்ந்தார். சதவாகனர்களில் மிகப்பெரும் மன்னராக இருந்த கௌதமிபுத்ரன் தன் தந்தை சதகர்ணிக்கு பின் அரசன் ஆனார்.

கௌதமிபுத்திர சதகர்ணி தன் பேரரசை பெரிதளவில் விரிவடைய வைத்து இரு அஸ்வமேத யாகங்களை நடத்தியவர். இவரது ஆட்சிக் காலத்தில் சகர்கள், கிரேக்கர்கள், மற்றும் பகலவர்கள் சாதவாகனப் பேரரசின் மீது படையெடுப்புகளை முறியடித்து சாதவாகனப் பேரரசை விரிவு படுத்தினார்.
கௌதமிபுத்திர சதகர்ணியின் ஆட்சிப் பகுதியில் தக்கான பீடபூமி, சௌராஷ்டிரம், அவந்தி, இருந்ததாக நாசிக் கற்சிற்பங்கள் எடுத்துரைக்கிறது. மேலும் தென்னிந்தியாவின் காஞ்சியையும் வென்றுள்ளார்.



</doc>
<doc id="78291" url="https://ta.wikipedia.org/wiki?curid=78291" title="சுயி அரசமரபு">
சுயி அரசமரபு

சுயி அரசமரபு சீனாவை கி.பி 581 இருந்து கி.பி. 618 வரை ஆண்ட அரசமரபு ஆகும். இவர்களின் ஆட்சியின் போது பல்வேறு ஆட்சிப் பிரிவுகளாக இருந்த சீனா மீண்டும் ஒருகுடைக் கீழ் கொண்டுவரப்பட்டது. இக் காலப் பகுதியில் Grand Canal கட்டப்பட்டது. Equal-field system அமுல்படுத்தப்பட்டது. ஆட்சி அதிகாரம் மையப்படுத்தப்பட்டது. அரச அதிகாரம் மிகக் கடுமையாகப் பயன்படுத்தப்பட்டது.


</doc>
<doc id="78296" url="https://ta.wikipedia.org/wiki?curid=78296" title="பண்டாரியாவெளி நாககட்டு ஆலயம்">
பண்டாரியாவெளி நாககட்டு ஆலயம்

பண்டாரியாவெளி நாககட்டு ஆலயம் மட்டக்களப்பு மாவட்டத்திலுள்ள தொன்மைமிக்க நாகதம்பிரான் ஆலயமாகும். இது மட்டக்களப்பிற்குத் தெற்கே மண்முனை வாவிக்கு அப்பால் பண்டாரியாவெளி எனுமிடத்தில் அமைந்துள்ளது.

இவ்வாலயம் சுமார் மூன்றாம் நூற்றாண்டுக்குரியது எனக் கூறப்படுகிறது. பண்டைக்காலத்தில் ஏழைக்குடும்பமொன்றில் ஐந்தாவதாகப்பிறந்த பெண் பிள்ளையுடன் நாகபாம்பொன்று சேர்ந்து பிறந்ததாகக் கூறப்படுகிறது. பிறந்தவுடன் இந்நாகம் இங்கிருந்து பிரிந்து பக்கத்தில் வளர்ந்து வந்தது. இந்நிகழ்வுடன் ஏழையாக வாழ்ந்த குடும்பத்தில் செல்வம் மிகுந்ததாகவும் கர்ண பரம்பரைக் கதைகள் கூறப்படுகின்றன. 

குடும்பத்திலுள்ளவர்களின் சொத்துக்கள் பிள்ளைகளிடையே பங்கிட்ட போது ஐந்து பங்குகளாகப் பிரிக்கப்பட்டதாகவும் அதனை இந்நாகம் குழப்பிவந்நதாகவும் இறுதியில் உணர்ந்து ஆறு பங்குகளாகப் பிரிக்கப்பபட்ட போது நாகம் தன்பங்கை தானட சேர்ந்து பிறந்த பெண்ணுடைய பங்குகளுடன் சேர்த்துக் கொண்டதாகவும் சொல்லப்படுகிறது.இவ்வாறு தமது பங்கை எடுத்துக் கொண்டு செல்லம் வழியில் காடடெருமை முட்டவந்த போது தலையிலிருந்த பங்குப் பொருட்கள் வீழ்ந்து சிதற அதனுள்ளிருந்த நாகதம்பிரான் அருகிலிருந்த காஞ்சுரை மரப் பொந்தில் புகுந்கு கொண்டதாகவும். இவ்வாறு நாகம் புகுந்த இடமே இன்று நாககட்டு ஆலயம் அமைந்து எம்பிரான் அருளாட்சி செய்கின்ற தலமாக விளங்குகிறது. இவ்வாலயத்தின் தல விருட்சமாக காஞ்சுரை மற்றும் வேம்பு காணப்படுகிறது.

நாககட்டுப் பொங்கலிடல் நாளாந்த வழிபாட்டு முறையாக காணப்படுகிறது. இதன் வருடாந்த ஆலய உற்சவம் ஆனி உத்தரத்திற்கு இரு தினங்கள் முந்தியதாக தோடங்கும். தொடர்ந்து எட்டு நாள்கள் விழா நடைபெறும்.உற்சவ விழாவில் பட்டிப்பளை, அம்பிளாந்துறை, அரசடித்தீவு, கடுக்காமுனை, மகிழடித்தீவு, பண்டாரியாவெளி (படையாண்டவெளி) ஆகிய கிராம மக்கள் தமக்கென ஒதுக்கப்பட்ட திருவிழாப் பூசைகளைச் செய்து முடிப்பர்.

கொக்கட்டிச்சோலை தான்தோன்றீச்சரர் ஆலயக் குடிவழிமரபே இங்கும் பேணப்பட்டு ஆலய நிருவகிப்புச் செய்யப்படுகிறது.



</doc>
<doc id="78300" url="https://ta.wikipedia.org/wiki?curid=78300" title="அத்தி">
அத்தி

அத்தி () என்ற பெயரில் உள்ள கட்டுரைகள்:



</doc>
<doc id="78306" url="https://ta.wikipedia.org/wiki?curid=78306" title="சென்னை மாகாண சட்டமன்றத் தேர்தல், 1923">
சென்னை மாகாண சட்டமன்றத் தேர்தல், 1923

சென்னை மாகாணத்தில் இரட்டை ஆட்சிமுறை அமல்படுத்தப்பட்ட பின் சட்டமன்றத்திற்கான இரண்டாம் தேர்தல் 1923 ஆம் ஆண்டு நவம்பர் மாதம் நடை பெற்றது. நீதிக்கட்சி வெற்றி பெற்று பனகல் அரசர் இரண்டாம் முறையாக சென்னை மாகாணத்தின் முதலமைச்சரானார்.

1919 ஆம் ஆண்டு மொன்டேகு-கெம்ஸ்ஃபோர்ட் சட்ட சீர்திருத்தங்களின் விளைவாக, இந்திய அரசாங்கச் சட்டம் (1919) பிரிட்டிஷ் அரசாங்கத்தால் இயற்றப்பட்டது. இச்சட்டத்தின் பலனாக, இந்தியாவில் மத்திய அரசிலும், மாகாணங்களிலும், இரட்டை ஆட்சி முறை அறிமுகப்படுத்தப்பட்டது. இவ்வாட்சி முறையில், நிர்வாகத் துறைகள் இரு வகையாக பிரிக்கப்பட்டன. சட்டம், நிதி, உள்துறை முதலிய முக்கிய துறைகள் பிரிட்டிஷ் ஆளுனரின் நிர்வாகக் குழுவின் நேரடிக் கட்டுப்பாட்டிலும், கல்வி, சுகாதாரம், உள்ளாட்சி, விவசாயம், தொழில் முதலியவை மக்களால் தேர்ந்தெடுக்கப்பட்ட இந்திய சட்டமன்றங்களின் கட்டுப்பாட்டிலும் இயங்கின. அதுவரை ஆளுனருக்கு பரிந்துரைகள் மட்டுமே செய்யக் கூடிய சட்ட மன்றம் விரிவு படுத்த்தப்பட்டு சட்டங்கள் இயற்றும் அதிகாரமும் அதற்கு வழங்கப்பட்டது.

1923 இல் ஒருங்கிணைந்த சென்னை மாகாணம், தற்கால தமிழ் நாடு, தெலுங்கானா தவிர்த்த ஆந்திரப் பிரதேசம், கேரளத்தின் மலபார் மாவட்டம், கர்நாடகத்தின் தெற்கு கனரா மாவட்டங்களை உள்ளடக்கிய பிரதேசமாக இருந்தது. இந்திய அரசாங்கச் சட்டம், 1919 இன் படி, சென்னை மாகாணத்தின் சட்ட சபையில் ஒரு அவை மட்டும் இருந்தது. கவுன்சில் என்றழைக்கப்பட்ட அந்த அவையில் மொத்தம் 127 உறுப்பினர்கள் இருந்தனர். இவர்கள் தவிர ஆளுனரின் நிர்வாகக் குழு உறுப்பினர்களும் சட்ட மன்ற உறுப்பினர்களாகவே கருதப் பட்டனர். 127 உறுப்பினர்களில் 98 பேர் 61 தொகுதிகளில் இருந்து மக்களால் நேரடியாகத் தேர்ந்தெடுக்கப் பட்டனர் (சில தொகுதிகள் ஒன்றுக்கும் மேற்பட்ட உறுப்பினர்களை தேர்ந்தெடுத்தன). இத்தொகுதிகளுக்குள் பிராமணர்கள், பிரமணரல்லாத இந்துக்கள், முஸ்லீம்கள், கிருத்துவர், ஐரோப்பியர், ஆங்கிலோ இந்தியர், நிலச்சுவான்தார்கள், பண்ணையார்கள், வர்த்தக குழுமங்ககள் என பல்வேறு பிரிவினருக்கு வகுப்பு வாரியாக இட ஒதுக்கீடு ஒதுக்கீடு இருந்தது. மீதமுள்ள 29 உறுப்பினர்கள் ஆளுனரால் நியமனம் செய்யப்பட்டனர். அவர்களுள் 19 பேர் அரசாங்க ஊழியர்கள்; 5 பேர் தலித்துகள். வயது வந்தோர் அனைவரும் வாக்குரிமை பெற்றிருக்கவில்லை. ஒருவரின் சொத்து மதிப்பு அல்லது அவர் கட்டியுள்ள சொத்து வரியைப் பொறுத்தே வாக்குரிமை அளிக்கப் பட்டது.

சென்னை மாகாணத்தில் அப்போது இரு முக்கிய கட்சிகள் இருந்தன – இந்தியாவிற்கு சுதந்திரம் அல்லது சுயாட்சி வழங்கப் பட வேண்டும் என்று கோரிய இந்திய தேசிய காங்கிரசு, மற்றும் பிராமணரல்லாதோர் நலனுக்காகத் தொடங்கப் பட்ட நீதிக்கட்சி எனப்படும் தென்னிந்திய நல உரிமைச் சங்கம். தேசியவாதக் கட்சியான காங்கிரசு, இரட்டை ஆட்சி முறையில் இந்தியர்களுக்கு வழங்கப் பட்ட அரசியல் உரிமைகளால் திருப்தி அடையவில்லை. எனவே தேர்தலில் பங்கேற்காமல் புறக்கணிப்பு செய்தது. ஆனால் காங்கிரசின் ஒரு பிரிவினர் அதை ஏற்காமல் தனியே பிரிந்து சென்று சுவராஜ் (சுயாட்சி) கட்சி என்ற பெயரில் தனி கட்சி ஆரம்பித்து தேர்தலில் போட்டியிட்டனர். தமிழகத்தில் சீனிவாச சாஸ்திரி, சத்தியமூர்த்தி ஆகியோர் சுயாட்சி கட்சிக்கு தலைமை வகித்தனர். 

மூன்று ஆண்டுகளாக ஆட்சியில் இருந்த நீதிக் கட்சி உட்கட்சிப் பூசல்களால் பாதிக்கப் பட்டிருந்தது. நீதிக் கட்சித் தலைவர் தியாகராய செட்டியின் சர்வாதிகாரப் போக்கு கட்சிக்குள் அதிருப்தியை ஏற்படுத்தியிருந்தது. செட்டி தெலுங்கர்களுக்கு மட்டும் பதவி அளித்தார் என்றக் குற்றச்சாட்டை எழுப்பிய பி. சுப்பராயன், ராமலிங்கம் செட்டியார், சி. ஆர். ரெட்டி, நடேச முதலியார் ஆகிய தலைவர்கள் கட்சியிலிருந்து வெளியேறி தனித்து போட்டியிட்டனர். தனிப்பட்ட கருத்து வேறுபாடு காரணமாக, கூர்ம வெங்கட ரெட்டி நாயுடுவும் சுயேட்சையாகப் போட்டியிட்டார். 

31 அக்டோபர் 1923 இல் வாக்குப்பதிவு தொடங்கியது. மாகாணத்தின் சில பகுதிகளில் கடும் மழை காரணமாக நவம்பர் 10 ஆம் தேதி வரை வாக்குப்பதிவு நடைபெற்றது. 44 தொகுதிகளுக்கு மட்டும் வாக்குப்பதிவு நடைபெற்றது. மீதமுள்ள 17 தொகுதிகளிலிருந்து 20 உறுப்பினர்கள் போட்டியின்றி தேர்ந்தெடுக்கப்பட்டனர். முந்தைய தேர்தலைக் காட்டிலும் அதிகம் பேர் இதில் வாக்களித்தனர். மொத்தம் 36.2 சதவிகித வாக்குகள் பதிவாகின. தேர்தல் முடிவுகள்:

வகுப்பு வாரியாக வெற்றி பெற்றவர்களின் பட்டியல்:
நீதிக்கட்சி சென்ற தேர்தலைக் காட்டிலும் குறைவான இடங்களைப் பெற்றதற்கான காரணங்கள்:


நீதிக்கட்சி அதிகமான இடங்களில் வெற்றி பெற்றிந்தாலும், அதற்கு தனிப் பெரும்பான்மை கிட்டவில்லை. ஆளுனர் வில்லிங்டன் பிரபு, பனகல் அரசரை ஆட்சியமைக்க அழைத்தார். சட்டமன்றம் கூடிய முதல் நாள் அன்றே சி. ஆர் ரெட்டி தலைமையில் எதிர் கட்சிகள் நம்பிக்கையில்லாத் தீர்மானம் ஒன்றைக் கொண்டு வந்தன. நியமிக்கப் பட்ட உறுப்பினர்களின் துணையுடன் அரசு அத்தீர்மானத்தை 65-43 என்ற கணக்கில் தோற்கடித்தது. (10 உறுப்பினர்கள் வாக்களிக்க வில்லை). இந்திய வரலாற்றில், சட்டமன்றங்களில் கொண்டு வரப்பட்ட முதல் நம்பிக்கையில்லாத் தீர்மானம் இதுவே. 

பனகல் அரசரின் இரண்டாவது அமைச்சரவையில் ஏ. பி. பாட்ரோ, டி. என். சிவஞானம் பிள்ளை ஆகியோர் இடம் பெற்றிருந்தனர். புதிய அமைச்சரவை நவம்பர் 19, 1923 இல் பதவியேற்றது. அப்துல்லா கடாலா சாஹிப் பகாதூர், எஸ். அற்புதசாமி உடையார் ஆகியோர் சட்டப்பேரவை செயலாளர்களாக பொறுப்பேற்றனர். எல். டி. சாமிக்கண்ணு பிள்ளை பேரவைத் தலைவராக ஆளுனரால் நியமிக்கப்பட்டார். ஆளுனரின் செயற்குழுவில் சார்லஸ் டாட்ஹன்டர், ஏ. ஆர். நாப், சி. பி. ராமசாமி அய்யர், வாசுதேவ ரவி வர்ம ராஜா ஆகியோர் இடம் பெற்றிருந்தனர். இச்சட்டமன்றத்தின் பதவிக்காலம் நவம்பர் 7, 1926 இல் முடிவுற்றது.

நீதிக்கட்சி அரசு முந்தைய மூன்றாண்டுகளில் பின்பற்றிய கொள்கைகளையே மீண்டும் பின்பற்றியது. 1922 இல் முதலில் அறிமுகப்படுத்தப்பட்ட இந்து அறநிலையச் சட்டம், இவ்வரசினால் 1925 இல் நிறைவேற்றப்பட்டது. மாகாணத்திலிருந்த பல இந்து வழிபாட்டுத் தலங்களை அரசு நிர்வகிக்கத் தொடங்கியது. தற்காலத்தில் தமிழ் நாடு அரசின் அறநிலையத் துறை தோன்ற இச்சட்டமே முன்னோடியாகும்.

 


</doc>
<doc id="78309" url="https://ta.wikipedia.org/wiki?curid=78309" title="சுப்பராயலு">
சுப்பராயலு

"திவான் பகதூர்" அகரம் சுப்பராயுலு ரெட்டியார் (1855 – 1921) சென்னை மாகாணத்தின் முதல் முதலமைச்சராவார். சென்னை மாகாணத்தில் இரட்டை ஆட்சி முறையின் கீழ் நடத்தப் பட்ட முதல் சட்டமன்றத் தேர்தலில் நீதிக்கட்சி வெற்றி பெற்ற பின், மாகாணத்தின் முதல்வராகத் தேர்ந்தெடுக்கப்பட்டார். ஏழு மாத காலமே பதவியில் இருந்த அவர் ஜூலை 1921 இல் உடல் நலக்குறைவு காரணமாக முதல்வர் பதவியில் இருந்து விலகினார்.

சுப்பராயுலு ரெட்டியார் 1855 ஆம் வருடம் அக்டோபர் 15 ஆம் நாள் சென்னை மாகாணத்தில், தென் ஆற்காடு மாவட்டத்தில் உள்ள ஒரு சிறிய கிராமத்தில் பிறந்தார். இவரது தாய் மொழி தெலுங்கு. செல்வச் செழிப்பு மிக்க விவசாய குடும்பத்தில் பிறந்த இவர் சென்னை மாநிலக் கல்லூரியில் இளங்கலைப் பட்டம் பெற்றார். பின்னர் இங்கிலாந்து சென்று சட்டப் படிப்பு படித்தார்.

சுப்பராயுலு 1912 ஆம் ஆண்டு கடலூர் மாவட்ட வாரியத்தின் தலைவராகப் பதவி வகித்தார். ஆரம்ப காலத்தில் இந்திய தேசிய காங்கிரசின் உறுப்பினராக இருந்த அவர் 1916 ஆம் ஆண்டு காங்கிரசை விட்டு விலகினார். 1917 ஆம் ஆண்டு தென்னாற்காடு மாவட்ட வாரியத்தின் தலைவரானார். தியாகராய செட்டி, டி. எம். நாயர் ஆகியோர் தொடங்கிய நீதிக் கட்சியில் இணைந்தார். வகுப்பு வாரி இட ஒதுக்கீடு கோரி சென்னை ஆளுநர் வில்லிங்டன் பிரபுவுடன் பேச்சுவார்த்தை நடத்த நியமிக்கப் பட்ட நீதிக் கட்சி குழுவில் இடம் பெற்றிருந்தார்.

1919 ஆம் ஆண்டு மொன்டேகு-கெம்ஸ்ஃபோர்ட் சட்ட சீர்திருத்தங்களின் விளைவாக, இந்திய அரசாங்கச் சட்டம் (1919) பிரிட்டிஷ் அரசாங்கத்தால் இயற்றப் பட்டது. இச்சட்டத்தின் விளைவாக, இந்தியாவில் மத்திய அரசிலும், மாகாணங்களிலும், இரட்டை ஆட்சி முறை அறிமுகப்படுத்தப்பட்டது. இவ்வாட்சி முறையில், நிர்வாகத் துறைகள் இரு வகையாக பிரிக்கப்பட்டன. சட்டம், நிதி, உள் துறை முதலிய முக்கிய துறைகள் பிரிட்டிஷ் ஆளுனரின் நிர்வாகக் குழுவின் நேரடிக் கட்டுப்பாட்டிலும், கல்வி, சுகாதாரம், உள்ளாட்சி, விவசாயம், தொழில் முதலியவை மக்களால் தேர்ந்தெடுக்கப்பட்ட இந்திய அரசவையின் கட்டுப்பாட்டிலும் இயங்கின. சென்னை மாகாணத்தில சட்ட சபை விரிவு படுத்த்தப்பட்டு மொத்தமுள்ள 134 உறுப்பினர்களில் 98 பேர் நேரடி தேர்தலின் மூலம் மக்களால் தேர்ந்தெடுக்கப்பட்டனர்.

இம்முறையின் கீழ் சென்னை சட்டமன்றத்திற்கு நவம்பர் 1920 இல் முதல் தேர்தல் நடத்தப் பட்டது. நீதிக்கட்சி பெருவாரியான இடங்களை பிடித்தது. ஆளுனர் வில்லிங்டன் நீதிக்கட்சித் தலைவர் தியாகராய செட்டியை ஆட்சி அமைக்க அழைத்தார். ஆனால் செட்டி தனக்கு பதிலாகத் தன் கல்லூரித் தோழரான சுப்பராயுலுவை பரிந்துரை செய்தார். இதனால் டிசம்பர் 17, 1920 இல் சுப்பராயுலு சென்னை மாகாணத்தின் முதல் முதலமைச்சரானார். கல்வி, சுங்கம், பொதுப் பணிகள் ஆகிய துறைகளுக்கு அவரே அமைச்சரானார். இவரது அமைச்சரவையில் இடம் பெற்ற மற்ற அமைச்சர்கள் பனகல் அரசர் ராமராயநிங்கர் (உள்ளாட்சித் துறை), கூர்ம வெங்கட ரெட்டி நாயுடு (வளர்ச்சித் துறை). பதவியேற்ற ஏழு மாத காலத்திற்குள் சுப்பராயுலுவிற்கு உடல் நலக் குறைவு ஏற்பட்டது. எனவே ஜூலை 11, 1921 இல் தனது முதல்வர் பதவியை ராஜினாமா செய்தார். அவருக்கு பதில் பனகல் அரசர் முதல்வரானார்.

சுப்பராயுலு ரெட்டியார் நவம்பர் 1921 இல் மரணமடைந்தார்.


</doc>
<doc id="78319" url="https://ta.wikipedia.org/wiki?curid=78319" title="குரோ-மாகுநன்">
குரோ-மாகுநன்

குரோ-மாகுநன்(Cro-Magnon) (, : kʀomaɲɔ̃) என்பது தற்கால மாதர் உடல் போன்ற வளர்ச்சியுற்ற, ஐரோப்பிய பழைய கற்கால மாந்தனைக் குறிக்கும். இச்சொல் ஏறத்தாழ 40,000 ஆண்டுகள் முதல் 10,000 ஆண்டுகள் வரையிலும் பழமை வாய்த ஒரு குறிப்பிட்ட மாந்த இனத்தின்தொல்லுயிர் எச்சங்களைக் குறிக்கும். குரோ-மாகுநன் என்னும் இப்பெயர் தற்கால பிரான்சு நாட்டின் தென் மேற்குப் பகுதியில் உள்ள குரோ-மாகுநன் என்னும் குகையில் முதன் முதலாக இவ்வகை தொல்லுயிர் எச்சங்கள் கண்டுபிடித்ததால் ஏற்பட்டது.

குரோமாக்னரின் உடலமைப்பு வட அமெரிக்க இந்தியர்கள் போலிருந்துள்ளது. இவர்கள் பழுப்பு நிறத்தவராக அகன்ற முகமும், நெடிய உருவமும், நீண்ட மூக்கும் உடையவர்களாக இருந்தனர். இவர்கள் நீக்ரோ இனத்தவராகவும் இருக்கலாம் எனவும் கருதப்படுகிறது.

இவர்கள் வேட்டையாட ஈட்டிகளைப் பயன்படுத்தியுள்ளனர். மாமூத் என்கின்ற காட்டுயானைகளையும் இரெயின்டீர் என்ற கலைமான்களையும் காட்டெருமைகளையும் வேட்டையாடினர். குதிரைகளை வீட்டு விலங்காய்ப் பழக்கினர். ஓவியம் வரைதலில் வல்லவர்களாக இருந்தனர். எருதுகள், குதிரைகள், கலைமான்கள், காட்டுப் பன்றிகள் ஆகியவற்றைக் குகைகளிலிலும் பாறைகளிலும் வரைந்தனர். ஓவியம் வரைய மாங்கனீசையும் இரும்பு ஆக்சைடையும் பயன்படுத்தினர். இவர்களுடன் பழைய கற்காலம் முடிவுற்றது. இதன் பின் புதிய கற்காலம் பிறந்தது.

புதிய கற்காலத்தில் மனிதன் கையடக்கமான கருவிகளைப் பளபளப்புடன் கூர்மையாகவும் தயாரித்தான். வேளாண்மை, சமைத்தல், மட்பாண்டங்கள் செய்தல், நெசவுத் தொழில்நுட்பம், காட்டு விலங்குகளைப் பழக்கி வேட்டு விலங்குகளாக்குதல், மீன்பிடித்தல் முதலியவை புதிய கற்கால மனிதன் அறிந்தவை. இவர்கள் இறந்தவர்களைப் புதைக்கவும், புதைத்த இடத்தில் ஒரு படுக்கைக்கல் அமைத்து நினைவுச் சின்னம் வைக்கவும் தொடங்கினர். கதிரவனையும் மூதாதையரையும் தெய்வமாக வழிபட்டனர். போர்களில் வெற்றி ஏற்படின் கொண்டாடவும், நல்ல விளைச்சலுக்காக மனிதப் பலியிடவும் கற்றுக்கொண்டனர். இம்மக்களே நமது முன்னோராகக் கருதப்படுகின்றனர்.


</doc>
<doc id="78322" url="https://ta.wikipedia.org/wiki?curid=78322" title="தயாரிப்பு வாழ்நாள்சுழற்சி மேலாண்மை">
தயாரிப்பு வாழ்நாள்சுழற்சி மேலாண்மை

தயாரிப்பு வாழ்நாள்சுழற்சி மேலாண்மை (த.வா.மே ) என்பது ஒரு தயாரிப்பை அதன் கருத்தாக்கத்தில் இருந்து வடிவமைப்பு மற்றும் தயாரிப்பு, சேவையாற்றுதல் மற்றும் அழித்தல் என்கிற முழுமையான வாழ்நாள் வழியாக நிர்வகிக்கும் செயல்முறையாகும். த.வா.மே ஊழியர் தரவு மற்றும் தொழில் முறைமைகள் ஒருங்கிணைத்து நிறுவனங்கள் மற்றும் அவற்றின் விரிவாக்கப்பட்ட நிர்வாகத்திற்கான ஒரு தயாரிப்பு தகவல் பின்புலத்தை வழங்குகிறது.

தயாரிப்பு வாழ்நாள்சுழற்சி மேலாண்மை (த.வா.மே) என்பது ஒரு தயாரிப்பின் பயன்விளக்கம் மற்றும் பண்புகளை அதன் வளர்ச்சி மற்றும் பயனுள்ள வாழ்நாள் வழியாக நிர்வகித்தல் போன்ற பல செயல்கள் கொண்டதாகும், முக்கியமாக அது ஒரு தொழில்/பொறியியல் கோணத்தில் தேவைப்படுவதாகும். தயாரிப்பு வாழ்நாள் சுழற்சி மேலாண்மை (த.வா.சு.மே) என்பது ஒரு தயாரிப்பை அதன் சந்தையில் தொழில்/வணிக செலவுகள் மற்றும் விற்பனை அளவுகளுக்கு ஏற்ப செயல்படுத்துவதாகும்.

தயாரிப்பு வாழ்நாள் மேலாண்மை என்பது ஒரு நிறுவனத்தின் தகவல் தொழில்நுட்ப கட்டமைப்பின் நான்கு மூலைக்கற்களில் ஒன்றாகும். அனைத்து நிறுவனங்களுமே அவர்களது வாடிக்கையாளர்களுடனான தகவல் தொடர்புகள் மற்றும் தகவல் (வா.உ.மே-வாடிக்கையாளர் உறவு மேலாண்மை), அவர்களது சப்ளையர்கள் (ச.செ.மே-சப்ளை செயின் மேலாண்மை), நிறுவனத்துக்குள் இருக்கும் அவர்களது வளங்கள் (ERP-நிறுவன வளங்கள் திட்டமிடல்) மற்றும் அவர்களது திட்டமிடல் (மு.மு.வா.சு-முறைமைகள் முன்னேற்ற வாழ்நாள் சுழற்சி) போன்றவற்றை நிர்வகிக்க வேண்டும். அதோடு, தயாரிக்கும் பொறியியல் நிறுவனங்கள் அவர்களது தயாரிப்புகள் பற்றிய தகவலை வளர்த்து, விளக்கி, நிர்வகித்து மற்றும் தகவலைப் பரிமாற வேண்டும்.

ஊழியர்-மையமாகக் கொண்ட PLM என்றொரு PLM வடிவமும் உள்ளது. வழக்கமான PLM கருவிகள் வெளியீட்டில் அல்லது வெளியீட்டு கட்டத்தின் போது செயல்படுத்தப்பட்டால், ஊழியர்-மையமாகக் கொண்ட PLM வடிவமைப்புக் கட்டத்தையே நோக்குகிறது.

சமீபத்திய (2009 வரை) ஐசிடி மேம்பாடு (ஐரோப்பிய யூனியன் பணம் வழங்கும் PROMISE பிராஜக்ட் 2004-2008) என்பது PLMஐ அதன் வழக்கமான PLMஐத் தாண்டி செயல்பட அனுமதித்துள்ளது. அதோடு, PLMற்குள் சென்சார் தரவு மற்றும் நிகழ் கால 'வாழ்நாள் சுழற்சி நிகழ்வுத் தரவை' ஒருங்கிணைக்கிறது, அதுபோல ஒரு தனிப்பட்ட தயாரிப்பின் மொத்த வாழ்நாள் சுழற்சியில் பல்வேறு ஈடுபாட்டாளர்களும் அதனைப் பயன்படுத்திக் கொள்ளும்படி தகவலை அனுமதிப்பது (தகவல் சுற்றை நிறுத்துதல்). PLMஐ நீட்டிப்பதன் முடிவாக நிறுத்தப்பட்ட சுற்று வாழ்நாள் சுழற்சி மேலாண்மை உருவாகிறது(CLM).

தயாரிப்பு வாழ்நாள்சுழற்சி மேலாண்மை ஆவணப்படுத்தப்பட்ட நன்மைகளாவன:

PLMக்குள் ஐந்து அடிப்படையான பகுதிகள் உள்ளன:

"குறிப்பு: PLM செயல்முறைகளுக்கு பயன்பாட்டு மென்பொருள் தேவையில்லாத போது, தொழிலில் உள்ள சிக்கல் மற்றும் மாற்றத்தின் விகிதமானது நிறுவனங்களை எவ்வளவு வேகமாக செயல்படுத்த வேண்டுமோ அவ்வளவு வேகமாக செயல்படுத்தும்." 

முறைமைகள் பொறியியல் என்பது அனைத்து தேவைகளையும் பூர்த்தி செய்தல், வாடிக்கையாளர் தேவைகளை சந்தித்தல், மற்றும் அனைத்து ஒழுக்கநிலைகளும் அடங்கிய முறைமைகள் வடிவமைப்புச் செயல்முறைகளை ஒருங்கிணைத்தல் போன்றவற்றில் கவனம் செலுத்துகிறது. தயாரிப்பு மற்றும் போர்ட்ஃபோலியோ மேலாண்மை என்பது செயல்முறைக்கு வரவிருக்கும் புதிய தயாரிப்பு வளர்ச்சி பிராஜக்ட்களின் செயல்முன்னேற்றநிலை எதிர். பிராஜக்ட்களுக்கான திட்டம் (அல்லது ஒரு பிடிமான நிலை), வளங்கள் நியமனத்தை நிர்வகித்தல் போன்றவற்றை நோக்கி கவனிக்கிறது. போர்ட்ஃபோலியோ மேலாண்மை என்பது வளங்களுக்கு குறைவு ஏற்படுகையில் நியமிக்கும்போது புதிய தயாரிப்புகள் மற்றும் வர்த்தக-ரீதியான தீர்மானங்களை எடுப்பதற்காக செயல்நிலையை பதிவெடுக்க நிர்வாகத்திற்கு உதவும் கருவியாகும். தயாரிப்புத் தரவு மேலாண்மை என்பது தயரிப்பின் வளர்ச்சி மற்றும் பயன்படும் வாழ்நாளின் போது தயாரிப்புகள் மற்றும்/அல்லது சேவைகள் பற்றிய தகவலை எடுத்து அதனை பராமரிப்பதாகும்.

த.வா.மே (தயாரிப்பு வாழ்நாள்சுழற்சி மேலாண்மை)யின் மையக்கூறு என்பது இந்த தகவல் மற்றும் அறிவை அணுக அனைத்து தரவு மற்றும் தயாரிப்பு தரவு மற்றும் தொழில்நுட்பத்தின் உருவாக்கங்கள் மற்றும் மத்திய மேலாண்மையில் உள்ளது. CAD, CAM மற்றும் PDM போன்ற கருவிகளில் இருந்து உருவானதொரு துறையாக த.வா.மே இருப்பதை, இந்த முறைகள், மக்கள் மறும் செயல்முறைகளால் கொண்ட கருவிகளின் ஒருங்கிணைத்தலாக பார்க்கலாம், இது மென்பொருள் தொழில்நுட்பத்தைப் பற்றியது மற்றுமல்லாமல் ஒரு தொழில் உத்தியுமாகும்.

சாதாரணமாக விவரிக்கப்பட்ட காலகட்டங்கள் ஒரு பாரம்பரிய வரிசையான பொறியியல் பணிஓட்டத்தில் காண்பிக்கப்பட்டுள்ளது.
பணிகள் மற்றும் நிகழ்வுகளின் சரியான ஆர்டர் என்பது கேள்வியாக உள்ள தயாரிப்பு மற்றும் தொழிற்துறையின் சார்பாக மாற்றம் பெரும், ஆனால் அதன் முக்கிய செயல்முறைகளாக இருப்பவை:

முக்கிய குறிப்பு நிகழ்வுகளாவன:

நிஜம் என்பது எவ்வளவு சிக்கலானாலும், ஊழியர் மற்றும் பிரிவுகளால் அவர்களின் பணிகளை தனியாக செயல்படுத்த முடியாது, அத்துடன் ஒரே செயல்பாட்டால் அப்படியே நிறைவாகிவிட முடியாது, அடுத்த நடவடிக்கையைத் தொடங்க முடியாது. வடிவமைப்பு என்பது ஒரு தொடர் செயல்முறை, வடிவமைப்புகள் எப்போதுமே திருத்தப்பட வேண்டும், அது தயாரிப்பு வரையறைகள் அல்லது முரண்பாட்டுத் தேவைகளால் செய்யப்படுகிறது.
அங்கு தான் ஒரு வாடிக்கையாளரின் ஆர்டரானது நேர வரையறைக்கு பொருந்துகிறது, அது தொழிற்துறையின் வகையைச் சார்ந்து இருக்கிறது, உதாரணத்திற்கு அந்த தயாரிப்புகள் ஆர்டருக்காக செய்யப்படுவது, ஆர்டருக்காக பொறியியல் செய்யப்படுவது அல்லது ஆர்டருக்காக அசெம்பிள் செய்வது போன்றவையாகும்.

த.வா.மே. என இப்பொழுது அழைக்கப்படும் செயல்முறையின் துவக்க ஆர்வமானது அமெரிக்கன் மோட்டார்ஸ் கார்ப்பரேஷனில் (AMC) இருந்து வந்ததாகும். 1985இல் தயாரிப்பு பொறியியல் மற்றும், வளர்ச்சித்துறையின் துணைத் தலைவரான பிரான்சாய்ஸ் காஸ்டாய்ங், அந்நிறுவனம் அதன் மிகப்பெரும் போட்டியாளர்களை விட சிறப்பான தயாரிப்பு வளர்ச்சி செயல்முறையை வேகமாக செய்ய ஒரு பாதையைத் தேடிக் கொண்டிருந்ததாகக் கூறினார். அதன் சிறிய ஜீப் செரோகி (XJ)யை அறிமுகப்படுத்திய பின், அது நவீனகால வீளையாட்டு பயன்பாட்டு வாகன (SUV) சந்தையைத் துவக்கி வைத்தது, ஒரு புதிய மாடலுக்கான வளர்ச்சியை AMC ஏற்படுத்தியது. அது பின்னாளில் ஜீப் கிராண்ட் செரோகியாக வெளிவந்தது. வேகமான தயாரிப்பு வளர்ச்சியின் தேடலில் அதன் முதல் பகுதியாக இருந்தது கணினி-சார்ந்த வடிவமைப்பு (CAD) மென்பொருள் முறைமையாகும். அது பொறியாளர்களை மிகவும் உற்பத்திகரமாக செயல்பட வைத்தது. இந்த முயற்சியின் இரண்டாவது பகுதியாக இருப்பது புதிய தகவல் தொடர்பு முறைமையாகும். அது முரண்பாடுகளை வேகமாகத் தீர்க்க வழிசெய்ததோடு, அனைத்து வரைபடங்களும் ஆவணங்களும் ஒரே மையத் தரவுத்தளத்தில் இருந்து எடுக்கப்படுவதால் அதிக செலவாகும் பொறியியல் மாற்றங்களைக் குறைத்தது. தயாரிப்புத் தரவு மேலாண்மை என்பது மிகவும் சிறப்பானது, AMCஐ கிரிஸ்லர் வாங்கியபின், அம்முறைமை நிறுவனம் முழுவதற்கும் விரிவாக்கம் செய்யப்பட்டு அனைவருமே தயாரிப்பு வடிவமைப்பு மற்றும் கட்டமைப்பில் ஈடுபடுத்தப்பட்டனர். த.வா.மே. தொழில்நுட்பத்தை மிகவும் சீக்கிரமாக புகுத்துகையில் ஆட்டோ தொழிற்துறையின் மிகவும் குறைவான விலைத் தயாரிப்பாளராக உருவானது. 1990களின் மத்தியில் தொழிற்துறையின் பாதியளவு சராசரியான உருவாக்க செலவுகளை பதிவு செய்தது.

தயாரிப்பின் வாழ்நாள்சுழற்சியின் பல்வேறு கட்டங்களை ஒருங்கிணைக்கவும் சீரமைக்கவும் பல மென்பொருள் தீர்வுகள் உருவாக்கப்பட்டுள்ளன. த.வா.மே. வை ஒரு ஒற்றை மென்பொருள் தயாரிப்பாக பார்க்கக்கூடாது, அதனை பல்வேறு வாழ்நாள் சுழற்சிகளின் தனித்தனி நிலைகளை சந்திக்க ஒன்றாக ஒன்றிணைக்கும் மென்பொருள் கருவிகள் மற்றும் பணி முறைகளின் சேகரிப்பு அல்லது பல்வேறு பணிகளின் இணைப்பு அல்லது மொத்த செயல்முறையின் நிர்வகிப்பு என்று பார்க்க வேண்டும். சில மென்பொருள் வழங்குநர்கள் மொத்த த.வா.மே. நிலையை சேர்த்து அணுகுவார்கள், அதே நேரம் மற்றவர்கள் ஒரு ஒற்றை புதிய பயன்பாடாகப் பார்ப்பார்கள். சில பயன்பாடுகளீல் த.வா.மே.இன் பல்வேறு பகுதிகளை ஒரே தரவு மாடலுக்குள் பிரித்து வைக்க முடியும். த.வா.மேயின் பல களங்களின் மேலோட்டப் பார்வை இங்கு அளிக்கப்பட்டுள்ளது. சாதாரண கணக்கீடுகள் எப்போது கச்சிதமாகப் பொருந்துவதில்லை என்பது குறிக்கப்பட வேண்டும. பல பகுதிகள் ஒன்றுசேரும், அதே நேரம் பல மென்பொருள் தயாரிப்புகளும் ஒன்றுக்கு மேற்பட்ட பகுதிகளை உள்ளடக்கிக் கொள்ளும் ல்லது ஒரே வகைப்பிரிவின் கீழ் எளிதாகப் பொருந்தாது. த.வா.மேஇன் முக்கிய இலக்குகளில், அறிவுச் சேகரிப்பு என்பது முக்கிய பங்காற்றுகிறது என்பதை மறந்து போகக்கூடாது. மற்ற பிராஜக்ட்களில் அதனை மறுக்கலாம், பல தயாரிப்புகளில் ஒரே மாதிரியான வளர்ச்சியில் ஒன்றிணைக்கலாம். அது மென்பொருள் பயன்பாட்டு தீர்வுகளைப் போன்ற தொழில் செயல்முறைகள், ஊழியர் மற்றும் முறைகளைப் பற்றியது. த.வா.மே. என்பது குறிப்பாக பொறியியல் பணிகளுடன் தொடர்புடையதாகும், அது தயாரிப்பு போர்ட்ஃபோலியோ மேலாண்மை (த.போ.மே) போன்ற சந்தைப்படுத்துதல் செயல்பாடுகளுடன் அடங்கும், குறிப்பாக புதிய தயாரிப்பு அறிமுகத்துடன் (NPI) தொடர்புடையதாக இருக்கும்.

கற்பனை செய், குறிப்பிடு, திட்டமிடு, புதியதைக் கண்டுபிடி 

முதல் நிலையில் உள்ள சிந்தனை என்பது வாடிக்கையாளர், நிறுவனம், சந்தை மற்றும் ஒழுங்குநிலை அதிகாரங்களின் கோணங்கள் போன்றவற்றின் அடிப்படையில் அதன் தேவைகளை விவரிப்பதாகும். தயாரிப்புகளின் இநத திட்டக் குறிப்பில் இருந்து முக்கியமான தொழில்நுட்ப இணைக்குறியீடுகள் விவரிக்கப்ப்படலாம்.
தேவைகளின் குறிப்புகளுக்கு இணையாக துவக்கநிலை கருத்தாக்க வடிவமைப்புப் பணியானது தயாரிப்பின் முக்கிய செயல்பாட்டு கோணங்களுடன் சேர்த்து காட்சி அழகுநயங்களும் குறிப்பிடப்படும். தொழிற்துறைக்கான வடிவமைப்புடன், ஸ்டைலிங், பணி போன்றவை பென்சில், பேப்பர், கிளே மாடல்கள் போன்றவற்றில் இருந்து 3D CAID கணினி-துணை கொண்ட தொழிற்துறை வடிவமைப்பு மென்பொருள் வரை பயன்படுத்தப்பட்டுள்ளது.

விவரி, குறிப்பிடு, வளர்ச்சியடையச்செய், சோதனை செய், ஆய்வு செய் மற்றும் தகுதிப்படுத்து 

இங்கிருந்து தான் தயாரிப்பின் உருவாக்க வடிவமைப்பு மற்றும் வளர்ச்சி துவங்குகிறது, சோதனைத் தயாரிப்புக்கு வளர்ச்சியடைந்து, சோதனை வெளியீடு வழியாக முழு தயாரிப்பு வெளியீடாக வெளிவருகிறது. அதில் தற்போதைய தயாரிப்புகளுக்கான வளர்ச்சியின் மறுவடிவமைப்பு மற்றும் வேகப்படுத்தல் மற்றும் அதுபோல் திட்டமிட்ட நடைமுறைப்படுத்தல் தவிர்ப்பு அனைத்தும் அடங்கும்.
வடிவமைப்பு மற்றும் வளர்ச்சி ஆகியவற்றுக்கு பயன்படுத்தப்படும் முக்கிய கருவியாக இருப்பது CAD கணினி-துணை கொண்ட வடிவமைப்பு. இது சதாரண 2D வரைதல் / இணைத்தல் அல்லது 3D அளவுருவாலான அம்சம் கொண்ட திடமான/பரப்பளவு மாடலிங் போன்றதாக இருக்கலாம். அப்படிப்பட்ட மென்பொருளில் ஹைப்ரிட் மாடலிங், பின்னோக்கிய பொறியியல், KBE (அறிவு-சார்ந்த பொறியியல்), NDT (அழிக்க முடியாத சோதனை), அசெம்ப்ளி கட்டமைப்பு போன்றவை இணைக்கப்படலாம்,

இந்த செயல்முறையில் பல பொறியியல் ஒழுக்கநிலைகள் இணைக்கப்படலாம், அவை: மெக்கானிக்கல், மின்னியல், மின்னணுவியல், (உள்ளமைந்த) மென்பொருள், மற்றும் கட்டிடக்கலை, வானியல், வாகனவியல் போன்ற துறை-சார்ந்தவை. வடிவவியலின் இயல்பான உருவாக்கத்துடன் சேர்ந்து உபகரணங்கள் மற்றும் தயாரிப்பு அசெம்ப்ளிகளின் பகுப்பாய்வுகளும் அடங்கும். உருவாக்கம், மதிப்பிடல், மற்றும் உகந்ததாக்குதல் போன்ற பணிகள் CAE (கணினி-துணை கொண்ட பொறியியல்) மென்பொருளைப் பயன்படுத்தி அல்லது CAD பேக்கேஜுக்குள் ஒருங்கிணைந்து அல்லது தனியாக செயல்படுத்தப்படும். இவை பின்வரும் பணிகளை செயல்படுத்த பயன்படுத்தப்படுகின்றன:- அழுத்த பகுப்பாய்வு, FEA (எல்லை உடைய உருப்பு பகுப்பாய்வு); இயக்கவியல்; கணினித்துவ திரவ இயக்கவியல் (CFD); மற்றும் மெக்கானிக்கல் நிகழ்வு உருவாக்கம் (MES). CAQ (கணினி-துணை கொண்ட தரம்) என்பது கோணரீதியான ஏற்புநிலை (பொறியியல்) பகுப்பாய்வு போன்றவற்றுக்குப் பயன்படுத்தப்படுகிறது.
இந்த நிலையில் செய்யப்படும் மற்றொரு பணி, வாங்கி வந்த உபகரணங்களை ஆராய்வது, முடிந்தவரையில் அது கொள்முதல் முறைமை அமைப்புகளின் உதவியுடன் இணைந்து செயல்படும்.

தயார்செய், உருவாக்கு, கட்டமை, கொள்முத செய், வெளியிடு, விற்பனை செய் மற்றும் விநியோகம் செய் 

தயாரிப்பின் உபகரண வடிவமைப்பில் ஒன்று நிறைவடைந்ததும் தயாரிப்பு விவரிக்கப்படும். இதில் கருவி வடிவமைப்பு போன்ற CAD பணிகள் அடங்கும்; தயாரிப்பின் பாகங்களுக்கான CNC எந்திரப்படுத்தல் விதிமுறைகள் உருவாக்கத்துடன் அந்த பாகங்களைத் தயாரிப்பதற்கான கருவிகளும் உருவாக்கப்படும். அது ஒருங்கிணைந்த அல்லது தனிப்பட்ட CAM கணினி-சார்ந்த தயாரிப்பை பயன்படுத்தும். இதில் கேஸ்டிங், மோல்டிங், மற்றும் டை அழுத்த உருவாக்கம் போன்ற இயக்கங்களுக்கான செயல்முறை உருவாக்கத்துக்கான பகுப்பாய்வு கருவிகளும் அடங்கும்.
தயாரிப்பு முறை கண்டறியப்பட்டதும் CPM செயல்படுத்தலுக்கு வரும். இதில் CAPE (கணினி-துணை கொண்ட தயாரிப்புப் பொறியியல்) அல்லது CAP/CAPP – (தயாரிப்புத் திட்டமிடல்) கருவிகள் தொழிற்சாலை, தொழிற்சாலை மற்றும் இயந்திர தளவமைப்பு மற்றும் உற்பத்தி உருவாக்கம் போன்றவை செயல்படுத்தப்படும். எடுத்துக்காட்டாக: ப்ரஸ்-லைன் உருவாக்கம்; மற்றும் தொழுற்சாலை உடல்வசதியமைப்புகள்; மற்றும் அதுபோல் ஒரு கருவி தேர்ந்தெடுப்பு மேலாண்மை.
உபகரணங்கள் அவற்றின் வடிவவியல் முறையில் மற்றும் அளவில் தயாரிக்கப்பட்டால் கணினி துணைகொண்ட ஆய்வு உபகரணம் மற்றும் மென்பொருளின் உதவியுடன் அசல் CAD தரவை சரிபார்க்கலாம்.
பொறியியல் பணிகளுக்கு இணையாக, விற்பனை தயாரிப்பு உள்ளமைவு மற்றும் சந்தைப்படுத்தல் ஆவணமாக்கல் பணி போன்றவை இடம்பெறும். இதன் மூலம் பொறியியல் தரவு (வடிவவியல் மற்றும் பகுதியான பட்டியல் தரவு) போன்றவை ஒரு வலை சார்ந்த விற்பனை உள்ளமைவு மற்றும் மற்ற டெஸ்க்டாப் பப்ளிஷிங் அமைப்புகளில் சேர்க்கப்படும்.

பயன்படுத்தல், இயக்குதல், பராமரித்தல், ஆதரித்தல், நிலைக்கச் செய்தல், வெளியே-அமைத்தல், நிறுத்துதல், மறுசுழற்சி செய்தல் மற்றும் அழித்தல் 

வாழ்நாள் சுழற்சியின் இறுதி கட்டத்தில் சேவைத் தகவலை நிர்வகித்தல் அடங்கும். பழுதுசரிபார்த்தல் மற்றும் பராமரித்தல், கழிவு மேலாண்மை/மறுசுழற்சி தகவல் போன்றவற்றுக்கான உதவித் தகவலை வாடிக்கையாளர்கள் மற்றும் சேவை இன்ஜினியர்களுக்கு அளிக்கிறது. இதில் பராமரிப்பு, பழுதுசரிசெய்தல் மற்றும் இயக்க மேலாண்மை (MRO) மென்பொருள் போன்றவற்றைப் பயன்படுத்துவதும் அடங்கும்.

தகவல்பரிமாற்றம், நிர்வகித்தல் மற்றும் ஒருங்கிணை 

மேலே உள்ள எந்த கட்டங்களையும் தனிப்படுத்தலில் பார்க்க முடியாது. இயல்பு நிலையில் ஒரு திட்டப்பணி தொடர்நிலையாகவோ அல்லது மற்ற தயாரிப்பு மேம்பாட்டுத் திட்டங்கள் இயக்கப்படாது. தகவல் பகிர்வு என்பது பல்வேறு ஊழியர்களுக்கும் முறைமை அமைப்புகளுக்கும் இடையில் இருக்கும்.
த.வா.மே.வின் முக்கிய பகுதியானது தயாரிப்பு விவர தரவின் மேலாண்மையின் ஒருங்கிணைப்பு. பொறியியல் மாற்றங்கள் மற்றும் உபகரணங்களின் வெளியீட்டு நிலைப்பாடு ஆகியவை உள்ளடங்கும்; உள்ளமைவு தயாரிப்பு மாறுபாடுகள்; ஆவண மேலாண்மை; திட்டமிடல் பிராஜக்ட் வளங்கள் மற்றும் டைம்ஸ்கேல் மற்றும் ரிஸ்க் மதிப்பீடு.

இந்த பணிகளுக்கு கிராபிக்கல், உரை மற்றும் மெடாடேட்டா போன்றவற்றுக்கு தயாரிப்பு உபகரணங்கள் பில்கள் (BOMகள்) நிர்வகிக்கப்பட வேண்டும். பொறியியல் துறைகள் நிலையில் PDM துறையில் - (தயாரிப்புத் தரவு மேலாண்மை) மென்பொருள், நிறுவன நிலை EDM (நிறுவனத் தரவு மேலாண்மை) மென்பொருளில், இந்த இரண்டு விவரங்கள் மங்கத் தொடங்கும், இருப்பினும், ஒரு நிறுவனத்துக்குள் இரண்டு அல்லது அதிகமான தரவு மேலாண்மை முறைமைகள் இருக்கலாம். SCM, CRM, மற்றும் ERP போன்ற மற்ற நிறுவன அமைப்புகளுடன் இந்த முறைமைகளும் இணைக்கப்பட்டிருக்கும். பிராஜக்ட்/புரோகிராம் திட்டமிடலுக்கான பிராஜக்ட் மேலாண்மை முறைமைகளுடன் இந்த முறைமைகள் தொடர்புபடுத்தப்படும்.

இந்த மைய பகுதி எண்ணற்ற ஒருங்கிணைக்கக்கூடிய தயாரிப்பு மேம்பாட்டு கருவிகளால் சூழப்பட்டிருக்குந், அவௌ வாழ்நாள் சுழற்சி மற்றும் நிறுவனங்களிடையே இயங்கும். இதற்கு கான்பரன்சிங், தரவு பகிர்வு மற்றும் தரவு மொழிபெயர்ப்பு போன்ற பகுதிகளில் பல தொழில்நுட்ப கருவிகள தேவைப்படும். தயாரிப்பு காட்சிப்படுத்தல் என்கிற இந்த துறைக்கு DMU (டிஜிட்டல் மாக்-அப்), மூழ்கக்கூடிய விர்சுவல் டிஜிட்டல் புரோட்டோடைப்பிங் (விர்சுவல் ரியாலிட்டி) மற்றும் நிஜ போட்டோ இமேஜிங் போன்ற டொழில்நுட்பங்கள் அடங்கும்.

பயனர் திறமைகள் 

ஒரு த.வா.மே. தீர்வில் பயன்படுத்தப்படும் கருவிகளைத் தயாரிக்க அகன்ற தீர்வுகள் அணி போன்றவை (எ.டு., CAD, CAM, CAx...) தேவையான நுட்பங்களைப் பெற நேரத்தையும் முயற்சிகளையும் செலுத்துகிற தேர்ந்த நிபுணர்களுக்கு பயன்படும். வடிவமைப்பாளர்களும் பொறியாளர்களும் CAD முறைமைகளுடன் மிகவும் அற்புதமாக பணியாற்றினார்கள், ஆராய்ச்சியாளர்கள், நிர்வாகிகள் மற்றும் மேலாளர்கள் அவர்களது துணை தொழில்நுட்பங்களில் முழுத் திறன் பெற்றதுடன் தயாரிப்புப் பொறியாளர்கள் அதில் மிகவும் தேர்நத CAM பயனர்களாக உருவானார்கள். PLM இன் முழுமையான நன்மைகளைப் பெறுவதற்கு ஒரு விரிந்த நிறுவனத்தின் மூலம் பரதரப்பட்ட திறமைகள் கொண்ட பல மக்களின் பங்கேற்பு அவசியமாகும். ஒவ்வொருவருக்கும் அணுகல் திறன் ,மற்றும் மற்ற பங்கேற்பாளர்களின் உள்ளீடு மற்றும் வெளியீட்டில் இயங்க வேண்டும்.

PLM கருவிகளின் பயன்பாட்டு எளிமை அதிகரித்தாலும், அனைத்து தனிநபர்களின் மொத்தப்-பயிற்சியானது முழுமையான PLM கருவி-தொகுதியை அடைந்ததாக செயலால் இன்னும் நிரூபிக்கப்படவில்லை. PLM பகுதிக்குள் அனைத்துப் பங்கேற்பாளர்களின் எளிய பயன்பாட்டை சந்திக்க முன்தொகையும் வழங்கப்படலாம். ஒரே நன்மையாக இருப்பது “பங்காற்றுவதற்கான” குறிப்ப்பிட்ட பயனர் இடைமுகங்களாகும். விருப்பப்படி உருவாக்கும் UIகள் வழியாக, பயனர்களுக்கு இருக்கும் கட்டளைகள் அவர்களின் செயல்பாடு மற்றும் திறமைக்கு ஏற்றதாக இருக்கும்.

PLMஆல் செயல்படுத்தப்பட்ட எண்ணற்ற ஆராய்ச்சி முறைகள் நடைமுறைப்படுத்தப்படுள்ளன, அவை மேலும் தேர்ந்தவையாகவும் உள்ளன. PLM டிஜிட்டல் பொறியியல் நுட்பங்களுடன் சேர்ந்து, சந்தைப்படுத்தலுக்கான நேரம் மற்றும் குறைவான உற்பத்தி செலவுகள் போன்ற நிறுவன இலக்குகளை அடைய அவை முன்னேற்றப்பட்டுள்ளன. போட்டியாளரை விட தயாரிப்பை வேகமாக சந்தையில் சேர்ப்பதற்கு செலவாகும் நேரத்தைக் குறைப்பது மிகவும் முக்கியமான காரணியாகும், அது அதிக வருமானம், இலாப மார்ஜின்கள் மற்றும் அதிக சந்தை இடத்தைப் பெற வழி செய்யும்.

இந்த நுட்பங்களாக உள்ளவை:-

சமநேர பொறியியல் பணியோட்டம் (பிரிட்டிஷ் ஆங்கிலம்: அதேநேர பொறியியல் ) என்பது ஒரு பணியோட்டம், நிலைகள் மூலம் தொடர்ந்து பணி செய்வதற்கு பதில், சமநேரத்தில் ஒரு எண்ணற்ற பணிகளை செயல்படுத்தும். உதாரணத்துக்கு: தயாரிப்பின் விவரமான வடிவமைப்புக்கு முன் கருவி வடிவமைப்பைத் தொடங்குதல், அல்லது கருத்து தொடர்பான வடிவமைப்புத் தளங்களின் மாடல்கள் நிறைவடைவதற்கு முன் விவரமான வடிவமைப்பு திடப்பொருள் மாடல்களைத் தொடங்குதல். ஒரு பிராஜக்டுக்கு தேவையான மனிதவளத்தின் அளவு வேண்டிய அளவுக்கு குறைவாக இல்லாவிட்டாலும், அது ஒட்டுமொத்தமாக செலவாகும் நேரத்தைக் குறைத்து, சந்தைக்கு செல்ல ஆகும் நேரத்தையும் குறைக்கிறது.
வசதிகள் அடிப்படையிலான CAD முறைமைகள் பல ஆண்டுகளாக சமகாலப் பணியில் 3D சாலிட் மாடலை அனுமதித்துள்ளது. அதோடு 2D வரைதலை இரண்டு தனி கோப்புகளில் கொண்டுள்ளது; அதாவது வரைவு மாடலில் உள்ள தரவில் இருப்பது; மாடல் மாறும் போது வரைவும் தானாக புதுப்பிக்கப்படும். சில CAD பேக்கேஜ்கள் கோப்புகள் இடையே வடிவவியலின் துணை நகலெடுத்தலையும் அனுமதிக்கிறது. இதனால், எடுத்துக்காட்டாக, பகுதியான வடிவமைப்பை நகலெடுத்து கருவியாக்கல் வடிவமைப்பில் கோப்புகளில் வடிவமைப்பதாகும். தயாரிப்பு இன்ஜினியரும் இறுதி வடிவமைப்பு உறுதி செய்யப்படும் முன் கருவிகளில் பணி செய்வதைத் தொடங்கலாம்; ஒரு வடிவமைப்பு அளவு அல்லது கருவியின் வடிவத்தை மாற்றினால் வடிவவியல் அதனை புதுப்பிக்கும்.
சமநேர பொறியியல் என்பதன் மூலம் துறைகள் இடையே உள்ள தகவல் பரிமாற்றத்தை மேலும் சிறப்படையச் செய்யும் கூடுதல் நன்மையும் கிடைக்கும், அதன் மூலம் விலைஅதிகமான, தாமதமான வடிவமைப்பு மாற்றங்களை குறைக்கும். சிக்கல் தீர்க்கும் மற்றும் பாரம்பரிய தொடர் பொறியியலின் மறு-வடிவமைப்பு முறையுடன் ஒப்பிடுகையில் ஒரு சிக்கல் தடுப்பு முறை ஒன்று நடைமுறைப்படுத்தப்படுகிறது.

கீழிருந்து-மேல் வடிவமைப்பு (CAD மையமானது) என்பது ஒரு தயாரிப்பின் 3D மாடல்கள் தனிப்பட்ட உபகரணங்களீன் கட்டமைப்பால் ஏற்படுகிறது என்பதை விவரிக்கிறது. இவை முழு தயாரிப்பும் டிஜிட்டலாக விவரிக்கப்படும் வரை ஒன்றுக்கு மேற்பட்ட நிலையில் துணை-அசெம்ப்ளிகளில் விர்சுவலாகக் கொண்டுவரப்படுகின்றன. இது சில நேரம் மறுஆய்வு கட்டமைப்பு என்று காண்பிக்கப்படுகிறது, தயாரிப்பும் அப்படியே தோன்றும். BOMஇல் அனைத்து திட பொருட்களும் அடங்கும்; இறுதி தயாரிப்புக்கு தேவையான மற்ற உபகரணங்களை அது உள்ளடக்கும். பெயிண்ட், பசை, எண்ணெய் மற்றும் மற்ற உபகரணங்கள் அடங்கிய BOM பொதுவாக 'பல்க் பொருட்கள்' என்று அழைக்கப்படும். பல்க் பொருட்களுக்கு பொதுவாக எடையும் அளவுகளும் இருக்கும் ஆனால் எப்போது வடிவவியலால் வடிவமைக்கப்படாது.

கீழுள்ளவை-மேலே வடிவமைப்பு இருக்கக்கூடிய நிக்ழ் கால உலகத் தொழில்நுட்பத்தின் திறன்களில் கவனம் செலுத்துகிறது, அதற்கான தீர்வுகளை செயல்படுத்தி இந்த தொழில்நுட்பமும் அதற்கு பொருத்தப்பட்டருக்கும். இந்த கீழுள்ளவை-மேலே தீர்வுகளுக்கு நிகழ்-உலக மதிப்பு கொண்டிருக்கையில், கீழுள்ளவை-மேலே வடிவமைப்பானது மேலிருந்து-கீழ் வடிவமைப்புக்கு கூடுதல் திறன் இருக்கலாம். கீழுள்ளவை-மேல் வடிவமைப்பின் ஆபத்து என்பது கீழுள்ள-மதிப்பு சிக்கல்களுக்கு தீர்வுகளை சிறப்பாக வழங்குகிறது. கீழுள்ளவை-மேலே வடிவமைப்பின் கவனம் என்பது "இந்த தொழில்நுட்பத்துடன் நாம் திறமையாக என்ன செய்ய முடியும் என்பதில் உள்ளது?" அதற்கு பதில் மேலுள்ளவை-கீழே கவனம் செலுத்துவது "செய்வதற்கு மிகவும் மதிப்புமிக்க விஷயம் எது" என்பதில் உள்ளது

மேலிருந்து-கீழே வடிவமைப்பு என்பது உயர்-நிலை செயல்பாட்டு தேவைகளை நோக்கியதாகும், அது மிகவும் குறைவான அளவில் நடப்பில் இருக்கும் செயல்படுத்தல் தொழில்நுட்பத்தில் ஈடுபாடு காட்டுகிறது. ஒரு மேல் நிலை குறிப்பில், சாதாரண செயல்படுத்தல் தளமானது அடையப்படும் வரை, கீழ் மற்றும் கீழ் நிலை கட்டமைப்புகள் மற்றும் குறிப்பீடுகளாக அழிந்து போகும். ஒரு மேலிருந்து-கீழ் வடிவமைப்பில் உள்ள ஆபத்தாக இருப்பது அது நடப்பு இயல்பான தொழில்நுட்பத்தால் மிகச்சிறந்த பயன்பாடுகளின் ஆதரவை எடுத்துக்கொள்ளாது என்பது தான், முக்கியமாக அது வன்பொருளின் செயல்பாட்டை பொருட்படுத்தாது. மேலிருந்து-கீழான வடிவமைப்புகள் சிலநேரங்கள் கீழ்-நிலை சுருக்கம் மற்றும் திறனற்ற செயல்திறனின் அதிகமான நிலைகளில் முடிவடையும், மேலிருநது-கீழான மாதிரி ஒரு சுருக்கப் பாதையை பின்பற்றும், ஆனால் அது இயல்பான-நிலை தொழில்நுட்பத்தில் சரியாகப் பொருந்தாது. மேலிருந்து-கீழ் வடிவமைப்பின் பாசிடிவ் மதிப்பானது, சீரான தீர்வு அவசியங்களில் கவனம் செலுத்துகிறது. 

ஒரு பகுதியான-மைய மேலிருந்து கீழான வடிவமைப்பு மேலிருந்து-கீழான வடிவமைப்பின் ஆபத்துகளை குறைக்கலாம். ஒரு தளவமைப்பு மாடல், அடிப்படை அளவுகளைக் குறிக்கும் 2D வரைவு மற்றும் சில முக்கியமான அளவுறுக்களுடன் இது தொடங்குகிறது. தொழிற்துறை வடிவமைப்பு,தயாரிப்பு வளர்ச்சிக்கு ஆக்கப்பூர்வமான ஐடியாக்களைக் கொண்டு வருகிறது. இதில் உள்ள வடிவவியல் அடுத்த நிலைக்கு நகலெடுக்கிறது, அது பல்வேறு தயாரிப்பின் துணை-முறைமைகளை குறிக்கும். துணை-முறைமைகளின் வடிவவியல் கீழுள்ள அதிகமான விவரத்தை விவரிக்கப் பயன்படுகிறது. தயாரிப்பின் கடினதன்மையைப் பொருத்து, இந்த அசெம்ப்ளியின் நிலைகளின் எண்ணிக்கை, நிலை மற்றும் முதன்மை கோணங்கள் உபகரணங்களின் அடிப்படை விளக்கம் கண்டறியப்படும் வரை உருவாக்கப்படும். இந்த தகவல் உபகரணக் கோப்புகளுக்கு அப்படியே நகலெடுக்கபடும். இந்த கோப்புகளில் உபகரண்ங்கள் விவரிக்கப்பட்டுள்ளன; இங்குதான் வழக்கமான கீழிருந்து-மேலான அசெம்ப்ளி தொடங்குகிறது.

மேலிருந்து கீழான அசெம்ப்ளி சிலநேரம் ஒரு கட்டுப்பாட்டு கட்டமைப்பு என அழைக்கப்படும். மறுஆய்வு கட்டமைப்புக்கான தளவமைப்பு மற்றும் அளவுருக்களை விவரிக்கும் ஒரு ஒற்றைக் கோப்பு பயன்படுத்தப்பட்டால, அது எப்போது எலும்புக்கூடு கோப்பு என்று அழைக்கப்படும்.

ரானுவ பொறியியல் காலங்காலமாக மேலிருந்து கீழான தயாரிப்புக் கட்டமைப்புக்கு வளர்ச்சியடைகிறது. முறைமை பொறியியல் செயல்முறை என்பது தேவைகளின் செயல்பாட்டு அழிவு மற்றும் தயாரிப்புக் கட்டமைப்பை செயல்முறைகளுக்கு இயல்பாக நியமிப்பதை முன்குறிக்கிறது. இந்த மேலிருந்து கீழ் அணுகுமுறையால் தயாரிப்புக் கட்டமைப்பின் தாழ்வான நிலைகள் CAD தரவில் ஒரு கீழிருந்து மேல் கட்டமைப்பாக அல்லது வடிவமைப்பாக வடிவமைக்கப்படும்.

இரு-முனைகள்-எதிர்-நடு வடிவமைப்பு (BEATM) வடிவமைப்பு என்பது ஒரு மேலிருந்து-கீழான வடிவமைப்பு, மற்றும் கீழிருந்து-மேல் வடிவமைப்பு ஆகியவற்றின் சிறந்த அம்சங்களை ஒரு செயல்முறையாக ஒன்றிணைக்க முயற்சிக்கும் ஒரு வடிவமைப்புச் செயல்முறையாகும். ஒரு BEATM வடிவமைப்புச் செயல்முறை ஓட்டம் என்பது ஒரு அவசர தொழில்நுட்பத்துடன் துவங்கலாம், அது மதிப்பு மிக்க தீர்வுகளை அறிவுறுத்தலாம், அல்ல்லது ஒரு தீர்வு அவசியமாக இருக்கும் ஒரு முக்கிய பிரச்சனையை ஒரு மேலிருந்து-கீழான காட்சியுடன் காண்பிக்கத் தொடங்கலாம். BEATM வடிவமைப்பின் ஆராய்ச்சி முறையின் முக்கியக் கூறானது, வடிவமைப்புச் செயல்முறை ஓட்டத்தின் இரு பக்கங்களையும் உடனடியாக கவனிக்க வேண்டும்: தீர்வு தேவைகளின் மேலிருந்து-கீழான காட்சி, மற்றும் இருக்கும் தொழில்நுட்பத்தின் கீழிருந்து-மேலான காட்சியில், ஒரு தீவிர தீர்வை அது வழங்க முடியும். BEATM வடிவமைப்புச் செயல்முறையானது மேலிருந்து கீழ் தேவைகள் மற்றும் கீழிருந்து மேல் சிறப்பு செயல்படுத்தலுக்கு இடையே எங்கோ ஒரு இடத்தில் சிறந்த இணைப்பை தேட இரு முனைகளில் இருந்தும் முன்னேறிச் செல்லும். இந்த கட்டத்தில், இரு ஆராய்ச்சி முறைகளையும் சிறப்பாக வழங்கக்கூடிய வகையில் BEATM காண்பிக்கப்பட்டுள்ளது. ஒரு அறிவுப்பூர்வ செயல்முறையால், மேலிருந்து கீழோ அல்லது கீழிருந்து மேலோ இரண்டிலும் சிறந்த வெற்றிமுயற்சிகள் உள்ளன, இன்னும் BEATM ஆராய்ச்சி முறையின் தற்செயலான பயன்பாடும் உள்ளது. உணர்வுடன் பணியமர்த்துகையில், BEATM பல திடமான நன்மைகளை எப்போதும் ஏற்படுத்துகிறது. 

முன்-நினைவேற்றுதல் என்பது மேலிருந்து-கீழ் வடிவமைப்பை அடுத்த நிலைக்கு எடுத்துச் செல்கிறது. முழுமையான கட்டுப்பாட்டு கட்டமைப்பு மற்றும் மறுஆய்வு கட்டமைப்பு, அது போல் வரைபடங்கள், கருவி உருவாக்கம் மற்றும் CAM மாடல்கள் போன்ற கீழ்நிலைத் தரவு அனைத்தும், தயாரிப்பானது உங்கள் கட்டமைக்கப்படுவதற்கு முன் வரையறுக்கப்படும் அல்லது பிராஜக்ட் துவக்கம் அங்கீகரிக்கப்படும். கோப்புகளின் இந்த அசெம்ப்ளிகளுக்கு ஒரு வார்ப்புரு உண்டு, அதில் இருந்து தயாரிப்புகளின் ஒரு குடும்பத்தொகுப்பு கட்டமைக்கப்படலாம். ஒரு புதிய தயாரிப்புடன் இருப்பதற்கான ஒரு முடிவு எடுக்கப்பட்டால், அத்தயாரிப்பின் அளவுருக்கள் வார்ப்புரு மாடலுக்குள் உள்ளிடப்பட்டு, அதனுடன் தொடர்புடைய அனைத்துத் தரவும் புதுப்பிக்கப்படும். அதுபோலவே முன்குறிக்கப்பட்ட துணை மாடல்களால் அனைத்து சாத்தியங்களையும் முன்குறிக்க முடியாது அதோடு கூடுதல் பணியும் தேவைப்படும். அதன் முக்கியக் கோட்பாடாக இருப்பது ஆராய்ச்சியாக/சோதனையாக இருக்கும் அதிகமான பணியை ஏற்கனவே நிறைவு செய்வதாகும். இந்த வார்ப்புருக்களில் இருக்கும் அதிகமான அறிவு விஷயம் புதிய தயாரிப்புகளில் மறுபயன்பாடு செய்யப்படும். இதற்கு "முன்னிலை" கொண்ட கூடுதல் ஆதாரங்கள் தேவை, ஆனால் பிராஜக்ட் துவக்கத்துக்கும் முழுமையடைந்து வெளியிடப்படுவதற்குமான இடைவெளியை வெகுவாகக் குறைக்கும். அத்தகைய முறைகளுக்கு நிறுவன மாற்றங்கள் தேவைப்படுகின்றன, கருத்துமிக்க பொறியியல் முயற்சிகள் "ஆஃப்லைன்" வளர்ச்சித் துறைகளுக்கு நகர்த்தப்படும். சிந்தனையாக உள்ள காரின் அமைப்பை உருவாக்குவத்ற்கு எதிர்கால தயாரிப்புகளுக்கு புதிய தொழில்நுட்பத்தை சோதனை செய்யலாம், இந்த விஷயத்தில் அடுத்த தயாரிப்பு உருவாக்கத்திற்காக பணி நேரடியாகப் பயன்படுத்தப்படும்.

தனித்தனி உருப்படிகளை தனியாக கட்டமைக்க முடியாது. CAD; CAiD மாடல்களின் உபகரணங்களை அந்த பகுதியின் சூழலுக்குள் மட்டும் அல்லது தயாரிப்பின் அனைத்தும் உருவாக்கப்படும். இது அசெம்ப்ளி மாடலிங் நுட்பங்களைப் பயன்படுத்தி அடையப்படுகிறது. மற்ற உபகரணங்களின் வடிவவியலைப் பயன்படுத்தப்படும் CAD கருவிக்குள் பார்க்கலாம் மற்றும் குறிக்கப்படலாம். துணை-அசெம்ப்ளிக்குள் மற்ற உபகரணங்கள், அதே முறைமைக்குள் கட்டப்படலாம் அல்லது கட்டப்படாமல் போகலாம், மற்ற CPD வடிவமைப்புகளில் இருநது அவற்றின் வடிவவியல் மொழிபெயர்க்கப்படும். DMU போன்ற அசெம்ப்ளி சரிபார்த்தல் தயாரிப்பு காட்சிப்படுத்தல் மென்பொருளைப் பயன்படுத்தியும் செயல்படுத்தப்படும்.

தயாரிப்பு மற்றும் செயல்முறை வாழ்நாள்சுழற்சி மேலாண்மை (PPLM) என்பது PLMஇன் மாற்று வகையைச் சேர்ந்ததாகும், அச்செயல்முறையில் தயாரிப்பு எவ்வளவு முக்கியமாக இருக்கிறதோ அவ்வளவு முக்கியமானதாக இருக்கிறது. குறிப்பாக, இதுவே உயிர் அறிவியல்கள் மற்றும் தேர்ந்த ரசாயன சந்தைகளாக இருக்கும். ஒரு குறிப்பிட்ட பொருளின் தயாரிப்புக்கு பின்னால் இருக்கும் செயல்முறையாவது ஒரு புதிய மருந்துப் பயன்பாட்டுக்கான ஒழுங்குநிலை கோப்பிடலின் முக்கிய உருப்பாக இருப்பதாகும். அதுபோல, PPLM செயல்முறையின் முன்னேற்றத்தைச் சுற்றிலும் இருக்கும் தகவலை அதுபோன்ற முறையில் நிர்வகிப்பதாகும், அந்த அடிப்ப்படையான PLM தயாரிப்பு முன்னேற்றத்தைச் சுற்றியிருக்கும் தகவலைப் பற்றி விளக்குகிறது.

PLM மென்பொருள் மற்றும் சேவைகளின் மொத்த செலவு ஒரு ஆண்டுக்கு 15 பில்லியன் டாலர்களாகக் கணக்கிடப்ப்பட்டுள்ளது, ஆனால் சில எண்ணங்களை உறுதி செய்யும் ஏதாவது இரண்டு சந்தை ஆராய்வு அறிக்கைகளைப் பார்ப்பதே அரிது.
சந்தை வளர்ச்சி 10% பகுதியாகக் கணக்கிடப்பட்டுள்ளது.

பகுதிப் பிரிவைப் பார்க்கையில், அதிகபட்ச வருமானம் EDA மற்றும் MCAD பகுதியில் (ஒவ்வொன்றும் 15%க்கு மேல்) இருந்தது, அதனைத் தொடர்ந்து AEC, குறைந்த நிலை MCAD, மற்றும் PDM ஆக அமைந்தது (ஒவ்வொன்றும் 10%க்கு மேல்). மற்றொரு குறிப்பிட்ட பிரிவாக இருப்பது CAE, அது 5%க்கு மேல். இருப்பினும் ஒருங்கிணைந்த த.வா.மே மற்றும் காட்சிப்படுத்தல் பகுதிகள் அதிகமாக மேலோங்கி இருக்கும் என கணிக்கப்பட்டுள்ளது.

PLM செயல்முறைகளுக்கு உதவும் மென்பொருள்களை வழங்கும் பல நிறுவனங்கள் உள்ளன; வருமானத்தின் அடிப்படையில் பெரியவை இங்கே குறிப்பிடப்படுகின்றன.
டஸ்ஸால்ட் சிஸ்டம்ஸ் ($1.7பி), சீமன்ஸ் PLM மென்பொருள் (முன்பு UGS) ($1.4பி), PTC ($1.0பி), அஜைல் சாப்ட்வேர் கார்ப்பரேசன் (இப்போது ஆரக்கிள் கர்ப்பரேசனின் பகுதி), மற்றும் சாஃப்டெக் இங்க் (.011பி) போன்ற நிறுவனங்கள் PLM செயல்பாட்டைக் கவரும் பலப் பகுதிகளில் மென்பொருள் தயாரிப்புகளை வழங்குகின்றன. உதாரணத்திற்கு, MSC மென்பொருள் ($0.3பி) மற்றும் ஆல்டேர் பொறியியல் ($0.15பி), போன்ற நிறுவனங்கள் குறிப்பிட்ட தலைப்புகளில் சிறப்புமிக்க பேக்கேஜ்களை வழந்க்குகின்றன. ஆரஸ் கார்ப் என்கிற ஒரு நிறுவனம், Microsoft-சார்ந்த ஓபன் சோர்ஸ் நிறுவன PLM தீர்வுகளை வழங்குகிறது, அதே நேரம், அரேனா சொல்யூசன்ஸ் போன்ற மற்றவர்கள், (மென்பொருளை ஒரு சேவையாக) வழங்கும் PLM தீர்வுகளையும் வழங்குகிறார்கள். நாலட்ஜ்பெஞ்ச் வலை-சார்ந்த PLM பயன்பாடுகளை வழங்குகிறது, அது மருத்துவ, உணவு மற்றும் குளிர்பான தயாரிப்புகளுக்குப் பயன்படுத்த வலை சார்ந்த PLM பயன்பாடுகளை வழங்குகிறது. செலரண்ட் போன்ற தனித்துவமிக்க வழங்கல்கள் செயல்முறை தொழில்துறையில் மட்டும் நிபுணத்துவம் பெற்றுள்ளது, அது சீரான நெறிப்படுத்தல் மற்றும் ஒழுங்குநிலை மேலாண்மையை வழங்குகிறது.

ஆடாஸ் ஆரிஜின், சோபியோன், வெர்டக்ஸ் - பிசினஸ் மேலாண்மை முறைமைகள், மற்றும் கேப்ஜெமினி போன்ற நிறுவனங்கள் PLM கன்சல்டிங் மற்றும் முறைமை ஒருங்கிணைத்தல் சேவைகளை வழங்குகின்றன, அவை சரியான PLM நடைமுறைகள், செயல்முறைகள் மற்றும் தொழில்நுட்பங்களை கண்டறிய, வடிவமைக்க, செயல்படுத்தல் மற்றும் இயக்குதல் செய்ய நிறுவனங்களுக்கு உதவியாக உள்ளன.

PLMஇல் இருந்து முக்கிய வருமானத்தைப் பெறாத நிறுவனங்கள் உள்ளன, ஆனால் அவை PLM இல் இருந்து ஒரு பகுதியான வருமானத்தைப் பெற்று வருகின்றன, அவை SAP ($11பி), SSA குளோபல், ஆரக்கிள் கார்ப்பரேஷன், மற்றும் ஆட்டோடெஸ்க் ($1.5பி). போன்றவையாகும். ஆடோஸ் ஆரிஜின், IBM ($88.9பி), EDS ($19.8பி), NEC ($45பி), அக்சன்சர்,டாடா கன்சல்டன்ஸி சர்வீசஸ் (TCS),ஜாமட்ரிக், L&T இன்ஃபோடெக், HCL டெக்னாலஜீஸ் (HCL), ITC இந்-ஃபோடெக் , CSM சாஃப்ட்வேர், ரெஞ்ச் சொல்யூசன்ஸ் மற்றும் கேம்ப்ரிட்ஜ் சொல்யூசன்ஸ்(ஒரு மாற்று கம்பெணி) போன்ற இந்த சந்தையில் உள்ள நிறுவனங்கள், PLM துறையில் இருந்தாலும் அவுட்சோர்சிங் மற்றும் கன்சல்டிங் சேவைகளை வழங்குகிறார்கள். 3DPLM என்னும் நிறுவனம் டஸ்ஸால்ட் சிஸ்டம்ஸ் மற்றும் ஜாமட்ரிக் இடையே உள்ள ஒரு கூட்டு நிறுவனமாகும், அது சிறப்புவாய்ந்த PLM தீர்வுகளை வழங்குகிறது.

இந்த நிறுவனங்களில் பல CAD மற்றும் PDM சந்தையில் இருந்து தோன்றியவையாகும். மிகவும் விவரமான பட்டியலுக்கு CAD நிறுவனங்களின் பட்டியல் பார்க்கவும்.




</doc>
<doc id="78326" url="https://ta.wikipedia.org/wiki?curid=78326" title="முள்ளிவாய்க்கால் மேற்கு பொதுத் தமிழ்க் கலவன் பாடசாலை">
முள்ளிவாய்க்கால் மேற்கு பொதுத் தமிழ்க் கலவன் பாடசாலை

முள்ளிவாய்க்கால் மேற்கு பொதுத் தமிழ்க் கலவன் பாடசாலை முல்லைத்தீவு மாவட்டத்தில் கரைதுறைப்பற்று பிரதேசச் செயலாளர் பிரிவில் அமைந்துள்ளது. 2005ஆம் ஆண்டுக் கணக்கெடுப்பின்படி 702 மாணவர்கள் இப்பாடசாலையில் கல்வி கற்றதுடன் 1ஆம் ஆண்டு முதல் சாதாரண தரம் (ஆண்டு 11) வரை வகுப்புக்கள் நடைபெற்றன.


</doc>
<doc id="78336" url="https://ta.wikipedia.org/wiki?curid=78336" title="போக்கர் (சீட்டு ஆட்டம்)">
போக்கர் (சீட்டு ஆட்டம்)

போக்கர் ("Poker") மேலை நாடுகளில் புகழ் பெற்ற சீட்டாட்டம். சூதாடப் பயன்படும் இவ்வகை ஆட்டங்களில் வெல்ல முக்கிய அமசங்கள் - “கை” (இல் உள்ள சீட்டுகளின்) மதிப்பும், எதிராளியை ஏய்க்கும் திறனும். போக்கர் ஆட்டங்களுள் பல வகைகள் உள்ளன. ஆட்டக்காரர்களின் எண்ணிக்கை, ஒரு “கை” யில் உள்ள சீட்டுகளின் எண்ணிக்கை, பந்தயம் வைக்கும் முறை ஆகியவை கொண்டு அவை வகைப்படுத்தப்படுகின்றன.
போக்கரின் மூல ஆட்டத்தைப் பற்றி பல்வேறு கருத்துகள் நிலவுகின்றன. பண்டைய பாரசீகத்தின் ஆஸ் நாஸ் (As Nas) ஆட்டமே இதன் ஆதாரம் என்று ஒரு சாரரும், ஃபிரான்ஸ் நாட்டின் போக் (poque) ஆட்டமே இதன் ஆதாரம் என்று இன்னொரு சாரரும் கருதுகிறார்கள். பத்தொன்பதாம் நூற்றண்டில் போக்கர் வட அமெரிக்காவில் பரவத்தொடங்கியது. அப்போது புழக்கத்திலிருந்த சீட்டாட்டங்களை விட வித்தியாசமான பந்தய முறையே இதன் வேகமான வளர்ச்சிக்கான காரணமாகக் கூறப்டுகிறது. இருபதாம் நூற்றாண்டில் மேலை நாடுகளில் மிகவும் புகழ் பெற்ற சீட்டாட்டங்களில் ஒன்றானது. இணையத்திலும் இவ்வாட்டம் வளர்ச்சி அடைந்தது. தற்போது, தொலைகாட்சிகளில் நேரடி ஒளிபரப்பு செய்யும் அளவு புகழும் செல்வாக்கும் பெற்றுள்ளது.

போக்கர் விளையாடுபவர்களுக்கு முதலில் சில சீட்டுகள் அளிக்கப்படுகின்றன. ஆட்டக்காரர்கள் தங்களுக்கு கிடைத்திருக்கும் “கை” மதிப்பின் அடிப்படையில் பந்தயம் கட்டுகின்றனர். ஒரு ஆட்டக்காரரின் “கை” மற்றவருக்கு தெரியாது. அவர்களுள் அதிகபடியான பந்தயம் கட்டுகிறவர் கட்டும் அளவுக்கு பிற ஆட்டக்காரர்களும் பந்தயம் கட்ட வேண்டும், இல்லையெனில் அது வரை வைத்த பந்தயப் பணத்தை களத்தில் விட்டு விட்டு அச்சுற்றில் இருந்து விலகிக் கொள்ள வேண்டும். அதிகமாக பந்தயம் வைத்தவர் அவரது “கை” பலத்தை மிகைபடுத்தி ஏய்க்கின்றார் என்று தோன்றினால், அவரது கையை காட்டச் சொல்லலாம். அவ்வாறு காட்டுகையில், யாருடைய கைக்கு பலம் அதிகம் எனக் கணக்கிடப்பட்டு, வென்றவருக்கு களப்பணம் முழுதும் அளிக்கப்படுகிறது. இவ்வாறு பல சுற்றுகள் நடக்கும். கையிருப்பு பணம் தீர்ந்த ஆட்டக்காரர், ஆட்டத்திலிருந்து விலகிக் கொள்வார். இறுதியில் ஒரே ஆட்டக்காரர் மீதியிருக்கும் வரை ஆட்டம் தொடரும்.

ஆட்டக்காரர்களின் எண்ணிக்கை, எத்தனை முறை சீட்டளித்தல் நடக்கிறது, “கை” யில் எத்தனை சீட்டுகளை மற்ற ஆட்டக்காரர்களுக்குக் காட்ட வேண்டும் என்பதை பொறுத்து போக்கர் ஆட்டங்கள் வகைப்படுத்தப்படுகின்றன. ஹோல்ட், டிரா, கம்யூனிடி கார்டு ஆகியவை முக்கிய போக்கர் வகைகள். இவை தவிர இன்னும் பல வகை போக்கர் ஆட்டங்களும் உள்ளன.

எல்லா வகை போக்கர் ஆட்டங்களுக்கும் “கை” சீட்டுகளை மதிப்பிடும் முறை பொதுவானதே. ஒரு “கை” யில் ஐந்து சீட்டுகள் இருக்கும். ஏஸ் (Ace) முதல், ராஜா (K), ராணி (Q)...10,9,8...4, 3, 2 என்று சீட்டுகளின் மதிப்பு குறைகிறது. பலத்தின் அடிப்படையில் வகைபடுத்தப்பட்ட “கை” களின் பட்டியல் கீழே தரப்பட்டுள்ளது:



</doc>
<doc id="78343" url="https://ta.wikipedia.org/wiki?curid=78343" title="முடியரசன்">
முடியரசன்

கவியரசு முடியரசன் (அக்டோபர் 7, 1920 - டிசம்பர் 3, 1998) தமிழ்நாட்டின் மூத்த தலைமுறைக் கவிஞர்களுள் ஒருவர். தேனி மாவட்டம், பெரியகுளத்தில் சுப்பராயலு-சீதாலக்ஷ்மி என்பார்க்கு அக்டோபர் 7, 1920-இல் பிறந்தவர். துரைராசு என்ற இவரது பெயரை முடியரசன் என்று மாற்றிக் கொண்டார். பாரதிதாசனோடு மிக நெருங்கிப் பழகி அவருடைய முற்போக்கு எண்ணங்களை ஏற்றுப் பாடியவர். தந்தை பெரியார், பேரறிஞர் அண்ணா ஆகியோருடன் நெருங்கிப் பழகியவர். சாதி மறுப்புத் திருமணம் செய்து கொண்டவர். சடங்குகளை மறுப்பவர். இவரது மறைவின் பொழுதும் எச்சடங்குகளும் வேண்டாம் என்று வலியுறுத்தி அவ்வாறே நிறைவேறச் செய்தவர். காரைக்குடி மீ. சு. உயர்நிலைப் பள்ளியில் தமிழாசிரியராகப் பணிபுரிந்தவர்.




</doc>
<doc id="78344" url="https://ta.wikipedia.org/wiki?curid=78344" title="சிற்பி பாலசுப்ரமணியம்">
சிற்பி பாலசுப்ரமணியம்

சிற்பி பாலசுப்பிரமணியம் கவிஞர், மொழிபெயர்ப்பாளர், பேராசிரியர், இதழாசிரியர் சிறந்த கவிஞர், புகழ்பெற்ற கல்வியாளர், இலக்கிய இதழாசிரியர் எனப் பன்முகம் கொண்ட ஒரு பல்துறை அறிஞர்.

கோவை மாவட்டம், பொள்ளாச்சி வட்டம் ஆத்துப்பொள்ளாச்சி கிராமத்தில் பிறந்தவர். கேரள மாநிலம் பாலக்காட்டில் உள்ள தத்தமங்கலம் சீலி நினைவு உயர்நிலைப் பள்ளியில் பள்ளிப்படிப்பை முடித்தார். 1953 ஆம் ஆண்டு திருச்சி ஜமால் முகமது கல்லூரியில் இடைநிலை கல்வி பயின்றார். அண்ணாமலைப் பல்கலைக்கழகத்தில் பி.ஏ., ஆனர்ஸ் (தமிழ் இலக்கியம்) கற்று, 1958 முதல் பொள்ளாச்சி நல்லமுத்து மகாலிங்கம் கல்லூரியில் விரிவுரையாளராக இருந்தவர். 1989-இல் கோவை பாரதியார் பல்கலைக் கழகத்தில் தமிழ்த்துறைத் தலைவராகப் பொறுப்பேற்று 1997 வரை சிறப்புறப் பணிபுரிந்து ஓய்வு பெற்றார்.
மொழிபெயர்ப்புக்காகவும் (2001), படைப்பிலக்கியத்துக்காகவும் (2003) இருமுறை சாகித்திய அகாதமி விருது பெற்றவர்.தமிழக அரசின் பாவேந்தர் விருது, குன்றக்குடி ஆதீனம் கபிலர்விருது, திருவனந்தபுரம் தமிழ்ச் சங்க மகாகவி உள்ளூர் விருது, மூத்த எழுத்தாளருக்கான லில்லி தேவசிகாமணி விருது எனப் பலவிருதுகள் பெற்றவர்.



1996-இல் தொடங்கப்பட்ட சிற்பி அறக்கட்டளை தமிழில் தலைசிறந்த கவிஞர்களுக்கு ஆண்டுதோறும் விருதுகள், பரிசுகள் அளித்து வருகிறது.




















</doc>
<doc id="78354" url="https://ta.wikipedia.org/wiki?curid=78354" title="சென்னை மாகாண சட்டமன்றத் தேர்தல், 1926">
சென்னை மாகாண சட்டமன்றத் தேர்தல், 1926

சென்னை மாகாணத்தில் இரட்டை இரட்டை ஆட்சிமுறை அமல்படுத்தப்பட்ட பின் சட்டமன்றத்திற்கான மூன்றாம தேர்தல் 1926 ஆம் ஆண்டு நவம்பர் மாதம் நடை பெற்றது. எந்த கட்சிக்கும் பெரும்பான்மை கிடைக்கவில்லை, தனிப்பெரும் கட்சியான சுயாட்சி கட்சி ஆட்சியமைக்க மறுத்துவிட்டது. சுயேட்சை உறுப்பினர் பி. சுப்பராயன் சுயேட்சைகள் மற்றும் நியமிக்கப்பட்ட உறுப்பினர்களின் ஆதரவுடன் புது அரசமைத்தார்.

1919 ஆம் ஆண்டு மொன்டேகு-கெம்ஸ்ஃபோர்ட் சட்ட சீர்திருத்தங்களின் விளைவாக, இந்திய அரசாங்கச் சட்டம் (1919) பிரிட்டிஷ் அரசாங்கத்தால் இயற்றப்பட்டது. இச்சட்டத்தின் பலனாக, இந்தியாவில் மத்திய அரசிலும், மாகாணங்களிலும், இரட்டை ஆட்சி முறை அறிமுகப்படுத்தப்பட்டது. இவ்வாட்சி முறையில், நிர்வாகத் துறைகள் இரு வகையாக பிரிக்கப்பட்டன. சட்டம், நிதி, உள்துறை முதலிய முக்கிய துறைகள் பிரிட்டிஷ் ஆளுனரின் நிர்வாகக் குழுவின் நேரடிக் கட்டுப்பாட்டிலும், கல்வி, சுகாதாரம், உள்ளாட்சி, விவசாயம், தொழில் முதலியவை மக்களால் தேர்ந்தெடுக்கப்பட்ட இந்திய சட்டமன்றங்களின் கட்டுப்பாட்டிலும் இயங்கின. அதுவரை ஆளுனருக்கு பரிந்துரைகள் மட்டுமே செய்யக் கூடிய சட்ட மன்றம் விரிவு படுத்தப்பட்டு சட்டங்கள் இயற்றும் அதிகாரமும் அதற்கு வழங்கப்பட்டது.

1926 இல் ஒருங்கிணைந்த சென்னை மாகாணம், தற்கால தமிழ் நாடு, தெலுங்கானா தவிர்த்த ஆந்திரப் பிரதேசம், கேரளத்தின் மலபார் மாவட்டம், கர்நாடகத்தின் தெற்கு கனரா மாவட்டங்களை உள்ளடக்கிய பிரதேசமாக இருந்தது. இந்திய அரசாங்கச் சட்டம், 1919 இன் படி, சென்னை மாகாணத்தின் சட்ட சபையில் ஒரு அவை மட்டும் இருந்தது. கவுன்சில் என்றழைக்கப்பட்ட அந்த அவையில் 1926 வரை மொத்தம் 127 உறுப்பினர்கள் இருந்தனர். இத்தேர்தலில் இருந்து, பெண்களின் பிரதிநிதிகள் ஐந்து பேர் புதிதாக சேர்க்கப்பட்டதால் உறுப்பினர் எண்ணிக்கை 132 ஆக உயர்ந்தது. இவர்கள் தவிர ஆளுனரின் நிர்வாகக் குழு உறுப்பினர்களும் சட்ட மன்ற உறுப்பினர்களாகவே கருதப் பட்டனர். 127 உறுப்பினர்களில் 98 பேர் 61 தொகுதிகளில் இருந்து மக்களால் நேரடியாகத் தேர்ந்தெடுக்கப் பட்டனர் (சில தொகுதிகள் ஒன்றுக்கும் மேற்பட்ட உறுப்பினர்களை தேர்ந்தெடுத்தன). இத்தொகுதிகளுக்குள் பிராமணர்கள், பிரமணரல்லாத இந்துக்கள், முஸ்லீம்கள், கிருத்துவர், ஐரோப்பியர், ஆங்கிலோ இந்தியர், நிலச்சுவான்தார்கள், பண்ணையார்கள், வர்த்தக குழுமங்ககள் என பல்வேறு பிரிவினருக்கு வகுப்பு வாரியாக இட ஒதுக்கீடு இருந்தது. மீதமுள்ள 29 உறுப்பினர்கள் ஆளுனரால் நியமனம் செய்யப்பட்டனர். அவர்களுள் 19 பேர் அரசாங்க ஊழியர்கள்; 5 பேர் தலித்துகள். வயது வந்தோர் அனைவரும் வாக்குரிமை பெற்றிருக்கவில்லை. ஒருவரின் சொத்து மதிப்பு அல்லது அவர் கட்டியுள்ள சொத்து வரியைப் பொறுத்தே வாக்குரிமை அளிக்கப் பட்டது.

சென்னை மாகாணத்தில் அப்போது இரு முக்கிய கட்சிகள் இருந்தன – இந்தியாவிற்கு சுதந்திரம் அல்லது சுயாட்சி வழங்கப் பட வேண்டும் என்று கோரிய இந்திய தேசிய காங்கிரசு, மற்றும் பிராமணரல்லாதோர் நலனுக்காகத் தொடங்கப் பட்ட நீதிக்கட்சி எனப்படும் தென்னிந்திய நல உரிமைச் சங்கம். தேசியவாதக் கட்சியான காங்கிரசு, இரட்டை ஆட்சி முறையில் இந்தியர்களுக்கு வழங்கப் பட்ட அரசியல் உரிமைகளால் திருப்தி அடையவில்லை. எனவே தேர்தலில் பங்கேற்காமல் புறக்கணிப்பு செய்தது. ஆனால் காங்கிரசின் ஒரு பிரிவினர் அதை ஏற்காமல் தனியே பிரிந்து சென்று சுவராஜ் (சுயாட்சி) கட்சி என்ற பெயரில் தனி கட்சி ஆரம்பித்து தேர்தலில் போட்டியிட்டனர். தமிழகத்தில் சீனிவாச சாஸ்திரி, சத்தியமூர்த்தி ஆகியோர் சுயாட்சி கட்சிக்கு தலைமை வகித்தனர். ஆறு ஆண்டுகளாக ஆட்சியில் இருந்த நீதிக்கட்சி உட்கட்சிப் பூசல்களால் பாதிக்கப் பட்டிருந்தது. கட்சி தொடங்கியதிலிருந்து தலைவராக இருந்த தியாகராய செட்டி 1925 ஆம் ஆண்டு இறந்தார். அவருக்குப் பின் முதல்வர் பனகல் அரசர் கட்சித் தலைவரானார். அவரது தலைமையை ஏற்காத பல கட்சித் தலைவர்கள் கட்சியிலிருந்து வெளியேறி சுயேட்சைகளாகப் போட்டியிட்டனர். காங்கிரசிலும் பிளவு ஏற்பட்டிருந்தது. பிராமணரல்லாதோருக்காக வகுப்புவாரி இட ஒதுக்கீடு கோரி வந்த பெரியார் ஈ. வெ. ராமசாமி, தனது தீர்மானங்களை காங்கிரசு ஏற்றுக் கொள்ளாததால், 1925 இல் கட்சியை விட்டு வெளியேறி சுய மரியாதை இயக்கத்தை தொடங்கினார். ஆனால் அவ்வியக்கம் தேர்தலில் போட்டியிடவில்லை - பிராமணரல்லாத வேட்பாளர்களுள் தகுதியானவரை ஆதரிப்பதாக மட்டும் அறிவித்தது. பெரியார் தனது குடியரசு இதழின் மூலம் சுயாட்சி கட்சி வேட்பாளர்களை கடுமையாகத் தாக்கி பிரச்சாரம் செய்தார். தேர்தல் நடைபெற்ற காலத்தில் சென்னை மாகாணம் பொருளாதாரச் சரிவினால் பாதிக்கப் பட்டிருந்தது. பருவ மழை பொய்த்ததால் விவசாயம் பாதிக்கப்பட்டிருந்தது. ஏற்கனவே அரசின் வரிகளாலும், கடன் சுமையாலும் பாதிக்கப்பட்டிருந்த விவசாயத் தொழிலாளர்கள் பலர் இதனால் வாழ்விழந்தனர். பலர் வேலைதேடி நகரங்களுக்கு குடி பெயர்ந்தனர். ஆளும் நீதிக்கட்சிக்கும் ஆளுனர் ஜார்ஜ் கோஷனின் நிர்வாகக் குழுவுக்கும் இடையே நல்லுறவு இல்லை. பல விஷயங்களில் இரு குழுவினரும் மோதிக் கொண்டன.

ஆளும் நீதிக்கட்சி தேர்தலில் 21 தொகுதிகளில் மட்டும் வென்று தேர்தலில் தோற்றது. 41 உறுப்பினர்களுடன் சுயாட்சிக் கட்சி தனிப்பெரும் கட்சியானது. நீதிக்கட்சியின் கோட்டையென கருதப்பட்ட சென்னையின் நான்கு தொகுதிகளையும் கூட அது கைப்பற்றியது. நடேச முதலியார், ஓ. தணிகாசலம் செட்டியார், கூர்ம வெங்கட ரெட்டி நாயுடு, ஆற்காடு ராமசாமி முதலியார் போன்ற முன்னணி நீதிக்கட்சித் தலைவர்கள் தேர்தலில் தோற்றனர். தேர்தல் முடிவுகள்:

சுயாட்சி கட்சி தலைவர்களின் புதுமையான பிரச்சார உத்திகளும், நீதிக்கட்சியின் உட்கட்சி பூசல்களும் சுயாட்சி கட்சியின் வெற்றிக்காண காரணங்களாகக் கருதப்படுகின்றன. மாகாணத்தில் இதுவரை கண்டிராத ஆர்ப்பாட்டங்கள், வீடு வீடாகச் சென்று வாக்கு சேகரித்தல், பஜனை ஊர்வலங்கள் போன்ற உத்திகளை சுயாட்சி கட்சியினர் கையாண்டனர். நீதிக்கட்சி ஓவ்வொரு ஊரிலும் செல்வாக்கு மிகுந்த பெரிய மனிதர்களின் ஆதரவை மட்டும் நம்பியது. ஆனால் சுயாட்சியினர் பொது மக்களின் ஆதரவைப் பெற முனைந்தனர். திரு.வி.க, ம.பொ.சி போன்ற காங்கிரசு தலைவர்கள் சுயாட்சி கட்சியின் வெற்றிக்கு பாடுபட்டனர். ஆனால் மற்றொரு தலைவரான சக்ரவர்த்தி ராஜகோபாலாச்சாரி தேர்தலை புறக்கணித்தார். காங்கிரசில் பிராமணர் ஆதிக்கம் அதிகமாக உள்ளது என்ற பெரியாரின் குற்றச்சாட்டை சமாளிக்க சுயாட்சி கட்சி வழக்கத்துக்கு அதிகமான பிராமணரல்லாத வேட்பாளர்களை தேர்தலில் நிறுத்தியது. 

வகுப்பு வாரியாக வெற்றி பெற்றவர்களின் பட்டியல்:
ஆளும் நீதிக்கட்சி தோற்று பதவி விலகியது. ஆளுனர் கோஷன் தனிப்பெரும் கட்சியான சுயாட்சி கட்சியின் தலைவர் சி. வி. எஸ். நரசிம்ம ராஜூ வை ஆட்சியமைக்க அழைத்தார். இரட்டை ஆட்சிமுறையின் கீழ் ஆட்சியமைக்க விருப்பமில்லாமல் மறுத்து விட்டது. நீதிக்கட்சியும் சிறுபான்மை அரசமைக்க மனமில்லாமல் எதிர்க் கட்சியாக செயல்படப் போவதாக அறிவித்தது. பின்னர் கோஷன் பி. சுப்பராயனை முதல்வராக நியமித்தார். சுப்பராயனுக்கு சுயேட்சைகள் பலரும், ஆளுனரால் நியமிக்கப்பட்ட உறுப்பினர்களும் ஆதரவளித்தனர். சுப்பராயன் அமைச்சரவையில் இடம் பெற்றிருந்தவர்கள் - ஆற்காடு ரங்கநாத முதலியார் (சுகாதாரம், சுங்கவரித் துறைகள்) மற்றும் ஆரோக்கியசாமி முதலியார் (வளர்ச்சித் துறை). இந்த அரசு ஆளுனரின் கைப்பாவையாக செயல்பட்டது.

சுப்பராயன் அரசில் ஆளுனரின் தலையீடு இரட்டை ஆட்சி முறையின் குறைகளைத் தெளிவாக்கியது. முதலில் நீதிக்கட்சியும், சுயாட்சி கட்சியும் அரசை எதிர்த்து செயல்பட்டன. சைமன் கமிஷனை எதிர்க்க வேண்டும் என இரண்டுமே கருதின. ஆனால் கோஷன் நீதிக்கட்சித் தலைவர்களுக்கு பதவிகளை அளித்து அவர்களை அரசு ஆதரவாளர்களாக மாற்றி விட்டார். 1927 இல் சுப்பராயனின் அமைச்சர்கள் இருவரும் பதவி விலகினர். அவர்களுக்கு பதிலாக முத்தையா முதலியார் மற்றும் சேதுரத்தினம் அய்யர் அமைச்சர்களாகினர். நீதிக்கட்சி இப்புதிய அமைச்சரவைக்கு ஆதரவளித்தது. ஆளுனரின் இந்த உள்ளடி வேலைகள் காங்கிரசுக்கு ஒரு எச்சரிக்கையாக செயல்பட்டது. பின்னாளில் 1937 தேர்தலின் பின் இது போன்ற ஒரு நிலை (நீதிக்கட்சி ஆதரவுடன் சுயேட்சை ஆட்சி) உருவான போது காங்கிரசு எச்சரிக்கையுடன் செயல்பட்டு ஆளுனரின் திட்டங்களை முறியடித்தது.


</doc>
<doc id="78357" url="https://ta.wikipedia.org/wiki?curid=78357" title="தேனி ஊராட்சி ஒன்றியம்">
தேனி ஊராட்சி ஒன்றியம்

தேனி ஊராட்சி ஒன்றியம், தமிழ்நாட்டின் தேனி மாவட்டத்தில் உள்ள 8 ஊராட்சி ஒன்றியங்களில் ஒன்றாகும். இவ்வூராட்சி ஒன்றியத்தில் 18 பஞ்சாயத்து கிராமங்கள் உள்ளது.

2011ஆம் ஆண்டு மக்கட்தொகை கணக்கெடுப்பின் படி, தேனி ஊராட்சி ஒன்றியத்தின் மொத்த மக்கள் தொகை 74,493 ஆகும். அதில் ஆண்கள் 37,343; பெண்கள் 37,150 ஆக உள்ளனர். பட்டியல் சாதி மக்களின் தொகை 25,311 ஆக உள்ளது. அதில் ஆண்கள் 25,311; பெண்கள் 12,740 ஆக உள்ளனர். பட்டியல் பழங்குடி மக்களின் தொகை 8ஆக உள்ளது. அதில் ஆண்கள் 3; பெண்கள் 5 ஆக உள்ளனர்.
தேனி ஊராட்சி ஒன்றியத்தில் உள்ள 18 கிராம ஊராட்சி மன்றங்களின் விவரம்: 



</doc>
<doc id="78358" url="https://ta.wikipedia.org/wiki?curid=78358" title="ஆண்டிபட்டி ஊராட்சி ஒன்றியம்">
ஆண்டிபட்டி ஊராட்சி ஒன்றியம்

தேனி மாவட்டத்தில் உள்ள 8 ஊராட்சி ஒன்றிய அமைப்பில் ஆண்டிபட்டி ஊராட்சி ஒன்றியமும் ஒன்றாகும். ஆண்டிபட்டி ஊராட்சி ஒன்றியத்தின் கீழ் 30 கிராம ஊராட்சிகள் இடம் பெற்றிருக்கிறது. ஆண்டிபட்டியில் இதன் வட்டார வளர்ச்சி அலுவலகம் உள்ளது.

2011ஆம் ஆண்டு மக்கட்தொகை கணக்கெடுப்பின் படி, ஆண்டிபட்டி ஊராட்சி ஒன்றியத்தின் மொத்த மக்கள் தொகை 1,11,000 ஆகும். அதில் ஆண்கள் 56,040; பெண்கள் 54,960 ஆக உள்ளனர். பட்டியல் சாதி மக்களின் தொகை 30,103 ஆக உள்ளது. அதில் ஆண்கள் 15,234 ; பெண்கள் 14,869 ஆக உள்ளனர். பட்டியல் பழங்குடி மக்களின் தொகை 72 ஆக உள்ளது. அதில் ஆண்கள் 37; பெண்கள் 35 ஆக உள்ளனர்.

ஆண்டிப்பட்டி ஊராட்சி ஒன்றியத்தில் உள்ள 30 கிராம ஊராட்சி மன்றங்களின் விவரம்:



</doc>
<doc id="78359" url="https://ta.wikipedia.org/wiki?curid=78359" title="பெரியகுளம் ஊராட்சி ஒன்றியம்">
பெரியகுளம் ஊராட்சி ஒன்றியம்

தமிழ்நாட்டின், தேனி மாவட்டத்தில் உள்ள 8 ஊராட்சி ஒன்றிய அமைப்பில் பெரியகுளம் ஊராட்சி ஒன்றியமும் ஒன்றாகும். இந்தப் பெரியகுளம் ஊராட்சி ஒன்றியத்தின் கீழ் 17 கிராமப் பஞ்சாயத்துக்கள் இடம் பெற்றிருக்கிறது.
2011ஆம் ஆண்டு மக்கட்தொகை கணக்கெடுப்பின் படி, பெரியகுளம் ஊராட்சி ஒன்றியத்தின் மொத்த மக்கள் தொகை 1,02,741 ஆகும். அதில் ஆண்கள் 52,232; பெண்கள் 50,509 ஆக உள்ளனர். பட்டியல் சாதி மக்களின் தொகை 26,402 ஆக உள்ளது. அதில் ஆண்கள் 13,624; பெண்கள் 12,778ஆக உள்ளனர். பட்டியல் பழங்குடி மக்களின் தொகை 342 ஆக உள்ளது. அதில் ஆண்கள் 187; பெண்கள் 155 ஆக உள்ளனர்.

பெரியகுளம் ஊராட்சி ஒன்றியத்தில் உள்ள 17 கிராம ஊராட்சிகள்:



</doc>
<doc id="78360" url="https://ta.wikipedia.org/wiki?curid=78360" title="கடமலை-மயிலாடும்பாறை ஊராட்சி ஒன்றியம்">
கடமலை-மயிலாடும்பாறை ஊராட்சி ஒன்றியம்

கடமலை-மயிலாடும்பாறை ஊராட்சி ஒன்றியம், தேனி மாவட்டத்தில் உள்ள 8 ஊராட்சி ஒன்றியங்களில் ஒன்றாகும். இந்த கடமலை-மயிலாடும்பாறை ஊராட்சி ஒன்றியத்தின் கீழ் 18 கிராம ஊராட்சிகள் உள்ளது.

2011ஆம் ஆண்டு மக்கட்தொகை கணக்கெடுப்பின் படி, இந்த ஊராட்சி ஒன்றியத்தின் மொத்த மக்கள் தொகை 74,413 ஆகும். அதில் ஆண்கள் 38,192; பெண்கள் 36,221 ஆக உள்ளனர். பட்டியல் சாதி மக்களின் தொகை 17,478 ஆக உள்ளது. அதில் ஆண்கள் 8,867; பெண்கள் 8,611ஆக உள்ளனர். பட்டியல் பழங்குடி மக்களின் தொகை ஆக 291 உள்ளது. அதில் ஆண்கள் 154; பெண்கள் 137 ஆகஉள்ளனர்.

கடமலை-மயிலாடும்பாறை ஊராட்சி ஒன்றியத்தில் உள்ள 18 கிராம ஊராட்சிகள் பட்டியல்: 

தேனி மாவட்டம்

</doc>
<doc id="78361" url="https://ta.wikipedia.org/wiki?curid=78361" title="போடிநாயக்கனூர் ஊராட்சி ஒன்றியம்">
போடிநாயக்கனூர் ஊராட்சி ஒன்றியம்

தமிழ்நாட்டின் , தேனி மாவட்டத்தில் உள்ள 8 ஊராட்சி ஒன்றிய அமைப்பில் போடிநாயக்கனூர் ஊராட்சி ஒன்றியமும் ஒன்றாகும். இந்த போடிநாயக்கனூர் ஊராட்சி ஒன்றியத்தின் கீழ் 15 கிராம ஊராட்சிகள் இடம் பெற்றிருக்கிறது.

2011ஆம் ஆண்டு மக்கட்தொகை கணக்கெடுப்பின் படி, போடிநாயக்கனூர் ஊராட்சி ஒன்றியத்தின் மொத்த மக்கள் தொகை 70,621 ஆகும். அதில் ஆண்கள் 35,491; பெண்கள் 35,130 ஆக உள்ளனர். பட்டியல் சாதி மக்களின் தொகை 14,143 ஆக உள்ளது. அதில் ஆண்கள் 7,110; பெண்கள் 7033 ஆக உள்ளனர். பட்டியல் பழங்குடி மக்களின் தொகை 647 ஆக உள்ளது. அதில் ஆண்கள் 325; பெண்கள் 322 ஆக உள்ளனர்.

போடிநாயக்கனூர் ஊராட்சி ஒன்றியத்தில் உள்ள 15 கிராம ஊராட்சிகள்:



</doc>
<doc id="78362" url="https://ta.wikipedia.org/wiki?curid=78362" title="சின்னமனூர் ஊராட்சி ஒன்றியம்">
சின்னமனூர் ஊராட்சி ஒன்றியம்

தமிழ்நாட்டின், தேனி மாவட்டத்தில் உள்ள 8 ஊராட்சி ஒன்றியங்களில் சின்னமனூர் ஊராட்சி ஒன்றியமும் ஒன்றாகும். இந்த சின்னமனூர் ஊராட்சி ஒன்றியத்தின் கீழ் 14 கிராம ஊராட்சிகள் இடம் பெற்றிருக்கிறது.

2011ஆம் ஆண்டு மக்கட்தொகை கணக்கெடுப்பின் படி, சின்னமனூர் ஊராட்சி ஒன்றியத்தின் மொத்த மக்கள் தொகை 56,522 ஆகும். அதில் ஆண்கள் 28,542; பெண்கள் 27,980 ஆக உள்ளனர். பட்டியல் சாதி மக்களின் தொகை 15,326 ஆக உள்ளது. அதில் ஆண்கள் 7,670; பெண்கள் 7,656 ஆக உள்ளனர். பட்டியல் பழங்குடி மக்களின் தொகை 5 ஆக உள்ளது. அதில் ஆண்கள் 2; பெண்கள் 3 ஆக உள்ளனர்.

சின்னமனூர் ஊராட்சி ஒன்றித்தில் உள்ள 14 கிராம ஊராட்சிகள் பட்டியல்:



</doc>
<doc id="78363" url="https://ta.wikipedia.org/wiki?curid=78363" title="உத்தமபாளையம் ஊராட்சி ஒன்றியம்">
உத்தமபாளையம் ஊராட்சி ஒன்றியம்

தமிழ்நாட்டின் , தேனி மாவட்டத்தில் உள்ள 8 ஊராட்சி ஒன்றிய அமைப்பில் உத்தமபாளையம் ஊராட்சி ஒன்றியமும் ஒன்றாகும். இந்த உத்தமபாளையம் ஊராட்சி ஒன்றியத்தின் கீழ் 13 கிராம ஊராட்சிகள் இடம் பெற்றிருக்கின்றன.

2011ஆம் ஆண்டு மக்கட்தொகை கணக்கெடுப்பின் படி, உத்தமபாளையம் ஊராட்சி ஒன்றியத்தின் மொத்த மக்கள் தொகை 58,647 ஆகும். அதில் ஆண்கள் 29,671; பெண்கள் 28,976 ஆக உள்ளனர். பட்டியல் சாதி மக்களின் தொகை 10,788 ஆக உள்ளது. அதில் ஆண்கள் 5,381; பெண்கள் 5,407 ஆக உள்ளனர். 

உத்தமபாளையம் ஊராட்சி ஒன்றியத்தில் உள்ள 13 கிராம ஊராட்சிகளின் கிராமங்களின் பட்டியல்: 



</doc>
<doc id="78364" url="https://ta.wikipedia.org/wiki?curid=78364" title="கம்பம் ஊராட்சி ஒன்றியம்">
கம்பம் ஊராட்சி ஒன்றியம்

கம்பம் ஊராட்சி ஒன்றியம் என்பது தேனி மாவட்டத்தில் உள்ள 8 ஊராட்சி ஒன்றிய அமைப்பில் ஒன்றாகும். இந்த கம்பம் ஊராட்சி ஒன்றியத்தின் கீழ் 5 கிராம ஊராட்சிகள் இடம் பெற்றிருக்கிறது. 

2011ஆம் ஆண்டு மக்கட்தொகை கணக்கெடுப்பின் படி, கம்பம் ஊராட்சி ஒன்றியத்தின் மொத்த மக்கள் தொகை 26,957 ஆகும். அதில் ஆண்கள் 13,356; பெண்கள் 13,601 ஆக உள்ளனர். பட்டியல் சாதி மக்களின் தொகை 4,038 ஆக உள்ளது. அதில் ஆண்கள் 1,973; பெண்கள் 2056 ஆக உள்ளனர். பட்டியல் பழங்குடி மக்களின் தொகை 12 ஆக உள்ளது. அதில் ஆண்கள் 6; பெண்கள் 6 ஆக உள்ளனர்.

கம்பம் ஊராட்சி ஒன்றியத்தில் உள்ள 5 கிராம ஊராட்சிகளின் பட்டியல்:



</doc>
<doc id="78374" url="https://ta.wikipedia.org/wiki?curid=78374" title="சென்னை மாகாண சட்டமன்றத் தேர்தல், 1930">
சென்னை மாகாண சட்டமன்றத் தேர்தல், 1930

சென்னை மாகாணத்தில் இரட்டை இரட்டை ஆட்சிமுறை அமல்படுத்தப்பட்ட பின் சட்டமன்றத்திற்கான நான்காம் தேர்தல் 1930 ஆம் ஆண்டு செப்டம்பர் மாதம் நடை பெற்றது. நீதிக்கட்சி வெற்றி பெற்று, முனுசாமி நாயுடு சென்னை மாகாணத்தின் முதல்வரானார். இந்திய தேசிய காங்கிரசு சட்டமறுப்பு இயக்கத்தில் ஈடுபட்டிருந்ததால் இத்தேர்தலை புறக்கணித்து விட்டது.

1919 ஆம் ஆண்டு மொன்டேகு-கெம்ஸ்ஃபோர்ட் சட்ட சீர்திருத்தங்களின் விளைவாக, இந்திய அரசாங்கச் சட்டம் (1919) பிரிட்டிஷ் அரசாங்கத்தால் இயற்றப்பட்டது. இச்சட்டத்தின் பலனாக, இந்தியாவில் மத்திய அரசிலும், மாகாணங்களிலும், இரட்டை ஆட்சி முறை அறிமுகப்படுத்தப்பட்டது. இவ்வாட்சி முறையில், நிர்வாகத் துறைகள் இரு வகையாக பிரிக்கப்பட்டன. சட்டம், நிதி, உள்துறை முதலிய முக்கிய துறைகள் பிரிட்டிஷ் ஆளுனரின் நிர்வாகக் குழுவின் நேரடிக் கட்டுப்பாட்டிலும், கல்வி, சுகாதாரம், உள்ளாட்சி, விவசாயம், தொழில் முதலியவை மக்களால் தேர்ந்தெடுக்கப்பட்ட இந்திய சட்டமன்றங்களின் கட்டுப்பாட்டிலும் இயங்கின. அதுவரை ஆளுனருக்கு பரிந்துரைகள் மட்டுமே செய்யக் கூடிய சட்ட மன்றம் விரிவு படுத்த்தப்பட்டு சட்டங்கள் இயற்றும் அதிகாரமும் அதற்கு வழங்கப்பட்டது.

1926 இல் ஒருங்கிணைந்த சென்னை மாகாணம், தற்கால தமிழ் நாடு, தெலுங்கானா தவிர்த்த ஆந்திரப் பிரதேசம், கேரளத்தின் மலபார் மாவட்டம், கர்நாடகத்தின் தெற்கு கனரா மாவட்டங்களை உள்ளடக்கிய பிரதேசமாக இருந்தது. இந்திய அரசாங்கச் சட்டம், 1919 இன் படி, சென்னை மாகாணத்தின் சட்ட சபையில் ஒரு அவை மட்டும் இருந்தது. கவுன்சில் என்றழைக்கப்பட்ட அந்த அவையில் 1926 வரை மொத்தம் 127 உறுப்பினர்கள் இருந்தனர். 1926 இல், பெண்களின் பிரதிநிதிகள் ஐந்து பேர் புதிதாக சேர்க்கப்பட்டதால் உறுப்பினர் எண்ணிக்கை 132 ஆக உயர்ந்தது. இவர்கள் தவிர ஆளுனரின் நிர்வாகக் குழு உறுப்பினர்களும் சட்ட மன்ற உறுப்பினர்களாகவே கருதப் பட்டனர். 127 உறுப்பினர்களில் 98 பேர் 61 தொகுதிகளில் இருந்து மக்களால் நேரடியாகத் தேர்ந்தெடுக்கப் பட்டனர் (சில தொகுதிகள் ஒன்றுக்கும் மேற்பட்ட உறுப்பினர்களை தேர்ந்தெடுத்தன). இத்தொகுதிகளுக்குள் பிராமணர்கள், பிரமணரல்லாத இந்துக்கள், முஸ்லீம்கள், கிருத்துவர், ஐரோப்பியர், ஆங்கிலோ இந்தியர், நிலச்சுவான்தார்கள், பண்ணையார்கள், வர்த்தக குழுமங்ககள் என பல்வேறு பிரிவினருக்கு வகுப்பு வாரியாக இட ஒதுக்கீடு இருந்தது. மீதமுள்ள 29 உறுப்பினர்கள் ஆளுனரால் நியமனம் செய்யப்பட்டனர். அவர்களுள் 19 பேர் அரசாங்க ஊழியர்கள்; 5 பேர் தலித்துகள். வயது வந்தோர் அனைவரும் வாக்குரிமை பெற்றிருக்கவில்லை. ஒருவரின் சொத்து மதிப்பு அல்லது அவர் கட்டியுள்ள சொத்து வரியைப் பொறுத்தே வாக்குரிமை அளிக்கப் பட்டது.

சென்னை மாகாணத்தில் அப்போது இரு முக்கிய கட்சிகள் இருந்தன – இந்தியாவிற்கு சுதந்திரம் அல்லது சுயாட்சி வழங்கப் பட வேண்டும் என்று கோரிய இந்திய தேசிய காங்கிரசு, மற்றும் பிராமணரல்லாதோர் நலனுக்காகத் தொடங்கப் பட்ட நீதிக்கட்சி எனப்படும் தென்னிந்திய நல உரிமைச் சங்கம். தேசியவாதக் கட்சியான காங்கிரசு, இரட்டை ஆட்சி முறையில் இந்தியர்களுக்கு வழங்கப் பட்ட அரசியல் உரிமைகளால் திருப்தி அடையவில்லை. எனவே தேர்தலில் பங்கேற்காமல் புறக்கணிப்பு செய்தது. ஆனால் காங்கிரசின் ஒரு பிரிவினர் அதை ஏற்காமல் 1922 இல் தனியே பிரிந்து சென்று சுவராஜ் (சுயாட்சி) கட்சி என்ற பெயரில் தனி கட்சி ஆரம்பித்து தேர்தலில் போட்டியிட்டனர். தமிழகத்தில் சீனிவாச சாஸ்திரி, சத்தியமூர்த்தி ஆகியோர் சுயாட்சி கட்சிக்கு தலைமை வகித்தனர். நாளடைவில் இருபிரிவினருக்குள் இருந்த வேறுபாடுகள் குறைந்தன. தேர்தலில் போட்டியிடலாம் ஆனால் ஆட்சியில் பங்கேற்கக் கூடாதென்ற நிலை எடுக்கப்பட்டது. 

முந்தைய தேர்தலில் எந்தக் கட்சிக்கும் பெரும்பான்மை கிடைக்காததால், சுப்பராயன் தலைமையில் சுயேட்சைகளின் ஆட்சி அமைந்திருந்தது. சுயாட்சிக் கட்சியும், நீதிக் கட்சியும் சுப்பராயனின் ஆட்சிக்கு எதிரணியில் இருந்தன. ஆனால் இரு ஆண்டுகளுக்குள், நீதிக் கட்சி சுப்பராயனுக்கு ஆதரவான நிலை எடுத்தது. 1927 இல் இந்தியா வந்து போன சைமன் கமிஷனின் பரிந்துரையில் அரசியல் சீர்திருத்தங்கள் ஏற்படும் என எதிர்பார்க்கப்பட்டது. எனவே 1929 இல் நடைபெற வேண்டிய தேர்தல், ஓராண்டு ஒத்தி வைக்கப்பட்டது. ஆனால் சீர்திருத்தம் எதுவும் ஏற்படவில்லை. அதனால் 1930 இல் சட்டமறுப்பு இயக்கத்தில் ஈடுபட்டிருந்ததால் இரு கட்சிகளும் இத்தேர்தலை புறக்கணித்து விட்டன. இத்தேர்தல் நடைபெற்ற காலத்தில் பெரும் பொருளியல் வீழ்ச்சியின் தாக்கம் சென்னை மாகாணத்தை எட்டியிருந்தது.

செப்டம்பர் 1930 இல் நடைபெற்ற இத்தேர்தலில் 43 சதவிகித வாக்குகள் பதிவாகியிருந்தன. 45 இடங்களில் போட்டியிட்ட நீதிக்கட்சி 35 இடங்களில் வென்று தனிப்பெரும் கட்சியாக விளங்கியது. முதல்வர் சுப்பராயனின் தேசீயவாத சுயேட்சைகளும், அவர்களுக்கு ஆதரவளித்த லிபரல் கட்சியினரும் பத்துக்கும் குறைவான இடங்களில் வென்றனர். 35 உறுப்பினர்கள் போட்டியின்றி தேர்ந்தெடுக்கப்பட்டனர்.

நீதிக் கட்சி 35 இடங்களில் வெற்றி பெற்றது. அதன் ஆதரவுடன் போட்டியிட்ட சுயேட்சைகள் மேலும் பல இடங்களில் வெற்றி பெற்றனர். ஆளுனர் ஜார்ஜ் ஃபெடரிக் ஸ்டான்லியால் நியமிக்கப்பட்ட 32 உறுப்பினர்களில் பலரும் நீதிக்கட்சியை ஆதரித்தனர். அக்கட்சியின் தலைவர் பி. முனுசாமி நாயுடு சென்னை மாகாணத்தின் நான்காவது முதல்வரானார். பி. ராமசந்திர ரெட்டி சட்டமன்றத் தலைவரானார். பி. டி. ராஜன், குமாரசாமி ரெட்டியார் ஆகியோர் அமைச்சரவையில் இடம் பெற்றிருந்தனர். சுப்பராயன் எதிர்கட்சித் தலைவரானார். பதவியேற்ற சிறிது காலத்திற்குள் நீதிக்கட்சியில் கோஷ்டிப் பூசல் ஏற்பட்டது. ஜமீந்தார் எவருக்கும் அமைச்சர் பதவி தரப்படாததால் கோபம் கொண்ட ஜமீந்தார் கோஷ்டி முனுசாமிக்கு எதிராக போர்க்கொடி தூக்கியது. பொபிலி அரசர் தலைமையில் செயல்பட்ட அவர்கள், 1932 இல் முனுசாமியை கட்சித் தலைமையிலிருந்தும், முதல்வர் பதவியிலிருந்தும் இறக்கினர். நவம்பர் 5, 1932 இல் பொபிலி அரசர் மாகாணத்தின் முதல்வரானார்.

நீதிக்கட்சி வெற்றி பெற்ற கடைசித் தேர்தல் இதுவே. உட்கட்சி பூசல், மக்களின் அதிருப்தி, காங்கிரசின் வளர்ச்சி, நாட்டில் மிகுந்த தேசிய உணர்வு ஆகிய காரணங்களால் நீதிக்கட்சி இதற்குப்பின் எத்தேர்தலிலும் வெற்றி பெற இயலவில்லை. கட்சி ஜமீந்தார்களின் முழுக் கட்டுப்பாட்டில் இருந்ததால் மக்களின் ஆதரவை அறவே இழந்து விட்டது. போபிலி அரசரின் ஊழல் மலிந்த திறனற்ற நிர்வாகம் கட்சியை அழிவுப் பாதையில் இட்டுச் சென்றது.


</doc>
<doc id="78375" url="https://ta.wikipedia.org/wiki?curid=78375" title="முனுசாமி நாயுடு">
முனுசாமி நாயுடு

பொல்லினி முனுசாமி நாயுடு (1885 -1935) சென்னை மாகாணத்தின் முன்னாள் முதல்வரும் நீதிக்கட்சியின் தலைவருமாவார். சென்னை மாகாணத்தில் இரட்டை ஆட்சிமுறையின் கீழ் பதவி வகித்த நான்காவது முதல்வர் இவர். 1930 முதல் 32 வரை பதவியில் இருந்தார்.

முனுசாமி 1885 ஆம் ஆண்டு தற்கால ஆந்திர மாநிலம், சித்தூர் மாவட்டத்தில் வேலமஜேரி என்னும் கிராமத்தில் கம்மா நாயுடு சாதியில் பிறந்தார். இவரது குடும்பம் விவசாயப் பின்புலம் கொண்டது. அவர் சென்னைக் கிருத்துவக் கல்லூரியில் சட்டக் கல்வி படித்து பட்டம் பெற்றார்; வழக்கறிஞராக பணியாற்றினார். விவசாயம், கடன் வழங்குதல் ஆகிய தொழில்களையும் செய்த அவர் சித்தூரில் ஓர் ஆலையும் நடத்தினார்.

நீதிக்கட்சியின் தலைவர் பனகல் அரசர் 1928 ஆம் ஆண்டு மரணமடைந்தார். அவருக்கு பதிலாக முனுசாமி நீதிக்கட்சியின் தலைவராக டிசம்பர் 18, 1928 இல் தேர்ந்தெடுக்கப் பட்டார். 1928 முதல் 30 வரை சென்னை சட்டமன்றத்தில் எதிர்க் கட்சித் தலைவராக செயல் பட்டார். எதிர்க்கட்சியாக இருந்தாலும், சுயேட்சை முதல்வர் சுப்பராயனின் அரசை ஆதரித்தது. பிராமணரல்லாதோர் நலனுக்காக தொடங்கப்பட்ட நீதிக்கட்சியில் பிராமணர்களையும் உறுப்பினர்களாக சேர்த்துக் கொள்ள வேண்டுமென 1929 இல் வலியிறுத்தினார். ஆனால் மற்ற தலைவர்களின் எதிர்ப்பினால் அவரது தீர்மானம் தோற்கடிக்கப்பட்டது.

1930 இல் நடைபெற்ற சட்ட மன்றத் தேர்தலில் முனுசாமியின் தலைமையில் நீதிக்கட்சி ஆங்கில அரசு ஆதரவாளர்களுடன் கூட்டணி அமைத்துப் போட்டியிட்டது. 45 தொகுதிகளில் போட்டியிட்ட நீதிக்கட்சி, வலுவான எதிர்க்கட்சி இல்லாத காரணத்தால் (இந்திய தேசிய காங்கிரசு தேர்தலைப் புறக்கணித்து விட்டது) எளிதில் வெற்றி பெற்றது. எழுபது சதவிகித வாக்குகளையும், பெரும் பாலான தொகுதிகளையும் கைப்பற்றியது. அக்டோபர் 17, 1930 இல் முனுசாமி சென்னை மாகாணத்தின் முதல்வரானார்.

முதல்வர் பதவி தவிர, உள்ளாட்சித் துறை அமைச்சராகவும் முனுசாமி இருந்தார். அவரது அமைச்சரவையில் இடம் பெற்றிருந்த மற்ற அமைச்சர்கள் – பி. டி ராஜன் (வளர்ச்சி, பதிவு மற்றும் பொதுப்பணித் துறைகள் ), குமாரசாமி ரெட்டியார் (கல்வி மற்றும் சுங்கத் துறைகள்) ஆவர். முனுசாமி முதல்வராகப் பதவியேற்ற போது, உலகைப் பீடித்திருந்த பெரும் பொருளியல் வீழ்ச்சியின் தாக்கம் சென்னை மாகாணத்தில் கடுமையாக இருந்தது. மாகாணத்தின் தென் மாவட்டங்கள் வெள்ளத்தால் பாதிக்கப் பட்டிருந்தன. நிதிப் பற்றாக்குறையால் தள்ளாடிய அரசு நிலவரியை உயர்த்தியது. இதனால், மக்களிடையே கடும் அதிருப்தி ஏற்பட்டது. முனுசாமி நாயுடுவின் பதவிக் காலத்தில் நீதிக் கட்சியில் உட்க்கட்சிப் பூசல்கள் பெருகின. பொபிலி அரசர், வெங்கடகிரி அரசர் ஆகியோர் தலைமையில் ஜமீந்தார்கள் கோஷ்டி, முனுசாமி, என், ஜி. ரங்கா தலைமையில் அரசு ஆதரவாளர் கோஷ்டி என இரு குழுக்கள் கட்சிக்குள் பலப் பரீட்சை செய்து வந்தன. ஜமீந்தார் கோஷ்டி, முனுசாமி காங்கிரசுக்கு ஆதரவாகச் செயல்படுவதாக குற்றஞ்சாட்டியது.

11-12 அக்டோபர் 1932 இல் தஞ்சையில் நடைபெற்ற நீதிக்கட்சியின் பன்னிரெண்டாவது மாநில மாநாட்டில் பெரும் குழப்பத்திற்கிடையே ஜமீந்தார் கோஷ்டி பொபிலி அரசரை கட்சித் தலைவராகத் தேர்ந்தெடுத்தது. பின்னர் அமைச்சர்கள் ராஜனும், குமாரசாமியும் பதவி விலகினர். அடுத்து தன் மீது நம்பிக்கையில்லாத் தீர்மானம் கொண்டு வருவார்கள் என்று எதிர்பார்த்த முனுசாமி நவம்பர் 4 ஆம் நாள், தானே பதவி விலகினார். அவருக்குப் பின் பொபிலி அரசர் முதல்வரானார்.

முதல்வர் பதவியிலிருந்து விலகிய பின் முனுசாமி அரசியலிலிருந்து ஓய்வு பெற்றார். 1935 ஆம் ஆண்டு மரணமடைந்தார்.


</doc>
<doc id="78376" url="https://ta.wikipedia.org/wiki?curid=78376" title="தமிழியம் சுபாஸ்">
தமிழியம் சுபாஸ்

தமிழியம் சுபாஸ் (மல்லாவி, நாவற்குழி) ஈழத்தில் வன்னியை பிறப்பிடமாக கொண்ட இவர் தனது ஆரம்பக்கல்வியை யாழ் நாவற்குழி மகாவித்தியாலயத்தில் கற்றார், தனது 13 வது வயதில் புலம்பெயர்ந்து தற்பொழுது நோர்வேயில் வாழ்ந்து வருகிறார். இவர் தனது இரண்டாவது குறும்படம் வன்னி எலி மூலம் சர்வதேச விருது பெற்று, முதலாவது சர்வதேச விருதுபெற்ற ஈழத்து திரைப்படக் கலைஞர் எனும் பெருமை அடைகிறார்.





</doc>
<doc id="78392" url="https://ta.wikipedia.org/wiki?curid=78392" title="சிப்பமிடுதல்">
சிப்பமிடுதல்

சிப்பமிடுதல் என்பது விநியோகம், சேமிப்பு, விற்பனை மற்றும் பயன்பாடு ஆகியவற்றிற்காக தயாரிப்புகளை அடைத்து வைக்கும் அல்லது பாதுகாக்கும் அறிவியல், கலை மற்றும் தொழில்நுட்பமாகும். வடிவமைப்பு, மதிப்பீடு மற்றும் பொதிகளின் உற்பத்தி ஆகியவற்றின் "செயல்பாட்டையும்" சிப்பமிடுதல் குறிக்கிறது. போக்குவரத்து, சேமிப்புக் கிடங்கு, தளவாடங்கள், விற்பனை மற்றும் இறுதிப் பயன்பாடு ஆகியவற்றிற்காக சரக்குகளைத் தயார்படுத்தும் "ஒருங்கிணைந்த அமைப்பாகவும்" சிப்பமிடுதல் விவரிக்கப்படுகிறது. சிப்பமிடுதலானது பாதுகாத்தல்கள், பதப்படுத்தல்கள், போக்குவரத்துகள், அறிவித்தல்கள் மற்றும் விற்பனை செய்தல்கள் ஆகியவற்றைக் கொண்டுள்ளது. பல நாடுகளில் அரசாங்கம், வணிகம், கல்வி, தொழில்துறை மற்றும் தனிப்பட்ட பயன்பாடுகளினுள் சிப்பமிடுதல் முழுவதும் ஒருங்கிணைந்துள்ளது.

சிப்பம் அடையாளச் சீட்டிடல் (en-GB) அல்லது முத்திரைச் சீட்டு இடுதல் (en-US) என்பது சிப்பமிடுதலின் மேல் அல்லது தனிப்பட்ட ஆனால் அதனுடன் தொடர்புடைய விவரச் சீட்டின் மேல் எழுதப்பட்ட, மின்னணு அல்லது வரைபட விளக்கம் ஆகியவற்றின் ஏதேனும் தகவல்தொடர்புகள் ஆகும்.

சிப்பமிடுதலும், பொருள் விவரச் சீட்டிடுதலும் பல்வேறு குறிக்கோள்களைக் கொண்டுள்ளன


சிப்பிமிடுதல் பல்வேறு மாறுபட்ட வகைகளில் மேற்கொள்ளப்படுகின்றன. எடுத்துக்காட்டாக போக்குவரத்துச் சிப்பம் அல்லது விநியோகச் சிப்பம் ஆகியவற்றை இடமாற்றம் செய்வதற்கு, சேமிப்பதற்கு பொருட்களைக் கையாளுவதற்கு அல்லது உள்நிலை சிப்பமிடுதல்களை செய்வதற்கு போக்குவரத்து கொள்கலனில் (shipping container) இடலாம். நுகர்வோர் அல்லது வீட்டு உபயோகத்திற்கு நேரடியாகத் தேவைப்படுவதாக நுகர்வோர் சிப்பமிடுதலை சிலர் அடையாளம் காணுகின்றனர்.

சிப்பமிடுதலானது சிப்பமிடப்பட இருக்கின்ற தயாரிப்பின் வகையுடன் தொடர்புபடுத்தி பின்வருமாறு விவரிக்கப்படலாம்: மருத்துவ சாதன சிப்பமிடல், மொத்த இரசாயான சிப்பமிடல், மருத்துவப் பரிந்துரையின்றி விற்கப்படும் மருந்து (over-the-counter drug) சிப்பமிடுதல், சில்லறை விற்பனை சார்ந்த உணவு சிப்பமிடல், இராணுவ பொருட்களை சிப்பமிடுதல், மருந்தாக்கத் தொழிலுக்குரிய சிப்பமிடுதல் மற்றும் பல வகை.
அடுக்கு அல்லது செயல்பாடு மூலமாக சிலசமயங்களில் சிப்பமிடுதல்கள் வகைப்படுத்தப்படுகின்றன: "முதன்மை", "இரண்டாம் தரம்" மற்றும் பல.

இந்தப் பொதுத்தன்மையான வகைகள் ஓரளவு தன்னிச்சையாக உள்ளன. எடுத்துக்காட்டாக பயன்பாட்டைப் பொறுத்து மடிப்பு உறை (shrink wrap) பொருட்களுக்கு நேரடியாகப் பயன்படுத்தப்படும் போது முதன்மை சிப்பமிடுதலாகிறது. சில விநியோகப் பொதிகளில் மிகச்சிறிய அளவில் சிப்பமிடப்பட்ட பொருட்கள் மற்றும் மூன்றாம் நிலை சிப்பமிடுதலை ஒருங்கிணைக்கும் போது இரண்டாம் நிலை சிப்பமிடுதலாகிறது.

சிப்பமிடப்பட்ட பொருட்களில் விவரச் சீட்டிடுதலுக்கான பல வகைக் குறியீடுகள் தேசிய அளவிலும் சர்வதேச அளவிலும் தரப்படுத்தப்பட்டுள்ளன. நுகர்வோர் சிப்பமிடுதலுக்காக உற்பத்திப் பொருள் சான்றிதழ்கள், வணிகக்குறியீடுகள், வாங்குதலுக்கான ஆதாரம் மற்றும் பல குறியீடுகள் ஏற்கனவே உள்ளன. நுகர்வோர் பயன்பாடு மற்றும் பாதுகாப்பின் தொடர்பு நோக்கங்களுக்கு சில தேவைகளும் குறியீடுகளும் ஏற்கனவே உள்ளன. சூழ்நிலைக்கான மற்றும் மீள் சுழற்சிக் குறியீடுகளின் எடுத்துக்காட்டுகள் பின்வருமாறு: மீள் சுழற்சிக் குறியீடு, ரெசின் அடையாளக் குறியீடு (கீழே) மற்றும் பச்சைப் புள்ளி (குறியீடு).

பார் குறியீடுகள் (Bar codes) (கீழே), உலகளாவிய தயாரிப்புக் குறியீடுகள் (Universal Product Code) மற்றும் RFID விவரச்சீட்டுகள் ஆகியவை பொதுவாக தளவாடங்கள் மற்றும் சந்தைப்படுத்துதலில் தானியங்கு தகவல் மேலாண்மைக்கு இடமளிக்கின்றன. பிறப்பிட விவரச்சீட்டிடுதல் நாடு என்பது (Country of Origin Labeling) பெரும்பாலும் பயன்படுத்தப்படுகிறது.
போக்குவரத்து கொள்கலன்களுக்கு தொடர்பான தொழில்நுட்பங்களாக அடையாளக் குறியீடுகள், பார் குறியீடுகள் மற்றும் மின் தரவு பரிமாற்றம் (EDI) ஆகியவை உள்ளன. விநியோக அலைவரிசை முழுவதும் போக்குவரத்து கொள்கலன்களின் செயல்பாட்டில் வணிகச் செயல்பாடுகளை இயலச்செய்யும் மூன்று அடிப்படை தொழில்நுட்பங்களாக இவை செயல்படுகின்றன. இவை ஒவ்வொன்றும் ஒரு இன்றியமையாத செயல்பாட்டைக் கொண்டுள்ளன: அடையாளக் குறியீடுகளானது உற்பத்திப் பொருள் தொடர்பாகவோ அல்லது பிற தரவுக்கு அடிப்படையாகவோ வேலை செய்கிறது. பார் குறியீடுகளானது அடையாளக் குறியீடுகள் மற்றும் பிற தரவுகளின் தானியங்கு உள்ளீடாக இடமளிக்கப்படுகின்றன. EDI ஆனது விநியோக அலைவரிசையினுள் வர்த்தம் கூட்டாளிகளுக்கு இடையில் தரவை நகர்த்துகிறது.

UPC மற்றும் EAN பொருள் அடையாளக் குறியீடுகள், SCC-14 (UPC போக்குவரத்து கொள்கலன் குறியீடு), SSCC-18 (தொடர் போக்குவரத்து கொள்கலன் குறியீடுகள்), 5 இல் 2 இடைச்செருகல் மற்றும் UCC/EAN-128 (புதிதாக வடிவமைக்கப்பட்ட GS1-128) பார் குறியீடு குறியீடியல்கள் மற்றும் ANSI ASC X12 மற்றும் UN/EDIFACT EDI தரங்கள் ஆகியவை இந்த அடிப்படைத் தொழில் நுட்பங்களின் மூலங்களாக உள்ளன.

சிறிய பொட்டலங்களை எடுத்துச் செல்பவர்கள் பெரும்பாலும் அவர்களது சொந்த வடிவங்களைப் பயன்படுத்துகின்றனர். எடுத்துக்காட்டாக யுனைட்டெடு பார்சல் சர்வீஸ் அவர்களது பொட்டலங்களைக் கண்டுபிடிக்க மேக்ஸிகோடு 2-டி குறியீடைப் பயன்படுத்துகின்றனர்.

போக்குவரத்து கொள்கலன்களுக்கான RFID விவரச் சீட்டுகளைப் பயன்படுத்துவது அதிகரித்துள்ளது. சாம்'ஸ் கிளப்பின் வால்-மார்ட் பிரிவானது இந்த திசையில் நகர்ந்ததோடு இணக்க நடவடிக்கைக்காக அவர்களது வழங்குநர்களுக்கும் நெருக்கடி கொடுத்து வருகின்றனர்.

இடர்விளையக்கூடிய பொருட்கள் அல்லது அபாயகரமான சரக்குகள் போன்றவை UN, நாடு மற்றும் பிரத்யேகமாக கொண்டு செல்லும் தேவைகளுக்கு வேண்டிய சிறப்புத் தகவல் மற்றும் குறியீடுகளைக் (விவரச் சீட்டுகள், பிளாக்கார்டுகள் (plackards), மற்றும் பலவற்றைக்) கொண்டுள்ளன. இரண்டு எடுத்துக்காட்டுகள் கீழே கொடுக்கப்பட்டுள்ளன: 

போக்குவரத்துக்குச் சிப்பமிட்ட பொருட்களுடன் தரப்படுத்தப்பட்ட குறியீடுகளும் கையாளுதலின் தேவைகளில் பயன்படுகின்ற தகவல்தொடர்புக்கும் பயன்படுகின்றன. பொதுவாக அறியப்படும் சில குறியீடுகள் கீழே கொடுக்கப்பட்டுள்ளன. ASTM D5445 "சரக்குகளை கையாளுவதற்கான சித்திரக் குறியிடுதலுக்கான வழக்கமான பயிற்சி" மற்றும் ISO 780 "சரக்குகளை கையாளுவதற்கான சித்திர குறியிடுதலின்" கீழ் மற்றவைப் பட்டியலிடப்பட்டுள்ளன.

சிப்பமிடுதல் வடிவமைப்பு மற்றும் உருவாக்கம் என்பது புதிய உற்பத்திப் பொருள் உருவாக்க செயல்பாட்டில் ஒருங்கிணைக்கப்பட்ட பகுதியாகப் பெரும்பாலும் எண்ணப்படுகிறது. மாற்றாக, சிப்பமிடுதல் மேம்பாடானது (அல்லது ஆக்கக்கூறு) தனிப்பட்ட செயல்பாடாக இருக்கலாம். ஆனால் சிப்பமிடப்பட்ட உற்பத்திப் பொருட்களுடன் நெருக்கமாக இணைக்கப்பட்டிருக்க வேண்டும்.
சிப்பமிடுதலின் வடிவமைப்பானது பின்வரும் அனைத்து தேவைகளையும் அடையாளங்காணுவதுடன் தொடங்குகிறது: அமைப்பிற்குரிய வடிவமைப்பு, சந்தைப்படுத்துதல், அடுக்கு வாழ்க்கை, தர நம்பிக்கை, தடவாளங்கள், சட்டம், கட்டுப்பாடு, வரிவிளக்க வடிவமைப்பு, இறுதி-பயன், சூழ்நிலை மற்றும் பலவாகும். மேலும் வடிவமைப்பு விதிகள், செயல்திறன் (சிப்பமிடுதல் சோதனை மூலமாக குறிப்பிடப்படுகிறது), நேர இலக்குகள் நிறைவு, மூலங்கள் மற்றும் விலைக் கட்டுப்பாடுகள் விரிவுபடுத்தப் படவேண்டியதோடு அதைப் பொருத்து ஏற்றுக் கொள்ளப்பட வேண்டும்.
எடுத்துக்காட்டாக சிப்பமிடுதல் வடிவமைப்பானது எவ்வாறு மற்ற காரணிகளால் பாதிக்கப்படுகிறது என்பது தடவாளங்களின் தொடர்பைப் பொருத்தே உள்ளது. சிறிய பொட்டலங்களை எடுத்துச் செல்பவர்கள், சுருக்குதல், கையாளுதல் மூலமான தனிப்பட்ட போக்குவரத்துகளை விநியோக அமைப்பு உள்ளடக்கியிருக்கும் போது போக்குவரத்து சிப்பமிடுதலின் எண்ணிக்கை மற்றும் பாதுகாப்புத் திறனின் மேல் கடுமையான தேவைகளை கலவையான குவியலிடுதல் உருவாக்குகின்றன. சீரா கோரைப்பலகையில் சுமைப்படுத்தப்பட்ட அலகு சுமைகளைச் சரக்குக் கையாளுகை அமைப்பு கொண்டிருந்தால், சிப்பமிடுதலின் கட்டமைப்பு வடிவமைப்பானது பின்வரும் குறிப்பிட்ட தேவைகளுக்காக வடிவமைக்கப்பட்டிருக்கலாம்: நீண்டகாலத்திற்குத் திட்டமிடப்படுகின்ற செங்குத்தாக குவியலிடுதல். ஒரு போக்குவரத்துக்காக வடிவமைக்கப்பட்ட சிப்பமிடுதலானது மற்றொன்றுக்கு ஏற்றதாக இருக்காது.

சிப்பமிடுதலுக்கான சில உற்பத்திப் பொருட்களின் வடிவமைப்பு செயல்பாட்டில் விரிவான கட்டுப்பாட்டு தேவைகள் பின்பற்றப்படுகின்றன. சிப்பமிடப்பட்ட உணவுக்கு எடுத்துக்காட்டாக, உணவுடன் தொடர்புகொள்ள முடிவதாக இருக்கும் ஏதேனும் சிப்பமிடப்பட்ட பொருட்கள் உணவுத் தொடர்புப் பொருட்களாக இருக்கின்றன.
சிப்பமிடப்பட்ட பொருட்கள் பொருத்தமான விதிகளின் மூலமாக ஏற்றுக்கொள்ளப்பட்டு உள்ளனவா என நச்சியல் வல்லுநர்கள் மற்றும் உணவு அறிவியலாளர்கள் சரிபார்க்க வேண்டும். முழுமையாக சிப்பமிடப்பட்ட பொருட்கள் வழக்கமான பயன்பாடுகளுடன் நீடித்த அடுக்கு வாழ்க்கையின் பாதுகாப்பைப் பெற்றுள்ளனவா என சிப்பமிடுதல் பொறியாளர்கள் சரிபார்க்க வேண்டியுள்ளது. சிப்பமிடுதல் செயல்பாடுகள், பொருள் விவரச் சீட்டிடுதல், விநியோகம் மற்றும் விற்பனை போன்றவை விதிமுறைகளுடன் உடன்பட்டுள்ளனவா என சரிபார்க்கப்படுவதோடு நுகர்வோரை மனதிற்கொண்டு அவை சிறப்புடன் செயல்பட வேண்டும். 

சிலசமயங்கள் சிப்பமிடுதல் உருவாக்கத்தின் குறிக்கோள்கள் நேர்மாறான விளைவுகளைக் கொண்டிருக்கும். எடுத்துக்காட்டாக மருத்துவப் பரிந்துரையின்றி விற்கபடும் மருந்திற்கான நெறிமுறைகளானவை மோசடி-சான்று மற்றும் குழந்தைகள் தடையுறு க்களை சிப்பமிடுதலில் அவசியமாகக் கொண்டிருக்கலாம்: இவை அந்த சிப்பத்தை திறப்பதற்கு கடினமானதாக உருவாக்கும் நோக்குடையது.. எனினும் குறிப்பிட்ட நுகர்வோர் வயதானவராகவோ அல்லது உடல் ஊனமுற்றவராகவோ இருந்தால் அவர்களால் சிப்பமிடப்பட்ட மருந்தை உடனடியாக எளிதில் திறக்க இயலாது. அனைத்து இலக்குகளையும் அடைவது சவாலான ஒன்றாகும்.

சிப்பமிடுதல் வடிவமைப்பானது ஒரு நிறுவனத்திலோ அல்லது வெளிப்புற சிப்பமிடுதல் பொறியியலின் பல்வேறு கோணங்களுடனோ இயற்றப்படலாம்: சார்பற்ற ஒப்பந்தக்கார்கள், ஆலோசகர்கள், வியாபாரி மதிப்பிடுதல்கள், சார்பற்ற ஆய்வகங்கள், ஒப்பந்த சிப்பமிடுபவர்கள், மொத்த ஒப்பந்த சேவை, மற்றும் பலவாகும். சில ஒழுங்குபடுத்தப்பட்ட முறைசார்ந்த திட்டப்பணிகள் மற்றும் திட்டப்பணி மேலாண்மை செயல்முறையியலின் இவையனைத்தும் தேவைப்பட்டாலும் சாதாரணமான சிப்பமிடுதல் வடிவமைப்பு மற்றும் முன்னேற்றத் திட்டங்களைக் கொண்டுள்ளன. திறம்பட்ட தர மேலாண்மை அமைப்பு மற்றும் சரிபார்த்தல் மற்றும் செல்லுபடியாக்கல் நெறிமுறைகள் ஆகியவை சிலவகை சிப்பமிடுதல்களுக்கு கண்டிப்பாக நிறைவேற்ற வேண்டியிருப்பதாகவும் மற்றும் அனைத்திற்கும் பரிந்துரைக்கப்படுகிறது.

நிலைநிறுத்தத்தக்கத் தன்மை, சூழ்நிலை பொறுப்பு மற்றும் பொருத்தமான சூழ்நிலை மற்றும் மீள் சுழற்சி விதிமுறைகள் ஆகியவற்றுக்கான பரிசீலனைகள் சிப்பமிடுதல் மேம்பாட்டில் பின்பற்றப்படுகிறது. இது வாழ்க்கை சுழற்சி மதிப்பீட்டை பின்பற்றலாம்.
சிப்பமிடப்பட்ட உற்பத்திப் பொருட்கள் (உள்ளடக்கங்கள்), சிப்பமிடுதல் செயல்பாடு, தளவாடங்கள் அமைப்பு, விரய மேலாண்மை, மற்றும் பல சிப்பமிடுதலுக்கு பொருள் மற்றும் ஆற்றல் உள்ளீடுகள் மற்றும் வெளியீடுகளில் இது எண்ணிப் பார்க்கப்படுகிறது. இது உற்பத்தி, விற்பனை மற்றும் பயன்பாட்டின் முனைக்கான பொருத்தமான விதிமுறைத் தேவைகளில் அவசியம் என அறியப்பட்டுள்ளது.

பாரம்பரியமான “மூன்று ஆர்களான (Rகள்)” குறைத்தல் (reduce), மறுபயன்பாடு (reuse) மற்றும் மீள் சுழற்சி (recycle) ஆகியவை தயாரிப்பு மற்றும் சிப்பமிடுதல் உருவாக்கத்தில் இது கருதப்படக்கூடிய கழிவு நிலைமுறையின் பகுதிகளாகின்றன.


நிலைநிறுத்தத்தக்க சிப்பமிடுதலின் உருவாக்கம் என்பது தரமான நிறுவனங்கள், அரசாங்கம், நுகர்வோர்கள், சிப்பமிடுபவர்கள் மற்றும் வியாபாரிகள் மூலமான மிகுதியான ஈடுபாடுடைய பகுதியாகும்.

சிப்பமிடுதல் இயந்திரத் தொகுதியின் தேர்வு பின்வருமாறு: தொழில்நுட்பத் தகுதிகள், பணியாளர் தேவைகள், பணியாளர் பாதுகாப்பு, பராமரிப்புத்தன்மை, சேவை வசதி, ஏற்புடைமை, சிப்பமிடும் இடங்களில் தொகையிடும் வசதி, மூலதனம், இட வசதி, வளையுந்தன்மை (மாற்றக்கூடியவை, பொருட்கள், மற்றும் பல.), ஆற்றல் பயன்பாடு, வெளிச்செல்லும் சிப்பமிடப்பட்டப் பொருட்களின் தரம், தகுதிகள் (உணவு, மருந்துகள், மற்றும் பல பொருட்களின் தகுதிகள்), செயல் வீதம், பயன் திறன், உற்பத்தித்திறன், பணிச்சூழலியல், முதலீட்டின் பலன், மற்றும் பல.

சிப்பமிடுதல் இயந்திரங்கள் பின்வரும் பொது வகைகளாக இருக்கலாம்:

ஆரம்பத்தில் அக்காலகட்டத்தில் கிடைத்த இயற்கைப் பொருட்களின் மூலமாக சிப்பமிடுதல்கள் மேற்கொள்ளப்பட்டன: நாணல் வகைக் கூடைகள், விலங்குகளின் தோல்கள் (போட்டா பைகள்), மரப் பெட்டிகள், மட்கல ஜாடிகள், பீங்கான் பானைகள், மரக் கொள்கலன்கள், பின்னல் பைகள் மற்றும் பல. செய்முறைப் பொருட்கள் அவை உருவாக்கப்பட்ட வடிவத்திலேயே சிப்பமிடுதலுக்கு பயன்படுத்தப்பட்டன: எடுத்துக்காட்டாக முந்தைய கண்ணாடி மற்றும் வெண்கல பாத்திரங்கள் போன்றவை. ஆரம்ப கால சிப்பமிடுதல்களின் ஆய்வும் தொல்பொருளியலில் ஒரு முக்கிய இலக்காக உள்ளது.

19 ஆம் நூற்றாண்டின் ஆரம்பகாலத்தில் தகரக் குவளைகளை உருவாக்குவதற்கு இரும்பும், தகரத்தாலான எஃகும் பயன்படுத்தப்பட்டுள்ளது. 19 ஆம் நூற்றாண்டின் பிற்பகுதியில் முதன்முதலாக காகிதப் பலகைகள் அட்டைப்பெட்டிகள் மற்றும் நெளிவுடைய இழையட்டைப் பெட்டிகள் அறிமுகப்படுத்தப்பட்டன.

புட்டிகளின் மேல் பேக்கலைட் அடைப்புகள், ஒளிபுகு கண்ணாடிக் காகிதம் மேல்ச்சுற்றுகள் மற்றும் அட்டைப் பெட்டிகளின் மேல் மரச்சட்டங்கள், அதிகரிக்கப்பட்ட பதப்படுத்துதல் பயன் திறன் மற்றும் மேம்படுத்தப்பட்ட உணவுப் பாதுகாப்பு ஆகியவை 20 ஆம் நூற்றாண்டின் முற்பகுதியில் சிப்பமிடுதலின் முன்னேற்றங்களாக இருந்தன. அலுமினியம் மற்றும் பிளாஸ்டிக்கின் பல்வேறு வகைகள் போன்ற கூடுதலான பொருட்கள் உருவாக்கப்பட்டன. சிப்பமிடுதலின் செயல்பாடு மற்றும் திறனை மேம்படுத்துவதற்கு அவை பயன்படுத்தப்பட்டன.

இக்கட்டுரையின் முடிவில் இந்த வகை ப் பிரிவுகளில் நூற்றுக்கணக்கான உள் இணைப்புகள் தரப்பட்டுள்ளன. கூடுதலாக சிப்பமிடப்பட்ட பொருட்கள் சார்ந்த இணைப்புகள் மற்ற இணைப்புகளுக்கு மிகவும் பயனுள்ளதாக இருக்கும். எடுத்துக்காட்டாக உணவுகள், மருந்துகள், அபாகரமான சரக்குகள், மற்றும் பல.





</doc>
<doc id="78393" url="https://ta.wikipedia.org/wiki?curid=78393" title="என்றி ஆல்பிரட் கிருஷ்ணபிள்ளை">
என்றி ஆல்பிரட் கிருஷ்ணபிள்ளை

கிறித்துவக் கம்பர் என்றி ஆல்பிரட் கிருஷ்ணபிள்ளை (எச். ஏ. கிருஷ்ணபிள்ளை, ஏப்ரல் 23, 1827 - பெப்ரவரி 3, 1900) திருநெல்வேலி மாவட்டம் கரையிருப்பு எனும் ஊரில் பிறந்தவர். இவரது பெற்றோர் சங்கர நாராயண பிள்ளை, தெய்வ நாயகியம்மை. ஹென்றி ஆல்பிரடு என்ற பெயர்களின் சுருக்கமே எச்.ஏ.ஆகும். தமிழ் ஆசிரியராகப் பணியாற்றிய இவரது படைப்புகள் போற்றித் திருவருகல், இரட்சணிய யாத்திரிகம், இரட்சணிய மனோகரம் ஆகியவை. இவர் எழுதியனவாகச் சொல்லப்பெரும் இரட்சணிய குரல், இரட்சணிய பாலா போதனை என்பன இப்பொழுது கிடைத்தில. இரட்சணிய மனோகரத்தின் பெரும்பகுதி இரட்சணிய யாத்திரிகத்திலிருந்து எடுத்துத் தொகுக்கப் பெற்றது ஆகும். இவரைக் கிறித்துவக் கம்பர் எனப் புகழ்வர்.




</doc>
<doc id="78394" url="https://ta.wikipedia.org/wiki?curid=78394" title="ந. கருணாநிதி">
ந. கருணாநிதி

ந. கருணாநிதி (பிறப்பு: மார்ச் 28, 1939) தமிழகக் கவிஞர். தமிழ்நாடு, கடலூர் மாவட்டம், சிதம்பரத்தில் பிறந்தவர். பெற்றோர் இர.நடேசன், சிவகாமியம்மாள் ஆவார்.

அண்ணாமலைப் பல்கலைகழகத்தில் புலவர் பட்டத் தேர்வில் முதல் வகுப்பில் தேர்ச்சி பெற்றுள்ளார். தொல்காப்பியம் முழுமைக்கும் உரை எழுதியுள்ளார். சென்னை வானொலி நிலையத்தாரால் ஒலிபரப்பப்படும் மெல்லிசைப்பாடல்கள் பலவற்றை இவர் எழுதியுள்ளார். நமக்குள்ளே மலரட்டும் நல்லிணக்கம் என்னும் இவரது நூலிலிருந்து இப்பாடல் எடுக்கப்பெற்றுள்ளது.


</doc>
<doc id="78395" url="https://ta.wikipedia.org/wiki?curid=78395" title="மின்னூல் வர்த்தகம்">
மின்னூல் வர்த்தகம்

கணினிகளின் பயன்பாடு பரவலாகி விட்டபின் புத்தகங்கள் மின்வடிவில் வரத்தொடங்கின. முதலில் காகிதப் புத்தகங்கள் கணினியில் படிப்பதற்காக ஒளிபடுத்தப்பட்டு (scan) ஆவணக் கோப்புகளாகத் தயார் செய்யப்பட்டன. பின்னர் மின் புத்தகங்களை படிப்பதற்காக கருவிகள் பல கண்டுபிடிக்கப்பட்டதால் பல கோப்பமைப்புகளில் மின்னூல்கள் இப்போது விற்கப்படுகின்றன.

காகிதப் புத்தகங்களை எண்முறைப் படுத்த தொடங்கப்பட்ட முதல் திட்டம் குடன்பர்க திட்டமாகும். 1971 இல் மேஜைக் கணினிகளில் புத்தகங்களைப் படிப்பதற்காக இது தொடங்கப் பட்டது. 1990 இல், இணையம் விரிவுபடத் தொடங்கிய போது, மின்புத்தகங்கள் குறுந்தகடுகளில் விற்கப்பட ஆரம்பித்தன. 1993 ஆம் ஆண்டு மின் புத்தகங்களைப் படிப்பதெற்கென தனி மென்பொருள் வெளியிடப்பட்டது. அவ்வாண்டு வெளியான On Murder Considered as one of the Fine Arts என்ற புத்தகமே முதல் மின்புத்தகமாகக் கருதப்படுகிறது. அவ்வாண்டே இணையத்தின் மூலம் மின் புத்தகங்களின் விற்பனை தொடங்கியது. 1998 இல் ஐஎஸ்பின் (சர்வதேச புத்தகக் குறியீட்டு எண்) முதன் முதலில் ஒரு மின் புத்தகத்துக்கு வழங்கப்பட்டது.

1998 ஆம் ஆண்டு மின் புத்தகங்களைப் படிப்பதெற்கென ராக்கெட் ஈபுக் மற்றும் சாஃட்புக் என்ற கருவிகள் சந்தையிடப்பட்டன. 1998-99 இல் மின்புத்தகம் விற்கும் வலைத்தளங்கள் தொடங்கப்பட்டன. அறிவியல் புனைவு கதைகளை வெளியிடும் பீன் பதிப்பகம், ஒர் சோதனை முயற்சியாக, தனது புத்தகங்கள் சிலவற்றை மின் புத்தகங்களாக்கி இணையத்தில் இலவசமாக வெளியிட்டது. 2000 இல் காப்புரிமைத் தளைகள் ஏதுமின்றி வெப்ஸ்கிருப்ஷன் நிறுவனம் மின்புத்தகங்களைத் விற்கத் தொடங்கியது. 2005 இல் மோபிபாக்கெட் மின் புத்தக நிறுவனத்தை வாங்கியதன் மூலம், உலகின் மிகப் பெரிய புத்தக விற்பனையாளரான அமேசான், மின் புத்தகச் சந்தைக்குள் நுழைந்தது. இருபத்தியோராம் நூற்றாண்டின் முதல் பத்தாண்டில், சோனி ரீடர், இலியட், ஐரீட் போன்ற பல மின்புத்தக படிப்புக் கருவிகள் வெளியாகின. 2009 ஆம் ஆண்டு அமேசானின் கிண்டில் கருவி வெளியாகி மின்புத்தக விற்பனை சூடு பிடித்தது. 2010 ஆம் ஆண்டு ஆப்பிள் நிறுவனத்தின் பலகைக் கணினி ஐ-பேடு வெளியான பின், மின் புத்தக வர்த்தகத்தில் பெரும் போட்டி நிலவுகிறது. கூகுள் நிறுவனமும் தற்போது மின் புத்தக வர்த்தகத்தில் ஈடுபடப் போவதாக அறிவித்துள்ளது.

மின் புத்தக வர்த்தகத்தில் பெரும் பிரச்சனையாக விளங்குவது காப்புரிமை மீறல். காகிதப் புத்தகங்களை அவ்வளவு எளிதில் பிரதி எடுத்து எவராலும் விற்க முடியாது. ஆனால் இணையத்தில் மின் புத்தகங்களை வாங்கும் ஒருவர் எளிதாக அதனை பிறருக்கு இலவசமாக தந்து விட முடியும். இசை வர்த்தகத்தில் நடைபெறும் அறிவுசார் திருட்டைப் போன்றே மின் புத்தகக் கோப்புகள் எளிதில் பயனர்களால் பகிர்ந்துக் கொள்ளப் படுகின்றன. எனவே விற்கப்படும் மின் புத்தகங்கள் எண்முறைக் காப்புரிமை மேலாண்மை மென்பொருட்கள் (Digital Rights Management software) மூலம், வாங்குபவர் மட்டும் படிக்கும் வண்ணம் முடக்கப் படுகின்றன. இத்தீர்வு அனைவருக்கும் ஏற்புடையதாக இருப்பதில்லை. காகிதப் புத்தகங்களை வாங்குபவருக்கு அதனை மறுவிற்பனை செய்யும் உரிமை உள்ளது (), அதே போல இரவல் தரும் உரிமையும் உள்ளது. ஆனால் எண்முறைக் காப்புரிமை கொண்ட மின்புத்தகங்களை விற்கவும் முடியாது, இரவல் தரவும் முடியாது. எனவே மின் புத்தகங்கள் “விற்கப்” படுவதில்லை மாறாக நிரந்தர குத்தகைக்கே விடப்படுவதாக குற்றச்சாட்டுகள் எழுந்துள்ளன. விற்பனையாளர் எந்நேரமும் மின் புத்தகத்தை வாடிக்கையாளரின் கருவியிலிருந்து (படிப்பான் அல்லது கணினி) அழித்து விட முடியும்.

மேலும் காப்புரிமைக்காக, மின் புத்தகங்களை வெளியிடும் நிறுவனங்கள் அவர்கள் காப்புரிமை பெற்றிருக்கும் கோப்பமைப்புகளில், அவர்கள் விற்பனை செய்யும் கருவிகளில் மட்டுமே படிக்கக்கூடிய மின் புத்தகங்களை வெளியிடுகின்றன. இதனால் வாடிக்கையாளருக்கு வாங்கிய மின் புத்தகத்தை சுதந்திரமாக வேறு கணினிகளிலோ, கருவிகளிலோ படிக்க முடிவதில்லை. அச்சில் இல்லாத ஆனால் காப்புரிமை காலாவதியாகாத அல்லது எழுத்தாளர் அறியப்படாத புத்தகங்களை யார் விற்பது என்ற கேள்விக்கும் தெளிவான விடை இதுவரை கிடைக்கவில்லை.

காகிதப் புத்தகங்கள் பொதுவாக ஹார்ட்பேக் (தடித்த அட்டை) எனப்படும் உயர்தரப் பதிப்புகளில் முதலில் வெளியாகுகின்றன. அவற்றின் விலை பதினைந்து முதல் முப்பது அமெரிக்க டாலர்கள் வரை நிர்ணயிக்கப் படுகிறது. சில ஆண்டுகள் கழித்து ஆறு முதல் பன்னிரெண்டு டாலர் விலையுள்ள மலிவு விலைப் பதிப்புகள் வெளியாகுகின்றன. இவ்விரண்டு பதிப்பு வகைகளுக்கும் இடையே உள்ள விலை வித்தியாசத்தின் காரணங்கள் தயாரிப்பு செலவுகள் மற்றும் வாடிக்கையாளர்களின் கிராக்கி. ஆனால், மின் புத்தகங்களுக்கு அச்சு மற்றும் போக்குவரத்து செலவுகள் கிடையாது. எனவே அவற்றின் விலை உயர்தரப் பதிப்புகளை விட குறைவாக இருக்க வேண்டுமென அமேசான் போன்ற புத்தக விற்பனையாளர்கள் கருதுகிறார்கள். ஆனால் உலகின் முன்னணி பதிப்பாளர்கள் இதனை ஒப்புக் கொள்வதில்லை. வெளியாகும் காலமும், கிராக்கியும் மட்டுமே புத்தகத்தின் விலையை நிர்ணயம் செய்கின்றன என்பது அவர்களது கருத்து. எனவே மின் புத்தகங்களின் விலை உயர்தரப் பதிப்புகளின் விலையை ஒத்தே இருக்கிறது.

தற்போது உலகில் மின் புத்தக விற்பனையில் முன்னணியில் உள்ள நிறுவனம் அமேசான். அமேசானின் கிண்டில் என்ற மின்புத்தகப் படிப்பான், உலகில் மிகவும் அதிகம் விற்பனையாகியுள்ள படிப்பானாகும். கிண்டிலுக்கு போட்டியாக சோனி நிறுவனத்தின் ஈ-ரீடர், பார்ன்ஸ் அன் நோபிள் நிறுவனத்தின் நூக், ஆப்பிள் நிறுவனத்தின் ஐபேடு பலகைக் கணினி ஆகியவை உள்ளன. இவற்றுள், அமேசான், சோனி, பார்ன்ஸ் அன் நோபிள் ஆகியவை மின் புத்தகங்கள், கருவிகள் இரண்டையும் விற்கின்றன. ஆனால் ஆப்பிள் கருவியை மட்டும் விற்கின்றது; புத்தகம் விற்பதில்லை. மே 2010 இல் கூகுள் நிறுவனம் அனைத்து கருவிகளில் படிக்கக் கூடிய மின் புத்தகங்களை விற்கப் போவதாக அறிவித்துள்ளது.



</doc>
<doc id="78397" url="https://ta.wikipedia.org/wiki?curid=78397" title="திரு கொளஞ்சியப்பர் அரசு கலைக்கல்லூரி">
திரு கொளஞ்சியப்பர் அரசு கலைக்கல்லூரி

திரு கொளஞ்சியப்பர் அரசு கலைக் கல்லூரியானது தமிழ்நாட்டின் கடலூர் மாவட்டத்தின் விருத்தாச்சலம் நகரில் அமைந்துள்ள ஒரு பாரம்பரியம் மிக்க புகழ்வாய்ந்த கல்லூரியாகும். இந்தக் கல்லூரி 2002 - 2003 ஆம் கல்வியாண்டு வரை தொன்மை வாய்ந்த சென்னை பல்கலைக்கழகத்தின் கீழ் இணைக்கப்பட்டு செயல்பட்டு வந்தது. தற்போது வேலூரில் உள்ள திருவள்ளுவர் பல்கலைக்கழகத்தின் கீழ் இணைக்கப்பட்டுள்ளது. 2007-ம் ஆண்டிலிருந்து காலை, மாலை என இரு வேளை முறைகளில் நடந்து வருகிறது. 

"திரு கொளஞ்சியப்பர் அரசு கலைக்கல்லூரி" 1966-ம் ஆண்டு விருத்தாசலம் நகரில் அறிமுக படிப்பு(Pre-University Course) கல்லூரியாக ஆண்கள் மேல்நிலைப் பள்ளிக் கட்டிடத்தில் ஆரம்பிக்கப்பட்டது. அதன் பிறகு, மணவாளநல்லூரில் உள்ள "கொளஞ்சியப்பர் கோயில் நிர்வாகம்" கொடுத்த ரூபாய் இரண்டு லட்சத்தை கொண்டு இளநிலை பி.ஏ(B.A) வரலாறும், தமிழிலக்கியமும் 1969-ம் ஆண்டு துவங்கப்பட்டது. தற்போது கல்லூரி இயங்கிவரும் நிரந்த கட்டிடம் இருக்கும் இடம் மற்றும் சுற்றியுள்ள இடம் உள்ளிட்ட சுமார் 42 ஏக்கர் நிலம் விருத்தாசலத்தில் உள்ள "விருத்தகிரிஸ்வரர் கோயில்" நிர்வாகத்தினரால் நன்கொடையாக வழங்கப்பட்டது. ஆண்கள் மேல்நிலைப் பள்ளிக் கட்டிடத்திலிருந்து, கல்லூரி தற்போது இயங்கிவரும் இடத்திற்கு 1971-ம் ஆண்டு மாற்றப்பட்டது. அதே ஆண்டில் இளநிலை வணிகவியலும்(B.Com), பின்னர் 1972-ல் கணிதமும், 1979-ல் விலங்கியலும், 1980-ல் இயற்பியலும் ஆரம்பிக்கப்பட்டது. முதுகலை தமிழிலக்கியம்(M.A) 1981-லும், தமிழில் முழுநேர முதுநிலை ஆய்வியல் நிறைஞர்(M.Phil) படிப்பு 1993-லிருந்தும், முழுநேர தமிழ் முனைவர்(Ph.D) ஆய்வு பட்டம் 2000-ம் ஆண்டிலிருந்தும் வழங்கப்படுகிறது. தற்போது பகுதிநேர தமிழ் ஆய்வியல் நிறைஞர் படிப்பும் வழங்கப்படுகிறது. 

இளநிலை கணினியியல் 1997-லிருந்தும், இளநிலை ஆங்கில இலக்கியம், வேதியியல், முதுநிலை கணிதம், வணிகவியல் ஆகிய படிப்புகள் 2005-லிருந்தும் வழங்கப்படுகிறது. தேசிய தர நிர்ணயக்குழு (NAAC-National Assessment and Accreditation Council) 2005-ம் ஆண்டில் இக்கல்லூரிக்கு B+ தரத்தை வழங்கியது. 

இந்தக் கல்லூரியில் இளநிலை பட்டப்படிப்பில்

ஆகிய பிரிவுகளும் 
முதுநிலை பட்ட வகுப்புகளில் கணிதம், கணினி அறிவியல், ஆங்கிலம் ஆகியவையும் தொடங்கப்பட்டு மிகவும் சிறப்பாக இயங்கி வருகிறது. மேலும் தமிழில் முனைவர் பட்டம் வரையிலும் பயிலும் வகையில் வழிகாட்டி பேராசிரியர்களையும் கொண்டுள்ளது. 2013 ஆம் ஆண்டு புதிதாக இயற்பியல் துறையில் முதுகலைப் பட்டப்படிப்பு தொடங்கப்பட்டுள்ளது.

திரு கொளஞ்சியப்பர் அரசினர் கலைக்கல்லூரியின் இணையதளம்

</doc>
<doc id="78403" url="https://ta.wikipedia.org/wiki?curid=78403" title="பூவை செங்குட்டுவன்">
பூவை செங்குட்டுவன்

கவிஞர் பூவை செங்குட்டுவன் தமிழ்த் திரைப்பட பாடலாசிரியர்.


'தேரழந்தூர் சகோதரிகள் ' என்ற அறிமுகத்தோடு ஆரம்ப காலத்தில் அழைக்கப்பட்டு பின்னாளில் சூலமங்கலம் சகோதரிகளாக புகழ் பெற்றவர்களுக்காக பல பாடல்களை இயற்றியவர் பூவை செங்குட்டுவன்.


</doc>
<doc id="78413" url="https://ta.wikipedia.org/wiki?curid=78413" title="யாங் சூ">
யாங் சூ

யாங் சூ (சீனம்: 楊朱/杨朱; பின்யின்: Yáng Zhū; கிமு 370-319) ஒரு சீன மெய்யிலாளர், இன்பவாதி, அறவழி தன்முனைப்புவாதி. இவர் கன்பூசிய, மோகிசிய சிந்தனைகளுக்கு மாற்றான சிந்தனைகளை முன்வைத்தார். 

இவரது சிந்தனைகள் பற்றி Liezi (列子) நூலின் 7 ம் அதிகாரத்தில் கிடைக்கிறது. இவர் தற்போது அவ்வளவு கவனத்தை பெறாமல் இருந்தாலும், இவர் வாழ்ந்த காலத்தில் குறிப்பிடத்தக்க செல்வாக்கு உள்ளவராக விளங்கினார். இவரைப் பற்றி மென்சியசு மோகியுடன் ஒப்புட்டு கருத்துக் கூறி உள்ளார். 

"வாழ்க்கை வேதனைகள் நிறைந்தது. வாழ்வின் நோக்கம் இன்பமே. கடவுள் இல்லை. பிறவிச் சுழற்சி இல்லை. மனிதர்கள் இயற்கைக்கு கட்டுப்பட்ட, அனாதாரனவர்கள். இயற்கை மனிதர்களுக்கு தெரிவில்லாத முன்னோர்களையும், பண்பையும் கொடுத்துள்ளது. அறிவுள்ளவன் இந்த நியதியை முறையீடு இல்லாமல் ஏற்றுக் கொள்வான். கன்பூசியினதும், மோகியினதும் பண்பு, அன்பு, நற்பெயர் போன்ற ஒழுக்கக் கட்டுப்பாடுகளால் அறிவுள்ளவன் ஏமாந்துவிடமாட்டான். இந்த ஒழுக்கங்கள் கெட்டிக்காரர்களால் முன்வைக்கப்படும் ஒரு வஞ்சனை. அகிலவுலக அன்பு இவ்வுலகின் விதிகளை அறியா சிறுவர்களுக்கான ஒரு திரிபுணர்ச்சி. நற்பெயர் என்பது ஒருவர் இறந்த பின்பு அவனால் ஒருவரால் அனுபவிக்கமுடியா வெற்றுக் குமிழி. வாழ்வில் கெட்டவர்கள் போலவே நல்லவர்களும் துன்பப்படுகிறார்கள். கெட்டவர்கள் கூடுதலாக இன்பதை அனுபவிக்கிறார்கள்."

"Life is full of suffering, and its chief purpose is pleasure. There is no god and no after-life; men are the helpless puppets of the blind natural forces that made them, and that gave them their unchosen ancestry and their inalienable character. The wise man will accept this fate without complaint, but will not be fooled by all the nonsense of Confucius and Mozi about inherent virtue, universal love, and a good name: morality is a deception practised upon the simple by the clever; universal love is the delusion of children, who do not know the universal enmity that forms the law of life; and a good name is a posthumous bauble which the fools who paid so dearly for it cannot enjoy. In life the good suffer like the bad, and the wicked seem to enjoy themselves more keenly than the good” (Quoted by Durant: 1963:679).


</doc>
<doc id="78424" url="https://ta.wikipedia.org/wiki?curid=78424" title="மோகி">
மோகி

மோகி (சீனம்: 墨子; பின்யின்: Mòzǐ; கிமு 470 - 391) சீனாவின் முதன்மை மெய்யியலாளர்களில் ஒருவர். இவரது சிந்தனைகள் தொன்மச் சீனாவின் நான்கு முக்கிய சிந்தனைப் பள்ளிகளில் ஒன்றான மோகிசத்துக்கு அடிப்படையாக அமைகின்றன. 



</doc>
<doc id="78430" url="https://ta.wikipedia.org/wiki?curid=78430" title="ப. சுப்பராயன்">
ப. சுப்பராயன்

பரமசிவ சுப்பராயன் (செப்டம்பர் 11, 1889 – அக்டோபர் 6, 1962) சென்னை மாகாணத்தின் முந்நாள் முதல்வராவார். திருச்செங்கோடு அருகே உள்ள குமாரமங்கலம் கிராமத்தின் ஜமீன்தாராகிய இவர், தனது வாழ்நாளில் சென்னை மாகாணத்தின் உள்ளாட்சித் துறை அமைச்சர், கல்வி மற்றும் சட்ட அமைச்சர், உள்துறை அமைச்சர், சட்டமன்ற மேலவை உறுப்பினர், இந்தோனேசியாவிற்கான இந்தியத் தூதுவர், இந்திய நாடாளுமன்ற கீழவை உறுப்பினர், மேலவை உறுப்பினர், மத்திய போக்குவரத்துத் துறை அமைச்சர், மகாராஷ்டிர மாநில ஆளுநர் போன்ற பல பதவிகளை வகித்தார்.

சுப்பராயன் 1889 ஆம் ஆண்டு, சேலம் மாவட்டம் (தற்போதைய நாமக்கல் மாவட்டம்), திருச்செங்கோடு, குமாரமங்கலத்திற்கு அருகேயுள்ள போக்கம்பாளையத்தில் பிறந்தார். இவரது தந்தை குமரமங்கலம் கிராமத்தின் ஜமீன்தார் பரமசிவ கவுண்டர்; தாயார் பெயர் பாவாயி. சென்னை மாநிலக் கல்லூரியில் இளங்கலைப் பட்டமும், ஆக்ஸ்ஃபோர்ட் பல்கலைக்கழகத்தில் முதுகலைப் பட்டமும், அயர்லாந்து டப்ளின் பல்கலைக்கழகத்தில் சட்டப்பயிற்சி பட்டமும் (LLD) பெற்றார். 1918 ஆம் ஆண்டு சென்னை உயர் நீதிமன்றத்தில் வழக்கறிஞராகப் பணியாற்றத் தொடங்கினார்.

சுப்பராயன் 1922 ஆம் ஆண்டு தென்மத்தியப் பிரதேச நிலச்சுவான்தார்களின் பிரதிநிதியாக சென்னை மாகாண சட்டப்பேரவைக்குத் தேர்ந்தெடுக்கப் பட்டார். பேரவையின் செயலாளராகவும் நியமிக்கப்பட்டார். ஆரம்பத்தில் நீதிக்கட்சிக்குச் சார்பாக செயல்பட்ட சுப்பராயன் பின்னர் சட்டமன்றத்தில் ஆளும் நீதிக்கட்சிக்கு எதிராகவே செயல்படத் தொடங்கினார். 1923 ஆம் ஆண்டு நீதிக்கட்சி முதல்வர் பனகல் அரசரின் அரசுக்கு எதிராக சி. ஆர். ரெட்டி கொண்டு வந்த நம்பிக்கை இல்லாத் தீர்மானத்தில் அரசுக்கு எதிராக வாக்களித்தார்.

1926 ஆம் ஆண்டு நடந்த தேர்தலில், நீதிக்கட்சி தோற்று, சுயாட்சிக் கட்சி (இந்திய தேசிய காங்கிரசின் அரசியல் பிரிவு) வென்றது. ஆனால் இரட்டை ஆட்சி முறையின் கீழ் ஆட்சி அமைக்க விருப்பமில்லாமல், பதவி ஏற்க மறுத்து விட்டது. சுப்பராயன் இத்தேர்தலில் சுயேச்சையாகப் போட்டியிட்டு வென்றிருந்தார். சென்னை ஆளுநர் ஜார்ஜ் கோஷன் சுப்பராயன் தலைமையில் சுயேச்சைகள் மற்றும் நியமிக்கப்பட்ட உறுப்பினர்களைக் கொண்ட அரசவை ஒன்றை உருவாக்கினார். இந்த அரசு ஆளுநரின் கைப்பாவையாகச் செயல்படுவதாகக் கருதிய நீதிக்கட்சியினரும், சுயாட்சிக் கட்சியனரும் சுப்பராயனுக்கு ஆதரவளிக்க மறுத்து விட்டனர். சுப்பராயன் அரசு இரு முறை நம்பிக்கையில்லாத் தீர்மானங்களைச் சந்திக்க நேர்ந்தது. 1927 ஆம் ஆண்டு சைமன் கமிஷன் சென்னைக்கு வந்த போது அதனை சுப்பராயன் ஆதரித்தாலும், அவரது அமைச்சரவையிலிருந்த ரங்கநாத முதலியாரும், ஆரோக்யசாமி முதலியாரும் அதனை எதிர்த்தனர். அமைச்சரவையில் இருந்த குழப்பத்தால் சுப்பராயன் பதவி விலகினார். பின்னர் ஆளுநரின் தலையீட்டால் நீதிக்கட்சியினர் சுப்பராயனுக்கு ஆதரவளித்து, அவரது பதவி காப்பற்றப்பட்டது. பதவி விலகிய அமைச்சர்களுக்குப் பதில் முத்தையா முதலியாரும், சேதுரத்தினம் ஐயரும் அமைச்சரவையில் இடம் பெற்றனர்..

சுப்பராயனது ஆட்சிக் காலத்தில் தமிழகத்தில் முதன் முறையாக அரசாங்க வேலைகளில் தலித்துகளுக்கும், பிற்படுத்தப் பட்டோருக்கும் இட ஒதுக்கீடு வழங்கும் வகுப்புவாரிப் பிரதிநிதித்துவ அரசாணை (Communal G. O. 1071) அமல் படுத்தப்பட்டது. இதன்படி அரசு வேலை மற்றும் கல்வி வாய்ப்புகளில் பன்னிரெண்டில் ஐந்து பங்கு (5/12) பிராமணரல்லாதோருக்கு ஒதுக்கப்பட்டது. பிராமணர், ஆங்கிலோ இந்தியர், முஸ்லீம்கள் ஆகியோருக்கு தலா 2/12 பங்கும், தாழ்த்தப் பட்டோருக்கு 1/12 பங்கும் ஒதுக்கப்பட்டது. இவ்வாணை 1947 இல் இந்தியா விடுதலை பெறும் வரை அமலில் இருந்தது. 1947 இல் இந்தியா விடுதலை அடைந்த பின்னர், இது சற்றே மாற்றியமைக்கப்பட்டது. பிரமணரல்லாத இந்துக்களுக்கு பதினான்கில் ஆறு பங்கும் (6/14), பிராமணர், தாழ்த்தப்பட்டோர், ஹரிஜனர் ஆகியோருக்கு தலா 2/14 பங்கும், ஆங்கிலோ இந்தியர், முஸ்லீம்களுக்கு தலா 1/14 பங்கும் வழங்கப்பட்டன.

1930 தேர்தலில் சுயேட்சையாகப் போட்டியிட்டு சட்டமன்றத்திற்குத் தேர்ந்தெடுக்கப்பட்டார். ஆனால் அவரது தேசியவாத சுயேட்சைகள் கூட்டணி பத்துக்கும் குறைவான இடங்களை மட்டுமே கைப்பற்றியது. நீதிக்கட்சியின் முனுசாமி நாயுடு முதல்வரான போது சுப்பராயன் எதிர்க்கட்சித் தலைவரானார். சேலம் மாவட்டத்தில் மதுவிலக்கை அமல் படுத்தினார். காங்கிரசு, நாடாளுமன்றத்தில் தலித்துகளுக்கு இந்து ஆலயங்களுள் நுழைய அனுமதி வழங்கும் சட்டதிருத்தம் கொண்டு வந்த போது, சுப்பராயன் அதை ஆதரித்தார். தமிழ்நாடு அரிஜனர் சேவா சங்கத்தின் தலைவராகவும் பதவி வகித்தார். 1933 ஆம் ஆண்டு காங்கிரசில் முறையாக இணைந்தார். 1937 ஆம் ஆண்டு சென்னை மாகாணத்திற்கு மாநில சுயாட்சி வழங்கப்பட்டபின், சட்டமன்ற உறுப்பினராகத் தேர்ந்தெடுக்கப்பட்டார். ராஜகோபாலாச்சாரி அமைச்சரவையில் சட்டம் மற்றும் கல்வித் துறை அமைச்சராகப் பதவி வகித்தார். இரண்டாம் உலகப் போரில் இந்தியா ஈடுபடுத்தப் பட்டதைக் கண்டித்து 1939 இல் மற்ற அமைச்சர்களுடன் சேர்ந்து பதவி விலகினார். 1937-38 இல் இந்திய கிரிக்கெட்டு வாரியத்தின் தலைவராகவும் பணியாற்றினார். 1942 இல் வெள்ளையனே வெளியேறு இயக்கத்தில் பங்கு கொண்டு சிறை சென்றார். 1946இல் மீண்டும் காங்கிரசு ஆட்சி ஏற்பட்ட போது, ஓமந்தூர் ராமசாமி ரெட்டியார் அமைச்சரவையில் உள்துறை அமைச்சராகப் பணியாற்றினார். 1947-49 இல் இந்திய அரசியலமைப்புச் சட்டத்தினை இயற்றிய முதலாம் இந்திய நாடாளுமன்றத்தின் உறுப்பினராக இருந்தார்.

1949-51 இல் இந்தோனேசிய நாட்டிற்கு இந்தியத் தூதராகச் சென்று பணியாற்றினார். சிறிது காலம் தமிழ்நாடு காங்கிரசு கமிட்டியின் தலைவராகவும் பணியாற்றினார். 1954-57 இல் நாடாளுமன்ற மேலவை உறுப்பினராகப் பதவி வகித்தார். நாடாளுமன்றத்தால் நியமிக்கப்பட்ட முதல் ஆட்சிமொழிக் குழுவின் உறுப்பினராக இருந்த போது, ஆங்கிலம் இந்தியாவின் ஆட்சி மொழியாகத் தொடர வேண்டுமென வலியுறுத்தினார். 1957 நாடாளுமன்றத் தேர்தலில் திருச்செங்கோடு தொகுதியிலிருந்து தேர்ந்தெடுக்கப்பட்டு, 1959-62 இல் இந்தியப் பிரதமர் ஜவஹர்லால் நேருவின் இரண்டாவது அமைச்சரவையில் போக்குவரத்துத் துறை அமைச்சராகப் பணியாற்றினார். 1962 இல் மீண்டும் திருச்செங்கோட்டிலிருந்து மக்களவைக்குத் தேர்ந்தெடுக்கப் பட்டார். ஏப்ரல் 1962 இல் மகாராஷ்டிர மாநில ஆளுநராக நியமிக்கப்பட்ட சுப்பராயன் பதவியில் இருக்கும் போதே அக்டோபர் 6 1962 இல் மரணமடைந்தார்.

சுப்பராயன் மாநிலக் கல்லூரியில் தன்னுடன் படித்த ராதாபாய் என்னும் பெண்ணைத் திருமணம் செய்து கொண்டார். ராதாபாய் பின்னர் நாடளுமன்ற உறுப்பினராக இருந்தார். அவர்களது பிள்ளைகள் - பார்வதி கிருஷ்ணன் (நான்கு முறை நாடாளுமன்ற உறுப்பினர்), மோகன் குமாரமங்கலம் (இந்திரா காந்தி அமைச்சரவையில் உறுப்பினர்), கோபால் குமாரமங்கலம், பி. பி. குமாரமங்கலம் (பின்னாளில் இந்தியத் தரைப்படை முதன்மைத் தளபதி) ஆகியோர் ஆவர். சுப்பராயனின் பேரன் ரங்கராஜன் குமாரமங்கலம் பிற்காலத்தில் இந்திய நடுவண் அமைச்சராகப் பணியாற்றினார்.


</doc>
<doc id="78432" url="https://ta.wikipedia.org/wiki?curid=78432" title="கே. எஸ். கோபாலகிருஷ்ணன்">
கே. எஸ். கோபாலகிருஷ்ணன்

கே. எஸ். கோபாலகிருஷ்ணன் ("K. S. Gopalakrishnan", 1929 - 14 நவம்பர் 2015), 1950ஆம் ஆண்டுகளில் திரையுலகில் சில படங்களுக்குப் பாடல்கள் எழுதிப் பின்னர் 1960ஆம் ஆண்டுகள் துவங்கி 1980ஆம் ஆண்டுகளின் துவக்கம் வரையிலும் வசனகர்த்தாவாகவும், இயக்குனராகவும், தயாரிப்பாளராகவும் தமிழ்த் திரையுலகில் புகழ் பெற்று விளங்கினார். 

தற்போதைய நாகப்பட்டினம் மாவட்டம் மயிலாடுதுறைக்கு அருகிலுள்ள மல்லியம் என்ற சிற்றூரைச் சேர்ந்தவர்.

1938 ஆம் ஆண்டில் வெளிவந்த தேசமுன்னேற்றம் என்ற திரைப்படத்தில் இவர் நடித்தார். பின்னர் சக்ரதாரி (1948), பாரிஜாதம் (1950) ஆகிய திரைப்படங்களை இயக்கினார். சிவாஜி கணேசன், ஜெமினி கணேசன், எஸ்.எஸ்.ராஜேந்திரன் போன்ற நடிகர்களையும், சாவித்திரி, பத்மினி, சரோஜாதேவி போன்ற நடிகைகளையும் வெற்றிகரமாக இயக்கியவர். கே. ஆர். விஜயா, பிரமீளா, பி. ஆர். வரலட்சுமி போன்றோரை அறிமுகம் செய்தவரும் இவரே. தாம் தமிழில் தயாரித்த பல படங்களைப் பின்னர் இந்தியில் இந்தித் திரைப்பட நடிகர்களைக் கொண்டு வெற்றிகரமாக மறுவாக்கமும் செய்தார்.

பின்னாட்களில் கமலஹாசன் நடித்த பேர் சொல்லும் பிள்ளை என்னும் திரைப்படத்தையும் இயக்கினார். ஆயினும், எழுபதுகளின் இறுதியிலும், எண்பதுகளின் துவக்கத்திலும் தமிழ்த் திரையுலகின் போக்கை மாற்றிய பாரதிராஜா, மகேந்திரன், பாலுமகேந்திரா போன்ற இயக்குனர்களின் வரவால், கே.எஸ்.ஜி. பாணித்திரைப்படங்களுக்கு பின்னடைவு ஏற்பட்டது. படிக்காத பண்ணையார், பேர் சொல்லும் பிள்ளை போன்ற அவர் படங்கள் வணிக ரீதியாகவும், விமர்சன ரீதியாகவும் தோல்வியுற்றன.





</doc>
<doc id="78438" url="https://ta.wikipedia.org/wiki?curid=78438" title="சென்னை மாகாண சட்டமன்றத் தேர்தல், 1934">
சென்னை மாகாண சட்டமன்றத் தேர்தல், 1934

சென்னை மாகாணத்தில் இரட்டை ஆட்சி முறை அமல் படுத்தப் பட்ட பின் சட்டமன்றத்திற்கான ஐந்தாம் தேர்தல் 1934 ஆம் ஆண்டு நவம்பர் மாதம் நடை பெற்றது. சுயாட்சிக் கட்சி வெற்றி பெற்றாலும், இரட்டை ஆட்சி முறையின் கீழ் ஆட்சியமைக்க மறுத்து விட்டது. தோல்வியடைந்த நீதிக்கட்சி முதல்வர் பொபிலி அரசர் சிறுபான்மை அரசமைத்து சென்னை மாகாணத்தின் முதல்வரானார். இரட்டை ஆட்சிமுறையின் கீழ் நடந்த கடைசித் தேர்தல் இதுவே. 

1919 ஆம் ஆண்டு மொன்டேகு-கெம்ஸ்ஃபோர்ட் சட்ட சீர்திருத்தங்களின் விளைவாக, இந்திய அரசாங்கச் சட்டம் (1919) பிரிட்டிஷ் அரசாங்கத்தால் இயற்றப் பட்டது. இச்சட்டத்தின் பலனாக, இந்தியாவில் மத்திய அரசிலும், மாகாணங்களிலும், இரட்டை ஆட்சி முறை அறிமுகப்படுத்தப்பட்டது. இவ்வாட்சி முறையில், நிர்வாகத் துறைகள் இரு வகையாக பிரிக்கப்பட்டன. சட்டம், நிதி, உள்துறை முதலிய முக்கிய துறைகள் பிரிட்டிஷ் ஆளுனரின் நிர்வாகக் குழுவின் நேரடிக் கட்டுப்பாட்டிலும், கல்வி, சுகாதாரம், உள்ளாட்சி, விவசாயம், தொழில் முதலியவை மக்களால் தேர்ந்தெடுக்கப்பட்ட இந்திய சட்டமன்றங்களின் கட்டுப்பாட்டிலும் இயங்கின. அதுவரை ஆளுனருக்கு பரிந்துரைகள் மட்டுமே செய்யக் கூடிய சட்ட மன்றம் விரிவு படுத்த்தப்பட்டு சட்டங்கள் இயற்றும் அதிகாரமும் அதற்கு வழங்கப்பட்டது.

1926 இல் ஒருங்கிணைந்த சென்னை மாகாணம், தற்கால தமிழ் நாடு, தெலுங்கானா தவிர்த்த ஆந்திரப் பிரதேசம், கேரளத்தின் மலபார் மாவட்டம், கர்நாடகத்தின் தெற்கு கனரா மாவட்டங்களை உள்ளடக்கிய பிரதேசமாக இருந்தது. இந்திய அரசாங்கச் சட்டம், 1919 இன் படி, சென்னை மாகாணத்தின் சட்ட சபையில் ஒரு அவை மட்டும் இருந்தது. கவுன்சில் என்றழைக்கப்பட்ட அந்த அவையில் 1926 வரை மொத்தம் 127 உறுப்பினர்கள் இருந்தனர். 1926 இல், பெண்களின் பிரதிநிதிகள் ஐந்து பேர் புதிதாக சேர்க்கப்பட்டதால் உறுப்பினர் எண்ணிக்கை 132 ஆக உயர்ந்தது. இவர்கள் தவிர ஆளுனரின் நிர்வாகக் குழு உறுப்பினர்களும் சட்ட மன்ற உறுப்பினர்களாகவே கருதப் பட்டனர். 127 உறுப்பினர்களில் 98 பேர் 61 தொகுதிகளில் இருந்து மக்களால் நேரடியாகத் தேர்ந்தெடுக்கப் பட்டனர் (சில தொகுதிகள் ஒன்றுக்கும் மேற்பட்ட உறுப்பினர்களை தேர்ந்தெடுத்தன). இத்தொகுதிகளுக்குள் பிராமணர்கள், பிரமணரல்லாத இந்துக்கள், முஸ்லீம்கள், கிருத்துவர், ஐரோப்பியர், ஆங்கிலோ இந்தியர், நிலச்சுவான்தார்கள், பண்ணையார்கள், வர்த்தக குழுமங்ககள் என பல்வேறு பிரிவினருக்கு வகுப்பு வாரியாக இட ஒதுக்கீடு இருந்தது. மீதமுள்ள 29 உறுப்பினர்கள் ஆளுனரால் நியமனம் செய்யப்பட்டனர். அவர்களுள் 19 பேர் அரசாங்க ஊழியர்கள்; 5 பேர் தலித்துகள். வயது வந்தோர் அனைவரும் வாக்குரிமை பெற்றிருக்கவில்லை. ஒருவரின் சொத்து மதிப்பு அல்லது அவர் கட்டியுள்ள சொத்து வரியைப் பொறுத்தே வாக்குரிமை அளிக்கப் பட்டது.

சென்னை மாகாணத்தில் அப்போது இரு முக்கிய கட்சிகள் இருந்தன – இந்தியாவிற்கு சுதந்திரம் அல்லது சுயாட்சி வழங்கப் பட வேண்டும் என்று கோரிய இந்திய தேசிய காங்கிரசு, மற்றும் பிராமணரல்லாதோர் நலனுக்காகத் தொடங்கப் பட்ட நீதிக்கட்சி எனப்படும் தென்னிந்திய நல உரிமைச் சங்கம். தேசியவாதக் கட்சியான காங்கிரசு, இரட்டை ஆட்சி முறையில் இந்தியர்களுக்கு வழங்கப் பட்ட அரசியல் உரிமைகளால் திருப்தி அடையவில்லை. எனவே தேர்தலில் பங்கேற்காமல் புறக்கணிப்பு செய்தது. ஆனால் காங்கிரசின் ஒரு பிரிவினர் அதை ஏற்காமல் 1922 இல் தனியே பிரிந்து சென்று சுவராஜ் (சுயாட்சி) கட்சி என்ற பெயரில் தனிக் கட்சி ஆரம்பித்து தேர்தலில் போட்டியிட்டனர். தமிழகத்தில் சீனிவாச சாஸ்திரி, சத்தியமூர்த்தி ஆகியோர் சுயாட்சி கட்சிக்கு தலைமை வகித்தனர். நாளடைவில் இருபிரிவினருக்குள் இருந்த வேறுபாடுகள் குறைந்தன. தேர்தலில் போட்டியிடலாம் ஆனால் ஆட்சியில் பங்கேற்கக் கூடாதென்ற நிலை எடுக்கப்பட்டது. இத்தேர்தல் முடிந்து சிறிது காலத்திற்குள் சுயாட்சிக் கட்சி காங்கிரசுடன் அதிகாரபூர்வமாக இணைந்து விட்டது.

இத்தேர்தல் நடைபெற்ற காலத்தில் பெரும் பொருளியல் வீழ்ச்சியின் தாக்கம் சென்னை மாகாணத்தில் கடுமையாக இருந்தது. பிராமணரல்லாதோர் அனைவருக்குமான இயக்கமாக தொடங்கப்பட்ட நீதிக்கட்சி காலப்போக்கில் தலித்துகள், முஸ்லிம்கள், தொழிலாளர்கள் என பல சமூகத்தவரின் ஆதரவை இழந்து, பணக்காரர்கள், ஜமீன்தார்களின் நலனை மட்டும் பாதுகாக்கும் கட்சியாக மாறியிருந்தது. 1930 களில் உலகைப் பீடித்த பெரும் பொருளியல் வீழ்ச்சியினால் கடும் பாதிப்புக்குள்ளான சென்னை மாகாண மக்கள் நீதிக்கட்சி அரசின் மேல் கடும் அதிருப்தியில் இருந்தனர். மேலும் விடுதலைப் போராட்டம் தீவிரமடைந்ததால், மக்களிடையே தேசிய உணர்வு மிகுந்திருந்தது. நீதிக் கட்சியின் பிரிட்டிஷ் ஆதரவுப் போக்கு மக்களின் அதிருப்தியை அதிகப் படுத்தியது. பிரிட்டிஷ் அரசை எதிர்த்துப் போராடி வந்த இந்திய தேசியக் காங்கிரசு, மக்களிடையே பெரும் ஆதரவைப் பெற்றிருந்தது. காங்கிரசின் சத்தியாக்கிரகம், சட்ட மறுப்பு இயக்கம், நில வரி குறைப்புப் போராட்டம், நெசவாளர்கள் கூலி உயர்வு போராட்டம் ஆகியவை மக்களின் ஆதரவை பெற்றிருந்தன. நீதிக்கட்சியின் முதல்வரான பொபிலி அரசரும் அவரது அமைச்சர்களும், தங்களது அலட்சிய சர்வாதிகாரப் போக்கால், மக்களிடம் வெறுப்பை சம்பாத்திருந்தனர். பெரியாரின் சுய மரியாதை இயக்கம், நீதிக்கட்சியை ஆதரிக்கும் வெகுஜன இயக்கங்கள் மிகச் சிலவற்றுள் ஒன்றாக இருந்தது. 1930-34 இல் பெரியாருக்கும் நீதிக்கட்சிக்கும் இடையே ஏற்பட்ட விரிசல் இத்தேர்தலில் மூலம் விலகியது. கம்யூனிஸ்டுகளுடன் நெருக்கம் காட்டி வந்த பெரியார், கம்யூனிஸ்ட் கட்சி 1934 இல் தடை செய்யப்பட்டதாலும், அரசு தந்த நெருக்கடிகளாலும், வெளிப்படையான பொதுவுடமைக் கொள்கையை கைவிட்டு நீதிக்கட்சியுடன் மீண்டும் நெருக்கமானார். அவரது ஆதரவைப் பெறுவதற்காக நீதிக்கட்சி பொதுவுடமை அம்சங்கள் நிறைந்த அவரது “ஈரோடு திட்ட” த்தை ஏற்றுக் கொள்வதாக ஒப்புக்கொண்டது.

நவம்பர் 1934 இல் நடைபெற்ற இத்தேர்தலில் 29 இடங்களில் வென்று சுயாட்சிக் கட்சி தனிப்பெரும் கட்சியாக உருவானது. நீதிக்கட்சி தோல்வியடைந்தது.

சுயாட்சிக் கட்சி தேர்தலில் வென்றாலும், இரட்டை ஆட்சிமுறையின் கீழ் அரசமைக்க மறுத்து விட்டது. எனவே ஆளும் நீதிக்கட்சியே சிறுபான்மை அரசமைத்தது. பொபிலி அரசர் ராமகிருஷ்ண ரங்கா ராவ் இரண்டாம் முறை முதல்வரானார். இது இரட்டை ஆட்சி முறையின் கீழ் நடைபெற்ற கடைசித் தேர்தல். 1937 இல் இவ்வாட்சி முறை ஒழிக்கப்பட்டு மாநில சுயாட்சி முறை அமல்படுத்தப் பட்டது. இத்தேர்தல் தோல்விக்குப் பிறகு நீதிக்கட்சியில் உட்கட்சிப் பூசல்கள் பெரிய அளவில் ஏற்பட்டன.


</doc>
<doc id="78440" url="https://ta.wikipedia.org/wiki?curid=78440" title="தமிழியம்">
தமிழியம்

தமிழியம் என்பது நோர்வேயைத் தளமாகக் கொண்டு இயங்கும் தமிழ்த் திரைப்படத் தயாரிப்பு நிறுவனம் ஆகும்.



</doc>
<doc id="78442" url="https://ta.wikipedia.org/wiki?curid=78442" title="சேம்சங்">
சேம்சங்

சேம்சங் குழுமம் (அங்குல்: 삼성 그룹) என்பது தென்கொரியாவின், சியோலில் உள்ள சேம்சங் டவுனில் தலைமையகத்தைக் கொண்டுள்ள பன்னாட்டு குழும நிறுவனமாகும். 2008 ஆம் ஆண்டின்படி 173.4 பில்லியன் அமெரிக்க டாலர்களை ஆண்டு வருவாயாகக் கொண்ட உலகின் மிகப்பெரிய குழுமம் இதுவே என்பதுடன், தென்கொரியாவின் மிகப்பெரிய நிறுவனமாகும். "சேம்சங்" என்ற கொரிய ஹஞ்சா வார்த்தையின் அர்த்தம் "மூன்று விண்மீன்கள்" என்பதாகும்.

சேம்சங் குழுமம் சர்வதேச அளவில் பல்வேறு வியாபாரங்களை உள்ளடக்கியுள்ளது என்பதுடன், "சேம்சங்" என்ற வணிகக் குறீயீட்டு பெயரின் கீழ் இயங்கி வருகிறது. சேம்சங் எலக்ட்ரானிக்ஸ் என்பது உலகின் மிகப்பெரிய மின்னணு நிறுவனம் ஆகும். அதே போன்று சேம்சங் ஹெவி ஹின்டஸ்டிரீஸ் என்பது உலகின் இரண்டாவது மிகப்பெரிய கப்பல் கட்டுமான நிறுவனமாகும், அதே போன்று சேம்சங் சி&டி என்பது உலகளாவிய மிகப்பெரிய கட்டுமான நிறுவனமாகும்.

2005 ஆம் ஆண்டிலிருந்து "சேம்சங்" உலகின் மிகவும் புகழ்பெற்ற நுகர்வோர் மின்னணு வணிகச் சின்னமாகச் செயல்பட்டு வருவதுடன், உலகின் தலைசிறந்த தென்கொரிய வணிகச் சின்னமாகவும் அறியப்பட்டு வருகிறது. சேம்சங் குழுமம் தென்கொரியாவின் மொத்த ஏற்றுமதியில் 20 சதவீதத்திற்கும் அதிகமாகத் தனது பங்களிப்பைக் கொண்டிருப்பதுடன், நிதி, இரசாயனம், சில்லறை மற்றும் பொழுதுபோக்கு உள்ளிட்ட பல்வேறு உள்ளூர் தொழில் துறைகளுக்கு தலைமை ஏற்றுள்ளது. தென்கொரியா முழுவதும் மிகப்பெரிய செல்வாக்கினைக் கொண்டிருப்பதன் காரணமாக, அந்நிறுவனம் "ரிபப்ளிக் ஆப் சேம்சங்" என்று குறிப்பிடப்படுகிறது.

லீ சூ பின் என்பவர் தற்போது சேம்சங் லைப் இன்ஸ்யூரன்சின் தலைமை அதிகாரியாக இருக்கிறார், அத்துடன் உலகின் பணக்கார குடும்பத்தைச் சார்ந்தவர்கள் பல தலைமுறைகளாக இந்நிறுவனத்தை இயக்கி வருகின்றனர். இந்நிறுவனத்தை நிறுவிய லீ பயூங்-சல் என்பவரின் மூன்றாவது மகன் லீ குன் ஹீ என்பவர் இதன் முன்னாள் தலைவராவார்.

சிஜெ கார்ப்பரேஷன், ஹேன்சல் குரூப், சின்சியேஜ் குரூப் மற்றும் ஜூங்-ஹாங் இல்போ தின நாளேடு உள்ளிட்ட தென்கொரிய நிறுவனங்கள் முன்னர் சேம்சங் குழுமத்தின் பிரிவுகளாக இருந்தன. இருந்தபோதும் அந்த தென்கொரிய நிறுவனங்கள் இன்றளவும் முன்னாள் தலைவர் லீ குன் ஹீ என்பவரால் நிர்வகிக்கப்பட்டு வருகிறது. எம்பி3 இயக்கி உற்பத்தியாளரான ஐரிவர் மற்றும் கோப்பகத் தேடி வலை வாசலான நேவர் உள்ளிட்ட தென்கொரிய முன்னணி நிறுவனங்கள் சேங்சங் நிறுவனத்தின் முன்னாள் ஊழியர்களால் நிறுவப்பட்டன என்பது குறிப்பிடத்தக்கது. மின்னணு துறையைச் சார்ந்த பெருமளவிலான தென்கொரிய நிறுவனங்கள் குறைக்கடத்தி பி்சிர் அல்லது எல்சிடி முகப்புகள் உள்ளிட்ட முக்கிய உதிரிகளுக்காக சேம்சங் நிறுவனத்தையே சார்ந்துள்ளன. இதன் காரணமாக விலை நிர்ணயம் மற்றும் சர்வாதீனப் போட்டி உள்ளிட்ட பல பிரச்சினைகள் ஏற்பட வாய்ப்புள்ளது. சேம்சங் குழுமம், சங்கியூன்க்வான் பல்கலைக்கழகம் என்ற தென்கொரியாவின் மிகப்பெரிய தனியார் பல்கலைக்கழகத்தை தனது சொத்தாகக் கொண்டுள்ளது.

சேம்சங் குழுமம் தென்கொரியாவின் மொத்த ஏற்றுமதியில் 20 சதவீதத்தை தனது பங்காகக் கொண்டுள்ளது என்பதுடன், பல உள்ளூர் நி்றுவனங்களுடன் ஒப்பிடும்போது சேம்சங் குழுமம் தனிப்பட்ட முறையில் சந்தைகளில் ஆதிக்கம் செலுத்தி வருகிறது. சேம்சங் குழுமத்தின் வருவாயானது சில நாடுகளின் மொத்த ஜிடிபியைக் காட்டிலும் அதிகமாக உள்ளது. 2006 ஆம் ஆண்டு தரவரிசையின் அடிப்படையில் சேம்சங் குழுமம் உலகிலேயே 34வது மிகப்பெரிய பொருளாதாரம் ஈட்டும் நிறுவனம் என்பதுடன், இது அர்ஜென்டினாவின் பொருளாதாரத்துடன் ஒப்பிடும்போது மிகவும் அதிகமாகும். சேம்சங் நிறுவனம் அந்நாட்டின் பொருளாதார வளர்ச்சி, அரசியல், ஊடகங்கள் மற்றும் நாகரீகம் உள்ளிட்ட அனைத்து துறைகளிலும் தனது ஆதிக்கத்தைச் செலுத்தி வருகிறது என்பதுடன், ஏற்றுமதியை அதிகரிக்கச் செய்யும் மிகப்பெரிய உந்துதல் சக்தியாக இருக்கிறது; மேலும் பல்வேறு நிறுவனங்கள் இந்நிறுவனத்தின் சர்வதேச அளவிலான வளர்ச்சியை முன்மாதிரியாகக் கொண்டு செயல்பட்டு வருகின்றன.

1938 ஆம் ஆண்டு, மிகப்பெரிய நிலக்கிழார் குடும்பத்தைச் சார்ந்த லீ பியூங்-சல் (1910 ஆம் ஆண்டு முதல்–1987 ஆம் ஆண்டு வரை) என்பவர் யூரியாங் என்ற மாவட்டத்தில் இருந்து டேகூ என்ற நகரத்திற்கு அருகாமையில் இடம் பெயர்ந்ததுடன், சூ-டாங் (தற்போது இங்கியோ-டாங் என்றழைக்கப்படுகிறது) என்ற இடத்தில் 40 ஊழியர்களைக் கொண்டு "சேம்சங் சேங்கோ" என்ற மிகச்சிறிய வர்த்தக நிறுவனத்தைத் தொடங்கினார். அந்த நிறுவனம் காய்கறிக் கடை மற்றும் உலர்ந்த மீன்கள் உள்ளிட்ட வியாபாரங்களை அந்நகரில் மேற்கொண்டது, மேலும் "பயெல்பியோ குக்ஸூ" என்பவர் நூடுல்சை தயாரித்து வந்தார். அந்த நிறுவனம் மிகச் சிறந்த வளர்ச்சியைப் பெற்றது என்பதுடன், லீ அந்த நிறுவனத்தின் தலைமை அலுவலகத்தை 1947 ஆம் ஆண்டு சியோலுக்கு மாற்றினார். கொரியப் போர் முடிவுக்கு வந்த சமயத்தில், சியோலை விட்டு வெளியேறும்படி லீ நிர்பந்திக்கப்பட்டார், இருந்தபோதும் அவர் பசன் என்ற நகரத்தில் "செய்ல் ஜெடேங்" என்ற பெயரில் சர்க்கரை ஆலை ஒன்றைத் தொடங்கினார். இதுவே தென்கொரியாவின் முதல் உற்பத்தி ஆலை என்பது குறிப்பிடத்தக்கது. 1954 ஆம் ஆண்டு கொரியன் போர் முடிவுக்கு வந்த பிறகு, டெய்கூவில் உள்ள சிம்சன்-டாங் என்ற இடத்தில் லீ என்பவர் "செய்ல் மாஜிக்" என்ற மிகப்பெரிய ஆலையை உருவாக்கினார். அதுவே தென் கொரியாவின் மிகப்பெரிய கம்பளி ஆலை என்பதுடன், அந்த ஆலை இன்றளவும் புகழ்பெற்று விளங்குகிறது.

சேம்சங் நிறுவனம் பல்வேறு இடங்களில் தனது கிளைகளை நிறுவியது, அதே சமயம் லீ சேம்சங் நிறுவனத்தை மற்ற நிறுவனங்களுக்கு முன்னோடியாக உருவாக்கினார். காப்பீடு, பாதுகாப்பு மற்றும் சில்லறை வியாபாரம் உள்ளிட்ட பல துறைகளில் அந்த நிறுவனம் முதலீடு செய்யத் தொடங்கியது. 1960 மற்றும் 1970 ஆம் ஆண்டுகளில் தென்கொரிய பிரதமர் பார்க் சங்-ஹூ இன் நிர்வாகம் சேம்சங் நிறுவனத்திற்கு ஆதரவு அளித்தன. பிரதமர் பார்க் தொழில்துறைக்கு அதிக முக்கியத்துவம் அளித்தார் என்பதுடன், உள்நாட்டு பொருளாதார வளர்ச்சிக்குத் தேவைப்படும் அனைத்து நடவடிக்கைகளையும் மேற்கொண்டார், மேலும் அவர் உள்நாட்டு நிறுவனங்களுக்கு நிதியுதவியும் வழங்கினார். அவ்வாறு நிதியுதவி பெற்ற நிறுவனங்களுள் சேம்சங் நிறுவனமும் ஒன்று என்பது குறிப்பிடத்தக்கது. பல்வேறு வெளிநாட்டு நிறுவனங்கள் நுகர்வோருக்குத் தேவைப்படும் மின்னணு சாதனங்களை தென்கொரியாவில் விற்பதற்கு அந்நாட்டு பிரதமர் பார்க் தடை விதித்தார் என்பதுடன், வெளிநாட்டு நிறுவனங்களுடனான போட்டியிலிருந்து சேம்சங் நிறுவனத்தைக் காப்பாற்றினார். மேலும் அவர் மின்னணு உற்பத்தி துறையை அதன் தொடக்கத்திலிருந்து பராமரித்து வந்தார்.

1960 ஆம் ஆண்டிற்குப் பின்னர், சேம்சங் குழுமம் மின்னணு தொழில் துறையைத் தொடங்கியது. சேம்சங் எலெக்ட்ரானிக்ஸ் டிவைசஸ் கார்ப்பரேஷன், சேம்சங் எலெக்ட்ரோ-மெக்கானிக்ஸ் கார்ப்பரேஷன், மற்றும் சேம்சங் செமிகன்டக்டர் அன்ட் டெலிகம்யூனிகேஷன் கார்ப்பரேஷன் உள்ளிட்ட பல்வேறு மின்னணு தொடர்பான பிரிவுகளை அந்நிறுவனம் சூவோனில் தொடங்கியது. அந்த நிறுவனத்தின் முதல் தயாரிப்பு கறுப்பு-வெள்ளை தொலைக்காட்சிப் பெட்டியாகும். 1980 ஆம் ஆண்டு, அந்த நிறுவனம் கூமி என்ற நகரத்தில் "ஹேங்கக் ஜியோன்ஜா டாங்சின்" என்ற நிறுவனத்தைத் தொடங்கியதுடன், தொலைத்தொடர்பு சாதனங்களை கட்டமைக்கத் தொடங்கியது. அந்த நிறுவனத்தின் முந்தைய தயாரிப்பானது நிலைமாற்றிப் பலகைகளாகும். இந்த செயல்திறனானது தொலைபேசி மற்றும் தொலைப்பிரதி தயாரிப்பு அமைப்புகளி்ல் பயன்படுத்தப்பட்டதுடன், சேம்சங் கைபேசி உற்பத்தியின் மையமாகவும் விளங்கியது. அந்த நிறுவனம் இன்றுவரை 800 மில்லியனுக்கும் அதிகமான கைபேசிகளை தயாரித்துள்ளது. 1980 ஆம் ஆண்டு அந்த நிறுவனம் தனது அனைத்து கைபேசிகளையும் சேம்சங் எலெக்ட்ரானிக்ஸ் கார்ப்பரேஷன் லிமிட்டெட் நிறுவனத்தின் கீழ் கொண்டு வந்தது.
1980 மற்றும் 1990 ஆம் ஆண்டுகளுக்குப் பிறகு, சேம்சங் எலெக்ட்ரானிக்ஸ் நிறுவனம் ஆராய்ச்சி மற்றும் வளர்ச்சி போன்றவற்றிற்காக மிகப்பெரிய முதலீட்டை அளித்து வந்தது, மேலும் இத்தகைய முதலீடுகளால் அந்த நிறுவனம் உலகளாவிய மின்னணு தொழில்துறையில் முன்னணி நிறுவனமாகப் புகழ்பெற்று விளங்கியது. "1980 ஆம் ஆண்டிற்குள் சேம்சங் நிறுவனம் சாதனங்கள் மற்றும் மின்னணு கருவிகளை உற்பத்தி செய்ததுடன், அவற்றை ஏற்றுமதி செய்து உலகம் முழுவதும் விற்றது". 1982 ஆம் ஆண்டு, போர்சுகலில் சேம்சங் நிறுவனம் தொலைக்காட்சி ஒருங்கிணைப்பு தொழிற்கூடத்தை நிறுவியது. 1984 ஆம் ஆண்டு, அந்த நிறுவனம் 25 மில்லியன் அமெரிக்க டாலர் செலவில் நியூயார்க்கில் ஒரு புதிய தொழிற்சாலையை நிறுவியது. 1987 ஆம் ஆண்டு, அந்த நிறுவனம் 25 மில்லியன் அமெரிக்க டாலர் செலவில் மற்றொரு தொழிற்சாலையை இங்கிலாந்தில் நிறுவியது.

1990 ஆம் ஆண்டுகளில், சேம்சங் நிறுவனம் சர்வதேச அளவில் மிகப்பெரிய முக்கியத்துவத்தைப் பெற்றது. வெளிநாடுகளில் அந்த நிறுவனம் பல்வேறு வியாபாரங்களை மேற்கொண்டது என்பதுடன், மின்னணு உபகரணங்களை தயாரித்து அளிப்பதிலும் மிகச் சிறந்த முன்னோடியாக விளங்கியது. மலேசியாவின் இரண்டு பெட்ரோனஸ் டவர்களில் ஒன்றைக் கட்டியது, தாய்வான் நாட்டின் தாய்பெய் 101 கட்டடத்தைக் கட்டியது மற்றும் ஐக்கிய அரபு நாடுகளின் புராஜ் காலிஃபா (கேலம் கய்ரிடிஸ் என்பவரால் நிறுவப்பட்டது) என்ற உலகிலேயே மிகவும் உயரமான கட்டிடத்தைக் கட்டியது போன்றவற்றிற்காக சேம்சங் நிறுவனத்தின் கட்டமைப்புப் பிரிவு இன்றளவும் புகழ்பெற்று விளங்குகிறது. லீ குன் ஹீ மற்றும் லீ பியூங்-சல் போன்ற வெற்றியாளர்களின் திட்டங்களில் சிறிது மாறுதல்களை ஏற்படுத்தும் விதமாக, 1993 ஆம் ஆண்டு சேம்சங் குழுமத்தின் பத்து துணை நிறுவனங்கள் விற்கப்பட்டது என்பதுடன், அந்த நிறுவனங்களில் ஆட்குறைப்பு நடவடிக்கைகளும் மேற்கொள்ளப்பட்டன, அத்துடன் சேம்சங் நிறுவனம் மின்னணுவியல், எந்திரவியல் மற்றும் இரசாயனம் உள்ளிட்ட மூன்று துறைகளில் முக்கிய கவனம் செலுத்தத் தொடங்கியது. 1996 ஆம் ஆண்டு, சேம்சங் குரூப் சங்யங்குவான் பல்கலைக்கழகத்தை நிறுவியதற்கான அதிகாரத்தைப் பெற்றது.

1997–98 ஆம் ஆண்டுகளில், ஆசிய நிதி நெருக்கடி ஏற்பட்ட காலகட்டத்தில், மற்ற பெரிய கொரிய நிறுவனங்களுடன் ஒப்பிடும்போது சேம்சங் குழுமத்திற்கு மிகப்பெரிய பாதிப்பு ஏற்படவில்லை. இருப்பினும் சேம்சங் மோட்டார் ஐந்து பில்லியன் அமெரிக்க டாலர் செலவில் உருவாக்கிய ரெனால்ட் என்ற புதிய தயாரிப்புகள் குறிப்பிடத்தகுந்த இழப்பீட்டைச் சந்தித்தது. 1980 ஆம் ஆண்டு முதல் 1990 ஆம் ஆண்டு வரை சேம்சங் நிறுவனம் வானூர்திகளைத் தயாரித்து வந்தது. சேம்சங் நிறுவனம் கொரியா ஏரோஸ்பேஸ் இன்டஸ்டிரீஸ் (கேஏஐ) நிறுவனத்தை 1999 ஆம் ஆண்டு தொடங்கியதன் விளைவாக, சேம்சங் ஏரோஸ்பேஸின் மூன்று உள்ளூர் வானூர்தி பிரிவுகள், டேவோ ஹெவி ஹின்டஸ்டிரீஸ் மற்றும் ஹூன்டாய் ஸ்பேஸ் அன்ட் ஹேர்கிராப்ட் கம்பெனி (ஹெச்ஓய்எஸ்ஏ) உள்ளிட்ட நிறுவனங்கள் ஒன்றிணைக்கப்பட்டன. 2009 ஆம் ஆண்டின்படி, கொரியா ஏரோஸ்பேஸ் இன்டஸ்டிரீஸ் (கேஏஐ) நிறுவனம் கொரியா மேம்பாட்டு வங்கியின் மிகப்பெரிய பங்குதாரர் என்பதுடன், 30.53 சதவீதப் பங்குகளை வைத்துள்ளது. சேம்சங் டெக்வின் நிறுவனம் அவ்வங்கியில் 20.54 சதவீதப் பங்குகளையும், தூசன் நிறுவனம் (முன்னர் டேவூ ஹெவி இன்டஸ்டிரீஸ் என்றழைக்கப்பட்டது) 20.54 சதவீதப் பங்குகளையும் மற்றும் ஹூன்டாய் மோட்டார் 20.54 சதவீதப் பங்குகளையும் வைத்துள்ளது.
சேம்சங் எலெக்ட்ரானிக்ஸ் (எஸ்இசி) உலகம் முழுவதும் மேற்கொள்ளப்படும் குறைக்கடத்தி வியாபாரங்களில் ஆதிக்கம் செலுத்தி வருகிறது, அத்துடன் 2005 ஆம் ஆண்டு நிதியாண்டிற்காக சேம்சங் எலெக்ட்ரானிக்ஸ் செய்த முதலீடு உலகெங்கிலும் தலைசிறந்து விளங்கும் இன்டெல் நிறுவனத்தின் முதலீட்டை விட அதிகம் என்பது குறிப்பிடத்தக்கது. சேம்சங் என்ற வணிகப் பெயர் கடந்த சில ஆண்டுகளாக குறிப்பிடத்தகுந்த முறையில் மிகவும் புகழ்பெற்று வருகிறது.

1992 ஆம் ஆண்டு சேம்சங் நிறுவனம் உலகின் மிகப்பெரிய நினைவகச் சில்லைத் தயாரிக்கும் நிறுவனமாக மாறியது என்பதுடன், இன்டெல் நிறுவனத்திற்கு அடுத்தபடியாக உலகின் இரண்டாவது மிகப்பெரிய சில்லு உற்பத்தியாளராகவும் மாறியது (ஆண்டுதோறும் வெளியிடப்படும் உலகின் முதல் 20 குறைகடத்தி சந்தைப் பங்குகளுக்கான தரவரிசைப் பட்டியலைப் பார்க்கவும்). 1999 ஆம் ஆண்டிலிருந்து 2002 ஆம் ஆண்டு வரை அமெரிக்க கணிப்பொறி உற்பத்தியாளர்களுக்குத் தேவைப்படும் டிரேம் சில்லுகளை விற்பதற்கான விலையை நிர்ணயம் செய்வதற்கு, சேம்சங் நிறுவனம் ஹைனிக்ஸ் செமிகன்டக்டர், இன்பினான் டெக்னாலஜீஸ், எல்பிடா மெமரி (ஹி்ட்டாச்சி மற்றும் என்இசி) மற்றும் மைக்ரான் டெக்னாலஜி உள்ளிட்ட நிறுவனங்களுடன் இணைந்து சதி திட்டம் தீட்டியது. 2005 ஆம் ஆண்டு சேம்சங் நிறுவனம் தான் செய்த குற்றத்தை ஒப்புக்கொண்டது என்பதுடன், 300 மில்லியன் அமெரிக்க டாலர்களை அதற்கு அபராதமாகக் கட்டியது. இது அமெரிக்காவின் வரலாற்றில் பொறுப்பாண்மைக்கு எதிரான இரண்டாவது மிகப்பெரிய குற்றம் என்பது குறி்ப்பிடத்தக்கது.

1995 ஆம் ஆண்டு, அந்த நிறுவனம் முதன் முதலில் தனது திரவப் படிகக் காட்சியிலான திரையை உருவாக்கியது. அதன் பத்தாண்டுகளுக்குப் பிறகு, திரவப் படிக காட்சி சட்டகங்களை தயாரிப்பதில் சேம்சங் நிறுவனம் உலகின்
மிகப்பெரிய நிறுவனமாக மாறியது. டிஎப்டி-எல்சிடிகளுக்காக உற்பத்தியில் சோனி நிறுவனம் சேம்சங் குழுமத்தின் ஆலோசனையின்றி மிகப்பெரிய முதலீட்டை அளிக்காது. சேம்சங் மற்றும் சோனி ஆகிய இரண்டு உற்பத்தி நிறுவனங்களும் தங்களுக்குத் தேவைப்படும் எல்சிடி சட்டகங்களைத் தொடர்ந்து பெறுவதற்காக, 2006 ஆம் ஆண்டு எஸ்-எல்சிடி நிறுவனத்தை உருவாக்கின. எஸ்-எல்சிடி நிறுவனம் சேம்சங் (50 சதவீதப் பங்குகளைக் கொண்டுள்ளது) மற்றும் சோனி (49 சதவீதப் பங்குகளைக் கொண்டுள்ளது) ஆகிய இரண்டு நிறுவனங்களால் நிர்வகிக்கப்பட்டு வருகிறது என்பதுடன், அந்த இரண்டு நிறுவனங்களும் டேஙஜங் மற்றும் தென்கொரியாவில் தங்களது தொழிற்சாலைகளை இயக்கி வருகின்றன.

மிகவும் பலமான போட்டியாளர்களைக் கருத்தில் கொண்டு, சேம்சங் எலெக்ட்ரானிக்ஸ் தனது தயாரிப்புகளை உலகம் முழுவதும் விரிவாக்கம் செய்தது என்பதுடன், டிரேம் சில்லுகள், மீள் நினைவகம் மற்றும் ஒளியல் தேக்கக இயக்கிகள் போன்றவற்றை உற்பத்தி செய்வதில் அந்த நிறுவனம் உலகிலேயே முதன்மையான இடத்தைப் பெற்று விளங்குகிறது. அந்த நிறுவனம் 2010 ஆம் ஆண்டிற்குள் தனது உற்பத்தியை இரண்டு மடங்காக உயர்த்தத் திட்டமிட்டுள்ளது என்பதுடன், உலகின் முதல் 20 உற்பத்தியாளர்களுள் ஒருவராக ஆகவும் திட்டமிட்டுள்ளது. அந்த நிறுவனம் தற்போது திரவப் படிகக் காட்சிகளை வழங்கும் சட்டகங்களை உற்பத்தி செய்வதில் உலகிலேயே முதன்மையான நிறுவனமாக விளங்குகிறது.

2004 மற்றும் 2005 ஆம் ஆண்டுகளில் சேம்சங் எலெக்ட்ரானிக்ஸின் நிகர வருமானம் சோனி நிறுவனத்தின் வருமானத்தை விட அதிகம் என்பதுடன், சோனி நிறுவனம் தற்போது நுகர்வோர் மின்னணு உற்பத்தியில் உலகிலேயே 19வது இடத்தில் உள்ளது. கைபேசி உற்பத்தியில் நோக்கியாவிற்கு அடுத்தபடியாக, சேம்சங் குழுமம் உலகின் இரண்டாவது மிகப்பெரிய நிறுவனம் ஆகும், அதே சமயம் வட அமெரிக்கா மற்றும் மேற்கு ஐரோப்பாவில் சேம்சங் குழுமம் விற்பனையில் முதலிடத்தில் உள்ளது.

2009 ஆம் ஆண்டு டிசம்பர் மாதம், கிறி்ஸ்துமஸ் தினத்தன்று தங்கள் நிறுவனத்தின் புகழுக்கு களங்கம் விளைவிக்கும் வகையில் கொரியா டைம்ஸ் செய்தித் தாளில் மைக் பிரீன் என்பவர் செய்தி வெளியிடப்பட்டிருப்பதாகக் கூறி, சேம்சங் நிறுவனம் ஒரு மில்லியன் அமெரிக்க டாலரை நட்ட ஈடாகக் கேட்டு அவர் மீது வழக்கு தொடர்ந்தது.

பெடரேஷன் ஈக்வெஸ்ட்ரீ இன்டர்நேஷனலே (ஆங்கிலத்தில்: சர்வதேச விளையாட்டுகளுக்கான அமைப்பு) மற்றும் எப்இஐ தேசிய கோப்பை ஆகியவற்றுடன் இணைந்த சேம்சங் சூப்பர் லீக் போட்டி, உலகின் பழமையான மற்றும் தலைசிறந்த எக்கோஸ்டிரியன் தொடர்கள் உள்ளிட்ட பல போட்டிகளுக்கு சேம்சங் நிறுவனம் விளம்பர உதவிகளை அளித்து வருகிறது. 29. ஏப்ரல் 2009 ஆம் ஆண்டிலிருந்து, ஆஸ்திரியாவின், வியன்னாவில் உள்ள ஸ்பேனிஷ் ரைடிங் பள்ளிக்கு (தி: ஸ்பேனிஷ்க் ஹாப்ரெய்ட்ஸ்கல், தி "ஸ்பேனிஷ்க் கோர்ட் ரைடிங் ஸ்கூல்") சேம்சங் எலெக்ட்ரானிக்ஸ் ஆதரவு அளித்து வருகிறது.

சேம்சங் விளையாட்டுகளில் சர்வதேச அளவில் அங்கீகாரம் பெறுவதற்கு மிகவும் போராடியது. 1998 ஆம் ஆண்டிலிருந்து அந்த நிறுவனம் ஏறத்தாழ ஆறு பில்லியன் அமெரிக்க டாலர்களைச் செலவழித்தது என்பதுடன், கடைசி ஐந்து ஒலிம்பிக் போட்டிகளுக்காக நிதி உதவியும் அளித்து வருகிறது. 2002 ஆம் ஆண்டு அந்த நிறுவனம் டைம்ஸ் ஸ்கொயரில் மிகப்பெரிய விளம்பர நிகழ்படத்தை காட்சிக்கு வைத்தது (லீ குன் ஹீ தலைமையில் நிறைவேற்றப்பட்டது). சேம்சங் நிறுவனம் ஆசிய விளையாட்டுகளில் மிகவும் ஆர்வம் காட்டி வருவதுடன், சேம்சங் தேசிய கோப்பை, சேம்சங் சர்வதேச விளையாட்டுத் திருவிழா, சேம்சங் உலகக் கோப்பை (எல்பிஜிஏ சுற்றுப்பயணம்) மற்றும் பல போட்டிகளை உலகம் முழுவதும் நடத்தி வருகிறது.

சூவான் சேம்சங் புளூவிங்ஸ் எனும் கால்பந்தாட்ட அணி, சேம்சங் லயன்ஸ் எனும் அடிப்பந்தாட்ட அணி, சியோல் சேம்சங் தண்டர்ஸ் எனும் கூடைப்பந்தாட்ட அணி, சேம்சங் பிக்குமி எனும் பெண்களுக்கான கூடைப்பந்தாட்ட அணி மற்றும் சேம்சங் புளூபேங்ஸ் எனும் கைப்பந்தாட்ட அணி உள்ளிட்ட பல்வேறு அணிகளை சேம்சங் நிறுவனம் தென்கொரியாவில் தனக்குச் சொந்தமாக வைத்துள்ளது.

2005 ஆம் ஆண்டு ஆங்கிலேய கால்பந்தாட்ட வரலாற்றில் முதன் முறையாக சேம்சங் நிறுவனம் செல்சீ அணிக்கு விளம்பர உதவி அளிப்பதற்கான ஒப்பந்தத்தில் கையெழுத்திட்டது. அவர்களின் ஐந்து வருட ஒப்பந்தத்தின் மொத்த மதிப்பானது ஏறத்தாழ 50 மில்லியன் யூரோவாகும். 2008 ஆம் ஆண்டு ஏப்ரல் மாதம் சேம்சங்கும், கிளப் டெபோர்டிவோ குவடலஜரா என்ற மெக்சிகோ கால்பந்தாட்ட அணியும் தங்களுக்குள் ஆறு வருட ஒப்பந்தம் செய்துகொண்டது, இதன்படி அந்தக் கால்பந்தாட்ட அணி நிறுவிய எஸ்டாடியோ சிவாஸ் என்ற புதிய விளையாட்டு அரங்கத்திற்கு சேம்சங் நிறுவனம் 865 பிளாஸ்மா மற்றும் எல்சிடி திரைகளை இலவசமாக அளித்தது.

2009 ஆம் ஆண்டு சனவரி 15 ஆம் தேதி, பேல்மைராஸ் என்ற பிரேசில் நாட்டைச் சார்ந்த கால்பந்தாட்ட அணியுடன் சேம்சங் நிறுவனம் மூன்று வருட ஒப்பந்தம் செய்துகொண்டது. அந்த ஒப்பந்தத்தின்படி சேம்சங் நிறுவனம் ஆண்டுதோறும் அந்த அணிக்கு 15 மில்லியன் அமெரி்க்க டாலரை (ஏறத்தாழ 4.8 மில்லியன் யூரோ ஆண்டுதோறும் வழங்கப்படுகிறது) உதவியாக அளித்து வருகிறது. மேலும் அந்த ஒப்பந்தத்தின் அடிப்படையில், பேல்மைராஸ் கால்பந்தாட்ட அணி வீரர்கள் சேம்சங் முத்திரையிட்ட சட்டையை அணிந்து விளையாடுவார்கள், அதே சமயம் சேம்சங் நிறுவனம் தனது தயாரிப்புகளை அந்தக் கால்பந்தாட்டச் சங்கத்திற்கு இலவசமாக வழங்கும், இதன் மூலம் பார்வையாளர்களுக்கு தங்களது தயாரிப்புகள் குறித்த விழிப்புணர்வை ஏற்படுத்த இயலும் என்று சேம்சங் நிறுவனம் நம்புகிறது.

1995 ஆம் ஆண்டு முதல்-1997 ஆம் ஆண்டு வரை மற்றும் 2004 ஆம் ஆண்டு முதல் தற்போது வரை, அந்த நிறுவனம் ஆஸ்திரேலிய தேசிய அஞ்சல்பந்தாட்ட லீக் போட்டிகளில் சிட்னி ரூஸ்டர் என்ற அஞ்சல்பந்தாட்ட அணிக்கு விளம்பர உதவிகளை அளித்து வருகிறது. ஆஸ்திரேலியாவில் நடைபெற்ற ஏ-லீக் போட்டிகளில் சேம்சங் நிறுவனம் மெல்போர்ன் விக்டரி கால்பந்தாட்ட சங்கத்திற்கு விளம்பர உதவிகளைச் செய்தது. விக்டரி உடன் சேம்சங் நிறுவனம் செய்துகொண்ட ஒப்பந்தமும் ஆஸ்திரேலியக் கால்பந்தாட்ட வரலாற்றின் மிகப்பெரிய ஒப்பந்தமாகக் கருதப்படுகிறது. 2009 ஆம் ஆண்டு முதல் சேம்சங் நிறுவனம் எஸென்டன் கால்பந்தாட்ட சங்கத்தின் முதன்மையான விளம்பர உதவி அளிக்கும் நிறுவனமாகச் செயல்பட்டு வருகிறது.

சேம்சங் 500, டெக்சாஸ் மோட்டார் ஸ்பீட்வேயில் நடைபெறும் நாஸ்கார் நெக்ஸ்டெல் கோப்பையின் முக்கிய விளம்பரதாரர் சேம்சங் நிறுவனம் என்பது குறிப்பிடத்தக்கது. இந்த விளம்பர உதவி 2002 ஆம் ஆண்டு முதல் 2006 ஆம் ஆண்டு வரை, ரேடியோஷேக் நிறுவனத்திடம் இருந்து பெறப்பட்டது. பின்னர் 2004 ஆம் ஆண்டு பருவத்திலிருந்து கம்பியற்ற தொலைத்தொடர்பு நிறுவனங்களின் விளம்பர உதவிகளைத் தடைசெய்யப் போவதாக நாஸ்கர் அறிவித்ததைத் தொடர்ந்து, ரேடியோஷேக் நிறுவனத்தின் உதவி நிறுத்தப்பட்டது (இருப்பினும் நெக்ஸ்டெல் மோட்டரோலாவின் சாதனங்களைப் பயன்படுத்தி வருகிறது). ஸ்பிரின்ட் நிறுவனம் நெக்ஸ்டெல் உடன் ஒப்பந்தம் செய்துகொண்ட பின்னர், சேம்சங் நிறுவனத்திற்காக நெக்ஸ்டெல் நிறுவனத்தின் முந்தைய அறிவிப்பு இரத்து செய்யப்பட்டது, ஏனெனில் ஸ்பிரின்ட் நிறுவனம் சேம்சங்கின் தயாரிப்புகளை விற்பனை செய்து வருவதே அதற்குக் காரணமாகும்.

சேம்சங் நிறுவனம் தற்போது பிரெஞ்ச் பீப்புள்ஸ் அடிப்பந்தாட்ட அணிக்கு விளம்பர உதவிகளை அளித்து வருகிறது. சேம்சங் நிறுவனம் இந்தியாவில் சுமார் 20 மில்லியன் அமெரிக்க டாலர் பரிசுத்தொகையுடன் மட்டைப்பந்து லீக்கைத் தொடங்கத் திட்டமிட்டுள்ளது (2009 ஆம் ஆண்டின் இறுதிக்குள் சேம்சங் நிறுவனம் ஒன்பது விளையாட்டு அரங்கங்களைக் கட்டத் திட்டமிட்டிருந்தது).

சேம்சங் நிறுவனம் தற்போது சேம்சங் கான் என்ற சிறந்த "ஸ்டார்கிராப்ட்" அணிக்கு விளம்பர உதவிகளை அளித்து வருகிறது. 2008 ஆம் ஆண்டு ஷின்ஹேன் பேங் லீக்கிற்கு முன்பான முதல் பருவத்தில் சேம்சங் கான் அணி முதன் முறையாக பட்டத்தை வென்றது. வேர்ல்ட் சைபர் கேம் (டபிள்யூசிஜி) இன் முக்கிய விளம்பர உதவியாளர் சேம்சங் நிறுவனம் என்பது குறிப்பிடத்தக்கது, மேலும் டபிள்யூசிஜி என்பது "ஸ்டார் கிராப்ட்" உள்ளிட்ட பல்வேறு கணிப்பொறி விளையாட்டுப் போட்டிகளை உள்ளடக்கியது.

தேசிய கால்பந்தாட்ட லீக்கின் (என்எப்எல்) அதிகாரப்பூர்வ எச்டிடிவி விளம்பரதாரர் சேம்சங் நிறுவனம் என்பது குறிப்பிடத்தக்கது. என்எப்எல் உயர்ந்த தரத்திலான சேம்சங் தொலைக்காட்சிகளை தனது அணி விளையாடும் கால்பந்தாட்ட அரங்கின் முக்கிய இடங்களில் பொருத்தியுள்ளது.

2009 ஆம் ஆண்டு (ஜெர்மனியில் உள்ள பெர்லின் நகரில்) மற்றும் 2011 ஆம் ஆண்டின் (தென்கொரியாவில் உள்ள டேய்கூவில்) ஐஏஏஎப் (சர்வதேச தடகளப் போட்டிகளுக்கான கூட்டமைப்பு) உலகக் கோப்பை தடகளப் போட்டிகளுக்கான அதிகாரப்பூர்வ பங்குதாரராகவும், 2010 ஆம் ஆண்டின் ஐஏஏஎப் உலகக் கோப்பை உள்ளரங்க விளையாட்டு போட்டிகளுக்கான பங்குதாரராகவும் இருக்க சேம்சங் நிறுவனம் ஒப்புதல் தெரிவித்துள்ளது.
1998 ஆம் ஆண்டின் நேகானோ குளிர்கால ஒலிம்பிக் போட்டிகளின் போது, சேம்சங் நிறுவனம் முதன் முதலில் ஒலிம்பிக் போட்டிகளுக்கு விளம்பர உதவிகளை அளிக்கத் தொடங்கியது. 2010 ஆம் ஆண்டில் நடைபெறவிருக்கும் வேன்கவர் குளிர்கால ஒலிம்பிக் போட்டிகள், 2011 ஆம் ஆண்டில் நடைபெறவிருக்கும் இலண்டன் ஒலிம்பிக் போட்டிகள், 2014 ஆம் ஆண்டில் நடைபெறவிருக்கும் குளிர்கால ஒலிம்பிக் போட்டிகள் மற்றும் 2016 ஆம் ஆண்டில் நடைபெறவிருக்கும் ரியோ தி ஜெனரியோ ஒலிம்பிக் போட்டிகள் உள்ளிட்ட பல்வேறு ஒலிம்பிக் போட்டிகளுக்கு சேம்சங் நிறுவனம் அதிகாரப்பூர்வமான முறையில் விளம்பர உதவிகளை அளிக்கும் என்று செய்தி வெளியிடப்பட்டுள்ளது.

1996 ஆம் ஆண்டு சேம்சங் நிறுவனத்தின் தலைவர் லீ குன் ஹீ பின்வருமாறு தெரிவித்தார்: "திட்டமிட்டு செயல்படுவதன் மூலம் சேம்சங்கின் பெயரை இன்னும் விரிவுபடுத்த இயலும் என்பதுடன், சேம்சங் நிறுவனத்தை மிகப்பெரிய சக்தியாக உருவாக்க இயலும்" - எனவே சேம்சங் நிறுவனம் தனது புகழை உலகம் முழுவதும் பரப்புவதற்கும், தனது தரத்தை உயர்த்திக் கொள்வதற்கும் ஒலிம்பிக் போட்டிகளுக்கு விளம்பர உதவி அளிப்பது என முடிவு செய்துள்ளது. ஒலிம்பிக் போட்டிகளுக்கு விளம்பர உதவிகளை அளிப்பதன் மூலம் சேம்சங் நிறுவனம் உலகளாவிய சந்தைகளில் முக்கியத்துவம் பெறமுடியும் என நம்புகிறது.

1997 ஆம் ஆண்டு, ஐஓசி உடன் மிகப்பெரிய விளம்பர ஒப்பந்தத்தை ஏற்படுத்திக்கொள்ள சேம்சங் நிறுவனம் (ஒலிம்பிக் போட்டிகளின் பங்குதாரர்) முடிவு செய்தது. 1998 ஆம் ஆண்டின் நேன்கோ குளிர்கால ஒலிம்பிக் போட்டிகள், 2000 ஆம் ஆண்டின் சிட்னி ஒலிம்பிக் போட்டிகள், 2002 ஆம் ஆண்டின் சால்ட் லேக் சிட்டி ஒலிம்பிக் போட்டிகள், 2004 ஆம் ஆண்டின் ஏதென்ஸ் ஒலிம்பிக் போட்டிகள், 2006 ஆம் ஆண்டின் குளிர்கால ஒலிம்பிக் போட்டிகள்]], 2008 ஆம் ஆண்டின் பீஜிங் ஒலிம்பிக் போட்டிகள் மற்றும் 2010 ஆம் ஆண்டின் [[வேன்கவர் [[குளிர்கால ஒலிம்பிக் போட்டிகள்]] உள்ளிட்ட பல்வேறு ஒலிம்பிக் போட்டிகளுக்கான கம்பியற்ற தொலைத்தொடர்பு சாதனங்களின் பிரிவுகளுக்காக சேம்சங் நிறுவனம் அதிகாரப்பூர்வ விளம்பர உதவிகளை அளித்து வருகிறது. கடந்த பத்து வருடங்களாக பல்வேறு ஒலிம்பிக் போட்டிகள் மற்றும் ஒலிம்பிக் இயக்கங்களுக்கு விளம்பர உதவிகளை அளித்து வருவதன் மூலம், சேம்சங் நிறுவனம் கைபேசி தொழில்துறையில் "உலகளாவிய அளவில் மிகப்பெரிய நிறுவனமாக" ஆனது என்பது குறிப்பிடத்தக்கது. 2008 ஆம் ஆண்டில் பீஜிங்கில் நடைபெற்ற ஒலிம்பிக் போட்டிகள், சேம்சங் நிறுவனத்தின் கடந்த பத்தாண்டுகளுக்கான முயற்சிகளுக்கு வெற்றி கிடைக்கும் விதத்தில் இருந்தது.


[[பகுப்பு:கூகுள் தமிழாக்கம்-நிறுவனங்கள்]]
[[பகுப்பு:1938 நிறுவனங்கள்]]

</doc>
<doc id="78448" url="https://ta.wikipedia.org/wiki?curid=78448" title="நா. இரகுநாதன்">
நா. இரகுநாதன்

யாழ்ப்பாணம் காங்கேசந்துறையை பிறப்பிடமாக கொண்ட திரு இரகுநாதன் அவர்கள் பரம்பரை இசைக்கலைஞர் ஆவார். இவரது தந்தையார் திரு நாகமுத்து அவர்கள் ஒரு நாட்டுக்கூத்து கலைஞரும் ஹார்மோனிய கலைஞரும் ஆவார்.

திரு இரகுநாதன் அவர்கள் யாழ்ப்பாணம் பல்கலைக்கழக இசைத்துறையில் கற்று கர்நாடக இசையில் மிக்க தேர்ச்சி பெற்றவர். இவர் ராக ஆலாபனை செய்வதில் சிறந்த தேர்ச்சி படைத்தவர். அதற்கு மேலாக திரைப்பாடல்கள் மூலம் பிரபலமடைந்து இலங்கை, இந்தியா, கனடா, சிங்கப்பூர், பிரித்தானியா முதலிய நாடுகளில் தனது குரல் வளத்தை பிறர் ரசிக்க வைத்தவர். 

இசை அமைக்கும் ஆற்றலும் கைவரப்பெற்ற இவர் பல பாடல்களிற்கு இசையமைத்துள்ளார். இறைவன் மேல் பாடிய மற்றும் இசையமைத்த பல இசைத்தட்டுக்கள், ஒலிநாடாக்கள், இவரது திறமையை நிரூபித்துள்ளன. 

தொழிலால் இசை ஆசிரியரான இவர் மாத்தளை இந்து கல்லூரியில் நீண்ட காலம் கடமையாற்றி அண்மையில் ஓய்வுபெற்றவர். இவரின் துணைவியார் திருமதி நிர்மலா இரகுநாதன் ஒரு பயிற்றப்பட்ட ஆரம்பக்கல்வி ஆசிரியராவார். மாத்தளை முத்துமாரியம்மன் மீதும் முத்துவிநாயகர் மீதும் இவர் பாடிய பாடல்கள் பிரபலமானவை. 

மத்திய மாகாண அமைச்சினாலும் இலங்கை அரசாலும் பலமுறை கௌரவிக்கப்பட்ட இவர் நாடறிந்த, ஒரு ஊடக கலைஞர் ஆவார். தென்னிந்திய சினிமாவில் புகழ்பெற்ற T.M.சௌந்தரராஜனின் பாடல்களை தனது குரலில் தனது பாணியில் பாடிவரும் இவர், சுசீலா, ஜானகி, ஜிக்கி, ஜமுனாராணி, முதலான தென்னிந்திய பாடகிகளுடன் பாடி அவர்களின் பாராட்டை பலமுறை பெற்றவர். 

இலங்கை வானொலி, ரூபவாஹினி முதலாக அனைத்து தனியார் ஊடகங்கள்வரை இவரை பலமுறை கௌரவித்ததுடன் பல இசை சார்ந்த நிகழ்ச்சிகளிலும் இவரின் திறன்களை பயன்படுத்தியுள்ளன. 

இரகுநாதனின் ஒரு பாடல்


</doc>
<doc id="78452" url="https://ta.wikipedia.org/wiki?curid=78452" title="முல்லைச் சகோதரிகள்">
முல்லைச் சகோதரிகள்

முல்லைத்தீவு மாவட்டத்தில் உள்ள முள்ளியவளையில் பிறந்த மூத்தக் கலைஞர் சூ. பொன்னையா அவர்களின் மூத்த மகளாக பிறந்த புவனேஸ்வரி அவர்களும் அவரது சகோதரிகளும் முல்லைச்சகோதரிகள் என்ற பட்டப்பெயரால் அழைக்கப்பட்டவர்கள். தந்தையார் சூ. பொன்னையா சிறந்த இசை நாடக மற்றும் நடனக் கலைஞர் ஆதலால் அவரிடம் சிறு வயது முதல் ஒரு குருவிடம் கற்பது போல் முறையாக பயின்றவர்கள். 'அண்ணாவியார்' என்று கலைஞர்களால் அன்பாக அழைக்கப்பட்ட இவரது தந்தையார், முள்ளியவளை கிராமத்தில் கலை வளர்த்தவரும் அனேகக் கலைஞர்களை உருவாக்கியவரும் ஆவார். 

புவனேஸ்வரி தனது கம்பீரக்குரலால் இசைக்கும் பாங்கே தனியானது. ஈழத்து மெல்லிசை பாடல்கள் முதல் சமகாலத்தில் எழுச்சிப் பாடல்கள் வரையாக நிறைய பாடல்கள் பாடியுள்ளார். திருமணத்தின் பின்னர் தனது கணவரின் பெயரையும் இணைத்து "'புவனா இரத்தினசிங்கம்" என அழைக்கப்படுகிறார்.

இவரது கணவர் இரத்தினசிங்கம் ஒரு வர்த்தகர் ஆவார்.

தனது ஆரம்பக்கல்வியை முள்ளியவளை கலைமகள் வித்தியாலயத்தில் கற்றார். பின் இசையை முறையாக பயின்று அதனை மாணவர்களிற்கு புகட்டி வந்தார். கர்நாடக இசையில் மிகுந்த தேர்ச்சி பெற்ற இவர் மேடைக்கச்சேரிகள் செய்வதில் திறன் படைத்தவர். தமிழிசையை உரிய அங்க நிறைவுடன் பாடவல்லவர். பண்ணிசை, மற்றும் இசை நாட்டிய ஆக்கம் முதலியவற்றையும் புரிபவர். அவரது சகோதரன் பாலசுப்பிரமணியம் மிருதங்கம் இசைக்க, சகோதரிகள் இந்திராணி வயலின் பக்க இசை வழங்க, பார்வதியுடன் பல கச்சேரிகள் புரிந்துள்ளார்.

தந்தையார் நெறிப்படுத்தி வழங்கும் 'அரிச்சந்திரா', 'சம்பூரண இராமாயணம்' முதலான இசை நாடகங்களில் புவனா உட்பட அவரது குடும்ப கலைஞர்கள் அனைவரும் பங்குபெறுவர்.

இலங்கை வானொலியில் மெல்லிசை பாடகராக பிரபலம் பெற்ற இவர் தனது சகோதரிகளுடன் பல பாடல்கள் பாடியுள்ளார்.




</doc>
<doc id="78453" url="https://ta.wikipedia.org/wiki?curid=78453" title="மென்சியசு">
மென்சியசு

மென்சியசு (Mencius, Meng Ke; கிமு 372 - கிமு 289) ஒரு முதன்மைச் சீன மெய்யியலாளர்கர். கன்பூசியசு கொள்கைகளைப் பின்பற்றி, அவற்றுக்கு சார்பாக கருத்துரைத்தவர். கன்பூசிய மெய்யியலில் கன்பூசியசுக்கு அடுத்ததாக இவர் முக்கியப்படுகிறார். 'மனித இயல்பு நல்லது' என்ற கருத்துக்காக இவர் பரவலாக அறியப்படுகிறார்.


</doc>
<doc id="78465" url="https://ta.wikipedia.org/wiki?curid=78465" title="சென்னை மாநில சட்டமன்றத் தேர்தல், 1962">
சென்னை மாநில சட்டமன்றத் தேர்தல், 1962

சென்னை மாநிலத்தின் மூன்றாவது சட்டமன்றத் தேர்தல் 1962 ஆம் ஆண்டு பெப்ரவரி மாதம் நடை பெற்றது. ஏற்கனவே ஆட்சியில் இருந்த இந்திய தேசிய காங்கிரசு கட்சி மீண்டும் வெற்றி பெற்று ஆட்சியமைத்தது. காமராஜர் மூன்றாவது முறையாக தமிழகத்தின் முதல்வரானார்.

1962 இல் சென்னை மாநிலம் என்றழைக்கப்பட்ட தமிழ் நாட்டில் மொத்தம் 206 சட்டமன்ற உறுப்பினர்கள் இருந்தனர். அவர்கள் 167 பொதுத் தொகுதிகளில் இருந்தும் 38 தனித் தொகுதிகளில் இருந்தும் தேர்ந்தெடுக்கப்பட்டனர். இவற்றுள் 37 தாழ்த்தப்பட்டவருக்கும் (SC) 1 பழங்குடியினருக்கும் (ST) ஒதுக்கப்பட்டிருந்தன. இதற்கு முன் அமலில் இருந்த இரட்டை உறுப்பினர் முறை 1961 இல் கைவிடப்பட்டு அனைத்து தொகுதிகளுக்கும் ஒரே உறுப்பினர் என்ற முறை பின்பற்றப்பட்டது.

1946 ஆம் ஆண்டு முதல் சென்னை மாநிலத்தை ஆண்டு வந்த காங்கிரசு, காமராஜரின் தலைமையில் செயல்பட்டு வந்தது. அவரே முதல்வராகவும் இருந்தார். காமராஜர், பெரியார் ஈ வே. ராமசாமியின் திராவிடர் கழகத்தின் ஆதரவையும் பெற்றிருந்தார். 1957 இல் முதல்வர் பதவியிலிருந்து விலகிய ராஜகோபாலாச்சாரி, தன் ஆதரவாளர்களுடன் காங்கிரசை விட்டு வெளியேறி சீர்திருத்தக் காங்கிரசு என்ற புதிய கட்சியைத் தொடங்கினார் (1959 இல் அதுவே சுதந்திராக் கட்சியாக மாறியது). 1957 இல் நடந்த முந்தைய தேர்தலில் முக்கிய எதிர்க் கட்சியாக மாறிய திராவிட முன்னேற்றக் கழகம் ஐந்தாண்டுகளில் மேலும் வளர்ச்சி பெற்றிருந்தது. கட்சியோடு சேர்ந்து உட்கட்சிப் பூசலும் வளர்ந்திருந்தது. 1961 இல் திமுக வின் தலைவர்களுள் ஒருவரான் ஈ. வெ. கி. சம்பத் கட்சியை விட்டு வெளியேறி தமிழ் தேசியக் கட்சி என்ற புதிய கட்சியை தொடங்கினார். அவருடன் நடிகர் சிவாஜி கணேசன், கவிஞர் கண்ணதாசன் ஆகியோரும் சேர்ந்து கொண்டனர். மேற்குறிப்பிட்ட கட்சிகளைத் தவிர முஸ்லிம் லீக், இந்திய கம்யூனிஸ்ட் கட்சி, ஃபார்வார்டு ப்ளாக், சி. பா. ஆதித்தனாரின் நாம் தமிழர் கட்சி, அம்பேத்கரின் குடியரசு கட்சி, பொதுவுடைமைக் கட்சி, பிரஜா சோசியலிஸ்ட் கட்சி போன்ற கட்சிகளும் இந்த தேர்தலில் போட்டியிட்டன.

பதினாறு ஆண்டுகள் தொடர்ந்து ஆட்சியில் இருந்த காங்கிரசு, காமராஜரின் தலைமையில் பலம் பொருந்திய கட்சியாக மாறியிருந்தது. ஆனால் எதிர்க் கட்சியான திமுகவும் நல்ல வளர்ச்சி கண்டிருந்தது. இந்தத் தேர்தலில் அனைத்து எதிர்க் கட்சியினரையும் ஓரணியில் திரட்ட கா. ந. அண்ணாதுரை முயன்றார். ஆனால், இடதுசாரி கம்யூனிஸ்டுகளுக்கும் வலதுசாரி சுதந்திராக் கட்சியினருக்கும் இடையே இருந்த கொள்கை ஒவ்வாமை காரணமாக அவரது முயற்சி கைகூடவில்லை. இறுதியில் திருச்சி மாவட்டத்தில் மட்டும் திமுக விற்கும் கம்யூனிஸ்டுகளுக்கும் தொகுதி உடன்பாடு இருந்தது. எதிர்க் கட்சிகளின் ஒற்றுமையின்மையாலும் பெரியாரின் ஆதரவாலும் மேலும் வலுவடைந்திருந்த காங்கிரசு, இந்தத் தேர்தலை பெரும் பலத்துடன் சந்தித்தது,

இத்தேர்தலில் திரைப்படத்துறையினரின் பங்கு பெரிதாக இருந்தது. எம். ஜி. ராமச்சந்திரன் (எம். ஜி. ஆர்) திமுக வின் சார்பாக பிரச்சாரம் செய்தார். நடிகர் எஸ். எஸ். ராஜேந்திரன் தேனி சட்டமன்றத் தொகுதியில் திமுக வேட்பாளராக நிறுத்தப்பட்டார். சிவாஜி கணேசன் தமிழ் தேசியக் கட்சிக்கு ஆதரவாக பிரச்சாரம் செய்தார். காங்கிரசு “வாக்குரிமை” என்ற பிரச்சாரப் படத்தைத் தயாரித்து தமிழகமெங்கும் திரையிட்டது.

பிப்ரவரி 21 ஆம் தேதி வாக்குப்பதிவு நடைபெற்றது. மொத்தம் 71 சதவிகித வாக்குகள் பதிவாகின.

காங்கிரசு தனிப்பெரும்பான்மை பெற்று, காமராஜர் மூன்றாம் முறை முதல்வரானார். அவரது அமைச்சரவையில் இடம் பெற்றிருந்தவர்கள் (3 மார்ச் 1962 - 2 அக்டோபர் 1963):

1962 சட்டமன்ற தேர்தல் முடிவுகள்


</doc>
<doc id="78470" url="https://ta.wikipedia.org/wiki?curid=78470" title="பள்ளியகரம் நீ. கந்தசாமிப் புலவர்">
பள்ளியகரம் நீ. கந்தசாமிப் புலவர்

பள்ளியகரம் நீ. கந்தசாமிப் புலவர் (ஜூன் 9, 1898 - ஜூன் 18, 1977) தஞ்சையின் புறநகர்ப் பகுதியில், தற்பொழுது பள்ளியக்கிரகாரம் என்று வழங்கப்படும் "பள்ளியகரம்" என்னும் ஊரில் பிறந்தார். அவர் தந்தையார் நீலமேகம் பிள்ளை; தாயார் சௌந்தரவல்லி அம்மையார்.

பள்ளி இறுதி வகுப்பு பயின்ற அவர், தன் சொந்த முயற்சியாலும், பல்வேறு அறிஞர் பெருமக்கள் தொடர்பாலும் தமிழ் இலக்கண இலக்கியங்களைக் கற்றுத் தேர்ந்து பெரும்புலவராக விளங்கினார். மேலும் அவர் தாமே முயன்று ஆங்கிலம், பிரெஞ்சு, இலத்தீன், வடமொழி ஆகிய மொழிகளைக் கற்று அம்மொழிகளிலும் புலமை மிக்கவராகத் திகழ்ந்தார்.

பன்மொழிப்புலவராகிய அவ்வறிஞர் கரந்தைத் தமிழ்த் சங்கத்தில் பல ஆண்டுகள் அமைச்சராக விளங்கினார். ஆங்கிலத்திலும் தமிழிலும் பல நூல்களை படைத்துள்ளார். தாமஸ்கிரே என்பார் எழுதிய ஆங்கில கவிதை ஒன்றை தமிழில் செய்யுள் வடிவில் ‘இரங்கற்பா’ என்னும் தலைப்பில் மொழி பெயர்த்துள்ளார்.

தமிழறிஞர்களின் பெருமதிப்பிற்குரியவராய்த் திகழ்ந்த நீ.கந்தசாமிப் புலவர் அவர்கள் 18-06-1977 இல் மறைந்தார்.


</doc>
<doc id="78476" url="https://ta.wikipedia.org/wiki?curid=78476" title="ஜூலியா கிலார்ட்">
ஜூலியா கிலார்ட்

ஜூலியா ஐலீன் கிலார்ட் ("Julia Eileen Gillard", பிறப்பு: செப்டம்பர் 29, 1961) ஆஸ்திரேலியாவின் 27வது பிரதமரும், ஆஸ்திரேலியாவின் முதலாவது பெண் பிரதமரும் ஆவார். இவர் 2010, ஜூன் 24 ஆம் நாள் பிரதமராகத் தேர்ந்தெடுக்கப்பட்டார்.

இவர் ஆஸ்திரேலியத் தொழிற்கட்சியின் தலைவராக 2010 ஜூன் 24 இல் தேர்ந்தெடுக்கப்பட்டார். அதே நாளில் அவர் நாட்டின் பிரதமராகவும் பதவியேற்றார். இவர் முன்னர் கெவின் ரட்டின் அரசில் உதவிப் பிரதமராகப் பதவியில் இருந்தவர்.

1915 முதல் 1923 வரை பிரதமராக இருந்த பிலி ஹியூசிற்குப் பின்னர் வெளிநாட்டில் பிறந்த ஒருவர் நாட்டின் பிரதமராக வருவது இதுவே முதற் தடவையாகும். அண்மைக்காலத்தில் கெவின் ரட்டின் செல்வாக்கு நாட்டில் குறைந்து வந்ததன் காரணமாக அவர் கட்சித் தலைமையில் இருந்து விலக அழுத்தம் கொடுக்கப்பட்டது. இதனையடுத்த அவர் 2010 ஜூன் 24 இல் பிரதமர் பதவியில் இருந்து விலகுவதாக அறிவித்தார்.



</doc>
