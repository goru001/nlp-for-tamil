<doc id="159147" url="https://ta.wikipedia.org/wiki?curid=159147" title="கண்டன் அமுதனார் (கதைமாந்தர்)">
கண்டன் அமுதனார் (கதைமாந்தர்)

பெரிய பழுவேட்டரையர் பழுவூரைத் தலைநகரமாகக் கொண்டு ஆட்சி செய்த சிற்றரசர். சோழ நாட்டுத் தனாதிகாரியாக சுந்தர சோழர் ஆட்சி காலத்தில் இருந்தவர். துறைமுகப்பட்டினங்களில் சுங்கத் திறை விதித்து வசூலிக்கும் அதிகாரிகளை கண்காணிக்கும் பொறுப்பினையும் ஏற்றிருந்தார். வயது முதிர்ந்த காலத்தில் நந்தினி தேவியை திருமணம் செய்து கொண்டு தனது இளையராணியாக்கினார். இவ்வாறு பொன்னியின் செல்வனில் செல்வாக்கு மிகுந்த கதாபாத்தரமாக பெரிய பழுவேட்டரையர் வலம் வருகிறார்.


இவ்வாறு பொன்னியின் செல்வனில் பழுவேட்டரையர்களின் சிறப்பு எடுத்துரைக்கப்படுகிறது.

பழுவூரை தலைநகராக கொண்டு ஆண்டுவந்தவர்களை பழுவேட்டரையர்கள் என்று அழைக்கின்றார்கள். சுந்திர சோழரின் ஆட்சி காலத்தில் பழுவூர்ச் சகோதரர்கள் இருவர் செல்வாக்கு மிகுந்தவர்களாக இருந்தார்கள். காலாந்தகக் கண்டர் சின்ன பழுவேட்டரையர் எனவும், கண்டன் அமுதனார் பெரிய பழுவேட்டரையர் எனவும் வழங்கப்படுகிறார்கள்.

பெரிய பழுவேட்டரையர் இருபத்து நான்கு யுத்தகளங்களில் பங்கெடுத்து அறுபத்து நான்கு விழுப்புண்கள் பெற்ற வீரராகவும், நந்தினி எனும் இளம் பெண்ணை திருமணம் செய்து அவள் காதலுக்காக உருகுவதாகவும் கதாபாத்தரம் உருவாக்கப்பட்டுள்ளது. சோழப்பேரரசை சுந்திர சோழனுக்குப் பிறகு மதுராந்தகன் ஆள்வதற்காக சம்புவரையர் அரண்மனையில் ரகசிய கூட்டம் நடத்தினார். மதுராந்தகனை நாடெங்கும் நடந்த கூட்டங்களுக்கு ரகசியமாக அழைத்துச் சென்றார். சோழப்பேரரசின் சிற்றரசர்களுடன் நடந்த கூட்டங்களில் மதுராந்த தேவனுக்கு ஆதரவு திரட்டினார். ஆனால் பழுவூர் இளையராணியான நந்தினி தானே சோழப்பேரரசை ஆளவேண்டுமென ஆசை கொண்டாள். அதற்காகவே பெரிய பழுவேட்டரையரைத் திருமணம் செய்ததாக நாவல் கூறுகிறது. நந்தினியின் சூழ்ச்சிகளைப் புரிந்து கொண்டு இறுதியாக அவளை விரட்டிவிட்டு, தன்னுடைய கையினாலேயே மரணத்தினைத் தழுவுகிறார் பெரிய பழுவேட்டரையர்.

விடுதலை புலிகள் தலைவர் பிரபாகரன் போரினால் காயமடைந்த புலிகளை பார்க்கும் போது "பொன்னியின் செல்வனில் வருகின்ற பெரிய பழுவேட்டரையருக்கு அறுபத்து நான்கு வீரத் தழும்புகள் உண்டு" என்று பெரிய பழுவேட்டரையரின் பெருமையை எடுத்துக் கூறி தைரியம் கொடுப்பார் என்கிறது விகடன் வாரஇதழ்.! 
பெரிய பழுவேட்டரையரை கதைபாத்திரமாக கொண்டு வெளிவந்துள்ள நூல்கள்.





</doc>
<doc id="159149" url="https://ta.wikipedia.org/wiki?curid=159149" title="உலக நாடுகள் பட்டியல் (கண்டங்கள் வாரியாக)">
உலக நாடுகள் பட்டியல் (கண்டங்கள் வாரியாக)

கண்டங்கள் வாரியாக உலக நாடுகள் பட்டியல்.





</doc>
<doc id="159150" url="https://ta.wikipedia.org/wiki?curid=159150" title="சோழன் உருவப் பஃறேர் இளஞ்சேட் சென்னி">
சோழன் உருவப் பஃறேர் இளஞ்சேட் சென்னி

சோழன் உருவப்பஃறேர் இளஞ்சேட்சென்னி சங்ககாலச் சோழ மன்னர்களில் ஒருவன் ஆவான்.


</doc>
<doc id="159153" url="https://ta.wikipedia.org/wiki?curid=159153" title="இலங்கை மாகாணப் பட்டியல்">
இலங்கை மாகாணப் பட்டியல்

இலங்கையின் மாகாணம், மாவட்டம், மற்றும் மாகானத் தலைநகரம், மாவட்டபிரதேச செயலாளர் பிரிவுகள் பட்டியலில் காணலாம்.


</doc>
<doc id="159155" url="https://ta.wikipedia.org/wiki?curid=159155" title="சோழன் செருப்பாழி எறிந்த இளஞ்சேட்சென்னி">
சோழன் செருப்பாழி எறிந்த இளஞ்சேட்சென்னி

சோழன் செருப்பாழி எறிந்த இளஞ்சேட்சென்னி என்பவன் சங்ககாலச் சோழ மன்னர்களில் ஒருவன். இவன் செய்த போர் பற்றியும். இவனது இயல்புகள் பற்றியும் ஊன்பொதி பசுங்குடையார் என்னும் புலவர் பாடிய பாடல்கள் இரண்டு புறநானூற்றில் இடம் பெற்றுள்ளன.

இளஞ்சேட்சென்னி என்னும் பெயருடன் ஐந்து சோழ மன்னர்கள் உள்ளனர்.


</doc>
<doc id="159157" url="https://ta.wikipedia.org/wiki?curid=159157" title="சோழன் நெய்தலங்கானல் இளஞ்சேட் சென்னி">
சோழன் நெய்தலங்கானல் இளஞ்சேட் சென்னி

சோழன் நெய்தலங்கானல் இளச்சேட்சென்னி என்பவன் சங்ககாலச் சோழ மன்னர்களில் ஒருவன் ஆவான். இவனைஊன்பொதி பசுங்குடையார் பாடல் ஒன்றே ஒன்று உள்ளது. 
நெய்தலங்கானல் என்னுமிடத்தில் இருந்துகொண்டு ஆண்ட இவனைப் புலவர் ‘நெய்தலங்கானல் நெடியோன்’ எனக் குறிப்பிடுகிறார். நெடியோன் என்னும் பெயர் திருமாலைக் குறிக்கும். 


</doc>
<doc id="159159" url="https://ta.wikipedia.org/wiki?curid=159159" title="மகண் மறுத்தல்">
மகண் மறுத்தல்

பண்டைய காலங்களில் ஒரு சாதியினர் பிற சாதியினருடன் திருமண உறவு வைத்துக் கொள்வதில்லை. இது போன்ற நிலையில் ஆளும் அல்லது அதிகார நிலையிலுள்ள சாதியினர் தங்களுக்குக் கீழாக இருக்கும் சாதியிலிருக்கும் பெண்களின் அழகில் மயங்கி அவர்களைத் திருமணம் செய்து கொள்ள விரும்பி பெண் கேட்பர். கீழ் நிலையிலிருக்கும் சாதியினர் அதிகார சாதியினருக்குப் பெண் தர மறுத்து (மகண் மறுத்து) அந்த இடத்தை விட்டு இடம் பெயர்ந்து சென்று விடுவர். சில வேளை இடம் பெயர முடியாத நிலையில் அந்தப் பெண்ணைக் கொன்று தங்கள் சாதியின் நிலையைக் காத்துக் கொள்வதாகச் செய்து கொள்வதுமுண்டு. மகண் மறுத்தல் நிலையே தமிழ்நாட்டிலுள்ள பல சாதியினரின் குல தெய்வ வழிபாட்டுக்கு மூலக்கதைகளாக இருக்கின்றன.


</doc>
<doc id="159162" url="https://ta.wikipedia.org/wiki?curid=159162" title="மு. சரவணன்">
மு. சரவணன்

டத்தோ முருகன் சரவணன் ("Murugan Saravanan", பொதுவாக எம். சரவணன் ("M. Saravanan"), மலேசியத் தமிழ் அரசியல்வாதி ஆவார். மலேசியாவின் பேராக் மாநிலத்தின் தப்பா தொகுதியின் நாடாளுமன்ற உறுப்பினராக உள்ளார். நஜீப் துன் ரசாக்கின் தலைமையிலான கூட்டரசில் நடுவண் பிரதேச நகர்ப்புற துணையமைச்சராகப் பொறுப்பில் உள்ளார். இவர் மலேசிய இந்தியர் காங்கிரசின் உதவித் தலைவராகவும், கூட்டரசு பிரதேச ம.இ.கா தலைவராகவும் பொறுப்பு வகிக்கின்றார். தமிழ் இலக்கியம், சைவ சமயம் ஆகிய துறைகளில் ஆர்வம் உள்ளவராகவும். அரசியல் தலைவர்கள் மத்தியில் நல்ல தமிழ்ப் பேச்சாளராகவும் திகழ்கின்றார்.

நாடாளுமன்றத்துக்குத் தெரிவாக முன்னர் சரவணன் மேலவை உறுப்பினராக இருந்தார். 2008 ஆம் ஆண்டுத் தேர்தலில் இவர் பேராக் மாநிலத்தின் தப்பா தொகுதியில் ம.இ.கா. போட்டியிட்டு மக்கள் நீதிக் கட்சி வேட்பாளரைத் தோற்கடித்து வென்றார். மலேசிய இந்தியக் காங்கிரசு சார்பில் இத்தேர்தலில் போட்டியிட்டு வெற்றி பெற்ற மூவரில் சரவணனும் ஒருவர்..

!|ஆண்டு
!|தேசிய முன்னணி
!|வாக்குகள்
!|வீதம்
!|எதிர்க்கட்சி
!|வாக்குகள்
!|வீதம்



</doc>
<doc id="159169" url="https://ta.wikipedia.org/wiki?curid=159169" title="சேரமான் பாமுள்ளூர் எறிந்த நெய்தலங்கானல் இளஞ்சேட்சென்னி">
சேரமான் பாமுள்ளூர் எறிந்த நெய்தலங்கானல் இளஞ்சேட்சென்னி

இளஞ்சேட்சென்னி என்னும் பெயருடன் விளங்கும் சோழ மன்னர்கள் ஐவருள் சேரமான் பாமுள்ளூர் எறிந்த நெய்தலங்கானல் இளஞ்சேட்சென்னி என்பவனும் ஒருவன் ஆவான்.

பாமுள்ளூர் என்பது சேர அரசன் ஆட்சிக்கு உட்பட்டிருந்த ஊர். இவ்வூர்க் கோட்டையை வென்றழித்த காரணத்தால் இவன் இந்த அடைமொழியுடன் குறிப்பிடப்படுகிறான்.

புலவர் ஊன்பொதி பசுங்குடையார் இவனைக் கண்டு பாடி, சில அறிவுரைகளும் கூறி, பரிசில் வழங்குமாறு வேண்டுகிறார்.


</doc>
<doc id="159170" url="https://ta.wikipedia.org/wiki?curid=159170" title="சேரர் குடிப்பெயர்கள்">
சேரர் குடிப்பெயர்கள்

கடுங்கோ, குடக்கோ (குடவர் கோமான்), குட்டுவன், கோதை, சேரல் (சேரன், சேரமான்), பொறை (பொறையன்) பூழியர்கோ, பூழியர் மெய்ம்மறை, (பூழியன்) வானவன் என்பன சேர அரசர்களின் குடிப்பெயர்கள். இவற்றில் சில அவர்களின் ஆட்சி தொடங்கப்பட்ட நாட்டின் பெயரால் தோன்றியவை. பேரரசன் காலத்தில் இளவரசு பட்டம் கட்டி நாட்டின் ஒருபகுதியை ஆளும்படி செய்து, ஆளும்பயிற்சி தருவது அக்கால வழக்கம். இப்படி ஆண்ட குடநாட்டு அரசன் குடக்கோ. குட்டநாட்டு அரசன் குட்டுவன். பொறைநாட்டு அரசன் பொறையன். 

குட்டநாட்டில் இளவரசனாயிருந்து பயிற்சி பெற்று அரசனானவன் ‘குட்டுவன்’. அவ்வாறு குடநாட்டிலிருந்து அரசனானவன் ‘குடவர் கோமான்’. பொறைநாட்டில் (பொள்ளாச்சி நாட்டில்) இருந்து அரசனானவன் பொறையன். இவ்வாறு மாந்தையிலிருந்து அரசனானவன் மாந்தரன்.



</doc>
<doc id="159179" url="https://ta.wikipedia.org/wiki?curid=159179" title="இயற்கை வேளாண்மை">
இயற்கை வேளாண்மை

இயற்கை வேளாண்மை என்பது செயற்கை உரம், செயற்கை பூச்சிக்கொல்லி மருந்துகள், செயற்கை வளர்ச்சி ஊக்கிகள், உயிர் எதிரி கொண்ட எச்சங்கள் (கோழி மற்றும் கால்நடை), மரபணு மாற்றப்பட்ட உயிரினம் மற்றும் மனித சாக்கடைக்கழிவுகள் ஆகியவற்றை குறைவாக பயன்படுத்தி அல்லது முற்றிலுமாக தவிர்த்து பயிர்சுழற்சி, பசுந்தாள் உரம், மக்கிய இயற்கை உரம், உயரியல் (பூச்சி, நோய் மற்றும் களை) நிர்வாகம் போன்ற இயற்கை சாகுபடி முறைகளை அடிப்படையாக கொண்ட ஒரு வேளாண்மை (விவசாய) முறைமையாகும். இயற்கை வேளாண்மை விளைந்த பொருட்களின் சுகாதாரம், மனிதர்களின் நலம், தரச்சான்றுக்கு மற்றும் விற்பனை ஆகியவற்றைப்பற்றி விவரிக்கிறது. 

கரிம விவசாய இயக்கம் 1930ஆம் ஆண்டுகளின் தொடக்கத்தில் துவங்கியது. 1940ஆம் ஆண்டுகளின் ஆரம்ப காலங்களில் செயற்கை உரங்கள் மீது விவசாயம் அதிக அளவில் சார்ந்திருந்தமைக்கு ஒரு எதிர்ப் போக்காக இது காணப்பட்டது. 18வது நூற்றாண்டில் செயற்கை உரங்கள் உருவாக்கப்பட்டன. முதலில் யூரியாவும் அதன் பிறகு அம்மோனியாவிலிருந்த்து கிடைக்கப் பெற்ற மற்ற உரங்களும், ஹேபர்-பாஸ்ச் முறையைப் பயன்படுத்தி மிகப் பெரும் அளவில் உற்பத்தி செய்யப்பட்டன. மலிவான விலையிலும், எளிதில் இட மாற்றம் செய்யக் கூடியனவாகவும் இருந்ததால் விவசாயிகள் இரசாயன உரம் மற்றும் பூச்சிக்கொல்லிகளில் அதிக நாட்டம் காட்டினார்கள்.

பொது மக்களிடையே சுற்றுச் சூழல் பற்றிய விழிப்புணர்வும், அக்கறையும் அதிகரிக்கவே, தொடக்கத்தில் வழங்குதல்களின் அடிப்படையில் தொடங்கிய இந்த இயக்கம், தேவையின் அடிப்படையிலாக மாறியது. நுகர்வோர் இதற்காக கூடுதல் விலை கொடுக்க முன்வந்தனர். சில சமயங்களில் அரசாங்கம் இதற்காக அளித்த மானியத்தால் கவரப்பட்டு பல விவசாயிகள் இந்த முறைமைக்கு மாறினர். வளர்ந்து வரும் உலக நாடுகளில், கரிம வேளாண்மைத் தரத்திற்கு ஒப்பான, ஆனால் சான்றளிக்கப்படாத, பல மரபுப் படியான முறைமைகள் கொண்டு விவசாயம் செய்கின்றனர். வளரும் நாடுகளில் சில விவசாயிகள் பொருளாதாரக் காரணங்களுக்காக இதற்கு மாறியுள்ளனர். ஐரோப்பா போன்ற நாடுகளில் இது மிகவும் வேகமாக வளர்ந்து வருவது குறிப்பிடத்த்கதாகும்.

பன்னாட்டு அளவிலான இயற்கை வேளாண்மை இயக்கம் (IFOAM) இயற்கை வேளாண்மையை, கீழ்க்கண்ட முக்கிய கோட்பாடுகளின் அடிப்படையில் விளக்குகிறது. (கீழ்கண்ட கோட்பாடுகள் அனைத்தும் ஒருசேர கடைபிடிக்கப்பட வேண்டும்).

சத்துகளில் பயிர் வளர்சியில் முதன்மையான தழைச்சத்தை சரியான அளவு சரியான நேரத்தில் கிடைக்க்வேண்டும். பயறு வகை பயிர் சுழற்சி, பசுந்தாள் எரு, மூடு பயிர்கள் மற்றும் ஊடுபயிர் முறையில் "பேபேசியே " குடும்பத்தாவரங்களைப் பயிரிடும்போது ரைசோபியம் என்ற நுண்ணுயிர் தழைச்சததை வேர் முடிச்சிகளில் வளி மண்டலத்திலிருந்து பொருத்துகிற்து. பூச்சிகள் மற்றும் தாவர நோய்களைக் கட்டுப்படுத்த உபயோகிக்கப்படும் ஊடு பயிரும் பயிர்களுக்கு கிடைக்கும் வகையில் உள்ள் தழைசத்தை மண்ணில் அதிகரிக்கும். பயிர் எச்சங்கள் மீண்டும் மண்ணுக்குள் உழப்படுவதின் மூலமும் தழைச்பயிருக்கு கிடைப்பதற்கு வழிவகை செய்யாலாம் 
கரிம விவசாயிகள் மக்கிய கால்நடை எருக்களையும், பலவகைப்பட்ட புண்ணாக்கு,பதனப்படுத்தப்பட்ட சில விதைகளின் தூள் போன்றவற்றை பயண்படுதலாம்

மணிச்சத்திற்காக ராக் ஃபாஸ்ஃபேட், க்ரீன்சேண்ட் போன்ற கனிமப் பொடிகள், பொட்டாஷியம் அளிக்கும் இயற்கையிலேயே கிடைக்கப்பெறும் பொடாஷ் ஆகியவற்றையும் பயன்படுத்துகின்றனர். சில நேரங்களில் மண்ணின் கார அமில நிலை திருத்தப்பட வேண்டியிருக்கும். 
இயற்கையான கார அமில் நில் திருத்தங்களில், சுண்ணாம்பு மற்றும் கந்தகம் ஆகியவை அடங்கும். ஆனால், இரும்பு சல்ஃபேட், அலுமினியம் சல்ஃபேட், மாக்னிஷியம் சல்ஃபேட் மற்றும் கரையக் கூடிய போரோன் பொருட்கள் போன்ற செயற்கைக் கூட்டுப் பொருட்கள் கரிம வேளாண்மையில் அனுமதிக்கப்படுவதில்லை.

விவசாயம் சார்ந்த கால்நடை வளர்க்கும் பண்ணைகள் முயல் மசால், வேலிமசால் போன்ற தழச்சத்தை வெளியிடும் கால்நடைத் தீவனபயிர்களைப் பயிரிடப்படுவதாலும் மண்ணின் வளம் அதிகரிக்க உதவுகின்றன.

களைகள் மட்டும் அல்லாது நுண்ணுயிர்களும் பிரச்சினைகளை ஏற்படுத்தும். இவற்றில் ஆதிரப்பொட்டுக்கள் அடங்கும் (உதாரணம்: புழு பூச்சிகள், மிகச் சிறு பூச்சிகள்) மற்றும் நூற்புழுக்கள் ஆகியவை. 
பூசணங்களும், நுண் கிருமிகளையும்நோயை உண்டாக்கும்.

தீமைபயக்கும் பூச்சிகள் பொதுவான ஒரு பிரச்சினையாகும். கரிம மற்றும் கரிமம் அல்லாத பூச்சிக் கொல்லிகள் ஆகிய இரண்டுமே, அவை சுற்றுப் புறச் சூழல் மற்றும் உடல் ஆரோக்கியத்திற்கு விளைவிக்கும் பாதிப்புக்களால் சர்ச்சைக்குள்ளாகின்றன. 
இவற்றை சமாளிக்க ஒரு வழி, இந்தப் பூச்சிகளை அடியோடு புறக்கணித்து விட்டு தாவரத்தின் ஆரோக்கியத்தில் கவனம் செலுத்துவதாகும். காரணம், தாவரங்கள் தமது வளர்ச்சி மிகுந்த அளவில் பாதிக்கப்படுவதற்கு முன்பாக, தமது இலைப் பகுதியில் மூன்றில் ஒரு பகுதி அரிப்புக்கு உள்ளானாலும், அவற்றால் சமாளித்துக் கொள்ள முடியும். 
பூச்சிக் கொல்லிகளின் உபயோகத்தைத் தவிர்ப்பதற்கு, இயற்கையிலேயே எதிர்ப்பு சக்தி உடைய தாவரங்களைத் தேர்ந்தெடுக்கலாம். அவற்றைச் சுற்றிலும் பைகளை வைத்து, இலை, பழம் போன்ற மக்கிப் போகக் கூடிய பொருட்களையும், நோய்வாய்ப்பட்ட தாவரங்களையும் அகற்றி விட்டு மற்றும் தாவரங்களை ஒரு திடத் தடுப்பான் கொண்டு மூட வேண்டும். மேலும், நன்மை பயக்கக் கூடிய நுண்ணுயிர்கள் மற்றும் நன்மை பயக்கக் கூடிய பூச்சிகள் ஆகியவற்றைத் தங்க வைத்து அவை செயல்பட ஊக்கமளித்து, தாவரத்திற்கு துணைத் தாவர ங்களையும் நடலாம். மேலும், பலவிதமான பொறிகள், ஒட்டு அட்டைகள் (பூச்சிகளின் நடமாட்டத்தைக் கண்டு கொள்ளவும் இவற்றைப் பயன்படுத்தலாம்), மற்றும் பருவ நீட்டிப்பு ஆகியவை பயன்படும். 
உயிரியனம் சார்ந்த பூச்சிக் கொல்லி, இயற்கையான பூச்சி எதிரிகளைப் பயன்படுத்தி பூச்சிகளைக் கட்டுப்படுத்துகிறது. 
பரிந்துரைக்கப்பட்ட பயனுள்ள பூச்சிகளில், மைன்யூட் பைரேட் பக்ஸ் பிக் ஐட் பக்ஸ் மற்றும் குறைந்த அளவில் (பறந்து விடக் கூடிய) லேடி பக்ஸ் ஆகியவையாகும். இவை அனைத்துமே பல வகையான பூச்சிகளைத் தின்னக் கூடியவை. 
வண்ணத்துப் பூச்சிகள் என்பவையும் திறன் வாய்ந்தவைதாம். ஆனால், இவை பறந்து விடக் கூடியவை. 
தச்சைக் கிளிகள் என்பவை மெள்ள நகர்பவை; மற்றும் குறைவாக உண்பவை. 
ஒட்டுண்ணிக் குளவி தாம் தேர்ந்தெடுக்கும் இரையைப் பொறுத்தவரை மிகவும் திறனுள்ளதாக இருக்கும். ஆனால், ஏனைய சிறு பூச்சிகளைப் போல, இதுவும் வெளிப்புறங்களில் திறன் குறைந்தே காணப்படும். காரணம் காற்று இதன் நடமாட்டத்தைக் கட்டுப்படுத்துவதுதான். சிறு பூச்சிகளைக் கொன்று தின்னும் பூச்சிகளும் பூச்சிகளைக் கட்டுப்படுத்துவதில் திறன் உள்ளவைதாம்.

வேம்பு போன்ற கரிம பயன்பாட்டிற்காக அங்கீகாரம் அளிக்கப்பட்டுள்ள பலவகை பூச்சிக் கொல்லிகளும், பச்சைப் பூச்சிக்கொல்லி என்றழைக்கப்படுகின்றன. பொதுவாக கரிம பூச்சிக் கொல்லிகள், செயற்கைப் பூச்சிக் கொல்லிகளை விட பாதுகாப்பானவை, மற்றும் சுற்றுச் சூழலுக்கு ஆதரவானவை; ஆனால், கண்டிப்பாக இவை அனைத்துமே அப்படித்தான் என்று சொல்வதற்கில்லை. .
பிரதானமாக பயன்படுத்தப்படும் மூன்று கரிம பூச்சிக் கொல்லிகள் பிடி (ஒரு நுண்ணுயிர் நச்சு), பைரெத்ரம் மற்றும் ரொடெனோன் ஆகியவை.

கருத்தாய்வுகளின்படி, 10% கரிம விவசாயிகள் இவற்றை முறையாக அடிக்கடி பயன்படுத்துகிறார்கள்; ஒரு கருத்தாய்வின்படி, கலிஃபோர்னியாவில் 5.3% காய்கறி விவசாயிகளே ரோடெனோன் பயன்படுத்துகிறார்கள்; 1.7% விவசாயிகள் பைரெத்ரம் பயன்படுத்துகிறார்கள்.(லோட்டர் 2003:26) 2005ஆம் வருடத்தின்போது, மிகவும் சர்ச்சைக்குரிய மற்றும் அதிக அளவில் நச்சுப் பொருள் உடைய ரோடெனோன் யூ.எஸ். கரிம விவசாயிகளுக்காக கருத்தளவில் அங்கீகரிக்கப்பட்டது. ஆனால், பொருட்கள் ஏதும் கரிமப் பொருட்கள் மறு ஆய்வு நிறுவனத்தால் மறு ஆய்வு செய்யப்படவில்லை. நிகோடின் சல்ஃபேட்டையும் பயன்படுத்தலாம்; அது விரைவிலேயே உடைந்து விடும் தன்மை கொண்டிருந்தாலும், நச்சுப் பொருளும் அதிக அளவில் கொண்டது, ஏறத்தாழ அல்டிகார்ப் அளவு நச்சு உடையது. 
குறைந்த அளவு நச்சுப் பொருள் கொண்டிருப்பினும், திறனுள்ள கரிம பூச்சிக் கொல்லிகளில், வேம்பு, ஸ்பினோசாட், சோப்புகள், பூண்டு, நாரத்தை எண்ணை, காப்சைசின் (விரட்டுப் பொருள்), "பேசிலஸ் பொபில்லே" , "ப்யூவாரியா பாசியனா" மற்றும் போரிக் அமிலம் ஆகியவை அடங்கும். பூச்சி மருந்துக்கான எதிர்ப்பைக் குறைப்பதற்கு, பூச்சிக் கொல்லிகளை சுழற்சி முறையில் பயன்படுத்த வேண்டும்.

நோய்க் கட்டுப்பாடு திட்டத்தில் முதன்மையானது, தாவரங்கள் பயிரிடும் இடத்தை சுத்தமாக வைத்திருப்பது, நோயுற்ற அல்லது இறந்து விட்ட தாவரங்களை அகற்றுவதும், தாவரங்களுக்குத் தேவையான அளவு நீர் மற்றும் உரமிடுதல் ஆகியவற்றைப் பெற்று ஆரோக்கியமாக இருப்பதை உறுதி செய்து கொள்வதுமாகும். 
அனைத்து சமயங்களிலும் பஞ்சகவ்யா (compost tea) திறனுள்ளதாகக் கூறப்படுகிறது. ஆனால், இவை திறனற்றவையா, அல்லது ஆபத்து கூட விளைவிக்கக் கூடியவையா என்பது பற்றி கவலை உள்ளது. 
பாலிகல்சர் செய்வதன் மூலம் நோய் பரவுவதைத் தடுக்க முடியும். 
நோய் எதிர்ப்பு கல்டிவர்களை வாங்கலாம். 
கரிம பூசணக் கொல்லிகளில் பேக்டீரியா பாசில்லஸ் சப்டிலிஸ், பாசில்லஸ் ப்யூமிலஸ் மற்றும் ட்ரிகோடெர்மா ஹர்ஜியனும் ஆகியவை அடங்கும். இவை வேர்களைத் தாக்கும் நோய்களைப் பொறுத்தவரை திறனுள்ளவை. போர்டெக்ஸ் மிக்ஸ் காப்பரை உள்ளடக்கியது. இதைப் பல விதங்களில் கரிம பூசணக் கொல்லியாகப் பயன்படுத்தலாம் (citation needed).
பூசணம் மற்றும் சில பூச்சிகள் ஆகியவற்றிற்கு எதிரான திறனை கந்தகம் (சல்ஃபர்) கொண்டுள்ளது. 
சுண்ணாம்பு கலந்த கந்தகமும் (லைம் சல்ஃபர்) கிடைக்கப் பெறுகிறது. ஆனால், இது தாவரங்களை சேதப்படுத்தி விடக் கூடும். 
பொட்டாஷியம் மற்றும் சோடியம் பைகார்பனேட் ஆகியவையும் பூசண காளான் எதிர்ப்புத் திறன் உடையவை. 
தாவரங்களின் நோயெதிர்ப்பு திறனை அதிகரிக்கும் சில தாவர செயலூக்கிகள், அவற்றில் பெரும்பான்மையானவை இரசாயணமாக இருப்பினும்,  கரிமமாகக் கருதப்படுகின்றன.

தர நிலைகள், கரிம வேளாண்மைக்கான உற்பத்தி முறைமைகளையும், சில நேரங்களில் அவற்றின் விளைச்சலையும் விதிகளுக்குட்படுத்திச் சீரமைக்கின்றன. 
தர நிலைகள் தன்னார்வமாக கடைப்பிடிக்கப்படலாம், அல்லது சட்டபூர்வமாக செயலாக்கப்படலாம். 
1970ஆம் ஆண்டுகள் தொடக்கத்திலிருந்தே கரிம உற்பத்தியாளர்கள் தனியார் சங்கங்களினால் தன்னார்வத்துடன் சான்றளிக்கப்பட்டனர். 
1980ஆம் ஆண்டுகளில், அரசாங்கங்கள் கரிம உற்பத்திக்கு வழிகாட்டு நெறிமுறைகளை உருவாக்கத் தொடங்கின. 
1990ஆம் ஆண்டுகள் தொடங்கி, தர நிலைகளை சட்ட பூர்வமாக்கும் போக்கு துவங்கியது. குறிப்பாக 1991வது வருடம் ஐரோப்பிய ஒன்றிய அமைப்பிற்காக ஐரோப்பிய சுற்றுச் சூழல் விதிமுறைகள் உருவாக்கப்பட்டு 12 நாடுகளுக்கு தரநிலைகளை அமைத்தது. 1993ஆம் வருடம் யூகே யிலும் இது போன்ற ஒரு நிரல் உருவானது. 
ஈயூ நிரலை அடுத்து 2001வது வருடம் ஜப்பானில் ஒரு நிரல் உருவானது, மேலும் 2002வது வருடம் அமெரிக்க ஐக்கிய நாட்டில், "தேசிய கரிம நிரல்' (NOP) உருவாக்கப்பட்டது. 
2007வது வருடத்தில் 60 நாடுகளுக்கும் மேலாக கரிம வேளாண்மை தொடர்பான விதிமுறைகளைக் கொண்டிருந்தன () 
2005வது வருடம் ஐஎஃப்ஓஏஎம் "கரிம விவசாயக் கோட்பாடுகள்" என்னும் சான்றளிக்கப்படத் தேவையான சர்வதேச வழிகாட்டு முறையை உருவாக்கியது. 
இந்த முகமைகள் தனிப்பட்ட விளைநிலங்களுக்குச் சான்றளிப்பதில்லை, அவற்றின் குழுமங்களுக்கே சான்றளிக்கின்றன.

கரிமப் பொருட்கள் மறுஆய்வு நிறுவனம், கரிம உற்பத்தி மற்றும் உணவு ஆகியவற்றில் பயன்படுத்தப்படும் பொருட்களை தன்னியலான முறையில் சோதிக்கிறது.

யூஎஸ்டிஏ கரிம தரநிலைகளின் அடிப்படையில், எருவானது முறையான தெர்மோஃபில்லிக் கம்போஸ்டிங்குக்கு உட்செலுத்தப்பட்டு நோய்க்கிருமிகளற்ற ஒரு வெப்ப நிலைக்கு உயர்வதற்கு அனுமதிக்கப்பட வேண்டும். 
கச்சா விலங்கு எரு பயன்படுத்தப்பட்டால், இறுதி விளைவான பொருள், நிலத்திற்கு நேரடியான தொடர்புக்கு உட்படுமேயானால், 120 நாட்கள் கழிந்த பிறகுதான் பயிரை அறுவடை செய்ய வேண்டும். 
நிலத்துடன் நேரடித் தொடர்பு பெறாத பொருட்களைப் பொறுத்த வரையில் அறுவடைக்கு முன்னர் 90 நாட்கள் கழிய வேண்டும்.

கரிம வேளாண்மையின் பொருளாதாரம், விவசாயப் பொருளாதாரம் என்பதன் ஒரு துணைப்பிரிவு. இது கரிம வேளாண்மையின் அனைத்து செயல்பாடுகள் மற்றும் சமுதாயம் அதற்குத் தர வேண்டிய விலை, சந்தர்ப்ப விலை, திட்டமிடப்படாத விளைவுகள், தகவல் ஒத்திசையாமை மற்றும் அளவு சார்ந்த பொருளாதாரம் ஆகிய அதன் விளைவுகளையும் உள்ளடக்கியது. 
பொருளாதாரத்தின் நோக்கெல்லை மிகவும் பரந்து பட்டது என்றாலும், விவசாய பொருளாதாரம் என்பது விளை நிலங்கள் அளவில் அவற்றின் மகசூலையும், திறனையும் அதிகரிப்பது என்பதிலேயே கவனம் குவிக்கிறது. 
முதன்மையோட்டப் பொருளாதாரம் இயற்கையான உலகின் மதிப்பிற்கு ஒரு மனித இனத் தொன்மை சார்ந்த ஒரு வழிமுறையைக் கடைப்பிடிக்கிறது: உதாரணமாக, பல்லுயிரினம் அவை எதுவரை மக்களால் மதிக்கப்படுகின்றன மற்றும் லாபத்தை அதிகரிக்கின்றன என்பவற்றின் அடிப்படையிலேயே கொள்ளப்படுகின்றன.
யூரோப்பியன் யூனியன் போன்ற சில அரசாங்கங்கள், கரிம வேளாண்மைக்கு பெரும் அளவில் மானியம் வழங்குகின்றன. காரணம், இவற்றில் பல நாடுகள், கரிம வேளாண்மையின் வெளிப்புற நன்மைகள் என்று கொள்ளப்படும், குறைந்த அளவிலான நீரின் உபயோகம், நீர் மாசுபடுதல் குறைதல், சத்துக்கள், மண் அரித்தழிப்பு குறைதல், கரியமில வாயுவின் வெளிப்பாடு குறைதல், பல்லுயிரினங்கள் அதிகரித்தல் மற்றும் வகைப்படுத்தப்பட்ட பலன்கள் ஆகியவற்றில் நம்பிக்கை கொண்டுள்ளன.

கரிம வேளாண்மைக்கு தொழிலாட்கள் மற்றும் அறிவுத் திறன் ஆகியவை மிக அதிக அளவில் தேவைப்படும். பாரம்பரிய வேளாண்மையிலோ, சக்தி மற்றும் ஏற்கனவே உற்பத்தி செய்யப்பட்ட உட்செலுத்தும் பொருட்கள் ஆகிய வகைகளில் மூலதனம் மிக அதிக அளவில் தேவைப்படும்.

கலிஃபோர்னியாவின் கரிம விவசாயிகள் தங்களது மிகப் பெரும் தடையாக தமது பொருட்களைச் சந்தைப்படுத்துதலையே குறிப்பிடுகிறார்கள்.

வட அமெரிக்காவிலும் ஐரோப்பாவிலும் தான் இயற்கை வேளண்மை பொருட்களுக்கான சந்தை வலுவாக உள்ளது. இவை 2001வது வருடம் மொத்த சந்தையின் $20 பில்லியன் மதிப்பில், முறையே $6 மற்றும் $8 பில்லியன் அளவிற்கு இருந்ததாகக் கணிக்கப்படுகின்றன ). 
இருப்பினும், 2007வது வருடத்தின்படி வரை இயற்கை வேளண்மையில் முறையில் உள்ள விளைநிலங்கள் உலகெங்கும் பரவலாகவே உள்ளன. 
ஆஸ்திரேலியாவின் மொத்த விளை நிலமான 11.8 மில்லியன் ஹெக்டேர்களில் 39% மொத்த கரிம விளை நிலங்களாகும். ஆனால், இந்த விளை நிலங்களில் 97 சதவிகிதம் ரேஞ்ஜ்லேண்ட் ()எனப்படும் கால்நடை மேய்ப்புக்குத் தகுதியான இடத்திலேயே பரவியுள்ளது. இதன் விளைவாக இது யூஎஸ்ஸின் மொத்த விற்பனையில் 5 சதவிகிதமாக உள்ளது (). 
ஐரோப்பாவில் கரிம விளைநிலங்களின் பங்கு 23 சதவிகிதம் (6.9 மில்லியன் ஹெக்டேர்கள்). இதையடுத்து லத்தீன் அமெரிக்காவில் 19 சதவிகிதமாக (5.8 மில்லியன் ஹெக்டேர்கள்) உள்ளது. 
ஆசியா 9.5 சதவிகிதமும், வட அமெரிக்கா 7.2 சதவிகிதமும் கொண்டுள்ளன. 
ஆப்பிரிக்காவில் வெறும் 3 சதவிகிதம்தான். 
நாடுகள் வரிசையில் கரிம வேளாண்மை என்பதையும் காணவும்.

ஆஸ்திரேலியாவைத் தவிர, அதிக அளவில் கரிம விளைநிலங்களைக் கொண்டிருக்கும் நாடுகள் அர்ஜண்டைனா (3.1 மில்லியன் ஹெக்டேர்கள்), சீனா (2.3 மில்லியன் ஹெக்டேர்கள்) மற்றும் அமெரிக்கா (1.6 மில்லியன் ஹெக்டேர்கள்). 
ஆஸ்திரேலியாவைப் போல, அர்ஜண்டைனாவின் கரிம விளைநிலங்களிலும் பெரும்பகுதி மேய்ச்சல் நிலம்தான் (). 
கரிம முறையில் கையாளப்படும் நில அளவின் அடிப்படையில், அமெரிக்காவை அடுத்து இத்தாலி, ஸ்பெயின், ஜெர்மனி, பிரேசில், உருகுவே மற்றும் யூகே ஆகிய நாடுகள் வருகின்றன ().

2001வது வருடம் சான்றளிக்கப்பட்ட கரிமப் பொருட்களின் மொத்த சந்தை மதிப்பு $20 பில்லியனாகக் கணக்கிடப்பட்டது. 
ஆர்கானிக் மானிட்டர் கூற்றுப்படி, 2002 வருடம் இது $23 பில்லியன்களானது, மற்றும் 2007வது வருடம் $46 பில்லியன்களாக உயர்ந்தது (வில்லர்/கில்ச்சர் 2009).

சமீபத்திய வருடங்களில் ஐரோப்பா (2007:7.8 மில்லியன் ஹெக்டேர்கள்/ யூரோப்பியன் யூனியன் 7.2 மில்லியன் ஹெக்டேர்கள்) மற்றும் வட அமெரிக்கா (2007:2.2 மில்லியன் ஹெக்டேர்கள்) ஆகிய இரண்டு நாடுகளும் கரிம வேளாண்மை விளைநிலங்களின் அளவில் பெரும் வளர்ச்சியடைந்துள்ளன. 
இருப்பினும், இந்த வளர்ச்சியானது பல்வேறு சூழ்நிலைகளில் நிகழ்ந்துள்ளது. 
யூரோப்பியன் யூனியன் சுற்றுச் சூழலில் பெறப்படக் கூடிய பயன்களை அங்கீகரித்து, விவசாய மானியங்களை கரிம விவசாயிகளுக்காக மாற்றியுள்ளது. அமெரிக்க நாடுகளின் திறந்த சந்தை அணுகு முறையைக் கைக்கொண்டுள்ளது. 
இதன் காரணமாக, 2007வது வருடத்தின்படி, 4 சதவிகித விளைநிலங்கள் கரிம முறையில் கையாளப்படும் யூரோப்பியன் யூனியனுடன் ஒப்பிடுகையில், அமெரிக்க விளை நிலங்களில் 0.6 சதவிகிதமே கரிம முறையில் கையாளப்படுகிறது (வில்லர்/கில்ச்செர் 2009).

ஐஎஃப்ஓஏஎம்மின் மிக சமீபத்திய பதிப்பான, "கரிம வேளாண்மை உலகம்: புள்ளி விபரங்களும் உருவாகி வரும் போக்குகளும் 2009 , என்னும் நூல் 2007வது வருடத்தின்படி மிக அதிகமான அளவில் கரிம முறையில் ஹெக்டேர்களை வைத்திருந்த நாடுகளைப் பட்டியலிடுகிறது. 
12 மில்லியன் ஹெக்டேருக்கும் மேலாக கரிம விளைநிலங்களைக் கொண்டிருக்கும் ஆஸ்திரேலியா முதன்மையானதாக உள்ளது. இதை அடுத்து அர்ஜண்டைனா, பிரேசில், யூஎஸ் ஆகியவை உள்ளன. 2007வது வருடம் மொத்தமாக 32.2 மில்லியன் ஹெக்டேர் விளை நிலங்கள் கரிம மேலாண்மையின் கீழ் இருந்தன. 
1999வது வருடம் 11 மில்லியன் ஹெக்டேர்கள் கரிம வேளாண்மை முறைப்படி கையாளப்பட்டதாக அறிவிக்கப்படுகிறது (வில்லர்/கில்ச்செர் 2009).

சமீபத்திய வருடங்களில் கரிம விவசாயம் மிகப் பெரும் அளவில் வளர்ந்து விட்டது. 
இதைக் கருத்தில் கொண்டு, பாராம்பரிய விவசாயத்தைப் போலவே மிகப் பெரும் அளவில் ஒரு தொழில் முறையாவதை கரிம வேளாண்மையின் தன்மை உள்ளடக்கியுள்ளது இயற்கையானதே.

2006வது வருடத்திய ஆய்வு ஒன்று, வளர்ந்த நாடுகளில், கரிம வேளாண்மைக்கு மாற்றப்பட்ட விளைநிலங்கள், பாரம்பரிய விளை நிலங்களை விடக் குறைவாக அறுவடைக்கு-முந்தைய விளைச்சலை (92%)அளிப்பதாகவும், கரிம விளை நிலங்கள் வளரும் நாடுகளில் உள்ள அவற்றை விடக் குறைந்த திறனுள்ள கரிம நிலங்களை விட அதிக அளவில் அறுவடைக்கு-முந்தைய விளைச்சலை (132%) அளிப்பதாகவும் கூறுகிறது. 
வளர்ந்த நாடுகளின் தீவிரமான, மானியம் பெறுகின்ற பண்ணை முறைகளை ஒப்பிடும்போது, வளரும் நாடுகளில் விலையுயர்ந்த உரங்களும் மற்றும் பூச்சிக் கொல்லிகளும் இல்லாமையும் கிடைக்கப் பெறாமையே இதன் காரணம் என்று ஆராய்ச்சியாளர் குறிப்பிடுகிறார். 
இருப்பினும், ஆராய்ச்சியாளர் கரிம முறைமைகள், பசுமைப் புரட்சி (பாரம்பரிய) முறைமைகளை விட அதிக விளைச்சலைத் தருகின்றன என்று குறிப்பான நோக்கத்துடன் கூறாமல் தவிர்த்து விடுகிறார். 
இந்த ஆய்வு, 205 பயிர் வகைகளை ஒப்பிட்டு கரிமப் பயிர்கள் பாரம்பரிய மகசூலில் 91 சதவிகிதம் இருப்பதாகக் கண்டறிந்த ஒரு 1990 வது வருடத்திய ஆய்வை உள்ளிறுத்தியதாகும். 
2001வது வருடம் பிரசுரிக்கப்பட்ட ஒரு முதன்மையான யூஎஸ் கருத்தாய்வு, பல்வேறு வகைப்பட்ட பயிர்களை விளைவிக்கும் பருவங்களை ஆராய்ந்து, கரிம விளைச்சல் பாரம்பரிய விளைச்சலில் 95-100% இருப்பதாக முடிவாக உரைத்தது.

மீண்டும் மீண்டும் நடத்தப்பட்ட ஆய்வுகளில் கரிம விளை நிலங்கள் மிகவும் மோசமான பருவ நிலைகளைத் தாங்குவதில் பாரம்பரிய விளை நிலங்களை விட அதிகத் திறன் கொண்டிருப்பதாக அறியப்பட்டதாகவும், சில சமயங்களில், வறட்சிக் காலம் போன்ற வேளைகளில் பாரம்பரிய விளை நிலங்களை விடவும் 70-90% அதிக விளைச்சல் தருவதாகவும் லோட்டர் ()குறிப்பிடுகிறது. கார்னல் பல்கலைக் கழகம் 22-வருட காலம் நடத்திய ஒரு சோதனை ஆய்வு 2005வது ஆண்டில் பிரசுரமானது. இதில், நீண்ட காலத்திற்கு சராசரியாகப் பார்க்கும்போது கரிம நிலங்கள், பாரம்பரிய நிலங்களைப் போலவே மக்காச் சோளம் மற்றும் சோயா மொச்சையை விளைவிப்பதாகவும், ஆனால், அவை குறைவான சக்தியை பயன்படுத்துவதாகவும், மற்றும் பூச்சிக் கொல்லிகளின் பயன்பாட்டை அறவே தவிர்ப்பதாகவும் குறிப்பிடப்பட்டது. 
அவை, பொதுவாகக் குறைந்த மகசூலும், வறட்சி மிகுந்த வருடங்களில் அதிக மகசூலும் விளைவித்ததே இந்த முடிவுகளுக்குக் காரணமாகக் கூறப்பட்டது. 
மத்திய அமெரிக்காவில் 1998வது வருடம் மிச் என்னும் புயலால் பாதிப்படைந்த 1,804 கரிம விளை நிலங்களை ஆய்வு செய்ததில் அவை, சேதத்தை மிக நன்றாகத் தாங்கின என்றும், மேல் மண்ணில் 20 முதல் 40% வரை தக்க வைத்துக் கொண்டன என்றும், தமது அண்டை விளை நிலங்களை விட குறிப்பிடத் தக்க அளவுகளில் சிறிய அளவிலேயே பொருளாதார நஷ்டம் அடைந்தன என்றும் கண்டறியப்பட்டது.

இதற்கு மாறாக, பிரதானமான ஒரு 21-வருட ஸ்விஸ் ஆய்வு, கரிம விளைச்சல் பாரம்பரிய விளைச்சலை விட சராசரியாக 20% குறைவாக இருப்பதாகவும், ஆயினும் சக்தி மற்றும் உரங்களுக்கான செலவும் 50% குறைவாக இருப்பதாகவும், மற்றும் பூச்சிக் கொல்லிகளை 97% குறைவாக பயன்படுத்தியதாகவும் கண்டறிந்தது. 
யுஎஸ்ஸின் விவசாய ஆராய்ச்சி சேவைப் பிரிவை (அக்ரிகல்சுரல் ரிசர்ச் சர்வீஸ் - ஏ ஆர் எஸ்) சேர்ந்த விஞ்ஞானிகள், பொதுவான நம்பிக்கைக்கு மாறாக, பாரம்பரியமான உழவற்ற முறைமை வேளாண்மையை விடவும் சிறந்த முறையில் மண்ணின் கரிம வளத்தைப் பெருக்க கரிம வேளாண்மையால் இயலும் என்று அறிவித்தனர். இது, கரிம வேளாண்மை வழி நீண்ட காலப் பயன்களை அடைய முடியும் என்று சுட்டிக் காட்டுவதாக அமைந்தது. 
சத்துக்கள் அழிந்து விட்ட மண்ணில் கரிம முறைமைகளைப் பற்றிய ஒரு 18 வருட ஆய்வு, மண் வளம் மற்றும் குளிர் மிகுந்த தட்ப வெப்ப நிலையில் விளைச்சல் அளிப்பது ஆகியவற்றைப் பொறுத்த வரையில், பாரம்பரிய முறைமைகள் சிறப்பானவை என்று அறிவித்தது. கரிம வேளாண்மையின் பயன்கள் இறக்குமதி செய்யப்பட்ட பொருட்களிலிருந்தே பெறப்படுவதாகவும், அவற்றை "சொந்தமான நீண்ட காலத் தாங்கு திறன்" என்று கூற முடியாதென்றும் அது வாதிட்டது.

கரிம விளை நிலங்களில் விளைச்சல் குறைவாக இருப்பினும், கரிம முறைமைகளுக்கு செயற்கை உரங்கள் மற்றும் பூச்சிக் கொல்லிகள் தேவைப்படுவதில்லை. 
இந்த உட்செலுத்தும் பொருட்களுக்கான செலவு குறைவதாலும், நுகர்வோர் கரிமப் பொருட்களுக்காக கொடுக்கும் கூடுதல் விலையாலும், கரிம விவசாயிகளுக்கு அதிக லாபம் கிடைக்கப் பெறுகிறது. 
கரிம விளை நிலங்கள் பாரம்பரிய விளை நிலங்களுக்கு ஈடான அளவிலோ அல்லது அதற்கும் அதிகமான அளவிலோ (கூடுதல் விலை உள்ளிட்டு) லாபம் ஈட்டுவதாகத் தொடர்ந்து கண்டறியப்பட்டு வருகிறது. ஆனால், இத்தகைய கூடுதல் விலைகள் இல்லாது போனால், அவற்றின் லாப நிலையானது நஷ்டங்களும் கலந்தே இருக்கிறது . 
அமெரிக்க நாடுகளின் வறட்சி மிகுந்த மாநிலங்களில், கரிம விவசாயிகள், தமது விளை நிலங்கள் வறட்சிக் காலங்களில் பாரம்பரிய விளை நிலங்களை விட அதிக செயல்திறன் பெற்றிருப்பதால், அதிக லாபம் ஈட்டுவதாக வெல்ஷ் (1999) கூறுகிறது.

2008வது வருடம் ஐக்கிய நாடுகள் சுற்றுச் சூழல் நிரல் (யூஎன் என்விரன்மெண்டல் ப்ரோக்ராம் - யூஎன்ஈபி) மற்றும் வர்த்தகம் மற்றும் மேம்பாட்டுக்கான ஐக்கிய நாடுகள் மாநாடு (யூஎன் கான்ஃபெரன்ஸ் ஆன் ட்ரேட் அண்ட் டெவெலப்மெண்ட் (யூஎன்சிடிஏடி) ஒரு அறிக்கையைத் தாக்கல் செய்தது. அதில், "ஆப்பிரிக்காவில், பெரும்பான்மையான பாரம்பரிய உற்பத்தி அமைப்புக்களை விட கரிம விவசாயம் உணவுப் பாதுகாப்பிற்கு மேலும் உகந்ததாக இருக்கும்; மேலும், நீண்ட காலப் பார்வையில் அது அதிக அளவில் தொடர் தாங்கு திறன் கொண்டதாக இருக்கும்" என்று கூறப்பட்டது. 
இந்த அறிக்கை 24 ஆப்பிரிக்க நாடுகளில் 114 விவசாயத் திட்டங்களை மதிப்பீடு செய்தது. "இரண்டு மடங்குக்கும் அதிகமான விளைச்சல்கள் கரிம முறைப்படியானவை அல்லது, அதற்கு மிக நெருக்கமான முறைமைகளைப் பயன்படுத்தியவை" என்று இது கண்டறிந்தது. மேலும், மண் வளமும், வறட்சி எதிர்ப்பும் மேம்பட்டிருந்ததாகவும் இது கண்டறிந்தது.

2009வது வருடம், ஒரு ஆய்வு, விஸ்கான்சின்னில் கூடுதல் விலையையும் சேர்த்துப் பார்க்கும்போது, கரிம உற்பத்தி அதிக லாபம் அளிப்பதாக முடிவு செய்தது.

கரிம முறைமைகளுக்கு அதிக அளவில் ஆட்கள், தேவைப்படுவார்கள். இதனால் கிராமப் புறங்களில் வேலை வாய்ப்பு அதிகரிக்கும்; ஆனால், நகர்ப்புற நுகர்வோருக்கு விலைகள் அதிகரிக்கும்.

பொதுவாக விவசாயமானது வெளியிலிருந்து பெறப்படும் பொருட்களின் விலையையும் சேர்த்தே சமுதாயத்தின் மீது சுமத்துகிறது. பூச்சிக் கொல்லிகள், சத்தேற்றுதல், அளவுக்கதிகமான நீர் பயன்படுத்துதல் மற்றும் இவை தொடர்பான மற்ற பிரச்சினைகளைச் சொல்லலாம். 
கரிம விவசாயம் இவற்றில் சில காரணிகளை மட்டுப்படுத்துவதால், கரிம வேளாண்மை சமுதாயத்தின் மீது குறைவான அளவில் வெளியிலிருந்து பெறப்படும் பொருட்களின் விலையைச் சுமத்தும் என்று நம்பப்படுகிறது. 
யூகேயில் 2000வது வருடம் விவசாயம் பற்றி நடந்த ஒரு மதிப்பீடு 1996வது வருடத்திற்கான வெளியிலிருந்து பெறப்படும் பொருட்களின் விலைமொத்தமாக 2343 பிரிட்டிஷ் பவுண்டுகள் அல்லது ஒரு ஹெக்டருக்கு 208 பவுண்டுகள் என்று முடிவாகக் கூறியது. 
இந்த விலைகளைப் பற்றி 2005வது வருடம் யூஎஸ்ஏவில் நடந்த ஒரு பகுப்பாய்வு, விளைநிலம், சுமாராக 5லிருந்து 16 பில்லியன் டாலர்களும் (ஒரு ஹெக்டருக்கு $30லிருந்து $96 வரை), கால்நடை உற்பத்திகள் 714 டாலர்களும் சுமத்துவதாக முடிவுரைத்தது. 
இந்த இரண்டு ஆய்வுகளுமே, வெளிப்புற செலவீனங்களை மேலும் உட்புறப்படுத்த வேண்டும் என்று முடிவாக கூறின. இரண்டுமே தமது பகுப்பாய்வில் மானியங்களைக் கணக்கில் கொள்ளவில்லை. ஆனால், விவசாயம் சமுதாயத்தின் மீது சுமத்தும் விலையை மானியங்களும் பாதிப்பதாக இரண்டுமே குறிப்பிட்டன. 
இரண்டுமே வருமானம் சார்ந்த பாதிப்புக்களிலேயே கவனம் செலுத்தின. 
2000வது வருடத்திய ஆய்வு பூச்சிக் கொல்லிகளிலான நச்சுத்தன்மையை உள்ளடக்கியிருந்தது; ஆனால், அவற்றால் விளையக் கூடிய நீண்ட நாள் நோய்களைச் சேர்க்கவில்லை. 2004வது வருடத்திய ஆய்வு பூச்சிக் கொல்லிகளின் பாதிப்பு பற்றிய ஒரு 1992வது வருடத்திய ஆய்வையே சார்ந்திருந்தது.

பெரும்பான்மையான இயற்கை வேளன்மை விளைநிலங்கள் பாரம்பரியமான பண்ணைகளை விடக் குறைவான அளவிலேயே பூச்சிக் கொல்லிகளைப் பயன்படுத்துகின்றன. சில பூச்சிக் கொல்லிகள் சுற்றுச் சூழலை பாதிக்கின்றன; அல்லது மனித ஆரோக்கியத்திற்கு நேரடியான வெளிப்பாட்டைக் கொண்டிருக்கின்றன. கரிம வேளாண்மையில் பிரதானமாகப் பயன்படுத்தப்படும் ஐந்து பூச்சிக்கொல்லிகள்: பிடி (நுண்ணுயிர் நச்சு),பைரெத்ரம், ரோடெனோன், காப்பர் மற்றும் சல்ஃபர் ஆகியவையாகும். 10 சத விகிதத்திற்கும் குறைவான கரிம விவசாயிகளே இந்த பூச்சிக் கொல்லிகளை முறையாக அடிக்கடி பயன்படுத்துகிறார்கள் என்று கருத்தாய்வுகள் கண்டறிந்துள்ளன; ஒரு கருத்தாய்வின்படி, கலிஃபோர்னியாவில் 5.3% காய்கறி விவசாயிகளே ரோடெனோன் பயன்படுத்துகிறார்கள்; 1.7% விவசாயிகள் பைரெத்ரம் பயன்படுத்துகிறார்கள்.() ரசாயனம் சார்ந்த பூச்சிக் கொல்லிகளை குறைப்பதும் அவற்றை ஒரேயடியாக அவற்றை நிறுத்துவதும், தொழில் நுட்ப ரீதியாக சவாலாக உள்ளன. புதிதாக வரும் கரிம விளை நிலங்கள் இந்தப் பூச்சிக் கொல்லிகளின் பயன்பாட்டை முற்றிலுமாக ஒதுக்கி விடுகின்றன; பல நேரங்களில் மற்ற பூச்சிக் கொல்லித் திட்டங்களுக்கு கரிம பூச்சிக் கொல்லிகள் இணை நிறைவுப் பொருளாகப் பயன்படுத்தப்படுகின்றன.

பூச்சிக் கொல்லியின் பயன்பாட்டின் மிக முக்கியமான விளைவு, அந்தப் பூச்சிக் கொல்லிகள் நீருடன் கலந்து பரவி விடுவதுதான். யூஎஸ்டிஏ இயற்கை வளப் பாதுகாப்பு சேவை, விளை நிலங்களில் பூச்சிக்கொல்லிகள் நீருடன் கலந்து அதை மாசுபடுத்துவதால் விளையும் சுற்றுச் சூழல் ஆபத்தை ஆராய்கிறது. அது முடிவாக இவ்வாறு கூறுகிறது: மொத்தமாகப் பார்க்கையில், கடந்த இருபத்து ஆறு வருடங்களாக நாட்டின் பூச்சிக் கொல்லி பற்றிய கொள்கைகள், விளை நிலப் பரப்பு மற்றும் அதில் இடப்படும் பூச்சிக் கொல்லிகளின் எடை சற்றே அதிகரித்திருந்தாலும், பூச்சிக் கொல்லியினால் விளையும் ஆபத்தைக் குறைத்துள்ளன." 
இருப்பினும், இன்னும் முன்னேற்றம் காணப்படாத எத்தனையோ பகுதிகள், மற்றும் குடிநீர், மீன், பாசி மற்றும் க்ரஸ்டாசியன்ஸ் ஆகியவற்றிற்கான ஆபத்து மிக அதிக நிலையில்தான் இருக்கிறது."

பூச்சிக் கொல்லி எதிர்ப்புடைய, மரபியல் திருத்தப்பட்ட பயிர்கள் பூச்சிக் கொல்லிப் பயன்பாட்டிற்கு மாற்றாகக் கூறப்பட்டுள்ளன. இருப்பினும், மரபியல் திருத்தப்பட்ட பயிர்களின் பாதுகாப்பு மற்றும் அவற்றின் நீண்ட காலப் பயன்பாடு பற்றிய கவலைகளால், மரபியல் திருத்தம் கரிம வேளாண்மை இயக்கத்தால் மிகவும் கடுமையாக எதிர்க்கப்படுகிறது.

இது தொடர்பான ஆய்வுகள் முற்றுப் பெறாவிடினும், கரிம உணவானது பாராம்பரிய உணவை விட ஆரோக்கியமானது என்று பொது மக்களால் நம்பப்படுகிறது. கரிம உணவளிக்கப்பட்ட விலங்குகளில் ஆரோக்கியமும், இனவிருத்திச் செயல் திறனும் சற்றே மேம்பட்ட அளவில் காணப்பட்டன. ஆனால், இதையொத்த ஆய்வுகள் மனிதர்களில் நடைபெறவில்லை. சில காய்களிலும், தானியங்களிலும், புரதச் சத்தின் அடர்வு குறைவாக இருப்பினும் அதன் தரம் மிகுதியாக உள்ளது. சத்துக்களும் இதை ஒத்தவையாகவே உள்ளன. விதி விலக்காக 'சி' சத்து கரிம உணவில் சற்றே அதிகமாக காணப்படுகிறது.

கரிம உணவின் குறிப்பான பாதுகாப்பைப் பற்றி ஊகமான முடிவுகளே எடுக்கப்பட இயலும். கரிம விளைச்சலில் விவசாய ரசாயனங்களின் எச்சம் குறைவாக இருக்கக் கூடும்; ஆனால், இந்த எச்சங்கள் பொதுவாக தினசரி உட்கொள்வதற்கு ஒப்புக்கொள்ளப்பட்ட அளவுகளை விட குறைவாகவே உள்ளன, மற்றும் ஆரோக்கியத்தின் மீதான அவற்றின் பாதிப்பும் கேள்விக்குரியதுதான். கரிம உணவில் நைட்ரேட்டின் அடர்வும் குறைவாக இருப்பதாகக் காணப்படுகிறது, ஆனால் ஆரோக்கியத்தின் மீதான நைட்ரேட்டின் பாதிப்பு வாதிக்கப்படுகிறது. கரிம மற்றும் பாராம்பரிய உணவு ஆகிய இரண்டுமே விடாதிருக்கும் கரிம மாசுப் பொருட்கள் மற்றும் கனரக உலோகங்கள் ஆகியவற்றின் ஒத்த அடர்வுகளையே கொண்டுள்ளன. 
இயற்கைத் தாவர பூச்சிக் கொல்லிகள் மற்றும் ஆரோக்கியத்தின் மீதான அவற்றின் விளைவுகள், மேலும், நுண்ணுயிர் நோய்க்கிருமிகள் ஆகியவை பற்றிய தரவுகள் குறைவாகவே உள்ளன.

கரிம உணவிற்கான அதிகச் செலவு (45லிருந்து 200% வரை செல்வதாக உள்ளது), தினம் ஐந்து முறை காய்கள் மற்றும் பழங்கள் (அவை கரிமமாகவோ அல்லது பாராம்பரியமாகவோ எப்படியிருந்தாலும்) உட்கொள்ள வேண்டும் என்ற பரிந்துரையை கடைப்பிடிக்க இயலாதபடிசெய்து விடும் என்றும் கவலை தெரிவிக்கப்பட்டுள்ளது.

கரிம உணவு உண்ட குழந்தைகள், பாராம்பரிய உணவு உண்ட குழந்தைகளை விட, குறைவான அளவு ஆர்கனோஃபாஸ்ஃபரஸ் பூச்சிக்கொல்லிக்கு வெளிப்பாட்டைக் கொண்டிருந்தார்கள் என்று இரண்டு ஆய்வுகள் கண்டறிந்துள்ளன. 
இந்த ஆய்வின் ஆராய்ச்சியாளர்கள் ஆரோக்கிய "வெளிப்பாட்டு" த் தரவுளை சேகரிக்கவில்லை என்றாலும், "கரிம உணவைக் கொண்டுள்ள சாப்பாட்டைச் சாப்பிடும் குழந்தைகள் நரம்பியல் தொடர்பான ஆரோக்கிய ஆபத்துக்களுக்கு குறைவாக வெளிப்படுகிறார்கள் என்று கொள்வது உள்ளுணர்வுக்கு உகந்ததாக உள்ளது." என்று கூறினர். 
2007வது ஆண்டு நடத்தப்பட்ட ஒரு ஆய்வில் இதையொத்த பலன் எதுவும் கரிம பழங்கள், காய்கள் அல்லது இறைச்சியில் காணப்படவில்லை என்றாலும் கூட, கரிமப் பாலை உட்கொள்வதால் எக்சிமா நோய்க்கான ஆபத்து குறைவதாகக் கண்டறியப்பட்டது.

ஸ்விட்சர்லாந்தில் மிகப் பெரும் அளவில், 200 பண்ணைகளுக்கும் மேலாக, கரிம உணவுப் பொருட்களின் தரத்தினை பாராம்பரிய உணவுடன் ஒப்பிடும்போது உள்ள வேறுபாடுகள் பற்றி தீர்மானிப்பதற்காகவும், மேலும் பல சோதனைகளுக்காகவும் ஆய்வுகள் நடத்தப்பட்டு வருகின்றன. 
எஃப்ஐபிஎல் இன்ஸ்டிட்யூட், 200 பண்ணைகளுக்கும் மேலாக இந்த வித்தியாசங்களைப் புலனாய்வு செய்து வருகிறது 
"கரிமப் பொருட்கள் துணை தாவர கூட்டுப் பொருட்கள் மற்றும் 'சி' சத்து ஆகியவற்றின் அதிக அளவுகளைக் கொண்டு தனித்து நிற்கின்றன. பால் மற்றும் இறைச்சியைப் பொறுத்த வரையில், கொழுப்பு அமிலமானது சத்து என்னும் கருத்திலிருந்து பார்க்கும்போது சிறப்பானதுதான்." என்று கூறுகிறது. 
கார்போஹைட்ரேட் மற்றும் கனிமங்கள் ஆகியவற்றைப் பொறுத்த வரையில், கரிம உணவுகளுக்கும் பாராம்பரிய உணவுகளுக்கும் வேறுபாடு ஒன்றுமில்லை. 
இருப்பினும், நைட்ரேட், மற்றும் பூச்சிக் கொல்லி எச்சங்கள் ஆகிய வேண்டாதவற்றைப் பொறுத்த வரையில் கரிமப் பொருட்கள் தெளிவான நன்மையைக் கொண்டுள்ளன. 
2007வது வருடம் £12 மில்லியன் நிதியுதவியுடன், கரிம மற்றும் சாதாரண உணவுகளுக்கு இடையே உள்ள வேறுபாடுகளின் புலனாய்வு நடத்தப்பட்டது. இதில், கரிம உணவுகள் அதிக அளவில் சத்து மதிப்பைக் கொண்டிருப்பதாக கண்டறியப்பட்டது. அண்மைக்கால ஆய்வு ஒன்று கரிம முறையில் பயிரானவை ஃப்ளாவோனொய்டுகள் என்னும் நச்சுப் பொருள் எதிரிகளை இரண்டு பங்கு கொண்டிருப்பதாகக் கண்டறிந்தது.

எஃப்ஐபிஎல் இன்ஸ்டிட்யூட் 2007வது ஆண்டு நடத்தப்பட்ட ஒரு ஆய்வு, கரிம முறையில் விளைவிக்கப்பட்ட கிவிப் பழம் பாராம்பரிய கிவிப் பழத்தை விட அதிக அளவில் நச்சு எதிர்ப்புப் பொருள் கொண்டிருப்பதாக கண்டறிந்தது.

அண்மைக் காலமாக, சுற்றுச் சூழல் மற்றும் சொந்த ஆரோக்கியம் ஆகியவை பற்றிய அக்கறையின் காரணமாக, கரிம உடைகள் மிகவும் பரந்த அளவில் கிடைக்கப் பெறுகின்றன. 
கரிம உடைகளின் நுகர்வோரில் பெரும்பாலோர் செயற்கை ரசாயனங்களின் மீது வெறுப்புற்றிருப்பது காரணம் என்றாலும், கரிம உடைகளுக்கான சந்தையின் ஒரு பெரும் பகுதி, பன்முக ரசாயன மிகு உணர்ச்சி என்னும் ஒரு நீண்ட நாள் மருத்துவ நிலையைக் கொண்டோரை உள்ளிட்டிருக்கிறது. சிறிய அளவுகளிலான ரசாயன வெளிப்பாடுகள் காரணமாக வரும் எதிரிடைப் பின்விளைவுகளே காரணம் என்று பாதிப்படைந்தவர்களால் கூறப்படும் அறிகுறிகளை இந்த மருத்துவ நிலை உள்ளிட்டிருக்கிறது.

சுற்றுச் சூழல் பற்றிய அக்கறையானது பூச்சிக் கொல்லி யின் பயன்பாட்டின் மீதே குவிமையப்படுத்தப்படுகிறது. காரணம், உலகின் மொத்த பூச்சிக் கொல்லிகளில் 16% பருத்தி உற்பத்தியில் பயன்படுத்தப்படுகிறது.

கரிம வேளாண்மையின் அடிப்படையான ஒரு குணாதிசயம், மரபணு ரீதியில் திருத்தப்பட்ட (தாவரம் மற்றும் விலங்குகளையும் உள்ளிட்ட) பொருட்களை அது நிராகரிப்பதுதான். 1998வது வருடம் அக்டோபர் 19 அன்று, ஐஎஃப்ஓஏஎம்மின் 12வது அறிவியல் மாநாடு மர் டெ பிளேட்டா அறிக்கையை வெளியிட்டது. இதில், 60க்கும் மேலான நாடுகளிலிருந்து வந்திருந்த 600க்கும் மேலான பிரதிநிதிகள் மரபணு திருத்தப்பட்ட உயிரினங்களை உணவு உற்பத்தியிலும், விவசாயத்திலும் புறக்கணிப்பதற்கு ஒருமனதாக வாக்களித்தனர் இந்தக் கட்டத்திலிருந்து, மரபணு திருத்தப்பட்ட உயிரினங்கள் (ஜெனடிகலி மாடிஃபைட் ஆர்கானிசம்ஸ் - ஜிஎம்ஓக்கள்) கரிம வேளாண்மையில் கண்டிப்பாக விலக்கப்படுவது பரவலாக அங்கீகரிக்கப்பட்டது.

கரிம வேளாண்மையில் மரபணு மாற்ற தொழில் நுட்பத்திற்கான எதிர்ப்பு தீவிரமாக இருப்பினும், லூயி ஹெரரா-எஸ்டெல்லா மற்றும் ஏரியல் அல்வரெஜ் -மொரெலெஸ் ஆகிய விவசாய ஆராய்ச்சியாளர்கள் மரபணு மாற்ற தொழில்நுட்பத்தை கரிம வேளாண்மையுடன் இணைப்பதற்கு தொடர்ந்து வலியுறுத்தி வருகிறார்கள். இதுவே, தொடர் தாங்கு திறன் கொண்ட விவசாயத்திற்கு, குறிப்பாக வளரும் நாடுகளில், உகந்த முறை என்று அவர்கள் கூறுகின்றனர். இதைப் போலவே, சில கரிம விவசாயிகளும் மரபணு திருத்தப்பட்ட விதைக்கான தடைக்குப் பின்னால் இருக்கும் அறிவுடைமையைக் கேள்வி கேட்கின்றனர். அவர்கள் இதை கரிமக் கோட்பாடுகளுடன் இணைந்த ஒரு உயிரினம் சார்ந்த தொழில் நுட்பமாகக் காண்கின்றனர்.

இவ்வாறு ஜிஎம்ஓக்கள் கரிம வேளாண்மையில் விலக்கப்பட்டிருப்பினும், மரபணு திருத்தப்பட்ட பயிர்களிலிருந்து வெளிப்படும் மகரந்தம் கரிம வேளாண்மை மற்றும் தொடர் மரபணு (ஹேர்லூம் ஜெனடிக்ஸ்) ஆகியவற்றைத் தொடர்ந்து மாசுபடுத்தி வருவதைப் பற்றி அக்கறை தெரிவிக்கப்படுகிறது. இதனால், இந்த மரபணுக்களை கரிம உணவு வழங்குதலில் நுழையாமல் தடுப்பது அசாத்தியம் அல்லவென்றாலும், மிகுந்த சிரமம் உள்ளதாகி வருகிறது. சர்வதேச வர்த்தக கட்டுப்பாடுகள் இந்த ஜிஎம்ஓக்கள் சில நாடுகளுக்குக் கிடைப்பதை கட்டுப்படுத்துகின்ற்ன.

மரபணு திருத்தம் உண்மையில் சுற்றுச் சூழலுக்கோ அல்லது தனிப்பட்டவரின் ஆரோக்கியத்திற்கோ உருவாக்கக் கூடியதாக கூறப்படும் ஆபத்துக்கள் பற்றி காரசாரமான விவாதம் நடந்து வருகிறது. ஜிஎம் ஃபுட் சர்ச்சை என்பதைப் பார்க்கவும்.

புவியுருமாற்றவியல் நிபுணர் டேவிட் மொண்ட்கொமரி தமது ""அழுக்கு: நாகரிகங்களின் அரித்தழிப்பு" " என்னும் நூலில் மண்ணின் அரித்தழிப்பு காரணமாக வரப்போகும் நெருக்கடி பற்றி குறிப்பிடுகிறார். விவசாயம் என்பது சுமாராக மேல் மண்ணில் ஒரு மீட்டரைச் சார்ந்துள்ளதாகும். இது மீண்டும் ஈடு செய்யப்படுவதை விட பத்து மடங்கு அதிக வேகமாகக் குறைந்து வருகிறது. பூச்சிக் கொல்லிகளைச் சார்ந்ததாக சிலரால் கோரப்படும் உழவற்ற முறைமை வேளாண்மை இந்த அரித்தழிப்பைக் குறைக்கும் ஒரு வழியாகக் கருதப்படுகிறது. 
இருப்பினும் யூஎஸ்டிஏ விவசாய ஆராய்ச்சி சேவை அண்மையில் நடத்திய ஒரு ஆய்வு, உழுதலை உள்ளடக்கிய கரிம வேளாண்மை முறைமையில் உரமிடுவது, உழவற்ற வேளாண்மையை விட அதிக அளவில் மண் கட்டமைப்புத் திறனை சிறப்பாகக் கொண்டிருப்பதாகக் கண்டறிந்துள்ளது.

அந்தோணி மெலெகா தமது ""பருவ நிலை மாற்றத்திற்கு கரிமத்தின் பதில்" " என்னும் நூலில், கரிம வேளாண்மை - மூடப்பட்ட சத்துச் சுழற்சி, பல்லுயிரினம் மற்றும் திறன் மிக்க நில மேலாண்மை ஆகியவற்றை அது வலியுறுத்துவதினால் - பருவ நிலை மாற்றங்களினால் உண்டாகும் விளைவுகளைக் குறைக்கவோ, அவற்றை நேர்மாறாகச் செய்யவோ இயலும் ஆற்றல் உடையது என்று வாதிடுகிறார்.

1981வது வருடத்திலிருந்து கரிம விவசாய முறைமைகளை பாரம்பரிய முறைமைகளுடன் ஒப்பிட்டு வரும் ரொடெல் நிறுவனத்தின் கூற்றுப்படி, தொல்லுயிர் எச்ச (ஃபாசில்) எரிபொருள் வெளிப்பாட்டைக் குறைத்தல் மற்றும் மண்ணின் கரியமிலத்தன்மையை சமன்படுத்துவதன் மூலமும், புவி வெப்பமடைதல் குறைக்கப்படுவதற்காகவும் கரிம வேளாண்மை பயன்படுத்தப்படலாம். கரிம முறைமைகள் செயற்கை நைட்ரஜன் விலக்கப்படுவதால், தொல்லுயிர் எச்ச எரிபொருள் நுகர்வு 33 சதவிகிதம் குறைகிறது (லாஸெல்) மற்றும் கார்பன் சீக்வெஸ்ட்ரேஷன் எனப்படும் நீண்ட கால கரியமில சேமிப்பினால், வளி மண்டலத்திலிருந்து கரியமில வாயு எடுக்கப்பட்டு அது மண்ணில் ஒரு உயிரின விடயமாகக் கொள்ளப்படுகிறது. இது பாரம்பரிய முறைகளில் நிர்வகிக்கப்படும் விளை நிலங்களில் இழக்கப்படுகிறது. ரொடெல் நிறுவனத்தின்படி நீண்ட கால கரியமில சேகரிப்பானது, கரிம உழவற்ற மண்ணில் குறிப்பிட்டுக் கூறும்படியான அதிக அளவுகளில் உண்டாகிறது.

(பாரம்பரிய) விவசாயத்தின் எதிர்மறையான வெளிப்புறப் பொருட்களின் அளவை கரிம விவசாயத்தினால் குறைக்க முடியும். இது தனிப்பட்ட நன்மையா அல்லது பொது நன்மையா என்பது, தொடக்கத்தில் சொத்துரிமை குறிப்பிடப்படுவதைப் பொறுத்து உள்ளது. இருப்பினும் உலகளவில் பருவ நிலை மாற்றத்தை எதிர்த்துப் போரிட கரிம வேளாண்மையின் திறன் குறைவாக மதிப்பிடப்பட்டுள்ளது மற்றும் கணிக்கப்பட்டுள்ளது என்பது தெளிவு. மீள் உருவாக்க கரிமச் செயல்முறைகள் கரியமில வெளிப்பாடுகளை குறைப்பதில் மிகவும் திறன் வாய்ந்த திட்டங்களில் ஒன்று என ரோடெல் நிறுவனம் பதிவு செய்த மண் கரியமில தரவுகள் சுட்டிக் காட்டுகின்றன.

ஏரிகள், நதிகள் மற்றும் நிலத்தடி நீர் ஆகியவற்றில் அளவுக்கு அதிகமாக இருக்கும் சத்துக்கள், பாசிப் பெருக்கம், யூட்ரோஃபிகேஷன் எனப்படும் சத்துக்குவியலால் உண்டாகும் தாவரப் பெருக்கம் மற்றும் அதைத் தொடர்ந்து இறந்த வலயம் ஆகியவற்றைத் தோற்றுவிக்கும். 
மேலும், நைட்ரேட்டுக்கள், நீர் வாழ் உயிரினங்களுக்கும் மிகுந்த ஆபத்தானவை. இந்த மாசுபாடில் முக்கிய பங்களிப்பது நைட்ரேட் உரங்களாகும். இவற்றின் பயன்பாடு "2050வது ஆண்டில் இரண்டு அல்லது ஏறத்தாழ மூன்று மடங்குகளாக" அதிகரிக்கும் என்று எதிர்பார்க்கப்படுகிறது. 
யுனைடட் நேஷனல் அகாடமி ஆஃப் சயின்சஸ் என்னும் நிறுவனத்தைச் சார்ந்த ஆராய்ச்சியாளர்கள், கரிம முறைப்படி உரமிடப்படும் விளை நிலங்கள், பாராம்பரிய முறைப்படி உரமிடப்படும் விளை நிலங்களை விட "குறிப்பிடத்தக்க அளவில் தீங்கு விளைக்கும் நைட்ரேட் பொசிதலை (குறைக்கின்றன)என்று கண்டறிந்தனர். "பாரம்பரிய நிலங்களில் வருடாந்திர நைட்ரேட் பொசிதல் கரிம விளைநிலங்களுடையதை விட 4.4-5.6 மடங்கு அதிகமாக இருந்தது".

மெக்சிகோவின் கல்ஃபில் பெரும் அளவில் காணப்படும் இறந்த வலயங்கள், உரங்கள் மற்றும் கால்நடை எரு ஆகியவை நீருடன் கலந்து ஓடும் விவசாய மாசுபடுத்தலால் ஏற்பட்டதாகவே விஞ்ஞானிகள் நம்புகிறார்கள். கல்ஃபில் செலுத்தப்படும் நைட்ரஜனில் பாதிக்கு மேல் விவசாயத்திலிருந்து வந்ததாக ஐக்கிய அமெரிக்க நிலவியல் கருத்தாய்வின் (USGS) ஆய்வு கூறுகிறது. மீனவர்கள் இதற்காகக் கொடுக்க வேண்டிய பொருளாதார விலை மிக அதிகமாக இருக்கலாம், காரணம் மீன்களைத் தேடி அவர்கள் கரையிலிருந்து வெகு தூரம் பயணிக்க வேண்டியுள்ளது.

2000வது வருடம் ஐஎஃப்ஓஏஎம் மாநாட்டில், ஆராய்ச்சியாளர்கள் டான்யூப் நதியில் நைட்ரஜன் பொசிதல் பற்றிய ஒரு ஆய்வை அளித்தனர். கரிம வேளாண்மையில், நைட்ரஜன் நீருடன் கலந்தோடுதல் குறைவாக இருப்பதாக அவர்கள் கண்டறிந்தனர். மேலும், ஒரு கிலோ நைட்ரோஜனுக்கு ஒரு யூரோ விதிக்கப்படுவதன் மூலம் வெளிப்புறச் செலவு உள்ளிறுத்தப்படலாமென்றும் அவர்கள் யோசனை தெரிவித்தனர்.

கலிஃபோர்னியாவில் பாசிப் பெருக்கத்திற்கும், விவசாயத்தினால் ஏற்படும் நீருடன் கலந்தோட்டத்திற்கும் இடையே உறுதியான தொடர்பு இருப்பதாக 2005வது வருடத்திய ஆய்வு ஒன்று கண்டறிந்தது.

கரிம வேளாண்மையினால் மிகப் பெரும் வீச்சுக்குட்பட்ட உயிரினங்கள் பயன் பெறுகின்றன. ஆயினும், ஒருங்கிணைக்கப்பட்ட விவசாய-சுற்றுச் சூழல் பாரம்பரிய முறைமைகளை விட கரிம முறைமைகள் அதிகப் பயன் விளைக்கின்றனவா என்பது தெளிவாகவில்லை. விளை நிலங்களின் ஒப்புமையில் ஏறத்தாழ, பயிரற்ற, இயற்கையிலேயே உருவாகும் அனைத்து உயிரினங்களுமே கரிம விளை நிலங்களையே நாடுவதை அவற்றின் தொகை மற்றும் செழுமை ஆகியவை சுட்டிக் காட்டுகின்றன. எல்லா உயிரின வகைகளையும் மொத்தமாகப் பார்க்கும்போது, பாரம்பரிய வேளாண்மை முறைமைகளை விட கரிம விளை நிலங்களில் இவை சராசரியாக 30% அதிகமாக உள்ளன. பறவைகள், பட்டாம்பூச்சிகள், மண் நுண்ணுயிர்கள், வண்டுகள், மண்புழுக்கள், சிலந்திகள், தாவரம் மற்றும் பாலூட்டிகள் ஆகியவை குறிப்பாகப் பாதிக்கப்படுகின்றன. கரிமப் பயிர்கள், களைக்கொல்லி மற்றும் பூச்சிக் கொல்லி ஆகியவற்றை மிகவும் குறைவாக உபயோகிக்கின்றன; அல்லது அறவே விலக்கி விடுகின்றன. இதனால், பல்லுயிரினம் தழைப்பது, அவற்றின் தொகை அடர்வு ஆகியவை நன்மைகளாகக் கிடைக்கப் பெறுகின்றன. களை உயிரினங்கள் பல நன்மை பயக்கும் பூச்சிகளை கவர்ந்திழுக்கின்றன. இவற்றால் மண்ணின் தரம் மற்றும் களைப் பூச்சிகளின் மேல் பருவப் புற்கள் ஆகியவை மேம்படுகிறது. 
மண்ணுடன் இணைந்த உயிரினங்கள், எரு போன்ற இயற்கை உரங்கள் பரவப்படுவதாலும், பாரம்பரிய வேளாண்மை முறைமைகளுடன் தொடர்புபடுத்தப்படும் களைக்கொல்லி மற்றும் பூச்சிக் கொல்லி ஆகியவற்றை குறைந்த அளவில் கொள்வதாலும் ஏற்படும் நுண்ணுயிர்ப் பெருக்கத்தினால் நன்மை அடைகின்றன. 
மைகொரிஜே போன்ற மண் நுண்ணுயிர்களினால் குறிப்பாக அதிகரிக்கும் பல்லுயிரினமே சில கரிம பண்ணைகளின் அதிக மகசூலுக்கு விளக்கமாகக் கொள்ளப்படுகிறது. இது கரிம மற்றும் கட்டுப்படுத்தப்பட்ட விளை நிலங்களில் நடத்தப்பட்ட ஒரு 21 வருட ஆய்வில் குறிப்பாகத் தெரிய வருகிறது. 
கரிம வேளாண்மையால் கிடைக்கப் பெறும் பல்லுயிரினம் மனிதர்களுக்கு இயற்கையான ஒரு மூலதனமாகும். கரிம விளை நிலங்களில் காணப்படும் அநேக உயிரின வகைகள், மனித உட்பொருட்களின் (உதாரணம். உரங்கள், பூச்சிக் கொல்லிகள் ஆகியவை) அளவைக் குறைத்து விவசாயத்தின் தொடர் தாங்கு திறனைப் பெறுவதற்கு வழி காட்டுகின்றன. 
பல்லுயிரினங்களை பெருக்குவதால், கரிம முறைமைகளைப் பயன்படுத்தி உற்பத்தி செய்யும் விவசாயிகள், குறைந்த அளவு விளைச்சலுக்கான ஆபத்தைக் குறைக்கிறார்கள். வட்டக் கழுத்து ஃபெசண்ட் மற்றும் வடக்கு பாப்ஒயிட் ஆகிய பறவைகள் பொதுவாக விவசாய நிலங்களிலேயே குடியிருக்கும். இவையும் பொழுது போக்கு வேட்டைக்கான தேவையினால் பெறப்படும் ஒரு இயற்கை மூலதனமாகும். ஏனெனில், பறவையினங்களின் செழுமையும், தொகையும் கரிம முறைமை விளை நிலங்களிலேயே அதிகமிருக்கும். இவை பல்லுயிரினத்தை ஊக்குவிக்குவிக்கின்றன என்பதை தர்க்க ரீதியாகவும், பொருளாதார ரீதியாகவும் காணலாம்.

மண் மற்றும் மண் உயிரினங்கள் ஆகியவற்றின் மீதான உயிரியல் ஆராய்ச்சி கரிம வேளாண்மைக்கு நன்மை பயப்பதாக காணப்பட்டுள்ளது. பல்வேறு நுண்ணுயிர்களும், காளான்களும் ரசாயனப் பொருட்கள், தாவரப் பொருள் மற்றும் விலங்குகளின் எச்சம் ஆகியவற்றைச் சிதைத்து அவற்றை உற்பத்தி வளத்தைப் பெருக்கும் மண் சத்தாக மாற்றுகின்றன. உற்பத்தியாளர், தமது பங்காக, ஆரோக்கியமான மகசூலையும், எதிர்காலப் பயிருக்குத் தேவையான சாகுபடிக்கேற்ற மண்ணையும் பெற்றுப் பயனடைகிறார். மேலும், கரிம மண் பொருட்களையும், அவை மண்ணின் தரம் மற்றும் மகசூலுடன் கொண்டுள்ள தொடர்பையும் சோதனை செய்யும் ஒரு ஆராய்ச்சி 21 வருடங்களுக்கு நடத்தப்பட்டது. கட்டுப்பாடுகள், மாறுபட்ட அளவுகளில் உரமிட்டுத் தொடர்ந்து பயன்படுத்தப்படும் நிலத்தை உரமிடப்படாத விளை நிலத்துடன் ஒப்பிடுவதை உள்ளடக்கியிருந்தன. இந்த ஆய்வு தொடங்கிய பிறகு, உரமிடப்பட்ட நிலங்களை விட கட்டுப்படுத்தப்பட்ட நிலங்களில் விளைச்சல் குறைவானதாகக் காணப்பட்டது. உரமிடப்படும் நிலங்களில் மண் நுண்ணுயிர்கள் அதிகரிப்பது ஆரோக்கியமான, சாகுபடிக்கேற்ற மண் வளத்திற்கான காரணம் என்பது இதன் முடிவாக அமைந்தது.

சந்தைப்படுத்துதலும், விநியோகமும் மிகப் பெரும் தடைகளாக இருப்பதாகக் கரிம விவசாயிகள் கூறுகின்றனர். 
பெரும்பான்மையான விற்பனை, வளர்ந்த நாடுகளையே மையப்படுத்தியுள்ளது. இந்தப் பொருட்கள்தாம் பொருளாதார நிபுணர்கள் நம்பிக்கைப் பொருட்கள் என்று குறிப்பிடுவதாகும். காரணம் இவை உறுதிப்படுத்தப்பட முடியாத சான்றுகளைச் சார்ந்திருப்பதுதான். உணவுப் பொருட்களின் விலை ஏறும்போது, கரிமப் பொருட்களின் தேவைக்கான அளவு குறைவதை உணர முடியும். 2008வது வருடம் டபிள்யூஎஸ்எல் ஸ்ட்ராடஜிக் ரீடெயில் நடத்திய ஒரு கருத்தாய்வில், 2006ஆம் ஆண்டிலிருந்து கரிமப் பொருட்களின்பால் உள்ள ஈடுபாடு குறைந்து விட்டதாகக் கண்டறிந்தது. அமெரிக்கர்களில் 42 சத விகிதத்தினர் கரிமப் பொருட்களை நம்பவில்லையென்று வாக்களித்தனர். 2005வது வருடம் 70 சதவிகிதமாக இருந்த நிலைக்கு மாறாக, 69% அமெரிக்கர்களே எப்போதாவது கரிமப் பொருட்களை வாங்குவதாக ஹார்ட்மேன் க்ரூப் அறிவிக்கிறது. 
மக்கள் கரிமப் பொருட்களுக்குப் பதிலாக உள்ளூர் விளைச்சலையே பயன்படுத்திக் கொள்கிறார்கள் போலும் என்று ஹார்ட்மேன் க்ரூப் கூறுகிறது.

அமெரிக்க நாட்டில் 75 சதவிகித கரிம விளைநிலங்கள் 2.5 ஹெக்டேரை விடச் சிறிதானவை; கலிஃபோர்னியாவில் இரண்டு சதவிகித விளைநிலங்கள் கரிம விற்பனையில் பாதிக்கும் மேலான பங்கு வகிக்கின்றன () சிறு பண்ணைகள் ஆர்கானிக் வேலி, இங்க் போன்ற ஒரு கூட்டுறவுக் குழுமமாக இணைந்து தங்கள் பொருட்களை மேலும் திறம்பட விற்பனை செய்கின்றன.

கடந்த இருபது வருடங்களாக, இந்தக் கூட்டுறவு விநியோக நிறுவனங்களில் பெரும்பான்மையானவை ஒன்றுடன் ஒன்றாக இணைந்து விட்டன, அல்லது விலைக்கு வாங்கப்பட்டு விட்டன. கிராமிய சமூகவியலாளர் ஃபிலிப் ஹெச்.ஹோவார்ட் அமெரிக்க நாட்டில் கரிமத் தொழிலின் கட்டமைப்பு மற்றும் உருமாற்றம் ஆகியவை பற்றி ஆராய்ச்சி செய்துள்ளார். 2007வது ஆண்டு 28 நுகர்வோர் கூட்டுறவு விநியோகஸ்தர்கள் இருந்ததாகவும், தற்போது மூவர் மட்டுமே இருப்பதாகவும் அவர் கோருகிறார். இவ்வாறு அவை ஒன்றோடொன்று கலந்துவிட்ட செயல்பாட்டினை விளக்குவதற்கு ஒரு வரைகலைப் படத்தையும் அவர் உருவாக்கியுள்ளார். அவரது ஆராய்ச்சி, இந்தச் சிறு கூட்டுறவு நிறுவனங்கள், ஜெனரல் மில்ஸ், ஹெயின்ஜ், கோனாக்ரா, கெல்லாக் மற்றும் வகைப்படுத்தப்பட்ட மற்ற வணிகக் குறிகள் ஆகிய பன்னாட்டு நிறுவனங்களினால் உறிஞ்சப்பட்டு விட்டதைக் காட்டுகிறது. இவ்வாறு அவை இணைந்து விட்டிருப்பது, நுகர்வோர் மற்றும் பத்திரிகையாளர்களிடையே மோசடி மற்றும் தரக் குறைபாடு ஆகியவை பற்றிய கவலைகளை ஏற்படுத்தியுள்ளது. இத்தகைய பெரும் கூட்டுறவு நிறுவனங்களில் பெரும்பான்மையானவை தங்களது கரிமப் பொருட்களைத் தங்களது துணை நிறுவனங்கள், அவை தமது பெயரைப் பொருட்களின் விவரச்சீட்டின் மீது இருப்பதை அனுமதிக்கும் வகையில், அவற்றின் மூலமாக விற்கின்றன.

சிறு கரிம விவசாயிகளுக்கு விலையில் சற்றே ஏற்றம் இருப்பது அவர்களது லாபத்திற்கு அவசியமாகும்; இதனால், பலர் நுகர்வோருக்கு நேரடியாகவே உழவர் சந்தையில் விற்கின்றனர். அமெரிக்காவில் உழவர் சந்தைகள் 1994வது வருடம் 1,775 இருந்த நிலையிலிருந்து 2006வது வருடம் 4,385 ஆக உயர்ந்துள்ளன.

கரிம விவசாயம், அர்த்தமுள்ள சமுதாய - பொருளாதார மற்றும் சூழ்நிலை இயலின்படி தொடர் தாங்கு திறன் மேம்பாட்டிற்கு, குறிப்பாக ஏழை நாடுகளில், பங்காற்ற முடியும். 
ஒரு புறம், கரிமக் கோட்பாடுகளைப் பயன்படுத்துவதால் இது ஏற்படுகிறது. அதாவது, உள்ளூர் வளங்களையே திறமையான முறையில் பயன்படுத்துவது (உதாரணமாக உள்ளுர் விதை வகைகள், எரு போன்றவை. இதனால், விலைக்குறைப்பு சாத்தியமாகிறது. 
மறுபுறம், கரிமப் பொருட்களுக்கான சந்தை - உள்ளூர் மற்றும் சர்வதேச அளவில் - பெரும் வளர்ச்சிக்கான வாய்ப்புகளைப் பெற்றுள்ளது; மேலும், தெற்கத்திய உற்பத்தியாளர்களுக்கும், ஏற்றுமதியாளர்களுக்கும் தங்கள் வருமானம் மற்றும் வாழ்க்கை நிலையை உயர்த்திக் கொள்ள அருமையான வாய்ப்புகளை அது அளிக்கிறது.

கரிம விவசாயம் என்பது மிகப் பெரும் அளவில் அறிவுத் தீவிரம் சார்ந்த ஒரு உற்பத்தி முறை. 
ஆகவே, கொள்திறனை அதிகரிப்பது என்பது இதில் ஒரு முக்கியப் பங்கு வகிக்கிறது. கரிம விவசாயம் தொடர்பான பயிற்சிப் பொருட்கள் உருவாக்குவது மற்றும் பயிற்சி முறைகளை ஏற்பாடு செய்வது ஆகியவை தொடர்பாக உலகெங்கும் பல முயற்சிகள் மேற்கொள்ளப்பட்டு வருகின்றன. தற்போதிருக்கும் அறிவில் பெரும்பான்மையான பகுதி பல்வேறு இடங்களில் சிதறியுள்ளது மற்றும் எளிதில் அணுகப் பெற முடியாத நிலையில் உள்ளது. இந்த நிலை, குறிப்பாக வளரும் நாடுகளில், கரிமத் துறை வளர்ச்சிக்கு மிகவும் முக்கியமான தடையாக உள்ளது.

அந்தக் காரணத்தினால், சர்வதேக் கரிம வேளாண்மைக் இயக்கங்களின் கூட்டமைப்பு (International Federation of Organic Agriculture Movements), இணையம் சார்ந்த ஒரு பயிற்சியைத் துவக்கியுள்ளது. இதன் நோக்கம், கரிம விவசாயப் பயிற்சிக்கு உலகளவில் ஒரு குறிப்பேடாக இருப்பதும், கரிம விவசாயம் பற்றி உயர் தரமான பயிற்சிப் பொருட்கள் மற்றும் பயிற்சி நிரல்கள் ஆகியவை எளிதில் கிடைக்குமாறு செய்வதுமாகும். 
2007வது வருடம் நவம்பர் மாதம், இந்த பயிற்சி முகமை 170 இலவசக் கையேடுகள் மற்றும் 75 பயிற்சி வாய்ப்புகளுக்கும் மேலாக வழங்கியது.

கரிம விவசாய முறைமைகள் சுற்றுச் சூழலுக்கு அதிக அளவில் நட்புறவானவை மற்றும் அதிக விளைச்சல் தரும் வேளாண்மை முறைமைகளை விட அதிக அளவில் தொடர் தாங்கு திறன் கொண்டவை என்பதைப் பற்றிப் பல விமர்சகர்கள் வாதிடுகிறார்கள். இவர்களில் "பசுமைப் புரட்சி"யின் தந்தையான, நோபல் பரிசு பெற்றவரான நார்மன் போரலாக் ஒருவராவார். கரிம வேளாண்மை முறைமைகள், விளை நிலங்களை மிகவும் அளவுக்கதிகமாக பெருக்கிய பிறகும், அந்த முயற்சியில் சுற்றுச் சூழலை அழித்த பின்னரும் கூட, அதிக பட்சமாக 4 பில்லியன் மக்களுக்கு மட்டுமே உணவளிக்க முடியும் என்று அவர் அடித்துக் கூறுகிறார். மற்றொருவர் பேராசிரியர் ட்ரெவவாஸ்.

இந்த விஷயங்களில் மிகவும் அக்கறை கொண்டிருந்த மேஜர் சூப்பர்மார்க்கெட் ட்ரெவவாஸ் மற்றும் லார்ட் பி.மெல்ச்செட் ஆகியோருக்கிடையேயான இது பற்றிய வாதத்தைத் தொகுத்து வெளியிட்டது.

டேனிஷ் சுற்றுப் புறச் சூழல் பாதுகாப்பு முகைமை ஒன்று நடத்திய ஆய்வில், பகுதி பகுதியாகப் பார்க்கும்பொழுது கரிம வேளாண்மையில் உருளை, சர்க்கரை வள்ளி மற்றும் விதைப் புல் ஆகியவை பாராம்பரிய வேளாண்மை விளைச்சலில் பாதியளவே தருவதாக கண்டறியப்பட்டுள்ளது.

யூஎன் சுற்றுப்புறச் சூழல் நிரல், 2008வது வருடம் நடத்தப்பட்ட ஒரு ஆய்வில் , கரிம முறைமைகள் ஆப்பிரிக்காவில் அதிக மகசூல் தருவதாக முடிவாக உரைத்தது. மேலும், இருநூறுக்கும் மேற்பட்ட பயி்ர் ஒப்புமைகளின் முடிவாக கரிம வேளாண்மையால் தற்போதைய மக்கள் தொகையில் ஒவ்வொருவருக்கும் தேவையான அளவு உணவு அளிக்க முடியும் என்றும் வாதிட்டது; கரிம மற்றும் கரிமமல்லாத முறைமைகளி்ன் விளைச்சல்களில் வேறுபாடு மிகவும் குறைவானதாகவே இருந்தது. கரிமம் அல்லாத முறைமைகள், மேம்படுத்தப்பட்ட நிலங்களில் சற்று அதிகமான விளைச்சலைக் கொடுத்தன; கரிம முறைமைகள் மேம்படுத்தப்பட்டு வரும் நிலங்களில் சற்று அதிகமான விளைச்சலைக் கொடுத்தன.

இந்த பகுப்பாய்வு அலெக்ஸ் அவெரியால் கடுமையான விமரிசனத்திற்கு உள்ளாக்கப்பட்டுள்ளது. இந்த ஆய்வு கரிமம் அல்லாத ஆய்வுகளை கரிம ஆய்வுகளாகக் கூறுவதாகவும், கரிம மகசூல்களை தவறுதலான முறையில் விளக்குவதாகவும், கரிமம் மற்றும் கரிமம் அல்லாத விளைச்சல்களுக்கு இடையில் பொய்யான ஒப்புமைகளைக் கொடுப்பதாகவும், ஒரே தரவைக் கொண்டிருந்த பல ஆய்வுத் தாள்களை மீண்டும் மீண்டும் கணக்கில் எடுத்துக் கொண்டு தரவு எண்ணிக்கையை அதிகரித்ததாகவும், பாரபட்சமற்ற மற்றும் கடுமையான பல்கலைக் கழக ஆய்வுகளுக்கு சமமாக அவற்றைப் போல் அல்லாத ஆய்வுகளுக்கும் சமநிலைத் தகுதி அளித்ததாகவும் வாதிட்டார்.

எஃப்பிஐஎல் இன்ஸ்டிட்யூட் இயக்குநரான உர்ஸ் நிக்லி, 'கரிம உணவு வெளிப்படுத்தப்பட்டது' அல்லது 'கரிம விவசாயிகளின் போலித்தனம்' போன்ற செய்தித்தாள் கட்டுரைகள் வரத் துவங்கியது கரிம வேளாண்மைக்கு எதிராக உலகளவில் நடைபெறும் ஒரு பிரசாரம் என்றும், அவர்கள் கரிம வேளாண்மைக்கு எதிரான தம் வாதங்களை பெரும்பாலும் ஹட்ஸன் இன்ஸ்டிட்யூட்டைச் சார்ந்த அலெக்ஸ் அவெரியின் 'கரிம வேளாண்மை பற்றிய உண்மை' என்ற புத்தகத்திலிருந்தே எடுத்துக் கொள்வதாகவும் வாதிட்டார்.

1998வது வருடம், ஹட்ஸன் இன்ஸ்டிட்யூட்டைச் சேர்ந்த டென்னிஸ் அவெரி கரிம உணவை உண்ணும்போது ஈ-கோலி என்னும் தொற்று வருவதற்கான ஆபத்து கரிமம் அல்லாத உணவை உட்கொள்ளும்போது வரும் ஆபத்தை விட எண் மடங்கு அதிகமானது என்று நோய்க் கட்டுப்பாட்டு மையம்(Center for Disease Control) (CDC)) என்னும் அமைப்பை ஒரு தோற்றுவாய் ஆதாரமாகக் கொண்டு கோரினார். அந்த அமைப்பை அணுகியபோது, அப்படிப்பட்ட கோரிக்கைக்கு எந்தவித ஆதாரமும் இல்லை என்று அது உரைத்தது.

அவெரியின் தாக்குதல்களைப் பற்றி "நியூயார்க் டைம்ஸ்" இவ்வாறு அபிப்பிராயம் கூறியது: "அமெரிக்க மொத்த உணவு விற்பனையில் கரிம உணவு விற்பனை ஒரு சதவிகிதம்தான் என்ற போதிலும், மிகப் பெரும் அளவில் நிதியுதவி பெறும் ஒரு ஆராய்ச்சி நிறுவனம், கரிம உணவின் மேல் தாக்குதல் நடத்துவது, பாராம்பரிய வேளாண்மை அதைக் குறித்து கவலையுறத் துவங்கி விட்டது என்பதைத்தான் காட்டுகிறது."




</doc>
<doc id="159181" url="https://ta.wikipedia.org/wiki?curid=159181" title="தேர்வுத் துடுப்பாட்டச் சாதனைகள் பட்டியல்">
தேர்வுத் துடுப்பாட்டச் சாதனைகள் பட்டியல்


</doc>
<doc id="159183" url="https://ta.wikipedia.org/wiki?curid=159183" title="இந்திய நடுவண் அரசு அறிவித்துள்ள இதர பிற்படுத்தப்பட்டவர்களின் பட்டியல் – தமிழ்நாடு">
இந்திய நடுவண் அரசு அறிவித்துள்ள இதர பிற்படுத்தப்பட்டவர்களின் பட்டியல் – தமிழ்நாடு

கல்வியிலும் சமுதாயத்திலும் பிற்படுத்தப்பட்ட வகுப்புகளின் பட்டியலில் உள்ள சாதிகளின்- சமுதாயங்களின் பெயர்களை இந்திய ஒன்றிய அரசு வெளியிட்டுள்ளது. அதில் தமிழ் நாட்டில் இதர பிற்படுத்தப்பட்டோராக (OBC)அறிவிக்கப்பட்ட பட்டியல் இங்கே தரப்பட்டுள்ளது.






</doc>
<doc id="159187" url="https://ta.wikipedia.org/wiki?curid=159187" title="ஒருநாள் பன்னாட்டுத் துடுப்பாட்டச் சாதனைகள் பட்டியல்">
ஒருநாள் பன்னாட்டுத் துடுப்பாட்டச் சாதனைகள் பட்டியல்


</doc>
<doc id="159190" url="https://ta.wikipedia.org/wiki?curid=159190" title="இருபது20 துடுப்பாட்டச் சாதனைகள் பட்டியல்">
இருபது20 துடுப்பாட்டச் சாதனைகள் பட்டியல்

முடிக்கப்பட்ட இன்னிங்ஸ்கள் மாத்திரம்.

முடிக்கப்பட்ட இன்னிங்ஸ்கள் மாத்திரம்.


</doc>
<doc id="159196" url="https://ta.wikipedia.org/wiki?curid=159196" title="எழில் (நிரலாக்க மொழி)">
எழில் (நிரலாக்க மொழி)

எழில் (Ezhil), தமிழில் எழுதும்வகையில் உருவாக்கப்பட்டுள்ள நிரலாக்க மொழியாகும்.. இதில் தமிழ் கலைச் சொற்களைக் கொண்டே நிரல்கள் எழுத முடியும். இது இலவசமாகக் கிடைக்கக்கூடிய ஒரு நிரல் மொழியாகும். இம்மொழி இன்னோர் பிரபல மொழியாகிய பைத்தானு(Python)டன் ஒத்து இயங்கும்படி உருவாக்கப்பட்டுள்ளது. பைத்தானின் நிரலகங்களைப் பயன்படுத்தி இயங்கும் இந்த மொழியில், ஆங்கிலத்திலும் நிரல்களை எழுதமுடியும்.

தற்சமயம் சோதனை அடிப்படையில் வெளியிடப்பட்டுள்ள இந்த மொழி, விரைவில் முழுச் செயல்பாட்டுக்கு வரும் என எதிர்பார்க்கப்படுகிறது.

பெரும்பாலான கணினி நிரல் மொழிகளை எழுத விரும்புவோர், ஆங்கிலம் அறிந்திருக்கவேண்டும். காரணம் அம்மொழிகளுக்குரிய குறிச்சொற்கள் அனைத்தும் ஆங்கிலத்தில் அமைந்துள்ளன. இதனால், ஆங்கிலம் அறியாதோர் அல்லது ஓரளவுமட்டும் அறிந்தோர் நிரலாக்கத்துறையில் சிறந்த நிபுணர்களாகமுடியாதபடி சிரமப்படுகிறார்கள்.

இந்நிலையை மாற்றுவதற்காக, ஆங்கிலம் அறியாதவர்களும் தங்கள் தாய்மொழியில் எளிதாக நிரல்களை எழுதும் வசதியைக் கொண்டுவருவதற்காகப் பலர் முயன்று வருகிறார்கள்.

இவ்வகையில் பிரெஞ்சு, அரபி, உருசியம், யப்பானியம் உள்ளிட்ட பல மொழிகளில் கணினி நிரலாக்க மொழிகள் உருவாக்கப்பட்டுள்ளன. அந்த வரிசையில், எழில் தமிழ் மொழிக்குரிய நிரலாக்க மொழியாக உருவாகியுள்ளது.



எழில் மொழிக்குரிய சிறப்புச் சொற்கள் ( keywords) வாக்கியங்கள் (statements) அனைத்தும் தமிழ் மொழி இலக்கணத்தின் அதே பாணியை பின்பற்றும்வகையில் தேர்ந்தெடுக்கப்பட்டுள்ளன. எழில் நிரல்கள் LISP போன்றவை : வெளிப்பாட்டை(expression)த் தொடர்ந்து பயனிலை(predicate) அமையும். இது தமிழ் மொழியில் உள்ள சிந்தனை மற்றும் பகுத்தறிவு இயற்கை வழியாகும்.
இதேபோல், நிபந்தனை வாக்கியங்கள் 'IF, ELSEIF, Else' வாக்கியத்தை மாதிரியாகக் கொண்டவை. வரை-loop பெறப்படும் while-loop கட்டுப்பாட்டு வாக்கியத்தை மாதிரியாகக் கொண்டது.
எழில் மொழியின் முக்கியமான வாக்கியங்கள் இங்கே தரப்பட்டுள்ளன:

எழில் எண்கள்(Numbers), எழுத்துச் சரங்கள் (Strings), தர்க்கம் (Logical) மற்றும் பட்டியல்கள் (List) என்ற நான்கு அடிப்படை வகைகளைக் கொண்டுள்ளது. இவைதவிர வேறு புதிய வகைகளை நிரல் எழுதுவோர் உருவாக்க இயலாது.

எழில் மொழி இலக்கணம் கட்டுப்பாடு அமைப்புகள் மற்றும் இயக்கிகள் கீழே காண்க.

 @( CONDITION ) ஆனால்

 @( CONDITION ) வரை


'#' என்ற எழுத்தில் தொடங்கி எழுதப்படும் நிரல் வரிகள், வெறும் குறிப்புகளாகக் கருதப்படும், அவை இயக்கப்படாது, வாசிப்போரின் கவனத்துக்குமட்டும்

நிரல்பாகம் [FUNCTION_NAME] ( ARGLIST )
முடி
எழில் நிரல்பாகங்களை மற்ற நிரல் பகுதிகள் அழைக்கும்போது, உரிய மதிப்புடன் அழைக்கவேண்டும் (call-by-value), ஒவ்வொரு நிரல்பாகத்தினுள்ளும் மாறிகளைக் குறிப்பிட்டுப் பயன்படுத்தவேண்டும்.
தற்போதைய எழில் நடைமுறைப்படுத்தல் readline போன்ற மென்பொருளை அடிப்படையாகக் கொண்டது , இதில் தானாக நிரல்களை எழுதி இயக்க முடியும். இங்கே தமிழில் எழுத UTF-8 தரத்தைப் பயன்படுத்தவேண்டும்.

நீங்கள் எழில் தமிழ் நிரலாக்க மொழிமூலம் எளிமையான நிரல்களை எழுதமுடியும்:

பதிப்பி "அகிலத்துக்கு வணக்கம்!"
பதிப்பி "******* வருகைக்கு நன்றி! *******"

இந்த விளையாட்டில் உங்களுக்குப் பத்து வாய்ப்புகள் தரப்படும். அதற்குள், ஒன்றிலிருந்து நூறுக்குள் உள்ள ஓர் எண்ணை நீங்கள் சரியாக ஊகித்து வெற்றி அடையாலாம்!

எண் = randint(1,100)

வாய்ப்பு = 0

@(வாய்ப்பு < 10 ) வரை

முடி

பதிப்பி "மன்னிக்கவும், நீங்கள் பத்து வாய்ப்புகளுக்குள் சரியான எண்ணைக் கண்டுபிடிக்கவில்லை!"

கோப்பு = கோப்பை_திற( "names.txt","w")


எ = ["இந்த","மொழி","எழில்","நிறைந்தது"]
இ = 0
@( இ < நீளம்(எ) ) வரை
முடி

கோப்பை_மூடு( கோப்பு )

கோப்பு = கோப்பை_திற( "names.txt")

வரிகள் = கோப்பை_படி(கோப்பு)

பதிப்பி வரிகள்

கோப்பை_மூடு( கோப்பு )

ஆமை வரைவியல் எனும் Turtle graphics பயன்படுத்தி, எழில் மொழியில் சீன யின் யாங் குறியீட்டை வரையலாம்.
நிரல்பாகம் yin(radius, color1, color2)
முடி

நிரல்பாகம் main()
முடி

main()


இந்த மொழியை மாணவர்கள் நிரல் எழுதப் பயன்படுத்தலாம், ஆய்வு நோக்கங்கள், கல்வி நோக்கங்கள், தமிழ் மொழி வளர்ச்சிக்கும் பயன்படுத்தலாம்.

Wikibooks தமிழில்_நிரல்_எழுத_–_எழில்_தமிழ்_நிரலாக்க_மொழி 



</doc>
<doc id="159197" url="https://ta.wikipedia.org/wiki?curid=159197" title="அண்மைத் தகவல் தொடர்பு">
அண்மைத் தகவல் தொடர்பு

அண்மைத் தகவல் தொடர்பு அல்லது அ. த. தொ. (ஆங்கிலம்:Near field communication அல்லது NFC) என்பது நுண்ணறி பேசியில் புகுத்தப்பட்டுள்ள புது வசதியாகும். இரு அண்மைத் தகவல் தொடர்பு வசதியுள்ள நுண்ணறி பேசிகளுக்கு மத்தியிலோ அல்லது அண்மைத் தகவல் தொடர்பு வசதியுடைய சுவரொட்டி, அல்லது பணம் செலுத்தும் இயந்திரம் அல்லது கடிகாரம் உள்ளிட்ட அனைத்து சாதனங்களிலும் தகவல் தொடர்பு செய்ய சிறிய "பட்டையக் கருவியின்" (ஆ:tag) வாயிலாக இயலும்.

அ. த. தொ. நெறிமுறையில் தகவல்தொடர்பு நெறிமுறைகளும் தரவு பரிமாற்ற வடிவங்களும் ஐஎசுஓ/ஐஇசி 14443 அடிப்படையாக்கொண்டு இயங்குகிறது.

அ. த. தொ., வானலை அடையாளத்தை அடிப்படையாகக் கொண்டு இருவழி தகவல்தொழில்நுட்பத்தை இரு தொலைதொடர்பு சாதனங்களுக்கு மத்தியிலோ அல்லது தொடர்பற்ற நுண்ணறி அட்டையுடன் ஒரு வழியாகவோ தொடர்பு கொள்ள முடியும். சக்தியற்ற அ. த. தொ. பட்டையங்களையும் அ. த. தொ. கருவிகளால் உணரமுடிவதால், ஒரு வழி தொடர்புகளாக மாற்ற வாய்ப்புள்ளது.

அ. த. தொ. கருவிகள் கம்பியற்ற பணப் பரிமாற்றம், கடனட்டை மற்றும் பயணச்சீட்டு பரிமாற்றங்கள் உள்ளிட்டவைகளை இலகுவாக செய்ய முடியும். கூகிள் வேலட் நிறுவனமானது தங்களுடைய வாடிக்கையாளர்களின் கடனட்டை மற்றும் இதர தகவல்களை பதிவுசெய்துகொண்டு அ. த. தொ கருவி மூலம் உபயோகிக்க வழிவைகை செய்கிறது. செருமனி, ஆஸ்திரியா, பின்லாந்து, நியூசிலாந்து மற்றும் இத்தாலியில் அ. த. தொ. கருவி மூலமாக பொதுமக்கள் போக்குவரத்திற்கான பயணச்சீட்டு வழங்கப்படுகிறது. இந்தியாவும் அ. த. தொ. மூலமாக திரைப்பட நுழைவுச்சீட்டு வழங்கும் திட்டம் செயல்பட உள்ளது.

அ. த. தொ கருவியின் பயன்பாடுகள்:


அ. த. தொ. கருவிகள் குறைந்த வேக இணைப்பு வழங்குகிறது. இதன் காரணமாக ஆண்ட்ராய்டு 4.1 முதல் தானியக்கமாக புளூடூத் உள்ளிட்டவைகளை ஆண்ட்ராய்டு பீம் என்னும் பயன்பாடு வாயிலாக சரிசெய்து தகவல் பரிமாற்றம் செய்கிறது. இது ஒய்-ஃபை இணைப்புகளுக்கும் பொருந்தும் .

அ. த. தொ. கருவிகள் சமூக இணையதளங்களில் படிமங்கள், கோப்புகள், தொடர்புகள் குறிப்பு உள்ளிட்டவைகளை எளிதாக பகிரவும், அதிகமானோர் விளையாடும் கைபேசி விளையாட்டு போட்டிகளில் பங்கேற்கவும் வழிவகை செய்கிறது.
it is usefull creater/}}</ref>
அ. த. தொ. குழுமமானது, அ. த. தொ. கருவிகளுக்கான எண்ணிம சுட்டிகள் மற்றும் கீலாக் எனப்படும் அடையாள அட்டைகள் பயன்படுத்துவதை ஊக்கப்படுத்துகிறது. அ. த. தொ. கருவிகள் குறைந்த தொலைவில் பகிரக்கூடிய வகையிலும், குறியாக்கத்தினை அனுமதிப்பதாலும், முந்தைய வானலை அடையாளக் கருவியை விட சிறப்பாக உள்ளது.

இவ்வசதி மூலமாக செய்யப்படும் பரிமாற்றத்தை சிறிய அலைக்கம்பத்தின் வாயிலாக ககண்டுபிடிக்க இயலும், அதன் காரணமாக அ. த. தொ. கருவியின் தகவல் ஒட்டுக்கேட்கக் கூடிய வாய்ப்பு உள்ளது. சுமார் 1மீட்டர் முதல் 10-மீட்டர் தொலைவிலிருந்து இவ்வாறு ஒட்டுக்கேட்க இயலும்.

தகவல் முடக்க கருவியின் மூலமாக நாம் அனுப்பும் தகவல்களை மாற்றம் செய்யவோ அல்லது அழிக்கவோ முடியும்.

அ. த. தொ. கருவிகள் ஐ.எசு.ஓ / ஐ.இ.சி. 14443 நெறிமுறையை உபயோகம் செய்கிறது, அதனால் இதில் இடைமாற்று தாக்குதல் நடத்துவதற்கு அதிகமான வாய்ப்புகள் உள்ளது. இது கணினியில் ஏற்படும் மத்தியதர தாக்குதல்(Man-in-the-middle attack) போன்றதாகும். அதனுடைய எடுத்துக்காட்டு லிப். அ. த. தொ. நிரல் மூலமாக இரு அ. த. தொ. கருவிகளுக்கு இடையில் இடைமாற்று தாக்குதல் நடக்கின்றது. இது நடக்க அதிக சாத்திய கூறுகள் உள்ளது.

அ. த. தொ. கருவியை தொலைத்துவிட்டாலோ அல்லது கைபேசியை தொலைத்து விட்டாலோ அது மற்றவரால் எளிதாக உபயோகிக்க முடியும். சரியான கடவுச்சொல் பாதுகாப்பு வசதி உபயோகத்தில் இருந்தால் ஓரளவு தகவல்களை பாதுகாக்க முடியும்.

சுமார் 40க்கும் மேற்பட்ட கைபேசிகளில் இவ்வசதியிருந்து வருகிறது. ஆனால் ஆப்பிள் நிறுவனத்தின் கடைசிப் பதிப்பான ஐ இயங்குதளம் 6-வது பதிப்பில் இவ்வசதி இல்லை. கூகிள் நிறுவனமானது, தன்னுடைய ஆண்ட்ராய்டு இயங்குதளத்தில் இவ்வசதியை இணைத்து உள்ளது. அதே போல கூகிள் வேலட் சேவையை இவ்வசதியுடன் இணைத்து பணப் பரிமாற்றத்திற்கும் வழிவகுத்துள்ளது.





</doc>
<doc id="159201" url="https://ta.wikipedia.org/wiki?curid=159201" title="கட்டுகஸ்தோட்டை">
கட்டுகஸ்தோட்டை

கட்டுகஸ்தோட்டை, இலங்கையின் மத்திய மாகாணத்திலுள்ள கண்டிக்கருகிலுள்ள ஊராகும். இவ்வூரில் இலங்கைத் தமிழரும், சிங்களவரும், இலங்கைத் தமிழ் முசுலீம்களும் வாழ்கின்றனர்.



</doc>
<doc id="159206" url="https://ta.wikipedia.org/wiki?curid=159206" title="யானையின் தமிழ்ப்பெயர்கள்">
யானையின் தமிழ்ப்பெயர்கள்

தமிழ் இலக்கியங்களில் யானைகளை ஆண், பெண், குட்டி, அறுபது வயதிற்கு மேலான யானை, போர் யானைகள் என்ற அடிப்படையில் மட்டும் அல்லாது இன்னும் பல்வேறுப் பிரிவுகளாக அவற்றைப் பிரித்து ஒவ்வொன்றுக்கும் தனித்துவமான பெயரிட்டு அழைத்து வந்துள்ளனர்.இதன் மூலம் பழந்தமிழர்களின் வாழ்வினில் யானைகள் எவ்வளவு பயன் ஆற்றின என்பதையும், தமிழர்கள் அந்த யானைகளை எவ்வளவு ஆழமாக உணர்ந்து அவற்றின் பிரிவுகளை வரையறுத்து வைத்து இருந்தார்கள் என்பதையும் அறியலாம்.






</doc>
<doc id="159207" url="https://ta.wikipedia.org/wiki?curid=159207" title="காவ்யா பதிப்பகம்">
காவ்யா பதிப்பகம்

காவ்யா பதிப்பகம் என்பது சென்னையைத் தலைமையிடமாகக் கொண்டு இயங்கும் ஒரு புத்தக வெளியீட்டு நிறுவனமாகும். 1981 ஆம் ஆண்டில் பெங்களூரு தமிழ்ச்சங்கத்தில் முனைவர் சு. சண்முகசுந்தரம் என்பவர் தனது மகள் காவ்யாவின் முதல் பிறந்த நாளன்று “காவ்யா பதிப்பகத்தைத் தொடங்கினார். “நல்ல நூல்கள் நல்ல நண்பர்கள்” என்கிற எண்ணத்தில் கவிதை, சிறுகதை, நாவல், நாடகம், திரைப்படம், ஆய்வுகள், விமர்சனங்கள் என இதுவரை 700 க்கும் மேற்பட்ட நூல்கள் இப்பதிப்பகத்தின் மூலம் வெளியிடப்பட்டுள்ளன. இவற்றுள் இலக்கியத் தடங்கள், வட்டாரச் சிறுகதைகள், தொகுப்புகள், அறிஞர்களின் கட்டுரைக் களஞ்சியம், நாட்டுப்புறவியல், தெய்வங்கள் தொகுப்புகள், மொழி பெயர்ப்புகள் போன்றவை குறிப்பிடத்தக்கவை.

காவ்யா பதிப்பகத்தின் நூல்கள் இதுவரை 25 க்கும் மேற்பட்ட விருதுகளையும் பரிசுகளையும் பெற்றுள்ளது. 


காவ்யா பதிப்பகம் வெளியிட்ட நூல்களில் தமிழ்நாடு அரசின் தமிழ் வளர்ச்சித் துறையின் தமிழ் வளர்ச்சிக்கான சிறந்த நூல்களுக்கான பரிசுகள் வழங்கும் திட்டம் மூலம் பரிசு பெற்ற நூல்களின் அட்டவணை இது.




</doc>
<doc id="159210" url="https://ta.wikipedia.org/wiki?curid=159210" title="த பிளவர்ஸ் ஒப் வார்">
த பிளவர்ஸ் ஒப் வார்

த பிளவர்ஸ் ஒப் வார் ("The Flowers of War", ) என்பது, முன்பு "நாஞ்சிங் கதாநாயகர்கள்" மற்றும் "13 நாஞ்சிங் மலர்கள்" எனப் பெயரிடப்பட்ட 2011இல் வெளியான வரலாற்று நாடக, போர், சீனத் திரைப்படமாகும். சாங் ஜிமோ இயக்கிய இதில் கிறிஸ்டியன் பலே, நி நி ஆகியோர் முக்கிய பாத்திரம் வகித்தனர். இது இரண்டாம் சீன-சப்பானியப் போர் நடைபெற்றபோது சீனாவின் நாஞ்சிங் என்ற இடத்தில் 1937 இல் நடந்த படுகொலை, பாலியல் வல்லுறவு பற்றிய அமைக்கப்பட்டது. ஒரு தப்பிய குழு, ஓர் கிறித்தவ தேவாலயத்தில் அடைக்கலம் தேடி, நகரத்தில் நடந்த படையெடுப்பு வன்முறையால் ஏற்பட்ட துன்புறுத்தலிலும் இக்கட்டிலும் உயிர்தப்ப முயற்சிக்கிறது. 



</doc>
<doc id="159212" url="https://ta.wikipedia.org/wiki?curid=159212" title="பிகைன்ட் எனமி லைன் (2001 திரைப்படம்)">
பிகைன்ட் எனமி லைன் (2001 திரைப்படம்)

பிகைன்ட் எனமி லைன் ("Behind Enemy Lines") 2001 இல் வெளியாகிய சண்டை, போர் திரைப்படம். இத்திரைப்படம் பொசுனியா எர்செகோவினா மேலாகப் பறந்த அமெரிக்க கடற்படை விமானி சுட்டு வீழ்த்தப்பட்டதையும், பொசுனிய முரண்பாட்டின்போது இடம்பெற்ற படுகொலை மறைப்பு முடிவுக்கு வந்ததையும் மையமாகக் கொண்டு எடுக்கப்பட்டது.



</doc>
<doc id="159219" url="https://ta.wikipedia.org/wiki?curid=159219" title="சுக்கட்">
சுக்கட்

சுக்கட் ("Sukkot", or ' or ', குடிசைப் பண்டிகை, கூடாரத் திருவிழா) என்பது திஸ்ரி மாதம் 15ம் நாள் (செப்டம்பர் கடைசி முதல் ஒக்டோபர் கடைசி) கொண்டாடப்படும் விவிலிய பண்டிகையாகும். இது எருசலேம் கோவிலுக்கு எபிரேயர்கள் யாத்திரை செய்ய கட்டளையிடப்பட்ட மூன்று யாத்திரை விழாக்களில் ஒன்றாகும். இது முக்கிய விடுமுறை நிகழ்வான யோம் கிப்பூரைத் தெடர்ந்து வருவது.



</doc>
<doc id="159221" url="https://ta.wikipedia.org/wiki?curid=159221" title="சாட்டை (திரைப்படம்)">
சாட்டை (திரைப்படம்)

சாட்டை 2012 செப்டம்பர் சமுத்திரக்கனி நடிப்பில் வெளிவந்த திரைப்படமாகும். இப்படத்தை தயாரித்தவர் இயக்குனர் பிரபு சாலமன். பிரபு சாலமனிடம் 'மைனா' படத்தில் இணை இயக்குநராக பணியாற்றிய அன்பழகன் இயக்கியிருக்கும் முதல் படம் இதுவாகும். 

மாவட்டத்திலேயே ஆண்டு தேர்ச்சி சதவீதத்தில் மிகவும் பின் தங்கிய அரசு பள்ளி ஒன்றுக்கு பணி மாற்றம் செய்யப்படும் இயற்பியல் ஆசிரியர் தயாளன் (சமுத்திரக்கனி), அந்த பள்ளியின் நிலையை மாற்ற தலைமை ஆசிரியர் (ஜூனியர் பாலையா) துணையோடு பல மாற்றங்களை செய்கிறார். துணை தலைமை ஆசிரியர் சிங்கபெருமாள் (தம்பி இராமைய்யா) உள்ளிட்ட மற்ற ஆசிரியர்கள் தயாளனின் நடவடிக்கைகளுக்கு எதிர்ப்பு தெரிவிக்கிறார்கள். தயாளன் தன் அணுகுமுறையால் மாணவர்கள் மத்தியில் மாற்றத்தை ஏற்படுத்துகிறார். மாணவர்களுக்குப் பிடித்த ஆசிரியராகவும் ஆகி விடுகிறார்.

பன்னிரண்டாம் வகுப்பு மாணவனான பழனி (யுவன்), தனது சக வகுப்பு மாணவி அறிவழகியை (மகிமா) காதலிப்பதாகச் சொல்லி அவருக்கு தொந்தரவு கொடுக்க, ஒரு கட்டத்தில் அறிவழகி விசம் குடித்துவிட்டு தற்கொலைக்கு முயற்சிக்கிறார். அறிவழகி விசம் குடித்ததற்கு காரணம் ஆசிரியர் தயாளன் தான் என்று புரிந்துகொள்ளும் அறிவழகியின் குடும்பத்தார் தயாளனை அடித்து காவலர்களிடம் ஒப்படைக்கிறார்கள்.

மாணவியின் தற்கொலை முயற்சிக்கு தான் காரணம் அல்ல என்பதை தயாளன் நிரூபித்து பல தடைகளை முறியடித்து அந்தப் பள்ளியை நல்ல நிலைமைக்கு கொண்டுவருகிறார்.


</doc>
<doc id="159225" url="https://ta.wikipedia.org/wiki?curid=159225" title="நம்பிக்கை">
நம்பிக்கை

நம்பிக்கை (belief) என்பது ஒரு உளவியல் சார்ந்த விடயமாகும். ஒருவர் அல்லது ஓரமைப்பு, ஒன்றின் மீது அல்லது ஒருவரின் மீது வைக்கும் மிகுந்தப் பற்று அல்லது கூடிய விருப்பு போன்றவற்றின் அடிப்படையில் அதனை உண்மை என நம்பும் நிலையிலேயே நம்பிக்கை மனித மனங்களில் ஏற்படுகின்றது. அது சரியானதாகவோ தவறானதாகவோ இருக்கலாம். உண்மையானதாகவோ உண்மையற்றதாகவோ கூட இருக்கலாம். ஆனால் அது அறிவியலின் அடிப்படையில் ஏற்றுக்கொள்ளக்கூடிய உண்மையாக இருக்க வேண்டும் என்பதில்லை. பெரும்பாலும் "நம்பிக்கை" என்பது அறிவிற்கு அப்பால் ஒருவரின் அல்லது ஒன்றின் மிகுந்தப் பற்றாலும் கூடிய விருப்பினாலும் ஏற்படும் உளம் சார்ந்த வெளிபாடாகவெ இருக்கும். அதனாலேயே ஒருவர் கொண்ட நம்பிக்கையினை இன்னொருவர் அல்லது இன்னொரு அமைப்பு கேள்விக்குள்ளாக்கும் போது அதன் சரி பிழைகளை ஏற்கும் அல்லது பகுத்துப் பார்க்கும் மனநிலையை அநேகமான மனிதர்கள் இழந்து விடுகிறார்கள். மாறாக கேள்விக்குள்ளாக்கும் நபர் அல்லது அமைப்பின் மீது வன்மமாக எதிர்க்கும் மனநிலைக்கும் தள்ளப்பட்டுவிடுகிறார்கள்.

மனித மனங்களில் ஏற்படும் நம்பிக்கைகள் பலவாறாக இருக்கின்றன. அவை அவரவர் பிறக்கும், வளரும், வாழும், சூழல் மற்றும் சமூக சந்தர்ப்ப சூழ்நிலைகளை பொறுத்து ஏற்படுகின்றன. ஒருவர் கொண்டுள்ள நம்பிக்கை இன்னொருவருக்கு மூடநம்பிக்கையாகவும், தான் நம்பும் நம்பிக்கையே உண்மையானதானகவும் நினைக்கும் அல்லது கருதும் நிலையில் மனித மனங்கள் உந்தப்படுகின்றன.

பிறந்த ஒரு குழந்தை தனது பெற்றோர் மற்றும் உறவினர் கொண்டுள்ள நம்பிக்கைகளை அப்படியே உள்வாங்கிக்கொண்டு அதனையே உண்மையென நம்பும் நிலையில் நம்பிக்கைகளை ஏற்படுத்திக்கொள்கின்றன. அநேகமாக மதம் சார்ந்த நம்பிக்கைகள் அவ்வாறான சூழ்நிலையிலேயே தோற்றம் பெறுகின்றன. இது ஆழ்மனபதிவின் வெளிபாடாகும். அதேவேளை ஓரளவு வளர்ந்த ஒரு குழந்தை தான் வாழும் சூழல் அல்லது சூழல் மாறும் நிலையைப் பொறுத்து தனது நம்பிக்கைகளை மாற்றிக்கொள்ளலும் இடம்பெறுவதுண்டு.

பட்டறிவாலும், கற்றுத் தெளிவதாலும் நம்பிக்கைகளைப் பகுத்து அறியும் மனிதர்கள் பகுத்தறிவாளிகள் என அழைக்கப்படுகின்றனர். இருப்பினும் பகுத்தறிவாளர்கள் கொண்டுள்ள பகுத்து அறிவதே சரியென நம்பும் கொள்கையும் ஒரு நம்பிக்கையே ஆகும்.


</doc>
<doc id="159227" url="https://ta.wikipedia.org/wiki?curid=159227" title="சு. சண்முகசுந்தரம்">
சு. சண்முகசுந்தரம்

காவ்யா சண்முகசுந்தரம் (பிறப்பு: டிசம்பர் 30, 1949) என்பவர் தமிழ்ப் பேராசிரியர், நூல் வெளியீட்டாளர் மற்றும் தமிழக எழுத்தாளர். திருநெல்வேலி மாவட்டத்திலுள்ள கால்கரை எனும் கிராமத்தில் பிறந்தவர். தற்போது சென்னையில் வசித்து வருகிறார்.

இவர் கால்கரை ஆரம்பப் பள்ளியிலும், வடக்கன்குளம் கன்கார்டியா உயர்நிலைப் பள்ளியிலும் பள்ளிப் படிப்பை முடித்தவர். பாளையங்கோட்டை சேவியர் கல்லூரியில் தமிழ் இலக்கியத்தில் இளங்கலைப் பட்டமும், சென்னை பச்சையப்பன் கல்லூரியில் தமிழ் இலக்கியத்தில் முதுகலைப் பட்டமும் பெற்றார். சென்னைப் பல்கலைக்கழகத்தில் 1977-ல் “திருநெல்வேலி மாவட்ட நாட்டுப்புற பாடல்களில் சமுதாய அமைப்பு” என்ற தலைப்பில் ஆய்வு செய்து முனைவர் பட்டமும் பெற்றார். 





இவர் காவ்யா பதிப்பகம் எனும் பெயரில் நூல் வெளியீட்டு நிறுவனம் ஒன்றையும் நடத்தி வருகிறார்.


</doc>
<doc id="159231" url="https://ta.wikipedia.org/wiki?curid=159231" title="இருபதாம் நூற்றாண்டு நாவல்கள்">
இருபதாம் நூற்றாண்டு நாவல்கள்

தொடக்க கால நூல்கள் பல வெளியாயின. அவை உரைநடை காப்பியமாகக் கருதப்பட்டது. இடம், காலம் முதலியவற்றில் விரிவான வருணனைகளும் பாத்திரங்களின் உயர்வு நவிற்சிக்கான உரைநடைக் காப்பியமாகக் கருதப்பட்டது. இடம், காலம் முதலியவற்றின் விரிவான வருணனைகளும் பாத்திரங்களின் உயர்வு நவிற்சியான வருணனைகளும் கதைத் தலைவனும் தலைவியும் தன்னிகரற்றவர்களாகப் படைக்கப் படுதலும் ஆகிய காப்பியத் தன்மைகள் தொடக்கக் காலப் புதினங்களின் இயல்புகளாக அமைந்தன. ‘பிராதப முதலியார் சரிதம்’ என்பது முதல் தமிழ்ப் புதினமாகும். இது வேத நாயகப்பிள்ளை அவர்களால் 1867-ஆம் ஆண்டில் எழுதப் பெற்றது. இவரது இரண்டாவது நாவல் ‘சுகுண சுந்தரி’ என்பது. இவ்விரு நாவல்களும் இன்பமாகவே முடிகின்றன.1893-ல் குருசாமி சர்மா என்பவரால் ‘பிரேமலாவதியம்’ என்ற புதினம் இயற்றப்பட்டது.1896-ல் பரிதிமாற் கலைஞர் அவர்களால் ‘மதிவாணம்’ என்னும் தலைப்பில் நாவல் எழுதப்பட்டது. பத்தொன்பதாம் நூற்றாண்டு இறுதியில் கிருபை சத்திநாதன் அம்மாள் அவர்களால் ‘கமலம்’ ‘சுகுணா’ என்ற இரு நாவல்களும் இயற்றப்பட்டன.
இருபதாம் நூற்றாண்டில் வெளியாகிய நூல்கள்

இருபதாம் நூற்றாண்டின் முதல் முப்பது ஆண்டுகள்: நடேச சாஸ்திரி

மாதவையா

டி. எம். பொன்னுசாமிப் பிள்ளை
• கமலாட்சி
• வீர சுதந்திரம்
• ஞான சம்மந்தம்
• சிவகுமாரன்

டி.பக்தவசலம்
• முத்து மாணிக்கம்
• முக்த மாலா

ஆரணி குப்புசாமி முதலியார் & வடுவூர் துரைசாமி அய்யங்கார் ஆகியோர் எழுதிய பல துப்பறியும் நாவல்கள்

எஸ். ஏ. இராமசாமி
• சாரதம்பாள் சரிதம்

இந்நாவல்கள் அனைத்திலும் நாவலின் கூறுகளும் அமைப்புகளும் சீரிய முறையில் அமையவில்லை. 

நாவல்கள் அவற்றிற்குரிய சீரிய கூறுகளோடுமமைப்புகளோடும் எழுதப்பெற்றன.
இந்நாவல் ஆசிரியர்களுள் குறிப்பிடுதற்குரியவர்கள்:
கே. ஜி. வெங்கடரமணி இலட்சுமி சுப்பிரமணியம்
ஆர். சண்முகசுந்தரம் இலட்சுமி இராஜம் கிருஷ்ணன்
சி. என். அண்ணாதுரை என்.சிதம்பர சுப்பிரமணியம்
விந்தன் ஜெயகாந்தன்
கு. இராஜவேலு நா. பார்த்தசாரதி
மு. கருணாநிதி தி. ஜானகிராமன்
டாக்டர். மு. வரதராசன் நீலபத்மநாதன்
கல்கி இந்திரா பார்த்தசாரதி
நாரண் துரைக்கண்ணன் லா.சா. இராமாமிர்தம்
இந்நாவல்களில் சமுதாய நாவல், அரசியல், நாவல், வரலாற்று இலக்கிய நாவல், வட்டார நாவல் எனப்பல்வகைப் படுத்தலாம். 

தற்கால தமிழ் நாவல்கள்

தற்காலத் தமிழ் நாவல்¸û பின் நவீனத்துவக் §¸¡ட்பாடுகளின் அடிப்படையில் பெரிதும் படைக்கப்படுகின்றன. நாவல் படைப்பாளிகள் பழைய முறைகளில் கதைகளைச் சொல்லாமல் கதைகளில் மிக ஆழமான செய்திகளையும், யதார்த்தமான நிகழ்வுகளையும் சொல்லுகின்றனர். • தற்கால நாவலாசிரியர்களில் தனித்தன்மை பெற்று நிற்பவர் எஸ்.ராமகிருஷ்ணன். அவரின் உபபாண்டவம் நாவல்தான் தமிழ் உலகிற்கு அவரை மிகச் சிறந்த நாவலாசிரியராக அடையாளம் காட்டிற்று. 
• எஸ்.ராமகிருஷ்ணன் மகாபாரதக் கதையையும், நடப்பியல் கால நிகழ்வையும் ஒருங்கிணைத்து இந்நாவலை ஆக்கியுள்ளார். 
• அவரின் நெடுங்குருதி, உறுபசி ஆகிய நாவல்கள் தமிழ் நாவல் வரலாற்றில் ஒரு முக்கிய இடத்தைப் பெற்றவை

ஜெய§Á¡கý
• கம்பாநதி 
• ரெயினீஸ் அய்யர் தெரு 
கெ.டி.குரூஸ்
• ஆழி சூழ் உலகு 
திலகவதி
• கல்மரம் (கட்டிடத் தொழிலாளிகளின் வாழ்வியல் பிரச்சனைகû)
பாலமுருகன்
• §º¡ளகர் தொட்டி (மலைவாழ் மக்களின் துன்பியல் வாழ்க்கை)

இன்றைய தமிழ் நாவல்கள் வடிவங்கள்:
• சமூக நாவல்கள்
• பெண்ணிய நாவல்கள்
• தலித்திய நாவல்கள்
• எதார்த்த நாவல்கள்
• வட்டார நாவல்கள்
• பின் நவீனத்துவ நாவல்கள்

இக்கால தமிழ் எழுத்தாளர்களில் சிலர்:
• இந்திரா சௌந்தர்ராஜன்
• சாரு நிவேதிதா
• சுஜாதா
• நாஞ்சில் நாடன்
• பாலகுமாரன்
• வைரமுத்து
• எஸ். ராமகிருஷ்ணன்
இக்காலத்தில் உலகிலேயே மிகுதியாகப் படிக்கப்படும் இலக்கியம் நாவலேயாகும். நாவலின் பொருளாக அமையாத ஒரு மனித சூழ்நிலையும் பொருளும் இல்லை எனலாம்.

</doc>
<doc id="159232" url="https://ta.wikipedia.org/wiki?curid=159232" title="முதலாம் ஜூலியுஸ் (திருத்தந்தை)">
முதலாம் ஜூலியுஸ் (திருத்தந்தை)

திருத்தந்தை முதலாம் ஜூலியுஸ் ("Pope Julius I") கத்தோலிக்க திருச்சபையில் உரோமை ஆயராகவும் திருத்தந்தையாகவும் பெப்ருவரி 6, 337 முதல் ஏப்பிரல் 12, 352 வரை ஆட்சிசெய்தார். இவர் கத்தோலிக்க திருச்சபையின் 35ஆம் திருத்தந்தை ஆவார்.

உரோமையில் பிறந்த இவர், திருத்தந்தை மாற்கு இறந்த நான்கு மாதங்களுக்குப் பிறகு திருத்தந்தைப் பதவிக்குத் தேர்ந்தெடுக்கப்பட்டார்.

இவரது பதவிக் காலத்தின்போது, இயேசு கிறித்துவின் இறைத்தன்மை பற்றிய விவாதம் தொடர்ந்து நிகழ்ந்து கொண்டிருந்தது. அதாவது, இயேசு கிறித்து இறைத்தன்மை கொண்டவர், கடவுளின் மகன் என்று நிசேயா சங்கம் 325இல் அறிவித்திருந்தது. ஆனால் ஆரியுஸ் ("Arius") என்பவர் இக்கொள்கையை ஏற்க மறுத்து, இயேசு கடவுளின் படைப்புகளில் மிகச் சிறந்தவரே தவிர கடவுள்தன்மை கொண்டவரல்ல என்று போதித்தார். இவ்வாறு அடிப்படைக் கொள்கை பற்றி ஐயம் எழுப்பப்பட்டதால், திருச்சபைக்குள் குழப்பம் ஏற்பட்டிருந்தது.

ஆரியுசின் ஆதரவாளர்கள் மேற்கு உரோமை மன்னராக இருந்த காண்ஸ்டன்ஸ் என்பவருக்கும் திருத்தந்தை ஜூலியசுக்கும் தங்கள் நிலையை விளக்கி உரைக்க தூதுவர்களை அரசின் கீழைப்பகுதியாக இருந்த காண்ஸ்டாண்டிநோபுளில் இருந்து அனுப்பிவைத்தனர். ஆரியுசின் கொள்கையைக் கடுமையாக எதிர்த்ததன் காரணமாக காண்ஸ்டாண்டிநோபுளின் ஆயர் அத்தனாசியுசு ஏற்கனவே நாடுகடத்தப்பட்டிருந்தார். அவரை நாடுகடத்தியது சரியே என்று ஆரியுசின் ஆதரவாளர்கள் வாதாடினர்.

திருத்தந்தை ஜூலியுஸ் அத்தனாசியுசுக்குத் தம் ஆதரவைத் தெரிவித்து, இரு தரப்பினரும் ஒன்றுகூடிப் பேச வேண்டும் என்று முடிவுசெய்து ஒரு சங்கத்தைக் கூட்ட முயன்றார். ஆனால், ஆரியுசின் ஆதரவாளர்கள் அச்சங்கத்தில் பங்கேற்க மறுத்துவிட்டனர்.

இரண்டாம் முறையாக நாடுகடத்தப்பட்ட அத்தனாசியுசு உரோமைக்கு வந்தார். அவரே காண்ஸ்டாண்டிநோபுளின் முறையான ஆயர் என்று திருத்தந்தை ஜூலியுஸ் தாம் கூட்டிய சங்கத்துக்குத் தலைமை தாங்கி அறிவித்தார். இந்த முடிவைக் கீழைச் சபையான காண்ஸ்டாண்டிநோபுள் பகுதியைச் சார்ந்த ஆயர்களுக்கு அறிவித்து, ஜூலியுஸ் கடிதம் அனுப்பினார். அதில், திருச்சபையில் கருத்து வேறுபாடு ஏற்பட்டபோது தம்மோடு தொடர்புகொள்ளத் தவறியதற்காக ஜூலியஸ் அந்த ஆயர்களைக் கடிந்துகொள்கிறார் ("Epistle of Julius to Antioch, c. xxii").
அதன் பின் சார்திக்கா நகரில் ஒரு சங்கம் கூட ஜூலியுஸ் ஏற்பாடு செய்தார். அச்சங்கமும் ஆரியுஸ் போதித்த கொள்கையைக் கண்டித்தது. ஜூலியுஸ் எடுத்த முடிவுகள் சரியே என்று உறுதிப்படுத்தியது.

இயேசுவின் பிறந்த நாளை திசம்பர் 25 என்று குறித்து, விழாக் கொண்டாட முடிவுசெய்தவர் திருத்தந்தை ஜூலியுஸ் என்று வரலாற்றாசிரியர்கள் கருதுகின்றனர்.

திருத்தந்தை ஜூலியுஸ் உரோமையில் இரு பெருங்கோவில்களைக் கட்டினார். ஒன்று, டைபர் நதிக்கரையில் அமைந்த மரியா கோவில் ("Santa Maria in Trastevere"), மற்றொன்று பன்னிரு திருத்தூதர் கோவில்.

ஜூலியுஸ் 352, ஏப்பிரல் 12ஆம் நாள் உயிர்துறந்தார். அவருக்குப் பின் பதவி ஏற்றவர் திருத்தந்தை லிபேரியஸ் ஆவார்.

கத்தோலிக்க திருச்சபையில் திருத்தந்தை ஜூலியுஸ் ஒரு புனிதராகக் கருதப்படுகிறார். அவருடைய திருவிழா அவர் இறந்த நாளாகிய ஏப்பிரல் 12ஆம் நாள் கொண்டாடப்படுகிறது.

"Original text from the 9th edition (1880) of an unnamed encyclopedia"


</doc>
<doc id="159237" url="https://ta.wikipedia.org/wiki?curid=159237" title="கேரள அரசு">
கேரள அரசு

கேரள அரசு என்பது கேரள மாநிலத்தை ஆட்சிசெய்யும் அரசு. இது சட்டவாக்கம், நீதித் துறை, செயலாக்கம் ஆகிய மூன்று பிரிவுகளைக் கொண்டது.




[[பகுப்பு:கேரள அரசு]]

</doc>
<doc id="159241" url="https://ta.wikipedia.org/wiki?curid=159241" title="குட்டுவன் சேரல்">
குட்டுவன் சேரல்

குட்டுவன் சேரல் பதிற்றுப்பது ஐந்தாம் பத்தின் பாட்டுடைத் தலைவனின். மகன். ஐந்தாம் பத்தின் பாட்டுடைத் தலைவன் கடல்பிறக்கோட்டிய செங்குட்டுவன். இவனைப் புறநானூற்றுப் பாடலின் அடிக்குறிப்பு சேரமான் கடலோட்டிய வேல்கெழு குட்டுவன். இவற்றைப் பாடிய புலவர் பரணர். புறநானூற்றுப் பாடலில் கபிலர் குட்டுவனிடம் களிறுகளைத் தனக்குப் பரிசாக வழங்கும்படி கேட்கிறார். பதிற்றுப்பத்து ஐந்தாம் பத்து பாடல்களைப் பாடியதற்காக அரசன் உம்பற்காட்டு வருவாய் முழுவதையும் தொடர்ந்து புலவர்க்கு வழங்கியதோடு, தன் மகன் குட்டுவன் சேரலையும் வழங்கினான். இதனால் குட்டுவன் சேரல் வாழ்நாள் பரணருக்குத் தொண்டு செய்யும் வாழ்க்கையாக முடிந்தது.


</doc>
<doc id="159250" url="https://ta.wikipedia.org/wiki?curid=159250" title="இருபது20 துடுப்பாட்ட உலகக்கிண்ண சாதனைகள் பட்டியல்">
இருபது20 துடுப்பாட்ட உலகக்கிண்ண சாதனைகள் பட்டியல்


</doc>
<doc id="159256" url="https://ta.wikipedia.org/wiki?curid=159256" title="தொல்காப்பியம் களவியல் செய்திகள்">
தொல்காப்பியம் களவியல் செய்திகள்

காதல் வாழ்க்கையைக் கூறும் அகத்திணையின் இரு பகுதிகளாகக் களவும், கற்பும் அமையும். ஒருவனும் ஒருத்தியும் தமக்குள்ளே கண்டு காதல் கொள்ளும் ஒழுக்கம் களவு என்று வழங்கப்படும். அகப்பொருள் பற்றிய இலக்கியங்களில் களவு தான் மிகுதியாகப் பேசப்படும்.களவாவது, பிறர் நன்கு அறியாதபடி மறைவாக நிகழும் ஒழுக்கம். இயற்கையாகவே ஒத்த இளமை, முதலிய ஒத்த தன்மைகளையுடைய ஒருவனும், ஒருத்தியும் ஓரிடத்தில் எதிர்ப்பட்டு அன்பு கொண்டு காதலில் திளைப்பர். அக்காதலர் ஊரறிய மணவினை நிகழும் அளவு, களவு நெறியில் இருப்பர். களவு நெறியைக் குற்றமாகப் பெற்றோர் எண்ணினாலும் சமூகம் குற்றமாகக் கருதவில்லை.

தொல்காப்பியத்தின் பொருளதிகாரத்தில் அகத்திணையியல், புறத்திணையியலை அடுத்து, களவியல் என்ற இயல் வருகின்றது. இக்களவியல் அகத்திணைகளில் ஒருதலைக் காதலாகிய கைக்கிளை, பொருந்தாக் காதலாகிய பெருந்திணை ஆகியவற்றை நீக்கி, அன்பின் ஐந்திணைகளை மட்டும் கூறுகின்றது.
இன்பம், பொருள், அறம் மூன்றும் இணைந்தது வாழ்க்கை. அன்பின் வழியில் அமையும் இதனை ஐந்து திணையொழுக்கங்களாக எண்ணிப் பார்ப்பது தமிழர் நெறி. இதனைக் காமக்கூட்டம் என்பர். வேத நூல்கள் பாகுபடுத்திக் காட்டும் திருமண முறைகள் எட்டில் இது யாழோர் கூட்டம் எனப்படுகிறது. 

ஊழ்வினையால் காதல் காட்சி நிகழும். காதலர் ஒப்புமையால் ஒன்றியிருந்தால் சிறப்பு. காதலன் காதலியை விடச் சிறந்திருந்தாலும் குறையில்லை. காதலி சிறந்தவளாய் இருந்தால், கிடைப்பாளோ எனக் காதலனுக்கு ஐயம் தொன்றும். தெய்வமோ என அவன் ஐயுறும்போது சில குறிப்புகளால் இவள் பெண்மகள் என உணர்ந்துகொள்வான். அவர்கள் பார்வையில் இசைவு புலப்படும். ஆணுக்கும், பெண்ணுக்கும் தனித்தனி இயல்புகள் உண்டு. 

ஆசை மிகுதல், ஒருவர் மட்டும் நினைத்தல், நினைவால் உடலும் உள்ளமும் மெலிதல், இன்னது செய்தால் இன்னது நேருமோ என எண்ணுதல், நாணம் வரம்பைக் கடத்தல், பார்க்கும் பொருள்களிலெல்லாம் காதலர் நினைவே வருதல், தன்னையே மறந்து பித்தாதல், எண்ணச் சோர்வால் மயங்கி விழுதல், காதல் நிறைவேறாதபோது சாகத் துணிதல் முதலான நினைவலைகள் களவுக் காலத்திலில் காதலர் உள்ளத்தில் மோதிக்கொண்டே இருக்கும். 
களவியல் செய்திகளைக் 'காதலர் செய்திகள்' எனப் புரிந்துகொள்ள வேண்டும். காதலன் காதலியிடம் பேச்சுக் கொடுத்தல், தன் சொல்லுக்கு அவளைக் கட்டுப்படுமாறு செய்தல், கட்டுப்பட்டால் இன்ன நன்மை என விளக்குதல், அவளது புன்னகையின் பொருளை பொருளை உணர்ந்துகொள்ளுதல், அவளை நினைத்துத் தான் மெலிவதை உரைத்தல், அவள் இல்லாவிட்டால் தனக்கு நிகழப்போகும் தீங்கை எடுத்துரைத்தல், தன் கைவிடாத் தனமையை அவளுக்குத் தெளிவுபடுத்துதல் முதலான பேச்சுக்களால் காதலன் காதலியை வயப்படுவான். 
காதலியைத் தொடுதல். அவள் அழகைப் பொய்யாகப் பாராட்டுதல். அவள் ஒப்புதலுடன் அணைத்துக்கொள்ளல். அவளிடம் வருவதற்குத் தனக்கு நேர்ந்த இடையூறுகளை எடுத்துரைத்தல். அவள் உறவு கிடைக்கவில்லையே எனப் பெருமூச்சு விடுதல். உடலுறவு கொள்ள முயல்தல், காதலியைத் துய்த்தல், ஆசை அடங்காமை என்னும் இவை எட்டும் ஒரு வகை. 

பெற்றவழி மகிழ்தல், அவள் பிரிந்து செல்லும்போது கலங்குதல், நிகழவேண்டியதை எடுத்துரைத்தல், தன்னைக் குறை கூறும் பாங்கனுக்கு எடுத்துரைத்தல், பாங்கன் உதவியை வலியுறுத்தல், தன் ஊர், பேர், அவள் இல்லாவிட்டால் தனக்கு நேரும் கெடுதி முதலானவற்றைக் கூறித் தோழியின் உதவியை நாடல், தோழி தன் தலைவியை இணங்கச்செய்தல், தலைவி இணங்காவிட்டால் மீண்டும் மீண்டும் கெஞ்சுதல், இணங்கியபின் அரவணைத்தல், அவள் தயங்கும்போது தனக்கு நேரும் கெடுதியையும், தன் பெருமைகளை எடுத்துரைத்தல், மடலேறிப் பெறுதல் பற்றி நினைவூட்டுதல் முதலானவை அப்போது பேசப்படும். 
செல்லும் வழியில் நிகழும் சிலவும் உண்டு 

திருமண உறவுகளில் பாங்காயினோர் கூட்டிவைக்கும் கூட்டம் 12-ல் கைக்கிளை உறவு 3 என்றும், பெருந்திணை உறவு 4 என்றும், மண உறவுகளில் ஏழு வகைகளைப் பகுத்துக் காட்டி, யாழோர் கூட்டம் 5 என விரித்துரைக்கிறார்.

கிழவன் , கிழத்தி , தோழி , செவிலி, தாய் ஆகியோர் இந்தக் காதல் வாழ்க்கையில் உரையாடுவர்.


களவு என்பது இன்ப உணர்வின் அடிப்படையில் நிகழக் கூடியது. இக் களவு ஒழுக்கம் நான்கு வகையாகப் பகுத்துக் கூறப்படும். அவை :

1 காமப் புணர்ச்சி: இது அன்புடைய இருவர் நல்வினையால் எதிர்ப்பட்டு, காதல் கொள்வது. காம வேட்கை மிகுதியால் தான் இக்காதல் உருவாகிறது. 

காதல் எவ்வாறு உண்டாகும் என்பதைத் தொல்காப்பியர் களவியல் நூற்பாவில் (2) விளக்குகிறார்.

ஒருவனும் ஒருத்தியும் கூடிவாழும் இல்லறத்தின் பயனால் அவ்விருவரையும் ஒவ்வொரு பிறவியிலும் சேர்த்தும், பிரித்தும் வைப்பதுமான இருவகை ஊழ்வினை உண்டு. அவற்றுள் நல்லூழின் ஆணையால் ஒத்த பிறப்பு, குடி, ஆண்மை, ஆண்டு, அழகு, அன்பு, நிறை, அருள், உணர்வு, திரு என்னும் பத்துப் பண்புகளுடன் இருக்கும் ஓர் ஆணும், பெண்ணும் கண்டு காதல் வயப்படுவர். இதில் தலைவன் தலைவியுடன் ஒத்த பண்புடையனாகவோ தலைவியின் மிக்கோனாகவோ இருத்தல் வேண்டும்.

தலைவி தன்னுடன் ஒத்த நலன்களால் சிறந்து தோன்றிய வழி தலைவனுக்கு ‘இவள் தெய்வ மகளோ?’ என்ற ஐயம் தோன்றும். ஆனால் அவள் அணிந்துள்ள மாலை, அணிகலன் ஆகியவற்றைக் கண்டு அவள் மானிட மகளே எனத் தெளிவான்.'

பிறகு அவள் தன்மேல் விருப்பம் கொண்டிருக்கிறாளா என அறிய அவள் கண்களை நோக்குவான். காம வேட்கையினால் அந்நான்கு கண்களும் தாம் கொண்ட காதலை உரைக்கும்.

ஒருவரை ஒருவர் காணும் முதற்காட்சியிலேயே மெய்யுறு புணர்ச்சிக்கு உடன்படாது, உள்ளப் புணர்ச்சி அளவிலேயே ஒழுகி மணந்து கொண்ட பின்னரே கூடி மகிழ்வர்.

2 இடந்தலைப்பாடு
இயற்கைப் புணர்ச்சி எனப்படுகின்ற இருவரும் கூடி மகிழ்கின்ற நிலையை நாள்தோறும் நிகழ்த்த வேண்டும் என்ற எண்ணம் இருவருக்கும் ஏற்படும். முதல்நாள் சந்தித்த அதே இடத்திற்கு ஒவ்வொரு நாளும் தலைவன் சென்று காதலியைச் சந்தித்து மகிழ்வான். இதுவே இடந்தலைப்பாடு ஆகும்.

3 பாங்கொடு தழாஅல்
இடந்தலைப்பாடு இடையூறு இன்றி நிகழ்தல் அரிது. ஆதலால் தலைவியோடு தனக்குள்ள உறவினைப் பாங்கனுக்குக் (தோழனுக்கு) கூறுவான். பிறகு அத்தோழன் அப்பெண் எவ்விடத்தைச் சேர்ந்தவள்? எத்தன்மை உடையவள்? என வினவி, அவள் இருப்பிடம் அறிவான். அவளிடம் சென்று அத்தலைவியைக் கண்டு வருவான். கண்டு வந்து அவள் நிலையைத் தலைவனுக்குக் கூறுவான்.

4 தோழியில் புணர்வு
தலைவியை நீண்ட நாட்களுக்குத் தொடர்ந்து கூட விழையும் தலைவனுக்குப் பாங்கற் கூட்டம் பயன்தராது. அதனால் தலைவியோடு பழகிவரும் உயிர்த்தோழியை நட்பாக்கிக் கொண்டு அவளை இரந்து, அவள் பின் நிற்பான். பிறகு அவள் வாயிலாகத் தலைவியைக் கூடுவதே தோழியிற் புணர்வாம். இது தோழியிற் கூட்டம் எனவும் உரைக்கப்படும்.

5 இருவகைக் குறிகள்
தலைவியைத் தோழி குறிப்பிட்ட ஓரிடத்தில் இருக்கச் செய்து, பின்னர்த் தலைவனிடம் சென்று தலைவி தலைவனுக்காகக் காத்திருக்கும் இடத்தைக் குறிப்பிடுவாள். தலைவன் அவ்விடம் சென்று தலைவியுடன் கூடி மகிழ்வான். இக்கூட்டம் பகலில் நிகழ்ந்தால் பகற்குறி என்றும் இரவில் நிகழ்ந்தால் இரவுக் குறி என்றும் அழைக்கப் பெறும்.

எண்கள் தொல்காப்பியம் களவியல் நூற்பா வரிசை எண்ணைக் குறிக்கும். 


</doc>
<doc id="159257" url="https://ta.wikipedia.org/wiki?curid=159257" title="கொடுகூர்">
கொடுகூர்

சேரன் செங்குட்டுவன் கண்ணகிக்குக் சிலை செய்ய இமயமலையில் கல் எடுத்து, கங்கை ஆற்றில் நீராட்டி எடுத்துவரும்போது, இடும்பில்புறம் என்னுமிடத்தில் ஆனிரைகளைக் கவர்ந்துகொண்டு வந்து தங்கினான். அப்போது தன்னைத் தடுத்த மன்னனின் வியலூரை அழித்தான். அதன்பின் அங்குள்ள ஆற்றைக் கடந்து வரும்போது அதன் மறுகரையில் இருந்த இந்தக் கொடுகூரையும் அழித்தான். 


</doc>
<doc id="159258" url="https://ta.wikipedia.org/wiki?curid=159258" title="படிகமாதல்">
படிகமாதல்

படிகமாதல் அல்லது பளிங்காக்கல் என்பது திரவம் அல்லது கரைசலிலிருந்து படிகம் உருவாகும் செயன்முறையாகும். படிகமாதல் ஓர் வீழ்படிவுச் செயன்முறை ஆகும். 


</doc>
<doc id="159261" url="https://ta.wikipedia.org/wiki?curid=159261" title="அறிஞர் அண்ணா பவளவிழா நினைவு வளைவு">
அறிஞர் அண்ணா பவளவிழா நினைவு வளைவு

1986 ஆம் ஆண்டு அறிஞர் அண்ணாவின் பவளவிழா ஆண்டு கொண்டாட்டத்திற்காக 1985-லேயே எம்.ஜி.ஆர் திட்டமிடப்பட்டு கணபதி ஸ்தபதியால் அறிஞர் அண்ணா பவளவிழா நினைவு வளைவு அமைக்கப்பட்டது. இது அண்ணா நகரில் தோரண வாயில் என்றும் அண்ணா வளைவு என்றும் அழைக்கப்படுகின்றது. சென்னை நகரின் முக்கிய பகுதியான அண்ணாநகருக்கு பூந்தமல்லி சாலையில் இருந்து செல்லும் நுழைவு வாயிலில் அண்ணா நூற்றாண்டு நினைவு வளைவு அமைக்கப்பட்டுள்ளது.

அறிஞர் அண்ணாவின் மீது பேரன்பு கொண்டிருந்த எம்.ஜி.ஆர், அண்ணாவின் பவள விழா நினைவாக அண்ணா நகரை நிர்மானித்தார். அத்துடன் அந்த நகரின் முகப்பில் நினைவு வளைவு ஒன்றையும் அமைக்கலாம் என எண்ணினார். அதற்காக கணபதி ஸ்தபதியுடன் எம்.ஜி.ஆர் தலைமையில் ஆலோசனை 1985ல் நடந்தது. 54 அடி உயரமான வளைவினை ஸ்தபதி 105 நாட்களுக்குள்ளேயே வியக்கும் படி அமைத்து தந்தார். அண்ணா பவளவிழா ஆண்டான 1986 -ல் ஜனவரி முதல் நாளே எம்.ஜி.ஆர் இந்த வளைவினை திறந்துவைத்தார். இதற்காக சென்னை மாநகராட்சியிலிருந்து ரூ.7 லட்சத்து 86 ஆயிரத்து 500 ரூபாய் செலவிடப்பட்டது. 

அரும்பாக்கம் ஈ.வெ.ரா. நெடுஞ்சாலையில் போக்குவரத்து நெரிசலை தவிர்க்க, அச்சாலையில் நெல்சன்மாணிக்கம் சாலை மற்றும் அண்ணாநகர் 3வது நிழற்சாலை சந்திப்புகளை இணைத்து, 117 கோடி ரூபாய் மதிப்பில் இரு மேம்பாலங்கள் மற்றும் கீழ்பாலம் அமைக்க தீர்மானிக்கப்பட்டது. இந்த பணிக்காக, அண்ணாநகர் 3வது நிழற்சாலை நுழைவு வாயிலில் உள்ள அண்ணா வளைவு அகற்றப்பட திட்டமிடப்பட்டது. 

இதற்காக பெரிய கிரேன் கொண்டு வரப்பட்டு அண்ணா வளைவு அப்படியே முழுமையாக அறுத்து எடுக்க செப்டம்பர் மாதம் முயற்சி மேற்கொண்டனர். ஆனால் இதில் சிரமம் ஏற்பட்டதால் அறுத்து எடுக்கும் பணி பாதியில் நிறுத்தப்பட்டது.
இதை கேள்விப்பட்ட முதலமைச்சர் ஜெயலலிதா கடந்த 26.9.12 அன்று அண்ணா வளைவு நேரில் சென்று பார்வையிட்டார். இதை இடிக்காமல் மாற்று பாதையில் மேம்பாலம் கட்ட வேண்டும் என்று அதிகாரிகளுக்கு ஆலோசனையும் வழங்கினார். இதையொட்டி அண்ணா வளைவை மீண்டும் ஒட்டும் பணி நடைபெற்றது. 600 ஊழியர்கள் இரவு பகலாக 3 ஷிப்டாக பணியாற்றி வந்தனர். விஜய நிர்மான் என்ற தனியார் கட்டுமான நிறுவனம் நவீன தொழில் நுட்பத்தை பயன்படுத்தி அண்ணா வளைவை புதுப்பொலிவுடன் ரூ. 67 லட்சம் செலவில் சீரமைத்தனர்.

அண்ணா வளைவினை அகற்றாமல் மாற்றுப்பாதையில் பாலம் கட்டுவதற்காக திட்டமிட்டு, அறுக்கப்பட்ட அண்ணா வளைவினை சீரமைக்கும் பணி நடைபெற்றது. ஜனவரி 4, 2013-ல் நெடுஞ்சாலைத்துறை தலைமை இன்ஜினியர் சாமுவேல் எபநேசர் மீண்டும் திறந்துவைத்தார். 




</doc>
<doc id="159264" url="https://ta.wikipedia.org/wiki?curid=159264" title="ரோஷ் ஹஷானா">
ரோஷ் ஹஷானா

ரோஷ் ஹஷானா ("Rosh Hashanah", , "வருடத்தின் தலை" என பொருள்கொள்ளப்படுவது), என்பது யூதப் புதுவருடம் ஆகும். இது அதி பரிசுத்த நாட்களில் முதலாவது ஆகும். ரோஷ் ஹஷானா வடக்கு அரைக்கோளத்தின் ஆரம்ப இலையுதிர் காலத்தில் இடம்பெறுகிறது. இரண்டு நாட்கள் கொண்டாடப்படும் ரோஷ் ஹஷானா, யூத நாட்காட்டியில் முதல் முதல் மாதமான திஸ்ரி மாதத்தின் முதல் தினத்தில் ஆரம்பமாகும். இந்த நாள் ஆதாம், ஏவாளின் படைப்பின் ஆண்டு விழா எனவும், அவர்கள் கடவுளின் உலகில் மனித குலத்தின் பங்கு பற்றி உணர்ந்த செயல்பட்டதும் என நம்பப்படுகின்றது. ரோஷ் ஹஷானாவில் சோபார் ஊதக் கேட்டல், அடையாள உணவாக தேனில் அமிழ்த்தி எடுக்கப்பட்ட அப்பிளை உண்ணல் என்பன நடைமுறையாகும். "ஷனா டோவா" என்பது இந்த நாளில் வாழ்த்தும் முறையாகும்.



</doc>
<doc id="159278" url="https://ta.wikipedia.org/wiki?curid=159278" title="பரீதாபாது">
பரீதாபாது

பரீதாபாது (), வட இந்திய மாநிலமான அரியானாவின் மிகப்பெரிய நகரமாகும். இது பரீதாபாது மாவட்டத்தில் அமைந்துள்ளது. தில்லியின் எல்லையில், யமுனை நதிக்கரையில் அமைந்துள்ளது. இந்நகரம் அரியானா மாநிலத்தின் 60 சதவிகித வருமானத்தை வழங்குகிறது.

அரியானா மாநிலத்தின் 50 சதவிகித வருமான வரி பரிதாபாது, குர்காவுன் ஆகிய நகரங்களிலேயே வசூலிக்கப்படுகிறது. Fa

தில்லிக்கு அருகிலுள்ளதால் போக்குவரத்து வசதி சிறப்பாக அமைந்துள்ளது



</doc>
<doc id="159283" url="https://ta.wikipedia.org/wiki?curid=159283" title="பரவை">
பரவை

பரவை, இந்திய மாநிலமான தமிழ்நாட்டின் மதுரை மாவட்டம், மதுரை வடக்கு வட்டத்தில், உள்ள சிற்றூர் ஆகும். இவ்வூர் மதுரை மாநகருக்கு மேற்கில், மதுரை - திண்டுக்கல் சாலையில் 9 கிமீ தொலைவில் உள்ளது. இங்கு அருள்மிகு ஸ்ரீமுத்துநாயகி அம்மன் கோவில் பிரசித்தி பெற்றது ஆண்டுதோறும் புரட்டாசி மாதம் பத்து நாள் திருவிழா கொண்டாடப்படுகிறது. நாட்டுப்புற பாடகர் பரவை முனியம்மா இவ்வூரினர் ஆவார். இதன் அஞ்சல் சுட்டு எண் 625402 ஆகும்.

2001 இந்திய மக்கட்தொகை கணக்கெடுக்கின்படி பரவையில் 16,346 நபர்கள் இருந்தனர். 51 சதவிகிதத்தினர் ஆண்கள், 49 சதவிகிதத்தினர் பெண்கள். பரவையில் 73 சதவிகிதத்தினர் படிப்பறிவு கொண்டுள்ளனர். இது தேசிய சதவிகிதத்தினை விட அதிகமாகும். ஆண்களில் 80 சதவிகிதத்தினர் படிப்பறிவு கொண்டுள்ளனர். பெண்களில் 65 சதவிகிதத்தினர் படிப்பறிவு கொண்டுள்ளனர். பரவையில் 12 சதவிகித மக்கள் 6 ஆறு வயதிற்கு குறைந்தவர்களாக உள்ளனர். பரவை மதுரை மாவட்டத்தில் ஒரு டவுன் பஞ்சாயத்து ஆகும்


</doc>
<doc id="159285" url="https://ta.wikipedia.org/wiki?curid=159285" title="அநிருத்தப் பிரம்மராயர்">
அநிருத்தப் பிரம்மராயர்

அநிருத்தப் பிரம்மராயர் சுந்தர சோழரது காலத்தில் சோழதேசத்து அமைச்சராக இருந்தவர்.

மும்முடிச்சோழ பிரம்மராயர் ஸ்ரீ கிருஷ்ணன் ராமன் என்கிற இயற்பெயர் கொண்டவர். அன்பில் அனந்தாழ்வார் சுவாமி என்கிற ரங்கநாதருக்குப் பணி செய்வதையே வாழ்க்கைஎடுத்த பயனாகக் கொண்டிருந்த அந்தனரின் கொள்ளுப் பேரன். அன்பில் அநிருத்தப் பட்டாச்சாரி எனும் நாராயணன் புகழ் பரப்பிய அந்தனரின் பேரன். ஆழ்வார்களின் பாடல்களை பாடி பக்தர்களை மகிழ்விக்கும் நாராயண பட்டாச்சாரியார் என்பவரின் மகன்.

அநிருத்தப் பிரம்மராயருக்கு பத்துவேலி நிலத்தினை சுந்திர சோழர் தந்தாக அன்பில் செப்பேடுகளில் உள்ளன. இந்நிலங்கள் அனைத்தும் இறையிலி நிலமாக கொடுக்கப்பட்டது என்றும் செப்பேடுகள் தெரிவிக்கின்றன. 

மகாமந்திரி அநிருத்தப் பிரம்மராயரை கதைபாத்திரமாக கொண்டு வெளிவந்துள்ள நூல்கள்.



</doc>
<doc id="159286" url="https://ta.wikipedia.org/wiki?curid=159286" title="காலாந்தகக் கண்டர் (கதைமாந்தர்)">
காலாந்தகக் கண்டர் (கதைமாந்தர்)

சின்னப் பழுவேட்டரையர் என அழைக்கப்படும் காலாந்தகக் கண்டர் சோழப் பேரரசின் தஞ்சை கோட்டையினைக் காவல்காக்கும் தளபதியாக கல்கி எழுதிய பொன்னியின் செல்வன் புதினத்தில் வரும் கதாபாத்திரமாகும். பழுவூர் எனும் ஊரினை தலைநகரமாக கொண்டு ஆட்சி செய்த சிற்றரசர்களின் வரலாற்றினை மையமாக கொண்டு இந்த கதாபாத்தினை உருவாக்கியுள்ளார். சோழப்பேரரசின் கீழ் பழுவூர் சிற்றரசர்கள் வாழ்ந்து வந்தார்கள்.

காலாந்தகக் கண்டர் என்பது இவருடைய இயற்பெயராகும். இவருடைய அண்ணனை கண்டன் அமுதனார் பெரிய பழுவேட்டரையர் என்று மக்களால் அழைக்கப் பெருகிறார். காலாந்தகக் கண்டரின் கீழ் தஞ்சை அரண்மனை பொக்கிசமும், தானிய அறையும் இருந்தது. மேலும் பாதாளச் சிறையொன்றினையும் தஞ்சை கோட்டையிருந்து வெளியே செல்லும் பாதாளச் சுரங்கத்தினையும் நிர்வகித்து வந்தார்.

இளம் வீரர்களை கண்டால், அவர்களுக்கு வேண்டிய உதவி செய்து தன்னுடைய படையில் இணைத்துக் கொள்வதை வழக்கமாக கொண்டிருந்தார். தஞ்சை அரண்மனையில் சுந்தர சோழர் உடல்நலமின்றி இருக்கும் போது, பலத்த காவல் புரிந்து கோட்டையைப் பாதுகாத்து வந்தார். 

தன்னுடைய தமயனார் பெரிய பழுவேட்டரையர் நந்தினி தேவி எனும் மோகினியிடம் சிக்கி வதைபடுவதைக் கண்டு வருந்தினார். ஆதித்த கரிகாலனிடமிருந்து குந்தவைக்கு ஓலை கொண்டுவந்த வல்லவரையனை ஒற்றன் என சந்தேகம் செய்து அவனைப் பிடித்துவர காவலாட்களை அனுப்பினார். வல்லவரையனிடம் இருந்த பனை இலச்சினையுடன் கூடிய கணையாழியை நந்தினிதான் தந்திருக்க வேண்டும் என்பதைக் கணித்தார். அதை பெரிய பழுவேட்டரையரிடம் கூறி அவரின் கோபத்திற்கு ஆளானார்.

தஞ்சை கோட்டையினை ஈழத்து போரில் படைக்குத் தலைமை வகித்த கொடும்பாளூர் பெரிய வேளார் கைப்பற்றி விடுகிறார். கொடும்பாளூர் வேளாருக்கும் பழுவேட்டரையர்களுக்கும் நெடுகாலமாக பகை இருந்து வருகிறது. எனவே தஞ்சை கோட்டை தன்வசமாகும் வரை அக்கோட்டைக்குள் பிரவேசிக்க இயலாதென மறுத்துவிடுகிறார். அதனை அறிந்த சுந்தர சோழர் மீண்டும் காலாந்தக கண்டருக்கு கோட்டை பொறுப்பினை அளிக்கின்றார். தன்னுடைய மருமகன் சோழ குலத்தவன் அல்ல, பாண்டிய மைந்தன் என்பதை அறிந்து தன்னுடைய மகளை மீட்டுக் கொண்டுவர புறப்படுகிறார். மதுராந்தகனுக்கும், காலந்தக கண்டருக்கும் இடையே நடக்கும் சண்டையில் காலாந்தகக் கண்டர் இறந்துவிடுகிறார்.

பெரிய பழுவேட்டரையரைக் கேட்காமல் எந்த காரியத்திலும் ஈடுபடாதவர், பெரிய பழுவேட்டரையர் சோழ மன்னரின் ஆட்சிக்கு இடையூறு செய்வது கண்டு கோபம் கொண்டார். தஞ்சைக் கோட்டைத் தலைவராக ராஜவிசுவாசியாக சின்ன பழுவேட்டரையர் புதினத்தில் வருகிறார்.

சின்ன பழுவேட்டரையரை கதைபாத்திரமாக கொண்டு வெளிவந்துள்ள நூல்கள்.



பொன்னியின் செல்வன்


</doc>
<doc id="159287" url="https://ta.wikipedia.org/wiki?curid=159287" title="மந்தாகினி (கதைமாந்தர்)">
மந்தாகினி (கதைமாந்தர்)

மந்தாகினி சுந்தர சோழரின் காதலியாகவும், வீரபாண்டியனின் மனைவியாகவும் கல்கி எழுதிய பொன்னியின் செல்வன் புதினத்தில் வரும் கதாப்பாத்திரமாகும். மந்தாகினியை தொடக்கத்திலேயே பூங்குழலியின் அத்தையாக அறிந்தாலும், சேந்தன் அமுதனின் பெரியம்மாவாகவும் நந்தினிதேவி, மதுராந்தகன் தாயாகவும் இறுதிக்கட்டத்தில்தான் அறியமுடிகிறது.

மந்தாகினியை ஊமைப் பெண்ணாகவும், செவிட்டுப் பெண்ணாகவும் அறிமுகம் செய்கிறார் புதினத்தின் ஆசிரியர். பல இடங்களில் ஊமைப்பெண் என்றே குறிப்பிடுகிறார். சைகை பாசை பேசி இளவரசர் அருள்மொழிவர்மனுக்கு வரும் ஆபத்துகளிலிருந்து காக்கும் கடவுளாக மந்தாகினி தேவி வருகிறார். எளிய உடை அணிவதிலும், மக்கள் இல்லாத இடங்களிலும் இருக்க ஆசை கொள்கிறாள். மந்தாகினியின் முகத்தோற்றம் பழுவூர் இளையராணி நந்தினிதேவின் முகதோற்றத்தினை ஒத்திருப்பதால் பலர் குழம்பிவிடுகின்றனர். இறுதியாக சுந்தர சோழருக்கு வரும் ஆபத்திலிருந்து அவரை காத்து தான் மடியும் வரை சோழரின் குடும்பத்தின் மீதான பாசத்தினை வெளிக்காட்டும் அபலைப் பெண்ணாகவே மந்தாகினி வாழ்ந்து மடிகிறார்.

சோழ இளவரசர் அருள்மொழிதேவனின் சிறுவயதிலிருந்தே, அவரின் உயிருக்கு வருகின்ற ஆபத்துகளையெல்லாம் தடுத்து ரட்சிக்கும் கடவுளாக மந்தாகினி வருகிறார். சிறுபிராயத்தில் அருள்மொழிவர்மன், குந்தவை (கதைமாந்தர்) நாச்சியார், ஆதித்த கரிகாலன் (கதைமாந்தர்), இவர்களது தந்தை சுந்தர சோழர் மற்றும் தாய் மலையமான் குமாரி ஆகியோர் காவிரி நதியில் பயணப்பட்டுக் கொண்டிருக்கையி்ல் அருள்மொழிவர்மன் படகிலிருந்து தவறி விழுந்துவிடுகிறார். அவரைக் காப்பாற்றி மீண்டும் படகில் சேர்த்தவரை யாருமே அறிந்திருக்கவில்லை. அருள்மொழி தேவருக்கு மட்டும் அந்த மங்கையின் திருவுருவம் கண்களிலேயே இருக்கிறது. மற்றவர்கள் இளவரசரைக் காப்பாற்றியது பொன்னி நதிதான் என்று முடிவுக்கு வருகிறார்கள். அன்றைய தினத்திலிருந்து இளவரசரைப் "பொன்னியின் செல்வன்" என்றே அழைக்கின்றார்கள்.

இளவரசருக்குத் தன்னைக் காப்பற்றியது பொன்னி நதியல்ல என்ற எண்ணம் வலுப் பெறுகிறது. தன்னைக் காத்த மங்கையைத் தேடித் தேடி நகரெங்கும் செல்கிறார். ஆனால் ஈழத்தில் போர்தொடுக்க வரும்போதுதான் அந்த மங்கையைப் பார்க்கிறார். அவள் ஊமைப் பெண் எனவும், அவளுக்குத் தன் பெயரில் இருக்கும் பாசத்தினைக் கண்டும் திகைக்கின்றார். ஈழத்தில் பொன்னியின் செல்வனைச் சந்தித்த ஊமைப் பெண்ணான மந்தாகினி, இளவரசரை விரைவில் அவர் தங்கியிருந்த இடத்திலிருந்து வெளியேறச் சொல்கிறார். குளிர்க் காய்ச்சல் வீரர்களையும், இளவரசரையும் தாக்கலாம் என்றும் கூறுகிறாள். இளவரசர் காலதாமதம் செய்யாமல் அங்கிருந்து தன் படைகளுடன் கிளம்புகிறார்.

நீண்ட நாள்கள் கழித்து, வந்தியத்தேவனும், அருள்மொழிவர்மனும், ஆழ்வார்க்கடியான் நம்பியும் ஈழத்தீவில் நடந்து செல்கையில் மந்தாகினி தோன்றி எச்சரிக்கை செய்கிறாள். அவளுடைய எச்சரிக்கைப்படியே அவர்கள் சாலையோரம் நடந்த வந்தபோது, வீட்டின் சுவர் இடிந்துவிழுகிறது. அதிலிருந்து அனைவரும் தப்பிப் பிழைக்கின்றார்கள்.

தனித்தீவில் வாழ்ந்துவந்த ஊமைப் பெண்ணைச் சுந்தர சோழர் தன் இளவயதில் காதலித்து வந்தாகக் குந்தவை தேவியிடம் கூறுகிறார். நாடு ஆபத்திலிருப்பதை உணர்ந்து அவளைப் பிரிந்து வந்ததாகவும், அவள் கனவில் தினம் வந்து துன்பம் தருவதாகவும், அதனாலேயே தன் மனம் காயமடைந்து உடல்நிலை பாழ்பட்டு விட்டதாகவும் தெரிவிக்கின்றார்.

புதினத்தின் இறுதியில் பழுவூர் இளையராணி நந்தினியின் தாய்தான் மந்தாகினி என்று அறிந்து கொள்கிறாள். வீரபாண்டியனின் இரு குழந்தைகளை அரண்மனையில் பெற்றெடுக்கின்றாள். ஆண் பிள்ளையை பாண்டிய இளவரசர் என்று அறியாமல் செம்பியன் மாதேவி வளர்க்கிறார். பெண் பிள்ளையை ஆழ்வார்க்கடியான் வளர்க்கின்றார். தன்னுடைய பிள்ளைகள் மீது கவனம் வைக்காமல் சுந்தர சோழர் பிள்ளையான அருள்மொழிவர்மனையே பிள்ளையாக எண்ணுகிறார். 

முதல் மந்திரி சுந்தர சோழரிடம் மந்தாகினி உயிரோடு இருப்பதை நிரூபிக்க அழைத்து வருகிறார். அவளுடைய தோற்றத்தினைக் கண்டு பயந்துவிடுகின்ற சுந்தர சோழரைச் சமாதானம் செய்ய, மந்தாகினியை அலங்கரித்து அழைத்துவருகிறார்கள். மந்தாகினி இறந்துவிட்டதை உண்மையென நம்பிய சுந்தர சோழர் அதன் பின் மாற்றமுறுகிறார். பாண்டிய ஆபத்துதவிகளில் ஒருவனான சோமன் சாம்பவன் சுந்தர சோழரைக் கொல்ல எறியும் வேலை தடுத்துத் மந்தாகினி மரணம் அடைகின்றார்.

மந்தாகினியைக் கதைப்பாத்திரமாக கொண்டு வெளிவந்துள்ள நூல்கள்.




</doc>
<doc id="159289" url="https://ta.wikipedia.org/wiki?curid=159289" title="கோளகக் கொத்து விண்மீன் கூட்டம்">
கோளகக் கொத்து விண்மீன் கூட்டம்

கோளகக் கொத்து விண்மீன் கூட்டம் (Globular cluster) எனப்படுவது கோள வடிவில் உருவாகியுள்ள விண்மீன்களின் கூட்டமாகும். ஏறக்குறைய கோள வடிவச் சீர்மையுடன் விண்மீன்கள் அடர்த்தியாக, நெருக்கமாகக் கட்டுண்டு இருக்கும் விண்மீன் கூட்டமாகும். ஒவ்வொரு அண்டத்திலும் விண்மீன்கள் ஓரிடத்தில் கூட்டம் கூட்டமாகவும் வேறிடத்தில் விலகி விரிந்தும் காணப்படுகின்றன. அண்டவெளி வளிமத்திலிருந்து விண்மீன்கள் ஒரே சமயத்தில் உருவாகும் போது அவை யாவும் பொது ஈர்ப்பால் கட்டுண்டு ஒரே மாதிரியான இயக்கத்திற்கு இணைந்து உட்படுகின்றன. இது போன்ற கொத்துக் கொத்தான விண்மீன்களை விண்மீன் கூட்டம் என்பர். கொத்து விண்மீன் கூட்டங்களில் இரு வகைகள் உள்ளன. அவை அண்டவெளி அல்லது அண்டகக் கொத்து விண்மீன் கூட்டம் அல்லது தனிக் கொத்து விண்மீன் கூட்டம் (galactic or open cluster) மற்றும் கோளகக் கொத்து விண்மீன் கூட்டம் எனப்படும். அண்டவெளி அல்லது அண்டகக் கொத்து விண்மீன் கூட்டம் அல்லது தனிக் கொத்து விண்மீன் கூட்டத்தில், சிலவற்றில் பத்து முதல் சில நூறு வரையிலான விண்மீன்கள் ஓரளவு தளர்ச்சியாகக் கட்டுண்டு குறிப்பிடும்படியான கட்டமைப்புச் சீர்மை ஏதுமின்றிக் காணப்படும். பொதுவாக இவை அண்டத்தட்டின் தளத்தில் அமைந்துள்ளன. மாறாகக் கோளகக் கொத்து விண்மீன் கூட்டங்கள் ஏறக்குறைய கோள வடிவச் சீர்மையுடன் காணப்படுகின்றன. இதில் விண்மீன்கள் அடர்த்தியாக,நெருக்கமாகக் கட்டுண்டு இருக்கின்றன. சராசரியாக பத்தாயிரம் முதல் பத்து இலட்சம் வரை விண்மீன்களைக் கொண்டிருக்கும் இவை பெரும்பாலும் அண்டத்தட்டின் தளத்தில் அமைவதில்லை. அண்ட வட்டத்தில்(halo) அதிகம் உள்ளன.இவை ஒரு கோளின் துணைக் கோள் போல அண்ட மையத்தை(galactic centre) சுற்றி வலம் வருகின்றன. ஈர்ப்பினால் மிகவும் வலுவாக இணைக்கப்பட்ட ஒரு கட்டமைப்பாக இருப்பதால், இது பொதுவாக கோள வடிவிலும்,அடர்த்தி மிக்கதாகவும் விளங்குகின்றது.

இலத்தீன் மொழியில் "குளோபுளஸ்" என்றால் சிறிய கோளம் என்று பொருள்.

கொத்துக் கொத்தாய் காணப்படும் விண்மீன் கூட்டம் அண்டத்தின் கட்டமைப்பிற்கு வெளியே உள்ள அண்டவெளியில் மட்டுமின்றி, அண்டத்தின் கட்டமைப்பிலும் இடம் பெறுவதுண்டு. 

அண்டவெளியில் காணப்படும் கோளகக் கொத்து விண்மீன் கூட்டங்களில் அதிக எண்ணிக்கையில் 
விண்மீன்கள் உள்ளன. இவை மிகவும் கூடுதலான வயதுடையனவாகவும் இருக்கின்றன. அண்டத் தட்டில் 
காணப்படும் அண்டகக் கொத்து விண்மீன் கூட்டங்கள் அல்லது தனிக்கொத்து விண்மீன் கூட்டங்கள் செறிவு தாழ்ந்தனவாக உள்ளன. கோளகக் கொத்து விண்மீன் கூட்டங்கள் என்பது மிகவும் பரவலாக அண்ட வெளியில் எங்கும் காணப்படுகின்றன. பால்வழி மண்டலத்தில் 150 -158 கோளகக் கொத்து விண்மீன் கூட்டங்களை இனமறிந்துள்ளனர். பெரிய அண்டங்களில் இன்னும் கூடுதலான எண்ணிக்கையில் கோளகக் கொத்து விண்மீன் கூட்டங்கள் இருக்கலாம். நமக்கு அருகில் உள்ள ஆண்ட்ரோமெடா(Andromeda) என்னும் அண்டத்தில் 500 கோளகக் கொத்து விண்மீன் கூட்டங்களைக் கண்டறிந்துள்ளனர். M .87 என்று பெயரிடப்பட்ட மிகப்பெரிய நீள்கோள வடிவ அண்டத்தில் 13000 கோளகக் கொத்து விண்மீன் கூட்டங்கள் இருப்பதைக் கண்டறிந்துள்ளனர். இவை 131,000 ஒளி ஆண்டுகள் ஆரமுள்ள வட்டப்பாதையில் அண்டத்தைச் சுற்றி வலம் வருகின்றன. 

வட்டார வரம்புக்கு உட்பட்ட பகுதியில் போதிய நிறையுடைய ஒவ்வொரு அண்டமும் கோளகக் கொத்து விண்மீன் கூட்டங்களின் குழுமத்தோடு தொடர்புடையனவாக இருக்கின்றன. சகிட்டாரியஸ் குறு அண்டம் (Sagittarius dwarf), கானிஸ் மேஜர் (Canis Major )குறு அண்டம் போன்ற அண்டங்கள் போலோமர் 12 
(Polomer 12 ) என்பது போன்ற கோளகக் கொத்து விண்மீன் கூட்டங்களை பால் வழி மண்டலத்திற்கு 
அளிக்கும் வழி முறையில் உள்ளன. இது கடந்த காலத்தில் அண்டங்களிலிருந்து எவ்வளவு கோளகக் கொத்து விண்மீன் கூட்டங்கள் ஏற்றுக்கொள்ளப்பட்டன என்பதை விவரிக்கக் கூடியதாக இருக்கின்றது.

அண்டத்தில் முதன் முதலாக உருவான சில விண்மீன்கள் கோளகக் கொத்து விண்மீன் கூட்டங்களில் காணப்பட்டாலும் அவற்றின் மூலமும் அண்டத்தின் பரிணாம வளர்ச்சியில் அவற்றின் பங்கும் இன்னும் தெளிவாக வரையறுக்கப் படாமலேயே இருக்கின்றது. கோளகக் கொத்து விண்மீன் கூட்டங்கள் பொதுவாக 100 - 1000 வரையில் உலோகச் செறிவு தாழ்ந்த, பழமையான விண்மீன்களைக் கொண்டுள்ளன. கோளகக் கொத்து விண்மீன் கூட்டங்களில் காணப்படும் இந்த வகை விண்மீன்கள், சுருள்புய அண்டங்களின் (Spiral galaxy) மையக் கருப் பகுதியில் இருக்கும் விண்மீன்களைப் போல இருக்கின்றன. எனினும் மிகக் குறுகிய விண்வெளிப் பகுதிக்குள் அடங்கியிருக்கின்றன. இவற்றுள் வளிமமோ, தூசிப் படலமா காணப்படவில்லை. இது வெகு காலத்திற்கு முன்பே கவரப்பட்டு விண்மீனாகத் திரண்டிருக்கலாம் என்பதைத் தெரிவிக்கக் கூடியதாக இருக்கின்றது. 

ஒரு கன பார்செக்(Cubic parsec ) பரும வெளியில் 0௦.4 விண்மீன்கள் என்ற வீதத்தில் கோளகக் கொத்து 
விண்மீன் கூட்டங்களில் விண்மீன்கள் செறிவாக அடங்கி இருக்கின்றன. எனினும் இக்கட்டமைப்பு விண்மீன்-கோள் அமைப்பிற்கு அனுகூலமிக்கதாக இல்லை. நெருக்கமாக உள்ள விண்மீன்களின் கூட்டத்தில் கோள்களின் சுற்றுப்பாதை இயக்கம் தாய் விண்மீனின் ஈர்ப்புக்கு மட்டும் கட்டுப்படாமல் பிற விண்மீன்களினாலும் பாதிப்பிற்கு உள்ளாகிறது. இத்தகைய கட்டமைப்பில் கோள்களின் சுற்றுப்பாதை இயக்கம் நிலையற்றதாக இருப்பதால் அவற்றின் வாழ்வுக் காலம் மிகவும் குறுகியதாக இருக்கும். பெரும்பாலும் கோளகக் கொத்து விண்மீன் கூட்டங்களில் உள்ள விண்மீன்கள் யாவும் பரிமாண வளர்ச்சிப் படியில் ஏறக்குறைய ஒரே காலகட்டத்தில் உள்ளன. இது ஒரு கோளகக்கொத்து விண்மீன் கூட்டத்திலுள்ள விண்மீன்கள் எல்லாம் சற்றேறக்குறைய ஒரே சமயத்தில் ஒரே மூலத்திலிருந்து உருவாகியிருக்கலாம் என்று தெரிவிக்கின்றது.

பால் வழி மண்டலத்திலுள்ள ஒமேகா செண்டாரி, M 31 ல் உள்ள G 1 என்ற கோளகக் கொத்து விண்மீன் 
கூட்டம் போன்றவை மாபெரும் நிறை கொண்டவை. இவற்றின் நிறை பல மில்லியன் சூரிய நிறையாக
உள்ளது. மாபெரும் நிறையுடைய கோளகக் கொத்து விண்மீன் கூட்டங்கள் உண்மையில் அவ்வட்டாரத்தில் உள்ள பெரிய அண்டங்களால் உட்கவரப்படும் குறு அண்டங்களின் (dwarf galaxy) உள்ளகமாக உள்ளன. என்பதற்கு இவை இரண்டும் சான்றாக உள்ளன. பால் வழி மண்டலத்தில் காணப்படும் கோளகக் கொத்து விண்மீன் கூட்டங்களில் 25 விழுக்காடு குறு அண்டத்துடன் உட்கவரப்பட்டவைகளாக உள்ளன. நிறைமிக்க பல கோளகக் கொத்து விண்மீன் கூட்டங்களில் மையக் கருப் பகுதிகளில் கருந்துளை விண்மீன்கள் இருக்கலாம் என்றும் நம்பப்படுகிறது.

விண்மீன்களை இரு வகையாகப் பிரித்திருக்கின்றர்கள். ஹைட்ரஜன்,ஹீலியம் தவிர்த்த பிற தனிமங்களின் செழுமை அதிகமாக இருப்பின் அவற்றை இரண்டாம் வகை (Population II ) விண்மீன் என்பர். குறைவான் செழுமை கொண்டவைகளால் ஆனவற்றை முதல் வகை (population I ) என்பர். பொதுவாக கோளகக் கொத்து விண்மீன் கூட்டங்களில் உள்ள விண்மீன்கள் எல்லாம் இரண்டாம் வகை விண்மீன்களாக உள்ளன. 
உலோகத் தனிமங்கள், விண்மீன்களின் பரிமாண வளர்ச்சிப் படியில் உயர் வெப்ப நிலைகளில் நிகழும் அணுக்கருச் சேர்க்கை வினைகளால் ஏற்படுகின்றன. உயர் வெப்ப நிலைகளில் இவை நிகழ்வதால் ஒரு விண்மீனில் இருக்கும் உலோக அணுக்களின் செழுமை அவ விண்மீனின் வயதைக் குறிக்கும் ஒரு காரணியாக விளங்குகிறது.






</doc>
<doc id="159290" url="https://ta.wikipedia.org/wiki?curid=159290" title="காகம் பதிப்பகம்">
காகம் பதிப்பகம்

காகம் பதிப்பகம் இலங்கையின் வாழைச்சேனையைத் தளமாகக் கொண்டு இயங்கும் புத்தகப் பதிப்பு நிறுவனமாகும். எழுத்தாளர் ஏ. பி. எம். இத்ரீஸ், தனது சகோதரர்களின் உதவியுடன் 1998 ஆம் ஆண்டு இதனைத் தொடங்கினார். ஏபிஎம் மீடியா எனும் நிறுவனத்தின் துணை நிறுவனமாக இப்பதிப்பகம் செயற்பட்டு வருகிறது.

தொடக்க நிலையில் யாத்ரா என்ற பெயரைக் கொண்டு இயங்கியது. இதன் மூலம் கவிஞர் ஏ. ஜி. எம். ஸதக்காவின் போர்க்காலப் பாடல் அடக்கம் மூன்று நூல்கள் வெளிவந்தன. 1999 ஆம் ஆண்டு முதல் உயிர்ப்பைத் தேடும் வேர்கள் என பெயரை மாற்றிக் கொண்டு எழுத்தாளர் வை. அஹ்மத்தின் முக்காடு சிறுகதைத் தொகுதியை வெளியிட்டது. 2009 ஆம் ஆண்டுவரை சுமார் 20 நூல்கள் இப்பதிப்பகத்தின் மூலம் வெளிவந்தன. மாறிவரும் இலங்கைப் பதிப்புச் சூழலுக்கு ஏற்ப புதிய திட்டங்களுடன் 2010 ஆம் ஆண்டு தொடக்கம் காகம் பதிப்பகம் எனும் பெயரில் ஏ. பி. எம். இத்ரீஸ் அவர்கள் எழுதிய பத்து நூல்களை வெளியிட்டது. இதன் தொடர்ச்சியாக மறைந்த எழுத்தாளர்களின் முழுத்தொகுப்பு நூல்களை செம்பதிப்பாகவும் புதிய எழுத்தாளர்களின் இலக்கியம், சமயம், பண்பாடு, வரலாறு மற்றும் ஆய்வு நூல்களையும் சிறுவர் மற்றும் திறன்விருத்தி நூல்களையும் வெளியிடுகிறது.













</doc>
<doc id="159297" url="https://ta.wikipedia.org/wiki?curid=159297" title="பக்சுட்டன் நினைவு நீரூற்று">
பக்சுட்டன் நினைவு நீரூற்று

பக்சுட்டன் நினைவு நீரூற்று (Buxton Memorial Fountain) என்பது, ஐக்கிய இராச்சியத்தின் இலண்டனில் உள்ள ஒரு நினைவுச் சின்னமும், குடிநீர் ஊற்றும் ஆகும். தற்போது விக்டோரியா கோபுரப் பூங்காவில் அமைந்துள்ள இது பிரித்தானியப் பேரரசில் 1834 ஆம் ஆண்டில் அடிமைத்தனம் ஒழிக்கப்பட்டதை நினைவுகூரும் முகமாக அமைக்கப்பட்டது.

நாடாளுமன்ற உறுப்பினர் சார்லசு பக்சுட்டன் என்பவர் இதனைக் கட்டுவித்துத் தனது தந்தையாரான தாமசு போவெல் பக்சுட்டனுக்கும், அவருடன் சேர்த்து வில்லியம் வில்பர்ஃபோர்சு, தாமசு கிளார்க்சன், தாமசு பாபிங்டன் மக்கோலே, என்றி புரூகம், இசுட்டீபன் லுசிங்டன் ஆகியோருக்கும் அர்ப்பணம் செய்தார். இவர்கள் அனைவரும் அடிமைத்தன ஒழிப்பில் பெரிதும் ஈடுபாடு கொண்டிருந்தவர்கள் ஆவர். 1865 ஆம் ஆண்டில் கோதிக் கட்டிடக்கலைஞரான சாமுவேல் சான்டர்சு தெயுலோன் என்பவர் இதனை வடிவமைத்தார். இவ்வாண்டிலேயே மேற்கத்திய அடிமை வணிகத்தை முடிவுக்குக் கொண்டுவந்த ஐக்கிய அமெரிக்காவின் அரசியல் அமைப்புச் சட்டத்துக்கான 13 ஆவது திருத்தம் நிறைவேறியது என்பதும் குறிப்பிடத்தக்கது.

இது முதலில் இலண்டனில் உள்ள நாடாளுமன்றச் சதுக்கத்தில், 1,200 பவுன்கள் செலவில் அமைக்கப்பட்டது. 1949 ஆம் ஆண்டில் இச் சதுக்கம் திருத்தி அமைக்கப்பட்டபோது இந்த நினைவுச்சின்னம் அவ்விடத்தில் இருந்து அகற்றப்பட்டது. 1957 ஆம் ஆண்டிலேயே இது இதன் தற்போதைய இடமான விக்டோரியா கோபுரப் பூங்காவில் நிறுவப்பட்டது. இந்த நினைவுச் சின்னத்தில் பிரித்தானியாவின் ஆட்சியாளர்களின் ஏழு அலங்கார உருவங்கள் இருந்தன. இவற்றுள் நான்கு 1960 ஆம் ஆண்டிலும், ஏனைய நான்கும் 1971 ஆம் ஆண்டிலும் களவு போயின. இவ்விடங்களில் பின்னர் கண்ணாடியிழை நெகிழியியாலான உருவங்கள் வைக்கப்பட்டனவாயினும் 1980 ஆம் ஆண்டில் இவையும் காணாமல் போய்விட்டன. குடிநீர் ஊற்றும் தற்போது இயங்கும் நிலையில் இல்லை. 2006 ஆம் ஆண்டின் இலையுதிர் காலத்துக்கும் 2007 ஆம் ஆண்டு பெப்ரவரி மாதத்துக்கும் இடையில் திருத்த வேலைகள் செய்யப்பட்டன. அடிமை வணிகம் ஒழிக்கப்படதன் 200 ஆவது ஆண்டு நிறைவுக் கொண்டாட்டத்தின் ஒரு பகுதியாக இந்நினைவுச் சின்னம் 2007 ஆம் ஆண்டு மார்ச்சு மாதம் மீண்டும் திறந்துவைக்கப்பட்டது.

இதன் அடிப்பகுதி 12 அடி விட்டம் கொண்ட எண்கோண வடிவமான தள வடிவம் கொண்டது. எட்டுப் பக்கங்களிலும், டோவன்சயர் பளிங்குக் கற்களால் ஆன இரட்டைத் தூண்கள் கூர் வளைவு முகப்புகளைத் தாஙுகின்றன. எண்கோணத்தின் மையத்தில் வட்ட வடிவ வெட்டுமுகம் கொண்ட பெரிய தூண் ஒன்று உள்ளது. இதன் நாற்புறங்களிலும் கருங்கல்லால் ஆன நான்கு குடிநீரூற்றுத் தொட்டிகள் பொருத்தப்பட்டு உள்லன. இதன் மேற் பகுதியில் எண்கோணத்தின் கோணத் திசைகளோடு பொருந்தும் வகையில் வெண்கலத்தினால் ஆன, இங்கிலாந்தின் பழைய ஆட்சியாளர்களின் உருவங்கள் பொருத்தப்பட்டிருந்தன. பிரிட்டனிய ஆட்சியாளர்களைக் குறிக்க கரக்டாக்கசு, ரோமன்களைக் குறிக்க கான்சுட்டன்டைன், டேனியர்களைக் குறிக்கக் கனூட், சக்சன்களைக் குறிக்க ஆல்பிரட், நோர்மன்களைக் குறிக்க வெற்றியாளன் வில்லியம், இறுதியாக விக்டோரியா அரசி ஆகியோரது உருவங்கள் இவற்றுள் அடங்குவன. இச் சின்னத்தின் நோக்கங்களைக் குறிக்கும் கல்வெட்டுக்கள் இதன் அடிப்பகுதியில் பொருத்தப்பட்டுள்ளன.



</doc>
<doc id="159299" url="https://ta.wikipedia.org/wiki?curid=159299" title="ஐக்கிய இராச்சியத்திலுள்ள உலகப் பாரம்பரியக் களங்கள்">
ஐக்கிய இராச்சியத்திலுள்ள உலகப் பாரம்பரியக் களங்கள்

யுனெஸ்கோவினால் நிர்வகிக்கப்படும் உலக பாரம்பரியக் களங்களில் 28 ஐக்கிய இராச்சியத்தில் காணப்படுகின்றது. இது உலக பாரம்பரியக் களங்களின் பட்டியலில் எட்டாவது இடத்தில் உள்ளது. இங்கே 23 பண்பாட்டுக் களங்களும், 4 இயற்கைக் களங்களும், 1 இவை இரண்டின் கலப்பாகவும் இருக்கின்றன. 1972 இல் உலக பாரம்பரியக் களத்தை உருவாக்குவதற்காக உருவாக்கப்பட்ட சாசனத்தை ஐக்கிய இராச்சியம் மே 29, 1984 இல் ஏற்றுக் கொண்டது.

ஆண்டுதோறும் ஐக்கிய இராச்சியம் £130,000 ஐ உலகப் பாரம்பரியக் களத்திற்கு வழங்கி வருகின்றது. இந்தப் பணம் வளர்ந்துவரும் நாடுகளில் களங்களைப் பாதுகாக்க உதவும்


</doc>
<doc id="159303" url="https://ta.wikipedia.org/wiki?curid=159303" title="லிபேரியஸ் (திருத்தந்தை)">
லிபேரியஸ் (திருத்தந்தை)

திருத்தந்தை லிபேரியஸ் ("Pope Liberius") கத்தோலிக்க திருச்சபையில் உரோமை ஆயராகவும் திருத்தந்தையாகவும் மே 17, 352 முதல் செப்டம்பர் 24, 366 வரை ஆட்சிசெய்தார். இவர் கத்தோலிக்க திருச்சபையின் 36ஆம் திருத்தந்தை ஆவார்.

திருத்தந்தை லிபேரியசுக்கு முன் பதவியில் இருந்தவர் முதலாம் ஜூலியுஸ். அவர், இயேசு கிறித்துவின் இறைத்தன்மையை மறுத்த ஆரியுஸ் என்பவரின் நிலைப்பாட்டைக் கடுமையாக எதிர்த்து, திருச்சபையின் உண்மையான போதனைப்படி இயேசு கிறித்து கடவுள்தன்மை கொண்டவரே என்பதை வலியுறுத்தினார். அந்த உண்மையை 325இல் நிசேயா சங்கம் தெளிவாக எடுத்துரைத்ததையும் சுட்டிக் காட்டினார். இயேசு கடவுள்தன்மை கொண்டவரே என்னும் கொள்கையை உறுதியோடு அறிவித்த ஆயர் அத்தனாசியுசு (அலெக்சாந்திரியா நகர் ஆயர்) தம் நம்பிக்கையின் பொருட்டு பல வகைகளில் துன்புறுத்தப்பட்டார். முதலாம் ஜூலியுஸ் அத்தனாசியுசுக்கு ஆதரவு தெரிவித்தார்.

ஆனால், முதலாம் ஜூலியுசைத் தொடர்ந்து திருத்தந்தையாகப் பதவி ஏற்ற லிபேரியஸ் சில வேளைகளில் உறுதிப்பாடு கொண்டவராகச் செயல்படவில்லை. இவரது பதவிக் காலத்தின்போதும், இயேசு கிறித்துவின் இறைத்தன்மை பற்றிய விவாதம் தொடர்ந்து நிகழ்ந்து கொண்டிருந்தது. அதாவது, இயேசு கிறித்து இறைத்தன்மை கொண்டவர், கடவுளின் மகன் என்று நிசேயா சங்கம் (325) அறிவித்திருந்த உண்மையை ஆரியுஸ் ("Arius") மறுத்ததோடு, இயேசு கடவுளின் படைப்புகளில் மிகச் சிறந்தவரே தவிர கடவுள்தன்மை கொண்டவரல்ல என்று போதித்தார். ஆரியுசின் நிலைப்பாடு ஆங்காங்கே பரவத்தொடங்கியிருந்தது. சில ஆயர்களும் (குறிப்பாக கீழைச் சபையில்) ஆரியுசின் ஆதரவாளர்களாக மாறினர்.

அச்சமயத்தில் உரோமைப் பேரரசின் மேற்குப் பகுதிக்கும் கிழக்குப் பகுதிக்கும் ஒரே ஆளுநராக இருந்த இரண்டாம் காண்ஸ்டன்ஸ் பேரரசனும் ஆரியுசின் கொள்கையை ஆதரித்தார். மேற்குப் பகுதியின் ஆயர்கள் ஆரியுசின் கொள்கையை ஏற்கும்படி பேரரசனால் வற்புறுத்தலுக்கு உள்ளாக்கப்பட்டார்கள். அதோடு, ஆயர் அத்தனாசியுசைக் கண்டனம் செய்யவும் பேரரசன் ஆயர்களை வற்புறுத்தினார். இதற்காகவே தீர் நகரில் ஒரு சங்கம் 355இல் கூட்டப்பட்டு, பேரரசனின் நிலைப்பாட்டை ஆதரித்து தீர்மானம் நிறைவேற்றப்பட்டது.

ஆரியுசின் ஆதரவாளரான ஆயர்கள் லிபேரியசைத் தம் வசப்படுத்த முயன்றார்கள். அவர்களின் வற்புறுத்தலின் பேரில் லிபேரியஸ் பேரரசனிடம் ஒரு சங்கத்தைக் கூட்டக் கேட்டார். அத்தனாசியுசின் நிலைப்பாடு சரியா இல்லையா என்று விவாதித்து முடிவெடுப்பது அச்சங்கத்தின் நோக்கம். ஆக்குவிலா நகரிலும் பின்னர் ஆர்ல் நகரிலும் சங்கங்கள் கூட்டப்பட்டன. பேரரசனின் விருப்பத்துக்குப் பணிந்து அச்சங்கங்கள் அத்தனாசியுசைக் கண்டனம் செய்தது சரியே என்றன. அந்தத் தீர்மானத்தில் திருத்தந்தையின் தூதுவர்களும் கையெழுத்திட்டனர்.

இதைக் கேட்டு அதிர்ச்சியடைந்த திருத்தந்தை, நிசேயா சங்கம் (325) இயேசு கிறித்து கடவுள் தன்மை கொண்டவர் என்று அறிவித்த போதனை மறுக்கப்படும் ஆபத்து நேர்ந்ததை உணர்ந்தார். அச்சங்கத்தின் போதனையை மறுத்தல் தவறு என்று உணர்த்தவும், அப்போதனையை ஊக்கத்தோடு எடுத்துரைத்த அத்தனாசியுஸ் கண்டனம் செய்யப்படலாகாது என்றும் வலியுறுத்தும் வகையிலும் ஒரு சங்கம் கூட்ட வேண்டும் என்று லிபேரியஸ் உறுதிபூண்டார்.

355இல் மிலான் நகரில் சங்கம் கூடியது. ஆரியுசுக்கு ஆதரவளித்து, அத்தனாசியுசைக் கண்டனம் செய்திருந்த பேரரசனின் கருத்தே சங்கத்தில் மேலோங்கியது. எனவே, அத்தனாசியுஸ் கண்டனம் செய்யப்பட்டது சரியே என்று சங்கம் அறிவித்தது. பேரரசனின் கருத்தை எதிர்த்த ஆயர்கள் நாடுகடத்தப்பட்டார்கள்.

லிபேரியஸ் மிலான் சங்கத்தின் முடிவை ஏற்க மறுத்தார். எனவே, அவரையும் பேரரசன் நாடுகடத்தினான். அங்கே, லிபேரியசின் உறுதிப்பாடு படிப்படியாக ஆட்டம் கண்டது. பேரரசன் கொடுத்த நெருக்கடி தாங்கமுடியாமல், லிபேரியஸ், அத்தனாசியுஸ் கண்டனம் செய்யப்பட்டது சரியே என்று கூறத் தொடங்கினார். இயேசு கிறித்து இறைத்தன்மை கொண்டவர் என்னும் கொள்கையை ஆணித்தரமாக எடுத்துரைக்காமல் மேலெழுந்தவாரியாக மட்டுமே குறிப்பிட்ட ஒரு வாசகத்தை ஏற்று அவர் கையெழுத்திட்டார். மேலும், பேரரசனின் அதிகாரத்துக்குத் தம்மைக் கீழ்ப்படுத்திக்கொண்டார்.

லிபேரியஸ் நாடுகடத்தப்பட்டிருந்த வேளையில் பேரரசனின் வற்புறுத்தலின் பேரில் இரண்டாம் பெலிக்சு என்பவர் திருத்தந்தையாகத் தேர்ந்தெடுக்கப்பட்டிருந்தார். விடுதலை பெற்ற லிபேரியஸ் உரோமைக்குத் திரும்பியதும், அவர் திருத்தந்தை பதவியை இரண்டாம் பெலிக்சோடு பகிர்ந்துகொள்ள வேண்டும் என்று பேரரசன் விரும்பினான். இந்த முறைகேட்டை உரோமை மக்களும் குருக்களும் தீவிரமாக எதிர்த்தனர். அவர்களது எதிர்ப்பின் விளைவாக இரண்டாம் பெலிக்சு உரோமையை விட்டு நாட்டுப் பகுதிக்குத் தப்பிச் சென்றார். "கடவுள் ஒருவரே, கிறித்துவும் ஒருவரே, ஆயரும் ஒருவரே" என்று மக்கள் குரலெழுப்பினர். லிபேரியஸ் மீண்டும் உரோமையின் ஒரே ஆயராக, திருத்தந்தை பதவியை ஏற்றார்.

இரண்டாம் பெலிக்சு (355-365) திருச்சபை வரலாற்றில் எதிர்-திருத்தந்தை என அழைக்கப்படுகிறார். 

பதவியை மீண்டும் பெற்ற லிபேரியசால் திருச்சபையின் ஆட்சியை உறுதியாக நிலைநாட்ட இயலவில்லை. இதற்கிடையில் 359இல் ரீமினி நகரில் கூடிய சங்கம் ஆரியுசின் கொள்கைக்கு ஆதரவு தெரிவித்தது.

பேரரசன் காண்ஸ்டன்ஸ் 361இல் இறந்த பிறகுதான், லிபேரியஸ் நிசேயா சங்கத்தின் (325) போதனையை, அதாவது இயேசு கிறித்து இறைத்தன்மை கொண்டவர் என்னும் போதனையை, உறுதியாக எடுத்துரைத்தார். ரீமினி சங்கத்தின் தீர்மானங்கள் செல்லாது என்று அறிவித்தார்.

ரீமினி சங்கத்தின் தீர்மானங்களை ஏற்ற ஆயர்கள் தங்கள் தவற்றினை ஏற்று, மீண்டும் நிசேயா சங்கப் படிப்பினையை ஒத்துக்கொண்டால் அவர்களை சபையில் சேர்த்துக்கொள்ளலாம் என்று வழிவகுத்தார். அதுபோலவே கீழைச் சபையிலும் ஆரியுசின் கொள்கை தவறு என்று ஏற்று, மீண்டும் நிசேயா சங்கப் படிப்பினையை ஏற்ற ஆயர்களைச் சபையில் சேர்த்திட லிபேரியஸ் ஏற்பாடு செய்தார். இவ்வாறு, திருச்சபை முழுவதிலும் ஒற்றுமை கொணர்வதற்கு உரோமை ஆயர் என்னும் தகுதியில் திருத்தந்தை லிபேரியுஸ் நடவடிக்கைகள் எடுத்தார்.

திருத்தந்தை லிபேரியஸ் அன்னை மரியாவுக்கு உரோமை நகரில் ஓர் அழகிய கோவில் கட்டி எழுப்பினார் என்பது வரலாறு. அதன் பின்னணியில் ஒரு கதை உள்ளது. அதன்படி, உரோமையில் வாழ்ந்த பெருங்குடியைச் சார்ந்த யோவான் என்பவருக்கும் அவரது மனைவிக்கும் குழந்தைகள் இல்லை. தங்களது பெரும் செல்வத்தை யாருக்கு விட்டுச் செல்வது என்று அன்னை மரியா தங்களுக்குத் தெரிவிக்க வேண்டும் என்று அத்தம்பதியர் வேண்டிக்கொண்டனர். அவர்களது வேண்டுதலுக்கு இணங்க, அன்னை மரியா அவர்களுக்கு 358ஆம் ஆண்டு ஆகத்து மாதம் 4ஆம் நாள் இரவில் கனவில் தோன்றி, தமக்கென்று ஒரு கோவில் கட்டுமாறு கேட்டுக்கொண்டார். அக்கோவில் அமையவேண்டிய இடம் "எசுக்குயிலின்" குன்றம் என்றும், அக்குன்றில் எங்கு உறைபனி பெய்துள்ளதோ அதுவே கோவில் எழுப்பப்பட வேண்டிய இடம் என்றும் அன்னை மரியா கனவின்வழி தெரிவித்தார்.

ஆனால், ஆகத்து மாதம் கோடைகாலத்தின் உச்சக்கட்டம் என்பதாலும், உறைபனி பெய்வதற்கு எந்தவொரு வாய்ப்பும் இல்லை என்பதாலும் யோவானும் அவர்தம் மனைவியும் தங்கள் கனவின் பொருள் குறித்து வியந்துகொண்டிருந்தார்கள். எப்படியும் அன்னை மரியா கூறியது நடக்கும் என்னும் நம்பிக்கையில் எசுக்குயிலின் குன்றம் சென்று பார்த்தபோது அங்கே உண்மையாகவே உறைபனி பெய்திருப்பதையும் கோவில் கட்டடத்தின் எல்லை பனியில் வரையப்பட்டிருப்பதையும் கண்டு வியந்தார்கள்.

அதே இரவு, திருத்தந்தை லிபேரியஸ் என்பவருக்கும் அன்னை மரியா கனவில் தோன்றி, உறைபனி அடையாளம் கொடுக்கப்படுவதாகக் கூறினார். அவரும் பிற கிறித்தவர்களும் எசுக்குயிலின் குன்றுக்குச் சென்று, அன்னை மரியா கூறியதுபோலவே உறைபனி விழுந்த அதிசயத்தைக் கண்டு வியந்தார்கள். ஆகத்து கோடை வெயிலில் உறைபனி பெய்ததைக் கண்ட அனைவரும் கோவிலின் எல்லை பனியில் வரையப்பட்டதைக் கண்டனர். திருத்தந்தை லிபேரியஸ் அன்னை மரியாவுக்கு அங்கே ஒரு கோவில் கட்டி எழுப்பினார். 358இல் தொடங்கிய கட்டட வேலை 360இல் நிறைவுற்றது. சில வரலாற்றாசிரியர்கள் இக்கதையை ஒரு புனைவாகவே கருதுகின்றனர்.

இருப்பினும், திருத்தந்தை லிபேரியஸ் அக்கோவிலை அன்னை மரியாவுக்கு நேர்ந்தளித்தார் என்னும் வரலாற்றுச் செய்திப் பின்னணியில் அதற்கு "லிபேரியக் கோவில்" என்றொரு பெயரும் உண்டு.

திருத்தந்தை உண்மையிலேயே நிசேயா சங்கம் இயேசுவின் இறைத்தன்மை குறித்து வழங்கிய போதனையை மறுத்தாரா என்பது பற்றி வரலாற்றுச் சர்ச்சை நிலவி வந்துள்ளது. சிலர் கருத்துப்படி, லிபேரியஸ் இறுதிவரை திருச்சபையின் உண்மையான போதனையை ஏற்று போதித்தார். அதன் அடிப்படையில் புனித ஜெரோம் தொகுத்த மறைச்சாட்சிகள் பட்டியலில் திருத்தந்தை லிபேரியசின் நினைவு செப்டம்பர் 23ஆம் நாள் கொண்டாடப்பட்டது. ஆனால், அதன் பின் தொகுக்கப்பட்ட வழிபாட்டு நாள்காட்டிகளில் லிபேரியசின் பெயர் சேர்க்கப்படவில்லை.

பிற்கால மரபுப்படி, லிபேரியஸ் திருச்சபையின் உண்மையான போதனையை மறுத்திருந்தார். எனவே, உரோமை ஆயராகிய திருத்தந்தை வழுவாவரம் கொண்டுள்ளாரா என்னும் பொருள் பற்றி முதலாம் வத்திக்கான் சங்கத்தில் (1870) விவாதிக்கப்பட்டபோது, அதற்கு எதிராகப் பேசியவர்கள் திருத்தந்தை லிபேரியசின் பெயரைக் குறிப்பிட்டார்கள் என்பது கருதத்தக்கது.

லிபேரியஸ் நாடுகடத்தப்பட்டிருந்த போது எதிர்-திருத்தந்தையாக ("antipope") தேர்ந்தெடுக்கப்பட்ட இரண்டாம் பெலிக்சு என்பவரின் பெயர் முறையான திருத்தந்தையர் பட்டியலில் சில காலம் இடம்பெற்றிருந்தது. பெயர்களைச் சரியாக அடையாளம் காணமுடியாத குறை காரணமாக அந்த இரண்டாம் பெலிக்சு நிசேயா சங்கத்தின் போதனையைக் காப்பதற்காகத் தம் உயிரையே பலியாக்கினார் என்றொரு மரபு எழுந்தது. அது தவறு என்று பிற்காலத்தில் தெரிந்தது.

திருத்தந்தை லிபேரியஸ் 366ஆம் ஆண்டு செப்டம்பர் 24ஆம் நாள் இறந்தார். அவருடைய உடல் உரோமையில் பிரிசில்லா சுரங்கக் கல்லறையில் அடக்கம் செய்யப்பட்டது.



</doc>
<doc id="159308" url="https://ta.wikipedia.org/wiki?curid=159308" title="அடைக்கலராசு">
அடைக்கலராசு

அடைக்கலராசு (தோற்றம்: 9, மே, 1936 - மறைவு: 27, செப்டம்பர், 2012), திருச்சி மக்களவைத் தொகுதியில் இருந்து இந்திய தேசிய காங்கிரசு சார்பில் போட்டியிட்டு தொடர்ந்து 4 முறை வெற்றி பெற்று நாடாளுமன்ற உறுப்பினராகப் பதவி வகித்தவர்.

1996-ம் ஆண்டு நடந்த தேர்தலில் ஜி. கே. மூப்பனார் தலைமையிலான தமிழ் மாநில காங்கிரசு சார்பில் போட்டியிட்டு வென்றார். இவர் காங்கிரசு கட்சியின் தமிழ்நாடு மாநில துணைத்தலைவராகவும் செயல்பட்டு வந்தார். மாரடைப்பால் பாதிக்கப்பட்ட இவர், 27-செப்டம்பர்-2012 இல் தனியார் மருத்துவமனை ஒன்றில் உயிரிழந்தார்.



</doc>
<doc id="159311" url="https://ta.wikipedia.org/wiki?curid=159311" title="ஹெர்குலஸ் (விண்மீன் தொகுதி)">
ஹெர்குலஸ் (விண்மீன் தொகுதி)

ஹெர்குலஸ்(Hercules) விண்வெளியில் அதிகத் தோற்றப் பரப்பை அடைத்துள்ள பெரிய வட்டார விண்மீன் கூட்டங்களுள் ஒன்று. இது பெரிய வட்டாரமாக இருப்பினும் இதில் அதிக முதன்மை பெற்ற விண்மீன்கள் ஏதும் இல்லை. கிரேக்க நாட்டின் தொன்மவியல் மாவீரனாகத் திகழ்ந்த ஹெர்குலசைப் பெருமைப்படுத்தும் விதமாக இவ் வட்டாரத்திற்கு அவன் பெயர் சூட்டியுள்ளனர். 2 ஆம் நூற்றாண்டின் வானியலாளரான தாலமி பட்டியலிட்ட 48 விண்மீன் கூட்டங்களுள் ஹெர்குலசும் ஒன்றாகும். மேலும தற்போது அறியப்பட்டுள்ள 88 விண்மீன் கூட்டங்களில் ஒன்றாகவும் விளங்குகிறது. இது ஐந்தாவது மிகப் பெரிய விண்மீன் கூட்டமாகும். இவற்றில் 150 விண்மீன்களை இனமறிந்துள்ளனர். பெரும்பாலானவை வெறும் கண்களுக்குப் புலப்பட்டுத் தெரிகின்றன. ஹெர்குலஸ் விண்மீன் வட்டாரம் பூட்டெஸ் (Bootes ) வட்டாரத்திலுள்ள ஆர்க்டூரசுக்கும் வேகா வட்டாரத்திற்கும் இடையில் அமைந்திருக்கின்றது.

தெற்கில் ஆல்பா ஹெர்குலஸ் ஹெர்குலசின் தலை எனவும், வடக்கில் பீட்டா ஹெர்குலஸ் விண்மீன்கள் பாதங்களாகவும் சித்தரிக்கப்பட்டுள்ளன. மைசினேயின் அரசனான யுரைஸ்தியஸ், ஹெர்குலசை அழைத்து அவனிடம் 12 அடிமைகளைக் கொடுத்து டிராகானைக் கொல்லுமாறு கட்டளையிடுகின்றான். இந்த டிராகன் அடுத்துள்ள திராகோ வட்டாரத்தால் சித்தரிக்கப்பட்டுள்ளது. ஹெர்குலஸ் வட்டாரத்தில் ஹெர்குலசு தனது வலது முழங்காலை மடக்கி தரையில் வைத்து அமர்ந்து கொண்டு இடது பாதத்தை டிராகானின் தலை மீது வைத்திருப்பது போலக் கற்பனை செய்யப்பட்டுள்ளது.

இவ்வட்டாரத்தில் ஆல்பா ஹெர்குலசை விடப் பீட்டா ஹெர்குலஸ் தோற்றப் பிரகாசம் மிக்க
விண்மீனாகும். ராஸ்அல்கீத்தி என்ற ஆல்பா ஹெர்குலஸ் 218 ஒளி ஆண்டுகள் தொலைவில் உள்ள சிவப்பு நிறப் பெருவிண்மீனாக உள்ளது. ராஸ்அல்கீத்தி என்றால் அரேபிய மொழியில் "மண்டியிட்டவன் தலை" என்று பொருள் தருகின்றது.

ஹெர்குலஸ் விண்மீன் கூட்டத்தின் பரப்பு தொடர்ந்து விரிந்து சுருங்குவதால் இது ஒரு மாறொளிர் விண்மீனாக விளங்குகின்றது. அதனால் இதன் தோற்ற ஒளிப்பொலிவெண் 3.1 முதல் 3.9 வரை மாற்றத்திற்கு உட்படுகின்றது. இது ஒரு எம்5 வகை விண்மீனாகும். இது ஒரியனில் உள்ள பெடல்ஜியூசை விடப் பெரியது. ஆல்பா ஹெர்குலசிலிருந்து 4.6 வினாடி கோண விலக்கத்தில் மஞ்சள் நிறத் துணை விண்மீன் ஒன்று 5.4 என்ற தோற்ற ஒளிப்பொலிவெண்ணுடன் ஹெர்குலசை 111 ஆண்டுகளுக்கு ஒருமுறைச் சுற்றி வருகிறது. இத் துணை விண்மீனே ஒரு நிறமாலை வகை இரட்டை விண்மீனாகக் காட்சியளிக்கின்றது. இதன் சுற்றுக் காலம் 52 நாட்கள் என்றும், துணை மற்றும் துணைக்குத் துணை விண்மீன்கள் விரிவடையும் வளிம மண்டலங்களைக் கொண்டுள்ளன என்றும் அறிந்துள்ளனர்.

ஹெர்குலசின் விட்டம் சூரியனின் விட்டத்தைப் போல 800 மடங்காக உள்ளது. கொரினிபோரஸ் (koreneforos) என்ற பீட்டா ஹெர்குலஸ் 102 ஒளி ஆண்டுகள் தொலைவில் தோற்ற ஒளிப்பொலிவெண் 2.77 உடன் நிறமாலையால் ஜி.8 வகை விண்மீனாக உள்ளது. எப்சிலான் ஹெர்குலஸ் 85 ஒளி ஆண்டுகள் தொலைவில் 3.92 தோற்ற ஒளிப்பொலிவெண்னுடன் A0 வகை விண்மீனாகவும் மியூ ஹெர்குலஸ் 27 ஒளி ஆண்டுகள் தொலைவில் 3.42 தோற்ற ஒளிப்பொலிவெண்னுடன் ஜி5 வகை விண்மீனாகவும் காமாஹெர்குலஸ் 140 ஒளி ஆண்டுகள் தொலைவில் 3.75 தோற்ற ஒளிப்பொலிவெண்ணுடன் A9 வகை விண்மீனாகவும் உள்ளன. ரோ ஹெர்குலஸ் ஒரு தோற்ற இரட்டை விண்மீனாகும். நெடிய இடைத் தொலைவுடன் தோற்றத்திற்கு அருகருகே இருப்பது போலத் தோன்றுவதால் இது உண்மையான இரட்டை விண்மீனில்லை. இவற்றைத் தொலை நோக்கியால் பகுத்துணர முடியும். இவற்றின் ஒளிப்பொலிவெண்கள் முறையே 4.6 , 5.4 ஆகும். 

ஹெர்குலஸ் வட்டாரத்தின் சிறப்பு அப்பகுதியில் காணப்படும் கோளகக் கொத்து விண்மீன் கூட்டங்களாகும். இவற்றுள் எம்.13 மற்றும் எம்.92 என்று பதிவு செய்யப்பட்ட விண்ணுருப்புகளைக் குறிப்பிட்டுச் சொல்லலாம். எம்13 வடக்கு வானில் தோற்றத்தில் அரை நிலவுப் பரப்பில் காணப்படுகின்றது. 23,500 ஒளி ஆண்டுகள் தொலைவில் உள்ள இதில் சுமார் 5 லட்சம் விண்மீன்கள் உள்ளன. அண்டகக் கொத்து விண்மீன்கள் போலன்றி இதில் பல வெப்பமிக்க பெரு விண்மீன்கள் உள்ளன. எனினும் பிரகாசமிக்க விண்மீன்கள் குளிர்ந்த சிவப்பு நிறப் பெரு விண்மீன்களாக இருக்கின்றன. வெப்ப மிக்க நீல நிற விண்மீன்கள் இதில் மிக அரிதாகக் காணப்படுகின்றன. ஒரு சில விண்மீன்கள் நம்முடைய சூரியன் போல இருக்கின்றன. கோளாகக் கொத்து விண்மீன் கூட்டங்களில் பொதுவாக அதிகத் தொலைவிலும் மிக அதிக எண்ணிக்கையில் மாறொளிர் விண்மீன்களைக் கொண்டிருக்கும். எம்.13 ல், 15 குறுகிய அலைவு கால சிபிட்ஸ் வகை மாறொளிர் விண்மீன்களை அறிந்துள்ளனர்.

கோளாகக் கொத்து விண்மீன் கூட்டங்களில் 130 – 300 ஒளி ஆண்டுகள் நெடுக்கைக்குட்பட்ட வெளியில்
அடர்த்தியாகச் செரிவுற்றிருக்கும் விண்மீன்கள் உள்ளன. மிகவும் கவனத்தைக் கவருவது என்னவெனில் இதில் தூசிப் படலங்களோ, கரு வடிவங்களோ அல்லது படர்ந்து சூழ்ந்து காணப்படும் நெபுலாக்களோ சிறிதும் காணப்படவில்லை. மேலும் கோளாகக் கொத்து விண்மீன் கூட்டங்கள் நிலைப்புத்தன்மை மிக்க கட்டமைப்புகளாக உள்ளன. அவை எப்படி உருவாயின என்பது சரியாகத் தெரியாவிட்டாலும் பல டிரில்லியன் (10 ^ 12 ) ஆண்டுகளுக்கு அவை அடிப்படைமாற்றங்கள் ஏதுமின்றித் தொடர்ந்து நிலைத்திருக்கும் என்பதை மட்டும் உறுதியாகக் கூறலாம்.

அயோட்டா மற்றும் ஈட்டா ஹெர்குலசுக்கு மிகச் சரியாக இடையில் எம்.92 அமைந்துள்ளது. இது எம்.13 ஐ விடவும் அதிகத் தொலைவில் (24000 ஒளி ஆண்டுகள்) இருக்கின்றது. இதில் பல வெப்ப மிக்க பெரு விண்மீன்கள் இருப்பினும் எம்.13 ஐ விடக் குறைந்த எண்ணிக்கையிலேயே உள்ளன.



</doc>
<doc id="159312" url="https://ta.wikipedia.org/wiki?curid=159312" title="சில்க் ஏர்">
சில்க் ஏர்

சில்க் ஏர் (சிங்கப்பூர்) வரையறுக்கப்பட்ட தனியார் நிறுவனம் ("SilkAir (Singapore) Private Limited") (சீனம்: 勝安航空 "Shèngān Hángkōng") சிங்கப்பூரிலிருந்து இயங்கும் ஓர் வான்வழிச் சேவை ஆகும். இது சிங்கப்பூர் வான்வழிச் சேவைக்கு முழுமையாக உரிமையான ஓர் கிளை நிறுவனமாகும். இது சிங்கப்பூரிலிருந்து தென்கிழக்கு ஆசியா, தெற்கு ஆசியா, சீனா மற்றும் ஆத்திரேலியாவிலுள்ள 43 நகரங்களுக்கு திட்டமிட்ட பயணச் சேவைகளை இயக்குகிறது. சிங்கப்பூர் வான்வழிச் சேவையின் சூப்பர்அப் 1இல் ஐந்தாவது மாடியில் இதன் தலைமையகம் இயங்குகிறது. சிங்கப்பூர் வான்வழிச் சேவைக் குழுமத்தின் குறைந்த தொலைவுப் பயணங்களுக்கான மண்டல பயணச்சேவை வழங்கும் நிறுவனமாக இயக்கப்படுகிறது. 2006ஆம் ஆண்டில் 1.56 மில்லியன் பயணியரை ஏற்றிச் சென்றுள்ளது.சிங்கப்பூர் டாலர் 415 மில்லியன் அளவில் விற்பனை ஆற்றியுள்ள இந்த நிறுவனத்தின் இலாபம் சி.டா 30 மில்லியனாக இருந்தது.
மார்ச்சு 31, 2010இல் சில்க் ஏரில் 278 ஊழியர்கள் பணி புரிந்தனர்.



</doc>
<doc id="159317" url="https://ta.wikipedia.org/wiki?curid=159317" title="இளந்தமிழர் இலக்கியப் பட்டறை">
இளந்தமிழர் இலக்கியப் பட்டறை

இளந்தமிழர் இலக்கியப் பட்டறை என்பது தமிழ்நாடு அரசின் தமிழ் வளர்ச்சித் துறையின் சார்பில் ஆண்டு தோறும் இளம் படைப்பாளர்களுக்கு அவர்களுடைய படைப்பாற்றல் திறனை அதிகரிக்கும் நோக்கத்துடன் ஒரு வார காலத்திற்கு அளிக்கும் ஒரு பயிற்சித் திட்டமாகும். இத்திட்டத்திற்கு தமிழ் வளர்ச்சித் துறை நடத்திய பேச்சு, கவிதை, கட்டுரைப் போட்டிகளில் மாவட்ட அளவில் முதலிடம் பெற்றவர்கள் தேர்வு செய்யப்படுகின்றனர். 2012 ஆம் ஆண்டில் கல்லூரி மாணவர்களுக்கு மட்டும் பயிற்சி அளிக்கப்பட்டது. 2013 ஆம் ஆண்டில் இத்திட்டம் பள்ளி மாணவர்களுக்கும் சேர்த்து விரிவாக்கப்பட்டது. இத்திட்டத்திற்கு தமிழ்நாடு அரசு ஆண்டொன்றுக்கு ரூபாய் பத்து இலட்சம் செலவிடுகிறது. சென்னை, வேலூர், திருச்சிராப்பள்ளி, மதுரை, திருநெல்வேலி ஆகிய இடங்களில் சுழற்சி முறையில் துறை சார்ந்த வல்லுநர்களை அழைத்துப் பயிற்சி அளிக்கப்படுகிறது.

2012 ஆம் ஆண்டில் முதல் பயிற்சிப் பட்டறை திருச்சிராப்பள்ளியில் திருவரங்கம் எனுமிடத்தில் 22-09-2012 முதல் 28-09-2012 வரை நடத்தப் பெற்றது. இந்த பட்டறையில் தமிழ்நாட்டிலுள்ள 32 மாவட்டங்களில் இருந்து தேர்வு செய்யப்பட்ட 106 மாணவ மாணவியர் கலந்து கொண்டனர். ஏழு நாட்கள் நடைபெற்ற இந்நிகழ்வில் 42 வகையான தலைப்புகளில் கீழ் அத்துறையின் சிறந்த வல்லுநர்களைக் கொண்டு பயிற்சியளிக்கப்பட்டது. இந்நிகழ்வில் தினமும் காலையில் யோகா பயிற்சி அளிக்கப்பட்டது. மாலையில் கலை மற்றும் பண்பாட்டுத் துறையின் சார்பில் கலை நிகழ்ச்சிகள் நடைபெற்றன.இப்பயிற்சிக்கு தமிழ்நாடு அரசு ரூபாய் பத்து இலட்சம் செலவிட்டது.

 
2013 ஆம் ஆண்டில் இரண்டாம் பயிற்சிப் பட்டறை சென்னை, அடையாறு, இந்திராநகரிலுள்ள இளைஞர் விடுதியில் 01-08-2013 முதல் 07-08-2013 வரை நடத்தப் பெறுகிறது. இந்த பட்டறையில் தமிழ்நாட்டிலுள்ள 32 மாவட்டங்களில் இருந்து தேர்வு செய்யப்பட்ட பள்ளி மாணவ மாணவியர் 100 பேர்களும், கல்லூரி மாணவ மாணவியர்கள் 100 பேர்களும் என 200 பேர் கலந்து கொண்டனர். ஏழு நாட்கள் நடைபெற்ற இந்நிகழ்வில் 34 வகையான தலைப்புகளில் கீழ் அத்துறையின் சிறந்த வல்லுநர்களைக் கொண்டு பயிற்சியளிக்கப்பட்டது. இப்பயிற்சிக்கு தமிழ்நாடு அரசு ரூபாய் பத்து இலட்சம் செலவிட்டது.



</doc>
<doc id="159318" url="https://ta.wikipedia.org/wiki?curid=159318" title="சாமுவேல் சான்டர்சு தெயுலோன்">
சாமுவேல் சான்டர்சு தெயுலோன்

சாமுவேல் சான்டர்சு தெயுலோன் (1812-1873) 19 ஆம் நூற்றாண்டைச் சேர்ந்தவரும் இங்கிலாந்தில் வாழ்ந்தவருமான கோதிக் மறுமலர்ச்சிக் கட்டிடக்கலைஞர். இவர் இங்கிலாந்தில் பல கட்டிடங்களையும் நினைவுச் சின்னங்களையும் வடிவமைத்துள்ளார்.

தெயுலோன் தென்கிழக்கு இலண்டனில் உள்ள கிறீனிச்சில் 1812 ஆம் ஆண்டு பிறந்தார். இவரது தந்தையார் பிரெஞ்சுக் குடும்பம் ஒன்றைச் சேர்ந்தவர், அலுமாரிகள் செய்யும் தொழில் செய்து வந்தார். தெயுலோனின் உடன்பிறந்தாரான வில்லியம் மில்போர்ட் தெயுலோன் (1823–1900) என்பவரும் கட்டிடக்கலைஞர் ஆனார். 1873 ஆம் ஆண்டு காலமான தெயுலோன் ஐகேட் மயானத்தில் அடக்கம் செய்யப்பட்டார். இவரது வழி வந்தவரான அலன் தெயுலோன் என்பவர் 2009 ஆண்டில் சாமுவேல் சான்டர்சு தெயுலோன் பற்றிய நூலொன்றை வெளியிட்டுள்ளார்.

ராயல் அக்கடமி பள்ளிகளில் பயின்ற தெயுலோன் 1835 ஆம் ஆண்டில் படிப்பை முடித்துக்கொண்டு, 1838ல் கட்டிடக் கலைஞராகப் பணி புரியத் தொடங்கினார். சார்ச் கில்பர்ட் இசுக்கொட்டின் (George Gilbert Scott) நண்பரான இவர், 1835 ஆம் ஆண்டு சனவரி ஆறாம் தேதி பிரித்தானியக் கட்டிடக்கலைஞர் அரச நிறுவனத்தின் அவை உறுப்பினர் ஆனார். 1841-1842 காலப்பகுதியில் சார்ச் போர்ட்டர் (George Porter) என்பவருக்கு உதவியாளராக இருந்த தெயுலோன் இவான் கிறிசுத்தியன் (Ewan Christian) என்பவரோடு இணைந்து ஐரோப்பாக் கண்டத்தில் நீண்ட ஆய்வுச் சுற்றுலா ஒன்றை மேற்கொண்டார். இவான் கிறிசுத்தியன் இவருக்கு வாழ்நாள் நண்பராகத் திகழ்ந்தார். பின்னாளில் பிரபுப் பட்டம் பெற்றவரும், இலன்டன் நகரக் கார்ப்பரேசனின் கட்டிடக் கலைஞராக இருந்தவருமான ஓராசு யோன்சு (Horace Jones) என்பவரும் இலன்டன் பல்கலைக்கழகக் கல்லூரியில், கட்டிடக்கலைப் பேராசிரியராக விளங்கியவருமான எய்ட்டர் லூயிசு என்பவரும் இந்தச் சுற்றுலாவில் இணைந்திருந்தனர். 

தெயுலோன், விக்டோரிய மறுமலர்ச்சி கோதிக் தேவாலயக் கட்டிடக்கலையில் சிறப்புத் தகைமை பெற்றிருந்தார். எனினும், பல நாட்டுப்புற வீடுகளையும், முழுமையான ஊர்களையும் கூட வடிவமைத்துள்ளார். 1848 ஆம் ஆண்டில் பெட்ஃபோர்டின் ஏழாம் டியூக்குக்காக தோர்னி எசுட்டேட்டில் வடிவமைத்த வீடுகளே இவர் முதர்முதலில் ஈடுபட்ட பெரிய அளவிலான வேலை. கன்டர்பரி மேற்றிராணியார், மால்பரோ டியூக், சென். அல்பான்சின் பத்தாவது டியூக், இளவரசர் ஆல்பர்ட் போன்றவர்களுக்காக இவர் கட்டிடங்களை வடிவமைத்துள்ளார்.


</doc>
<doc id="159320" url="https://ta.wikipedia.org/wiki?curid=159320" title="நந்திபுரத்து நாயகி (புதினம்)">
நந்திபுரத்து நாயகி (புதினம்)

அமரர் கல்கி அவர்கள் பொன்னியின் செல்வன் புதினத்தின் தொடர்ச்சியாகவும், பொன்னியின் செல்வனில் வருகி்ன்ற கதாபாத்திரங்களை மையமாக கொண்டும் எழுத்தாளர் விக்கிரமன் எழுதிய புதினம் நந்திபுரத்து நாயகி ஆகும். இந்த புதினம் மூன்று பாகங்களை கொண்டது.

பொன்னியின் செல்வனை புதினத்தினை படித்து முடிக்கின்றபோது பல கேள்விகளை எழும், இந்தக் கேள்விகளுக்கு எல்லாம் வருங்கால எழுத்தாளர்கள் பல படைப்புகளைத் தருவார்கள் என்று கல்கி அவர்களே கூறினார். அந்த அடிப்படையில், பொன்னியின் செல்வன் கதாபாத்தரங்களையும், அதே இயல்புகளையும் வைத்து புதினத்தினை விக்கிரமன் படைத்துள்ளார்.


ஒரு புனைவு புதினத்தின் கதைமாந்தர்களை வைத்தே மற்றொரு புதினத்தினை எழுத இயலும் என்று உரைத்தமை.

விக்ரமனின் நந்திபுரத்து நாயகி நாவல் ஆய்வு - பி.சின்னையா 1993, அழகப்பா பல்கலைக் கழகம். 
http://www.goodreads.com/book/show/18368541-nandhipurathu-nayagi

பொன்னியின் செல்வன்
கல்கி


</doc>
<doc id="159322" url="https://ta.wikipedia.org/wiki?curid=159322" title="சில்க் ஏர் பறப்பு 185">
சில்க் ஏர் பறப்பு 185

சில்க் ஏர் பறப்பு 185 ("SilkAir Flight 185") இந்தோனேசியாவின் ஜாகர்தாவிலிருந்து சிங்கப்பூருக்கு பறக்கின்ற வழமையான, அட்டவணையிலுள்ள ஓர் பயணியர் பறப்பு ஆகும். திசம்பர் 19, 1997 அன்று இயக்கப்பட்ட இந்தப் பறப்பு விபத்துக்குள்ளாகி மூசி ஆற்றில் விழுந்து பயணித்த 104 பேரும் உயிரிழந்தனர். 

விபத்திற்கான காரணங்களை இரு அமைப்புகள் ஆய்வு செய்தன. இதில் ஒன்றான இந்தோனேசிய தேசிய போக்குவரத்து பாதுகாப்பு குழுவால் (NTSC) எந்த இறுதி முடிவுக்கும் வர இயலவில்லை. மற்ற அமெரிக்க தேசிய போக்குவரத்துப் பாதுகாப்பு வாரியம் (NTSB) பெரும்பாலும் தலைமை ஓட்டுனரால், வேண்டுமென்றே கொடுக்கப்பட்ட பறப்புக் கட்டுப்பாடு செய்கைகளால் இவ்விபத்து நிகழ்ந்துள்ளது என முடிவு செய்தது. சன்டோசோ சயோகோ என்ற இந்தோனேசிய ஆய்வாளரின் கூற்றுப்படி இதே முடிவிற்கு இந்தோனேசியக் குழுவும் வந்தது; ஆனால் குழுத்தலைமை ஏற்கவில்லை

விபத்தில் இறந்தவர்களில் பலரின் உறவினர்கள் தொடர்ந்த நட்ட ஈடு வழக்கில் முன்னரே அறியப்பட்டிருந்த போயிங் 737 வானூர்தியின் சுக்கான் பகுதியின் தானியக்கப் பிழைகள் விபத்துக்குக் காரணமாக சுட்டப்பட்டன. இந்த வகை வானூர்திகளில் சுக்கான்களைத் தயாரித்து வழங்கிய நிறுவனம் இந்த உறவினர்களுடன் நீதிமன்றத்திற்கு வெளியே உடன்பாடு கண்டு வழக்கை முடித்தது.



</doc>
<doc id="159324" url="https://ta.wikipedia.org/wiki?curid=159324" title="பூரிம்">
பூரிம்

பூரிம் ("Purim", எபிரேயம்: "பூர்" என்பதிலிருந்து உருவாகியது, அக்காத் மொழிச் சொல் "பூரோ" என்பதற்கு நெருக்கமானது) என்பது ஓர் யூதத் திருவிழா. புராதன அகாமனிசியப் பேரரசில் ஆமான் என்பவரால் யூத மக்களை அழிக்க தீட்டப்பட்ட சதியிலிருந்து விடுதலையானதை நினைத்து கொண்டாடப்படுகின்றது. இக்கதை எபிரேய விவிலிய நூலான எஸ்தரில் காணலாம்.



</doc>
<doc id="159329" url="https://ta.wikipedia.org/wiki?curid=159329" title="எயர்லங்கா பறப்பு 512">
எயர்லங்கா பறப்பு 512

எயர்லங்கா பறப்பு 512 ("Air Lanka Flight 512") இலண்டன் காத்விக் வானூர்தி நிலையத்திலிருந்து கிளம்பி சூரிக் , துபாய் வழியாக 1986 மே 3 அன்று கொழும்பு பண்டாரநாயக்க பன்னாட்டு வானூர்தி நிலையம் வந்தடைந்த ஓர் எயர் லங்கா லோக்ஹீடு L-1011 டிரைஸ்டார் இரக வானூர்தி இறுதிக் கட்டமாக இந்தியப் பெருங்கடலில் உள்ள மாலத்தீவுகளுக்குப் புறப்படும் முன்னர் குண்டு வெடிப்பால் இரண்டாகப் பிளந்த நிகழ்வாகும். இந்தப் பறப்பில் பெரும்பாலும் பிரெஞ்சு, மேற்கு செருமானிய, பிரித்தானிய, சப்பானியப் பயணிகள் பயணித்திருந்தனர். இந்நிகழ்வில் 13 வெளிநாட்டவர் உள்ளிட 21 பேர் உயிரிழந்தனர் மற்றும் 41 பேர் காயமடைந்தனர் இறந்த வெளிநாட்டவர்களில் இருவர் பிரித்தானியர், 3 பிரெஞ்சு, 2 சப்பானியர், ஒரு மாலத்தீவு, மற்றும் ஒரு பாக்கித்தானியும் ஆவார்.

வெடித்த குண்டு மாலத்தீவுகளுக்கு கொண்டுசெல்லவிருந்த இறைச்சி மற்றும் காய்கறி சரக்குப் பெட்டிகளில் வைக்கப்பட்டிருந்திருக்கலாம் என விமான நிலைய அதிகாரிகள் தெரிவித்தனர். தமிழ்க் குழுவினருக்கும் இலங்கை அரசினருக்கும் இடையே நடைபெற்ற அமைதிப் பேச்சுக்களுக்கு தடங்கல் விளைவிக்க தமிழீழ விடுதலைப் புலிகள் அமைப்பு இந்தக் குண்டை வைத்திருக்கலாம் இலங்கை அரசு தெரிவித்தது.


</doc>
<doc id="159331" url="https://ta.wikipedia.org/wiki?curid=159331" title="தலிட்">
தலிட்

தலிட் அல்லது டலிட் ("tallit", ) (டலெட் என செப்பாடிக் எபியேம் மற்றும் லடினோ) (தலிஸ், என அஸ்கெனாசி எபிரேயத்திலும் இத்திய மொழியிலும்) பன்மை. தலிடொட் (தலீசிம், தலிசிம், அஸ்கெனாசியிலும் இத்திய மொழியிலும்) என்பது யூதர்கள் வேண்டுதற் போர்வையாகும். தலிட் காலையில் வேண்டுதல் செய்யும்போதும், யோம் கிப்பூரின் போதும் உடைகளுக்கு மேலாக அணியப்படும். தலிட் சிறப்பான நூலினால் நூர்க்கப்பட்டு "டிஸிசிட்" எனப்படும் தொங்களினால் முடிச்சு போடப்பட்டு, தலிட்டின் நான்கு மூலைகளிலும் இணைக்கப்பட்டிருக்கும். அநேகமான பாரம்பரிய தலிட்டுகள் கம்பளியினால் உருவாக்கப்பட்டிருக்கும். இவை சிறு வயதில் பிள்ளைகள் அவர்கள் சட்டங்களை கடைப்பிடிக்கும் நிலை வந்த விழாவில் முதன் முதலில் அணிந்து கொள்வார்கள். பழமைக்கோட்பாடு சார்ந்த யூதம் மற்றும் அஸ்கெனாசி வட்டாரத்தில், வரதட்சணையின் ஒரு பகுதியாக மணமகனுக்கு தலிட் வழங்கப்படுவது ஓர் வழக்காகும்.



</doc>
<doc id="159333" url="https://ta.wikipedia.org/wiki?curid=159333" title="பிரிட்டனியர் (பழங்காலம்)">
பிரிட்டனியர் (பழங்காலம்)

பிரிட்டனியர் அல்லது பிரிட்டன்கள் எனப்படுவோர் பெரிய பிரித்தானியாவில் பிரித்தானிய இரும்புக் காலத்தில் இருந்து நடுக்காலத்தின் தொடக்கப் பகுதி வரை பண்பாட்டு அடிப்படையில் ஆதிக்கம் செலுத்திய செல்ட்டிய மக்கள் ஆவர். இவர்கள், பிரித்தோனிய மொழி எனப்படும் தீவுசார் செல்ட்டிய மொழியைப் பேசினர். இவர்கள் பர்த் ஆற்றுக் கழிமுகத்துக்குத் தெற்கே பிரித்தானியா முழுவதும் பரந்து வாழ்ந்தனர். 5 ஆம் நூற்றாண்டுக்குப் பின்னர் கண்ட ஐரோப்பாவுக்கும் இடம்பெயர்ந்தனர். அங்கே பிரான்சில் உள்ள பிரிட்டனி என்னும் குடியேற்றத்தையும், எசுப்பெயினில் தற்போது கலிசியா என அழைக்கப்படும் முந்தைய பிரிட்டோனியா என்னும் குடியேற்றத்தையும் நிறுவினர். போர்த் ஆற்றுக்கு வடக்கே வாழ்ந்த பிக்டியர்களுடனான பிரிட்டனியர்களுடைய தொடர்பு பற்றிப் பல்வேறு கருத்துக்கள் முன்வைக்கப்படுகின்றன. எனினும், அக் காலத்தில் பிக்டிய மொழி ஒரு வகையான பிரித்தோனிய மொழி என்பதே பல அறிஞர்கள் ஏற்றுக்கொள்ளும் கருத்தாக உள்ளது.

இரும்புக் காலத்தைச் சேர்ந்த மூலங்களிலேயே முதன் முதலாக பிரிட்டனியர் பற்றியும் அவர்கள் பேசிய பிரித்தோனிய மொழி பற்றியும் சான்றுகள் கிடைக்கின்றன. பிரித்தானியாவை கிபி 43ல் ரோமர்கள் கைப்பற்றிய பின்னர் ரோம-பிரித்தானியப் பண்பாடு ஒன்று உருவாகத் தொடங்கியது. எனினும், 5 ஆம் நூற்றாண்டில் ஆங்கில-சக்சன் குடியேற்றங்கள் உருவான போது பிரிட்டனியர்களின் பண்பாடும் மொழியும் பலவறாகப் பிரிவுற்றன. 11 ஆம் நூற்றாண்டளவில், இவர்களுடைய வழியினர் வெல்சியர், கோர்னிசியர், பிரெட்டனியர், என் ஆக்லெட்டுகள் எனப் பல தனித்தனியான குழுக்கள் ஆகக் காணப்பட்டனர். பிரித்தோனிய மொழியும் வெல்சிய மொழி, கோர்னிசிய மொழி, பிரெட்டனிய மொழி, கும்பிரிக்கு மொழி எனப் பல்வேறு தனித்தனிக் கிளைகளாகப் பிரிந்து விட்டது.



</doc>
<doc id="159334" url="https://ta.wikipedia.org/wiki?curid=159334" title="கொதிநீராவிமுறைக் காய்ச்சி வடிப்பு">
கொதிநீராவிமுறைக் காய்ச்சி வடிப்பு

கொதிநீராவிமுறைக் காய்ச்சி வடிப்பு என்பது, இயற்கை நறுமணப் பொருட்கள் போன்ற "வெப்பநிலை உணர்திறன்" உள்ள பதார்த்தங்களை வேறுபடுத்தப் பயன்படும் ஒரு சிறப்பான காய்ச்சி வடிப்பு முறையாகும்.

உயர் வெப்பநிலைகளில் பல சேதனச் சேர்வைகள் அமைப்பழிந்து போகும். எனவே சாதாரண காய்ச்சி வடிப்பு முறைகளைப் பயன்படுத்த முடியாது. இதனால், இச் செயன்முறைக்கு நீர் அல்லது கொதிநீராவி பயன்படுத்தப்படுகிறது. நீராவியைச் சேர்ப்பதன் மூலம், சேர்வையின் கொதிநிலை குறைக்கப்பட்டு அதன் அமைப்பழியும் வெப்பநிலையிலும் குறைந்த வெப்பநிலையில் ஆவியாகச் செய்யப்படுகிறது. காய்ச்சி வடிக்கப்படவேண்டிய பதார்த்தம் வெப்பத்துக்கு மிகவும் உணர்திறனுடையதாயின், கொதிநீராவிமுறைக் காய்ச்சி வடிப்புடன், வெற்றிடக் காய்ச்சி வடிப்பும் பயன்படுத்தப்படும். காய்ச்சி வடிப்பின் பின்னர், ஆவிகள் ஒடுக்கப்படும். பின்பு எளிய வேறாக்கல் மூலம் நீர் மற்றும் சேதனச் சேர்வையின் ஈரவத்தைக் கலவை வேறாக்கப்படும்.

ஒன்றுடனொன்று கலவாத இரு திரவங்களின் கலவை வெப்பப்படுத்தப்படும்போது, ஆவிக் கலவையிலுள்ள ஒவ்வொரு கூறும் தனித்தனியே அவற்றின் ஆவியமுக்கங்களைப் பிரயோகிக்கும். இதனால் தொகுதியின் மொத்த ஆவியமுக்கம் அதிகரிக்கும். இவ்விரு திரவங்களினதும் ஆவியமுக்கங்களின் கூட்டுத்தொகை வளிமண்டல அமுக்கத்துக்குச் சமனாகும்போது (கடல் மட்டத்தில் அண்ணளவாக 101kPa) கலவை கொதிக்கத் துவங்கும். இந்த வகையில், நீரில் கரையாத பல சேதனச் சேர்வைகளை அவற்றின் அவற்றின் அமைப்பழியும் வெப்பநிலைக்குக் குறைவான வெப்பநிலையிலேயே பிரித்தெடுக்க முடியும். உதாரணமாக, புரோமோ பென்சீனின் கொதிநிலை 156 °Cயும், நீரின் கொதிநிலை 100 °Cயும் ஆகும். எனினும், இவற்றின் கலவை 95 °Cஇலேயே கொதிக்கத் துவங்கும். இதனால், புரோமோ பென்சீனை அதன் சாதாரண கொதிநிலையிலும் மிகவும் குறைந்த வெப்பநிலையான 61 C°யிலேயே இலகுவாகப் பிரித்தெடுக்க முடியும்.

நறுமணப் பொருட்கள் தயாரிப்புக்குத் தேவையான வாசனை நெய்களின் தயாரிப்பில் கொதிநீராவிக் காய்ச்சி வடிப்பு பயன்படுத்தப்படுகிறது. இந்த முறையில், தேவையான எண்ணெயைக் கொண்டுள்ள தாவரப் பகுதிகளினூடாக நீராவி செலுத்தப்படும். கைத்தொழிற் துறையில், யூகலிப்டஸ் எண்ணெயும், ஒரேஞ் எண்ணெயும் பெறப்படுகிறது. சிக்கலான சேதனச் சேர்வைகளில் தொகுப்பின்போது இடை விளைவுகள் அல்லது இறுதி விளைவுகளை வேறுபடுத்தவும் கொதிநீராவிக் காய்ச்சி வடிப்பு பயன்படுகிறது.

பெற்றோலியச் சுத்திகரிப்பு மற்றும் பெற்றோரசாயன நிலையங்களிலும் கொதிநீராவிக் காய்ச்சி வடிப்பு பரவலாகப் பயன்படுத்தப்படும்.

ஆய்வுகூடங்களில் வடிப்புத் தொகுதிக்கு வெளியிலிருந்து பிறப்பிக்கப்படும் நீராவியின் மூலமாக கிளெவெஞ்சர் வகை உபகரணத்தைப் பயன்படுத்தி காய்ச்சி வடிப்பு மேற்கொள்ளப்படும்.



</doc>
<doc id="159339" url="https://ta.wikipedia.org/wiki?curid=159339" title="பொறையன் பெருந்தேவி">
பொறையன் பெருந்தேவி

பொறையன் பெருந்தேவி என்பவள் அந்துவஞ்சேரல் இரும்பொறை என்னும் சேர மன்னனின் மனைவி. இவளது தந்தை பெயர் 'ஒருதந்தை'. பதிற்றுப்பத்து. ஏழாம்பத்தின் பாட்டுடைத் தலைவன் செல்வக் கடுங்கோ வாழியாதன் இவளது மகன். இவளது பெயர் தெரியவில்லை. கணவன் பொறையன். எனவே 'பொறையன் பெருந்தேவி' எனக் குறிப்பிடுகின்றனர். கோவலனைக் கொன்ற பாண்டியன் மனைவியைக் 'கோப்பெருந்தேவி' எனச் சிலப்பதிகாரம் குறிப்பிடுவதை நினைவுகூரலாம்.


</doc>
<doc id="159342" url="https://ta.wikipedia.org/wiki?curid=159342" title="மாய வண்ணன்">
மாய வண்ணன்

மாயவண்ணன் என்பது திருமாலைக் குறிக்கும் பெயர்களில் ஒன்று. இப் பெயர் கொண்ட ஒருவர் சேர மன்னன் செல்வக் கடுங்கோ வாழியாதன் உள்ளம் குடிகொண்ட பெருமான். வேள்வியாசான் எனவும் தெரிகிறது. இவரை இந்தச் சேரன் தன் அமைச்சராகவும் வைத்துக்கொண்டான். இவருக்கு ஒகந்தூர் என்னும் ஊரையே வழங்கிப் பெருமைப்படுத்தினான். 


</doc>
<doc id="159347" url="https://ta.wikipedia.org/wiki?curid=159347" title="சிறுபான்மையினர்">
சிறுபான்மையினர்

சிறுபான்மையினர் என்போர் ஒரு நாட்டிலோ, அதற்குட்பட்ட பகுதிகளிலோ இன, மொழி, பண்பாட்டு அடிப்படையில் குறைந்த எண்ணிக்கையிலோ, விகிதாச்சார அடிப்படையில் குறைந்த அளவிலோ வாழ்பவர்கள். உலகின் பெரும்பாலான நாடுகளில் சிறுபான்மையினர் வாழ்கின்றனர். வெகு சில நாடுகளே தங்கள் நாட்டில் ஒரே இனத்தை, பண்பாட்டை, மொழியைப் பாவிக்கிற மக்களைக் கொண்டுள்ளன. சிறுபான்மையினர் பூர்வகுடிகளாகவோ, குடிபெயர்ந்தோராகவோ இருக்கலாம். எண்ணிக்கையில் சிறுபான்மையினராய் இருந்தாலும், அவர்களும் தங்கள் வாழும் பகுதியின் குடிமக்களே என்பதால், பல நாடுகள், பகுதிகள் இவர்களுக்கும் சம உரிமையை வழங்கியுள்ளன. சில நாட்டின் எல்லைகளில் வாழும் பிற நாட்டினரும் சிறுபான்மையினரே. 

இந்தியாவில் சிறுபான்மையினர் உரிமை


</doc>
<doc id="159352" url="https://ta.wikipedia.org/wiki?curid=159352" title="பேட்வுமன்">
பேட்வுமன்

பேட்வுமன் ("Batwoman") பாப் கனே, எட்மண்ட் ஹாமில்டன் மற்றும் ஷெல்டன் மால்டொப் போன்றவர்களால் உருவாக்கப்பட்ட கற்பனையான வரைகதை கதாப்பாத்திரமாகும். பேட்மேன் எனும் சூப்பர்ஹீரோ கதாநாயகனுக்கு துணைநிற்கும் வகையில் உருவாக்கப்பட்டுள்ளது. டிடெக்டிவ் காமிக்ஸ் மற்றும் டிசி காமிக்ஸ் தயாரிப்பில் வெளிவந்த வரைகதைகளில் பேட்வுமன் தோன்றினார். இவர் பேட்மேன் குடும்பத்தின் உறுப்பினாக கருதப்படுகிறார்.

நகரத்தில் நடக்கும் குற்றங்களை தடுத்தலே பேட்வுமன் கதாப்பாத்திரத்தின் இயல்பாகும். குற்றத்தினைப் பற்றி துப்பறிந்து குற்றவாளிகளை கண்டுபிடித்தலும், குற்றவாளிகளை காவல்துறையிடம் ஒப்படைத்தலும் பெரும் செயலாகும். அத்துடன் பேட்மேன், ராபின், பேட்-கேர்ள் போன்ற சக கதாப்பாத்திரங்களுக்கு உதவுதலும் அடங்கும்.

1950 களின் தொடக்கத்தில் காமிக்ஸ் மீதான தாக்குதல்களுக்கு பின்னர், 'பேட்மேன் குடும்பம்' உருவாக்கப்பட்டது. சூப்பர்மேன் வரைகதையில் இந்தமாதியான குடும்ப உறவுகளை வைத்து வெற்றி பெற்றப் பின் பேட்வுமன் கதாப்பாத்திரம் பாப் கேனாவால் உருவாக்கப்பட்டது. 1956 ஆம் ஆண்டு ஜூலை மாதம் டிடெக்டிவ் காமிக்ஸ் # 233 ல் பேட்வுமன் அறிமுகம் செய்யப்பட்டார். துப்பறியும் திறன், அறிவியல் அறிவு என பேட்மேனுக்கு சற்றும் குறைவில்லாத வலிமைமிகுந்த கதாப்பாத்திரமாக பேட்வுமன் இருந்தார். 

அதன் பின் பேட்மேன், ராபின், ரெட் ராபின் என்று ஆண்கள் மட்டுமே இருந்த பேட்மேன் குடும்பத்தில் பேட்கேர்ள், ஹன்ட்ரஸ் போன்ற பெண் கதாப்பாத்திரங்கள் இணைந்தன.

அமானுஸ்ய சக்திகள் ஏதுமற்ற சாதாரண பெண்ணாகவும், பேட்மேனைப் போலவே தற்காப்பு கலையில் வல்லமை மிக்கவராகவும், சட்டென சி்ந்தித்து செயல்படும் பெண்ணாகவும் பேட்வுமன் இருக்கிறார். கட்டிடங்களில் ஏறுவது, மிகவேகமாக வாகனங்களை ஓட்டுவது போன்ற சூப்பர்ஹீரோக்களின் கலையையும் பெற்றிருக்கிறார். துப்பறியும் திறனும், நவீன ஆயுதங்களை கையாளும் திறனும் உடையவர்.

உயரமான இடங்களை பற்றிப் பிடித்து ஏறுவதற்கு உதவும் எந்திர கருவியை, பேட்வுமன் அதிகமாக பயன்படுத்துவார். நவீன துப்பாக்கிகள், இருபுறமும் கூர்மையான வவ்வால் வடிவ இரும்பு ஆயுதங்கள் போன்றவகளையும் உபயோகம் செய்து எதிரியை எதிர்கொள்வார். பேட்வுமன் பயன்படுத்தும் உதட்டுச் சாயம் பூசும் உபகரணத்திலிருந்து அனைத்துமே வவ்வாலின் அமைப்பினை ஒத்திருக்கும்.

2003 ஆம் ஆண்டில் வெளிவந்த மிஸ்ட்ரி ஆப் தி பேட்வுமன் எனும் அனிமேசன் தொடர்கதையில் பேட்வுமன் சாம்பல் நிற உடையை அணிந்துவந்தார். வவ்வாலின் காதுகள் போன்ற அமைப்புடன் கூடிய முகத்தினை முழுவதுமாக மறைக்கக்கூடிய முகமூடி, அந்த முகமூடியி்ல் கண்கள் பகுதி வெள்ளை நிறத்திலும், அதனைச்சுற்றி கருப்புநிற அழுத்தமான வெளிகோடுகளும் இருக்கும். சாம்பல் நிறத்தில் உடல் முழுமையும் மறைக்கும் உடலொட்டிய உடையில் மார்பு பகுதியில் சிவப்பு நிறத்தில் வவ்வால் சின்னம் பொறிக்கப்பட்டிருக்கும். அத்துடன் கைகளில் சிவப்பு நிறத்தில் மணிக்கட்டு பகுதியில் கூரிய முனைகளுடன் கையுறைகளும், அதனுடன் சிறுசிறு பெட்டிகளில் ஆயுதங்கள் வைக்கும் பகுதியுடன் கூடிய இடைகச்சை மஞ்சள் நிறத்தில் இருக்கும். வழக்கமான சூப்பர் ஹீரோக்களின் முதுகு பகுதியில் காற்றில் அசைந்தாடும் துணியும் கூடியதாக பேட்வுமன் கதாப்பாத்திரத்தின் ஆடை வடிவமைக்கப்பட்டிருந்தது.




டிசி யுனிவர்ஸ் ஆன்லைன் எனும் கணினி விளையாட்டானது சோனி ஆன்லைன் என்டேர்டைன்மென்ட் நிறுவனத்தினால் உருவாக்கப்பட்டது. அதில் பேட்மேன், பேட்வுமன், ராபின், பேட்-கேர்ள், சூப்பர்மேன், வொன்டர் வுமன், லெக்ஸ் லூதர், ஜோக்கர் போன்ற அனைத்து டிசி காமிக்ஸ் வரைகதை கதாப்பாத்திரங்களும் இடம்பெற்றிருந்தன. மெட்ரோபோலிஸ், கௌதம் நகரம் போன்ற இடங்களில் நடைபெறுவதாக இந்த கணினி விளையாட்டு அமைந்துள்ளது. விளையாடும் நபர் கதாநாயகர்களையோ, வில்லன்களையோ தேர்வு செய்து கொள்ள இயலும். மேலும் இடத்தினை தேர்வு செய்து வழிமுறையும் உள்ளது. கதாநாயகர்கள் மட்டும் ஜஸ்டிஸ் லீக் வாச்டவருக்குள் நுழைய அனுமதி உண்டு. வில்லன்கள் தங்களுடைய தலைமையகத்துக்குள் நுழையலாம். 


பேட்மேன்


</doc>
<doc id="159363" url="https://ta.wikipedia.org/wiki?curid=159363" title="காணம்">
காணம்

குதிரைக்குக் காணம் காட்டல் என்னும் விளையாட்டில் காணம் என்னும் சொல் கொள் என்னும் முல்லைநிலப் பயறு வகையைக் குறிக்கும். 
காணம் என்பது சங்க கால நாணயத்தின் பெயர்


</doc>
<doc id="159364" url="https://ta.wikipedia.org/wiki?curid=159364" title="சேரமான் கருவூர் ஏறிய ஒள்வாள் கோப்பெருஞ்சேரல் இரும்பொறை">
சேரமான் கருவூர் ஏறிய ஒள்வாள் கோப்பெருஞ்சேரல் இரும்பொறை

சேரமான் கருவூர் ஏறிய ஒள்வாட் கோப்பெருஞ்சேரல் இரும்பொறை என்பவன் கருவூரைத் தலைநகராகக் கொண்டு நாடாண்ட சேர மன்னர்களில் ஒருவன். புலவர் நரிவெரூஉத்தலையார் இவனை நேரில் கண்டு பாடினார். இவனை நேரில் கண்டதும் பிணம் தின்னும் நரியே வெறுக்கும்படியாக இருந்த இவரது தலை மாறி, தன் முந்தைய நல்லுடம்பைப் பெற்றார் என்று கூறப்படுகிறது. 

பாடலில் புலவர் இவனைக் ‘கானக நாடன்’ எனக் குறிப்பிடுகிறார். எருமை போன்ற கற்களுக்கு இடையே, மாடுகள் மேய்வது போல யானைகள் மிகுதியாக மேயும் நாடு இவன் நாடு. 

அருளும் அன்பும் நீக்கி வாழ்பவர்களுக்கு நிரையம் (நரகம்) கிடைக்கும். அவர்களோடு ஒருவனாகச் சேராமல் குழந்தையைக் காப்பாற்றுபவர்கள் போல நாட்டு மக்களைக் காப்பாற்ற வேண்டும் என்று புலவர் இந்தப் பாடலில் இந்த மன்னனுக்கு அறிவுரை கூறுகிறார்.
கருவூர் எறியவனுக்கு நரிவெரூஉத்தலையார் அறிவுரை


</doc>
<doc id="159367" url="https://ta.wikipedia.org/wiki?curid=159367" title="சேரமான் குடக்கோச்சேரல் இரும்பொறை">
சேரமான் குடக்கோச்சேரல் இரும்பொறை

சேரமான் குடக்கோச்சேரல் இரும்பொறை சங்ககாலச் சேர மன்னர்களில் ஒருவன். கருவூரைத் தலைநகராகக் கொண்டு ஆண்டவன். புலவர் பெருங்குன்றூர் கிழார் இவனைப் பாடிய இரண்டு பாடல்கள் புறநானூற்றில் உள்ளன. புலவர் புகழ்ந்து பாடிய பாடல்களைக் கேட்ட பின்னரும் பரிசில் வழங்காமல் இவன் காலம் கடத்தியிருக்கிறான். 

மனைவி பசியால் உயிர் போகாமல் துடிக்கிறாள் எனப் புலவர் கூறக் கேட்டும் இவன் காலம் கடத்தியிருக்கிறான்.

‘நீ பாடுபுகழை வாங்கிக்கொண்டு பரிசில் தரவில்லை. நான் என்ன செய்யமுடியும். போகிறேன்’ என்று சொல்லிவிட்டுப் புலவர் சென்றிருக்கிறார்.


</doc>
<doc id="159374" url="https://ta.wikipedia.org/wiki?curid=159374" title="சூப்பர் பந்துப் பரிமாற்றம்">
சூப்பர் பந்துப் பரிமாற்றம்

சூப்பர் பந்துப் பரிமாற்றம் அல்லது சூப்பர் ஓவர் ("Super Over") அல்லது நீக்குவான் ("Eliminator") அல்லது ஆங்கிலச் சுருக்கமாக "ஓப்சே" (Oopse) (ஓரணிக்கு ஒரு ஓவர் நீக்குவான் - One Over Per Side Eliminator), எனப்படுவது மட்டுப்படுத்திய பந்துப் பரிமாற்ற துடுப்பாட்டத்தில் சமனாக முடிந்த ஆட்டங்களில் வெற்றி அணியைத் தேர்கின்ற ஓர் முறைமையாகும். 

ஒர் ஆட்டத்தில் இரு அணிகளும் சமமான ஓட்டங்களைப் பெற்றிருந்தால் இருவருக்கும் ஆட்டப் புள்ளிகளை பகிர்ந்தளிக்காது இந்த சூப்பர் ஓவரில் வெற்றி பெற்ற அணிக்கே முழுமையான புள்ளிகளும் வழங்கப்படும். 2008ஆம் ஆண்டுமுதல் செயல்முறையில் உள்ள இந்த முறைமை இதற்கு முன்னிருந்த "பௌல் அவுட்" முறைமைக்கு மாற்றாக அமைந்தது. 

சமனான ஆட்டத்தில் இரு அணிகளும் மூன்று துடுப்பாட்டக்காரர்களையும் ஒரு பந்து வீச்சாளரையும் சூப்பர் பந்துப் பரிமாற்றங்களுக்கு நியமிக்கின்றன. இரு அணிகளும் மீண்டும் ஆடுகளத்திற்கு வருகின்றன. ஆறு பந்துகளுக்கு, முதல் அணி பந்துவீசி களத்தடுப்புச் செய்ய இரண்டாமணியின் மட்டையாளர்கள் தங்களால் இயன்ற அளவில் ஓட்டங்களை எடுக்கின்றனர். பிறகு இரண்டாம் அணி பந்து வீச முதலாமணியின் மட்டையாளர்கள் ஓட்டங்களை எடுக்கின்றனர். எந்த அணி கூடுதலான ஓட்டங்களை எடுத்துள்ளதோ அந்த அணியே வென்றதாக அறிவிக்கப்படுகிறது. இலக்குகள் வழமைபோலவே வீழ்த்தப்படுகின்றன. ஓரணியின் இரண்டு இலக்குகளும் இழந்தநிலையில் அந்த அணியின் சூப்பர் ஓவர் முடிவுறுகிறது.

ஆட்டம் சமனானநிலையில் ஆடப்படும் மேநிலை பந்துப் பரிமாற்றத்திலும் ஓட்டங்கள் சமனாக இருப்பின் தங்கள் துடுப்பாட்டத்தின் போது மிகக் கூடிய ஆறு ஓட்டங்களை அடித்துள்ள அணி வெற்றி பெற்றதாக அறிவிக்கப்படும். இந்த விதியானது முதன்முதலில் மே 5, 2010 அன்று 2010 ஐசிசி மகளிர் உலக இருபது20 போட்டிகளில் ஆத்திரேலிய மகளிர் துடுப்பாட்ட அணிக்கும் இங்கிலாந்து மகளிர் துடுப்பாட்ட அணிக்கும் இடையே நிகழந்த ஆட்டத்தில் பயன்படுத்தப்பட்டது; இதன்படி ஒரே பந்தில் ஆறு ஓட்டங்களாக அதிகம் அடித்திருந்த ஆத்திரேலியா வெற்றி பெற்றது.

இந்த சூப்பர் பந்துப் பரிமாற்ற விதி முதன்முதலில் இருபது20 ஆட்டத்தில் திசம்பர் 26, 2008இல் மேற்கிந்தியத் தீவு அணிக்கும் நியூசிலாந்து அணிக்கும் இடையே செயற்பாட்டிற்கு வந்தது. இந்த சூப்பர் ஓவரில் மேற்கிந்தியத் தீவுகள் 25/1 எடுத்தது; பதிலுக்கு நியூசிலாந்து 15/2 எடுத்துத் தோற்றது. 
இந்த முறைமை ஒருநாள் பன்னாட்டுத் துடுப்பாட்டத்தில் அலுவல்முறையில் முதன்முதலாக 2011 உலகக்கிண்ணப் போட்டியில் வெளியேறுநிலையில் செயல்படுத்தப்படுவதாக இருந்தது. ஆனால் வெளியேறு நிலையில் ஆடப்பட்ட எந்தவொரு ஆட்டமுமே சமனில் முடியாததால் இந்த விதி செயல்படுத்தப்படவில்லை. 


</doc>
<doc id="159382" url="https://ta.wikipedia.org/wiki?curid=159382" title="எண்ணிம ஆவணச் சுட்டி">
எண்ணிம ஆவணச் சுட்டி

எண்ணிம ஆவணச் சுட்டி ("digital object identifier") அல்லது எ.ஆ.சு. (ஆ:DOI) என்பது ஒரு உருச் சரமாகும். இது எண்ணிம முறையில் உள்ள ஆவணங்கள் அல்லது பொருள்களைத் தனித்துவமாக சுட்டிட பயன்படும் சுட்டியாகும். இணைந்துள்ள ஆவணத்தின் மேனிலைத் தரவுகள் எ.ஆ.சு பெயருடன் சேமிக்கப்படுகிறது. இந்த மேனிலைத் தரவுகளில் ஆவணம் சேமிக்கப்பட்டுள்ள இடம், உரலி போன்றவை, குறிக்கப்பட்டிருக்கும். ஓர் ஆவணத்திற்கான உரலியும் பிற மேனிலை தரவுகளும் மாறலாம்; ஆனால் எ.ஆ.சு மாறாது நிலைத்திருக்கும். எனவே எளிய உரலிகள் மூலம் சுட்டப்படுவதை விட எ.ஆ.சு மூலமாக தொடர்புகள் இணைக்கப்படும்போது அவை நிலையாக இருக்கும். உரலி மாறினால் பதிப்பித்தவர் மேனிலைத் தரவுகளில் மட்டுமே மாற்றங்கள் மேற்கொள்ள வேண்டியிருக்கும்.

எ. ஆ. சுவை பின்வருமிடங்களில் பயன்படுத்துகின்றனர்:




</doc>
<doc id="159386" url="https://ta.wikipedia.org/wiki?curid=159386" title="கேளிக்கைச் சுட்டிப் பதிவு">
கேளிக்கைச் சுட்டிப் பதிவு

கேளிக்கைச் சுட்டிப் பதிவு அல்லது இ.ஐ.டி.ஆர் (Entertainment Identifier Registry) என்பது, உலகளாவிய திரைப்படங்களுக்கும், தொலைக்காட்சித் தொடர்களுக்குமான சுட்டியாகும். இது தனித்துவத்தினை விவரிக்கும் வகையில் பெயர், தொகுப்பு, காட்சி, குறுந்தகடு, குறியாக்கம் போன்றவைகளை உள்ளடக்கியதாகும். மூவிலேப்சு, கேபிள்லேப்சு, காம்கேஸ்ட் மற்றும் ரோவி என்னும் நிறுவனங்கள் ஒன்றினைந்து இச்சுட்டியை உருவாக்கியுள்ளன. 

கேளிக்கைச் சுட்டிப் பதிவின் எடுத்துக்காட்டு: 10.5240/1489-49A2-3956-4B2D-FE16-5.



</doc>
<doc id="159395" url="https://ta.wikipedia.org/wiki?curid=159395" title="திருமலையப்பன் (கதைமாந்தர்)">
திருமலையப்பன் (கதைமாந்தர்)

ஆழ்வார்க்கடியான் நம்பி கல்கி எழுதிய பொன்னியின் செல்வன் புதினத்தில் வருகின்ற சோழ பேரரசின் முதல் மந்திரி அநிருத்தப் பிரம்மராயரின் ஒற்றன் ஆவார். மேலும் பழுவூர் இளையராணி நந்தினி தேவியை வளர்த்த சகோதரராகவும் சித்தரிக்கப்படுகிறார்.

திருமலை எனும் இயற்பெயர் கொண்டவர் என்றாலும் வைணவ சமயத்தினை பாடல்களால் வளர்த்த ஆழ்வார்களின் மேல் பற்று கொண்டு தன் பெயரை ஆழ்வார்க்கடியான் நம்பி என்று மாற்றிக் கொண்டார். உடல் முழுவதும் திருநாமம் இட்டுக் கொண்டும், கையில் எப்போதும் தடியுடன் இருப்பவர். ராஜாங்க காரியங்களில் ஈடுபட்டிருந்தாலும், நிதானமாக செயல்படும் தன்மையுடையவர். வைணவத்தி்ன் மீதான பற்றினால் சைவர்களை காணும் பொழுதெல்லாம் சண்டையிடுகின்றவர். பொன்னியின் செல்வன் கதைமுழுவதும் சைவர்கள் நிரம்பியிருக்கும் போதும், வைணவத்தின் சார்பாக வந்து சமன்செய்கிறவர். நகைச்சுவை ததும்ப பேசுவதும், அறிவுப்பூர்வான ஆலோசனைகள் சொல்வதிலும் வல்லவர். 

சோழநாட்டின் முதல் மந்திரியான அன்பில் அநிருத்தப் பிரம்மராயரின் தலைசிறந்த ஒற்றன். அநிருத்தரின் ஆணைக்கிணங்க எந்தச் செயலையும் செய்கின்றவர். தன்னுடைய வளர்ப்புச் சகோதரியான நந்தினிதேவி பழுவூர் இளையராணியாகி, சோழநாட்டினைக் கைப்பற்ற நினைக்கும் போதும், சோழர்களின் நலவிரும்பியாகவே திருமலை இருக்கிறார். குந்தவையின் வேண்டுகோளின்படி ஈழத்திற்கு சென்று அருள்மொழிவர்மனுக்கு ஓலை கொடுக்க செல்லும் வந்தியத் தேவனை அநிருத்தாின் கட்டளைப்படி ஆழ்வாா்க்கடியான் பல இடர்களிலிருந்து காத்து இளவரசரிடம் சேர்ப்பிக்கிறார். இளவரசரைத் தன்னுடன் வரும்படி வந்தியத் தேவன் அழைக்க, ஆழ்வாா்க்கடியான் முதல் மந்திரியின் யோசனைப்படி இளவரசா் ஈழத்தில் தங்குவதே நல்லது என்று தெரிவிக்கிறார். யானை இறவில் இளவரசரைக் கப்பலில் சிறைபடுத்திச் செல்கிறார்கள் என்று தவறாக நினைத்து, ரவிதாசனிடம் மாட்டிக் கொள்கிறான் வந்தியத்தேவன். இளவரசர் அவனைக் காப்பாற்றச் செல்கிறார்.

அநிருத்தர் ஊமைப் பெண்ணை அழைத்து வரக் கூறியமையால் இளவரசரைப் பின்தொடராமல், ஊமைப் பெண்ணைத் தஞ்சைக்கு அழைத்துச் செல்ல முயல்கிறார். பழையாறை நகருக்கு குந்தவை தேவியைச் சந்திக்க வந்த வந்தியத்தேவனை ஒற்றன் என்று கூறி பழுவேட்டரையர் ஆட்களிடம் பிடித்துக் கொடுக்க முயல்கிறான் பினாகபாணி . அதை திருமலையப்பன் முறியடித்து, வந்தியத்தேவனைக் குந்தவையிடம் அழைத்துச் செல்கிறான். இளவரசர் கடலில் சூறாவளியில் சிக்கி இறந்துவிட்டார் எனும் வதந்தி மக்களிடம் பரவி, பழையாறை மாளிகைக்கு மக்கள் வந்து சேர்கிறார்கள். அவர்களை எப்படியாவது கட்டுப்படுத்த வேண்டும் என்று குந்தவை தேவியை அங்கு அழைத்துச் செல்கிறான் திருமலை. 

பழையாறை நகரில் அநிருத்தரும், குந்தவை தேவியும் இணைந்து வந்தியத்தேவனைக் காஞ்சிக்கு அனுப்ப திட்டமிடுகிறார்கள். அவனுக்குத் துணையாக திருமலையை அனுப்ப தீர்மானிக்கின்றார்கள். வந்தியத்தேவனை வழியில் சந்திக்கும் திருமலை காஞ்சியிலிருந்து ஆதித்த கரிகாலன் புறப்பட்டு விட்டதால், விரைவாகச் செல்ல வேண்டும் என்று வந்தியத்தேவனிடம் தெரிவிக்கிறார்.

திருமலை ஆழ்வார்க்கடியான் நம்பியை கதாபாத்திரமாக கொண்டு வெளிவந்துள்ள நூல்கள்.



</doc>
<doc id="159396" url="https://ta.wikipedia.org/wiki?curid=159396" title="அண்ணம்">
அண்ணம்

அண்ணம் என்பது வாயினுள் மேற்பகுதியில் கூரைப்போன்று மூடப்பட்டுள்ள பகுதியாகும். இது மூச்சுக்குகையையும் வாய்க்குகையைப் பிரிக்கிறது. இதேபோன்று ஊர்வனவைகளின் நாற்காலிகளிலும் காணப்படுகிறது. ஆயினும் பெரும்பாலான நாற்காலிகளில் வாய்க்குகையும், மூச்சுக்குகையும் சரிவர பிரிக்கப்படவில்லை. அண்ணம் இரண்டு வகையாகப் பிரிக்கப்படுகிறது. முன்புறம், எலும்பையுடைய வன்னண்ணம் மற்றும் பின்புறத்தில் தசைகளையுடைய மென்னண்ணம் ஆகும்.


</doc>
<doc id="159411" url="https://ta.wikipedia.org/wiki?curid=159411" title="போடோலாந்து">
போடோலாந்து

போடோலாந்து ("Bodoland", போடோ மொழி: बड़ोलेण्ड), இந்தியாவின் வடகிழக்கு மாநிலமான அசாமில் அமைந்துள்ள சுய ஆட்சிப் பகுதியாகும். இது பூட்டானையும், அருணாச்சலப் பிரதேசத்தையும் எல்லைகளாகக் கொண்டு, பிரம்மபுத்திரா நதிக்கருகில் அமைந்துள்ளது. இங்கு வாழும் மக்கள் இப்பகுதியில் மட்டும் வாழும் தனித்த போடோ இனத்தைச் சேர்ந்தவர்கள். தற்போது, இதை போடோலாந்து பிரதேச தன்னாட்சிக் குழு நிர்வகிக்கிறது.

அசாமில் இவர்களின் உரிமைகள் மறுக்கப்பட்டதால், தனிமாநில கோரிக்கை எழுந்தது. இப்பகுதி தற்போது தனி நிர்வாகக் குழுவால் இயங்குகிறது. இந்திய அரசின் உத்தரவோ, அசாமின் உத்தரவோ, எந்த அரசாணையாயிருந்தாலும், இந்த நிர்வாகக் குழு ஏற்றுக் கொண்டால்தான் செயல்பாட்டிலிருக்கும். எந்த ஆணையையும் செயல்படுத்தவோ, நிறுத்தவோ இக்குழுவிற்கு அதிகாரம் வழங்கப்பட்டுள்ளது.

போடோக்களின் முன்னைய வரலாறு பெரிதும் அறியப்படவில்லை. பல நூற்றாண்டுகளாக, இவர்கள் நெசவாளர்களாகவும், விவசாயிகளாகவும் அமைதியான சமூகங்களாகவும் வாழ்ந்துவருகின்றனர். உலகின் பல பண்பாடுகளைப் போன்றே போடோக்களும் தேசியவாத சமூகத்தைச் சேர்ந்தவர்கள். அசாமியர்களுடன் ஒன்றிணைந்து வாழ்வது ஏற்றதாக இல்லை. பிரித்தானிய ஆட்சியின் முன், திமாச கசரி அரசு அசாம் முழுவதையும் ஆட்சி செய்து வந்தது. வரலாற்றின் படி, கசரி அரசின் தலைநகராக திமப்பூர் விளங்கியது. திமாசர்கள் திபெத்திய- பர்மிய இனத்தைச் சேர்ந்தவர்கள். பிரித்தானிய அரசினர் பிரித்தாளும் சூழ்ச்சியின் மூலம் 300 ஆண்டுகள் இப்பகுதியை ஆண்டனர். பிற இந்தியருடன் ஒப்பிடுகையில் இவர்கள் கல்வியிலும், வேலைவாய்ப்பிலும் பிந்தங்கியிருந்தனர், அசாமில் எண்ணெயும் இயற்கை வாயும் தயாரிக்கப்பட்டன, விடுதலைக்குமுன், இது பிற இந்தியப் பகுதிகளுடன் தொடர்பற்ற பகுதியாயிருந்தது. இந்திய விடுதலைக்குப் பின் தாழ்த்தப்பட்டோருக்கும் பழங்குடியினருக்கும் முன்னுரிமை அளிக்கப்பட்டது. இதன் தொடர்ச்சியாக போடோக்கள் தங்களை பழங்குடியினராக பதிவு செய்தனர். 

1960களின் தொடக்கத்தில் போடோக்களின் அரசியலமைப்பான அசாமிய பழங்குடியினக் குழு, அசாமில் போடோக்களின் நிலம் நிலப்பிரபுக்களினாலும், புதுக் குடியேற்றவாதிகளாலும் ஆக்கிரமிக்கப்பட்டதை உணர்ந்தனர். மேலும், போடோக்கள் அரௌச் வழங்கும் நிதியைப் பெறுவதற்கான வழியில்லை. நிதிப் பற்றாக்குறையால் போடோக்கள் வாழ் பகுதிகளில் கல்வி எட்டாக்கனியாகவே இருந்தது. அப்போதைய காலங்களில், அசாமின் பிற பகுதிகளுக்கும், போடோக்கள் வாழும் பகுதிகளுக்கும் போதிய போக்குவரத்து வசதி இருக்கவில்லை. இத்தகைய சூழ்நிலையில், அசாமில் இருந்து உதயாஞ்சல் என்ற பகுதி பிரித்தெடுக்கப்பட வேண்டும் என்ற கோரிக்கை 
எழுந்தது. கோரப்பட்ட இப்பகுதிகளில் பழங்குடியினர் வாழ்ப்பகுதிகள் அடங்கும். இதன்மூலம் போடோக்களின் நிலம் போடோக்களுக்கே சொந்தம் என்ற நிலை ஏற்படும். ஆனால் இதுவரை தற்போதுவரை இது செயல்பாட்டிற்கு வரவில்லை. ஆட்சியாளர்களின் 
போக்கால், போடோக்களுக்கு அரசியல் செல்வாக்கு இல்லாதிருந்தது. அசாமில் போடோக்களின் பகுதிகள் ஒதுக்கி வைக்கப்பட்டன. பழங்குடியினருக்கு வழங்கப்பட்ட நிதி தவறாகப் பயன்படுத்தப்பட்டது. இதே போன்ற காரணங்களால் தான் அசாமில் இருந்து மேகாலயா உருவானது. 1980களின் இறுதியில் அனைத்து போடோ மாணவர் சங்கம் இதுகுறித்து கவலையடைந்தது. இச்சங்கமும், பழங்குடியினர் அரசியல் கட்சியும் இணைந்து போடோக்களுக்கான தனி மாநில கோரிக்கை வைத்தன. தங்கள் நாட்டில் தங்களுக்கும் சமமான உரிமை வேண்டுமெனக் கூறின.

1987, மார்ச்சு 2 அன்று, அனைத்து போடோ மாணவர் சங்கம் சார்பாக போடோலாந்து கோரிக்கை அதிகாரப்பூர்வமாக உருவாக்கப்பட்டது. இச்சங்கம் போடோ மக்கள் செயற்குழு என்ற அரசியலமைப்பை உருவாக்கியது. இக்குழுவின் நோக்கம், “அசாமைப் பிரி எங்களுக்கு 50 - அவர்களுக்கு 50 ”. பின்னர், அசாம் அரசு, போடோ சங்கம் ஆகியன போடோ ஒப்பந்தத்தில் கையெழுத்திட்டன. இவ்வொப்பந்தத்தால் குழப்பம் ஏற்பட்டு 70,000 மக்கள் இடம்பெயர்ந்தனர்,

விடுதலைக்குப் பின்னும், போடோக்கள் கல்வி கற்க போதிய வசதிகள் இருக்கவில்லை. கவுகாத்தி, சில்லாங், திபர்கார் பல்கலைக்கழகங்கள் போடோக்களின் பகுதிகளில் இருந்து தொலைவில் இருந்தன, ஆண்டாண்டு காலமாக, அசாமின் சிறந்த பல்கலைக்கழகங்களில் போடோ மாணவர்கள் கல்லூரிகளில் சேர்த்துக் கொள்ளப்படவில்லை. கல்லூரிகளில் சேர்த்துக் கொள்ளப்பட்டாலும், வேலைவாய்ப்பு இருக்கவில்லை. இதனால், போடோ மாணவர்கள் கொதித்தெழுந்தனர். இவர்களுக்கான பழங்குடியினருக்கு ஒதுக்கப்படும் இடங்கள் இருந்தாலும், அவை நிரப்பப்படவில்லை. அசாம் அலுவலகங்களில் அசாமிய மொழி பேசும் மக்கள் மட்டும் நியமிக்கப்பட்டனர். போடோக்களுக்கு எளிய கல்வி வாய்ப்புகளை உருவாக்க விரும்பினர் போடோ மாணவர்கள். அனைத்து அசாம் மானவர்கள் ஒன்றியம் முறையற்ற குடியேற்றவாதிகளை எதிர்த்துப் போரிடுவது குறைந்த போது, போடோ மாணவர்கள் தனிமாநில கோரிக்கை எழுந்தது. இந்திய அரசியலமைப்புச் சட்டத்தின்படி, அனைவருக்கும் சம உரிமை வழங்கப்பட வேண்டும் என்பது உணர்த்தப்பட்டது.

போடோ ஒப்பந்தத்தின் பலன் குறைவாக நடைமுறையில் இருக்கிறது. வளர்ச்சிப் பணிகள் மெதுவாக நடைபெறுகின்றன. இன்றும் பல்லாயிரக்கணக்கானோர் அகதிகள் முகமையில் வாழ்கின்றனர். சில சாலைகள் சீரமைக்கப்பட்டாலும், பல மேம்பாலங்கள், பிற போக்குவரத்து வசதிகள் மேம்படுத்தப்பட்டிருக்கவில்லை. போடோ பிராந்தியக் குழு அமைக்கப்பட்டதன் நோக்கம் நிறைவேறியதா என்பது கேள்விக்குறியாகவுள்ளது.



</doc>
<doc id="159412" url="https://ta.wikipedia.org/wiki?curid=159412" title="இங்கிலீஷ் விங்கிலிஷ்">
இங்கிலீஷ் விங்கிலிஷ்

இங்கிலீஷ் விங்கிலிஷ் இந்திய நாடகத் திரைப்படமாகும், இதை அறிமுக இயக்குனர் கவுரி ஷிண்டே இயக்க ஆர் பால்கி தயாரித்தார். இப்படம் தமிழிலும் இந்தியிலும் ஒரே நேரத்தில் தயாரிக்கப்பட்டு 2012 அக்டோபர் 5 அன்று வெளியிடப்பட்டது. இப்படத்தின் தெலுங்கில் மொழிமாற்றம் செய்யப்பட்ட பதிப்பு அதே நாளில் வெளியிடப்பட்டது. 14 ஆண்டுகளுக்குப் பின்னர் ஸ்ரீதேவி இப்படத்தின் மூலம் மீண்டும் திரைப்படத்தில் நடிக்கிறார். இப்படத்தில் பிரஞ்சு நடிகர் மெஹ்தி நெப்பேவு, அதில் உசைன், பிரியா ஆனந்த் போன்றோரும் நடிக்கின்றனர். அமிதாப் பச்சன் இந்திப் பதிப்பில் விருந்தினர் வேடத்தில் தோன்றுகையில் அஜித் குமார் தமிழ்ப் பதிப்பில் அதே பாத்திரத்தில் தோன்றுகிறார். இப்படம் 26 ஆண்டுகளுக்குப் பிறகு தமிழ் சினிமாவிற்கு ஸ்ரீதேவியின் மீள்வருகையை குறிக்கிறது.

இரு பிள்ளைகளின் தாயான சசி (ஸ்ரீதேவி) ஆங்கிலம் தெரியாததால் தன் பிள்ளைகளினதும் கணவரினதும் கிண்டலிற்கு உள்ளாகிறாள். எதிர்பாராத விதமாக சசியின் அக்காவின் மகளின் திருமணத்திற்காக சசியும் அவரது குடும்பத்தினரும் அமெரிக்காவுக்கு அழைக்கப்படுகின்றனர். குழந்தைகளின் பள்ளிப்படிப்பினாலும் கணவரின் வேலையாலும் சசி மாத்திரம் முதலில் அமெரிக்கா செல்கிறாள். அங்கு ஓர் ஆங்கிலப்பயிற்சி வகுப்பில் சேர்கிறாள், பின்னா் எவ்வாறு ஆங்கிலம் கற்றுக்கொள்கிறாள், இடையில் சந்திக்கும் சிக்கல்களை மையமாகக் கொண்டு படத்தின் கதை நகர்கிறது.


</doc>
<doc id="159417" url="https://ta.wikipedia.org/wiki?curid=159417" title="கீப்பா">
கீப்பா

கீப்பா அல்லது கிபா ("kippah/kipa", ; அல்லது ; பன்மை: "கீப்பொட் (kippot)" or ), யாமுல்க் ("yarmulke") எனவும் அழைக்கப்படும் (), என்பது பொதுவாக சீலைத் துணியினால் உருவாக்கப்பட்ட அரைக்கோள அல்லது தட்டை வடிவ தொப்பி. இது அடிக்கடி பழமைக் கோட்பாடு சார்ந்த யூதர்களால் தங்கள் மரபினை நிறைவேற்ற அணியப்படும். பழமைக் கோட்பாடு சார்ந்த அதிகார பீடம் எல்லா நேரமும் தலை மூடப்பட்டிருக்க வேண்டும் என்று கோரிக்கை விடுத்துள்ளனர். இது பொதுவாக ஆண்களினால் அணியப்பட்டாலும், மிகக் குறைவாக பழமை விரும்புகிற மற்றும் சீர்திருத்த யூதப் பெண்களாலும் வேண்டுதல் நேரத்தில் அணியப்படும்.


</doc>
<doc id="159422" url="https://ta.wikipedia.org/wiki?curid=159422" title="அல்தமஸ் கபீர்">
அல்தமஸ் கபீர்

அல்தமஸ் கபீர் (பிறப்பு: 19 ஜூலை 1948 - இறப்பு: 19 பெப்ரவரி 2017) இந்திய உச்ச நீதிமன்றத்தின் தலைமை நீதிபதி ஆவார். கொல்கத்தா பல்கலைக்கழகத்தில் முதுகலைப் பட்டமும் அதனைத் தொடர்ந்து சட்டமும் பயின்ற இவர் 1973 ஆம் ஆண்டு முதல் கொல்கத்தா மாவட்ட நீதிமன்றத்திலும் குடிமையியல் மற்றும் குற்றவியல் வழக்கறிஞராகப் பணியாற்றத் தொடங்கினார். 1990 ஆம் ஆண்டு ஆகஸ்ட் 6 ஆம் நாள் கொல்கத்தா உயர்நீதி மன்றத்தில் நீதிபதியாக பொறுப்பேற்றார். 2005 ஆம் ஆண்டு ஜனவரியில் ஜார்கண்ட் மாநில உயர் நீதிமன்றத்தில் பொறுப்புத் தலைமை நீதிபதியாகப் பொறுப்பேற்றார். அதே ஆண்டில் மார்ச் மாதம் 1 ஆம் தேதி தலைமை நீதிபதியாக உயர்த்தப்பட்டார். பின்னர் 2005 ஆம் ஆண்டு செப்டம்பர் மாதம் 5 ஆம் தேதியில் இந்தியாவின் உயரிய நீதி அமைப்பான இந்திய உச்ச நீதிமன்றத்தின் நீதிபதி ஆனார். பின்னர் 2012 ஆம் ஆண்டு செப்டம்பர் மாதம் கபாடியா ஒய்வு பெற்றதை அடுத்து 39 ஆவது இந்தியத் தலைமை நீதிபதியாக நியமிக்கப்பட்டார்.

 


</doc>
<doc id="159423" url="https://ta.wikipedia.org/wiki?curid=159423" title="இசுரேலிய தேசியக் கொடி">
இசுரேலிய தேசியக் கொடி

இசுரேலிய தேசியக் கொடி (எபிரேயம்: דגל ישראל, "Degel Yisrael", Arabic: علم إسرائيل) ஒக்டோபர் 28, 1948 அன்று இசுரேல் உருவாக்கப்பட்டு ஐந்து மாதங்களின் பின் சேர்த்துக் கொள்ளப்பட்டது. இது வெள்ளை பின்னனியில் இரண்டு நீல நிற கிடையான கோடுகளின் நடுவே நீல நிற தாவீதின் நட்சத்திரத்துடன் வரையப்பட்டுள்ளது. நீல நிறம் "ஆழ் வான் நீல" நிறமாக மாத்திரம் இருக்க வேண்டும். வேறுபட்ட கொடிகளுக்கு ஏற்ப தூய நீல சாயல், சில வேளை மங்கி கிட்டத்தட்ட ஆழ் கடல் நீலமாக, 75% தூய மென் நீலமாகவும் மிக மென்மையான நீல நிறமாகவும் மாறலாம். இக்கொடி சீயோனிய இயக்கத்தினால் 1891 இல் வடிவமைக்கப்பட்டது. இதன் அடிப்படை வடிவம் வெள்ளையில் நீல நிறக் கோடுகளுடைய யூதர்களின் வேண்டுதல் போர்வையான தலிட் என்பதைக் கொண்டு அமைக்கப்பட்டது. இதன் நடுவில் தாவீதின் நட்சத்திரத்திரமான அறுகோண நட்சத்திரம் அமைந்துள்ளது. இது வரலாற்று இடைக்காலத்தில் யூத அடையாளமாக விளங்கி, 1897 ஆம் ஆண்டு கூடிய முதலாம் சீயோனிய சபையில் உள்வாங்கப்பட்டது.

2007 இல், 660 X 100 மீட்டர் (2,165 x 330 அடி) அளவும் 5.2 டன் நிறையும் உடைய இசுரேலிய தேசியக் கொடி புராதன யூத கோட்டையான மசாடா அருகில் விரிக்க வைக்கப்பட்டு உலகில் பெரிய கொடி என்ற உலக சாதனையை நிகழ்த்தியது.



</doc>
<doc id="159425" url="https://ta.wikipedia.org/wiki?curid=159425" title="எண்ணிம ஆவணம்">
எண்ணிம ஆவணம்

எண்ணிம ஆவணம் அல்லது மின்னியல் ஆவணம் என்பன கணினிகளில் நிரல்மொழிகள் மற்றும் கணினி கோப்புக்களைத் தவிர்த்த பிற கணிப்பொறி பயன்பாடுகளால் உருவாக்கப்பட்டு பொதுமக்கள் படிப்பதற்கும் பயன்படுத்துவதற்கும் சேமிக்கப்படுகின்ற ஆவணங்களாகும்; இவை நேரடியாக கணினி அல்லது கைப்பேசி போன்ற மின்கருவிகளில் காணக்கூடியனவாகவோ தாள்களில் அச்சிடக் கூடியனவாகவோ இருக்கலாம். 

துவக்கத்தில், கணினித் தரவுகள் அதன் உள் பயன்பாட்டிற்கு மட்டுமேயாகவும் அதன் இறுதி வெளிப்பாடு எப்போதுமே தாளிலுமே இருந்து வந்தது. நாளடைவில் கணினி பிணையங்கள் பெருகப் பெருக தாள் வடிவில் பகிர்வதைவிட எண்ணிம முறையில் பகிர்ந்துகொள்வது கூடுதல் எளிமையாகவும் சிக்கனமாகவும் அமைந்தது. கணித்திரைத் தொழில்நுட்பங்களில் ஏற்பட்ட மேம்பாடுகள் இவற்றை படிக்கவும் எளிதாக்கின. இதனால் காகிதத் தேவை குறைவதுடன் சேகரிப்பு இடமும் தவிர்க்கப்படுகிறது. கட்டைவிரல் நினைவகங்களும் நினைவட்டைகளும் இவ்வகை ஆவணங்களை சேகரிப்பதையும் கொண்டுசெல்வதையும் எளிதாக்கின. 

இருப்பினும், காகிதத்தாள்களில்லாது பிற வடிவங்களில் காட்சிப்படுத்துவது பல ஒன்றுக்கொன்று ஒவ்வாத கோப்பு வடிவமைப்புகளால் சிக்கல்களை உருவாக்கின. இயக்குதள வேறுபாடுகள, பயன்பாட்டுச் செயலிகளின் வேறுபாடுகளால் ஓர் சீர்தரமான வெளிப்பாடு இல்லாதிருந்தது. மேலும் ஆங்கிலம் அல்லாத ஆவணங்களுக்கு எழுத்துரு காட்சிப்படுத்துதலும் சிக்கலாக இருந்தது. இவற்றைத் தவிர்க்க பல மென்பொருள் நிறுவனங்கள் தங்கள் காப்புரிமைக்குட்பட்ட கோப்பு படிப்பான்களை வெளியிடத்தொடங்கினர். (அடோப் நிறுவனத்தின் அக்ரோபேட் படிப்பான் இத்தகைய ஒன்றே). இதற்கு மாற்றாக சீர்தரப்பட்ட காப்புரிமையற்ற கோப்பு வடிவமைப்புகள், (மீப்பாடக் குறிமொழி மற்றும் திறந்த ஆவண வடிவம் போன்றவை) உருவாக்கப்பட்டு மேம்படுத்தப்படுகின்றன. அறிவியல் போன்ற சிறப்புப் பயன்பாடுகளுக்கு TeX அல்லது போஸ்ட்ஸ்கிர்ப்ட் பயன்படுத்தப்படுகிறது.



</doc>
<doc id="159436" url="https://ta.wikipedia.org/wiki?curid=159436" title="திருக்குறள் கலைக்காட்சி - திருக்குறள் நெறிபரப்பு நிறுவனம்">
திருக்குறள் கலைக்காட்சி - திருக்குறள் நெறிபரப்பு நிறுவனம்

திருக்குறள் கலைக்காட்சி - திருக்குறள் நெறிபரப்பு நிறுவனம் என்பது திருக்குறள் நெறிகளையும், தமிழின் சிறப்பையும் விளக்கிட மொழி ஞாயிறு தேவநேயப் பாவாணர் அவர்களால் 1949 ஆம் ஆண்டில் தொடங்கப் பெற்று, முத்தமிழ்க் காவலர் கி. ஆ. பெ. விசுவநாதம் அவர்களால் திறந்து வைக்கப் பெற்ற ஒரு தமிழ் அமைப்பாகும். தமிழறிஞர் தி.து.சுந்தரம் என்பவரால் நடத்தப் பெற்று வரும் இந்நிறுவனம் மூலம் திருக்குறள் நெறிபரப்பும் வகையில் இந்தியாவின் பல்வேறு இடங்களில் 6001 நிகழ்வுகள் நடத்தப் பெற்றுள்ளன.


</doc>
<doc id="159438" url="https://ta.wikipedia.org/wiki?curid=159438" title="ரவிதாசன்">
ரவிதாசன்

ரவிதாசன், ஆதித்த கரிகாலனைக் கொன்ற துரோகி என்று உடையார்குடிக் கல்வெட்டில் குறிப்பிடப்பட்டுள்ளது.

ரவிதாசன், சோமன், பரமேஸ்வரன் ஆகிய மூவரும் சகோதரர்கள். இவர்களே வீரபாண்டியனை ஆதித்த கரிகாலன் கொன்றமைக்காக பழிவாங்கும் பொருட்டு திட்டமிட்டு ஆதித்த கரிகாலனைக் கொன்றார்கள் என்று கூறப்படுகிறது. இவர்கள் மூவருடன் இவர்களின் சொந்தங்கள் அனைவரையும் நாட்டினை விட்டு இராஜராஜ சோழன் வெளியேற்றியதாக கல்வெட்டில் குறிப்புள்ளது. 

ஆதித்த கரிகானைக் கொன்றவர்களை உத்தம சோழன் காலத்தில் கண்டுபிடிக்கப்படவில்லை. இராஜராஜன் அரசுரிமையை ஏற்ற பின்பு கொலைகாரர்களின் சொத்துகளும், உறவினர்களின் சொத்துகளும் விற்பனை செய்யப்பட்டு, கருவூலத்தில் சேர்க்கப்பட்டன. கொலை செய்தவர்களை இராஜராஜன் நாடுகடத்தினான் என்று கல்வெட்டுகள் தெரிவிக்கின்றன.

ரவிதாசனை கதைபாத்திரமாக கொண்டு வெளிவந்துள்ள நூல்கள்.



சோழர்


</doc>
<doc id="159440" url="https://ta.wikipedia.org/wiki?curid=159440" title="வானதி (கதைமாந்தர்)">
வானதி (கதைமாந்தர்)

வானதி கல்கி எழுதிய பொன்னியின் செல்வன் புதினத்தில் வருகின்ற கொடும்பாளூர் இளவரசி ஆவார். அருண்மொழி வர்மன் மீதான காதலைச் சொறிபவளாகவும், இளைய பிராட்டி குந்தவை நாச்சியாரின் நற்தோழியாகவும் வருகிறார். கொடும்பாளூர் சிற்றரசரும் சோழநாட்டு சேனாதிபதியுமான பூதிவிக்கிரம கேசரியின் சகோதரரின் மகள் வானதி தேவியார். 

கொடும்பாளூர் இளவரசியாக இருந்தாலும் வானதி அடிக்கடி மயங்கி விழுகின்ற கோழைப் பெண்ணாகவே அறிமுகம் செய்கிறார் ஆசிரியர் கல்கி. வானதிக்கு வீரமூட்டுவதற்காக இறந்து போன முதலையை வைத்து விளையாட்டு செய்கிறாள், வானதியின் தோழி குந்தவை. அது இறந்த முதலை என்பதை அறிந்து கொண்டு சற்றும் பயம்கொள்ளாமல் இருக்கிறாள் வானதி. ஈழத்திற்கு செல்லவிருக்கும் இளவரசரின் முகத்தினை நேருக்கு நேராகப் பார்த்து மயக்கமிட்டு விழுகிறாள். அருண்மொழி வர்மனின் அக்காவான குந்தவைக்கு வானதியை அருண்மொழிக்கு திருமணம் செய்து வைக்க வேண்டும் என்று ஆசையிருக்கிறது. சோழ நாட்டின் சேனாதிபதி கொடும்பாளூர் பெரிய வேளாருக்கும்(வேளிர்) அதே ஆசை இருக்கிறது. அவர்கள் இருவரும் அவ்வப்போது இதுபற்றி இளவரசரிடம் உரையாடுகிறார்கள்.

சுந்தர சோழர் தனிமையில் பிதற்றுவதை கேட்டு, மன்னரை யாரோ பயம்செய்விக்கின்றார்கள் என்பதை வானதி அறிகிறாள். அந்த விபரீதத்தினை கண்டு வழக்கம் போல மயக்கமிட்டும் கீழே விழுகிறாள். மறுநாள் தான் கண்டவைகளை குந்தவையிடம் உரைக்கின்றாள். இளவரசர் அருள்மொழி வர்மன் கடலில் புயற்காற்றில் சிக்கிக் கொண்டான். அவனைப் பற்றி செய்தி எதுவும் கிடைக்காததால் அவன் இறந்துவிட்டான் என்று தஞ்சையிலிருந்து தூதர்கள் வந்து கூறுகிறார்கள். பழையாறை மக்கள் வெகுண்டெழுந்து பழையாறை மாளிகையில் கூக்குரல் எழுப்புகிறார்கள். இதனை அறிந்த வானதி மயக்கமிட்டு விழுகிறாள். அவளை குந்தவையும், வந்தியத்தேவனும் மீட்கின்றார்கள். வானதி நினைவிழந்து இருக்கிறாள் என்று நினைத்து வந்தியத்தேவன் பூங்குழலி இளவரசர் அருள்மொழிவர்மனை விரும்புவதை கூறுகிறான். இதனை வானதி அறிந்து பூங்குழலி_(கதைமாந்தர்)|பூங்குழலி]] மேல் வெறுப்பு கொள்கிறாள்.

கொடும்பாளூர் சென்று பெரிய வேளாரை சந்திக்க எண்ணம் கொள்கிறாள். அதற்காக குந்தவையை பிரிந்து தனித்து செல்கிறாள். செல்லும் வழியில் குடந்தை ஜோதிடரின் வீட்டில் வந்தியத்தேவனை சந்திக்கிறாள். இளவரசர் அருள்மொழிவர்மன் நாகைப்பட்டினத்தில் இருப்பதை அறிந்து கொள்கிறாள். வந்தியத்தேவனை நாகைப்பட்டினத்திற்கு தன்னை அழைத்து செல்லும்படி கேட்கிறாள். ஆனால் வந்தியத்தேவன் மறுத்துவிடுகிறான். குடந்தை ஜோதிடரின் வீட்டிலிருந்து சென்ற வானதியை சில காளமுக சைவர்கள் பிடித்துக் கொண்டு போய் பாழைடைந்த கோவிலில் வைத்து இளவரசரைப் பற்றிய விவரங்களை கேட்டார்கள். அதை கூற மறுத்துவிட்ட வானதிக்கு அவள் இருக்கும் இடத்தினை நோக்கி அநிருத்தர் வருவதை கண்டாள், ஆனால் இவ்வாறு விசாரனை செய்ய சொன்னதே அநிருத்தர்தானென அறிந்து விய்ப்புருகிறாள். அநிருத்தர் கேட்டும் இளவரசரைப் பற்றி ஒன்றும் கூறாததால், யானையை விட்டு தூக்கி எறிய சொல்கிறார். யானையும் வானதியை துதிக்கையால் சுற்றி வளைத்து தூக்குகையில், வானத்தில் மிதந்த தேவி நினைவிழந்தாள்.

வானதியின் நினைவுதிரும்புகையில் குந்தவை தேவின் மடியில் தலைவைத்து உறங்குவதையும், இருவரும் யானை மீதேறி எங்கோ செல்வதையும் உணர்ந்தாள். தன்னுடைய எண்ணப்படி இளவரசரை காணவே குந்தவை தேவி அழைத்து செல்கிறாள் என்பதை அறியாமலேயே சென்றாள். இருவரும் நந்தி மண்டபத்தில் தங்கினார்கள். பூங்குழலியும், சேந்தன் அமுதனும் இளவரசரை நந்தி மண்பத்திற்கு அழைத்துவந்தார்கள். இளவரசரை பார்த்த வானதி வெட்கம் கொண்டாள். குந்தவையும், இளவரசரும் பேசுவதை பார்த்துக் கொண்டே இருந்தாள். குந்தவை வானதியை அழைத்து இளவரசருடன் பேசும்படி கூறினாள். அத்துடன் வானதியின் வீரத்தினையும் எடுத்துக் கூறினாள். 

குடந்தை ஜோதிடர் வீட்டில் வானதியும், குந்தவையும் இருக்கும் போது, பெரிய பழுவேட்டரையர் உள்ளே நுழைந்து ஒரே நாளில் ஆதித்த கரிகாலன் உயிருக்கும், அருள்மொழி உயிருக்கும், சுந்தர சோழர் உயிருக்கும் ஆபத்து நேரவிருப்பதாக கூறி சென்றார். காவிரி ஆற்றுநீரால் குடந்தை ஜோதிடர் வீடு அடித்து செல்லப்பட்டது. அதனை பற்றியிருந்த வானதியும் ஆற்றோடு சென்றாள். மற்றவர்கள் அருகிலிருந்த மண்டபத்தில் இருந்தார்கள். அவளை காப்பாற்ற பூங்குழலி சென்றாள். பூங்குழலிக்கு மிக அருகில் முதலையொன்று இருப்பதை அறிந்து வேற்றுமை பாராமல் வானதி பூங்குழலியை காப்பாற்ற முயற்சி செய்தாள். அந்நேரத்தில் அங்கு வந்த இளவரசர் அருள்மொழிவர்மன் இருவரையும் யானையின் உதவியால் காப்பாற்றினார். தஞ்சை கோட்டை கொடும்பாளூர் வேளார் கைப்பற்ற இருப்பதை அறிந்து வானதி, பூங்குழலியுடன் தஞ்சைக்கு சென்றார்.

வானதியைக் கதாபாத்திரமாக கொண்டு வெளிவந்துள்ள நூல்கள்.




</doc>
<doc id="159441" url="https://ta.wikipedia.org/wiki?curid=159441" title="பாதுகாப்புத் துறை அமைச்சகம் (இந்தியா)">
பாதுகாப்புத் துறை அமைச்சகம் (இந்தியா)

பாதுகாப்புத் துறை அமைச்சகம் (, "Raksha Mantralay") (abbreviated as MoD), என்பது இந்திய தேசிய பாதுகாப்பு மற்றும் இந்திய பாதுகாப்புப் படைகள் தொடர்பான அனைத்து நிறுவனங்கள் மற்றும் செயல்பாடுகளையும் ஒன்றிணைத்து மேற்பார்வையிடும் பொறுப்பைக் கொண்ட அமைச்சு ஆகும். மேலும் இது இந்தியாவின் கூட்டாட்சி துறைகளில் மிக அதிக செலவினங்களைக் கொண்டது.

இந்திய ஆயுதப் படைகள் (இந்திய இராணுவம், இந்திய வான்படை மற்றும் இந்தியக் கடற்படை ஆகியவற்றுடன் சேர்த்து) மற்றும் இந்தியக் கடலோரக் காவல்படை (இந்திய துணை இராணுவப் படைகளின் ஒரு பகுதி) ஆகியவை இந்திய பாதுகாப்புத் துறை அமைச்சகத்தின் மேற்பார்வையில் உள்ளன. 
பாதுகாப்புத் துறை அமைச்சர் (இந்தியா)


</doc>
<doc id="159444" url="https://ta.wikipedia.org/wiki?curid=159444" title="ராக்கம்மாள் (கதைமாந்தர்)">
ராக்கம்மாள் (கதைமாந்தர்)

ராக்கம்மாள், கல்கி எழுதிய பொன்னியின் செல்வன் புதினத்தின் கதாப்பாத்திரம். இவள் வீரபாண்டியனின் மரணத்திற்காகச் சுந்தர சோழரின் குடும்பத்தைப் பழிவாங்க முயற்சிக்கும் பாண்டிய ஆபத்துதவிகளில் ஒருத்தி. அம்முயற்சியில் பழுவூர் இளையராணி நந்தினி தேவிக்கு உதவுகிறாள்.

படகோட்டி முருகைய்யனின் மனைவி ராக்கம்மாள் ஆவாள். முருகைய்யனின் தங்கைபூங்குழலி இவளை பணத்தாசை பிடித்தவளாக கருதுகிறாள். பழுவூர் இளையராணி நந்தினி தேவியின் ஆட்கள் இருவர் ஈழத்திற்கு செல்ல வருகிறார்கள். அவர்கள் நிறைய பணம் கொடுப்பதாக கூறியதால் தன் கணவன் முருகைய்யனை ஈழத்திற்கு படகோட்டிச் செல்லுமாறு கூறுகிறாள். அவர்கள் சென்றதும் வந்தியத்தேவனும், வைத்தியர் மகன் பினாகபாணியும் ஈழத்திற்கு செல்வதற்காக வருகிறார்கள். வந்தியத்தேவனைப் பூங்குழலி மறைத்துவைக்கும் இடிந்த மண்டபத்தினைப் பழுவூர் காவலர்களுக்கு காட்டிக் கொடுக்கின்றாள் ராக்கம்மாள். 

இளவரசர் அருள்மொழிவர்மனையும், வந்தியத்தேவனையும் கோடிக்கரைக்கு அழைத்துவரும் பூங்குழலி, நந்தினியும், அண்ணி ராக்கம்மாளும் பேசுவதைக் கேட்கும் போதுதான், ராக்கம்மாளும் பாண்டிய ஆபத்துதவியாள் என்பதை அறிகிறாள். மேலும் அவளுக்கு இடிந்த மண்டபம் இருக்கும் இடமும் பூங்கொடியைப் போல சதுப்புக் காடுகளும் தெரிந்திருக்கின்றன என்பது வியப்பாக இருக்கிறது. மேலும் அவள் நந்தினியைப் போலவே மந்திரவாதி ரவிதாசனையும் அறிந்து வைத்திருக்கின்றாள்.

ராக்கம்மாளைக் கதைபாத்திரமாக கொண்டு வெளிவந்துள்ள நூல்கள்.



</doc>
<doc id="159448" url="https://ta.wikipedia.org/wiki?curid=159448" title="வார்டு கன்னிங்காம்">
வார்டு கன்னிங்காம்

விக்கித்திட்டங்கள் செயல்படத் தேவையான மென்மத்தை முதலில் உருவாக்கியவர், வார்டு கன்னிங்காம் (பிறப்பு - மே, 26, 1949) (ஆங்கிலம்:Howard G. "Ward" Cunningham) என்ற அமெரிக்க கணினிநிரலர் ஆவார். மேலும் இவர், கணினியியலின் முக்கியப்பகுதியான வடிவமைப்புப் பாங்கு, அதி நிரலாக்கம் (Extreme programming) என்பவைகளின் முன்னோடியும் ஆவார். 

இவர் முதன்முதலில், 1994 ஆம் ஆண்டு விக்கிவிக்கிவெப் (WikiWikiWeb) என்ற கணினிநிரலைத் தொடங்கி, தனது நிறுவன இணையத்தளத்திலே, மார்ச்சு, 25 ந்தேதியன்று, 1995 ஆண்டில் நிறுவினார்.

'மிகச்சிறிதான ஒன்றிய விக்கியை'(Smallest Federated Wiki) உருவாக்குவதே, இவரது தற்போதைய திட்டம் ஆகும். இதன் மூலம் ஒரு பயனர் மேலும் எளிதாக விக்கித்திட்டப்பக்கங்களை பயன்படுத்த முடியும்.

"இணையத்திலே பொருத்தமான பதிலை பெறுவதற்கான சிறந்த வழி, கேள்வி கேட்பது அல்ல. தவறான பதிலை இணையத்தில் பதிவதே ஆகும்."


</doc>
<doc id="159451" url="https://ta.wikipedia.org/wiki?curid=159451" title="கனோனிக்கல் நிறுவனம்">
கனோனிக்கல் நிறுவனம்

கனோனிக்கல் நிறுவனம்(ஆங்கிலம்-Canonical Ltd.) தென்னாபிரிக்காவைச் சேர்ந்த தொழிலதிபரான மார்க் சட்டில்ஒர்து என்பவரால் நிறுவப்பட்டு, அவரது நிதியுதவியுடன் நடைபெறுகிறது. இத்தனியார் நிறுவனம், உபுண்டு லினெக்சிற்கும், அது தொடர்பான திட்டங்களுக்கும், வணிக ஒத்துழைப்புச் சேவைகளைப் புரிகிறது.

இதன் அலுவலர்கள், உலகின் 30நாடுகளில் உள்ளனர்.இதன் அலுவலகங்கள் இலண்டன், பாஸ்டன், தாய்பெய்,மொண்ட்ரியால் ,சாங்காய்,சாவோ பாவுலோ, மாண் தீவு 500க்கும் மேற்பட்ட பணியாளர்கள்


</doc>
<doc id="159456" url="https://ta.wikipedia.org/wiki?curid=159456" title="படைக்கலத் தொழிற்சாலை திருச்சிராப்பள்ளி">
படைக்கலத் தொழிற்சாலை திருச்சிராப்பள்ளி

படைக்கலத் தொழிற்சாலை திருச்சிராப்பள்ளி (OFT) அல்லது படைக்கலத் தொழிற்சாலை திருச்சி என அழைக்கப்படுவது திருச்சி, தமிழ்நாட்டில் உள்ள பாதுகாப்புத் தொழிற்சாலை ஆகும். இது இந்திய அரசின் பாதுகாப்பு அமைச்சகத்தின் படைக்கலத் தொழிற்சாலைகள் வாரியத்தின் கீழ் இயங்கும் 41 படைக்கலத் தொழிற்சாலைகளில் ஒன்றாகும். இது 3 ஜூலை 1966 அன்று அப்போதைய பிரதமர் இந்திரா காந்தியால் தொடங்கி வைக்கப்பட்டது. மேலும் உற்பத்தி 1967ல் ஆரம்பமானது.


</doc>
<doc id="159458" url="https://ta.wikipedia.org/wiki?curid=159458" title="ஜார்ஜஸ் இலமேத்ர">
ஜார்ஜஸ் இலமேத்ர

ஜார்ஜஸ் ஹென்றி ஜோசப் எடுவர்ட் இலமேத்ர ( 17 சூலை 1894 – 20 ஜூன் 1966) என்பவர் ஒரு பெல்ஜிய உரோமன் கத்தோலிக்க குருவும், வானியலாளரும் மற்றும் லூவேயின் கத்தோலிக்க பல்கலைக்கழகத்தில் இயற்பியல் பேராசிரியராகப் பணியாற்றியவரும் ஆவார். இவரே முதன் முதலில் அண்டம் விரிவாக்க கோட்பாட்டை '() முன் மொழிந்தவர் ஆவார்.. மேலும் இவரே முதன் முதலில் ஹபிள் விதியை நிறுவியவர். இவ்விதியை எட்வின் ஹபிள் வெளியிடுவதற்கு இரண்டு ஆண்டுகளுக்கு முன்பே இவர் 1927இல் வெளியிட்டார்.

இவரே முதன் முதலில் அண்டம் எவ்வாறு தோன்றியது என்பது பற்றி விளக்க முயலும் பெரு வெடிப்புக் கோட்பாட்டை கூறியவர். ஆயினும் இவர் அதனை இப்பெயரில் அழைக்கவில்லை.

இவர் தன் வாழ்நாள் முழுவதும் ஒரு கத்தோலிக்க குருவாக இருந்தவர்.


</doc>
<doc id="159459" url="https://ta.wikipedia.org/wiki?curid=159459" title="பதினொன்றாவது தமிழ் இணைய மாநாடு">
பதினொன்றாவது தமிழ் இணைய மாநாடு

பதினொன்றாவது தமிழ் இணைய மாநாடு 2012, டிசம்பர் 28 ஆம் நாளிலிருந்து டிசம்பர் 30 வரை மூன்று நாட்கள் நடைபெறுகிறது. உலகத்தமிழ் தகவல் தொழில்நுட்ப மன்றம் என்கிற உத்தமம் அமைப்பு இவ்விணைய மாநாட்டை சிதம்பரம் அண்ணாமலைப் பல்கலைக்கழகத்தில் நடத்துகிறது.

கீழ்க்கண்ட தலைப்புகளில் மாநாட்டின் அரங்குகள் நடைபெற உள்ளது;




</doc>
<doc id="159464" url="https://ta.wikipedia.org/wiki?curid=159464" title="மொடையூர்">
மொடையூர்

மொடையூர் தமிழ்நாட்டின் திருவண்ணாமலை மாவட்டம், போளூர் வட்டத்தில் தேவிகாபுரத்தில் இருந்து போளூர் செல்லும் சாலையில் 3 வது கி.மீ. தொலைவில் உள்ள கிராமம். இக்கிராமத்தில் சாலையோரங்களில் ஐம்பதுக்கும் மேற்பட்ட கற்சிற்பக் கலைக்கூடங்கள் உள்ளன. 

இவ்வூர் சிற்பக்கலைஞர்கள் நிறைந்த ஊர்.
இவ்வூரில் சுமார் 50 க்கும் மேற்பட்ட குடும்பங்கள் கற்சிற்பக் கலையை தங்கள் குலத் தொழிலாக கடந்த பத்து தலைமுறைகளாகச் செய்து வருகின்றனர். கருங்கல், பச்சைக்கல், கிரானைட் போன்ற கற்களைச் செதுக்கி பல்வேறு விதமான சிற்பங்களைச் செய்கிறார்கள். இவ்வூரில் செய்யப்படும் சிற்பங்கள் பல்வேறு நாடுகளுக்கு ஏற்றுமதியாகின்றன. எனினும் இத்தொழிலில் தற்போது இளைஞர்கள் அவ்வளவாக அக்கறை காட்டாததினால் எதிர்காலத்தில் இவ்வூரில் இத்தொழிலின் நிலை கேள்விக்குறியாக உள்ளது. சிற்பம் செய்யும் போது ஏற்படும் மண்துகள்களால் சிற்பக்கலைஞர்களின் உடல்நலனும் பாதிக்கப்படுகிறது என்பதும் அதற்குத் தகுந்த வழிகாட்டுதல் ஏதும் தற்போது இல்லை என்பதும் இங்கு குறிப்பிடத்தக்கது ஆகும்.


</doc>
<doc id="159465" url="https://ta.wikipedia.org/wiki?curid=159465" title="தச்சாம்பாடி">
தச்சாம்பாடி

தமிழ்நாட்டின் திருவண்ணாமலை மாவட்டம், போளூர் வட்டத்தில் தேவிகாபுரத்தில் இருந்து சேத்துப்பட்டுக்குச் செல்லும் சாலையில் மூன்று கி.மீ. தொலைவில் உள்ளது. இங்கு பாழடைந்த ஒரு சிவன் கோயிலும் ஊரின் நடுவே ஒரு ஜைனர் ஆலயமும் உள்ளன. இது தவிர கிறித்தவர்கள் வசிக்கும் பகுதியில் பழைமையான ஒரு தேவாலயமும் காணப்படுகின்றது. இவ்வூரில் 4 இடங்களில் கல்வெட்டுகள் காணப்படுகின்றன. இக்கல்வெட்டுச் செய்தியில் சிவன்கோயில் சுவரில் இருந்த கற்களைக்கொண்டு ஜைனர் ஆலயம் அமைக்கப்பட்டிருக்கிறதென்றும். தச்சாம்பாடி என்பது பாடநாடு என்ற பிரிவின் கீழ் உள்ள ஊர் என்பதும் தெரியவருகிறது.


</doc>
<doc id="159466" url="https://ta.wikipedia.org/wiki?curid=159466" title="நரசிங்கபுரம், திருவண்ணாமலை மாவட்டம்">
நரசிங்கபுரம், திருவண்ணாமலை மாவட்டம்

திருவண்ணாமலை மாவட்டம் போளூர்வட்டம் தேவிகாபுரம் ஆரணி சாலையின் இடையில் அமைந்துள்ளது. இவ்வூரின் மக்களின் முக்கியத்தொழில் வேளாணமையாகும். இவ்வூர் 15 ஆம் நுற்றாண்டி கல்வெட்டின்படி நரசிங்கநல்லுர், நரசிங்கப்பாடி என்று குறிப்பிடப்படுகிறது. இவ்வூரில் பல அரிய தொன்மைச் சின்னங்களைக்கொண்டு விளங்குகிறது. ஊரின் மேற்கே உள்ள கற்பலகையில் சதாசிவமகராயர் காலத்து (சக ஆண்டு 1482) அரிய கல்வெட்டு ஒன்று உள்ளது. இதில் முத்து லிங்கப்ப நாயக்கர் மகன் திருமலை நாயக்கர் என்பவர் நரசிங்கநல்லுரை ஒரு பாளையமாக உருவாக்கப்பட்டதைப் பற்றிய தகவல் குறிப்டப்பட்டுள்ளது. அதன் பல்குன்றக்கோட்டத்து முருகமங்கலம் பற்றைச் சார்ந்த தச்சூர் நாட்டில் உள்ள நரசிங்க நல்லுர் ஒரு பாளையமாக அறிவிக்கப்படுகிறது. இப்பாளையம் அனைத்து சாதியினரும் எந்தவிதமான வரியும் செலுத்தாமல் தங்கியிருக்கலாம் எனினும் 3 ஆண்டுகளுக்குப்பிறகு ஒவ்வொரு குடும்பமும் ஆண்டுக்கு 3 பணம் வரியாக தரவேண்டும் என்றும் சதாசிவ மகாராயருக்கு திருபுவனராயக்குழி என்றும் சம்புவராயஸ்பஞ்சாரியா என்ற பட்டமும் வழங்கிய செய்திகள் காணப்படுகின்றன. இவ்வூரில் சுமார் 500 வருட பழமை வாய்ந்த நரசிங்க பெருமாள் கோயில் ஒன்றும், சிவன் கோயில் ஒன்றும் உள்ளது. இவ்விரு கோயில்களிலும் சிலையின்றி சிதிலமடைந்து காணப்படுகிறது. ஊரின் நடுவே ஒரு பெரிய மண்டபம் சிலதமடைந்து காணப்படுகிறது. இது அக்காலத்தில் மக்களால் பெரிதும் பயன்படுத்தப்பட்ட இடமாக தெரிகிறது. இவ்வூரின் மேற்கே உள்ள சிறிய குன்று ஒன்றில் வடக்கு நோக்கிய விநாயர் ஆலயம் உள்ளது. இதன் எதிரே உள்ள படிக்கட்டு கல்லில் உள்ள கல்வெட்டு 11 ஆம் நூற்றாண்டைச் சேர்ந்தது. இதில் இக்கோயிலுக்கு 3000 குழி தானம் விடப்பட்ட செய்தி உள்ளது. நரசிங்கபுரம் மதுரா குப்பம் கிராமத்தில் 12 மற்றும் 14 ஆம் நுற்றாண்டைச் சேர்ந்த் 2 வீரக்கற்கள் காணப்படுகின்றன.


</doc>
<doc id="159467" url="https://ta.wikipedia.org/wiki?curid=159467" title="மண்டகொளத்தூர்">
மண்டகொளத்தூர்

மண்டகொளத்தூர் திருவண்ணாமலை மாவட்டம் போளூர் வட்டத்தில் சேத்துப்பட்டு போளூர் சாலையின் இடையில் உள்ள ஊர். பஞ்சபாண்டவர் தவம் புரிந்த பூமி என்று கருதப்படும் மண்டகொளத்தூர் ஒரு காலத்தில் பல்குன்றக் கோட்டத்தில் மண்ட குல நாடு என்ற பிரிவின் தலைமையிடமாக இருந்தது. இவ்வூரில் பஞ்சபாண்டவர் தவம் புரிந்த இடங்களில் 5 கோயில்கள் இருந்ததாக செவிவழிச் செய்தி கூறுகிறது. தற்போது தர்மர் தவம்புரிந்ததாகக் கருதப்படும் இடத்தில் உள்ள தர்மநாதீஸ்வரர் கோயில் மட்டும் காணப்படுகிறது.

மண்டகொளத்தூரைச் சேரந்த பதஞ்சலி சாஸ்திரி என்பவர் சுதந்திர இந்தியாவின் இரண்டாவது(1951-54) உச்சி நீதிமன்றத் தலைமை நீதிபதியாக இருந்தவர் என்பது குறிப்பிடத்தக்கது.

‘சமண ஊர்களின் ஜாபிதா’ எனும் கி.பி 1819 ஆம் ஆண்டின் கையெழுத்துச் சுவடி சமண ஊர்களையும் கோயில்களையும் குறிப்பிடுகின்றது. அதில் இவ்வூரும் குறிப்பிடப்படுகின்றது.


</doc>
<doc id="159468" url="https://ta.wikipedia.org/wiki?curid=159468" title="கொளக்கரவாடி">
கொளக்கரவாடி

தமிழ்நாட்டின் திருவண்ணாமலை மாவட்டம் போளூர் வட்டத்தைச் சேர்ந்தது கொளக்கரவாடி ஆகும். இது குளக்கரை பாடி என்று தேவிகாபுரம் கல்வெட்டுகளில் குறிக்கப்படும். இவ்வூரில் உள்ள ஏரியின் கரையில் மேற்குப் பார்த்தவாறு 12 ஆம் நூற்றாண்டைச் சேர்ந்த ஒரு நடுகல்லும் ஊரில் தனியார் நிலத்தின் அருகில் ஒரு செக்குக் கல்லும் காணப்படுகின்றன. இச்செக்குக் கல்லில் உள்ள கல்வெட்டு 11 ஆம் நூற்றாண்டைச் சேர்ந்தது. இவ்வூரின் முக்கிய தொழில் விவசாயம். 


</doc>
<doc id="159469" url="https://ta.wikipedia.org/wiki?curid=159469" title="முருகமங்கலம்">
முருகமங்கலம்

தமிழ்நாட்டின் திருவண்ணாமலை மாவட்டம் ஆரணி வட்டத்தில் தேவிகாபுரம் அருகில் அமைந்துள்ளது இவ்வூர். 15 ஆம் நுற்றாண்டைச் சேர்ந்த படைவீட்டு சீர்மையின் முக்கிய வருவாய் பிரிவாக முருகமங்கலம் இருந்தது. இது முருகமங்கலம் பற்று என்று அழைக்கப்பட்டது. படைவீடும் முருகமங்கலம் பற்றைச் சார்ந்த ஊராகும். இவ்வூரில் தான் ராஜகம்பீரன் மலை காணப்படுகிறது. இவ்வூரில் தேவிகாபுரம் கோயில் தொடர்புடைய ஒரு கல்வெட்டு காணப்படுகிறது. கற்களில் சூலம் பொறித்த பல கற்பலகைகள் இவ்வூரில் காணப்படுகின்றன. இவை சூலக்கற்கள் என்று அழைக்கப்படுகின்றன. சூலக்கல் என்பது சிவன் கோயிலுக்கு தானமாக விடப்பட்ட நிலங்களின் எல்லையைக் குறிக்கும் சின்னமாகும். இவ்வூரில் உள்ள ஏரியில் ஏரி காத்த வீரனின் நடுகல் காணப்படுகிறது


</doc>
<doc id="159470" url="https://ta.wikipedia.org/wiki?curid=159470" title="செய்யானந்தல்">
செய்யானந்தல்

செய்யானந்தல் திருவண்ணாமலை மாவட்டம் போளூர் வட்டத்தைச் சேர்ந்த ஓர் கிராமம். இவ்வூரில் ஒதுக்கப்பட்ட காடுகளின் நடுவே உள்ள 15 ஆம் நுற்றாண்டைச் சேர்ந்த ஒரு கல்வெட்டில், சேற்றுப்பட்டு சீமையைச் சேர்ந்த கர்னாம்பாடி கிராமத்தைச் சேர்ந்த விஜய ரகுநாத நாயக்கரின் முகவர் நாராயண நாயக்கர் என்பவர் தாம் நேசிக்கும் தேவிகாபுரம் பெரியநாயகி அம்மன் கோயிலில் காலைப் பூசை செய்ய நிலங்களைத் தானமாக வழங்கிய தகவல் பொறிக்கப்பட்டுள்ளது.


</doc>
<doc id="159472" url="https://ta.wikipedia.org/wiki?curid=159472" title="பாரதி புடையெழுத்து">
பாரதி புடையெழுத்து

பாரதி புடையெழுத்து அல்லது பாரதி பிரெயில் எனப்படுவது லூயி பிரெயில் வடிவமைத்த ஆறு புள்ளி அமைப்பை அடிப்படையாகக் கொண்டு இந்திய மொழிகளுக்காக உருவாக்கப்பட்டுள்ள ஓர் புடையெழுத்து முறைமை ஆகும். ஆறு புள்ளிகள் மூன்று கிடைவரிசைகளாகவும் இரண்டு நெடு வரிசைகளாகவும் அமைக்கப்பட்டுள்ள அமைப்பு 64 எழுத்துருக்களை சார்பாள வல்லன. 1951ஆம் ஆண்டில் பெய்ரூத் நகரில் கூடிய கருத்தரங்கொன்றில் இந்தியா, பாக்கித்தான் மற்றும் இலங்கை நாடுகளில் வழங்கும் பெரும்பான்மையான மொழிகளை ஒலிப்புகளை அடிப்படையாகக் கொண்ட ஆறு புள்ளி அமைப்பை உருவாக்கும் கருத்தாக்கம் ஏற்பட்டது.

இந்திய மொழிகள் அனைத்துமே ஒலிசார் எழுத்துருக்களை கொண்டிருப்பதால் அனைத்து மொழிகளுக்கும் பொதுவான ஓர் சீர்தரத்தை உருவாக்குது எளிதாக அமைந்தது. இந்திய மொழிகளில் புடையெழுத்து ஆவணங்கள் தயாரிக்க பாரதி பிரெயிலே இந்திய அரசால் பரிந்துரைக்கப்பட்டுள்ளது. 

இது அனைத்து இந்திய மொழிகளுக்கும் ஆங்கிலத்திற்கும் பொதுவானதாக உள்ளதால் பன்மொழி ஆவணங்களில் மொழி மாறுவதைக் குறிக்க குறியீடு இல்லாதது குறையாக உள்ளது. ஆனால் பெரும்பாலான ஆவணங்களில் ஆங்கிலமும் இந்தியமொழி ஒன்று மட்டுமே கலந்திருப்பதால் இவற்றை உள்ளடக்கம் கொண்டு பிரித்தறிய இயலும். ஆனால் இரு இந்திய மொழிகள் கலந்த ஆவணங்களில் இது கடினமாக இருக்கக் கூடும். இதற்கு தீர்வாக மொழி மாற்றங்களை பத்தி வாரியாகவோ பக்க வாரியாகவோ அமைத்திட பரிந்துரைக்கப்படுகிறது. ஆங்கில அமைப்பில் உள்ள வரிகளுக்கான சார்பாள்மை இல்லாததால் எழுத்து எழுத்தாக கற்க வேண்டியிருக்கும். இதனால் இந்திய மொழிகளுக்கான பயிற்சிக்காலம் கூடதலாக வேண்டி உள்ளது.




</doc>
<doc id="159474" url="https://ta.wikipedia.org/wiki?curid=159474" title="தேவிகாபுரம் நடுகற்கள்">
தேவிகாபுரம் நடுகற்கள்

போரில் வீரமரணம் எய்திய மறவர்களுக்கு‍ நடுகல் வைத்து‍ வணங்கும் வழக்கம் தமிழகத்தில் சங்ககாலத்திற்கு‍ முன்பிருந்தே இருந்துவருகிறது. தொல்காப்பியத்தில் நடுகல் வைத்து‍ வழிபடுவதற்குரிய இலக்கணம் வகுக்கப்பட்டிருக்கிறது. நடுகற்கள் தமிழகத்தின் பல பகுதிகளில் விரவிக் காணப்படுகின்றன. அவற்றில் திருவண்ணாமலை மாவட்டம் செங்கம் பகுதியிலிருந்து‍ தர்மபுரி வரையிலும் மிக அதிக அளவு நடுகற்கள் காணப்படுகின்றன. தமிழகத்தில் மொத்தமுள்ள நடுகற்களில் இப்பகுதியில் மட்டும் 75 விழுக்காடு‍ காணப்படுகின்றன.
தேவிகாபுரமும் அதைச் சுற்றியுள்ள நரசிங்கபுரம், தச்சாம்பாடி, முருகமங்கலம் போன்ற பகுதிகளிலும் தொன்மையான நடுகற்கள் காணப்படுகின்றன. இவற்றில் ஒவ்வொன்றும் ஒவ்வொரு‍ வித வடிவத்தையும் அமைப்பையும் கொண்டுள்ளன. 

நடுகற்களின் காலம் மற்றும் அமைப்பின் அடிப்படையில் வேறுபடுத்தலாம். தேவிகாபுரத்தில் உள்ள நடுகற்களில் பெரும்பான்மையானவை 14/15 ஆம் நூற்றாண்டைச் சேர்ந்தவை. சில 12 ஆம் நூற்றாண்டைச் சேர்ந்தவை. நடுகற்களின் வகையைக் கொண்டு‍ கீழ்க்கண்டவாறு‍ பட்டியலிடலாம். 
தொறு நடுகல், சதிக்கல் ,வேடியப்பன் கோயில், ஏரிகாத்த வீரன் நடுகல்,அய்யனார் நடுகல், நவகண்டம்

கோயிலின் வாயிற்புறத்தே ஒரு‍ நடுகல் உள்ளது. இதில் உள்ள வீரனின் வலக்கையில் ஒரு‍ வாளும் இடக்கையில் கேடயமும் வைத்துள்ளார். அருகே ஒரு‍ மாடு‍ இவ்வீரனைப் பார்த்த வாறு‍ அமைந்துள்ளது. இந்நடுகல் தொரு என்ற மாட்டுக்காக(நிரை கவர்தல் நிரை மீண்டல்) சண்டையிட்டு‍ உயிர் நீத்த வீரனைக்குறிக்கும், இது‍ 12 ஆம் நூற்றாண்டைச் சேர்ந்தது.

கிழக்குநோக்கி அமைந்துள்ள இந்த நடுகல்லில் ஒரு‍ வீரனின் சிற்பம் செதுக்கப்பட்டுள்ளது. அவன் தனது‍ வலது‍ காலை மடக்கியும் இடது‍ காலை கீழே தொங்கவிட்டபடி‍ கையில் வாளுடன் கம்பீரமாக காட்சிளிக்கிறான். இந்த ஐய்யனார் நடுகல் 15 ஆம் நூற்றாண்டைச் சேர்ந்த்து.

தேவிகாபுரம் போளுர் செல்லும் சாலையில் வேடர் பறி மண்டபம் அருகே இந்நடுகல் உள்ளது. இந்நடுகல்லில் உள்ள வீரனின் வலக்கையில் ஒரு‍ வாளும் இடக்கையில் ஒரு‍ கேடயமும் உள்ளது. இது‍ 15 ஆம் நூற்றாண்டைச் சேர்ந்தது. இதே போன்று‍ மலையான்புறவடை – மொடையூர் செல்லும் சாலையில் உள்ளது. இதுவும் 15 ஆம் நூற்றாண்டைச் சேர்ந்தது. இதே போன்று‍ முருகமங்கலம் ஏரிக்குள்ளும் ஒரு‍ நடுகல் உள்ளது. இது‍ ஏரியைக் காத்த போது‍ ஏற்பட்ட சண்டையில் இறந்ததினால் அந்த வீரனுக்கு‍ நடுகல் எடுக்கப்பட்டுள்ளது. 

தேவிகாபுரம் அல்லிக்குளத்திற்கு‍ அருகில் இந்நடுகல் உள்ளது. இந்நடுகல்லில் ஒரு‍ ஆண், பெண் உருவச் சிலைகள் உள்ளன. இதை நோக்கும் போது‍ வீரமணம் அடைந்த ஆணுடன் பெண்ணும் விட்டிருப்பதைக் குறிக்கிறது. . இது‍ போன்ற நடுகற்கள் சதிக்கல் அல்லது‍ தீப்பாய்ந்தாள் என்று‍ அழைக்கப்பெற்று‍ சில இடங்களில் கோயில் வழிபாடாகவே இருந்து‍ வருகிறது. இது‍ 14/15 ஆம் நூற்றாண்டைச் சேர்ந்தது. இதே போல கரட்டான் குளக்கரை செல்லும் சாலையின் இடது‍ புறத்தில் உள்ள சதிக்கல் சிறு‍ கோயில் போல கட்டி‍ வழிபட்டு‍ வருகின்றனர். இதுவும் 15 ஆம் நூற்றாண்டைச் சார்ந்ததாகும். அதே போல 18 ஆம் நூற்றாண்டுக் சதிக்கல் ஒன்று‍ சேத்துப்பட்டு‍ ரோட்டில் மரத்தடியில் உள்ளது.

நிலத்தின் கரையோரம் உள்ள சப்பாத்திக் கள்ளி செடிகளுக்குள் மண்மூடி‍ புதைந்துபோன நிலையில் இரண்டு‍ நடுகற்கள் உள்ளன. இவை தற்போது‍ மண்நீக்கி பார்‌வைக்கு‍ கொண்டுவரப்பட்டுள்ளது. இதில் இடப்புறம் உள்ள நடுகல்லில் ஒரு‍ வீரன் யானை மீதமர்ந்த நிலையில் உள்ளார். இது‍ அய்யனார் சிலை போலவும் காட்சியளிக்கிறது. மற்றொன்றில் ஆண் பெண் என இரண்டு‍ உருவங்கள் காணப்படுகின்றன. இவற்றில் ஆண் தன் கையில் வாள் வைத்துள்ளார். பெண் தனது‍ வலது‍ கையில் குழந்தையை வைத்துள்ளது போன்ற‍ சிற்பம் உள்ளது. கையில் குழந்தை போன்ற சிற்பம் உள்ளது‍ மிகச் சிறப்புவாய்ந்தது‍ மட்டுமல்லாது‍ அரியவகை நடுகல் வகையாகவும் உள்ளது. வீரன் இறந்த பிறகு‍ அவது‍ மனைவியும் குழந்தையும் உடன் உயிர்விட்டிருப்பதை இந்நடுகல் காட்டுகிறது. இவ்விரு‍ நடுகற்களைப்பற்றி மேலும் விரிவாக ஆய்வு செய்யப்படவேண்டும்.

தேவரடியார் குளக்கரையின் தெற்குக்கரையில் மேற்கு‍ப் பார்த்த வண்ணம் ஒரு‍ நடுகல்லும் ஒருபெண் தெய்வ சிலையும் உள்ளது. இந்நடுகல்லில் உள்ள வீரன் தன் வலது‍ கையால் தன் தலையைக் வெட்டிக்கொள்வது‍ போன்று‍ அமைக்கப்பட்டுள்ளது. இவ்வகையான நடுகற்களுக்கு‍ நவகண்டம் என்று‍ குறிப்பிடுகின்றனர். இந்நடுகல்லில் உள்ள வீரன் போரில் வெற்றி பெற்றால் தன் தலையையே காணிக்கையாகச் செலுத்துவதாகக் கடவுளிடம் வேண்டிக்கொண்டு‍ அதன்படி‍ வெற்றி பெற்ற பிறகு‍ தன் தலையை வெட்டி‍க் காணிக்கையை நிறைவேற்றுவது‍ போன்ற காட்சியாகும் இக்காட்சிப் பற்றிய செய்தி சிலப்பதிகாரம் மற்றும் கலிங்கத்துப்பரணியில் இடம் பெற்றுள்ளது. இந்நடுகல் 14/15 ஆம் நூற்றாண்டைச் சார்ந்ததாகும்.

தேவிகாபுரத்தில் உள்ள ஊர்க்காளியம்மன் கோயில் தென்புறத்தில் உள்ள பழைய இடிந்த கோயிலின் அருகில் ஒரு நடுகல் உள்ளது. இந்நடுகல்லில் குதிரை மீது அமர்ந்து போர்செய்யும் ஒரு வீரனின் சிற்பம் மிக அழகாக நேர்த்தியாக வடிக்கப்பட்டுள்ளது. இதில் பாய்ந்தோடும் குதிரையில் விசைகொண்டு தாக்குவதற்கு தலை சாய்த்தவாறு வீரன் சிற்பம் செதுக்கப்பட்டுள்ளது. குதிரையின் இரண்டு பக்கத்திலும் பெண் உருவம் பொறிக்கப்பட்டுள்ளது. இது இரண்டு மனைவியரைக்கொண்ட வீரனின் கல்லாகும். இது 14/15 ஆம் நுற்றாண்டைச் சேர்ந்த நடுகல் ஆகும். இதன் அருகிகே பூமிக்குள் புதைந்துபோயுள்ள கல்கட்டங்கள், மட்பாண்டங்கள் ஆங்காங்கே தெரிகின்றன. இவற்றை நோக்கும் போது இவ்விடம் ஒரு காலத்தில் குடியிருப்பாக இருந்த இடம் என்று தெரிகிறது. 
குளக்கரவாடி‍ ஏரியின் கரையில் மேற்கு‍ பக்கம் பார்த்த நடுகல் ஒன்று‍ உள்ளது. இதில் உள்ள வீரனின் கையில் வில் அம்பும் முதுகில் அம்பரா துணியுடன்(அம்பு அறாத துணி – எடுக்க எடுக்க குறையாத அம்புகள் உடைய துணி) காணப்படுகிறது. சோழர் காலத்தைச் சேர்ந்த இந்நடுகல் 12ம் நூற்றாண்டைச் சார்‌ந்தது. 

தேவிகாபுரம் கோயில் கல்வெட்டுகளில் இக்குளம் சிங்கை ராவுத்தன் தாங்கல் என்று‍ குறிப்பிடப்பட்டுள்ளது. இது‍ தற்போது‍ நரசி்ங்கபுரம் மதுரா குப்பம் கிராம எல்லையில் மலையன் புறவடைக்கு‍ அருகில் உள்ளது. இந்நடுகல்லில் வீரனின் வலது‍ கையில் நீளமான போர்வாளைத் தலைக்கு‍ மேல் ஓங்கியும் இடது‍ கையில் கேடயத்தைப் பிடித்துக்கொண்டும் உள்ளபடி‍ வீரம் செறிந்தவனாகப் செதுக்கப்பட்டிருக்கிறான். வீரனின் தலையில் உள்ள தலைப்பாகையைச் சுற்றிலும் சிகுரு‍ போன்ற ஒரு‍ தலையணி காணப்படுகிறது. இந்த சிகுரு‍ போன்ற அமைப்பு விஜயநகர பேரரசுக்கால சிலைகளில் காட்டப்பட்டுள்ளதால் இந்நடுகல்லும் விஜயநகர பேரரசு‍ காலத்தைச் சேர்ந்தவை எனக் கொள்ளலாம். 
வீரன் தனது‍ இடது‍ பக்கம் நோக்கி இடது‍ கையில் ஒரு‍ வில்லைப் பிடித்து‍ வலது‍ கையில் ஓர் அம்பைப் பற்றி எய்வது‍ போது‍ சிற்பம் செதுக்கப்பட்டுள்ளது. வீரனின் தலையில் தலைப்பாகையும், இடையில் ஒர் ஆடையும் ஒரு‍ வாளும் செருகியிருப்பது‍ போன்ற வீரம் மிக்க நடுகல்லாக உள்ளது. இந்நடுகல்லை ஆய்வு செய்த முன்னாள் வேலூர் அருங்காட்சிய காப்பாட்சியாளர் காந்தி, இந்நடுகல்லின் காலம் கி.பி. 10 ஆம் நூற்றாண்டைச் சேர்ந்தது‍ என்று‍ குறிப்பிட்டுள்ளார்.

Hero stones of South India - முகநூல் நடுகல் குழு


</doc>
<doc id="159475" url="https://ta.wikipedia.org/wiki?curid=159475" title="கண்ணப்பர் குன்று">
கண்ணப்பர் குன்று

பொன்மலை நாதர் கோயிலின் பின்புறம் உள்ள சிறிய குன்று ஒன்று பழங்கால கோயில் போன்ற அமைப்பு உள்ளது. இதில் சுமார் 4 அடி உயரமுள்ள ஒரு சிலை காணப்படுகிறது. வலது கையில் வில்லும் இடது கை ஓங்கிய நிலையில் கத்தியைக் கொண்டும் காணப்படுகிறது. 63 நாயன்மார்களில் ஒருவரான கண்ணப்பருக்கு திருக்காளத்தி தவிர தமிழ்நாட்டில் தேவிகாபுரத்தில் இவருக்கு கோயில் அமைந்திருப்பது குறிப்பிடத்தக்க ஒன்றாகும்.

</doc>
<doc id="159479" url="https://ta.wikipedia.org/wiki?curid=159479" title="இசையரங்கு இன்னிசைக் கோவை">
இசையரங்கு இன்னிசைக் கோவை

31 பக்கங்களை உடைய இச்சுவடியில், 34 இசைப்பாடல்கள் இடம்பெற்றுள்ளன. அதில் 20 பாடல்களுக்கு இசைமெட்டுகள் கட்டப்பட்டுள்ளது. ஒரே ஒரு பாடலை (21) இசைந்த மெட்டில் பாடுக என்ற குறிப்புள்ளது. எஞ்சிய பாடல்களுக்குப் பண்ணும், தாளமும் குறிக்கப்பட்டுள்ளன.

'ஆதி' முன்னை எனவும், 'மோகனம்' முல்லை எனவும், 'சாப்பு' இரட்டை எனவும்,
'ரூபகம்' ஈரொற்று எனவும் பண்ணும், தாளமும் தமிழாக்கம் பெற்றுள்ளள.

<poem>
தமிழா உன்றன் முன்னவனே
தலையாய் வாழ்ந்த தென்னவனே (பக்கம்-4)
</poem>

"சுரையாழ அம்மி மிதப்ப" என்னும் மொழிமாற்றுப் பொருள்கோளை, தமிழ்நாட்டின் நிலைக்கு எடுத்துக்காட்டுகிறார்.
<poem>
சிறிது கற்றோர் பெருகி வாழ,
பெரிது கற்றோர் சிறுகி வீழலை (பக்கம்-15)
</poem>

<poem>
தமிழனுக்கு இணையில்லை உலகில்,
தாய்மொழி பேணாமைக்கு என்பது சுவையான முரண் (பக்கம்-19)

கற்றவரே தமிழைக் காட்டிக் கொடுத்து நின்றார்
கல்லாத பேதரே தமிழ்க் காவலராகி வென்றார் (பக்கம்-24)
</poem>



</doc>
<doc id="159485" url="https://ta.wikipedia.org/wiki?curid=159485" title="இணைச் சட்டம் (நூல்)">
இணைச் சட்டம் (நூல்)

இணைச் சட்டம் (உபாகமம்) ("Deuteronomy") என்பது கிறித்தவ மற்றும் யூதர்களின் திருநூலாகிய திருவிவிலியத்தில் (பழைய ஏற்பாடு) ஐந்தாவது நூலாக இடம்பெறுவதாகும். விவிலியத்தின் ஐந்து ஆகாமம நூல்களில் இறுதியானதாகும். மொத்தம் 34 அதிகாரங்களை கொண்டுள்ளது. 
"இணைச் சட்டம்" என்னும் இத்திருநூல் இசுரயேல் மக்கள் பாலை நிலத்தில் நெடும் பயணம் செய்து, கானான் நாட்டில் நுழைவதற்குச் சற்றுமுன், அவர்களுக்கு மோசே வழங்கிய பேருரைகளின் தொகுப்பாக அமைந்துள்ளது.

இந்நூல் எழுதப்பட்ட மூல மொழியாகிய எபிரேயத்தில் "Devarim" அதாவது "சொற்பொழிவுகள்" என்பது முதல் சொல்லாக உள்ளது. எனவே அப்பெயரும் இந்நூலுக்கு உண்டு. கிரேக்க விவிலியத்தில் இந்நூலின் பெயர் "deuteronomion" (Δευτερονόμιον = இரண்டாம் சட்டத்தொகுப்பு) என்பதாகும்.

இந்நூலில் தரப்பட்டுள்ள செய்திகளாவன:

1) கடந்த நாற்பதாண்டுகளில் நிறைவேறிய சிறப்பான நிகழ்ச்சிகளை மக்களுக்கு மோசே நினைவுறுத்துகையில் பாலை நிலத்தின் வழியாகக் கடவுள் அவர்களை எவ்வாறு வழிநடத்தினார் என்றும் அவருக்கு அவர்கள் எவ்வாறு பணிந்து நடக்க வேண்டும் என்றும் அவர்களுக்கு உணர்த்துகிறார்.

2) பத்துக் கட்டளைகளையும் சிறப்பாக முதற் கட்டளையையும் அவர்கள் பின்பற்றி, ஆண்டவருக்கு மட்டுமே அவர்கள் ஊழியம் செய்ய வேண்டுமென்று மோசே வற்புறுத்துகிறார். மேலும் வாக்களிக்கப்பட்ட நாட்டில் இசுரயேலரின் வாழ்க்கைத் தடமாக இருக்க வேண்டிய பல்வேறு சட்டங்களை நினைவூட்டுகிறார்.

3) அவர்களோடு கடவுள் செய்துகொண்டுள்ள உடன்படிக்கையை நினைவுறுத்தி அதன் நிபந்தனைகளை அவர்கள் நிறைவேற்றுமாறு அவர்களை அழைக்கிறார்.

4) இறைமக்களின் அடுத்த தலைவராக யோசுவாவை அவர் ஏற்படுத்துகின்றார். இறுதியாக, கடவுளின் உண்மைத் தன்மையைப் போற்றிப் புகழ்ப்பா ஒன்று பாடி, இசுரயேல் குலங்களுக்கு ஆசி வழங்கியபின், யோர்தான் ஆற்றுக்குக் கிழக்கே மோவாபு நாட்டில் இறக்கின்றார்.

கடவுள் இசுரயேல் மக்கள் மீது பேரன்பு கொண்டு, அவர்களுக்கு விடுதலை அளித்துத் தம் ஆசியை வழங்குகிறார். இதனை அவர்தம் மக்களும் நினைவில் கொண்டு அவர்மீது அன்பு கூர்ந்து அவரைப் பணிந்தால் அவர்கள் வாழ்வைப் பெற்று அவர்தம் ஆசியைத் தொடர்ந்து பெறுவர் என்பதே இந்நூலின் மையக் கருத்து ஆகும். "கட்டளைகளுள் முதன்மையானது எது?" என்ற வினாவிற்கு இயேசு கிறிஸ்து தந்த விடை இந்நூலின் (6:4-6) இடம் பெற்றுள்ளது சிறப்புக்குரியது.

எபிரேய மூலத்தில் ஒருமையும் (நீ, உன்...) பன்மையும் (நீங்கள், உங்கள்...) கலந்து காணப்படுகின்றன. ஆயினும் இந்நூலின் தமிழ்ப் பெயர்ப்பில் பொருள் இலக்கண அமைதிக்கேற்ப அவை முறைப்படுத்தப்பட்டுள்ளன.


</doc>
<doc id="159494" url="https://ta.wikipedia.org/wiki?curid=159494" title="அண்டர்">
அண்டர்

அண்டர் என்போர் சங்க கால நாட்டுமக்களில் இடையர் குடியை சேர்ந்த மக்கள் ஆவர். குதிரைமீது சென்று ஆனிரைகளை மேய்த்தவர்கள்.


</doc>
<doc id="159499" url="https://ta.wikipedia.org/wiki?curid=159499" title="அதுர்ஸ்">
அதுர்ஸ்

அதுர்ஸ் (; "நடுக்கம்") என்பது 2010-ம் ஆண்டு வெளிவந்த தெலுங்கு மொழித் திரைப்படமாகும். இத்திரைப்படத்தில் என். டி. ஆர். ஜூனியர், நயன்தாரா மற்றும் சீலா நடித்துள்ளனர். இத்திரைப்படத்தை வி. வி. விநாயக் இயக்கியுள்ளார். இத்திரைப்படத்திற்கு தேவி ஸ்ரீ பிரசாத் இசையமைத்துள்ளார். இத்திரைப்படம் "ஜுட்வா நம்பர் - 1" என்ற பெயரில் மொழிபெயர்ப்பு செய்யப்பட்டது.

இரட்டப்பிறவிகளான நரசிம்மாவும், நரசிம்மாசாரியும் (ஜூனியர் என்டிஆர்) பிறப்பின் போதே பிரிக்கப்படுகின்றனர். நரசிம்மா அவருடைய தாயாரால் வளர்க்கப்பட்டு ஒரு காவல் அதிகாரியின் கீழ் பணி செய்கிறார். சாரி ஒரு அய்யங்கார் குடும்பத்தால், மிகவும் ஆச்சாரமாக வளர்க்கப்படுக்றார். இந்நிலையில் ஆசிஷ் வித்யார்த்தியும், மஹேஷ் மஞ்ச்ரேக்கரும் இரானுவ விஞ்ஞானியின் (ஜூனியர் என்டிஆரின் தந்தை) குடும்பத்தைத் தேடுகிறார். அதன் பிறகு நடக்கும் விடயங்களை அழகாக சொல்லியிருக்கிறார் விநாயக்.


இத்திரைப்படம் ஏப்ரல், 23 2008-ம் ஆண்டு வெளியானது. இத்திரைப்படம் "ஜுட்வா நம்பர். 1" என்ற பெயரில் இந்தியில் மொழிபெயர்க்கப்பட்டது.

டிசம்பர் 3, 2009 இத்திரைப்பட பாடல் வெளியானது.


</doc>
<doc id="159505" url="https://ta.wikipedia.org/wiki?curid=159505" title="இயேசுவின் திருமுகம்">
இயேசுவின் திருமுகம்

1945- ஆம் ஆண்டில் இறையடி சேர்ந்த அருட்சகோதரி பியரினா என்னும் ஒரு பெண் துறவி, தூய அன்னையாலும் இயேசுக் கிறிஸ்துவாலும் திருமுகப் பக்தியைத் தீவிரமாகப் பரப்புமாறு வலியுறுத்தப்பட்டார். கன்னத்தில் அறையப்பட்டவராய், காறி உமிழப்பட்டவராய், யூதாசினால் முத்தமிடப்பட்டவராய், தமது பாடுகளின் போது இயேசுவிற்கு இழைக்கப்பட்ட எல்லாவித அவதூறுகளுக்குப் பரிகாரமாகவும், மேலும் நற்கருணை ஆண்டவருக்கு நாள்தோறும் நிகழ்கின்ற நிந்தை, ஏளனம், பக்திக்குறைவு, இன்ன பிற அவமானங்களுக்குப் பரிகாரமாகவும் இந்தத் திருமுகப் பக்தி அவசியமானது என்று அந்த அருட்சகோதரிக்கு எடுத்துரைக்கப்பட்டது. அவருக்கு வழங்கப்பட்ட பதக்கத்தின் ஒருபுறத்தில், தூய மூடுதுகிலில் காணும் முகச்சாயலும், "இறைவா, உமது திருமுகத்தின் பேரொளி எம்மீது சுடர்வதாக !" (திருப்பாடல் 66:1) என்னும் வாசகமும் பொறிக்கப்பட்டிருந்தன. பதக்கத்தின் மறுபுறத்தில் "ஆண்டவரே, எம்முடன் தங்குவீராக!" என்னும் சொற்களை ஏந்தியவாறு, ஒளிரும் தூய அப்பம் ஒன்று தோற்றமளித்தது.

பெரும் இடர்ப்பாடுகளுக்குப் பின்னர், அந்தப் பதக்கத்தை அச்சில் வார்க்கும் அனுமதியை பெற்ற அருட்சகோதரி பியரினா, அதற்குச் செலவாகும் 11200/- லிராக்கள் (இத்தாலியப் பணம்) தனது மேஜை மீது ஒரு தாளுறைக்குள் வைக்கப்பட்டிருந்த அற்புதத்தை கண்டு வியந்தார்.

தீய ஆவி,இதனால் கோபமும் ஆத்திரமும் அடைந்து அருட்சகோதரி பியரினாவைக் காட்டுமிராண்டித்தனமாக தாக்கியதுடன், பதக்கங்களைக் கீழே வீசியெறிந்து திருமுகப் படங்களையும் நெருப்பிலிட்டு அழிந்தது.

1940-ஆம் ஆண்டிலே இரண்டாம் உலகப் போரினால் உலகம் பெரும் பாதிப்புக்கு உள்ளாயிருந்த வேளையில், இந்தப் பதக்கம் இத்தாலி நாடு முழுவதும் பரவலாக வினியோகிக்கப்பட்டது. பதக்கத்தின் அற்புதமான ஆற்றலும் ஆன்மீக மற்றும் உலகு சார் பேருதவிகளும் ஏற்கனவே பிரபலமடைந்து இருந்ததால், நண்பர்களும் உறவினர்களும் தம்மைச் சார்ந்த வீரர்கள், மாலுமிகள் மற்றும் விமான ஓட்டிகள் அனைவரும் திருமுகப் பதக்கத்தை அணிந்திருக்குமாறு ஏற்பாடு செய்தார்கள்.

நமது தூய அன்னையின் கூற்றுக்கு ஏற்ப, இறைவனுக்கும் திருச்சபைக்கும் எதிராக இன்றைய உலகில் மலிந்துள்ள வக்கிரத்தையும் வன்முறையையும் மேற்கொள்ளத் தமது இறைமகன் வழங்கிடத் திருவுளம் கொண்டுள்ள பாதுக்காப்பு ஆயுதமாகவும், தைரியத்தின் கேடயமாகவும், அன்பு, கருணை ஆகியவற்றின் அடையாளமாகவும் இந்தப் பதக்கம் விளங்குகின்றது. தீய நெறிகள் பரவுகின்ற இந்நாட்களில், மனிதர்களை இறை நம்பிக்கையிலிருந்து திசைதிருப்பிடக் கண்ணிவைத்துச் சாத்தான் காத்திருக்கின்றது. உண்மையான மறைப் பணியாளர்களின் எண்ணிக்கை இப்போது மிகக் குறைவு. இந்நிலையில், தீமைகளையெல்லாம் போக்கிடும் மருந்தாக வாய்த்திருப்பது, மரியாளின் மைந்தன் இயேசுவின் மாட்சிக்குரிய திருமுகம் மட்டுமே.

யார்யார் இந்தப் பதக்கத்தை அணிந்து, வாரத்தில் ஒருமுறையேனும் செவ்வாயன்று தூய நற்கருணை ஆண்டவரைச் சந்தித்து, நமது தூய மீட்பரின் திருமுகத்துக்கு நேர்ந்த கொடிய பாடுகளுக்கும், அவரது இறையன்பின் அருளடையாளத்திற்கும் நாள்தோறும் இழைகப்படும் அவமானங்களுக்கும் பரிகாரம் செய்கின்றார்களோ, அவர்களுக்கு உலகின் அனைத்து உள்ளரங்க வெளியரங்க இடர்களை வெல்லும்படியான ஆற்றல் மிக்க விசுவாசமும் அருளும் பரிசாக வழங்கப்படும். அன்றியும், கிறிஸ்துவின் சிறப்புத் துணையுடன் அவர்களுக்கு மகிழ்ச்சியான மரணமும் வாக்களிக்கப்படுகின்றது. 

முதன்முதலாக இந்தத் திருமுகப் பதக்கம் மாண்புமிக்க நம் திருத்தந்தை பன்னிரண்டாம் பத்திநாதருக்கு வழங்கப்பட்டது. அதைத் தொடர்ந்து திருமுகப் பதக்கத்தின் பக்தியும் பலன்களும் உலகெங்கும் பெருமளவில் உணரப்பட்டன. நிலத்தின் மீதும், கடலின் மீதும் அது சிறப்பான இடத்தைப் பிடித்துக் கொண்டது. மீட்பின் அணிகலனாகிய இந்த பதக்கத்தை சூடியிருந்த எந்தவொரு போர்க் கைதியுடைய தலையும் கொய்யப்பட்டதாகத் தகவல் எதுவும் இல்லை.
தமது திருமுக பக்தியைஸ் சிறப்பிக்கும் வகையில், விபூதிப் புதனுக்கு முந்தைய நாளாகிய செவ்வாயை ஒரு விழாவாகக் கொண்டாட வேண்டுமென்று நம் தூய ஆண்டவர் கேட்டுக் கொண்டுள்ளார்.

</doc>
<doc id="159506" url="https://ta.wikipedia.org/wiki?curid=159506" title="சீலா">
சீலா

சீலா ஒரு தமிழ்த் திரைப்பட நடிகை ஆவார். இவர் நந்தா மற்றும் வீராசாமி போன்ற திரைப்படங்களில் நடித்ததிற்காக அறியப்பட்டார். இவர் சுமார் 20க்கும் மேற்பட்ட திரைப்படங்களில் குழந்தை நட்சத்திரமாக நடித்துள்ளார்.


</doc>
<doc id="159507" url="https://ta.wikipedia.org/wiki?curid=159507" title="கலசக்காடு ஆ மீட்டான் கல்வெட்டு">
கலசக்காடு ஆ மீட்டான் கல்வெட்டு

புதுக்கோட்டைக்கு அருகில் உள்ள கலசக்காடு என்னுமிடத்தில் தாமிழி எழுத்துக் கல்வெட்டு 2012 ஆம் ஆண்டு கண்டுபிடிக்கப்பட்டு, அந்தக் கல் இப்போது தஞ்சைப் பல்கலைக் கழத் தொல்லியல் துறையின் பாதுகாப்பில் உள்ளது. கண்டறிந்தவர் தஞ்சைப் பல்கலைக் கழக ஆய்வு மாணவர் தங்கதுரை. 
இந்தக் கல்வெட்டிலுள்ள வரிகளில் காணப்படும் எழுத்துக்களை ஆய்வாளர்கள் அடியில் காணுமாறு படிக்கின்றனர்.


சங்க இலக்கியங்களில் வெட்சித் திணை, கரந்தைத் திணை போன்ற திணைகள் ஆநிரை கவர்தல், ஆநீரை மீட்டல் போன்ற போர் முறைகளை கூறுகின்றன. இந்த இரண்டு போர்களிலும் வீர மரணம் அடைந்தவர்களைப் போற்றும் வகையில் நடுகற்கள் நடப்பட்டன. அவற்றுள் ஆகோள் என்ற எழுத்துக்கள் பொறிக்கப்பட்டிருக்கும். இதிலும் அது காணப்படுவதால் இதில் குறிப்பிடப்படும் வீரன் வெட்சிப்போரிலோ கரந்தைப்போரிலோ இறந்திருக்க வேண்டும் என்று தெரிகிறது.

இந்த ஆகோள் கல்வெட்டு "பொன் கொங்கர் வின்னக்கோன்" என்ற சங்ககால அரசனின் ஆட்சியின் கீழ் நடந்த ஆகோளின் போது இறந்த கானங்கி குமரன் என்ற அடவனாற்றுப் படை வீரனுக்காக எழுப்பப்பட்டது. இதன் எழுத்தமைதியை கொண்டு இது கிபி. இரண்டாம் நூற்றாண்டினது என்று தமிழக தொல்லியல் துறையினர் கணித்துள்ளனர். இந்த விண்ணக்கோன் என்ர அரசன் கோ வெண்கட்டி என்ர அரச்னுக்குப் பின் ஆண்டவன். அதனால் இந்த இரண்டு அரசர்களின் கால்ததை கணிப்பத்ற்கும் இக்கல்வெட்டு உதவியாய் அமைகிறது.

இக்கல் 2 அடி நீளமும் 2 அடி உயரமும் 10 செமீ பருமனும் கொண்டுள்ளது. இது கி.பி. 2ஆம் நூற்றாண்டு தமிழ் பிராமி எழுத்துக்களால் எழுதப்படுளது. இக்கல் கண்டறியப்பட்ட இடம் தற்போது பொதுமக்கள் துணி துவைக்கும் இடமாக இருக்கிறது. இக்கல்லின் பக்கம் ஒரு கோட்டை இருக்கலாம் என்பதும் அக்கோட்டையின் ஆதிக்கம் 40 ஏக்கர் நிலப்பரப்பு பரந்திருக்கலாம் என்பதும் அதில் இக்கல்வெட்டு உள்ள பகுதியும் படை திரட்டும் இடமாக அமைந்திருக்கலாம் என்பதும் ஆராய்ச்சியாளர் கருத்து.




</doc>
<doc id="159508" url="https://ta.wikipedia.org/wiki?curid=159508" title="பிருந்தாவனம்">
பிருந்தாவனம்

பிருந்தாவனம் (Vrindavan (Hindi: वृन्दावन) உத்திரப்பிரதேச மாநிலத்தில், மதுரா மாவட்டத்தில் அமைந்துள்ள ஒரிடமாகும். இது இந்துக்களின் புனித இடமாக வழிபடப்படுகிறது. மகாபாரத இதிகாசத்தில் குறிப்பிடப்படும் கடவுளான கிருஷ்ணன் குழந்தைப் பருவத்தில் பல அற்புதத் திருவிளையாடல்களை நிகழ்த்திய இடம் இது. கண்ணனின் இளமைக் கால வாழ்க்கை யோடும் தொடர்புடைய இடங்களின் பரப்பு மொத்தமாக `விரஜபூமி' என்று அழைக்கப்படுகிறது. வட நாட்டில் உத்தரபிரதேச மாநிலத்தில் இதன் பெரும் பகுதி உள்ளது. சில பகுதிகள் அதன் அண்டை மாநிலங்களான ராஜஸ்தான் மற்றும் ஹரியானாவிலும் அமைந்துள்ளன. இங்கு ராதை மற்றும் கிருஷ்ணரின் வழிபாட்டுக்கென அர்ப்பணிக்கப்பட்ட கோயில் நூற்றுக்கணக்கான கோயில்கள் உள்ளன. இங்கு இந்துமத குறிப்பாக வைணவம், கௌடிய வைணவ மத பழக்கவழக்கங்கள் கடைபிடிக்கப்படுகின்றன.

பிருந்தாவன நகரம், பண்டைய காலத்தில் துளசிச் செடிகள் நிறைந்த காடாக இருந்ததால் இப்பெயர் பெற்றது. சமஸ்கிருத மொழியில் "பிருந்தா" என்றால் "துளசி" எனவும் வனம் என்றால் "காடு" எனவும் பொருள். இன்றுமிப்பகுதியிலுள்ள நிதிவனம் மற்றும் சேவாகஞ்ச் இரண்டும் துளசிச் செடிகள் நிறைந்து காணப்படுகின்றன.

டில்லியில் இருந்து ஆக்ரா செல்லும்வழியில் அமைந்த மதுராவைச் சுற்றியுள்ள பகுதிகளான கோகுல் (ஆயர்பாடி), பிருந்தாவனம், கோவர்த்தனம் ஆகிய மூன்று இடங்களையும் இணைத்து, "கிருஷ்ண ஜென்மபூமி'’ அல்லது விரஜ பூமி என்கின்றனர். இவை முக்கோணவடிவில் அமைந்துள்ளன. ஆழ்வார்கள் இத்தலங்களை மங்களாசாசனம் செய்துள்ளனர். மதுராவில் கிருஷ்ணர் பிறந்த சிறைச்சாலை இருந்த இடத்தில் உள்ள கோயிலுக்கு, "ஜென்மபூமி' என்று பெயரிட்டுள்ளனர். இங்கு ஓடும் யமுனை நதி கங்கையைப் போன்று புனிதமானதாக வணங்கப்படுகிறது. இந்த நதியை, "தூய பெருநீர் யமுனை' என்று திருப்பாவையில் ஆண்டாள் குறிப்பிடுகிறாள். மதுராவிற்குச் சற்று வடமேற்கில் சுமார் 11 கி.மீ. தொலைவில் பிருந்தாவனம் உள்ளது.

பிருந்தாவனத்தில் பனிரெண்டு காடுகள் உள்ளன. இவற்றுள் ஏழு வனங்கள் யமுனையின் மேற்குக் கரையிலும் ஐந்து கிழக்குக் கரையிலும் உள்ளன.


பிருந்தாவனத்தில் நூற்றுக்கணக்கான பழைய மற்றும் நவீன ஆலயங்களும், காண வேண்டிய இடங்களும் பல உள்ளன. கேசீகாட், காளிய மதன்காட், சீர்காட், ரமண்ரேதீ, வம்சீவட், சேவாகுஞ்ச், நிதிவனம், பாங்கே விஹாரி மந்திர், ராதா ரமண் மந்திர், கோவிந்தஜி மந்திரி. ஆகியன அவற்றுள் சிலவாகும். இதில் கோவிந்த தேவ் மந்திர் எனப்படுவது கி.பி.1590 இல் கட்டப்பட்டதாகும். 
பிருந்தாவன் கி.பி 16 ஆம் நூற்றாண்டு வரை காடுகளுக்கிடையே மறைந்திருந்ததாகவும் 1515-இல் சைதன்யர் என்ற புனிதர் கிருஷ்ணர் தொடர்புடைய இடங்களை எல்லாம் காணவேண்டும் என்ற நோக்கத்தோடு வந்தபோது பிருந்தாவனத்தைக் கண்டறிந்ததார். கிருஷ்ணரின் மீது தெய்வீகக் காதல் கொண்ட ஆண்மீக நோக்குடன் பிருந்தாவனத்தின் வெவ்வேறு புனித இடங்களில் அலைந்து திரிந்து அவரது ஆன்ம சக்தி மூலன் இதனைக் கண்டறிந்தார் என நம்பப்படுகிறது.

கடந்த 250 ஆண்டுகளில், நகரமயமாக்கலின் விளைவாக பிருந்தாவனத்தின் காடுகள் அழிக்கப்பட்டு வருகின்றன. காடுகளில் ஒரு சில இடங்களைத் தவிர மற்றவை எல்லாம் உள்ளூர் வாசிகள் மற்றும் அடுக்குமாடிக் குடியிருப்புகளால் குறைந்து வருகின்றன. இக்காடுகளில் உட்பட மயில் கள், கால்நடைகள், குரங்கு கள் மற்றும் பல்வேறு பறவை இனங்கள் காணப்படுகின்றன.
ஒரு சில மயில்களைத் தவிர குரங்குகள், மாடுகளை கிட்டத்தட்ட எல்லா இடங்களிலும் காணலாம்.

கிருஷ்ணன் அவதரித்த மதுரா, ராதை அவதரித்த பர்ஸானா, ஆயர் பாடியான கோகுலம் எல்லாம் `விரஜ பூமி'யில் உள்ளன. இந்த `விரஜ பூமி' சுமாராக 285 கி.மீ. சுற்றளவு கொண்டது. இதை வலமாகக் சுற்றி வருவது, `விரஜ பரிக்ரமா' எனப்படும். இதில் பெரிய சிறிய பாதைகள் உண்டு. இப்படி வலம் வர இயலாதவர்கள் கோவர்தன மலையை வலம் வந்து வணங்குவர். உடலளவில் அதற்கும் முடியாதவர்கள், மதுரா அல்லது பிருந்தாவனத்தை வலம் வருவதும் உண்டு. பக்தர்கள் அனைவரும் இதில் ஈடுபடுகிறார்கள் என்ற போதிலும், நிம்பார்க்கர் மற்றும் வல்லபர் மரபைச் சேர்ந்த வைணவ அடியார்கள், `பரிக்ரமா'வை முக்கியமாகக் கருதுகிறார்கள். கிருஷ்ண ஜன்மாஷ்டமியன்று பிருந்தாவனம் சென்று சேர இதைச் செய்கிறார்கள். பெரிய பாதை வழியாகச் சென்று இதை முடிக்கச் சுமார் இரண்டு மாதங்கள் வரை கூட ஆகலாம்.


</doc>
<doc id="159512" url="https://ta.wikipedia.org/wiki?curid=159512" title="ஜூனியர் என்டிஆர்">
ஜூனியர் என்டிஆர்

நந்தமூரி தராகா இராம ராவ் (பிறப்பு 20, 1983), பெரும்பாலும் ஜூனியர் என்டிஆர், என்று அறியப்படும் இவர், தெலுங்கு திரைப்பட நடிகர், குச்சிப்புடி நடன கலைஞர், மற்றும் பின்னணிப் பாடகர். இவர் முன்னாள் ஆந்திரப் பிரதேச முதல்வர் என். டி. இராம இராவுடைய பேரன் ஆவார். 
தாரக் தன்னுடைய சிறுவயதில் நடித்த, "பிரமார்சி விஷ்வாமித்ரா" (1991) மற்றும் "இராமாயணம்" (1997), திரைப்படத்திற்காக சிறந்த குழந்தை நட்சத்திரத்திற்கான விருதை 1998 ஆம் ஆண்டு பெற்றார்.

ஐந்து வருடங்களுக்குப் பின்னர், இவர் "நின்னு சூடாலனி" (2001) திரைப்படத்தில் முதன்மை கதாப்பாத்திரத்தில் நடித்தார். அதன்பிறகு பல திரைப்படங்களிலும் நடிக்க ஆரம்பித்தார். இவர் தாத்தா ஆரம்பித்த தெலுங்கு தேசக் கட்சிக்காக தேர்தலில் ஆதரவு திரட்டினார்.



</doc>
<doc id="159513" url="https://ta.wikipedia.org/wiki?curid=159513" title="சாக்கரிக் அமிலம்">
சாக்கரிக் அமிலம்

சாக்கரிக் அமிலம் அல்லது குளுக்காரிக் அமிலம் என்பது CHO என்ற மூலக்கூறு வாய்பாடு உடைய ஒரு கரிமச் சேர்மம். இது குளுக்கோசை ஆக்சிசனேற்றம் அடையச் செய்வதன் மூலம் கிடைக்கிறது. 

சாக்கரிக் அமிலத்தின் உப்புகள் சாக்கரேட்டுகள் எனப்படுகின்றன.


</doc>
<doc id="159514" url="https://ta.wikipedia.org/wiki?curid=159514" title="சாக்கரின்">
சாக்கரின்

சாக்கரின் என்பது செயற்கை இனிப்பூட்டிகளுள் ஒன்று. இது கரும்புச் சர்க்கரையான சுக்ரோசை விட அதிக இனிப்பானது. ஆனால் ஒருவகை உலோகச் சுவையைத் தரக்கூடியது. மிட்டாய்கள், மருந்துகள், பற்பசை ஆகியவற்றை இனிப்பாக்க இது பயன்படுத்தப்படுகிறது. 

மனித உடல்நலத்திற்கு ஊறு விளைவிக்கக் கூடியதெனக் கருதப்பட்ட இது தற்போது அவ்வாறு கருதப்படுவதில்லை.


</doc>
<doc id="159516" url="https://ta.wikipedia.org/wiki?curid=159516" title="அயோடின் எண்">
அயோடின் எண்

அயோடின் எண் ("Iodine Number") என்பது 100 கிராம் கொழுப்பு எண்ணெயை நிறைவுற்ற கொழுப்பாக்கத் தேவைப்படும் அயோடினின் அளவு (கிராமில்) ஆகும். கீழ்வரும் அட்டவணையில் கொழுப்புகளும் அவற்றின் அயோடின் எண் மதிப்பும் தரப்பட்டுள்ளன. நிறைவுற்ற கொழுப்பின் அயோடின் எண் குறைவாகவும் நிறைவுறாக் கொழுப்பின் அயோடின் எண் அதிமாகவும் இருப்பதைக் காண முடியும்.


</doc>
<doc id="159522" url="https://ta.wikipedia.org/wiki?curid=159522" title="சாண்டோ சின்னப்பா தேவர்">
சாண்டோ சின்னப்பா தேவர்

சாண்டோ சின்னப்பா தேவர் (28 சூன் 1915 – 8 செப்டம்பர் 1978)) என அழைக்கப்படும் எம். எம். ஏ. சின்னப்பா தேவர் 1960- 1970 களில் புகழ்பெற்ற தமிழ்த் திரைப்படத் தயாரிப்பாளரும் நடிகரும் ஆவார். பட அதிபராக உயர்ந்தவர் எம்.எம்.ஏ. சின்னப்பா தேவர். எம்.ஜி.ஆரை நடிப்பில், குறுகிய காலத்தில் பல வெற்றிப் படங்களை தயாரித்தவர். தனது படங்களில் விலங்குகளை நடிக்க வைத்தவர். எம். ஜி. ராமச்சந்திரன் இவருடைய 17 படங்களில் கதாநாயகராக நடித்தார். தேவர் பிலிம்ஸ் என்ற தயாரிப்பு நிறுவனத்தைத் தொடங்கி பல வெற்றிப்படங்களைத் தந்தவர்; மொழி தெரியாத போதும் இந்தித் திரையுலகில் பிரபல நடிகர் ராஜேஷ் கன்னா நடிப்பில் ’’ஹாத்தி மேரே சாத்தி’’ என்ற வெற்றிப்படத்தை 1971-ல் வழங்கினார். 1970 - 1971இல் கலைமாமணி விருது பெற்றவர்.
ஜெமினி எஸ்.எஸ்.வாசன், ஏவி. மெய்யப்ப செட்டியார், விஜயா வாகினி நாகிரெட்டியார், மாடர்ன் தியேட்டர்ஸ் டி.ஆர்.சுந்தரம், பட்சி ராஜா ஸ்டூடியோ அதிபர் ஸ்ரீராமுலு நாயுடு ஆகியோர் கொடி கட்டிப் பறந்த காலத்தில், இதே கருதுகோள்களோடு தமிழ்த் திரையுலகில் தடம் பதித்தவர்; அவர்களுக்கு இணையாக பல வெற்றிப் படங்களைத் தயாரித்து, திரை உலகை வியக்க வைத்தவர் எம் எம் ஏ சின்னப்பா தேவர்.

சின்னப்பா தேவர் கோவையை அடுத்த ராமநாதபுரத்தில் 1915 ஜூன் 28 ஆம் தேதி பிறந்தார். பெற்றோர் அய்யாவுத்தேவர்- ராமாக்காள். சின்னப்பா தேவருக்கு ஒரு அண்ணன். பெயர் `பயில்வான்' சுப்பையா தேவர். நடராஜதேவர், ஆறுமுகம், மாரியப்பன் என்று மூன்று தம்பிகள். மருதமலை மருதால மூர்த்தி அய்யாவு சின்னப்பா தேவர் என்பதன் சுருக்கமே எம். எம். ஏ சின்னப்பா தேவர் ஆகும். இதில் மருதமலை மருதால மூர்த்தி என்பது மருதமலை முருகனின் பெயராகும்.
இவர்களில் ஆறுமுகம்தான் பிற்காலத்தில் திரைப்படத்துறையில் எடிட்டராகி, எம்.ஏ.திருமுகம் என்ற பெயரில் இயக்குநராக விளங்கினார். குடும்பத்தின் பொருளாதார நிலை காரணமாக சின்னப்பா தேவர் ஐந்தாவது வகுப்பு வரைதான் படித்தார். பின்னர்,கோவை பங்கஜா மில்லில் மாதம் ஒன்பது ரூபாய் சம்பளத்தில் சம்மட்டியால் இரும்பு அடிக்கும் வேலையில் வாழ்க்கையைத் தொடங்கினார். அக்காலத்தில் கோவையில் புகழ்பெற்று விளங்கிய நிறுவனமாக "ஸ்டேன்ஸ் மோட்டார் கம்பெனி"யில் தொழிலாளியாகப் பணியில் சேர்ந்தார்.
அதன் பின் பால் வியாபாரம், அரிசி வியாபாரம் ஆகியவற்றில் ஈடுபட்டார். சோடா தயாரித்து விற்பனை செய்தார். சின்னப்பா தேவரும் அவர் நண்பர்களும் சேர்ந்து, "வீரமாருதி தேகப் பயிற்சி சாலை" என்ற உடற்பயிற்சி நிலையத்தைத் தொடங்கினார்கள்.

சின்னப்பா தேவருக்கு 1936-ல் அவருடைய 21-வது வயதில் திருமணம் நடந்தது.இவர் மனைவியின் பெயர் மாரிமுத்தம்மாள். இவ்விணையருக்குத் தண்டாயுதபாணி என்ற ஒரு மகன், சுப்புலட்சுமி, ஜெகதீசுவரி என்று இரண்டு மகள்கள். தண்டாயுதபாணி 'பி.காம்' பட்டதாரி. தேவர் தயாரித்த பெரும்பாலான படங்களைத் தேவரின் தம்பியும், புகழ் பெற்ற எடிட்டருமான ஆறுமுகம் என்கிற எம். ஏ. திருமுகம் இயக்கினார். தேவர் பிலிம்ஸ் நிர்வாகத்தை மற்றொரு தம்பியான மாரியப்பன் கவனித்துக்கொண்டார். 
தேவரின் மூத்த மகள் சுப்புலட்சுமியை மணந்தவர் ஆர். தியாகராஜன். இவரும் பிறகு இயக்குநர் ஆனார். 'வெள்ளிக்கிழமை விரதம்', 'ஆட்டுக்கார அலமேலு' ஆகியவை இவர் இயக்கியப் படங்கள் ஆகும்.

சின்னப்பா அங்கு உடற்பயிற்சிகள் செய்து கட்டுடல் பெற்றார் மல்யுத்தம், கத்திச்சண்டை, கம்புச்சண்டை முதலியவற்றையும் கற்றார். இந்த காலத்தில் கோவையில் ’’ஜுபிடர் பிக்சர்ஸ்’’ என்ற நிறுவனம் திரைப்படங்களைத் தயாரித்து வந்தது. அந்நிறுவனத்தில் எம்.ஜி.ஆர், எம். என். நம்பியார், எஸ். வி. சுப்பையா ஆகியோர் ஒப்பந்த நடிகர்களாக மாத ஊதியத்தில் வேலை பார்த்து வந்தனர். திரைப்படங்களில் சண்டைக் காட்சிகளில் நடிக்கவும், புராண கதாபாத்திரங்களில் நடிக்கவும் கட்டுடல் பெற்ற நடிகர்கள் தேவைப்பட்டனர். அப்போது, சின்னப்பா தேவருக்கு அந்த வேடங்களில் நடிக்கும் வாய்ப்பு கிடைத்தது. சின்ஹா என்னும் இயக்குநரின் பார்வையில் பட்டுத் துணை நடிகரானார். 20 படங்கள் வரை பல வேடங்களில் நடித்தார்.

திரைப்படத்தில் நடித்ததன் காரணமாக எம்.ஜி.ஆருடனும், மற்ற நடிகர்களுடனும் தேவருக்கு நட்பு ஏற்பட்டது. எம்.ஜி.ஆரும், தேவரின் "வீர மாருதி தேகப்பயிற்சி சாலை"க்கு வந்து உடற்பயிற்சி செய்வது உண்டு. எம்.ஜி.ஆருக்கு ஏற்கனவே கத்திச்சண்டை அறிந்திருந்தார். கம்புச்சண்டையில் தேர்ந்தவரான சின்னப்பா தேவர், அதுபற்றிய நுட்பங்களை எம்.ஜி.ஆருக்குக் கற்றுத்தந்தார். இவர்களின் நட்பு சிறு சிறு சர்ச்சைகளுக்கிடையேயும் இறுதி வரைத் தொடர்ந்தது.

அக்காலத்தில், புராணப் படங்கள் தயாரிப்பதில் புகழ் பெற்ற சி.வி.ராமன் என்ற இயக்குநர் கோவையில் இருந்தார். அவரிடம் தயாரிப்பு நிர்வாகியாகத் தேவர் பணியாற்றினார். சினிமாத் தயாரிப்பு நுட்பங்களைக் கற்றுக்கொண்டார். இதற்கிடையில், தேவரின் தம்பி திருமுகம் எடிட்டிங் துறையில் பெயர் பெற்றார். ஜுபிடர் தயாரித்த "வேலைக்காரி", "மனோகரா" முதலிய படங்களுக்கு எடிட்டராகப் பணியாற்றினார்.
சொந்தமாகத் திரைப்படம் எடுக்க வேண்டும் என்று தேவருக்கு ஆசையில் நண்பர்களிடம் பணம் சேகரித்து 10 ஆயிரம் ரூபாயுடன் சென்னைக்கு வந்தார். ஜீலை 7, 1955 "தேவர் பிலிம்ஸ்" படக்கம் பெனியை தொடங்கினார். முதல் படத்தையே, பெரிய நட்சத்திரங்களை வைத்து தயாரிக்க வேண்டும் என்று தேவர் விரும்பினார். கோவையில் நண்பராகப் பழகியிருந்த எம்.ஜி.ஆரை அணுகி, தன் படத்தில் நடிக்க வேண்டும் என்று கேட்டுக் கொண்டார். எம்.ஜி.ஆர். சம்மதித்தார். அதன் பின்னர் பானுமதி மற்றும் பாலையா, கண்ணாம்பா, ஈ.ஆர்.சகாதேவன் ஆகியோரும் ஒப்பந்தம் செய்யப்பட்டனர்.

தன் தம்பி எம்.ஏ. திருமுகம் இயக்க "தாய்க்குப்பின் தாரம்" என்ற திரைப்படம் தயாரிக்கப்பட்டது. இந்தப்படத்துக்கு முதலில் ஏ.பி.நாகராஜன் வசனம் எழுத ஏற்பாடாகியிருந்தது. பின்னர், கண்ணதாசன் எழுதுவார் என்று கூறப்பட்டது. இறுதியில் கண்ணதாசனின் உதவியாளராக இருந்த அய்யாப்பிள்ளை எழுதினார். பாடல்களை கோவை லட்சுமணதாஸ், மருதகாசி ஆகியோர் எழுத, கே.வி.மகாதேவன் இசை அமைத்தார். தேவரின் நேர்மை, நாணயம், திறமை பற்றி அறிந்திருந்த நாகிரெட்டி, படத்தயாரிப்புக்கு தேவையான பணத்தைக் கொடுக்க முன்வந்தார். படத்தின் நெகடிவ் உரிமையை வாங்கிக்கொண்டு, பணம் தந்தார். இப்படத்தில் முரட்டுக்காளை ஒன்று நடித்தது. 4-9-1956-ல் வெளிவந்த "தாய்க்குப்பின் தாரம்" பெரு வெற்றிப் படமாக அமைந்தது. முதல் படமே வெற்றிப்படமாக அமைந்ததால், தேவர் உற்சாகம் அடைந்தார். அடுத்த படத்தையும் எம்.ஜி.ஆரை வைத்துத் தயாரிக்கத் திட்டமிட்டார். ஆனால் அது இயலாமல் போனது. அடுத்து சில படங்களை ரஞ்சன், உதய குமார், ஜெமினி கணேசன், ஆனந்தன் போன்றாரை வைத்து தயாரித்தார்.

'கொங்கு நாட்டுத் தங்கம்' படத்தை அடுத்து, மீண்டும் எம்ஜி ஆர் கூட்டணி அமைந்தது. தேவர் பிலிம்ஸ் படங்களில் தொடர்ந்து நடிக்க எம்.ஜி.ஆர். சம்மதித்தார். 'தாய் சொல்லை தட்டாதே' படத்தில் எம்.ஜி.ஆரையும், சரோஜாதேவியையும் நடிக்க வைக்க தேவர் தீர்மானித்தார். எம்.ஜி.ஆருக்கு ஏற்றபடி, கதை- வசனத்தில் சில மாற்றங்கள் செய்யப்பட்டன.

'தாய் சொல்லை தட்டாதே' படம் ஒரே மாதத்தில் தயாராகியது. 7-11-1961-ல் வெளியான இப்படம் நூறு நாள் ஓடியது. இதை அடுத்து 'தாயைக் காத்த தனயன்', குடும்பத்தலைவன், தர்மம் தலைகாக்கும், நீதிக்குப்பின் பாசம், வேட்டைக்காரன், தொழிலாளி, கன்னித்தாய், முகராசி, தனிப்பிறவி, தாய்க்குத் தலைமகன், விவசாயி, தேர்த்திருவிழா, காதல் வாகனம், நல்ல நேரம் ஆகிய படங்களில் எம்.ஜி.ஆர். நடித்தார். எம்.ஜி.ஆரை வைத்து குறுகிய காலத்தில் வெற்றிப் படங்களை எடுத்தவர் என்ற பெயர் தேவருக்கு கிடைத்தது. தேவர் பிலிம்ஸ் தயாரித்த 16 படங்களில் எம்.ஜி.ஆர். நடித்தார். எம்.ஜி.ஆரை வைத்து அதிகப்படங்கள் தயாரித்தவர் தேவர்தான். 1977-ம் ஆண்டில் எம்.ஜி.ஆர். முதலமைச்சர் ஆனபின், திரைப்படங்களில் நடிக்கவில்லை. எனவே தேவர் பிற நடிகர்களை வைத்துத் திரைப்படங்கள் எடுக்கத் திட்டமிட்டார். 

தேவர் படங்களிலேயே எம்.ஜி.ஆர். நடித்துக்கொண்டிருந்த போது, சில பெரிய திரைப்பட நிறுவனங்கள் எம்.ஜி.ஆரை அணுகி, தங்களுடைய படங்களிலும் நடிக்கும்படி கேட்டுக்கொண்டார்கள். இதன் காரணமாக, எம்.ஜி.ஆர். இல்லாமல் சில படங்களைத் தயாரிக்க தேவர் முடிவு செய்து, அதற்கென்றே 'தண்டாயுதபாணி பிலிம்ஸ்' என்ற படநிறுவனத்தைத் தொடங்கினார். இந்தப்நிறுவனம் சார்பில் பல்வேறு படங்கள் தயாரிக்கப்பட்டாலும், பக்தி கலந்த சமூகப்படங்கள் பெரிய வெற்றி பெற்றன. தமிழ் மட்டுமே தெரிந்த தேவர் ராஜேஷ்கண்ணாவை வைத்து ஹாத்தி மேரா சாத்தி என்னும் பெரும் வெற்றிப்படத்தை இந்தியிலும் எடுத்தார்.

இவற்றில் ’துணைவன்’ (1969), 'தெய்வம்' (1972), 'வெள்ளிக்கிழமை விரதம்' (1974) ’ஆட்டுக்கார அலமேலு’(1972 )ஆகியவை மாபெரும் வெற்றிப்படங்களாகும். 'தெய்வம்' படத்தில், புகழ்பெற்ற கிருபானந்தவாரியார் நடித்தார். குன்னக்குடி வைத்தியநாதன் இசை அமைப்பில், கவியரசர் கண்ணதாசன் எழுதிய பாடல்களுக்கு பெங்களூர் ரமணி அம்மாள், மதுரை சோமு, டி.எம்.சவுந்தரராஜன், சீர்காழி கோவிந்தராஜன், ராதா ஜெயலக்‌ஷ்மி, பித்துக்குளி முருகதாஸ் ஆகிய இசைக் கலைஞர்கள் பாடினார்கள்.

தேவரின் படங்கள் குறைந்த செலவில், குறுகிய காலத்தில் (பொதுவாக 40 நாட்களுக்குள்)தயாரிக்கப்பட்டு பெரும் வெற்றி பெற்றன.நடிகர்- நடிகைகளுக்கு பேசிய பணத்தை, படப்பிடிப்பு தொடங்குவதற்கு முன்பே ஒரே தவணையில் மொத்தமாக கொடுத்தார். மற்ற கலைஞர்கள், ஊழியர்களுக்கும் குறிப்பிட்ட தேதியில் ஊதியம் கிடைத்தது. இதன் காரணமாக ஒரு படத்தின் படப்பிடிப்பு ஆரம்பம் ஆகும் அன்றே, அது வெளியாகும் தேதியையும் தேவர் அறிவித்து விடுவார். அதே தேதியில் படம் நிச்சயம் வெளியாகும். 

சிறந்த முருக பக்தராக விளங்கிய தேவர்
ஒவ்வொரு படத்திலும் கிடைக்கும் லாபத்தை நான்காகப் பிரிப்பார். இதில் ஒரு பங்கு முருகனுக்கு வழங்குவார். முருகன் அருளால்தான் தனக்கு வெற்றி மேல் வெற்றி கிட்டுவதாக தேவர் எண்ணினார். அதனால், லாபத்தில் கால் பகுதியை, முருகன் கோவில் திருப்பணிகளுக்கு வழங்கினார். பழனி கோவில், மருதமலை முருகன் கோவில் உள்பட பல கோவில்கள் இதனால் பலன் அடைந்தன. ஒரு பங்கை தனக்கு வைத்துக் கொண்டு, மற்றொரு பங்கை, தனக்கு ஆயிரம், இரண்டாயிரம் என்று பணம் கொடுத்து, திரை படம் எடுக்க 10 ஆயிரம் ரூபாயுடன் சென்னைக்கு அனுப்பி வைத்த பழைய நண்பர்களுக்கு பிரித்துக் கொடுத்தார். மற்றொரு பங்கை நன்கொடைகளாக வழங்கினார். தேவர், காலையில் அலுவலகம் வந்ததும் முருகனை வணங்கிவிட்டு வேலை தொடங்குவார். உதவி கேட்டு வருகிறவர்களுக்கு 'இல்லை' என்று கூறாமல் உதவி செய்வார்.

1977-இல் முதலமைச்சர் ஆனபின், எம்.ஜி. ஆர் படங்களில் நடிக்கவில்லை. எனவே, நடிகர் ரஜினிகாந்த்தை வைத்து 'தாய் மீது சத்தியம்' படம் தயாரிக்க தேவர் முடிவு செய்தார். வசனங்களை தூயவன் எழுதினார். ரஜினிகாந்த்தின் ஜோடியாக ஸ்ரீபிரியா நடித்தார்.சங்கர் கணேஷின் இசையில் தேவரின் மருமகன் ஆர்.தியாகராஜன் இப்படத்தை இயக்கினார். 
இந்தப் படத்தின் படப்பிடிப்பு ஊட்டியில் நடந்தது. 6-9-1978-ல் தேவர் ஊட்டி சென்று படபிடிப்புகளில் கலந்துகொண்ட போது தேவருக்கு நெஞ்சு வலி ஏற்பட்டது. மருத்துவர்கள் வந்து சிகிச்சை அளித்தனர். ரத்த அழுத்தமும் அதிகமாக இருந்தது. ஊட்டியில் கடும் குளிர் இருந்ததால், கோவைக்கு சென்று சிகிச்சை பெறுவது நல்லது என்று கருதப்பட்டது. எனவே, தேவர் கோவைக்கு அழைத்துச் செல்லப்பட்டார். அங்கு தனியார் மருத்துவமனையில் அனுமதிக்கப்பட்டார். அங்கு சிகிச்சைகள் தொடர்ந்தன. மறுநாள் 7-9-1978 இல் மீண்டும் மாரடைப்பு ஏற்பட்டது. சிகிச்சை அளித்தும் பலன் இன்றி, காலை 10 மணி அளவில் மரணமடைந்தார். அப்போது அவருக்கு வயது 63. தேவரின் உடல் கோவை ராமநாதபுரத்தில் உள்ள வீட்டுக்குக் எடுத்துச் செல்லப்பட்டு, பொதுமக்கள் அஞ்சலிக்கு வைக்கப்பட்டது. அங்கு திரையுலகப் பிரமுகர்களும், பொதுமக்களும் பெருந்திரளாக வந்து மரியாதை செலுத்தினார்கள்.
சின்னப்பா தேவரின் உடல் அடக்கம் கோவையிலேயே நடந்தது. இறுதி ஊர்வலத்தில் எம்.ஜி.ஆர். நடந்து சென்று கலந்து கொண்டார். ஜெய்சங்கர் உள்பட திரை உலக பிரமுகர்கள் பலரும் சென்றனர். 
சின்னப்பா தேவர் மறைவையொட்டி முதல்-அமைச்சர் எம்.ஜி.ஆர். வெளியிட்ட அனுதாப செய்தி 
தேவர் மறைந்த பிறகும் அவர் குடும்பத்தினர் தொடர்ந்து படத்தயாரிப்பில் ஈடுபட்டனர். ரஜினிகாந்த் நடித்த 'தாய் மீது சத்தியம்', 'அன்னை ஓர் ஆலயம்', 'ரங்கா', 'தர்மத்தின் தலைவன்' உள்பட பல படங்களை எடுத்தனர். அவை வெற்றிகரமாகவே ஓடின. இந்த சமயத்தில், 'மை டியர் குட்டிச்சாத்தான்' என்ற முப்பரிமான ('3 டி') படம் மலையாளத்தில் எடுக்கப்பட்டு, தமிழ் உள்பட பல மொழிகளில் 'மொழிமாற்றம்' செய்யப்பட்டு வெற்றிபெற்றது. அதனால், தேவர் பிலிம்ஸ் உள்பட பல பட நிறுவனங்கள் '3 டி' படங்கள் எடுத்தன.
ஆனால், குட்டிச்சாத்தான் தவிர மற்ற எல்லா '3 டி' படங்களும் தோல்வியைத் தழுவின. இதனால் தேவர் பிலிம்ஸ் நிறுவனம் பெரிதும் பாதிப்புக்கு உள்ளாகியது. தேவர் குடும்பத்தினர் பல திசைகளில் பிரிந்தனர். சாண்டோ சின்னப்பா தேவர் என்ற மகத்தான மனிதரால் உருவாக்கப்பட்ட நிறுவனம், படத்தொழிலை நிறுத்த வேண்டிய கட்டாயம் ஏற்பட்டது. தேவரின் தம்பியும், இயக்குநருமான எம்.ஏ. திருமுகம், 2004 டிசம்பரில் மரணம் அடைந்தார்.




</doc>
<doc id="159523" url="https://ta.wikipedia.org/wiki?curid=159523" title="நாள அழற்சி">
நாள அழற்சி

நாள அழற்சி (Vasculitis) என்பது அழற்சியினால் குருதிக்குழல்கள் சிதைக்கப்படும் பலவகைப்பட்ட சீர்குலைவுகளின் தொகுப்பைக் குறிக்கும். தமனிகளும், சிரைகளும் இந்நோயால் பாதிப்படைகின்றன. சிலநேரங்களில், நிணநீர் குழாயழற்சி நாள அழற்சியின் ஒரு வகையாகக் கருதப்படுகிறது. வெள்ளையணுக்கள் இடம்பெயர்ந்து அழிவினை ஏற்படுத்துவதை முதன்மையாகக் கொண்டதே நாள அழற்சியாகும். நாள அழற்சியில் சிரைகளும், தமனிகளும் அழற்சியால் பாதிக்கப்பட்டாலும், சிரையழற்சி (phlebitis), தமனியழற்சி (arteritis) ஆகியவைத் தனித்தனியான நோய்களாகும்.


</doc>
<doc id="159527" url="https://ta.wikipedia.org/wiki?curid=159527" title="கப்பல் மணி">
கப்பல் மணி

கப்பல் மணி என்பது கப்பலில் நேரத்தைக் குறிக்கப் பயன்படுகிறது, மேலும் மாலுமிகள் இதன்மூலம் தங்கள் பணி கடிகாரத்தை சரி செய்து கொள்ளவும் உதவுகிறது. பொதுவாக இது பித்தளை அல்லது வெண்கலத்தால் செய்யப்படுகிறது, மேலும் இதில் கப்பலின் பெயர் பொறிக்கப்பட்டிருக்கும். பாரம்பரியமாக கப்பலின் சமையல்காரர் அல்லது அவரின் பணியாளர்கள் கப்பலின் மணியை ஒலிக்கச் செய்யும் பணியைப் பெற்றிருப்பார்கள்.



</doc>
<doc id="159530" url="https://ta.wikipedia.org/wiki?curid=159530" title="அணுக்கருத் தாக்கம்">
அணுக்கருத் தாக்கம்

அணுக்கரு இயற்பியல் மற்றும் அணுக்கரு வேதியியலில் அணுக்கருத்தாக்கம் ("Nuclear reaction") என்பது இரு அணுக்கருக்களோ அல்லது அணுவுக்கு வெளியிலிருந்தான உப துகளும் (நியூத்திரன், புரோத்திரன், இலத்திரன் போன்றவை) ஓர் அணுக்கருவும் மோதி ஆரம்ப துகளிலிருந்து மாறுபட்ட விளைவைத்தரும் செயன்முறையாகும். கொள்கையளவில் ஒரு தாக்கத்தில் மூன்றிற்கு மேற்பட்ட துகள்கள் மோதுகையில் பங்கு கொள்ள இயலும் ஆனால் மூன்று அல்லது அதற்கு மேற்பட்ட துகள்கள் ஒரே இடத்தில் ஒரே நேரத்தில் சந்திப்பதற்கான நிகழ்தகவு இரு கருக்கள் சந்திப்பதனை விட மிகக்குறைவு, எனவே இது போன்ற ஒரு நிகழ்வு விதிவிலக்கிலும் அரிதான ஒன்றாகும். தன்னிச்சையான வேதியியல் தாக்கத்தினை போல கதிரியக்க காலல் என்பதும் தன்னிச்சையான அணுக்கருத்தாக்கமாக கருதப்படுகிறது, எனினும் அணுக்கருத்தாக்கம் என்பது பொதுவாக "தூண்டப்பெற்ற" வகை அணுக்கருத்தாக்கத்தையே குறிக்கிறது, இங்கு இரு துகள்கள் தொடக்கத்தில் தாக்கமுறுகின்றன ஆனால் இது கதிரியக்க காலலிற்கு பொருந்தாது.

துகள்கள் மோதி மாற்றமடையாமல் திரும்புமாயின் அச்செயன்முறை தாக்கம் எனப்படாது மீளுகின்ற மோதல் என்று அழைக்கப்படுகிறது.
மேலுள்ள சமன்பாட்டை சமப்படுத்த வலது பக்கம் உள்ள இரண்டாவது கருவும் அணுவெண் 2 உம் திணிவெண் 4 உம் கொண்டிருத்தல் வேண்டும் எனவே அதுவும் ஈலியம்-4 ஆகவே அமைதல் வேண்டும், எனவே முழுச்சமன்பாடு:
அல்லது இன்னும் எளிமையாக:

இயற்கை அணுக்கருத்தாக்கமானது அண்டக்கதிர்களிற்கும் சடப்பெருட்களிற்கும் இடையிலான இடைத்தாக்கத்திலும் குறிப்பிட்ட சில கதிரியக்ககாலலிலும்(எடுத்துக்காட்டாக கதிரியக்க சமதானி வெப்பமின் பிறப்பாக்கியில் நிகழும் புளூட்டேனியத்தின் அல்பா காலல்) நிகழ்கிறது அணுக்கரு ஆற்றலைப்பெற கருத்தாக்கங்களை செயற்கையாக மாற்றக்கூடிய விகிதத்தில் தேவைக்கேற்ப நிகழ்த்தலாம். மிகவும் குறிப்பிடத்தக்க கருத்தாக்கங்களாக பிளவடையக்கூடிய பொருட்களின் தூண்டப்பட்ட சங்கிலிக் கருத்தாக்கங்களை குறிப்பிடலாம், மற்றும் பல்வேறு பாரங்குறைந்த மூலகங்களின் கருஇணைவுத்தாக்கங்களின் மூலம் சூரியனிலும் மற்றய விண்மீன்களிலும் ஆற்றல் உற்பத்தியாக்கப்படுகிறது. இவ்விரு வகைத்தாக்கங்களும் அணு ஆயுதங்களில் பாவிக்கப்படுகின்றன.

இதற்கு முந்தய பத்தியில் பயன்படுத்தப்பட்ட முழுச்சமன்பாட்டிற்கு பதிலாக கருத்தாக்கங்களை விளக்க அடக்கமான சிறு குறிப்பீடு பயன்படுத்தப்படுகிறது. இது A(b,c)D ஆகும் இது A + b தருவது c + D இற்கு பதிலாக பயன்படுகிறது. பொதுவான இலோசான துகள்கள் இம்முறையால் சுருக்கப்படுகின்றன, எடுத்துக்காட்டாக p என்பது புரோத்தன், n என்பது நியூத்திரன், d என்பது தியூட்டிரியம், α என்பது அல்பா துகள் அல்லது ஈலியம்-4, β என்பது பீட்டா துகள் அல்லது இலத்திரன், γ என்பது காம்மா கதிர், பிற. இத்தாக்கம் இவ்வாறு Li-6(d,α)α எழுதப்படலாம் 

1917 ஆம் ஆண்டில் மன்சாஸ்டர் பல்கலைக்கழகத்தில் இரதபோர்ட் அல்பா துகள்களை நைதரசன் மீது செலுத்தி பின்வரும் தாக்கத்தின் முலம் N + α → O + p.  அவரால் நைதரசனை ஆக்சிசனாக மாற்ற முடிந்தது.; இது தூண்டப்பெற்ற கருத்தாக்கத்திற்கான முதல் அவதானிப்பு ஆகும், இத்தாக்கத்தில் ஒரு காலலில் இருந்து வெளிப்பட்ட துகள்கள் மற்றொரு அணுக்கருவினை உருமாற்ற பயன்பட்டது. பின்னர் ஆக்சுபோர்ட்டு பல்கலைக்கழகத்தில் 1932 ஆம் ஆண்டில் ரதபோர்ட்டின் கல்லூரியரான ஜோன் கொக்குறோப்டு மற்றும் ஏர்னஸ்ட் வால்டனால் முற்றிலும் செயற்கையான கருத்தாக்கம் நிகழ்த்தப்பட்டது, இதில் இலிதியம்-7 இன் மீது செயற்கையாக ஆர்முடுக்கப்பட்ட புரோத்தன்கள் மோதவிடப்பட்டு இரு ஆல்பா துகள்களாக உடைக்கப்பட்டது, இச்சாதனை பரவலாக அணுக்களினை பிளத்தல் என்று அழைக்கப்பட்டது, எனினும் இது பிற்காலத்தில் (1938 இல்) பார மூலகங்களில் கண்டறியப்பட்ட அணுக்கருப் பிளவுத்தாக்கம் அல்ல.


</doc>
<doc id="159531" url="https://ta.wikipedia.org/wiki?curid=159531" title="சிரையழற்சி">
சிரையழற்சி

சிரையழற்சி (Phlebitis) என்பது சாதாரணமாக நம் கால்களில் உள்ள சிரைகளில் ஏற்படும் அழற்சியினைக் குறிக்கும். சிரையழற்சி, சாதாரணமாக நம் கால்களில் உள்ள ஆழ்ந்த சிரைகளில், குருதியுறைகள் உருவாவதுடன் (இரத்தக் குழாய்க் கட்டியுடன்; thrombosis) சேர்ந்திருந்தால் இதை உறைவுச்சிரையழற்சி (thrombophlebitis) என்கிறோம். இந்த உறைகட்டிகள் நுரையீரலுக்குச் சென்று உயிர்ச்சேதத்தினை விளைவிக்கக்கூடிய சுவாசப்பை இரத்த உறைகட்டியடைப்புகள் (pulmonary embolisms) உருவாகக் காரணமாகக்கூடும்.


</doc>
<doc id="159533" url="https://ta.wikipedia.org/wiki?curid=159533" title="தமனியழற்சி">
தமனியழற்சி

தமனியழற்சி (Arteritis) என்பது தமனிச் சுவர்களில் ஏற்படும் அழற்சியைக் குறிக்கும். இது சாதாரணமாகக் கிருமிகளாலோ அல்லது தன்னெதிர்ப்பு வினைகளாலோ ஏற்படுகிறது. சில உடல் நல சீர்குலைவுகள் தமனியழற்சியை முதன்மையாகக் கொண்டுள்ளன, (உ- ம்) தகாயசு தமனியழற்சி (Takayasu's arteritis), மாபெருஞ்செல் தமனியழற்சி (Giant cell arteritis), பல்தமனி அழற்சி (Polyarteritis nodosa).

மேலும், பல நோய்களில் தமனியழற்சி இணைந்த அல்லது இயல்பற்ற நோயறிகுறியாகக் காணப்படுகிறது. எடுத்துக்காட்டாக, கேண்டிடா ஆல்பிகன்ஸ் பூசணத்தீங்குயிரியினால் ஏற்படும் தமனியழற்சியைக் கூறலாம்.


</doc>
<doc id="159534" url="https://ta.wikipedia.org/wiki?curid=159534" title="இந்திய மாநில அரசுகள்">
இந்திய மாநில அரசுகள்

இந்தியாவில் மாநில அரசுகள் என்பன பட்டியலிடப்பட்ட 28 இந்திய மாநிலங்களை ஆட்சி செய்யும் அரசுகளாகும். ஒவ்வொரு மாநிலத்திலும் மக்களால் தேர்ந்தெடுக்கப்படும் கட்சியைச் சேர்ந்த அமைச்சரவை முதன்மை அமைச்சர் (பொதுவாக முதலமைச்சர்) ஒருவரால் தலைமையேற்று நடத்தப்படுகிறது. இவரே மாநில அரசில் அதிக அதிகாரம் பெற்றவராவார். இந்திய மாநிலங்களில் ஜம்மு காஷ்மீர் மாநிலத்திற்கு மட்டும் இந்திய அரசியலமைப்புச் சட்டம் சரத்து 370 ன் படி சிறப்பு அந்தஸ்து வழங்கப்பட்டுள்ளது. இந்திய அரசியலமைப்பு சட்டம் அதிகாரங்களை மத்திய மாநிலங்களுக்கு இடையே பிரித்து வழங்குகிறது. இதில் ராணுவம், வெளியுறவு போன்ற துறைகளை மத்திய அரசும் சட்டம் ஒழுங்கு காவல் போன்ற பணிகளை மாநில அரசுகளும் மேற்கொள்கின்றன. மாநில அரசுகளுக்கு வருமான மூலங்களாக விற்பனை வரி, பத்திரப் பதிவு வருமானம் முதலியன ஒதுக்கப்பட்டுள்ளன.

இந்தியாவின் ஆந்திரப் பிரதேசம், கர்நாடகா, மகாராஷ்டிரா, பீகார், உத்திரப்பிரதேசம் மற்றும் ஜம்மு காஷ்மீர் ஆகிய ஆறு மாநிலங்களில் மட்டும் சட்டமன்றங்கள் கீழவை மற்றும் மேலவை என்ற இரட்டை அவைகள் ஆட்சியும் மற்றைய மாநிலங்களில் ஓரவை ஆட்சியும் நடைபெறுகின்றன.

மாநில ஆளுனர், மாநில வாக்காளர்களின் மூலம் தேர்ந்தெடுக்கப்பட்டு பெரும்பான்மை பெற்ற கட்சியை ஆட்சியமைக்க அழைக்கிறார். அதனைத் தொடர்ந்து தலைமை அமைச்சர் அல்லது முதலமைச்சர் தலைமையில் அவருக்கு உதவியாக சில அமைச்சர்களும் உறுதிமொழி எடுத்து ஆட்சியமைக்கின்றனர்.

மத்திய அரசிற்கும் மாநிலங்களுக்கும் இடையேயான அதிகாரப் பகிர்வு தொடர்பாக ஆராய்ந்து குறைகள் களைவதற்காக சர்காரியா குழு அமைக்கப்பட்டு அக்குழுவின் பரிந்துரைகள் சில செயல்படுத்தப்பட்டன.



</doc>
<doc id="159535" url="https://ta.wikipedia.org/wiki?curid=159535" title="முருகய்யன் (கதைமாந்தர்)">
முருகய்யன் (கதைமாந்தர்)

முருகய்யன் கல்கி எழுதிய பொன்னியின் செல்வன் புதினத்தின் கதாப்பாத்திரம். இவர் கோடிக்கரையில் வசிக்கின்ற படகோட்டி ஆவார். மேலும் ராக்கம்மாள் என்ற பாண்டிய ஆபத்துதவியின் கணவனாகவும், படகோட்டி பெண்ணான பூங்குழலியின் அண்ணனுமாவார்.

கோடிக்கரையில் வசித்து வரும் தியாகவிடங்கரின் மகன் முருகய்யன் ஒரு படகோட்டி அவனைத் தேடி வரும் இருவர், பழுவூர் இளையராணி ஈழத்திற்கு செல்லத் தங்களை அனுப்பியதாகக் கூறுகின்றனர். முருகய்யன் முதலில் செல்ல மறுத்தபோதும், அதிகப் பணம் தருவதாக கூறியதனால், மனைவி ராக்கம்மாள் வற்புறுத்தலினால் செல்கிறான். இளவரசர் அருள்மொழி வர்மனைக் கொல்லவே அவர்கள் ஈழத்திற்கு வந்தார்கள் என்ற உண்மையை பூங்குழலி விளக்குகிறாள். தன்னுடைய தவறினை உணர்ந்து இளவரசரிடம் மன்னிப்பு கேட்கிறான் முருகய்யன்.

நாகப்பட்டினத்தில் ராக்கம்மாள், யானைப்பாகன், மந்திரவாதி ரவிதாசன் மூவரும் பேசிக் கொண்டதிலிருந்து, அடுத்தநாள் யானைக்கு மதம் பிடிக்கும் என்ற தகவலை இளவரசரைச் சந்தித்துச் சொல்கிறான். இளவரசரும் அந்த எச்சரிக்கையை ஏற்று கவனமாக இருந்து, தஞ்சைக்கு யானையின் மூலமே தப்பிச் செல்கிறார். அதன் பின் யானைப்பாகனைக் கண்டறிந்து உண்மையை அறிகிறான்.

முருகய்யனை கதைபாத்திரமாக கொண்டு வெளிவந்துள்ள நூல்கள்.



</doc>
<doc id="159537" url="https://ta.wikipedia.org/wiki?curid=159537" title="தியாகவிடங்கர் (கதைமாந்தர்)">
தியாகவிடங்கர் (கதைமாந்தர்)

தியாகவிடங்கர் கல்கி எழுதிய பொன்னியின் செல்வன் புதினத்தில் வருகின்ற கோடிக்கரை கலங்கரை விளக்கினை பராமரிப்பு செய்கின்றவர். மேலும் பூங்குழலி, முருகய்யன் ஆகியோரின் தந்தையும், ராக்கம்மாளின் மாமனாரும் ஆவார்.

கல்கியின் பொன்னியின் செல்வன் புதினத்தில், கலங்கரை விளக்கத்தைப் பராமரிக்கும் பணியின் நிமித்தமாக கோடிக்கரையில் வசிப்பவர் தியாகவிடங்கர். இவர் பூங்குழலி மற்றும் முருகய்யனின் தந்தையாவார். பழுவூர் இளையராணி நந்தினிதேவியின் உத்தரவினால் இருவர் ஈழத்திற்கு செல்வதற்காக முருகய்யனை படகோட்ட அழைத்துச் சென்றுவிட்டனர். அடுத்து பழையாறை இளவரசி குந்தவை நாச்சியாரின் ஓலையுடன் வந்திருந்த வல்லவரையன் வந்தியத்தேவன் ஈழத்திற்கு செல்ல படகோட்டும் நபர்கள் யாருமில்லை. என்பதை அறிகிறான். அப்போது வந்தியத்தேவனிடம் பூங்குழலியைப் போல படகோட்டுபவர் யாருமில்லை, ஆனால் அவள் சம்மதத்தினைப் பெற சிறிது கனிவுடனும் கவனுத்துடனும் அணுக வேண்டும் என்று ஆலோசனை கூறுகிறார் தியாகவிடங்கர். அதன்படியே அவளைச் சம்மதிக்க வைத்து ஈழத்தினை அடைகிறான் வந்தியத் தேவன்.

தியாகவிடங்கரை கதைபாத்திரமாக கொண்டு வெளிவந்துள்ள நூல்கள்.



</doc>
<doc id="159539" url="https://ta.wikipedia.org/wiki?curid=159539" title="அனுபவச் சூத்திரம்">
அனுபவச் சூத்திரம்

இரசாயனவியலில் இரசாயனச் சேர்வையொன்றின் அனுபவச் சூத்திரம் என்பது, அச் சேர்வையிலுள்ள மூலகங்களின் எளிய முழுவெண் விகிதமாகும். உதாரணமாக, ஐதரசன் பரவொட்சைட்டின் (HO) அனுபவச் சூத்திரம் HO ஆகும்.

அனுபவச் சூத்திரம் மூலம் அச் சேர்வையின் கட்டமைப்பு, சமபகுதியங்கள் அல்லது அச்சேர்வையிலுள்ள உண்மையான அணுக்களின் எண்ணிக்கை போன்ற எதையுமே அறிந்துகொள்ள முடியாது. மேலும் அயன் சேர்வைகள் மற்றும் SiO போன்ற இராட்சத மூலக்கூறுகளின் சூத்திரத்தைக் குறிப்பிடவும் பயன்படுத்தப்படுகிறது.

இதற்கு மறுதலையாக மூலக்கூற்றுச் சூத்திரம் மூலக்கூறு ஒன்றில் உள்ள ஒவ்வொரு வகையான அணுக்களின் எண்ணிக்கையையும் கட்டமைப்புச் சூத்திரம் அதன் கட்டமைப்பையும் அடையாளப்படுத்தும்.

உதாரணமாக, குளுக்கோசு (), ரைபோசு (), அசெற்றிக் அமிலம் (), மற்றும் ஃபோமல்டிகைட் () ஆகிய அனைத்தும் வித்தியாசமான மூலக்கூற்றுச் சூத்திரங்களைக் கொண்டிருப்பினும், இவை அனைத்தினதும் அனுபவச் சூத்திரம்: ஆகும். இச்சூத்திரம் ஃபோமல்டிகைட்டுகான மூலக்கூற்றுச் சூத்திரமாகும். எனினும், அசெற்றிக்கமிலத்தின் சூத்திரம் இதன் அணுக்களின் எண்ணிக்கையின் இரு மடங்காகவும் ரைபோசின் சூத்திரம் ஐந்து மடங்காகவும், குளுக்கோசின் சூத்திரம் ஆறுமடங்காகவும் இருக்கும்.

உதாரணமாக, நேர்-எக்சேன் எனும் இரசாயனச் சேர்வை எனும் கட்டமைப்புச் சூத்திரத்தைக் கொண்டுள்ளது. இது 6 காபன் அணுக்களும், 14 ஐதரசன் அணுக்களும் நேர்ச்சங்கிலியொன்றில் இருப்பதைக் காட்டுகிறது. எக்சேனின் மூலக்கூற்றுச் சூத்திரம் ஆகவும், அனுபவச் சூத்திரம் ஆகவும் இருக்கும். இதன் அனுபவச் சூத்திரத்திலிருந்து C:H விகிதம் 3:7 என அறிய முடியும். வித்தியாசமான சேர்வைகள் ஒரே அனுபவச் சூத்திரத்தைக் கொண்டிருக்கலாம்.


</doc>
<doc id="159544" url="https://ta.wikipedia.org/wiki?curid=159544" title="திருவக்கரை கல்மரங்கள்">
திருவக்கரை கல்மரங்கள்

திருவக்கரை கல்மரங்கள் என்பது தமிழகத்தின் தென்னாற்காடு பகுதியிலுள்ள திருவக்கரை கிராமத்தில் காணப்படும் கல் மரங்களாகும். இக்கல்மரங்கள் பட்டையில்லாத தாவர (Psilophyton) பேரினத்தைச் சேர்ந்தவை. இவற்றை "ஜான் வாரீர்" என்ற ஆங்கிலேயர் கண்டறிந்த பின், இக்கல்மரங்களைக் காக்க வேண்டும் என்று சமூக ஆர்வலர் குரல் கொடுத்த பின் இந்திய தேசிய புவியியல் துறை 1951 இல் இவற்றுக்கு ஒரு பூங்காவை ஏற்படுத்தியது. இக்கல்மரங்கள் சங்கராபரணி ஆற்றங்கரையில் உள்ளன.

சுமார் ஒரு கோடி முன்னர் உலகத்தில் 4 பனியுகங்கள் தோன்றின. இதை குவார்ட்டர்னரி காலம் என்று கூறுவர். அப்போது ஏற்பட்ட புவியியல் மாறுபாட்டால் மரங்கள் புதைந்து படிமங்களாக மாறின. அவற்றுள் பட்டையில்லாத தாவர வகையைச் சேர்ந்த மரங்களும் அடங்கும். இப்பட்டையில்லாத தாவரங்கள் மொட்டு இலாமல் சிதில்கள் மூலமே இனப்பெருக்கம் செய்ய வல்லவை. திருவக்கரை மரங்களில் சிலவும் இந்த பேரினத்தையே சேர்ந்தவை.

அதே நேரம் திருவக்கரையை அடுத்துள்ள சேதாரப்பட்டு முதலிய இடங்களில் மீன் இனத்தைச் சார்ந்த உயிரினங்கள் இறுகிக் கல்லாக மாறியுள்ளன. இதனால் திருவக்கரை பகுதி ஒரு காலத்தில் கடலாக இருந்தது தெளிவு. ஒரு காலத்தில் இங்கு 180 கல்மரங்கள் காணப்பட்டன. தற்போது 11 மரங்களும் 60 கலமரத்துண்டுகளுமே இங்கு காணப்படுகின்றன. மற்றவை இங்குள்ள மக்களாலும் சுற்றுலா பயணிகளாலும் மண்வெட்டிகளாலும் திருடப்பட்டுவிட்டன.

இக்கல்மரங்களில் சில பட்டையோ, கிளைகளோ, வேர்களோ காணப்படாமையால் இம்மரங்கள் கல்லாக மாறுமுன்பே திருவக்கரையில் இருந்தது தெளிவு. மேலும் இம்மரங்கள் கல்மரங்களான பிறகு இடம் மாற்றப்பட்டதற்கு எந்த சான்றுமில்லை. அதனால் இம்மரங்களோடு ஒட்டிய பாறைகளின் காலமே இம்மரங்களின் காலமென எடுத்துக்கொள்ளப்படுகிறது. அதன் மணற்கல் வகை பாறைகளோடு ஒட்டியுள்ள இக்கல்மரங்கள் குறைந்தபட்சம் சுமார் 2 கோடி ஆண்டுகள் பழமையானவை என்று கூறலாம்.

மகாவிட்ணுவால் கொல்லப்பட்ட அரக்கனின் எலும்புகளே இக்கல்மரங்கள் என்பது திருவக்கரை மக்களின் நம்பிக்கை.


</doc>
<doc id="159545" url="https://ta.wikipedia.org/wiki?curid=159545" title="ஆங்க்">
ஆங்க்

ஆங்க் "(Aang)" நிக்கலோடியன் தொலைக்காட்சியில் ஒளிபரப்பான அவதார்: தி லாஸ்டு ஏர்பெண்டர் அடைபட நிகழ்ச்சியின் முதன்மைக் கதாப்பாத்திரம். 

காற்று, நிலம், நீர், நெருப்பு ஆகிய நான்கு பூதங்களுள் ஒன்றை அடக்கி ஆளக்கூடியோர் புவியில் வாழ்ந்ததாகவும் அவதார் என்ற ஒருவர் மட்டும் இந்த நான்கையுமே அடக்கி ஆளக்கூடிய ஆற்றல் பெற்றிருந்ததாகவும் இந்தக் கதை சொல்கிறது. 100 ஆண்டுகளுக்கு முன்னர் இந்த அவதார் திடீரென மறைந்து விட்டார். ஆவி உலகோடு தொடர்பு கொள்ளக் கூடிய ஒரே ஆளான அவதார் இல்லாததால் உலகின் சமநிலை பாதிக்கப்படுகிறது. நெருப்பு நாடு மற்ற நாடுகளான நில நாடு, நீர் இனக்குழு, காற்றுத் துறவிக்குழு ஆகியோரை அடக்க ஆரம்பித்தது. நெருப்பு நாட்டு அரசன் உலகின் பேரரசனாய் முடிசூட்டிக் கொள்ள விரும்பினான். நெருப்பைத் தவிர மற்ற பூதங்களைக் கட்டுப்படுத்துவது தடைசெய்யப்பட்டுது. கடைசி அவதார் காற்றுத் துறவிக்குழுவில் தான் பிறப்பார் என்பது நன்கறியப்பட்டதால் காற்றுத் துறவிக்குழுவினர் அனைவரும் நெருப்பு நாட்டினரால் கொல்லப்பட்டனர். 

இந்நிலையில் நீர் இனக்குழுவைச் சேர்ந்த கட்டாரா மற்றும் அவளது சகோரனான சூக்கோ இருவரும் உறைபனிப் பாளத்தில் இருந்த ஒரு சிறுவனையும் பறக்கும் காட்டெருமையையும் கண்டறிகின்றனர். அவன் தான் ஆங்க். காற்றுத் துறவிக் குழுவில் தப்பி வாழும் ஒரே ஒரு சிறுவன்.


</doc>
<doc id="159547" url="https://ta.wikipedia.org/wiki?curid=159547" title="உருசியாவிலுள்ள உலகப் பாரம்பரியக் களங்கள்">
உருசியாவிலுள்ள உலகப் பாரம்பரியக் களங்கள்

யுனெஸ்கோவினால் நிர்வகிக்கப்படும் உலக பாரம்பரியக் களங்களில் 25 பாரம்பரியக் களங்கள் உருசியாவில் காணப்படுகின்றன. இது உலக பாரம்பரியக் களங்களின் பட்டியலில் ஒன்பதாவது இடத்தில் உள்ளது. இவற்றில் 15 பண்பாட்டுக் களங்களும், 10 இயற்கைக் களங்களும் இருக்கின்றன. 1972 இல் உலக பாரம்பரியக் களத்தை உருவாக்குவதற்காக உருவாக்கப்பட்ட சாசனத்தை உருசியா அக்டோபர் 12, 1988 இல் ஏற்றுக் கொண்டது


</doc>
<doc id="159549" url="https://ta.wikipedia.org/wiki?curid=159549" title="குருதிக்குழல்">
குருதிக்குழல்

குருதிக்குழல்கள் அல்லது குருதிக் குழாய்கள் அல்லது இரத்தக் குழாய்கள் (blood vessels) உடல் முழுவதும் இரத்தம் பாய்வதற்கு உதவும் குருதி சுற்றோட்டத் தொகுதியின் ஒரு பகுதியாகும். மூன்று பிரதான குருதிக்குழல் வகைகள் உள்ளன: இதயத்திலிருந்து இரத்தத்தினை எடுத்துச் செல்லும் தமனிகள் அல்லது நாடிகள் (இலங்கை வழக்கு); திசுக்களுக்கும் குருதிக்கும் இடையில் நீர் மற்றும் வேதிப்பொருள்களை பரிமாற்றம் செய்ய உதவும் இரத்தத் தந்துகிகள் அல்லது மயிர்க்கலன்கள்; இரத்தத்தை தந்துகிகளிலிருந்து மீண்டும் இதயத்திற்கு திரும்ப எடுத்துச் செல்லும் சிரைகள் அல்லது நாளங்கள்.

குருதிக் கலன்களில் நாடிகளும், நாளங்களும் பிரதானமாக மூன்று படைகளாலான சுவரைக் கொண்டுள்ளன. நாடிகளினதும் நாளங்களினதும் கட்டமைப்பொழுங்கு ஒன்றாயினும், இவற்றுக்கிடையில் இப்படைகளில் தடிப்பு வேறுபாடு காணப்படுகின்றது. பிரதானமான இழையப் படைகள்:-



தொகுதிச் சுற்றோட்டத்திலுள்ள நாடிகள் ஆக்சிசன் செறிவு கூடிய இரத்தத்தைக் காவுகின்றன. எனினும் நுரையீரற்சுற்றோட்டத்தில் ஈடுபட்டுள்ள நாடிகள் எதிர்மாறாக காபனீரொக்சைட்டு செறிவு கூடிய குருதியைக் காவுகின்றன. நுரையீரலில் நுரையீரல் நாடியிலுள்ள காபனீரொக்சைட்டு நீக்கப்பட்டு ஆக்சிசன் சேர்க்கப்படுகின்றது (இது நுரையீரலிலுள்ள குருதி மயிர்க்கலன்களில் நடைபெறும்). இது நுரையீரல் நாளத்தினால் குருதிக்குக் கொண்டுவரப்படும். 
எனவே நுரையீரற் சுற்றோட்டத்திலுள்ள நாளங்களைத் தவிர ஏனைய நாளங்கள் பொதுவாக காபனீரொக்சைட்டு நிறைந்த குருதியைக் கடத்துகின்றன.

குருதிக்குழாய்களில் நாடியிலேயே அதிக அமுக்கத்தோடு இரத்தம் வேகமாகக் கடத்தப்படுகின்றது. இதயம் துடிப்பதற்கேற்ற படி நாடியினூடாக அமுக்க அலைகள் செல்லும். எனவே என்புக்கு அருகாக தோலுக்கு நெருக்கமாக நாடி செல்லும் இடங்களில் நாடித்துடிப்பு உணரலாம். பொதுவாக கையின் பெருவிரலுக்குக் கீழே இதனை உணரலாம். நாளங்களில் குருதியமுக்கம் ஒப்பீட்டளவில் மிகவும் குறைவாகும். எனவே கால்களில் புவியீர்ப்பு காரணமாக குருதி இதயத்தை நோக்கிச் செல்லாமல் கீழ் நோக்கிச் செல்ல வாய்ப்புள்ளது. எனவே இதைத் தடுக்க நாளங்களில் இதயத்தை நோக்கி மட்டும் குருதியை அனுமதிக்கும் வால்வுகள் காணப்படுகின்றன. வால்வுகளில் ஏற்படும் பழுது காரணமாகவே வரிக்கோசு நாளம் போன்ற நோய்கள் ஏற்படுகின்றன. வால்வுகள் பொதுவாக நாடிகளில் காணப்படுவதில்லை.

குருதி மயிர்க்கலன்கள் மிகவும் எளிமையானவையாகும். இவற்றில் செதின் மேலணிக்கலங்களைத் தவிர வேறெந்தக் கட்டமைப்பும் காணப்படுவதில்லை. இவற்றினூடாகவே குருதிக்கும் இழையங்களுக்கும் இடையே பதார்த்தங்கள் (வாயுக்கள், ஊட்டச்சத்துக்கள் இருதிசையிலும்) பரிமாற்றப்படுகின்றன.

குருதியோட்டத்தில் குருதிக் கலன்கள் விசை வழங்குவதில்லை. நாடிக்குருதியோட்டத்துக்கான வலு இதயத்தாலும், நாளக் குருதியோட்டத்துக்கான வலு அருகிலுள்ள நாடித்துடிப்பு, வன்கூட்டுத் தசைச் சுருக்கத்தாலும் வழங்கப்படும். எனினும் குருதிக் கலன்களிலுள்ள மழமழப்பான தசைகளால் அவற்றின் விட்டத்தை மாற்றியமைக்க முடியும். மழமழப்பான தசைகள் சுருங்கும் போது விட்டம் குறைந்து குருதியோட்டம் குறையும். மழமழப்பான தசைகள் தளரும் போது விட்டம் அதிகரித்து குருதி விநியோகம் அதிகரிக்கும். இச்செயற்பாடுகள் அனைத்தும் இச்சையின்றிய வகையில் தன்னாட்சி நரம்புத் தொகுதியால் கட்டுப்படுத்தப்படுகின்றது. உடல் வெப்பநிலைச் சீராக்கம், அழற்சி தரு தூண்டற்பேறு, குருதி அமுக்கச் சீராக்கம் போன்ற ஓர்சீர்த்திட நிலை சார்ந்த செயற்பாடுகளில் குருதிக் கலன் விட்டம் மாற்றப்படும்.




</doc>
<doc id="159553" url="https://ta.wikipedia.org/wiki?curid=159553" title="வன்பொருள் மெய்நிகராக்கம்">
வன்பொருள் மெய்நிகராக்கம்

வன்பொருள் மெய்நிகராக்கம் (ஆங்கிலம்: Hardware virtualization) என்பது ஒரு கணினி அல்லது வழங்கியின் பெளதீக வன்பொருளை புரவல் மென்பொருள் ஊடாக முழுமையாக நிர்வாகித்து ஒரு மெய்நிகராக்க கணினிச் சூழலை உருவாக்குதல் ஆகும். இவ்வாறு முழு வளங்களையும் மெய்நிகராக்குவதன் மூலம் ஒரே பெளதீக வன்பொருளில் பல விருந்துனர் இயங்குதளங்களை இயக்க முடியும். விருந்துனர் இயங்குதளங்கள் தாம் நேரடியாக பெளதீக வன்பொருளில் இயங்குவது போன்றே தொழிற்படுவதால் அவற்றில் எந்த மாற்றங்களையும் செய்ய வேண்டியதில்லை. இந்த அணுகுமுறையில் சில கட்டளைகளை இயகுவதற்கு கண்காணிப்பாளாராகவும், இடைத்தரகரகவும் செயற்பட மெய்நிகராக்கி தேவை. வி.எம்.வெயர், வேற்சுவல் பொக்சு, கைப்பர்-வி ஆகியவை வன்பொருள் மெய்நிகராக்க மென்பொருட்களுக்கு எடுத்துக்காட்டுக்கள் ஆகும்.


</doc>
<doc id="159554" url="https://ta.wikipedia.org/wiki?curid=159554" title="துணைமெய்நிகராக்கம்">
துணைமெய்நிகராக்கம்

துணைமெய்நிகராக்கம் (ஆங்கிலம்: Paravirtualization) என்பது பல இயங்குதளங்களை ஒரே பெளதீக வன்பொருளில் இயக்குதவதை ஏதுவாக்க உதவும் ஒரு வழிமுறை அல்லது மென்பொருள் ஆகும். வன்பொருள் மெய்நிகராக்கம் போலன்றி வன்பொருளில் எல்லா வளங்களையும் மெய்நிகராக்காமல், துணைமெய்நிகராக்க மென்பொருள் இயங்குதளங்களுடன் சேர்ந்து இயங்கி மெய்நிகராக்கத்தைச் செய்கிறது. இந்த சேர்ந்தியங்கலை ஏதுவாக்கும் வண்ணம் விருந்துனர் இயங்குதளங்கள் மாற்றி அமைக்கப்பட்டு இருக்க வேண்டும். சென், யூசர் மோட் லினக்சு (யு.எம்.எல்) ஆகியவை இத்தகைய மெய்நிகராக்கத்துக்கு எடுத்துக்காட்டுக்கள் ஆகும்.


</doc>
<doc id="159557" url="https://ta.wikipedia.org/wiki?curid=159557" title="இயக்குதள-நிலை மெய்நிகராக்கம்">
இயக்குதள-நிலை மெய்நிகராக்கம்

இயக்குதள-நிலை மெய்நிகராக்கம் (ஆங்கிலம்: Operating system-level virtualization) என்பது ஒர் இயக்குதளத்தின் கரு பல தனிமைப்படுத்தப்பட்ட இயக்குதளங்களை இயக்குவதற்கு வழிமுறை ஆகும். இத்தகைய மெய்நிகராக்கத்தில் ஒரு வகை இயங்குதளங்கள் (எ.கா லினக்சு) மட்டுமே பயன்படுத்த முடியும். ஓப்பின்விசி (OpenVZ), Virtuozzo, லினக்சு-விசேர்வர், சொலாரிசு விசேர்வர், சோலாரிசு சோன்சு, ஃபிறீ பி.எசு.டி செயிசு ஆகியவை இயக்குதள-நிலை மெய்நிகராக்க மென்பொருட்களுக்கு எத்துக்காட்டுக்கள் ஆகும்.


</doc>
<doc id="159558" url="https://ta.wikipedia.org/wiki?curid=159558" title="ஓப்பின்விசி">
ஓப்பின்விசி

ஓப்பின்விசி "(OpenVZ", Open VirtualiZation) என்பது லினக்சு கருவையும் இயக்குதளத்தையும் பயன்படுத்தும் ஓர் இயக்குதள-நிலை மெய்நிகராக்க கட்டற்ற மென்பொருள் ஆகும். ஒரு பெளதிக வன்பொருளில் ஓப்பன்விசியைப் பயன்படுத்தி பல லினக்சு தனித்தியங்கும் இயக்குதளங்களை இயக்கலாம். இவ்வாறு தனித்தியங்கும் இயக்குதளங்கள் மெய்நிகர் கொள்கலங்கள் (virtual containers) அல்லது மெய்நிகர் தனியார் வழங்கிகள் (Virtual Private Servers - VPSs) அல்லது மெய்நிகர் சூழல்கள் (VEs) என்று அறியப்படுகிறன.



</doc>
<doc id="159559" url="https://ta.wikipedia.org/wiki?curid=159559" title="பொறையன்">
பொறையன்

பொறைநாட்டு அரசன் பொறையன். இதில் பொறையன் என்னும் சொல் இடையரையும் பொறை என்னும் சொல்
பாறையையும் குறிக்கும்.

பொறை என்னும் சொல் பாரம் தாங்குதலையும் குறிக்கும். இதன் வழியே பொறை, பொறையன் என்னும் பெயருக்குக் குடிமக்களின் பாரத்தைத் தாங்குபவன் எனப் பொருள் காணலாம். இப்பெயர் பெற்ற அரசர்கள் 'பெரும்பொறை' என்றே குறிக்கப்படுகின்றனர். இந்த அரசர்கள் தம்மைக் குடிமக்களின் பாரம் தாங்குபவர்களாகக் கூறிப் பெயர் சூட்டிக்கொண்டனர்.


</doc>
<doc id="159560" url="https://ta.wikipedia.org/wiki?curid=159560" title="கரு ஆதாரத்திலான மெய்நிகர் இயந்திரம்">
கரு ஆதாரத்திலான மெய்நிகர் இயந்திரம்

கெ.வி.எம் என அறியப்படும் கரு ஆதாரத்திலான மெய்நிகர் இயந்திரம் (ஆங்கிலம்: Kernel-based Virtual Machine (KVM)) என்பது லினக்சுக்கான ஒரு மெய்நிகராக கட்டமைப்பு ஆகும். இது பல வன்பொருள் வளங்களை ஒப்புருவாக்கி, பல இயக்குதளங்களை ஒரு பெளதீக வன்பொருளில் இயக்க உதவுகிறது. 



</doc>
<doc id="159561" url="https://ta.wikipedia.org/wiki?curid=159561" title="புரோக்சுமொக்சு மெய்நிகர் சூழல்">
புரோக்சுமொக்சு மெய்நிகர் சூழல்

புரோக்சுமொக்சு மெய்நிகர் சூழல் (ஆங்கிலம்: Proxmox Virtual Environment) என்பது மெய்நிகராக்க வழங்கிகளை நிர்வாகிப்பதற்கான ஒரு வலை இடைமுகச் செயலி ஆகும். இது ஓப்பின்விசியையும் கே.வி.எம் இனையும் பயன்படுத்துகிறது. இது ஒரு கட்டற்ற மென்பொருள். 



</doc>
<doc id="159570" url="https://ta.wikipedia.org/wiki?curid=159570" title="ஐக்கிய அமெரிக்காவிலுள்ள உலகப் பாரம்பரியக் களங்கள்">
ஐக்கிய அமெரிக்காவிலுள்ள உலகப் பாரம்பரியக் களங்கள்

யுனெஸ்கோவினால் நிர்வகிக்கப்படும் உலக பாரம்பரியக் களங்களில் 21 பாரம்பரியக் களங்கள் ஐக்கிய அமெரிக்காவில் காணப்படுகின்றன. இது உலக பாரம்பரியக் களங்களின் பட்டியலில் பத்தாவது இடத்தில் உள்ளது. இவற்றில் 8 பண்பாட்டுக் களங்களும், 12 இயற்கைக் களங்களும், 1 கலப்பும் இருக்கின்றன. 1972 இல் உலக பாரம்பரியக் களத்தை உருவாக்குவதற்காக உருவாக்கப்பட்ட சாசனத்தை ஐக்கிய அமெரிக்கா டிசம்பர் 7, 1973 இல் ஏற்றுக் கொண்டது

வாசிங்டன், டி. சி.யில், செப்டம்பர் 5–8, 1978 நடைபெற்ற உலக பாரம்பரியக் குழுவின் இரண்டாம் அமர்வில், ஐக்கிய அமெரிக்காவிலுள்ள Mesa Verde National Park, Yellowstone National Park ஆகிய இரு இடங்களும், ஐக்கிய அமெரிக்காவில் இருந்து முதலாவது முறையாக உலகப் பாரம்பரியக் களங்களின் பட்டியலில் சேர்த்துக் கொள்ளப்பட்டது.


</doc>
<doc id="159579" url="https://ta.wikipedia.org/wiki?curid=159579" title="பேட்கேர்ள்">
பேட்கேர்ள்

பேட்கேர்ள் ("Batgirl") டிசி காமிக்ஸ் நிறுவத்தினால் உருவாக்கப்பட்ட கற்பனையான வரைகதை கதாப்பாத்திரமாகும். பேட்மேன் எனும் சூப்பர்ஹீரோ கதாநாயகனுக்கு துணைநிற்கும் வகையில் உருவாக்கப்பட்டுள்ளது. 1961 இல் பாப் கேனே மற்றும் பில் ஃபிங்கர் ஆகியோரால் பேட்வுமன் கதாப்பாத்திரம் அறிமுகம் செய்யப்பட்டது. இதுவே பேட்கேர்ள் கதாப்பாத்திரத்தின் முன்னோடியாகும். 1967 ஆம் ஆண்டு பார்பரா கோர்டனாக பேட்வுமனை மாற்றினார்கள். இறுதியாக பேட்கேர்ள் என்று 1960களில் டிசி காமிக்ஸின் பதிப்பாசிரியர் ஜூலியஸ் ஸ்க்வார்ட்ஸ் அறிமுகம் செய்வித்தார்.

1961 ல் பேட்வுமன் என்று அறிமுகமாகி, பார்பரா கோர்டனாக மாற்றம் அடைந்து பின்பு பேட்கேர்ளாக உள்ளார். பல்வேறு மாறுதல்களுக்கு உட்பட்டபடியால் பேட்கேர்ள் கதாப்பாத்திரத்தினை நான்கு முக்கிய நபர்கள் பங்கெடுத்து கொள்கின்றார்கள். 



பேட்மேன்
பேட்வுமன்
ராபின்


</doc>
<doc id="159582" url="https://ta.wikipedia.org/wiki?curid=159582" title="வெப்பமண்டல மழைக்காடுகள்">
வெப்பமண்டல மழைக்காடுகள்

நிலநடுக் கோட்டிற்கு 28 அகலாங்குகள் வடக்கிலும் தெற்கிற்கும் இடைப்பட்ட பிரதேசங்களில் உள்ள மழைக்காடுகளே வெப்பமண்டல மழைக்காடுகள் (இலங்கை வழக்கு: அயனமண்டல மழைக்காடுகள்) எனப்படும். வெப்பமண்டல மழைக்காடுகள் அதிகமான வெப்பத்தையும் மழைவீழ்ச்சியையும் கொண்டுள்ள மழைக்காடுகளாகும். இதன் சராசரி வெப்பநிலை 18°C தொடக்கம் 27°C வரை காணப்படும். இதன் வருட சராசரி மழைவீழ்ச்சி 1680 மிமீ ஐ விடக்குறையாமல் காணப்படும். இது சில பிரதேசங்களில் 10000 மிமீ ஐ விட அதிகமாகும். பொதுவாக மழைவீழ்ச்சி 1750 மிமீ (175 செமீ) தொடக்கம் 2000 மிமீ (200 செமீ) வரை இருக்கும்.





</doc>
<doc id="159583" url="https://ta.wikipedia.org/wiki?curid=159583" title="கிழக்கு மாகாண சபை">
கிழக்கு மாகாண சபை

கிழக்கு மாகாண சபை ("Eastern Provincial Council", EPC) என்பது இலங்கையின் கிழக்கு மாகாணத்திற்கான சட்டவாக்க அவை ஆகும். இலங்கை அரசியலமைப்பின் படி, கிழக்கு மாகாண சபை கிழக்கு மாகாணத்தின் வேளாண்மை, கல்வி, சுகாதாரம், வீடமைப்புத் திட்டம், உள்ளூராட்சிகள், சாலைவழிப் போக்குவரத்து, சமூக சேவை போன்றவற்றின் நிருவாகங்களைக் கவனிக்கும். இவற்றை விட காவல்துறை அதிகாரம், காணி போன்றவற்றுக்கும் அரசியலமைப்பின் படி இதற்கு அதிகாரங்கள் உள்ளன, ஆனாலும் நடுவண் அரசு இவற்றுக்கான அதிகாரங்களை மாகாண அரசுக்கு வழங்க மறுத்து வருகின்றது. கிழக்கு மாகாண சபையில் 37 பேர் தேர்தல் மூலம் தேர்ந்தெடுக்கப்படுகின்றனர்.

1987 சூலை 29 இல் கையெழுத்திடப்பட்ட இலங்கை-இந்திய ஒப்பந்தத்தின் படி அதே ஆண்டு நவம்பர் 14 இல் இலங்கை நாடாளுமன்றம் தனது அரசியலமைப்பில் 13வது திருத்தம் மற்றும் மாகாணசபைச் சட்டம் இல. 42 (1987) ஆகியவற்றை அறிவித்தது. 1988 பெப்ரவரி 3 இல் ஒன்பது மாகாணசபைகள் உருவாக்கப்பட்டன. இந்த ஒன்பது மாகாணசபைகளில் இலங்கை-இந்திய ஒப்பந்தத்தின் படி கிழக்கு மற்றும் வடக்கு மாகாணங்கள் ஒன்றிணைக்கப்பட்டு ஒரு நிருவாகத்தின் கீழ் கொண்டுவர இணக்கம் காணப்பட்டது. இவ்விணைப்பு நிரந்தர இணைப்பாக இருப்பதற்கு கிழக்கு மாகாணத்தில் 1988 திசம்பர் 31 இற்குள் பொது வாக்கெடுப்பு நடத்தப்பட வேண்டும் எனவும் தீர்மானிக்கப்பட்டது. 1988 செப்டம்பர் 2 இல் இரு மாகாணங்களும் வடக்கு கிழக்கு மாகாண சபையாக இணைக்கப்பட்டன. இந்த இணைந்த மாகாணசபைக்கான முதலாவது தேர்தல் 1988 நவம்பர் 19 இல் நடத்தப்பட்டது. இந்தியாவின் ஆதரவில் இயங்கிய ஈழமக்கள் புரட்சிகர விடுதலை முன்னணி இத்தேர்தலில் வெற்றி பெற்றது. தமிழர் விடுதலைக் கூட்டணி இத்தேர்தலில் பங்கேற்கவில்லை.

1990, மார்ச்சு 1 அன்று, இந்திய அமைதி காக்கும் படையினர் இலங்கையை விட்டுப் புறப்படும் தறுவாயில், வடகிழக்கு மாகாணசபையின் முதலமைச்சர் அ. வரதராஜப் பெருமாள் மாகாணசபைக் கூட்டத்தில் தமிழீழத்தைப் பிரகடனப்படுத்தி விட்டு நாட்டை விட்டு வெளியேறினார். இதனை அடுத்து அன்றைய அரசுத்தலைவர் பிரேமதாசா வட-கிழக்கு மாகாணசபையைக் கலைத்து, நடுவண் அரசின் நேரடி ஆட்சியைக் கொண்டு வந்தார்.

வட-கிழக்கு இணைப்புத் தொடர்பான பொது வாக்கெடுப்பு எப்போது இடம்பெறவில்லை. தற்காலிக இணைப்பு ஒவ்வோர் ஆண்டும் அரசுத்தலைவர்களால் தற்காலிக இணைப்பாக நீடிக்கப்பட்டு வந்தது. இலங்கைத் தேசியவாதிகளால் இந்த இணைப்புக்கு எதிர்ப்புத் தெரிவிக்கப்பட்டு வந்தது. இவர்களின் நீண்ட கால எதிர்ப்பினை அடுத்து, 2006 சூலை 14 இல் மக்கள் விடுதலை முன்னணி கிழக்கு மாகாணத்துக்கெனத் தனியே மாகாணசபை நிறுவ வேண்டும் என இலங்கை உச்சநீதிமன்றத்தில் வழக்குத் தொடுத்தது. இவ்வழக்கு விசாரணையை அடுத்து அன்றைய அரசுத்தலைவர் ஜெயவர்தனாவினால் அறிவிக்கப்பட்ட இணைப்பு சட்டவிரோதமானது எனக் கூறி அதனை செல்லுபடியற்றதாக்குவதாக 2006 அக்டோபர் 16 இல் உச்சநீதிமன்றம் தீர்ப்பு வழங்கியது. இதனை அடுத்து 2007 சனவரி 1 இல் வடகிழக்கு மாகாணசபை இரண்டாகப் பிரிக்கப்பட்டது. கிழக்கு மாகாணசபை கொழும்பின் நேரடி நிருவாகத்தின் கீழ் கொண்டுவரப்பட்டு, 2008 மே 10 இல் முதலாவது தேர்தல் நடைபெற்றது.

2008 மே 10 இல் இடம்பெற்ற தேர்தல் முடிவுகள்:


</doc>
<doc id="159587" url="https://ta.wikipedia.org/wiki?curid=159587" title="கேட்வுமன்">
கேட்வுமன்

கேட்வுமன் ("Catwoman") டிசி காமிக்ஸ் நிறுவனத்தினால் உருவாக்கப்பட்ட கற்பனையான வரைகதை கதாப்பாத்திரமாகும். எதிர்மறை கதாப்பாத்திரமாக கேட்வுமனை உருவாக்கியவர்கள் பாப் கானே மற்றும் பில் ஃபிங்கர் ஆவர். இவர்கள் கேட்வுமன் கதாப்பாத்திரத்தினை அமெரிக்க நடிகையான ஜீன் ஹார்லோவை மாடலாக வைத்து செதுக்கியதாகக் கூறப்படுகிறது. 1940ஆம் ஆண்டு வெளிவந்த பேட்மேன் காமிக்ஸ் புத்தகத்தில் கேட்வுமன் முதன்முதலாகத் தோன்றினார். 

கேட்வுமன் அதிநவீன பொருட்களைப் பயன்படுத்தித் திருடுகின்ற திறமையான திருடி. அதனாலேயே பேட்மேனுக்கும் கேட்வுமனுக்குமான தொடர்பினைக் காதலென்றொ, வெறுப்பு என்றோ சொல்லமுடியாத நிலையில் வரைகலை எழுத்தாளர்கள் வைத்திருக்கின்றார்கள். பூனையைப் போல மெல்லிய நடையையும், மிக வேகமாக சுவர்களில் ஓடும் திறனும், ஆபத்துகளை முன்கூட்டியே அறிந்து செயல்படுவதுமாக கேட்வுமன் கதாப்பாத்திரம் அமைக்கப்பட்டிருந்தது. கேட்வுமன், முழுவதும் கதாநாயகர்களைப் போல நல்லவளாக அல்லாமல், சிறுசிறு திருட்டுகளைச் செய்வதாக இருந்தாலும், ஜோக்கர், பெங்குவின் போல கொடூரமான வில்லியாகச் சித்தரிக்கப்படவில்லை. பேட்மேனின் மீது காதல் கொள்வது போலவும், சில சமயங்களில் பேட்மேனுக்கு உதவுவது போலவும் கதைகள் சித்தரிக்கப்பட்டிருக்கின்றன.

கேட்வுமனின் உபகரணங்கள் பூனையை மையமாக வைத்தே அமைக்கப்பட்டுள்ளன. கேட்-இல்லக் என்ற வாகனத்தினைப் பயன்படுத்துவார்.
பொதுவாக கேட்வுமன் அதிகம் பயன்படுத்துவது சாட்டை ஆயுதத்தினைத்தான். எதிரியின் கைகளில் துப்பாக்கிகள் இருக்கும் போது சாட்டையை இலகுவாகப் பயன்படுத்தித் தாக்குதல் நடத்துவார். பேட்மேனைப் போல சுவரைப் பற்றி ஏறுவதற்கு தனி ஆயுதத்தினை கேட்வுமன் பயன்படுத்துவதில்லை. சாட்டையையே சுவரில் ஏறவும், கட்டிடங்களைத் தாண்டவும் பயன்படுத்துகிறார்.


பேட்மேன்


</doc>
<doc id="159596" url="https://ta.wikipedia.org/wiki?curid=159596" title="லினெக்ஸ் (விண்மீன் கூட்டம்)">
லினெக்ஸ் (விண்மீன் கூட்டம்)

லினெக்ஸ் ("Lynx") என்பது ஒரு விண்மீன் கூட்டமாகும். இது வடக்குப் பக்க வானத்தில் அர்சா மேஜருக்கும், ஔரிகாவிற்கும் இடையில் அமைந்துள்ளது தோற்றத்தில் ஜெமினியை விட அதிக அளவு பரப்புக் கொண்டிருந்தாலும் வெறும் கணகளுக்குப் புலப்பட்டுத் தெரிவதில்லை. இதில் 60 விண்மீன்கள் இருப்பதை அறிந்துள்ளனர்.

போலந்து நாட்டு வானவியலாரான ஜோகன்ஸ் ஹெவிலியஸ் இந்த புதிய வட்டார விண்மீன் கூட்டத்தை 17 ஆம் நூற்றாண்டில் கண்டுபிடித்தார். லின்க்ஸ் என்பது ஒரு வகையான காட்டுப் பூனையாகும்.இது கூர்மையாகப் பார்க்கும் இயல்புடையது. லினெக்ஸ் போன்று கூர்மையான கண்பார்வை உள்ளவர்களால் மட்டுமே இவ்வட்டாரத்தை இனமறியமுடியுமென்பதால் இதற்கு லினக்ஸ் என்று பெயரிட்டதாக ஹெவிலியஸ் கூறுவார்.

இக்கூட்டத்தில் உள்ள ஆல்பா லின்சிஸ் என்ற விண்மீன் ஆரஞ்சு நிறமும் 3.2 தோற்ற ஒளிப்பொலிவெண்ணும் கொண்டு அர்சா மேஜரின் கற்பனைக் கரடி உருவத்தின் நீட்சி பெற்ற முன்னங் காலிற்கு அருகாமையில் 165 ஒளி ஆண்டுகள் தொலைவில் அமைந்துள்ளது.

12 லின்சிஸ் என்பது ஒரு பல் விண்மீனாகும். தொலை நோக்கி இதைப் பகுத்து தோற்ற ஒளிப்பொலிவெண் 4.9 மற்றும் 7.3 கொண்ட இரட்டை விண்மீனாகக் காட்டியுள்ளது.

பகுதிறன் மிக்க தொலை நோக்கி இதிலுள்ள பிரகாசமான விண்மீன் ஒளிப்பொலிவெண் 6 உடைய ஒரு துணை விண்மீனுடன் 700 ஆண்டுகள் சுற்றுக் காலத்துடன் சுற்றி வருகிறது என்பதைத் தெரியப்படுத்தியுள்ளது.

19 லின்சிஸ் ஒரு மும்மீனாகும். இதில் ஒளிப்பொலிவெண் 5.8 உடைய ஒரு விண்மீனும் 6.9 கொண்டு ஓரளவு நெருக்கமாக உடைய ஓரு விண்மீனும் இவற்றிலும் நெடுந்தொலைவு விலகி ஒளிப்பொலிவெண் 8 கொண்ட ஒரு விண்மீனும் இதில் சுற்றி வருகின்றதன.

38 லின்சிஸ்சும் ஒரு நெருக்கமான இரட்டை விண்மீன். இதன் ஒளிப்பொலிவெண் 3.9 மற்றும் 6.3 ஆக உள்ளது. மேலும் இதில் NGC 2419 என்று பதிவு செய்யப்பட்ட ஒரு கோளகக் கொத்து விண்மீன் கூட்டம் ஏறக்குறைய 3,00,000 ஒளி ஆண்டுகளுக்கு அப்பால் இருபதாகக் கண்டுபிடித்துள்ளனர். இது மெக்லானிக் மேகத்தை விடக் கூடுதலான தொலைவில் இருப்பதால் மிக நுண்ணியதாகவும் ஒளிப்பொலிவெண் 10 கொண்டதாகவும் தெரிகிறது.




</doc>
<doc id="159597" url="https://ta.wikipedia.org/wiki?curid=159597" title="அப்பாஸ் (நடிகர்)">
அப்பாஸ் (நடிகர்)

அப்பாஸ் என்றறியப்படும் மிர்சா அப்பாஸ் அலி () ஒரு இந்தியத் திரைப்பட நடிகர். இவர் தமிழ், மலையாளம், தெலுங்கு, இந்தி மொழித் திரைப்படங்களில் நடித்துள்ளார்.

கொல்கத்தாவில் பிறந்து, மும்பையில் படித்து, பெங்களூரில் நடிக்கத் தொடங்கியவர். 
இவர் காதல் வைரஸ், இனி எல்லாம் சுகமே, கண்ணெழுதி தொட்டும் பொட்டு படையப்பா, மலபார் போலீஸ், விண்ணுக்கும் மண்ணுக்கும், ஆனந்தம், அழகிய தீயே முதலிய திரைப்படங்களில் நடித்துள்ளார்.




</doc>
<doc id="159598" url="https://ta.wikipedia.org/wiki?curid=159598" title="நண்டு வடிவ நெபுலா">
நண்டு வடிவ நெபுலா

நண்டு வடிவ நெபுலா (Crab nebula) என்பது M 1 NGC 1952, என்று மெசியர் படத் தொகுப்பில் முதலாவதாக இடம் பெற்றுள்ள, சீட்டா சென்டாரிக்கு மிக அருகாமையில், ஏறக்குறைய 6500 ஒளி ஆண்டுகள் தொலைவில் உள்ள நெபுலாவாகும். இதை "டாரெஸ் A" என்று வானவியலாளர்கள் குறிப்பிடுகின்றார்கள். இந்த நெபுலாவின் விளிம்பில் காணப்படும் வரி இழைகள், நண்டின் கால்கள் மற்றும் உணர் கொம்புகள் போலத் தோன்றுகின்றன. அதனால் இதை நண்டு வடிவ நெபுலா என்று அழைப்பர். இதைத் தொலை நோக்கியால் மட்டுமே பார்க்க முடியும். இது நீள் வட்டக் கோள வடிவில், விண்ணில் தோன்றும் ஒரு சூரியக் கோளுக்கும், முழு நிலவிற்கும் இடையே இருக்குமாறு உருவ அளவைக் கொண்டுள்ளது. இதை 1731 ல் இங்கிலாந்து நாட்டு மருத்துவரும் பொழுதுபோக்கு வானவியலாருமான ஜான் பெவிஸ் (John Bevis) என்வபவரும், 27 ஆண்டுகளுக்குப் பிறகு பிரான்சு நாட்டு வால்மீன் ஆய்வாளரான சார்லஸ் மெசியரும் தனித்தனியாகக் கண்டுபிடித்தனர்.



</doc>
<doc id="159606" url="https://ta.wikipedia.org/wiki?curid=159606" title="முத்துக் குளித்தல்">
முத்துக் குளித்தல்

முத்துக்குளித்தல்(Pearl hunting) அல்லது முத்தெடுத்தல் அல்லது முத்து வேட்டை என்பது கடலின் ஆழமான பகுதிகளில் வசிக்கும் முத்துச் சிப்பி மற்றும் நன்னீர் மட்டிகள் (freshwater pearl mussel)எனப்படும் மெல்லுடலிகளிலிருந்து முறையான மூழ்குதல் பயிற்சி மூலம் முத்தினை எடுத்து கடலின் மேற்பரப்பிற்குக் கொண்டு சேர்க்கும் முறையாகும்.இவ்வாறு சேகரிக்கப்படும் இயற்கை முத்துகள் விலை மதிப்பு மிக்க ஒன்பது இரத்தினங்களுள் ஒன்றாக மதிக்கப்படுகிறது.

பாரசீக வளைகுடா வழியாக சேகரித்தல் முத்து 4000 ஆண்டுகளுக்கு முன்பு சுமேரியர்கள் பாரசீக வளைகுடாப் பகுதியில் முத்தெடுத்ததாக வரலாறு தெரிவிக்கிறது. 2000 ஆண்டுகளுக்கு முன் ஜப்பானில் முத்துக்குளிப்பதில் 'அமா'(AMA) எனப்படும் பெண்கள் முத்தெடுக்கும் தொழிலில் ஈடுபட்டு வந்துள்ளனர். 'அமா' என்றால் கடல் பெண் என்று பொருளாகும். கி.பி. 1800 களில் ஆஸ்திரேலிய கடல் பகுதியில் முத்தெடுக்கும் முயற்சிகள் தொடங்கின. 20 ஆம் நூற்றாண்டின் தொடக்கத்தில் 2,000 க்கும் மேற்பட்ட மக்கள் ஈடுபடும் ஒரு தொழிலாக முத்துக் குளித்தல் விளங்கியது. தொடக்கத்தில் ஆஸ்திரேலியாவில் சிறந்த மூச்சுப்பயிற்சியுள பழங்குடியினப் பெண்கள் முத்துக் குளித்தலில் ஈடுபட்டனர். 
1930 வரை பாரசீக வளைகுடாப்பகுதியில் முத்தெடுத்தல் ஒரு மாபெரும் தொழிலாக விளங்கியது.பாரசீக முத்துகளின் நிறம் மற்றும் அதிக ஒளிர்வு ஆகியவற்றால் விலை மதிப்பு மிக்கதாக விளங்கின. ஆனால் எண்ணெய் ஏற்றமதி தொடங்கியதும் கடல் நீர் மாசுபாடு காரணமாக அந்த பகுதியில் ஒரு முக்கிய தொழிலாக இருந்த முத்து வேட்டை முடிவுக்கு வந்தது.

ஆசியாவில் முத்து சிப்பிகள், கடலின் மேற்பரப்பில் இருந்து 5லிருந்து 7 அடி (1.5-2 மீட்டர்) ஆழத்தில் காணப்பட்டன. ஆனால் தரமான முத்து சிப்பிகளைக் கண்டுபிடிக்க 40 அடி (12 மீட்டர்)முதல் 125 அடி (40 மீட்டர்) ஆழம் வரை கூட போக வேண்டியிருந்தது இந்த ஆழமான மூழ்குதலில் பல்வேறு ஆபத்துகள் இருந்தன. 

19 ஆம் நூற்றாண்டில், ஆசியாவில் மிகவும் அடிப்படை தொழில்நுட்பத்தை மட்டுமே நம்பி முத்தெடுத்தல் நடைபெற்றது. எடுத்துக்காட்டாக கடுங்குளிர் மற்றும் வெப்பத்திலிருந்து பாதுகாப்பதற்காக அவர்களின் உடலில் கிரீஸ் தடவிக்கொண்டனர். தங்கள் காதுகளில் கிரீஸ் தடவப்பட்ட பருத்தி வைத்துக்கொண்டும்
தங்கள் மூக்கில் ஒரு ஆமையின் ஓட்டையும் அணிந்தனர். ஒரு பெரிய பாறையிலிருந்து குதித்து நீந்தி ஆழத்திற்குச் சென்றனர். மேலும் சிப்பியைச் சேகரிக்க ஒரு கூடையினையும் அவர்கள் இடுப்பில் கட்டியிருந்தனர்.

இந்தியாவை பொறுத்தவரை முத்துக் குளித்தல் அரசாங்கத்திற்குச் சொந்தமான பண்ணைகள் மூலமே மேற்கொள்ளப்படுகின்றன. முத்துக் குளிக்கும் போது பெறப்படும் சிப்பிகளில் ஒரு குறிப்பிட்ட விழுக்காடு அரசாங்கத்திடம் அளித்தல் வேண்டும். பண்டைய தமிழகத்தில் குறிப்பாக முத்து வளமிக்க கீழைக்கடலோரத்தில் தூத்துக்குடி, இராமநாதபுரம், நாகப்பட்டினம், தென் ஆற்காட்டின் கரையோயங்களில் முத்து எடுக்கப்பட்டது. இத்தொழில் பரதவர் எனப்படும் சமூகத்தினர் ஈடுபட்டு வந்துள்ளனர். இப்பகுதியில் கிடைத்த முத்து "கீழை முத்து" என பெயர் பெற்றதாக வரலாறு தெரிவிக்கிறது. இலங்கையில் உள்நாட்டுப் போர்களின் காரணமாக இத்தொழில் நிறுத்தி வைக்கப்பட்டது.

பிலிப்பைன்சில் குறிப்பாக சூலூ தீவுக் கூட்டத்தில் பெரிய முத்துகள் சேகரிக்கும் தொழில் வெற்றிகரமாக நடைபெற்றது. இங்கு ஆழமான, தெளிவான, மற்றும் விரைவான அலைகடலின் ஆழத்தில் பெறப்பட்ட முத்து "உயர் கலப்பின" முத்துகள் என்று கண்டறியப்பட்டன. இது உலகின் மிகச்சிறந்த முத்தாகக் கருதப்பட்டன. பெரிய முத்துகள் சுல்தானின் ஆணைப்படி பெரிய முத்துக்களைச் சேகரித்து விற்பனை செய்வது சட்டப்படி குற்றமாகும். அவ்வாறு விற்பனை செய்பவர் மரண தண்டனைக்கு ஆளாக நேரிடும். ஆனாலும் பலர் திருட்டுத்தனமாக முத்துச் சேகரித்து ஐரோப்பாவின் பல செல்வக் குடும்பங்களுக்கு விற்பனை செய்கின்றனர்.

அமெரிக்காவிலும் பூர்வ குடி அமெரிக்கர்கள் நன்னீர் ஏரிகளிலும், ஓஹியோ ஆறு, டென்னஸி ஆறு, மிசிசிபி ஆறு போன்ற ஆறுகளில் இருந்தும் முத்தினை அறுவடை செய்கின்றனர்.மேலும் கரீபியன் கடல், மத்திய மற்றும் தென் அமெரிக்கக் கடலோரங்களில் வெற்றிகரமாக கடல் முத்து எடுக்கப்படுகிறது.

வடக்கு மற்றும் தென் அமெரிக்காவில் (நவீன கொலம்பியா மற்றும் வெனிசுலா வடக்கு கடலோரங்களில்) காலனிய அடிமை முறை, புழக்கத்தில் இருந்த போது கடலில் மூழ்கி முத்தெடுக்க அடிமைகள் ஈடுபடுத்தப்பட்டனர். அவ்வாறு முத்தினைத் தேடி இவர்கள் கடலுள் மூழ்கும் போது கடல் சுறாவின் தாக்குதலுக்கு அடிக்கடி ஆளானர்கள் இதனால் இவர்கள் இறக்கவும் நேரிட்டது. எனினும் சில நேரங்களில் இவற்றிலிருந்து மீண்டு ஒரு பெரிய முத்தைக் கண்டுபிடித்த ஒரு அடிமைக்கு சுதந்திரம் வழங்கப்பட்டது.

முத்துக்குளிக்கும் இடங்கள் உலகில் மிகச் சிலவேயுள்ளன.







முத்துச் சிப்பிகளுக்கு நான்கு வயதாக இருக்கும் போது பெறப்படுவனவற்றிலேயே அதிசிறந்த முத்துக்கள் காணப்படும். நல்ல தரமான அரிய வகையான மூன்று அல்லது நான்கு முத்துகளை பெறுவதற்கு கிட்டத்தட்ட ஒரு டன் சிப்பிகள் சேகரிக்கப்பட வேண்டும். வருடத்தில் எல்லா மாதங்களிலும் முத்துக் குளித்தல் நடைபெறுவதில்லை. மார்ச் திங்களே இதற்கு உகந்ததாகக் கருதப்படுகின்றது.

ஒரே மூச்சில் 100 அடி ஆழம் வரை நீந்தி சுமார் இருபது மீற்றர் ஆழமுள்ள கடல்படுக்கையில் காணப்படும் சிப்பிகளைச் சேகரிக்க வேண்டும். எண்பது முதல் தொண்ணூறு செக்கினில் இது பெறப்பட வேண்டும். மூச்சை அடக்கவும் தன் மீது அழுத்தும் கடல் நீரின் கனத்தைக் தாங்கக் கூடியவராகவும் இருத்தல் அவசியம். புதிதாக இப்பணியில் ஈடுபடுபவர்களுக்கு மூக்கிலும், காதிலிருந்தும் இரத்தம் கசிவது தவிர்க்க முடியாததொன்றாகும். மேலும் இவர்கள் மனிதனை விழுக்கக் கூடிய பெரிய சுறா மீன்கள் அண்மிக்கும் வேளையில் சமயோசிதமாக தப்பிக்க வேண்டிய நிலையும் உள்ளது. இதற்கு அவர்கள் கூரிய கருங்காலித் தடிகளைத் தம்வசம் வைத்துக் கொள்வர். 

முத்துக் குளிக்கும் ஒருவர் தவறுதலாக அதிக நேரம் கடலினுள் தங்கிவிட்டால் மூச்சுத் திணறி இறக்கவும் நேரிடும். பண்டைக்காலத்தில் இப்பணியில் ஈடுபடுபவர்கள் உடல் வலிமையையும், அகன்ற மார்பும் கறுத்த நிறமுடையவராக இருந்தனர். ஆனால் தற்போது அதற்கான தனிப்பட்ட உடை, நீரினுள் எளிதாக சுவாசிக்க உயிர்வளிமம் (ஆக்சிஜன்) நிரப்பப்பட்ட சிறிய உருளைகளையும் தலைக் கவசத்தையும் அணிந்த பின்பு கடலினுள் இறங்குகின்றனர்.

சிப்பிகளைச் சேரிப்பதற்காக இடுப்பைச் சுற்றி பையொன்றைக் கட்டிக்கொள்வார்கள்.
நீரில் மூழ்கும் போது சரியான இடம் தென்பட்டதும் பரபரப்பாக முத்துக் களைச் சேகரித்து இடுப்பில் கட்டிச் சென்ற பை போன்ற வலையினுள் போடப்படும். அதேவேளை தோணியில் இருப்பவர் முத்துக் குளிப்பவர்களைக் கண்ணும் கருத்துமாகக் கண்காணித்துக் கொண்டிருப்பார்கள்.மேலே வந்தவர் தோணியில் இருப்பவரிடம் தான் சேகரித்த முத்துச் சிப்பிகளை ஒப்படைத்து விட்டு சிறிது ஓய்வு எடுத்தபின் மீண்டும் முத்துக் குளிக்கக் குதித்துவிடுவார். முத்துக் குளிக்கும் பணி முடிவுற்றதும் சிப்பிகளைக் கடற்கரையில் கொட்டி ஏலத்தில் விற்பனை செய்வார்கள். சில நாட்களின் பின்பு சிப்பிகளை ஒவ்வொன்றாகத் திறந்து நன்றாகக் கழுவி முத்துக்களை வெளியில் எடுப்பார்கள்.
1896 இல் ஜப்பானைச் சேர்ந்த கொக்கிச்சி மிக்கிமோட்டோ என்பவரால் உருவாக்கப்பட்ட தொழில் நுட்பத்தின் மூலம் செயற்கையாக முத்துக்களைப் பெறுகின்றனர். அதற்கான சிப்பி மற்றும் மட்டிகளை வளர்க்கும் பண்ணை முறை மேற்கொள்ளப்படுகிறது. இதனால் உயர் தரமுடைய ஏராளமான முத்துகள் ஒவ்வோர் ஆண்டும் உற்பத்தி செய்யப்படுகின்றன. ஜப்பானில் 'அமா' எனப்படும் பெண் முத்துக்குளிப்போர் தற்போது சுற்றுலாத்துறையில் பணிபுரிகின்றனர்.



eHow Contributor


</doc>
<doc id="159608" url="https://ta.wikipedia.org/wiki?curid=159608" title="அநிருத்தப் பிரம்மராயர் (கதைமாந்தர்)">
அநிருத்தப் பிரம்மராயர் (கதைமாந்தர்)

அநிருத்தப் பிரம்மராயர், கல்கி எழுதிய பொன்னியின் செல்வன் புதினத்தின் கதாப்பாத்திரம். இவர் சோழப் பேரரசின் முதன்மை அமைச்சர் ஆவார். வரலாற்றில் இடம்பெற்ற அநிருத்தப் பிரம்மராயரை சற்று புனைவுடன் இணைத்து கதாபாத்திரமாக வடிவமைத்துள்ளார் கல்கி.

மும்முடிச்சோழ பிரம்மராயர் சிறீகிருஷ்ணராமன் என்கிற இயற்பெயர் கொண்டவர். அன்பில் அனந்தாழ்வார் சுவாமி என்கிற ரங்கநாதருக்குப் பணி செய்வதையே வாழ்வின் பயனாகக் கொண்டிருந்த அன்பில் அநிருத்தப் பட்டாச்சாரி எனும் நாராயணன் புகழ் பரப்பிய அந்தணரின் கொள்ளுப் பேரன். ஆழ்வார்களின் பாடல்களைப் பாடி பக்தர்களை மகிழ்விக்கும் நாராயண பட்டாச்சாரியார் என்பவரின் மகன்.

அந்தணர் சமூகத்தினைச் சார்ந்தவர் என்ற போதும், சுந்தர சோழரின் நட்புக்காக வீரதீர செயல்கள் புரிந்தவர். தனது சமூகத்தின் வரன்முறைகளை மீறி கடல்கடந்து செல்பவராக பொன்னியின் செல்வனில் உள்ளார். இவர் சுந்தர சோழரின் பால்ய நண்பர். சுந்தர சோழரும் அநிருத்தப் பிரம்மராயரும் ஒரே குருகுலத்தில் கல்வி பயின்றவர்கள். சுந்தர சோழர் தான் அரியணை ஏற வேண்டுமென்றால் அநிருத்தப் பிரம்மராயர் உடனிருக்க வேண்டுமென நண்பருக்கு கோரிக்கை விடுத்தார். அதனால் அநிருத்தப் பிரம்மராயர் சுந்தர சோழருக்குத் துணையாக சோழ அரசில் பங்கெடுத்துக் கொண்டார்.

அநிருத்தருக்கு வந்தியத்தேவன் மேல் நல்ல அபிபிராயம் இல்லை. பழையாறைக்குள் நுழையும் போது, வந்தியத்தேவனும், பினாகபாணியும் சண்டையிட்டுக் கொண்டிருப்பதை பார்க்கிறார். இளவரசர் இறந்துவிட்டார் என்ற வந்தியால் கூடியிருக்கும் மக்கள் முன் இவ்வாறு சண்டையிடுவது வீண் பிரட்சையை ஏற்படுத்துக் கூடுமென எண்ணி இருவரையும் கைது செய்கிறார். பழையாறை அரண்மனையில் செம்பியன் மாதேவியை சந்தித்து மதுராந்த தேவனுக்கே சுந்தர சோழர் பட்டம் கட்ட ஆசைப்படுவதாய் கூறுகிறார். செம்பியன் மாதேவி ஒப்புக் கொள்ள மறுக்கிறார். இடையே மதுராந்தகன் வந்துவிடுவதால், குந்தவை சந்திக்கிறார். 

இளவரசர் அருள்மொழிவர்மன் நாகைப்பட்டினத்தில் இருப்பதை குந்தவை அறிந்தும் அதை அநிருத்தருக்கு தெரியப்படுத்தவேண்டாம் என்று நினைக்கிறார். அதை புரிந்து கொண்ட அநிருத்தர் இளவரசரை உயிரோடு இருப்பது பற்றி பேசாமலேயே இருந்துவிடுகிறார். அநிருத்தர் சிறைபிடித்த வந்தியத்தேவனை விடுவிக்க சொல்கிறார் குந்தவை. வந்தியத்தேவன் குந்தவையின் ஓலையுடன் ஈழத்திற்கு சென்றது நாடே அறிந்த ரகசியாயிற்று என்றும், வந்தியத்தேவன் பழுவூர் இளையராணி சந்தித்து வந்தது குறித்து எடுத்துரைக்கிறார். இன்றைய காலக்கட்டத்தில் யாரையும் நம்ப முடியவில்லை என்று கவலையுருகிறார். 

பழுவூர் இளையராணி சம்புவரையர் மாளிகையில் ஆதித்த கரிகாலனை சந்திக்க திட்டமிட்டிருப்பதை தவிர்க்கவோ, இல்லை மீறி சம்புவரையர் மாளிகைக்கு சென்றால், உடனிருந்து பாதுகாக்கவோ சரியான ஆள் வந்தியத்தேவன் என்பதை குந்தவையிடம் சொல்கிறார். குந்தவையின் தயக்கத்தினை உணர்ந்து ஆழ்வார்க்கடியானையும் துணைக்கு அனுப்புகிறார். இருந்தும் ஆதித்த கரிகாலன் கொல்லப்பட்டு விடுகிறான். கொலைப்பழியை வந்தியத்தேவன் மேல் சுமத்தி, அவனை சிறையில் அடைக்கின்ரார்கள். அவன் பக்கத்து அறையில் இருக்கும் பைத்தியம், தனக்கு பாண்டிய கிரீடம் இருக்கும் இடம் தெரியும் என்று கூறியதால், பினாகபாணியைவிட்டு பைத்தியத்தினை அழைத்துவரும்படி கூறுகிறார் முதல்மந்திரி. பின்னாலேயே ஆழ்வார்க்கடியானை அனுப்பி வைக்கிறார். வந்தியத்தேவன் தப்பிவிடுகிறான். அதற்கு முதன் மந்திரியின் ஆள் பினாகபாணிதான் காரணம் என்று கூறுகிறார்கள். அதன்பிறகு அமைச்சரவையில் கூடி அடுத்த அரசர் யார் என்றும், ஆதித்த கரிகாலனை கொன்றவர்கள் யார் என்பதையும் விவாதிக்கின்றார்கள். 

இதற்கிடையே செம்பியன் மாதேவி தன் மகன் மதுராந்தகனை காணாமல் தவிப்பதாக சுந்தர சோழரிடம் முறையிடுகிறார். செம்பியன் மாதேவியின் மகன் மதுராந்தகன் அல்ல, சேந்தன் அமுதன் என்ற உண்மையை அறிந்து, சேந்தன் அமுதனை அவைக்கு அழைத்துவருகிறார் முதல் மந்திரி.

ஆழ்வார்க்கடியான் நம்பி எனும் வீர வைஷ்ணவரை ஒற்றனாக நியமித்து, அரசியல் நிலவரங்களை அவ்வப்போது அவர் மூலம் அறிந்து கொள்கிறார். அருள்மொழிவர்மன் எவ்வாறு நடக்க வேண்டும் என்பதை அரசியல் சூழ்ச்சிகளை உணர்ந்து வழிநடத்துகின்றார். தனக்கு ஆயிரம் கண்கள் இருக்கிறதென்றும், அவைகள் சோழ தேசம் மட்டுமல்லாது, அருகேயுள்ள தேசங்களிலும் பரவியிருக்கிறது என்றும் குந்தவை தேவியிடம் சொல்கிறார். இதன் மூலம் தனக்கு தெரியாமல் ஒன்றும் நடக்கவில்லை என்று கர்வம் கொண்டுள்ளதாகவும் கூறுகிறார்.


ஆழ்வார்க்கடியான் நம்பி


</doc>
<doc id="159611" url="https://ta.wikipedia.org/wiki?curid=159611" title="செம்பியன் மாதேவி (கதைமாந்தர்)">
செம்பியன் மாதேவி (கதைமாந்தர்)

செம்பியன் மாதேவி கல்கி எழுதிய பொன்னியின் செல்வன் புதினத்தில் வருகின்ற சோழ மன்னர் கண்டராதித்தரின் பட்டத்து மகாராணி ஆவார். வரலாற்றில் இடம்பெற்ற செம்பியன் மாதேவியைச் சற்று புனைவுடன் இணைத்து கதாபாத்திரமாக வடிவமைத்துள்ளார் கல்கி.

சிற்றரசராக இருந்த மழவரையர் வம்சத்தில் செம்பியன் மாதேவியார் பிறந்தார். சிறுவயதிலிருந்தே சிவ பெருமான் மீது பற்றுடன் இருந்தார். பக்தி மிகுந்து சிவனையே கணவனாக அடைய பார்வதிதேவி, தாட்சாயனி போல எப்போதுமே கோவிலில் தவம் செய்கிறாள். மங்கை பருவம் அடைந்த பின்னும் சிவ சிந்தனை மிகுந்து தன் எண்ணத்தில் தளராமல் வாழ்கிறார். 

செம்பியன் மாதேவியைப் போலவே சற்றும் குறையாமல் சிவசிந்தனையில் இருப்பவர் கண்டராதித்த சோழர். போர், ஆயுதம், அரசியல் இவற்றில் விருப்பம் கொள்ளாமல் சிவ வழிபாட்டிலேயே காலம் கழிக்கின்றார். ஓர் நாள் மழவரையருடன் வரும் போது சிவாலயத்தில் தவத்தில் மூழ்கியிருக்கும் செம்பியன் மாதேவியை பார்க்கின்றார். மழவரையர் முதலியோருடன் அவள் அருகில் சென்று யார் இந்த பெண்ணென வினவுகிறார். தவம் கலைந்து எழுந்திருக்கும் செம்பியன் மாதேவி சிவனே காட்சிதருவதாக எண்ணி மனமுருகி வணங்கி, கண்களில் நீர் கோர்க்க நிற்கின்றாள். பின்பு தன் முன்னே இருப்பது சிவனல்ல அரசன் என்பதை அறிந்து ஓடிவிடுகிறாள். தன்னைப்போலவே சிவசிந்தனையில் இருக்கும் பெண்ணைத் திருமணம் செய்துகொள்ள கண்டராதித்தர் விரும்புகிறார். செம்பியன் மாதேவியும் சிவபக்தரான கண்டராதித்தரை ஏற்றுக் கொள்கிறாள். 

இருவரும் நெடுங்காலம் பிள்ளைபேறு வேண்டாமென இருக்கிறார்கள். ஆனால் மற்ற பெண்கள் எல்லோரும் குழந்தையுடன் மகிழ்வதை கண்டு செம்பியன் மாதேவியின் தாய்மையுணர்வு விழித்துக் கொள்கிறது. அதன்படியே மதுராந்தகத் தேவனும் பிறக்கிறார். சிவபக்தனாக மதுராந்தகத் தேவனை இருவரும் வளர்க்கின்றார்கள். இதற்கிடையே போர்களில் ஈடுபடும் ஆர்வமுடைய அரிஞ்சய சோழரும், அவருடைய மகன்களும் சிம்மாசனத்திற்கு உரியவர்கள் என்று கண்டராதித்தர் தந்தை பராந்தகச் சக்கரவர்த்தி எண்ணுகிறார். அதன் படியே நடப்பதாகக் கண்டராதித்தரும் வாக்குத் தருகிறார். அவருக்கு பின் சோழப் பேரரசின் பட்டம் அரிஞ்சய சோழனுக்கு வருகிறது. அரிஞ்சய சோழனுக்குப் பிறகு சுந்தர சோழர் ஆட்சியில் இருக்கும் போது, மதுராந்தகன் பெரியவனாகி விடுகிறான். பழுவூர் இளையராணி நந்தினியின் சதியால், சிவபக்தனாக இருந்த மதுராந்தகன், அரசாள ஆசை கொள்கிறான். பழுவூர் சிற்றரசர்கள், செம்பியன் மாதேவி சகோதரர் மழவரையர் போன்ற சிற்றரசர்களை ஒருங்கிணைத்து சோழ சாம்ராஜ்யத்தினை ஆள்வதற்கு முயற்சி செய்கிறான். ஆனால் செம்பியன் மாதேவியோ தனது கணவரின் விருப்பத்தை நிறைவேற்றும் பொருட்டுத் தன் மகன் மதுராந்தகனின் அரசுரிமை ஆசைக்குத் தடையாக இருக்கிறார்.

மதுராந்தகத் தேவனுக்கு அரசாளும் ஆசைவந்தமையால், சுந்தர சோழர் மதுராந்தக தேவனுக்கு பட்டம் சூட்டிவிட்டு ஓய்வெடுக்க எண்ணினார். இந்த செய்தியை தெரிவித்து செம்பியன் மாதேவியிடம் சம்மதம் வாங்கிவர அநிருத்த பிரம்மராயரை பழையாறைக்கு அனுப்பினார். இளவரசர் அருள்மொழிவர்மன் புயலில் சிக்கி இறந்துவிட்டான் என்ற வதந்தியால் நாடே கலவரத்திற்கு உள்ளாகி கிடந்தது. செம்பியன் மாதேவி இச்செய்தியை கேட்டு கண்ணீர் வடித்தார். முதல் மந்திரி அநிருத்தர் சோழ ராஜ்ஜியத்தின் நன்மைக்காக மதுராந்தகனை மன்னன் ஆக்க சம்மதிக்க வேண்டும் என்று கூறுகிறார். சோழ ராஜ்ஜியத்தின் நன்மையை சிவபெருமான் பார்த்துக் கொள்வார் என்று நம்பிக்கையுடன் கூறுகிறார் செம்பியன் மாதேவி. வடநாட்டில் கோவில்களை இடித்து தரமட்டமாக்கும் கொள்கை கொண்டோர் படையெடுப்பதாகவும், அதனை வடநாட்டில் இருக்கும் அரசர்களால் தடுக்க இயலைவில்லை என்றும், அதனால் பெரும் கோவில்களை அழிவு நிலைக்கு உள்ளாக்கப்பட்டிருப்பதாகவும் கூறுகிறார்.

சேந்தன் அமுதன் உடல்நிலை குறைவாக இருப்பதால் அவனை காண வாணியம்மை வீட்டிற்கு சென்று திரும்புகிறார். அங்கு சற்று தாமதித்து வருவதாக கூறிய மதுராந்தகனை அதன் பின் காணாமல் தவிக்கிறார். இந்த விசயத்தினை சுந்தர சோழரிடம் கூறி மகனை கண்டுபிடித்து தர வேண்டுகிறார். அப்போது முதன் மந்திரி அநிருத்தர் சேந்தன் அமுதனை அழைக்கின்றார். அகமகிழ்ந்து மகனே என்று அழைத்துவிடுகிறார் செம்பியன் மாதேவி. அவையிலிருந்தவர்களுக்கு வாணியம்மையின் மகனாக இருந்த சேந்தன் அமுதன் செம்பியன் மாதேவியின் மகன் என்பதை அறிந்து வியப்பு ஏற்படுகிறது. சேந்தன் அமுதன் தனக்கு ராஜ்ஜியம் வேண்டாமென கூறி, பூங்குழலியுடன் சிவபக்தியில் ஈடுபட விரும்புவதாக கூறுகிறார். செம்பியன் மாதேவியும் மகனின் விருப்பம் தன்னுடைய விரும்பத்தினை ஒத்து இருப்பதை அறி்ந்து இன்புருகிறார். 




</doc>
<doc id="159617" url="https://ta.wikipedia.org/wiki?curid=159617" title="சேரமான் மாரிவெண்கோ">
சேரமான் மாரிவெண்கோ

சேரமான் மாரிவெண்கோ சங்க காலச் சேர மன்னர்களில் ஒருவன். சங்க காலத் தமிழக வரலாற்றிலேயே இவன் காலத்தில்தான் சேர சோழ பாண்டிய மன்னர்கள் மூவரும் நண்பர்களாக ஒன்று கூடியிருந்ததைக் காணமுடிகிறது. பாரி வள்ளலை மூவேந்தரும் சேர்ந்து முற்றுகையிட்டனர் என்பது மற்றொரு நிகழ்ச்சி. ஒருவேளை பாரியின் பறம்புமலையை முற்றுகையிட்டவர்கள் இவர்களாகவும் இருத்தல் கூடும்.

புலவர் ஔவையார் சேரமான் மாரிவெண்கோ, பாண்டியன் கானப்பேரெயில் தந்த உக்கிரப் பெருவழுதி, சோழன் இராசசூயம் வேட்ட பெருநற்கிள்ளி ஆகிய மூவரும் ஒருங்கு ஓரிடத்தில் கூடியிருக்கக் கண்டு வாழ்த்துகிறார். 

ஞாயிறு, திங்கள், தீ இவற்றின் ஒளிகளை (பகல் வெளிச்சம், நிலா வெளிச்சம், விளக்கு வெளிச்சம்) ஒருசேரக் காண முடியாது. சோழன் சூரியகுலம், பாண்டியன் சந்திர-குலம், சேரன் அக்கினிக்குலம் அதுபோல் இருந்த தமிழ்நாட்டு அரசர்களின் நிலைமை மாறி இவர்கள் பார்ப்பார் வளர்க்கும் முத்தீ போல ஓரிடத்தில் இருந்தார்களாம். 

புலவர் இவர்களைக்குச் சில அறிவுரைகள் கூறுகிறார்.


</doc>
<doc id="159618" url="https://ta.wikipedia.org/wiki?curid=159618" title="பாண்டியன் கானப்பேரெயில் தந்த உக்கிரப் பெருவழுதி">
பாண்டியன் கானப்பேரெயில் தந்த உக்கிரப் பெருவழுதி

பாண்டியன் கானப்பேரெயில் தந்த உக்கிரப்பெருவழுதி சங்க காலச் பாண்டிய மன்னர்களில் ஒருவன். இவன் கானப்பேரெயில் போரில் வெற்றி கொண்டு அந்த நாட்டை தன் பாண்டிய நாட்டுடன் சேர்த்துக்கொண்டான். 

சங்க காலத் தமிழக வரலாற்றிலேயே இவன் காலத்தில்தான் சேர சோழ பாண்டிய மன்னர்கள் மூவரும் நண்பர்களாக ஒன்று கூடியிருந்ததைக் காணமுடிகிறது. பாரி வள்ளலை மூவேந்தரும் சேர்ந்து முற்றுகையிட்டனர் என்பது மற்றொரு நிகழ்ச்சி. ஒருவேளை பாரியின் பறம்புமலையை முற்றுகையிட்டவர்கள் இவர்களாகவும் இருத்தல் கூடும்.

புலவர் ஔவையார் சேரமான் மாரிவெண்கோ, பாண்டியன் கானப்பேரெயில் தந்த உக்கிரப் பெருவழுதி, சோழன் இராசசூயம் வேட்ட பெருநற்கிள்ளி ஆகிய மூவரும் ஒருங்கு ஓரிடத்தில் கூடியிருக்கக் கண்டு வாழ்த்துகிறார். 


</doc>
<doc id="159628" url="https://ta.wikipedia.org/wiki?curid=159628" title="சுந்தர சோழர் (கதைமாந்தர்)">
சுந்தர சோழர் (கதைமாந்தர்)

சுந்தர சோழர் கல்கி எழுதிய பொன்னியின் செல்வன் புதினத்தில் வருகின்ற சோழப் பேரரசர் ஆவார். வரலாற்றில் இடம்பெற்ற சுந்தர சோழரை சற்று புனைவுடன் இணைத்து கதாப்பாத்திரமாக வடிவமைத்துள்ளார் கல்கி.

அரிஞ்சய தேவரின் மூத்த புதல்வர் சுந்தர சோழர். சிறு பிராயத்துப் பிள்ளையாக இருக்கும் போதே ஈழத்துப் போரில் கலந்து கொண்டார். அவரைப் பற்றிய செய்திகள் தஞ்சைக்கு கிடைக்காமல் போனமையினால், கவலை அடைந்திருந்தனர். சுந்திர சோழரின் பெரிய தகப்பனார் இராஜாதித்த தேவர் இரட்டை மண்டல படையை எதிர்த்து வீரமரணம் அடைந்தார். அரிஞ்சயத் தேவர் படுகாயமடைந்திருந்தார். அதனால் சோழப்பேரரசினை விருப்பமே இன்றி சிவபக்திமானான கண்டராதித்தர சோழர் நிர்வகித்தார். 

பராந்தக சோழருக்கு கண்டராதித்தரின் மனநிலை தெரிந்திருந்தது. அரசாங்க விசயங்களில் ஈடுபாடில்லாமல் எப்போதும் சிவபக்தியில் இருப்பவர் கண்டராதித்தர். அப்போது ஈழத்தில் சுந்தர சோழரை ஒரு தீவில் கண்டுபிடித்து தஞ்சைக்கு அழைத்து வந்தார்கள் வீரர்கள். இறக்கும் தருவாயில் இருந்த பராந்தக சோழர் சுந்திர சோழருக்கு இளவரசர் பட்டம் கட்டவேண்டுமெனவும், அவருடைய வாரிசுகளே சோழதேசத்தினை ஆள வேண்டுமெனவும் கண்டராதித்தரிடம் கூறிவிட்டு சிவபதம் அடைந்தார். கண்டராதித்தரும் ராஜாங்க விசயங்களை வெறுத்தபடியால் ஒப்புக் கொண்டார். அரிஞ்சய சோழரிடமும், அவர் மகன் சுந்தர சோழரிடமும் ராஜாங்க காரியங்களைக் கண்டராதித்த சோழர் ஒப்படைத்தார்.

சுந்தர சோழர் தன்னுடைய இளமைக்காலத்தில் ஒரு தீவில் ஊமைப் பெண்ணான மந்தாகினியை சந்தித்தார். அவர் மீது தீராத காதல் கொண்டார். 

சுந்தர சோழருக்கு ஆதித்த கரிகாலன், இளைய பிராட்டி குந்தவை, அருள்மொழிவர்மன் என்று மூன்று மக்கள் பிறந்தார்கள். அவர்களை பெரிய பிராட்டி செம்பியன் மாதேவி வளர்த்து வந்தார்.



</doc>
<doc id="159629" url="https://ta.wikipedia.org/wiki?curid=159629" title="வந்தியத் தேவன் (கதைமாந்தர்)">
வந்தியத் தேவன் (கதைமாந்தர்)

வந்தியத் தேவன் கல்கி எழுதிய பொன்னியின் செல்வன் புதினத்தில் வருகின்ற வாணர்குல இளவரசன் ஆவார். வரலாற்றில் இடம்பெற்ற வந்தியத்தேவனை சற்றுப் புனைவுடன் இணைத்து கதாபாத்திரமாக வடிவமைத்துள்ளார் கல்கி.

வந்தியத்தேவன் கதாபாத்திரத்தினை வீரம் மிகுந்தவனாகவும், முன்யோசனையின்றிச் செயலில் இறங்குபவனாகவும், குந்தவை மீதான காதலில் இன்புறுபவனாகவும் கல்கி வடிவமைத்துள்ளார்.

ஆதித்த கரிகாலனின் நண்பர்களில் ஒருவனாகவும் துாதுவனாகவும் வந்தியத் தேவன் அறிமுகம் ஆகிறான். ஆதித்த காிகாலன் தன் தங்கையான குந்தவைக்கு ஓலையொன்றினை வந்தியத் தேவன் மூலம் கொடுத்து அனுப்பியிருக்கிறார். வரும்வழியில் குடந்தை ஜோதிடரைப் பாா்க்கிறான். அப்போது குந்தவையும் அங்கே தன் தோழி வானதியுடன் வந்திருக்கிறாள். அவள்தான் குந்தவை என அவனுக்குத் தொியாமல் போகிறது. அதன்பின் பல இடர்பாடுகளிடையே குந்தவையைச் சந்தித்து தான் கொண்டுவந்த ஓலையைச் சேர்ப்பிக்கின்றான் வந்தியத் தேவன். அப்போது அவள் மீது காதல் கொள்கிறான். குந்தவைக்கும் வந்தியத் தேவன் மீது நம்பிக்கையும், காதலும் பிறக்கிறது. அத்துடன் ஈழத்தில் போரில் ஈடுபட்டிருக்கும் தன்னுடைய தம்பி அருள்மொழி வர்மனை பழையாறைக்கு உடனே வரச்சொல்லி ஓலையொன்றினை எழுதி வந்தியத் தேவனிடம் கொடுத்து இளவரசரான அருள்மொழி வர்மனை அழைத்து வர கூறுகிறாள். வந்தியத் தேவன் பூங்குழலி எனும் படகோட்டும் பெண்ணின் உதவியால் ஈழத்தினை அடைகிறான். அங்கு ஆழ்வார்க்கடியான் நம்பியின் உதவியால் இளவரசா் அருள்மொழி வா்மரை சந்திக்கிறான்.

அந்நேரத்தில் அருள்மொழிவர்மனைச் சிறைபிடித்து அழைத்து செல்ல பழுவேட்டரையர்களின் படை வருகிறது. அதில் வந்தியத் தேவன் சிறைபடுகிறான். அவனை காப்பாற்ற அருள்மொழிவர்மன் செல்கிறார். இருவரும் கடலில் பெரும் புயலில் சிக்கிக் கொள்கிறார்கள். பூங்குழலி அவர்களை மீட்டு கோடியக்கரையில் சேர்க்கின்றாள். இளவரசருக்கு உடல்நிலை சரியில்லாததால், சேந்தன் அமுதனுடன் இணைந்து நாகைப்பட்டினத்தில் உள்ள புத்தமடத்தில் சேர்க்க பூங்குழலி புறப்படுகிறாள். வந்தியத்தேவன் குந்தவையை சந்தித்து தன்பணி முடிவடைந்ததைத் தெரிவிக்க பழையாறைக்குச் செல்கிறான். பழையாறைக்கு செம்பியன் மாதேவியை காண செல்லும் மதுராந்தகத் தேவனை ஏமாற்றி, நிமித்தக்காரன் போல மாளிகைக்குள் நுழைகிறான். குந்தவையைக் காண வந்தியத்தேவன் முயலும் போது, பினாகபாணி பழுவூர் வீரர்களுடன் வந்து வந்தியத்தேவனை ஒற்றன் என்று கூறி கைது செய்யக் கூறுகிறான். அந்த வேளையில் ஆழ்வாா்க்கடியான் எனப்படும் திருமலையப்பன் வந்தியத் தேவனை நிமித்தகாரன் என்று ஊரார் நம்பும்படி செய்து குந்தவையை சந்திக்க வைக்கிறான்.

ஈழத்திற்கு சென்று இளவரசரை சந்தித்தது, பின் கப்பலில் ரவிதாசனிடம் மாட்டிக் கொண்டது, தன்னை காப்பாற்ற வந்த இளவரசா் அருள்மொழி வா்மரும் தானும் கடலில் சுழிகாற்றில் மாட்டிக் கொண்டது என்று அனைத்தினையும் வந்தியத்தேவன் குந்தவை தேவியிடம் கூறுகிறான். குந்தவையின் கட்டளைப்படியே, இளவரசரை சூடாமணி விகாரத்தில் சேர்க்க பூங்குழலியும், சேந்தன் அமுதனும் சென்றிருப்பதை தெரிவிக்கிறான். இதற்குள் இளவரசர் இறந்துவிட்டதாக வதந்தி பரவி மக்கள் பழையாறை அரண்மனையில் கூடுகிறார்கள். அவர்களை சமாதானம் செய்யும் பொருட்டு மீண்டும் நிமித்தகாரன் போல நடிக்கிறான் வந்தியத்தேவன். அதைக் கண்ட பினாகபாணி வந்தியத்தேவனை நந்தினியின் ஒற்றன் என்கிறான். அதனால் கோபமடைந்த வந்தியத்தேவன் பினாகபாணியுடன் சண்டையிடுகிறான். அந்நேரத்தில் பழையாறைக்கு வருகைதரும் அநிருத்தர் தன் காவலர்களை விட்டு பினாகபாணியையும், வந்தியத்தேவனையும் சிறைபிடிக்கிறார். பின்பு குந்தவையுடன் பேசி, காஞ்சிக்கு சென்று ஆதித்த கரிகாலனுக்கு பாதுகாப்பாக இருக்க வந்தியத்தேவனை அனுப்ப திட்டமிடுகிறார். வந்தியத்தேவனுடன் திருமலையப்பனையும் உடன் அனுப்புகிறார்.

வந்தியத்தேவன் திருமலைக்காக காத்திருக்கும்போது, வானதி தேவி பல்லக்கில் செல்வதை காண்கிறான். திருமலை தன்னிடம் தேவையில்லாத காரியங்களில் ஈடுபட வேண்டாம் என்று அறிவுறுத்தியிருந்த காரணத்தால் வானதிதேவியை கண்டுகொள்ளாமல் குடந்தை ஜோதிடரிடம் செல்கிறான் வந்தியத்தேவன். அங்கு வந்தியத்தேவனைத் தொடர்ந்து வந்த வானதிதேவி இளவரசர் நாகைப்பட்டிணத்தில் இருப்பதை வந்தியத்தேவன் மூலம் அறிகிறார். குடந்தை ஜோதிடர் வீட்டிலிருந்து சென்ற வானதியை சில காளாமுக சைவா்கள் பிடித்துக் கொண்டார்கள்.



</doc>
<doc id="159636" url="https://ta.wikipedia.org/wiki?curid=159636" title="அருள்மொழிவர்மன் (கதைமாந்தர்)">
அருள்மொழிவர்மன் (கதைமாந்தர்)

அருள்மொழிவர்மன் கல்கி எழுதிய பொன்னியின் செல்வன் புதினத்தில் வருகின்ற சோழர் குல இளவரசர் ஆவார். வரலாற்றில் இடம்பெற்ற இராஜராஜ சோழனைச் சற்று புனைவுடன் இணைத்து கதாபாத்திரமாக வடிவமைத்துள்ளார் கல்கி.

சுந்தர சோழரின் மகனாகவும், ஆதித்த கரிகால சோழன் மற்றும் குந்தவை தேவியின் தம்பியாகவும் அருள்மொழிவர்மன் வருகிறார். ஓவிய, சிற்ப கலைகளை அலாதியான விருப்பம் கொண்டவராகவும், யானைகளின் மொழியை புரிந்தவராகவும், மதம் கொண்ட யானையை இலகுவாக கட்டுப்படுத்தும் திறன் வாய்த்தவராகவும் இருக்கிறார். இராஜ காரியங்களில் ஈடுபடும் போது நண்பர்களின் கருத்துகளையும், மந்திரிகளின் அலோசனைகளையும் அறிந்து முடிவெடுப்பவராகவும், பெரியவர்களின் சொற்படி நடப்பவராகவும் அருள்மொழிவர்மனின் கதாப்பாத்திரத்தினை கல்கி அவர்கள் செதுக்கியுள்ளார்.

சிறுபிராயத்தில் அருள்மொழிவர்மன், இளைய பிராட்டி குந்தவை நாச்சியார், ஆதித்த கரிகாலன், இவர்களது தந்தை சுந்தர சோழர் மற்றும் தாய் மலையமான் குமாரி ஆகியோர் காவிரி நதியில் பயணப்பட்டுக் கொண்டிருக்கையி்ல் அருள்மொழிவர்மன் படகிலிருந்து தவறி விழுந்துவிடுகிறார். அவரை காப்பாற்றி மீண்டும் படகில் சேர்த்தவரை யாருமே அறிந்திருக்கவில்லை. அருள்மொழி தேவருக்கு மட்டும் அந்த மங்கையின் திருவுருவம் கண்களிலேயே இருக்கிறது. மற்றவர்கள் இளவரசரை காப்பாற்றியது பொன்னி நதிதான் என்று முடிவுக்கு வருகிறார்கள். அன்றைய தினத்திலிருந்து அருள்மொழிவர்மனை பொன்னியின் செல்வன் என்றே அழைக்கின்றார்கள்.

சுந்தர சோழருக்கும், வீரபாண்டியருக்கும் நடந்த போர்களில் ஈழத்திலிருந்து மகிந்தன் எனும் அரசினின் படைகள் வீரபாண்டியருக்கு உதவிகள் செய்தன. ஆதித்த கரிகாலன் வீரபாண்டியரை வெற்றி கொண்டபின்பு, சோழ சைன்யம் ஒன்றை இலங்கைக்கு அனுப்பிச் சிங்கள மன்னர்களுக்குப் புத்தி கற்பிக்க எண்ணினார். கொடும்பாளூர்ச் சிற்றரசர் குடும்பத்தைச் சேர்ந்த பராந்தகன் சிறிய வேளான் என்னும் தளபதியின் தலைமையில் ஒரு பெரும் படையைச் சிங்களத்துக்கு அனுப்பினார். மகிந்தரராஜனுடைய தளபதி ஸேனா என்பவனின் தலைமையில் சிங்களப்படை எதிர்பாராத விதத்தில் வந்து சோழப் படையுடன் நடந்த தாக்குதலில் சோழ சேனாதிபதியான பராந்தகன் சிறிய வேளான் தன் வீரப்புகழை நிலைநிறுத்திவிட்டு இன்னுயிரைத் துறந்தான்!

அதன்பிறகு ஈழப்போருக்கு அருள்மொழிவர்மனின் தலைமையில் பெரும்படை சோழதேசத்திலிருந்து செல்வதென முடிவெடுக்கப்பட்டது. பத்தொன்பதே வயதான அருள்மொழிவர்மனுக்கு பெரும் விடையளிப்பு நிகழ்ச்சி நடந்தது. அதில் குந்தவை தேவி தன்னுடைய தோழிகளுடன் கலந்து கொண்டார். அதிலொருத்தி ஈழத்தில் இறந்துபோன சிறிய வேளார் மகள் வானதி. அவள் இளவரசன் அருகே வந்ததும் மூர்ச்சையாகி கீழே விழுந்தாள். ஈழத்திற்கு செல்லும் முன் வானதியின் உடல்நிலை குறித்து அறிந்து கொண்டார் அருள்மொழிவர்மன். வானதிக்கு அது பெரும் வியப்பினையும், தான் மூர்ச்சையுற்று விழுந்தது வெட்கத்தினையும் தந்தது. 

ஈழத்திற்கு சென்ற அருள்மொழிவர்மன், மகிந்தனை பெரும் இடங்களில் வெற்றி கொண்டார். சில இடங்கள் இன்னும் கைப்பற்றப்படாமல் இருந்தன. அவர் புதிய முறைகளை கையாண்டார். சோழ தேசத்திலிருந்தே சோழ வீரர்களுக்கு உணவுகள் அனுப்பபட்டன. போரினால் சிதலமடைந்த புத்த கோவில்கள் மீண்டும் சரிசெய்யப்பட்டன. மகிந்தராஜனுடைய போர்வீரர்களுடன் மட்டுமே சோழபோர்வீரர்கள் சண்டையிட்டனர். ஈழத்தில் மக்களின் வாழ்வில் எவ்வித இடையூரும் இந்தப் போரினால் ஏற்படவில்லை.

பழையாரையிலிருந்து குந்தவை வந்தியத்தேவனிடம் இளவரசர் அருள்மொழிவர்மனை பழையாரைக்கு அழைத்துவர சொல்லி ஓலை தந்தனுப்புகிறார். அநிருத்தப் பிரம்மராயார் இளவரசரை ஈழத்திலேயே இருக்க சொல்லி ஆழ்வார்க்கடியான் நம்பியின் ஓலை தந்தனுப்புகிறார். காஞ்சியில் இருக்கும் ஆதித்த கரிகாலன் இளவரசரை காஞ்சிக்கு வரச் சொல்லி பார்த்திபேந்திர பல்லவனை அனுப்புகிறார். இதற்கிடையே சுந்தர சோழரின் ஆனை என்று பழுவேட்டரையர்கள் இளவரசரை சிறை பிடிக்க ஈழத்திற்கு வருகிறார்கள். நாற்புறமும் செய்திகள் வந்தமையாளும், அனைவருமே தன்னைவிட மூத்தவர்கள் என்பதாலும், யாருடைய சொற்படி நடப்பது என்று புரியாமல் தவிக்கிறார் அருள்மொழிவர்மர். இறுதியாக தந்தையின் கட்டளைக்கு கீழ்படிவதே சிறந்தது என்று பழுவேட்டரையர் வீரர்களுடன் செல்ல உத்தேசிக்கிறார். 

பூங்குழலி யானையின் மீதேரி வர அதன் பாகனாக அருள்மொழிவர்மன் வருகிறர். யானையின் பாசை புரிந்தவர் என்பதால், அதன் காதில் ஏதோ கூறி மதம் பிடிக்க வைக்கிறார். யானை மிகவேகமாக பழுவேட்டரையர்கள் இருந்த இடத்தினை அடைகிறது. அங்கு, பெரும் புயலடித்து பழுவேட்டரையர்களின் வீரர்கள் வந்த கப்பல் சிதைந்துவிடுகிறது. மற்றொரு கப்பலொன்று கடலில் திரும்பி செல்வதும் தெரிகிறது. வல்லவரையன் வந்தியத்தேவன் திரும்பி செல்லும் கப்பலில் மாட்டிக் கொண்டதை அறிந்து இளவரசர் அவனை மீட்க பார்த்திபேந்திரன் கப்பலில் புறப்படுகிறார். இரு கப்பல்களும் சுழிகாற்றில் சி்க்குகின்றன. பார்த்திபேந்திரன் கப்பலில் தப்பித்துச் செல்ல, இளவரசரும், வந்தியத்தேவனும் கடலில் நீண்ட நேரம் மிதக்கின்றார்கள். அங்கே பூங்குழலி வந்து மீட்கின்றாள்.

கோடிக்கரையில் பழுவேட்டர் இருப்பதாலும், இளவரசருக்கு ஜுரம் வந்துவிட்டதாலும், நாகைப்பட்டனத்தில் உள்ள சூடாமணி விகாரத்திற்கு பூங்கொடி அழைத்து சென்று சேர்க்கின்றாள். மூன்று நாட்கள் சிகிச்சை எடுத்துக் கொண்டு இளவரசர் மீள்கிறார். 



</doc>
<doc id="159640" url="https://ta.wikipedia.org/wiki?curid=159640" title="குந்தவை (கதைமாந்தர்)">
குந்தவை (கதைமாந்தர்)

குந்தவை கல்கி எழுதிய பொன்னியின் செல்வன் புதினத்தில் வருகின்ற சோழ இளவரசி ஆவார். வரலாற்றில் இடம்பெற்ற குந்தவை நாச்சியாரை சற்றுப் புனைவுடன் இணைத்து கதாபாத்திரமாக வடிவமைத்துள்ளார் கல்கி.

சுந்தர சோழரின் மகளாகவும், ஆதித்த கரிகால சோழனின் தங்கையாகவும் அருள்மொழிவர்மனின் தமக்கையாகவும் வருகிறாள். செம்பியன் மாதேவி கோவில்களுக்குத் திருப்பணி செய்வதைப் போல, மருத்துவ சாலைகள் அமைப்பதற்கும், பராமரிப்பதற்குமான உதவிகளைக் குந்தவை செய்கிறாள். இதற்கு சுந்தர சோழர் நோயுற்று இருந்தமையினால் குந்தவை மனதில் ஏற்பட்ட மாற்றமாக இருக்கலாம் என்று பொன்னியின் செல்வனில் கல்கி கூறுகிறார். சுயமாக வாழவும், சுதந்திரமாக இருக்கவும் விரும்பும் பெண் என்பதால் பழையாறையில் செம்பியன் மாதேவியோடு வசிக்கிறாள். வானதியை அருள்மொழிவர்மனுக்குத் திருமணம் செய்து வைக்க முடிவெடுப்பதையும், நந்தினியின் சதிகளை முறியடிக்க சிரத்தை எடுப்பதையும் பார்க்கையில் குந்தவையை நவீன பெண்ணியத்தின் குறியீடாக கல்கி செதுக்கியிருப்பது தெரிகிறது.
பராந்தக சுந்தரசோழா் செம்பியன் மாதேவி அநிருத்தா் அருள்மொழி உள்ளிட்ட அரசகுலத்தோா் மட்டுமல்லாமல் சோழ நாட்டு மக்கள் அனைவாின் அன்பையும் பெற்றவள்.

குந்தவையும் அவள் தோழி வானதியும் குடந்தை ஜோதிடரிடம் வருகிறார்கள். அப்போது அங்கு வரும் வந்தியத்தேவனைச் சந்திக்கிறாள் குந்தவை. வானதியின் பயத்தினைப் போக்க ஆற்றங்கரையில் இறந்துபோன முதலையை வைத்து விளையாடிக் கொண்டிருக்கையில் அதை உண்மை முதலையென நினைத்து வந்தியத்தேவன் வேல் எறிகிறான். குந்தவையின் தோழிகள் இதனைக் கண்டு சிரித்துவிட வந்தியத்தேவன் கோபம் கொண்டு அங்கிருந்து சென்று விடுகிறான். இரண்டு முறை வந்தியத்தேவனைச் சந்தித்தும் அவனிடம் குந்தவையால் பேசமுடியவில்லை. அதன் பிறகு வந்தியத்தேவனே குந்தவையைத் தேடி வந்து குந்தவையின் சகோதரன் ஆதித்த காிகாலன் கொடுத்தனுப்பிய ஓலையை தருகிறான். இருவருக்குள்ளும் காதல் மலா்கிறது. ஆனால், அதை வெளிக்காட்டிக் கொள்ளாமல் இருக்கின்றனா். ஈழத்தில் அருள்மொழிவர்மனுக்குத் தஞ்சை நிலவரம் குறித்து எழுதி, உடனே இளவரசரை அழைத்துவரும்படிக் கூறி வந்தியத்தேவனிடம் பொறுப்பினை ஒப்படைக்கின்றாள்.

வந்தியத்தேவன் இளவரசரை சந்தித்து குந்தவையை கோடிக்கரை வரை அழைத்துவருகிறான். அருள்மொழிவர்மனின் உடல்நிலையை குணம் செய்ய நாகப்பட்டினதில் இருக்கும் புத்த விகாரத்திற்கு பூங்குழலி சேந்தன் அமுதன் துணையுடன் அனுப்புகிறான். இச்செய்தியை பழையாறையில் வசிக்கும் குந்தவையிடம் சேர்ப்பிக்கிறான். குந்தவையும், அநிருத்த பிரம்மராயரும் இணைந்து வந்தியத்தேவனை காஞ்சியில் இருக்கும் ஆதித்த கரிகாலனுக்கு துணையாக இருக்கும் படி அனுப்பி வைக்க முடிவு செய்கிறார்கள். அநிருத்தரால் சிறைபட்ட வந்தியத் தேவனை விடுவித்து காஞ்சிக்கு செல்லும்படியும், தன் அண்ணன் ஆதித்த கரிகாலனை கடம்பூர் மாளிகைக்கு எக்காரணம் கொண்டும் சென்றுவிடாமல் காக்கவும் அறிவுருத்துகிறாள். அப்போது வந்தியத் தேவன் மேல் இருக்கும் தன்னுடைய காதலையும் தெரிவிக்கின்றாள். வந்தியத்தேவனும், ஆழ்வார்க்கடியானும் காஞ்சிக்கு செல்கின்றார்கள்.



</doc>
<doc id="159650" url="https://ta.wikipedia.org/wiki?curid=159650" title="திருப்பத்தூர்">
திருப்பத்தூர்

திருப்பத்தூர் என்ற பெயரில் தமிழ்நாட்டில் உள்ள ஊர்கள் கீழே தரப்பட்டுள்ளன.


</doc>
<doc id="159663" url="https://ta.wikipedia.org/wiki?curid=159663" title="மதுராந்தகத் தேவர் (கதைமாந்தர்)">
மதுராந்தகத் தேவர் (கதைமாந்தர்)

மதுராந்தகத் தேவர் கல்கி எழுதிய பொன்னியின் செல்வன் புதினத்தில் வருகின்ற கண்டராதித்தர் செம்பியன் மாதேவி மகனாவார். வரலாற்றில் இடம்பெற்ற உத்தம சோழனை சற்று புனைவுடன் இணைத்து கதாபாத்திரமாக வடிவமைத்துள்ளார் கல்கி. 

மதுராந்தகத் தேவரின் பெற்றோர் கண்டராதித்தரும் செம்பியன் மாதேவியாரும் பெரும் சிவபக்தர்கள். எனவே மதுராந்தகத் தேவரும் ஏறக்குறைய இருபது பிராயம் வரையில் சிவபக்தராக, அன்னையின் வாக்கையே வேத வாக்காகக் கொண்டு நடந்து வந்தார். 

பழுவூர் இளையராணி நந்தினியைச் சந்தித்துப் பேசிய பின்னே சிவபக்தியைத் துறந்து, சோழநாடு தனக்குரியது என்று எண்ணத் தொடங்கினார். பழுவேட்டரையர்கள் முதலிய சிற்றரசர்களின் ஆதரவினைப் பெற ரகசிய கூட்டங்களைக் கூட்டினார். இதனை அறிந்த செம்பியன் மாதேவி மதுராந்தகத் தேவரை பழையாறைக்கு அழைத்தார். சுந்தர சோழரின் மறைவுக்குப் பிறகு அவரின் புதல்வர்கள் ஆதித்த கரிகாலனும், அருள்மொழிவர்மனும் சோழ அரசினை ஆள்வார்கள் என்று கண்டராதித்தர் வாக்குத் தந்திருமையைச் செம்பியன் மாதேவி எடுத்துரைத்தார். எனினும் மதுராந்தகத் தேவரின் ஆசையில் மாற்றம் ஏற்படவில்லை. மாறாகத் தனது ஆசைக்குக் தடையாக இருக்கும் அன்னையிடம் கோபமும் வெறுப்பும் வளர்ந்தது. 

அதனால் செம்பியன் மாதேவி மதுராந்தகன் மந்தாகினியின் மகனென்ற உண்மையை கூறி, தன்னுடைய மகனாக சேந்தன் அமுதனை காண செல்கிறார். அங்கே சிறிது தாமதமாக வருவதாக கூறிய மதுராந்தகன், கருத்திருமனுடன் சேர்ந்து இலங்கையிலிருக்கும் பாண்டிய மகுடத்தினை அடையவும், தானே அடுத்த பாண்டியனாக முடிசூட்டிக் கொள்ளவும் ஆசைப்படுகிறான். அவ்வாறு போகும் வழியில், கந்தன்மாறன் வந்து வந்தியத்தேவன் என்று தவறாக நினைத்து வேல் எறிந்து விடுகிறான். அதிலிருந்து தப்பிய மதுராந்தகன், தன்னுடைய மாமனாரான சின்ன பழுவேட்டரையரை எதிர்த்து வீர மரணம் அடையும் படி செய்கிறான். 



</doc>
<doc id="159665" url="https://ta.wikipedia.org/wiki?curid=159665" title="பூதி விக்கிரம கேசரி (கதைமாந்தர்)">
பூதி விக்கிரம கேசரி (கதைமாந்தர்)

பூதி விக்கிரம கேசரி, கல்கி எழுதிய பொன்னியின் செல்வன் புதினத்தின் கதாப்பாத்திரம். இவர் சோழப் பேரரசின் சேனாதிபதியாக ஈழத்துப் படையை நடத்தியவராவர். வரலாற்றில் இடம்பெற்ற பூதி விக்கிரம கேசரியை சற்று புனைவுடன் இணைத்து கதாபாத்திரமாக வடிவமைத்துள்ளார் கல்கி.

கொடும்பாளூர்ப் பெரிய வேளாராகிய சேனாதிபதி பூதி விக்கிரம கேசரி வயது முதிர்ந்த அனுபவசாலியாவார். பல போர்க்களங்களில் ஈடுபட்ட அனுபவம் உடையவர். சோழ குலத்தாருடன் நெருங்கிய நட்பும் உறவும் பூண்டவர். அவருடைய சகோதரராகிய கொடும்பாளூர்ச் சிறிய வேளார் இலங்கைப் போர்க்களத்தில் வீர சொர்க்கம் அடைந்தார். அவருடன் சென்ற சைன்யமும் தோல்வியடைந்து திரும்ப நேர்ந்தது. அந்தப் பழியைத் துடைத்துக் கொடும்பாளூரின் வீரப் பிரதாபத்தை மீண்டும் நிலைநாட்டுவதில் அவர் பெரிதும் விருப்பம் கொண்டிருந்தார். ஆகையாலேயே சற்று வயதானவராயிருந்தும் ஈழத்துப் போரில் சோழர் படைக்குத் தலைமையேற்று நடத்தினார்.

இளவரசர் அருள்மொழிவர்மனுக்கு இளைய பிராட்டி குந்தவை தேவியிடமிருந்து ஓலை கொண்டு வந்த வந்தியத்தேவன், பனை லட்சனையுடைய கனையாளியை சேனாதிபதியிடம் காட்டினான். பழுவேட்டரையர்களுக்கும், கொடும்பாளூர் அரசர்களுக்குமிடையே நெடுங்காலம் பகைமை இருந்ததமையை அவன் அறிந்திருக்கவில்லை. வந்தியத்தேவனை பழூவூரிலிருந்து வந்தவன் என்பதால் சிறைபிடித்தார் பெரிய வேளார் பூதி விக்கிரம கேசரி. 




</doc>
<doc id="159669" url="https://ta.wikipedia.org/wiki?curid=159669" title="ரவிதாசன் (கதைமாந்தர்)">
ரவிதாசன் (கதைமாந்தர்)

ரவிதாசன் கல்கி எழுதிய பொன்னியின் செல்வன் புதினத்தில் வருகின்ற பாண்டிய ஆபத்துதவிகளில் ஒருவராவார். மேலும் பழுவூர் இளயராணி நந்தினி தேவியின் துணையுடன் வீரபாண்டியனின் மரணத்திற்காக சுந்தர சோழரின் குடும்பத்தை பழிவாங்க முயற்சிக்கும் நபராக வருகிறார். வரலாற்றில் இடம்பெற்ற ரவிதாசனைச் சற்று புனைவுடன் இணைத்து கதாபாத்திரமாக வடிவமைத்துள்ளார் கல்கி.

இவரை மந்திரவாதி ரவிதாசன் என்று அழைக்கின்றார்கள். ஆந்தைபோல குரல் எழுப்பி நந்தினியையும், ராக்கம்மாளையும் சந்தித்து பேசுகிறார். நந்தினியிடம் பனை இலச்சினை மோதிரங்களையும், தங்க காசுகளையும் பெற்றுக் கொள்கிறார். அருள்மொழி வர்மரைக் கொல்ல ஈழத்திற்கு தன் நண்பனுடன் புறப்படுகிறார். ஆதித்த கரிகாலனைக் கொன்றவராக இருக்கலாம் என்று சந்தேகம் கொள்கின்றார்கள்.

ரவிதாசனை கதைபாத்திரமாக கொண்டு வெளிவந்துள்ள நூல்கள்.



</doc>
<doc id="159671" url="https://ta.wikipedia.org/wiki?curid=159671" title="முரசு அஞ்சல்">
முரசு அஞ்சல்

முரசு அஞ்சல், விண்டோசு, மாக்கிண்டோசு ஆகியவற்றில் தமிழில் எழுத உருவாக்கப்பட்ட மென்பொருள் ஆகும். இந்த மென்பொருளை முத்து நெடுமாறன் என்ற மலேசியத் தமிழர் 1985 ஆம் ஆண்டில் உருவாக்கினார். இம்மென்பொருள் முதன்முதலில் டாஸ் 3.1 இயங்குதளத்தில் இயங்கியது. ஆண்டுதோறும் இதன் செயல்பாடுகள் மேம்படுத்தப்படுகின்றன. முரசு அஞ்சல் 5.0 தான் விண்டோசு இயங்குதளத்தில் இயங்கிய முதல் பதிப்பு. மாக் இயங்குதளத்திற்கான முரசு அஞ்சல் ஆப்பிள் நிறுவனத்தாலேயே வழங்கப்பட்டது. தமிழில் வெளிவந்த சிறப்பு மென்பொருட்களுள் இதுவும் ஒன்று.

மலேசியாவின் அனைத்து தமிழ்ச் செய்தி நாளேடுகளும், வார ஏடுகளும் முரசு அஞ்சலைக் கொண்டே இயங்கின.
மலேசிய அரசு இம்மென்பொருளை தரமுயர்த்தி, இதையே மலேசியாவின் 523 தமிழ்ப் பள்ளிகளிலும் பயன்படுத்த உத்தரவிட்டது>
இன்று பல்லாயிரக்கணக்கானோர் முரசு அஞ்சலை பயன்படுத்துகின்றனர். 
முரசு அஞ்சல் 10 ஆம் பதிப்பில் அகராதி, உள்ளீட்டு முறை, விசைப்பலகை ஆகிய கூடுதல் வசதிகள் சேர்க்கப்பட்டு வெளியிடப்பட்டது.
பல எழுத்துருக்களுக்கு ஆதரவு வழங்குகிறது. 




</doc>
<doc id="159674" url="https://ta.wikipedia.org/wiki?curid=159674" title="சோமன் சாம்பவன் (கதைமாந்தர்)">
சோமன் சாம்பவன் (கதைமாந்தர்)

சோமன் சாம்பவன் கல்கி எழுதிய பொன்னியின் செல்வன் புதினத்தில் வருகின்ற பாண்டிய ஆபத்துதவிகளில் ஒருவராவார்.இவர் சாம்பவர்(பறையர்) இனத்தை சேர்ந்தவர். வரலாற்றில் மாபெரும் வீரனாக இடம்பெற்ற சோமனை சற்று புனைவுடன் இணைத்து கதாபாத்திரமாக வடிவமைத்துள்ளார் கல்கி.

சோமன் சாம்பவன், ரவிதாசன் உட்பட்டப் பல பாண்டிய ஆபத்துதவிகள் [[வீரபாண்டியன் (கதைமாந்தர்)cவீரபாண்டியனை], ஆதித்த கரிகாலன் கொன்றமையினால், சோழ வம்சத்தினைப் பழிவாங்குவதற்காகச் சபதம் எடுத்தவர்கள். நெடுங்காலம் திட்டமிட்டு பலமுறை முயன்றனர். இறுதியாகச் சுந்தர சோழர், ஆதித்த கரிகாலர், அருள்மொழி வர்மன் மூவரையும் ஒரே நாளில் கொல்லத் திட்டம் தீட்டினர். இத்திட்டத்தில் நோயுற்றுப் படுக்கையில் இருந்த சுந்தர சோழனை நிலவறைக்குள் ஒளிந்திருந்து சமயம் பார்த்துக் கொல்லும் பொறுப்பு சோமன் சாம்பசிவனுக்குக் கொடுக்கப்பட்டது.


</doc>
<doc id="159685" url="https://ta.wikipedia.org/wiki?curid=159685" title="வீரம் (திரைப்படம்)">
வீரம் (திரைப்படம்)

வீரம் (ஆங்கிலம்:Veeram) 2014 ஆம் ஆண்டு சனவரி மாதம் வெளிவந்த தமிழ் திரைப்படமாகும். இத்திரைப்படத்தை சிவா இயக்கினார். இத்திரைப்படத்தில் கதாநாயகனாக அஜித் குமாரும் கதாநாயகியாக தமன்னாவும் நடித்துள்ளனர்.
ஒட்டன்சத்திரத்தில் அஜித்குமார் (விநாயகம்) தனது நான்கு தம்பிகளுடன் வாழ்ந்து வருகிறார். தனக்கு திருமணம் செய்தால் தன்துணைவி தனக்கும் தன் தம்பிகளுக்கும் இடையே பிணக்கு ஏற்படுத்திவிடுவார் என்று கருதுவதால் அஜித் திருமணம் செய்துகொள்ள மறுக்கிறார். அவரின் தம்பிகள் அஜித் குமாருக்கு எப்படியாவது திருமணம் செய்து வைத்துவிட வேண்டும் என்று முயற்சி செய்கிறார்கள். தமன்னாவை (கோப்பெருந்தேவி) தங்கள் வீட்டுக்கு அருகில் குடிவருமாறு செய்கிறார்கள். அஜித்குமாருக்கும் தமன்னாவுக்கும் காதல் மலர முயன்று அதில் வெற்றி பெறுகிறார்கள். அஜித்தும் அவர் தம்பிகளும் சண்டைகளில் ஈடுபடுபவர்கள். தமன்னாவுக்கும் அவர் தந்தை நாசருக்கும் சண்டை என்றாலே பிடிக்காது. தமன்னாவின் வீட்டிற்கு செல்கிறார்கள். நாசர் அங்கு சில நாட்கள் தங்கி திருவிழாவை பார்த்துவிட்டு செல்லும்படி சொல்கிறார். அங்கு நாசரை கொல்ல அதுல் குல்கர்னி அடியாட்களை அனுப்புகிறார். இது தெரிந்த அஜித் எவ்வாறு நாசர் குடும்பத்தினரை காப்பாற்றினார் என்பதை இயக்குநர் விறுவிறுப்பாக சொல்லியுள்ளார்.


இத்திரைப்படத்தின் இசை ஒலிப்பதிவை தேவி ஸ்ரீ பிரசாத் அமைத்துள்ளார். மேலும் அஜித் குமார் நடித்த திரைப்படத்தில் இசை அமைப்பது இதுவே முதல் முறையாகும். இப்படத்தின் பாடல்கள் விநியோக உரிமையை ஜுங்கிலி மியூசிக் நிறுவனம் வாங்கியுள்ளது. திரைப்பட இசைத்தொகுப்பு டிசம்பர் 20, 2013 அன்று அதிகாரபூர்வமாக வெளியிடத் திட்டமிடப்பட்டது. ஆனால் பாடல் பதிவுகள் டிசம்பர் 18, 2013 அன்று இணையத்தில் கசிந்துவிட்டது.



</doc>
<doc id="159692" url="https://ta.wikipedia.org/wiki?curid=159692" title="லீ சாட்டிலியர் தத்துவம்">
லீ சாட்டிலியர் தத்துவம்

லீ சாட்டிலியர் தத்துவம் "(Le Chatelier's Principle)" வேதிச்சமநிலையின் முதன்மை விளக்கங்களுள் ஒன்று. வேதிவினையின் வெப்பநிலை, வேதிவினையின் அழுத்தம், வேதிப் பொருட்களின் செறிவு ஆகிய மூன்றும் மாறும் போது வேதிச்சமநிலை மாறும் விதத்தை இத்தத்துவம் விளக்குகிறது. எடுத்துக்காட்டாக, வேதியியல் அமைப்பின் அழுத்தம் அதிகரிக்கப்படுமாயின் வேதிச்சமநிலை குறைவான அழுத்தம் உள்ள திசையில் நகரும்.

அம்மோனியா உருவாதல் வினையை உதாரணமாகக் கொண்டு பின்வரும் விளைவுகள் விளக்கப்படுகின்றன.
நான்கு மூலக்கூறுகள் ஒருபுறமும் இரண்டு மூலக்கூறுகள் ஒரு புறமும் இருக்கின்றன. நைதரசனையோ ஐதரசனையோ அதிகமாக்கினால் முன்னோக்கு வினையான அம்மோனியா உருவாதல் சாதகமாக நடைபெறும்.

அம்மோனியா உருவாதல் ஒரு வெப்ப உமிழ்வினை. எனவே குறைவான வெப்பநிலையில் அம்மோனியா உருவாதல் சாதகமாகும்.
அம்மோனியா உருவாதலில் நான்கு மூலக்கூறுகள் சேர்ந்து இரண்டு மூலக்கூறுகளைத் தருவதால் கனஅளவு குறைகிறது. எனவே அழுத்தத்தை அதிகரிப்பது கனஅளவு குறையும் வினையான அம்மோனியா உருவாதலை ஆதரிக்கும்.
கனஅளவு மாறாத நிலையில் வாயுச் சமநிலை வினைகளில் மந்தவாயுவைச் சேர்ப்பது எந்த மாற்றத்தையும் உருவாக்காது.
வினையூக்கி முன்னோக்கு மற்றும் பின்னோக்கு வினை இரண்டின் வேகத்தையும் சமநிலையில் அதிகரிக்கும். எனவே வேதிச்சமநிலையை வினையூக்கி எந்த விதத்திலும் பாதிப்பதில்லை. அம்மோனியா உருவாதல் வினையில் இரும்பு அல்லது மாலிப்டினம் வினையூக்கியாகச் செயலாற்ற வல்லவை.


</doc>
<doc id="159696" url="https://ta.wikipedia.org/wiki?curid=159696" title="மனித ஆல்புமின்">
மனித ஆல்புமின்

மனித ஆல்புமின் (Human albumin ) என்பது மனிதரின் பிளாஸ்மாவில் உள்ள முதன்மைப் புரதம். இது கல்லீரலால் உற்பத்தி செய்யப்படுகிறது.

கொழுப்பு அமிலங்கள், வளரூக்கிகள் மற்றும் பல பொருட்களையும் சுமக்கும் புரதமாக ஆல்புமின் உள்ளது. 

உடல்நலமுள்ள மனிதரில் 100 மில்லி லிட்டர் பிளாஸ்மாவில் 3.4 முதல் 3.4 கிராம் ஆல்புமின் இருக்கும். ஆல்புமினின் சவ்வூடு பரவல் அழுத்தம் காரணமாகவே இரத்தக் குழாய்களுக்குள் நீர் தக்கவைக்கப்படுகிறது. கல்லீரல் செயலிழக்கும் போது ஆல்புமின் உற்பத்தி நின்று போகிறது. எனவே இரத்தக் குழாய்களுக்குள் நீர் நிற்பதில்லை. புவியீர்ப்பு விசையின் காரணமாக இந்த நீர் கால்களில் வந்து சேர்கிறது.


</doc>
<doc id="159699" url="https://ta.wikipedia.org/wiki?curid=159699" title="அனந்தநாக் மாவட்டம்">
அனந்தநாக் மாவட்டம்

அனந்தநாக் மாவட்டம் சம்மு காசுமீர் மாநிலத்தின் காசுமீர் பள்ளத்தாக்குப் பகுதியின் கீழ் உள்ள 10 மாவட்டங்களில் ஒன்றாகும். இதன் தலைநகரம் அனந்தநாக் ஆகும். புகழ் பெற்ற அமர்நாத் பனிலிங்கம் கோயில் இம் மாவட்டத்தில் உள்ளது. 2011 ஆண்டு கணக்கின் படி இது சம்மு காசுமீர் மாநிலத்தில் சம்மு, சிறிநகருக்கு அடுத்து மூன்றாவது அதிக மக்கள் தொகை உள்ள மாவட்டமாகும். . இம்மாவட்டத்தின் தலைமையிடம் அனந்தநாக் நகரம் ஆகும்.

அனந்தநாக், குல்காம், பிச்பிஅரா, டூரு மற்றும் பகல்கம் ஆகிய 5 வருவாய் வட்டங்கள் உள்ளன பிரெங், சான்குசு, ஆசபால், டாச்னிபூரா, சாகாபாத், குவாசிகுண்ட், கோவேரிபுரா ஆகிய ஏழு பஞ்சாயத்து ஒன்றியங்கள் உள்ளன.. அனந்தநாக், தேவ்சர், சான்குசு, கோகெர்நாக், பகல்கம், பிச்பிஅரா, வீரிநாக் ஆகிய ஏழு சட்டமன்ற தொகுதிகள் இம்மாவட்டத்தில் உள்ளன



</doc>
<doc id="159702" url="https://ta.wikipedia.org/wiki?curid=159702" title="சேர அரசியர்">
சேர அரசியர்

பதிற்றுப்பத்து நூலின் பதிகங்கள் பதிற்றுப்பத்துப் பாடல்களின் பாட்டுடைத் தலைவனின் பெற்றோர் பெயர்களைக் குறிப்பிடுகிறது. அவற்றில் காணப்படும் பெயர்கள் இவை. இவை சேர மன்னர்களைக் காலநிரல் செய்ய உறுதுணையாக அமைபவை.


</doc>
<doc id="159706" url="https://ta.wikipedia.org/wiki?curid=159706" title="முதலாம் தாமசுஸ் (திருத்தந்தை)">
முதலாம் தாமசுஸ் (திருத்தந்தை)

திருத்தந்தை முதலாம் தாமசுஸ் ("Pope Damasus I") கத்தோலிக்க திருச்சபையில் உரோமை ஆயராகவும் திருத்தந்தையாகவும் அக்டோபர் 1, 366 முதல் திசம்பர் 11, 384 வரை ஆட்சிசெய்தார். இவர் கத்தோலிக்க திருச்சபையின் 37ஆம் திருத்தந்தை ஆவார்.

திருத்தந்தை முதலாம் தாமசுஸ், திருச்சபையின் தலைமைப் பதவியை வகிக்கின்ற திருத்தந்தையின் அதிகாரத்தை நிலைநாட்டுவதில் தீவிரமாகச் செயல்பட்டவர் ஆவார். அவர், கிறித்தவ நம்பிக்கையின் பொருட்டு இரத்தம் சிந்தி உயிர்நீத்த மறைச்சாட்சிகளின் கல்லறைகளை அழகுபடுத்தி, அங்குப் பளிங்குக் கற்கள் பதித்து, அவற்றில் மறைச்சாட்சிகளின் பெயர், பணி போன்ற தகவல்களைப் பொறிக்கச் செய்தார். விவிலியத்தின் புதிய ஏற்பாட்டை மூலமொழியாகிய கிரேக்கத்திலிருந்து நேரடியாக இலத்தீனில் மொழிபெயர்த்து ஆக்கும் பணியைத் திருத்தந்தை தம் செயலாரகப் பணியாற்றிய புனித ஜெரோம் (இறப்பு: சுமார் 420) என்பவரிடம் ஒப்படைத்தார். அம்மொழிபெயர்ப்பு "மக்கள் பதிப்பு" என்னும் பொருள்தரும் விதத்தில் "Vulgate" () என்னும் பெயர் பெற்றது. அதற்கு முன் வழக்கத்திலிருந்த பெயர்ப்பு "பழைய இலத்தீன் பெயர்ப்பு" () என்னும் பெயர் கொண்டது.

தாமசுஸ் உரோமை நகரில் எசுப்பானிய-போர்த்துகீசிய பெற்றோருக்குப் பிறந்தவர் என்று கருதப்படுகிறது. சிலர் அவர் எசுப்பானிய-போர்த்துகீசிய பகுதியாக இருந்த எஜித்தானியாவில் பிறந்திருக்கலாம் என்று எண்ணுகின்றனர். எவ்வாறாயினும், அவர் உரோமையில்தான் சிறுபருவத்திலிருந்தே வளர்ந்தார். அவர் திருத்தொண்டராகத் திருநிலைப்படுத்தப்பட்டார். அவருக்கு முன் பதவியிலிருந்த திருத்தந்தை லிபேரியஸ் 355இல் நாடுகடத்தப்பட்ட வேளையில் தாமசசும் அவருடன் சென்றார். பின்னர் அவர் உரோமைக்குத் திரும்பிவந்து, லிபேரியசுக்குப் பதிலாக எதிர்-திருத்தந்தையாகச் செயல்பட்ட இரண்டாம் பெலிக்சு என்பவரின் கீழ் பணிபுரிந்தார்.

அச்சமயத்தில் நாடுகடத்தப்பட்ட லிபேரியசின் பதவியில் யார் நியமிக்கப்பட்டாலும் அவரைத் திருத்தந்தையாக ஏற்கப் போவதில்லை என்று உரோமை குருக்களும் மக்களும் உறுதிபூண்டிருந்த போதிலும் தாமசுஸ் எதிர்-திருத்தந்தையை ஆதரித்தார் என்பது குறிப்பிடத்தக்கது. இதே தாமசுஸ் தாம் திருத்தந்தையாகப் பதவி ஏற்ற நாளிலிருந்து திருத்தந்தையின் பதவியோடு இணைந்த அதிகாரத்தை வலியுறுத்தினார் என்பது வரலாற்று உண்மை.

நாடுகடத்தப்பட்டிருந்த திருத்தந்தை லிபேரியஸ் உரோமைக்குத் திரும்பிவந்து, மீண்டும் திருத்தந்தை பதவியில் அமர்ந்ததும், தாமசுஸ் அவரோடு இணக்கம் செய்துகொண்டு, அவரது அதிகாரத்தை ஏற்றுக் கொண்டு பணிபுரிந்தார்.

திருத்தந்தை லிபேரியஸ் 366இல் இறந்தார். அவருக்கு வாரிசாகப் புதிய திருத்தந்தையாக யாரை நியமிப்பது என்பது குறித்து பலத்த சர்ச்சை எழுந்தது. தாமசுஸ் திருத்தந்தை பதவிக்கு எவ்வாறு நியமனம் பெற்றார் என்பது குறித்து இரு வரலாற்று வரைவுகள் உள்ளன.

அதிக நம்பகமான வரைவு இது: திருத்தந்தை லிபேரியஸ் உயிரோடு இருக்கும்வரை அவரே திருச்சபையின் தலைவர் என்று ஏற்றுகொண்டவர்கள் அவருடைய இறப்புக்குப் பின் டைபர் நதிக்கரையில் அமைந்த மரியா கோவிலில் ஒன்றுகூடி உர்சீனுஸ் என்னும் திருத்தொண்டரைத் திருத்தந்தையாகத் தேர்ந்தெடுத்தனர். அவர் உரோமை ஆயராகவும் திருத்தந்தையாகவும் திருநிலைப்பெற்றார்.

மற்றொரு வரலாற்று வரைவுப்படி, லிபேரியசை எதிர்த்தவர்கள் ஒன்றுகூடி உர்சீனுஸ் என்பவரைத் திருத்தந்தையாகத் தேர்ந்தெடுத்தனர்.

எவ்வாறாயினும், எதிர்-திருத்தந்தையாகச் செயல்பட்ட பெலிக்சு என்பவருக்கு விசுவாசமாக இருந்த ஒரு பெரிய குழுவினர் உரோமையில் உள்ள லுச்சீனா புனித லாரன்சு கோவிலில் கூடி, திருத்தொண்டர் தாமசுசைத் திருத்தந்தையாகத் தேர்ந்தெடுத்தனர்.

பதவி ஏற்றதும், திருத்தந்தை தாமசுஸ் தமது ஆதரவாளர்களை அனுப்பி, அவருக்கு எதிராக எழுந்த உர்சீனுஸ் என்பவரின் ஆதரவாளர்களை வன்முறையாக ஒடுக்க வழிகோலினார்.

366ஆம் ஆண்டு அக்டோபர் முதல் நாளில், ஒஸ்தியா நகர் ஆயர் தாமசுசுக்குத் திருத்தந்தை நிலைப் பொழிவு வழங்கினார். அச்சடங்கு உரோமை புனித யோவான் பெருங்கோவிலில் நிகழ்ந்தது.

அதற்குப் பின்னரும் உரோமை நகரின் தெருக்களில் வன்முறை தொடர்ந்தது. தாமசுசின் ஆதரவாளர்களும் உர்சீனுசின் ஆதரவாளர்களும் மோதிக்கொண்டனர். கலவரத்தை அடக்குவதற்கு வழியறியாமல், திருத்தந்தை தாமசுஸ், உரோமை நகர் ஆளுநரின் உதவியை நாடினார். இவ்வாறு அரசியல் அதிகாரிகளின் உதவியைத் திருத்தந்தை நாடியது வழக்கத்துக்கு மாறானது.

எவ்வாறாயினும், உர்சீனுசும் அவரோடு வேறு இரு திருத்தொண்டர்களும் நாடுகடத்தப்பட்டார்கள். கலவரமோ நின்றபாடில்லை. எனவே, தாமசுஸ் தம்முடைய போர்வீரர்களை அனுப்பி, புனித மரியா பெருங்கோவிலில் அடைக்கலம் புகுந்திருந்த எதிர்க்கட்சியினரைத் தாக்க வழிசெய்தார். அத்தாக்குதலின்போது 137 பேர் உயிர் இழந்ததாக வரலாறு கூறுகிறது.

இந்த வன்முறை நிகழ்வுகளுக்கு இத்தாலி ஆயர்கள் இசைவு அளிக்கவில்லை. ஆயினும் தாமசுசின் ஆட்சிக்காலம் முழுவதுமே அவருக்கு எதிராகச் செயல்பட்ட உர்சீனுசின் ஆதரவாளர்கள் தொல்லை கொடுத்தனர்.

ஆட்சி அமைப்பைச் சார்ந்தவர்களும் உயர்குடியினரும் திருத்தந்தை தாமசுசுக்கு ஆதரவு அளித்தனர். அவரது அவையும் செல்வக் கொழிப்பில் திளைத்தது.

திருத்தந்தை தாமசுஸ் திருச்சபைக்கு எதிராக எழுந்த தப்பறைக் கொள்கைகளை எதிர்த்துப் போராடினார். அவர் கண்டனம் செய்த தப்பறைகளுள் சில: 

உரோமையின் ஆயரும் அனைத்துலகத் திருச்சபையின் தலைவருமாக இருக்கின்ற திருத்தந்தை, இயேசுவிடம் இருந்து பெற்றுக்கொண்ட அதிகாரத்தை இவர் மிகவும் வலியுறுத்தினார். புனித பேதுருவின் வழித்தோன்றலாக வருபவர் திருத்தந்தை என்பதால் அவருக்கு இந்த அதிகாரம் கொடுக்கப்பட்டுள்ளது. எனவே திருச்சபையின் கொள்கைகளை அதிகாரப்பூர்வமாக எடுத்து உரைக்கும் பொறுப்பு திருத்தந்தையைத் தனிப்பட்ட முறையில் சார்ந்தது என்று தாமசுஸ் அழுத்தம் திருத்தமாகப் பறைசாற்றினார்.

திருத்தந்தை ஆற்றிய சிறப்பான பணிகளுள் சில:

திருத்தந்தை தாமசுஸ் 384, திசம்பர் 11ஆம் நாள் இறந்தார். அவரது உடல் அவர் கட்டியிருந்த கோவிலில், ஆர்தெயாத்தீனா சாலை அருகே அடக்கம் செய்யப்பட்டது. பின்னர் அது தாமசுஸ் புனித லாரன்சு கோவிலுக்குக் கொண்டுசெல்லப்பட்டு மீளடக்கம் செய்யப்பட்டது.

இவருடைய திருவிழா திசம்பர் 4ஆம் நாள் கொண்டாடப்படுகிறது.



</doc>
<doc id="159707" url="https://ta.wikipedia.org/wiki?curid=159707" title="புனித சூசையப்பர் கல்லூரி, திருச்சி">
புனித சூசையப்பர் கல்லூரி, திருச்சி

புனித சூசையப்பர் கல்லூரி ("St. Joseph's College"), இயேசு சபையினரால், திருச்சிராப்பள்ளியில் 1844 ஆம் ஆண்டு துவக்கப்பட்டது.
 "" புனித ஜோசப் கல்லூரி"' திருச்சிராப்பள்ளி மாநகரில் உள்ள தன்னாட்சி பெற்ற கல்லூரிகளில் ஒன்றாகும். இக்கல்லூரி கலை, அறிவியல் மற்றும் வணிகவியல் துறைகளில் இளங்கலை, முதுகலைக் கல்வி பட்டப்படிப்புகளை வழங்குகிறது. சென்னைப் பல்கலைக்கழகத்தின் கீழ் இயங்கிய இக்கல்லூரி 1982 இல் பாரதிதாசன் பல்கலைக்கழகம் உருவாக்கப்பட்ட போது அதனுடன் இணைக்கப்பட்டது. பின்னர் தன்னாட்சி அந்தஸ்து பெற்றது. 

மேலும் பல்வேறு துறைகளில் பட்டப்ப் ப்பாDஈப்ப்ப்பூ மற்றும் பட்ட மேற்படிப்புகள் பயிற்றுவிக்கப்படுகின்றன.

ஆ. ப. ஜெ. அப்துல் கலாம்,
கு.கோதண்டபாணி பிள்ளை,
அ. சீனிவாச ராகவன்.
சாண்டில்யன்,
கோபாலசமுத்திரம் நாராயணன் ராமச்சந்திரன், 
சுஜாதா எஸ்.ரங்கராஜன்,
பிரபு சாலமன்,
மேஜர்மாரியப்பன் சரவணன்,



</doc>
<doc id="159718" url="https://ta.wikipedia.org/wiki?curid=159718" title="ஆதித்த கரிகாலன் (கதைமாந்தர்)">
ஆதித்த கரிகாலன் (கதைமாந்தர்)

ஆதித்த கரிகாலன் கல்கி எழுதிய பொன்னியின் செல்வன் புதினத்தில் வருகின்ற சோழர் குல பட்டத்து இளவரசர் ஆவார். வரலாற்றில் இடம்பெற்ற ஆதித்த கரிகாலனைச் சற்று புனைவுடன் இணைத்து கதாபாத்திரமாக வடிவமைத்துள்ளார் கல்கி.

சுந்தர சோழரின் மகனாகவும், அருள்மொழிவர்மன் மற்றும் குந்தவை தேவியின் மூத்த சகோதரராகவும், பட்டத்து இளவரசராகவும் ஆதித்த கரிகாலன் வருகிறார். சிறுவயதிலேயே போர்புரியும் குணம் கொண்டவராகவும், எதிரிகளைத் தன்னந்தனியே எதிர்த்து நிற்கின்ற வீரராகவும், முன்கோபம் கொண்டவராகவும் ஆதித்த கரிகாலன் கதாபாத்திரம் அமைக்கப்பட்டுள்ளது.

ஆதித்த கரிகாலனுக்கு வாணர் குல வீரன் வந்தியத்தேவனும், பார்த்திபேந்திர_பல்லவனும் நண்பர்களாக இருக்கின்றார்கள். அவர்களில் வந்தியத்தேவனிடம் தன்னுடைய தங்கை குந்தவைக்கு ஒரு ஓலை கொடுத்தனுப்புகிறான் ஆதித்த கரிகாலன். காஞ்சியில் பொன்மாளிகை ஒன்றினைக் கட்டியிருப்பதாகவும் தஞ்சையில் இருக்கும் தன் தந்தை சுந்தர சோழரை அப்பொன்மாளிகைக்கு வந்து தங்கும்படியும் எழுதி அனுப்பியிருக்கிறான்.

ஆதித்த கரிகாலன் சிறுபிராயத்திலிருந்தே நந்தினியின்மேல் காதல் கொள்கிறான். போரில் தோற்று ஓடி ஒளிந்து கொண்ட வீரபாண்டியனைத் தேடிச் சென்ற ஆதித்த கரிகாலன் அவனை ஒரு வீட்டில் நந்தினியோடு காண்கிறான். நந்தினி வீரபாண்டியனைத் தன் காதலன் என்றும் அவனுக்கு உயிர்ப்பிச்சையளிக்குமாறும் ஆதித்த கரிகாலனிடம் மன்றாடுகிறாள். ஆனால், போர்வெறியிலும் தான் காதலித்தவள் இன்னொருவனின் காதலியாக மாறி அவனுக்காக மன்றாடுகிறாளே என்ற ஆத்திரத்திலும இருந்த ஆதித்த கரிகாலன் அதற்குச் செவிசாய்க்கமால் நந்தினியின் கண்முன்னே வீரபாண்டியனின் தலையை வெட்டிவிடுகிறான். ஆனால் அதற்காக பின்னர் மிகவும் வருந்துகிறான். கைகூப்பித் தன்னிடம் கெஞ்சியழுத நந்தினியின் உருவம் அவனைக் கனவிலும் நனவிலும் விரட்டித் துன்புறுத்துகிறது. அதனால் நந்தினி பழுவூர் இளையராணியாகத் தஞ்சையிலிருப்பதை அறிந்து தன் தந்தையைக் காணச் செல்வதற்கு கூட முடியாதவனாக தவிக்கிறான். தஞ்சை செல்வதையும் தவிா்க்கிறான்.

ஆதித்த கரிகாலனுக்கு சோழ மன்னனாக முடிசூட்டிக் கொள்வதில் ஆர்வமில்லை. அதனால் தன் தம்பி அருள்மொழிவர்மனை ஈழத்திலிருந்து அழைத்து வந்து சோழ மன்னனாக அமரச் செய்துவிட்டு, தான் பெரும்படை திரட்டி நாடுகள் பலவும் கைப்பற்றி உலகெங்கும் புலிக் கொடியைப் பறக்கச் செய்ய வேண்டும் என்று ஆசை கொள்கிறான். அதற்காக பார்த்திபேந்திர பல்லவனை ஈழத்திற்கு சென்று அருள்மொழிவர்மனைக் காஞ்சிக்கு அழைத்துவர சொல்கிறான். ஆனால் அருள்மொழி வந்த கப்பல் சுழிகாற்றில் சிக்கிவிடுகிறது.

 ஆதித்த கரிகாலன் ஒன்றை செய்வதென முடிவெடுத்துவிட்டால் யார் சொல்லையும் கேட்க மாட்டான் என்று அறிந்து வைத்திருக்கும் நந்தினி ஆதித்த கரிகாலனை கடம்பூர் மாளிகைக்கு வரும்படி பார்த்திபேந்திரன் மூலமாக செய்தி அனுப்புகிறாள். முதல் மந்திரி அநிருத்தர் இந்த கடம்பூர் சந்திப்பினை தடுத்து நிறுத்த எண்ணுகிறார். ஆனால் அது இயலாத காரியம் என்றுணர்ந்தவர், வந்தியத்தேவனை ஆதித்த கரிகாலனுக்கு துணையாக இருக்கும்படி அனுப்பி வைக்கிறார். இவ்வளவு விசயங்களை மீறி ஆதித்த காிகாலன் என்னவானான் என்பது மீதிக்கதை.



</doc>
<doc id="159724" url="https://ta.wikipedia.org/wiki?curid=159724" title="நந்தினி (கதைமாந்தர்)">
நந்தினி (கதைமாந்தர்)

நந்தினி கல்கி எழுதிய பொன்னியின் செல்வன் புதினத்தில் வருகின்ற பெரிய பழுவேட்டரையரை திருமணம் செய்துகொண்ட பழுவூர் இளையராணி ஆவார். 

நந்தினி வீரபாண்டியனை கொன்றமைக்காக சோழப் பேரரசினையே அழிக்க திட்டமிடும் பெண் கதாப்பாத்திரத்தில் வருகிறார். சோழப் பேரரசில் பெரும் செல்வாக்கு மிகுந்த பெரிய பழுவேட்டரையரை திருமணம் செய்கிறாள். சுந்தர சோழரின் வாரிசுகளான குந்தவை தேவியையும், அருள்மொழிவர்மனையும், ஆதித்த கரிகாலனையும் தனித்தனியே கொல்வதற்காக பாண்டிய ஆபத்துதவிகளுடன் இணைந்து செயல்படுகிறாள்.

கண்டராதித்தரின் மகனான மதுராந்தத் தேவன், சிவ கைங்கரியத்தில் ஈடுபட்டுக்கொண்டிருக்கிறார். அரச பதவிகளில் நாட்டம் இன்றி இருந்தவரை நந்தினி சந்தித்து மன்னராகும் தகுதி மதுராந்தகனுக்கே உண்டு என்று மனம் மாற்றம் செய்கிறாள். அதனால் மதுராந்தகன் சிவ பக்தியை துறந்து நாடாள வேண்டி சிற்றரசர்களின் ரகசிய கூட்டத்தினைக் கூட்டுகிறான். அதில் மதுராந்தகன் கலந்து கொள்ள ஏதுவாக தன்னுடைய பல்லக்கினை தருகிறாள் நந்தினி.

நந்தினி தேவியின் அண்ணன் திருமலை. பழுவூர் சிற்றரசரான பெரிய பழுவேட்டரையரை நந்தினி திருமணம் செய்ததை திருமலை விரும்பவில்லை. அதன் பின் அவளை சந்திக்கவும் திருமலை பல நேரங்களில் சந்தர்ப்பம் பார்த்துக் கொண்டிருக்கிறார். சோழப் பேரரசின் முதல் மந்தியான அநிருத்தப் பிரம்மராயரின் முதன்மை ஒற்றனாக திருமலை வேலை செய்கிறார். 

வீரபாண்டியனின் கொலைக்காக ஆதித்த கரிகாலனை பழி வாங்குவதற்காக கடம்பூர் மாளிகையில் ஆதித்த கரிகாலனை வரவைக்கின்றாள். அங்கே மணிமேகலைக்கும் ஆதித்த கரிகாலனுக்கும் திருமணம் செய்துவைக்கவே அழைத்திருப்பதாக ஏமாற்றுகிறாள். வேட்டை மண்டபத்திற்கு ஆதித்த கரிகாலனை அழைத்து வந்து கொலை செய்கிறாள். அதற்கு முன் மணிமேகலையையும், வந்தியத்தேவனை அங்கே ஒளிந்துகொள்ளும்படி செய்கிறாள். பெரிய பழுவேட்டரையர் ஆதித்தகரிகாலனை கொல்லப் போகின்றார்கள் என்பதை அறிந்து தடுக்க முற்பட்டு மயக்கமிட்டு விழுகிறார். அவரை பாண்டிய ஆபத்துதவிகளை தூக்கிவர செய்து மூன்று நாட்கள் உணவளித்து மயக்கமாக இருந்தவரை தெளிவித்து அவரிடமிருந்து விடைபெற்று மறைந்துவிடுகிறாள்.

நந்தினியைக் கதாபாத்திரமாக கொண்டு வெளிவந்துள்ள நூல்கள்.



</doc>
<doc id="159726" url="https://ta.wikipedia.org/wiki?curid=159726" title="பராந்தக சோழன் (கதைமாந்தர்)">
பராந்தக சோழன் (கதைமாந்தர்)

பராந்தக சோழர் கல்கி எழுதிய பொன்னியின் செல்வன் புதினத்தில் வருகின்ற சோழப் பேரரசர் ஆவார். வரலாற்றில் இடம்பெற்ற முதலாம் பராந்தக சோழரைச் சற்று புனைவுடன் இணைத்து கதாப்பாத்திரமாக வடிவமைத்துள்ளார் கல்கி.

பராந்தக சோழ சக்ரவர்த்திக்கு இராசாதித்தன், கண்டராதித்த சோழன் மற்றும் அரிஞ்சய சோழன் என மூன்று மகன்கள் இருந்தார்கள். இராசாதித்த சோழன் தக்கோலப் போரில் இறந்துவிடுகிறான். அரிஞ்சய சோழன் ஈழத்தில் போர் செய்து காயமடைகிறான். அதனால் சிவபக்திமானான கண்டராதித்தர் சோழ பேரரசர் ஆகிறார். அரிஞ்சய சோழனின் மகன் சுந்தர சோழனும் ஈழத்தில் நடைபெற்ற போரில் பங்கேற்கிறான். அதனால் கண்டராதித்தருக்குப் பிறகு அரிஞ்சய சோழரும், அவர் புதல்வர்களும் சோழ நாட்டினை ஆள வேண்டும் என்று பராந்தக சோழன் விரும்புகிறார். 

பராந்தக சோழனுக்குத் துணையாக இருந்தவர்களில் பழுவூரை ஆண்ட பழுவேட்டரையர்களும், கொடும்பாளூரை ஆண்ட வேளார்களும் முக்கியமானவர்கள். பராந்தக சோழனின் நாடகத்தில் இவர்கள் இருவரும் சமமானவர்களாக காட்டுப்படுகிறார்கள். பராந்தக சோழன் சிவபக்தி மிகுந்தவனாக தில்லை நடராசர் கோவில் பொற்கூரை அமைக்கிறான்.



</doc>
<doc id="159728" url="https://ta.wikipedia.org/wiki?curid=159728" title="புவனேந்திரன் ஈழநாதன்">
புவனேந்திரன் ஈழநாதன்

புவனேந்திரன் ஈழநாதன் (பிறப்பு: யூன் 20, 1981) இணைய எழுத்தாளரும், தமிழ் வலைபதிவுலகில் நன்கறியபட்ட ஆரம்பக்கால வலைப்பதிவரும், நூலகத் திட்ட உருவாக்கத்தின் காரணியுமானவர். 

இலங்கை, யாழ்ப்பாணம், உடுப்பிட்டி, இலக்கனாவத்தை எனும் இடத்தைப் பிறப்பிடமாகவும், சிங்கப்பூரை வதிவிடமாகவும் கொண்டிருந்தார்.

ஈழத்தமிழர்களின் எழுத்து இலக்கியங்கள், ஆளுமைகள் காலத்தால் அழிந்துவிடாமல் பாதுகாக்கப்பட வேண்டும் எனும் நோக்கிலும் அவை எமது அடுத்த தலைமுறையினரும் பயன்படும் வகையில் அமைய வேண்டும் என்பதிலும் முனைப்புடன் செயல்பட்ட அவர், நூலகத் திட்ட உருவாக்கத்தின் எண்ணக் கருவாக இருந்தார். நூலகத் திட்டத்தின் தொடக்க உறுப்பினர்களுள் ஒருவராக செயலாற்றியதுடன், முதலாவது வழங்கி, முதலாவது நிதிப் பங்களிப்பு போன்றவற்றை வழங்கி அத்திட்டத்தை முன்னெடுத்தவராவர். உலகெங்கும் புலம்பெயர்ந்து வாழும் ஈழத்தமிழரிடம் நூலகத் திட்டத்தை கொண்டுச் சென்றமையிலும் அவரது பங்கு குறிப்பிடத்தக்கது. 

2008ம் ஆண்டு நூலகம் நிறுவனமாக இயங்கத் தொடங்கியபோது அதன் முதலாவது அறங்காவலர் அமைப்பிலும் இருந்து பங்காற்றினார்.

தமிழ் வலைப்பதிவுலகில் 2004ம் ஆண்டு முதல் "ஈழநாதன்" எனும் பெயரில் வலைப்பதிவுகளில் ஈழத்துத் தமிழ் இலக்கியங்களை வெளிக்கொணரும் வகையில் எழுத்துப் பணியினை செய்து வந்தார். மற்றும் யாழ் குழுமத்தில் "ஈழவன்" எனும் பெயரில் பங்களிப்பு செய்தவராவர்.



</doc>
<doc id="159735" url="https://ta.wikipedia.org/wiki?curid=159735" title="பினாகபாணி (கதைமாந்தர்)">
பினாகபாணி (கதைமாந்தர்)

பினாகபாணி கல்கி எழுதிய பொன்னியின் செல்வன் புதினத்தில் வருகின்ற பழையாறை மருத்துவரின் மகன் ஆவார். 

பினாகபாணி பண்டிதன் பழையாறை மருத்துவமனையில் தன்னுடைய தந்தையிடம் மருத்துவத்தினைக் கற்றுக் கொண்டிருந்தான். இளைய பிராட்டி குந்தவைக்கு ஆதித்த கரிகாலனின் ஓலையைக் கொண்டு வந்த வந்தியத் தேவனுக்கு, குந்தவை மீண்டும் ஒரு ஓலை தந்து ஈழத்தில் உள்ள அருள்மொழி வர்மனை பழையாறைக்கு அழைத்துவரச் சொன்னார். ஈழத்திற்குச் செல்வதற்குக் கோடிக்கரை வழியாக செல்லவேண்டும் என்பதால், வழிகாட்ட பினாகபாணியையும் உடன் அனுப்பினார். குந்தவை மீது தான் காதல் கொண்டதை வர்ணித்தப்படியே வந்தியத்தேவனும் பினாகபாணியுடன் பயணித்தான். உலக வாழ்க்கை முறையை அறியாமல் மருத்துவத்திலேயே மூழ்கியிருந்த பினாகபாணிக்கு வந்தியத்தேவன் மீது எரிச்சல் உண்டானது. 

கோடிக்கரைக்கு வந்த போது பூங்குழலி பினாகபாணியைப் பரிகாசம் செய்தமையினால் மிகவும் கோபம் கொண்டான். வந்தியத் தேவனைப் பழுவூர் காவலர்களிடம் பிடித்துத்தர திட்டமிட்டான். ஆனால் வந்தியத்தேவனும், பூங்குழலியும் ஈழத்திற்குப் படகில் சென்றுவிட்டார்கள். பழுவூர் வீரர்கள் பினாகபாணியைச் சிறைபிடித்து அழைத்துச் சென்றனர். சிறைக்கு அவனைக் கொண்டு செல்கையில் குந்தவையும், நந்தினி தேவியும் அரண்மனையின் மேலிருந்து பார்த்தார்கள். குந்தவை சென்று பினாகபாணியை விடுவிக்கும் முன்பே, நந்தினி அவனை விடுவித்து அழைத்து சென்றாள். பழையாறைக்குக் குந்தவையைச் சந்திக்க வந்தியத் தேவன் வந்தால் தனக்குத் தகவல் தெரிவிக்கும் படி பினாகபாணியிடம் கூறினாள் நந்தினி. மேலும் ஒற்றர் படையில் சேர்த்துக் கொள்வதாகவும், பெரும் பரிசுகளைத் தருவதாகவும் ஆசைவார்த்தைகள் கூறினாள்.

வந்தியத்தேவனும் நந்தியின் யூகத்தினைச் சரியாக்கும் வகையில் மீண்டும் பழையாறையை அடைந்தான். ஆனால் மதுராந்தகத் தேவனின் நிமித்தக்காரனாக பழையாறைக்குள் வந்ததால், எளிதில் கண்டறிய இயலவில்லை. இருந்தும் பினாகபாணிக்குச் சற்றுச் சந்தேகம் ஏற்பட்டு வந்தியத்தேவனை ஒற்றன் எனக் கூறி பழுவூர் வீரர்களிடம் பிடித்துக் கொடுக்க முயன்றான். அப்போது திருமலை வந்து வந்தியத்தேவனைக் காப்பாற்றிவிட்டான்.

பினாகபாணியைக் கதாபாத்திரமாக கொண்டு வெளிவந்துள்ள நூல்கள்.



</doc>
<doc id="159738" url="https://ta.wikipedia.org/wiki?curid=159738" title="வால்டர் ஹன்ட்">
வால்டர் ஹன்ட்

வால்டர் ஹன்ட் (Walter Hunt:1796–1859) ஒரு அமெரிக்கக் கண்டுபிடிப்பாளர். இவர் அமெரிக்காவின் நியூயார்க் நகரத்தில் வாழ்ந்த ஓர் இயந்திரப் பழுதுபார்ப்பவராவார். இவர் ஏராளமான பொருள்களைக் கண்டறிந்துள்ளார். பூட்டுத் தையல் இயந்திரம் (1833), ஊக்கு (1849) , தொடர்ச்சியாகச் சுடும் வின்செஸ்டர் துப்பாக்கி, சனல் ஸ்பின்னர், கத்தியைக் கூராக்கும் கருவி, மகிழுந்தில் ஒலியெழுப்பும் மணி, கடின நிலக்கரியை எரிக்கும் அடுப்பு, செயற்கைக்கல், தெருக்கூட்டும் இயந்திரம், மூன்று சக்கர மிதிவண்டி, மற்ரும் பணிக்கலப்பை ஆகியன இவர்தம் புகழ்பெற்ற கண்பிடிப்புகளாகும். வால்ட்டர் ஹன்ட் இப்பொருள்களைக் கண்டுபிடித்தபோது இதன் முக்கியத்துவத்தைப் பற்றி அவர் அறிந்திருக்கவில்லை. இவரின் கண்டுபிடிப்புகள் யாவும் இன்று பரவலாக மக்கள் பயன்பாட்டில் உள்ள பொருள்களாகும். இவர் கண்டறிந்த ஊக்கியை (safety pin) சிறிய பொருள்தானே என நினைத்து அதன் காப்புரிமையை டபிள்யூ ஆர் கிரேஸ் என்ற (WR GRACE) நிறுவனத்தில், ஒருவருக்குச் செலுத்த வேண்டிய 
15 டாலருக்காக ($ 15 ) சிறிய தொக்கையான 400 ($400)அமெரிக்க டாலருக்கு விற்பனை செய்தார்.

இவர் கண்டுபிடித்த தையல் இயந்திரம் அமெரிக்காவில் ஆடைவடிவமைப்பில் ஈடுபட்ட பெண்களுக்கு வேலையின்மையை ஏற்படுத்தும் என அஞ்சினார். எனவே அதற்கான காப்புரிமையைக் கோரவில்லை. ஆனால் எலியாஸ் ஓவே என்பவர் தையல் இயந்திரத்திற்கான காப்புரிமையைப் பெற்றபோது 1854 ஆம் ஆண்டில் காப்புரிமைக்கான நீதிமன்ற வழக்கைத் தொடர்ந்தார். ஆனால் அவ்வழக்கு தோல்வியில் முடிந்தது. ஏனெனில் வால்டர் கண்டறிந்த தையல் இயந்திரத்தில் பல பயன்பாட்டுக் குறைபாடுகள் இருந்தன. 
அமெரிக்க காப்புரிமை அலுவலகத்தில் காப்புரிமை வழக்குரைஞராகப் பணியாற்றிய சார்லஸ் கிராப்டன் பேஜ் என்பவரின் உதவியால் இவருடைய பல கண்டுபிடிப்புகளுக்கான காப்புரிமையைப் பெற்றார்.
இவர் இறந்தபின் இவருடைய உடல் நியூ யார்க், புரூக்ளின் நகரிலுள்ள கிரீன் வுட் கல்லறைத் தோட்டத்தில் புதைக்கப்பபட்டது.

இவருடைய கண்டுபிடிப்புகளின் படங்கள் சில.



</doc>
<doc id="159740" url="https://ta.wikipedia.org/wiki?curid=159740" title="தேவராளன் (கதைமாந்தர்)">
தேவராளன் (கதைமாந்தர்)

தேவராளன் கல்கி எழுதிய பொன்னியின் செல்வன் புதினத்தில் வருகின்ற பாண்டிய ஆபத்துதவிகளில் ஒருவராவார். மேலும் பழுவூர் இளயராணி நந்தினி தேவியின் துணையுடன் வீரபாண்டியனின் மரணத்திற்காக சுந்தர சோழரின் குடும்பத்தை பழிவாங்க முயற்சிக்கும் நபராக வருகிறார்.

இவரது உண்மைப் பெயர் பரமேச்வரன். சுந்தர சோழர் அரசாங்கத்தில் வேலை பார்த்த இவன் பெரிய பழுவேட்டரையரின் கோபத்துக்கு ஆளாகி அவரால் பதவியிலிருந்து நீக்கப்பட்டான். அதனால் கோபம்கொண்டு சோழகுலத்தை அழிக்கச் சபதம் பூண்டவன்.

தேவராளன் ரவிதாசனுடன் இணைந்து கோடிக்கரை வழியாக ஈழத்தினை சென்றடைய எண்ணினான். தியாகவிடங்கரின் மகன் முருகய்யனை படகோட்டி ஈழத்தில் விட அழைத்தான். ஆனால் முருகய்யனுக்கு இதில் ஆர்வமில்லை. ஆனால் நிறைய பணம் தருவதாக கூறி அவனை சம்மதிக்க வைத்தனர். ஈழத்திற்கு சென்று அருள்மொழிவர்மனை கண்டறிய இயலாமல் திரும்பி கோடிக்கரைக்கே வந்தார்கள். அவர்களிடம் வந்தியத் தேவன் மாட்டிக் கொண்டான். இதையறிந்த அருள்மொழிவர்மன் வந்தியத் தேவனை காப்பாற்ற பார்த்திபேந்தரன் கப்பலில் பின்தொடர்கிறார். இரு கப்பல்களும் புயலில் மாட்டிக் கொள்கின்றன. அதிலிருந்து தேவராளனும், ரவிதாசனும் பிழைக்கின்றார்கள்.

பழையாறைக்கு சென்று கொண்டிருக்கும் வந்தியத் தேவனை தேவராளன் அடையாளம் கண்டு கொள்கிறான். அவனைப் பிடித்து நந்தினியிடம் ஒப்படைக்கின்றான். வந்தியத் தேவனை வைத்து சோழ சாம்ராஜ்யத்தில் ஏதேனும் செய்யலாம் என்று நந்தினி அவனை விடுவிக்கின்றாள். அது மட்டுமன்றி தேவராளனையும் வந்தியத் தேவனுக்கு ஆபத்து ஏற்படுத்த வேண்டாமென கட்டளையிடுகிறாள். சில நாள்கழித்து வந்தியத் தேவன் சுரங்கப்பாதையின் வெளியே தேவராளனிடம் மாட்டிக் கொள்கிறான். நந்தினி தேவியை தான் எஜமானியாக ஏற்றுக் கொள்ளவில்லை என்று கூறி வந்தியத் தேவனை கொல்லத்துணிகிறான். அவன் வணங்கும் காளியே தனக்கும் தெய்வம் என்று வல்லவரையன் கூறுவதால், ஆழ்வார்க்கடியான் நம்பியை காட்டிக் கொடுத்தால் வந்தியத்தேவனை விடுவிப்பதாக கூறுகிறான். வந்தியத் தேவன் நட்புக்கு துரோகம் செய்வதில்லை, அதற்கு பதிலாக தான் மரணத்தினையே தழுவுகிறேன் என்று சொல்லும் போது, தேவராளனை தாக்கிவிட்டு வந்தியத் தேவனை மீட்கிறார், ஆழ்வார்க்கடியான்.

தேவராளனை கதைபாத்திரமாக கொண்டு வெளிவந்துள்ள நூல்கள்.



</doc>
<doc id="159741" url="https://ta.wikipedia.org/wiki?curid=159741" title="வாணி அம்மை (கதைமாந்தர்)">
வாணி அம்மை (கதைமாந்தர்)

வாணி அம்மை கல்கி எழுதிய பொன்னியின் செல்வன் புதினத்தில் வருகின்ற சேந்தன் அமுதனின் தாயார் ஆவார். மேலும் மந்தாகினியின் தங்கையாகவும், பூங்குழலியின் அத்தையாகவும் சித்தரிக்கப்படுகிறார். பிறவி ஊமையான வாணி அம்மை, தஞ்சைத் தனிக்குளத்தார் ஆலயத்துக்குப் புஷ்பக் கைங்கரியம் செய்யும் வேலையை செய்கிறார். வாணி அம்மையின் மகனான சேந்தன் அமுதனும் பூக்குடலை ஏடுத்து சிவகைங்கரியம் செய்யும் பக்திமானாக இருக்கிறான். 

சகோதரிகளான மந்தாகினியும், வாணி அம்மையும் ஒத்த உருவம் உடையவர்களாக இருக்கிறார்கள். நந்தினி தேவியும் இவ்வாறு ஒத்த உருவத்துடன் இருப்பது பலருக்கும் வியப்பினை தருகிறது. செம்பியன் மாதேவியின் பிள்ளை இறந்து பிறந்ததாக கூறி, அதனை புதைப்பதற்கு வாணி அம்மையிடம் கூறிவிடுகின்றார்கள். அவள் புதைப்பதற்கு ஏற்பாடு செய்யும் போது, கருத்திருமன் தடுத்துவிடுகிறான். இவரும் ஐந்தாண்டுகள் வேறிடத்தில் வசிக்கின்றார்கள். அதன் பின் கருத்திருமன் இல்லாமல் போகவே, மீண்டும் அரண்மனைக்கு வருகிறாள் வாணி அம்மை. செம்பியன் மாதேவிக்கு சேந்தன் அமுதன் தான் தன்னுடைய பிள்ளை என்று தெரிந்துவிடுகிறது. இருந்தும் வாணியம்மையே சேந்தன் அமுதனை வளர்த்துவருகிறார்.

வாணி அம்மையை கதாபாத்திரமாக கொண்டு வெளிவந்துள்ள நூல்கள்.


சேந்தன் அமுதன்


</doc>
<doc id="159745" url="https://ta.wikipedia.org/wiki?curid=159745" title="நல்லினி">
நல்லினி

நல்லினி வெளியன் வேள் என்பவனின் மகள். சேர அரசன் உதியஞ்சேரல் மனைவி. இவளது மகன்கள் இருவர் சேர நாட்டை ஆண்டனர். இவர்கள் பதிற்றுப்பத்து இரண்டாம் பத்து, மூன்றாம் பத்து என்னும் இரண்டு பத்துகளின் பாட்டுடைத் தலைவர்கள். இவர்களின் பெயர்கள் முறையே இமயவரம்பன் நெடுஞ்சேரலாதன், பல்யானைச் செல்கெழு குட்டுவனை என்பன.


</doc>
<doc id="159746" url="https://ta.wikipedia.org/wiki?curid=159746" title="வெளியன் வேள்">
வெளியன் வேள்

வெளியன் வேள் சங்ககால வேளிர் குடிப் பெருமகன். 
இவனது மகன் ஆய் எயினன்.
மகள் நல்லினி

இவர்கள் உறவு முறையால் சேர மன்னர்களோடு இணக்கமாக வாழ்ந்தனர். நன்னன் சேரர்களுக்குப் பகைவன். நன்னனின் படைத்தலைவன் மிஞிலி வெளியன் வேள் மகன் ஆய் எயினனைப் போரில் வீழ்த்தினான்.

வெளியன் வேள் மகனைப் புலவர் பரணர் குறிப்பிட்டுள்ளார். அகநானூறு 208
மகளைப் பதிற்றுப்பத்து பதிகம் குறிப்பிடுகிறது. பதிற்றுப்பத்து பதிகம் 2 


</doc>
<doc id="159747" url="https://ta.wikipedia.org/wiki?curid=159747" title="சம்மு (நகர்)">
சம்மு (நகர்)

சம்மு நகர் (ஜம்மு நகர்) சம்மு பகுதியின் பெரிய நகராகும். சம்மு காசுமீரின் குளிர்கால தலைநகரான இந்நகர் தாவி ஆற்றின் கரையில் அமைந்துள்ளது. மாநகராட்சியான இந்நகரின் எல்லைக்குள் வரலாற்று சிறப்பு மிக்க கோயில்களும் பழைய பள்ளிவாசல்களும் நிறைய உள்ளதால் இந்நகரம் கோயில் நகரம் என அழைக்கப்படுகிறது. இது சம்மு காசுமீர் மாநிலத்தின் இரண்டாவது பெரிய அதிக மக்கள் தொகையுள்ள நகராகும்.

இந்நகரம் . என்ற புள்ளியில் அமைந்துள்ளது. ஏற்ற இறக்கங்களுடன் அமைந்துள்ள இந்நகரின் நிலப்பரப்பு சிவாலிக் மலைத்தொடரின் உயரம் குறைந்த பகுதியில் அமைந்துள்ளது. வடக்கு, கிழக்கு, தென்கிழக்கில் சிவாலிக் மலைத்தொடராலும் வடகிழக்கில் திரிகுடா மலைத்தொடராலும் சூழப்பட்டுள்ளது. புது தில்லியில் இருந்து 600கிமீ தொலைவில் அமைந்துள்ளது.

பழைய நகரமானது வடக்கு பகுதியில் தாவி ஆற்றின் வலது கரையில் அமைந்துள்ளது. புதிய நகரம் தென்பகுதியில் தாவி ஆற்றின் இடது கரையில் அமைந்துள்ளது. பழைய நகரையும் புதிய நகரையும் தாவி ஆற்றில் கட்டப்பட்டுள்ள 4 பாலங்கள் இணைக்கிறது. நகரின் உயரமான பகுதியில் உள்ள தோக்ரா அரண்மனை பழைய நகரை பார்த்தவாறு கட்டப்பட்டுள்ளது. 

கிபி 1350 ல் சம்மு பகுதியை ஆண்ட ராசா சம்புலோச்சன் இந்த நகரை உருவாக்கி இதற்கு சம்முபுரா என்று வைத்த பெயர் சம்மு என்று பின்னால் மறுவி விட்டதாக கருதப்படுகிறது. உள்ளூர்க் கதைகளின் படி இங்குள்ள ஒரு குளத்தில் சிங்கமும் ஆடும் அருகருகே தண்ணீர் அருந்தியதாகவும் அதை பார்த்த ராசா சம்புலோச்சன் இப்பகுதியில் நகரை உருவாக்கினார்.

சம்மு நகரானது சம்மு பகுதியின் தலைநகரும் பிரித்தானியாவின் ஆளுகைக்குட்பட்ட சம்மு காசுமீர் அரசின் குளிர் கால தலைநகரும் ஆகும் (1846-1952). 


</doc>
<doc id="159752" url="https://ta.wikipedia.org/wiki?curid=159752" title="சிரீசியஸ் (திருத்தந்தை)">
சிரீசியஸ் (திருத்தந்தை)

திருத்தந்தை சிரீசியஸ் ("Pope Siricius") கத்தோலிக்க திருச்சபையில் உரோமை ஆயராகவும் திருத்தந்தையாகவும் திசம்பர் 384 முதல் நவம்பர் 26, 399 வரை ஆட்சிசெய்தார். இவர் கத்தோலிக்க திருச்சபையின் 38ஆம் திருத்தந்தை ஆவார்.

திருத்தந்தை சிரீசியஸ், திருச்சபையின் தலைமைப் பதவிக்கு ஒருமனதாகத் தேர்ந்தெடுக்கப்பட்டார். அவருக்கு முன் பதவியிலிருந்த திருத்தந்தையாகிய முதலாம் தாமசுஸ் நாடுகடத்தப்பட்டிருந்தபோது அப்பதவிக்கு உரிமைகொண்டாடிய உர்சீனுஸ் என்னும் எதிர்-திருத்தந்தையின் ஆதரவாளர்கள் சிரீசியசுக்கும் தொந்தரவு கொடுத்துக்கொண்டே இருந்தனர்.

அப்போது பேரரசனாக இருந்த இரண்டாம் வாலன்டீனியன் திருத்தந்தை பதவிக்கு சிரீசியஸ் மக்களின் முழு ஆதரவோடு தேர்ந்தெடுக்கப்பட்டதைக் கண்டு மகிழ்ச்சியுற்றார். அவரும் சிரீசியசை அதிகாரப்பூர்வமாக ஏற்றுக்கொண்டு ஆதரவு தெரிவித்தார்.

திருத்தந்தை முதலாம் தாமசுசைப் போலவே, திருத்தந்தை சிரீசியசும் கிறித்தவ நம்பிக்கைக்கு எதிராக எழுந்த கொள்கைகளைக் கடுமையாகக் கண்டித்தார். இருந்தாலும், தப்பறைக் கொள்கைகளைக் கைவிட்டுவிட்டு, மனமாற்றம் பெற்று, மீண்டும் சபையோடு இணைந்தவர்களை அவர் கனிவோடு நடத்தினார். 

திருத்தந்தை சிரீசியசை ஒருசில காரியங்களில் சில திருச்சபைத் தலைவர்கள் எதிர்த்தார்கள். அவர்களுள் புனித ஜெரோம் என்பவரும் புனித நோலா பவுலீனுஸ் என்பவரும் முக்கியமானவர்கள். ஜெரோம் உரோமை நகரிலிருந்து வெளியேற்றப்பட்டபோது சிரீசியஸ் அதற்கு இசைவு தெரிவித்தார். பவுலீனுஸ் பார்வையில் சிரீசியஸ் ஆணவத்தோடு அதிகாரம் செலுத்தினார்.

இவ்வாறு இரு பெரும் புனிதர்கள் சிரீசியசுக்கு எதிர்ப்புத் தெரிவித்ததால் முதல் நூற்றாண்டுகளில் சிரீசியசின் பெயர் புனிதர் பட்டியலில் இடம்பெறவில்லை. பிற்காலத்தில், 1748ஆம் ஆண்டு, திருத்தந்தை பதினைந்தாம் பெனடிக்ட் என்பவர் சிரீசியசின் பெயரைப் புனிதர் பட்டியலில் சேர்த்தார்.

திருத்தந்தை சிரீசியஸ் சட்டப்பூர்வமாக வெளியிடப்படும் அரசு ஆணைகள் போன்ற ஆவணங்களை முதல்முறையாக வெளியிட்ட திருத்தந்தை ஆவார். அவர் 385ஆம் ஆண்டு, பெப்ருவரி 11ஆம் நாள் வெளியிட்ட தீர்வு ஆணை காலத்தால் அழிந்துபடாமல் காக்கப்பட்டு வந்துள்ளது. அது தேராகோனா நகர் ஆயர் இமேரியுஸ் என்பவருக்கு எழுதப்பட்டது. இமேரியுஸ் கேட்ட கேள்விகளுக்கு சிரீசியஸ் அந்த ஆவணத்தில் பதில் தருகிறார். அந்த ஆவணத்தின் சுருக்கம் இதோ: உரோமை ஆயராம் திருத்தந்தை என்பவர் புனித பேதுருவின் வாரிசாக வருபவர் என்பதால், அவரிடத்தில் பேதுருவின் அதிகாரம் நிலைத்துள்ளது. தப்பறைக் கொள்கைகளுக்காக சபைநீக்கம் செய்யப்பட்டவர்களை மீண்டும் திருச்சபையில் ஏற்கும்போது அவர்களுக்கு இன்னொரு முறை திருமுழுக்கு அளிக்க வேண்டிய தேவை இல்லை. குருக்களும் திருத்தொண்டரும் மணத்துறவைக் கடைப்பிடிக்க வேண்டும். அவர்கள் குறிப்பிட்ட வயதும் தகுதிகளும் கொண்டிருக்க வேண்டும்.

இவ்வாறு வெளியிட்ட அந்த ஆவணத்தை மக்களுக்கு வாசித்து அறிவிக்குமாறு சிரீசியஸ் ஆப்பிரிக்கா, எசுப்பானியா, பிரான்சு நாட்டின் ஆயர்களைக் கேட்டுக்கொண்டார்.

386, சனவரி மாதத்தில் சிரீசியஸ் வெளியிட்ட ஆவணத்தில், எந்தவொரு ஆயரையும் திருப்பொழிவு செய்யுமுன் உரோமை ஆயரின் அங்கீகாரம் பெற்றிருக்க வேண்டும் என்று விதிமுறை அளித்தார்.

சிரீசியஸ் 399ஆம் ஆண்டு நவம்பர் மாதம் 26ஆம் நாள் இறந்தார். அவருடைய உடல் புனித பிரிசில்லா கல்லறைத் தோட்டத்துக்கு அருகே இருந்த புனித சில்வெஸ்தர் கோவிலில் அடக்கம் செய்யப்பட்டது.

அவருடைய திருவிழா நவம்பர் 26ஆம் நாள் கொண்டாடப்படுகிறது.



</doc>
<doc id="159755" url="https://ta.wikipedia.org/wiki?curid=159755" title="திருப்புளி">
திருப்புளி

திருப்புளி (screw driver) அல்லது திருகாணிச் செலுத்தி அல்லது திருகாணி முடுக்கி என்பது திருகாணிகளைச் சுழற்றப் பயன்படுத்தப்படும் ஓர் எளிய இயந்திரம். திருகாணிகளின் வகையைப் பொறுத்து திருப்புளிகளில் பல வகைகள் உள்ளன. மின்னாற்றலில் இயங்கக் கூடிய திருப்புளிகளும் புழக்கத்தில் உள்ளன.

பெரும்பாலான திருகாணிகளைக் கழற்ற திருப்புளியை வலஞ்சுழியாகவும், பொருத்த இடஞ்சுழியாகவும் சுழற்ற வேண்டும். இதற்கான காரணம் மனிதனின் உடலில் உள்ள வலஞ்சுழி சுழற்றும் தசைகள் "(supinators)" இடஞ்சுழி சுழற்றும் தசைகளை "(pronators)" விட வலிமையானதாக இருப்பதே.


</doc>
<doc id="159758" url="https://ta.wikipedia.org/wiki?curid=159758" title="தமிழ்நாட்டு விளையாட்டுக்கள்">
தமிழ்நாட்டு விளையாட்டுக்கள்

ஒரு நாட்டின் பண்பாடு, நாகரிகம், கலைத்திறம் என்பனவும் விளையாட்டால் புலப்படும். நம் மண்ணின் வளம் விளையாடுகளாலும் புலப்படும் என்பதால் அதனைக் காக்கக் கருதிய பாவாணர் தமிழ்நாட்டு விளையாட்டுகள் என எழுதினார். செந்தமிழ்ச் செல்வியில் கட்டுரைகளாக வந்து, 1962இல் கழக வெளியீடு752 ஆக நூலாக்கம் பெற்றது.

இந்நூலில் பாவாணர் எழுதிய முகவுரையில் சில.விளை என்றால் விருப்பு என்றும், ஆட்டு என்றால் ஆட்டம் பொருளாகும். எனவே, விரும்பியாடும் ஆட்டு, விளையாட்டு என்றானது.விரும்பப்படுதல், செயற்கெளிமை, இன்பந்தரல் ஆகிய மூன்றும் விளையாட்டின் இயல்பாகும்.விளையாட்டால் ஒருவர்க்கு உடலுரம், உள்ளக் கிளர்ச்சி, மறப்பண்பு, மதிவன்மை, கூட்டுறவுத் திறம், வாழ்நாள் நீட்டிப்பு முதலியன உண்டாகின்றன. இக்காலத்தில் சிலர்க்கு, 'கரும்பு தின்னக் கூலி போல்' விளையாட்டால் பிழைப்பு வழியும் ஏற்படுகின்றது.

இந்நூலின் பக்கங்கள் 144. 
அம்முப்பகுதிகள் வருமாறு;-

1.ஓயாக்கட்டை
2.உடைத்தகட்டை
3.பம்பரக்குத்து
4.இருவட்டக்குத்து
5.தலையாரி

(மூன்றாங்கல்,ஐந்தாங்கல்,ஏழாங்கல்,பலநாலொருகல்,பன்னிருகல்,பலகல்,பதினாறங்கல்)




குழந்தைப்பக்கம்:
இருபொழுதாட்டு
1.சோறு கொண்டு போகிற வழியிலே
2.அட்டலங்காய் புட்டலங்காய்

பெரியோர் பக்கம்:

1.ஆண்பாற் பகுதி:

2.பெண்பாற்பகுதி:



இந்நூலின் சில பக்கங்களும், அங்குள்ள மேற்கோள்களும், கீழே குறிப்பிடப்படுகின்றன.


</doc>
<doc id="159760" url="https://ta.wikipedia.org/wiki?curid=159760" title="உளி">
உளி

உளி என்பது குறித்த வடிவுடைய வெட்டும் முனை கொண்ட ஓர் எளிய இயந்திரம். இது கல், மரம் மற்றும் மாழைகளைக் குறித்த வடிவில் செதுக்கப் பயன்படுகிறது. சிற்பக்கலையிலும் மரவேலைப்பாட்டுத் துறையிலும் உளி இன்றியமையாத ஒரு கருவி.

பொதுவாக உளியை உள்ளே செலுத்தும் விசை சுத்தியல் மூலம் வழங்கப்படுகிறது. 


</doc>
<doc id="159762" url="https://ta.wikipedia.org/wiki?curid=159762" title="பானக்கரம்">
பானக்கரம்

பானக்கரம் என்பது புளி, வெல்லம்/கருப்பட்டி, திப்பிலி, ஏலம் ஆகியவை கலந்து தயாரிக்கப்படும் சுவைநீர். முன்னர், கோடைகாலத்தில் தமிழ்நாட்டில் இது விரும்பிக் குடிக்கப்பட்டது. இன்றும் சில ஊர்களில் கோயில் திருவிழாக்களின் போது மோர்ப்பந்தல், தண்ணீர்ப்பந்தல் போன்று பானக்கரமும் பக்தர்களுக்கு வழங்கப்படுகிறது. 


</doc>
<doc id="159763" url="https://ta.wikipedia.org/wiki?curid=159763" title="ஜே. சி. டேனியல் (திரைத்துறை)">
ஜே. சி. டேனியல் (திரைத்துறை)

ஜே. சி. டேனியல் மலையாள சினிமாவின் தந்தை என்று போற்றப்படுபவர். இவரது விகதகுமாரன் "(Vigathakumaran)" ( எனும் மௌனத் திரைப்படமே மலையாளத்தில் வெளியான முதல் திரைப்படம். 

ஜே. சி. டேனியல் விகதகுமாரன் படத்தின் தயாரிப்பு, இயக்கம், கதை, படப்பிடிப்பு, தொகுப்பு என்ற அனைத்துப் பணிகளிலும் ஈடுபட்டதோடன்றி கதாநாயகனாகவும் நடித்திருந்தார். 

டேனியல் அன்றைய திருவிதாங்கூர் சமஸ்தானத்தில் இருந்த அகஸ்தீஸ்வரத்தில் பிறந்தவர். திருவனந்தபுரத்தில் உள்ள மகாராஜா கல்லூரியில் படித்தவர். பழந்தமிழர் தற்காப்புக் கலையான களரிப்பயிற்றில் ஆர்வமும் பயிற்சியும் பெற்றிருந்த இவர் மக்களிடையே களரிப்பயிற்று குறித்த விழிப்புணர்வு ஏற்படுத்தும் வகையில் திரைப்படம் ஒன்றை வெளியிட விரும்பினார். அன்றைய பம்பாய்க்குச் சென்று திரைப்பட நுட்பங்களைக் கற்றறிந்து விகதகுமாரன் படத்தை உருவாக்கினார்.

பெண்கள் திரைப்படத்தில் நடிப்பது விபச்சாரத்திற்கு இணையான செயல் என்ற கருத்து நிலவிய அக்காலத்தில் ரோஸி என்ற பெண் விகதகுமாரனில் நடித்திருந்ததால் படம் மிகுந்த எதிர்ப்புக்குள்ளானது. திரையரங்கத் திரை கிழிக்கப்பட்டது. கூலித் தொழிலாளியான ரோஸியின் வீடு தீயிட்டுக் கொளுத்தப்பட்டது. கடனாளியான டேனியல் தனது திரைப்படக் கருவிகளையெல்லாம் விற்க வேண்டியதாயிற்று.

டேனியல் தனது எஞ்சிய வாழ்நாளை அகஸ்தீஸ்வரத்திலும் பாளையங்கோட்டையிலும் வறுமையில் கழித்தார். தமிழர் என்ற காரணம் காட்டி கேரள அரசு அவருக்கு உதவ மறுத்தது. 1975 ஆம் ஆண்டு டேனியல் காலமானார். 

1992 ஆம் ஆண்டு முதல் மலையாள திரைப்படத்துறையில் வாழ்நாள் சாதனை புரிந்தோருக்கு ஜே. சி. டேனியல் விருது என்ற பெயரில் விருது வழங்கப்பட்டு வருகிறது. 


</doc>
<doc id="159770" url="https://ta.wikipedia.org/wiki?curid=159770" title="பீட்டர் கெனமன்">
பீட்டர் கெனமன்

பீட்டர் கெனமன், ("Pieter Gerald Bartholomeusz Keuneman", 3 அக்டோபர் 1917 - 3 சனவரி 1997) இலங்கையின் இடதுசாரி அரசியல்வாதி ஆவார். இவர் இலங்கை கம்யூனிஸ்ட் கட்சியின் முன்னாள் தலைவர்களில் ஒருவர்.

பீட்டர் கெனமன் பேர்பெற்ற பரங்கியர் குடும்பத்தில் பிறந்தார். இவரது தந்தை இலங்கை உயர் நீதிமன்ற நீதிபதியாக இருந்த ஆதர் எரிக் கெனமன். தாயார் கண்டி செல்வந்தக் குடும்பம் ஒன்றைச் சேர்ந்த வைத்தியர்.

கெனமன் கொழும்பு றோயல் கல்லூரியில் தனது ஆரம்பக் கல்வியை மேற்கொண்டார். அங்கு மாணவர் தலைவர், இலக்கிய மன்றுகளின் தலைமை என பதவிகளை வகித்ததுடன் பல பரிசில்களையும் மாணவர்ப் பருவத்தில் தனதாக்கிக் கொண்டார். 1935இல் தனது உயர் படிப்புக்காக கேம்பிரிஜ் பென்புரொக் கல்லுரியில் சேர்ந்தார். அங்கு இடது சாரிக் கொள்கைகளை உள்வாங்கிக் கொண்டார். வரலாறு, சமூகவியல் மற்றும் ஆங்கில இலக்கியம் என்பவற்றைக் கற்று கலைப் பட்டதாரி ஆனார். பின் சட்டம் கற்கத் தொடங்கினார். அதை நிறைவு செய்யாமலே வெளியேறினார். பின் தனது முதுகலைப் பட்டத்தையையும் கேம்பிரிஜிலேயே பெற்றார்.


</doc>
<doc id="159771" url="https://ta.wikipedia.org/wiki?curid=159771" title="சோழர் குறிப்புகள்">
சோழர் குறிப்புகள்

தமிழ்நாட்டை ஆண்ட மூவேந்தர்களில் ஓர் அரசர் குடியினர் சோழர். இவர்களின் வரலாற்றை அறிய இலக்கியங்களும் கல்வெட்டுகளும் செப்பேடுகளும் உதவுகின்றன. சங்க கால நூல்களுக்குப் பின்னர் தோன்றிய நூல்களிலும் சோழர்களைப் பற்றிய குறிப்புகள் உள்ளன. அவற்றிலிருந்து தொகுக்கப்பட்டவையே இந்தச் சோழர் குறிப்புகள்.

சோழர் பரம்பரையை ஒட்டக்கூத்தரின் விக்கிரம சோழன் உலா தொகுத்துக் காட்டுகிறது. 

இவர்களுக்குப் பின்னர் விக்கிரம சோழன் அரசனானான்


</doc>
<doc id="159773" url="https://ta.wikipedia.org/wiki?curid=159773" title="கோமாளி மீன்">
கோமாளி மீன்

கோமாளி மீன் ("Amphiprioninae") என்பது அழகுக்காக வளர்க்கப்படும் ஓர் மீன் வகையாகும்.

இவ்வகை மீன்கள் வெப்பநிலை கூடிய இந்து சமுத்திரம், பசுபிக் சமுத்திரப் பிரதேசங்களில் வாழ்பவையாகும். இவற்றை பவளப்பாறைகளருகில் அதிகம் அவதானிக்கலாம். இவை கடலில் வாழும் பூவைப்போல தோற்றந்தரும் நஞ்சுள்ள உயிரினமான கடற் சாமந்திக்குள்தான் பெரும்பாலும் வசிக்கிறன. இவை கடற் சாமந்தி உண்ணும் உணவின் மீதியையும் அவற்றின் மீதுள்ள ஒட்டுண்ணிகளையும் சாப்பிட்டு வளர்கின்றன. 

இந்த மீன்கள் 18 செ.மீ. வரை வளரக்கூடியவை. பெண் கோமாளி மீன்கள் ஒரு முறைக்கு 600 முதல் 1500 முட்டைகள் வரை இடுகின்றன. இந்த முட்டைகளை ஆண் மீன்கள் பாதுகாக்கின்றன. இந்த மீன்கள் கண்கவர் வண்ணங்களில் காட்சியளிப்பதால் இவற்றால் கவரப்பட்டு அருகில் வரும் சிறு உயிர்களைக் கடற் சாமந்தி உணவாக்கிக்கொள்கிறது. நஞ்சுடைய கடற் சாமந்தியில் வசிப்பதால் இந்தக் கோமாளி மீன்களை எதிரிகள் நெருங்குவதில்லை.

கோமாளி மீன்கள் சளி போன்ற திரவத்தை உற்பத்தி செய்து, தங்களைச் சுற்றி ஒரு கவசம்போல உருவாக்கிக்கொள்கின்றன. இந்தத் திரவத்தைக் கொண்டிருப்பதால் உள்ளே இருக்கும் கோமாளி மீன்களைத் தங்களுடைய உணர்திறனால் கண்டுபிடிக்க முடியாமல் கடற் சாமந்திகள் ஏமாந்து போய்விடுகின்றன.


</doc>
<doc id="159778" url="https://ta.wikipedia.org/wiki?curid=159778" title="கரிசல் மண்">
கரிசல் மண்

கரிசல் மண் () () என்பது ஒரு வகை மண். இது பெரும்பாலும் தண்ணீரை உறிஞ்சும் தன்மை கொண்டது. இம்மண்ணில் பருத்தி, கரும்பு, வாழை, உளுந்து போன்ற பயிர்கள் வளரும். தமிழ்நாட்டில் சேலம், கோவை மாவட்டங்களிலும் பெரும்பாலான தென் மாவட்டங்களிலும் இவ்வகை மண் உள்ளது. இலங்கையில் முருங்கன், மாத்தறை, அம்பேவில போன்ற உலர்வலயப் பகுதிகளில் காணப்படுகின்றது.


</doc>
<doc id="159784" url="https://ta.wikipedia.org/wiki?curid=159784" title="ஈசான சிவபட்டர் (கதைமாந்தர்)">
ஈசான சிவபட்டர் (கதைமாந்தர்)

ஈசான சிவபட்டர் கல்கி எழுதிய பொன்னியின் செல்வன் புதினத்தில் வருகின்ற திருமலையப்பனின் ஒன்றுவிட்ட சகோதரன் ஆவார்.

ஈசான சிவபட்டர் பழையாறை வடமேற்றளி சிவன் கோவிலில் பூஜை கைங்கரியம் செய்பவர். திருமலையப்பன் வீர வைஷ்ணவனாக இருந்தபோதிலும் அவனிடம் பேரன்பு கொண்டவர்.

பழையாறையில் செம்பியன் மாதேவி சிவன் கோவில்களுக்கு கருங்கற்றளி அமைப்பதற்காக ஆலோசனை நடத்துகிறார். அதில் ஈசான சிவபட்டரும், திருமலையும் கலந்துகொள்கிறார்கள். சிவபட்டர் தேவாரப் பதிகப் பாடல் பெற்ற சிவ தலங்கள் அனைத்திற்கும் கருங்கற்றளி செய்ய வேண்டும் என்கிறார். செம்பியன் மாதேவி அதற்கு ஆதித்த கரிகாலன் போன்றோர் வருத்தம் கொள்வதாக தெரிவிக்கின்றார். அதற்குள் திருமலையப்பன் திருமால் கோவில்களுக்கும் கருங்கற்றளி அமைக்கவேண்டும் என்கிறார். தீவிர சைவரான ஈசான சிவபட்டரும், வீர வைஷ்ணவரான திருமலையப்பனும் விவாதம் செய்து கொள்கிறார்கள். திருமலையப்பனின் இந்த செயலுக்காக ஈசான சிவபட்டர் பெரிய பிராட்டியிடம் மன்னிப்பு கோருகிறார். திருமலையப்பனின் குறிப்புணர்ந்து மற்றவர்களை அனுப்பிவிட்டு, அவருடன் கலந்துடையாடுகிறார் பெரிய பிராட்டி. ஈசான சிவபட்டரை சமாதானம் செய்ய அவருடைய வீட்டிற்கு வருகிறார் திருமலை. எனினும் சிவபட்டர் சிவதுவேசம் செய்துவிட்டதாக திருமலையிடம் கோபம் கொள்கிறார். மறுநாள் சமாதானமாகப் பேசுகிறார். 

வந்தியத்தேவன் ஆதித்த கரிகாலர் சொல்லி அனுப்பியபடி வடமேற்றளி ஆலயத்துக்குச் சென்று ஈசான பட்டரைச் சந்தித்துப் பேசினான். அவர் அவனைக் கோயிலைச் சுற்றியிருந்த சமணர் முழையில் இருக்கச் செய்து, இளவரசி குந்தவைப் பிராட்டியிடம் முன்னால் தெரிவித்து விட்டு ஓடை வழியாக அழைத்து சென்றார். இளவரசியும் வந்தியத்தேவனும் பேசுகையில் சுணக்கம் ஏற்படுகிற போது, தன்னுடைய இருப்பினைத் தெரிவிக்கும் பொருட்டு கனைத்துக் கொண்டார்.

பாண்டிய நாட்டிலிருந்து நந்தினி ஈசான சிவபட்டர் வீட்டிற்கு வருகைதரும் போது, செம்பியன் மாதேவியுடன் வந்திருந்த அருள்மொழிவர்மனும், குந்தவையும், ஆதித்த கரிகாலனும் சிறுபிராயத்தில் அவளைப் பார்க்கின்றார்கள் என்றும் பொன்னியின் செல்வனில் குறிப்பிடுகிறார் கல்கி.

ஈசான சிவபட்டரை கதாபாத்திரமாக கொண்டு வெளிவந்துள்ள நூல்கள்.



</doc>
<doc id="159786" url="https://ta.wikipedia.org/wiki?curid=159786" title="இசுரேலிய சின்னம்">
இசுரேலிய சின்னம்

இசுரேலிய சின்னம் (எபிரேயம்: סמל מדינת ישראל) மெனோராவினைச் சுற்றி அதன் இருபுறமும் ஒலிவக் கிளையினால் சூழப்பட்டு, அதன் கீழ்புறம் "இசுரேல்" ("ישראל") என எபிரேயத்தில் எழுதப்பட்டு காணப்படுகின்றது. இது பொதுவாக இளம் நீலம் மற்றும் வெள்ளை நிறத்தில் காணப்படும். இசுரேலிய சின்னம் அதன் பாவனைக்கு ஏற்ப வேறுபட்ட நிறங்களிலும் காணப்படும். 

இசுரேலிய அரசு 1948 இல் நடைபெற்ற வடிவமைப்பு போட்டியிலிருந்து இச்சின்னத்தினை உள்வாங்கியது. அப்போட்டியில் கப்ரியல், மக்சிம் சமிர் ஆகியோர் வெற்றிபெற்றிருந்தனர். அவர்களின் வடிவமைப்பை அடிப்படையாகக் கொண்டு, ஏனைய போட்டியாளர்கள் சிலரின் வடிவமைப்பு பகுதிகளைக் கொண்டு இது உருவாக்கப்பட்டது.

இச் சின்னத்திலுள்ள உருவம் டைட்டஸ் வளைவிலுள்ள மெனோராவை அடிப்படையாகக் கொண்டது. மெனோரா புராதன எருசலேம் கோவிலில் பாவிக்கப்பட்டது. முன்பு யூதத்தின் அடையாளமாகக் காணப்பட்ட இது, பிரபஞ்ச ஞானோதயத்தின் அடையாளமாகவும் பார்க்கப்படுகின்றது.

இச் சின்னம் விவிலிய தீர்க்கதரிசியான சக்கரியாவின் தரிசனத்தின் அடிப்படையில் அமைந்திருக்கலாம். சக்கரியா நூலின் 4ம் அதிகாரத்தில் மெனோரா இரு ஒலிவ மரங்களின் மத்தியில் காணப்படுகின்றது என குறிப்பிடப்பட்டுள்ளது.

ஒலிவ கிளைகள் சமாதானத்தின் அடையாளமாக கருதப்படுகின்றது.


</doc>
<doc id="159789" url="https://ta.wikipedia.org/wiki?curid=159789" title="கணினித்தமிழ் வளர்ச்சி மாநாடு">
கணினித்தமிழ் வளர்ச்சி மாநாடு

கணினித்தமிழ் வளர்ச்சி மாநாடு டிசம்பர் 15, 2012, சனிக்கிழமை அன்று சென்னையில் நடைபெறவுள்ளது. இம்மாநாட்டின் ஒருங்கிணைப்பாளராக பேராசிரியர் ந. தெய்வசுந்தரம் என்பவர் செயல்பட்டு வருகிறார். இம்மாநாடு கணினித்தமிழ் வளர்ச்சிக்கான பணிகளைத் தமிழ்நாடு அரசு விரைவுபடுத்த வேண்டும் என்பதை வலியுறுத்தி நடத்தப்படவுள்ளது. 



</doc>
<doc id="159792" url="https://ta.wikipedia.org/wiki?curid=159792" title="யூரியேசு">
யூரியேசு

யூரியேசு "(Urease)" என்பது யூரியாவை நீராற்பகுக்கும் ஒரு நொதி. இது யூரியாவை கரியமில வாயுவாகவும் அம்மோனியாவாகவும் மாற்றுகிறது.

பல நுண்ணுயிர்கள் யூரியேசு நொதியைச் சுரக்க வல்லவை. அவற்றுள் எச். பைலோரி குறிப்பிடத்தக்கது. இது அதிக அளவு யூரியேஸ் நொதியைச் சுரக்கிறது. இதனால் இரைப்பையின் அமிலத்தன்மை போவதுடன் அம்மோனியாவால் புண் உண்டாகிறது.


</doc>
<doc id="159793" url="https://ta.wikipedia.org/wiki?curid=159793" title="திருச்சிராப்பள்ளி பன்னாட்டு வானூர்தி நிலையம்">
திருச்சிராப்பள்ளி பன்னாட்டு வானூர்தி நிலையம்

திருச்சி பன்னாட்டு வானூர்தி நிலையம், இந்தியாவில் உள்ள பழமையான வானூர்தி நிலையங்களில் ஒன்றாகும். திருச்சி வானூர்தி நிலையமானது இந்தியாவில் மிக வேகமாக வளர்ந்து வரும் பன்னாட்டு வானூர்தி நிலையங்களில் முதலிடத்தில் உள்ளது. மேலும் பயணிகள் போக்குவரத்தின் அடிப்படையில் இந்தியாவில் பதினொன்றாம் இடத்தில் உள்ளது. இங்கு முதலில் இந்தியன் ஏர்லைன்ஸ், ஶ்ரீலங்கன் ஏர்லைன்ஸ் போன்ற வானூர்தி நிறுவனங்கள் வானூர்தி சேவையை இயக்க தொடங்கின. பின் கிங்பிஷர், பாரமவுண்ட் ஏர்வேஸ், மிகின் லங்கா, ஏர்இந்தியா எக்ஸ்பிரஸ், ஏர் ஏசியா போன்ற வானூர்தி நிறுவனங்கள், வானூர்தி சேவையை தொடங்கின. இதில் கிங்பிஷர், பாரமவுண்ட் ஏர்வேஸ் மற்றும் மிகின் லங்கா விமான நிறுவனங்கள் தங்களது சேவையை நிறுத்திக்கொண்டன.

தமிழகத்தில் சென்னை மற்றும் கோவைக்கு அடுத்து திருச்சி வானூர்தி நிலையம் தான் சர்வதேச வானூர்தி போக்குவரத்து கொண்ட விமான நிலையமாக ௨௦ ஆண்டுகளுக்கு மேலாக விளங்கி வருகிறது. திருச்சி வானூர்தி நிலையத்துக்கு வானூர்திப் போக்குவரத்து அமைச்சகத்தால் ௪ அக்டோபர் ௨௦௧௨ இல் பன்னாட்டு அந்தஸ்து வழங்கப்பட்டது.

இந்த வானூர்தி நிலையம் தினமும் கிட்டத்தட்ட ௩௦௦௦ வெளிநாட்டு பயணிகளை கையாண்டு வருகிறது. வாரத்திற்கு ௭௭ விமானங்கள் திருச்சியிலிருந்து இயக்கப்படுகின்றன. சராசரியாக நாள்தோறும் திருச்சியிலிருந்து ௬௦௦ பயணிகள் கோலாலம்பூருக்கும், ௪௦௦ பயணிகள் சிங்கப்பூருக்கும் செல்கின்றனர். இந்த வானூர்தி நிலையம் சுங்கத்தீர்வு போன்ற வசதிகள் பெற்றதாக இருப்பதால் வெளிநாட்டு போக்குவரத்து வானூர்திகளை இயக்குவது சாத்தியமானதாகவும், வசதியானதாகவும் உள்ளது.
ஐ.எஸ்.ஓ தரச்சான்று பெற்ற இந்த வானூர்தி நிலையம், நடுக்கிழக்கு நாடுகள், இலங்கை, சிங்கப்பூர் போன்ற நாடுகளுக்கு செல்ல உதவியாக மிகச் சிறந்த தொண்டாற்றி வருகிறது.

இந்த விமான நிலையம் இரண்டாம் உலகப் போரின் போது ஆங்கிலேயர்களால் கட்டப்பட்டது. பிரித்தானிய விமானப்படை உலகப் போரின் போது இந்த விமான நிலையத்தைப் பயன்படுத்தி்யது. போரில் சேதமடைந்த விமானங்கள் இங்கு கொண்டுவரப்பட்டு 2 கி.மீ. தொலைவில் உள்ள பொன்மலை பணிமனையில் பழுது பார்க்கப்பட்டது. உலகப் போருக்குப் பின்னர் பயணிகள் விமான போக்குவரத்துக்கு அனுமதி வழங்கப்பட்டது. பயணிகள் போக்குவரத்து 1980களின் ஆரம்பகாலத்தில் தொடங்கப்பட்டது. இலங்கை ஏர்லைன்ஸ் வாரம் ஒரு முறை கொழும்புக்கு 1981 ம் ஆண்டு விமான சேவையை துவக்கியது, பின்னர் படிப்படியாக இப்போது தினசரி இரண்டு சேவைகளை வழங்கி வருகிறது. இந்தியன் ஏர்லைன்ஸ் 80களில் சென்னைக்கும் மத்திய கிழக்கு நாடுகளுக்கும் தனது செயல்பாடுகளைத் தொடங்கியது.

பிஆர் பிரவுஸ்(1942 இல் திருச்சி விமான நிலையத்தில் விமான போக்குவரத்து கட்டுப்பாட்டாளராக பணிபுரிந்தவர்) இன் கூற்றுப்படி 1930 மற்றும் 40களில் விமான நிலையம் ரேஸ் கோர்ஸாக பயன்படுத்தப்பட்டது. விமான நிலையத்தில் ஒரு கட்டுப்பாட்டு கோபுரமும் 600 மீட்டர் ஓடுபாதையும் தவிர எந்தவொரு கட்டிடமும் இல்லை. மேலும் அவர் கூறுகையில், திருச்சி விமான நிலையம் டாட்டாவின் டகோட்டா ரக விமானங்களைக் கையாண்டுள்ளது. இந்த விமானம் மும்பையிலிருந்நு பெங்களூரு வழியாக திருச்சி வந்து எரிபொருள் நிரப்பிய பிறகு பயணிகளை ஏற்றிக்கொண்டு கொழும்புக்கு சென்றது.. வழக்கமாக 5 முதல் 20 பேர் திருச்சியிலிருந்து இந்த விமானத்தில் பயணம் செய்தனர்.

திருச்சி விமான நிலையத்தில் இரண்டு அடுத்தடுத்த முனையங்கள் உள்ளது. புதிய ஒருங்கிணைந்த முனையம் சர்வதேச மற்றும் உள்நாட்டு விமான போக்குவரத்துக்கு பயன்படுத்தப்படுகிறது. பழைய முனையம் சர்வதேச சரக்கு முனையமாக மாற்றப்பட்டு இயங்கிவருகிறது.

80 கோடி செலவில் கட்டப்பட்ட புதிய ஒருங்கிணைந்த பயணிகள் முனையம் 21 பிப்ரவரி 2009 அன்று தொடங்கி ஜூன் 2009 1ல் இருந்து செயல்படத் தொடங்கியது இரண்டு மாடி முனையத்தில் மொத்த தரைப் பகுதி 11,777 சதுர மீட்டர் உள்ளது. முனையம் கொடுக்கப்பட்ட நேரத்தில் 400 பயணிகளைக் கையாளுவதற்கு வடிவமைக்கப்பட்டிருக்கிறது. புதிய முனையத்தின் சில அம்சங்கள் :

விமான நிலையத்தில் பழைய முனையம் ஒரு சர்வதேச சரக்கு வளாகமாக மாற்றப்பட்டுள்ளது. 4000 சதுர மீட்டர் சரக்கு வளாகம் 21 நவம்பர் 2011 அன்று செயல்பாட்டிற்கு வந்தது.. தமிழ்நாட்டின் மத்திய மற்றும் தெற்குப் பகுதியிலிருந்து வெளிநாட்டு ஏற்றுமதிக்கு சுலபமான வழியாகவும் நுழைவாயிலாகவும் இந்த விமான நிலையம் உள்ளது. அழியக் கூடிய மற்றும் கெடாத பொருட்கள், ஆடைகள், கைத்தறி, கணினி ஹார்டுவேர் உட்பட பல்வேறு வகையான பொருட்கள் இப்பகுதியில் உற்பத்தி செய்யப்படுகின்றன, இதனால் விமான நிலையத்தில் சரக்கு போக்குவரத்துக்கு அதிக தேவை உள்ளது. 6000 முதல் 7000 டன்கள் வரை சரக்குகள் ஏற்றுமதி செய்ய மதிப்பிடப்பட்டுள்ளது. மேலும் இங்கு ஆபத்தான சரக்குகளை கையாள்வதற்கான தனி வளாகமும் அமைந்துள்ளது.

திருச்சி விமான நிலையத்தில் முதலில் குறுக்காக சந்திக்கும் இரண்டு ஓடுபாதைகள் இருந்தன. பின்னர் சிறிய ஓடுபாதையான 15/33 மூடப்பட்டு, தரையிறங்கும் விமானங்களை விமான நிறுத்துமிடத்துக்கு கொண்டு செல்லும் பாதையாக பயன்படுத்தப்படுகிறது. இப்போது இங்கு பயன்பாட்டில் இருப்பது 2480 மீட்டர் நீளமுள்ள 09/27 ஓடுபாதை ஆகும். மிகவும் நீளம் குறைவான இந்த ஓடுபாதையில் ஏர்பஸ் A320, 321, போயிங் 737 மற்றும் ATR ரக சிறிய விமானங்கள் மட்டுமே தரையிறங்க முடியும். மேலும் ஓடுபாதையில் தரையிறங்குவதற்கான வழிகாட்டி கருவி, இரவு நேரத்தில் தரையிறங்க ஓடுபாதை விளக்குகள் உட்பட அனைத்து நவீன வசதிகளும் உள்ளன.

தொடர்ந்து அதிகரித்து வரும் பயணிகள் போக்குவரத்தினால், திருச்சி விமான நிலையமானது கடந்த 2004ஆம் ஆண்டு முதல் விரிவாக்கம் செய்யப்பட்டு வருகிறது. இதன் மூலம் பழைய ஓடுபாதை 6,000 அடியிலிருந்து (1,829 மீட்டர்) 8,136 அடியாக (2,480 மீட்டர்) நீட்டிக்கப்பட்டது; விமான நிறுத்துமிடங்கள் ஏழாக அதிகரிக்கப்பட்டது; தரையிறங்கிய விமானம் நேராக நிறுத்துமிடத்திற்கு செல்வதற்கான "டாக்சிவே" பாதை மற்றும் புதிய முனையம் ஒன்றும் கட்டப்பட்டது.

விரிவாக்கத்தின் இரண்டாம் கட்டமாக, தற்போதுள்ள சிறிய ஓடுபாதையை 12,500 அடியாக (3,810 மீட்டர்) உயர்த்தவும், அதி நவீன விமான போக்குவரத்து கட்டுப்பாட்டு கோபுரம் அமைக்கவும், தற்போதுள்ள பயணிகள் முனையத்தை 17,920 சதுர மீட்டராக (192,900 சதுர அடி) விரிவுபடுத்தி, ஒரே நேரத்தில் 1075 பயணிகளை கையாளவும், வேறு சில கட்டடங்கள் கட்டவும் இந்திய விமான நிலைய ஆணையம் முடிவெடுத்துள்ளது. இதற்காக விமான நிலையத்தின் அருகேயுள்ள விவசாய நிலங்கள் மற்றும் இந்திய ராணுவத்துக்கும் சொந்தமான நிலங்கள் ஆகியனவற்றை கையகப்படுத்தும் பணியை மாவட்ட நிர்வாகம் தொடங்கியுள்ளது.
திருச்சிராப்பள்ளி சர்வதேச விமானநிலையம் 8 விமான நிலங்களுடன்   நேரடியாக இணைக்கப்பட்டுள்ளதுடன்( உள்ளூர் மற்றும் வெளிநாடு), 8 விமான நிறுவனங்கள்  சேவைகள் வழங்குகிறது. 



</doc>
<doc id="159794" url="https://ta.wikipedia.org/wiki?curid=159794" title="இடும்பன்காரி (கதைமாந்தர்)">
இடும்பன்காரி (கதைமாந்தர்)

இடும்பன்காரி கல்கி எழுதிய பொன்னியின் செல்வன் புதினத்தில் வருகின்ற பாண்டிய ஆபத்துதவிகளில் ஒருவராவார். 

இடும்பன்காரி வீரபாண்டியனை ஆதித்த கரிகாலன் கொன்றமைக்காகச் சோழ வம்சத்தினையே அழித்துவிடுவது என்று சபதம் செய்த பாண்டிய ஆபத்துதவிகளில் ஒருவர். கடம்பூர் சம்புவரையர் மாளிகையில் சேவகனாக வேடமிட்டு இருக்கிறான். சம்புவரையர் மாளிகையில் பெரிய பழுவேட்டரையர் தலைமையில் சிற்றரசர்களின் கூட்டம் நடக்கின்றது. அதில் சுந்தர சோழருக்கு அடுத்து மதுராந்த தேவனை மன்னராக்குவது குறித்து ஆலோசனை நடைபெருகிறது. அதை முழுவதுமாகக் கவனித்து வருகிறான் இடும்பன்காரி. சம்புவரையர் மகனான கந்தன் மாறன் வந்தியத்தேவனுக்குக் குதிரை பிடித்துக் கொண்டு போக சொல்கிறான். அதைப் பயன்படுத்தி மாளிகையிலிருந்து வெளிவருகிறான்.

ரவிதாசன், சோமன் சாம்பவன் போன்ற மற்ற பாண்டியன் ஆபத்துதவிகள் அனைவரும் கங்க மன்னன் பிரிதிவீபதியின் பள்ளிப்படை அருகே சந்தித்துப் பேசுகிறார்கள். இடும்பன்காரி கடம்பூர் மாளிகையில் வந்தியத்தேவனையும், ஆழ்வார்க்கடியானையும் கண்டதாகக் கூறுகிறான். ஆழ்வார்க்கடியான் ஒற்றன் எனவே அவனைக் கண்டதும் கொன்றுவிடும்படி ரவிதாசன் எல்லோருக்கும் சொல்கிறான். இவை எல்லாவற்றையும் ஆழ்வார்க்கடியான் மரத்தின் பின்னிருந்து அறிந்து கொள்கிறான்.

ரவிதாசனை கதைபாத்திரமாக கொண்டு வெளிவந்துள்ள நூல்கள்.




</doc>
<doc id="159799" url="https://ta.wikipedia.org/wiki?curid=159799" title="கோமேதகம்">
கோமேதகம்

கோமேதகம் ("Garnet") என்பது சிலிக்கேட்டு கனிமக் குழுவிலுள்ள வெண்கலக் கால இரத்தினக்கல்லும், மிருதுவாக்கப் பயன்படும் ஓர் கனிமமும் ஆகும்.

கோமேதகம் ஒரேமாதிரியான பெளதீகப் பண்பினையும் படிக அமைப்பினையும் கொண்டு, வேறுபட்ட இரசாயனப் பொதிவுடன் காணப்படுகின்றது.


</doc>
<doc id="159801" url="https://ta.wikipedia.org/wiki?curid=159801" title="தூத்துக்குடி வானூர்தி நிலையம்">
தூத்துக்குடி வானூர்தி நிலையம்

தூத்துக்குடி வானூர்திநிலையம் தமிழ்நாடு மாநிலத்தில் தூத்துக்குடி நகரிலிருந்து தொலைவில் வாகைகுளத்தில் அமைந்துள்ள உள்நாட்டு வானூர்தி நிலையம் ஆகும்.
தூத்துக்குடி வானூர்தி நிலையத்தில் 10/28க்கு நெறிப்படுத்தும் 1351 மீட்டர்கள் நீளமும் 30 மீட்டர்கள் அகலமும் உடைய தாரிடப்பட்ட ஒரு ஓடுதளம் உள்ளது. 100 மீட்டர்களுக்கு 60 மீட்டர்கள் அளவுள்ள முகப்புத் தளத்தில் ஒரே நேரத்தில் ஏடிஆர் 72 இரகம் அல்லது அதை ஒத்த இரண்டு வானூர்திகள் நிறுத்த வசதி உள்ளது. இதன் நிலைய வளாகத்தில் உச்சநிலையில் 72 பயணிகளை மேலாளுமாறு வசதிகள் உள்ளன. ஓட்டுதலுக்குத் துணைபுரிய துல்லிய அணுகை வழி சுட்டுகை (PAPI) விளக்குகளும் வானூர்தி நிலைய தொலை வழிகாட்டியும் நிறுவப்பட்டுள்ளன.

தூத்துக்குடி வானூர்தி நிலையத்தை மேம்படுத்த முதன்மைத் திட்டமொன்றை தயாரித்து நடுவண் அரசின் குடிசார் வான்வழிப் போக்குவரத்து அமைச்சகம் மாநில அரசிடம் 586 ஏக்கர் நிலத்தைக் கையகப்படுத்தித் தருமாறு கோரியுள்ளது. மேலும் 110 ஏக்கர் நிலம் இந்திய வான்படைக்கும் இந்திய கடலோரக் காவல்படைக்கும் அவர்களது இயக்கங்களுக்காக ஒதுக்கப்பட்டுள்ளது.



</doc>
<doc id="159803" url="https://ta.wikipedia.org/wiki?curid=159803" title="இரத்தினக்கல்">
இரத்தினக்கல்

இரத்தினக்கல் அல்லது இரத்தினம் என்பது கனிமத் துண்டு. இது வெட்டப்பட்டு, மெருகூட்டப்பட்டு அணிகலன் அல்லது ஏனைய அலங்கரிப்பு செய்ய பயன்படுகின்றது. ஆயினும், குறிப்பிட்ட பாறைகள் (வைடூரியம் மற்றும் வேதியியல் பொருட்களான அம்பர் ஆகியவை கனிமங்கள் இல்லை. ஆயினும் அவை அணிகலன் செய்வதற்கு பயன்படுத்தப்பட்டு இரத்தினக்கல் என்றே கருதப்படுகின்றன.

அனேகமான இரத்தினக்கற்கள் கெட்டியானவை. ஆயினும், சில மென்மையான கனிமங்கள் அவற்றின் பளபளப்பு அல்லது ஏனைய கலை நயமுடைய பெறுமான பெளதிகப் பண்புகளினால் அணிகலன் செய்யப் பயன்படுத்தப்படுகின்றன. அரிதாகக் கிடைப்பதால் அதன் பண்பினால் இரத்தினக்கல் பெறுமதிமிக்கதாகக் காணப்படுகின்றது. அணிகலனுக்கு அப்பால் இவை தொல்பழங்காலம் முதல் 19 ஆம் நூற்றாண்டு வரை விலை மதிப்பு மிக்க செதுக்கல் வேலைகளுக்கும் கலைப் பொருட்களுக்கும் பயன்படுத்தப்படுகின்றன.


</doc>
<doc id="159806" url="https://ta.wikipedia.org/wiki?curid=159806" title="மணிமேகலை (கதைமாந்தர்)">
மணிமேகலை (கதைமாந்தர்)

மணிமேகலை கல்கி எழுதிய பொன்னியின் செல்வன் புதினத்தில் வருகின்ற சிற்றரசர் செங்கண்ணர் சம்புவரையரின் மகள் ஆவாள். மேலும் வந்தியத்தேவனின் நண்பனான கந்தமாறனின் சகோதரியாகவும், வந்தியத்தேவனை நேசிப்பவளாகவும் வருகிறாள்.

மணிமேகலை கடம்பூர் சம்புவரையர் சிற்றரசரின் மகள். சம்புவரையர் மாளிகையில் அவள் வைத்ததே சட்டமென இருக்கிறது. இவளுடைய சகோதரனான கந்த மாறன், தன்னுடைய நண்பன் வந்தியத்தேவனுக்கு மணிமேகலையைத் திருமணம் செய்விக்க எண்ணுகிறான். அதனால் அடிக்கடி வந்தியத்தேவனின் வீரத்தினை அவளிடம் கூறுகிறான். வெளியில் அதை வெறுப்பதாக நடித்தாலும், வந்தியத்தேவன் மீது மணிமேகலைக்குக் காதல் வருகிறது. மனதிலேயே வந்தியத்தேவனை மணந்து, இல்லறம் நடத்துகிறாள். தன் தோழிகளிடம் வந்தியத்தேவனின் வீர பராக்கரமங்களை எடுத்துரைக்கிறாள். தோழிகள் அனைவருக்கும் மணிமேகலை வந்தியத்தேவனைக் காதலிப்பது தெரிகிறது. 

இடையே கந்தன் மாறனின் மனம் மாறுகிறது, வந்தியத்தேவன்தான் தன்னை பின்னாலிருந்து கத்தியில் குத்தியதாக எண்ணுகிறான். அதனால் சகோதரனின் மேல் இருந்த அன்பினால், மணிமேகலைக்கு வந்தியத்தேவனை ஏற்றுக் கொள்ள மனம் வரவில்லை. எனினும் வந்தியத்தேவனின் மீதான காதலையும் விடமுடியாமல் தவிக்கிறாள். கந்தன் மாறனும், சம்புவரையரும் மதுராந்தகத் தேவனுக்கு மணிமேகலையை மணம் செய்துவைக்க எண்ணுகிறார்கள். சுந்தர சோழருக்கு அடுத்து மன்னராகப் போவது மதுராந்த தேவன் என்றும், அதனால் அவனை திருமணம் செய்தால் மணிமேகலை பட்டத்து ராணியாக ஆகும் வாய்ப்பு உள்ளதெனவும் கூறி வற்புறுத்துகிறார்கள். மணிமேகலை வந்தியத் தேவனை நினைத்தவண்ணம் இருப்பதால், வந்தியத்தேனை ஏதுமற்ற அநாதை என்று கந்தன் மாறன் சாடுகிறான். அவனுடைய சாடல் மணிமேகலைக்கு வருத்தத்தினை அளிக்கிறது.

சம்புவரையர் மாளிகையில் விருந்தினராக வரும் நந்தினியுடன் மணிமேகலை நட்பு கொள்கிறாள். பெண்ணாக இருந்தாலும் நந்தினியை திருமணம் செய்து இல்லறம் நடத்த கூட தான் தயார் என்று கூறுகிறாள். அதனை மறுத்த நந்தினி மணிமேகலை விரும்புவது வந்தியத்தேவனை என்பதை அறிந்து அவனையே திருமணம் செய்துகொள் என்கிறாள். அதற்கு தடையாக தன்னுடைய தகப்பனாரும், தமயனும் இருப்பதை பற்றி நந்தினியிடம் எடுத்துரைக்கின்றாள் மணிமேகலை. மாளிகைக்கு தான் வந்ததே, ஆதித்த கரிகாலனை மணிமேகலைக்கு திருமணம் செய்விக்கவே என்று நந்தினி கூறினாலும், மணிமேகலைக்கு நந்தினியின் மீது பற்று அதிகமாகிறது. இருவரும் இணைந்து நீராட செல்கின்றார்கள். அங்கு அடிப்பட்ட புலி அவர்களை தாக்க வரும்போது, கரிகாலனும், வந்தியத்தேவனும் அவர்களை காக்கின்றார்கள். பொழுது போவதற்காக மணிமேகலை யாழ் இசைத்து பாடல் பாடுகிறாள். ஆதித்த கரிகாலன் கேட்டுக்கொண்டதற்கினங்க காதல்பாடல்களை பாடும் மணிமேகலை, வந்தியத்தேவனையே பார்த்துக் கொண்டே பாடுகிறாள். 

வந்தியத்தேவனுக்கு ஆபத்து என்று நந்தினி கூறியதை உண்மையென நம்பி சம்புவரையர் மாளிகையிலிருந்து அவனை தப்புவிக்க ஏற்பாடு செய்கிறாள். ஆனால் வந்தியத்தேவன் வேட்டை மண்டபத்தில் ஒளிந்திருக்கும் பாண்டிய ஆபத்துதவிகளை காண செல்கிறான். அவனை காப்பாற்றும் பொருட்டு மணிமேகலையும் உடன் செல்கிறாள். ஆதித்த கரிகாலனை நந்தினி உள்ளிட்ட ஆபத்துதவிகள் கொன்றுவிடுகின்றார்கள். அங்கே இருந்த வந்தியத்தேவனை கந்தன் மாறனும், சம்புவரையும் கொலையாளியாக நினைக்கின்றார்கள். அவனை காப்பாற்ற தானே ஆதித்தனை கொன்றதாக கூறுகிறார் மணிமேகலை. 

வந்தியத்தேவனை தஞ்சை சிறையில் அடைத்ததும், அங்கே வந்து குந்தவையிடம் தான் ஆதித்தனை கொன்றதாக கூறுகிறார். அத்துடன் ஆதித்த கரிகாலன் தனக்கு எழுதிய ஓலையை கொடுக்கிறாள். அதில் வந்தியத்தேவன் மீது எந்தவொரு குற்றமும் இல்லை என்பதை ஆதித்த கரிகாலனே குறிப்பிட்டுள்ளார். இவர்கள் சென்று மீட்பதற்குள் வந்தியத்தேவன் தப்பித்துவிடுகிறான். அவனை தொடர்ந்து சென்ற கந்தன் மாறன் மதுராந்தகன் மேல் வேலை பாய்த்துவிட்டு, வந்தியத்தேவனை கொன்றுவிட்டதாக மணிமேகலையிடம் கூறுகிறான். அதைக் கேட்டு கோபம் கொண்ட மணிமேகலை தன்னுடைய கத்தியை எடுத்து கந்தன்மாறனை கொலைசெய்ய முற்படுகிறாள். வந்தியத்தேவனையை கந்தன் மாறன் கொன்றுவிட்டதாகவும், அதனால் தான் கந்தன் மாறனை கொன்றுவிட்டதாகவும், இருவரும் இறந்துவிட்டதாகவும் நினைத்துக்கொள்கின்றாள். வந்தியத்தேவன் நேரில் நின்ற போதிலும் அவனையும் அடையளம் காணாமமுடியாத பிச்சியாகிவிடுகிறாள்.

அவளை தான் வளர்ப்பதாக கூறி செம்பியன் மாதேவி கோவில்களுக்கு அழைத்து செல்கிறாள். ஆனால் சம்புவரையர் தன்னுடைய மகன் கந்தன் மாறன் காவலுக்கு சென்றுவிடுவதால், மகளுடனாவது இருக்கிறேன் என்று கூறி மணிமேகலை அழைத்துக் கொண்டு செல்கிறார். வழியில் இரவு தங்குமிடத்திலிருந்து மணிமேகலை காணாமல் போகிறாள். நெடுநாட்கள் தேடியும் கிடைக்காமல் இருக்கும் மணிமேகலை கிடைத்துவிட்டதாகவும், அவளை இறுதிமுறையாக வந்தியத்தேவன் சந்திக்கவேண்டும் என்றும் கந்தன் மாறன் ஓலை அனுப்புகிறான். மணிமேகலையை காண வந்தியத்தேவன் பயணப்படுவதோடு கதை முடிகிறது. 

மணிமேகலையை கதைபாத்திரமாக கொண்டு வெளிவந்துள்ள நூல்கள்.




</doc>
<doc id="159807" url="https://ta.wikipedia.org/wiki?curid=159807" title="ஜெரோம்">
ஜெரோம்

புனித ஜெரோம் (சுமார். 347 – 30 செப்டம்பர் 420; (பழைய வழக்கில் "புனித எரோணிமுசு") (; ) என்பவர் உரோமைப் பேரரசில் வாழ்ந்த கிறித்தவ குருவும், இறையியல்லாளரும், வரலாற்றாசிரியரும் ஆவார். இவர் திருச்சபையின் மறைவல்லுநர்களுல் ஒருவர். இவரின் தந்தை யுசிபஸ்.

யுகோஸ்லாவியாவைச் சேர்ந்த டால்மேஷியாவில் நான்காம் நூற்றாண்டின் மத்தியில் பிறந்த இவர், ரோமையில் படித்து பின்னர் இன்னும் அதிகம் படிக்க வேண்டும் என்ற ஆர்வத்தில் பல நாடுகளுக்குச் சென்றார். லத்தின், கிரேக்கம், எபிரேயம் ஆகிய மொழிகளில் புலமை அடைந்த இவர், தனது 39 வது வயதில் குருப்பட்டம் பெற்றார். பல ஆண்டுகள் பல்வேறு இடங்களில் பணி புரிந்து, இறுதியாக பாலஸ்தீனம் அடைந்தார். அங்கு 5 ஆண்டுகள் பாலைவனத்தில் வாழ்ந்தார். இவர் இலத்தீனில் விவிலியத்தை மொழிபெயர்த்ததற்காக பெரிதும் அறியப்படுகின்றார். விவிலியத்தை எபிரேயம், அரமேயிக் ஆகிய மொழிகளிலிருந்து நேரடியாக லத்தினுக்கு மொழி பெயர்த்தார். இந்த மொழிபெயர்ப்பு வுல்காத்தா (அதாவது, சாதாரணமாக பயன்படுத்துவது) என்று அறியப்படுகின்றது. இந்த மொழிபெயர்ப்பை ட்ரென்ட் பொதுச்சங்கம் கத்தோலிக்க திருச்சபையின் அதிகாரப்பூர்வமான மொழிபெயர்ப்பு என அறிவித்தது.

இவர் பெத்லகேமுக்கு அருகில் 30 செப்டம்பர் 420இல் இறந்தார் என்பர். இவர் முதலில் பெத்லகேமில் அடக்கம் செய்யப்பட்டாலும் பின்னர் இவரின் திருப்பண்டங்கள், உரோமையில் உள்ள புனித மரியா பேராலயத்துக்கு எடுத்து வரப்பட்டு அங்கு அடக்கம் செய்யப்பட்டது.

இவர் கத்தோலிக்க திருச்சபை மற்றும் கிழக்கு மரபுவழி திருச்சபைகளில் புனிதராக மதிக்கப்படுகின்றார். இவர் நூல்நிலைய கண்காணிப்பாளர்களின் பாதுகாவலர் எனக் கருதப்படுகிறார்.


</doc>
<doc id="159810" url="https://ta.wikipedia.org/wiki?curid=159810" title="ஏ. வி. சி. கல்லூரி">
ஏ. வி. சி. கல்லூரி

ஏ.வி.சி கல்லூரி அல்லது அன்பநாதபுரம் வகையறா அறக்கட்டளைக் கல்லூரி ("A. V. C. College") மயிலாடுதுறையில் 1955 ஆம் ஆண்டு துவக்கப்பட்டது. கல்லூரி தொடங்கும் போது சென்னை பல்கலைக்கழகத்துடன் இணைவுப்பெற்று பின்னர் 1983ஆம் ஆண்டு பாரதிதாசன் பல்கலைக்கழகத்தோடு இணைக்கப்பெற்றது. 1980-81 இல் இக்கல்லூரி தனது வெள்ளிவிழாவையும் 2005-06 இல் பொன்விழாவையும் கொண்டாடியது. 1987 இல் இக்கல்லூரிக்கு தன்னாட்சி நிலை கிடைத்தது.



</doc>
<doc id="159816" url="https://ta.wikipedia.org/wiki?curid=159816" title="பூதி விக்கிரம கேசரி">
பூதி விக்கிரம கேசரி

பூதி விக்கிரம கேசரி முதலாம் பராந்தக சோழன் முதல் சுந்தர சோழன் வரையிலான காலங்களில் கொடும்பாளூர் மற்றும் அதனை சுற்றியுள்ள பகுதிகளை ஆண்ட இருக்குவேளிர் குலத்தை சேர்ந்த சிற்றரசர் ஆவார். இவர் முதலாம் பராந்தக சோழன் மற்றும் சுந்தர சோழன் காலங்களில் போரில் சோழப் படைகளுக்கு தலைமைவகித்துள்ளார்.

இவருடைய இயற்பெயர் பூதி என்பதாகும். போர் திறமையால் விக்ரம கேசரி என்று வழங்கப்பட்டுள்ளான். தென்னவன் இளங்கோவேள் என்றும் அழைக்கப்பட்டிருப்பதாக கல்வெட்டுகளின் மூலம் தெரிகிறது.


பூதி விக்கிரம கேசரி சோழ மன்னனின் மகளான அனுபமையை மணந்தவர். கொடும்பாளூரை ஆண்ட சமராபிராமன் என்பவரின் மகன். கற்றளி மற்றும் வரகுணை என்று இருமனைவிகளும், பராந்தகவர்மன், ஆதித்தய வர்மன் என்று இரண்டு மகன்கள் இவருக்கு இருந்ததையும் கல்வெட்டுகள் தெரிவிக்கின்றன.

பூதி விக்கிரம கேசரியைக் கதைபாத்திரமாக கொண்டு வெளிவந்துள்ள நூல்கள்.


வரலாறு குறிப்பிடும் பூதி விக்கிரம கேசரியை ஒரு முக்கிய கதாபாத்திரமாக இப்புதினம் கொண்டுள்ளது.


 

</doc>
<doc id="159819" url="https://ta.wikipedia.org/wiki?curid=159819" title="வ. உ. சிதம்பரனார் துறைமுகம்">
வ. உ. சிதம்பரனார் துறைமுகம்

வ. உ. சிதம்பரனார் துறைமுகம் ("V.O.Chidambaram Port Trust") முன்னதாக தூத்துக்குடி துறைமுகம் இந்தியாவின் 12 முதன்மைத் துறைமுகங்களில் ஒன்றாகும். 2011 ஆம் வருடம் கப்பலோட்டிய தமிழர் வ.உ.சிதம்பரனாரின் நினைவாக அவரது பெயர் சூட்டப்பட்டது.தமிழ்நாட்டின் தூத்துக்குடி நகரில் அமைந்துள்ள இந்தக் கடலோரச் செயற்கைத் துறைமுகம்1974ஆம் ஆண்டு சூலை 11 இல் முதன்மைத் துறைமுகமாக அறிவிக்கப்பட்டது. தமிழ்நாட்டின் இரண்டாவது பெரும் துறைமுகமாகவும் கொள்கலன் முனையங்களில் கொச்சி, சவகர்லால் நேரு துறைமுகம், மும்பை மற்றும் சென்னைத் துறைமுகங்களுக்கு அடுத்ததாக இந்தியாவின் நான்காவது மிகப்பெரும் துறைமுகமாகவும் விளங்குகிறது. 2008ஆம் ஆண்டில் ஏப்ரல் 1 முதல் செப்டம்பர் 13 வரை 10 மில்லியன் டன்களுக்கும் கூடுதலாக சரக்குகளை மேலாண்டுள்ளது. இத்துறைமுகத்திலிருந்து ஐக்கிய அமெரிக்கா, சீனா, ஐரோப்பா, இலங்கை மற்றும் நடுநிலக் கடல் நாடுகளுக்கு ஏற்றுமதி/இறக்குமதி நடைபெறுகிறது.

கி.பி. 7 - 9 மற்றும் கி.பி. 10 - 12 காலகட்டங்களில் பாண்டிய மற்றும் சோழ மன்னர்களின் பயன்பாட்டில் இயற்கைத் துறைமுகமாக இருந்ததாகக் கூறப்படுகிறது.

தூத்துக்குடி பல நூற்றாண்டுகளாகவே முத்து வளர்ப்பிற்கும் கடல்சார் வணிகத்திற்கும் பெயர்பெற்றிருந்தது. மிகுந்த வளமிக்க பின்னிலத்தையும் இயற்கைத் துறைமுகத்தையும் கொண்டிருந்த இங்கு துவக்கத்தில் மர தூண் துறைகளும் பின்னர் திருகாணி தூண் துறைகளும் கட்டப்பட்டன. தொடருந்து இணைப்பு ஏற்பட்டபின்னர் துறைமுக மேம்பாட்டுப் பணிகள் முனைப்பாகத் தொடங்கின. 1868ஆம் ஆண்டில் தூத்துக்குடி ஓர் நங்கூரம் பாய்ச்சி கப்பல்கள் நடுக்கடலில் இருக்க படகுகள் மூலம் நிலத்துடன் தொடர்பு கொண்ட நங்கூரத் துறைமுகமாக அறிவிக்கப்பட்டது. அன்று முதலே பல மேம்பாட்டுப் பணிகள் தொடர்ந்து மேற்கொள்ளப்பட்டு வந்தன. 

இங்கு பெருகி வரும் போக்குவரத்தைக் கருத்தில் கொண்டு இந்திய அரசு அனைத்து வானிலைகளிலும் இயங்கக்கூடியத் துறைமுகம் அமைக்கத் திட்டமிட்டது. புதியதாகக் கட்டப்பட்ட தூத்துக்குடித் துறைமுகம் 1974ஆம் ஆண்டு சூலை 11 அன்று இந்தியாவின் பத்தாவது முதன்மைத் துறைமுகமாக திறக்கப்பட்டது. 1979ஆம் ஆண்டில் அதுவரை இயங்கிய தூத்துக்குடி சிறு துறைமுகமும் புதியதாகக் கட்டப்பட்ட பெரிய துறைமுகமும் இணைக்கப்பட்டு தூத்துக்குடி துறைமுக பொறுப்புக் கழகத்தின் நிர்வாகத்தில் வந்தன.



</doc>
<doc id="159829" url="https://ta.wikipedia.org/wiki?curid=159829" title="சி. தண்டாயுதபாணி">
சி. தண்டாயுதபாணி

சிங்காரவேலு தண்டாயுதபாணி ("Singaravelu Thandayuthapani", பிறப்பு: 7 ஆகத்து 1950) இலங்கைத் தமிழ் அரசியல்வாதியும், ஆசிரியரும் ஆவார். இவர் கிழக்கு மாகாண கல்வி அமைச்சராகப் பதவியில் உள்ளார்.

தண்டாயுதபாணி திருகோணமலை கோணேஸ்வரா இந்துக்கல்லூரியில் கல்வி கற்றவர். பொருளியலில் பட்டம் பெற்ற பின்னர் பலாலி ஆசிரியர் பயிற்சிக் கல்லூரியில் சேர்ந்து ஆசிரியப் பயிற்சி பெற்றார்.

தண்டாயுதபாணி பாடசாலை அதிபராகவிருந்து பின்னர் கல்வித்துறைப் பணிப்பாளரானார். கிழக்கு மாகாணத்துக்கான காணி, காணி அபிவிருத்தி, கல்வி, கலாசார அமைச்சின் செயலாளராக 2010 முதல் 2011 ஆம் ஆண்டு வரை பணியாற்றினார்.

2012 இல் இடம்பெற்ற மாகாணசபைக்கான தேர்தல்களில் தமிழ்த் தேசியக் கூட்டமைப்பின் வேட்பாளராக திருகோணமலை தேர்தல் மாவட்டத்தில் போட்டியிட்டு கிழக்கு மாகாணசபை உறுப்பினராகத் தேர்ந்தெடுக்கப்பட்டார். 2012 செப்டம்பர் 28 இல் இவரை மாகாணசபையின் எதிர்க்கட்சித் தலைவராக தமிழ்த் தேசியக் கூட்டமைப்பு ஏகமனதாகத் தேர்ந்தெடுத்தது. தண்டாயுதபாணியும் அவருடன் தேர்ந்தெடுக்கப்பட்ட ஏனைய 10 கூட்டமைப்பு உறுப்பினர்களும் 2012 செப்டம்பர் 28 இல் கூட்டமைப்புத் தலைவரும் நாடாளுமன்ற உறுபினருமான இரா. சம்பந்தன் முன்னிலையில் பதவிப் பிரமாணம் செய்து கொண்டனர்.

சி. தண்டாயுதபாணி 2014 ஆகத்து 28 அன்று இலங்கைத் தமிழரசுக் கட்சியின் திருகோணமலை மாவட்டக் கிளையின் தலைவராகத் தேர்ந்தெடுக்கப்பட்டார்.

2015 அரசுத்தலைவர் தேர்தலின் பின்னர் கிழக்கு மாகாணத்தில் அனைத்துக் கட்சி தேசிய மாகாண அரசு உருவாக்கப்பட்டது. தண்டாயுதபாணி கிழக்கு மாகாணக் கல்வி அமைச்சராக ஆளுனர் ஒஸ்டின் பெர்னாண்டோ முன்னிலையில் 2015 மார்ச் 3 அன்று பதவியேற்றார்.


</doc>
<doc id="159842" url="https://ta.wikipedia.org/wiki?curid=159842" title="பழந்தமிழ் இசை">
பழந்தமிழ் இசை

பழந்தமிழ் இசை என்பது தமிழரின் மரபு வழியான மிகப் பழைமையான இசைச் செல்வமாகும். பழந்தமிழிசையெனக் குறிப்பிடும் போது ஐரோப்பியர் ஆட்சிக்கு முற்பட்ட காலத் தமிழ் மொழியின் இசை நடை, சிறப்புகள், பெற்ற மாற்றங்கள் ஆகியவை இங்கு குறிப்பிடப்படுகிறது. சங்கத்தமிழானது இயல், இசை, நாடகமென மூன்று வகையாகும். இதில் இசை என்பது தமிழிசையாகும். பழந்தமிழ் மக்கள் வேறு இன மக்களுடன் நெருங்கிய தொடர்பு கொள்வதற்கு முன்பே இசையும் அதோடு இணைந்த கூத்தும் உருவாகி வளரத் தொடங்கின. இசை, கூத்து ஆகியவற்றின் கலை நுட்பங்களை விளக்கும் இலக்கணத் தமிழ் நூல்கள் எழுந்தன. இந்நூல்கள் எழுதப்பட்ட காலம் முச்சங்க காலமென அறியப்படுகிறது. இம்முச்சங்க காலம் இற்றைக்கு ஏறத்தாழ மூவாயிரம் ஆண்டுகளுக்கு முற்பட்டது. எனவே தமிழர் இசையும் கூத்தும் மூவாயிரம் ஆண்டுகளுக்கு முன்பிருந்தே செவ்விய கலைகளாக விளங்கின என உறுதியாகக் கொள்ளலாம்.

கி. பி. 16 ஆம் நூற்றாண்டளவில் சிறப்பு பெற்ற கர்நாடக இசைக்கும் தமிழிசைக்கும் பலவிதமான ஒற்றுமைகள் உண்டு. இன்று தழைத்தோங்கி இருக்கும் கர்நாடக இசையே தமிழிசையின் மறுவடிவம் என்றும் கூறுவர். சங்க நூல்களான பத்துப்பாட்டு, எட்டுத்தொகை, தொல்காப்பியம் ஆகிய நூல்களிலும், ஐம்பெரும் காப்பியங்களில் ஒன்றானசிலப்பதிகாரத்திலும் தமிழிசை பற்றிய பல செய்திகள் கூறப்பட்டுள்ளன. கி. பி. ஆறாம் நூற்றாண்டில் தொடங்கி 10 ஆம் நூற்றாண்டு வரை தோன்றிய இந்துசமய மறுமலர்ச்சிக் காலத்தில் அப்பர், திருஞான சம்பந்தர், மாணிக்கவாசகர் போன்ற நாயன்மார்கள் தோன்றி பழந்தமிழிசைக்குப் புத்துயிர் அளித்தனர்,
தமிழ் இசைக்கு இலக்கணம் வகுத்த முதல்நூல் அகத்தியம் என்று அறிஞர்கள் கூறுவர். ஆனால் அந்த அரிய நூல் இப்போது இல்லை. அகத்தியம் ஏழாயிரம் வருடங்களுக்கும் முன்னர் அகத்தியரால் எழுதப்பட்டது என்பது தமிழாய்வாளர்களின் கருத்தாகும்.

இசையும் கூத்தும் ஒன்றோடொன்று இணைந்த கலைகள். கூத்து என்பதைப் பழந்தமிழ் மக்கள் நாடகம் என்றும் அழைத்தனர். நாட்டியம், ஆடல் என்ற சொற்களும் கூத்துக் கலையைக் குறிக்கும். முச்சங்க காலத்தில் இசைக்கு இலக்கண நூல்கள் எழுதப்பட்டன. கூத்துக்கும் இலக்கணம் எழுதப்பட்டது. எனவே இரு கலைகளை இணைத்தும் இலக்கண நூல்கள் எழுதப்பட்டன. இசைக்கு இலக்கணம் வகுத்த நூல் அகத்தியம் என்பர். எனவே அகத்தியத்திற்கு முன்னரும் பல இசை நூல்கள் இருந்திருக்க வேண்டும். அகத்தியத்திற்குப் பின்னர் தோன்றிய இசை நூல்களான பெருநாரை, பெருங்குருகு, முதுநாரை, முதுகுருகு, பஞ்சபாரதீயம், பதினாறுபடலம், வாய்ப்பியம், குலோத்துங்கன் இசைநூல் போன்ற நூல்களும் காலத்தால் அழிந்தன. எஞ்சிய நூல்கள்பற்றி இடைக்கால உரையாசிரியர்கள் குறிப்பிடுகின்றனர்.

பழந்தமிழ் இலக்கண நூல்களுள் முழுமையாகக் கிடைக்கும் நூல் தொல்காப்பியம். இசைத்தமிழ், தொடர்பான செய்திகளை இந்நூல் ஆங்காங்குக்கூறுகிறது. தமிழிசை பற்றிய நூல்களில், இன்று கிடைக்கப்பெறுகின்ற மிகத் தொன்மையான நூல் தொல்காப்பியம் ஆகும். தொல்காப்பியர் காலம் கி.மு. 3 ஆம் நூற்றாண்டளவினது என்பது அறிஞர்கள் கருத்து. இந்நூலின் காலக் கணிப்பு தமிழர் இசையின் தொன்மையை உறுதிப்படுத்தும்.

இசையைத் தொழிலாகக் கொண்ட மக்கள் உபயோகப்படுத்தும் இசைக்கருவிக்குப் பறை என்றும், இன்பமாகப் பொழுது போக்கும் மக்கள் பயன்படுத்தும் இசைக்கருவி யாழ் என்றும் தொல்காப்பியத்தில் இருவகை இசைக்கருவிகளைப் பற்றிக் குறிப்பிடுகிறார் தொல்காப்பியர், தொல்காப்பியம் பொருளதிகாரம் அகத்திணையியல் 18 ஆம் நூற்பா தமிழர் வாழ்க்கை நெறியின் அடிப்படைப் பண்பாட்டுக் கருவூலங்களைக் குறிப்பிடுகிறது. இந்நூலில் தெய்வம், உணா, மா, மரம், புள், பறை, யாழ் ஆகிய கருப்பொருள்கள் சொல்லப்பட்டுள்ளன. இந்த ஏழும் தமிழர் பண்பாட்டுக் கருப்பொருள்கள். ஏழு கருப்பொருளில் ஒன்று யாழ். மற்றொன்று பறை.

தொல்காப்பியம் கூறும் ‘யாழ்’ என்னும் சொல் பழந்தமிழர் வகுத்த பண்ணிசையைக் குறிக்கும். இது மிடற்றிசை (குரலிசை), நரம்புக் கருவியிசை (யாழ் என்னும் தந்திக் கருவி இசை) காற்றுக் கருவியிசை (குழல் கருவியிசை)ஆகியவற்றின் முறைகளும் மரபுகளும் பற்றியதாகும். பண்வகைகளை ‘யாழின் பகுதி’ எனவும் இசைநூலை ‘நரம்பின் மறை’ எனவும் தொல்காப்பியர் குறித்துள்ளார். இதனால், பண்டைநாளில், நரம்புக் கருவியாகிய யாழினை அடிப்படையாகக் கொண்டே பண்களும் அவற்றின் திறங்களும் ஆராய்ந்து வகைப்படுத்தப்பட்டன என அறியலாம்.

தொல்காப்பியர் கூறும் "பறை" என்னும் சொல் தாளம் பற்றியதாகும். அதாவது தாளத்தைக் கொட்டிக் கொடுக்கும் பல்வேறு தாளக்கருவிகளின் (percussion instruments) முறைகளும் மரபுகளும் பற்றியதாகும்.

நிலத்தை ஐந்தாக வகுத்துக் கொண்ட தமிழர் அந்தந்த நிலத்துக்குரிய இசையை உருவாக்கினர். தொல்காப்பியர் முல்லை, குறிஞ்சி, மருதம், நெய்தல், பாலை ஆகிய ஐவகை நிலங்களுக்கும் உரிய தொழில் இசையையும, இன்ப இசையையும் தெளிவாக வகுத்து வைத்துள்ளார். பண் இசைப்பதற்குரிய பொழுதையும் வரையறை செய்துள்ளார். இசை என்ற சொல் தொல்காப்பியத்தில் 24 இடங்களில் வந்துள்ளது. இவை அனைத்தும் இசைக் கலையுடன் ஒரு வகையில் தொடர்பு உள்ளதாகவே அமைந்துள்ளது.

தொல்காப்பியர் குறிப்பிடும் பாட்டு, வண்ணம் ஆகிய சொற்கள் இசையோடு தொடர்புடைய ஆழ்ந்த பொருள் பொதிந்த சொற்களாகவே அமைந்துள்ளன. பாடல்களை அவற்றின் அமைப்பு, கருத்து மற்றும் இசைத்தன்மையைக் கொண்டு பாகுபாடு செய்துள்ளார். கலிப்பாவும், பரிபாடலும் இவ்வகையில் குறிப்பிடத்தகுந்தன, பரிபாட்டு என்பது "இசைப்பா" எனப் பேராசிரியர் குறிப்பிடுகிறார். பிசியைப் போன்ற இயல்புடையதாகப் பண்ணத்தி என்னும் இசைப்பாடல் இருப்பதைத் தொல்காப்பியத்தின் வழி அறியலாம். ஊடல்தீர்க்கும் வாயில்களாகத் தொல்காப்பியர் குறிப்பிடும் பாணன், கூத்தன், பாடினி, விறலி ஆகியோர் இசையிலும் கூத்திலும் திறமை உடையவர்கள் என்பதைச் சங்க இலக்கியத்தின் வாயிலாக அறிய முடிகிறது.

தமிழிசையின் மகத்துவம் நிலைத்து வாழ வேண்டும் என்று பண்டைத்தமிழ் மக்கள் நினைத்தார்கள். ஆலயங்களிலே இசைத்தூண்களை அமைத்தார்கள். அந்தத் தூண்களைத் தட்டினால் இனிமையான இசை ஒலிக்கும். மதுரை, திருநெல்வேலி, திருக்குறுங்குடி, சுசீந்திரம் ஆகிய இடங்களிலே இசைத்தூண்களிலே இன்றைக்கும் இசை எழுகின்றது. தமிழிசையின் பெருமைக்குச் சான்றாக ஒலிக்கின்றது.

சுசீந்திரம், தாராசுரம், திருவட்டாறு, திருவெருக்கத்தப்புலியூர், கங்கைகொண்ட சோழபுரம் ஆகிய ஊர்களிலே உள்ள கோவில்களில் பண்டைய இசைக்கருவிகளையும் அவற்றை வாசித்த இசைக்கலைஞர்களையும் சிற்பங்களாகச் செதுக்கிவைத்துள்ளனர்.

குடுமியான்மலை இசைக்கல்வெட்டு தமிழிசையின் சுரங்கள்பற்றிய செய்தியைத் தருகிறது. திருவாரூர், திருவையாறு, தஞ்சை ஆகிய கோயில்களிலும், திருவண்ணாமலை, திருச்செந்துறை, திருவிடைமருதூர், திருவீழிமிழலை, திருவல்லம், செங்கம், சந்திரகிரி ஆகிய ஊர்களிலும் உள்ள கல்வெட்டுக்களில் இசையைப்பற்றியும், இசைக் கலைஞர்களைப் பற்றியும் குறிக்கப்பட்டுள்ளன.

தமிழிசை 22 அலகு (சுருதி) 12 தானசுரம் (Semitones) நாற்பெரும்பண், ஏழ்பெரும்பாலை(அடிப்படை இராகங்கள்) மற்றும் 82 பாலை (மேளகர்த்தா) என்ற அடிப்படையில் அமைந்தது. அரிகாம்போதி, நடன பைரவி, இருமத்திமத்தோடி, சங்கராபரணம், கரகரப்பிரியா, தோடி, கல்யாணி ஆகிய ஏழ் பெரும் இராகங்களே பழந்தமிழ் இசையில் 2000 ஆண்டுகட்கும் முன்னர் தோன்றிய ஆதி ஏழ்பெரும் இராகங்கள் ஆகும். பண்களுக்கு ஆதியில் யாழ் என்றும் பின்னர் பாலை என்றும் இன்று மேளகர்த்தா இராகம் என்றும் பெயரும் வழங்கி வருகின்றது. தமிழ் இசையின் சிறப்பான பாலைகளான ஏழ்பெரும் பாலைகள் முறையே,


எனச் சிலம்பு அரங்கேற்றுக்காதையில் இளங்கோவடிகள் குறிப்பிட்ட வரிசை முறையை அடிப்படையாகக் கொண்டு தமிழ்ப் பண்கள் இசைக்கப்பட்டன. ஆம்பல் பண், காஞ்சிப் பண், காமரம், குறிஞ்சிப் பண், செவ்வாழி பண், நைவனம், பஞ்சுரம், படுமலைப்பண், பாலைப்பண், மருதப்பண், விளரிப்பண் ஆகிய பண்கள் முழுமையாகவும் அவற்றின் பிரிவுகளாகவும் இசைக்கப்பட்டுள்ளன. பண்டைய தமிழகத்தில் பதினோராயிரத்துத் தொள்ளாயிரத்துத் தொண்ணூற்றொரு இசைகளிருந்ததாக (ராகம்) சிலப்பதிகாரம் கூறுகிறது. பிங்கலந்தையில் 103 தாய்ப்பண்களும் (மேளகர்த்தா இராகங்கள்) பன்னீராயிரம் பண்களும் குறிப்பிடப்படுகின்றன.ஆபிரகாம் பண்டிதர் எழுதிய கருணாமிர்த சாகரம் என்னும் நூலில் ஒவ்வொரு பாலைக்கும்(இராகத்திற்கும்) பிறக்கும் பண்கள் பட்டியலிடப்பட்டுள்ளது.

சங்க காலத்தில் ஆண்கள், பெண்கள், மட்டுமல்லாது இசையும் கூத்தும் வல்ல பாணர், பாடினியர், விறலியர்(ஆடல் மகளிர்) போன்றறோர் பண்ணும் தாளமும் கூடிய இசைப்பாடல்களைப் பண்ணிசைக் கருவிகள், தாளவிசைக் கருவிகள் ஆகியவற்றின் துணையோடு சிறப்பாகப் பாடி உள்ளனர். யாழ், கின்னரம், குழல், சங்கு, தூம்பு, வயிர், தண்ணுமை, முழவு, முரசு, பறை, கிணை, துடி, தடாரி, பாண்டில் மற்றும் இன்னியம் முதலான இசைக்கருவிகள் இருந்துள்ளன. சிலப்பதிகாரம் அரங்கேற்றுக் காதையில் அரங்கேற்ற ஊர்வலத்தில் இடம் பெற்ற இசைக் கருவிகள் பண்டைத் தமிழரின் மறைந்தொழிந்த யாழ்களான முளரி யாழ், சுருதி வீணை, பாரிசாத வீணை, சதுர்தண்டி வீணை முதலானவையாகும். யாழினை 'நரம்பின் மறை'(தொல்.1:33 2-3)எனத் தொல்காப்பியரும், 'இசையோடு சிவணிய யாழின் நூல்' எனக் கொங்குவேளிரும் குறிப்பிட்டுள்ளனர். கர்நாடக இசையின் பெருமையான இசைக்கருவியான வீணை, கோட்டு வாத்தியம் இவைகளுக்கு இணையாகத் தமிழிசையில் சொல்லப்படும் இசைக்கருவி யாழ். வீணை பற்றிய குறிப்புகள் பல இலக்கியங்களில் காணப்பட்டாலும், யாழிசைக்கு ஒரு சிறப்பான முதலிடம் தரப்பட்டிருந்ததை காணமுடிகிறது. வீணையைப் போன்றே யாழும் கம்பி அல்லது நரம்புகளை இழுத்துக் கட்டப்பட்டு கைகளால் இசைக்கப்படும் கருவியாக இருந்திருக்கிறது. சுவாமி விபுலாநந்தாவின் “யாழ் நூலில்” யாழினைப் பற்றி பல விவரங்கள் கூறப்பட்டிருக்கின்றன. திருமறையில் சொல்லப்பட்ட மற்ற இசைக்கருவிகளான வீணை, கொக்கறை, குடமுழவு முதலியனவற்றைப் பற்றி “கல்லாடம்” நூலில் விளக்கங்கள் காணப்படுகின்றன. பன்னிரெண்டாவது திருமுறையான பெரியபுராணத்தில் மற்றொரு இசைக்கருவியான குழல் செய்வதைப் பற்றியும், இசைப்பதைப் பற்றியும் சொல்லப்படுகின்றது.

இன்று மேலைநாடுகளில் சிறப்பாக நடத்தப்படும் கூட்டு வாத்திய இசை அமைப்பு முறை மேனாடுகளில் செயற்படத்தொடங்கியதிற்கு பல ஆயிரம் ஆண்டுகளுக்கு முன்னரே சங்க காலத்தில் இசைக்கருவிகளின் கூட்டு இசையை ஆமந்திரிகை, பல்லியம் எனத் தமிழர் அழைத்து வந்தனர்.

தமிழ் இசைக்கலைஞர்கள் பொதுவாக பாணர், பொருணர், கூத்தர் என அழைக்கப்பட்டனர், பாணர்,பொருணர் என்பது ஆண்களையும் விறலியர், பாடினியர் என்பது பெண் கலைஞர்களையும் குறிக்கும். இவர்களில் பொருணர் என்பவர் பரணி பாடுவதிலும் நடனம் ஆடுவதிலும் வல்லவராய் இருந்தனர். பாணர் என்பவர் வாய்ப்பாட்டிலும் அதே நேரம் இசைக்கருவிகளை இசைப்பதிலும் வல்லவராய் இருந்தனர். கூத்தர் என்பவர் பாடிக்கொண்டே ஆடும் ஆடல் வல்லவராயும் இருந்தனர். இவர்கள் தங்களது நடிப்பின் மூலம் கதைக்கேற்ற உணர்வுகளை வெளிப்படுத்தினர்.

பொருணர் மூன்றுவகையாகப் பழந்தமிழ் இலக்கியங்களில் அறியப்படுகின்றனர். அவர்களுள்


இவர்களுள் உழைக்கும் மக்களுக்காகப் பாடல்களைப் பாடி மகிழ்விப்பவர்கள் "ஏர்க்களம் பாடுவோர்" எனவும், போர் நடக்கும் போர்க்களங்களில் மன்னர் மற்றும் படை வீரர்களுக்காக அவர்களின் ஓய்வு நேரத்தின் போது போரில் அவர்கள் பட்ட வலிகளையும் வேதனைகளையும் ஆற்றவேண்டி இசைக்கருவிகளை மீட்டிப் பாடி அவர்களை மகிழ்விப்பவர்கள் "போர்க்களம் பாடுவோர்" எனவும் அழைக்க்கப்படுவர். இவர்கள் தண்டகப் பறை எனும் கருவியை இசைப்பர். "பரணி பாடுவோர்" என்போர் விழாக்காலங்களில் தங்கள் இசைத்திறமைகளை வெளிப்படுத்துபவராவார். இவ்விழாக்களில் மன்னர்களின் போர்க்கள வெற்றிகுறித்து அவர்களின் வீர தீரச் செயல்கள் குறித்தும் பாடப்படும். பரணி என்பது ஒருவகைக் கூத்து அல்லது நடனமாகும். எனவே பரணி பாடுவோர் ஆடலிலும் திறன் பெற்றிப்பர். மேலும் கூத்தர் என்பவர் நாட்டிய நாடக வடிவில் தங்களின் கருத்துகளை வெளிப்படுத்துவர். இவர்கள் ஓரிடத்திலிருந்து மற்றோர் இடத்திற்கு இடம்பெயரும் வாழ்க்கை உடையவராவார்கள்.


இலங்கையில் உள்ள யாழ்ப்பாணம் என்பது பாணர்களின் பெயரால் வந்ததாகும்.

தமிழிசையில் ஏழிசைச் சுரங்களாகக் குரல், துத்தம், கைக்கிளை, உழை, இளி, விளரி, தாரம் ஆகியவற்றைச் சிலப்பதிகாரம் குறிப்பிடுகிறது, இசைக்குரிய எழுத்துகள் ஏழு - ச,ரி,க,ம,ப,த,நி - இதனை ஏழிசை என்பர். தமிழிசையில் இது பறவை, விலங்கினங்களின் குரல்களோடு ஒப்பிடப்பட்டு விளக்கப்படுகிறது. தமிழர் ஏழிசையை இயற்கை ஒலிகளோடு ஒப்பிட்டுப் பார்த்தனர்.

தமிழிசையில் ஐந்திசை கொண்ட (Penta Tonic) பண்கள் சிறப்பான இடத்தைப் பெறுகின்றன.

என சிலப்பதிகாரம் உரையிற் கூறப்படும் சூத்திரத்தின் படி குரல், இளி, துத்தம், விளரி, கைக்கிளை, ச, ப, ரி, க, ம என்ற ஐந்து சுரங்கள் கிடைக்கின்றன. இந்தச் சுரங்கள் மோகனம் என்ற அழகிய பண்ணை உருவாக்குகின்றன. பழம்பெரும் நாகரிகங் கொண்ட சீன நாடு இந்த ஐந்திசைப் பண்களைப் போற்றுவதோடு அந்த இசையில் எள்ளளவும் மாற்ற இன்னும் உடன்படாது இருக்கின்றது. கூங், இட்சி, சாங்;, யூ, கியோ என அவர்கள் குரல், இளி, துத்தம், விளரி, கைக்கிளையை அழைக்கின்றனர். இவற்றுள் சில சொற்கள் தமிழ்ச் சொற்களை ஒத்திருப்பதையும் காணமுடியும்.
இச்சுரங்கள் பன்னிரண்டாக விரிவடைகின்றன. அவை
ஆகியனவாகும்.

பழந்தமிழ் இசையின் ஏழு சுரங்களுக்கும் கீழ்க்காணுமாறு குறியீட்டு எழுத்துக்களைப் பயன்படுத்தியுள்ளனர்:

குரல் - ஆ; துத்தம் - ஈ; கைக்கிளை - ஊ; உழை - ஏ; இளி - ஐ; விளரி - ஓ; தாரம் - ஔ. ஆகியன பழந்தமிழர் பயன்படுத்திய சுர ஒலிகளாகும். மேலும்ஒரு சுரத்தில் நான்கில் ஒரு பாகக்கூறுகளை உயிரெழுத்துமூலம் உணர்த்தும் வழக்குத் தமிழ் நாட்டில் இருந்தது. குடுமியான்மலைக் கல்வெட்டில் ஒரு சுரம் நான்காகப் பகுக்கப்பட்டு ர, ரி, ரு, ரெ என்றவாறு குறிக்கப்பட்டுள்ளதைப் பேராசிரியர் சாம்பமூர்த்தி எடுத்துக்காட்டியுள்ளார். இந்தக் கல்வெட்டு கி.பி. ஏழாம் நூற்றாண்டில் பல்லவமன்னன் மகேந்திரன் காலத்ததாகும். குடுமியான்மலைக் கல்வெட்டில் ஆ.ஈ.ஊ.ஏ (ஏழிசைக்கு சமமான உயிரெழுத்துக்கள்) ரா, ரி, ரு, ரே, (ரீன் நான்கு வகை கள்) கா, கி, கூ, கெ (கவின் நான்கு வகைகள்) தா, தீ, தூ, தே (தவின் நான்கு வகைகள்) எனும் குறிப்புக்கள் உண்டு.

இசை உணர்வின் எழுச்சியால் இசைப்பாடல்கள் தோன்றுகின்றன. சங்க இலக்கியங்களான பத்துப்பாட்டும் எட்டுத்தொகையும் பண்டைத் தமிழரின் இசைப்புலமையை வெளிப்படுத்துவனவாக அமைந்துள்ளன. 
சங்க இலக்கியங்களிலே இடம்பெறுகின்ற எட்டுத்தொகை நூல்களில் ஒன்றான பரிபாடலே இப்போது கிடைக்கப்பெறுகின்ற இசை நூல்களிலேயே மிகத்தொன்மையானதாகக் கருதப்படுகின்றது. பரிபாடல்களில் மறையோர் பாடல், உழிஞை பாடல், தமிஞ்சிப் பாடல், விறற்களப் பாடல், வெறியாட்டப் பாடல், துணங்கைப் பாடல், வேதப் பாடல், வள்ளைப் பாடல் ஆகியன இசைப்பாடல்கள் என்பன அனைத்துமே இசைப்பாடல்களே என்று தெரிவிக்கின்றார் பரிமேலழகர். பாடல்களை ஆக்கிய புலவர்களின் பெயர்களும், எந்தப் பண்ணில் பாட வேண்டும் என்ற விபரங்களும், பண்ணமைத்த இசையறிஞர்களின் பெயர்களும் அந்தப் பாடல்களோடு கிடைக்கப்பெறுகின்றன. பரிபாடலில் உள்ள பாடல்கள், இசைப் பாடல்களாக அமைவதோடு மட்டுமன்றி, பரங்குன்றம் பற்றிய செவ்வேள் பாடல்களில் இசை தோன்றுவது பற்றியும், குழல், யாழ், முழவு முதலிய இசைக்கருவிகளின் பெயர்களையும், பாணர், விறலியர் ஆகிய இசைக் கலைஞர்களுக்கான பொதுப் பெயர்களையும் குறிப்பிடுகின்றன.

இப்பாடல்களை அக்காலப் பாணர்கள் காந்தாரம், நோதிரம், செம்பாலையாகிய பண்களில் பாடியுள்ளனர். பரிபாடலின் யாப்பினைக் குறித்துத் தொல்காப்பியர் பரிபாடல் வெண்பா யாப்பினதேயெனக் குறிப்பிட்டுள்ளார்.. பரிபாடல், வண்ணக ஒத்தாழிசைக் கலிப்பா ஆகிய இருவகைப் பாடல்களுக்கும் தரவு, கொச்சகம், அராகம்அல்லது இராகம், சுரிதகம் போன்ற ஒத்த உறுப்புக்கள் உண்டு..

எட்டுத் தொகை நூல்களில் மற்றொன்றான புறநானூற்றில் குறிஞ்சிப்பண், மருதப்பண்,காஞ்சிப்பண், செல்வழிப்பண், படுமலைப்பண், விளரிப்பண் என்னும் பண்களைப் பற்றிக் கூறப்பட்டுள்ளது. சீரியாழ், பேரியாழ், வேய்ங்குழல், ஆம்பற்குழல், முழவு, தண்ணுமை, பெருவங்கியம் முதலிய இசைக் கருவிகளைப் பற்றி விளக்கப்பட்டுள்ளது.

பெண்ணொருத்தி யாழிலே குறிஞ்சிப்பண்ணை இசைத்து, தினைப்புனத்தில் தீனிக்காக வந்த யானையைத் தூங்கச் செய்தாள் என்ற தகவல் அகநானூற்றில் அறியத்தரப்பட்டுள்ளது.

மற்றொரு எட்டுத்தொகை நூலான பதிற்றுப்பத்தின் ஒவ்வொரு பாடலின் இறுதியிலும் துறை, வண்ணம், தூக்கு(இசை),பெயர் என்பன குறித்து வைக்கப்பட்டுள்ளன.

பத்துப்பாட்டில் இடம்பெறும் சிறுபாணாற்றுப்படை, பெரும்பாணாற்றுப்படை என்பவற்றில் சீறியாழ், பேரியாழ் என்னும் இசைக்கருவிகளைப் பற்றிச் சொல்லப்படுகிறது. பாணர், பாடினி, விறலியர், கூத்தர் முதலான இசைக் கலைஞர்களைப் பற்றிச் சொல்லப்படுகிறது.

மலைபடுகடாம் என்ற இலக்கியத்தில் தமிழ் இசைக்கருவிகளின் வகைகள் விளக்கப்பட்டுள்ளன. இமிழ், முழவு, ஆகுளி, பாண்டில், கோட்டு, தும்பு, இளி, இமிர், குழல், அரி, தட்டை, எல்லரி,பதலை, முதலான இசைக்கருவிகள் குறிப்பிடப்பட்டுள்ளன..

நீதி நூல்கள் பதினெட்டும் தமிழிசையின் நுட்பத்தைச் சிறப்பாக எடுத்துரைப்பனவாக அமைந்துள்ளன. சிறந்த பண்ணிசைக் கருவியான யாழைப் பற்றிக் குறிப்பிடும்போது, "குழலினிது யாழினிது என்ப" "பண்ணமையா யாழின் கீழ்ப்பாடல் பெரிதின்னா" என நீதி நூல்கள் குறிப்பிடுகின்றன. "குழலினினியமரத் தோவை நற்கின்னா" "சொற்குறி கொண்டு துடிபண் உறுத்துவ போல்" போன்ற பாடல் வரிகள் சங்கம் மருவிய காலத் தமிழிசைச் சிறப்பை உணர்த்துவன ஆகும்.

"செவ்வழி யாழ் பாண் மகனே" "பாலையாழ் பாண் மகனே" "தூதாய்த் திரியும் பாண்மகனே" போன்ற பாடல் வரிகள் இசைக் கலைஞர்களைப் பற்றிக் கூறுவதைக் காணலாம். சங்க கால இசை மரபானது. சமண, பௌத்த சமயங்களின் தாக்கத்தால் சங்கம் மருவிய காலத்தில் செல்வாக்கினை இழக்கத் தொடங்கியது.

கி.பி.இரண்டாம் நூற்றாண்டிலிருந்து பன்னிரண்டாம் நூற்றாண்டு வரையிலான காலக் கட்டத்தில் சிலப்பதிகாரம் முதல் கம்பராமாயணம் வரையில் காப்பியங்கள் பல தோன்றியுள்ளன. காப்பியங்கள் பலவும் பழந்தமிழ் இசைச் சுரங்கங்களாகவே அமைந்துள்ளன. அவற்றுள்ளும சிலப்பதிகாரம் இசைச் செய்திகளை மிகவும் அதிகமாகத் தருகிறது. அடுத்த நிலையில் பெருங்கதை இசை மலிந்த காப்பியமாகக் காட்சி அளிக்கிறது.

இளங்கோவடிகள் இயற்றிய, சிலப்பதிகாரம் தமிழ் இசையின் வளர்ச்சிக்குச் சான்றாக அமைந்துள்ள நூலாகும். சிலப்பதிகாரமும், அதன் உரையாசிரியரான அடியார்க்கு நல்லார் உரையும் தமிழிசையின் மேன்மையைக் கூறி நிற்கின்றன. சிலப்பதிகாரத்தில் உள்ள இசை நுணுக்கங்களையும் மாட்சிமைகளையும் விளக்கிக் காட்டப் பல நூல்களும் உரைகளும் உதவுகின்றன. பஞ்சமரபு வெண்பாக்களின் மூலமாகவும், அரும்பதவுரையாசிரியர், அடியார்க்கு நல்லார் உரைகளின் மூலமாகவும் சிலப்பதிகார இசைத்தொடர்கள் விளக்கப்பட்டுள்ளன. சிலப்பதிகாரத்தில் இசைக் குறிப்புகள் நிரம்பிய பகுதிகள் - ஆய்ச்சியர் குரவை, அரங்கேற்று காதை, கானல்வரி, வேனிற்காதை, கடலாடுகாதை, புரஞ்சேரியிருத்த காதைமுதலியன .

சிலப்பதிகாரத்தின் கானல்வரிப் பகுதியில், வார்த்தல், வடித்தல், உந்தல், உறத்தல், உருட்டல், தெருட்டல், அள்ளல், பட்டடை என்று யாழை மீட்டுகின்ற எட்டுவகைத் திறன் பற்றிக் கூறப்பட்டுள்ளது. ஏழிசைபற்றியும், நான்குவகைப் பாலைகள் பற்றியும், முப்பது வகையான தோற்கருவிகளைப் பற்றியும் சிலப்பதிகாரம் கூறுகின்றது.

சிலப்பதிகாரம் தமிழிசைக் காப்பியமாகும். இசை ஆசிரியரின், தன்னுமை ஆசிரியரின் அமைதி பற்றி இளங்கோவடிகள் கூறுகிறார். தன்னுமைக் கருவியின் பயன்பாட்டுச் சிறப்பை ஆக்கல், அடக்கல், மீத்திறம் படாமை எனவும் யாழின் அமைப்பு, யாழிசை அமைப்பு, யாழாசிரியரின் திறமை முதலியனவும் கூறப்படுகின்றன. வரிப்பாடல், தெய்வம் சுட்டிய வரிப்பாடல், குடைப்பாடல் முதலியன இசையின் நுட்பத்தைப் புலப்படுத்துவன. புகாரில் இசை வல்லுநர்கள் இருந்ததை, "அரும்பெறன் மரபில் பெரும்பாண் இருக்கையும்" என்ற அடியாலும் வீணை இசைக் கருவி இருந்ததை, "மங்களம் இழப்ப வீணை மண்மிசை" என்ற அடியாலும் உணர முடிகிறது.

தமிழர் வழிபாட்டு முறையை இசையிலிருந்து பிரிக்க முடியாது என்பதைப் பக்தி இலக்கியங்கள் தெளிவுபடுத்துகின்றன. இன்று நமக்குக் கிடைத்திருக்கும் பதிகங்களில் பெரும்பாலானவை, சிவபாத சேகரன் என்றும், திருமுறைகண்ட சோழனென்றும் போற்றப்பட்ட இராசஇராச சோழனின் பெரு முயற்சியால் சிதம்பரம் கோவிலில் பூட்டி வைக்கப்பட்ட அறையிலிருந்து ஒன்பதாம் நூற்றாண்டளவில் வெளிக் கொணரப்பட்டவையே. அவற்றில் பண்ணிசை ஏதென்று அறியாத பதிகள் இருக்கக் கண்டு, அச்சோழன் யாழ்ப்பாணர் பரம்பரையில் வந்த மதங்க சூளாமணியார் என்னும் பெண்மணியை அழைத்துப் பண்ணினை வரையறுக்கும்படிப் பணிக்க, அவர் வரையறுத்தப் பண் வரிசையிலேயே அவைகள் இன்றும் பாடப்படுகின்றன.

பத்து பத்தாகப் பாடல்களைப் பாடும் பதிகங்கள் என்ற முறையின் முன்னோடியாகச் சொல்லப்படுபவர் காரைக்காலம்மையார் என்று போற்றப்படும் புனிதவதியார். இவர் பாடிய பதிகங்கள் "மூத்த திருப்பதிகங்கள்" என்று அழைக்கப்படும். அம்மையார் வாழ்ந்த காலம் கி.பி.5 ஆம் நூற்றாண்டாகும். இவர் தெய்வத்தைப் பண்ணிசையில் பாடி வழிகாட்டினார். இவர் பாடிய பதிகங்கள் "மூத்த திருப்பதிகங்கள்" என்று அழைக்கப்படும். அம்மையார் வாழ்ந்த காலம் கி.பி.5 ஆம் நூற்றாண்டாகும். இவரைத் தொடர்ந்து சைவ சமயத்தின் நான்கு தூண்களாக சொல்லப்படும் அப்பர், சம்பந்தர், சுந்தரர், மாணிக்கவாசகர் இவர்களில் முதல் மூவர் பல பதிகங்களைத் தமிழ்ப்பண்ணிசையில் பாடியிருக்கின்றனர். தேவாரப்பண்கள் மக்களிடையே மிகப் புகழ்பெற்றமையால், இராசராச சோழன் தொடங்கி பல அரசர்கள் தமிழகத்தின் கோவில்களில் இவற்றை முறைப்படி இசையுடன் பாட "ஓதுவார்" என்னும் இசைக்கலைஞர்களை நியமித்தனர். இவ்வோதுவார்களின் பணி இன்றும் தமிழகக் கோவில்களில் தொடர்கிறது. சைவ நாயன்மார்களால் தமிழ் இசை முறைப்படி தேவாரப் பாடல்கள் காலந்தோறும் இசைக்கப்பட்டன. திருநீலகண்ட யாழ்ப்பாணர் வரலாறு இசைக்கருவியோடு இணைந்து அமைந்தது ஆகும். கோயில்களில் இசை வல்லார் அமர்த்தப் பெற்றிருந்ததையும், தேவாரம் ஓதப் பெற்றததையும் தஞ்சைப் பெரிய கோயில் முதலான பல கோயில் கல்வெட்டுகள் எடுத்துரைக்கின்றன. பிற்காலத்து அருணகிரி நாதர் தம் திருப்புகழ் முழுவதாயும் பல்வேறு சிவத்தலங்களில் இசைமழைப் பொழிந்து கொட்டியதை அவர்தம் திருப்புகழ் வரலாறு எடுத்துரைக்கிறது.

திருநாவுக்கரசர் அருளியத் தமிழ்ப் பதிகமான தேவாரத்தில் அதிகமாக இருபத்தோரு பண்கள் பயன்படுத்தப் பட்டிருக்கின்றன. சிலர் இருபத்துநான்கு என்றும், இன்னும் சிலர் இருபத்தேழு என்றும் கூறுகின்றனர். எப்படியாயினும் தேவாரம் முழுதுமே ஒரு முறையான பண்ணிசை வரிசையில் அமைக்கப்பட்டிருப்பதைக் காணலாம். ஒன்பதாவது திருமுறையில் சொல்லப்படும் “சாளராபாணி” என்னும் பண் மற்ற திருமுறைகளில் பயன்படுத்தப்படவில்லை.

கர்நாடக இசை- தமிழிசை ஆகிய இரண்டு இசை மரபுகளையும் ஒப்பு நோக்குகையில் இன்றைய கர்நாடக இசையில் பயன்படும் இசை வழக்குகள், முந்தைய பழந்தமிழ் இசையின் வழக்குகளுக்குப் புதிதாகப் பெயரிட்டும், அதிக பயன்பாட்டினால் வளர்ச்சி அடைந்தும், கால மாறுபாட்டிற்கேற்ப உருமாற்றமடைந்தும் இருக்கின்றன எனலாம்.

ஏழாம் நூற்றாண்டிலிருந்து 12 ஆம் நூற்றாண்டுவரை பக்தித் தமிழ் இலக்கியங்கள் தமிழ்நாட்டில் கோலோச்சின.தமிழ்நாட்டு வரலாற்றில் கி.பி. 3 ம் நுாற்றாண்டு முதல் 6ம் நூற்றாண்டு வரை களப்பிரர் ஆட்சி ஏற்பட்டது. தொடர்ந்து 20 ம் நூற்றாண்டு வரை தமிழகம் மாறிமாறி பிற மொழி மன்னர் குலங்களால் தான் ஆட்சி செய்யப்பட்டு வந்தது. அப்போதும் வடமொழி அதிக முக்கியத்துவம் பெற்றிருந்தது. இந்தப் பிறமொழி ஆதிக்கம் காரணமாகத் தமிழ்க்கலைகள் பல ஆதரிப்பார் இல்லாமல் அழிய நேரிட்டது. பல்லவர்கள் வடமொழிக்கும் தெலுங்குக்கும் முக்கியத்துவம் அளித்தனர். நாயக்கர் காலம் தெலுங்கு காலகட்டம். பிறகு மராட்டியர் காலகட்டம். இந்தக் காலகட்டங்களில் பொதுவாகத் தமிழ்க் கலைகளுக்கு இறக்கமும் தொடர்ச்சியறுதலும் நிகழ்ந்தன. தமிழிசையின் ஆதி மும்மூர்த்திகளான அருணாசலக் கவிராயர், முத்துத் தாண்டவர், மாரிமுத்தாப் பிள்ளை ஆகியோர் வளர்த்த தமிழிசை புறக்கணிக்கப்பட்டது.தியாகராஜர், சியாமா சாஸ்திரிகள், முத்துசாமி தீட்சிதர் என்போரும் தெலுங்கு மொழியிலே கீர்த்தனைகளை எழுதினார்கள். பாடகர்கள் அவற்றை மேடைகளில் பாடினார்கள். தமிழ் இசை கர்நாடக இசை என்றபெயரில் வடமொழிச் சுரங்களோடு வளர்ந்தது. தமிழ்ப் பாடல்களே பாடப்படாமையால் கர்நாடக இசை தமிழிசைக்கு அந்நியமானது என்று மக்கள் எண்ணத் தொடங்கினர். இதனால் பழந்தமிழிசை மெல்ல மெல்ல மறையத் தொடங்கியது.

"தமிழரிசையே இன்று உழையிசையடிப்படையில் தாய்ப்பண்களையும் கிளைப்பண்களையும் வகுத்தும் பழந்தமிழ்க் குறியீடுகளையும் பண்ணுப் பெயர்களையும் வடசொல்லாக மாற்றியும், 'கருநாடக சங்கீதம்' எனப் பெயரிட்டு வழங்கி வருகின்றது" என்று வெற்றிச்செல்வனென்ற இசை ஆய்வாளர் தம்முடைய "இசையியல்" என்னும் நூலில் குறிப்பிட்டுள்ளார்.

சாரங்கதேவர் என்பவர் கி.பி.1210 - 1241 வரையுள்ள காலத்தில் காசுமீரத்திலிருந்து தமிழகம் வந்து தேவாரப் பண்களை அறிந்து வடமொழியில் 'சங்கீத ரத்னாகரம்' என்னும் நூலை எழுதினார். அந்நூலில் உள்ள இசையமைப்பு முறை தேவாரம், திவ்விய பிரபந்தத்தில் உள்ள தமிழிசைப் பண்ணமைப்பு முறையை ஆதாரமாகக் கொண்டது. வடமொழிப் பெயர்கள் இராகங்களுக்கு இடப்பட்டு, முதல்முதல் வெளிவந்த கர்நாடக இசைநூல், கர்நாடக இசைக்கு முதல்நூல் அதுதான் என்று அறியப்படுகின்றது. சங்கீத ரத்னாகரத்தின் வாயிலாகத் தமிழிசை வடநாடுகளுக்கு அறிமுகமானதாகக் கூறலாம். இசை நூல்களில் வடமொழிப்பெயர்கள் இடம்பெறத் தொடங்கின. சில ராகங்களுக்குச் சாரங்க தேவர் 'பாஷா ராகங்கள் ' என்று பெயரிட்டுள்ளார். பாஷா என்று அவர் கூறவது தமிழ் மொழியையேயாகும்.

கி.பி. பதின் மூன்றாம் நூற்றாண்டுவரை தென்னிந்திய இசையென அழைக்கப்பட்ட தமிழிசை மட்டுமே இந்தியா முழுவதும் பரவி வாழ்ந்திருந்தது. தென்னிந்தியாவில் வளர்ந்து நின்ற தமிழிசை வட இந்தியாவெங்கும் பரவி மாறுபட்ட பெயர்களோடு வழங்கிவந்தாலும்கூட, காலப்போக்கில் முஸ்லிம் அரசர்கள் இந்தியாவை ஆட்சிசெய்யத் தொடங்கிய காலம் தொடக்கம் முஸ்லிம் நாடுகளின் இசையின் வரவால் தனித்துவம் இழந்தது. இரண்டறக் கலந்தது. அதுவே இந்துஸ்தானி இசை என்று இப்போது வழக்கத்தில் உள்ளது. பிற நாட்டு இசைக்கலப்பால் புதுவடிவம்பெற்ற வட இந்திய இசையே இந்துஸ்தானி இசை. ஆனால் அடிப்படை மரபு மாறாமல் இன்றும் கடைப் பிடிக்கப்பட்டு வருவது தென்னிந்திய இசை. அதுவே கர்நாடக இசை என்ற பெயரில் வழங்கிவரும் தமிழிசை.

14 ஆம் நூற்றாண்டின் முற்பகுதியில், ஹரிபாலர் என்பவர் எழுதிய 'சங்கீத சுதாகரம்' என்ற நூலிலேயே முதன்முதலாக, கர்நாடகஇசை, இந்துஸ்தானிஇசை என்ற இரண்டுவகை இசைகளின் பெயர்கள் குறிப்படப்பட்டுள்ளன. கன்னடம் தனியொரு மொழியாகத் தோன்றி 1100 ஆண்டுகளே ஆகின்றன.
தெலுங்கு மொழி தோன்றி 900 ஆண்டுகளே ஆகின்றன. ஆனால் இற்றைக்கு 1300 ஆண்டுகளுக்கு முன்னரே பக்தி இலக்கியங்களான தித்திக்கும் தேவாரங்கள் தோன்றிவிட்டன. 2000 ஆண்டுகளுக்கு முன்பே தமிழிசை செழித்து தழைத்து ஓங்கி நின்றது என்பதைப் பழந்தமிழ் இலக்கியங்கள் சான்று பகர்கின்றன.




</doc>
<doc id="159849" url="https://ta.wikipedia.org/wiki?curid=159849" title="ப. மோகன்">
ப. மோகன்

ப. மோகன் (பி. மோகன்) சங்கராபுரம் தொகுதியின் சட்டமன்ற உறுப்பினராக 2011ம் ஆண்டு நடந்த தேர்தலில் அதிமுக சார்பாக வெற்றி பெற்றவர் ஆவார். அதிமுக கட்சி தொடங்கியதிலிருந்து இவர் அதன் உறுப்பினராக உள்ளார். இவருக்கு மல்லிகா என்ற மனைவியும் ஒரு மகனும் மகளும் உள்ளனர். 1996, 2006ம் ஆண்டுகளில் சின்னசேலத்தில் போட்டியிட்டு தோற்றார். 2001ம் ஆண்டு சின்னசேலம் சட்டமன்றத் தொகுதியில் போட்டியிட்டு வெற்றி பெற்றார். அண்ணாமலை பல்கலைக்கழக செனட் உறுப்பினராக இருந்துள்ளார். 2003ம் ஆண்டு முதல் 2005ம் ஆண்டு வரை இவர் வனம் மற்றும் சுற்றுச்சூழல் அமைச்சராகவும், பின்னர் கூட்டுறவு மற்றும் வனத் துறை அமைச்சராகவும் இருந்துள்ளார். 2012 அக்டோபர் அன்று ஊரகத் தொழில்கள் துறை அமைச்சராக பொறுப்பேற்றுள்ளார். 



</doc>
<doc id="159857" url="https://ta.wikipedia.org/wiki?curid=159857" title="இக் நோபல் பரிசு">
இக் நோபல் பரிசு

இக் நோபல் பரிசு"(Ig Nobel Prizes)" என்பது நோபல் பரிசுகளைப் போலவே வழங்கப்படும் ஒன்று. ஒவ்வோர் ஆண்டும் அக்டோபர் மாதத் தொடக்கத்தில் பத்து நபர்களுக்கு இப்பரிசு வழங்கப்படும். முதலில் மக்களைச் சிரிக்க வைத்துப் பிறகு சிந்திக்க வைப்போரைத் தெரிவு செய்வது இப்பரிசின் கொள்கை. பரிசளிப்பு விழா ஹார்வர்டு பல்கலைக்கழகத்தில் நடைபெறும். பரிசளிப்போரில் உண்மையான நோபல் பரிசு பெற்றோரும் அடங்கியிருப்பர். 

1991 ஆம் ஆண்டு முதல் இப்பரிசுகள் வழங்கப்பட்டு வருகின்றன. ஆன்ட்றீ ஜிம் நோபல் பரிசு மற்றும் இக் நோபல் பரிசு இரண்டையும் பெற்றவர் ஆவார்.


</doc>
<doc id="159862" url="https://ta.wikipedia.org/wiki?curid=159862" title="தலைக்கோல்">
தலைக்கோல்

தலைக்கோல் என்பது அரசன் கையில் வைத்திருக்கும் செங்கோல் போன்றதொரு கோல். சிலப்பதிகாரக் காலத்துச் சொழ வேந்தன் இதனை ஆடல் பாடல்களில் சிறந்து விளங்கிய மாதவிக்கு வழங்கிச் சிறப்பு செய்தான். இதனை வழங்கியவன் கரிகாலன் என அறிஞர்கள் கருதுகின்றனர். 

இந்திரன் மகன் சயந்தன். இவன் அகத்தியர் சாபத்தால் மூங்கிலாக மாறினான். சோழன் அதனை வெட்டித் 'தலைக்கோல்' செய்துகொண்ட பின்னர் சாபத்திலிருந்து விடுதலை பெற்றான். 


</doc>
<doc id="159863" url="https://ta.wikipedia.org/wiki?curid=159863" title="ஓரவை முறைமை">
ஓரவை முறைமை

அரசாங்கம் ஒன்றில், ஓரவை முறைமை ("unicameralism") என்பது ஒரு சட்டவாக்க அவையை மட்டும் கொண்ட நாடாளுமன்ற முறைமையைக் குறிக்கிறது. இந்த ஓரவை முறைமை பொதுவாக சிறிய அல்லது ஒரு சீரான ஒற்றையாட்சி நாடுகளில் நடைமுறையில் உள்ளது. இரண்டாவது சட்டவாக்க அவை இவ்வாறான நாடுகளுக்குத் தேவையற்றது எனக் கருதப்படுகிறது.

சமூகம் ஒன்றின் பல்வேறு சமூகங்களினதும் எதிர்பார்ப்புகளைக் கவனத்தில் கொண்டு ஒன்றுக்கு மேற்பட்ட சட்டவாக்க அவைகள் சில நாடுகளில் ஏற்படுத்தப்பட்டன. இதன் மூலம் வேறுபட்ட சமூகங்களின் பிரதிநிதிகள் (ஐக்கிய இராச்சியத்தின் நாடாளுமன்றம், பிரான்சு போன்றவை), இனங்கள் மற்றும் பிராந்தியங்களின் பிரதிநிதிகள், அல்லது கூட்டாட்சி ஒன்றின் துணைக்கட்சிகளின் பிரதிநிதிகள் இவ்வவைகளைப் பிரதிநிதித்துவப்படுத்தினர். இவ்வாறான பிரதிநிதித்துவம் முக்கியமல்லாமல் போகும் நாடுகளில் ஓரவை ஆட்சி முறை நடைமுறையில் உள்ளது. இலங்கை, நியூசிலாந்து, டென்மார்க் போன்ற நாடுகளில் இரண்டாவது சட்டவாக்க அவையான மேலவை அகற்றப்பட்டது. சுவீடன் போன்ற நாடுகளில் இரண்டு அவைகள் இணைக்கப்படு ஓரவை ஆனது. வேறும் சில நாடுகளில் ஓரவை முறையே எப்போதும் இருந்து வந்துள்ளது.

பொதுவாக, சீன மக்கள் குடியரசு, கியூபா போன்ற பொதுவுடைமை நாடுகளில் ஓரவை முறையே நடைமுறையில் உள்ளது. இதே போல் முன்னாள் பொதுவுடைமை நாடுகளான உக்ரைன், மல்தோவா, செர்பியா போன்றவை ஓரவை முறையிலேயே தொடர்ந்து இயங்குகின்றன. அதே வேளையில், உருசியா, போலந்து போன்றவை கம்யூனிசத்தின் வீழ்ச்சியின் பின்னர் ஈரவை முறையைத் தேர்ந்தெடுத்தன. சோசலிசக் கண்ணோட்டத்தின் படி மேலவை முறை பழமைவாத அடிப்படையிலானது எனக் கருதப்படுகிறது. இவற்றில் சமூகத்தின் மேல் வகுப்பினரின் விருப்புகளையே இவை நிறைவேற்றுவதாக சோசலிசவாதிகள் கருதுகின்றனர்.

ஓரவை முறையில் சட்டவாக்கம் மிகவும் செயல்திறன் மிக்கதாக உள்ளது இம்முறையின் நன்மையாகும். இங்கு சட்டவாக்க நடைமுறை மிகவும் எளிமையானது. சட்ட முடக்கம் இம்முறையில் ஏற்பட மாட்டாது. இம்முறையில் செலவீனம் மிகவும் குறைவு என்பதாக இதன் ஆதரவாளர்கள் கருத்கின்றனர். இம்முறை மூலம் பெரும்பான்மையினத்தின் ஆதிக்கம் அதிகமாக இருப்பது இதன் முக்கிய குறைபாடு ஆகும், குறிப்பாக நாடாளுமன்ற முறைகளில் நாடாளுமன்றப் பெரும்பான்மையினரே செயலாட்சியிலும் பெரும்பான்மையாக இருப்பது. சமூகத்தின் சில முக்கிய பகுதிகளைச் சேர்ந்தவர்களின் பங்களிப்பு இவ்வாட்சி முறையில் குறைவாக உள்ளமையும் இதன் முக்கிய குறைபாடாகும்.



</doc>
<doc id="159866" url="https://ta.wikipedia.org/wiki?curid=159866" title="அகில இலங்கை மக்கள் காங்கிரசு">
அகில இலங்கை மக்கள் காங்கிரசு

அகில இலங்கை மக்கள் காங்கிரசு ("All Ceylon Peoples Congress") என்பது இலங்கையின் இசுலாமிய சமூகத்தைப் பிரதிநித்தித்துவப் படுத்தும் ஓர் அரசியல் கட்சி ஆகும். இக்கட்சி சிறீலங்கா முஸ்லிம் காங்கிரசு கட்சியில் இருந்து 2004 ஆம் ஆண்டில் பிரிந்து ஆளும் ஐக்கிய மக்கள் சுதந்திரக் கூட்டணியில் இணைந்த நான்கு நாடாளுமன்ற உறுப்பினர்களால் 2008 ஆம் ஆண்டில் தனிக்கட்சியாக அகில இலங்கை முஸ்லிம் காங்கிரஸ் என்ற பெயரில் நிறுவப்பட்டது. பின்னர் இதன் பெயர் அகில இலங்கை மக்கள் காங்கிரஸ் என மாற்றப்பட்டது.

2010 அரசுத்தலைவர் தேர்தலில் மகிந்த ராசபக்சவை இக்கட்சி ஆதரித்தது. 2010 நாடாளுமன்றத் தேர்தலில் அரசுக் கூட்டணியில் போட்டியிட்டு மூன்று உறுப்பினர்களைப் பெற்றுக் கொண்டது. இக்கட்சியின் தற்போதைய நாடாளுமன்ற உறுப்பினர்கள் வன்னி மாவட்டத்தில் வெற்றி பெற்ற கட்சித் தலைவர் ரிசாத் பதியுத்தீன், உனைசு பாரூக், மட்டக்களப்பில் வெற்றி பெற்ற எம். எல். அலிம் முகமது இஸ்புல்லா ஆகியோராவர். இவர்களில் பதியுதீன், இஸ்புல்லா ஆகியோர் அமைச்சரவை உறுப்பினர்களும் ஆவர்.


</doc>
<doc id="159870" url="https://ta.wikipedia.org/wiki?curid=159870" title="முதலாம் அனஸ்தாசியுஸ் (திருத்தந்தை)">
முதலாம் அனஸ்தாசியுஸ் (திருத்தந்தை)

திருத்தந்தை முதலாம் அனஸ்தாசியுஸ் ("Pope Anastasius I") கத்தோலிக்க திருச்சபையில் உரோமை ஆயராகவும் திருத்தந்தையாகவும் நவம்பர் 27, 399 முதல் திசம்பர் 19, 401 வரை ஆட்சிசெய்தார். இவர் கத்தோலிக்க திருச்சபையின் 39ஆம் திருத்தந்தை ஆவார்.

திருத்தந்தை முதலாம் அனஸ்தாசியுஸ் திருச்சபையின் தலைமைப் பதவியை ஏற்பதற்கு முன் திருத்தந்தையாக இருந்தவர் சிரீசியஸ் ஆவார். அனஸ்தாசியுஸ் திருத்தந்தையாகத் தேர்ந்தெடுக்கப்படுமுன் அவருக்கு ஒரு மகன் இருந்தார். அவர் அனஸ்தாசியுசின் சாவுக்குப் பின் திருத்தந்தையாகத் தேர்ந்தெடுக்கப்பட்டு, முதலாம் இன்னசெண்ட் என்னும் பெயரைச் சூடிக்கொண்டார்.

திருத்தந்தை முதலாம் அனஸ்தாசியுஸ் வரலாற்று முக்கியத்துவம் பெறுவதற்கு ஒரு காரணம் அவர் கி.பி. 2-3 நூற்றாண்டுக் காலத்தில் வாழ்ந்த ஓரிஜென் என்னும் தலைசிறந்த இறையியலார் கிரேக்கத்தில் எழுதிய இறையியல் நூல் இலத்தீனில் மொழிபெயர்க்கப்பட்டதும் அது தப்பறையான கொள்கைகளை உள்ளடக்கியதாகக் கருதப்பட்டதால் அவரைக் கண்டனம் செய்தது ஆகும்.

முதலாம் அனஸ்தாசியுஸ் காலத்தில் கிறித்தவ மதம் துன்புறுத்தப்பட்ட பின்னணியில் தம் மதத்தை மறுத்து உரோமை அரசனுக்குப் பணிந்த கிறித்தவர்கள் தங்கள் தவற்றினை ஏற்று மீண்டும் கிறித்தவத்துக்குத் திரும்ப விரும்பினார்கள். அவர்கள் மீண்டும் ஏற்பது குறித்தும், அவர்களுக்கு மீண்டும் திருமுழுக்கு அளிக்க வேண்டுமா வேண்டாமா என்பது குறித்தும் சர்ச்சை தொடர்ந்து நிகழ்ந்தது. டொனாட்டியக் கொள்கை, அவர்களுக்கு மறு-திருமுழுக்கு அளிக்க வேண்டும் என்று வாதாடியது. அவர்களை மீண்டும் சபையில் ஏற்பது குறித்த நிபந்தனைகளைத் தளர்த்த வேண்டும் என்று ஆப்பிரிக்க ஆயர்கள் சிலர் கேட்டனர். அதற்கு, திருத்தந்தை அத்தனாசியுஸ் கார்த்தேஜ் சங்கத்திற்கு (401) எழுதிய கடிதத்தில் பதில் அளித்தார்.

முதலாம் அனஸ்தாசியுசுக்கு ஆதரவு அளித்தவர்களுள் புனித ஜெரோம், புனித நோலா பவுலீனுஸ் ஆகியோர் முக்கியமானவர்கள். அவ்விருவரும் அனஸ்தாசியுசுக்கு முன் திருத்தந்தையாக இருந்த சிரீசியசின் செயல்பாடுகளை விமர்சித்திருந்தனர் என்பது குறிப்பிடத்தக்கது.

தொடக்க கால மேலைத் திருச்சபையின் தலைசிறந்த இறையியலராகக் கருதப்படும் புனித அகுஸ்தீன் (354-430) திருத்தந்தை அனஸ்தாசியுஸ் தப்பறைக் கொள்கைகளைக் கடிந்துகொண்டதைப் பாராட்டியுள்ளார். மேலும் அவர் அனஸ்தாசியுசின் நண்பராகவும் திகழ்ந்தார்.

முதலாம் அத்தனாசியுஸ் 401, திசம்பர் 19ஆம் நாள் இறந்தார். அவரது உடல் உரோமையில் போர்த்துவேன்சிசு சாலையில் அமைந்த போன்ந்தியன் கல்லறைத் தோட்டத்தில் அடக்கம் செய்யப்பட்டது.

அவரது திருவிழா திசம்பர் 19ஆம் நாள் கொண்டாடப்படுகிறது.




</doc>
<doc id="159874" url="https://ta.wikipedia.org/wiki?curid=159874" title="காங்கேசன்துறை தேர்தல் தொகுதி">
காங்கேசன்துறை தேர்தல் தொகுதி

காங்கேசன்துறை தேர்தல் தொகுதி ("Kankesanthurai Electorate") என்பது 1931 முதல் பெப்ரவரி 1989 வரை இலங்கையில் நடைமுறையில் இருந்த ஒரு அங்கத்தவர் தேர்தல் தொகுதியாகும். இத்தேர்தல் தொகுதி இலங்கையின் வட மாகாணத்தில், யாழ்ப்பாண மாவட்டத்தில் காங்கேசன்துறை நகரை உள்ளடக்கியதாகும்.

1978 ஆம் ஆண்டில் அறிமுகப்படுத்தப்பட்ட புதிய அரசியலமைப்பின் படி, இலங்கையில் விகிதாசாரப் பிரதிநிதித்துவத் தேர்தல் முறை அறிமுகப்படுத்தப்பட்டதை அடுத்து, நடைமுறையில் இருந்த 160 தேர்தல் தொகுதிகள் கலைக்கப்பட்டு பதிலாக 22 பல-அங்கத்தவர்களைக் கொண்ட தேர்தல் மாவட்டங்கள் உருவாக்கப்பட்டன. 1989 தேர்தலில் காங்கேசன்துறை தேர்தல் தொகுதி யாழ்ப்பாணத் தேர்தல் மாவட்டத்தில் உள்ளடக்கப்பட்டது.

பிரித்தானிய இலங்கையில் இலங்கை அரசாங்க சபைக்கான முதலாவது தேர்தல் 1931 சூன் 13 முதல் சூன் 20 வரை இடம்பெற்றது. தொனமூர் ஆணைக்குழு இலங்கைக்கு மேலாட்சி (டொமினியன்) அந்தஸ்து வழங்காத காரணத்தால் யாழ்ப்பாண இளைஞர் காங்கிரஸ் இத்தேர்தலைப் புறக்கணிக்குமாறு மக்களைக் கோரியது. இதனால், இலங்கையின் வட மாகாணத்தின் அனைத்து நான்கு தொகுதிகளிலும் (யாழ்ப்பாணம், காங்கேசன்துறை, பருத்தித்துறை, ஊர்காவற்றுறை) தேர்தல் மனுக்கள் சமர்ப்பிக்கப்படவில்லை.

வட மாகாணத் தொகுதிகளுக்கு 1934 ஆம் ஆண்டில் இடைத்தேர்தல்கள் இடம்பெற்றன காங்கேசன்துறைத் தேர்தல் தொகுதியில் சு. நடேசன் தெரிவு செய்யப்பட்டார்.

பிரித்தானிய இலங்கையில் இலங்கை அரசாங்க சபைக்கான இரண்டாவது தேர்தல் 1936 ஆம் ஆண்டில் நடைபெற்றது. முடிவுகள் வருமாறு:

1வது நாடாளுமன்றத் தேர்தல் 1947 ஆகத்து 23 முதல் செப்டம்பர் 20 வரை நடைபெற்றது. முடிவுகள் வருமாறு:
24 மே 1952 முதல் 30 மே 1952 வரை நடைபெற்ற 2வது நாடாளுமன்றத் தேர்தல் முடிவுகள்:

5 ஏப்ரல் 1956 முதல் 10 ஏப்ரல் 1956 வரை நடந்த 3வது நாடாளுமன்றத் தேர்தல் முடிவுகள்:

19 மார்ச் 1960 இல் நடைபெற்ற 4வது நாடாளுமன்றத் தேர்தல் முடிவுகள்:
20 சூலை 1960 இல் நடைபெற்ற 5வது நாடாளுமன்றத் தேர்தல் முடிவுகள்:

22 மார்ச் 1965 இல் நடைபெற்ற 6வது நாடாளுமன்றத் தேர்தல் முடிவுகள்:

27 மே 1970 இல் நடைபெற்ற 7வது நாடாளுமன்றத் தேர்தல் முடிவுகள்:
புதிய குடியரசு அரசியலமைப்புக்கு எதிர்ப்புத் தெரிவித்து சா. ஜே. வே. செல்வநாயகம் 1972 அக்டோபர் 2 இல் தமது நாடாளுமன்றப் பதவியைத் துறந்தார். இவரது வெற்றிடத்தை நிரப்புவதற்கான இடைத்தேர்தலை அன்றைய அரசு உடனடியாக நடத்தவில்லை. இறுதியில் 1975 பெப்ரவரி 6 இல் இடைத்தேர்தல் இடம்பெற்றது. இதன் முடிவுகள்:
சா. ஜே. வே. செல்வநாயகம் 1977 ஏப்ரல் 26 இல் காலமானார்.

21 சூலை 1977 இல் நடைபெற்ற 8வது நாடாளுமன்றத் தேர்தல் முடிவுகள்:

இலங்கைத் தமிழ்ப் போராளிகளின் அழுத்தத்தாலும், தமிழ் ஈழத்துக்கு ஆதரவளிப்பதில்லை என நாடாளுமன்றத்தில் சத்தியப்பிரமாணம் எடுப்பதற்கான ஆறாம் திருத்தச் சட்டமூலத்துக்கு எதிர்ப்புத் தெரிவித்தும், கருப்பு சூலை வன்முறைகளில் சிங்கள காடையர்களினால் 3,000 தமிழ் மக்கள் கொல்லப்பட்டமைக்கு எதிர்ப்புத் தெரிவித்தும், அ. அமிர்தலிங்கம் உட்பட அனைத்து தமிழர் விடுதலைக் கூட்டணி உறுப்பினர்களும் 1983 முதல் நாடாளுமன்றத்தை ஒன்றியொதுக்கல் செய்தார்கள். மூன்று மாதங்கள் நாடாளுமன்றத்துக்குச் சமூகமளிக்காத நிலையில், 1983 அக்டோபர் 22 இல் அவர்கள் அனைவரும் நாடாளுமன்ற இருக்கைகளை இழந்தார்கள்.



</doc>
<doc id="159881" url="https://ta.wikipedia.org/wiki?curid=159881" title="இலங்கை புரட்சிகர சமசமாசக் கட்சி">
இலங்கை புரட்சிகர சமசமாசக் கட்சி

இலங்கை புரட்சிகர சமசமாசக் கட்சி ("Lanka Sama Samaja Party (Revolutionary)") என்பது துரொட்ஸ்கிய வாதத்தை அடிப்படையாகக் கொண்டு இயங்கிய இலங்கையின் ஓர் இடதுசாரி அரசியல் கட்சியாகும். 1964 ஆம் ஆண்டில் லங்கா சமசமாஜக் கட்சி நான்காம் அனைத்துலகத்தில் இருந்து வெளியேற்றப்பட்டதை அடுத்து இக்கட்சி ஆரம்பிக்கப்பட்டது. லங்கா சமசமாசக் கட்சி தேசிய அரசில் இணைவதை எதிர்த்த அக்கட்சியின் சில கடுமைவாதிகள் சிலர் நான்காம் அனைத்துலகத்துடன் நல்லுறவைப் பேண விரும்பியவர்களாய் புதிய கட்சியை ஆரம்பித்தனர். நான்காம் அனைத்துலகம் இக்கட்சியைத் தமது இலங்கைப் பிரதிநிதியாக அறிவித்தது.

புரட்சிகர சமசமாசக் கட்சியின் நிறுவனர்களில் லங்கா சமசமாசக் கட்சியின் 14 மத்தியக் குழு உறுப்பினர்களும், இரண்டு நாடாளுமன்ற உறுப்பினர்களான எட்மண்ட் சமரக்கொடி, மெரில் பெர்னாண்டோ ஆகியோரும் அடங்குவர். ஏனைய முக்கிய தலைவர்கள் வி. காராளசிங்கம், தொழிற்சங்கவாதி பாலா தம்பு ஆகியோர் ஆவர்.

உட்பூசல் காரணமாக புரட்சிகர சமசமாசக் கட்சி நாளடையில் உடைந்து போனது. 1964 திசம்பர் 3 இல் இக்கட்சியின் நாடாளுமன்றக் குழு வலதுசாரி ஐக்கிய தேசியக் கட்சியுடனும், இலங்கை சுதந்திரக் கட்சியின் அதிருப்தியாளர்களுடனும் இணைந்து அன்றைய சுதந்திரக் கட்சி அரசுக்கு எதிரான பிரேரணைக்கு ஆதரவாக வாக்களித்தது. இதையடுத்து சுதந்திரக் கட்சி அரசு கவிழ்க்கப்பட்டது. இதன் காரணமாக வி. காராளசிங்கம், அவருடன் சக்தி பிரிவு கட்சியில் இருந்து விலகி மீண்டும் லங்கா சமசமாசக் கட்சியில் சேர்ந்தனர்.



</doc>
<doc id="159885" url="https://ta.wikipedia.org/wiki?curid=159885" title="பொன்னம்பலம் நாகலிங்கம்">
பொன்னம்பலம் நாகலிங்கம்

பொன்னம்பலம் நாகலிங்கம் (இறப்பு: 1980) இலங்கைத் தமிழ் இடதுசாரி அரசியல்வாதியும், இலங்கை செனட் சபை உறுப்பினரும் ஆவார்.

நாகலிங்கம் யாழ்ப்பாணத்தில் தெல்லிப்பளையில் பிறந்தவர். வட்டுக்கோட்டை யாழ்ப்பாணக் கல்லூரி, திருநெல்வேலி பரமேசுவரா கல்லூரி ஆகியவற்றில் கல்வி கற்று, பின்னர் இலங்கை சட்டக் கல்லூரியில் பயின்று பட்டம் பெற்றார். தெல்லிப்பளை, சுன்னாகம், உடுவில் ஆகிய இடங்களில் வழக்கறிஞராகப் பணியாற்றினார். நாகலக்சுமி என்பவரை 1933 ஆம் ஆண்டில் மலேசியாவில் திருமணம் புரிந்தார். இவர்களுக்கு ஆறு பிள்ளைகள். நாகலிங்கம் 1980 ஆம் ஆண்டில் இறந்தார். மனைவியார் 1997 இல் இறந்தார்.

மாணவராக இருக்கும் போதே தமிழ் இளைஞர் காங்கிரசில் இணைந்து அரசியலில் தீவிரம் காட்டினார். 1940களில் இடதுசாரிக் கட்சியான லங்கா சமசமாஜக் கட்சியில் சேர்ந்தார். 1947 தேர்தலில் அக்கட்சி வேட்பாளராக காங்கேசன்துறை தேர்தல் தொகுதியில் போட்டியிட்டு தமிழ் காங்கிரசு வேட்பாளர் தந்தை செல்வநாயகத்திடம் தோற்றார்.

1951 முதல் 1957 வரை இலங்கை செனட் சபை உறுப்பினராக இருந்தார். 1960 மார்ச்சு தேர்தலில் உடுவில் தேர்தல் தொகுதியில் லங்கா சமசமாசக் கட்சி வேட்பாளராகப் போட்டியிட்டுத் தமிழரசுக் கட்சி வேட்பாளர் வி. தர்மலிங்கத்திடம் தோற்றார். 1960 சூலை, 1965 தேர்தல்களிலும் உடுவில் தொகுதியில் போட்டியிட்டு தர்மலிங்கத்திடம் தோற்றார். 1960களில் சுன்னாகம் நகரசபைத் தலைவராகவும் பணியாற்றினார்.



</doc>
<doc id="159886" url="https://ta.wikipedia.org/wiki?curid=159886" title="செங்கண்ணர் சம்புவரையர் (கதைமாந்தர்)">
செங்கண்ணர் சம்புவரையர் (கதைமாந்தர்)

செங்கண்ணர் சம்புவரையர் கல்கி எழுதிய பொன்னியின் செல்வன் புதினத்தில் வருகின்ற சோழ நாட்டுப் பெருங்குடித் தலைவர்களில் ஒருவராவர். கடம்பூரை தலைநகராக கொண்டு ஆட்சி செய்யும் சிற்றரசராகவும், மணிமேகலை, கந்தன் மாறன் தந்தையாகவும் பொன்னியின் செல்வனில் வருகிறார்.

கடம்பூர் மாளிகைக்கு வந்தியத் தேவன் வந்து கலகம் செய்து உள்நுழைகிறான். அந்த சப்தம் கேட்டு செங்கண்ணர் மாளிகை மேலிருந்து பார்க்கிறார். தன் மகன் கந்தன் மாறனை என்ன பிரட்சனை என்று பார்க்க சொல்கிறார். வந்திருப்பது தன் நண்பன் வந்தியத்தேவன் என்று செங்கண்ணரிடம் அறிமுகம் செய்கிறான் கந்தன் மாறன். ரகசிய கூட்டம் நடக்கும் நேரத்தில் வந்தியத் தேவன் வராதிருந்திருக்கலாம் என்று எண்ணுகிறார் செங்கண்ணர். அத்துடன் வந்தியத் தேவனை விரைவாக உறங்கவும் சொல்கிறார். 

சுந்தர சோழருக்குப் பிறகு மதுராந்தகனை மன்னாக்க நினைக்கும் சிற்றரசர்களில் செங்கண்ணர் சம்புவரையரும் ஒருவர். தன்னுடைய மகளான மணிமேகலையையும் மதுராந்தகனுக்கு திருமணம் செய்விக்க எண்ணுகிறார். அனால் மதுராந்தகனை மணிமேகலைக்கு பிடிக்காத காரணத்தினால் ஆதித்த கரிகாலனை திருமணம் செய்விக்கலாம் என்று தன் மனதினை மாற்றிக் கொள்கிறார்.



</doc>
<doc id="159887" url="https://ta.wikipedia.org/wiki?curid=159887" title="வேலூர் வானூர்தி நிலையம்">
வேலூர் வானூர்தி நிலையம்

வேலூர் வானூர்தி நிலையம் ("Vellore Airport", தமிழ்நாட்டின் வேலூர் நகரத்திற்கு கிழக்கே 5 கிலோமீட்டர் தொலைவில் அமைந்துள்ள ஓர் வானூர்தித் தடமாகும். 51.5 ஏக்கர்களில் (208,000 சதுர மீட்டர்கள்) அமைந்துள்ள இந்த வானூர்தித் தடம் "மதராசு பிளையிங் கிளப்"பின் பயிற்சி விமானிகளுக்காக சூலை 2006இல் மீண்டும் செயலாக்கத்திற்கு வந்தது. சென்னை வானூர்தி நிலையத்தில் வணிக வான்வழித் தடங்களின் பெருக்கத்தால் அங்கு இயங்கி வந்த கிளப்பின் செயல்பாடு மார்ச்சு 2011இல் நிறுத்தப்பட்டது. இதற்கு மாற்றாக இங்கு முனையக் கட்டிடங்கள் கட்டித் தர தமிழ்நாடு அரசு முன்வந்தது. 2009ஆம் ஆண்டிற்குள் 45 இருக்கைகள் கொண்ட ஏடிஆர் வானூர்திகள் இயங்கும் வண்ணம் இவற்றைக் கட்டி முடிக்கத் திட்டமிடப்பட்டது. இந்திய வானூர்தி நிலையங்கள் ஆணையத்தின் (AAI) தென் மண்டல "முடங்கிய வான்நிலையங்களின் மீள்செயலாக்கத் திட்டத்தில்" வேலூர் சேர்க்கப்பட்டுள்ளது.

தற்போது யாதொரு வணிகச் சேவையும் இங்கிருந்து இயங்கவில்லை.

வேலூர் வானூர்தி நிலையத்தின் விரிவாக்கத் திட்டத்தின் அங்கமாக அரசு சிரீ இராசீவ் காந்தி வான்வழி அறிவியல் கழகம் மற்றும் விமானிகள் பயிற்சி அகாதமியை இங்கு நிறுவ உள்ளது. தமிழ்நாடு தொழில் மேம்பாட்டுக் கழகம் இந்திய வானூர்தி நிலையங்கள் ஆணையத்தின் ஒத்துழைப்புடன் இதற்கானப் பணியை மேற்கொள்ளும்.


</doc>
<doc id="159889" url="https://ta.wikipedia.org/wiki?curid=159889" title="சிவத்தையாபுரம்">
சிவத்தையாபுரம்

சிவத்தையாபுரம் என்பது தூத்துக்குடி மாவட்டத்திலுள்ள சாயர்புரம் தேர்வுநிலைப் பேருராட்சிக்கு உட்பட்ட ஒரு பகுதியாகும். இந்த ஊர் தூத்துக்குடியிலிருந்து 20 கிலோ மீட்டர் தொலைவில் தூத்துக்குடி வானூர்தி நிலையத்திற்கு ஐந்து கிலோ மீட்டர் தொலைவிலுள்ள ஒரு ஊராகும். சுமார் 5000 க்கும் அதிகமான மக்கள் தொகையைக் கொண்ட இவ்வூர் வாழ்கின்ற மக்கள் இந்து மற்றும் கிறித்தவ சமயத்தைப் பின்பற்றுகின்றனர்.. 

இக்கோவில்கள் யாவும் சிவத்தையாபுரம் அய்யாவழி அன்புக்கொடி மக்களுக்கு பாத்தியப்பட்டது.







10 நாட்கள் தசராத் திருவிழா, விநாயகர் சதுர்த்தி, கிருஷ்ண ஜெயந்தி, தமிழ் வருடப் பிறப்பு, மகா சிவராத்திரி, கார்த்திகை தீபத் திருவிழா, திருவிளக்கு பூஜை ஆகிய பண்டிகைகள் கொண்டாடப்படுகின்றன.



கிறித்துமசு பண்டிகை, ஆங்கிலப் புத்தாண்டு, ஈஸ்டர், மற்றும் புனித வெள்ளி ஆகிய விழாக்களும் மத பேதமின்றி சிறப்பாக கொண்டாடப்பட்டு வருகிறது. 



சாயர்புரம் செல்லும் அனைத்துப் பேருந்துகளும் சிவத்தையாபுரம் செல்கின்றன. சாயர்புரம் வழியாக தூத்துக்குடி, திருச்செந்தூர், திருநெல்வேலி, நாகர்கோவில், மதுரை, கோயம்புத்தூர் மற்றும் சென்னை போன்ற நகரங்களுக்கும் தனியார் மற்றும் அரசுப் பேருந்துகள் இயங்குகின்றன.

சந்தை, தேரி, தோட்டக்காடு, செங்குட்டம், சாலை ஆகியன இவ்வூரில் வழங்கி வரும் சில இடக்குறிப்புகளாகும்.


</doc>
<doc id="159890" url="https://ta.wikipedia.org/wiki?curid=159890" title="நாகப்பட்டினம் துறைமுகம்">
நாகப்பட்டினம் துறைமுகம்

நாகப்பட்டினம் துறைமுகம் தமிழ்நாட்டிலுள்ள சிறு துறைமுகங்களில் ஒன்றாகும். வரலாற்றுச் சிறப்பு மிக்க இத்துறைமுகம் இன்றுவரை நங்கூரத் துறைமுகமாகவே இருந்து வருகிறது. கப்பல்கள் ஆழ்கடலிலேயே நங்கூரம் பாய்ச்சப்பட்டு நின்றிருக்க "பார்ஜ்" எனப்படும் படகுக் கப்பல்களில் சரக்கு மாற்றப்பட்டு துறைமுகத்தை வந்தடையும். மாநில அரசின் நெடுஞ்சாலைகள் மற்றும் சிறு துறைமுகங்கள் துறையின் கீழ் இயங்கும் ஏழு துறைமுகங்களில் இது ஒன்றாகும். (ஏனையவை: கடலூர், பாம்பன், இராமேசுவரம், வாலிநோக்கம், கன்னியாகுமரி, குளச்சல் ஆகும்). வங்காள விரிகுடாக் கடலின் "கடுவாயாறு" முகத்துவாரத்தில் இத்துறைமுகம் அமைந்துள்ளது. இதன் பின்னிலமாக தஞ்சாவூர், திருவாரூர், புதுக்கோட்டை, திருச்சி மாவட்டங்கள் அமைந்துள்ளன.

நாகப்பட்டினம் மற்றும் நாகூர் துறைமுகங்கள் குறித்து 16-ம் நூற்றாண்டின் பிற்பகுதியிலிருந்தே வரலாற்றுக் குறிப்புகள் கிடைக்கின்றன. இது போர்த்துகேயர்களின் முதன்மை துறைமுகமாக விளங்கியது. 1660இல் டச்சுக் காரர்கள் இதனைக் கைப்பற்றினர். 1781 வரை அவர்கள் வசமே நாகப்பட்டினம் துறைமுகம் இருந்து வந்தது. இங்கு பயணியர் கப்பல்களும் சரக்குக் கப்பல்களும் வந்து போயின. நாகூரைச் சேர்ந்த முஸ்லிம் வணிகர்கள் கடல் வணிகத்தில் பெரிதும் பங்கேற்றனர்.
நாகப்பட்டினம் துறைமுகத்தை பொது - தனியார் கூட்டாண்மை அடிப்படையில், 380 கோடி ரூபாய் செலவில், அனைத்து பருவ கால நிலைக்கேற்ப, ஆழ்கடல் கப்பலணை மற்றும் பசுமைச் சூழலுடன் கூடிய துறைமுகமாக மேம்படுத்த தமிழ்நாடு அரசு திட்டமிட்டுள்ளது. இந்த துறைமுக மேம்பாட்டினால், இதன் சுற்றுப் பகுதிகளில் உள்ள தொழிற்சாலைகளுக்கு தேவையான, துறைமுக இணைப்பு வசதி கிடைக்கும். தொழில் வளர்ச்சியில் பின்தங்கியுள்ள இப்பகுதியில், வேலைவாய்ப்பு வசதியும், பொருளாதார வசதியும் ஏற்படும்.



</doc>
<doc id="159896" url="https://ta.wikipedia.org/wiki?curid=159896" title="சங்ககாலத் தண்டனை">
சங்ககாலத் தண்டனை

சங்ககால அரசர்கள் போரில் பிடிபட்ட அரசர்களைச் சிறையிலிட்டுத் தண்டனை வழங்கியிருக்கிறார்கள்.



</doc>
<doc id="159906" url="https://ta.wikipedia.org/wiki?curid=159906" title="சென்னை உயர்மட்ட விரைவுச்சாலைகள்">
சென்னை உயர்மட்ட விரைவுச்சாலைகள்

சென்னை உயர்மட்ட விரைவுச்சாலைகள் ("Chennai Elevated Expressways") சென்னை மாநகரத்தில் சாலைப் பிணைப்புகளை மேம்படுத்த சென்னை பெருநகர் வளர்ச்சிக் குழுமத்தால் திட்டமிடப்பட்டுள்ள இரண்டாம் முழுமைத் திட்டத்தின் ஓர் அங்கமாகும்.

இடைக்காலத் திட்டமாக ஐந்து சாலைநடைகள் உயரத்தில் அமைக்கப்பட உள்ளன.

பின்வரும் 12 சாலைநடைகள் தொலைநோக்குத் திட்டங்களாக முன்மொழியப்பட்டுள்ளன

முழுமைத் திட்டத்தில் வரையப்பட்டுள்ளதைத் தவிர சென்னை மாநகராட்சி, சென்னைத் துறைமுகம் மற்றும் எண்ணூர் துறைமுகம் ஆகியன கூடுதலாக திட்டமிட்டுள்ள சாலைநடைகள் பின்வருவன ஆகும்: 


</doc>
