<doc id="260148" url="https://ta.wikipedia.org/wiki?curid=260148" title="கே. எல். ராகுல்">
கே. எல். ராகுல்

கே. எல். ராகுல் என அழைக்கப்படும் கன்னூர் லோகேசு ராகுல் ("Kannaur Lokesh Rahul", பிறப்பு: 18 ஏப்ரல் 1992),இந்தியத் துடுப்பாட்ட அணி வீரர் ஆவார். இவர் கருநாடக துடுப்பாட்ட அணிக்காக உள்ளூர்ப் போட்டிகளில் விளையாடி வருகிறார். வலக்கைத் துடுப்பாட்டக் காரரான இவர் சிலவேளைகளில் குச்சக் காப்பாளராகவும் விளையாடுகிறார். ராகுல் 19-வயதிற்குட்பட்டவர்களுக்கான உலகக்கிண்ணப் போட்டியில் இந்திய அணிக்காக விளையாடினார். 2013 ஆம் ஆண்டில் இவர் பெங்களூர் ராயல் சேலஞ்சர்ஸ் அணியில் ஐபிஎல் தொடரில் விளையாடினார். 2014 இல் சன்ரைசர்ஸ் ஐதராபாத் அணிக்காக விளையாடினார். 2018 இந்தியன் பிரீமியர் லீக் போட்டிகளில் இவர் கிங்சு இலெவன் பஞ்சாபு அணிக்காக விளையாடி வருகிறார். 

ராகுலின் முதல் முதல் தரத் துடுப்பாட்டம் ஆத்திரேலிய அணிக்கு எதிராக மெல்பேர்ணில் நடந்த 2014-15 தேர்வுத் தொடராகும் .சிட்னியில் நடந்த இரண்டாவது தேர்வு ஆட்டத்தில் 110 ஓட்டங்கள் எடுத்தார். 2016 ஆம் ஆண்டில் சிம்பாப்வே, அராரே விளையாட்டு சங்கம் மைதானத்தில் நடைபெற்ற சிம்பாப்வே துடுப்பாட்ட அணிக்கு எதிரான ஒருநாள் பன்னாட்டுத் துடுப்பாட்டப் போட்டியில் அறிமுகமானார். இந்தப் போட்டியில் இறுதிவரை ஆட்டமிழக்காமல் 100* ஓட்டங்கள் எடுத்தார். இதன் மூலம் அறிமுகப் போட்டியில் நூறு ஓட்டங்கள் அடித்த முதல் இந்தியர் எனும் சாதனையைப் படைத்தார். தேர்வுத் துடுப்பாட்டம், ஒருநாள் பன்னாட்டுத் துடுப்பாட்டம் மற்றும் பன்னாட்டு இருபது20 போட்டி ஆகிய முன்ன்று வடிவங்களிலும் நூறு அடித்த மூன்றாவது இந்தியர் எனும் சாதனையைப் படைத்தார். ஆகஸ்டு 27, 2016 இல் மேற்கிந்தியத்தீவுகள் துடுப்பாட்ட அணிக்கு எதிரான பன்னாட்டு இருபது20 போட்டியில் 51 பந்துகளில் இறுதிவரை ஆட்டமிழக்காமல் 110* ஓட்டங்களை எடுத்தார். இதன்மூலம் பன்னாட்டு இருபது20 போட்டியில் அதிக ஓட்டங்கள் எடுத்த இந்திய வீரர் எனும் சாதனையைப் படைத்தார். அனைத்துவிதமான வடிவ துடுப்பாட்டப் போட்டிகளிலும் "பவுண்டரி" அடித்து நூறு அடித்த ஒரே சர்வதேச வீரர் எனும் சாதனையைப் படைத்தார். இந்தியன் பிரீமியர் லீக் போட்டித் தொடரில் டெல்லி டேர்டெவில்ஸ்கு எதிரான போட்டியில் 14 பந்துகளில் 50 ஓட்டங்கள் எடுத்தார். இதன்மூலம் குறைவான பந்துகளில் 50 ஓட்டங்கள் எடுத்தவர் எனும் சாதனையைப் படைத்தார்.

ராகுல் ஏப்ரல் 18, 1992 ஆம் ஆண்டில் மங்களூரில் பிறந்தார். இவரின் தந்தை கே. என். லோகேஷ் , தாய் ராஜேஷ்வரி. இவரின் தந்தை சூரத்கலிள்ள கருநாடக தேசியத் தொழிநுட்பக் கழகத்தில் பேராசிரியராகவும், பொறுப்பு இயக்குநராகவும் பணியாற்றுகிறார். இவரின் தாய் மங்களூர் பலகலைக் கழகத்தில் வராலாற்றுத் துறை பேராசிரியராக உள்ளார். 

இவர் கருநாடகம் மாநில அணிக்காக 2010 ஆம் ஆண்டுமுதல் முதல் தரத் துடுப்பாட்டப் போட்டிகளில் விளையாடி வருகிறார். 2010 ஆம் ஆண்டில் நடைபெற்ற 19 வயதிற்கு உட்பட்டோருக்கான துடுப்பாட்ட உலகக்கிண்ணத்தில் விளையாடினார். 2013 இந்தியன் பிரீமியர் லீக் போட்டிகளில் பெங்களூர் ராயல் சேலஞ்சர்ஸ் அணிக்காக அறிமுகமானார்.

டிசம்பர் 24, 2014 இல் மெல்போர்ன் துடுப்பாட்ட மைதானத்தில் பொக்சிங் நாள் துடுப்பாட்டத் தொடரில் ஆத்திரேலியத் துடுப்பாட்ட அணிக்கு எதிரான தேர்வுத் துடுப்பாட்டப் போட்டிகளில் அறிமுகமானார். இந்தப் போட்டியில் ரோகித் சர்மாவிற்குப் பதிலாக விளையாடினார். முதலாட்டப் பகுதியில் 6 ஆவது வீரராக களம் இறங்கிய இவர் 3 ஓட்டங்கள் எடுத்தார். இதன் நான்காவது போட்டியில் முரளி விஜயுடன் இணைந்து துவக்கவீரராக கள்ம் இறங்கி 110 ஓட்டங்கள் எடுத்தார்.

2013 இந்தியன் பிரீமியர் லீக் போட்டித் தொடரில் பெங்களூர் ராயல் சேலஞ்சர்ஸ் அணியில் குச்சக் காப்பாளர் மற்றும் மட்டையாளராக விளையாடினார். 2014 இந்தியன் பிரீமியர் லீக் போட்டித் தொடரில் சன்ரைசர்ஸ் ஐதராபாத் அணி இவரை 1 கோடி ரூபாய் மதிப்பில் ஏலத்தில் எடுத்தது. 2016 இந்தியன் பிரீமியர் லீக் போட்டியில் இவர் மீண்டும் பெங்களூர் ராயல் சேலஞ்சர்ஸ் அணிக்காக விளையாடினார். பின் 2018 இந்தியன் பிரீமியர் லீக் போட்டியில் கிங்சு இலெவன் பஞ்சாபு அணி இவரை 11 கோடி ரூபாய் மதிப்பில் இவரை ஏலத்தில் எடுத்தது. இதன் முதல் போட்டியில் டெல்லி டேர்டெவில்ஸ்கு எதிரான போட்டியில் 14 பந்துகளில் 50 ஓட்டங்கள் எடுத்தார். இதன்மூலம் குறைவான பந்துகளில் 50 ஓட்டங்கள் எடுத்தவர் எனும் சாதனையைப் படைத்தார்.இதற்கு முன் சுனில் நரைன் 15 பந்துகளில் 50 ஓட்டங்கள் எடுத்ததே சாதனையாக இருந்தது.



</doc>
<doc id="260151" url="https://ta.wikipedia.org/wiki?curid=260151" title="I">
I

I (ஐ) என்பது சீர்தரத்துக்கான அனைத்துலக நிறுவன அடிப்படை இலத்தீன் நெடுங்கணக்கில் ஒன்பதாவது எழுத்தும் மூன்றாவது உயிரெழுத்தும் ஆகும். உரோம எண்களில் I என்பது ஒன்றைக் குறிக்கும்.

ஆங்கிலத்தில் கூடுதலாகப் பயன்படுத்தப்படும் ஐந்தாவது எழுத்து i ஆகும்.

ஆங்கிலத்தில் தன்மைப் பெயரான I என்பது, எப்போதும் ஆங்கிலப் பேரெழுத்து Iஆலேயே குறிக்கப்படும். இது ஐ என்று பலுக்கப்படும்.

கணிதத்தில், அலகுக் கற்பனை எண்ணைக் குறிக்க formula_1 பயன்படுத்தப்படுகின்றது. அலகுத் தாயத்தைக் குறிக்க I பயன்படுத்தப்படுகின்றது. காட்டீசியன் ஆள்கூற்று முறைமையில் எட்சு அச்சின் திசையிலான அலகுக் காவி தடித்த iஆல் குறிப்பிடப்படும்.

இயற்பியலில், மின்னோட்டம், செறிவு, சடத்துவத் திருப்பம் என்பவற்றைக் குறிக்க I பயன்படுத்தப்படுகின்றது.

வேதியியலில், அயடீனின் வேதிக் குறியீடு I ஆகும்.




</doc>
<doc id="260153" url="https://ta.wikipedia.org/wiki?curid=260153" title="பூர்வோத்தர் சம்பர்க் கிராந்தி விரைவுவண்டி">
பூர்வோத்தர் சம்பர்க் கிராந்தி விரைவுவண்டி

பூர்வோத்தர் சம்பர்க் கிராந்தி விரைவுவண்டி என்பது இந்திய இரயில்வேயினால் இயக்கப்படுகின்ற விரைவுவண்டி ஆகும். இது சம்பர்க் கிராந்தி விரைவுவண்டி வகையைச் சேர்ந்தது. இது அசாமின் குவஹாட்டியில் இருந்து, புது தில்லி வரை சென்று திரும்பும். இது 1974 கிமீ தொலைவைக் கடக்கிறது.



</doc>
<doc id="260157" url="https://ta.wikipedia.org/wiki?curid=260157" title="திருவனந்தபுரம் ராஜதானி விரைவுவண்டி">
திருவனந்தபுரம் ராஜதானி விரைவுவண்டி

திருவனந்தபுரம் ராஜதானி விரைவுவண்டி, இந்திய இரயில்வேயினால் இயக்கப்படுகின்ற ராஜதானி வண்டியாகும். இது கேரளத்திலுள்ள திருவனந்தபுரம் சென்ட்ரல் முதல் தில்லியின் ஹசரத் நிசாமுத்தீன் வரை சென்று திரும்பும். இது 2,848 கிமீ பயணிக்கிறது. 



</doc>
<doc id="260162" url="https://ta.wikipedia.org/wiki?curid=260162" title="அல்கோடோனைட்டு">
அல்கோடோனைட்டு

அல்கோடோனைட்டு "(Algodonite)" என்பது CuAs என்ற மூலக்கூற்று வாய்ப்பாடு கொண்ட தாமிர ஆர்சனைடு கனிமம் ஆகும். சாம்பல் கலந்த வெண்மை நிறத்தில் காணப்படும் இக்கனிமம் அறுகோணப் படிகங்களாக படிகமாகிறது. மோவின் அளவு கோலில் அல்கோடோனைட்டின் கடினத்தன்மை மதிப்பு 4 எனவும் நீர் ஒப்படர்த்தி அளவு 8.38 - 8.72. ஆகவும் உள்ளது. 

சிலி நாட்டில் உள்ள கோகியூம்போ நகரிலுள்ள அல்கோடோன்சு வெள்ளி சுரங்கத்தில் 1857 ஆம் ஆண்டில் இது முதன் முதலாக கண்டறியப்பட்டது. 


</doc>
<doc id="260173" url="https://ta.wikipedia.org/wiki?curid=260173" title="சந்திரஹாசம்">
சந்திரஹாசம்

சந்திரஹாசம் என்பது தமிழ் மன்னர்களான பாண்டியர்களின் குலவாளாகவும், இந்து தொன்மவியலில் சிவபெருமானின் வாளாக சந்திரஹாசம் கருதப்படுகிறது. 

பாண்டியர்கள் தங்கள் குலத்து அரச வாளான சந்திரஹாசத்தினை தலைமுறை தலைமுறையாக தங்கள் உயிரினும் மேலாக காத்து வந்தனர் என்றும் சந்திரஹாசம் என்கிற மீன்கள் துள்ளும், அந்த வாளியினை வைத்திருப்பவன் மட்டுமே பாண்டிய நாட்டின் மன்னனாக மக்களால் ஏற்கப்படுவான் என்பது மதுராவிஜயம் என்கிற சமஸ்கிருத நூலில் ராணி கங்கா தேவி குறிப்பிடுகிறார். 

அரசவாளாக பாண்டியர்களால் கொண்டாடப் பட்டதால், இந்த வாளுக்கு நெடிய வரலாறு உள்ளது. 

சந்திரஹாசம் அல்லது வாளோர் குலம் என அழைக்கப்பட்ட குலத்தினர் இந்த சந்திரஹார வாளினை பாதுகாத்து வந்தார்கள் என்றும் தற்போதும் வாளினை பாதுகாத்து வருகிறார்கள் என்றொரு நம்பிக்கை உள்ளது.

சோழர்கள் தங்களை சூரியகுலம் என்று அழைத்துகொள்வார்கள். பாண்டியர்கள் தங்களை சந்திர குலம் என்று அழைத்துக்கொள்வார்கள், அதனால் பாண்டியர்களின் குலவாள் சந்திரஹாசம் என்கிற பெயருடன் திகழ்ந்தது என்றும் கங்காதேவி தனது மதுராவிஜயம் நூலில் கூறுகிறார். 

இந்து சமய இதிகாசங்களான இராமாயணம், மகாபாரதம் ஆகியற்றில் இந்த சந்திரஹாசம் வாளைப் பற்றிய குறிப்புகள் உள்ளன.

இராமாயணம் சிவபெருமானின் வாளின் பெயர் சந்திரஹாசம் என்கிறது. இராவணனின் தவத்தினால் சிவபெருமானினடமிருந்து சந்திரஹாச வாளைப் பெறுகிறான். சீதையை கவர்ந்து செல்கையில் அவனை தடுக்கும் ஜடாயுவை இந்த வாளால் வெட்டுகிறான். தவறான செயலுக்கு தன்னைப் பயன்படுத்தியதால், இராவணனை விட்டு சிவபெருமானிடம் சந்திரஹாசம் வந்து, பாவம் போக்கியது. 

சந்திரஹாசம் என்கிற பெயர் வியாசர் எழுதிய மகாபாரதத்தில் ஹஸ்தினாபுர அரண்மனையின் பெயராக குறிப்பிடப்படுகிறது. 

சு.வெங்கடேசன் எழுதிய காவல் கோட்டம் என்கிற 2011ஆம் ஆண்டு சிறந்த புதினத்திற்கான சாகித்ய அகாதெமி விருது பெற்ற புதினத்தில் சந்திரஹாசம் பற்றிய குறிப்புகள் உள்ளன.

இந்த சந்திரஹாசம் வாளிற்காக பாண்டிய குலத்திரையிடையை நிகழும் போராட்டத்தினை விகடன் பிரசுரம் சித்திக்கதை புதினமாக வெளியிட்டது. 


</doc>
<doc id="260191" url="https://ta.wikipedia.org/wiki?curid=260191" title="கண் குத்திப் பாம்பு">
கண் குத்திப் பாம்பு

கண் குத்திப் பாம்பு அல்லது பச்சைப் பாம்பு (Ahaetulla nasuta) என்பது ஒரு ஆபத்தில்லா பாம்பு ஆகும். இப்பாம்பு ඇහැටුල්ලා (ahaetulla) என்று சிங்களத்தில் அழைக்கப்படுகிறது. இவை இந்தியா, இலங்கை, வங்கதேசம், பர்மா, தாய்லாந்து, கம்போடியா, வியட்நாம் போன்ற நாடுகளில் காணப்படுகிறது. 
பச்சைப் பாம்புகள் ஒரு பகலாடி ஆகும். இதன் கடைவாயில் நச்சுப்பற்கள் உள்ளதால் தமது இரையைப் பிடித்து தனது வீரியமில்லாத நஞ்சை செலுத்திக் கொன்றுவிடும். இதன் உணவு தவளை, பல்லி, போன்றவை ஆகும். தான் அச்சுறுத்தப்படும்போது தனது கழுத்தையும், உடலையும் புடைத்துக் காண்பிக்கும். அப்போது செதில்களுக்கு இடையே கருமையும், வெண்மையும் கலந்த வரிவடிவத்தைக் காணலாம். மேலும் இவை தங்கள் வாயைத் திறந்து அச்சுறுத்தப்படும் திசையில் தங்கள் தலையை காட்டும். இதன் கூரான தலையைக் கொண்டு மனிதர்களின் கண்களைக் கொத்தி குருடாக்கிவிடும் என இந்தியாவின் தெற்குப் பகுதிகளில் (தமிழ்நாட்டில்) ஒரு கட்டுக்கதை உள்ளது. இந்தப் பாம்பு இனங்கள் முட்டைகளை தாயின் உடலில் உள்ளேயே வைத்து குஞ்சுகளை ஈனுகின்றன. இப்பாம்புகள் ஆண் துணை இல்லாமால்கூட சூல்தரித்து குட்டிகளைப் பெற்றெடுக்கும் திறனைப் பெற்றிருக்கலாம் எனக் கருதப்படுகிறது. லண்டன் உயிரியல் பூங்காவில் உள்ள ஒரு பெண் பாம்பு ஆகஸ்ட் 1885 ஆண்டிலிருந்து ஆண் துணையின்றி பிரித்து வைக்கப்பட்ட நிலையில், 1888 ஆம் ஆண்டு ஆகஸ்ட் மாதம் குட்டிகளை ஈன்றது. இவை இலேசான நஞ்சினைக் கொண்டுள்ளன. இதனால் தீண்டப்பட்டவருக்கு மூன்று நாட்கள் வீக்கம் இருக்கும்.


</doc>
<doc id="260195" url="https://ta.wikipedia.org/wiki?curid=260195" title="தமிழில் தல புராணங்கள் (நூல்)">
தமிழில் தல புராணங்கள் (நூல்)

தமிழில் தல புராணங்கள் என்பது வே. இரா. மாதவன் எழுதிய, தமிழில் தல புராணங்களின் வரலாற்றைக் கூறுகின்ற நூலாகும். இந்நூல் இரு பகுதிகளைக் கொண்டுள்ளது. 

முதல் பகுதியில் தமிழில் தல புராணங்கள் என்ற தலைப்பில் தொடங்கி சோழ நாடு, பாண்டிய நாடு, தொண்டை நாடு, நடு நாடு, கொங்கு நாடு, மலைநாடு, துளுவ நாடு ஆகிய நாடுகளின் தல புராணங்கள் பற்றி விவாதிக்கப்பட்டுள்ளன. 

இரண்டாம் பகுதியில் வட நாடு, ஈழ நாடு, தெலுங்கு தல புராணங்கள் பற்றியும், தமிழ்த் தல புராணங்களின் பொதுவமைப்பு, சிறப்புக்கூறுகள், நோக்கங்கள், பயன்களும் பற்றியும், சைவ புராணங்கள், வைணவ புராணங்கள், வடமொழிப் புராணங்கள், தலபுராண நூலாசிரியர்கள், உரையாசிரியர்கள், தல புராணச் சுவடிகள், பதிப்புகள், ஆய்வுகள், நூல்கள் பற்றியும் விவாதிக்கப்பட்டுள்ளன. 



</doc>
<doc id="260196" url="https://ta.wikipedia.org/wiki?curid=260196" title="சுவர்ண ஜெயந்தி ராஜதானி எக்ஸ்பிரஸ்">
சுவர்ண ஜெயந்தி ராஜதானி எக்ஸ்பிரஸ்

சுவர்ண ஜெயந்தி ராஜதானி விரைவுவண்டி என்பது இந்திய இரயில்வேயினால் இயக்கப்படுகின்ற ஒரு விரைவுவண்டி ஆகும். இது குஜராத்தின் அகமதாபாத்தில் இருந்து புது தில்லி வரை சென்று திரும்பும். இது 940 கிலோமீட்டர் தொலைவு பயணிக்கிறது.



</doc>
<doc id="260202" url="https://ta.wikipedia.org/wiki?curid=260202" title="ஆற்றல் மற்றும் வளங்கள் நிறுவனம்">
ஆற்றல் மற்றும் வளங்கள் நிறுவனம்

ஆற்றல் மற்றும் வளங்கள் நிறுவனம் (TERI) (முன்பு Tata Energy Research Institute) என்பது ஆற்றல், சுற்றுச்சூழல், மற்றும் நீடித்த வளர்ச்சி போன்ற துறைகளில் ஆராய்ச்சியில் ஈடுபடும் நிறுவனம் ஆகும். இது டெல்லியில் அமைந்துள்ளது.


</doc>
<doc id="260204" url="https://ta.wikipedia.org/wiki?curid=260204" title="கூகிளின் அடையாளச் சின்னம்">
கூகிளின் அடையாளச் சின்னம்

கூகிளின் அடையாளச் சின்னம் (Google logo) என்பது கூகிள் நிறுவனத்தைப் பிரதிநிதித்துவப்படுத்தும் அடையாளச் சின்னம் ஆகும். 1998 ஆம் ஆண்டு முதன் முதலாக சேர்ஜி பிரின் என்பவரால் முதலாவது கூகிளின் அடையாளச் சின்னம் உருவாக்கப்பட்டது. அவ்வடையாளச் சின்னம் கிம்ப் இன் உதவியுடன் வடிவமைக்கப்பட்டது. செப்டம்பர் 1, 2015 அன்று கூகிள் நிறுவனம் தனது அடையாளச்சின்னத்தினைப் புதிய மாற்றங்களுடன் கூடிய புதிய பதிப்பாக வெளியிட்டது. 

கூகிள் அடையாள சின்னமானது முதல் நிலை வர்ணங்களான நீலம், சிவப்பு, மஞ்சள் ஆகிய வர்ணங்களின் தொகுப்பு ஆகும். ஆனால் அதற்கு மாறாக முதல் நிலை வர்ணங்களுக்கு நடுவே ஒரு இரண்டாம் நிலை வர்ணமான பச்சை நிறத்தை சேர்த்துள்ளனர். அதாவது கூகிள் எப்போதும் விதிகளை பின்தொடராது என்பதை சொல்லாமல் சொல்லியுள்ளனர். இது வரை கூகிள் 7 முறை தனது அடையாள சின்னத்தை மாற்றி உள்ளது.

கூகிள் தனது விருப்பப் படவுருவினையும் (Favicon) செப்டம்பர் 1, 2015 அன்று மாற்றியமைத்தது.


</doc>
<doc id="260220" url="https://ta.wikipedia.org/wiki?curid=260220" title="தேங்க்சு">
தேங்க்சு

தேங்க்சு என்பது 2011ஆம் ஆண்டு அமெரிக்காவில் வெளியான ஆங்கில நகைச்சுவைத் திரைப்படமாகும். இத்திரைப்படம் மார்ட்டின் பெர்க்மேன் என்பவரால் இயக்கப்பட்டது. இது 2011ஆம் ஆண்டு நடைபெற்ற பால்ம் பிரிங்க்சு பன்னாட்டுத் திரைப்பட விழாவில் திரையிடப்பட்டது.


வயது அதிகமா‌‌ன தந்தை மிகவும் வயதுகுறைவான பெண்ணை திருமணம் செய்துகொள்ள இருக்கும் தேங்க்ஸ்கிவ்விங் நாளன்று நடைபெறும் நகைச்சுவையை மையமாக வைத்து எடுக்கப்பட்டுள்ளது.


</doc>
<doc id="260221" url="https://ta.wikipedia.org/wiki?curid=260221" title="இன்டசுஇண்டு வங்கி">
இன்டசுஇண்டு வங்கி

இன்டசுஇண்டு வங்கி வரையறுக்கப்பட்டது இந்தியாவின் மும்பையை தலைமையிடமாகக் கொண்டு செயல்பட்டுவரும், தனியார்த்துறையைச் சேர்ந்த புதிய தலைமுறை வணிக வங்கியாகும். இவ்வங்கி, வணிக நடவடிக்கைகளையும், மின்னணு வங்கிச் சேவைகளையும் வழங்கிவருகிறது. இவ்வங்கி 1994ஆம் ஆண்டில் அப்போதைய மத்திய நிதி அமைச்சர் மன்மோகன் சிங் அவர்களால் திறந்து வைக்கப்பட்டது. இந்திய புதிய தலைமுறை தனியார் வங்கிகளில், இவ்வங்கியே முதன்மையான வங்கியாகும்.


</doc>
<doc id="260225" url="https://ta.wikipedia.org/wiki?curid=260225" title="சிக்கரி">
சிக்கரி

சிக்கரி என்பது ஒருவகைச் செடி ஆகும். இதன் தாவரப் பெயர் சிகோரியம் இண்டிபஸ் ஆகும். சிக்கரி செடியின் வேர் முள்ளங்கி போன்றிருக்கும்.

சிக்கரி செடியின் வேரைக் காயவைத்து, வறுத்துப் பொடியாக்குவதன் மூலம் பெறுவது சிக்கரித் தூள் ஆகும். காப்பி சுவையாக இருக்க, காப்பிக் கொட்டைத் தூளுடன், சிக்கரித் தூளை 80க்கு 20 என்ற விகிதத்தில் கலந்து தயாரிக்கப்படுகிறது.

இந்தியாவில் சிக்கரி செடி பஞ்சாப் மற்றும் ஆந்திரபிரதேசம், பீகார், பஞ்சாப், இமாச்சலப் பிரதேசம், அசாம், மகாராஷ்டிரம், குஜராத், தமிழ்நாடு மற்றும் ஒடிசா உள்ளிட்ட மாநிலங்களில் பயிரிடப்படுகிறது.

சிக்கரி உடல் சூட்டைத் தணித்து மூச்சுத் திணறல், அஜீரணம், தலைவலி ஆகியவற்றை நீக்குகிறது. மூளையை சுறுசுறுப்பாக்கும் மருந்தாகவும் செயல்படுகிறது. சிக்கரிக் கசாயம் மாதவிடாய் போக்கை சீர் செய்கிறது. ஈரல் நோய்களை குணமாக்கி, சிறுநீர் கழிப்பை அதிகப்படுத்துவதுடன், வயிற்றுப்பூச்சிகளை அழிக்கிறது. சிக்கரி கால்நடைகளின் வயிற்றுப்பூச்சிகளை அகற்றுகிறது.



</doc>
<doc id="260230" url="https://ta.wikipedia.org/wiki?curid=260230" title="ஐஎன்ஜி வைசியா வங்கி">
ஐஎன்ஜி வைசியா வங்கி

ஐஎன்ஜி வைசியா வங்கி இந்தியாவின் பெங்களூருவை தலைமையிடமாகக் கொண்டு செயற்பட்டுவந்த தனியார் வங்கியாகும். வணிக சேவைகள், தனிநபர் வங்கி உள்ளிட்ட சேவைகளை வழங்கிவந்தது, 1930 முதல் இந்தியாவில் செயல்பட்டுவந்த வைசியா வங்கியினை டச்சு நிறுவனமான ஐஎன்ஜி குழுமம் 2002 ஆம் ஆண்டு வாங்கியதன் மூலம் ஐஎன்ஜி வைசியா வங்கி என்று பெயர் மாற்றப்பட்டது. ஒரு இந்திய வங்கியுடன், ஒரு வெளிநாட்டு வங்கி இணைந்தது இதுவே முதல் முறையாகும். நவம்பர் 20, 2014, இல் ஐ.என்.ஜி வைசியா வங்கியை கோடக் மகிந்தரா வங்கியுடன் இணைக்க முடிவெடுத்தனர். இதனால் கோடாக் மகேந்திரா வங்கி இந்தியாவின் நான்காவது பெரிய தனியார்துறை வங்கியாக மாறியது. 2015 ஆம் ஆண்டு ஏப்ரல் மாதத்தில் இந்திய ரிசர்வ் வங்கி இந்த இணைப்புக்கு ஒப்புதல் வழங்கியது.


</doc>
<doc id="260234" url="https://ta.wikipedia.org/wiki?curid=260234" title="நானு அவனல்ல... அவளு">
நானு அவனல்ல... அவளு

நானு அவனல்ல...அவளு (, தமிழ்: நான் அவனல்ல...அவள்) என்பது 2015 ஆம் ஆண்டு பி.எஸ். லிங்கதேவரு என்பவரது இயக்கத்தில் வெளியாகிய கன்னடத் திரைப்படம் ஆகும். இத் திரைப்படத்தின் கதையானது தமிழகத்தைச் சேர்ந்த பிரபல திருநங்கை எழுத்தாளர் லிவிங் ஸ்மைல் வித்யாவின் ’ஐ அம் வித்யா’ என்ற சுயசரிதையை அடிப்படையாகக் கொண்டது. இத் திரைப்படத்தில் சஞ்சாரி விஜய் முன்னணி கதாபாத்திரத்தில் நடித்திருந்தார்.

62 ஆவது இந்திய தேசிய திரைப்பட விருதில் இத்திரைப்படதிற்கு இரு விருதுகள் கிட்டின. சிறந்த நடிகருக்கான விருது சஞ்சாய் விஜய்க்கும், சிறந்த ஒப்பனைக் கலைஞருக்கான விருது ராஜூ நாகராஜுக்கும் கிடைத்தது.
இத் திரைப்படத்தின் கதையானது ஒவ்வொரு திருநங்கையரும் சந்திக்கின்ற வாழ்க்கைப் போராட்டத்தை எதார்த்தம் மீறாமல், தத்துருவமாக காட்சிபடுத்தியிருந்தார் இயக்குநர். சமூகத்தின் புறக்கணிப்புக்களையும், வாழ்க்கையின் ஏமாற்றங்களையும் தினந்தோறும் சகித்துக் கொண்டு வாழ்கின்ற ஒரு திருநங்கையின் வாழ்வைச் சொல்லும் ஒரு கதையாகும்.


</doc>
<doc id="260237" url="https://ta.wikipedia.org/wiki?curid=260237" title="ஆளுமைகள் தருணங்கள் (நூல்)">
ஆளுமைகள் தருணங்கள் (நூல்)

ஆளுமைகள் தருணங்கள், ரவிசுப்பிரமணியன் எழுதிய, எழுத்தாளர்கள் மற்றும் கலைஞர்களைப் பற்றிய நூலாகும்.

இந்நூலில் எம்.வி.வி., கரிச்சான் குஞ்சு, கவிஞர் அபி, மதுரை சோமு, பி.பி.சீனுவாஸ், எஸ். வி. சகஸ்ரநாமம், ஓவியர் மருது, ஓவியர் ஜே.கே., பாலு மகேந்திரா, தேனுகா, ருத்ரய்யா ஆகியோரைப் பற்றிய ஆளுமைகளுடன் பகிர்ந்துகொண்ட தருணங்களை நூலாசிரியர் எழுதியுள்ளார்.

'ஆளுமைகள் தருணங்கள்', நூல், (2011; காலச்சுவடு பப்ளிகேஷன்ஸ் (பி) லிமிடெட், 669, கே.பி.சாலை, நாகர்கோவில்)



</doc>
<doc id="260243" url="https://ta.wikipedia.org/wiki?curid=260243" title="குரோமியம்(IV) குளோரைடு">
குரோமியம்(IV) குளோரைடு

குரோமியம்(IV) குளோரைடு "(Chromium(IV) chloride)" என்பது CrCl4 என்ற மூலக்கூற்று வாய்ப்பாடு கொண்ட கனிம வேதியியல் சேர்மமாகும். நிலைப்புத்தன்மையற்ற இந்த குரோமியம் சேர்மம் குரோமியம்(III) குளோரைடும் குளோரின் வாயுவும் உயர் வெப்பநிலைகளில் வினைபுரிவதால் உருவாகிறது. அறை வெப்பநிலையில் குரோமியம்(IV) குளோரைடு மீண்டும் குரோமியம்(III) குளோரைடு மற்றும் குளோரின் வாயுவாக சிதைவடைகிறது.


</doc>
<doc id="260252" url="https://ta.wikipedia.org/wiki?curid=260252" title="கெலோங்">
கெலோங்

கெலோங் என்பது, மலேசியா, பிலிப்பைன்சு, இந்தோனீசியா போன்ற நாடுகளின் நீர்ப்பரப்பில் காணப்படுகின்ற, பெரும்பாலும் மரத்தாலான மேடை அமைப்பு ஆகும். சிங்கப்பூரிலும் சில கெலோங்குகளைக் காண முடியுமாயினும், நகராக்கத்தினால் இவை இப்போது மிகவும் அருகிவிட்டன. 

இவை மீன்பிடித் தேவைகளுக்காக மீனவர்களினால் கட்டப்படுகின்றன. பெரிய மேடைகளில் அவர்களுக்கும், அவர்களது குடும்பத்தினருக்குமான வீடுகளும் அமைவது உண்டு. இவற்றைக் கட்டுவதற்கு ஆணிகள் பயன்படுத்தப்படுவதில்லை. மரக்குற்றிகளும், பலகைகளும் பிரம்பினால் பிணைக்கப்பட்டு இவை உருவாக்கப்படுகின்றன. ஏறத்தாழ 20 மீட்டர் நீளமான முளைகளைக் கடலுக்குள் செலுத்தி, அவற்றின்மீது இம்மேடைகள் தாங்கப்படுகின்றன. கெலோங்குகள் ஆழம் குறைந்த நீரிலேயே பெரிதும் காணப்படுகின்றன. ஆனாலும் ஆழமான நீர்ப் பகுதிகளிலும் இவற்றைக் காணமுடியும்.


</doc>
<doc id="260254" url="https://ta.wikipedia.org/wiki?curid=260254" title="குரோமியம்(II) ஆக்சைடு">
குரோமியம்(II) ஆக்சைடு

குரோமியம்(II) ஆக்சைடு "(Chromium(II) oxide)" என்பது CrO என்ற மூலக்கூற்று வாய்ப்பாடு கொண்ட கனிம வேதியியல் சேர்மமாகும். குரோமியம் மற்றும் ஆக்சிசன் தனிமங்கள் இணைந்து இச்சேர்மம் உருவாகிறது. கருப்புநிறத் தூளாக காணப்படும் இச்சேர்மம் பாறையுப்பு வடிவில் படிகமாகிறது. குரோமியம்(III) ஆக்சைடை, ஐப்போபாசுபைட்டுகள் குரோமியம்(II) ஆக்சைடாக குறைக்கின்றன.

சுற்றுச் சூழலில் எளிதாக குரோமியம்(II) ஆக்சைடு ஆக்சிசனேற்றம் அடைகிறது.



</doc>
<doc id="260255" url="https://ta.wikipedia.org/wiki?curid=260255" title="இணை மெய்கோள்">
இணை மெய்கோள்

இணை மெய்கோள் ("parallel postulate") என்பது, யூக்ளிடிய வடிவியலில் பயன்படும் ஒரு முக்கியமான மெய்கோள் ஆகும். யூக்ளிடின் எலிமெண்ட்ஸ் புத்தகத்தில் ஐந்தாவதாக தரப்பட்டுள்ளதால், இது யூக்ளிடின் ஐந்தாவது மெய்கோள் (Euclid's fifth postulate) என்றும் அழைக்கப்படுகிறது. 

இணை மெய்கோளின் கூற்று:
"இரு கோடுகளை ஒரு கோட்டுத்துண்டு வெட்டும்போது, கோட்டுத்துண்டின் ஒரேபக்கத்தில் உண்டாகும் ஒரு சோடி உட்கோணங்களின் கூட்டுத்தொகையானது இரண்டு செங்கோணங்களின் அளவைவிடக் குறைவாக இருந்தால், அக்கோணங்கள் அமையும் பக்கத்தில் அந்த இரண்டு கோடுகளையும் முடிவில்லாமல் நீட்டிக்கும்போது, அக்கோடுகள் ஒன்றையொன்று சந்திக்கும்."
யூக்ளிடிய வடிவவியல் என்பது, இணை மெய்கோள் உட்பட்ட, யூக்ளிடின் அனைத்து மெய்கோள்களையும் நிறைவு செய்யும் வடிவவியல் ஆகும். இணை மெய்கோளை நிறைவுசெய்யாத வடிவவியல் "யூக்ளிடியமுறையற்ற வடிவவியல்" எனப்படும்.

யூக்ளிடால் அவரது ஐந்தாவது மெய்கோளின் மறுதலையாக இணை மெய்கோளின் மறுதலை எதுவும் தரப்படவில்லை. இம்மறுதலைக்குச் சமானமான கூற்று ஒன்றின் நிறுவல் அவரது புத்தகம் எலிமெண்ட்சில் (புத்தகம் I-கூற்று 27) உள்ளது: 

இது யூக்ளிடின் கூற்று 16 க்குச் சமானமானதாக உள்ளதாகக் கணிதவியலாளர் டி மார்கன் குறிப்பிட்டுள்ளார். இவ்விரண்டும் ஐந்தாவது மெய்கோளைச் சார்ந்திராவிட்டாலும், இரண்டாவது மெய்கோளைச் சார்ந்துள்ளன



</doc>
<doc id="260260" url="https://ta.wikipedia.org/wiki?curid=260260" title="குரோமியம் அறுபுளோரைடு">
குரோமியம் அறுபுளோரைடு

குரோமியம் அறுபுளோரைடு "(Chromium hexafluoride or chromium(VI) fluoride)" என்பது CrF என்ற மூலக்கூற்று வாய்ப்பாடு கொண்ட கருத்தியலான கனிம வேதியியல் சேர்மமாகும். முன்னதாக இச்சேர்மம் -100 செ வெப்பநிலையில் சிதைவடையக்கூடிய ஒரு மஞ்சள் நிறமான திண்மம் எனக் கருதப்பட்டது. ஆனால் , பின்னர் இது குரோமியம் ஐம்புளோரைடு (CrF) . என அறியப்பட்டது. 

குரோமியம் உலோகத்தை 400 செ வெப்பநிலையில் 20 மில்லியன் பாஸ்கல் அழுத்தத்தில் செயலறு நிலை புளோரினேற்றம் செய்து உடனடியாக வினைகலனில் இருந்து நீக்கி உறைய வைத்தால் சிதைவடைவைத் தடுத்து இதைத் தயாரிக்க முடியும் எனக் கருதப்பட்டது.

ஆனாலும், குரோமியம் அறுபுளோரைடுக்குப் பதிலாக குரோமியம் ஐம்புளோரைடுதான் உருவானது. 

குரோமியம் அறுபுளோரைடு இன்றுவரை தயாரிக்கப்படவில்லை...


</doc>
<doc id="260261" url="https://ta.wikipedia.org/wiki?curid=260261" title="ஹயாத் ரெஜன்ஸி கொல்கத்தா">
ஹயாத் ரெஜன்ஸி கொல்கத்தா

ஹயாத் ரீஜென்சி கொல்கத்தா ("Hyatt Regency Kolkata") (ஹயாத் ஆட்சியாண்மை), ஒரு ஐந்து நட்சத்திர மதிப்பு உணவு விடுதி ஆகும். இது இந்தியாவின் கொல்கத்தாவில் அமைந்துள்ளது.. இந்த விடுதி நகரத்தின் பிற பாகங்களுடன் இணைந்துள்ளது, அத்துடன் இந்த இங்கிருந்து நேதாஜி சுபாஷ் சந்திர போஸ் பன்னாட்டு/உள்நாட்டு விமான நிலையம் மற்றும் ஹவுரா தொடருந்து நிலையம் ஆகியவை 11 கிலோ மீட்டர் (6.83 மைல்) தொலைவில் அமைந்துள்ளது. இது கொல்கத்தாவில் சுமார் 6.5 ஏக்கர் பரப்பளவினைக் கொண்டு பரந்துவிரிந்துள்ளது. இந்த விடுதியில் 233 அறைகள் மற்றும் 13 அறைத்தொகுதிகள், சிறப்புமிக்க உணவகங்கள், உடற்பயிற்சி நிலையத்துடன் கூடிய ஸ்பா, ஸ்குவாஷ் மற்றும் டென்னிசு விளையாடும் இடம், நீச்சல் குளம் ஆகியவை அமைந்துள்ளன.

இந்த ஹோட்டல் ஆகஸ்ட் 10, 2002 இல் திறக்கப்பட்டது. உப்பு ஏரி நகரம் என்று அழைக்கப்படும் பிதான்னகரத்தில் முதன் முதலாகத் தொடங்கப்பட்ட ஐந்து நட்சத்திர ஹோட்டல் இதுவாகும்.கொல்கத்தாவின் தலைநகரில் உள்ள மக்கள் தொகையினை சரிசெய்யும் வகையில் பிதான்னகரம் 1958 மற்றும் 1965 ஆம் ஆண்டுகளில் மேம்படுத்தப்பட்டது. 

கிழக்கு நகரச் சாலையின் முக்கியப் பகுதியில் இந்த ஹோட்டல் அமைந்துள்ளதால், கொல்கத்தாவின் கிழக்குப் பகுதியினை, உப்பு ஏரி நகரத்துடனும், கொல்கத்தாவின் வடகிழக்குப் பகுதியினை தெற்குப் பகுதியுடனும் இந்த ஹோட்டல் இணைக்கிறது.

விடுதியில் இருந்து ஷாஹீத் மினார் சுமார் 7 கிலோ மீட்டர் தொலைவிலும், பிர்லா வான்கோள்கள் அருங்காட்சியகம் சுமார் 10 கிலோ மீட்டர் தொலைவிலும் அமைந்துள்ளது. இவை தவிர பிரபலமிக்க ஹவுரா பாலம், அலிப்பூர் விலங்கியல் பூங்கா மற்றும் காலிகட் ஆகியவை அருகில் உள்ள சுற்றுலாத்தலங்கள் ஆகும்.

விடுதியில் இருந்து அருகில் அமைந்துள்ள போக்குவரத்து வசதிகள் பின்வருமாறு: 




</doc>
<doc id="260263" url="https://ta.wikipedia.org/wiki?curid=260263" title="தாஸ் வங்கி">
தாஸ் வங்கி

தாஸ் வங்கி () இந்தியாவில் செயல்பட்டுவந்த வணிக வங்கியாகும். இது, ஆலமோகன் தாஸ் என்பவரால் 1939இல் கல்கத்தாவில் தொடங்கப்பட்டது. இவ்வங்கி வங்காளம் முழுவதும் 60 கிளைகளுடன் செயற்பட்டுவந்தது. இந்தியப் பிரிவினையில் பாகிஸ்தான் பிரிந்து தனிநாடான போது இவ்வங்கியை மூடும் நிலை ஏற்பட்டது. ஏனெனில் இவ்வங்கியின் அதிகமான கிளைகள் வங்காளத்தின் கிழக்கு பகுதியில் அமைந்திருந்தன. இப்பகுதிகள் புதிய பாகிஸ்தான் நாட்டின் பகுதிகளாயின.


</doc>
<doc id="260269" url="https://ta.wikipedia.org/wiki?curid=260269" title="C">
C

C (சீ) என்பது புதிய ஆங்கில நெடுங்கணக்கிலும் சீர்தரத்துக்கான அனைத்துலக நிறுவன அடிப்படை இலத்தீன் நெடுங்கணக்கிலும் மூன்றாவது எழுத்து ஆகும். இது ஆங்கிலத்தில் ஸீ எனப் பலுக்கப்படும். உரோம எண்களில் C என்பது 100ஐக் குறிக்கும். பதினறும எண் முறைமையில் C என்பது 12ஐக் குறிக்கும்.

வடிவவியலில், கோட்டுத்துண்டங்கள், கோடுகள் முதலியவற்றைக் குறிப்பதற்கு A, B, C முதலிய ஆங்கிலப் பேரெழுத்துகள் பயன்படுத்தப்படும். வழமையான குறிப்பீட்டில், ABC என்ற ஒரு முக்கோணியின் ஒரு கோணம் C பேரெழுத்தாலும் அதற்கெதிரான பக்கம் c சிற்றெழுத்தாலும் குறிக்கப்படும். இயற்கணிதத்தில் சேர்மானங்களின் எண்ணிக்கையைக் குறிப்பிடவும் C பயன்படுத்தப்படும். சிக்கலெண்களின் தொடையைக் குறிப்பிட formula_1 பயன்படுத்தப்படும்.

இயற்பியலில், கொள்ளளவத்தைக் குறிக்க C பயன்படுத்தப்படுகின்றது. மின்னேற்றத்தின் அனைத்துலக முறை அலகான கூலோத்தின் குறியீடு C ஆகும். வெற்றிடத்தில் ஒளியின் கதி cஆல் குறிக்கப்படும்.

வேதியியலில், காபனின் வேதிக் குறியீடு C ஆகும். மூலர்ச் செறிவைக் குறிக்க c பயன்படுத்தப்படும்.



</doc>
<doc id="260270" url="https://ta.wikipedia.org/wiki?curid=260270" title="குதிரை மனிதன்">
குதிரை மனிதன்

குதிரை மனிதன் அல்லது சென்டார் (ஆங்கிலத்தில் : centaur (/ˈsɛntɔːr/; கிரேக்கம்: Κένταυρος, Kéntauros, லத்தின்: centaurus) என்பது மனிதத் தலையும், கைகளும், குதிரையின் உடலையும் கொண்ட கற்பனை உயிரினம் ஆகும்.
இது கிரேக்கத் தொன்மவியல் கதைகளில் வரும் ஒரு மனிதவிலங்கு, காலங்காலமாக ஐரோப்பிய ஓவியங்களில் இது இடம்பெற்று வருகிறது. நவீன கால ஓவியங்களிலும் குதிரை மனிதர்கள் இடம்பிடித்து வருகின்றன. ஹாரிபாட்டரின் மந்திரக் கதைகளிலும், நார்னியாவின் கதைகளிலும் குதிரை மனிதர்கள் இடம்பெறுகிறனர்.


</doc>
<doc id="260272" url="https://ta.wikipedia.org/wiki?curid=260272" title="ஓல்மியம்(III) குளோரைடு">
ஓல்மியம்(III) குளோரைடு

ஓல்மியம்(III) குளோரைடு (Holmium(III) chloride) என்பது HoCl என்ற மூலக்கூற்று வாய்ப்பாடு கொண்டு ஒரு கனிம வேதியியல் சேர்மமாகும். இது பொதுவான உப்பாக இருந்தாலும் பிரதானமாக ஆய்வுச் செயல்முறைகளில் மட்டுமே பயன்படுத்தப்படுகிறது. ஓல்மியம் ஆக்சைடு போலவே ஓல்மியம்(III) குளோரைடும் நிறம் மாறும் பண்பை வெளிப்படுத்துகிறது. சாதாரண ஒளியில் மஞ்சளாகவும் ஒளிரும் ஒளியில் பிரகாசமான இளஞ்சிவப்பு நிறத்திலும் காணப்படுகிறது.

ஓல்மியம் மற்றும் குளோரின் தனிமங்கள் இணைவதால் ஓல்மியம்(III) குளோரைடு உருவாகிறது என்றாலும் ஓல்மியம் ஆக்சைடு மற்றும் அமோனியம் குளோரைடு கலந்த கலவையை 200 முதல் 250 0 செ வெப்பநிலைக்கு சூடுபடுத்தி ஓல்மியம்(III) குளோரைடு தயாரிக்கும் முறையே பொதுவாக பயன்படுத்தப்படுகிறது.:

ஓல்மியம்(III) குளோரைட திடநிலையில் YCl3 அடுக்கு படிகவமைப்பில் காணப்படுகிறது.


</doc>
<doc id="260279" url="https://ta.wikipedia.org/wiki?curid=260279" title="1726">
1726

1726 (MDCCXXVI) ஒரு செவ்வாய்க்கிழமையில் துவங்கிய ஒரு கிரிகோரியன் சாதாரண ஆண்டு ஆகும். 11 நாட்கள் பின்தங்கிய பழைய ஜூலியன் நாட்காட்டியில் இது சனிக்கிழமையில் ஆரம்பமானது.



</doc>
<doc id="260283" url="https://ta.wikipedia.org/wiki?curid=260283" title="தமசா ஆறு">
தமசா ஆறு

தமசா ஆறு அல்லது தோன்ஸ் ஆறு (Tamsa River / Tons River), இந்தியாவின் மத்தியப்பிரதேசம் மாநிலத்தின் சத்னா மாவட்டத்தின், கைமூர் மலைத்தொடரில் 610 மீட்டர் உயரத்தில் தமகுண்ட் எனுமிடத்தில் உற்பத்தியாகி, சட்னா மற்றும் ரேவா மாவட்டங்களில் வழியாக பாய்ந்து, உத்திரப்பிரதேசம் மாநிலத்தின், பேலன் வழியாக சிர்சா என்ற இடத்தில் கங்கை ஆற்றுடன் இணைகிறது. தமசா ஆற்றின் மொத்த நீளம் 264 கி. மீ., ஆகும். இதனால் இவ்வாற்று நீரின் பாசான பரப்பளவு 16,860 சதுர கிலோ மீட்டர்.

பதினான்கு ஆண்டு காடுறை வாழ்வின் போது, அயோத்தியை விட்டு காட்டிற்கு வந்த முதல் நாளில் ராமர், சீதை மற்றும் இலக்குவன் தமசா ஆற்றங்கரையில் தங்கி, தன்னுடன் வந்திருந்த அயோத்தி மக்களை விட்டு விட்டு, இரவுப் பொழுதில் தமசா ஆற்றைக் கடந்து காட்டினுள் வெகு நீண்ட தொலைவிற்கு பயணித்தனர். 

வால்மீகி முனிவரின் ஆசிரமம் தமசா ஆற்றின் கரையில் அமைந்திருந்தது. அயோத்தில் இராமரின் முடிசூட்டு விழாவிற்கு பின்னர், ராமரால் காட்டிற்கு அனுப்ப்பட்ட கருவுற்றிருந்த சீதை, அயோத்திலிருந்து 15 கி. மீ., தொலைவிலுள்ள தமசா ஆற்றின் கரையில் உள்ள வால்மீகி முனிவரின் ஆசிரமத்தில் அடைக்கலம் அடைந்து இலவன் மற்றும் குசன் எனும் இரட்டையர்களை பெற்றெடுத்தாள்.

 


</doc>
<doc id="260284" url="https://ta.wikipedia.org/wiki?curid=260284" title="நாய்த் தலையன்">
நாய்த் தலையன்

நாய்த் தலையன் ( Cerberus rynchops) என்பது ஒரு நஞ்சில்லா பாம்பு ஆகும். ஆசியா மற்றும் ஆஸ்திரேலியா கண்டங்களில் கடலோரப்பகுதிகளில் காணப்படும்.
பொதுவாக இப்பாம்புகள் சதுப்பு நிலக்காடுகள் , கழிமுகங்கள், நீரோடைகள், குளங்கள், பாசித்திட்டுகள், போன்ற இடங்களிலும், அருகில் உள்ள நிலத்தில் உள்ள வளைகளில் கண்டறியப்பட்டுள்ளது. இவை இரவில் இரை தேடும் விலங்குகள் என்றபோதிலும், சிலசமயம் பகல் நேரத்திலும் இரை தேடும். இதன் முதன்மை உணவு மீன் ஆகும்.
இது அச்சுறுத்தப்படும் பொழுது தரையில் எம்பிக்குதித்து பக்கவாட்டுத் திசையில் விரைவாக நெளிந்து செல்லக்கூடியது. இது அலையாத்தி மரங்களில் ஏறக் கூடியது. அவ்வாறு மரத்தில் ஏற பற்றும் தன்மையுடைய வால் கொண்டுள்ளது. இவை தண்ணீர் அல்லது தரையில் 8 முதல் 30 வரையான எண்ணிக்கையில் குட்டிகளை ஈனுவதாக அறியப்படுகிறது.
இதன் தலை நாய் போன்ற தோற்றத்தை ஒத்து உள்ளது. காரணம் இதன் மேல் தாடை தன்மையாகும். இதன் தலை கழுத்தைவிட அகன்று இருக்கும். இதன் கண்கள் சிறியதாக அழகாக இருக்கும். தலையில் சாம்பல் அல்லது மஞ்சள் பச்சை நிறம் கொண்டவையாக இருக்கும். சில பாம்புகளுக்கு உடலில் தெளிவாகப் புலப்படாத கரிய கோடுகள் கண்ணில் இருந்து தொடங்கி பின்நோக்கிச் செல்லும்.



</doc>
<doc id="260287" url="https://ta.wikipedia.org/wiki?curid=260287" title="வான்வழி தொகுப்பு கம்பி">
வான்வழி தொகுப்பு கம்பி

வான்வழி தொகுப்பு கம்பி (Aerial bundled cable) என்பது மேல்நிலை மின்கடத்தி இணைப்புகளுக்காக மின் கம்பிகளை ஒரு சேர பொதிந்து பாதுகாப்பாக வீடுகளின் உபயோகத்திற்க்கு மின்சாரத்தை அனுப்பும் முறையாகும். இதன் உள்பகுதியில் மின் கடத்தி கம்பிகள் பாதுகாப்பாக பிளாஸ்டிக்குகளாலும், மின்கடத்தாப்பொருள்களாலும் இருக்கமாக பொதிந்து வைக்கப்பட்டிருக்கும்.
இந்த வகை மின் கடத்திகளினால் தேவையில்லாத மின் விரயம் ஏற்படாமலும், விபத்துக்கள் ஏற்படாமலும் பாதுகாப்பாக மின்சாரம் பகிர்ந்தளிக்கப்படுகிறது. 


</doc>
<doc id="260292" url="https://ta.wikipedia.org/wiki?curid=260292" title="உலக வரலாற்றின் காட்சிகள் (1934)">
உலக வரலாற்றின் காட்சிகள் (1934)

உலக வரலாற்றின் காட்சிகள் (Glimpses of World History) என்பது முன்னாள் இந்தியப் பிரதமரும் இந்திய விடுதலைப்போராட்ட வீரருமான ஜவஹர்லால் நேரு, உலக வரலாறு குறித்துத் தன் மகள் இந்திரா காந்திக்கு எழுதிய கடிதங்களின் தொகுப்பு ஆகும். இக்கடிதங்கள் 1930 மற்றும் 1933 ஆண்டுகளின் இடைப்பகுதியில் எழுதப்பட்டன.


</doc>
<doc id="260297" url="https://ta.wikipedia.org/wiki?curid=260297" title="பல்லவ எழுத்துமுறை">
பல்லவ எழுத்துமுறை

பல்லவ எழுத்துமுறை தென்னிந்தியாவில் கி.பி. 6 ஆம் நூற்றாண்டில் பல்லவர் காலத்தில் உருவாக்கப்பட்ட பிராமி எழுத்துமுறை ஆகும்.

தென்-கிழக்காசிய மொழிகளான கவி, பாய்பாயின், பர்மிய மொழி, கமெர், மற்றும் தாய்லாந்தின் தாய் மொழி ஆகியவை பல்லவ எழுத்துமுறையில் இருந்து உருவாவானவை.

தமிழ் எழுத்துக்கள் தாங்கிய ஓட்டுச்சில்லுகள் மத்தியத் தரைக் கடலின் மேற்குப்பகுதியான எகிப்து முதல் கிழக்குப்பகுதியில் தாய்லாந்து, வியட்நாம் போன்ற நாடுகள் வரை பல்வேறு இடங்களில் கண்டெடுக்கப்பட்டுள்ளன.

கோர் ரோரி என்ற ஒமன் நாட்டுப்பகுதியில் தமிழ் பிராமி எழுத்துக்கள் கொண்ட ஓட்டுச்சில்லு 2008 ஆம் ஆண்டு கண்டுபிடிக்கப்பட்டது.


</doc>
<doc id="260304" url="https://ta.wikipedia.org/wiki?curid=260304" title="பைலசின் திமோன்">
பைலசின் திமோன்

பைலசின் திமோன் (Timon of Phlius) அல்லது பிலியசின் திமோன் (; , "gen".: Τίμωνος; அண். கி.மு320 – அண்.கி.மு 230) ஒரு கிரேக்கர் ஐயுறவுவாத மெய்யியலாளர் ஆவார், இவர் பிர்ரோவின் மாணாக்கர். "Silloi" () எனப்படும் எள்ளலியக் கவிதைகளை இயற்றியவர். இவர் பைலசில் பிறந்து மெகாராவுக்குப் புலம்பெயர்ந்தார். பிறகு தன் வீட்டிற்குத் திரும்பிவந்து திருமணம் செய்து கொண்டார். பின்னர் தன் மனைவியுடன் எலிசுக்குச் சென்றார். அங்கு பிர்ரோவைப் பற்றிக் கேள்விப்பட்டு அவர்வழியைத் தொடர்ந்தார். இவர் ஃஎல்லெசுபாண்டிலும் வாழ்ந்தார்.ஏதென்சுக்குச் செல்லும் முன் இவர் சால்சிடோனில் கல்வி கற்பித்தார். ஏதென்சில் தன் இறுதிக் காலம்வரை வாழ்ந்தார். இவர் பல நூல்களை இயற்றியுள்ளார். இவர் கவிதை துன்பியல், எள்ளல், இன்பியல் நாடகங்களை இயற்றியுள்ளார். இவை ஏதுமே இப்போது கிடைக்கவில்லை. இவரது மிகவும் புகழ்பெற்ற படைப்பு "Silloi" என்ற பெயர்பெற்ற மறைந்த, வாழும் மெய்யியலாளர்களை எள்ளும் எழுசீரிலான அடியுள்ள கவிதை நூலாகும். "Silloi" நூல் முழுமையாக்க் கிடைக்கவில்லை. ஆனால் பல பழம்புலவர்கள் அதில் இருந்து மேற்கோள்களை எடுத்தாளுகின்றனர்.

சேக்சுபியர் கூறும் "ஏதென்சின் திமோன்" இவருக்கு முன்வாழ்ந்த வேறொருவராகும். என்றாலும் சில ஏதென்சின் திமோனின் மெய்யியல் கூறுகள் சேக்சுபியரின்பால் தாக்கம் விளைவித்துள்ளன.






</doc>
<doc id="260306" url="https://ta.wikipedia.org/wiki?curid=260306" title="சாய் பல்லவி">
சாய் பல்லவி

சாய் பல்லவி செந்தாமரை "(Sai Pallavi Senthamarai)" என்பவர் திரைப்பட நடிகை பொதுவாக சாய் பல்லவி என்ற பெயரால் அறியப்படுகிறார். இவர் 1992 ஆம் ஆண்டு மே மாதம் 9 ஆம் நாள் பிறந்தார். இந்திய நடிகையும், நடனக் கலைஞருமான இவர் தென்னிந்திய திரைப்படங்களில் மிகவும் பிரபலமாக பேசப்பட்டு வருகிறார். 2015 ஆம் ஆண்டில் வெளிவந்து மாபெரும் வெற்றிப் படமாக ஓடிய மலையாளத் திரைப்படமான பிரேமம் திரைப்படத்தில் மலர் என்ற கதாபாத்திரத்தில் நடித்ததன் மூலம் பொதுமக்களின் கவனத்தை இவர் ஈர்த்தார். பின்னர் இதைத் தொடர்ந்து 2016 ஆம் ஆண்டில் வெளியான கலி என்ற திரைப்படத்தில் துல்கர் சல்மானுடன் இணைந்து நடித்தார். வருண் தேச்சுடன் இணைந்து பானுமதி என்ற கதாபாத்திரத்தில் காதல் படமான பிடாவில் நடித்ததன் மூலம் 2017 இல் தெலுங்கு திரைப்பட உலகில் அறிமுகமானார். தொலைக்காட்சியில் பிடா திரைப்படம் ஒளிபரப்பப்பட்டபோது தொலைக் காட்சிகளுக்கான தரவரிசையில் ஐந்தாவது முறையாக அதிகபட்ச இலக்கு அளவீட்டுப் புள்ளியை எட்ட இப்படம் காரணமாக இருந்தது. 

சாய் பல்லவி தன்னுடைய தொழில் மூலம் சுகாதாரத்துறையுடன் தொடர்பில் இருந்தார். 2016 ஆம் ஆண்டு, சியார்ச்சியா திபிலீசி மாநில மருத்துவப் பல்கலைக் கழகத்தில் தன்னுடைய மருத்துவப் பட்டத்தைப் பெற்றார்.

தமிழ் நாட்டிலுள்ள கோத்தகிரியில் செந்தாமரை கண்ணன் மற்றும் ராதா கண்ணன் ஆகியோருக்கு மகளாக சாய் பல்லவி பிறந்தார். இவருடைய இளைய சகோதரி பூசா கண்ணன் ஆவார். இவரும் ஒரு திரைப்பட நடிகையாவார். சாய் பல்லவி வளர்ந்தது கல்வி கற்றது அனைத்தும் கோயம்புத்தூர் ஆகும். சாய் பல்லவி 2016 இல் சியார்ச்சியா நாட்டில் டிபிலிசு மாநில மருத்துவ பல்கலைக்கழகத்தில் மருத்துவ படிப்பை நிறைவு செய்தார்..

சாய் பல்லவிக்கு நடனத்தின் மீது இருந்த தீராத ஆசை காரணமாக இவர் 2008 ஆம் ஆண்டு விசய் தொலைக்காட்சியில் நடைபெற்ற உங்களில் யார் அடுத்த பிரபுதேவா என்ற நிகழ்நேர நடனநிகழ்ச்சியில் பங்கேற்றார். 2009 இல் இ.டி.வி. தெலுங்கு நிகழ்ச்சியான தி அல்டிமேட்டு டேன்சு நிகழ்ச்சியிலும் பங்கேற்றார்.

தொடக்கத்தில் சாய் தாம் தூம், கசுத்தூரி மான் போன்ற சில திரைப்படங்களில் தோன்றினார். 2014 ஆம் ஆண்டில் சியார்ச்சியாவிலுள்ள டிப்லிசியில் சாய் மருத்துவம் படித்துக் கொண்டிருந்தபோது இயக்குநர் அல்போன்சு புத்தாரென் தன்னுடைய பிரேமம் படத்தில் மலர் என்ற கதாபாத்திரத்தில் நடிப்பதற்கு வாய்ப்பு கொடுத்தார். கல்லூரியின் விடுமுறை நாட்களில் மட்டும் சாய் படத்தில் நடித்துக் கொடுத்தார். படப்பிடிப்பு முடிந்ததும் சாய் மீண்டும் கல்லூரிக்குத் திரும்பிவிடுவார். அந்த ஆண்டில் சாய் பிலிம்பேரின் சிறந்த அறிமுக பெண் நடிகை உள்ளிட்ட பல விருதுகளை வென்றார். 
2015 ஆம் ஆண்டில் சாய் பல்லவி தன்னுடைய இரண்டாவது திரைப்படமான கலியில் நடித்தார். இப்படம் 2016 இல் வெளியிடப்பட்டது.. 

ஒரு கணவனின் பொல்லாத கோபத்திற்கு ஆளாகும் அஞ்சலி என்ற இளம் மனைவியாக சாய் இப்படத்தில் நடித்தார், மலையாளத்தில் சிறந்த நடிகைக்கான பிலிம்ஃபேர் விருதிற்காக இவருடைய பெயர் பரிந்துரைக்கப்பட்டது.. 

2017 ஆம் ஆண்டு தெலுங்கில் சேகர் கம்முலாவின் பிடே என்ற திரைப்படத்தில் தெலுங்காணாவிலிருந்து வரும் பானுமதி என்ற சுதந்திரமான கிராமத்துப் பெண் கதாபாத்திரத்தில் நடித்து அறிமுகமானார்.. 

இயக்குநர் ஏ.எல். விசயின் கரு என்ற திரைப்படம் இவருக்கு அடுத்த படமாக அமைந்தது. தெலுங்கு, தமிழ் ஆகிய இரண்டு மொழிகளில் இத்திரைப்படம் எடுக்கப்பட்டது. 

மாரி என்ற தமிழ் திரைப்படத்தின் தொடர்ச்சியாக எடுக்கப்படும் மாரி 2 என்ற திரைப்படத்தில் தனுசுக்கு எதிரான நடிகையாக நடிக்க ஒப்பந்தம் செய்யப்பட்டார். இரு மொழித் திரைப்படமாக எடுக்கப்படும் இப்படத்தை பாலாசி மோகன் இயக்குகிறார். 

சமீபத்தில் சாய் பல்லவியின் நடத்தையைப் பற்றி சில வதந்திகள் கூறப்பட்டன. படப்பிடிப்பு தளத்திற்கு தாமதமாக வருவதாகவும் தளத்தில் அநாகரிமாக நடந்து கொள்ளுவதாகவும் அண்மையில் ஒரு நேர்காணலில் சாய் பல்லவியுடன் இணைந்து நடிக்கும் நாகசூரியா தெரிவித்துள்ளார். இப்பேட்டி சாய் பல்லவியின் திரை வாழ்க்கைக்கு பெரும் பின்னடைவாக அமைந்தது. 

நாகசூரியாவின் கருத்துக்களை தான் பெரிதும் மதிப்பதாகவும், ஆனால் அந்த வதந்திகள் எங்கிருந்து வந்தன என்பது தெரியாது என்றும் பல்லவி தெரிவித்துள்ளார். 
சர்வானந்த் உடன் படிபடி லெச்ச மனசு என்ற தெலுங்கு திரைப்படத்தில் நடிக்க, 2018 பிப்ரவரியில் பல்லவி ஒப்பந்தம் செய்யப்பட்டார்.




</doc>
<doc id="260312" url="https://ta.wikipedia.org/wiki?curid=260312" title="புல்விரியன்">
புல்விரியன்

புல்விரியன் (Bamboo pit viper) என்பது ஒரு நஞ்சுள்ள பாம்பு இனமாகும். இவை தென் இந்தியாவில் காணப்படுகின்றன. இதற்கு கிளையினங்கள் இருப்பதாக இதுவரை அங்கீகரிக்கப்படவில்லை.
இப்பாம்பு சற்றே மேடிட்ட செதில்களுடன், சற்று மங்கிய பச்சை நிறத்தில் உள்ளபாம்பு ஆகும். இதன் கழுத்து மெல்லியதாகவும், தலை முக்கோண வடிவில் அகன்றதாகவும் இருக்கும். தலையில் உள்ள செதில்கள் பொடிப்பொடியாகவும், உடலின் மேற்புறமுள்ள செதில்கள் கொஞ்சம் மேடுபட்டுக் காணப்படும். 
இப்பாம்புகள் 2.5 அடி (0.76 மீ) நீளம் வரை வளரும் இதில் வால் 5.5 அங்குல (14 செ.மீ.) ஆகும்.

இந்த பாம்புகள் தென் இந்தியாவில் காணப்படுகின்றன. இது அரிதாக மராட்டியத்தின் ஹரிஷ்சந்த்ரகாட் மலைப்பகுதிகளிலும், மேற்கு தொடர்ச்சி மலைத்தோடரைச் சேர்ந்த மராட்டியத்தின் அக்க சயாத்திரி பகுதிகளிலும் காணப்படுகிறது.
இப்பாம்புகள் நீரோடைகளுக்கு அருகில் உள்ள மூங்கில்செடிகள் அடர்ந்த காட்டுப் பகுதிகள் போன்ற இடங்களில் காணப்படுகின்றன.
இவை மரங்களைச் சார்ந்து வாழக்கூடிய இரவாடிகள் ஆகும். இவற்றிற்கு அச்சுறுத்தல் ஏற்படும் போது, கடிக்கத் தயங்காது.

இது உணவாக பல்லிகள் சிறு பறவைகள் போன்றவற்றை உட்ககொள்கிறது..

இவை தன் உடலுக்குள்ளேயே முட்டையை வைத்திருந்து பொரித்து குஞ்சுகளை ஈனும். பெண் பாம்புகள் ஆறு முதல் பதினோறு குட்டிகளை ஈனும். குட்டிகள் நீளம் 4.5 அங்குளம் வரை இருக்கும்.


</doc>
<doc id="260313" url="https://ta.wikipedia.org/wiki?curid=260313" title="தேனீப்போலி நுதலி">
தேனீப்போலி நுதலி

தேனீப்போலி நுதலி என்பது ஓஃபிரிசு ஏப்பிஃபெரா ("Ophrys apifera") என்ற அறிவியற் பெயர் கொண்ட பல்லாண்டு வாழும் ஒரு பூச்செடியாகும்.

தேனீப்போலி நுதலி 15 முதல் 50 செ.மீ. உயரம்வரை வளரக்கூடியது. வறட்சி தாங்கக்கூடிய இச்செடி கூதிர்காலத்தில் கொழுந்து விட்டு குளிர்காலத்தில் மெள்ள வளரும். அடியிலைகள் முட்டைவடிவிலும் சாய்ந்த ஈட்டிவடிவிலும் மேலிலைகளும் பூவடியிலைகளும் முட்டை-ஈட்டிவடிவிலும் இருக்கின்றன. ஏப்பிரல் முதல் சூலை மாதம்வரை பன்னிரண்டு பூக்கள்வரை பூக்கும். மலர்கள் பெரிய புல்லியிதழ்களையும், நடுவில் பச்சைத்தண்டும் கொண்டிருக்கின்றன. சிற்றுதட்டுப்பகுதி மும்மடல் கொண்டிருக்கும். அவற்றின் அமைப்பு தேனீக்களைப்போலவே இருக்கிறது. இதன் தேனீயைப் போன்ற தோற்றத்தால் இப்பெயர்பெற்றது.

இந்த தேனீப்போலிப்பேரினத்தைச்சேர்ந்த சிற்றினங்களில் இவைமட்டுமே தன்மகரந்தச்சேர்க்கைமூலம் இனப்பெருக்கத்தில் ஈடுபடுகிறது. நடுத்தரைக்கடலருகே சில பகுதிகளில் இருக்கும் மற்ற இனங்கள் சிலவகை தேனீக்களை ஈர்த்து அவற்றின்வழியாக இனப்பெருக்கம் ஏற்படுகிறது. ஆண் ஈக்கள் இம்மலர்களை பெண்ணீக்கள் என்றெண்ணி உறவுகொள்ள முயலும்போது மகரந்தத்தூள் அப்பிக்கொண்டு ஒரு மலரிலிருந்து மற்றொரு மலருக்கு எடுத்துச்செல்லப்படுகிறது. இதை பொய்க்கலவி என்பர்.

தேனீப்போலி நுதலி என்பது பெட்போர்ட்ஷியரின் கலாச்சார மலராகும்.



</doc>
<doc id="260320" url="https://ta.wikipedia.org/wiki?curid=260320" title="விசயேந்திர சரசுவதி">
விசயேந்திர சரசுவதி

விசயேந்திர சரசுவதி அல்லது சிறி சங்கர விஜயேந்திர சரஸ்வதி சுவாமிகள் என்பவர் ("sri vijayendra saraswati swamigal 1969, மார்ச் 13"), காஞ்சி காமகோட்டி பீடத்தின் 70 ஆவது சங்கராச்சாரியார் (இளைய பீடாதிபதி) ஆவார்.

சங்கரநாராயணன் எனும் இயற்பெயராக கொண்டுள்ள இவர், தமிழ்நாட்டின் வடகிழக்கு மாவட்டமான திருவள்ளூர் மாவட்டத்திலுள்ள "தண்டலம்" எனும் கிராமத்தில், 1969 ஆம் ஆண்டு, மார்ச் 13 இல் பிறந்தவர்.

விசயேந்திர சரசுவதி, 1983 ஆம் ஆண்டு மே 29 இல் தனது 14 ஆவது அகவையில், அவரது முன்னைய 69 ஆவது சங்காரச்சார்யர் (குரு) இந்து சமயத்தின் காஞ்சி காமகோடி பீடாதிபதியான, செயந்திர சரசுவதி என்பவரின் (வாரிசாக) 70 ஆவது இளைய பீடாதிபதியாகப் பட்டம் ஏற்றுக்கொண்டார்.


காஞ்சிபுரம் கோயில் நிர்வாகி சங்கரராமன் கொலைவழக்கில், காஞ்சி சங்கர மடம் இளைய மடாதிபதி விசயேந்திர சரசுவதியை 25 ஆவது குற்றவாளியாக கருதி, 2005, சனவரி 10 ஆம் நாள் திங்கட்கிழமை அன்று காஞ்சி சங்கரமடத்தில் வைத்து தமிழக காவல் துறையால் கைது செய்யப்பட்டார்.



</doc>
<doc id="260326" url="https://ta.wikipedia.org/wiki?curid=260326" title="சித்தரன்னா">
சித்தரன்னா

சித்தரன்னா (கருநாடகத்தில்) அல்லது புளிஹோரா / சித்ரன்னம் (ஆந்திராவிலும் தெலுங்கானாவிலும்) அல்லது தாளித்த சாதம் (தமிழகத்தில்) என்றழைக்கப்படும், இந்த உணவு தென்னிந்தியாவின் மாநிலங்களில் பரவலாக சமைக்கப்படும் உணவு வகையாகும். இது புளியோதரை போன்று தயாரிக்கப்படும் ஒரு உணவாகும், ஆனால் இது வேறு சுவை தரக்கூடியதாகும்.. வடக்குக் கடலோர ஆந்திராவில் இதனை "சட்டி" எனவும் அழைக்கின்றனர்.

சாதம் (வேகவைத்த அரிசி), நிலக்கடலை, எலுமிச்சை, புளி கொண்டு தயாரிக்கப்படும் இவ்வகையான உணவு சிலசமயங்களில் மீதமான பழைய சாதத்தைக் கொன்டு செய்யப்படும். இரவு மீதமான சாதத்தை காலையில் இவ்வாறு சமைப்பதால் இதனை சித்தரன்னா என்று அழைக்கின்றனர்.


</doc>
<doc id="260327" url="https://ta.wikipedia.org/wiki?curid=260327" title="பவர் ரேஞ்சர்ஸ் மிஸ்டிக் ஃபோர்ஸ்">
பவர் ரேஞ்சர்ஸ் மிஸ்டிக் ஃபோர்ஸ்

பவர் ரேஞ்சர்ஸ் மிஸ்டிக் ஃபோர்ஸ் (Power Rangers Mystic Force) என்பது அமெரிக்கத் தொலைக்காட்சித் தொடராகும். இது "பவர் ரேஞ்சர்ஸ்" என்னும் சூப்பர்ஹீரோ கதைத் தொடரின் பதினான்காவது தொடராகும்.

தொடரின் நாயகர்களான ரேஞ்சர்களும் அவர்களின் பெயர்களும்







</doc>
<doc id="260331" url="https://ta.wikipedia.org/wiki?curid=260331" title="பூம்புகார் கப்பல் போக்குவரத்துக் கழகம்">
பூம்புகார் கப்பல் போக்குவரத்துக் கழகம்

பூம்புகார் கப்பல் போக்குவரத்துக் கழகம் (Poompuhar Shipping Corporation Limited), தமிழ்நாடு அரசின் பொதுத்துறை நிறுவனம் ஆகும். இந்நிறுவனத்தின் கப்பல்கள், தமிழ்நாடு மின்சார வாரியத்தின் அனல் மின் நிலையங்களுக்குத் தேவையான நிலக்கரியை வெளிநாடுகளிலிருந்து ஏற்றி வருகிறது. மேலும் சுற்றுலா தலங்களில் குறிப்பாக கன்னியாகுமரியின் விவேகானந்தர் பாறை மற்றும் திருவள்ளுவர் சிலைக்கும் சுற்றுலா பயணிகளை விசைப்படகுகளில் ஏற்றிச் செல்கிறது.



</doc>
<doc id="260335" url="https://ta.wikipedia.org/wiki?curid=260335" title="பிரம்பானான் கோயில்">
பிரம்பானான் கோயில்

பிரம்பானான் கோயில் (இந்தோனேசியம்: சண்டி பிரம்பானான் (அ) சண்டி ராரா ஜொங்ராங் (Candi Prambanan or Candi Rara Jonggrang) என்பது ஒன்பதாம் நூற்றாண்டில் அமைக்கப்பட்ட, இந்தோனேசிய யாவாப் பகுதியில் அமைந்துள்ள இந்து ஆலயம் ஆகும். உலகப் பாரம்பரியக் களங்களில் ஒன்றாக, இக்கோயில் வளாகம், யுனெஸ்கோவால் பிரகடனப்படுத்தப்பட்டுள்ளது. 47 மீ (154 அடி) உயரமான இக்கோயிலின் மைய விமானம், தென்கிழக்காசியாவின் மிகபபெரிய இந்துக் கோயில்களில் ஒன்றாக இருப்பதுடன், ஆண்டாண்டாய், பல்லாயிரம் உல்லாசப்பயணிகளைக் கவரும் இடமாகவும் இது திகழ்ந்து வருகின்றது. 

முதலில் சிவனுக்காகவே கட்டப்பட்ட இவ்வாலயம், ஆரம்பத்தில் "சிவக்கிரகம்" என்றே அழைக்கப்பட்டிருக்கின்றது என்பதை இக்கோயிலிலுள்ள பொ.பி 856ஆம் ஆண்டு "சிவக்கிரகக் கல்வெட்டு" கூறுகின்றது. பிற்காலத்தில், இதன் இருபுறமும் திருமால், பிரமன் ஆகியோருக்கு ஆலயம் எழுப்பப்பட்டு, தற்போதுவரை, மும்மூர்த்திகள் கோயிலாகவே இனங்காணப்பட்டு வருகின்றது. 

சாவகத்தின் ஒன்பதாம் நூற்றாண்டு பௌத்த வம்சமான சைலேந்திர வம்சத்துக்குப் போட்டியாக, இந்து வம்சமான சஞ்சய வம்சத்தால் அமைக்கப்பட்டதே இப்பிரமாண்டமான இந்துக் கோயில் ஆகும். இக்கோயிலின் பிரமாண்டக் கட்டமைப்பானது, மத்திய ஜாவாவின் மாதாராம் அரசில், மகாயான பௌத்தத்தின் வரவால் வீழ்ச்சியடைந்திருந்த இந்து அல்லது சைவ சமயம், பழையபடிக்கு முன்னிலைக்கு வர ஆரம்பித்ததைச் சுட்டுவதாக ஆய்வாளர்கள் சொல்கின்றனர். இதை அமைத்தவர், சஞ்சய வம்ச மன்னன் "ராகாய் பிகாதன்" என்று நம்பப்படுகின்றார். பிகாதனால் பொ.பி 850 அளவில் ஆரம்பமான இதன் கட்டுமானம், மன்னன் லோகபாலனாலும், பாலிதுங் மகாசம்பு மன்னனாலும் கட்டிமுடிக்கப்பட்டது. அதன் பின்னும், இக்கோயில், தட்சன், துலோதுங் முதலான பிற்கால மன்னர்களால் விரிவாக்கம் பெற்றிருக்கின்றது. 

930களில், ஈசியான வம்சத்து இம்பு சிந்தோக் மன்னனால் மாதாராம் அரசு, கிழக்கு சாவகத்துக்கு இடமாற்றப்பட்டதை அடுத்து, பிரம்பானான் வளாகம் பொலிவிழக்கத் தொடங்கியது. பின்பு முற்றாகக் கைவிடப்பட்ட பிரம்பானான், பதினாறாம் நூற்றாண்டில் இடம்பெற்ற பாரிய பூமியதிர்வு ஒன்றால் பெருத்த சேதமடைந்ததுடன், சிதைந்த அப்பிரமாண்டக் கோயில் இடிபாடுகள் உள்ளூர்வாசிகளை அச்சுறுத்தியதுடன், அதைச் சுற்றி சுவாரசியமான மீமாந்தக் கதைகளையும் கட்டச் செய்தது.

சிதைந்துபோய் காட்டுக்குள் உடைந்தொழிந்து கிடந்த பெருங்கோயில் பற்றி உள்ளூர்வாசிகள் அறிந்திருந்தாலும், அதன் வரலாற்று முக்கியத்துவத்தை அறிந்திருக்கவில்லை. இப்பகுதியில் கிடைத்த சிற்பங்களையும் கற்களையும் எடுத்துச் சென்று, அலங்காரப் பொருட்களாகவும் கட்டுமானங்கள் அமைக்கவும் பயன்படுத்துவதே தொடர்ந்தது. 1918 ஆம் ஆண்டு, எஞ்சிய சிதைவுகளைப் பாதுகாத்து சீரமைக்கும் பணியை, அப்போது சாவகத்தை ஆண்ட இடச்சு அரசு ஆரம்பித்தது. 1953 இல், பிரதான ஆலயமான சிவன் கோயில் முற்றாக மீளமைக்கப்பட்டு, சுகர்ணோவால் திறந்துவைக்கப்பட்டது. 

முன்பு பிரம்பாணன் வளாகத்தில் 240 பரிவாரக் கோயில்கள் இருந்ததாகச் சொல்லப்பட்டாலும் அவற்றில் இரண்டைத் தவிர மற்ற எல்லாம் சிதைந்தொழிந்து போய், அத்திவாரம் மட்டுமே காணப்படுகின்றது. தற்போது 240 கோயில்கள் காணப்படும் பிரம்பானான் வளாகத்தில் பின்வருவன முக்கியமான ஆலயங்கள்:

பிரம்பானானின் மத்தியிலுள்ள மும்மூர்த்திகளுக்கான முக்கோயில்களில், பழமையானதும், உயரமானதும் பெரியதும், மத்தியிலுள்ள சிவன் கோயில் ஆகும். இவ்வாலயச் சுற்றுப்பிரகாரத்தில், இராமாயணக் காட்சிகள் செதுக்கப்ப்பட்டுள்ளமை, இதன் சிறப்பம்சமாகும். இக்கோயிலின் மத்தியில் 3 மீ உயரமான மகாதேவர் சிவபெருமான் கம்பீரமாக நிற்கின்றார். அதைச் சுற்றியுள்ள மூன்று கோட்டங்களில், கணேசன், துர்க்கை, அகத்தியர் ஆகியோர் அருள்பாலிக்கின்றனர். இங்குள்ள துர்க்காதேவி, ராரா யோங்ரோங் ("மெல்லியலாள்") எனும் புகழ்பெற்ற சாவக இளவரசியொருத்தியின் நாட்டுப்புறக்கதையுடன் தொடர்புடையவள். சிவன் கோயிலுக்கு முன்னுள்ள நந்தி வாகனக் கோயிலில், சந்திரன், சூரியன் ஆகியோருக்கும் சிற்பங்கள் உள்ளன.

இந்தோனேசியாவின் மிக முக்கியமான சுற்றுலாக் கவர்ச்சி இடங்களில் ஒன்றாக, பிரம்பானான் திகழ்கின்றது.யாவா மற்றும் பாலி இந்துக்கள் தம் சமயச் சடங்குகளைப் பிரம்பானான் பகுதியில் தொடர்வதற்கு அனுமதி அளிக்கப்பட்டுள்ளது. பிரம்பானான் ஆலயத்தில் அமைக்கப்பட்டுள்ள திரிமூர்த்தி திறந்தவெளி அரங்கில், ஒவ்வொரு பூரணையிலும் இடம்பெறும், யாவாவின் பாரம்பரிய இராமாயண நடனம், இன்றும் சுற்றுலாப் பயணிகளைக் கவரும் அரங்காடலாகத் திகழ்கின்றது. 2006இல் யோக்யகர்த்தாவில் ஏற்பட்ட பூகம்பத்தால் பலத்த சேதமடைந்துள்ளதால், ஆலயத்தின் சில பாகங்களுக்குள் நுழைய, வருகையாளர்களுக்குத் தடை விதிக்கப்பட்டுள்ளது. 13 பெப்ரவரி 2014இல் குமுறிய கெலுட் எரிமலைச் சாம்பல் பாதிப்பால், இக்கோயில் வளாகம் மூடப்பட்டதெனினும், சில நாட்களிலேயே மீளத் திறக்கப்பட்டது.




</doc>
<doc id="260337" url="https://ta.wikipedia.org/wiki?curid=260337" title="பாரத ஓவர்சீசு வங்கி">
பாரத ஓவர்சீசு வங்கி

பாரத ஓவர்சீசு வங்கி இந்தியாவின் சென்னையை தலைமையிடமாகக் கொண்டு செயற்பட்டுவந்த இந்திய தனியார்த் துறை வங்கியாகும். 2007ஆவது ஆண்டில் இவ்வங்கி, இந்தியன் ஓவர்சீஸ் வங்கியுடன் இணைக்கப்பட்ட போது, இவ்வங்கியில் பணியாற்றிய பணியாளர்களையும், சொத்துகள் மற்றும் இதன் வைப்புகளையும் இந்தியன் ஓவர்சீஸ் வங்கி தன்னகத்தே இணைத்துக் கொண்டது.

பாரத ஓவர்சீசு வங்கி, பாங்காக்கில் இயங்கிய இந்தியன் ஓவர்சீஸ் வங்கியின் கிளையை கையகப்படுத்தும் பொருட்டு தொடங்கப்பட்டது. வெளிநாடுகளில் கிளைகளைத் துவங்க, இந்திய ரிசர்வ் வங்கி அனுமதியளித்த ஒருசில இந்திய வங்கிகளில் இதுவும் ஒன்றாகும். மேலும் இது ஒன்றே தாய்லாந்து நாட்டில் கிளைகள் தொடங்கிய இந்திய வங்கியாகும். 

பாரத ஓவர்சீசு வங்கி, ஏழு இந்திய வங்கிகளால் இணைந்து தொடங்கப்பட்டது. கீழ்க்காணும் ஏழு வங்கிகள், இவ்வங்கியின் உரிமையாளர்களாகும். அவையாவன: (உரிமையின் அளவு விழுக்காட்டில் உள்ளது) இந்தியன் ஓவர்சீஸ் வங்கி (30%), ராஜஸ்தான் வங்கி (16%), வைசியா வங்கி (14.66%), கரூர் வைசியா வங்கி (10%), பெடரல் வங்கி (19.67%), சௌத் இந்தியன் வங்கி (10%), கர்நாடக வங்கி (8.67%). ஆனால், 2007ஆவது ஆண்டில் இவ்வங்கியின் மொத்த உரிமையையும் இந்தியன் ஓவர்சீஸ் வங்கியே வாங்கிக் கொண்டது. 




</doc>
<doc id="260357" url="https://ta.wikipedia.org/wiki?curid=260357" title="ஏலம் (வணிகம்)">
ஏலம் (வணிகம்)

ஏலம் என்பது ஒரு வெளிப்படையான வர்தக முறையாகும். இவ்வழக்கம் பழங்காலந்தொட்டே இருந்துவருவதாகும். உலகில் பலவித ஏலமுறைகள் உள்ளன.
ஒரு காலத்தில் திடகாத்திரமான அடிமை ஆண்கள், அழகான பெண்கள் ஆகியோர் ஏலம் விடப்பட்டனர். 
பிரபலமானவர்கள் பயன்படுத்திய பொருட்கள், பழங்கால அரிய பொருட்கள் ஆகியவற்றையும் ஏலம் இடுகின்றனர். கடன் கேட்பவர்களிடம் வங்கிகள் அடமானம் வைத்துக்கொண்டு கடன் அளிக்கின்றன. கடன் திருப்பி செலுத்தப்படாவிட்டால் பிணையம் வைக்கப்பட்ட நகையையோ அல்லது சொத்தையோ ஏலம்விடுவர். 
ஏலப்பொருளின் அடிப்படை விலையை ஏலம் விடுபவர் தீர்மானிப்பார் அவர்தீர்மானித்த விலையில் இருந்து வேண்டுபவர்கள் விலையை ஏற்றிக் கேட்கவேண்டும். மற்றவர்களும் போட்டிக்கு வந்தால் விலை கூட்டிக்கொண்டேபோகும். இறுதியில் அதிக விலை கேட்பவருக்கு பொருள் நிச்யமாகும்.
மறைமுக ஏலத்தை டெண்டர் என்று சொல்வார்கள். அரசின் பணி ஒப்பந்தங்களும், ஏலங்களும் இந்த முறையில்தான் நடக்கும். ஒருவர் கேட்கும் தொகை அடுத்தவருக்கு தெரியாது. ஏலம் கேட்பவர்கள் தொகையை எழுதி முத்திரையிட்ட உறைக்குள் வைத்து அளிக்கவேண்டும். ஒருவர் கேட்பது இன்னொருவருக்கு தெரியாது. குறிப்பிட்ட நாளில் அனைவர் முன்பாக உறைகள் பிரிக்கப்பட்டு பணி ஒப்பந்தம் என்றால் குறைவாக கேட்டவருக்கும், விற்பனை என்றால் கூடுதலாக கேட்டவருக்கும். உறுதியாகும்.
இந்த ஏலமுறை சற்று வித்தியாசமானது. இதை வணிகர்களே மக்களை கவரும்வகையில் பெரும்பாலும் மேற்கொள்வர். ஏலம் விடுபவர் ஒரு தொகையைச் சொல்வார், பிறகு அவரே ஏலத்தொகையைக் குறைத்துச் சொல்லியபடி வருவார். வாங்க விரும்பியவர்கள் அவர் அப்போது சொல்லும் விலைக்கு வாங்கலாம். இம்முறையில் பெரும்பாலும் பூக்கள், பழங்கள், காய்கள் போன்றவை ஏலம் விடப்படும்.


</doc>
<doc id="260360" url="https://ta.wikipedia.org/wiki?curid=260360" title="குரோமியம்(III) போரைடு">
குரோமியம்(III) போரைடு

குரோமியம்(III) போரைடு (Chromium(III) boride ) என்பது CrB என்ற மூலக்கூற்று வாய்ப்பாடு கொண்டு ஒரு கனிம வேதியியல் சேர்மமாகும் . இச்சேர்மம் தேய்மானத் தடைப் பூச்சாக பூசுவதற்குப் பயன்படுத்தப்படுகிறது.


</doc>
<doc id="260362" url="https://ta.wikipedia.org/wiki?curid=260362" title="குரோமியம்(III) ஐதராக்சைடு">
குரோமியம்(III) ஐதராக்சைடு

குரோமியம்(III) ஐதராக்சைடு "(Chromium(III) hydroxide)" என்பது Cr(OH) என்ற மூலக்கூற்று வாய்ப்பாடு கொண்டு ஒரு கனிம வேதியியல் சேர்மமாகும் . இச்சேர்மம் நிறப்பூச்சாக, சாயமூன்றியாக மற்றும் வினையூக்கியாகக் கரிம வேதியியல் வினைகளில் பயன்படுத்தப்படுகிறது.
குரோமியம் உப்புக் கரைசலுடன் அமோனியம் ஐதராக்சைடு கரைசலைச் சேர்ப்பதன் மூலம் குரோமியம்(III) ஐதராக்சைடு பெருமளவில் தயாரிக்கப்படுகிறது.


</doc>
<doc id="260365" url="https://ta.wikipedia.org/wiki?curid=260365" title="நாத் வங்கி">
நாத் வங்கி

நாத் வங்கி 1926ஆம் ஆண்டில் "சேத்ர நாத் தலால்" என்பவரால், அன்றைய பிரித்தானிய இந்தியாவின் நவ்காலியில், (தற்போதைய வங்காளதேசம்) தொடங்கப்பட்ட வங்கியாகும். இவ்வங்கியின் தலைமையகமும் மூன்று கிளைகளும் நவ்காலி மாவட்டத்திலும், ஒரு கிளை திப்பெரா மாவட்டத்தின் கோமிலாவிலும் இயங்கின. 1947இல் இந்தியப் பிரிவினையின் போது இம்மாவட்டங்கள் பாகிஸ்தான் நாட்டின் ஒரு பகுதியாக பிரிக்கப்பட்டது. இதனால் இவ்வங்கி தனது தலைமையகத்தை கல்கத்தாவிற்கு மாற்றியது.

இந்தியப் பிரிவினை காலகட்டத்தில் ஏற்பட்ட நிதிநிலைமையை சமாளிக்க முடியாமல் இந்திய வங்கிகள் தடுமாற்றம் கண்டன. 1949இல் நாத் வங்கி, இந்திய ரிசர்வ் வங்கியின் புதிய சில உத்தரவுகளை செயற்படுத்த வேண்டிய கட்டாயத்திற்கு உள்ளானது. இதனை சரிசெய்வதில் தோல்வியடைந்த இவ்வங்கி 1950 இல் கலைக்கப்பட்டது. இதனால் இவ்வங்கியின் முதலீட்டாளர்கள் மத்தியில் பெரும் அச்சம் உண்டானது.


</doc>
<doc id="260366" url="https://ta.wikipedia.org/wiki?curid=260366" title="குரோமியம்(IV) புளோரைடு">
குரோமியம்(IV) புளோரைடு

குரோமியம்(IV) புளோரைடு "(Chromium(IV) fluoride)" என்பது CrF4 என்ற மூலக்கூற்று வாய்ப்பாடு கொண்டு ஒரு கனிம வேதியியல் சேர்மமாகும்.

தூளாக்கப்பட்ட குரோமியம் (III) குளோரைடில் 350 முதல் 500 செ வெப்பநிலையில் புளோரின் வாயுவைச் செலுத்தும் போது குரோமியம்(IV) புளோரைடு மற்றும் குளோரின் ஐம்புளோரைடுகளின் கலவை உருவாகிறது. விளைபொருட்களைக் குளிர வைக்கும்போது குரோமியம்(IV) புளோரைடு மெருகுநெய் போன்ற பழுப்பு நிற மணிகளாக வீழ்படிவாகிறது.


</doc>
<doc id="260368" url="https://ta.wikipedia.org/wiki?curid=260368" title="எர்க்குலிசு">
எர்க்குலிசு

ஹேர்க்கியூலிசு அல்லது ஹேர்க்கியூலிஸ் (Hercules) என்பவர் உரோமத் தொன்மவியலின் கதாநாயகர்களுள் ஒருவர் ஆவார். இவர் உரோமத் தொன்மவியற் கடவுளான ஜுபிட்டரின் மகன் ஆவார். வீரதீரச் செயல்களில் ஈடுபடுபவராகவும் அதீத பலம் கொண்ட ஒருவராகவும் இவர் விளங்குகின்றார். "ஹேர்கியூலசின் பன்னிரு வேலைகள்" (The Twelve Labors of Hercules) என்பது மிகவும் புகழ் பெற்ற உரோமத் தொன்மவியல் கதைகள் ஆகும்.



</doc>
<doc id="260371" url="https://ta.wikipedia.org/wiki?curid=260371" title="2022 பொதுநலவாய விளையாட்டுக்கள்">
2022 பொதுநலவாய விளையாட்டுக்கள்

2022 பொதுநலவாய விளையாட்டுக்கள் ("2022 Commonwealth Games", "XXII Commonwealth Games"), அல்லது பொதுவாக பர்மிங்காம் 2022 ("Birmingham 2022") என்பது 2022 சூலை 27 முதல் 2022 ஆகத்து 7 வரை இங்கிலாந்து, பர்மிங்காம் நகரில் பொதுநலவாய நாடுகளுக்கிடையே நடைபெறவிருக்கும் பன்னாட்டு பல்துறை விளையாட்டுப் போட்டிகள் ஆகும். இங்கிலாந்து மூன்றாவது தடவையாக இப்போட்டிகளை நடத்துகிறது.

இதனை நடத்துவதற்கான ஏல முடிவு 2017 திசம்பர் 21 இல் பர்மிங்காம் நகரில் அறிவிக்கப்பட்டது.



</doc>
<doc id="260381" url="https://ta.wikipedia.org/wiki?curid=260381" title="பறங்கித்தெரு">
பறங்கித்தெரு

யாழ்ப்பாணத்தில் பறங்கித்தெரு என்பது, யாழ்ப்பாண நகரத்தில் ஐரோப்பியர் வாழ்ந்த பகுதியைக் குறிப்பதற்கு உள்ளூர் மக்கள் வழங்கிய பெயர் ஆகும். இப்பகுதி தற்போதைய பிரதான வீதியையும் அதை அண்டிய பகுதிகளையும் குறிக்கும். போர்த்துக்கேயர் காலத்தில் உருவான இது ஒல்லாந்தர், ஆங்கிலேயர் ஆகியோரின் ஆட்சிக்காலத்திலும் ஐரோப்பியர் குடியிருப்பாக இருந்துவந்தது. ஆங்கிலேயர் ஆட்சியின் தொடக்க காலம் வரை யாழ்ப்பாண நகரம் இப்பகுதிக்குள்ளேயே அடங்கியதாக இருந்தது. இதனால், நகரம் என்பதைக் குறிக்கும் போர்த்துக்கேயச் சொல்லைத் தழுவி “சீதாரி“ என்னும் பெயராலும் மக்கள் இப்பகுதியை அழைத்தனர்.

பறங்கித்தெருப் பகுதியின் முக்கியமான வீதி பிரதான வீதி. பிரதான வீதிக்கு இணையாக கரையோரமாக பாங்சால் வீதியும், எதிர்ப் பக்கத்தில் சப்பல் வீதியும் உள்ளன. இவற்றுக்குச் செங்குத்தாக முற்கூறிய மூன்று வீதிகளையும் வெட்டிச்செல்லும் விதமாக மேற்கில் முன் வீதியும், அதற்குத் தெற்கே ஒன்றுக்கு அடுத்து மற்றொன்றாக முதலாம், இரண்டாம், மூன்றாம், நான்காம், ஐந்தாம் குறுக்குத் தெருக்களும் அமைந்து ஒரு வலைப்பின்னல் சாலையமைப்பை உருவாக்குகின்றன. 


</doc>
<doc id="260384" url="https://ta.wikipedia.org/wiki?curid=260384" title="தமிழகக் கடலோரப் பகுதிகள்">
தமிழகக் கடலோரப் பகுதிகள்

தமிழகக் கடலோரப் பகுதிகள், இந்தியப் பெருங்கடல், வங்காள விரிகுடா, இந்திய துணைக்கண்டம் ஆகியவற்றைச் சார்ந்து தென்கிழக்குப் பகுதிகளில் அமைந்துள்ளது. 1,076 கிமீ (669 மைல்கள்) நீளமுள்ள இப்பகுதி இந்தியாவில் குஜராத்துக்கு அடுத்தப்படியாக இரண்டாவது நீளமான கடலோரப் பகுதியாகும். வடக்கே தமிழகத்தின் தலைநகரான சென்னையிலிருந்து ஆரம்பித்து, தெற்கே இந்தியப்பெருங்கடல், வங்காள விரிகுடா மற்றும் அரபிக்கடல் ஆகியவை அமைந்துள்ள கன்னியாகுமரி வரையிலும் பரந்துவிரிந்துள்ளது.

இலங்கை, பாக்கு நீரிணை, மன்னார் வளைகுடா போன்ற பகுதிகளையும் தன்னுடைய நீர்ப்பரப்பினால் சூழ்ந்துள்ளது. இக்கடலோரத்தில் 13 மாவட்டங்களும், 15 பெரிய துறைமுகங்களும், ஏரிகளும், நீர் நிலைகள், கடற்கரைகள் ஆகியவையும் உள்ளன.

இக்கடலோரப் பகுதி, திருவள்ளூர் மாவட்டத்தின் பழவேற்காடு பகுதி முதல், கன்னியாகுமரி மாவட்டத்தில் உள்ள ஏழுதேசம் வரையிலும் சுமார் நீளத்தில் அமைந்துள்ளது. இராமநாதபுரம் மாவட்டத்தின் பாம்பன் தீவு, பாக்கு நீரிணை, மன்னார் வளைகுடா, இலங்கையின் இராம சேது பாலம் ஆகியவற்றை இணைக்கிறது. திருவள்ளூர், சென்னை, காஞ்சீபுரம், விழுப்புரம், கடலூர், திருவாரூர், நாகப்பட்டினம், தஞ்சாவூர், புதுக்கோட்டை, இராமநாதபுரம், தூத்துக்குடி, திருநெல்வேலி, கன்னியாகுமரி ஆகிய 13 மாவட்டங்கள் இக்கடலோரப்பகுதியில் அமைந்துள்ளன.

தமிழகத்தின் முக்கியத் துறைமுகங்களாக சென்னைத் துறைமுகம், எண்ணூர் துறைமுகம், தூத்துக்குடி துறைமுகம், நாகப்பட்டினம் ஆகியவை விளங்குகின்றன. இதுமட்டுமின்றி 11 சிறிய துறைமுகங்களும் உள்ளன. சென்னைத் துறைமுகம், செயற்கையாக உருவாக்கப்பட்டது; இது இந்தியாவின் இரண்டாவது ஓய்வற்ற துறைமுகமாகும்.

சுமார் 10.5 இலட்சம் மீனவர்களும் 3 பெரிய மீன்பிடி துறைமுகங்களும், 3 நடுத்தர மீன்பிடி துறைமுகங்களும், 363 மீன்பிடி நிலையங்களும் உள்ளன. இங்குபிடிக்கப்படும் மீன்கள் இந்தியாவின் மொத்த மீன்பிடிப்புகளில் 10-12 % அதாவது, 7.2 இலட்சம் டன் ஆகும். மீன்வளர்ப்பில், இறால், கடற்காய், கிளிஞ்சல், கடற்சாதாழை, ஆளி உள்ளிட்டவைகளும் அடங்கும்.

வங்காள விரிகுடாவில் ஏற்படும் வெப்பநிலை மாற்றங்கள், தமிழகக் கடலோரப் பகுதிகளில் பல்வேறு தட்பவெப்ப மாற்றங்களுக்கு வழிவகுக்கின்றது. 26, திசம்பர், 2004 ஆம் ஆண்டு ஏற்பட்ட சுனாமியில் சுமார் 10,000 நபர்கள் உயிரிழந்தனர். 

தமிழக கடலோரப்  பகுதிகளில்  நிறைய கடற்கரைகள் இருக்கின்றன. சென்னையில் உள்ள மெரீனா கடற்கரை 13 கிமீ (8.1 மைல்கள்) நீளமானதாக உள்ளது. இது இந்தியாவின் மிக நீளமான இயற்கையான கடற்கரையாகும். உலகின் பதினொன்றாவது நீளமான கடற்கரையாகும்.

மன்னார் வளைகுடா தேசிய கடல்சார் உயிரியல் பூங்கா, இந்தியாவின் பாதுகாக்கப்பட்ட இடங்களில் ஒன்றான இது 21 சிறிய தீவுகளை கொண்டுள்ளது. இது மன்னார் வளைகுடா அருகிலும், தூத்துக்குடிக்கும் தனுஷ்கோடிக்கு மத்தியிலும் உள்ளது. இப்பூங்காவில் பல்வேறு வகையான நீர்வாழ் உயிரினங்களும், விலங்குகளும் உள்ளன. மொத்தமுள்ள 2,200 இந்திய மீன்களில், சுமார் 510 (23%) வகையான மீன் வகைகள் இப்பகுதியில் உள்ளது.


</doc>
<doc id="260388" url="https://ta.wikipedia.org/wiki?curid=260388" title="1725">
1725

1725 (MDCCXXV) ஒரு திங்கட்கிழமையில் துவங்கிய ஒரு கிரிகோரியன் சாதாரண ஆண்டு ஆகும். 11 நாட்கள் பின்தங்கிய பழைய ஜூலியன் நாட்காட்டியில் இது வெள்ளிக்கிழமையில் ஆரம்பமானது.





</doc>
<doc id="260393" url="https://ta.wikipedia.org/wiki?curid=260393" title="ஆதண்டை">
ஆதண்டை

ஆதண்டை (capparis) (உயிரியல் பெயர்:capparis sepiaria) என்ற இந்த இனத்தாவரம் பூக்கும் வகையைச் சேர்ந்தது ஆகும். இதன் வாழிடம் அயனமண்டலத்திற்கும், மித வெப்ப மண்டலத்திற்கும் இடைப்பட்ட பகுதியாகும். இத்தாவரம் புதர் போல் வளர்ந்து கொடிபோல் படர்ந்தும் காணப்படுகிறது.

இந்த தாவரத்தின் கனிப் பகுதியை நோய் தீர்க்கும் மருந்தாக உபயோகிக்கிறார்கள்.


</doc>
<doc id="260394" url="https://ta.wikipedia.org/wiki?curid=260394" title="அதீஸ்சிங் கோயில்">
அதீஸ்சிங் கோயில்

அதீஸ்சிங் கோயில் (Hutheesing Jain Temple) (குசராத்தி: હઠીસિંહનાં દેરા) என்பது குசராத் மாநிலம் அகமதாபாத்தில் உள்ள புகழ்பெற்ற ஒரு சமணக் கோயில் ஆகும். இது 1848 ஆண்டு கட்டப்பட்டது.

இக்கோயிலை கட்ட திட்டமிட்டவர் "ஷெட் அதீஸ்சிங் கேசாரிசிங்" என்ற அகமதாபாத்தைச் சேர்ந்த பணக்கார வணிகராவார். கட்டுமான வேலை நடந்துவந்த நிலையில் அதீஸ்சிங் இறந்தார். பிறகு அவரது மனைவி "சீதனி அர்கோபாய்" என்பவரால் கோயில் கட்டுமானம் முடிக்கப்பட்டது. மொத்த செலவு கிட்டத்தட்ட ரூ. 8 லட்சம் . அதன் பின்னரும் பெரிய தொகை செலவிடப்பட்டது. இக்கோயில் சமண சமயத்தின் பதினைந்தாம் தீர்தரங்கரான தர்மநாதருக்கு கட்டப்பட்டது ஆகும்.
இக்கோயில் குசராத்தில் கடும் பஞ்சம் ஏற்பட்ட காலகட்டத்தில் கட்டப்பட்டது. கோவில் கட்டி முடித்த இரண்டு ஆண்டுகளுக்கு திறமையான கைவினைஞர்கள் நூற்றுக்கணக்கானோர்கு வேலை கிடைத்தது..
இந்த கோயில் அதீஸ்சிங் குடும்ப ஆறக்கட்டளையால் நிர்வகிக்கப்படுகிறது.
இக்கோயில் மிகுந்த கலையரகும், நுண்ணிய சிற்ப வேலைபாடுகளுடன் கட்டப்பட்ட இக் கட்டடம் இரட்டை அடுக்கு கொண்டது. 15 ஆம் தீர்த்தங்கரரின் பளிங்குச் சிலை கருவறாயில் முதன்மையாக உள்ளது. இந்த கோயில் கிழக்கு நோக்கி அமைந்துள்ளது. முகப்பில் பன்னிரண்டு அழகுபடுத்தப்பட்ட தூண்கள் ஒரு பெரிய குவிமாடத்தை தாங்கி நிற்கின்றன. இந்த வளாகத்தில் 52 மாடங்கள் அமைந்து உள்ளது. அவை ஒவ்வொன்றுக்கும் அருகில் கடவுள் சிலைகளைக் கொண்டு அலங்கரிக்கப்பட்டுள்ளது.


</doc>
<doc id="260395" url="https://ta.wikipedia.org/wiki?curid=260395" title="திருப்பட்டூர் வரதராஜப்பெருமாள் கோயில்">
திருப்பட்டூர் வரதராஜப்பெருமாள் கோயில்

திருப்பட்டூர் வரதராஜப்பெருமாள் கோயில் திருப்பட்டூரில் அமைந்துள்ள பெருமாள் கோயிலாகும்.

இக்கோயில் திருச்சி மாவட்டம் மண்ணச்சநல்லூர் வட்டத்தில் உள்ள திருப்பட்டூர் என்னும் கிராமத்தில் அமைந்துள்ளது.

இரண்டாம் நந்திவர்ம பல்லவன் (கி.பி.730-795), ஜடாவர்ம வீர பாண்டியன் காலத்திலும் கி.பி.1277ஆம் ஆண்டிலும் புனரமைப்பு பெற்றுள்ளது. 

ஸ்ரீதேவி பூதேவியுடன் வரதராஜப்பெருமாள் நின்ற கோலத்தில் அபய கரத்துடன் சக்ர முத்திரையுடன் காணப்படுகிறார்.

தற்போது (செப்டம்பர் 2015)இக்கோயிலின் திருப்பணி நடைபெற்று வருகிறது.


</doc>
<doc id="260396" url="https://ta.wikipedia.org/wiki?curid=260396" title="என். எம். பெரேரா">
என். எம். பெரேரா

என். எம். பெரேரா ("N. M. Perera", , இயற்பெயர்: நாணயக்காரபத்திரகே மார்ட்டின் பெரேரா, 6 சூன் 1905 – 14 ஆகத்து 1979) இலங்கையின் இடதுசாரி அரசியல்வாதியும், லங்கா சமசமாஜக் கட்சி நிறுவனரும், முன்னாள் அமைச்சரும் ஆவார்.

என். எம். பெரேரா கொழும்பு பாலத்துறையில் நாணயக்காரபத்திரகே ஆபிரகாம் பெரேரா, யொகானா பெரேரா என்பவருக்கும் ஒன்பது பிள்ளைகளில் ஐந்தாவதாகப் பிறந்தார். பாலத்துறை யோசேப்பு கல்லூரியிலும், பின்னர் முகத்துவாரம் புனித தோமையர் கல்லூரியிலும் ஆரம்பக் கல்வியைக் கற்றார். 1919 இல் கொள்ளுப்பிட்டி புனித தோமையர் கல்லூரியிலும், பின்னர் 1922 இல் கொழும்பு ஆனந்தா கல்லூரியிலும் கல்வி பயின்றார். ஆனந்தா கல்லூரியின் துடுப்பாட்ட அணியில் விளையாடினார்.

கொழும்பு பல்கலைக்கழகக் கல்லூரியில் இளங்கலைப் பட்டம் பெற்ற பின்னர் இலண்டன் சென்று பொருளியல் பள்ளியில் 1927–33 காலப்பகுதியில் பயின்று, பொருளியலில் கலாநிதிப் பட்டம் பெற்றார். தொடர்ந்து இலண்டன் பல்கலைக்கழகத்தின் DSc பட்டம் பெற்றார். முதன் முதலில் DSc பட்டம் பெற்ற முதலாவது இலங்கையர் இவரே ஆவார்.

1935 ஆம் ஆண்டில் லங்கா சமசமாசக் கட்சியை நிறுவியவர்களில் பெரேராவும் ஒருவர். 1936 இல் சபரகமுவா மாகாணத்தின் ருவான்வெல்ல தேர்தல் தொகுதியில் போட்டியிட்டு இலங்கை அரசாங்க சபைக்குத் தெரிவானார். அவரும் பிலிப் குணவர்தனாவும் இணைந்து பிரிந்தானிய ஆட்சியில் இருந்து முழுமையான விடுதலைக்கான அக்கட்சியின் போராட்டத்தை முன்னெடுத்தார்கள். இரண்டாம் உலகப் போர்க் காலத்தில் 1940 இல் கைது செய்யப்பட்டார். 1942 ஏப்ரல் 5 இல் சிறையில் இருந்து தப்பி இரகசியமாக இந்தியா சென்றார். அங்கு அவர் இந்திய, இலங்கை, பர்மிய போல்செவிக்-லெனினியக் கட்சியில் இணைந்து விடுதலைப் போராட்டத்தைத் தொடர்ந்தார்.

போர் முடிவுற்ற காலத்தில் சமசமாசக் கட்சி இரண்டாக பிளவடைந்தது. சமசமாசக் கட்சியின் தலைவராகத் தொடர்ந்து இயங்கி வந்தார். 1947 தேர்தலை அடுத்து எதிர்க்கட்சித் தலைவர் ஆனார்.

1954 இல் கொழும்பு மாநகர முதல்வராகத் தெரிவு செய்யப்பட்டார். 1956 தேர்தலை அடுத்து மீண்டும் எதிர்க்கட்சித் தலைவரானார். 1960களின் ஆரம்பத்தில் கட்சி மேலும் பிளவடைந்தது. என், எம். பெரேராவின் தலைமையில் சிலர் இலங்கை சுதந்திரக் கட்சியின் அரசில் இணைந்தனர். இதனை அடுத்து சமசமாசக் கட்சி நான்காம் அனைத்துலகம் உறுப்புரிமையை இழந்தது.

1964 – 1965 காலப்பகுதியிலும், பின்னர் 1970 – 1975 காலப்பகுதியிலும் நிதி அமைச்சராகப் பணியாற்றினார். 1977 தேர்தலில் முதல் தடவையாக நாடாளுமன்ற இருக்கையை இழந்தார்.



</doc>
<doc id="260400" url="https://ta.wikipedia.org/wiki?curid=260400" title="சிங்கப்பூர் பொதுத் தேர்தல், 2015">
சிங்கப்பூர் பொதுத் தேர்தல், 2015

சிங்கப்பூரின் 17வது நாடாளுமன்றப் பொதுத் தேர்தல் ("Singapore's 17th parliamentary general election") 2015 செப்டம்பர் 11 இல் நடைபெற்றது. சிங்கப்பூரின் யாப்பின் படி, சிங்கப்பூர் நாடாளுமன்றத்தின் அதிகபட்சக் கால எல்லை 5 ஆண்டுகள் ஆகும். இக்காலப்பகுதிக்குள் குடியரசுத் தலைவர் நாடாளுமன்றத்தைக் கலைத்து, மூன்று மாதத்திற்குள் தேர்தல் நடத்தப்பட வேண்டும். சிங்கப்பூரில் வாக்களிப்பது கட்டாயம் ஆகும். பிரதமர் அலுவலகத்தின் கீழுள்ள தேர்தல் வாரியத்தினால் தேர்தல்கள் நடத்தப்படுகின்றன. 2015 ஆகத்து 25 இல் குடியரசுத் தலைவர் டோனி டேன் கெங் யம் 16வது நாடாளுமன்றத்தைக் கலைத்தார். 2015 செப்டம்பரில் நியமனங்கள் ஏற்றுக் கொள்ளப்பட்டன.

சிங்கப்பூரின் விடுதலைக்குப் பின்னர் முதற் தடவையாக இத்தேர்தலிலேயே அனைத்து 83 தொகுதிகளிலும் தேர்தல் இடம்பெற்றது. பெரும்பாலான தொகுதிகளில் முக்கிய இரண்டு கட்சிகளே போட்டியிட்டன. மூன்று தனித் தொகுதிகளில் மூன்று கட்சிகள் போட்டியிட்டன.

மொத்தமுள்ள 89 தொகுதிகளில், மக்கள் செயல் கட்சி அனைத்துத் தொகுதிகளிலும் போட்டியிட்டு 83 இடங்களை வென்றது. மீதமுள்ள 6 இடங்களை 28 தொகுதிகளில் போட்டியிட்ட சிங்கப்பூர் பாட்டாளிக் கட்சி வென்றது. மொத்தம் 93.56% வாக்குகள் (வெளிநாட்டு வாக்குகள் தவிர்த்து) பதியப்பட்டன. செயல் கட்சி 69.86% வாக்குகளைப் பெற்றது. இது 2011 தேர்தல் வாக்குகளை விட 9.72% அதிகமாகும். பாட்டாளிக் கட்சி 39.75% வாக்குகளைப் பெற்றது. இது சென்ற தேர்தலை விட 6.83% குறைவானதாகும்.

இத்தேர்தல் சிங்கப்பூரின் 17வது பொதுத்தேர்தலும், சுதந்திரத்திற்குப் பின் நடக்கும் 12வது பொதுத்தேர்தலும் ஆகும். 1959 முதல் தொடர்ந்து 14 முறை ஆட்சியில் உள்ள மக்கள் செயல் கட்சி (PAP) இத்தேர்தலில் போட்டியிடுகிறது. சிங்கப்பூரின் முதல் பிரதமர் லீ குவான் யூவின் மறைவிற்குப் பிறகு நடக்கும் முதல் தேர்தலும், பிஏபி பொதுச் செயலாளர் லீ சியன் லூங்கின் தலைமையிலான மூன்றாவது தேர்தலுமாகும்.

1965இல் சிங்கப்பூர் சுதந்திரம் அடைந்ததிலிருந்து மக்கள் செயல் கட்சி (PAP) ஆட்சியில் உள்ளது, பிரதமராக லீ சியன் லூங் பதவியில் உள்ளார். லோ தியா கியாங் தலைமையிலான தொழிலாளர் கட்சி எதிர்க்கட்சியாக உள்ளது. அக்கட்சிக்கு தற்போது 7 உறுப்பினர்களும் இரண்டு தொகுதியல்லாத உறுப்பினர்களும் உள்ளனர். சியா சீ தோங் தலைமையிலான சிங்கப்பூர் மக்கள் கட்சிக்கு தொகுதியல்லாத நாடாளுமன்ற உறுப்பினர் (NCMP) ஒருவர் உள்ளார். எட்டு எதிர்க்கட்சிகள் இந்தத் தேர்தலில் களத்தில் இறங்கின.


</doc>
<doc id="260401" url="https://ta.wikipedia.org/wiki?curid=260401" title="குகி மக்கள்">
குகி மக்கள்

குகி அல்லது சின் மக்கள் திபெத்திய பர்மிய பிரிவைச் சேர்ந்த பழங்குடி மக்கள். பேச்சுவழக்கு மற்றும் வாழும் பகுதியின் அடிப்படையில் சுமார் என்பது பழங்குடி உட்பிரிவினராக பகுக்கப்பட்டுள்ளனர். உலகில் சுமார் 55 லட்சம் குகி மக்கள் உள்ளனர். இரண்டாம் உலகப் போரில் குகி மக்கள் ஜப்பானிய பேரரசு இராணுவத்துடனும் சுபாஷ் சந்திர போஸ் தலைமையிலான இந்திய தேசிய இராணுவத்துடனும் இணைந்து நட்பு அணி நாட்டு படைகளுக்கெதிராக போரிட்டனர்.

அருணாசலப் பிரதேசம் தவிர்த்த இந்தியாவின் அனைத்து வடகிழக்கு மாநிலங்களிலும் வடமேற்கு பர்மாவிலுள்ள சின் மாநிலத்திலும் வங்காளத்தின் சிட்டகாங் மலைப்பகுதிகளிலும் வாழ்கின்றனர். 

குகி-சின், குகி-சின்-மிசோ, குகி-நாகா என அழைக்கப்படும் சீன திபெத்து குடும்பத்தைச் சேர்ந்த குகிய மொழி 

பெரும்பாலான குகி மக்கள் புரோட்டஸ்டன்ட் கிருத்துவ சமயத்தை பின்பற்றுபவர்கள்.

காட்டிக் கொடுத்தல் மரணதண்டனைக்குரிய குற்றமாக அறியப்படுகின்றது. பெருமளவில் பெண்களுக்கு உரிமை குறைவான இச்சமூகத்தில் அடிமைத்தனமும் வழக்கில் இருந்துள்ளது.

குகி மக்கள்


</doc>
<doc id="260406" url="https://ta.wikipedia.org/wiki?curid=260406" title="2015 சபா நிலநடுக்கம்">
2015 சபா நிலநடுக்கம்

2015 சபா நிலநடுக்கம் (Malay: Gempa Bumi Sabah 2015) என்பது சூன் 5, 2015 அன்று 30 விநாடிகள் வரை 6.0 புள்ளிகள் உந்துத்திறன் ஒப்பளவு கோளில் ரனாவு, சபா, மலேசியாவில் நிகழ்ந்த நிலநடுக்கமாகும் 1976க்குப் பிறகு மலேசியாவில் நிகழ்ந்த மிகப்பெரிய நிலநடுக்கமாகும்.
கினபாலு மலையில் 18 பேர் இறந்தனர், அதில் சிங்கப்பூர் தந்ஜுங் கதோங் ஆரம்ப பாடசாலை மாணவர்களே அதிகம், 137 பேர் மலை உச்சியில் மாட்டிக்கொண்டனர், எனினும் பின்னர் மீட்கப்பட்டனர்.

நில அதிர்வுகள் தம்புனான், துவாரன், கோதா கினபாலு, இனானம், கோடா பெலுட், கோடா மரூட், குடாட், லிகாஸ், பெனாம்பங், புடாடன், கினாருட், பாபர், பியூபோர்ட், கெனிங்கவ், பெலுரன், சன்டக்கான், குனாக், தவாவ், மற்றும் லபுவான், லவாஸ், லிம்பாங், மற்றும் சரவாக்கில் மிரி மற்றும் பண்டார் சிறி பகவான் புருணை ஆகிய இடங்களில உணரப்பட்டது.

நாடுகள் வாரியாக உயிரிழப்புகள்


</doc>
<doc id="260408" url="https://ta.wikipedia.org/wiki?curid=260408" title="தங்க நிற மந்தி">
தங்க நிற மந்தி

தங்க நிற மந்தி (Gee's golden langur) என்பது ஒரு குரங்கு இனமாகும். இது இந்தியாவின் மேற்கு அசாமின் ஒரு சிறிய பகுதியில் காணப்படுகிறது. இந்தியாவில் அதிக அழிவாபத்தை எதிர்நோக்கியுருக்கும் முதனிகளுள் இது ஒன்று. 
இக்குரங்கு கருமையான முகமும், பொன்நிற முடியும் நீண்ட வாலும் கொண்டது. இது பெரும்பாலும் உயர்ந்த மரங்களில் வசிக்கும். கிளைவிட்டு கிளைதாவுகையில் இதன் நீண்ட வால் சமநிலை உண்டாக்க உதவுகிறது. 


</doc>
<doc id="260410" url="https://ta.wikipedia.org/wiki?curid=260410" title="நீலகிரி மந்தி">
நீலகிரி மந்தி

நீலகிரி மந்தி (Nilgiri langur) என்பவை மேற்குத் தொடர்ச்சி மலைத்தொடர் பகுதியில் உள்ள நீலகிரி மலைப் பகுதியில் வாழும் குரங்கு ஆகும். இவை கர்நாடகத்தின் குடகு, தமிழ்நாட்டு பழனி மலைகள், கேரலத்தின் ஏலக்காய் மலை ஆகிய மலைகளில் வாழுகின்றன. இதன் உடல் பளபளபளப்பான கருமையாகவும், மஞ்சளும் பழுப்பும் கலந்த தலையும் கொண்டவை. இதன் அளவு சாதாரணக் குரங்கின் அளவே இருக்கும். நீண்டவால் கொண்டவை. இக்குரங்குகள் ஒன்பது அல்லது பத்து என கூட்டமாக வாழும். இதன் முதன்மை உணவு பழங்கள், இலைகள், தண்டுகள் ஆகும். சிலசமயம் விளை நிலங்களை வேட்டையாடும்.


</doc>
<doc id="260416" url="https://ta.wikipedia.org/wiki?curid=260416" title="மதராஸ் வங்கி">
மதராஸ் வங்கி

மதராஸ் வங்கி பிரித்தானிய இந்தியாவின் மதராஸ் மாகாணத்தில் செயற்பட்டுவந்த வங்கியாகும். இது பிரித்தானிய இந்தியாவின் மூன்று மாகாண வங்கிகளில் ஒன்றாகும். கல்கத்தா வங்கியும், பம்பாய் வங்கியும் இதர இரு வங்கிகளாகும். மதராஸ் மாகாணத்தில் இயங்கி வந்த சில மண்டல ஊரக வங்கிகளை ஒன்றிணைத்து, 1843 சூலை 1 அன்று மதராஸை தலைமையிடமாகக் கொண்டு (தற்போதைய சென்னை) இவ்வங்கி தொடங்கப்பட்டது. இவ்வங்கி, இதர இரு மாகாண வங்கிகளுடன் இணைந்து, 1921இல் இந்திய இம்பீரியல் வங்கி என புதிதாக தொடங்கப்பட்டது. இவ்வங்கியே பின்னாளில் பாரத ஸ்டேட் வங்கியாக மாற்றம் பெற்றது.


</doc>
<doc id="260423" url="https://ta.wikipedia.org/wiki?curid=260423" title="L">
L

L (எல்) என்பது புதிய ஆங்கில நெடுங்கணக்கிலும் சீர்தரத்துக்கான அனைத்துலக நிறுவன அடிப்படை இலத்தீன் நெடுங்கணக்கிலும் 12ஆவது எழுத்து ஆகும். உரோம எண்களில் L என்பது 50ஐக் குறிக்கும்.

இயற்கணிதத்தில், ஒரு தொடரின் இறுதி உறுப்பு formula_1ஆல் குறிக்கப்படும்.

இயற்பியலில், பொதுவாக, நீளத்தைக் குறிக்க length என்பதன் முதலெழுத்தான l பயன்படுத்தப்படும். கனவளவின் அலகான இலீற்றரைக் குறிக்கவும் l பயன்படுத்தப்படும். கோண உந்தத்தைக் குறிக்க L பயன்படுத்தப்படும்.


</doc>
<doc id="260424" url="https://ta.wikipedia.org/wiki?curid=260424" title="மதுரா சந்திப்பு தொடருந்து நிலையம்">
மதுரா சந்திப்பு தொடருந்து நிலையம்

மதுரா சந்திப்பு, இந்திய மாநிலமான உத்தரப் பிரதேசத்தின் மதுரா மாவட்டத்தில் உள்ள மதுராவில் உள்ளது. இது தில்லி - மும்பை, தில்லி - சென்னை வழித்தடத்தில் உள்ளது.

இந்திய அளவில் அதிக மக்கள் வந்து செல்லும் நிலையங்களில் முதன்மையான நூறு நிலையங்களில் இதுவும் ஒன்று.



</doc>
<doc id="260433" url="https://ta.wikipedia.org/wiki?curid=260433" title="கன்னியாகுமரி காட்டுயிர் உய்விடம்">
கன்னியாகுமரி காட்டுயிர் உய்விடம்

கன்னியாகுமரி காட்டுயிர் உய்விடம் 402.4 கிமீ (155.4 ச. மைல்) பரப்பளவில் தென் இந்தியாவில் தமிழ்நாட்டின் தென் கோடி மாவட்டமான கன்னியாகுமரியில் அமைந்துள்ளது. இது பிப்ரவரி 2008ல் பாதுகாக்கப்பட்ட பகுதியாக அறிவிக்கப்பட்டது, மேலும் இது புலிகள் வசிப்பிடமாக உள்ளது.

இது பல்லூயிர் கோளமாகவும் திகழ்கிறது. புலிகளைத் தவிர்த்து மேலும் அருகிய நிலையிலுள்ள பல்வேறு உயிரினங்களையும் கொண்டுள்ளது, அவை கடமா, இந்திய யானை, இந்திய மலைப் பாம்பு, சோலைமந்தி, இந்திய புள்ளிச் சருகுமான், நீலகிரி வரையாடு, கடமான்.


</doc>
<doc id="260434" url="https://ta.wikipedia.org/wiki?curid=260434" title="டெரா (தொன்மவியல்)">
டெரா (தொன்மவியல்)

டெரா அல்லது டெலஸ் (Terra) என்பவர் உரோமத் தொன்மவியலுக்கு அமைவாக பூமியின் கடவுள் ஆவார். இவர் கிரேக்கத் தெய்வமான ஜியாவுக்கு ஒப்பானவராவார். வானத்தின் கடவுளான கயலூஸ் எனும் தெய்வமே இவரின் கணவன். இவர்கள் இருவருமே டைட்டன்களினதும் இராட்சதர்களினதும் (Giant) பெற்றோர் ஆவர். இக்கடவுளின் பெயரின் அடிப்படையிலேயே புவிக்குப் பெயர் சூட்டப்பட்டது.

"டெரா" எனும் சொல்லின் பொருள் நிலம் அல்லது பூமி என்பதாகும்.



</doc>
<doc id="260435" url="https://ta.wikipedia.org/wiki?curid=260435" title="நவஜீவன் விரைவுவண்டி">
நவஜீவன் விரைவுவண்டி

நவஜீவன் எக்ஸ்பிரஸ் என்பது இந்திய இரயில்வேயினால் இயக்கப்படும் விரைவுவண்டி ஆகும். இது சென்னை சென்ட்ரலுக்கும், அகமதாபாத்துக்கும் இடையே பயணிக்கிறது.

இந்த வண்டி 12655, 12656 ஆகிய எண்களை அடையாள எண்களாகக் கொண்டுள்ளது. இது சென்னை சென்ட்ரலில் இருந்து விசயவாடா - வாரங்கல் - வர்தா - ஜல்கான் - சூரத் வழியாக அகமதாபாத்தை வந்தடையும்.
இதுவும் "சேரன் விரைவுவண்டி"யும் ஒரே ரேக்(பெட்டி) உடையவை.



</doc>
<doc id="260443" url="https://ta.wikipedia.org/wiki?curid=260443" title="பன்னா தேசியப் பூங்கா">
பன்னா தேசியப் பூங்கா

பன்னா தேசிய பூங்கா இந்தியாவில் மத்தியப்பிரதேசம் மாநிலத்தின் பன்னா மாவட்டம் மற்றும் சத்தர்பூர் மாவட்டங்களில் அமைந்துள்ள ஒரு தேசிய பூங்கா ஆகும். இதன் பரப்பளவு ஆகும். இது 1994 ஆம் ஆண்டில் இந்தியாவின் இருபத்திரண்டாவது புலிகள் சரணாலயமாகவும். மத்தியப் பிரதேசத்தின் ஐந்தாவது சரணாலயமாகவும் அறிவிக்கப்பட்டது. இந்திய அரசின் சுற்றுலா அமைச்சகத்தினால், பன்னா தேசியப் பூங்காவிற்கு சிறப்பாக பராமரிக்கப்பட்டு வந்ததாக 2007 ல் சிறப்பு விருது வழங்கப்பட்டது. 2009ல், மொத்தப் புலிகளின் எண்ணிக்கையும் வனத்துறை அதிகாரிகள் உதவியுடன் வேட்டை மூலம் அகற்றப்பட்டுவிட்டது என்பது குறிப்பிடத்தக்கதாகும்.


</doc>
<doc id="260446" url="https://ta.wikipedia.org/wiki?curid=260446" title="சுற்றுச்சூழல் மற்றும் வனங்கள் அமைச்சகம் (இந்தியா)">
சுற்றுச்சூழல் மற்றும் வனங்கள் அமைச்சகம் (இந்தியா)

சுற்றுச்சூழல் மற்றும் வனங்கள் அமைச்சகம் (இந்தியா) (Minstry of Environment and Forests), இந்த அமைச்சகமே இந்தியாவின் சுற்றுச்சூழல், வனங்கள் மற்றும் பருவநிலை மாற்றங்களை கவனிக்கும் இந்திய அரசின் உச்சகட்ட அமைப்பாகும். இந்த அமைச்சகம் 1985ல் ஏற்படுத்தப்பட்டது.

இந்த அமைச்சகத்தின் பொறுப்பானது இந்தியாவில் சுற்றுச்சூழல் மற்றும் வனத் திட்டங்களை திட்டமிடுவதும், ஊக்குவிப்பதும், ஒருங்கிணைப்பதும், மேற்பாடுவையிவதாகும். இந்த அமைச்சகத்தின் முக்கியப் பணியானது, இந்திய வனங்களில் உள்ள தாவர வகைகள் மற்றும் வனவிலங்குகளை கணக்கெடுப்பதும், பாதுகாப்பது, மேலும் மாசு தடுப்பு மற்றும் கட்டுப்பாடு; காடு வளர்ப்பு, மற்றும் நில சீரழிவு தணிப்பு ஆகியன்வாகும். இதுவே இந்தியாவின் தேசிய பூங்காக்கள் நிர்வகிக்கும் பொறுப்பு உடையதாகும்.

அகில இந்தியப் பணிச்சேவைகளூள் ஒன்றான, இந்திய வனப் பணி (IFS) சுற்றுச்சூழல் மற்றும் வனத்துறை அமைச்சின் நிர்வாகம் மற்றும் கண்காணிப்பின் கீழ் உள்ளது.







</doc>
<doc id="260461" url="https://ta.wikipedia.org/wiki?curid=260461" title="சங்கரப்பிள்ளை பரராஜசிங்கம்">
சங்கரப்பிள்ளை பரராஜசிங்கம்

சேர் சங்கரப்பிள்ளை பரராஜசிங்கம் ("Sangarapillai Pararajasingam", பி25 சூன் 1896 - ) மூதவை உறுப்பினராகவும் இருந்தவர்.

பரராஜசிங்கம் 1896 சூன் 25 இல் ஏ. வி. சங்கரப்பிள்ளை என்பவருக்குப் பிறந்தார். தந்தை மானிப்பாய் இந்துக் கல்லூரியை நிறுவியவர்.. பரராஜசிங்கம் கொழும்பு கல்கிசையில் உள்ள புனித தோமையர் கல்லூரியிலும், பின்னர் உவெசுலி கல்லூரியிலும் கல்வி கற்றார். இவர் சேர் பொன். அருணாசலத்தின் மகள் பத்மாவதி என்பவரைத் திருமணம் புரிந்தார். 

பரராஜசிங்கம் வோல்கார்ட் பிறதர்சு நிறுவனத்தின் தரகராகப் பணியாற்றினார். இவர் முதலீட்டாளர்கள் சபையின் தலைவராகவும், விவசாய, தொழிற்சாலை கடன் வழங்குவோர் திணைக்களம், இலங்கை தென்னை சபை, இலங்கை அறிவியல், தொழிற்துறை ஆய்வு நிறுவனம் ஆகியவற்றின் இயக்குனர் குழும உறுப்பினராகவும் இருந்தார்.

பரராஜசிங்கம் 1954 ஆம் ஆண்டில் இலங்கை செனட் சபை உறுப்பினராக நியமிக்கப்பட்டார். இலங்கையின் வேளாண்மைத் துறையில் இவர் ஆற்றிய பணிக்காக 1955 ஆம் ஆண்டில் சேர் பட்டம் வழங்கிக் கௌரவிக்கப்பட்டார்.


</doc>
<doc id="260463" url="https://ta.wikipedia.org/wiki?curid=260463" title="E">
E

E (ஈ) என்பது புதிய ஆங்கில நெடுங்கணக்கிலும் சீர்தரத்துக்கான அனைத்துலக நிறுவன அடிப்படை இலத்தீன் நெடுங்கணக்கிலும் ஐந்தாவது எழுத்தும் இரண்டாவது உயிரெழுத்தும் ஆகும். ஆங்கிலம், இலத்தீன், செக்கு, தேனியம், இடச்சு, பிரான்சியம், இடாய்ச்சு, அங்கேரியம், நோர்வே, எசுப்பானியம், சுவீடியம் ஆகிய மொழிகளில் கூடுதலாகப் பயன்படுத்தப்படும் எழுத்து e ஆகும். பதினறும எண் முறைமையில் E என்பது 15ஐக் குறிக்கும்.

இயற்கணிதத்தில், ஒரு மாறிலியைக் குறிக்க formula_1 பயன்படுத்தப்படுகின்றது.

இயற்பியலில், மின்னியக்க விசை, மின்புலம், ஆற்றல் ஆகியவற்றைக் குறிக்க E பயன்படுத்தப்படுகின்றது.

வேதியியலில், எதிர்மின்னியைக் குறிக்க electron என்பதன் முதலெழுத்தான e பயன்படுத்தப்படுகின்றது.



</doc>
<doc id="260464" url="https://ta.wikipedia.org/wiki?curid=260464" title="1724">
1724

1724 (MDCCXXIV) ஒரு சனிக்கிழமையில் துவங்கிய ஒரு கிரிகோரியன் நெட்டாண்டு ஆண்டு ஆகும். 11 நாட்கள் பின்தங்கிய பழைய ஜூலியன் நாட்காட்டியில் இது புதன்கிழமையில் ஆரம்பமானது.




</doc>
<doc id="260465" url="https://ta.wikipedia.org/wiki?curid=260465" title="அமீர் அலி">
அமீர் அலி

எம். எஸ். எஸ். அமீர் அலி ("M. S. S. Ameer Ali", பிறப்பு: 20 டிசம்பர் 1961) இலங்கை முசுலிம் அரசியல்வாதியும், நாடாளுமன்ற உறுப்பினரும், முன்னாள் அமைச்சரும் ஆவார். இவர் அகில இலங்கை மக்கள் காங்கிரசு கட்சியின் உறுப்பினர் ஆவார். 

அமீர் அலி ஆரம்பத்தில் சிறீலங்கா முஸ்லிம் காங்கிரசு கட்சியின் சார்பில் 2004 தேர்தலில் மட்டக்களப்பு மாவட்டத்தில் போட்டியிட்டு 21,232 விருப்பு வாக்குகள் பெற்று கட்சியில் முதலிடத்தில் வெற்றி பெற்று நாடாளுமன்றம் சென்றார்.

2008 ஆம் ஆண்டில் இவர் முசுலிம் காங்கிரசு கட்சியில் இருந்து விலகி ரிசாத் பதியுதீன் தலைமையிலான அகில இலங்கை மக்கள் காங்கிரசு கட்சியில் சேர்ந்தார். 2010 தேர்தலில் மக்கள் காங்கிரசு கட்சியின் சார்பாக ஐக்கிய மக்கள் சுதந்திரக் கூட்டணியின் வேட்பாளராக மட்டக்களப்பு மாவட்டத்தில் போட்டியிட்டு 16,246 விருப்பு வாக்குகள் பெற்று தோல்வியடைந்தார்.

2015 நாடாளுமன்றத் தேர்தலில் மக்கள் காங்கிரசின் சார்பில் ஐக்கிய தேசியக் கட்சியின் வேட்பாளராக மட்டக்களப்பு மாவட்டத்தில் போட்டியிட்டு 16,611 விருப்பு வாக்குகள் பெற்று நாடாளுமன்றத்திற்கு இரண்டாவது தடவையாகத் தெரிவு செய்யப்பட்டார்.


</doc>
<doc id="260472" url="https://ta.wikipedia.org/wiki?curid=260472" title="பிமல் இரத்நாயக்க">
பிமல் இரத்நாயக்க

பிமல் நிரோசன் இரத்நாயக்க வீரக்கூன் ("Bimal Nirsohan Rathnayake Weerakoon") இலங்கை இடதுசாரி அரசியல்வாதியும், நாடாளுமன்ற உறுப்பினரும் ஆவார்.

இவர் மக்கள் விடுதலை முன்னணி கட்சியின் உறுப்பினர் ஆவார். சோசலிச இளைஞர் ஒன்றியத்தின் தலைவராக இருந்தவர். 2014 ஆம் ஆண்டில் மக்கள் விடுதலை முன்னணியின் தெசிய அமைப்பாளராக நியமிக்கப்பட்டார்.

இரத்நாயக்க முதன் முதலாக மக்கள் விடுதலை முன்னணி வேட்பாளராக 2001 நாடாளுமன்றத் தேர்தலில் குருநாகல் மாவட்டத்தில் போட்டியிட்டு 4,240 விருப்பு வாக்குகள் பெற்று நாடாளுமன்றம் சென்றார். பின்னர் 2004 தேர்தலில் குருநாகல் மாவட்டத்தில் மக்கள் விடுதலை முன்னணி சார்பில் ஐக்கிய மக்கள் சுதந்திரக் கூட்டணி வேட்பாளராகப் போட்டியிட்டு 116,736 விருப்பு வாக்குகள் பெற்று நாடாளுமன்றம் சென்றார்.

2010, 2015 தேர்தல்களில் மக்கள் விடுதலை முன்னணி வேட்பாளராக கம்பகா மாவட்டத்தில் போட்டியிட்டுத் தோல்வியடைந்தார். கட்சியின் தேசியப் பட்டியல் உறுப்பினர் சரத்சந்திர மாயாதுன்ன தனது பதவியைத் துறந்ததை அடுத்து, அவருக்குப் பதிலாக பிமல் இரத்நாயக்க தேசியப் பட்டியல் உறுப்பினராக நியமிக்கப்பட்டார்.


</doc>
<doc id="260474" url="https://ta.wikipedia.org/wiki?curid=260474" title="வந்தவாழ்">
வந்தவாழ்

வந்தவாழ் அல்லது பண்டுவாள் என்பது இந்தியாவின் கருநாடக மாநிலத்தில் அமைந்திருக்கும் தென் கன்னட மாவட்டத்தில் உள்ள ஒரு நகரமும், வட்டாட்சிப் பகுதியும் ஆகும். வந்தவாழ் குறுக்குச் சாலை என்பது இந்நகரத்தின் வணிக மையமாக திகழ்கின்றது.

வந்தவாழ் நகரம் வடபுர சேத்திரம் எனவும் சில சமூகங்களால் அழைக்கப்படுகின்றது. நேத்திராவதி ஆற்றங்கரையோரத்தில் கிழக்கு மங்களூர் செல்கின்ற தேசிய நெடுஞ்சாலை 73 அருகே இந்நகரம் அமைந்திருக்கின்றது. 

பண்டைய காலங்களில் வந்தவாழ் வணிக நகரமாக திகழ்ந்திருந்தது. நேத்திராவதி ஆற்றில் அடிக்கடி ஏற்பட்ட பெருவெள்ளத்தினால் இங்கிருந்த பல வணிகர்களும், வியாபாரிகளும் வந்தவாழ் குறுக்குச் சாலைப் பகுதிக்கு இடம்பெயர்ந்துவிடனர். 

1852-யிற்கு முன் வந்தவாழ் தாலுகா கன்னட மாகாணத்தின் பெரிய தாலுகாவாகவும் விளங்கியது. அப்போது 411 ஊர்களும் இதில் அடக்கம் பெற்றிருந்தது. பின்னர் வந்தவாழ் தாலுகாவின் ஒரு பகுதியை பிரித்து புத்தூர் தாலுகா உருவாக்கப்பட்டது. மயிசூர் நாட்டுக்கு தேவைப்படுகின்ற பொருட்களை வந்தவாழ் வழியாகவே அந்நாடு இறக்குமதி செய்து வந்தது. இதனால் பல வணிகர்கள் இங்கு குடியேறினார்கள். வந்தவாழ்வில் பல்வேறு சமூகங்கள் இன்று வாழ்ந்து வருகின்றன வில்லவர், முஸ்லிம் மாப்பிள்ளையார், வந்தர்கள், கொங்கணியர் மற்றும் சமணர் ஆகியோர் இங்கு வாழ்ந்து வருகின்றனர்.


</doc>
<doc id="260475" url="https://ta.wikipedia.org/wiki?curid=260475" title="ஆனந்த அளுத்கமகே">
ஆனந்த அளுத்கமகே

ஆனந்த அளுத்கமகே ("Ananda Aluthgamage") இலங்கையின் அரசியல்வாதியும், நாடாளுமன்ற உறுப்பினரும் ஆவார்.

இவர் ஐக்கிய தேசியக் கட்சியின் வேட்பாளராக 2015 நாடாளுமன்றத் தேர்தலில் கண்டி மாவட்டத்தில் போட்டியிட்டு 56,625 விருப்பு வாக்குகள் பெற்று நாடாளுமன்றத்திற்குத் தெரிவானார்.


</doc>
<doc id="260477" url="https://ta.wikipedia.org/wiki?curid=260477" title="காங்கேயம் காளை">
காங்கேயம் காளை

காங்கேயம் காளை என்பது இந்திய நாட்டில் தமிழ் நாடு மாநிலத்தில் திருப்பூர் மாவட்டத்தில் உள்ள காங்கேயம் தாலுகாவுக்கு உட்பட்ட ஈரோடு, கரூர், நாமக்கல் போன்ற பகுதிகளில் விவசாயப் பணிக்காக வளர்க்கப்படும் ஒரு வகை நாட்டு மாட்டு இனம் ஆகும். இந்த வகை இனங்கள் இந்தியாவின் பிரசித்தி பெற்ற உள்நாட்டு இனம் ஆகும். தென் இந்தியாவின் அடையாள சின்னமாக . இந்தக் காளைகள் போற்றப்படுகின்றன.

காங்கேயம் காளைகள் இயல்பாக 4,000 முதல் 5,000 கிலோ எடையிலான வண்டிப் பாரத்தை இழுக்கும் திறன் கொண்டவை. கடுமையான காலநிலைக்கும், உள்ளூர் சூழ்நிலைக்கு ஏற்பவும் தகவமைத்து வாழக்கூடியவை. எல்லாம் நன்றாக இருக்கும் சூழ்நிலையில் மட்டுமல்லாமல் கடுமையான வெயில், பஞ்சக் காலத்திலும் நொடித்துப் போகாமல் பனையோலை, எள்ளு சக்கை, கரும்புத் தோகை, வேப்பந்தழை எனக் கிடைப்பதைச் சாப்பிட்டு உயிர் வாழக்கூடியவை.

காங்கேயம் பசுக்களின் பாலில் உயர்தரமான சத்துக்கள் காணப்படுகின்றது. பொதுவாகப் பால் உற்ப்பத்தி நேரங்களில் இந்த வகையான இனங்கள் ஒரு நாளைக்கு 1.8 லிட்டரிலிருந்து 2.0 லிட்டர் பால் வரை கொடுக்கும் தன்மை கொண்டது. இன்னும் பல இன பசுக்களின் வருகையினாலும் விவசாயம் குறைந்து போனதினாலும், இந்த இனங்கள் குறைந்து கொண்டுவருவதாக கணக்கிடப்பட்டுள்ளது. காங்கேய மாடுகள் கேரளா, கர்நாடகா மற்றும் ஆந்திர மாநிலங்களுக்கு வேலைக்காக விரும்பி வாங்கிச் செல்லப்படுகின்றன.

காங்கேயம் காளைகள் இந்தியாவில் கேரளா, கர்நாடகா, ஆந்திரா போன்ற மாநிலங்களுக்கு மட்டும் இல்லாமல் இலங்கை, பிரேசில், பிலிப்பைன்ஸ், மலேயா போன்ற நாடுகளுக்கும் ஏற்றுமதி செய்யப்பட்டன. இவற்றில் பிரேசில் நாட்டில் இந்த வகை காளைகள் சிறப்பாக பாதுகாக்கப்பட்டு, மரபு வள மையம் சார்பாக சிறப்புக்கவனம் செலுத்தப்படுகிறது.
காங்கேயம் மாடுகள் பிறக்கும்போது சிவப்பு நிறத்தில் இருக்கும், ஆறு மாத காலத்திற்குப் பிறகு சாம்பல் நிறத்துக்கும் மாறிவிடும். காளைகளும் இளம் காளைகளும் பொதுவாக சாம்பல் நிறத்தில் இருக்கும், திமில், முன்பகுதி, பின்கால் பகுதிகள் அடர்ந்த நிறத்தில் இருக்கும். பசுக்கள் சாம்பல் அல்லது வெள்ளை நிறத்தில் இருக்கும். 

உட்பிரிவுகள்;



</doc>
<doc id="260484" url="https://ta.wikipedia.org/wiki?curid=260484" title="பூவன்குறிச்சி">
பூவன்குறிச்சி

பூவன்குறிச்சி ("Poovankurichi") என்பது திருநெல்வேலி மாவட்டம், அம்பாசமுத்திரம் வட்டத்தில் உள்ள ஒரு பண்டைய குக்கிராமம் ஆகும். பூவன் என்பதன் பொருள் "காற்று", குறிச்சி என்பதன் பொருள் "மலை மற்றும் மலை அருகே அமைந்துள்ள இடங்கள்". பொதிகை மலையைப் புகைப்படம் எடுத்து ஒரு சிறந்த இடம். பூவன்குறிச்சி, "கருணை ஆற்றுக் (கடநா நதி )" கரையில் அமைந்துள்ளது. கருணை ஆறு ஆண்டு முழுவதும் பாயும் ஒரு "வற்றாத ஜீவ நதி". பூவன்குறிச்சியை ஒரு கால்வாய், மூன்று ஏரிகள், மலைகள் மற்றும் குன்றுகள் சூழ்கின்றன. 

இவ்வூரின் அமைவிடம் 8°45'35"N 77°22'56"E ஆகும். கடல் மட்டத்தில் இருந்து இவ்வூர் சராசரியாக 90 மீட்டர் (293 அடி) உயரத்தில் இருக்கின்றது. கிராமத்தை காகயன் நல்லூர், கோவன் குளம், ஆம்பூர், மற்றும் தாட்டன் பட்டி போன்ற பல கிராமங்கள் மற்றும் குக்கிராமங்கள் சூழ்கின்றன. திருநெல்வேலி நகரத்தில் இருந்து 50கி. மீ மேற்கில் அமைந்துள்ளது. மேற்கு தொடர்ச்சி மலைக்கு மிக அருகில் அமைந்துள்ளது.இவ்வூர் பருவ மழைத் தூறலுக்குப் பெயர் போனது. மக்கள் இதை சாரல் மழை என்றும் அழைப்பதுண்டு.
பூவன்குறிச்சிக்கு அருகில் உள்ள ரயில் நிலையம் ஆம்பூர். இவ்வூரின் முக்கிய போக்குவரத்துகள் ரயில் மற்றும் பேருந்து.

பண்டைய காலத்தில் இக்கிராமத்தின் முக்கிய தொழில் நெசவு மற்றும் விவசாயம் ஆகும். ஆனால் இப்போது விவசாயம் மட்டுமே முக்கிய தொழிலாக உள்ளது.

பூவன்குறிச்சி இரண்டு ஆயிரம் ஆண்டுகளுக்கு முன்பு தோன்றியது. பூவன்குறிச்சி தோன்றிய காலத்தில் இருந்து ஒரே பெயரைக் கொண்ட ஒரு சிற்றூர் என்பது ஒரு சிறப்பு ஆகும். 1950ல் முதுமக்கள் தாழி கண்டு எடுக்கப்பட்டது.

பூவன்குறிச்சி பல சுற்றுலாத் தளங்களின் இடையே அமைந்துள்ளது.


</doc>
<doc id="260485" url="https://ta.wikipedia.org/wiki?curid=260485" title="கல்கத்தா வங்கி">
கல்கத்தா வங்கி

கல்கத்தா வங்கி (தற்போதைய பாரத ஸ்டேட் வங்கியின் முன்னோடி) 1806 சூன் 2இல், "ரிச்சர்டு வெல்லீசுலி" என்பவரால் தொடங்கப்பட்ட வணிக வங்கியாகும். மராத்தா, திப்பு சுல்தான் ஆகியோருக்கு எதிரான போருக்கு தேவையான நிதியை திரட்டுவதற்காகவே இவ்வங்கி நிறுவப்பட்டது. இதுவே இந்தியாவில் தொடங்கப்பட்ட முதலாவது வங்கியாகும். இவ்வங்கி, 1809 சனவரி 2 அன்று வங்காள வங்கி என பெயர்மாற்றம் செய்யப்பட்டது.

வங்காள வங்கி, ரங்கூன் (1861), பாட்னா (1862), மிர்சாபுர் (1862), பெனாரசு (1862) ஆகிய இடங்களில் தனது கிளைகளைத் துவங்கியது. 1862ஆம் ஆண்டில் டாக்காவில் இயங்கிய "டாக்கா வங்கியை" (தொடக்கம் 1846) தன்னுடன் இணைத்துக் கொண்டு தனது கிளையைத் தொடங்கியது. தொடர்ந்து கான்பூரில் தனது அடுத்த கிளையைத் தொடங்கியது.

1921 சனவரி 27 அன்று இவ்வங்கியும், இதர இரு மாகாண வங்கிகளான மதராஸ் வங்கி, பம்பாய் வங்கியுடன் இணைக்கப்பட்டு இந்திய இம்பீரியல் வங்கி என்ற புதிய வங்கி தொடங்கப்பட்டது. இந்திய வங்கிகளை கட்டுப்படுத்தி நெறிப்படுத்தும் இந்திய நடுவன் வங்கியான பாரத ரிசர்வ் வங்கி, இந்திய இம்பீரியல் வங்கியை பாரத ஸ்டேட் வங்கி என 1955 ஏப்ரல் 30 அன்று பெயர் மாற்றம் செய்தது.





</doc>
<doc id="260493" url="https://ta.wikipedia.org/wiki?curid=260493" title="குரோமியம்(III) சல்பைடு">
குரோமியம்(III) சல்பைடு

குரோமியம்(III) சல்பைடு (Chromium(III) Sulfide) என்பது CrS என்ற மூலக்கூறு வாய்ப்பாடு கொண்ட ஒரு கனிம வேதியியல் சேர்மமாகும். இது குரோமியத்தின் மூவிணைய திறன் சல்பைடு உப்பு ஆகும்.

குரோமியம்(III) ஆக்சைடுடன் ஐதரசன் புளோரைடு வினைபுரிவதால் குரோமியம்(III) சல்பைடு உண்டாகிறது.

குரோமியம்(III) சல்பைடு பழுப்பும் கருப்பும் கலந்த நிறத்தில் தூளாகக் காணப்படுகிறது. தண்ணீரில் கரையாத இச்சேர்மம் 1350 செல்சியசு வெப்பநிலையில் உருகுகிறது. குறைவான நிலைப்புத்தன்மை கொண்ட இச்சேர்மம் தேவையான அளவுக்குச் சூடாக்கும் போது காற்று அல்லது ஆக்சிசனால் ஆக்சிசனேற்றப்படுகிறது.

மனிதர்களிடம் புற்றுநோய் ஊக்கியாக குரோமியம்(VI) இருக்கிறது என்பது உறுதியாக நிருபிக்கப்பட்டுள்ளது. மற்ற குரோமியம் உப்புகளுடன் ஒப்பிடுகையில் குரோமியம்(III) சல்பைடு தண்ணீரில் குறைந்த அளவில் கரையும் என்பதால் குறைவான நச்சுத்தன்மை கொண்டதாக விளங்குகிறது. குரோமியம்(III) குரோமியம்(IV) உப்புகளாக ஆக்சிசனேற்றம் அடையும்போது அதிகமான நச்சுத்தன்மையும் புற்று நோயாக்கும் தன்மையும் உண்டாகிறது. எனவே குரோமியத்தைப் பகுதிப் பொருளாகக் கொண்டுள்ள சேர்மங்களைக் கையாளும் போது உரிய பாதுகாப்பு நடவடிக்கைகள் மேற்கொண்டு உடலுக்குள் செல்வதைத் தவிர்க்க வேண்டும்.


</doc>
<doc id="260502" url="https://ta.wikipedia.org/wiki?curid=260502" title="குரோமியம்(III) சல்பேட்டு">
குரோமியம்(III) சல்பேட்டு

குரோமியம்(III) சல்பேட்டு "(Chromium(III) sulfate)" என்பது Cr(SO) • 12(HO). என்ற மூலக்கூறு வாய்ப்பாடு கொண்ட ஒரு கனிம வேதியியல் சேர்மமாகும்.[Cr(HO)], என்ற பொது வாய்ப்பாடுடன் கூடிய உலோக நீரயனி சிக்கல்சேர்மங்களின் நீரேற்ற சல்பேட்டு உப்புகளாக இவை உள்ளன. இவ்வுப்பின் கருஞ்சிவப்பு நிறத்துக்கு இதுவே காரணமாகும். தோல் பதனிடுதல் தொழிலில் இவ்வுப்பு பெருமளவில் பயன்படுத்தப்பட்டு சுற்றுச் சூழல் பாதிப்பிலும் பங்கு வகிக்கிறது.

குரோமியம்(III) சல்பேட்டை சூடாக்குவதால் இது பகுதியாக நீர்நீக்கம் செய்யப்பட்டு நீரேற்ற பச்சை நிற உப்பைத் (CAS#15244-38-9) தருகிறது. இதன் பயனாக நீரிலி வடிவ (CAS#10101-53-8) உப்பும் உருவாகிறது.

குரோமேட்டு உப்புகளை கந்தக ஈராக்சைடுடன் சேர்த்து ஒடுக்க வினைக்கு உட்படுத்துவதன் மூலம் அடிப்படையான குரோமியம் சல்பேட்டு உப்புகள் உற்பத்தி செய்யப்படுகின்றன. நீர்த்த நிலை உப்புகள் குரோமியம்(III) ஆக்சைடுடன் கந்தக அமிலம் சேர்த்தும் தயாரிக்கப்படுகின்றன. 


</doc>
<doc id="260503" url="https://ta.wikipedia.org/wiki?curid=260503" title="ஏற்காடு தாவரவியல் பூங்கா">
ஏற்காடு தாவரவியல் பூங்கா

ஏற்காடு தாவரவியல் பூங்கா என்பது தமிழ்நாட்டின் சேலம் மாவட்டம் ஏற்காடு மலையில் உள்ள ஒரு தாவரவியல் பூங்கா ஆகும்.
இந்தப் பூங்கா பத்து ஏக்கர் பரப்பளவு கொண்டது. இதில் 1100 வகையான தாவரங்கள் உள்ளன. இதில் 60 தாவரங்கள் உலகில் அழியும் தருவாயில் உள்ள அரிய தாவரங்கள் ஆகும். 180 ஆர்கிட் தொற்றுத் தாவரவகைகள் உள்ளன. வேறெங்கும் காண இயலாத இந்த தாவரங்களை தாவரவியல் பயிலும் மாணவர்களும், ஆராய்ச்சி மாணவர்களும், மருந்தியல் கல்லூரி, சித்தமருத்துவ கல்லூரி, வனவியல் கல்லூரி மாணவர்கள் வந்து பார்த்து செல்கின்றனர்.


</doc>
<doc id="260509" url="https://ta.wikipedia.org/wiki?curid=260509" title="1723">
1723

1723 (MDCCXXIII) ஒரு வெள்ளிக்கிழமையில் துவங்கிய ஒரு கிரிகோரியன் சாதாரண (நெட்டாண்டு அல்ல) ஆண்டு ஆகும். 11 நாட்கள் பின்தங்கிய பழைய ஜூலியன் நாட்காட்டியில் இது செவ்வாய்க்கிழமையில் ஆரம்பமானது.





</doc>
<doc id="260513" url="https://ta.wikipedia.org/wiki?curid=260513" title="குரோமியம்(III) அயோடைடு">
குரோமியம்(III) அயோடைடு

குரோமியம்(III) அயோடைடு "(Chromium(III) iodide)" என்பது CrI என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமாகும். இது குரோமியம் மூவயோடைடு என்றும் அழைக்கப்படுகிறது. கருப்பு நிறத்தில் காணப்படும் இச்சேர்மம் மற்ற குரோமியம் சேர்மங்களைத் தயாரிக்கப் பயன்படுகிறது. 

குரோமியம்(III) குளோரைடுடன் சமவடிவ மூலக அமைப்பைக் கொண்டுள்ள இச்சேர்மம் இரட்டையடுக்கு அணிக்கோவையுடன் கனசதுர வடிவ பொதிவமைப்பு அலகு அறை கொண்டதொரு படிகமாகும். இவ்வமைப்பில் குரோமியம் எண்முக ஒருங்கிணைப்பு வடிவத்தை வெளிப்படுத்துகிறது

குரோமியம் உலோகத்துடன் அதிகப்படியான அயோடினை 500 0 செல்சியசு வெப்பநிலையில் நேரடியாக வினைப்படுத்தி குரோமியம்(III) அயோடைடு தயாரிக்கப்படுகிறது.

மீத்தூய மாதிரி குரோமியம்(III) அயோடைடு தயாரிக்க வேண்டுமெனில் மேற்கண்ட முறையில் தயாரிக்கப்பட்ட குரோமியம்(III) அயோடைடு 700 T0 செல்சியசு வெப்பநிலை அளவுக்கு சூடுபடுத்தி முதலில் குரோமியம்(II) அயோடைடாகச் சிதைவடையச் செய்யப்படுகிறது. பின்னர் இது மீண்டும் அயோடினேற்றம் செய்யப்பட்டு குரோமியம்(III) அயோடைடு தயாரிக்கப்படுகிறது.

குரோமியம்(III) அயோடைடு அறை வெப்பநிலையில் உள்ள காற்று அல்லது ஆக்சிசனுடன் தொடர்பு கொள்ள நேர்ந்தாலும் நிலைப்புத் தன்மையுடன் காணப்படுகிறது. ஆனால், 200 0 செல்சியசு வெப்பநிலையில் இது ஆக்சிசனுடன் வினைபுரிந்து அயோடினை வெளியேற்றுகிறது. CrCl3 போலவே குரோமியம்(III) அயோடைடும் தண்ணீரில் குறைந்த அளவிலேயே கரைகிறது என்பதால் இயக்கவியலில் மந்தத்தன்மையுடன் காணப்படுகிறது. சிறிதளவு குரோமசயோடைடு சேர்ப்பதால் கரைசல் செயல்முறையில் வேகம் சற்று அதிகரிக்கிறது. 


</doc>
<doc id="260514" url="https://ta.wikipedia.org/wiki?curid=260514" title="செட்டிநாடு வங்கி">
செட்டிநாடு வங்கி

செட்டிநாடு வங்கி இந்தியாவில் செயல்பட்டுவந்த ஒரு வணிக வங்கியாகும். இது நாட்டுக்கோட்டை நகரத்தார் சமூகத்தினரால் தொடங்கப்பட்ட வங்கிகளில் ஒன்றாகும். 1929ஆம் ஆண்டில் ரங்கூனை தலைமையிடமாகக் கொண்டு, இரண்டு குடும்பத்தினர் இணைந்து இவ்வங்கியை நிறுவினர். இந்திய நிறுமச் சட்டம் 1913ன் படி இந்நிறுவனம், ஒரு தனியார் நிறுவனமாக பதிவு செய்யப்பட்டது. இவ்வங்கியை தொடங்கிய இரு குடும்பத்தினரில் ஒன்றான கானசகதான் குடும்பத்தினர் இதனை நிர்வகித்தனர். இவ்வங்கி, சார்டர்டு வங்கி, இந்திய இம்பீரியல் வங்கி, சிட்டி வங்கி, லாய்ட்சு வங்கி ஆகிய வங்கிகளிடமிருந்து கடனைப் பெற்று தனது வாடிக்கையாளர்களுக்கு தேவையான நிதி வசதிகளை அளித்து வந்தது. 





</doc>
<doc id="260517" url="https://ta.wikipedia.org/wiki?curid=260517" title="முசாபர்பூர் சந்திப்பு தொடருந்து நிலையம்">
முசாபர்பூர் சந்திப்பு தொடருந்து நிலையம்

முசாபர்பூர் சந்திப்பு, (MFP), இந்திய இரயில்வே நிலையமாகும். இது பீகாரின் முசாபர்பூர் மாவட்டத்தின் தலைநகரான முசாபர்பூரில் உள்ளது. இது கிழக்கு மத்திய ரயில்வேயின் சோன்பூர் கோட்டத்துக்கு உட்பட்டது. இந்திய அளவில் அதிக மக்கள் வந்து செல்லும் முதல் நூறு தொடர்வண்டி நிலையங்களின் பட்டியலில் இதுவும் இடம்பிடித்தது. இங்கு 150 வண்டிகள் வந்து செல்கின்றன. ஒரு நாளுக்கு ஒரு லட்சத்துக்கும் அதிகமான மக்கள் வந்து செல்கின்றனர்.



</doc>
<doc id="260520" url="https://ta.wikipedia.org/wiki?curid=260520" title="குரோமியம்(III) புரோமைடு">
குரோமியம்(III) புரோமைடு

குரோமியம்(III) புரோமைடு "(Chromium(III) bromide)" என்பது CrBr என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமாகும். கருப்பு நிறத்தில் காணப்படும் இச்சேர்மம் செலுத்தப்பட்ட ஒளியில் பச்சை நிறமாகவும் எதிரொளிக்கப்பட்ட ஒளியில் சிவப்பு நிறமாகவும் காணப்படுகிறது. எத்திலீனின் சில்படிமமாதல் வினையின் வினையூக்கிகளுக்கு குரோமியம்(III) புரோமைடு முன்னோடியாக விளங்குகிறது.

குரோமியம் தூளுடன் புரோமின் ஆவியை ஒரு குழாய் அனல் உலையில் இட்டு 1000 செல்சியசு வெப்பநிலைக்கு வினைப்படுத்துவதால் குரோமியம்(III) புரோமைடு உருவாகிறது. தனிநிலை அல்லது தூய இரு எத்தில் ஈதருடன் சேர்த்து எஞ்சியிருக்கும் CrBr2 பிரித்தெடுக்கப்படுகிறது. அதேவேளையில் தனிநிலை இரு எத்தில் ஈதர் மற்றும் தனிநிலை எத்தனால் ஆகியவற்றால் கழுவப்பட்டு தூய்மைப் படுத்தப்படுகிறது.

குரோமியம்(III) ஆலைடுகளை ஒத்த வரிசைச் சேர்மங்களில் குரோமியம்(III) புரோமைடு தண்ணீரில் கரைந்து CrBr3(H2O)3 கரைசலைத் தருகிறது. இச்செயல்முறை வினையூக்கி அளவுக்கு ஒரு ஆக்சிசன் ஒடுக்கியைச் சேர்க்கும் பொழுது மட்டுமே நிகழ்ந்து CrBr வை உருவாக்குகிறது. இவ்வாக்சிசன் ஒடுக்கியானது கரையாத திண்மத்தின் மேற்பரப்பில் குரோமச புரோமைடை உருவாக்கி அதைக் கரைத்து மீண்டும் குரோமியம்(III) ஆக உருவாக்குகிறது.


</doc>
<doc id="260522" url="https://ta.wikipedia.org/wiki?curid=260522" title="மூவலகு வீடு">
மூவலகு வீடு

யாழ்ப்பாணத்தில், மூவலகு வீடு என்பது, தலைவாசல், வீடு, அடுக்களை என்னும் மூன்று தனித்தனி அலகுகள் ஒரு முற்றத்தின் மூன்று பக்கங்களில் அதை நோக்கியவாறு அமைந்த ஒரு வீட்டுவகை ஆகும். பெரும்பாலும் இம்மூவலகுத் தொகுதியைச் சுற்றி வேலி அமைக்கப்பட்டிருப்பது வழக்கம். மூவலகு வீடுகள் மரம், மண், பனை அல்லது தென்னை ஓலைகளைப் பயன்படுத்திக் கட்டப்படுகின்றன.

தலைவாசல் என்னும் அலகு வெளியாரை வரவேற்று அளவளாவுவதற்கும், பெரும்பாலும், குடும்பத்து ஆண்களின் பயன்பாடுகளுக்கும் உரிய பகுதியாக உள்ளது. செவ்வக வடிவான தள வடிவம் கொண்ட இவ்வலகு செப்பமில்லாத மரக்கிளைகளைக்கொண்டு உருவாக்கப்பட்ட தூண்களின் மீது தாங்கப்பட்ட கூரையைக் கொண்டது. கூரை பனையோலை அல்லது தென்னங் கிடுகினால் வேயப்பட்டிருக்கும். இது நாற்புறமும் திறந்த அமைப்பைக் கொண்டது. ஆனாலும், நான்கு பக்கங்களிலும் குந்து போன்ற அமைப்பிலான அகலமான குட்டைச் சுவர்கள் இருக்கும். தளம் மண்ணால் ஆனது. 

மூவலகு வீட்டின் முக்கியமான அலகு இது. யாழ்ப்பாணத்து வீடுகளின் வளர்ச்சி நிலைகளில் மூல நிலையான ஒற்றைக் குடிசை வீட்டை இவ்வலகு குறிக்கின்றது. இதன் காரணமாகவே இவ்வலகே மூவலகு வீட்டிலும் வீடு என்னும் பெயரால் அழைக்கப்படுகிறது. அடிப்படையான மூவலகு வீடுகளில் இவ்வலகு ஓர் அறையைக் கொண்டதாக அமைந்திருக்கும். சில மூவலகு வீடுகளில் இது இரண்டு அறைகளைக் கொண்டனவாக அமைவதும் உண்டு. அறைக்கு முன்பக்கத்தில் வாயிலுக்கு இரு பக்கமும் திண்ணை அமைந்திருக்கும். இவ்வலகு பெறுமதியான பொருட்களைப் பாதுகாப்பாக வைப்பதற்கும், பெண்களுடைய பயன்பாட்டுக்கும் உரியதாக உள்ளது. 

இவ்வலகும், செப்பமில்லாத மரக்கிளைகளினால் தாங்கப்பட்ட ஓலைக் கூரை அமைப்புக்கொண்டது. ஆனால், நாற்புறமும் மண்ணாலான முழுச் சுவர் இருக்கும். மனிதர் நிமிர்ந்து உட்செல்ல முடியாத வகையில் வாயில் கதவு உயரம் குறைந்ததாக இருக்கும். தலைவாசலைப் போலவே இதன் தளமும் மண்ணால் ஆனதே.

அடுக்களை, அடுப்படி அல்லது சமையல் அறை எனவும், அடுக்களையைக் குறிக்கும் போர்த்துக்கேயச் சொல்லிலிருந்து பெறப்பட்ட குசினி என்னும் பெயராலும் இவ்வலகு அறியப்படுவது உண்டு. இது சமையல் செய்வதற்கான இடம். இதன் கட்டமைப்பும் ஏனைய இரண்டு அலகுகளையும் போல் ம்மரக்கிளைத் தூண்களையும், ஓலைக் கூரையையும் கொண்டதே. இவ்வலகில், நாற்புறமும் மண்ணாலான அரைச்சுவரும், அதற்கு மேல், பெரும்பாலும் பனம் மட்டைகளாலான வரிச்சும் இருக்கும். இவ்வாறான பனம் மட்டை வரிச்சுகளில் காணப்படும் இடைவெளிகள் அடுக்களைக்குள் உருவாகும் புகை வெளியேறுவதற்கு உதவும்.


</doc>
<doc id="260523" url="https://ta.wikipedia.org/wiki?curid=260523" title="யாலோடு (கிண்ணக்குழி)">
யாலோடு (கிண்ணக்குழி)

யாலோடு "(Yalode)" என்பது சியரீசு குறுங்கோளின் மேற்பரப்பில் காணப்படும் பெரிய உறுதிப்படுத்தப்பட்ட ஒரு கிண்ணக்குழியாகும். கெர்வானுக்கு அடுத்து உறுதிப்படுத்தப்பட்ட இக்கிண்ணக்குழி மற்றொரு பெரிய கிண்ணக்குழியான உர்வாராவுக்கு அருகில் உள்ளது. ஆப்பிரிக்கத் தாக்கொமேயன் இனப் பெண்கள் சேனைக்கிழங்கு அறுவடைநாளில் வணங்கும் தெய்வத்தின் பெயரான யாலோடு இக்கிண்ணக்குழிக்கு பெயராகச் சூட்டப்பட்டுள்ளது. இதனுடைய தோற்றமானது பார்ப்பதற்கு வடமேற்குத் திசையில் பள்ளத்தாக்குகள் இக்கிண்ணக்குழியில் இருந்து புறப்பட்டு வருவது போலத் தோற்றமளிக்கிறது. அப்பள்ளத்தாக்குகள் யாலோடில் இருந்து வெளியேற்றப்பட்டவை போலவும் தெரிகின்றன.



</doc>
<doc id="260524" url="https://ta.wikipedia.org/wiki?curid=260524" title="விஜயவாடா சந்திப்பு தொடருந்து நிலையம்">
விஜயவாடா சந்திப்பு தொடருந்து நிலையம்

விஜயவாடா சந்திப்பு, இந்திய இரயில்வேயின் தென்மத்திய ரயில்வே வலயத்தின் கட்டுப்பாட்டில் உள்ளது. இது விஜயவாடா ரயில்வே கோட்டத்துக்கு உட்பட்டது. இது ஹவுரா - சென்னை முதன்மை வழித்தடம், தில்லி - சென்னை முதன்மை வழித்தடம் ஆகிய வழித்தடங்களில் உள்ளது. இந்த நிலையத்தில் 250க்கும் மேற்பட்ட விரைவுவண்டிகள் நின்று செல்கின்றன. ஆண்டுதோறும் 50 மில்லியன் (5 கோடி) பயணியர் வந்து செல்கின்றனர்.

இந்த நிலையத்தில் 10 நடைமேடைகள் உள்ளன. நடைமேடைகளும் அவற்றில் நின்று செல்லும் வண்டிகளின் விவரங்களும் கீழே தரப்பட்டுள்ளது.




</doc>
<doc id="260525" url="https://ta.wikipedia.org/wiki?curid=260525" title="உர்வாரா (கிண்ணக்குழி)">
உர்வாரா (கிண்ணக்குழி)

உர்வாரா "( Urvara )" என்பது சியரீசு குறுங்கோளின் மேற்பரப்பில் காணப்படும் மூன்றாவது பெரிய உறுதிப்படுத்தப்பட்ட ஒரு கிண்ணக்குழியாகும். கெர்வானும் யாலோடும் மற்ற இரண்டு கிண்ணக்குழிகளாகும். பண்டைய இந்தோ – இராணியர்களின் தாவரம் மற்றும் வயல் காக்கும் பெருமதிப்புத் தெய்வம் உர்வாராவின் பெயர் இக்கிண்ணக்குழிக்கு வைக்கப்பட்டுள்ளது. இக்கிண்ணக்குழியில் ஒரு மத்திய உச்சி மற்றும் விவரிக்க இயலாத பல முகடுகள் இதைக் குறுக்கிடுவது போன்றதுமான தோற்றத்தை அளிக்கிறது. 



</doc>
<doc id="260530" url="https://ta.wikipedia.org/wiki?curid=260530" title="ஆக்கேட்டார் (கிண்ணக்குழி)">
ஆக்கேட்டார் (கிண்ணக்குழி)

ஆக்கேட்டர் "(Occator )" என்பது சியரீசு குறுங்கோளின் மேற்பரப்பில் காணப்படும் ஒரு விண்கல் வீழ் பள்ளவகை கிண்ணக்குழியாகும். சியரீசு கிண்ணக்குழியின் மேற்பரப்பில் காணப்படும் மிளிரிகளில் மிகவும் பிரகாசமான மிளிரி 5 இக்கிண்ணக்குழியில் இடம்பெற்றுள்ளதாக டோன் விண்கலம் கண்டறிந்து கூறியுள்ளது. மாவுனா கியாவிலுள்ள டபிள்யூ. எம். கெக் விண்வெளி ஆய்வுக்கூடத்தின் தரைப்பகுதியில் இருந்து எடுக்கப்பட்ட பகுதி ஏ புகைப்படம் என்றும் இது அறியப்படுகிறது.

உரோமானியர்களின் பறம்பு மற்றும் சியரீசுக்கு உதவும் விவசாயக் கடவுள் ஆக்கேட்டாரின் பெயர் இக்கிண்ணக்குழிக்கு சூட்டப்பட்டுள்ளது



</doc>
<doc id="260534" url="https://ta.wikipedia.org/wiki?curid=260534" title="அனுராதா ஜெயரத்தின">
அனுராதா ஜெயரத்தின

திசாநாயக்க முதியன்சே அனுராத லங்கா பிரதீப் ஜெயரத்தின ( (பிறப்பு 22 டிசம்பர் 1985)) என்பவர் இலங்கையின் அரசியல்வாதியும், நாடாளுமன்ற உறுப்பினரும் ஆவார். இவர் இலங்கையின் முன்னாள் பிரதமர் திசாநாயக்க முதியன்சேலாகே ஜயரத்னவின் மகனாவார்.

இவர் இலங்கை சுதந்திரக் கட்சியின் வேட்பாளராக 2015 நாடாளுமன்றத் தேர்தலில் கண்டி மாவட்டத்தில் போட்டியிட்டு 93, 567 விருப்பு வாக்குகளைப் பெற்று நாடாளுமன்றத்திற்குத் தெரிவானார்.


</doc>
<doc id="260539" url="https://ta.wikipedia.org/wiki?curid=260539" title="மாயந்த திசநாயக்க">
மாயந்த திசநாயக்க

மாயந்த யஸ்வத் திசநாயக்க () (பிறப்பு 11 சனவரி 1980) இலங்கையின் அரசியல்வாதியும், நாடாளுமன்ற உறுப்பினரும் ஆவார்.

இவர் ஐக்கிய தேசியக் கட்சியின் வேட்பாளராக 2015 நாடாளுமன்றத் தேர்தலில் கண்டி மாவட்டத்தில் போட்டியிட்டு 111,190 விருப்பு வாக்குகள் பெற்று நாடாளுமன்றத்திற்குத் தெரிவானார்.


</doc>
<doc id="260542" url="https://ta.wikipedia.org/wiki?curid=260542" title="லக்கி ஜெயவர்தன">
லக்கி ஜெயவர்தன

லக்கி ஜெயவர்தன ("Lucky Jayawardena") என அழைக்கப்படும் ஹேரத் முதியான்சிலாகே லக்கி திசாநாயக்க ஜயவர்தன ("Herath Mudiyanselage Lucky Dissanayake Jayawardene") இலங்கையின் அரசியல்வாதியும், நாடாளுமன்ற உறுப்பினரும் ஆவார்.

1980களில் ஐக்கிய தேசியக் கட்சியின் உறுப்பினராக அரசியலில் நுழைந்தார். 1988 மாகாணசபைத் தேர்தலில் கண்டி மாகாணசபைக்குத் தெரிவு செய்யப்பட்டார். 1993 தேர்தலில் மீண்டும் தெரிவு செய்யப்பட்ட இவர் மாகாண அமைச்சராக நியமிக்கப்பட்டார். 

லக்கி ஜயவர்தன இலங்கை நாடாளுமன்றத்திற்கான 1994, 2000, 2001 தேர்தல்களில் கண்டி தேர்தல் மாவட்டத்தில் போட்டியிட்டு நாடாளுமன்றம் சென்றார். 2001 இல் நில, மற்றும் நில ஆவணங்களுக்கான அமைச்சராக நியமிக்கப்பட்டார். 2004 தேர்தலில் போட்டியிட்டுத் தோல்வியடைந்தார்.

2004 மாகாணசபைத் தேர்தலில் கண்டியில் முதன்மை வேட்பாளராகப் போட்டியிட்டு வெற்றி பெற்றார். 2015 வரை கண்டி மாகாணசபை உறுப்பினராக இருந்தார்.

பின்னர் ஐக்கிய தேசியக் கட்சியின் வேட்பாளராக 2015 நாடாளுமன்றத் தேர்தலில் கண்டி மாவட்டத்தில் போட்டியிட்டு 67,461 விருப்பு வாக்குகள் பெற்று நாடாளுமன்றத்திற்குத் தெரிவானார். இவர் இலங்கையின் அமைச்சரும் ஆவார்.


</doc>
<doc id="260543" url="https://ta.wikipedia.org/wiki?curid=260543" title="கோர்கன்">
கோர்கன்

கோர்கன் (Gorgon) என்போர் கிரோக்கத் தொன்மவியலில் காணப்படும் மூன்று பெண் அசுரர்கள் ஆவர். இவர்களிடம் நச்சுப்பற்களும் தலையில் மயிர்களுக்குப் பதில் கொடூரமான பாம்புகளும் காணப்படுகின்றன. அப்பாம்புகள் வெண்கல நகங்களைக் கொண்டுள்ளன. இவர்கள் போர்க்கிஸ் மற்றும் கெடோவின் பிள்ளைகள் ஆவர். ஸ்தெனோ, யூர்யலே மற்றும் மெடுசா ஆகிய இம்மூன்று சகோதரிகளுமே கோர்கன்கள். இவர்களில் மெடுசா என்பவளே சக்தி வாய்ந்தவளும் மிகவும் பலம்பொருந்தியவளும் ஆவாள். இவள் பேர்சியஸ் இனால் கொல்லப்படுகின்றாள்.




</doc>
<doc id="260545" url="https://ta.wikipedia.org/wiki?curid=260545" title="இரசகுல்லா">
இரசகுல்லா

இரசகுல்லா என்பது இந்தியத் துணைக்கண்டத்தில் பிரபலமான ஒரு இனிப்புப் பதார்த்தமாகும். இது பந்துவடிவில் சர்க்கரைப் பாகில் ஊறவைக்கப்பட்ட ஒரு வெள்ளை நிற இனிப்பாகும். இது கிழக்கு இந்தியாவைச் சேர்ந்தது. இது தங்களது பாரம்பரிய இனிப்பு என மேற்கு வங்காளம் மற்றும் ஒரிசா மாநிலங்கள் உரிமை கொண்டாடுகின்றன.
இது வங்க மொழியில் ரொசொகோல்லா "(Rosogolla)" அல்லது ரொஷொகோல்லா "(Roshogolla)" எனவும், ஒரிய மொழியில் ரசகோலா "(Rasagola)" எனவும் அழைக்கப்படுகிறது. இந்தி மொழி வட்டாரத்தில் ரஸ்குல்லா "(Rasgulla)" என உச்சரிக்கப்படுகிறது. ரஸ் என்றால் இரசம் அல்லது சாறு, குல்லா என்றால் பந்து எனப்பொருள்படும். இது ரசகுல்லா "(Rasagulla)", ரோசோகுல்லா "(Rossogolla)", ரோஷோகுல்லா "(Roshogolla)", ரசகோலா "(Rasagola)", ரசககோல்லா "(Rasagolla)", ரஸ்பஹரி "(Rasbhari)" அல்லது ரஸ்பரி "(Rasbari)" (நேபாளி) எனப்பலவாறு உச்சரிக்கப்படுகிறது.

ஒரிசாவின் பூரி ஜெகன்னாதர் கோயிலின் தேர் திருவிழாவின் முடிவில் இறைவனுக்கு நைவேத்தியமாக இரசகுல்லா படைக்கப்படுகின்றது. இப்பழக்கம் 300 ஆண்டுகளுக்கு முன்பிருந்தே உள்ளதாக புரி வரலாற்று அறிஞர்கள் கூறுகின்றனர். இதனால் ஒரிசா அரசு இரசகுல்லாவுக்கு புவிசார் குறியீடு வாங்கும் முயற்சியில் ஈடுபட்டுள்ளது.
ஒரிசாவில் உள்ள பஹாலா ஊர் ரசகுல்லாவுக்கு புகழ் பெற்றது. இந்த ஊரில் மட்டும் இரகுல்லாவுக்கு நிறைய இனிப்பகங்கள் உள்ளன. இந்த ரசகுல்லாக்கள் பொன்நிறத்தில் இருக்கும்.

மேற்கு வங்கத்தின் தலைநகரான கல்கத்தாவில் இருந்த பாக்பசாரில் நோபின் சந்திரதாஸ் என்பவர் 1866இல் முதன் முதலில் ரசகுல்லா தயாரித்து விற்பனை செய்ததாக வரலாற்றுச்சான்று காட்டி ஒரிசாவின் முயற்சிக்கு வங்காளிகள் எதிர்ப்புத் தெரிவிக்கிறார்கள்.


</doc>
<doc id="260546" url="https://ta.wikipedia.org/wiki?curid=260546" title="சோடியம் ஈரசிட்டேட்டு">
சோடியம் ஈரசிட்டேட்டு

சோடியம் ஈரசிட்டேட்டு "(Sodium diacetate)" என்பது NaH(CHO) என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமாகும். நிறமற்று காணப்படும் இச்சேர்மம் அசிட்டிக் அமிலத்தினுடைய உப்பு ஆகும். பதப்படுத்துதல் மற்றும் நுண்ணுயிரி எதிரியாக சோடியம் ஈரசிட்டேட்டு பயன்படுத்தப்படுகிறது.

அசிட்டிக் அமிலத்தை அரை நடுநிலைப்படுத்தலைத் தொடர்ந்து கரைசலை ஆவியாக்குதல் மூலம் இவ்வுப்பு உருவாகிறது. ஓரினயிணைவியாதல் காரணமாக அடர்த்தியான ஒரு கரைசலில் அசிட்டிக் அமிலத்தின் அமிலத்தன்மை அதிகமாதலின் விளைவாக சோடியம் ஈரசிட்டேட்டு உப்பு தோன்றுவதாகக் கருதப்படுகிறது.

அசிட்டிக் அமிலத்தின் சோடிய அமிலவுப்பு என்றும் ஐதரசன் பிணைப்புடன் கூடிய எதிர்மின் அயனி (CHCO)H. இன் சோடியம் உப்பு என்றும் இது விவரிக்கப்படுகிறது. இரண்டு ஆக்சிசன் (O-O) அணுக்களுக்கு இடையேயான இடைவெளி 2.47 Å ஆகவும் இருக்கிறது. இவ்வுப்பு கணிசமான அளவில் காணப்படவில்லை என்றாலும் நிலைப்புத்தன்மை கொண்ட படிகங்களாக உருவாகிறது. 

ஒரு உணவுக் கூட்டுப்பொருளாக உப்பாகவும் புளிப்புக்காடியின் சுவை மணமும் இவ்வுப்பு பங்களிக்கும் பயன்களாகும். உணவுக் குறியீட்டு எண் E262 என ஐரோப்பிய ஒன்றியம் இவ்வுப்பை அடையாளப்படுத்துகிறது



</doc>
<doc id="260552" url="https://ta.wikipedia.org/wiki?curid=260552" title="ஓரின இணைவியாதல்">
ஓரின இணைவியாதல்

ஓரினயிணைவியாதல் (Homoassociation) என்பது அமிலம் – காரம் வேதியியலில் ஒரு காரமும் அதனுடைய இணை அமிலமும் ஐதரன் பிணைப்பு மூலமாக கொண்டுள்ள இணைவைக் குறிக்கிறது. இச்சொல்லாட்சியானது ஐயுபிஏசி இன் சொல்லாகும். ஓரின இணைத்தல் என்ற சொல்லாட்சியும் சிலவிடங்களில் பயன்படுத்தப்படுகிறது. ஆனால், இது தெளிவற்றதாக உள்ளது ஏனெனில் கரிம வேதியியலில் ஒன்றுவிட்ட பிணைப்புத் திட்டம் என்றவொரு சொற்பிரயோகமும் வழக்கத்தில் உள்ளது.

பொதுவாக ஓரினயிணைவியாதலின் விளைவாக ஒரு அமிலத்தின் அமிலத்தன்மை அதனாலேயே அதிகரித்துக்கொள்ளப்படுகிறது. உயர் அடர்த்தி நிலைகளில் இச்செயல்விளைவு வலியுறுத்தப்படுகிறது. அதாவது ஓர் அமிலத்தின் அயனியாக்கல் பண்பானது அதன் அடர்த்தியுடன் நேரியல் சாராமல் வேறுபடுகிறது. ஆதார அமிலத்துடன் அதனுடைய இணை காரம் ஐதரசன் பிணைப்பு வழியாக நிலைப்படுத்திக் கொள்ளும்போது இவ்விளைவு தோன்றுகிறது. நன்கு அறியப்பட்ட உதாரணமாக ஐதரோபுளோரிக் அமிலத்தைக் கூறலாம். குறிப்பாக இவ்வமிலம் அடர்த்தியாக இருக்கும் போதைவிட நீர்த்த நிலையில் வலிமையான அமிலமாக உள்ளது. 

ஒட்டுமொத்தமாக,:

இரட்டைபுளோரைடு எதிர்மின் அயனி (HF2−) HF இன் அயனியாக்கலை F−.அயனியை நிலைப்படுத்துவதன் மூலமாக ஊக்குவிக்கிறது. ஐதரோபுளோரிக் அமிலத்தின் அயனியாக்கல் மாறிலியின் பொதுமதிப்பான (10−3.15) அடர்த்தியான HF கரைசலில் குறைக்கப்படுகிறது. 
நீரிலா கரைசல்களில் பிரிகைவீதம் குறைவாக இருப்பதால் இந்த ஓரினயிணைவியாதல் விளைவு பெரும்பாலும் அதிகமாக நிகழ்கிறது. கார்பாக்சிலிக் அமிலங்களும் பீனால்களும் இப்பண்பை வெளிப்படுத்துகின்றன . உதாரணம்: சோடியம் ஈரசிட்டேட்டு


</doc>
<doc id="260554" url="https://ta.wikipedia.org/wiki?curid=260554" title="சோன் பப்டி">
சோன் பப்டி

சோன் பப்டி இந்தியாவின் இனிப்பு பண்டமாகும். இது நூலிழைகளால் பின்னப்பட்டது போன்று சதுர வடிவில் காணப்படும்.

சோன் பப்டி பஞ்சாப் மாநிலத்தில் முதலில் தயாரிக்கப்பட்டது என்றும், சிலம் உத்தரப் பிரதேசம் மாநிலத்தில் முதலில் தயாரிக்கப்பட்டது என கூறுகிறார்கள்.

மைதா மாவு, கொண்டைக் கடலை மாவு, சர்க்கரை, நெய், பால் மற்றும் ஏலக்காய்.



</doc>
<doc id="260555" url="https://ta.wikipedia.org/wiki?curid=260555" title="ஆலம்பூர்">
ஆலம்பூர்

ஆலம்பூர், இந்தியாவின் மத்தியப் பிரதேசத்தில் உள்ள பிண்டு மாவட்டத்தில் உள்ள நகரப் பஞ்சாயத்து ஆகும். மல்கர் ராவ் ஓல்கருடைய சாத்ரி ஆலம்பூரில் அமைந்துள்ளது.

ஆலம்பூர்,  இடத்தில் அமைந்துள்ளது. கடல் மட்டத்தில் இருந்து இவ்வூர் சராசரியாக 159 மீட்டர் (521 அடி) உயரத்தில் அமைந்துள்ளது. பிந்த் மாவட்டத்தின் தலைநகரில் இருந்து 110 கிமீ தொலைவில் உள்ளது. குவாலியரிலிருந்து 100 கிமீ தொலைவிலும், தாத்தியாவிலிருந்து 60 தொலைவிலும் அமைந்துள்ளது. 

ஆளுநராக இருந்த ஆலம் சாஹ் பவர் என்ற பெயரில் ஆலம்பூர் எனப்பெயர்பெற்றது. இது சுமார் 14-15-ம் நூற்றாண்டில் உருவாக்கப்பட்டதாக இருக்கும்.


</doc>
<doc id="260560" url="https://ta.wikipedia.org/wiki?curid=260560" title="இந்திய வணிக வங்கி">
இந்திய வணிக வங்கி

இந்திய வணிக வங்கி, பிரித்தானிய இந்தியாவில் செயற்பட்டுவந்த வணிக வங்கியாகும். 1845ஆம் ஆண்டில் பம்பாய் மாகாணத்தில் (தற்போதைய பம்பாய்) தொடங்கப்பட்ட இவ்வங்கி அயல்நாட்டு நாணயப் பரிமாற்ற வங்கி எனவும் அழைக்கப்பட்டது. 
இலண்டன், கல்கத்தா, ஆங்காங், பூச்சோ, சாங்காய், ஹங்கோ, யோக்கோகாமா, சிங்கப்பூர் ஆகிய எட்டு கிளைகளுடன் சான் பிரான்சிஸ்கோவில் இருந்து தங்கக் கட்டிகளை இறக்குமதி செய்வதில் முகவராகப் பணியாற்றியது.

20 ஆண்டுகள் சிறப்பாக செயல்பட்ட பின்னர், 1866இல் உலக அளவில் ஏற்பட்ட பொருளாதார வீழ்ச்சியால், உலகின் பல வங்கிகள் கடும் தோல்வியை சந்தித்தபோது இவ்வங்கியும் தோல்வியை சந்தித்தது. 

இந்திய வணிக வங்கி, இந்திய நிறுமச் சட்டத்தின்படி இந்தியாவில் பதிவுசெய்தது. ஆனால் இங்கிலாந்தில், அந்நாட்டின் சட்டப்படி பதிவு செய்யாமல் அங்கே வணிக நடவடிக்கைகளில் செயல்பட்டதால் மாஸ்டர் ஆப் தி ரோல்ஸ் நீதிமன்றம் இவ்வங்கியை கலைக்க உத்தரவிட்டது. 



</doc>
<doc id="260563" url="https://ta.wikipedia.org/wiki?curid=260563" title="ருத்ரமாதேவி (திரைப்படம்)">
ருத்ரமாதேவி (திரைப்படம்)

ருத்ரமாதேவி ("Rudhramadevi") என்பது 2015 ஆம் ஆண்டில் வெளிவந்த இந்தியத் தெலுங்குத் திரைப்படம் ஆகும். முப்பரிமாணத்தில் வெளிவந்த இவ்வரலாற்றுப் படம் தக்காணப் பீடபூமியில் காக்கத்தியப் பேரரசியான ருத்திரமாதேவியின் வாழ்க்கையை மையப்படுத்தித் தயாரிக்கப்பட்டது. குணசேகரின் இயக்கத்தில் அனுசுக்கா செட்டி ருத்ரமாதேவியாக நடித்துள்ளார். இவருடன் அல்லு அர்ஜுன், ரானா தக்குபாடி, பிரகாஷ் ராஜ், நித்யா மேனன், காத்ரீன் திரீசா மற்றும் பலரும் நடித்தனர். திரைப்படத்தில் கதை சொல்லியாக சிரஞ்சீவி நடித்துள்ளார். திரைப்படத்தின் பின்னணி இசையையும், பாடல்களையும் இளையராஜா வழங்கியுள்ளார்.

"ருத்ரமாதேவி" உலகளாவிய அளவில் 2015 அக்டோபர் 9 இல் தெலுங்கிலும், இந்தி, மற்றும் மலையாள மொழிகளிலும் வெளியிடப்பட்டது. தமிழில் 2015 அக்டோபர் 16 இல் வெளியிடப்பட்டது. திரைப்படத்தில் அனுஷ்காவின் நடிப்பு, பின்னணி இசை, விவரணம் போன்ற அம்சங்கள் விமரிசகர்களின் பாராட்டைப் பெற்றது. 2015 ஆம் ஆண்டில் வெளியான இந்தியத் திரைப்படங்களில் முதல் நாள் வசூலில் இத்திரைப்படம் ஐந்தாவதாக வந்து சாதனை படைந்தது. ஆரம்ப வார இறுதியில் 32 கோடிகள் உலகளவில் வசூலிக்கப்பட்டது.


</doc>
<doc id="260568" url="https://ta.wikipedia.org/wiki?curid=260568" title="புனைவிலி">
புனைவிலி

புனைவிலி அல்லது அல்புனைவு ("non-fiction") என்பது உண்மையை அடிப்படையாக கொண்டு எழுதப்படும் இலக்கியப் படைப்பாகும். இதில் சொல்லப்படுகின்ற சம்பவங்கள், மனிதர்கள், மற்றும் தகவல்கள் பெரும்பாலும் உண்மையானதாக இருக்க வேண்டும்.   கற்பனைகளையோ, பொய்மைகளை வைத்து படைக்கப்படும் இலக்கியத்தை எழுத்தாளர் புனைவிலி என சொன்னால், அது ஏமாற்றுவதாக கருத்தப்படும். படைப்பின் மெய் பொய் தன்மையை தெரிவிக்காமல் எழுதப்படும் அனைத்துமே புனைவு என்றே பெரும்பாலும் எடுத்துக் கொள்ளப்படும். புனைவிலி இலக்கியங்கள் பொதுவாக அகநிலை சார்ந்தோ, புறநிலை சார்ந்தோ எழுதப்படும். இவை பெரும்பாலும் விவரண இலக்கியமாகவே கொள்ளப்படுவதுண்டு. புனைவிலி போன்றல்லாது புனைவு இலக்கியங்களில் பகுதியோ, முழுமையோ கற்பனையின் அடிப்படையில் எழுதப்படுவதாகும்.


</doc>
<doc id="260579" url="https://ta.wikipedia.org/wiki?curid=260579" title="அங்கஜன் இராமநாதன்">
அங்கஜன் இராமநாதன்

அங்கஜன் இராமநாதன் (பிறப்பு: 9 சூலை 1983) இலங்கைத் தமிழ் அரசியல்வாதியும், நாடாளுமன்ற உறுப்பினரும் ஆவார். இலங்கை சுதந்திரக் கட்சி உறுப்பினரான இவர் ஐக்கிய மக்கள் சுதந்திரக் கூட்டணியின் தேசியப் பட்டியல் ஊடாக நாடாளுமன்ற உறுப்பினரானார். 2018 சூன் 12 இல் இவர் சிறிசேன அமைச்சரவையில் துணை விவசாய அமைச்சராக நியமிக்கப்பட்டார்.

அங்கஜன் இராமநாதன் 1983 சூலை 9 இல் சதாசிவம் இராமநாதன் என்பவருக்குப் பிறந்தவர். தந்தை சதாசிவம் இராமநாதன் முன்னாள் அரசுத்தலைவர் மகிந்த ராசபக்சவின் சகோதரர் பசில் ராஜபக்சவின் நெருங்கிய சகாவாக இருந்தவர். சதாசிவம் ஈழப்போர்க் காலத்தில் வெளிநாடுகளுக்கு அகதிகளை அனுப்பும் நடவடிக்கைகளில் ஈடுபட்டு பெரும் பொருள் ஈட்டியவர்.

இராமநாதன் ஐக்கிய மக்கள் சுதந்திரக் கூட்டணியின் வேட்பாளராக 2010 நாடாளுமன்றத் தேர்தலில் யாழ்ப்பாண மாவட்டத்தில் போட்டியிட்டு 3,461 விருப்பு வாக்குகள் பெற்றுத் தோல்வியடைந்தார். தேர்தல் காலத்தில் இராமநாதனும் அவரது ஆதரவாளர்களும் ஈபிடிபி துணை இராணுவக் குழுவினால் தாக்கப்பட்டனர். இதற்கு அடுத்த நாள் இராமநாதனின் ஆதரவாளர்கள் யாழ்ப்பாண நகர முதல்வர் யோகேசுவரி பற்குணராஜா மீது துப்பாக்கிச் சூடு நடத்தினர், ஆனாலும் அவர் காயமடையவில்லை. 2010 ஆகத்து மாதத்தில் இராமநாதன் இலங்கை சுதந்திரக் கட்சியின் யாழ் மாவட்ட ஒருங்கிணைப்பாளராக நியமிக்கப்பட்டார்.

இராமநாதன் 2013 மாகாணசபைத் தேர்தலில் வடமாகாணத்தில் போட்டியிட்டு வட மாகாண சபை உறுப்பினரானார்.

2015 நாடாளுமன்றத் தேர்தலில் யாழ்ப்பாண மாவட்டத்தில் போட்டியிட்டுத் தோல்வியுற்றார். ஆனாலும், அவர் ஐமசுகூ இன் தேசியப் பட்டியலூடாக நாடாளுமன்றம் சென்றார்.

2018 சூன் 12 இல் இவர் சிறிசேன அமைச்சரவையில் துணை விவசாய அமைச்சராக நியமிக்கப்பட்டார்.


</doc>
<doc id="260581" url="https://ta.wikipedia.org/wiki?curid=260581" title="அ (இடைச்சொல்)">
அ (இடைச்சொல்)

அ என்பது தமிழிற் பயன்படுத்தப்படும் ஓர் இடைச்சொல் ஆகும். இது விகுதி, சாரியை, வேற்றுமை உருபு, சுட்டு, முன்னொட்டு போன்றனவாகப் பயன்படுத்தப்படுகின்றது.

அ அகச்சுட்டாகவோ புறச்சுட்டாகவோ அமையலாம். மொழிமுதலில் சுட்டுப்பொருளைக் காட்டும்படி வந்தால் மட்டுமே இது சுட்டாகக் கொள்ளப்படும். எனவே, அன்பு போன்ற சுட்டுப்பொருள் உணர்த்தாத சொற்களைச் சுட்டாகக் கருத முடியாது.

சொல்லின் அகத்தேயிருந்து சுட்டுப்பொருள் உணர்த்துவது அகச்சுட்டாகும். அவன், அந்த, அங்கு, அது முதலிய சொற்களை அ அகச்சுட்டாக அமைவதற்கு எடுத்துக்காட்டுகளாகக் கூறலாம்.

சொல்லின் புறத்தேயிருந்து சுட்டுப்பொருள் உணர்த்துவது புறச்சுட்டாகும். இங்குச் சுட்டெழுத்தைப் பிரித்தாலும் மற்றையது தனித்து நின்று பொருள் தரும். அக்காடு, அச்சிலை, அவ்யானை, அவ்வாடு முதலிய சொற்களை அ புறச்சுட்டாக அமைவதற்கு எடுத்துக்காட்டுகளாகக் கூறலாம். செய்யுள்களில் அகரச் சுட்டு நீண்டு ஆ ஆவதுமுண்டு. ஆ + இடை = ஆயிடை, ஆ + இருதிணை = ஆயிருதிணை முதலியவற்றை இதற்கு எடுத்துக்காட்டுகளாகக் கூறலாம்.

அ என்பது ஓர் ஆறாம் வேற்றுமை உருபாகும். வருமொழி பன்மையாக இருப்பின் இவ்வுருபு பயன்படுத்தப்படும். இது தற்கிழமைப் பொருளிலும் பிறிதின்கிழமைப் பொருளிலும் வரும். வேற்றுமை உருபாக அ பயன்படுத்தப்படுவதற்கு எடுத்துக்காட்டுகளாகத் தன கைகள், தன தாள்கள் முதலியவற்றைக் கூறலாம்.


</doc>
<doc id="260582" url="https://ta.wikipedia.org/wiki?curid=260582" title="கெர்வான் (கிண்ணக்குழி)">
கெர்வான் (கிண்ணக்குழி)

கெர்வான் "(Kerwan)" என்பது சியரீசு குறுங்கோளின் மேற்பரப்பில் காணப்படும் மிகப்பெரிய ஒரு கிண்ணக்குழியாகும். 2015 ஆம் ஆண்டு பிப்ரவரி மாதத்தில் சியரீசை நெருங்கிய டோன் விண்கலனின் படங்களில் இருந்து கண்டறியப்பட்டுள்ளது. ஆழம் அதிகமில்லாமலும் மத்தியில் உச்சி எதுவுமின்றியும் இக் கிண்ணக்குழி காணப்படுவதாக தெளிவாகத் தெரிவிக்கப்பட்டுள்ளது. மத்தியில் இருந்த உச்சி 15 கிலோமீட்டர் அகலமுள்ள கெரவானின் கிண்ணக்குழியாக அழிக்கப்பட்டிருக்கலாம் எனவும் கருதப்படுகிறது. இம்மையப் பகுதியே மிகப்பழமையானதாகவும் மற்றப்பகுதிகள் புதியதாக உருவாகி அதனில் மேற்பொருந்தியிருக்கலாம் என்று நம்பப்படுகிறது.

முளைக்கும் மக்காச்சோளத்தின் புனித ஆவியாகக் கருதப்படும் ஓப்பியின் பெயரான கெரவான் இக்கிண்ணக்குழிக்கு பெயராக வைக்கப்பட்டுள்ளது. உலகளாவிய வானியல் ஒன்றியம் ( IAU) சியரீசு குறுங்கோளின் இக்கிண்ணக்குழியின் பெயரை யூலை 3 2015 இல் அங்கீகரித்துள்ளது.


முளைக்கும் மக்காச்சோளத்தின் புனித ஆவியாகக் கருதப்படும் ஓப்பியின் பெயரான கெரவான் இக்கிண்ணக்குழிக்கு பெயராக வைக்கப்பட்டுள்ளது. உலகளாவிய வானியல் ஒன்றியம் ( IAU) சியரீசு குறுங்கோளின் இக்கிண்ணக்குழியின் பெயரை அங்கீகரித்துள்ளது.

</doc>
<doc id="260586" url="https://ta.wikipedia.org/wiki?curid=260586" title="தயா கமகே">
தயா கமகே

தயா தர்மபால கிலித்துவ கமகே ("Daya Dharmapala Kilittuwa Gamage", பிறப்பு:15 செப்டம்பர் 1960) இலங்கையின் அரசியல்வாதியும், நாடாளுமன்ற உறுப்பினரும் ஆவார்.

தயா கமகே 2008 மே 10இல் நடைபெற்ற 1வது கிழக்கு மாகாணசபைத் தேர்தலில் ஐக்கிய தேசியக் கட்சியின் வேட்பாளராகப் போட்டியிட்டு வெற்றி பெற்று மாகாணசபை உறுப்பினரானார். இவர் முதலாவது கிழக்கு மாகாணசபையில் எதிர்கட்சித் தலைவராக பணியாற்றினார். இவர் 2012 செப்டெம்பர் 8இல் நடைபெற்ற 2வது கிழக்கு மாகாணசபைத் தேர்தலில் மீண்டும் போட்டியிட்டு வெற்றி பெற்றார்.

இவர் ஐதேக வேட்பாளராக 2015 நாடாளுமன்றத் தேர்தலில் அம்பாறை (திகாமடுல்ல) மாவட்டத்தில் போட்டியிட்டு 70, 201 விருப்பு வாக்குகள் பெற்று நாடாளுமன்றத்திற்குத் தெரிவானார். இவர் 2015 செப்டம்பர் 4 அன்று ஆரம்பக் கைத்தொழில் அமைச்சராக நியமிக்கப்பட்டார்.


</doc>
<doc id="260589" url="https://ta.wikipedia.org/wiki?curid=260589" title="அ (பக்கவழி நெறிப்படுத்தல்)">
அ (பக்கவழி நெறிப்படுத்தல்)

அ என்பது கீழுள்ளவற்றில் ஒன்றைக் குறிப்பிடலாம்.



</doc>
<doc id="260594" url="https://ta.wikipedia.org/wiki?curid=260594" title="வாடகையுந்து">
வாடகையுந்து

வாடகையுந்து அல்லது வாடகையூர்தி (ஆங்கிலத்தில் TAXICAB (அ) TAXI, CAB,) என்பது ஒற்றைப் பயணியோ அல்லது சிறுகுழுவோ தங்கள் விருப்பபடி பயணம் செய்ய ஒரு வாகனஒட்டியுடன் அமர்த்திக்கொள்ளும் ஒரு வகை வாகனம் ஆகும். வாடகையுந்து பயணிகளின் விருப்பத்தின்படி அவர் விரும்பும் இடங்களுக்கு எடுத்துச் செல்கிறது. ஆனால் ஏனைய பொதுப் போக்குவரத்துகளில் பயண ஆரம்பிக்கும் இடம் மற்றும் சேருமிடம் பயணிகளால் அன்றி சேவை வழங்குனர்களாலேயே தீர்மானிக்கப்படும். மேலும் தேவையுணர்ந்து செயற்படும் போக்குவரத்து மற்றும் பகிர்வு வாடகையுந்து (share taxi) ஆனது பேருந்து/டாக்சி எனப் பலவிதமான போக்குவரத்து முறைகளை வழங்குகிறது.

மார்ச் 9 1898ல் பாரிசில் முதன்முதலாக வாடகை அளவீடுமானி பொருத்தப்பட்ட டாக்சிகேப்கள் அறிமுகமாயின, அவை டாக்சாமீட்டர்கள் (taxamètres) என்றழைக்கப்பட்டன, பின்பு அக்டோபர் 17 1904, அவை டாக்சிமீட்டர்கள் (taximètres) எனப் பெயர் மாற்றம் செய்யப்பட்டன.

ஹாரி நதானியேல் ஆலன் என்பவருடைய நியூயார்க் நகரம் டாக்சிகேப் நிறுவனம், 1907ல் பிரான்சிலிருந்து எரிவாயுவினால் இயங்கும் 600 டாக்சிகேப்களை இறக்குமதி செய்தது. அப்பொழுது "taximeter cabriolet"(டாக்சிமீட்டர் காப்ரியோலட்) என்ற வார்த்தையானது "taxicab" (டாக்சிகாப்) எனச் சுருக்கப்பட்டது. 

"டாக்சிமீட்டர்" என்பது பிரெஞ்சு வார்த்தையான "taximètre" என்பதின் தழுவலாகும். முதல்பகுதியான டாக்சி, மத்தியகால லத்தீன் வார்த்தையான "taxa" விலிருந்து பெறப்பட்டது, அதன் அர்த்தம் வரி அல்லது கட்டணம் ஆகும். இதனுடன் அளவீடுதல் எனப்பொருள் தரும் கிரேக்க வார்த்தையான metron (μέτρον) என்பதிலிருந்து மீட்டர் என்ற வார்த்தைப் பெறப்பட்டு சேர்க்கப்பட்டது. 

"காப்ரியோலட்" என்பது, குதிரையால் இழுக்கப்படும் ஒரு வகை வண்டியாகும், இது தாண்டு (leap), துள்ளு (caper) எனப்பொருள் தரும் பிரெஞ்சு வார்த்தையான "காப்ரியோலர் (cabrioler)", குதிக்க(to jumb) எனப் பொருள்படும் இத்தாலி வார்த்தையான "capriolare", காட்டு ஆடு(wild goat), ஆண் மான்(roebuck) எனப்பொருளப்டும் லத்தீன் வார்த்தையான "capreolus" என்பதிலிருந்தும் பெறப்பட்டது. 


</doc>
<doc id="260601" url="https://ta.wikipedia.org/wiki?curid=260601" title="சியரீசின் மீதுள்ள பிரகாசமான ஒளிர்புள்ளிகள்">
சியரீசின் மீதுள்ள பிரகாசமான ஒளிர்புள்ளிகள்

சியரீசின் மீதுள்ள பிரகாசமான ஒளிர்புள்ளிகள் "(Bright surface features on ceres)" என்பவை மிளிரிகள் என்றழைக்கப்படும் சியரீசின் மேற்பரப்பில் காணப்படும் பிரகாசமான ஒளிர்புள்ளிகளைக் குறிக்கிறது. டோன் விண்கலம் 2015 ஆம் ஆண்டில் சியரீசின் மீதுள்ள இவ்வொளிர் புள்ளிகளை கண்டறிந்தது.

மிகப்பிரகாசமான ஒளிர்புள்ளியான மிளிரி 5, பல கொத்துகள் அடங்கிய ஒரு புள்ளியாக 80 கிலோ மீட்டர் விட்டமுள்ள ஆக்கேட்டார் கிண்ணக்குழியில் இருப்பதாக அறிவிக்கப்பட்டுள்ளது . பெரியதும் பிரகாசமானதுமான இக்கொத்தின் ஒளிர்ப்புள்ளி கிண்ணக்குழியின் மையத்திலும் ஒளி தாழ்ந்த மங்கலான பகுதி கிண்ணக்குழியின் கிழக்கு விளிம்பிலும் காணப்படுகிறது. டோன் விண்கலத்தின் ஆரம்பப் பயணத்தின் சுற்றுப்பாதை கட்டத்தில் உணரப்பட்ட அதிகமான எதிரொளிப்புத் திறன், வாயு வெளிப்படுத்தலின் காரணமாகத் தோன்றியதாக இருக்கலாம் என ஊகிக்கப்பட்டது. இப்பிரகாசமானது அதிக எதிரொளிப்புத் திறன் கொண்ட ஒரு பொருளினால் திருப்பப்பட்ட சூரிய ஒளியின் பிரதிபலிப்பாக இருக்கலாம் என்ற முடிவுக்கு நாசா வந்தது. எதிரொளிக்கும் அப்பொருள் பனிக்கட்டி மறும் உப்புகளால் ஆகியிருக்கலாம் எனவும் கருதப்பட்டது . மிளிரிகளின் எதிரொளிப்பு ஒளி சியரீசின் மேற்பரப்பு ஒளிர்வைக் காட்டிலும் 40 சதவீதம் அதாவது நான்கு மடங்கு அதிகமாக இருக்கிறது என்றும் கருதப்படுகிறது

மிகப்பிரகாசமான ஒளிர்புள்ளியான மிளிரி 5, பல கொத்துகள் அடங்கிய ஒரு புள்ளியாக. 19.86° வடக்கு அட்சரேகை: 238.85 கி தீர்க்கரேகை ஆள்கூறுகளில் உள்ள 80 கிலோ மீட்டர் விட்டமுள்ள ஆக்கேட்டார் கிண்ணக்குழியில் அமைந்திருக்கிறது

சியரீசின் மேற்பரப்பைச் சூழ்ந்திருந்த பனிக்கட்டி போன்ற உப்புப் பொருள் விண்கல்லால் ஒரு நீரதர்ச்சிக்கோ அல்லது வெப்பமூட்டலுக்கோ உட்பட்டு அதிலுள்ள உப்புநீர் மேற்பரப்பில் இருந்து வெந்நீரூற்றாக மேல் உயர்ந்திருக்கலாம் என சுவின்பேர்ன் பல்கலைக்கழகத்தைச் சேர்ந்த ஆலன் டஃபி ஒரு கருத்தைத் தெரிவித்துள்ளார். தண்ணீர் முழுவதும் விண்வெளிக்குள் வெளியேறி தற்பொழுது வெறும் உப்புமட்டும் அங்கு எஞ்சியிருக்கலாம் எனக் கருதப்படுகிறது.இப்பனிமூட்டம் ஆக்கேட்டார் கிண்ணக்குழியின் பாதியளவிற்கு நிரம்பி மேலும் விளிம்புவரை பரவாமல் ஒளிபுள்ளி மிளிரி 5 ஐச் சுற்றிலும் சூழ்ந்திருப்பது போன்ற தோற்றத்தை இது வழங்குகிறது. வாயு வெளிப்படுதல் அல்லது எரிமலை வெளியாதல் என்ற இலக்குக்கு சில ஆதாரங்களை வழங்குவதாகவும் இக்கருத்து இருக்கிறது

வானியல் இதழ்கள், அறிவியல் பத்திரிகைகள் , செய்தி மூலங்கள் முதலான ஊடகங்களுக்கு டோன் வின்கலத்தின் புகைப்படங்கள் மிகவிரிவான அறிக்கைகள் வெளியிட வழிவகுத்தன:. பனிக்கட்டி, எரிமலைகள், வெந்நீருற்றுகள், உப்புப் படிவுகள், பாறைகள் அல்லது இவைபோல ஏதோவொரு பொருள்
இப்பிரகாசமான ஒளிர்புள்ளிக்கு காரணமாக இருக்கலாம் என்று நாசாவும் கணித்துக் கூறியுள்ளது.

கிண்ணக்குழியின் தாழ் கோணங்களில் தெரிகின்ற இம்மூட்டம் கிண்ணக்குழியின் வெளிப்புறத்தில் தெரியவில்லை, மற்றும் இம்மூட்டமானது பனிக்கட்டியின் பதங்கமான ஆவியாக ஒளிர்புள்ளிகளுடன் இணைந்திருக்கலாம் என்று குறுங்கோள் வல்லுநர் ஏ.இரிவிக்கின் வானம் மற்றும் தொலைநோக்கி என்ற செய்தி இதழில் ஒரு கருத்தைத் தெரிவித்துள்ளார் 

டோன் விண்கலம் டிசம்பர் 2015 இல் சியரீசுக்கு 375 கிலோமீடார் அருகில் செல்ல இருப்பதாகத் திட்டமிடப்பட்டுள்ளது. மூன்று மாதங்களுக்கு இவ்விண்கலம் சியரீசின் இவ்வருகாமையில் இருந்து டோன் விண்கலத்தின் அண்டக்கதிர் மற்றும் நியூட்ரான் உணர்த்திகள் சியரீசின் ஈர்ப்பு விசை மற்றும் மேற்பரப்பு வேதிப்பொருட்கள் போன்ற தரவுகளை அளிக்கும் எனவும் எதிர்பார்க்கப்படுகிறது.



</doc>
<doc id="260603" url="https://ta.wikipedia.org/wiki?curid=260603" title="ஜூனோ (தொன்மவியல்)">
ஜூனோ (தொன்மவியல்)

ஜூனோ (Juno) என்பவர் உரோமத் தொன்மவியலில் காணப்பபடும் ஒரு பெண் தெய்வம் ஆவார். இவர் உரோமக் கடவுள்களின் அதிபதியான ஜுப்பிட்டரின் சகோதரியும் மனைவியும் ஆவார். கிரேக்கத் தொன்மவியலில் இவருக்கு ஒப்பானவர் சியுசுவின் மனைவியான எரா ஆவார். இவரே உரோமக் கடவுள்களின் இராணி. இவர் திருமணத்திற்கும் பிறப்பிற்குமான கடவுள் ஆவார். மார்ஸ் மற்றும் வல்கன் ஆகியோர் இவரின் பிள்ளைகளாவர். இவர் விவசாயத்திற்கான கடவுளாகிய சற்றேனினது மகள் ஆவார். இவரின் வாகனம் மயில் ஆகும்.



</doc>
<doc id="260609" url="https://ta.wikipedia.org/wiki?curid=260609" title="பிண்டு மாவட்டம்">
பிண்டு மாவட்டம்

பிண்டு மாவட்டம், இந்திய மாநிலமான மத்தியப் பிரதேசத்தில் உள்ளது.. இதன் தலைமையகம் பிண்டு நகரத்தில் அமைந்துள்ளது.




</doc>
<doc id="260613" url="https://ta.wikipedia.org/wiki?curid=260613" title="போபால் மாவட்டம்">
போபால் மாவட்டம்

போபால் மாவட்டம், இந்திய மாநிலமாகிய மத்தியப் பிரதேசத்தில் உள்ள மாவட்டங்களில் ஒன்றாகும்.. இதன் தலைநகரம் போபால். இது மத்தியப் பிரதேசத்தில் அதிக மக்கள்தொகை கொண்ட நான்காவது மாவட்டமாகும். மக்கள் அடர்த்தி விகிதத்தில், மாநில அளவில் முதலிடத்தில் உள்ளது.

இங்கு வாழும் மக்களில் பெரும்பாலானோர் உழவுத் தொழிலை மேற்கொள்கின்றனர்.

இந்த மாவட்டம் இரண்டு வட்டங்களாகப் பிரிக்கப்பட்டுள்ளது.




</doc>
<doc id="260616" url="https://ta.wikipedia.org/wiki?curid=260616" title="தானாப்பூர் தொடருந்து நிலையம்">
தானாப்பூர் தொடருந்து நிலையம்

தானாப்பூர் தொடருந்து நிலையம், இந்திய இரயில்வேயின் கிழக்கு மத்திய இரயில்வேயின் கட்டுப்பாட்டில் உள்ளது. இது ஹவுரா - தில்லி வழித்தடத்தில் அமைந்துள்ளது. இது இந்திய மாநிலமான பீகாரின் பட்னா மாவட்டத்திலுள்ள தானாப்பூரில் உள்ளது.



</doc>
<doc id="260617" url="https://ta.wikipedia.org/wiki?curid=260617" title="பார்பாரா அசுகின்சு">
பார்பாரா அசுகின்சு

பார்பாரா எஸ். அசுகின்சு (Barbara S. Askins) (பிறப்பு: 1939) ஓர் அமெரிக்க வேதியியலாளர். போதுமான ஒளிபடாத ஒளிப்பட எதிர்நகல்களின் உருவத்தை மேம்படுத்தும் வழிமுறையைப் புதிதாகப் புனைந்தார். இம்முறையை நாசாவும் மருத்துவத் தொழில்துறையும் பயன்கொள்கின்றன. இது அசுகின்சுக்கு 1978ஆம் ஆண்டுக்கான தேசியப் புதுமைப்புனைவு பெருமையை ஈட்டித் தந்தது.

பார்பாரா அசுகின்சு (நியே சுகாட்) 1939இல் டென்னசியில் உள்ள பெல்ஃபாசுட்டில் பிறந்தார். முதலில் இவர் ஆசிரியராக இருந்து, பிறகு மகனும் மகளும் பிறந்த்தும் பள்ளியில் அறிவியல் கல்வியைத் தொடர்ந்தார். இவர் அண்ட்சுவில்லியில் உள்ள அலபாமா பல்கலைக்கழகத்தில் அறிவியல் இளவல் பட்டமும் அறிவியல் முதுவர் பட்டமும் பெற்றார்.

புதுமைப்புனைவு, புத்தாக்க மேம்பாட்டுக் கழகம் 1978இல் அசுகின்சை அவ்வாணடின் தேசியப் புதுமைப்புனைவாளராகத் தேர்வு செய்தது. இவரே இத்தகைமையை முதன்முதலில் ஈட்டிய பெண்ணாவார்.

அசுகின்சு அமெரிக்க வேதியியல் கழகத்திலும் சிக்மா சி தகைமை ஆய்வுக் கழகத்திலும் அமெரிக்க அறிவியல் மேம்பாட்டுக் கழகத்திலும் உலக வருங்காலக் கழகத்திலும் உறுப்பினராக இருந்தார்.


</doc>
<doc id="260623" url="https://ta.wikipedia.org/wiki?curid=260623" title="நாயாடி">
நாயாடி

நாயாடி என்பவர்கள் குறவர்களின் ஒரு பிரிவான பழங்குடி சாதியினர் ஆவர். இவர்கள் கேரளம், தமிழ்நாடு,கர்நாடகம் ஆகிய மாநிலங்களில் வாழ்கின்றனர். இவர்கள் நல்ல கரிய நிறம் கொண்டவர்களாகவும், உயரமானவர்களாகவும் இருப்பர். இவர்கள் தமிழ்போன்ற மொழியைப் பேசுபவர்கள். ஒருகாலத்தில் இவர்களைக் கண்டாலே தீட்டு என்று ஒடுக்கப்பட்டிருந்தனர்.
இவர்களைப் பற்றி அறம் (சிறுகதைத் தொகுதி) தொகுப்பில் இடம்பெற்ற ஒரு சிறுகதையான நூறு நாற்காலிகள் என்ற சிறுகதையை ஜெயமோகன் எழுதியுள்ளார்.



</doc>
<doc id="260624" url="https://ta.wikipedia.org/wiki?curid=260624" title="ஹவுரா - தில்லி முதன்மை வழித்தடம்">
ஹவுரா - தில்லி முதன்மை வழித்தடம்

ஹவுரா - தில்லி முதன்மை தொடருந்து வழித்தடம் கொல்கத்தாவையும், புதுதில்லியையும் இணைக்கும் தொடருந்து பாதையாகும், இது வட இந்தியா முழுவதையும் இணைக்கிறது. 1866ல், இந்த தொடருந்து வழித்தடம் "1 Dn / 2 Up மெயில்" தொடருந்து அறிமுகமாக ஆரம்பிக்கப்பட்டது.


</doc>
<doc id="260630" url="https://ta.wikipedia.org/wiki?curid=260630" title="அசோக் மித்ரா">
அசோக் மித்ரா

அசோக் மித்ரா (10, ஏப்பிரல்,1928-1 மே 2018) என்பவர் மார்க்சியப் பொருளியலாளர், அரசியலாளர், கட்டுரையாளர், நூலாசிரியர் எனப் பன்முக ஆளுமைகள் கொண்டவர். மேற்குவங்க மாநில அரசில் நிதி அமைச்சராகவும் நடுவணரசின் பொருளியல் முதன்மை ஆலோசகராகவும் பணி செய்தவர்.

அசோக் மித்ராவின் இளமைப் பருவம் கீழை வங்கத்தின் தாக்கா என்னும் ஊரில் கழிந்தது. இளங்கலைப் பட்டத்தை தாக்கா பல்கலைக் கழகத்திலும் முதுகலைப் பட்டத்தை பனாரசு இந்து பல்கலைக்கழகத்திலும் பெற்றார். 1953 ஆம் ஆண்டில் பேராசிரியர் சான் டின்பர்சன் என்பவரின் வழிகாட்டலில் பொருளியல் ஆய்வுப் 
பட்டம் இவருக்குக் கிடைத்தது.

1950 களில் தில்லிப் பொருளியல் நிறுவனத்தில் பணியில் சேர்ந்தார். லக்னோ பல்கலைக் கழகத்தில் ஈராண்டுகள் பொருளியல் விரிவுரையாளராகப் பணி செய்தார். 1960 களில் வாசிங்டனில் பொருளியல் வளர்ச்சி நிறுவனத்தில் கற்பிக்கும் பணியில் பதவி வகித்தார். பாங்காக்கில் ஐக்கிய நாட்டுப் பொருளியல் குழுவில் ஆசிரியப் பணி ஆற்றினார். 1977-87 மேற்கு வங்க அரசின் நிதி அமைச்சராக இருந்தார். அப்போதைய முதலமைச்சர் ஜோதி பாசுவுடன் ஏற்பட்ட கருத்து வேறுபாட்டால் அமைச்சர் பதவியைத் துறந்தார். உலக வங்கியில் பணி, பின்னர் கொல்கத்தாவில் தொடங்கப்பட்ட இந்திய மேலாண்மை நிறுவனத்தில் பேராசிரியராகவும் பொறுப்பேற்றார். 1990 இல் இந்திய மாநிலங்கள் அவையில் உறுப்பினராகவும் பாராளுமன்ற நிலைக் குழுவின் தலைவராகவும் இருந்தார்.

தி டெலிகிராப், பொருளியல் அரசியல் வார இதழ் போன்ற பத்திரிக்கைகளில் அவ்வப்போது கட்டுரைகள் எழுதி வந்தார். சே குவேராவை இவர் நேரில் சந்தித்த நிகழ்வை இவர் வாழ்க்கையில் நடந்த முக்கிய நிகழ்வாக இவர் கருதுகிறார்.




</doc>
<doc id="260631" url="https://ta.wikipedia.org/wiki?curid=260631" title="வேலு குமார்">
வேலு குமார்

வேலு குமார் (பிறப்பு: 16 சனவரி 1973) இலங்கை, மலையகத் தமிழ் அரசியல்வாதியும், நாடாளுமன்ற உறுப்பினரும் ஆவார்.

ஆசிரியராகப் பணிபுரியும் வேலு குமார் ஜனநாயக மக்கள் முன்னணியின் உப தலைவராவார். இவர் இல. 83A, கீரசக்கல வீதி, கண்டியில் வசிக்கிறார்.

வேலு குமார் 2013 மத்திய மாகாணசபைத் தேர்தலில் போட்டியிட்டு வெற்றி பெற்று மாகாணசபை உறுப்பினரானார். 2015 நாடாளுமன்றத் தேர்தலில் தமிழ் முற்போக்குக் கூட்டணியின் சார்பில் ஐக்கிய தேசியக் கட்சியின் வேட்பாளராக கண்டி மாவட்டத்தில் போட்டியிட்டு 62,556 விருப்பு வாக்குகள் பெற்று நாடாளுமன்றத்திற்கு முதன்முறையாகத் தெரிவானார்.


</doc>
<doc id="260632" url="https://ta.wikipedia.org/wiki?curid=260632" title="தில்லி - சென்னை முதன்மை வழித்தடம்">
தில்லி - சென்னை முதன்மை வழித்தடம்

தில்லி- சென்னை வழித்தடம் இந்தியாவின் கிழக்கு கடற்கரை சமவெளிகளின் தெற்குபகுதி , கிழக்குத் தொடர்ச்சி மலைகள் , தக்காண பீடபூமி மற்றும் யமுனா பள்ளத்தாக்குகள் வழியே தில்லியையும், சென்னையையும் இணைக்கும் ஒரு தொடருந்து பாதை ஆகும்

கிராண்ட் ட்ரங்க் வழித்தடமானது "பிரிவு அ" என்று வகைப்படுத்தப்பட்டுள்ளது, எனவே இதன் வழியே செல்லும் தொடருந்து 160கி.மீ வரை வேகமாக செல்லமுடியும்.

விசயவாடா சென்னை வழித்தடம் 1989ல் மின்சாரமயமாக்கப்படது.

விசயவாடா - காசிபேத் பிரிவு 1985-88ல் மின்சாரமயமாக்கப்பட்டது.

காசிபேத்-இராமகுண்டம்-பாலர்சா- நாக்பூர் பிரிவு 1987-89ல் மின்சாரமயமாக்கப்பட்டது.

1988-89ல் போபால் - இட்டார்சி பிரிவும், நாக்பூர் - இட்டார்சி பிரிவு 1990-91லும் மின்சாரமயமாக்கப்பட்டது.

1984-89ல் ஆக்ரா போபால் பிரிவு மின்சாரமயமாக்கப்பட்டது.

1982-85ல் ஆக்ரா - பரிதாபாத் பிரிவு மின்சாரமயமாக்கப்பட்டது.

இந்திய இரயில்வேயின் முன்பதிவு தரவுவரிசையின் முதல் 100 இடத்திற்குலுள்ள புதுதில்லி, மதுரா சந்திப்பு, ஆக்ரா கன்டோட், குவாலியர், ஜான்சி, போபால், போபால் கபீப்கஞ்ச், நாக்பூர், வாரங்கல், விசயவாடா, நெல்லூர் மற்றும் சென்னை சென்ட்ரல் ஆகிய தொடருந்து நிலையங்கள் இந்த வழித்தடத்தில் அமைந்துள்ளது.


</doc>
<doc id="260633" url="https://ta.wikipedia.org/wiki?curid=260633" title="அகத்தியர் குணபாடம்">
அகத்தியர் குணபாடம்

அகத்தியர் குணபாடம், என்பது அகத்தியரால் எழுதப்பட்ட உணவு குறித்த நூல் ஆகும். சித்த மருத்துவ நூலில் முக்கியமானதாக இது கருதப்படுகிறது. இந்நூலிலுள்ள சில பாடல்கள்.

பேரீந் தெனுங்கனிக்குப் பித்த மத மூர்ச்சை சுரம் 
நீரார்ந்த ஐயம் நெடுந்தாகம் - பேரா 
ரத்த பித்த நீரழிவி லைப்பாரும் அரோசி 
உரத்த மலக் கட்டு மறும் ஓது. 

செய்ய உருந்திற்குச் சிலேத்மவனி லற்பிறக்கும் 
வெய்யபித்தம் போமந்தம் வீறுங்காண் -மெய்யதனில் 
என்புருக்கி தீரும் இடுப்புக் கடுபலமாம் 
முன்பு விருத்தியுண்டாய் முன்


</doc>
<doc id="260635" url="https://ta.wikipedia.org/wiki?curid=260635" title="புளுட்டோனியம்(IV) புளோரைடு">
புளுட்டோனியம்(IV) புளோரைடு

புளுட்டோனியம்(IV) புளோரைடு "(Plutonium(IV) fluoride)" என்பது PuF என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமாகும். மற்ற புளுட்டோனியம் சேர்மங்கள் போலவே புளுட்டோனியம்(IV) புளோரைடையும் அணுக்கரு ஆயுதப் பரவல் தடுப்பு ஒப்பந்தம் கட்டுப்படுத்துகின்றது.

புளுட்டோனியம்(IV) புளோரைடுடன் பேரியம், கால்சியம் அல்லது இலித்தியம் ஆகிய தனிமங்களில் ஒன்றைச் சேர்த்து 1200 செல்சியசு வெப்பநிலைக்குச் சூடுபடுத்தினால் உலோக புளூட்டோனியம் தயாரிக்க முடியும்.


</doc>
<doc id="260636" url="https://ta.wikipedia.org/wiki?curid=260636" title="தி புளூ மார்பிள்">
தி புளூ மார்பிள்

தி புளூ மார்பிள் ("The Blue Marble") என்பது புவி(பூமி)யின் பிரபலமான ஒளிப்படம் ஆகும். இதை 1972ஆம் ஆண்டின் திசம்பர் ஏழாம் நாளில் "அப்பல்லோ 17" விண்கலம் எடுத்து அனுப்பியது. இந்த படம் தொலைவில் இருந்து எடுக்கப்பட்டது. வரலாற்றில் அதிகம் பகிரப்பட்ட படங்களில் இதுவும் ஒன்று.
இறுதியாக, புவியின் முழுப்படம் 2015ஆம் ஆண்டின் ஜூலை ஆறாம் நாளில் எடுக்கப்பட்டது.



</doc>
<doc id="260637" url="https://ta.wikipedia.org/wiki?curid=260637" title="1722">
1722

1722 (MDCCXXII) ஒரு வியாழக்கிழமையில் துவங்கிய ஒரு கிரிகோரியன் சாதாரண (நெட்டாண்டு அல்ல) ஆண்டு ஆகும். 11 நாட்கள் பின்தங்கிய பழைய ஜூலியன் நாட்காட்டியில் இது திங்கட்கிழமையில் ஆரம்பமானது.




</doc>
<doc id="260638" url="https://ta.wikipedia.org/wiki?curid=260638" title="ஹுலக் கிப்பான்">
ஹுலக் கிப்பான்

ஹுலக் கிப்பான் அல்லது வெள்ளைப் புருவக் குரங்கு (Hoolock gibbon) என்பது கிப்பன் குடும்பத்தைச் சேர்ந்த ஒரு முதனி விலங்கினம் ஆகும். இவை வங்கதேசம், வடகிழக்கு இந்தியா, தென்மேற்கு சீனா ஆகிய இடங்களில் காணப்படுகிறது. இவைதான் இந்தியாவில் காணப்படும் ஒரே வாலில்லா குரங்கு ஆகும். இதுவே மிசோராமின் மாநில விலங்காகும்.
கிப்பன் இனங்களில் இது இரண்டாவது பெரிய கிப்பன் ஆகும்.இவை 60 முதல் 90 செமீ அளவுவரை வளரக்கூடியவை. 6 முதல் 9 கிலோ எடை இருக்கும். ஆண் பெண் இரண்டும் ஒரே அளவு கொண்டவை. ஆனால் அவை நிறத்தால் கணிசமாக வேறுபடுகின்றன. ஆண் கிப்பன்கள் கருப்பு நிறத்திலும், ஆங்காங்கே பழுப்பு நிறம் கொண்டும் காணப்படும். பெண் குரங்குகள் சாம்பல் கலந்த பழுப்பு நிறத்திலும், மார்பு கழுத்து ஆகியவை அடர் நிறத்தில் இருக்கும். ப வெள்ளை நிற வளையங்கள் அவற்றின் கண்கள், வாய் ஆகியவற்றை சுற்றி இருக்கும். புருவங்களும் வெள்ளை நிறத்தில் இருக்கும் முகத்தில் முகமூடி அணிந்தது போன்ற தோற்றத்தைக் கொடுக்கும்.
இவை வடகிழக்கு இந்தியாவில் பிரம்மபுத்ராவின் தெற்கு, திபாங் ஆற்றின் கிழக்குக்கு இடைபட்ட பகுதிகளில் காணப்படுகின்றன. இந்த பகுதிகளில் இந்தியவின் ஏழு வடகிழக்கு மாநிலங்களான அருணாச்சல பிரதேசம், அசாம், மணிப்பூர், மேகாலயா, மிசோரம், நாகாலாந்து, திரிபுரா ஆகியவை அடங்கும்.

மற்ற கிப்பன்கள் போலவே இவை பகலாடிகள் ஆகும். இதற்கு வளையத்தக்க தோள்பட்டை இருப்பதால் கைகளை நன்கு அசைக்க முடியும். இதன் நீண்ட கைகள் கொக்கிபோல மரக்கிளைகளைப் பிடித்துக் கொள்ளும். ஒரு கையினால் ஒருகிளையை பிடித்துகொண்டு ஊசலாடிக்கொண்டே மறுகையால் இன்னொரு கிளையை பிடித்துக் கொள்ளும். ஆண் பெண் இணைகயாகவோ, குடும்பமாகவோ வாழ்கின்றன. இவற்றின் முதன்மை உணவு பழங்கள், பூச்சிகள், இலைகள் ஆகும்.
பெண் குரங்குகள் சூல் கொண்டு ஏழுமாதம் கழித்து குட்டிகளை ஈனுகின்றது. குட்டிகளின் முடிகள் பால் வெள்ளை அல்லது சாம்பல்பழுப்பு நிறத்தில் இருக்கும். ஆறு மாதங்களுக்கு பின்னர் ஆண் குரங்குகள் நிறம் கொஞ்சம் கொஞ்சமாக கருப்பாக மாறத்துவங்கும். பெண் குரங்குகள் தனது வாழ்நாள் முழுவதும் சாம்பல்பழுப்பு நிறத்தில் இருக்கும் ஒன்பது ஆண்டுகளுக்கு பிறகு, நன்கு முதிர்ந்து முடிகள் அதன் இறுதி நிறத்தை அடைகிறது. காடுகளில் இவற்றின் வாழ்நாள் சுமார் 25 ஆண்டுகள்.


</doc>
<doc id="260640" url="https://ta.wikipedia.org/wiki?curid=260640" title="புளுட்டோனியம் போரைடு">
புளுட்டோனியம் போரைடு

புளுட்டோனியம் போரைடு "(plutonium boride)" என்பது புளுட்டோனியமும் போரானும் நேரடியாக வெற்றிடச் சூழலில் குறைக்கப்பட்ட அழுத்தத்தில் வினைபுரிந்து உண்டாகும் ஒரு கனிம வேதியியல் சேர்மமாகும்.
1200 செல்சியசு வெப்பநிலையில் 40 முதல் 70 சதவீத போரான் சேர்ந்துள்ள புளுட்டோனியம் போரைடு உருவாவதாகவும்,TiB, ZrB மற்றும் HfB சேர்மங்கள் போல. அதில் Pu-B பிணைப்பு நீளம் 2.46 Å மற்றும் NaCl படிக அமைப்புடனும் காணப்படும் என்றும் கருதப்படுகிறது. புளுட்டோனியம் போரைடின் இருப்பு குறித்து பல்வேறு எதிர்ப்புகள் தோன்றி விவாதிக்கப்பட்டு வருகின்றன
800 செல்சியசு வெப்பநிலையில் PuB உருவாகிறது. மற்ற இருபோரைடுகள் போலவே புளுட்டோனியம் இருபோரைடும் படிக அமைப்பைக் கொண்டுள்ளது.

1200 செல்சியசு வெப்பநிலையில் 70 முதல் 85 சதவீத அளவு போரானுடன் சேர்ந்தால் PuB மற்றும் PuB போரைடுகளின் கலவை உண்டாகிறது. வெப்பநிலை அதிகரிக்கும் போது PuB அதிகமாக உருவாகிறது. PuB சேர்மம் UB சேர்மத்தைப்போல நான்முக அமைப்பையும், PuB , CaB, LaB சேர்மங்கள் போல கனசதுர அமைப்பையும் கொண்டுள்ளன. 

PuB என்ற போரைடு மிகவும் குறிப்பிடத்தக்க விவாதங்களுக்கு இடமளித்துள்ளது. இதன் இருப்பு போரான் மாசடைதலின் முக்கியத்துவத்தை விளக்குகிறது. போரைடுகள் 1 சதவீத மாசு அடைந்திருந்தாலும் அவற்றின் படிக வடிவங்கள் மாறுபடுகின்றன.

 


</doc>
<doc id="260649" url="https://ta.wikipedia.org/wiki?curid=260649" title="குஞ்ச பிகாரி திரிபாதி">
குஞ்ச பிகாரி திரிபாதி

குஞ்ச பிகாரி திரிபாதி, சமஸ்கிருதத்திலும், ஒடியா மொழியிலும் பேராசிரியர் ஆவார்.

இவர் 1911ஆம் ஆண்டின் செப்டம்பர் மாதத்தில் நான்காம் நாளில் பிறந்தார். இவர் கட்டக் மாவட்டத்தின் பாங்கியைச் சேர்ந்தவர். இவர் ரேவன்ஷா பல்கலைக்கழகத்திலும், பட்னா பல்கலைக்கழகத்திலும் பேராசிரியராக இருந்தார்.



</doc>
<doc id="260650" url="https://ta.wikipedia.org/wiki?curid=260650" title="கார்ல் மார்க்சின் கணிதக் குறிப்பேடுகள்">
கார்ல் மார்க்சின் கணிதக் குறிப்பேடுகள்

கார்ல் மார்க்சின் கணிதக் குறிப்பேடுகள் ("Mathematical manuscripts of Karl Marx") பேரளவில் காரல் மார்க்சு 1873-1883களில் வகைக்கெழு நுண்கலனம் (Differential Calculus) பற்றிப் புரிந்துகொள்ள மேற்கொண்ட ஆய்வுகளை உள்ளடக்குகிறது. சோஃபியா யாவ்னோசுகாயா மொழிபெயர்த்த உருசியப் பதிப்பு 1968இல் வெளியிடப்பட்டது. ஆங்கிலப் பதிப்பு 1983இல் வெளியிடப்பட்டது. கவுச்சியும் வியர்சுடிராசும் உருவாகிய சீரிய அடிப்படைகளை மார்க்சு அறியாத நிலையை இந்நூல் காட்டுகிறது. இது சீனக் கணிதவியலாளரிடையே அற்செந்தர பகுப்பாய்வைப் பற்றிய ஆர்வத்தினைத் தூண்டியுள்ளது.



</doc>
<doc id="260651" url="https://ta.wikipedia.org/wiki?curid=260651" title="சாராய விளக்கு">
சாராய விளக்கு

சாராய விளக்கு "(Alcohol burner)" என்பது ஆய்வகங்களில் தீச்சுடரை உருவாக்கப் பயன்படுத்தப்படும் ஒரு உபகரணம் ஆகும். மிகுந்த பாதுகாப்பானவை என்பதால் பன்சன் சுடரடுப்புகளுக்கு மாற்றாக இவை ஆய்வுக்கூடங்களில் பயன்படுத்தப்படுகின்றன. சாராய விளக்குகளில் உண்டாகும் தீச்சுடர் வெப்பம் குறைவாகவும் தோராயமாக இரண்டு அங்குல உயரத்துடன் எரியக்கூடியதாகவும் இருக்கிறது. பொதுவாக இரண்டு வகையான சாராய விளக்குகள் பயன்படுத்தப்படுகின்றன. அலுமினிய சாராய விளக்குகள் மற்றும் கண்ணாடி சாராய விளக்குகள் என்பன அவ்விரண்டு வகைகளாகும். சாராய விளக்குகளில் மற்ற சுடர் விளக்குகளைப் போல அதிக வெப்பம் தோன்றுவதில்லை ஆனால் அவை மூலக்கூற்று ஆய்வியலுக்கு போதுமானவையாக உள்ளன. ஆய்வக உபகரணங்களான தொற்று நோய் தடுப்பூசிகள், இடுக்கிகள் ஆகியவற்றின் கிருமிகளைக் கொல்ல இத் தீச்சுடரைப் பயன்படுத்த முடியும் . ஆய்வுக்குத் தேவையான சிறிய அளவிலான நீர்மங்களைக் கொதிக்க வைக்கவும் இத்தீச்சுடர் உதவும் .

எரியக்கூடிய நீர்மங்களான அசிட்டோன், எத்தனால், தொலுயீன், எக்சேன், கார்பன் இருசல்பைடு , பெட்ரோல் , மண்ணென்ணெய், கையடுப்பு எரிபொருள் முதலானவற்றில் ஒன்றை சாராய விளக்கில் பாதி அளவுக்கு நிரப்பவேண்டும்
. இவ்வெரிபொருள்களின் தீப்பற்றுநிலை 37.8 வெப்பநிலைக்கு குறைவானதாக இருக்கும். இவற்றை IA வகை எரிபொருட்கள் என வகைப்படுத்துவர். விளக்குத் திரியின் அடிப்பகுதியை எரிபொருளால் நனைக்க வேண்டும். முதல்முறை பயன்படுத்துவதெனில் தீப்பிடித்து எரியும் போது திரி கருப்பாக மாறாமல் இருக்க திரியின் மேல்முனையையும் சிறிதளவு எரிபொருளால் நனைத்துக் கொள்ள வேண்டும்.

கொளுத்துவதற்கு முன் எரிபொருள் சிதறலை சோதித்துக் கொள்ளல் வேண்டும். தீக்குச்சி அல்லது பற்றவைப்பானால் திரியைக் கொளுத்தி விளக்கை எரியவைக்கவேண்டும். உபயோகித்தப் பின் சாராய விளக்கின் மூடியால தீச்சுடரை அணைக்க வேண்டும். உபயோகத்தில் இல்லாத வேளைகளில் விளக்கை மூடி வைத்திருக்கவும் வேண்டும்.





</doc>
<doc id="260654" url="https://ta.wikipedia.org/wiki?curid=260654" title="இருபுரோமின் ஐந்தாக்சைடு">
இருபுரோமின் ஐந்தாக்சைடு

இருபுரோமின் ஐந்தாக்சைடு "(Dibromine pentoxide)" என்பது BrO. என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமாகும். புரோமின் மற்றும் ஆக்சிசன் சேர்ந்து இச்சேர்மம் உருவாகிறது. நிறமற்றுக் காணப்படும் இச்சேர்மம் -20 0 செல்சியசு வெப்பநிலைக்கு கீழ் நிலைப்புத்தன்மையுடன் காணப்படுகிறது. இருபுரோமின் ஐந்தாக்சைடு O2Br-O-BrO2 என்ற மூலக்கூறு அமைப்புடனும் வளைந்த Br-O-Br பிணைப்புகளின் பிணைப்புக் கோணம் 121.2° ஆகவும் கொண்ட அமைப்பில் காணப்படுகிறது. ஒவ்வொரு BrO3 குழுவும் உச்சியில் புரோமின் அணுவைக் கொண்ட பட்டைக்கூம்பு வடிவத்துடன் காணப்படுகிறது.
புரோமின் கரைசலை ஓசோன் கலந்த இருகுளோரோமீத்தேனுடன் தாழ்வெப்பநிலைகளில் வினைபடுத்துவதாலும் புரோப்பியோநைட்ரைலை மீள்படிகமாக்கலாலும் இருபுரோமின் ஐந்தாக்சைடு தயாரிக்க முடியும்.

 


</doc>
<doc id="260656" url="https://ta.wikipedia.org/wiki?curid=260656" title="கும்பகோணம் மேட்டுத்தெரு விசுவநாதசுவாமி கோயில்">
கும்பகோணம் மேட்டுத்தெரு விசுவநாதசுவாமி கோயில்

கும்பகோணம் மேட்டுத்தெரு விசுவநாதசுவாமி கோயில் தஞ்சாவூர் மாவட்டம் கும்பகோணம் மேட்டுத்தெருவில் உள்ள சிவன் கோயிலாகும். 

இக்கோயிலின் மூலவர் லிங்கத்திருமேனியாக உள்ளார். அவர் விசுவநாதசுவாமி என்றழைக்கப்படுகிறார். மூலவர் சன்னதியின் வடப்புறம் விசாலாட்சி அம்மன் சன்னதி உள்ளது. 

மூலவருக்கு முன்பாக உள்ள முன் மண்டபத்தில் வலது புறம் விநாயகர் உள்ளார். இடது புறம் சுப்பிரமணியர் உள்ளார். இக்கோயிலில் நவக்கிரக சன்னதியும், ஆஞ்சநேயர் சன்னதியும் உள்ளன. கருவறை கோஷ்டத்தில் தட்சிணாமூர்த்தி, அடிமுடி காணா அண்ணல், துர்க்கை ஆகியோர் உள்ளனர்.

இங்குள்ள இவ்விநாயகர் செங்கழுநீர் விநாயகர் என அழைக்கப்படுகிறார். விசுவநாதசுவாமி கோயில் என்பதைவிட செங்கழூநீர் விநாயகர் கோயில் என்றே உள்ளூரில் இக்கோயிலை அழைக்கின்றனர்.


</doc>
<doc id="260657" url="https://ta.wikipedia.org/wiki?curid=260657" title="கும்பகோணம் வினைதீர்த்த தெரு விசுவநாதசாமி கோயில்">
கும்பகோணம் வினைதீர்த்த தெரு விசுவநாதசாமி கோயில்

கும்பகோணம் வினைதீர்த்த தெரு விசுவநாதசாமி கோயில் தஞ்சாவூர் மாவட்டம் கும்பகோணம் பேட்டைச்சாலைக்காரத் தெருவின் அருகேயுள்ள வினை தீர்த்த தெருவில் அமைந்துள்ள சிவன் கோயிலாகும். முன்னர் இத்தெரு வினைதீர்த்த செட்டி அக்கிரகாரம் என அழைக்கப்பட்டது. 

இக்கோயிலின் மூலவராக விசுவநாதசுவாமி உள்ளார். இடது புறம் விசாலாட்சியம்மன் சன்னதி உள்ளது. இருவர் சன்னதிகளுக்கும் முன்பாக நந்தியும், பலிபீடமும் உள்ளன. பழைய செங்கல் கட்டுமானம் பார்ப்பதற்கு கண்ணைக் கவரும் வகையில் உள்ளது. 

இக்கோயிலுக்கு எதிரே விநாயகர் தனியாக ஒரு சன்னதியில் உள்ளார். 

தற்போது (செப்டம்பர் 2015) இக்கோயிலில் குடமுழுக்கிற்கான ஆயத்தப்பணிகள் நடைபெற்றுவருகின்றன. 


</doc>
<doc id="260658" url="https://ta.wikipedia.org/wiki?curid=260658" title="கும்பகோணம் பொய்யாத விநாயகர் கோயில்">
கும்பகோணம் பொய்யாத விநாயகர் கோயில்

கும்பகோணம் பொய்யாத விநாயகர் கோயில் தஞ்சாவூர் மாவட்டம் கும்பகோணம் நெல்லுக்கடைத்தெருவில் உள்ள விநாயகர் கோயிலாகும். இத்தெருவின் அருகே காவேரிக்கரைத்தெரு உள்ளது.

மூலவராக விநாயகர் உள்ளார். அவர் பொய்யாத விநாயகர் எனப்படுகிறார். 

முன் மண்டபம், கருவறை, திருச்சுற்றுடன் உள்ள கோயில். சற்றே உயர்ந்த தளத்தில் உள்ளது. 

3 பிப்ரவரி 2016 காலை இக்கோயிலின் குடமுழுக்கு நடைபெற்றது.


</doc>
<doc id="260659" url="https://ta.wikipedia.org/wiki?curid=260659" title="வேத மொழி">
வேத மொழி

வேதம் எழுத்து வடிவம் பெறாத ஒரு மொழியாகச் சங்ககாலம் வரையில் நிலவிவந்தது. இதனைத் தமிழ் இலக்கண உரையாசிரியர்கள் ஆரியம் என்றும், வடமொழி என்றும் குறிப்பிடுகின்றனர். இந்த வேத-மொழி வேதம் எழுதப்பட்ட கி.மு. 1500 ஆண்டைச் சார்ந்தது. இதன் காலம் பலராலும் ஒப்புக்கொண்டுள்ளபடி கி.மு. மூன்றாம் நூற்றாண்டு. தொல்காப்பியம் நூலுக்குச் சிறப்புப் பாயிரம் எழுதிய தொல்காப்பியரின் ஒருசாலை மாணாக்கர் பனம்பாரனார். இவர் தொல்காப்பியரை ஐந்திரம் நிறைந்தவன் எனக் குறிப்பிடுகிறார். ஐந்திரம் பாணினியின் இலக்கணத்துக்கு முன்னோடியாக இருந்த பல இலக்கண நூல்களில் ஒன்று.


</doc>
<doc id="260662" url="https://ta.wikipedia.org/wiki?curid=260662" title="கும்பகோணம் ஜெயவீர ஆஞ்சநேயசுவாமி கோயில்">
கும்பகோணம் ஜெயவீர ஆஞ்சநேயசுவாமி கோயில்

கும்பகோணம் ஜெயவீர ஆஞ்சநேயசுவாமி கோயில் என்ற பெயரில் இரு கோயில்கள் தஞ்சாவூர் மாவட்டம் கும்பகோணத்தில் அமைந்துள்ளன. 

ஒரு கோயில் மோதிலால் தெருவில் உள்ளது. இக்கோயிலிலுள்ள மூலவர் முன்னர் சஞ்சீவராயசுவாமி என்று அழைக்கப்பட்டுள்ளார். இக்கோயிலின் குடமுழுக்கு அக்டோபர் 26, 2015இல் நடைபெற்றது. 

மற்றொரு கோயில் பெரியக் கடைத்தெருவில் அமைந்துள்ளது. இந்தக் கோயிலில் கருவறையைச் சுற்றிலும் விநாயகர், ஆஞ்சநேயர் படங்கள் வரையப்பட்டுள்ளன. இக்கோயில் அத்தெருவின் கடைசியில் சக்கரபாணி கோயில் மடவிளாகம் அருகில் உள்ளது. பெரிய கடைத்தெருவில் பெரியக்கடைத்தெரு அனுமார் கோயில் தொடங்கி இத்தெருவில் சரநாராயணப்பெருமாள் கோயில்,கூரத்தாழ்வார் சன்னதி, உடையவர் சன்னதி, ராஜகோபாலஸ்வாமி கோயில், கும்பகோணம் ஜெயவீர ஆஞ்சநேயர் கோயில் உள்ளிட்ட கோயில்கள் உள்ளன.

இரு கோயில்களிலும் மூலவராக ஜெயவீர ஆஞ்சநேயர் உள்ளார்.


</doc>
<doc id="260670" url="https://ta.wikipedia.org/wiki?curid=260670" title="நீர்க்கரைசல்">
நீர்க்கரைசல்

நீர்க்கரைசல் "(Aqueous solution)" என்பது தண்ணீரைக் கரைப்பானாகக் கொண்டு உருவான ஒரு கரைசலாகும். வேதிச் சமன்பாடுகளில் மூலக்கூற்று வாய்ப்பாடுக்குப் பக்கத்தில் (aq) என்று குறியிட்டு குறிப்பிட்ட அவ்வேதிப்பொருள் ஒரு நீர்க்கரைசல் என்று அடையாளப்படுத்துவார்கள். உதாரணமாக சோடியம் குளோரைடின் நீர்க்கரைசலை NaCl(aq) என்று எழுதுவார்கள். இவ்விடத்தில் நீர் என்ற சொல்லானது நீருடன் தொடர்புடைய அல்லது நீருக்கு இணையான அல்லது நீரில் கரைந்துள்ள என்ற பொருளில் கையாளப்படுகிறது. தண்ணீர் ஒரு சிறந்த கரைப்பான் என்பதாலும் இயற்கையில் அதிகமாக கிடைக்கிறது என்பதாலும் வேதியியல் எங்கிலும் கரைப்பானாகப் பயன்படுகிறது. 

நீர் விலக்கும் வேதிப்பொருட்கள் பெரும்பாலும் தண்ணீரில் கரைவதில்லை ஆனால் நீர்விரும்பும் பொருட்கள் நன்றாகக் கரைகின்றன. உதாரணம்:சோடியம் குளோரைடு. அமிலங்கள் மற்றும் காரங்கள் அறீனீயசு வரையறைகளின் அடிப்படையில் நீர்க்கரைசல்கள் ஆகும்.
நீர்மூலக்கூறுகள் தங்களுக்குள் உண்டாக்குகிற வலுவான கவர்ச்சி விசைகளை எதிர்கொண்டு வெற்றி பெறுகின்ற அல்லது நீர்மூலக்கூறுகளுடன் பொருந்துகின்ற பொருட்கள் தண்ணீரில் கரைகின்றன. மாறாக இத்திறன் இல்லாதப் பொருட்கள் வீழ்படிவாக அடியில் தங்குகின்றன.
நீர்க்கரைசல்களில் நடைபெறும் வினைகள் பொதுவாக இடப்பெயர்ச்சி வினைகளாக உள்ளன. இடப்பெயர்ச்சி வினைகள் என்பவை இரட்டை இடப்பெயர்ச்சி வினையைக் குறிக்கின்ற மற்றொரு பெயாராகும். அதாவது, ஒரு நேர்மின் அயனி இடம்பெயர்ந்து ஒரு எதிர்மின் அயனியுடன் பிணைந்து அயனிப்பிணைப்பை உருவாக்குகிறது. அதே நேர்மின் அயனி பிரிந்து மீண்டும் வேறொரு எதிர்மின் அயனியுடன் பிணைகிறது.

நீர்க்கரைசல்கள் வலுவான மின்பகுளிகளாகச் செயல்பட்டு மின்சாரத்தை நன்கு கடத்துகின்றன. மின்சாரத்தை நன்கு கடத்தாத கரைசல்கள் பலவீன்மான மின்பகுளிகள் எனப்படுகின்றன. வலிமையான மின்பகுளியில் பொருட்கள் முழுமையாக அயனியாகின்றன. வலிமையற்ற மின்பகுளிகளில் உள்ள பொருட்கள் முழுமையாக அயனியாவதில்லை.

மின்கடத்தா கரைசல்களில் பொருட்கள் கரைசலில் கரைந்திருந்தாலும் அவை மூலக்கூறுகளின் ஒருமைப்பாட்டை பேணுகின்றன. அவை அயனிகளாகப் பிரிகை அடைவதில்லை. உதாரணம்: சர்க்கரை, யூரியா, கிளிசரால் மற்றும் மெத்தில்சல்போனைல்மீத்தேன்.

நீர்க்கரைசல்கள் பங்கேற்கும் வேதிச் சமன்பாடுகளை எழுதும் பொழுது வீழ்படிவுகளை கண்டறிவது முக்கியமானதாகும். இதைக் கண்டறிய கரைதிறன் அட்டவனையை பார்க்க வேண்டிய அவசியம் விளைகிறது. கரைகின்ற சேர்மங்கள் நீர்க்கரைசல்களாகும். கரையாதச் சேர்மங்கள் வீழ்படிவுகளாகும். ஆனாலும் அவை எப்பொழுதும் வீழ்படிவாகவே இருப்பதில்லை என்பதையும் கவனிக்க வேண்டும்.

நீர்க்கரைசல் தொடர்பான கணக்கீடுகளைச் செய்யும் போது நீர்க்கரைசல்களின் அடர்த்தி அல்லது மோலார் எண்ணை அறிந்து கணக்கிட்டைச் செய்யவேண்டும். 




</doc>
<doc id="260671" url="https://ta.wikipedia.org/wiki?curid=260671" title="அறை">
அறை

ஒரு அறை () என்பது, ஒரு கட்டிடத்தினுள் தனியாகப் பிரித்தறியக்கூடிய ஒரு இடம் அல்லது வெளி ஆகும். வழமையாக ஒரு அறை பிற அறைகள், வெளிகள் அல்லது நடைவழி போன்றவற்றில் இருந்து உள்ளகச் சுவர்களினாலும், வெளியிடங்களில் இருந்து வெளிப்புறச் சுவர்களினாலும் பிரிக்கப்பட்டிருக்கும். சில அறைகள், பல்பயன்பாடுகளுக்கு உரியவையாகவும், வேறு சில சிறப்புப் பயன்பாடுகளுக்கு உரியனவாகவும் இருக்கக்கூடும். கிறித்துவுக்குப் பல ஆயிரம் ஆண்டுகளுக்கு முன்பே கட்டிடங்கள் அறைகளாகப் பிரிக்கப்பட்டிருந்ததற்கான சான்றுகள் உள்ளன.

தொடக்ககாலக் கட்டிடங்களில், குறிப்பாக வாழிடக் கட்டிடங்களில் படுக்கையறைகள், சமையலறைகள், குளியலறைகள், வரவேற்பறைகள், வேறும் பிற சிறப்புப் பயன்பாடுகளுக்கான அறைகளை அடையாளம் காணமுடியும். மினோவன் பண்பாட்டைச் சேர்ந்த அக்குரோத்திரியில் இடம்பெற்ற அகழ்வாய்வுகள், படிக்கட்டுகள் பொருத்தப்பட்டு ஒன்றன்மீது ஒன்றாக அமைந்த அறைகள் இருந்ததைக் காட்டுகின்றன. குளிர்நீர், சுடுநீர் ஆகியவற்றின் விநியோகத்துக்காக வெண்களிமத்தினால் செய்யப்பட்ட குளாய்கள் பொருத்தப்பட்ட கழுவு கிண்ணங்கள், குளியல் தொட்டிகள் என்பவற்றோடு கூடிய குளியலறைகளும் கண்டுபிடிக்கப்பட்டுள்ளன.

எனினும், சாதாரண மக்களின் பயன்பாட்டுக்கான பழையகாலக் கட்டிடங்களில் அறைகள் பெரும்பாலும் பல்பயன்பாட்டுக்கானவை. நாகரிக வளர்ச்சி காரணமாக கட்டிடங்களின் பயன்பாட்டுச் சிக்கல்தன்மை அதிகரித்தபோது, சிறப்புப் பயன்பாடுகளுக்கான அறைகளின் தேவையும் அதிகரித்தது எனலாம். தற்காலத்தில், தொழில்நுட்ப மேம்பாட்டினால், பல துறைகளிலும் புதிய வளர்ச்சிகள் ஏற்பட்டுள்ளன. மருத்துவத்துறை, கல்வித்துறை, தொழிற்றுறை, விருந்தோம்பற்றுறை போன்ற பல்வேறு துறைகளுக்கான கட்டிடங்களில், புதிய சாதனங்களுக்கும், வசதிகளுக்கும் இடமளிப்பதற்காகச் சிறப்பு அறைகள் தேவைப்படுகின்றன.


</doc>
<doc id="260673" url="https://ta.wikipedia.org/wiki?curid=260673" title="புவனேஸ்வர் தொடருந்து நிலையம்">
புவனேஸ்வர் தொடருந்து நிலையம்

புவனேஸ்வர் தொடருந்து நிலையம், இந்திய இரயில்வேயின் கட்டுப்பாட்டில் உள்ளது. இது ஒடிசாவின் தலைநகரமான புவனேஸ்வரில் அமைந்துள்ளது. இந்திய அளவில் அதிக மக்கள் பயன்படுத்தும் முதல் நூறு தொடர்வண்டி நிலையங்களில் இதுவும் ஒன்று. 

இங்கு இருநூறுக்கும் அதிகமான தொடர்வண்டிகள் நின்று செல்கின்றன.


</doc>
<doc id="260678" url="https://ta.wikipedia.org/wiki?curid=260678" title="ஐக்கிய தொழிற்துறை வங்கி">
ஐக்கிய தொழிற்துறை வங்கி

ஐக்கிய தொழிற்துறை வங்கி (UIB) இந்தியாவில் செயல்பட்டுவந்த வணிக வங்கியாகும். இது, "ஜாதுநாத் ரே" என்பவரால் கல்கத்தாவில் 1940ஆம் ஆண்டில் நிறுவப்பட்டது. 1963இல் "பிரபார்தக் வங்கி", "பங்குரா வங்கி" ஆகிய இரு வங்கிகளை தன்னுடன் இணைத்துக் கொண்டது. மேலும், 1964ஆம் ஆண்டில் "சௌத்தர்ன் வங்கி", "மெட்ரோபொலிடன் வங்கி" ஆகிய இரு வங்கிகளையும் தன்னுடன் இணைத்துக் கொண்டது. 

இவ்வங்கி 1965ஆம் ஆண்டில், இந்தியப் பொதுத்துறை வங்கிகளில் ஒன்றான அலகாபாத் வங்கியுடன் இணைக்கப்பட்டது. இந்த இணைப்பின்போது இதற்கு 145 கிளைகள் இருந்தன. 



</doc>
<doc id="260693" url="https://ta.wikipedia.org/wiki?curid=260693" title="ஜீ சுங்">
ஜீ சுங்

ஜீ சுங் () (பிறப்பு: பெப்ரவரி 27, 1977) என்பவர் ஒரு தென் கொரியா நாட்டு நடிகர் ஆவார். இவர் நியூ ஹார்ட், சீக்ரெட் லவ், கில் மீ, ஹில் மீ, ராயல் பாமிலி போன்ற பல தொலைக்காட்சி தொடர்களில் நடித்ததன் மூலம் புகழ் பெற்ற நடிகர் ஆனார். ஜீ சுங் பிளட் ரெய்ன், ஃபேட் போன்ற சில திரைப்படங்களிலும் நடித்துள்ளார் என்பது குறிப்பிடத்தக்கது. 



</doc>
<doc id="260694" url="https://ta.wikipedia.org/wiki?curid=260694" title="பிஏஈ சூ-பின்">
பிஏஈ சூ-பின்

பிஏஈ சூ-பின் () (பிறப்பு: டிசம்பர் 9, 1976) ஒரு தென் கொரியா நாட்டு நடிகர் ஆவார். இவர் 2002ஆம் ஆண்டு முதல் ஜுமாங், ப்ரில்லியன்ட் லெகசி, டோங் யீ, 49 டேஸ், சீக்ரெட் லவ், போன்ற பல தொலைக்காட்சி தொடர்களில் நடித்ததன் மூலம் புகழ் பெற்ற நடிகர் ஆனார். இவர் ப்ளே ஹை, திகில் கதைகள், 26 இயர்ஸ், மை ரதிமா போன்ற திரைப்படங்களிலும் நடித்துள்ளார் என்பது குறிப்பிடத்தக்கது. 

பிஏஈ செப்டம்பர் 14, 2013ஆம் ஆண்டு இவரது காதலியை திருமணம் செய்துகொண்டார். இவரது மனைவி ஒரு பட்டதாரி ஆவார். இவர்களுக்கு ஜூன் 14, 2014ஆம் ஆண்டு ஒரு ஆண் குழந்தை பிறத்தது. 



</doc>
<doc id="260704" url="https://ta.wikipedia.org/wiki?curid=260704" title="ஐதரசன் புரோமைடு">
ஐதரசன் புரோமைடு

ஐதரசன் புரோமைடு "(Hydrogen bromide )" என்பது HBr என்ற மூலக்கூற்று வாய்ப்பாடு கொண்ட ஓர் ஈரணு மூலக்கூற்றுச் சேர்மமாகும். நிறமற்ற நிலையில் இருக்கும் இவ்வாயு நிறமற்ற நீர்மமாகச் சுருங்குகிறது. ஐதரசன் புரோமைடு வாயு நீரில் கரைந்தால் ஐதரோபுரோமிக் அமிலம் உருவாகிறது. ஐதரசன் புரோமைடு மற்றும் ஐதரோ புரோமிக் அமிலம் என்பவை இரண்டும் வெவ்வேறானவை, ஆனால் ஒன்றுடன் ஒன்று தொடர்புள்ளவை. பொதுவாக வேதியியலாளர்கள் ஐதரோ புரோமிக் அமிலத்தைத்தான் "HBr" என்று குறிப்பிடுவார்கள். இப்பயன்பாடு வேதியல் வல்லுநர்களுக்கு எளிமையான புரிதலையும் மற்றவர்களுக்கு சிறிய குழப்பத்தையும் அளிக்கும்.

ஐதரசன் புரோமைடு தண்ணீரில் நன்றாகக் கரைந்து ஐதரோபுரோமிக் அமிலத்தை உருவாக்குகிறது. அறை வெப்பநிலையில் அதன் எடையில் 68.85 சதவீதம் கரைந்தபிறகு நிறைவுற்ற கரைசலாகிறது. நீர்க்கரைசல்களில் 47.6 சதவீதம் ஐதரசன் புரோமைடு கரைந்துள்ளது. எடையை அடிப்படையாகக் கொண்டு உருவாகும் இதனுடைய கொதிநிலை மாறாக் கலவை 124.3 செல்சியசு வெப்பநிலையில் கொதிக்கிறது. அடர்த்தி குறைவான கரைசல்கள் கொதிநிலை மாறாக் கலவையின் இயைபை எட்டும் வரை தண்ணீரை வெளியேற்றுகின்றன. 

கனிம மற்றும் கரிம புரோமின் சேர்மங்களை உற்பத்தி செயவதில் ஐதரசன் புரோமைடு மற்றும் ஐதரோபுரோமிக் அமிலம் ஆகியவை இரண்டும் முக்கியப் பங்காற்றுகின்ற வினைப்பொருட்களாகும். ஆல்க்கீன்களுடன் ஐதரசன் புரோமைடின் தனி உறுப்புச் சேர்க்கையால் விளிம்புநிலை ஆல்கைல் புரோமைடுகள் உருவாகின்றன.

கொழுப்பு அமைன் வழிபொருட்களுக்கு இப்புரோமைடுகள் முன்னோடிகளாகத் திகழ்கின்றன. இதே போன்று அல்லைல் குளோரைடு மற்றும் பினித்தீனுடன் தனி உறுப்புச் சேர்க்கை வினையில் ஈடுபட்டு முறையே -1- புரோமோ -3- குளோரோபுரோப்பேன் மற்றும் பீனைல்யெத்தில்புரோமைடுகளை உருவாக்குகிறது.

இருகுளோரோமீத்தேனுடன் ஐதரசன் புரோமைடு வினைபுரிந்து வரிசை முறையாக புரோமோகுளோரோமீத்தேன் மற்றும் இருபுரோமோயீத்தேன்களை உருவாக்குகிறது.

அல்லைல் ஆல்ககாலுடன் ஐதரசன் புரோமைடு சேர்த்து வினைப்படுத்தினால் அல்லைல்புரோமைடு தயாரிக்கலாம்.

தொழிற்சாலைகளில் ஐதரசன் புரோமைடு பரவலாகப் பயன்படுத்தப்படுவதில்லை என்றாலும் ஆல்க்கீன்களுடன் சேர்க்கப்பட்டு புரோமோ ஆல்க்கீன்கள் தயாரிக்கப்படுகின்றன. இவை மிகமுக்கியமான கரிமபுரோமின் வகைச் சேர்மங்கள் குடும்பமாகும். அவ்வாறே ஆலோ ஆல்க்கீன்களுடன் HBr சேர்ந்து ஒரிடத்த ஈராலோ ஆல்க்கேன்களை தோற்றுவிக்கிறது. இச்சேர்க்கைகள் மார்க்கோணிக்காவ் விதியைப் பின்பற்றுகின்றன.

HBr ஆல்க்கைன்களுடன் சேர்ந்தும் புரோமோ ஆல்க்கீன்களைத் தருகின்றன. பொதுவாக இவ்வகையான சேர்க்கைகள் முப்பரிமான வேதியியலுக்கு எதிரானவையாகும். 
மேலும், ஈப்பாக்சைடுகள் மற்றும் லாக்டோன்கள் திறப்பிலும் தொகுப்பு முறையில் புரோமோ அசிட்டால்களைத் தயாரிப்பதிலும் ஐதரசன் புரோமைடு பயன்படுகிறது. தவிர பல கரிம வினைகளில் HBr வினையூக்கியாகவும் செயல்படுகிறது.

மின்கலன்களில் பயன்படுத்துவதற்கு HBr பரிந்துரைக்கப்பட்டு வருகிறது.

ஐதரசன் மற்றும் புரோமின் வாயுக்களை 200-400 °செ வெப்பநிலையில் பிளாட்டின வினையூக்கி அல்லது கல்நார் முன்னிலையில் சேர்த்து ஐதரசன் புரோமைடும் ஐதரோபுரோமிக் அமிலமும் தயாரிக்கப்படுகின்றன.

ஐதரசன் புரோமைடு ஆய்வகத்தில் பல்வேறு வழிமுறைகளில் தயாரிக்கப்படுகின்றது. சோடியம் புரோமைடு அல்லது பொட்டாசியம் புரோமைடுடன் பாசுபாரிக் அமிலம் அல்லது நீர்த்த கந்தக அமிலம் சேர்த்து காய்ச்சி வடித்தால் ஐதரசன் புரோமைடு உண்டாகிறது.:
அடர் கந்தக அமிலம் இதற்குப் பயன்படாது ஏனெனில் ஐதரசன் புரோமைடை அது உருவானவுடன் புரோமின் வாயுவாக ஆக்சிசனேற்றம் செய்து விடுகிறது.
ஐதரோபுரோமிக் அமிலத்தையும் பலவழிகலில் தயாரிக்க முடியும். புரோமினை பாசுபரசு மற்றும் நீருடன் சேர்த்து அல்லது கந்தகம் மற்றும் நீருடன் சேர்த்து இதைத் தயாரிக்கலாம்:.
டெட்ராலினை புரோமினேற்றம் செய்தும் மாற்றுவழியில் ஐதரோபுரோமிக் அமிலத்தைத் தயாரிக்கலாம்:. 
புரோமினுடன் பாசுபரசமிலத்தைச் சேர்த்து வினைப்படுத்தியும் இதைத் தயாரிக்கமுடியும்:. 
முப்பீனைல்பாசுபோனியம்புரோமைடை எதிரொழுக்கு சைலீனுடன் வெப்பமுறிவு வினையில் ஈடுபடுத்தினால் ஐதரசன் புரோமைடின் நீரிலி வடிவம் கிடைக்கிறது. 
மேற்கண்ட முறைகளில் தயாரிக்கப்படும் ஐதரசன் புரோமைடானது புரோமின் வாயுவினால் மாசடைந்து காணப்படுகிறது. எனவே இவ்வயுக் கலவையை அறை வெப்ப நிலையில் நாற்குளோரோமீத்தேனில் உள்ள பீனால் அல்லது பொருத்தமான வேறு கரைப்பானின் (2,4,6-முப்புரோமோபீனால் பயன்படுத்தினால் கூடுதலாக HBr கிடைக்கும்) வழியாகச் செலுத்தி தூய்மைப்படுத்தலாம். உயர் வெப்பநிலைகளில் தாமிரத் துருவல்கள் வழியாகச் செலுத்தியும் தூய்மைப்படுத்தலாம்.

ஐதரசன் புரோமைடு அரிப்புத் தன்மை கொண்டது என்பதால் சுவாசிக்க நேரிட்டால் தீங்கை விளைவிக்கும்.


</doc>
<doc id="260709" url="https://ta.wikipedia.org/wiki?curid=260709" title="கர்நாடக சம்பர்க் கிராந்தி விரைவுவண்டி">
கர்நாடக சம்பர்க் கிராந்தி விரைவுவண்டி

கர்நாடக சம்பர்க் கிராந்தி விரைவுவண்டி என்பது இந்திய இரயில்வேயினால் இயக்கப்படும் சம்பர்க் கிராந்தி விரைவுவண்டிகளில் ஒன்றாகும். இது பெங்களூரின் யஷ்வந்த்பூரில் இருந்து தில்லியில் உள்ள ஹசரத் நிசாமுதீன் வரை சென்று திரும்பும்.


</doc>
<doc id="260717" url="https://ta.wikipedia.org/wiki?curid=260717" title="படைச்சிறுத்தை">
படைச்சிறுத்தை

பெரிய புள்ளிச் சிறுத்தை அல்லது படைச்சிறுத்தை (clouded leopard) என்பது பூனைக் குடும்பத்தைச் சேர்ந்த ஒரு விலங்கு ஆகும். இது தென்கிழக்கு ஆசியாவில் காணப்படுகிறது. இமயமலை அடிவாரப் பகுதியில் இருந்து சீனாவரை உள்ளது. பன்னாட்டு இயற்கைப் பாதுகாப்புச் சங்கம் இவ்விலங்கை அழியவாய்புள்ள இனமாக 2008 ஆம் ஆண்டு அறிவித்தது. இதன் மொத்த எண்ணிக்கை 1,0000 என்ற எண்ணிக்கையில் இருந்து மிக வேகமாக குறைந்து வருவதாக கருதப்படுகிறது. இருந்த இவற்றின் எண்ணிக்கை 1000வரை குறைந்திருக்கலாம் என சந்தேகிக்கப்படுகிறது..
இவை பெரிய பூனைகள் மற்றும் சிறிய பூனைகள் இனம் ஆகியவற்றுக்கு இடைப்பட்டதாக கருதப்படுகிறது இது பெரிய பூனைகளை சிறிது ஒத்துள்ளதது ஆனால் சிறுத்தையுடன் நெருக்கமான தொடர்பு இல்லை. இவ்விலங்கு மேகாலயத்தின் மாநில விலங்காகும்.

சாதாரண சிறுத்தையைவிட இந்த சிறுத்தை அளவில் சிறியதாகும். இவற்றின் வால் மிக நீண்டு இருக்கும். உடலில் கருமையான வட்டப்பட்டைகளும், பட்டைகளுக்கு இடையே மங்கலான இடைவெளியும் இருப்பதால் இது இப்பெயர் பெற்றது. இதன் தலையில் புள்ளிகளும், முகத்தில் பட்டைகளும் காணப்படும். வயிற்றிலும், கால்களிலும் முட்டைவடிவ பெரிய கரிய புள்ளிகளும், வாலில் சாம்பல் நிற வளையங்களும் இருக்கும்.பெண் விலங்கு ஆணைவிட சற்று சிறியதாக இருக்கும். 
இந்த சிறுத்தைப்புலியின் எடை 11.5 இல் இருந்து 23 கிலோ (25 மற்றும் 51 பவுண்ட்) இருக்கும். பெண் சிறுத்தைகள் தலை முதல் உடல் வரை 68.6 - 94 செமீ (27.0 to 37.0 அங்குலம்) நீளமும் வால் 61 82 செமீ (24 32 அங்குலம்) நீளம் கொண்டது. ஆண் சிறுத்தைகள் தலையில் இருந்து உடல்வரை நீளம் 81இல் இருந்து 108 செ.மீ (32-43 அங்குலம்) (43 32) நீளமும் வால் 74 முதல் 91 செமீ (29 - 36 அங்குலம்) நீளம் கொண்டது. இவற்றின் தோள் உயரம் 50 இல் இருந்து 55 செமீ (20 to 22 அங்குலம்) வரை வேறுபடுகிறது. 
இந்த சிறுத்தைப்புலிகள் 1860 க்கு பிறகு நேபாளத்தில் அழிந்து விட்டதாக கருதப்பட்டது. ஆனால் 1987 மற்றும் 1988 ல், நான்கு சிறுத்தைகள் நாட்டின் மத்திய பகுதியா சிட்வான் தேசிய பூங்கா மற்றும் போகற பள்ளத்தாக்கு பகுதியில் கண்டுபிடிக்கப்பட்டது. இந்த கண்டுபிடிப்புக்குப் பின் அவை இந்த மிதவெப்ப மண்டல காட்டில் வளர்த்து இனப்பெருக்கம் செய்ய வழிவகை செய்ததால், இவை மேற்கே தங்கள் இனத்தை பெருக்கி எல்லைகளை விரிவாக்கிக் கொண்டது. 
தற்போது இவற்றில் மூன்று கிளையினங்கள் உள்ளதாக அங்கீகரிக்கப்பட்டுள்ளது.


</doc>
<doc id="260719" url="https://ta.wikipedia.org/wiki?curid=260719" title="தீ-சட்டை">
தீ-சட்டை

தீ சட்டை ( T-Shirt ) என்பது ஒருவகை ஆடையாகும். இதன் வடிவம் ஆங்கில எழுத்தான T போன்றிருப்பதால், இதனை தீ-சட்டை என அழைக்கத் தொடங்கினர். இந்த ஆடை பெரும்பாலும் குட்டைக் கைகளையும், காலர் வைக்கப்படாத வட்டமான கழுத்துப் பகுதியையும் கொண்டிருக்கும். 

பெரும்பாலும் பருத்தி நூல்களால் நெய்யப்படும் ஜெர்சி துணிகளால் இந்த ஆடை உருவாக்கப்படும். மற்ற சட்டைகளை விட இது தொடுவதற்கு மென்மையாகவும் இருக்கும். தீ-சட்டைகள் பெரும்பாலும் பெரும் உற்பத்தி தானியங்கித் தொழிற்சாலைகளில் தான் தயாராகின்றன.


</doc>
<doc id="260720" url="https://ta.wikipedia.org/wiki?curid=260720" title="ஜெர்சி துணி">
ஜெர்சி துணி

ஜெர்சி துணிகள் என்பவை ஒருவகைத் துணியாகும். இவை பெருந்தொழிற்சாலைகளில் உற்பத்தி செய்யப்படும் ஆடைகளுக்கு அதிகம் பயன்படுகின்றது. தொடக்கத்தில் உரோமங்களால் இவை நெய்யப்பட்டன, பின்னர் பருத்திப் பஞ்சு, ரோமம், செயற்கை இழை ஆகியவற்றை கலந்து தயாரிக்கின்றனர். மத்திய காலங்களில் ஐரோப்பாவில் அமைந்துள்ள சேனல் தீவுகளில் அமைந்திருக்கும் ஜெர்சி என்ற இடத்தில் முதன்முதலாக தயாரிக்கப்பட்டதால், இந்த துணிகளுக்கு ஜெர்சி துணிகள் என பெயர் பெற்றது. ஒற்றை ஊசியால் இந்த துணிகளை நெய்யலாம். அது மட்டுமல்ல, இந்த துணிகள் எடை குறைவாக தயாரிக்கப்படுகின்றன. எடைகுறைந்த துணிகள் தான் தீ-சட்டைகள் தயாரிக்கவும் பயன்படுத்தப்படுகின்றன. உள்ளாடைகள், மேலாடைகள் போன்றவைகளுக்கும் ஜெர்சி துணிகளே அதிகம் பயன்படுத்தப்பட்டு வருகின்றது.


</doc>
<doc id="260721" url="https://ta.wikipedia.org/wiki?curid=260721" title="வங்காள மத்திய வங்கி">
வங்காள மத்திய வங்கி

வங்காள மத்திய வங்கி அல்லது பெங்கால் சென்ட்ரல் வங்கி வங்காளத்தை அடிப்படையாகக் கொண்டு இயங்கிய இந்திய வணிக வங்கியாகும். இது 1918ஆம் ஆண்டில், "ஜே. சி. தாஸ்" என்பவரால் "வங்காள கடன் நிறுவனம்" (Bengal Loan Company) என்ற பெயரில் தொடங்கப்பட்டது. 1950 திசம்பர் 18 அன்று இவ்வங்கி, "கோமில்லா வங்கி நிறுவனம்", "கோமில்லா ஒன்றிய வங்கி", "ஊக்லி வங்கி" ஆகிய வங்கிகளுடன் இணைந்து இந்திய ஐக்கிய வங்கி என்ற புதிய வங்கி தொடங்கப்பட்டது.


</doc>
<doc id="260722" url="https://ta.wikipedia.org/wiki?curid=260722" title="உலகைக் குலுக்கிய பத்து நாட்கள் (நூல்)">
உலகைக் குலுக்கிய பத்து நாட்கள் (நூல்)

உலகைக் குலுக்கிய பத்து நாட்கள் என்பது சோசலிசவாதியும், அமெரிக்கப் பத்திரிகையாளருமான ஜான் ரீட் என்பவர் எழுதிய "டென் டேய்ஸ் தட் சூக் த வேர்ல்ட்" "(Ten Days That Shook the World)" என்னும் புகழ் பெற்ற ஆங்கில நூலின் மொழிபெயர்ப்பு ஆகும். ரா. கிருஷ்ணையா இந்த நூலைத் தமிழில் மொழிபெயர்த்துள்ளார். உருசியாவில் 1917 அக்டோபரில் இடம்பெற்ற சோசலிசப் புரட்சியின் இறுதிப் பத்து நாட்களில் இடம்பெற்ற நிகழ்வுகள் இந்த நூலில் விளக்கப்பட்டுள்ளன. ரீட் பல போல்செவிக் தலைவர்களோடு நெருக்கமாகத் தொடர்பில் இருந்தவர். இந்நூலில் உள்ள பெரும்பாலான விடயங்கள் ரீடின் நேரடி அநுபவங்களின் வாயிலாகப் பெறப்பட்டவை. இந்நூலை எழுதிமுடித்த சிலநாட்களிலேயே ரீட் விசக் காய்ச்சலினால் இறந்துவிட்டார். மாசுக்கோவில் சோவியத் தலைவர்களுக்காக ஒதுக்கப்பட்ட இடத்தில் இவரது உடலும் அடக்கம்செய்யப்பட்டது.

"வீறுகொண்டு எழுந்த வரலாறு, கண்கொண்டு அதைக் கண்டேன். அந்த வரலாற்றில் ஒரு கீற்றே இந்தப் புத்தகம். நவம்பர் புரட்சியை விவரமாய்ச் சித்தரிப்பதே அல்லாமல் இப்புத்தகம் வேறொன்றும் செய்ய முயலுவதாய்க் கூறிக்கொள்ளவில்லை." என்றவாறு இந்நூலுக்கு ரீட் எழுதிய முன்னுரையில் தெரிவித்துள்ளார். எனவே, தான் நேரடியாக அறிந்துகொண்ட தகவல்களையும், நம்பத்தகுந்த பிற மூலங்களில் இருந்து பெற்றுக்கொண்ட தகவல்களையும் பயன்படுத்தி அக்டோபர் புரட்சிபற்றி விபரிப்பதே நூலாசிரியரின் நோக்கம் என்பது வெளிப்படை.



</doc>
<doc id="260723" url="https://ta.wikipedia.org/wiki?curid=260723" title="செயற்கை இழை">
செயற்கை இழை

செயற்கை இழைகள் ("synthetic fibers", "synthetic fibres") என்பவை விலங்குகள், தாவரங்களிலிருந்து பெறப்படும் மூலப் பொருட்களைக் கொண்டு அறிவியல் ஆய்வாளர்களால் உருவாக்கப்பட்ட இழைகள் ஆகும். பட்டுப் பூச்சிகள், சிலந்திகள், புழுக்கள் போன்றவைகளிடம் இருந்து கிடைக்கக் கூடிய இயற்கையான இழைபுரிகளை தண்ணீர், காற்று போன்றவைகளை பயன்படுத்தி பிரித்தெடுத்து நூலாக சுற்றி அதனைக் கொண்டு செயற்கையான முறையில் இவ்வகை செயற்கை இழைகள் உருவாக்கப்படும். முன்னர் பெட்ரோ வேதிப் பொருட்களிலிருந்து கிடைக்கப்படும் பாலிமர்களிலிருந்தே செயற்கை இழைகள் தயாரிக்கப்பட்டு வந்தன. சில செயற்கை இழைகளை தாவரங்களின் உட்பொருட்களைக் கொண்டும் தயாரிக்கின்றனர்.


</doc>
<doc id="260731" url="https://ta.wikipedia.org/wiki?curid=260731" title="1721">
1721

1721 (MDCCXXI) ஒரு புதன்கிழமையில் துவங்கிய ஒரு கிரிகோரியன் சாதாரண (நெட்டாண்டு அல்ல) ஆண்டு ஆகும். 11 நாட்கள் பின்தங்கிய பழைய ஜூலியன் நாட்காட்டியில் இது ஞாயிற்றுக்கிழமையில் ஆரம்பமானது.




</doc>
<doc id="260734" url="https://ta.wikipedia.org/wiki?curid=260734" title="1720">
1720

1720 (MDCCXX) ஒரு திங்கட்கிழமையில் துவங்கிய ஒரு கிரிகோரியன் நெட்டாண்டு ஆகும். 11 நாட்கள் பின்தங்கிய பழைய ஜூலியன் நாட்காட்டியில் இது வெள்ளிக்கிழமையில் ஆரம்பமானது.





</doc>
<doc id="260736" url="https://ta.wikipedia.org/wiki?curid=260736" title="அன்னை தெரசா மகளிர் பல்கலைக்கழகம்">
அன்னை தெரசா மகளிர் பல்கலைக்கழகம்

அன்னை தெரசா மகளிர் பல்கலைக்கழகம் (Mother Teresa Women's University) தமிழ்நாட்டுப் பல்கலைக்கழகங்களுள் ஒன்றாகும். இது கல்வி வழி பெண்களை முன்னேற்றுவதை தம் இலக்காகக் கொண்டு செயல்படும் கல்வி நிறுவனம் ஆகும். 1984 ஏப்ரலில் சரி நிகர் சமானம் என்ற பாரதியின் மொழியை இலக்காகக் கொண்டு அவரது நூற்றாண்டு விழாக் கொண்டாட்டத்தின் ஒரு பகுதியாகத் தொடங்கப்பட்டது. அத்தருணத்தில் தனது மகத்தான சேவைக்காக நோபல் விருதைப் பெற்ற அன்னை தெரசாவை அங்கீகரிக்கும் வகையில் அவரது பெயரைப் பல்கலைக்கழகத்துக்குச் சூட்டியதுடன், அவரது கரங்களால் கொடைக்கானலில் அடிக்கல் நாட்டச் செய்துத் துவக்கப்பட்டது. தொடக்கத்தில் கொடைக்கானலில் உருவாக்கப்பட்டுப் பின்னர் 1990 இல் சென்னைக்கு மாற்றப்பட்டு மீண்டும் கொடைக்கானலுக்கு 1994 இல் மாற்றப்பட்டது. இதன் மையங்கள் கொடைக்கானல், மதுரை மற்றும் சென்னையில் உள்ளன. இங்கு பட்டப்படிப்பு, பட்ட மேற்படிப்பு, இளநிலை ஆய்வுப்படிப்பு, முனைவர் பட்ட ஆய்வு, ஆசிரியர் பயிற்சிப்பட்ட வகுப்பு, சான்றிதழ் வகுப்புகள், சுய தொழில் பயிற்சி வகுப்புகள் நடத்தப்படுகின்றன.



</doc>
<doc id="260752" url="https://ta.wikipedia.org/wiki?curid=260752" title="சிங்கப்பூர் நாடாளுமன்றம்">
சிங்கப்பூர் நாடாளுமன்றம்

சிங்கப்பூரின் சட்டவாக்க அவையை, சிங்கப்பூர் குடியரசுத் தலைவரும், சிங்கப்பூர் நாடாளுமன்றமும் இணைந்து நடத்துகிறது. ஓரவை முறைமையில் அமைந்துள்ள சிங்கப்பூர் நாடாளுமன்றம், மக்களால் தேர்தெடுக்கப்பட்ட நாடாளுமன்ற உறுப்பினர்கள், தொகுதியற்ற நாடாளுமன்ற உறுப்பினர்கள், பரிந்துரைக்கப்பட்ட நாடாளுமன்ற உறுப்பினர்கள் எனப் பல்வேறு தரப்பினரையும் கொண்டுள்ளது. 

2011-ம் ஆண்டு நடைபெற்ற பொதுத்தேர்தலில் 87 நா நாடாளுமன்ற உறுப்பினர்கள் தேர்ந்தெடுக்கப்பட்டனர்; 3 தொகுதியற்ற நாடாளுமன்ற உறுப்பினர்கள் 12-ம் நாடாளுமன்றத்திற்கு சேர்க்கப்பட்டனர். முதல் அமர்வின் போது 9 பரிந்துரைக்கப்பட்ட நாடாளுமன்ற உறுப்பினர்கள் சேர்க்கப்பட்டனர். இவர்களுடைய பதவிக்காலம், 9 அக்டோபர் 2016 உடன் முடிவடைகிறது.






</doc>
<doc id="260754" url="https://ta.wikipedia.org/wiki?curid=260754" title="ஹொன்னாவரா">
ஹொன்னாவரா

ஹொன்னாவரா என்னும் துறைமுக நகரம், இந்திய மாநிலமான கர்நாடகத்தின் வடக்கு கன்னட மாவட்டத்தில் உள்ளது. இது ஹொன்னாவரா வட்டத்தின் தலைமையகம் ஆகும்.
இது அரபிக்கடலை ஒட்டி அமைந்துள்ளது. இது 9.38 சதுர கி.மீ பரப்பளவைக் கொண்டது.

இந்த நகராட்சி 18 வார்டுகளைக் கொண்டது.

இது கும்டா சட்டமன்றத் தொகுதிக்கும், உத்தர கன்னட மக்களவைத் தொகுதிக்கும் உட்பட்டது..



</doc>
<doc id="260756" url="https://ta.wikipedia.org/wiki?curid=260756" title="தமிழ்நாட்டில் காணப்படும் பட்டாம்பூச்சிகளின் பட்டியல்">
தமிழ்நாட்டில் காணப்படும் பட்டாம்பூச்சிகளின் பட்டியல்

தமிழ்நாட்டில் காணப்படும் பட்டாம்பூச்சிகளின் பட்டியல் கீழே தரப்பட்டுள்ளது. தமிழகத்தில் 319 வண்ணத்துப்பூச்சியினங்கள் பதிவாகியுள்ளன.






இக்குடும்பத்தில் 34 சிற்றினங்கள் பதிவாகியுள்ளன.




































































































































































</doc>
<doc id="260758" url="https://ta.wikipedia.org/wiki?curid=260758" title="மார்க்சின் தொழில்நுட்ப வரலாற்றுக் குறிப்பேடுகள்">
மார்க்சின் தொழில்நுட்ப வரலாற்றுக் குறிப்பேடுகள்

காரல் மார்க்சு தொழில்நுட்ப வரலாறு பற்றிப் பல குறிப்பேடுகளை எழுதியுள்ளார். இவை வெளியிடப்படாமலே உள்ளன. இவை உள்ள இடமும் நெடுங்காலமாகத் தெரியவில்லை, என்றாலும் இவை முன்பு மார்க்சிய எழுத்தாளர்களால் படித்து விவாதிக்கப்பட்டுள்ளன. "தொழில்நுட்பமும் அயன்மையாதலும் பற்றி காரல் மார்க்சு" எனும் அண்மை ஆய்வை செய்த முனைவர் ஏமி வெண்டுலிங் அவற்றைப் பார்த்திருக்கலாம்.

மாஸ்கோ ஆவணக் காப்பகத்தில் இருந்தபோது இவற்றை கியார்கி லுகாக்சு ஆய்வு செய்துள்ளார். இவர் 1925இல் "புது இடதுசாரி மீள்பார்வை" ("New Left Review") இதழ் எண் 39, செப்டம்பர்/அக்டோபர் 1966இன் ஆங்கிலப் பதிப்புக்கு எழுதிய ஒரு கட்டுரையில் இவற்றை மேற்கோள் காட்டி புக்காரினின் தேவையற்ற தொழில்நுட்பவியத்தை விமர்சனம் செய்துள்ளார். "வரலாறும் வகுப்புணர்வும் (வர்க்க உணர்வும்)" எனும் 1967ஆம் ஆண்டுக் கட்டுரையின் 1971ஆம் ஆண்டு மெர்லினுடைய மொழிபெயர்ப்புக்கு எழுதிய முன்னுரையில் பக்கம்-xxxiii பற்றிய விமர்சனத்தின் முறையியல் முக்கியத்துவம் குறித்து குறிப்புரை ஒன்று கொடுத்துள்ளார்.

எங்கெல்சு தொழிநுட்பம் பற்றி மார்க்சு திரட்டிய குறிப்புகள் அவரது சிறப்புப் பணிகளில் ஒன்றாகும் எனத் தங்கள் இருவரின் அறிவுசார் வேலைப்பிரிவினை குறித்த விளக்கக் கடிதத்தில் குறிப்பிட்டுள்ளார். 
ஏங்கல்சுக்கு மார்க்சு 1863 ஜனவரி 28இல் எழுதிய கடித்த்தில் இக்குறிப்பேடுகளைப் பற்றி மேற்கோள் காட்டி இவ்வாறு கூறுகிறார்: … நான் எனது தொழில்நுட்பச் சுருக்கங்கல் அடங்கிய குறிப்பேடுகளை மீண்டும் படித்தேன். தொழிலாளர்களுக்கான நடைமுறை வகுப்பு எடுக்க (செய்முறைகளைப் பற்றி மட்டும்) பேரா. வில்லிசைக் கேட்டுள்ளேன். (இது ஃஅக்சிலீ விரிவ்ரைகள் ஆற்றிய புவியியல் நிறுவனத்தில் நட்த்தப்படும்)… தொழிநுட்ப வரலாற்றுக் குறிப்புகளை மீளப் படித்தபோது வெடிமருந்துக் கண்டுபிடிப்பு மட்டுமன்றி, காந்தத் திசைக்காட்டியும் அச்சுத் தொழில்நுட்பமும் 16- 18ஆம் நூற்றாண்டுகளின் முதலாளியப் பொருளியல் வளர்ச்சிக்கு வேண்டப்படும் ஆயத்தங்களாகும் என்ற முடிவுக்கு வந்தேன். இக்காலகட்டத்தில் தான் கைவினைமுறையில் இருந்து பெருந்தொழிலக முறைக்கு சமூகப் பொருளாக்கம் (Production) மாறியது. இந்த இரு பொருளாயத அடிப்படைகளும் சார்ந்துதான் எந்திரமயத் தொழிலகங்கள் உருவாகியுள்ளன … 
தொழில்நுட்ப வளர்ச்சி குறித்து தனக்குள்ள ஆர்வம் பற்றி மார்க்சு தன் எழுத்துகளின் ஊடே அடிக்கடி மேற்கோள்களைச் சுட்டியுள்ளர். இந்தக் குறிப்புகளோடு மேலும் தன் மூலதனம் நூலின் தொகுதி ஒன்றில் "எந்திரங்களும் பேரளவுத் தொழிலகங்களும்" என்ற இயலின் தொடக்கப் பெரிய அடிக்குறிப்பில் தொழில்நுட்பம் பற்றிய உய்யநிலை வரலாற்றின் தேவையைக் குறிப்பிடுகிறார்.

நேத்தன் உரோசன்பெர்கு "தொழில்நுட்ப மாணவராக மார்க்சு" எனும் கட்டுரையைத் தன் "கரும்பேழைக்குள்" இணையத் தளத்தில் வெளியிட்டுள்ளார். மேலும் காண்க, "Karl Marx on Technology and Alienation" - Amy E. Wendling, 2009


</doc>
<doc id="260765" url="https://ta.wikipedia.org/wiki?curid=260765" title="சிறுத்தைப் பூனை">
சிறுத்தைப் பூனை

சிறுத்தைப் பூனை (leopard cat) என்பது ஒரு சிறிய காட்டுப் பூனை ஆகும். இது பார்க்க சின்னஞ்சிறு சிறுத்தை போன்ற தோற்றத்தில் இருக்கும். இவை தென் மற்றும் கிழக்கு ஆசியாவின் காட்டுப்பகுதிகளில் காணப்படுகின்றன. 2002 ஆம் ஆண்டு முதல் இது தீவாய்ப்பு கவலை குறைந்த இனம் என்று செம்பட்டியலில் இடம்பெற்றது. இது பரவலாக இருந்தாலும், அது வாழ்விட இழப்பு மற்றும் வேட்டையாடுதல் அச்சுறுத்தலுக்கு உள்ளாகியுள்ளது.
சிறுத்தை பூனை கிளையினங்கள் நிறம், வால் நீளம், மண்டை வடிவம் மற்றும் அளவுகளால் வேறுபடுகிறன. 

சிறுத்தைப் பூனையின் அளவு என்பது வீட்டுப் பூனையின் அளவு ஆகும். இது காண்போரை கவரும் வண்ணம் கொண்டிருக்கும். வெளிரிய மஞ்சள் நிற உடலும், அதில் சாம்பல் அல்லது கருப்பு நிறப் புள்ளிகளும் இருக்கும். நீண்ட கால்கள் மற்றும் சிறிய தலையில் இரு முக்கிய இருண்ட கோடுகள் செல்லும். வெப்ப மண்டலங்களில் , சிறுத்தை பூனைகள் 0.55 முதல் 3.8 கிலோகிராம் எடைகொண்டதாகவும், 38.8 இல் இருந்து 66 செமீ (15.3 இல் இருந்து 26.0 அங்குலம்) நீளம் உடையதாகவும், 17.2 இல் இருந்து 31 செமீ (6.8 இல் இருந்து 12.2 அல்குல) நீள வால் கொண்டவை. 

இவை ஊணுண்ணிகள் ஆகும். இவை சிறு பாலூட்டிகள், பல்லிகள், பறவைகள் ஆகியவற்றை உண்கிறது.


</doc>
<doc id="260771" url="https://ta.wikipedia.org/wiki?curid=260771" title="இலாரன்சு ஆகுபென்">
இலாரன்சு ஆகுபென்

இலாரன்சு ஆக்பென் ("Lawrence Hogben", 14 ஏப்பிரல் 1916 – 20 சனவரி 2015) என்பவர் நியூசிலாந்திற் பிறந்த அரச கடற்படை அலுவலரும் வானிலையியலாளரும் ஆவார். இவர் 1944இல் இரண்டாம் உலகப் போர் நட்புநாடுகளுக்காக நார்மண்டியில் தரையிறங்கலுக்காகத் தேவையான வானிலையியல் தரவுகளை முன்கணித்தவர். இவர் 1941ஆம் ஆண்டின் கிரீக்சுகடற்படைப் போரிலும் ஈடுபட்டுள்ளார். இதில் பிசுமார்க் போர்க்கப்பலைத் தேடி வேட்டையாடினார். மேலும் இவர் பேரண்டுக் கடற்போரிலும் 1942இல் கலந்துகொண்டார். எனவே போர்ச்சேவைகளுக்காக இவருக்கு பிரித்தானிய ஒன்றிய அரசின் தகவுறு சிலுவைச் சேவை விருது, அமெரிக்காவின் மணிவெண்கல நாண்மீன் பதக்கம் ஆகியன தரப்பட்டன. இரண்டாம் உலகப் போர் முடிந்ததும் குடிநல வானிலையாளராகப் பணிபுரிந்தார். பின்னர் ஐரோப்பா முழுவதும் உள்ள பல்வேறு இடங்களில் இம்பீரியல் வேதியியல் தொழிலகத்துக்காகப் பணிபுரிந்தார். வாழ்க்கையின் பிற்பகுதியில் தென்பிரான்சில் ஓய்வு பெற்றார். இவர் பன்னாட்டு ரோட்டரி சங்கத்தின் முனைவான உறுப்பினராக இருந்தார்.



</doc>
<doc id="260773" url="https://ta.wikipedia.org/wiki?curid=260773" title="தெலூரால்">
தெலூரால்

தெலூரால்கள் "(Tellurols)" என்பவை ஆல்ககால்கள் மற்றும் பீனால்களை ஒத்த வரிசைச் சேர்மங்களாகும். ஆக்சிசன் அணுக்களுக்குப் பதிலாக ஆல்ககால் மற்றும் பீனால் சேர்மங்களில் தெலூரியம் அணுக்கள் இடம்பெற்றிருக்கும்.தெலூரால்கள், செலினால்கள் மற்றும் தையால்கள் யாவும் ஒரேவகையான பண்புகளைக் கொண்டுள்ளன. கரிம தெலூரியம் சேர்மங்களுக்கு தெலூரால்கள்தான் அடிப்படை என்றாலும் நிலைப்புத்தன்மை இல்லாத காரணத்தால் அவை அதிகமாக முக்கியத்துவம் பெறவில்லை. தெலூரோயெசுத்தர்களும் தெலூரோசயனேட்டுகளும் தெலூராலில் இருந்து தருவிக்கப்படும் வழிப்பொருட்களாகும்.

ஆல்க்கைல்தெலூரால்கள் மஞ்சள் நிறத்தில் நீர்மங்களாகவும் கடுமையான நெடியுடனும் காணப்படுகின்றன. அரைல்தெலூரால்கள் நிறமற்ற படிகங்களாக உருவாகின்றன. இவைகளைக் காட்டிலும் கரிமவுலோகதெலூரால்கள் அதிக நிலைப்புத் தன்மையுடன் காணப்படுகின்றன. குறைந்த நிலைப்புத்தன்மை உடைய இச்சேர்மங்களின் வாய்ப்பாடுகள் (MeSi)CTeH, (MeSi)SiTeH, மற்றும் (MeSi)GeTeH என்று அமைகின்றன.

தெலூரால்களின் அமிலத்தன்மையை ஐதரசன் தெலூரைடின் (H2Te) அமிலத்தன்மை மற்றும் பிரிகை மாறிலி ஆகிய கூறுகளின் அடிப்படையில் ஊகித்து அறியமுடியும். ஐதரசன் தெலூரைடின் அமிலத்தன்மை எண், pKa 2.64 ஆகவும் அதன் பிரிகை மாறிலி 2.3 × 10−3.5.ஆகவும் இருக்கிறது. ஐதரசன் சல்பைடு மற்றும் ஐதரசன் செலினைடு ஆகிய சேர்மங்களைக் காட்டிலும் ஐதரசன் தெலூரைடின் அமிலத்தன்மை எண் குறைவாகவும் பிரிகை மாறிலியின் மதிப்பு அதிகமாவும் இருக்கிறது. 

ஐதரசன் பிணைப்பு இச்சேர்மத்தில் இல்லை என்ற காரணத்தினால் தெலூரால்கள் குறைவான கொதிநிலையைக் கொண்டுள்ளன என்பதை அறிய முடியும். தெலூரால்களில் இருக்கும் Te–H பிணைப்புகள் வலிமையற்றவை. இவை வெப்பத்தால் எளிமயாக ஆக்சிசனேற்றம் மற்றும் சிதைவுகளை அடைகின்றன. புறவூதாக் கதிர்களும் கூட தெலூரால்களை சிதைவடையத் தூண்டுகின்றன. மீத்தேன் தெலூரால் இருமெத்தில் இருதெலூரைடு மற்றும் ஐதரசன் என இரண்டாகச் சிதைவடைகிறது. 

எத்தனால்தெலூரால் என்ற சேர்மமே முதன்முதலில் தயாரிக்கப்பட்ட தெலூரால் ஆகும். 1926 ஆம் ஆண்டு கிரிக்னார்டு காரணியைப் பயன்படுத்தி இச்சேர்மம் தயாரிக்கப்பட்டது. அடிக்கடி பயன்படுத்தப்படும் தயாரிப்பு முறையாக இருப்பது, இருதெலூரைடுகளை (R2Te2) ஒடுக்குதல் முறையில் தெலூரால்களாக மாற்றும் முறையே ஆகும். 



</doc>
<doc id="260780" url="https://ta.wikipedia.org/wiki?curid=260780" title="மினெர்வா">
மினெர்வா

மினெர்வா என்பவர் ஓர் உரோமானியப் பெண் கடவுள் ஆவார். இவர் கலை, ஞானம், வர்த்தகம், மற்றும் யுத்த தந்திரம் போன்றவற்றுக்கான கடவுள் ஆவார். ஜுப்பிட்டரின் தலையிலிருந்த ஆயுதங்களில் இருந்து இவர் அவதரித்தார். இவர் கிரேக்கப் பெண் கடவுளான ஏதெனாவிற்கு ஒப்பானவர். இவர் இசை, கவிதை, மருத்துவம், ஞானம், வர்த்தகம், நெய்தல், கைவினைப்பொருட்கள் மற்றும் மாயாஜாலத்திற்குமான கற்புத் தெய்வம் (Virgin goddess) ஆவார். இவரது வாகனம் ஆந்தை ஆகும்.



</doc>
<doc id="260786" url="https://ta.wikipedia.org/wiki?curid=260786" title="டீ கொன்சன்டஸ்">
டீ கொன்சன்டஸ்

டீ கொன்சன்டஸ் (Dii Consentes) என்பது உரோமானியத் தொன்மவியலில் காணப்படும் பிரதான பன்னிரு கடவுளரையும் குறிக்கும். இவர்களுள் அறுவர் ஆண்களும் கடவுளரும் ஏனைய அறுவர் பெண் கடவுளரும் ஆவர். கிமு மூன்றாம் நூற்றாண்டளவில் வாழ்ந்த எனியஸ் எனும் கிரேக்கக் கவிஞர் இப்பன்னிரு கடவுளரையும் பட்டியற்படுத்தியுள்ளார். அவர்கள் முறையே,



</doc>
<doc id="260788" url="https://ta.wikipedia.org/wiki?curid=260788" title="பஞ்சாப் செஞ்சூரியன் வங்கி">
பஞ்சாப் செஞ்சூரியன் வங்கி

பஞ்சாப் செஞ்சூரியன் வங்கி (முன்னதாக செஞ்சூரியன் வங்கி) இந்தியாவில் செயற்பட்டுவந்த தனியார்த் துறை வணிக வங்கியாகும். மும்பையை தலைமையிடமாகக் கொண்டு செயற்பட்ட இவ்வங்கிக்கு நாடு முழுவதும் 403 கிளைகளில் 5000க்கும் மேலான பணியாளர்களும் பணியாற்றினர். இதன் பங்குகள் இந்தியப் பங்கு மாற்றகங்கள் மட்டுமின்றி லக்சம்பர்க் நாட்டின் பங்கு மாற்றகத்திலும் பட்டியலிடப்பட்டன. 2008 மே 23 அன்று எச்டிஎஃப்சி வங்கி, இவ்வங்கியை வாங்கி தன்னுடன் இணைத்துக் கொண்டது.


</doc>
<doc id="260789" url="https://ta.wikipedia.org/wiki?curid=260789" title="ஐதரசன் தெலூரைடு">
ஐதரசன் தெலூரைடு

ஐதரசன் தெலூரைடு "(Hydrogen telluride)" என்பது HTe. என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமாகும். தெலூரியத்தின் எளிய ஐதரைடு சேர்மமான இது மிக அரிதாகவே காணப்படுகிறது. ஏனெனில் ஐதரசன் தெலூரைடு மிகவிரைவாக இதன் பகுதிப் பொருட்களாகச் சிதைவடைந்து விடுகிறது. இருப்பினும், இதனுடைய வளிமநிலையால் மிகக் குறைவான அடர்த்தியுடன் நீண்ட நேரம் நிலைப்புத்தன்மையுடன் இருக்கமுடியும். இதை அழுகும் பூண்டின் நெடியைக் கொண்டு உணர முடியும். அதிகமான அடர்த்தி நிலைகளில் கலக்கும் அழுகல் நாற்றம் மூலமாகவும் உணரலாம். Te–H பிணைப்பைக் கொண்ட பெரும்பாலான சேர்மங்கள் எளிதில் ஐதரசனை இழப்பதால் அவை நிலைப்புத் தன்மையற்றுக் காணப்படுகின்றன. வேதி முறை மற்றும் அமைப்பு முறைகளின்படி ஐதரசன் தெலூரைடானது ஐதரசன் செலினைடை ஒத்து இருக்கிறது. இரண்டுமே அமிலத்தன்மையுடன் காணப்படுகின்றன. H–Te–H பிணைப்புகளின் பிணைப்புக் கோணம் 90 ஆகும். ஆவியாகும் தெலூரியம் சேர்மங்கள் விரும்பத்தகாத அழுகிய பூண்டின் நெடியுடையனவாக இருக்கின்றன.

AlTe மற்றும் NaTe போன்ற Te2 உப்புகளை அமிலமாக்கல் மூலம் ஐதரசன் தெலூரைடைத் தயாரிக்க முடியும். சோடியம் மற்றும் தெலூரியம் தனிமங்களை நீரற்ற அமோனியாவுடன் வினைபடுத்துவதன் வழியாக NaTe சேர்மத்தைப் பெறமுடியும். இவ்வினையில் இடைநிலையாக உருவாகும் HTe நிலைப்புத்தன்மை கொண்ட ஒரு அயனியாகும். தெலூரியத்தை NaBH உடன் சேர்த்து ஒடுக்குதல் மூலம் NaHTe சேர்மத்தைத் தயாரிக்க முடியும்.

பொதுவாக நேர் மின்னேற்கும் தெலூரைடு வழிப்பொருட்களை நீராற்பகுத்து தெலூரியம் ஐதரைடுகள் தயாரிக்கப்படுகின்றன. குறிப்பாக அலுமினியம் தெலூரைடில் இருந்து தயாரிப்பதைக் கூறலாம்.

மக்னீசியம் மற்றும் கார உலோக தெலூரைடுகளையும் நீராற்பகுக்கலாம். தெலூரியம் ஐதரைடு அமிலத்தன்மையுடன் இருப்பதால், பொதுவாக இச்செயல் முறைக்கு அமிலம் தேவைப்படுகிறது. மின்னாற்பகுப்பு முறைகளும் வளர்ச்சியடைந்து வருகின்றன.

ஐதரசன் தெலூரைடு ஓரு வெப்பங்கொள் சேர்மமாகும். காற்றில் நிலைப்புத் தன்மை இல்லாமலிருப்பதால் எளிதாக தண்ணீர் மற்றும் தெலூரியமாக ஆக்சிசனேற்றம் அடைகிறது:

கிட்டத்தட்ட பாசுபாரிக் அமிலத்தினை (Ka = 8.1×10−3) ஒத்த அமிலத்தன்மை எண்ணைக் 2.3×10−3.கொண்டுள்ள ஐதரசன் தெலூரைடு பல உலோகங்களுடன் வினைபுரிந்து தெலூரைடுகளைக் கொடுக்கிறது.



</doc>
<doc id="260792" url="https://ta.wikipedia.org/wiki?curid=260792" title="ஐதரோனியம்">
ஐதரோனியம்

வேதியியலில், ஐதரோனியம் ("Hydronium") அல்லது ஒட்சோனியம் ("Oxonium") என்பது நீர்க்கரைசல் நேரயனான HO ஆகும்.


</doc>
<doc id="260793" url="https://ta.wikipedia.org/wiki?curid=260793" title="ஜான் ரீட்">
ஜான் ரீட்

ஜான் சிலாசு "ஜாக்" ரீட் (John Silas "Jack" Reed) (அக்டோபர் 22, 1887 – அக்டோபர் 17, 1920), ஒரு அமெரிக்கப் பத்திரிகையாளரும், கவிஞரும், சோசலிசவாதியும் ஆவார். 1917 ஆம் ஆண்டு அக்டோபரில் இடம்பெற்ற போல்செவிக் புரட்சி குறித்த நேரடி அனுபவங்களை அடிப்படையாக வைத்து அவர் எழுதிய உலகைக் குலுக்கிய பத்து நாட்கள் என்னும் நூல் தொடர்பில் இவர் பெரிதும் அறியப்படுகிறார். இவர் எழுத்தாளரும், பெண்ணியவாதியுமான லூய்சி பிரையன்ட் என்பவரை மணந்தார். ரீட் 1920ல் உருசியாவில் காலமானார். இவரது உடல் முக்கியமான உருசியத் தலைவர்களுக்காக ஒதுக்கப்பட்ட செஞ் சதுக்கத்தில் கிரெம்ளின் சுவர் அருகே அடக்கம் செய்யப்பட்டது. இந்த மதிப்பு இவர் உட்பட இரண்டு அமெரிக்கர்களுக்கு மட்டுமே கிடைத்தது. 

ஜான் ரீட் ஒக்டோபர் 22, 1887 அன்று ஒரிகனின் போர்ட்லாந்து நகரிலுள்ள தனது பாட்டியின் மாளிகையில் சீனப் பணியாளர்களுடன் பிறந்தார்.

உயர்நிலைப் பள்ளி படிப்பு முடித்து ஹார்வர்டு பல்கலைக் கழகத்தில் பயின்றார். ஹார்டுவர்டில் ஜான்ரீடு நான்கு ஆண்டுகள் இருந்தார். செல்வச் சீமான்களின் புதல்வர்களோடு தொடர்பு கொண்டிருந்தார்.பக்திமிக்க சமூகவியல் போதனாசிரியர்களின் விரிவுரைகளைக் கேட்டார். முதலாளித்துவ அரசியல் பேராசிரியர்களின் சொற்பொழிவுகளைக் கேட்டார். கோடீஸ்வர பிரபுக்களின் கோட்டையில் சோஷலிஸ்டு மன்றம் ஒன்றை அமைத்தார். மாணவராக இருக்கும்போதே லம்ப்பூன் என்ற நகைச்சுவை ஏட்டின் ஆசிரியராக இருந்தார்
பெரிய செய்தியேடுகளில் சர்வதேச நிகழ்ச்சிகளை எழுதினார்.மெக்சிகோ குடியானவர் போராட்டம் நடத்திய செய்திகள் பற்றி 
மெட்ரோபாலிட்டன்மற்றும் புரட்சிகர மெக்சிகோ எனும் புத்தகத்திலும் எழுதினார்.

மூலதனத்தினை எதிர்த்து பீட்டர்சன் பாட்டாளி வர்க்கம் புரியும் போர் எனும் நாடகக் காட்சியை எழுதினார். புரட்சி யுகம், கம்யூனிஸ்ட் பத்திரிகைகளின் ஆசிரியராகவும் பணியாற்றினார்.லிபரேட்டர்எனும் ஏட்டிற்கு கட்டுரைகள் எழுதுபவராகவும் இருந்தார். புதிய கம்யூனிஸ்ட் பத்திரிக்கையான தொழிலாளர் குரல் (Voice of labour)ஜான் ரீட்-ஐ ஆசிரியராக கொண்டிருந்தது. இறுதியாக,கர்னீலவ் முதல் பிரேஸ்த்-லித்தோஸ்ஸ்க் வரை என்ற புத்தகம் எழுதி முடிக்கும் முன்பு இறந்து விட்டார்.


</doc>
<doc id="260798" url="https://ta.wikipedia.org/wiki?curid=260798" title="இருமெத்தில் தெலூரைடு">
இருமெத்தில் தெலூரைடு

இருமெத்தில் தெலூரைடு "(Dimethyl telluride)" என்பது (CH)Te என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமாகும் இது ஆங்கிலத்தில் சுருக்கமாக DMTe.என்றும் அழைக்கப்படுகிறது.

காட்மியம் தெலூரைடு மற்றும் பாதரச காட்மியம் தெலூரைடு சேர்மங்களில் உலோகக்கரிம ஆவிநிலை மெலொழுங்கு முறையைப் பயன்படுத்தி மேலொழுங்கு வளர்க்கப் பயன்பட்ட முதல் பொருள் இருமெத்தில் தெலூரைடாகும்

நுண்ணுயிரி வளர்ச்சிதை மாற்றத்தில் ஒரு விளை பொருளாக இருமெத்தில் தெலூரைடு விளைந்ததை 1939 ஆம் ஆண்டு கண்டறிந்தனர். சிலவகையான பூஞ்சைகளும் பாக்டீரியாக்களும் இருமெத்தில் தெலூரைடை உற்பத்தி செய்கின்றன. ( பெனிசிலியம் பிரிவிகால், பி. கிரைசோகெனம் மற்றும் பெனிசிலியம் நொடேட்டம் மற்றும் சூடோமோனாசு புளோரொசீன்)

இருமெத்தில் தெலூரைடின் நச்சுத்தன்மை குறித்த தகவல்களில் தெளிவில்லை. தெலூரியம் அல்லது அதன் சேர்மங்களில் ஒன்றை உட்கொள்ள நேரிட்டால் உடம்பில் இருமெத்தில் தெலூரைடு உற்பத்தியாகிறது. அழுகிய பூண்டின் நெடி இதனை உணர்த்தும். தெலூரியம் நச்சுத்தன்மை கொண்டது என்பது அறிந்த செய்தியாகும்




</doc>
<doc id="260806" url="https://ta.wikipedia.org/wiki?curid=260806" title="கீழடி அகழாய்வு மையம்">
கீழடி அகழாய்வு மையம்

கீழடி தொல்லியல் களம் என்பது இந்தியத் தொல்லியல் ஆய்வு நிறுவனத்தால் அகழாய்வு செய்யப்பட்டு வரும் ஒரு சங்க கால வசிப்பிடம் ஆகும். இந்த அகழாய்வு மையம் தமிழ்நாட்டில் மதுரைக்குத் தென்கிழக்கில் 12 கி.மீ தொலைவில், சிவகங்கை மாவட்டம், திருப்புவனம் வட்டம், திருப்புவனம் ஊராட்சி ஒன்றியம், கீழடி ஊராட்சியில் உள்ள கீழடி கிராமத்தின் பள்ளிச்சந்தை திடல் மேட்டுப்பகுதியில் உள்ளது. 

ஆதிச்சநல்லூர் தொல்லியல் களத்துக்கு அடுத்து இந்தியத் தொல்லியல் ஆய்வு நிறுவனத்தால் தமிழ்நாட்டில் மேற்கொள்ளப்படும் பெரிய அளவிலான அகழாய்வு இதுவேயாகும்.இது வைகைகரையில் உருவான தமிழர்கலாச்சாரத்தைவெளிக்கொணர்கிறது.இது சுமார் 3000 ஆண்டுகளுக்கு மேல் பழமையானது என அங்கு கண்டுபிடிக்கப்பட்ட ஆபரணங்கள் மூலம் காணலாம்.இது பாண்டிசாம்ரஜியத்தின் எச்சங்கள் ஆகும்.இந்த அகழ்வாய்வு சிந்து வெளிநாகரத்திற்கும் முந்தையது..

மதுரையிலிருந்து இராமநாதபுரத்தின் - அழகன்குளம் துறைமுகத்துக்குச் செல்லும் பண்டைய வணிகப் பாதையில், சிவகங்கை மாவட்டத்தில் உள்ள கீழடி என்ற ஊரின் கிழக்கே சுமார் ஒரு கி.மீ தொலைவில், மணலூர் கண்மாயின் மேற்கரையில் உள்ள பள்ளிச்சந்தைத் திடல் என்ற பெயரிலான மண்மேட்டில் இவ்வகழாய்வு தொடங்கப்பட்டது. இவ்விடத்தைச் சுற்றி நிலத்தை உழும்போது பல்வேறு தொல்லியல் எச்சங்கள் கிடைத்துவந்த நிலையில், தரைமட்டத்திலிருந்து இரண்டரை மீட்டர் உயரத்தில் அவ்வளவாக பாதிப்புக்குள்ளாகாது இருந்த இம்மேடு ஆய்வுக்குத் தேர்ந்தெடுக்கப்பட்டது.தற்பொழுது அகழாய்வு செய்யப்பட்டுவரும் இடம் 3.5 கி.மீ சுற்றளவுடன் 80 ஏக்கர் பரப்பளவில் விரிந்துள்ளது. தொன்மையான ஊர்களான கொந்தகை, மணலூர் ஆகியவையும் இப்பகுதியோடு தொடர்ச்சியுற அமைந்துள்ளது குறிப்பிடத்தக்கது.

முதற்கட்டமாக, இந்க் களம் கி.மு. மூன்றாம் நூற்றாண்டில் இருந்து கி.பி பத்தாம் நூற்றாண்டு வரையான காலப்பகுதியைச் சேர்ந்த வசிப்பிடமாக கணிக்கப்பட்டது. மேலதிக உறுதிப்படுத்தல்களுக்காக இந்த அகழ்வாயில் இருந்து இரண்டு மாதிரிகள் (samples) கரிமத் தேதியிடல் முறையில் பகுப்பாய்வு செய்ய அனுப்பட்டது. சூலை 2017 இல் வெளிவந்த இதன் முடிவுகள் இந்த மையம் சுமார் 2,200 ஆண்டுகளுக்கு முன்னையது என்பதை உறுதிசெய்துள்ளன.

வைகையாறு தோன்றும் தேனி மாவட்டம் தொடங்கி கடலில் கலக்கும் இராமநாதபுரம் மாவட்டம் வரை வைகை ஆற்றங்கரையின் அருகமை பகுதிகளில் 2013-14இல் நடத்தப்பட்ட தொல்லியல் ஆய்வுகளின்போது தொல்லியல் எச்சங்கள் உள்ள 293 பகுதிகள் கண்டறியப்பட்டன. இவை களஞ்சியங்கள், வணிகத் தலங்கள், துறைமுகங்கள், வாழிடங்கள், கோயில்கள் என்ற வகையிலானவை. வருசநாட்டிலும், அழகங்குளத்திலும் சிறிய அளவிலான அகழாய்வுகள் செய்யப்பட்டிருந்தன. ஆனால் பெரிய அளவிலான அகழாய்வுகள் இதுவரை நடந்திருக்கவில்லை. இந்நிலையில் பெங்களூருவில் உள்ள இந்திய தொல்பொருள் ஆய்வு துறையின் அகழாய்வுப் பிரிவு-6, மார்ச் 2015 தொடங்கி இப்பகுதியில் ஆய்வு நடத்திவருகிறது. தற்போதைய கட்டம் செப்டெம்பர் 2015இல் நிறைவுபெற்றுவிடும் என்றாலும் இதுவரை கண்டுபிடிக்கப்பட்டுள்ளவற்றின் முக்கியத்துவம் கருதி ஆய்வை மேலும் ஓராண்டுக்கு நீட்டிக்க அனுமதி கோரப்பட்டுள்ளது.

கீழடியில் அருங்காட்சியகம் அமைக்க தமிழ்நாடு அரசு ஆர்வம் காட்டவில்லை எனவும், எந்தவித முயற்சியையும் எடுக்கவில்லை எனவும் இந்தியத் தொல்பொருள் ஆராய்ச்சித் துறை அகழாய்வு பிரிவின் கண்காணிப்பாளர், கி. அமர்நாத் ராமகிருஷ்ணன் கூறியுள்ளார்.

கீழடி அகழாய்வினை இந்தியப் தொல்பொருள் ஆராய்ச்சித் துறையின் அகழாய்வுப் பிரிவு முன்னெடுக்கின்றது. அப் பிரிவினைச் சார்ந்த கி. அமர்நாத் ராமகிருஷ்ணன் கண்காணிப்பு தொல்பொருளியலாளராகத் தலைமை தாங்குகிறார். மேலும் கிருஷ்ணகிரி அரசு கலைக் கல்லூரியின் வரலாற்றுத் துறை இந்த ஆய்வில் பங்கெடுக்கின்றார்கள். துணைப் பேராசிரியர் பி. வெங்டேசுவரன், கே. வடிவேல், கே. வசந்தகுமார். டி பாலாஜி, ஆர். மஞ்சுநாத், ஜி. கார்த்திக் ஆகியோரைக் கொண்ட வல்லுனர் குழுவிற்கு தலைமை தாங்குகின்றார்.

கல்வெட்டியலாளர் வி. வேதாச்சலம் துறைசார் வல்லுனராகக் (Subject Matter Expert) கடைமைபுரிகிறார்.

கிட்டத்தட்ட 48 சதுரக் குழிகள் வெட்டப்பட்டு உறைகிணறுகள், செங்கற் சுவர்கள், கூரை ஓடுகள், மண்பாண்டங்கள், மிளிர்கல் அணிகலன்கள், எலும்புக் கருவிகள், இரும்பு வேல், தமிழி எழுத்து பொறிக்கப்பட்ட பானையோடுகள் எனப் பல்வேறு தொல்லெச்சங்கள் அகழ்ந்தெடுக்கப்பட்டுள்ளன. இலக்கியத்தில் குறிப்பிடப்படும் பாண்டியர்களின் தொல்நகரான "பெருமணலூர்" இதுவாக இருக்கலாம் என்று கருதப்படுகிறது.

கீழடியில் 10 க்கும் மேற்பட்ட கட்டிடங்கள் கண்டறியப்பட்டுள்ளன. ஒரு வளர்ச்சியடைந்த நகரமாக இது திகழ்ந்ததற்கு இது வலுவான சான்றாக உள்ளது. "சங்க காலத்தில் கட்டிடங்களே இல்லை என்ற கூற்றை இந்த அகழ்வாய்வு மாற்றியமைத்துள்ளது".

நீர் வழங்கலும், கழிவுநீர் அகற்றலும் நாகரிக வளர்ச்சியின் முக்கிய மைல்கல்களாகக் கருதப்படுவன. கீழடியில் "சுடுமண் குழாய் மூலம் உருவாக்கப்பட்ட கழிவுநீர் கால்வாய் வசதியுடன் கட்டிடங்கள் இருந்தது கண்டறியப் பட்டுள்ளன."
இங்கு பழங்கால சுடுமண் உறைகிணறுகள்
கண்டறியப்பட்டுள்ளன. இவை பட்டினப்பாலை கூறும் 'உறைகிணற்றுப் புறச்சேரி' என்ற தொடருக்குச் சான்று பகர்வனவாகவும், ஆற்றங்கரைகளிலும், பெரிய குளக்கரைகளிலும் இவ்வாறு உறைகிணறுகள் அமைத்து நீரெடுக்கும் தமிழரின் பண்டைய வழக்கத்தை எடுத்துக்காட்டுவனவாகவும் உள்ளதாகத் தொல்லியல் அறிஞர் வெ. வேதாச்சலம் குறிப்பிடுகிறார்.

வரலாற்றின் தொடக்க காலத்திய செங்கல் கட்டிடச் சான்றுகள் கிடைப்பது மிகவும் அரிதாகக் கருதப்படும் நிலையில் இங்கு பெருமளவில் செங்கல் கட்டிடங்கள் உள்ளது ஆய்வாளர்களின் ஆர்வத்தைத் தூண்டியுள்ளது.

ரோமப் பேரரசுடன் கொண்டிருந்த வணிகத் தொடர்பை மெய்ப்பிக்கும்படியான, வணிகர்களால் கொண்டுவரப்பட்ட ரௌலட் (rouletted), அரிட்டைன் (arretine) வகை மண்பாண்டங்கள் கிடைத்துள்ளன. அழகங்குளத்திலும் இத்தகைய பாண்டங்கள் கண்டுபிடிக்கப்பட்டது குறிப்பிடத்தக்கது. மேலும் வரலாற்றின் தொடக்ககாலத்தைச் சேர்ந்தவையான கருப்பு, சிவப்பு மண்பாண்டத் துண்டுகள், வெள்ளை வண்ணம் பூசப்பட்ட கருப்பு, சிவப்பு மண்பாண்டத் துண்டுகள், செம்பழுப்பு நிற கலவை பூசப்பட்ட மண்பாண்டத் துண்டுகள் ஆகியவையும் கிடைத்துள்ளன. தமிழகத்தில் செம்பழுப்பு நிற ரசட் (russet) கலவை பூசப்பட்ட பாண்டங்கள் இதுவரை கொங்குப் பகுதியிலேயே கிடைத்திருப்பதைக் கொண்டு இப்பகுதி கொங்குப் பகுதியுடனும் வாணிபத் தொடர்பிலிருந்ததாகக் கருதப்படுகிறது.

'ஆதன்', 'உதிரன்', 'திசன்' போன்ற தனிநபர்களின் பெயர்களைக் குறிப்பிடும் தமிழ்எழுத்துக்கள் பொறிக்கப்பட்ட மண்பாண்ட ஓடுகளும் கிடைக்கப்பெற்றுள்ளன.

இங்கு சூது பவளம், பளிங்கு, அகேட் மணிகள், பச்சை, மஞ்சள், நீல நிறக் கண்ணாடி மணிகள் ஆகியவையும் கிடைத்துள்ளன. யானைத் தந்தத்தினாலான தாயக்கட்டைகள், தாமிரத்தாலான கண் மை தீட்டும் கம்பி ஆகியவையும் கிடைத்துள்ளன.
இரும்பாலான அம்பு முனைகள், எழுத்தாணி, சுடுமண் முத்திரை கட்டைகள், தந்தத்தால் ஆன தாயக் கட்டைகள், சுடுமண் பொம்மைகள் உட்பட்ட பல்வேறு அரிய தொல்பொருட்கள் கிடைத்துள்ளன.

கீழடியில் சூன், 2015 ஆம் ஆண்டு வைகை ஆற்றங்கரையை ஒட்டிய பகுதிகளில், இந்தியத் தொல்லியல் ஆய்வகத்தின் கண்காணிப்பாளர் கி. அமர்நாத் ராமகிருஷ்ணன் தலைமையிலான குழு முதல் கட்ட அகழ்வாய்வைத் தொடங்கியது.

2 சனவரி 2016 ஜனவரி அன்று இரண்டாம் கட்ட அகழாய்வு தொடங்கியது. இதில் மருத்துவ குடுவைகள், பழங்கால உறை கிணறுகள், தொழிற்சாலை, அரசு முத்திரை உள்ளிட்ட பல்வேறு ஆவணங்கள் கிடைத்தன.

இரண்டாம் கட்ட அகழாய்வின் முடிவில் 6 ஆயிரத்துக்கும் மேற்பட்ட பொருள்கள் கிடைத்தன. இவற்றை ஆய்வுக்கு உட்படுத்தியபோது 2,200 ஆண்டுகளுக்கு முந்தைய கால கட்டத்தைச் சேர்ந்தவை என உறுதி செய்யப்பட்டுள்ளது.

மூன்றாம் கட்ட அகழாய்வு சனவரி, 2017 முதல் தொல்லியல் துறை கண்காணிப்பாளர் ஸ்ரீராமன் தலைமையில் நடைபெறுகிறது. இப்பணி 30 செப்டம்பர் 2017ல் முடிகிறது. மூன்றாம் கட்டப் பணியில் 400 சதுர மீட்டர் அளவுக்கு 16 குழிகள் தோண்ட இடம் தேர்வு செய்யப்பட்டுள்ளது.

தமிழ்நாடு அரசு தொல்லியல் துறை கீழடியில் நான்காம் கட்ட அகழாய்வு பணி மேற்கொள்ள, தமிழ்நாடு அரசு, பிப்ரவரி, 2018-இல் ரூபாய் 55 இலட்சம் ஒதுக்கி ஆணையிட்டுள்ளது.




</doc>
<doc id="260810" url="https://ta.wikipedia.org/wiki?curid=260810" title="பேக் சுங் கியூன்">
பேக் சுங் கியூன்

பேக் சுங் கியூன் () (பிறப்பு: ஜனவரி 30, 1989) ஒரு தென் கொரியா நாட்டு நடிகர் ஆவார். இவர் 1994ஆம் ஆண்டு முதல் ஸ்வீட் பியர், ட்ரையோ, டமோ, பிக், ஐரிஸ் 2, மெலடி ஒப் லவ் போன்ற பல தொலைக்காட்சி தொடர்களில் நடித்ததன் மூலம் புகழ் பெற்ற நடிகர் ஆனார். இவர் ஃபர்ஸ்ட் லவ், சீனா ப்ளூ, ஸ்பீட் போன்ற திரைப்படங்களிலும் நடித்துள்ளார் என்பது குறிப்பிடத்தக்கது. 



</doc>
<doc id="260811" url="https://ta.wikipedia.org/wiki?curid=260811" title="சீயோ இங்குக்கு">
சீயோ இங்குக்கு

சீயோ இங்குக்கு () (பிறப்பு: அக்டோபர் 23, 1987) ஒரு தென் கொரியா நாட்டு நடிகர் மற்றும் பாடகர் ஆவார். இவர் 2009ஆம் ஆண்டு முதல் லவ் ரெயின், ரேப்லே 1997, மாஸ்டர்ஸ் சன், ஹலோ மான்ஸ்டர் போன்ற பல தொலைக்காட்சி தொடர்களில் நடித்ததன் மூலம் புகழ் பெற்ற நடிகர் ஆனார்.



</doc>
<doc id="260812" url="https://ta.wikipedia.org/wiki?curid=260812" title="லீ ஜோங்-சுக்">
லீ ஜோங்-சுக்

லீ ஜோங்-சுக் () (பிறப்பு: செப்டம்பர் 14, 1989 ) ஒரு தென் கொரியா நாட்டு நடிகர் மற்றும் விளம்பர நடிகர் ஆவார். இவர் 2005ஆம் ஆண்டு முதல் சீக்ரட் கார்டன், ஸ்கூல் 2013, டாக்டர் தி ஸ்ட்ரேஞ்சர், பிநோச்சியோ போன்ற பல தொலைக்காட்சி தொடர்களில் நடித்ததன் மூலம் புகழ் பெற்ற நடிகர் ஆனார். இவர் ஆஸ் ஒன், நோ பிரீதிங் போன்ற திரைப்படங்களிலும் நடித்துள்ளார் என்பது குறிப்பிடத்தக்கது. 



</doc>
<doc id="260813" url="https://ta.wikipedia.org/wiki?curid=260813" title="சின் ககியூன்">
சின் ககியூன்

ஷின் ஹா-க்யூன் () (பிறப்பு: மே 30, 1974) ஒரு தென் கொரியா நாட்டு நடிகர் ஆவார். இவர் 1998ஆம் ஆண்டு முதல் தி ஸ்பை, பிரைன், ஹார்வெஸ்ட் வில்லா, மிஸ்டர். பேக் போன்ற பல தொலைக்காட்சி தொடர்களில் நடித்ததன் மூலம் புகழ் பெற்ற நடிகர் ஆனார். இவர் பல திரைப்படங்களிலும் நடித்துள்ளார் என்பது குறிப்பிடத்தக்கது.



</doc>
<doc id="260814" url="https://ta.wikipedia.org/wiki?curid=260814" title="பார்க் ஹீ-சூன்">
பார்க் ஹீ-சூன்

பார்க் ஹீ-சூன் () (பிறப்பு: பெப்ரவரி 13, 1970) ஒரு தென் கொரியா நாட்டு நடிகர் ஆவார். இவர் 1990ஆம் ஆண்டு முதல் பல திரைப்படங்களிலும் மற்றும் தொலைக்காட்சி தொடர்களிலும் நடித்து வருகின்றார். இவர் பல மேடை நாடகங்களிலும் நடித்துள்ளார் என்பது குறிப்பிடதக்கது.



</doc>
<doc id="260815" url="https://ta.wikipedia.org/wiki?curid=260815" title="ஜின் டே ஹியான்">
ஜின் டே ஹியான்

ஜின் டே ஹியான் () (பிறப்பு: பெப்ரவரி 15, 1981) ஒரு தென் கொரியா நாட்டு நடிகர் ஆவார். இவர் 2001ஆம் ஆண்டு முதல் டிராமா சிட்டி, வைட் லைஸ், குயின் இன்சூ, ஹோட்டல் கிங் போன்ற பல தொலைக்காட்சி தொடர்களில் நடித்ததன் மூலம் புகழ் பெற்ற நடிகர் ஆனார். இவர் பல திரைப்படங்களிலும் நடித்துள்ளார் என்பது குறிப்பிடத்தக்கது. 



</doc>
<doc id="260816" url="https://ta.wikipedia.org/wiki?curid=260816" title="பார்க் ஹே-ஜீன்">
பார்க் ஹே-ஜீன்

பார்க் ஹே-ஜீன் () (பிறப்பு: மே 1, 1983) ஒரு தென் கொரியா நாட்டு நடிகர் ஆவார். இவர் 2006ஆம் ஆண்டு முதல் ஹாட் பிளட், ஈஸ்ட் ஒப் எடேன், மை லவ் ஃப்ரம் த ஸ்டார், பேட் கைஸ் போன்ற பல தொலைக்காட்சி தொடர்களில் நடித்ததன் மூலம் புகழ் பெற்ற நடிகர் ஆனார்.


</doc>
<doc id="260817" url="https://ta.wikipedia.org/wiki?curid=260817" title="ஷின் சுங்-ரோக்">
ஷின் சுங்-ரோக்

ஷின் சுங்-ரோக் () (பிறப்பு: நவம்பர் 23, 1982) ஒரு தென் கொரியா நாட்டு நடிகர் ஆவார். இவர் 2003ஆம் ஆண்டு முதல் மை லவ் ஃப்ரம் த ஸ்டார், லயர் கேம் போன்ற பல தொலைக்காட்சி தொடர்களில் நடித்ததன் மூலம் புகழ் பெற்ற நடிகர் ஆனார். இவர் ஆல் ஃபார் லவ், பிட்ச் ஹை போன்ற திரைப்படங்களிலும் நடித்துள்ளார் என்பது குறிப்பிடத்தக்கது. 



</doc>
<doc id="260818" url="https://ta.wikipedia.org/wiki?curid=260818" title="ஆன் ஜேயுன்">
ஆன் ஜேயுன்

ஆன் ஜேயுன் () (பிறப்பு: 1 ஜூலை 1987) ஒரு தென் கொரியா நாட்டு நடிகர் மற்றும் விளம்பர நடிகர் ஆவார். இவர் 2009ஆம் ஆண்டு முதல் மை லவ் ஃப்ரம் த ஸ்டார், பிளட் போன்ற சில தொலைக்காட்சி தொடர்களில் நடித்ததன் மூலம் பரிசியமான நடிகர் ஆனார். இவர் ஃபேஷன் கிங், வெட்டிங் பைபிள் போன்ற திரைப்படங்களிலும் நடித்துள்ளார் என்பது குறிப்பிடத்தக்கது.



</doc>
<doc id="260820" url="https://ta.wikipedia.org/wiki?curid=260820" title="அந்துவான் து செயிந் தெகுபெறி">
அந்துவான் து செயிந் தெகுபெறி

அந்துவான் து செயிந் தெகுபெறி (பிரஞ்சு: Antoine de Saint-Exupéry)<nowiki>[Note 1]</nowiki><nowiki>[Note 2]</nowiki> (29 June 1900 – 31 July 1944) என்பவர் பிரஞ்சு உயர்குடியைச் சேர்ந்த ஒரு எழுத்தாளர், கவிஞர், விமான ஓட்டுநரும் ஆவார். பிரான்சின் கௌரவமிக்க இலக்கிய விருதைப் பெற்றிருக்கின்றார். அமெரிக்க தேசிய புத்தக விருதையும் பெற்றிருக்கின்றார்.  இவருடைய மிகச் சிறந்த படைப்பாக இவருடைய குட்டி இளவரசன் என்ற குறுநாவல் திகழ்கின்றது. இந்த நாவலில் கவித்துவ வடிவில் விமானம், வானம், நிலம், நட்சத்திரம், இரவு போன்றவைகளை இவர் விவத்திருக்கின்றார்.


</doc>
<doc id="260824" url="https://ta.wikipedia.org/wiki?curid=260824" title="யாழ்சோபு">
யாழ்சோபு

யாழ்சோபு ( ) என்பது ஸ்காட்லாந்தின் செட்லாந்து என்ற இடத்தில் அமைந்திருக்கும் மிகவும் புகழ்பெற்ற தொல்பழங்கால தொல்பொருளியல் தளம் ஆகும். இப் பகுதி செட்லாந்து பெருநிலப் பகுதியின் தென்முனையில் அமைந்திருக்கின்றது. பிரித்தானிய தீவகத்தில் இதுவரையில் கண்டறியப்பட்ட தொல்லியல் தளங்களில் முக்கியமான இடமாக இது கருதப்படுகின்றது.  கிமு 2500-களுக்கு முந்தைய பொருட்கள் முதல் 17-ஆம் நூற்றாண்டைச் சேர்ந்த பொருட்கள் வரை இங்கு கண்டறியப்பட்டுள்ளது. 


</doc>
<doc id="260825" url="https://ta.wikipedia.org/wiki?curid=260825" title="அமில உறுப்பு">
அமில உறுப்பு

அமில உறுப்பு "(Acid radical)" என்பது ஒரு அமிலத்தில் இருந்து ஐதரசன் நேர்மின் அயனியை நீக்கிய பிறகு கிடைக்கின்ற எதிர்மின் அயனியாகும். உதாரணம்: NO மற்றும் SO 




</doc>
<doc id="260830" url="https://ta.wikipedia.org/wiki?curid=260830" title="சிறியானி விஜேவிக்கிரம">
சிறியானி விஜேவிக்கிரம

சிறியானி விஜேவிக்கிரம ("Sriyani Wijewickrama", , பிறப்பு: 26 மார்ச்சு 1969) இலங்கையின் அரசியல்வாதியும், நாடாளுமன்ற உறுப்பினரும் ஆவார்.

இவர் இலங்கை சுதந்திரக் கட்சியின் வேட்பாளராக 2010 நாடாளுமன்றத் தேர்தலில் அம்பாறை மாவட்டத்தில் போட்டியிட்டு 35,810 விருப்பு வாக்குகள் பெற்று நாடாளுமன்றத்திற்குத் தெரிவானார். 2015 தேர்தலில் 49,691 விருப்பு வாக்குகள் பெற்று நாடாளுமன்றத்திற்கு மீண்டும் தெரிவானார்.


</doc>
<doc id="260836" url="https://ta.wikipedia.org/wiki?curid=260836" title="இன்விக்டஸ் (ஆங்கிலக் கவிதை)">
இன்விக்டஸ் (ஆங்கிலக் கவிதை)

இன்விக்டஸ் ("Invictus") என்பது வில்லியம் எர்னஸ்ட் ஹென்லே (1849–1903) எனும் ஆங்கிலக் கவிஞரால் வடிக்கப்பட்ட ஓர் விக்டோரிய கால ஆங்கிலக் குறுங்கவிதை. இது 1875 இல் எழுதப்பட்டு, 1888 இல் வெளிவந்த அவரது முதல் கவிதைத் தொகுப்பான "புக் ஆஃப் வெர்ஸஸின் லைஃப் அன்ட் டெத் (எக்கோஸ்)" என்ற பகுதியில் முதன்முதலில், தலைப்பு எதுவுமின்றி பதிக்கப் பெற்றது. ஆரம்பப் பதிப்புகளில், ஸ்காட்லாந்தைச் சேர்ந்த மாவு மற்றும் உரொட்டி வியாபாரியும், இலக்கியப் புரவலருமான, "ராபெர்ட் தாமஸ் ஹாமில்டன் புரூஸ்" (1846–1899) என்பவருக்கு அர்ப்பணமாக ""To R. T. H. B"" எனும் குறிப்பு இடம் பெறுகிறது. "இன்விக்டஸ்" ("வெல்லமுடியாத" எனப் பொருள் தரும் இலத்தீன் சொல்) எனும் தலைப்பை, "தி ஆக்ஸ்ஃபோர்டு புக் ஆஃப் இங்கிலீஷ் வெர்ஸில்" இக்கவிதை சேர்க்கப்பட்டபோது, அதன் பதிப்பாசிரியர் "ஆர்தர் கிவில்லர்-கௌச்" வழங்கினார்.

ஹென்லேயின் இலக்கியப் புகழுக்கு பெரும்பாலும் இவ்வொற்றைக் கவிதையே காரணம். 1875 இல் ஹென்லேயின் காசநோய் முற்றியதால் ஏற்பட்ட உடற்கோளாறு காரணமாக அவரின் ஒரு காலை நீக்க வேண்டி வந்தது. இக்காலை நீக்கியவுடன் மறு காலையும் நீக்க வேண்டியுள்ளதெனத் தெரியப்படுத்தினர். ஆனால் அவர் புகழ்பெற்ற அறுவை சிகிச்சை மருத்துவரான ஜோசப் லிஸ்டரின் சேவையை நாடினார். அவர் ஹென்லேயின் பாதத்தில் பல அறுவை சிகிச்சைகளை மேற்கொண்டு, எஞ்சிய காலைக் காப்பாற்றினார். மருத்துவமனையில் தேற்றம் பெரும் காலத்தில், பின்னாளில் "இன்விக்டஸ்" என்று வழங்கப்படும் இவ்வரிகளை எழுத உந்துதல் ஏற்பட்டது. தன் வாழ்வின் கடினமான இக்காலக் கட்டமும், வறுமை தோய்ந்த பால பருவ நினைவுகளும் சேர்ந்து, இக்கவிதையின் இயக்கத்திற்கும் அதன் உள்ளார்ந்த பொருளுக்கும் முழு முதல் தூண்டுதலாய் அமைந்தன.




</doc>
<doc id="260837" url="https://ta.wikipedia.org/wiki?curid=260837" title="கட்டடம் நகர்த்தல்">
கட்டடம் நகர்த்தல்

கட்டடம் நகர்த்தல் ("structure relocation") என்பது ஒரு கட்டடம் உள்ள இடத்தில் சாலை விரிவாக்கம் செய்யப்பட இருந்தாலோ அல்லது அந்த இடத்தில் மதிப்புமிக்க வேறு கட்டடம் கட்டுதல் போன்ற நோக்கத்துக்காக கட்டடத்தை இடிக்காமல் அருகில் உள்ள வேறு இடத்திற்கு நகர்த்தி வைத்தல் ஆகும்.

கட்டத்தை நகர்த்த தனியாக சில நிறுவனங்கள் உள்ளன அந்த நிறுவன அதிகாரிகள் முதலில் கட்டடத்தை ஆய்வு செய்கின்றனர். கட்டடத்தை மாற்ற வேண்டிய இடத்தில் புதியதாக கடகால் போடப்படுகிறது. கட்டடத்தின் மின்சார இணைப்பு, குடிநீர் இணைப்பு, புதைசாக்கடை இணைப்பு போன்றவை துண்டிக்கப்படுகின்றன, பிறகு கட்டடத்தின், நான்கு புறமும் பள்ளம் தோண்டப்படுகிறது. பின், பள்ளத்தில் ஜாக்கியை வைத்து, கட்டடத்தை ஜாக்கியின் உதவியால் உயர்துகின்றனர். கீழே இரும்பு பட்டைகள் அமைத்து பட்டைகள் மேல்சக்கரங்கள் கட்டடத்தை தாங்குவதுபோல் அமைக்கப்படுகிறது, சக்கரம் மூலம் கட்டடம் படுக்கவைக்கப்பட்ட ஜாக்கிகளின் உதவியால் சிறிது சிறிதாக நகர்த்தப்படுகிறது. இதன்மூலம் தேவையான தொலைவு கட்டடம் இடம் பெயர்கிறது. இதனால், கட்டடத்திற்கு எவ்வித பாதிப்பும் ஏற்படாது என கூறுகின்றனர்.


</doc>
<doc id="260841" url="https://ta.wikipedia.org/wiki?curid=260841" title="லியோ கோல்டுபெர்கெர்">
லியோ கோல்டுபெர்கெர்

லியோ கோல்டுபெர்கெர் ("Leo Goldberger", பிறப்பு: 28 சூன் 1930) ஓர் உளவியலாளர், எழுத்தாளர், பதிப்பாளர். இவர் புலன் இறக்கம் (sensory depreviation), ஆளுமை, மன இறுக்கம், உளமீட்சி குறித்த ஆய்வுகளுக்காகப் பெயர்பெற்றவர், மேலும் இவர் யூத அழித்தொழிப்பு காலகட்ட டேனிய யூத மீட்புக்காகப் போராடியவர்.இவர் நியூயார்க் பல்கலைக்கழகத்தின் உளவியல் தகைமைப் பேராசிரியர்., இவர் மன நலவாழ்வு ஆய்வு மையத்தின் முன்னாள் இயக்குநர்.

இவருக்கு 1993இல் டென்மார்க் அரசி இரண்டாம் மார்கரெத்தினால் "டன்னெபிராகு ஆணை (வீரச் சிலுவை)", விருது வழங்கப்பட்டது.

கோல்டுபெர்கெர் எழுதிய நூல்கள் பின்வருமாறு:



</doc>
<doc id="260843" url="https://ta.wikipedia.org/wiki?curid=260843" title="அபுதாபி வணிக வங்கி">
அபுதாபி வணிக வங்கி

அபுதாபி வணிக வங்கி பரவலாக ஏடிசிபி, ஐக்கிய அரபு அமீரகத்தைச் சார்ந்த வணிக வங்கியாகும். இது 1985ஆம் ஆண்டில் வரையறு பொறுப்புடன் பொதுப் பங்கு நிறுவனமாக பதிவு செய்யப்பட்டது.

1975ஆம் ஆண்டில் நிறுவப்பட்ட "காலீஜ் வணிக வங்கியுடன்", "எமிரேட்சு வணிக வங்கியையும்", "பெடரல் வணிக வங்கியையும்" இணைத்து இவ்வங்கி உருவாக்கப்பட்டது. அபுதாபி அரசானது "அபுதாபி முதலீட்டு ஆணையம்" வாயிலாக இவ்வங்கியின் 65 விழுக்காடு அளவிலான பங்குகளை வைத்துள்ளது. இதர விழுக்காடு பங்குகளை பிற தொழில் நிறுவனங்களும் பொது மக்களும் வைத்துள்ளனர். மூலதனத்தின் அடிப்படையில் இவ்வங்கி ஐக்கிய அரபு அமீரகத்தில் இயங்கும் பெரிய வங்கிகளில் இதுவும் ஒன்றாகும். இவ்வங்கி வெளியிட்டுள்ள அறிக்கையின்படி இவ்வங்கியானது 2013ஆம் ஆண்டில் 3,620 மில்லியன் திர்கம்களை வருமானமாக ஈட்டியுள்ளது. 2012ஆம் ஆண்டில் இதன் இலாபமானது 2,810 திர்கம்கள் ஆகும்.

ஐக்கிய அரபு அமீரகத்தைச் சார்ந்த பொதுப் பங்கு நிறுவன வங்கியான இது தனிநபர் வங்கி, வணிக வங்கி, முதலீட்டு வங்கி, தொழில்முனைவோர் வங்கி, முகவர், பண மேலாண்மை போன்ற சேவைகளை தமது வாடிக்கையாளர்களுக்கு வழங்கி வருகிறது. 

இவ்வங்கிக்கு ஐக்கிய அரபு அமீரகத்தில் 48 கிளைகளும், இந்தியாவில் மும்பையில் ஒரு கிளையும், பெங்களூருவில் ஒரு கிளையும், ஐக்கிய இராச்சியத்தில் ஒரு கிளையும் செயல்படுகின்றன. 




</doc>
<doc id="260852" url="https://ta.wikipedia.org/wiki?curid=260852" title="ஓ சங்-ஜீன்">
ஓ சங்-ஜீன்

ஓ சங்-ஜீன் () (பிறப்பு: பெப்ரவரி 15, 1980) ஒரு தென் கொரியா நாட்டு நடிகர் மற்றும் செய்தி வாசிப்பாளர் ஆவார். இவர் 2006ஆம் ஆண்டு முதல் மை லவ் ஃப்ரம் த ஸ்டார் போன்ற பல தொலைக்காட்சி தொடர்களில் நடித்ததன் மூலம் பரிசியமான நடிகர் ஆனார்.


</doc>
<doc id="260855" url="https://ta.wikipedia.org/wiki?curid=260855" title="பார்க் யூ-சுன்">
பார்க் யூ-சுன்

பார்க் யூ-சுன் () (பிறப்பு: ஜூன் 4, 1986) ஒரு தென் கொரியா நாட்டு நடிகர், பாடலாசிரியர், நடன கலைஞர் மற்றும் விளம்பர நடிகர் ஆவார். இவர் 2003ஆம் ஆண்டு முதல் ரெயின்போ ரொமான்ஸ், பந்ஜுன் தியேட்டர், மிஸ் ரிப்ளே, ரூப்டோப் பிரின்ஸ், மிஸ்ஸிங் யூ, த்ரீ டேய்ஸ் போன்ற பல தொலைக்காட்சி தொடர்களில் நடித்ததன் மூலம் புகழ் பெற்ற நடிகர் ஆனார். இவர் ஹேமூ, லூசிட் ட்ரீம் போன்ற திரைப்படங்களிலும் நடித்துள்ளார் மற்றும் பல பாடல்களும் பாடியுள்ளார் என்பது குறிப்பிடத்தக்கது. 




</doc>
<doc id="260856" url="https://ta.wikipedia.org/wiki?curid=260856" title="சோய் வோன்-யூங்">
சோய் வோன்-யூங்

சோய் வோன்-யெங் () (பிறப்பு: ஜனவரி 10, 1976) ஒரு தென் கொரியா நாட்டு நடிகர் ஆவார். இவர் 2002ஆம் ஆண்டு முதல் வாரிசுகள் போன்ற பல தொலைக்காட்சி தொடர்களில் நடித்ததன் மூலம் புகழ் பெற்ற நடிகர் ஆனார். இவர் பல திரைப்படங்களிலும் நடித்துள்ளார் என்பது குறிப்பிடத்தக்கது. 



</doc>
<doc id="260859" url="https://ta.wikipedia.org/wiki?curid=260859" title="கூலி, விலை, இலாபம்">
கூலி, விலை, இலாபம்

கூலி, விலை, இலாபம் (Wages, Price and Profit) என்பது, 1865 ஆம் ஆண்டு யூன் மாதம் சர்வதேசத் தொழிலாளர் சங்கப் பொதுக் கவுன்சிலின் கூட்டங்களில் கார்ல் மார்க்சினால் வழங்கப்பட்ட பேச்சின் உரைவடிவம் ஆகும். இது 1865 ஆம் ஆண்டு மே மாத இறுதிப் பகுதிக்கும் சூன் 27 இற்கும் இடையில் எழுத்தாக்கம் செய்யப்பட்டது.

இது கார்ல் மார்க்சின் பொருளாதாரக் கொள்கைகளின் அடிப்படைகளை விளக்குகிறது. இது, அக்காலத்தில் கார்ல் மார்க்சு எழுதிக்கொண்டிருந்த அவரது பொருளாதாரக் கொள்கைகளை விளக்கும் "மூலதனம்" என்னும் விரிவான நூலின் முதல் தொகுதியின் சுருக்கம் எனலாம். மார்க்சின் வாழ்க்கைக் காலத்திலோ அல்லது அவரது நூல்களில் பெரும்பாலானவற்றை வெளியிட்ட ஏங்கெல்சின் காலத்திலோ இப்பேச்சு அச்சில் வெளிவரவில்லை. ஏங்கெல்சு இறந்த பின்னர் மார்க்சின் ஆவணங்களிடையே இதன் கையெழுத்துப் படியும் காணப்பட்டது. இதை மார்க்சின் மகளான எலீனர் அவெலிங் முதன் முதலில் 1898 இல் வெளியிட்டார். ஆங்கிலப் பதிப்பு "பெறுமானம், விலை, இலாபம்" "(Value, Price and Profit)" என்னும் தலைப்பில் வெளியானது. ஆனால், அதன் செருமன் மொழிபெயர்ப்பு கூலி, விலை, இலாபம் (Wages, Price and Profit) என்னும் தலைப்பில் வெளியானது. செருமன் தலைப்பைப் பின்பற்றியே தமிழ் மொழிபெயர்ப்புக்கும் பெயரிடப்பட்டது. 

முதலாளித்துவப் பொருளாதார முறைமையில் கூலி, மிகை மதிப்பு போன்ற கருத்துருக்களை இந்தப் பேச்சில் விளக்கும் கார்ல் மார்க்சு, தொழிலாளர் வகுப்பினரின் நலன்களும், பூர்சுவா வகுப்பினரின் நலன்களும் எவ்வாறு ஒன்றுக்கொன்று எதிரானவையாக இருக்கின்றன என்பதையும் விளக்குகிறார்.

மார்க்சின் இந்தப் பேச்சு இரண்டு பகுதிகளாகப் பிரிக்கப்படலாம். முதலாவது, வெஸ்டனை விமர்சிக்கும் அதேவேளை கூலிக்கான மொத்த நிதி ஒரு மாறிலி என்னும் கருத்தை அடிப்படையாகக் கொண்ட கூலி நிதிக் கோட்பாட்டையும் கடுமையாகச் சாடுகிறது. இரண்டாவது பகுதியில், பெறுமானக் கோட்பாடு, மிகைப் பெறுமானக் கோட்பாடு ஆகியவற்றை விளக்குவதுடன், அவற்றின் விளைவுகளையும் விளக்குகிறது.

இது முதன் முதலில் பதிப்பிக்கப்பட்டபோதே துணைத் தலைப்புக்கள் வழங்கப்பட்டதாகத் தெரிகிறது. இத் துணைத் தலைப்புக்கள் வருமாறு:

முன்குறிப்புக்கள்



</doc>
<doc id="260867" url="https://ta.wikipedia.org/wiki?curid=260867" title="இறைவன் கோயில்">
இறைவன் கோயில்

சன்மார்க்க இறைவன் கோயில் என்பது இந்தியாவில் செதுக்கப்பட்டு, தற்போது, அமெரிக்க ஹவாய் தீவில் அமைக்கப்பட்டுவரும், சிவாலயம் ஆகும். தமிழில் கடவுளைக் குறிக்கப் பயன்படும் "இறைவன்" என்ற பெயரே, இவ்வாலயத்துக்கும் வைக்கப்பட்டுள்ளது. வயிலுவா (Wailua) நதிக்கரையில் அமைக்கப்பட்டு வரும் இவ்வாலயமே, அமெரிக்காவின் முதலாவது கற்கோயில் ஆகும். ஹவாய் ஆதீனம் என்று அழைக்கப்படும், சைவ சித்தாந்த இமாலயன் அகாதமியால், இவ்வாலயம் அங்கு அமைக்கப்பட்டு வருகின்றது. 
ஹவாய் ஆதீனத்தைச் சேர்ந்த, சிவாய சுப்பிரமுனிய சுவாமிகள், சிவபெருமானின் தரிசனத்தைப் பெற்ற இடத்திலேயே, இவ்வாலயம் அமைக்கப்படுகின்றது.சிவாகமங்களுக்கு உட்பட்டதாகவும், ஆயிரமாண்டுகள் நின்று நிலைக்கத் தக்கதாகவும், கையை அன்றி, எவ்வித பொறியுதவியும் இல்லாமல் இவ்வாலயம் கட்டப்படவேண்டும் என்ற சிவாய சுப்பிரமுனிய சுவாமிகளின் ஆணைப்படியே இவ்வாலயம் அமைக்கப்பட்டு வருகின்றது. 1980களின் பிற்பகுதியில், கணபதி ஸ்தபதியால், இக்கோயிலுக்கான நிருமாண வடிவமைப்பு பூர்த்தியானது. 1990இலிருந்து, பெங்களூரில் ஆயிரத்துக்கும் மேற்பட்ட கருங்கற்பாளங்கள் மூலம், சிற்ப வேலைப்பாடுகள் நடந்து வருவதுடன், 2001 இலிருந்து, அவை கப்பல் மூலம் ஹவாய்க்கு அனுப்பப்பட்டு, அங்குள்ள சிற்பிகள் மூலம் பொருத்தப்பட்டு, ஆலயத் திருப்பணிகள் இடம்பெற்று வருகின்றது. 2017இல், 3.2 மில்லியன் பவுண்டு நிறையுள்ள ஆலயப்பாகங்கள் கொணரப்பட்டு, ஆலயம் நிறைவுறும் என்று எதிர்பார்க்கப்படுகின்றது. 

பாரம்பரிய வழமை மாறாமல், உளிகளைக் கொண்டு, வெறும் கைகளாலேயே இவ்வாலயம் அமைக்கப்பட்டு வருகின்றது என்பது, இக்கோயிலின் சிறப்பம்சமாகும் தட்டும் போது ஒலியெழுப்பும் இசைத்தூண்களும் இங்கு அமைக்கப்பட்டு வருகின்றன. அகற்ற முடியாத, ஆனால் சுழலும் பந்துகளைத் தம் வாயில் ஏந்திய சிங்கங்களும் ஆறு தூண்களில் செதுக்கப்பட்டுள்ளதுடன், ஆறடி நீளமான தனிக்கல்லால் ஆன, கற்சங்கிலிகளும் கூட, அமைக்கப்பட்டு வருகின்றன.

தெற்கு நோக்கி அமைக்கப்படும் இக்கோயில், வாஸ்து சாத்திரத்துக்கு ஏற்பவே, அமைக்கப்பட்டு வருகின்றது.சிவாய சுப்பிரமுனிய சுவாமிகளின் ஆணைப்படி, இக்கோயிலுக்கு மின்னினைப்பு வழங்கப்படப் போவதில்லை.

அறுமுகம் கொண்ட அரியவகை பளிங்குருவான படிக இலிங்கமே இவ்வாலய மூலவராக அமைய இருக்கின்றது.சிவாய சுப்பிரமுனிய சுவாமிகளுக்கும், உள்ளூர் இரத்தினக்கல் வியாபாரியான அல்மித்ரா சியோன் எனும் பெண்மணிக்கும் கிடைத்த கனவுக் காட்சிகளை அடுத்து, அமெரிக்காவின் ஆர்கன்சா மாநிலப்பகுதியில், இக்கல் கண்டெடுக்கப்பட்டது. ஐம்பது மில்லியன் ஆண்டுகள் பழைமையானதாகக் கருதப்படும் இவ்விலிங்கக் கல், இயற்கையாகவே இதே வடிவில், சேற்றில் மூழ்கியதாகக் கிடைத்தது. 1987இல் இவ்விலிங்கம் ஹவாய்க்குக் கொணரப்பட்டபோது, உலகைக் காக்கும் அரிய சுயம்பு இலிங்கம் என்று,விழவெடுத்துக் கொண்டாடப்பட்டது
முன்மண்டபம் முதலான பல பகுதிகள் கட்டிமுடிக்கப்பட்டு விட்டன. 2017இல், இக்கோயில், தற்போதைய ஆதீன முதல்வர், போதிநாத வேலன் சுவாமியின் தலைமையில் திருக்குடமுழுக்குக் காணும் என எதிர்பார்க்கப்படுகின்றது.


</doc>
<doc id="260873" url="https://ta.wikipedia.org/wiki?curid=260873" title="எருமைக்கள்ளி முள்ளியான்">
எருமைக்கள்ளி முள்ளியான்

எருமைக்கள்ளி முள்ளியான் (Chorizanthe fimbriata) இது ஒரு பூக்கும் தாவரங்களில் ஆண்டுத் தாவரம் ஆகும். பொதுவாக கலிபோர்னியா பகுதிகளிலும் வடக்கு பாகா கலிபோர்னியா பகுதிகளிலும் காணப்படுகிறது.

இத்தாவரம் சான் ஜசின்டோ மலைகளுக்கு உட்பிரதேசங்களில் மற்றும் தென் கலிபோர்னியாவின் பகுதிகளிலும் காணப்படுகிறது.
இத்தாவரம் வாழும் பகுதி கடலோரம் ஆகும்.

இத்தாவரத்தின் பாகங்கள் அனைத்துமே உணவாக உண்ணப்படுகிறது.



</doc>
<doc id="260874" url="https://ta.wikipedia.org/wiki?curid=260874" title="கல்முளையான்">
கல்முளையான்

கல்முளையான் ("Caralluma adscendens") என்ற இந்த தாவரம் பூக்கும் தாவர வகையைச் சேர்ந்தது ஆகும். இத்தாவரம் இந்தியா, இலங்கை, அராபியத் தீபகற்பம், சகாரா பாலைவனத்தை உள்ளடக்கிய பகுதிகள் மற்றும் வடக்கு ஆப்பிரிக்கா போன்ற பகுதிகளில் காணப்படுகிறது.

இத்தாவரத்தின் பாகங்கள் அனைத்துமே ஏதாவது மருந்துப்பொருளாகவே பயன்படுகிறது. பொதுவாக கிராமப்புறங்களில் இதன் இலைகள் சட்னி, மற்றும் ஊறுகாய் செய்து பயன்படுத்துகிறார்கள்.

ஆப்பிரிக தாவரங்கள்


</doc>
<doc id="260875" url="https://ta.wikipedia.org/wiki?curid=260875" title="1719">
1719

1719 (MDCCXIX) ஒரு ஞாயிற்றுக்கிழமையில் துவங்கிய ஒரு கிரிகோரியன் சாதாரண (நெட்டாண்டு அல்ல) ஆகும். 11 நாட்கள் பின்தங்கிய பழைய ஜூலியன் நாட்காட்டியில் இது வியாழக்கிழமையில் ஆரம்பமானது.




</doc>
<doc id="260876" url="https://ta.wikipedia.org/wiki?curid=260876" title="இலயன் ஏர்">
இலயன் ஏர்

இலயன் ஏர் என்பது இலங்கையிலுள்ள ஏசியன் ஏவியேசன் சென்டரில் தலைமையகத்தினைக் கொண்டுள்ள வானூர்தி சேவை வழங்கும் நிறுவனமாகும். இது ஒரு தனியார் நிறுவனம். இது இரத்மலானை பன்னாட்டு வானூர்தி நிலையத்தில் தன்னுடைய முக்கிய சேவைகளைக் கொண்டுள்ளது.




</doc>
<doc id="260879" url="https://ta.wikipedia.org/wiki?curid=260879" title="தாவிகள் (பட்டாம்பூச்சிக்குடும்பம்)">
தாவிகள் (பட்டாம்பூச்சிக்குடும்பம்)

தாவி என்றும் துள்ளி ("skipper", "skipper butterfly") என்றும் அழைக்கப்படும் பட்டாம்பூச்சி துள்ளிகள் ("Hesperiidae") குடும்பத்தைச் சேர்ந்தவை. அவற்றின் துள்ளலும் விறுவிறுப்பும் நிறைந்த பறக்கும் பாங்கின் காரணமாகவே இவை அவ்வாறு அழைக்கப்படுகின்றன. இக்குணும்பத்தின்கீழ் 3500-இற்கும் மேலான சிற்றினங்கள் அறியப்பட்டுள்ளன. இவை உலகம் முழுவதும் காணப்பட்டாலும் நடுவமெரிக்கப் பகுதிகளிலும் தென் அமெரிக்காவிலுமே இவை பல்கிப்பெருகியுள்ளன. தமிழ்நாட்டில் இக்குடும்பத்தின்கீழ் 43 சிற்றினங்கள் காணப்படுகின்றன.

இக்குடும்பத்தின் வண்ணத்துப்பூச்சிகள் பிற குடும்பங்களைப் போலன்றி நுனியில் கொக்கி போல் வளைந்த உணர்வுக்கொம்புகளைக் கொண்டிருக்கும். இறக்கைகள் நீளமாகவும் முக்கோணவடிவிலும் கறுப்பாகவும் அடர்நிறமாகவும் அமைந்திருக்கும். ஆங்காங்கே வெள்ளைப்புள்ளிகள், திட்டுகள், கோடுகள் என ஒளிபாயும் குறிகளைக் காணலாம். நெஞ்சுப்பகுதி நீளமாகவும் திடமாகவும் இருக்கும். அடிவயிற்றைக்காட்டிலும் நீளமாகவும் இருக்கலாம். உடல்முழுவதும் அடர்ந்த மெல்லிய செதில்களால் நிறைந்திருக்கும். ஆண்-பெண் பூச்சிகளிடையே தோற்றத்தில் மாறுபாடு இருக்காது. இவற்றின் உறிஞ்சான்கள் நீண்டு குழல்போன்ற மலர்களிலிருந்தும் தேனெடுக்க உதவும்.

பசுமைக்காடுகள், இலையுதிர்காடுகள், உலர்பசுமைக்காடுகள், புல்வெளிகள் போன்ற சூழல்களில் தாவிகள் வாழ்கின்றன.

இக்குடும்பத்தைச்சேர்ந்த பட்டாம்பூச்சிகள் இருவகைப்படும். முதலாம் வகையின இளைப்பாறுகையில் இறக்கைகளை நன்றாக விரித்து நிற்கும். மற்றவகை பட்டாம்பூச்சிகள் இறக்கைகளை முழுவதுமாக மடித்தோ முன் இறகுகளைமட்டும் மடித்துவிட்டு பின்னிறகுகளை முழுவதும் விரித்தோ இளைப்பாறும். சில இனங்கள் அதிகாலையிலும், சில கருக்கலிலும், எஞ்சியவை எல்லா வேளைகளிலும் பறந்துகொண்டிருக்கும்.



</doc>
<doc id="260883" url="https://ta.wikipedia.org/wiki?curid=260883" title="செய்யது அலி சாகிர் மௌலானா">
செய்யது அலி சாகிர் மௌலானா

செய்யது அலி சாகிர் மௌலானா (,பிறப்பு 25 சூன் 1956) இலங்கையின் அரசியல்வாதியும், நாடாளுமன்ற உறுப்பினரும் ஆவார்.

இவர் சிறீலங்கா முஸ்லிம் காங்கிரசுயின் வேட்பாளராக 2015 நாடாளுமன்றத் தேர்தலில் மட்டக்களப்பு மாவட்டத்தில் போட்டியிட்டு 16,385 விருப்பு வாக்குகள் பெற்று நாடாளுமன்றத்திற்குத் தெரிவானார்.

இவர் 6th பெப்ரவரி 2015 அன்று கிழக்கு மாகாண சபையின் உறுப்பினராக நியமிக்கப்பட்டார். இவர் ஒஸ்டின் பெர்னாண்டோ கிழக்கு மாகாண சபை ஆளுனர் ஆவதற்கு முன் சத்தியப்பிரமாணம் செய்துகொண்டார்.


</doc>
<doc id="260885" url="https://ta.wikipedia.org/wiki?curid=260885" title="நாற்புளோரோமெத்தேன்">
நாற்புளோரோமெத்தேன்

நாற்புளோரோமெத்தேன் அல்லது காபன் நாற்புளோரைடு என்பது ஓர் எளிய புளோரோக்காபன் ஆகும். நாற்புளோரோமெத்தேனின் மூலக்கூற்று வாய்பாடு CF ஆகும். கரிம-புளோரின் பிணைப்புகள் மிகவும் வலிமையானவை. இதன் காரணமாக நாற்புளோரோமெத்தேன் ஓர் உறுதியான சேர்மமாக அமைந்துள்ளது. இதனை ஏலோவற்கேன், ஏலோமெத்தேன் ஆகிய வகைப்பாடுகளுக்குள் அடக்கலாம். இது ஒரு பச்சைவீட்டு வளிமம் ஆகும்.

சிலிக்கன் காபைட்டின் புளோரினுடனான தாக்கத்தின் மூலம் ஆய்வுக்கூடத்தில் நாற்புளோரோமெத்தேனைத் தொகுக்கலாம்.


</doc>
<doc id="260890" url="https://ta.wikipedia.org/wiki?curid=260890" title="இருபீனைல்தெலூரைடு">
இருபீனைல்தெலூரைடு

இருபீனைல்தெலூரைடு "( Diphenylditelluride )" என்பது (CHTe) என்ற மூலக்கூற்று வாய்ப்பாடு கொண்ட வேதிச் சேர்மமாகும். ஆங்கிலத்தில் இச்சேர்மம் சுருக்கமாக PhTe என அழைக்கப்படுகிறது. ஆரஞ்சு நிறத்தில் காணப்படும் இச்சேர்மம், நிலைப்புத்தன்மையற்ற பென்சீன்தெலூராலை (PhTeH) ஆக்சிசனேற்றம் செய்வதால் தருவிக்கப்படும் வழிப்பொருளாகும். கரிமத் தொகுப்பு வினைகளில் பீனைல்தெலூரைடு அலகுகளைத் தரக்கூடியதொரு மூலமாக இருபீனைல்தெலூரைடு பயன்படுகிறது. 

கிரிக்னார்டு காரணி: மூலம் உற்பத்தி செய்யப்பட்ட தெலூரோபீனாலேட்டை ஆக்சிசனேற்றம் செய்வதன் மூலம் இருபீனைல்தெலூரைடு தயாரிக்கலாம்.


</doc>
<doc id="260891" url="https://ta.wikipedia.org/wiki?curid=260891" title="எலியாவின் சீனோ">
எலியாவின் சீனோ

எலியாவின் சீனோ ("Zeno of Elea", ; அண். கிமு 490 – அண். கிமு 430) ஒரு சாக்ரட்டீசுக்கு முந்தையக் கிரேக்க மெய்யியலாளர். இவர் மேக்னா கிரேசியாவைச் சேர்ந்தவர். இவர் பர்மெனிடெசு நிறுவிய எலியாதிக்கப் பள்ளியைச் சார்ந்தவர். அரிசுட்டாட்டில் இவரை இணைமுரணியலைக் கண்டறிந்தவராகக் குறிப்பிடுகிறார். இவர் தனது சீனோ முரண்புதிர்களுக்காகப் பெயர்பெற்றவர். இவற்றை பெர்ட்ரண்டு ரசல் "அளவற்ற நுட்பமும் திட்பமும் வாய்ந்தன"வாகக் கூறுகிறார்".

சீனோவின் வாழ்க்கையைப் பற்றிய தகவல் ஏதும் கொஞ்சமும் கூட கிடைக்கவில்லை. சீனோவின் இறப்புக்குப் பின் ஒரு நூற்றாண்டு கழித்து பிளாட்டோ எழுதிய "பர்மெனிடெசு "நூல்மட்டுமே முதன்மையான தகவல் வாயிலாகும். மேலும் அரிசுட்டாட்டிலின் "இயற்பியல்" நுலிலும் இவர் குறிப்பிடப்படுகிறார். "பர்மெனிடெசின்" உரையாடலில் பர்மெனிடெசும் சீனோவும் ஏதென்சுக்கு வருகை தந்ததைப் பற்றிக் குறிப்பிடுகிறார். அப்போது பர்மெனிடெசுக்கு அகவை 65. சீனொவுக்கு அகவை 40. சாக்ரட்டீசு அப்போது மிகவும் இளைஞராக இருந்துள்ளார். சாக்ரட்டீசின் அகவையை 20 ஆகக் கொண்டால், சாக்ரட்டீசு பிறந்தது கி.மு469இல் எனவும் கொண்டால் சீனோவின் பிறப்பு கி.மு 490 ஆகிறது. "சீனோ உயரமாகவும் அழகாகவும் இளமையாக இருந்த்தாகவும் பர்மெனிடெசால் மிக விரும்பப்பட்டவராகவும்" பிளாட்டோ கூறுகிறார்."

சீனோவின் எழுத்துகளைப் பற்றி பல பண்டைய எழுத்தாளர்கள் மேற்கோள் கடினாலும் அவரது நூல்கள் ஏதும் முழுமையாகக் கிடைக்கவில்லை.
சீனோவும் பர்மெனிடெசுவும் ஏதென்சுக்கு முதல் தடவை வந்தபோது சீனோவின் நூல்களைக் கொண்டுவந்த்தாகப் பிளாட்டோ கூறுகிறார். சீனொ பிளாட்டோவிடம் "இவை பர்மெனிடெசுவின் வாதங்களைக் காப்பாற்றவே" எனக் கூறியுள்ளார். இவை சீனோவின் இளமையில் எழுதப்பட்டன. இவரது ஒப்புதல் இன்றியே திருடி வெளியிடப்பட்டுள்ளன. சீனோவின் நூலில் இருந்து "முதல் வாதத்துக்கான முதல் ஆய்கோளைச்" சாக்ரட்டீசு பின்வருமாறு கூறியதைப் பிளாட்டொ கேட்டுள்ளார்: "இது பலவானால், இதில் ஒத்தனவும் ஒவ்வாதனவும் கலந்திருக்க வேண்டும். எனவே இது நிலவ இயலாதது எனலாம் ஏனெனில், ஒத்தது ஒவ்வாததாகவோ, ஒவ்வாதது ஒத்ததாகவோ இருக்க வாய்ப்பில்லை."
"பிளாட்டோவின் பர்மெனிடெசு பற்றிய உரையில்", புரோக்கிளசு, "முரண்பாடுகள் உள்ள நாற்பது வாதங்களை" சீனோ உருவாக்கியதாகக் கூறுகிறார். ஆனால் இப்போது ஒன்பது மட்டுமே அறியப்பட்டுள்ளன.

இரண்டாயிரம் ஆண்டுகளாக சீனோவின் முரண்புதிர்கள் மெய்யியலாளர்களையும் கணிதவியலாளர்களையும் இயற்பியலாளர்களையும் குழப்பி, அறைகூவி, ஆர்வமூட்டி, மிரட்டி, தாக்கம் செலுத்தி மகிழ்ச்சியுட்டி வந்துள்ளன. இவற்றில் மிகவும் பெயர்பெற்றவை அரிசுட்டாட்டிலின் "இயற்பியலை" எதிர்த்தனவாகும்.



</doc>
<doc id="260894" url="https://ta.wikipedia.org/wiki?curid=260894" title="நடுவுல கொஞ்சம் டிஸ்டர்ப் பண்ணுவோம்">
நடுவுல கொஞ்சம் டிஸ்டர்ப் பண்ணுவோம்

நடுவுல கொஞ்சம் டிஸ்டர்ப் பண்ணுவோம் ("நடுவுல கொஞ்சம் தொந்தரவு பண்ணுவோம்") என்பது விசய் தொலைக்காட்சியில் ஒளிபரப்பப்படும் தமிழ் மொழியில் அமைந்த கேள்வி-பதில் ஆட்ட நிகழ்ச்சி ஆகும். இந்நிகழ்ச்சியில் நான்கு பேர் கலந்துகொள்வர். நான்கு சுற்றுகளாக நடைபெறும் இந்நிகழ்ச்சியை ஈரோடு மகேசு, பாலாசி ஆகியோர் தொகுத்து வழங்குகின்றனர். இந்நிகழ்ச்சியானது விசய் தொலைக்காட்சியில் ஒவ்வொரு ஞாயிற்றுக்கிழமையும் இந்தியச் சீர்நேரப்படி இரவு எட்டு மணிக்கு ஒளிபரப்பப்படுகின்றது.

இந்நிகழ்ச்சியில் வாயில கொழுக்கட்டை, திசுயூம் திசுயூம், பேசுமெண்டு வீக்கு, திக்கு திக்கு திக்கு ஆகிய நான்கு சுற்றுகள் காணப்படுகின்றன. ஏறு தழுவலை ஒத்ததாக, பொம்மைக் காளையை அடக்கும் சுற்றாகப் பேசுமெண்டு வீக்கு அமைந்துள்ளது. இவ்வாறான சுற்றுகளின் காரணமாக, இந்நிகழ்ச்சி கொடுமையானது எனவுங் கூறப்படுகின்றது.



</doc>
<doc id="260896" url="https://ta.wikipedia.org/wiki?curid=260896" title="நடுக்குப்பம்">
நடுக்குப்பம்

நடுக்குப்பம் (Nadukuppam) என்பது இந்தியாவின் தமிழ்நாடு மாநிலத்தில் அமைந்துள்ள விழுப்புரம் மாவட்டத்தில் இருக்கும் கோட்டக்குப்பம் பேரூராட்சியைச் சேர்ந்த ஒரு கிராமம் ஆகும். இந்த அழகிய கிராமம் மத்திய மன்னார் வளைகுடா பகுதியில் அமைந்திருக்கிறது. சென்னையிலிருந்து சுமார் 145 கிலோமீட்டர் தெற்கில் உள்ளது. ஊரின் வாசலில் மேகாத்தம்மன் கோவில் அமைந்துள்ளது. வடக்கு புறம் மற்றும் தெற்கு புறம் சிறிய கடற்க்கரை அமைந்துள்ளது. ஊர் மக்களின் பாதுகாப்பு கருதி தமிழக அரசால் கடந்த 2004கில் கடல் அரிப்பு தடுப்புச்சுவர் அமைக்கப்பட்டது. அதன் அளவு 400 மீட்டர். நடுக்குப்பத்திலுள்ள மொத்த குடுபங்களின் எண்ணிக்கை 320. இந்த கிராமம் வானூர் வட்டத்துக்கு உட்பட்ட கோட்டக்குப்பம் பேரூராட்சியின் ஏழாவது வார்டு வாக்காளர்களில் சுமார் எழுபது சதவீத மக்கள் இங்கு உள்ளனர்.


</doc>
<doc id="260900" url="https://ta.wikipedia.org/wiki?curid=260900" title="பல்லவன் கிராம வங்கி">
பல்லவன் கிராம வங்கி

பல்லவன் கிராம வங்கி இந்தியாவின் தமிழ்நாட்டில் செயற்பட்டுவரும் மண்டல ஊரக வங்கியாகும். தமிழகத்தின் 15 வட மாவட்டங்களில் 200க்கும் அதிகமான கிளைகளுடன் 600க்கும் அதிகமான பணியாளர்களையும் கொண்டு செயற்பட்டுவருகிறது.

பல்லவன் கிராம வங்கி, இந்தியன் வங்கியின் நிதியுதவியுடன் 2006 ஆகஸ்டு 31 அன்று நிறுவப்பட்டது. இவ்வங்கி 2006 ஆகஸ்டு 31 அன்று இந்திய அரசிதழில் வெளியான அறிவிப்பின்படி, தர்மபுரியில் இயங்கிய "அதியமான் கிராம வங்கியையும்", கடலூரில் இயங்கிய "வள்ளலார் கிராம வங்கியையும்" இணைத்ததன் மூலமாக நிறுவப்பட்டது.


</doc>
<doc id="260903" url="https://ta.wikipedia.org/wiki?curid=260903" title="பியூட்டைரால்டிகைடு">
பியூட்டைரால்டிகைடு

பியூட்டைரால்டிகைடு "(Butyraldehyde)" என்பது CH(CH)CHO என்ற மூலக்கூறு வாய்ப்பாடு கொண்ட ஒரு கரிம வேதியியல் சேர்மமாகும். பியூட்டேனின் ஆல்டிகைடு வகை வழிப்பொருளான இச்சேர்மத்தை பியூட்டனால் என்றும் அழைப்பர். நிறமற்ற இச்சேர்மம் எளிதில் தீப்பிடிக்கும் பியூட்டைரால்டிகைடு கார்ப்பு நெடியுடன் காணப்படுகிறது. பல கரிமக் கரைப்பான்களுடன் கலக்கும் இயல்புடையாகவும் உள்ளது.

புரோபைலீனை ஐதரோபார்மைலேற்றம் செய்வதால் பியூட்டைரால்டிகைடு தயாரிக்கலாம்.

கோபால்ட் கார்பனைல் மற்றும் பின்னர் முப்பீனைல்பாசுப்பைனின் ரோடியம் அணைவுச் சேர்மங்கள் மரபுவழியாக பார்மைலேற்ற வினைகளுக்கு வினையூக்கியாகச் செயல்பட்டன. பின்னர் நீரில் கரையக்கூடிய ஈனிகளில் இருந்து தருவிக்கப்பட்ட ரோடியம் வினையூக்கிகள் ஆதிக்கம் செலுத்தின.ரோடியம் வினையூக்கியின் நீர்க்கரைசல் புரோப்பைலீனை ஆல்டிகைடாக மாற்றுகிறது.
ஐதரோபார்மைலேற்ற வினையின் மூலம் ஆண்டொன்றுக்கு ஆறு பில்லியன் கிலோகிராம் பியூட்டைரால்டிகைடு உற்பத்தி செய்யப்படுகிறது.
n-பியூட்டனாலை வினையூக்க ஐதரசன் நீக்கம் செய்தும் பியூட்டைரால்டிகைடைத் தயாரிக்க முடியும். அசிட்டால்டிகைடில் இருந்து தருவிக்கப்பட்ட குரோட்டனால்டிகைடை வினையூக்க ஐதரசனேற்றம் செய்தும் ஒரு காலத்தில் பியூட்டைரால்டிகைடு தயாரிக்கப்பட்டது. 

காற்றில் படிப்படியாக பியூட்டைரால்டிகைடு ஆக்சிசனேற்றம் அடைந்து பியூட்டரிக் அமிலம் உருவாகிறது.


</doc>
<doc id="260908" url="https://ta.wikipedia.org/wiki?curid=260908" title="மார்ஸ் (தொன்மவியல்)">
மார்ஸ் (தொன்மவியல்)

மார்ஸ் (Mars) என்பவர் உரோமத் தொன்மவியலில் காணப்படும் ஒரு கடவுள் ஆவார். இவர் போர், கொலை மற்றும் இரத்தக்களரிக்கான கடவுள் ஆவார். இவர் ஜூனோவின் மகன் ஆவார். இவரது பிள்ளைகள் உரோம் நகரை உருவாக்கிய ரொமியூலஸ் மற்றும் ரீமஸ் ஆவர். இவரின் பெயரின் அடிப்படையிலேயே மார்ச் மாதத்திற்குப் பெயர் சூட்டப்பட்டது. கிரேக்கத் தொன்மவியலில் இவருக்கு ஒப்பானவர் ஏரெசு ஆவார்.



</doc>
<doc id="260910" url="https://ta.wikipedia.org/wiki?curid=260910" title="நெப்டியூன் (தொன்மவியல்)">
நெப்டியூன் (தொன்மவியல்)

நெப்டியூன் (Neptune) என்பவர் உரோமத் தொன்மவியலில் காணப்படும் ஒரு கடவுள் ஆவார். இவர் நன்னீர், சூறாவளி, நிலநடுக்கம் மற்றும் கடலுக்கான கடவுள் ஆவார். இவர் கிரேக்கக் கடவுளான போசீடானுக்கு ஒப்பானவர். இவரது பிள்ளைகள் சற்றேன் மற்றும் ஒப்ஸ் ஆவர். இவர் உரோமர்களால் குதிரைகளின் கடவுள் ஆகப் போற்றப்படுகின்றார். இவரே குதிரை ஓட்டத்தின் புரவலர் (patron).



</doc>
<doc id="260915" url="https://ta.wikipedia.org/wiki?curid=260915" title="செலீனிக் அமிலம்">
செலீனிக் அமிலம்

செலீனிக் அமிலம் "(Selenic acid )" என்பது HSeO என்ற மூலக்கூறு வாய்ப்பாடு கொண்ட ஒரு கனிம வேதியியல் சேர்மமாகும். செலீனியத்தின் ஆக்சோ அமிலச் சேர்மமான இதன் மூலக்கூறு அமைப்பு சரியாக (HO)SeO.என்ற அமைப்பில் காணப்படுகிறது. நிறமற்று இருக்கும் இச்சேர்மம் சில பயன்களைக் கொண்டிருந்தாலும் இதனுடைய சோடியம் செலீனேட்டு கண்ணாடி உற்பத்தி மற்றும் விலங்கின உணவாகவும் பயன்படுகிறது.

வலுவளவு ஓட்டு இலத்திரன் சோடிகளின் தள்ளுகைக் கொள்கையின் படி செலீனிக் அமில மூலக்கூறானது நான்முக வடிவத்தில் பிணந்துள்ளது. Se–O பிணைப்பு 161 பை.மீ பிணைப்பு நீளம் கொண்டுள்ளது. திண்மநிலை செலீனிக் அமிலம் செஞ்சாய்சதுரப் படிகங்களாகக் காணப்படுகிறது.

செலீனியம் சேர்மங்களை தாழ் ஆக்சிசனேற்ற நிலைகளில் ஆக்சிசனேற்றம் செய்து செலீனிக் அமிலம் தயாரிக்கப்படுகிறது. செலீனியம் ஈராக்சைடுடன் ஐதரசன் பெராக்சைடு சேர்த்து ஆக்சிசனேற்ற வினைக்கு உட்படுத்தி செலீனிக் அமிலத்தினைத் தயாரிக்கும் முறை இதற்கு ஒரு எடுத்துக்காட்டாகும்.

கந்தகமூவாக்சைடை நீரேற்றம் செய்து கந்தக அமிலம் தயாரிப்பது போல் செலீனியம் மூவாக்சைடை நீரேற்றம் செய்து செலீனிக் அமிலம் நடைமுறையில் தயாரிக்கப்படுவதில்லை. இதற்குப் பதிலாக செலீனசமிலத்துடன் (H2SeO3) ஆலசன்களான குளோரின் அல்லது புரோமின் சேர்த்து அல்லது பெர்மாங்கனேட்டு சேர்த்து ஆக்சிசனேற்றம் செய்து செலீனிக் அமிலத்தைத் தயாரிக்கிறார்கள். குளோரின் அல்லது புரோமினை ஆக்சிசனேற்றும் செயலியாக பயன்படுத்தும்போது ஐதரோ குளோரிக் அமிலம் அல்லது ஐதரோ புரோமிக் அமிலம் உடன் விளை பொருளாக விளைகிறது. இவை செலீனிக் அமிலத்தை செலினசமிலமாக குறைக்கும் என்பதால் இவற்றை கரைசலில் இருந்து நீக்க வேண்டியது அவசியமாகிறது.

நீர் விரவலில் உள்ள தனிம நிலை செலீனியத்தை குளோரின் பயன்படுத்தி ஆக்சிசனேற்றம் செய்தும் வேறுமுறையில் செலீனிக் அமிலம் தயாரிக்கலாம்:

இக்கரைசலை வெற்றிடத்தில் 140 செல்சியசு வெப்பநிலைக்குள் ஆவியாக்கினால் நீரற்ற படிகநிலை செலீனிக் அமிலம் பெறலாம்.

கந்தக அமிலத்தைக் காட்டிலும் செலீனிக் அமிலம் ஒரு வலிமையான ஆக்சிசனேற்றியாகத் திகழ்கிறது .அடர்த்தியான லகரைசல்கள் பாகுத்தன்மையுடன் காணப்படுகின்றன. படிக வடிவ ஒருநீரேற்று மற்றும் இருநீரேற்று பொன்றவை அறியப்படுகின்றன,ஒருநீரேற்று 26 0 செல்சியசு வெப்பநிலையிலும் இருநீரேற்று - 51.7 செல்சியசு வெப்பநிலையிலும் உருகுகின்றன.

குளோரைடுகளில் இருந்து குளோரினை வெளியேற்றும் திறன் கொண்டுள்ள இவ்வமிலம் இச்செயல் முறையின் போது செலீனசமிலமாக குறைகிறது. கந்தக அமிலத்தைக் காட்டிலும் செலீனிக் அமிலம் ஒரு வலிமையான ஆக்சிசனேற்றியாகத் திகழ்கிறது. குளோரைடுகளில் இருந்து குளோரினை வெளியேற்றும் திறன் கொண்டுள்ள இவ்வமிலம் இச்செயல் முறையின் போது செலீனசமிலமாக குறைகிறது.:
200 செல்சியசு வெப்பநிலைக்கு மேல் இவ்வமிலம் சிதைவடைந்து ஆக்சிசனை வெளிவிட்டு செலினசமிலமாக மாறுகிறது:

பேரியம் உப்புகளுடன் செலீனிக் அமிலம் வினைபுரிந்து சல்பேட்டுடன் ஒத்த வரிசைச் சேர்மமாக BaSeO4 சேர்மத்தை வீழ்படிவாக்குகிறது. பொதுவாக செலீனேட்டு உப்புகள் சல்பேட்டு உப்புகளைப் போல் செயல்படுகின்றன. ஆனால் இவை அதிகமாக கரைகின்றன. தொடர்புடைய சல்பேட்டு உப்புகளுக்கு இணையான படிக அமைப்பையே செலீனேட்டுகளும் பெற்றிருக்கின்றன.

புளோரோ கந்தக அமிலத்துடன் செலினிக் அமிலத்தைச் சேர்த்து வினைப்படுத்தினால் செலீனயில் புளோரைடு கிடைக்கிறது.
சூடான அடர் செலீனிக் அமிலம் தங்கத்துடன் வினைபுரிந்து செம்மஞ்சள் நிற தங்க(III) செலீனேட்டு உருவாகிறது:

செலீனிக் அமிலம் ஒரு தனிச்சிறப்பு ஆக்சிசனேற்றியாகப் பயன்படுகிறது.


</doc>
<doc id="260921" url="https://ta.wikipedia.org/wiki?curid=260921" title="நீலப் பென்னி">
நீலப் பென்னி

நீலப் பென்னி அல்லது மொரீசியசு "அஞ்சல் அலுவலகம்" அஞ்சல்தலைகள் (Mauritius "Post Office" stamps) என்பன, பிரித்தானியக் குடியேற்ற நாடான மொரீசியசினால் செப்டெம்பர் 1847ம் ஆண்டு இரண்டு பெறுமானங்களில் வெளியிடப்பட்டது. ஒன்று ஒரு பென்னி (1d) பெறுமானமுள்ள செம்மஞ்சள்-சிவப்பு நிறமானது, மற்றது இரண்டு பென்சு (2d) பெறுமானம் கொண்ட ஆழ்நீல நிறமானது. இந்த அஞ்சல்தலைகளில் "அஞ்சல் அலுவலகம்" என்னும் பொருள் தரும் "Post Office" என்னும் பொறிப்பு உள்ளது. இதனாலேயே இந்த அஞ்சல்தலைகளுக்கு மேற்குறித்த பெயர் ஏற்பட்டது. ஆனாலும், விரைவிலேயே இது "Post Paid." என்று மாற்றப்பட்டது. உலகின் மிக அரிதான அஞ்சல்தலைகளுள் இவையும் அடங்குகின்றன.

இந்த அஞ்சல்தலைகள் சோசப்பு ஓசுமாண்டு பர்னார்ட் என்பவரால் வரையப்பட்டது. 186ல் இங்கிலாந்தில் பிறந்த இவர் கப்பல்மூலம் 1838ல் மொரீசியசுக்கு வந்தார். இவற்றின் வடிவமைப்பு அக்காலத்தில் பெரிய பிரித்தானியாவில் புழக்கத்தில் இருந்த விக்டோரியா அரசியின் தலையுடன் கூடிய அஞ்சல்தலையை அடிப்படையாகக் கொண்டது. முன்னர் குறிப்பிட்டபடி இரண்டு பெறுமானங்களில், இரண்டு நிறங்களில் இவை வெளியிடப்பட்டன. உள்நாட்டில் தயாரிக்கப்பட்ட இந்த அஞ்சல்தலைகள் பண்படாத இயல்புகளைக் கொண்டிருந்தபோதும், இவை பார்னாடின் பெயரை மொரீசியசின் அஞ்சல் வரலாற்றில் அழியா நிலைக்கு உயர்த்தின.


</doc>
<doc id="260923" url="https://ta.wikipedia.org/wiki?curid=260923" title="ஊமத்தை">
ஊமத்தை

ஊமத்தை (தாவர வகைப்பாடு : "Datura stramonium"; ஆங்கிலம் :jimson weed, Thorn Apple ) என்பது ஒரு தாவர இனம். இதன் பூவின் பெயர் ஊமத்தம் . இச்செடி மூன்றில் இருந்து ஐந்து அடி நீளம் வளரக்கூடியது. இது பூக்கும் தாவர இனத்தை சேர்ந்தது ஆகும். இதனை ஊமத்தை, உன்மத்தம் என்றும் அழைப்பர். ஊமத்தம் பூ புனல் வடிவில் காணப்படுகிறது. இம்மலர்கள் வெள்ளை, மஞ்சள் மற்றும் கருஞ்சிவப்பு ஆகிய நிறங்களில் காணப்படுகின்றன.இதில் வெள்ளை ஊமத்தை, பொன் ஊமத்தை, கரு ஊமத்தை ஆகிய வகைகளும் காணப்படுகின்றன.

கூவிரம் என்பது சங்ககால மகளிர் குவித்து விளையாடிய மலர்களில் ஒன்று.

கூவிரம் பூவை இக்காலத்தில் ஊமத்தம்பூ என்கின்றனர்.



</doc>
<doc id="260930" url="https://ta.wikipedia.org/wiki?curid=260930" title="கனம் கோர்ட்டார் அவர்களே (திரைப்படம்)">
கனம் கோர்ட்டார் அவர்களே (திரைப்படம்)

கனம் கோர்ட்டார் அவர்களே 1988 இல் வெளிவந்த தமிழ்த் திரைப்படமாகும். சத்யராஜ் நடித்த இப்படத்தை மணிவண்ணன் இயக்கினார்.



</doc>
<doc id="260932" url="https://ta.wikipedia.org/wiki?curid=260932" title="குறிஞ்சிச் செடி">
குறிஞ்சிச் செடி

குறிஞ்சிச் செடி அல்லது நீலக்குறிஞ்சி என்பது இந்தியாவின் மேற்கு மலைத்தொடர்ச்சியில் பரவலாக வளரும் ஒரு செடியாகும். இதில் பூத்துக் குலுங்கும் நீல மலர்களினால் இம்மலைப் பிரதேசம் நீல நிறத்தில் தோன்றுவதால், தென்னிந்தியாவில் இம்மலைத் தொடர்ச்சிக்கு நீலகிரி மலை என்ற பெயர் வந்தது.

குறிஞ்சிச் செடிகள் புதர்வகையைச் சேர்ந்தவை. ஸ்ட்ரோபைலைன்தீஸ் குந்தியானா என்பது அவற்றின் தாவரவியல் பெயர் ஆகும். இந்த குறிஞ்சிக்குடும்பத்தில் ஏறக்குறைய 200 வகைச் செடிகள் காணக்கிடைக்கின்றன. அவை அத்தனையும் ஆசிய நாடுகளில் மட்டுமே காணப்படுகின்றன. அவற்றிலும் 150 வகைகள் வரையில் இந்தியநாட்டில், மட்டுமே காணப்படுகின்றன. இன்னும் குறிப்பாக, முப்பதுக்கும் மேற்பட்ட வகைகள் மேற்கு தொடர்ச்சிமலைகள், நீலகிரி, மற்றும் கொடைக்கானல் மலைகளில் மட்டுமே வளர்கின்றன. பழந்தமிழர்களின் நிலவகை பகுப்பில் மலையும் மலை சார்ந்த நிலமும் "குறிஞ்சி" திணையாகக் குறிக்கப்படுகின்றன. இது தமிழரின் மலை நிலத்துக்கும் இந்தச் செடிகளுக்குமிடையேயான பிணைப்பை காட்டும்.

நீலக்குறிஞ்சிமலர்ச்செடிகள் மலைப்பாங்கான இடங்களில் மட்டுமே வளர்கின்றன. உயரம் 30 முதல் 60 செ.மீ. வரையில் இருக்கும். பிரகாசமான அதன் ஊதாபூக்கள் கோயில் மணிகளின் உருவம் கொண்டவை.தென்னிந்தியாவின் உயரமான சிகரமாகிய கேரளத்தின் இடுக்கி மாவட்டத்தில் உள்ள ஆனைமுடிச் சிகரத்தின்“ நாற்புறமும் அமைந்துள்ள பிரதேசத்தில் அமைந்துள்ளது "இரவிகுளம் தேசியபூங்கா'. அந்த இடம் இந்த ஊதாக்குறிஞ்சிச்செடிகள் செழித்து வளருவதற்கு ஏற்ற பாதுகாப்பான இடமாகக்கருதப்படுகிறது. என்றாலும், கடந்த நூறு ஆண்டுகளுக்கு மேலாகத்தென்னிந்திய மலைப்பகுதிகளில் இந்த எழில்மிகு ஊதாக்குறிஞ்சி செடிகளின் வளர்ச்சி மெல்லமெல்லக் குறைந்துவிட்டது.

கடல் மட்டத்திலிருந்து 1300 முதல் 2400 மீ. உயரத்தில் வளரும் இச்செடி, பன்னிரண்டு வருடங்களுக்கு ஒரு முறையே பூக்கும். பொதுவாக 30 முதல் 60 செ.மீ. உயரம் வரை வளரும் இது, இதற்கேற்ற தட்பவெட்ப சூழ்நிலை இருந்தால் 180 செ.மீ. உயரம் வரையிலும் வளரும்.

1994-ஆம் ஆண்டில் பூத்த இச்செடி, பன்னிரண்டு ஆண்டுகளுக்குப் பிறகு, தமிழகத்திலும் கேரளாவிலும் 2006-ஆம் ஆண்டில் பூத்தது. வரும் 2018-ம் ஆண்டில் ஆகஸ்டு முதல் டிசம்பர் வரை இம்மலர்களைக் காண முடியும்.

மணி போன்ற வடிவம் கொண்ட குறிஞ்சி மலர்கள், மலைச் சரிவுகளில் பூத்துக் குலுங்கி மலைப் பகுதிகளுக்கு புதிய வண்ணங்களைத் தீட்டிவிடுகின்றன. நீலக்குறிஞ்சி என்றொரு வகை உண்டு. இந்த குறிஞ்சி மலர் பூத்துக் குலுங்கும் கண்கொள்ளாக் காட்சியால்தான், நீலகிரி (நீலமலை) என்ற பெயர் உருவானது. இதன் அறிவியல் பெயர்:. மேற்குத் தொடர்ச்சி மலைகளில் அதிகளவில் காணப்படும் குறிஞ்சி மலர்கள் கேரளாவில் எரவிக்குளம் தேசிய பூங்காவில் கூடுதலாக பூக்கும்.

தமிழின் முதல் இலக்கண நூல் என கருதப்படும் தொல்காப்பியத்தில், ஏழு திணைகளான கைக்கிளை, முல்லை, குறிஞ்சி, மருதம், நெய்தல், பாலை ஆகியவற்றில், மலையும், மலையைச் சார்ந்த இடமும் குறிஞ்சி என அழைக்கப்படுகிறது.

நீலமலையில் குறிஞ்சி பூப்பு சுழற்சியை வைத்து நீலகிரியில் உள்ள தோடர் இன ஆதிவாசி மக்கள் தங்களது வயதை கணக்கிட்டுள்ளனர். எத்தனை முறை குறிஞ்சி பூத்ததைப் பார்த்தார்கள் என்பதைக் கொண்டு மேற்குத் தொடர்ச்சி மலைவாழ் பளியர் பழங்குடியினர் தங்கள் வயதை கணிப்பார்கள்.

குறிஞ்சிப்பூவில் ஏராளமான வகைகள் உண்டு. ஒரு சில மலர்கள் மூன்று மாதத்திற்கு ஒரு தடவை, ஏழு ஆண்டுகளுக்கு ஒருமுறை, பன்னிரண்டு ஆண்டிற்கு ஒரு தடவை, பதினேழு ஆண்டுகளுக்கு ஒருமுறை மற்றும் 36 ஆண்டிற்கு ஒரு தடவை பூக்கும் மலர் வகைகளும் காணப்படுகின்றன. தமிழ்நாட்டில் இரு வகையான குறிஞ்சிகள் உள்ளன. கொடைக்கானல், மூணார் பகுதிகளில் வளரும் குறிஞ்சியின் அறிவியல் பெயர் ‘ஸட்ரோபிலாந்தஸ் குந்தியானஸ்’ (strobilanthes kunthianus). நீலகிரிப் பகுதியில் காணப்படுவது ‘ஸ்ட்ரோபிலாந்தஸ் நீலகிரியன்சிஸ்’ (Strobilanthes nilgiriensis) என்ற வகையாகும்.

கடல்மட்டத்திலிருந்து 1,600 மீட்டர் உயரத்தில் வளரும் குறிஞ்சிச் செடி கூட்டங்கூட்டமாக மலரும். மலரும் காலம் ஆகஸ்ட் முதல் நவம்பர் வரை. உலகம் முழுக்க ஸ்டிரோபிலாந்தஸ் தாவரப் பிரிவில் 200க்கும் மேற்பட்ட வகைகள் இருக்கின்றன. அவற்றில் 150 வகைகள் இந்தியாவில் இருக்கின்றன. பெரும்பாலானவை மேற்குத் தொடர்ச்சி மலைத் தொடரிலேயே வளருகின்றன.

இரண்டு முதல் மூன்று அடி உயரம் வரை வளரக்கூடிய இம்மலர் நீல நிறமுடையது. இச்செடி தமிழக மலைப்பகுதிகளில் செழித்து வளர்கிறது. 12 ஆண்டுகளுக்கு ஒரு முறை மலரும் வகையில் தொடங்கி சுமார் 32 வகை குறிஞ்சி மலர்கள் உள்ளன. மலர்கள் பூத்துக் குலுங்கத் தொடங்கியவுடனேயே சொல்லி வைத்தது போல, அந்த மலர்களை தேனீக்கள் மொய்க்கத் தொடங்குகின்றன. அவை கொண்டு வரும் பெருமளவு தேனை, தோடர் பழங்குடியினர் சேகரிக்கின்றனர்.

உயிர் தப்பிப் பிழைப்பதற்கான ஒரு வழியாகவே இவை நீண்ட காலம் கழித்துப் பூப்பதாக ஆராய்ச்சியாளர்கள் கூறுகிறார்கள். இந்த மலரில் கிடைக்கும் இயற்கையான தேன் மிகவும் இனிமையானது ஆகும். ஆதலால் இம்மலர்களை தேடி பூச்சிகள், பறவைகள், விலங்குகள் என ஏராளமாக வருகின்றன. அதனால் அவற்றிடமிருந்து தப்பிப் பிழைப்பதற்கு இந்தத் தகவமைப்பைக் கொண்டிருக்கின்றன. குறிஞ்சிச் செடியானது ஒரு முறை பூத்த பிறகு விதைகளை மண்ணில் விட்டுவிட்டு, மடிந்துவிடுகின்றன. அதன்பிறகு விதைகளில் இருந்து மீண்டும் புதுச் செடிகள் உருவாகி, குறிப்பிட்ட காலத்துக்குப் பிறகு பூக்கின்றன. பூக்கக்கூடிய நாட்காட்டி அதன் மரபணுவிலேயே அமைந்திருப்பதால், அவை ஒரே நேரத்தில் குறிப்பிட்ட காலத்தில் பூக்கின்றன.
ஒரு ஆய்வின்படி ஒரு குறிஞ்சித் தாவரத்தில் சராசரியாக 82 மஞ்சரிகளும் ஒவ்வொரு மஞ்சரியிலும் சராசரியாக 24 பூக்களும், அதாவது, ஒரு தாவரத்தில் சராசரியாக 1,768 பூக்கள் உள்ளதாக அறியப்படுகிறது. ஒவ்வொரு பூவிலும் ஏறத்தாழ 4 மி.லி. தேன் உள்ளது. அதன்படி ஒரு தாவரத்திலிருந்து 7,072 மி.லி. அல்லது 0.007 லிட்டர் தேன் உருவாக்கப்படுவதாக அறியப்பட்டுள்ளது. எனவே, குறிஞ்சி ஒருமித்துப் பூக்கும் காலத்தில் தேனீக்களின் எண்ணிக்கை மிகவும் அதிகமாக இருக்கும்.

இது தொடர்பாக மேற்குத் தொடர்ச்சி மலை பகுதிகளில் குடியேறிய ஐரோப்பியர்களின் குறிப்புகளின்படி, குறிஞ்சி பூக்கும் காலத்தில் தேனீக்களின் படை மிகவும் அதிகமானதாக இருந்ததாக அறியப்படுகிறது 1922ஆம் ஆண்டு குறிஞ்சிப் பூத்தல் காணப்பட்ட காலத்தில் ஏறத்தாழ 28 தேன் கூடுகள் ஒரே ஒரு யூகலிப்டஸ் மரத்தில் காணப்பட்டதாகவும் அதற்கு அருகில் இருந்த பாறையில் 28 தேன் கூடுகள் காணப்பட்டதாகவும் ராபின்சன் குறிப்புகள் கூறுகின்றன.



</doc>
<doc id="260933" url="https://ta.wikipedia.org/wiki?curid=260933" title="வேதாளம் (திரைப்படம்)">
வேதாளம் (திரைப்படம்)

வேதாளம் சிவாவின் இயக்கத்தில் அஜித் குமார் நடிப்பில் 2015ஆம் ஆண்டில் வெளியான தமிழ்த் திரைப்படமாகும். அனிருத் ரவிச்சந்திரன் இசையமைத்த இத்திரைப்படம் 2015 தீப ஒளித்திருநாளன்று அன்று வெளியானது. இப்படத்தின் இயக்குநர் சிவா, அஜித் குமார் நடிப்பில் ஏற்கனவே வெளியான வீரம் திரைப்படத்தை இயக்கியவர் ஆவார். அஜித் குமாரின் ஆரம்பம், என்னை அறிந்தால் திரைப்படங்களை தயாரித்த ஏ. எம். ரத்னம் தயாரித்துள்ளார். இப்படம் 2011-ல் வெளியான மங்காத்தா படத்தின் வசூலை முறியடித்து சாதனை படைத்தது. அதிகாரப்பூர்வ பெயரிடுவதற்கு முன்னதாக இத்திரைப்படம் தல 56 என தற்காலிகமாக பெயரிடப்பட்டு அழைக்கப்பட்டது. இப்படம் வசூல் வேட்டை புரிந்து விநியோகஸ்தர்களுக்கு 30 சதவிகிதம் வரை லாபம் ஈட்டி பிரம்மாண்ட வெற்றியை பெற்றது.

அனிருத் ரவிச்சந்திரன் இசையமைத்த இத்திரைப்படத்தின் பாடல்கள் ஒலிபரப்பு உரிமையை சோனி மியூசிக் நிறுவனம் வாங்கியது.


</doc>
<doc id="260939" url="https://ta.wikipedia.org/wiki?curid=260939" title="இரையினோ">
இரையினோ

இரையினோ என்பவர்கள் கரிபியன் தீவுவுகளின் பழங்குடி மக்கள் ஆவர். இவர்கள் இரையினோ மொழியினைப் பேசினார்கள். ஐரோப்பியர்கள் இத் தீவுகளை 15 ஆம் நூற்றாண்டில் ஆக்கிரமிக்க முன்பு இத் தீவுகளில் இவர்கள் பரவி வாழ்ந்தார்கள். இன்றைய கியூபா, யமேக்கா, எயிட்டி, டொமினிக்கன் குடியரசு, புவேர்ட்டோ ரிக்கோ ஆகிய நாடுகளினதும் ஆட்சிப்பகுதிகளினதும் பழங்குடி மக்கள் இவர்கள் ஆவார்கள். 

கொலம்பசு இந்த மக்களைக் கண்டடைந்த போது, இரையினோ மக்கள் வளர்ச்சியடைந்த ஒரு சமூக, அரசியல், சமயக் கட்டமைப்பைக் கொண்டு இருந்தார்கள். இவர்கள் வேளாண்மையில், கடலோடுவதில், மீன்பிடித்தலில், கைத்தொழில்களில் திறைமைவாய்ந்தவர்களாக இருந்தார்கள். வளர்ச்சி பெற்ற கலைகளையும் பண்பாட்டையும் கொண்டு இருந்தார்கள்.

இந்த மக்கள் கிறித்தவர்கள் இல்லாதால் கொலம்பசும் எசுபானியர்களும் இவர்களை சம மனிதர்களாக மதிக்கவில்லை. கிறித்தவ சமயத்தைத் தழுவாத மக்களை அடக்கவும், அவர்களுக்கு எதிராகப் போர் தொடுக்கவும் கிறித்தவ சமய நிறுவனங்களும் ஐரோப்பிய அரசுகளும் உத்தரவு வழங்கி இருந்தன. அடக்கு முறையாலும், போராலும், ஐரோப்பியர்கள் கொண்டு வந்த நோய்களாலும் பெரும்பான்மையான ரையினோ மக்கள் எசுபானியர்களை சந்தித்த சில ஆண்டுகளில் கொல்லப்பட்டார்கள். எசுபானியர்களைச் சந்திக்க முன்பு கரிபியன் தீவுகளில் பரவி இருந்த இந்த மக்கள், அவர்களைச் சந்தித்த பின்னர் வேகமாக அழிக்கப்பட்டார்கள். தனிமைப்படுத்தப்பட்டு இருந்த சிறிய இரையினோ சமூகங்கள், பிற்காலத்தில் எசுபானிய பண்பாட்டு ஆதிகத்து உட்பட்டார்கள். 



</doc>
<doc id="260945" url="https://ta.wikipedia.org/wiki?curid=260945" title="தமிழ் மேகசின்">
தமிழ் மேகசின்

தமிழ் மேகசின் என்பது 1831 இல் சென்னை கிறித்துவக் கழகத்தால் வெளியிடப்பட்ட ஒரு கல்வி, சமய தமிழ் இதழ் ஆகும். இந்த இதழ் 1846 ஆம் ஆண்டு வரை வெளிவந்தது. தமிழில் வெளிவந்த முதல் இதழ்களில் இதுவும் ஒன்றாகும். இந்த நூல் பற்றியை விரிவான குறிப்பை யான் மர்டாக் என்ற நூற் பட்டியலாளர் தந்துள்ளார்.


</doc>
<doc id="260950" url="https://ta.wikipedia.org/wiki?curid=260950" title="பொட்டாசியம் எண்குளோரோ இருமாலிப்டேட்டு">
பொட்டாசியம் எண்குளோரோ இருமாலிப்டேட்டு

பொட்டாசியம் எண்குளோரோ இருமாலிப்டேட்டு (Potassium octachlorodimolybdate) என்பது KMoCl என்ற வேதி வாய்ப்பாடு கொண்ட ஒரு வேதிச் சேர்மம் ஆகும். பொட்டாசியம் பிசு (நாற்குளோரிடோமாலிப்டேட்டு) என்பது இதனுடைய வேதிமுறைப் பெயராகும். இச்சேர்மத்தின் வேதி வாய்ப்பாட்டை K4[Cl4MoMoCl4]) என்றும் எழுதுவர். சிவப்பு நிறத்துடன் நுண்படிகத் திண்மமாக காணப்படும் இச்சேர்மம் பொதுவாக இளஞ்சிவப்பு நிற இருநீரேற்றாக கிடைக்கிறது. முற் காலத்தில் இவ்வெதிர்மின் அயனி நான்மடி பிணைப்புக்கு சிறந்த எடுத்துக்காட்டாக கூறப்பட்டது.

மாலிப்டினம் அறுகார்பனைலில் இருந்து இரண்டு படிநிலைகளில்: பொட்டாசியம் எண்குளோரோ இருமாலிப்டேட்டைத் தயாரிக்க முடியும்.

அசிட்டேட்டுடன் HCl புரியும் வினை மும்மாலிப்டினம் சேர்மங்களுக்கு வழிசெய்வதாக முதலில் விவரிக்கப்பட்டது. ஆனால் விளைபொருளில் MoCl– 8 அயனி D சீரொழுங்குடனும், Mo—Mo பிணைப்பின் பிணைப்பு நீளம் 2.14 Å. ஆகவும் காணப்படுவதை அடுத்து நிகழ்ந்த படிக அமைப்பு ஆய்வியல் உறுதி செய்தது. 


</doc>
<doc id="260970" url="https://ta.wikipedia.org/wiki?curid=260970" title="ஆசியப் பொன்னிறப் பூனை">
ஆசியப் பொன்னிறப் பூனை

ஆசிய தங்க நிறப் பூனை (Asian golden cat), என்பது ஒரு நடுத்தர அளவு காட்டுப் பூனை ஆகும். இது தென்கிழக்கு ஆசியாவில் காணப்படுகிறது . 2008 ஆம் ஆண்டில் பன்னாட்டு இயற்கை பாதுகாப்புச் சங்கம் இந்த பூனைகள் அச்சுறு நிலையை அண்மித்த இனம் என அறிவித்தது. இவை வேட்டையாடப்படுவதாலும், காடழிப்பினால் இவை தம் வாழ்விடத்தை இழப்பதாலும் இவற்றின் எண்ணிக்கை குறையும் ஆபத்தைச் சந்தித்து உள்ளன. இவை இந்தியாவின் சிக்கிம் முதல் அசாம் வரை உள்ள அடர்ந்த காடுகளில் காணப்படுகின்றன.

ஆசிய தங்க நிறப் பூனை பொதுவான பூனை போல தோற்றம் கொண்டது அதன் தலை முதல் உடல்வரை நீளம் 66 இல் இருந்து 105 செமீ (26 இல் இருந்து 41 அங்குலம்) இதன் வால் 40 இல் இருந்து 57 செமீ (16 இல் இருந்து 22 அங்குலம்) நீளம் கொண்டது.இதன் தொள்பட்டையின் உயரம் 56 செமீ (22 அல்குலம்) இதன் எடை 9 இல் இருந்து 16 கிலோகிராம் ஆகும். இவவகைப் பூனைகள் சாதாரணப் பூனையைவிட இரண்டு மூன்று மடங்கு பெரியவை..
இதன் உடல் பொன்னிறம் கலந்த பழுப்பு நிறம் கொண்டது. கண்களை ஒட்டி வெண்ணிற பட்டைகளும், வெண்ணிற கிடைகோடுகளும், அதைச் சுற்றிக் கருமையான கோடுகளும் கொண்டது.


</doc>
<doc id="260972" url="https://ta.wikipedia.org/wiki?curid=260972" title="இருபோரான் நாற்குளோரைடு">
இருபோரான் நாற்குளோரைடு

இருபோரான் நாற்குளோரைடு "(Diboron tetrachloride)" என்பது B2Cl4 என்ற மூலக்கூற்று வாய்ப்பாடு கொண்டு ஒரு கனிம வேதியியல் சேர்மமாகும். தாழ் வெப்ப நிலைகளில் போரான் முக்குளோரைடின் மின்கசிவு செயல்முறை மூலமாக இச்சேர்மத்தைத் தயாரிக்கலாம்.:

கரிமபுரோமின் சேர்மங்களை தொகுப்பு முறையில் தயாரிப்பதற்கான வினைப் பொருளாக இருபோரான் நாற்குளோரைடு பயன்படுகிறது. உதாரணமாக இது எத்திலீனுடன் ஈடுபடும் வினையைக் குறிப்பிடலாம்.: 
அறை வெப்பநிலையில் இச்சேர்மம் விரைவாக ஐதரசனை ஈர்த்துக் கொள்கிறது:


</doc>
<doc id="260977" url="https://ta.wikipedia.org/wiki?curid=260977" title="நவகுஞ்சரம்">
நவகுஞ்சரம்

நவகுஞ்சரம் (Navagunjara) என்பது இந்தியாவின் வீரகாவியமான மகாபாரதம் கதையில் இடம்பெற்ற ஒன்பது வெவ்வேறு விலங்குகளின் உடலுறுப்புகள் கொண்ட கற்பனை உயிரினம் ஆகும். இந்தியாவின் ஒரிசா மாநிலத்தின் பாரம்பரிய ஒவிய பாணியான படா-சித்ரா ஓவியத்தில் சிறப்பாக இடம்பிடித்துள்ளது இந்த உருவம். இந்த உருவம் கண்ணனின் ஒரு மாய வடிவமாகக் கருதப்படுகிறது. இந்த உருவத்தில் அருச்சுனன் முன்னால் கண்ணன் வந்ததாக ஒரிய மொழி மகாபாரதத்தில் வருகிறது.
சரளா தாசா என்பவர் ஒரிய மொழியில் எழுதிய மகாபாரதம் இந்த உருவத்தை விவரிக்கிகிறது. வேறு எந்த மொழி மகாபாரதத்திலும் இந்தக் கதை இல்லை. அர்சுணன் ஒரு சமயம் மலை மீது தவம் செய்து போது கண்ணன் அவன் முன் நவகுஞ்சர வடிவில் வருகிறான் இதன் உருவம் எவ்வாறு இருக்கும் என்றால் சேவல் தலையும், யானை, புலி, மான் அல்லது குதிரை ஆகியவற்றின் கால்களுடன் நின்ற நிலையில் நான்காவது காலுக்கு பதில் தாமரை அல்லது ஒரு சக்கரம் ஏந்திய ஒரு மனித கையாகும். இந்த மிருகத்தின் கழுத்து மயில் கழுத்தாகவும், காளையின் திமிலொடு, சிங்கத்தின் இடுப்பும் கொண்டும், வால் நாகப்பா்பாகவும் இருந்தது இந்த விசித்திர விலங்கைக் கண்ட அர்சுணன் அதை குறிவைத்து தனது வில்லை எழுப்புகிறான், பிறகு வந்திருப்பது கண்ணனே என உணர்ந்த அர்சுணன் வில்லைக் கீழேபோட்டு வணங்குகிறான்.

இந்தக் காட்சி புரி ஜகன்னாதர் கோயிலின் வடக்கு பகுதியில் சிற்பமாக உள்ளது.


</doc>
<doc id="260985" url="https://ta.wikipedia.org/wiki?curid=260985" title="கூலி">
கூலி

கூலி என்பது, ஒரு ஊழியரின் உழைப்புக்கு ஈடாக வேலைகொள்வோர் வழங்கும் பண ஈடு அல்லது ஊதியம் ஆகும். ஊதியம், ஒரு குறித்த வேலையைச் செய்து முடிப்பதற்கான ஒரு நிலையான பணத்தொகை என்ற அடிப்படையில் அல்லது ஒரு குறித்த கால அளவுக்கு (ஒரு மணிநேரம், ஒரு நாள், ஒரு வாரம் போன்றன) இவ்வளவு பணம் என்ற வகையில் அல்லது அளவிடத்தக்க ஒரு வேலையளவுக்கு இவ்வளவு பணம் என்றவாறு கணக்கிடப்படுகின்றது. ஒரு வணிகத்தை நடத்துவதில் ஏற்படும் செலவு வகைகளில் கூலியும் ஒன்று. 

கூலி, சம்பளம் என்பதிலும் வேறானது. சம்பளம் என்பது கிழமை அல்லது மாதம் போன்ற குறித்த கால இடைவெளியில் ஊழியர் எவ்வளவு மணிநேரம் வேலை செய்தார் என்று கணக்கிடாமல், வேலைகொள்வோர் ஊழியருக்கு வழங்கும் தொகையைக் குறிக்கும். கூலிக்குப் புறம்பாக, கூலித் தொழிலாளர்களுக்கு வேலைகொள்வோர் வழங்கும் பணம்சாரா வசதிகளும், வாடிக்கையாளர் நேரடியாக வழங்கும் ஊக்கப்பணமும் கிடைப்பதுண்டு. 

கூலித் தொழில், வேலை செய்யும் நேரத்துக்காகப் பணத்தைப் பரிமாறிக் கொள்வதோடு தொடர்புடையது. மோசசு ஐ. பின்லி தான் எழுதிய "பண்டைக்காலப் பொருளியல்" "(The Ancient Economy)" என்னும் நூலில் பின்வருமாறு குறிப்பிட்டுள்ளார்:

கூலி என்பது ஒரு நியம அலகு வேலை நேரத்துக்கான பண அளவு ஆகும். தொடக்ககாலத்தில் பயன்படுத்தப்பட்ட நேர அலகு ஒரு நாள் ஆக இருந்தது. மணிக்கூட்டின் கண்டுபிடிப்பின் பின்னர் வேலை நேரத்தை மேலும் சிறிய அலகுகளாகப் பிரிக்க முடிந்தது. இதனால், ஒரு மணிநேரம் பொதுவான அலகானது.

பண்டை எகிப்து, பண்டைக் கிரேக்கம், பண்டை உரோம் ஆகியவற்றில் கூலி முறை காணப்பட்டது.


</doc>
<doc id="260986" url="https://ta.wikipedia.org/wiki?curid=260986" title="வெஸ்டா (தொன்மவியல்)">
வெஸ்டா (தொன்மவியல்)

வெஸ்டா (Vesta) என்பவர் உரோமத் தொன்மவியலில் காணப்படும் ஒரு பெண் தெய்வம் ஆவார். இவர் ஹார்த் என்று அழைக்கப்படும் செங்கல் அல்லது கல்லால் ஆன அடுப்பிற்கும் குடும்பத்திற்கும் வீட்டிற்குமான கடவுள் ஆவார். கிரேக்கத் தொன்மவியலில் இவருக்கு ஒப்பானவர் ஹெஸ்டியா ஆவார்.



</doc>
<doc id="260999" url="https://ta.wikipedia.org/wiki?curid=260999" title="ஆஃபினியம் நாற்புரோமைடு">
ஆஃபினியம் நாற்புரோமைடு

ஆஃபினியம் நாற்புரோமைடு (Hafnium tetrabromide) என்பது HfBr என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமாகும். ஆஃபினியத்தின் சேர்மங்களில் பரவலாகக் காணப்படும் புரோமைடு ஆஃபினியம் நாற்புரோமைடு ஆகும். நிறமற்று எதிர்காந்தப் பண்புடன் காணப்படும் இச்சேர்மம் ஈரப்பதத்தால் பாதிக்கப்படும் தன்மை கொண்ட திண்மமாக உள்ளது மற்றும் வெற்றிடத்தில் பதங்கமாகிறது. சிர்க்கோனியம் நாற்புரோமைடின் மூலக்கூறு வடிவமைப்பையே இதுவும் கொண்டுள்ளது. ஆஃபினியம் நாற்குளோரைடின் பலபடியாகும் தன்மை அமைப்பிலிருந்து வேறுபட்டு நான்முக ஆஃபினியம் மையங்களுடன் தோற்றமளிக்கிறது.


</doc>
<doc id="261000" url="https://ta.wikipedia.org/wiki?curid=261000" title="பல்லா பூனை">
பல்லா பூனை

பல்லா பூனை (Pallas's cat ) என்பது ஒரு சிறிய காட்டுப் பூனை ஆகும். இது மத்திய ஆசியாவில் காணப்படுகிறது. இவை வாழ்விடம் சீரழிவு, வேட்டையாடுதல் போன்றவற்றால் பாதிக்கப்பட்டுள்ளது. எனவே அச்சுறு நிலையை அண்மித்த இனம் என்று 2002 முதல் பன்னாட்டு இயற்கைப் பாதுகாப்புச் சங்கம் அறிவித்துள்ளது. இந்தியாவில் லடாக், ஜம்மு காஷ்மீர் போன்ற பகுதிகளில் காணப்படுகிறது.

பல்லா பூனைகள் வீட்டுப் பூனை அளவு உள்ளது. அதன் தலை முதல் உடல்வரை 46 இல் இருந்து 65 செமீ (18 இல் இருந்து 26 அங்குளம்) நீளம். வால் 21 இல் இருந்து 31 செமீ (8.3 - 12.2 அங்குலம்) நீளம். இதன் எடை 2.5 இல் இருந்து 4.5 கி.கிராம் (5.5 -9.9.பவுண்டு ) ஆகும். இதற்கு அடர்த்தியான நீண்ட வாலும், வால் முழுக்க கருப்பு வளையங்களும், முனையில் கொத்தான கருப்பு முடியும் இருக்கும். இதன் காதுகள் சிறியன, முகத்திலும், உடலின் பின் புறமும் உள்ள ஒரு சோடி பட்டைகள் இதன் தனித்தன்மை. இது சிறிய பாலூட்டிகள், பறவைகள் போன்றவற்றை உண்ணும், இந்த பூனைகள் பாறைகள் மிகுந்த பகுதியில் வாழ்வதற்கு இதன் நிறம் துணை செய்கிறது.


</doc>
<doc id="261001" url="https://ta.wikipedia.org/wiki?curid=261001" title="1718">
1718

1718 (MDCCXVIII) ஒரு சனிக்கிழமையில் துவங்கிய ஒரு கிரிகோரியன் சாதாரண (நெட்டாண்டு அல்ல) ஆகும். 11 நாட்கள் பின்தங்கிய பழைய ஜூலியன் நாட்காட்டியில் இது புதன்கிழமையில் ஆரம்பமானது.



</doc>
<doc id="261025" url="https://ta.wikipedia.org/wiki?curid=261025" title="அழகிகள் (பட்டாம்பூச்சிக்குடும்பம்)">
அழகிகள் (பட்டாம்பூச்சிக்குடும்பம்)

தகைவிலான் பறவையைப்போன்ற வால்களையுடைய அழகிய, பெரிய வண்ணத்துப்பூச்சிகளை அழகிகள் ("Swallowtail") என வகைப்படுத்துவர். இக்குடும்பத்தின்கீழ் 550-உக்கும் மேலான பட்டாம்பூச்சியினங்கள் உள்ளன. பெரும்பாலானவை வெப்பமண்டலப் பகுதிகளில் காணப்பட்டாலும் இவை அண்டார்ட்டிக்கா நீங்கலான அனைத்து கண்டங்களிலும் காணப்படுகின்றன. உலகின் மிகப்பெரிய வண்ணத்துப்பூச்சிகளான பறவைச்சிறகிப்பேரினத்துப்பூச்சிகள் இக்குடும்பத்தைச் சேர்ந்தவையே. இவற்றுள் இந்தியாவின் மிகப்பெரிய பட்டாம்பூச்சியான தென் அழகி என்பவையும் அடங்கும்.

இக்குடும்பத்தைச்சேர்ந்த பட்டாம்பூச்சிகள் பெரிதாகவும் பளிச்சென்ற நிறங்களிலும் காணப்படும். ஒரேமாதிரியான உடலமைப்பையும், மெல்லிய நீண்ட கால்களையும், உருண்டையான தலையையும், கறுப்பான கண்களையும் கொண்டிருக்கும். நெஞ்சுப்பகுதியும் பின்னுடற்பகுதியும் நீண்டிருக்கும். உடலில் மெல்லிய கோடுகளையும் காணலாம். முன்னிறகுகள் நீண்டோ, குறுகியோ, அகலமாகவோ இருக்கக்கூடுமெனினும் பின்னிறக்கைகள் அகலமாகவே இருக்கும். பால்வேறுபாடு தோற்றத்தில் தென்படாவிட்டாலும் பெண் பூச்சிகள் பெரிதாக இருக்கும்.

பெரிய அழகிப்பட்டாம்பூச்சியின் வளர்ச்சிநிலைகள்:

இவை இந்தியாவில் மேற்குத்தொடர்ச்சிமலைக் காடுகள், பிற பசுமைக்காடுகள், இலையுதிர்காடுகள், வறண்ட காடுகள், பூங்காக்கள் போன்ற பலதரப்பட்ட இடங்களில் காணப்படுகின்றன.

ஆண்பூச்சிகள் சில மணிச்சத்துத் தேவைகளுக்காக ஈரமண், விலங்குகளின் சிறுநீர், கண்ணீர், பறவைகளின் எச்சம் போன்றவற்றில் அமர்ந்து உறிஞ்சும். அவ்வமயம் இறக்கைகளைப் படபடவென்று அடித்துக்கொண்டிருக்கும். கறுப்பழகி, பெரிய மயில் அழகி போன்றவை இறக்கையை விரித்து வெயில்காயும். சிவப்புடல் அழகி போன்றவை கூட்டமாக வலசை போகும்.

இவற்றுள் சில இனங்கள் பிற உண்ணத்தகாத பட்டாம்பூச்சிகளையொத்த பேட்ஃசின் போலியொப்புருவாகத் திகழ்கின்றன. ஆனால் புலிவரியழகி ("Papilio glaucus") போன்றவற்றில் பெண்பூச்சிகள்மட்டுமே இவ்வகை தோற்றம் பெறுகின்றன.

இப்பட்டாம்பூச்சிகளின் எழிலான வண்ணத்தோற்றத்துக்காக இவற்றை வேட்டையாடி அழகுப்பொருளாகப் பயன்படுத்துகிறார்கள். இவற்றின் வாழிடங்களும் அருகிவருவதால் இவை அழியும் வாய்ப்புள்ளது.


</doc>
<doc id="261031" url="https://ta.wikipedia.org/wiki?curid=261031" title="இரிடியம் நான்காக்சைடு">
இரிடியம் நான்காக்சைடு

இரிடியம் நான்காக்சைடு(IrO4, இரிடியம்((VIII) ஆக்சைடு) "(Iridium tetroxide (IrO4, Iridium(VIII) oxide)" என்பது ஆக்சிசனேற்ற நிலை +VIII இல் ஆக்சிசனும் இரிடியமும் இணைந்த ஒர் இரட்டைச் சேர்மமாகும் . திடநிலை ஆர்கானில் -267 0 செல்சியசு வெப்பநிலையில் [(η1O2)IrO2] இன் ஒளிவேதியியல் மறுசீரமைப்பு வினையினால் இரிடியம் நான்காக்சைடு உருவாகிறது. உயர் வெப்பநிலையில் இந்த ஆக்சைடு நிலைப்புத் தன்மையுடன் இருப்பதில்லை. இரிடியம் நான்காக்சைடின் நேர்மின் அயனியை அகச்சிகப்பு ஒளிமின்பிரிகை நிறமாலையியல் வழியாக கண்டறிந்தபொழுது இதன் முறையான ஆக்சிசனேற்ற நிலை IX என தெரிவிக்கப்பட்டுள்ளது இரிடியம் டெட்ராக்சைடு என்ற பெயராலும் இச்சேர்மத்தை அழைப்பர்.


</doc>
<doc id="261035" url="https://ta.wikipedia.org/wiki?curid=261035" title="புனே - சிகந்திராபாத் சதாப்தி விரைவுவண்டி">
புனே - சிகந்திராபாத் சதாப்தி விரைவுவண்டி

புனே - சிகந்தராபாத் சதாப்தி விரைவுவண்டி, இந்திய இரயில்வேயினால் இயக்கப்படும் சதாப்தி விரைவுவண்டியாகும். இது மகாராஷ்டிராவிலுள்ள புனேயில் இருந்து, தெலுங்கானாவிலுள்ள சிகந்திராபாத்துக்கு சென்று வரும். இது 597 கிமீ தொலைவை 8 மணி 30 நிமிடங்களில் கடக்கிறது.



</doc>
<doc id="261036" url="https://ta.wikipedia.org/wiki?curid=261036" title="இந்தியப் பாலைவனப் பூனை">
இந்தியப் பாலைவனப் பூனை

இந்திய பாலைவனப் பூனை அல்லது காட்டுப் பூனை (Indian desert cat) என்பது ஒரு சிறிய பூனை ஆகும். இது ஆப்பிரிக்கா, ஐரோப்பா, தென்மேற்கு மற்றும் மத்திய ஆசியாவில் இந்தியா, மேற்கு சீனா, மங்கோலியா போன்ற இடங்களில் காணப்படுகிறது. இதன் அழகிய தோலுக்காக பெருமளவு வேட்டையாடப்படுகிறது. இதனால் இது தீவாய்ப்பு கவலை குறைந்த இனம் என்று, செம்பட்டியலில் 2002 ஆண்டு இடம் பெற்றது. இவை இந்தியாவில் இராஜஸ்தான், கட்ச், மத்திய இந்தியாவின் புதர் காடுகள் ஆகிய இடங்களில் வாழ்கிறது.
இது மற்ற பூனை இனங்களை ஒப்பிடும்போது சிறியது, உருவத்தில் விட்டுப்பூனையைப் போன்று தோற்றமளிக்கும். ஆனால் வீட்டுப் பூனையை விட பெரியது. மங்கிய மஞ்சல் கலந்த உடலும், அதன்மீது கரும்புள்ளிகளும் காணப்படும். இதன் வால் நீளமானது வாலின் பின்பகுதியில் கருவளையங்களும், இரண்டு கிடையான கருப்பு பட்டைகளும் காணப்படும். ஆண் பூனைகள் உடல் நீளம் 43 -91 செமீ (17 - 36 அங்குலம்) ஆகும். பொதுவாக வால் 23 முதல் 40 செமீ (9.1 -15.7 அங்குலம்) நீளம் இருக்கும். 5 முதல் 8 கிலோ (11 18 பவுண்டு) எடையுடனும் இருக்கும். பெண் பூனைகள் ஆண் பூனைகளைவிட சிறியதாக இருக்கும். பெண் பூனைகள் உடல் நீளம் 40 முதல் 77 செ.மீ (16-30 அங்குலம்) வால் 18 முதல் 35 செமீ (7.1 -13.8 அங்குலம்) நீளம் கொண்டவை. எடை 3 முதல் 5 கிலோ எடையுள்ளவை.


</doc>
<doc id="261038" url="https://ta.wikipedia.org/wiki?curid=261038" title="திரிபுவன விஜயதுங்கதேவி">
திரிபுவன விஜயதுங்கதேவி

திரிபுவன விசயதுங்கதேவி அல்லது திரிபுவனோத்துங்கதேவி செயவிஷ்ணுவர்த்தனி எனும் முடிக்குரிய பெயரைக் கொண்ட, டியா கிதர்யா என்பவள் மயபாகித்தின் மூன்றாவது சக்கரவர்த்தினியும் சாவக நாட்டு மகாராணியும் ஆவாள். 1328இலிருந்து 1350 வரை மஜபாகித்தை ஆண்டதுடன், அப்பேரரசின் விரிவுக்கும் பெரும் பங்காற்றினாள்.

மஜபாகித்தின் முதல் மன்னனான ராடென் விஜயனுக்கு காயத்திரி ராஜபத்தினியிடம் பிறந்த இவள், அப்பேரரசின் நான்காவது சக்கரவர்த்தியான ஹயாம் புரூக்கின் தாயும் ஆவாள். ஹகுரிபன் சீமாட்டி ("Bhre Kahuripan") என்ற செல்லப்பெயரால் குறிப்பிடப்பட்ட இவள், மயபாகித்தையும் அதற்கு முந்திய சிங்கசாரி அரசையும் ஆண்ட இராயச வம்சத்தைச் சேர்ந்தவள்.
"நகரகிரேதாகமம்" எனும் சாவக நூலொன்றில், 1328இல், செயநகரன் கொல்லப்பட்ட பின், தன் தாய் காயத்திரியின் ஆணைக்கேற்ப, திரிபுவனா 1329இல் ஆட்சிக்கு வந்ததாககச் சொல்லப்படுகின்றது. 1350இல் தான் இறக்கும் வரை மயபாகித்தை ஆண்டிருக்கிறாள் திரிபுவனா.தன் மைத்துனன் ஆதித்தியவர்மனின் துணையுடன், அவள் போர்க்களத்துக்குப் படைநடத்திச் சென்றதையும், பெடுகு, பெயாங் முதலான அரசுகளை எதிர்த்து, மயபாகித் பேரரசை விரிவாக்கம் செய்ததையும், பாலியைத் தன் ஆட்சியின் கீழ் கொணர்ந்ததையும் நகரகிரேதாகமம் விவரிக்கின்றது.



</doc>
<doc id="261039" url="https://ta.wikipedia.org/wiki?curid=261039" title="சிப்ளூண் தொடருந்து நிலையம்">
சிப்ளூண் தொடருந்து நிலையம்

சிப்ளூண் தொடருந்து நிலையம், இந்திய இரயில்வேயின் நிர்வாகத்துக்கு உட்பட்ட தொடர்வண்டி நிலையம் ஆகும். இது மகாராஷ்டிராவின் ரத்னகிரி மாவட்டத்திலுள்ள சிப்ளூணில் உள்ளது.


</doc>
<doc id="261043" url="https://ta.wikipedia.org/wiki?curid=261043" title="தியானோ">
தியானோ

"தியானோ (Theano) (; கி.மு 6ஆம் நூற்றாண்டு) அல்லது குரோட்டானின் தியானோ"', எனும் பெயர் இரண்டு பித்தகோரிய மெய்யியலாளர்களைக் குறிக்கப் பயன்படுகிறது. இவர் பித்தகோரசின் மாணவியாகவும் மகளாகவும் மனைவியாகவும் பலவாறு குறிப்பிடப்படுகிறார். வேறு சிலர் இவரை பிராண்டினசின் மனைவியாகக் கூறுகின்றனர். இவரது பிறப்பிடமும் தந்தை அடையாளமும் கூட உறுதிபடுத்தப்படாமலே உள்ளன. இதனால் சிலர் இதே பெயரில் இருவர் இருந்ததாகவும் இருவரின் விவரங்களும் இணைக்கப்பட்டுவிட்டன என்றும் கூறுகின்றனர் (இவர்கள் முதல் தியானோ, இரண்டாம் தியானோ எனப்படுகின்றனர்). சில துணுக்குகளும் கடிதங்களும், இவரதாகக் குறிப்பிடப்படுபவை, கிடைத்துள்ளன. என்றாலும் இவற்றின் ஆசிரியர் உறுதிசெய்யப் படவில்லை.

தியானோவின் வாழ்க்கையைப் பற்றிய தகவல் ஏதும் தெரியவில்லை.இவர் பற்றிய பண்டைய தகவல்கள் குழப்பமானவை. ஒரு மரபின்படி இவர் கிரேட்டில் பிறந்தவர். இவரது தந்தை பிதோனாக்சு,ஆனால் மற்றவர்கள் இவர் குரோட்டானில் பிறந்த்தாகவும் இவரது தந்தை பிராண்டினசு என்றும் கூறுகின்றனர். பலர் இவர் பித்தகோரசின் மனைவி என்பர், என்றாலும் மற்றொரு மரபு இவரை பிராண்டினசின் மனைவி என்கிறது.இலம்பிலிக்கசு என்பவர் குழப்பத்தைத் தீர்க்க, தைனோ தான் பிராண்டினசின் மனைவி என்கிறார்.

பித்தகோரசுக்கும் தியானோவுக்கும் தாமோ, மையியா, அரிகுனோத் என மூன்று மகள்களும் தெலௌகெசு என்றொரு மகனும் இருந்ததாகக் கூறப்படுகிறது.

தியானோவின் நூல்களாகக் கூறப்படுவன: "பித்தகோரிய Apophthegms", "பெண்பால் அறிவுரை", "நன்னெறி பற்றி", "இறைத்தோய்வு (பக்தி) பற்றி", "பித்தகோரசு பற்றி", "மெய்யியல் விளக்க உரைகள்", "கடிதங்கள்." இவை ஏதும் இப்போது கிடைக்கவில்லை. ஆசிரியர் உறுதிபடாத சில துணுக்குகளும் கடிதங்களும் மட்டுமே எஞ்சியுள்ளன. இவை தியானோ இயற்றியவை என நிறுவ முயற்சிகள் நடைபெறுகின்றன. (சிலர் இவற்றை முதல் தியானோ இயற்றியது எனவும் வேறு சிலர் பிந்தைய இரண்டாம் தியானோ இயற்றியது எனவும் கூறுகின்றனர்.), இவை எல்லாமே பிற்கால எழுத்தாளர்களது கற்பனைப் புனைவுகளாகவும் இருக்கலாம். இது பித்தகோரிய மெய்யியலை ஒரு பெண்ணின் வாழ்க்கைக்குச் சார்த்திகூற முயல்வதாகவே படுகிறது. இறைத்தோய்வு குறித்து கிடைக்கும் துணுக்குகள் எண்களுக்கும் பொருள்களுக்கும் உள்ள பித்தகோரிய ஒப்புமையைப் பற்றியதாக உள்ளது; கிடைத்துள்ள பல கடிதங்களோ (வீட்டு) இல்லற வாழ்க்கையைப் பற்றிய: ஒரு பெண் எப்படி குழந்தையை வளர்ப்பது? அவள் வேலைக்காரரிடம் எப்படி நடந்து கொள்வது? அவள் கணவனிடம் எப்படி நன்னெறியுடன் இருப்பது? இன்னபிற... பற்றியன.

மேரி ரிட்டர் பியர்டின் கூற்றுப்படி,கி.மு449இல் தூரியம் சார்ந்த கிப்போடமசு (அல்லதுமிலேத்தசு சார்ந்த கிப்போடமசு, தூரியம் நகரை உருவக்கியதாக தியானோ கூறியுள்ளாராம். அரிசுட்டாட்டிலின் கூற்றுப்படியும் இது சரிதான். "நன்னெறி பற்றி" எனும் நூலும் நல்லிடைநிலை அல்லது சிறந்த இடைநிலை நெறிமுறை பற்றியதாகவே உள்ளது.

தெசுலெஃப், சுடோபயெசு, கீரென் ஆகியோரின் கூற்றுப்படி தியானோ "இறைத்தோய்வு பற்றி" நூலில் இவ்வாறு கூறுகிறாராம்




</doc>
<doc id="261045" url="https://ta.wikipedia.org/wiki?curid=261045" title="மீன்பிடிப் பூனை">
மீன்பிடிப் பூனை

மீன்பிடிப் பூனை (இலங்கை வழக்கு: கொடுப்புலி; "Fishing cat") என்பது ஒரு நடுத்தர காட்டுப்பூனை இவை தென் மற்றும் தென்கிழக்கு ஆசியாவில் காணப்படுகின்றன. 2008 ஆம் ஆண்டில், பன்னாட்டு இயற்கை பாதுகாப்பு சங்கம் இந்த பூனையை அருகிய இனம் என்று தன் செம்பட்டியலில் கூறியுள்ளது. மீன்பிடிப் பூனைகளின் வாழிடமான சதுப்புநிலங்கள் அழிக்கப்படுவதால் கடந்த பத்தாண்டுகளில் கடுமையாக குறைந்துள்ளது. இந்த மீன்பிடி பூனைகள் ஆறுகளை ஒட்டிய இடங்களிலும், நீரோடைகள் , ஏரிகள், சதுப்பு நிலப் பகுதிகள் போன்ற இடங்களில் வாழ்கின்றன.
மீன்பிடிப் பூனை மேற்கு வங்கத்தின் மாநில விலங்கு ஆகும்.

மீன்பிடிப் பூனைகள் சற்று பெரிய பூனைகள் ஆகும். இவை விட்டுப் பூனைகளைவிட இரண்டு மடங்கு பெரியது ஆகும். இது பழுப்பு நிறம் கலந்த சாம்பல் நிறத்தில் உடலும், அதில் கரும் புள்ளிகளும், குறுகிய வாலும் உண்டு. இதன் கன்னத்தில் ஒரு சோடி பட்டைகள் காணப்படும். நெற்றிப் பகுதியில் ஆறுமுதல் எட்டுவரையிலான கருங்கோடுகள் இதன் தனித்த அடையாளம் ஆகும். இவற்றின் தலையில் இருந்து உடல் நீளம் 57–78 செமீ (22–31 அங்குலம்), இதன் சிறிய வால் 20–30 செமீ (7.9–11.8 அங்குலம்), இதன் எடை 5–16 கிலோ ஆகும்.

இந்தியாவில் அசாம், மேற்கு வங்கத்தின், சுந்தரவனக்காடுகள், ஒரிசாவில் உள்ள சில்கா ஏரி, கேரளத்தில் உள்ள உப்பங்கழிக்காயல் ஆகிய இடங்களில் இதைக் காணலாம்.


</doc>
<doc id="261047" url="https://ta.wikipedia.org/wiki?curid=261047" title="இந்திய சிட்டி வங்கி">
இந்திய சிட்டி வங்கி

இந்திய சிட்டி வங்கி சுருக்கமாக சிட்டி வங்கி என்பது இந்தியாவின் மும்பையை தலைமையிடமாகக் கொண்டு செயற்பட்டுவரும் தனியார்த் துறை வணிக வங்கியாகும். இது அமெரிக்காவின் நியூயார்க் நகரத்தை தலைமையிடமாகக் கொண்டு செயற்படும் சிட்டி குழுமத்தின் பன்னாட்டு வங்கி, நிதிச் சேவை நிறுவனமான சிட்டி வங்கியின் துணை வங்கியாகும்.


</doc>
<doc id="261050" url="https://ta.wikipedia.org/wiki?curid=261050" title="இலங்கைப் பரீட்சைத் திணைக்களம்">
இலங்கைப் பரீட்சைத் திணைக்களம்

இலங்கைப் பரீட்சைத் திணைக்களம் ("Department of Examinations, Srilanka", ) என்பது தேர்வுகள் தொடர்பான ஓர் இலங்கை அரசுத் திணைக்களம் ஆகும்.


</doc>
<doc id="261052" url="https://ta.wikipedia.org/wiki?curid=261052" title="குறை குளோரிரத்தம்">
குறை குளோரிரத்தம்

குறை குளோரிரத்தம் "(Hypochloremia or Hypochloraemia)" என்பது இரத்தத்தில் குளோரைடு அயனி குறையும்போது உண்டாகும் மின்பகுபொருள் இடர்நோய் ஆகும். பொதுவாக குருதிநீரில் இருக்க வேண்டிய குளோரைடு அயனியின் எல்லை 97 முதல் 107 மி.சநி./லி ஆகும். 

பிற அசாதாரணமான நிலைகளில் இக்குறைபாடு அரிதாகத் தோன்றுகிறது.

சுவாச அழுத்தத்திற்கு இக்குறைபாடு காரணமாக இருக்கமுடியும்.

தீராத மூச்சுக்குழல் அமிலவேற்றத்திற்கு இக்குறைபாடு காரணமாக இருக்கமுடியும்.

வளர்சிதை மாற்றக் காரவேற்றத்துடன் இணைந்து குறை குளோரிரத்தக் குறைபாடும் ஏற்படுவது பெரும்பாலும் தீராத வாந்திக்குக் காரணமாகிவிடும்.

இது பொதுவாக குறைனேட்ரியரத்தம் அல்லது உயர் பைகார்பனேட்டு செறிவினால் உண்டாகும் விளைவாகும்.
சிரைப்பை நார்ப்பெருக்கத்தில் இக்குறைபாடு தோன்றுகிறது.


</doc>
<doc id="261055" url="https://ta.wikipedia.org/wiki?curid=261055" title="கேக்காடில் ஆக்சைடு">
கேக்காடில் ஆக்சைடு

கேக்காடில் ஆக்சைடு "(Cacodyl oxide)" என்பது [(CH)2As]O. என்ற மூலக்கூற்று வாய்ப்பாடு கொண்ட கரிம ஆர்சனிக் சேர்மமாகும். ஒப்பீட்டளவில் தூய வடிவில் இந்தக் கரிமவுலோகச் சேர்மம் செயற்கையாகத் தயாரிக்கப்பட்டதாக கருதப்பட்டு வரலாற்று முக்கியத்துவம் பெறுகிறது 
கேக்காடில் மற்றும் கேக்காடில் ஆக்சைடு என்ற இரண்டு பகுதிப்பொருட்களும் சேர்ந்தது கேடட்டின் புகை நீர்மம் ஆகும். பொதுவாக, பொட்டாசியம் அசிட்டேட்டுடன் ஆர்சனிக் மூவாக்சைடை சேர்த்து சூடுபடுத்தி தொகுப்பு முறையில் இது தயாரிக்கப்படுகிறது. நச்சுத்தன்மையும் விரும்பத்தகாத நெடியும் கொண்டதாக இச்சேர்மம் உள்ளது.



</doc>
<doc id="261056" url="https://ta.wikipedia.org/wiki?curid=261056" title="ராடன் விஜயன்">
ராடன் விஜயன்

ராடன் விஜயன் நாராரியன் சங்கிராமவிஜயன், முடிக்குரிய பெயரில் கர்த்தராயச செயவர்த்தனன் என்றெல்லாம் அழைக்கப்படுபவன் மயபாகித் சாம்ராச்சியத்தை அமைத்தவனும், 1293–1309 வரை வாழ்ந்தவனுமான சாவக அரசன் ஆவான். "நகரகிரேதாகமம்", "பரராத்தன்" முதலான பழம்நூல்கள், இவன் வரலாற்றைக் கூறுகின்றன. மொங்கோலியப் பேரரசன் குப்லாய் கானுக்கெதிரான இவன் வெற்றியும் சாவக வரலாற்றில் பொறிக்கப்பட்டுள்ளது. 

பரராத்தன் சொல்வதன் படி, இவன் சிங்கசாரி அரசனான மகிச செம்பகனின் மைந்தனாவான். புத்தக இராச்சியராச்சியம் எனும் நூல் சொல்வதன்படி, அவன் மகிச செம்பகனின் மகள் வழிப் பேரனாவான். நகரகிரேதாகமத்தின் படி, மகிச செம்பகனின் மகன் "டியா சிங்கமூர்த்தி"யின் மைந்தனாக இவன் சொல்லப்படுகின்றான். நகரகிரேதாகமம், விஜயன் மறைந்து ஐம்பதாண்டுகளுக்குப் பின் (1365) எழுதப்பட்டதால், அது சொல்வதே சரியானதென்று பொதுவாக ஏற்றுக்கொள்ளப்படுகின்றது. 

1290களில், செயகாதவாங்கன் எனும் கேடிரி அரசன், சிங்கசாரிப் பேரரசுக்கு எதிராகச் செய்த கிளர்ச்சியில், சிங்கசாரியின் பேரரசன் கர்த்தநாகரன் கொல்லப்பட்டதுடன், அவனது மருகன் ராடன் விஜயன், சிங்கசாரிக்குத் திக்கதிபனாயிருந்த ஆரிய வீரராசனுடன் மதுராத் தீவுக்குத் தப்பிச் சென்றான். அங்கிருந்து பலமிகுந்த நாடொன்றைக் கட்டியெழுப்பத் திட்டமிட்ட விஜயன், அதற்கு ஆரிய வீரராசன் உதவினால், அவனுக்கும் சாவகத்தைப் பங்கிடுவதாக ஒப்பந்தம் செய்துகொண்டான். விஜயனால் அதன் பின் அமைக்கப்பட்ட மயபாகித் அரசில், ஆரிய வீரராசன் மைந்தர்கள் "ரங்கலாவே", லெம்பு சேரன், நம்பி ஆகியோர், சேனாதிபதிகளாகவும் முதலமைச்சர்களாகவும் விளங்கினர். விஜயன் வாக்களித்தபடியே, மதுராத் தீவும் அதன் சுற்றயல் பகுதிகளும் ஆரிய வீரராசனுக்கு வழங்கப்பட்டன. 

கிழக்கு யாவாக்கு 1292 இல் படையெடுத்து வந்த குப்லாய் கானின் மொங்கோலியப் படையுடன் கூட்டணி அமைத்துக் கொண்ட விஜயன், செயகாதவாங்கனின் ஆட்சியின் கீழிருந்த சிங்கசாரி அரசை முற்றுகையிட்டான். 1293 இல் செயகாதவாங்கன் தோல்வியுற்று வீழ்ந்தபோது, எதிர்பாராதவிதமாக விஜயன் மொங்கோலியப் படையைத் தாக்கலானான். தம் நாட்டுக்கொவ்வாத காலநிலையாலும், கொள்ளை நோய்களாலும் ஏற்கனவே பலமிழந்துபோயிருந்த மொங்கோலியப் படைகள் சாவகத்திலிருந்து பின்வாங்க வேண்டியதாயிற்று.. இதன்பின்னர், "கர்த்தராயச செயவர்த்தனன்" எனும் பெயருடன் மயபாகித் எனும் புதிய பேரரசின் சக்கரவர்த்தியாக, தன்னை முடிசூடிக் கொண்டான் ராடன் விஜயன்.

சிங்கசாரியின் வீழ்ச்சிக்கு முன்பு, விஜயன் கர்த்தநாகரனின் இளைய மகளான காயத்திரி ராஜபத்தினியை மணமுடித்திருக்கிறான். எனினும் மயபாகித்தை அமைத்தபின்னர், அவளது மூன்று சகோதரியரையும் கூட மணந்திருக்கிறான். அவர்களில் மூத்தவளான பரமேசுவரி திரிபுவனா, பட்டமகிஷியாக அமர்ந்ததுடன், அவளது மைந்தனான "செயநகரன்", கேடிரி அரசின் இளவரசனாக 1295இல் முடிசூட்டப்பட்டிருக்கின்றான். பிரச்சினபராமிர்தா, நரேந்திர துகிதா ஆகியோர் விஜயனின் ஏனைய இரு மனைவியர். இவர்கள் நால்வரும் தவிர, மலாய அரசிலிருந்து கர்த்தநாகரன் கவர்ந்து வந்த இந்திரேசுவரியையும் விஜயன் மணந்துகொண்டான். இப்படி ஐந்து தேவியரைக் கொண்டிருந்த போதும், "சண்டி சிம்பிங்" கோயிலில் மாலொருபாகனாகச் சித்தரிக்கப்படும் விஜயனின் இருபுறமும் மரபுக்கேற்ப இருதேவியரே காட்டப்பட்டிருக்கின்றனர். அவர்களில் ஒருத்தி காயத்திரி என்றும் மற்றவள் இந்திரேசுவரி அல்லது திரிபுவனா என்றும் நம்பப்படுகின்றது.

இந்திரேசுவரிக்கு செயநகரனும், காயத்திரிக்கு திரிபுவன விஜயதுங்கதேவி, ராஜதேவி என்று இரு பெண்களும் பிறந்தனர். செயநகரன் விஜயனின் மறைவுக்குப் பின், மயபாகித்தின் இரண்டாவது பேரரசனாக முடிசூடிக் கொண்டான்.



</doc>
<doc id="261062" url="https://ta.wikipedia.org/wiki?curid=261062" title="காயத்திரி ராஜபத்தினி">
காயத்திரி ராஜபத்தினி

காயத்திரி இராசபத்தினி (circa 1276?—1350) என்பவள் மயபாகித் பேரரசின் முதல் மன்னனான ராடென் விசயனின் மகாராணியும் திரிபுவன விஜயதுங்கதேவியின் தாயும் ஆவாள். சிங்கசாரி அரசின் இறுதிமன்னனாக விளங்கிய கர்த்தநாகரனின் இளையமகளான காயத்திரி, எத்தகைய புத்திக்கூர்மை மிகுந்த பேரழகியாக இருந்தாள் என்பதை வாய்மொழிக் கதைகள் கூறி வியக்கின்றன. காயத்திரி, பௌத்த நெறியினளாக விளங்கியதுடன், தன் வாழ்வின் இறுதிகாலத்தில், மயபாகித் இராயச வம்சத்தின் இராசமாதாவாகவும் அமர்ந்திருந்து பல தீர்க்கமான முடிவுகளை எடுத்தாள். 

திரிபுவனேசுவரி, பிரச்சினபராமிதா, நரேந்திர துகிதா ஆகிய மூவருக்கும் இளையவளாக, கர்த்தநாகரனுக்கு மகளாகப் பிறந்த காயத்திரி, சிங்கசாரி அரசின் தலைநகரான கூடராசத்தின் துமாபெல் மாளிகையில், வளர்ந்து வந்தாள். கலைகள், இலக்கியம், பௌத்தம் என்பவற்றில் தேர்ந்தவளாக அவள் விளங்கியதை மரபுரைகள் குறிப்பிடுகின்றன. இளவரசன் ராடென் விஜயனுக்கும் தன் மூத்த தமக்கை திரிபுவனேசுவரிக்கும் திருமணம் நிச்சயிக்கப்பட்ட நிலையில், கேடிரி அரசின் செயகட்வாங்கனால், அவளது தந்தை கொல்லப்பட்டு நாடு களேபரத்துக்கு உட்பட்டிருந்தது. நிலைமையைச் சமாளித்த காயத்திரி மாறுவேடமிட்டு, தன் தமக்கை திரிபுவனேசுவரியை விஜயனிடம் ஒப்படைத்துத் திரும்பினாள். அவளது ஏனைய தமக்கையர், செயகாதவாங்கனால் கவரப்பட்டிருந்தபோதும், தன் அடையாளங்களை மறைத்துக் கொண்டு ஓராண்டு காலம் கெதிரி அரசின் கீழ் காயத்திரி பணிப்பெண்ணாகக் கடமை புரிந்ததாகச் சொல்லப்பட்டுகின்றது. சூழ்ச்சி மூலம் மொங்கோலியப் படைகளைப் பயன்படுத்தி கேடிரி அரசையும் செயகாதவாங்கனையும் வீழ்த்திய விஜயன், காயத்திரியையும் அவள் தமக்கையரையும் விடுவித்துத் தன் மனைவியராக்கிக் கொண்டான். இன்னொரு கருத்தின்படி, செயகாதவாங்கனின் படையெடுப்புக்கு முன்பேயே விஜயனை காயத்திரி மணந்திருக்கின்றாள்.

காயத்தி்ரி, தன் மூன்று தமக்கையருடன் மாத்திரமன்றி, விஜயன் ஐந்தாவதாக மணமுடித்த இந்திரேசுவரியுடன் கூட, தன் வாழ்க்கையைப் பகிர்ந்துகொள்ள வேண்டியதாயிற்று. எனினும், ஐந்து மனைவியரிலும், காயத்திரியே விஜயனின் முதன்மையான மனைவியாகவும், அதிகாரம் மிகுந்தவளாகவும் இருந்தாள் என்பதை, அவளுக்குள்ள "இராசபத்தினி" எனும் பெயர்ப் பின்னொட்டு சுட்டிக் காட்டுகின்றது. மரபுரைகள், விஜயனையும் காயத்திரியையும் தெய்விகத் தம்பதியரான சிவ-சக்தியருடன் ஒப்பிடுவதுண்டு. 

காயத்திரி மூலம் விஜயதுங்கதேவி, இராசதேவி எனும் இரு பெண்கள், இந்திரேசுவரி மூலம் செயநகரன் எனும் மகன் ஆகிய மூவர் மூலமே விஜயனின் குலம் தழைத்தது. மலாய அரசில் பிறந்தவனும், செயநகரன் வழியில் தன் மருகனுமான ஆதித்தியவர்மன் மீது பேரன்பு பூண்டிருந்த காயத்திரி, அவனது கலைகள், கல்வி என்பதில் போதிய கவனமெடுத்ததுடன், அவனது பாதுகாவலியாகவும் விளங்கினாள். "கய மேத"னின் புத்திக்கூர்மையைக் கண்டறிந்து அவனை ஊக்குவித்து, பின்னாளில் அவன் சாவகத்தின் பெருவீரனாகவும் பேரமைச்சனாகவும் விளங்க வழிவகுத்தவளும் காயத்திரியே.

தன் கணவன் மறைவுக்குப் பின், புத்த மடத்தில் சேர்ந்து பிக்குணியாக மாறிய காயத்திரி, அவனை அடுத்து ஆண்ட தன் பெறாமகன் செயநாகரன் ஆட்சிக்காலத்தில், சிறந்த வழிகாட்டியாகவும், இராசமாதாவாகவும் விளங்கினாள். செயநகரன் 1328இல் கொலையுண்டதை அடுத்து, காயத்திரி மீண்டும் அரசியலுக்குள் நுழைய வேண்டிநேர்ந்தது. இந்திரேசுவரியும் அவளது ஏனைய தமக்கையரும் கூட மரித்திருந்த அக்காலத்தில், மயபாகித்தின் அரசாட்சி மங்கக்கூடாது என்பதற்காக, தன் மகள் திரிபுவன விஜயதுங்கதேவியை 1329இல் முடிசூட்டினாள். காயத்திரி மரித்த 1350இலேயே, அவள் மகள் விஜயதுங்கதேவியும் அரசபதவியைத் துறந்து, மயபாகித்தின் பேரரசனாகப் பிற்காலத்தில் விளங்கிய தன் மகன் ஹயாம் புரூக்கிற்கு ஆட்சியை வழங்கினாள். 

நகரகிரேதாகமம் எனும் நூல், தான் வசித்து வந்த விகாரத்தில் காயத்திரி மரித்தபோது இடம்பெற்ற பிரமாண்டமான சிரார்த்த நிகழ்வையும், பிற்காலத்தில், பெண் போதிசத்துவரான பிரச்சினபராமிதாவின் அவதாரமாக அவள் போற்றப்பட்டதையும் விவரிக்கின்றது. அவள் மறைந்தபோது ஆதித்தியவர்மனும் கய மெதனும் வழங்கிய பெரும் தானங்கள் பற்றி சில கல்வெட்டுக்கள் குறிப்பிடுவதன் மூலம், அவர்கள் அவர்களது காயத்திரி மீது கொண்டிருந்த பேரன்பைப் புரிந்துக்கொள்ள முடியும்.



</doc>
<doc id="261064" url="https://ta.wikipedia.org/wiki?curid=261064" title="செயநகரன்">
செயநகரன்

செயநகரன் அல்லது ஸ்ரீ மகாராஜ வீராண்டகோபால ஸ்ரீ சுந்தரபாண்டிய தேவ ஆதீசுவரன் அல்லது ஸ்ரீ சுந்தரபாண்டிய தேவதீசுவர விக்ரமோத்துங்கதேவன், அல்லது காலா கெமெத் என்றெல்லாம் அறியப்பட்டவன், 1295இல் கெதிரியின் மன்னனாகவும் 1309 - 1328 வரை மயபாகித் பேரரசின் அரசனாகவும் விளங்கிய மன்னன் ஆவான். ராடென் விஜயனின் மகனான செயநகரனின் வரலாற்றை, பரராத்தன், நகரகிரேதாகமம் முதலான சாவக நூல்கள் சொல்கின்றன. இவனது ஆட்சியின் போதே "கஜா மடா" (ஆனைத் தளபதி) என்பவன் அப்பேரரசில் முக்கியத்துவமடையத் தொடங்கினான்.

ராடென் விஜயனின் ஐந்து மனைவியரில், செயநகரன், மூத்தவளான திரிபுவனேசுவரியின் மகன் என்றும், இந்திரேசுவரியின் மகன் என்றும் வேறுபட்ட மரபுரைகள் சொல்கின்றன. இந்திரேசுவரியின் மகனான செயநகரன், குழந்தைகள் அற்ற திரிபுவனேசுவரியின் மகனாக, பட்டத்து இளவரசனாக வளர்ந்தான் என்பதே தகும். விஜயனின் ஆட்சியின் பிற்காலத்தில் ஏற்பட்ட கடுமையான கிளர்ச்சிகள், மயபாகித் பேரரசை ஆட்டம் காண வைத்தன. 1319இல் 'குதி' என்பவன் தலைமையில் இடம்பெற்ற கிளர்ச்சியொன்றில், அரண்மனையும், நகரும் கிளர்ச்ச்சியாளர்களால் கைப்பற்றப்பட்டபோது, கயா மடா, மற்றும் தன் காவலனின் உதவியுடன் அங்கிருந்து தப்பினான் செயநகரன். குதிக்கு மக்கள் ஆதரவு கிடைக்கவில்லை என்பதையுணர்ந்த கயா மடா, அவனது கிளர்ச்சியை அடக்கியொழித்து நகரை மீட்டபோதே, செயநகரன் மீண்டும் நகர் திரும்ப முடிந்தது. 1325 முதல் 1328 வரை சீனாவுடன் செயநகரன் வாணிபத் தொடர்புகளைப் பேணியமையையும் அறிந்து கொள்ள முடிகின்றது.

பேரழகனாக இருந்தபோதும், செயநகரனின் பெண்பித்து அவனுக்குக் கெட்ட பெயரையே ஏற்படுத்திக் கொடுத்தது. அரசவை ஊழியர் பலரது மனைவியருடனும் மகள்மாருடனும் அடிக்கடி அத்துமீறி நடந்துகொண்ட செயநகரன், அவனது காம விளையாட்டுக்களைக் குறிக்கும் வகையில், "காலா கெமெத்" எனும் பெயராலேயே அழைக்கப்பட்டான்.

1328இல், அறுவைச் சிகிச்சை ஒன்றின் போது, தன் வைத்தியர் தங்கன் என்பவரால், திட்டமிட்டுப் படுகொலை செய்யப்பட்டான் செயநகரன். தீவிர விசாரணைக்குப் பின், தங்கன் கயா மெடனால் கொல்லப்பட்டதாக ஒரு கதையும், கயா மெடனின் திட்டப்படியே செயநகரன் கொல்லப்பட்டதாக இன்னொரு கதையும் சொல்லப்படுகின்றது. தன் மனைவியைக் காமக்கிழத்தியாக்கிய கோபத்தில், அரசவைப் பிரமுகர் ஒருவரே இப்படுகொலைக்கு உடந்தையாக இருந்ததாகவும் சொல்லப்படுகின்றது. எவ்வாறெனினும் செயநகரனின் கொலை, மர்மமாகவே இருந்து வருகின்றது. 

அவன் மறைவுக்குப் பின் அரசாட்சிக்குப் பொறுப்பாக இருந்த இராசமாதா காயத்திரி, தான் பௌத்த துறவறத்தை ஏற்றிருந்ததால், அரசோச்ச மறுத்தாள். பின் அவளாணைப்படி, அவள் மகள் திரிபுவன விஜயதுங்கதேவி, மயபாகித்தின் அரசியாக முடிசூடிக் கொண்டாள். 1330களில், சிங்கசாரியின் இளவரசனாக விளங்கிய கர்த்தவர்த்தனன் அல்லது சக்கரதாரன் என்பவனை மணந்துகொண்ட துங்கதேவி, 1334இல் ஹயாம் புரூக்கைப் பெற்றெடுத்ததுடன், 1350இல் அவனிடம் ஆட்சியைக் கையளித்து, அரசியலிலிருந்து விலகிக் கொண்டாள்.



</doc>
<doc id="261071" url="https://ta.wikipedia.org/wiki?curid=261071" title="கால்சியம் தாமிர தைட்டனேட்டு">
கால்சியம் தாமிர தைட்டனேட்டு

கால்சியம் தாமிர தைட்டனேட்டு "(Calcium copper titanate)" என்பது CaCuTiO. என்ற மூலக்கூற்று வாய்ப்பாடு கொண்ட கனிம வேதியியல் சேர்மமாகும். இது கால்சியம் செப்பு தட்டனேட்டு என்றும் கால்சியம் தாமிரம் தைட்டானியம் ஆக்சைடு என்றும் அழைக்கப்படுகிறடு. ஆங்கிலத்தில் இதை CCTO என்ற சுருக்கக் குறியீட்டால் அழைப்பர். அறை வெப்பநிலையில் இதனுடைய மின்கடவாப்பொருள் மாறிலியின் மதிப்பு சுமார் 12000 என்பதால் இச்சேர்மம் பெரிதும் முக்கியத்துவம் பெறுகிறது. இருப்பினுன் இம்மதிப்பு துகள் அளவின் செயலுக்கு ஏற்ப பரவலாக மாறுபடுகிறது. இதனுடைய சார்பு அனுமதிப்புத் திறன் 100 ஆக இருக்கிறது ஆனால் இதிலிருந்து எவ்வாறு திறம்பட்ட ஏராளாமான அனுமதித்திறன் உற்பத்தியாகிறது என்பது விவாதத்திற்கு உரிய கருத்தாக நீடிக்கிறது.


</doc>
<doc id="261076" url="https://ta.wikipedia.org/wiki?curid=261076" title="சிறிய தாமிரச் சுமப்பி">
சிறிய தாமிரச் சுமப்பி

சிறிய தாமிரச் சுமப்பி அல்லது சிறிய செப்புச் சுமப்பி "(Small copper carrier)" என்பது சிறுநீரில் தாமிரத்தைச் சுமந்து செல்லும் சிறிய மூலக்கூறு ஆகும். இது ஆங்கிலத்தில் SCC என்று சுருக்கக் குறியீட்டால் அழைக்கப்படுகிறது. உடலில் தாமிரத்தின் அளவு அதிகரிக்கும்போது கல்லீரலால் பித்தப்பைக்கு வெளியேற்ற முடியாத நிலை ஏற்பட்டால் மனித அல்லது சுண்டெலி சிறுநீரகத்திற்குள் வெளியேற்றப்படுகிறது. வில்சன் நோயில் இத்தகைய குறைபாடு உண்டாகிறது. சிறுநீரில் தாமிரம் வெளிப்படுவதைக் கொண்டு இந்நோயின் இயல்பு அறியப்படுகிறது. லாரன்சு வில்சன் கிரே மற்றும் சுவெட்லனாலட்செங்கொ ஆகியோர் இந்நோயைக் கண்டறிந்தனர். இச்சிறிய தாமிரச் சுமப்பி 2 கேடா (2 kDa) எனப்படுகிறது. இதன் சரியான இயல்பு இன்றுவரை அறியப்படவில்லை என்றாலும் அது ஒரு பெப்டைடாக இருக்கலாம் என்று முன்கணித்துக் கூறப்பட்டுள்ளது.


</doc>
<doc id="261078" url="https://ta.wikipedia.org/wiki?curid=261078" title="பளிங்குப் பூனை">
பளிங்குப் பூனை

பளிங்குப் பூனை ("marbled cat") என்பது ஒரு காட்டுப்பூனை ஆகும். இது தென் மற்றும் தென்கிழக்கு ஆசியா பகுதிகளில் காணப்படுகிறது. 2002 ஆம் ஆண்டு இப்பூனை அழிவாய்ப்பு இனம் என்று பன்னாட்டு இயற்கை பாதுகாப்பு சங்கம் அறிவித்துள்ளது. இதன் எண்ணிக்கை பெருமளவு குறைந்து வருகிறது. 10000 பூனைகள்வரை இருந்த இவற்றின் எண்ணிக்கை 1000வரை குறைந்திருக்கலாம் என கருதப்படுகிறது.
இவை இந்தியாவில் சிக்கிம், டார்ஜிலிங், நாகாலாந்து போன்ற வடகிழக்கு இந்தியாவில் காணப்படுகிறது. மரபணு ஆய்வுகளில் இது ஆசிய தங்க நிறப் பூனை மற்றும் பே பூனை போன்ற பூனையினங்களில் இருந்து கிட்டத்தட்ட 9.4 மில்லியன் ஆண்டுகளுக்கு முன் பிரிந்து தனி இனமாகி இருக்கலாம் கருதப்படுகிறது.

பளிங்குப் பூனை சாதாரண பூனையின் அளவை ஒத்து உள்ளது. உடல் நிறத்திலும், குறிகளிலும் புள்ளிச் சிறுத்தையை ஒத்து உள்ளது. பழுப்பு கலந்த சாம்பல் அல்லது காவி நிறமுடைய தோலும், அதன் மீது நீட்டுப் போக்காக அமைந்த ஒழுங்கற்ற திட்டுக்களும் காணப்படுகின்றன.இதற்கு நீண்ட அடர்த்தியான வால் உள்ளது. இவை தலை முதல் உடல்வரை 45 – 62 செமீ (18 – 24 அங்குளம்) உடல் நீளம் கொண்டவை. வால் 35- இல் இருந்து 55-செமீ நீளமுடையது. எடை 2 இல் இருந்து 5 கிலோ இருக்கும். இது பறவைகளையும், சிறியவகைப் பாலூட்டிகளையும் உண்கிறது.


</doc>
<doc id="261081" url="https://ta.wikipedia.org/wiki?curid=261081" title="கறகால் பூனை">
கறகால் பூனை

கறகால் பூனை ("Caracal") என்பது ஒரு நடுத்தர அளவுள்ள காட்டுப் பூனை ஆகும். இதன் சுற்றளவு ஏறக்குறைய ஒரு மீட்டர் (3.3 அடி) இது ஆப்பிரிக்காவிலும், மத்திய ஆசியாவிலும், தென்மேற்கு ஆசியா, இந்தியா ஆகிய இடங்களை இருப்பிடமாகக் கொண்டது. இந்த பூனை பெயரான கறகால் என்பது துருக்கி மொழியில் இருந்து தோன்றியது துருக்கியில் கறகால் என்றால் "கருப்பு காது" என்று போருள் ஊனுண்ணிகளான இப்பூனைகள் பொதுவாக பறவைகள், கொறிணிகள், சிறு பாலூட்டிகள் முதலானவற்றை இரையாகக் கொள்கின்றன. பறந்து கொண்டிருக்கும் பறவைகளை இப்பூனை ஏறத்தாழ 3 மீட்டர் (9.8 அடி) உயரம் வரை குதித்துப் பிடிக்க வல்லது. இதன் சினைக்காலம் இரண்டில் இருந்து மூன்று மாதங்கள். ஒன்றில் இருந்து ஆறு குட்டிகள் வரை ஈனும். மனிதர்களால் அடைத்து வைத்து வளர்க்கப்படும் பூனைகள் சராசரியாக 16 ஆண்டுகள் வரை வாழும். பண்டைய எகிப்துக் காலகட்டத்தில் இப்பூனைகள் பழக்கப்படுத்தப்பட்டு வேட்டைக்குப் பயன்படுத்தப்பட்டிருக்கின்றன.

கறகால் பூனை ஒல்லியான உடலமைப்பைப் பெற்றிருந்தாலும் வலுவான உடற்கட்டைக் கொண்டிருக்கும். நடுத்தர அளவிலானது. குறுகலான முகமும் நீண்ட கோரைப்பற்களையும் கொண்டிருக்கும். கறகால் பூனையின் ஒரு தனித்துவமான அம்சம் அதன் சுமார் 4.4 சென்டிமீட்டர் (1.75 அங்குள) முக்கோண வடிவ நீண்ட காதுகள் ஆகும். இந்த காதுகளின் முனையில் கொத்தான முடிகள் காணப்படும். இதற்கு நீண்ட கால்கள், குறுகியவால் (10 - 13 அங்குல நீளம்). உடல் முழுவதும் செந்நிற சாம்பல் நிறமும் வயிற்றுப் பகுதியில் மங்கலான மஞ்சள் அல்லது வெள்ளை நிறமும் கொண்டிருக்கும். பெண் பூனைகள் கடுவன்களை விடச் சிறியன.


</doc>
<doc id="261086" url="https://ta.wikipedia.org/wiki?curid=261086" title="தாமிர(II) பெர்குளோரேட்டு">
தாமிர(II) பெர்குளோரேட்டு

தாமிர(II) பெர்குளோரேட்டு "(Copper(II) perchlorate)" என்பது Cu(ClO) என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமாகும். தாமிரம் மற்றும் பெர்குளோரிக் அமிலம் சேர்ந்து உருவாகும் இவ்வுப்பு நீர் உறிஞ்சும் திறனுடன் காணப்படுகிறது, நீலநிறப் படிகங்களாகக் காணப்படும் இச்சேர்மம் பொதுவாக நீரேற்று வடிவத்திலேயே கிடைக்கிறது. பிற பெர்குளொரேட்டு உப்புகளைப் போல இதுவும் ஒரு வலிமையான ஆக்சிசனேற்றியாகும்.


</doc>
<doc id="261095" url="https://ta.wikipedia.org/wiki?curid=261095" title="சிவிங்கிப் பூனை">
சிவிங்கிப் பூனை

சிவிங்கிப் பூனை அல்லது சிவிங்கி(ஆங்கிலம்: "Lynx") என்பது ஒரு நடுத்தர அளவுள்ள காட்டுப் பூனையாகும். இதில் நான்கு இனங்கள் உள்ளன.
இவை புவியின் வட பகுதியில் குறிப்பாக வட அமெரிக்கா, கனடா, ஐரோப்பா போன்ற பகுதிகளில் வாழ்கிறது. இந்தியாவில் சம்மு காசுமீர் பகுதியில் அரிதாகக் காணப்படுகிறது.

இது மாக்கடோனியக் குடியரசின் தேசிய விலங்காகும்.

சிவிங்கிப் பூனை குறுகிய வால் கொண்டு, நீண்ட கால்கள், பனிக் கட்டிகளில் நடப்பதற்கேற்ற பாதங்கள், காதுகளில் கொத்தான முடி, முகத்தில் மீசைபோன்ற முடிக்கற்றைகள், போன்றவற்றுடன் இருக்கும். உடல் நிறம் மங்கிய பழுப்பு அல்லது சாம்பல் நிறமுடையதாகவும், ஆங்காங்கே பழுப்பு நிறப்புள்ளிகள் கொண்டிருக்கும்.
இவை உயரமான இடங்களில் உள்ள காட்டுப்பகுதிகளில் புதர்கள், நாணல் செடிகள், புற்கள் போன்றவை அடர்தியாக நிறைந்த பகுதியில் காணப்படுகின்றன. இவை நன்கு மரமேறவும், நீந்தவும் தெரிந்தவை. இது பெரும்பாலும் பறவைகளையும், சிறியவகை பாலூட்டிகளையும் வேட்டையாடுகிறது. அவ்வப்போது ஆடுகளையும் பதம்பார்க்கும்.


</doc>
<doc id="261098" url="https://ta.wikipedia.org/wiki?curid=261098" title="ரவிக்குமார் ராஜேந்திரன்">
ரவிக்குமார் ராஜேந்திரன்

ரவிக்குமார் ராஜேந்திரன் (வயது 29) என்பவர் ஒரு தமிழ் திரைப்பட இயக்குநர். குறும் படங்கள் இயக்கத்தின் மூலம் திரைப்பட இயக்குநராக வளர்ந்தவர். கலைஞர் தொலைக்காட்சியில் நடத்தப்படும் பிரபலமான நாளைய இயக்குனர் நிகழ்ச்சியில் இறுதிப் போட்டிவரை வந்து பரிசுபெற்றவர். சூது கவ்வும் திரைப்படத்தில் இணை இயக்குநராக இருந்தார். தமிழின் முதல் கால யந்திர கதையான இன்று நேற்று நாளை படத்தின் மூலம் இயக்குநராக அறிமுகமானார்.


</doc>
<doc id="261100" url="https://ta.wikipedia.org/wiki?curid=261100" title="கருவியியல் பொறியியல்">
கருவியியல் பொறியியல்

கருவியியல் (அல்லது) கருவிமயமாக்கல் பொறியியல் (ஆங்கிலத்தில்: INSTRUMENTATION) என்பது பொறியியலில் முக்கியமான துணைப்பிரிவாகும். இது அளவீட்டு கருவிகளைப் உபயோகப்படுத்தி தொழிற்சாலைகளின் செயற்பாடுகளை அளவீடவும், கட்டுப்படுத்தவும் உதவுகிறது. இது உற்பத்தி, ஆய்வகம், தயாரிப்பு நிறுவனங்களில் செயல்முறை மாறிகளை("process variables") கண்காணிக்கும், கட்டுப்படுத்தும் கலை மற்றும் அறிவியல் துறை ஆகும்.

கருவி என்பது இயற்பியல் அளவுகளான வெப்பநிலை, மட்டம், தொலைவு, கோணம், ஒட்டம் மற்றும் அழுத்தத்தினை அளவீடும் சாதனம் ஆகும். கருவிகள் வெப்பமானிகள் போன்று நேரடியாக அளவீடும் எளிய சாதனமாகவோ அல்லது பல்வேறு காரணிகளை அளவீடும் சிக்கலான செயல்முறை பகுப்பாய்விகளாக இருக்கலாம். சுத்திகரிப்பு நிலையங்கள், தொழிற்சாலைகள், வாகனங்கள் ஆகியவற்றில் கருவிகள் பெரும்பாலும் ஒரு கட்டுப்பாடு அமைப்பின் அங்கமாக இருக்கும். அளவீடவேண்டிய மாறிகளை அளவீட உதவும் "கையடக்க கருவிகளும்"(Handheld devices) கருவியியலின் ஒர் பகுதியாகும். பொதுவாக ஆய்வகங்களில் பல்வேறுவிதமான கையடக்க கருவிகள் பயன்படுத்தப்படுகிறது இருப்பினும் மேற்கத்திய நாடுகளின் வீடுகளில் பயன்படுத்தப்படும் "புகைக் கண்டறிவானும்" (smoke detector) கையடக்க கருவியாகும். 

கட்டுப்பாட்டு அமைப்புடன் இணைக்கப்பட்ட கருவியானது, இறுதிக் கட்டுப்பாட்டு சாதனங்களான வால்வுகள் ("valves"), வரிச்சுருள்கள்("solenoides"), சீரியக்கிகள்("regulators"), இடைமாற்றீடுகள்("relays"), சுற்றுத் தகாப்பான்கள்("circuit breakers") ஆகியவற்றை இயக்க சமிக்ஞைகளை வழங்குகிறது. இந்த சாதனங்கள் தொலை("remote") அல்லது தானியங்கி கட்டுப்பாடுகளின்("automatic control") மூலம் தேவையான வெளியீட்டு மாறிகளை கட்டுப்படுத்துகிறது. 

பரப்பி ("transmitter") ஒரு கருவியியல் சாதனமாகும் , இது 4-20மில்லிஅம்பியர் அலைமருவி மின்சாரத்தினை சமிக்ஞைகளாக வெளியீடுகிறது, இது கணினிமயமாக்கப்பட்ட ஆளிக்கு("plc, dcs, scada") எடுத்துச்செல்லப்பட்டு புரிந்துகொள்ளக்கூடிய தகவலாக மாற்றப்பட்டு பின்பு பகுப்பாய்வுக்குட்படுத்தப்பட்டு "தொழிற்சாலைகளின் செயற்முறைகளையோ" அல்லது "இறுதிக் கட்டுப்பாடு சாதனங்களையோ" கட்டுப்படுத்துகிறது.

கருவியியல் பல்வேறு இயற்பியல் காரணிகளை அளவீட பயன்படுகிறது, அவை:





</doc>
<doc id="261103" url="https://ta.wikipedia.org/wiki?curid=261103" title="சங்கிலியம் (நூல்)">
சங்கிலியம் (நூல்)

சங்கிலியம் என்பது, 1519 முதல் 1561 வரை யாழ்ப்பாண இராச்சியத்தை ஆண்ட முதலாம் சங்கிலி அரசனைத் தலைவனாகக் கொண்டு எழுதப்பட்ட ஒரு காவியம் ஆகும். காரை. செ. சுந்தரம்பிள்ளையினால் எழுதப்பட்ட இக்காவியம் யாழ்ப்பாணத்தில் இருந்து வெளிவந்துகொண்டிருந்த ஈழநாடு பத்திரிகையின் 10 ஆம் ஆண்டு நிறைவை ஒட்டி நடத்தப்பட்ட காவியப் போட்டியில் முதல் பரிசு பெற்றது. இலங்கை சாகித்திய மண்டலப் பரிசும் இதற்குக் கிடைத்தது. இதன் முதற்பதிப்பு 1970 சித்திரை மாதம் ஈழநாடு வெளியீடாக வெளிவந்தது.

இலங்கையின் வடபகுதியில் பல நூற்றாண்டுகளாகத் தமிழ் அரசு ஒன்று இருந்த போதிலும் அதன் நினைவாகக் குறிப்பிடத்தக்க நினைவுச் சின்னங்கள் எதுவும் இல்லை. முதலாம் சங்கிலி மன்னன் யாழ்ப்பாண இராச்சியத்தை ஆண்ட மன்னர்களுட் குறிப்பிடத்தக்கவன். இவன் காலத்தில் யாழ்ப்பாண இராச்சியத்தில் போர்த்துக்கேயர் தலையீடு ஏற்பட்டது. எனினும், அவர்களை வெற்றிகரமாகச் சமாளித்து யாழ்ப்பாணத்தின் இறைமையைப் பேணிப் பாதுகாத்து வந்தான். அவனுடைய போர் வலியும், ஆட்சித்திறனும், இராச தந்திரமும், தேச பக்தியும் இந்த நூலாசிரியரைக் கவர்ந்தன. இந்நூல் எழுதப்பட்ட காலம்வரை அம்மன்னனுக்கு யாழ்ப்பாண மக்கள் எவ்வித நினைவுச்சின்னத்தையும் அமைத்திருக்கவில்லை என்பதும், அவன் வாழ்ந்த பகுதியாகிய சங்கிலித்தோப்பு கவனிப்பாரற்று இருந்ததும் நூலாசிரியரின் மனத்தை உறுத்தியது. இந்த வருத்தத்தை இச் சிறு காவியத்தைப் படைத்ததன் மூலம் ஓரளவு துடைத்துக்கொள்வதாக அவர் குறிப்பிட்டுள்ளார்.

முதலாம் சங்கிலியைத் தலைவனாகக் கொண்டு பேராசிரியர் க. கணபதிப்பிள்ளை ஒரு நாடகத்தை எழுதியிருந்தார். இதை அடிப்படையாகக் கொண்டும், பிற நூல்களின் வழி யாழ்ப்பாண வரலாற்றை ஆராய்ந்தும் இக்காவியத்தை எழுதியிருப்பதாக நூலாசிரியர் கூறுகிறார். இக்காவியத்தில் உண்மை வரலாற்றோடு நூலாசிரியரின் கற்பனையும் ஓரளவு கலந்துள்ளது.

இலங்கை 1948ல் விடுதலை பெற்றபோதும், 1950களின் முற்பகுதியிலேயே மக்களிடையே தேசிய, இன, மொழி உணர்வுகள் உருவாகின என்றும், தமிழ் மக்களும் தம்முடைய மொழி, பண்பாடு, நாடு, சமயம் ஆகியவற்றின் பெருமைகளையும் நிலைமைகளையும் உணரத் தலைப்பட்டார்கள் என்றும், இந்நிலையில் மக்களுக்கு மொழிப்பற்று, நாட்டுப்பற்று, வீர உணர்வு, ஒற்றுமை உணர்வு ஆகியவற்றை ஊட்டுவதற்கான தேவை உணரப்பட்டது என்றும் இந்நூலுக்கு அணிந்துரை எழுதிய பேராசிரியர் வித்தியானந்தன் குறிப்பிடுகிறார். இதற்கு ஒரு வழியாக பேராசிரியர் கணபதிப்பிள்ளை சங்கிலியன் நாடகத்தை எழுதியதைப் போலவே சுந்தரம்பிள்ளையும் சங்கிலியத்தை எழுதியுள்ளார் என்பது அவரது கருத்து.




</doc>
<doc id="261119" url="https://ta.wikipedia.org/wiki?curid=261119" title="1717">
1717

1717 (MDCCXVII) ஒரு வெள்ளிக்கிழமையில் துவங்கிய ஒரு கிரிகோரியன் சாதாரண (நெட்டாண்டு அல்ல) ஆகும். 11 நாட்கள் பின்தங்கிய பழைய ஜூலியன் நாட்காட்டியில் இது செவ்வாய்க்கிழமையில் ஆரம்பமானது.




</doc>
<doc id="261121" url="https://ta.wikipedia.org/wiki?curid=261121" title="காந்தள் (இலக்கணம்)">
காந்தள் (இலக்கணம்)

காந்தள் தாவரத்தில் உள்ள மலர் பொதுவாக காந்தள் என்றோ காந்தள் மலர் என்றோ குறிப்பிடுவதுண்டு. இலக்கணத்தின்படி, காந்தள் என்பது பொருள் இலக்கணம், புறப்பொருள், வெட்சிந் திணையின் பகுதியாக வரும் ஒரு துறை. புறப்பொருளில் ஒன்றாகிய வெட்சித்திணையைத் தொல்காப்பியர் குறிஞ்சித்திணையின் புறம் என்று குறிப்பிடுகிறார். இதில் ஆனிரைகளைக் கவர்ந்துவந்து காப்பாற்றும் முதற்பகுதி 14 துறைகளை உடையது என்கிறார். மறக்குடி பற்றிக் குறிப்பிடுவதும் வெட்சித்திணை என்கிறார். இந்த மறக்குடி பற்றிப் பேசும் குடிநிலை 21 துறைகளை உடையது எனக் குறிப்பிட்டு அவற்றில் ஒன்றாக இந்தக் காந்தள் துறையைக் குறிப்பிடுகிறார்.

வெறி அறி சிறப்பின் வெவ்வாய் வேலன் வெறியாட்டு அயர்ந்த காந்தள் – என்பது தொல்காப்பியத்தில் உள்ள தொடர். வேலன் வெறி ஆடுவான். வேந்தனுக்கு வெற்றி தருக எனக் கொற்றவையை வேண்டி வெறியாடுவான். வெறியாடத் தெரிந்த வேலன் தன் விருப்பத்தைத் தெரிவிக்கும் வாயால் வேண்டிக்கொண்டு வெறியாடுவான். இப்படி ஆடும் ஆட்டத்துக்குக் காந்தள் என்று பெயர்.

காதலனை நினைத்துக்கொண்டு காதலி இல்லத்தில் வெறியாடினாள் எனப் பொருள் வரும் வெண்பாப் பாடல் ஒன்றை இதற்கு எடுத்துக்காட்டாக இளம்பூரணர் தந்துள்ளார். மேலும் வென்றி வேண்டி வெறியாடியதற்குச் செய்யுள் சிலப்பதிகாரம் வேட்டுவ-வரியில் கண்டுகொள்க எனக் குறிப்பிடுகிறார். இன்னும் கூறுகையில், வேலன் வெறியாடியதற்குச் செய்யுள் வந்தவழிக் கண்டுகொள்க என்று எழுதுகிறார்.

இவற்றால் வேலன் என்னும் பூசாரி ஆடும் வெறியாட்டு என்னும் துறை காந்தள் என்னும் துறை எனத் தெரியவருகிறது. பெண் ஆடும் வெறியாட்டு வேறு. பெண் ஆடும் வெறியாட்டு அகப்பொருள்.


</doc>
<doc id="261126" url="https://ta.wikipedia.org/wiki?curid=261126" title="பாலை மத்திய வங்கி">
பாலை மத்திய வங்கி

பாலை மத்திய வங்கி தென்னிந்தியாவின் கேரளத்தை தலைமையிடமாகக் கொண்டு செயற்பட்டுவந்த இந்திய வணிக வங்கியாகும். 1927ஆம் ஆண்டில், சிறு கிராமத்தில் சிறிய அளவில் தொடங்கப்பட்ட இவ்வங்கி, கேரளாவில் பெரிய வங்கியாக மட்டுமின்றி, கேரள அரசுக்கு அடுத்த அளவில் மிகப்பெரிய நிறுவனமாகவும், இந்தியாவில் செயற்படும் 94 மொத்த வங்கிகளில் 17ஆவது பெரிய வங்கியாகவும் வளர்ந்தது. 1960ஆம் ஆண்டில் பாரத ரிசர்வ் வங்கியால் கேரள உயர்நீதிமன்றத்தில் தொடர்ந்த வழக்கின் காரணமாக இவ்வங்கி கலைக்கப்பட்டது.


</doc>
<doc id="261129" url="https://ta.wikipedia.org/wiki?curid=261129" title="ஏசியன் ஏவியேசன் சென்டர் (இலங்கை)">
ஏசியன் ஏவியேசன் சென்டர் (இலங்கை)

ஏசியன் ஏவியேசன் சென்டர் (AAC) என்பது இலங்கையில் வான்வெளிப் பொறியியல், பறப்பியல் ஆகியவற்றில் பயிற்சி வழங்கும் தனியார் பள்ளியாகும்.

இது இலயன் ஏர் நிறுவனத்தின் கிளை நிறுவனம் ஆகும்.

இந்நிறுவனத்தின் உரிமையாளர், திரைப்பட தயாரிப்பாளர், சந்திரன் இரத்தினம் ஆவார்.
வான்வெளிப்பொறியியலிலும் பறப்பியல் துறையிலும் பல்வேறு பாடங்களைக் கொண்டுள்ள இந்நிறுவனம், மாணவர்களுக்கென டென்னிசு அரங்கம், வானூர்தி சேவையகம் என பல்வேறு வசதிகளையும் கொண்டுள்ளது.



</doc>
<doc id="261130" url="https://ta.wikipedia.org/wiki?curid=261130" title="வெள்ளையன்கள் (பட்டாம்பூச்சிக்குடும்பம்)">
வெள்ளையன்கள் (பட்டாம்பூச்சிக்குடும்பம்)

வெள்ளையன்கள் என்றும் புல்வெளியாள்கள் என்றும் நுனிச்சிறகன்கள் என்றும் அழைக்கப்படும் பட்டாம்பூச்சிக் குடும்பத்தின் கீழ் 76 பேரினங்களும் 1,100 சிற்றினங்களும் வருகின்றன. இப்பட்டாம்பூச்சிகள் ஆப்பிரிக்கக் கண்டத்திலும் ஆசியக்கண்டத்திலும் வெப்பமண்டலங்களில் காணப்படுகின்றன. சில இனங்கள் மட்டும் வட அமெரிக்காவில் இருக்கின்றன. இவற்றின் மாறுபட்ட நிறத்தைத்தரும் நிறமிகள் கழிவுகளிலிருந்து பெறப்படுகின்றன.

இப்பட்டாம்பூச்சிகள் மஞ்சள், வெள்ளை ஆகிய நிறங்களிலான இறக்கைகளையும், அவற்றின்மீது சிவப்பு, கறுப்பு, ஆரஞ்சு, பழுப்பு நிறத்திட்டுக்களையும் கொண்டிருக்கின்றன. மேலிறக்கைகள் அடியில் அகலமாகவும் நுனியில் குறுகியும் நீண்டும் உள்ளன. பின்னிறக்கைகள் வட்டமாகவோ வளைந்த விளிம்புடனோ காணப்படுகின்றன. பின்னிறக்கைகள் அடிவயிற்றைச்சுற்றி அமைந்திருக்கின்றன. அதனால் அவை இறக்கைகளை மடித்து அமர்ந்திருக்கும்போது அப்பகுதி மறைந்தே இருக்கும். இவற்றின் கால்கள் நன்றாக வளர்ந்திருக்கின்றன. கூட்டுக்கண்கள் வெளிர்மஞ்சளாகவோ வெளிர்நீலமாகவோ சாம்பல்நிறத்திலோ காணப்படும். நெஞ்சு நடுத்தரமாகவும் அடிவயிறு நீண்டும் குறுகியும் பொதுவாக காணப்படும். ஆனால் செஞ்சிறகன், கொன்னை வெள்ளையன் முதலிய சில இனங்களின் நெஞ்சு தடித்தும் அடிவயிறு சிறிதாகவும் இருக்கும். ஆண்பூச்சிகளின் இறக்கைகள் பெண்பூச்சிகளைக்காட்டிலும் பெரிதாக இருக்கும். பளிச்சென்ற நிறத்தில் குறுகலான திட்டுக்களைப்பெற்றிருக்கும். பெண்பூச்சிகள் மங்கலான பல திட்டுக்களைப்பெற்றிருக்கின்றன.

அனைத்துவகை இடங்களிலும் வாழ்ந்தாலும் இப்பட்டாம்பூச்சிகள் பொதுவாக வெயிலை நாடுகின்றன.

சுற்றும் வெள்ளையன், ஆரஞ்சு நுனிச்சிறகன் முதலிய சில இனங்கள் முன்னிறக்கைகளைப் பின்னிறக்கைகளுக்கு நடுவே வைத்தவாறு அமரும். வெயில்காயும்போதும் இறக்கைகளை மடித்தே உட்காரும். பறக்கும்விதம் இனத்துக்கினம் மாறுபடும். மந்தமானதுமுதல் மிகவிரைவானதுவரை இருக்கும். தரையையொட்டி குறுஞ்செடிகளையொட்டியே பெரும்பாலானவை காணப்படும். ஆண்பூச்சிகள் திறந்தவெளிகளை விரும்பும், சேற்றுமண்ணில் உப்புக்களுக்காக உறிஞ்சும். பெண்பூச்சிகள் நிழலை நாடும். பருவகாலத்துக்கேற்றாற்போல ஆண்-பெண் பூச்சிகளில் தோற்றமாற்றங்கள் காணப்படும்.


</doc>
<doc id="261134" url="https://ta.wikipedia.org/wiki?curid=261134" title="1 − 2 + 3 − 4 + ⋯">
1 − 2 + 3 − 4 + ⋯

கணிதத்தில், 1 − 2 + 3 − 4 + ··· என்பது ஒன்றுவிட்டொன்று குறிமாற்றப்பட்ட நேர்முழுவெண்களை உறுப்புகளாகக் கொண்ட முடிவில்லாத் தொடர் ஆகும். சிகுமாக் குறியீட்டு முறைப்படி, இத்தொடரின் முதல் n உறுப்புகளின் கூட்டுத்தொகையை பின்வருமாறு குறிப்பிடலாம்.

இத்தொடர் ஒருங்குவதில்லை. அதாவது, இத்தொடரின் முடிவிலி உறுப்புகளின் கூட்டுத்தொகைக்கு முடிவுள்ள எல்லையேதும் இல்லை. இருப்பினும், 18ஆம் நூற்றாண்டின் நடுப்பகுதியில் இலியோனாடு ஒயிலர் பின்வரும் முரண்போலிச் சமன்பாட்டைக் குறிப்பிட்டிருந்தார்.

பின்வருமாறு குறித்த ஒழுங்கில், இத்தொடரை நான்கு தடவைகள் இட்டுக் கூட்டும்போது, முதலாவது 1ஐத் தவிர ஏனைய அனைத்து நேருறுப்புகளும் எதிருறுப்புகளும் சேர்ந்து சுழியத்திற்குச் சமனாகிவிடும். இத்தொடரின் நான்கு படிகளின் கூட்டுத்தொகை 1 என்பதனால், இத்தொடர் formula_3இற்குச் சமனாகுதல் வேண்டும்.

இத்தொடரின் உறுப்புகள் (1, -2, 3, -4, ...) 0ஐ அணுகுவதில்லை. ஆகவே, என்ற தொடர், உறுப்புத் தேர்வின்படி ஒருங்குவதில்லை.




</doc>
<doc id="261141" url="https://ta.wikipedia.org/wiki?curid=261141" title="இலித்தியம் புரோமைடு">
இலித்தியம் புரோமைடு

இலித்தியம் புரோமைடு "(Lithium bromide)" என்பது LiBr என்ற மூலக்கூற்று வாய்ப்பாடு கொண்ட கனிம வேதியியல் சேர்மமாகும். இலித்தியமும் புரோமினும் சேர்ந்து உருவாகும் இச்சேர்மத்தின் அதிகமான நீர் உறிஞ்சும் திறனைக் கொண்டிருப்பதால் இது பல குளிர் சாதானக் கருவிகளில் பயன்படுத்தப்படுகிறது.

இலித்தியம் கார்பனேட்டுடன் ஐதரோ புரோமிக் அமிலத்தைச் சேர்த்து வினைப்படுத்துவதால் இலித்தியம் புரோமைடைத் தயாரிக்கலாம். இவ்வுப்பு மற்ற கார உலோக புரோமைடுகள் போலில்லாமல் பல படிக வடிவ நீரேற்றுகளாக உருவாகிறது . இலித்தியம் புரோமைடின் நீரிலி வடிவம் சோடியம் குளோரைடு போல கனசதுர படிகங்களாக உருவாகிறது.

இலித்தியம் ஐதராக்சைடு மற்றும் ஐதரோபுரோமிக் அமிலம் ( ஐதரசன் புரோமைடின் நீர்க் கரைசல்) ஆகியன தண்ணீர் முன்னிலையில் இலித்தியம் புரோமைடை வீழ்படிவாக்குகின்றன.

LiOH + HBr → LiBr + HO

குளிர் சாதானக் கருவிகளில் ஈரம் உலர்த்தியாக இலித்தியம் புரோமைடு பயன்படுத்தப்படுகிறது. இவ்வுப்புகளை நீருடன் சேர்த்து உட்கவர் குளிர்விப்பிகளில் பயன்படுத்துகிறார்கள். தவிர இவை கரிம தொகுப்பு வினைகளில் வினைப்பொருட்களாகப் பயன்படுத்தப்படுகின்றன. உதாரணமாக இது சில மருந்துகளுடன் கூட்டு விளைபொருளாக மீள்நிகழ் வினையுடன் உருவாகிறது.

ஆரம்பகால 1990 களில் இலித்தியம் புரோமைடு தூக்க மருந்தாகப் பயன்படுத்தப்பட்டது. பின்னர் 1940 களில் இந்தப்பயன்பாடு குறைந்து போனது. ஏனெனில், உப்புக்கு மாற்றாக இதைப் பயன்படுத்திய சில இதய நோயாளிகள் பிறகு இறந்து போனார்கள்.

இலித்தியம் கார்பனேட்டு மற்றும் இலித்தியம் குளோரைடு உப்புகள் போல இதுவும் இருமுனைக் கோளாறுகளுக்குப் பயன்படுத்தப்படுகிறது.
ஒரு நாளைக்கு 225 மில்லி கிராம் இலித்தியம் புரோமைடு கொடுத்துவந்தால் புரோமியம் நோய்க்கு ஆளாக நேரிடும். 

இலித்தியம் உப்புகள் அரிப்புத்தன்மையும் உளவியல் சார்ந்த நோய்களுக்கு காரணமாகவும் இருக்கின்றன. இலித்தியம் புரோமைடு உப்பானது நீரில் கரையும் போது வெப்பத்தை வெளிப்படுத்துகிறது. ஏனெனில் இது, கரைசலின் எதிர் உள்ளுறை வெப்பத்தைக் கொண்டுள்ளது.


</doc>
<doc id="261146" url="https://ta.wikipedia.org/wiki?curid=261146" title="டயானா (தொன்மவியல்)">
டயானா (தொன்மவியல்)

டயானா (Diana) என்பவர் உரோமத் தொன்மவியலில் காணப்படும் ஒரு பெண் தெய்வம் ஆவார். கிரேக்கத் தொன்மவியலில் இவருக்கு ஒப்பானவர் ஆர்ட்டெமிசு ஆவார். இவர் வேட்டை, சந்திரன், மரக்காடுகள் மற்றும் பிறப்பிற்கான கடவுள் ஆவார். டெலோ எனும் தீவில் இவருடைஅய் சகோதரரான அப்பல்லோவுடன் இவர் பிறந்தார்.



</doc>
<doc id="261147" url="https://ta.wikipedia.org/wiki?curid=261147" title="ஹயாம் புரூக்">
ஹயாம் புரூக்

ஹயாம் புரூக் என்றும், 1350இற்குப் பின், இராயசநகரன், பதாரா பிரபு என்றும் அழைக்கப்பட்டவன், மயபாகித்தை 1334 முதல் 1389 வரை ஆண்ட ஓர் சாவக மன்னன் ஆவான். மயபாகித்தின் நான்காவது சக்கரவர்த்தியான ஹயாம் புரூக், தன் தானைத் தலைவன் கயா மடாவின் உதவியுடன், அச்சாம்ராச்சியத்தின் உன்னதமான காலகட்டத்தில் ஆட்சி புரிந்தான். தன் தாய் திரிபுவன விஜயதுங்கதேவிக்குப் பின் ஆட்சிக்கு வந்த ஹயாம் புரூக்கிற்குப் பின், அவன் மருகன் விக்கிரமவர்த்தனன் ஆட்சிபுரிந்தான். 

"நகரகிரேதாகமம்" எனும் சாவக நூலின் படி, ஹயாம் புரூக், கெலுட் எரிமலை குமுற ஆரம்பித்த பொ.பி 1334ஆம் ஆண்டில் பிறந்தான். சாவக மன்னனாக, இறைவன் பதாரா குருநாதன் அவதரித்ததன் தெய்விக முன்னறிவிப்பே இவ்வெரிமலை வெடிப்பு என்கின்றது நகரகிரேதாகமம். இதே ஆண்டிலேயே கயா மடா, தன் புகழ்பெற்ற பலாப சபதத்தை சூளுரைத்ததாகவும் சொல்லப்படுகின்றது. 
மயபாகித் பேரரசி திரிபுவன விஜயதுங்கதேவிக்கும் கர்த்தவர்த்தனன் எனும் சிங்கசாரி இளவரசனுக்கும் பிறந்தான் ஹயாம் புரூக். ஹயாம் புரூக் என்ற பெயர் சாவக மொழியில் "பேரறிவு நிறைந்த சேவல்" எனப் பொருள்படும். நகரகிரேதாகமமும் "பரராத்தன்" எனும் இன்னொரு சாவக வரலாற்று நூலும், ஹயாம் புரூக்கின் கட்டழகையும், வாள்வீச்சு, வில்வித்தை என்பவற்றில் அவன் காட்டிய பெருவீரத்தையும், அரசுசூழ்கை, கலைகள், நுண்மதி என்பவற்றில் நிகரற்று விளங்கியதையும் கூறி மகிழ்கின்றன. "தோபெங்" எனும் சாவக மரபுவழி நடனத்தை ஆடக்கூடிய தலைசிறந்த ஆடற்கலைஞனாகவும் அவன் திகழ்ந்ததாக அவை மேலும் சொல்கின்றன.

1350இல், மயபாகித் பேரரசை அமைத்த ராடன் விஜயனின் அரசியும், ஹயாம் புரூக்கின் பாட்டியும் ஆன இராசமாதா காயத்திரி பிக்குணியாகவே, தன் பௌத்த மடத்தில் மரித்துப் போனாள். அவளது கட்டளைகளுக்கேற்பவே நாட்டை ஆண்டுவந்த விஜயதுங்கதேவி, அதனால் அரசபதவியை விட்டுவிலகவேண்டிய நிர்ப்பந்தம் உண்டானது. எனவே, அவள் மகன் ஹயாம் புரூக், தன் பதினாறு வயதிலேயே ஆட்சிப்பீடத்தில் அமர்ந்ததுடன், தானைத் தலைவன் கயா மடாவின் அறிவுரைகளின் கீழ் இந்தோனேசியத் தீவுக்கூட்டங்களில் பெரும்பாகத்துக்கு மயபாகித் பேரரசு விரியும் வண்ணம் நல்லாட்சி புரியலானான்.

அரசியல் பலத்தைப் பெருக்குவதற்காக, சுண்டா நாட்டு இளவரசியான "டியா பிதாலோக சித்திரரேஸ்மி"யை, ஹயாம் புரூக் மணப்பதாக இருந்தது. எனினும், கயா மடா சுண்டா நாட்டை, மயபாகித்தின் கீழ் அடங்கிருக்க வேண்டுமெனக் கட்டளையிட்டதால், திருமணம் நின்றுபோனதுடன், "புபாத் போர்" என்றழைக்கப்படும் வரலாற்றுத் துயர்மிகு நிகழ்வில், திருமணத்துக்கு வந்திருந்த சுண்டா அரசகுடும்பத்தைச் சேர்ந்த பெரும்பாலானோர், மயபாகித் மண்ணில் கொல்லப்பட்டனர். ஹயாம் புரூக் மீது காதல் கொண்டிருந்த இளவரசி பிதாலோகாவும் மனமுடைந்துபோய், தன்னுயிரை மாய்த்துக் கொண்டாள். இதனால், சுண்டா மற்றும் மயபாகித் நாடுகளுக்கிடையிலான உறவு முற்றாக சீரழிந்து போனதுடன், இவ்வீனச் செயலுக்காக, மயபாகித் அரசவை ஆன்றோரால், கயா மடா கடுமையாக விமர்சிக்கப்பட்டான்.

பல ஆண்டுகளுக்குப் பின், தன் முறைமைத்துனியான படுகா சோரியை, ஹயாம் புரூக் மணந்துகொண்டான். அரசி சோரிக்குப் பிறந்த "குசுமாவர்த்தனி" எனும் மகளொருத்தி, ஹயாம் புரூக்கின் வாரிசாக விளங்கினாள். அவள் பிற்காலத்தில் விக்கிரமவர்த்தனன் எனும் உறவினன் ஒருவனை மணந்துகொண்டாள். எனினும் ஹயாம் புரூக்கின் இற்பரத்தையொருத்திக்கு "வீரபூமி" எனும் மகன் ஒருவன் இருந்தான். ஹயாம் புரூக் மறைந்த 1389இற்குப் பின், வீரபூமிக்கும் விக்கிரமவர்த்தனுக்கும், பலத்த அரியாசனப் போட்டி இடம்பெற்றது. பரெக்ரெக் எனுமிடத்தில் இடம்பெற்ற யுத்தத்தில் வீரபூமி தோற்றதைத் தொடர்ந்து, விக்கிரமவர்த்தனன் அரசுக்கட்டிலேறினான். 

பொ.பி 1365இல் இம்பு பிரபஞ்சன் எனும் சாவகக் கவிஞர், ஹயாம் பாரூக்கைக் கௌரவிக்கும் வகையில், அவன் வம்சவரலாற்றைப் பாடும்"நகரகிரேதாகமம்" எனும் சாவக வரலாற்று நூலை இயற்றினார். கிழக்கு சாவகத்தில் அவன் மேற்கொண்ட சுற்றுலாக்களையும், ஊர்கள், கோயில்கள், நாடுகள் என்று அவன் மேற்கொண்ட இரம்மியமான பயணங்கள் பற்றியும் அந்நூல் மேலும் விவரிக்கின்றது. 1370இலிருந்து 1381வரை அவன் சீன அரசுடன் வாணிப உறவைப் பேணியதை அறியமுடிகின்றது.



</doc>
<doc id="261149" url="https://ta.wikipedia.org/wiki?curid=261149" title="லாக்கீட் மார்ட்டின்">
லாக்கீட் மார்ட்டின்

லாக்கீட் மார்டின் அல்லது லொக்கீட் மாட்டின் ("Lockheed Martin") அமெரிக்காவைச் சேர்ந்த ஒரு உலகளாவிய நிறுவனம் ஆகும். வருமானத்தின் அடிப்படையில் இது உலகின் பெரும் பாதுகாப்பு ஒப்பந்தக்கார நிறுவனமாகும்.

லாக்ஹீட் மார்டின், ஐந்து தொழில் பிரிவுகளில் செயல்படுகிறது, அவையாவா;


</doc>
<doc id="261154" url="https://ta.wikipedia.org/wiki?curid=261154" title="அலைவரைவி">
அலைவரைவி

அலைவரைவி "( kymograph )" என்பது ஒரு வரைபடத்தின் மூலம் நேரத்தின் அடிப்படையில் இடவெளி நிலைபாட்டை வரைகின்ற சாதனம் ஆகும். சுருக்கமாகச் சொல்வதென்றால் இக்கருவியை ஒர் அலையெழுதி என்றும் கூறலாம். இவ்வரைபடத்தில் இடவெளி அச்சானது நேரத்தைக் காட்டுகிறது. பொதுவாக இச்சாதனத்தின் அமைப்பு, காகிதத்தால் மூடப்பட்ட சுழல்உருளியின் மீது ஓர் எழுத்தாணி முன்னும் பின்னுமாக நகர்வது போல் அமைக்கப்பட்டுள்ளது. இவ்வெழுத்தாணி ஒரு நிகழ்வில் உணரப்பட்ட இயக்க அல்லது அழுத்த மாற்றங்களை நகர்ந்து பதிவுசெய்கிறது.

1840 ஆம் ஆண்டு கார்ல் லுட்விக் என்ற செருமானிய உடற்செயலியல் வல்லுநர் இச்சாதனத்தைக் கண்டறிந்தார். முதன்முதலில் இச்சாதனம் இரத்த அழுத்தத்தை ஊடுருவி கண்காணிக்க பயன்படுத்தப்பட்டது. பின்னர் மருத்துவத் துறையில் பல்வேறு வகையான பயன்பாடுகளுக்கு உபயோகிக்கப்படுகிறது. உடலியக்கத்தில் நிகழும் தசைச்சுருக்க மாற்றங்கள் அல்லது பேச்சொலி உட்பட நிகழும் பிற செயல்முறைகளை அளவிடுவது இச்சாதனத்தின் முதன்மையான பயனாகும். இவை தவிர வளிமண்டல அழுத்தத்தை அளவிடல், இசைக் கவைகளின் அதிர்வுகளை அளவிடல் மற்றும் நீராவி இயந்திரத்தின் செயல்பாட்டை அளவிடல் போன்ற செயல்பாடுகளுக்கும் அலைவரைவி பயன்படுத்தப்படுகிறது. 


</doc>
<doc id="261163" url="https://ta.wikipedia.org/wiki?curid=261163" title="கயா மடா">
கயா மடா

கயா மடா (மொழியாக்கம் "ஆனைத் தளபதி") என்பவர், பொ.பி 1290 முதல் 1364 வரை வாழ்ந்த தலைநிறந்த அரசுசூழ் மதியூகியும் சாவகப் பேரமைச்சரும் ஆவார். மயபாகித் பேரரசை அதன் உன்னத நிலைக்கு இட்டுச் சென்றவர் இவரே எனப் போற்றப்படுகின்றார். 

புகழ்பெற்ற "பலபா சூளுரை" இவருக்குப் பெரும் புகழை ஏற்படுத்தித் தந்தது. இன்றைய இந்தோனேசியாவில், கயா மடா, மாபெரும் தேசிய வீரர்களுள் ஒருவராக மதிக்கப்படுகின்றார்.

கயா மடாவின் முற்கால வாழ்க்கை பற்றி போதுமான தரவுகள் கிடைக்கவில்லை. "பயங்கரம்" எனும் மயபாகித் அரச காவலர் படையின் தளபதியாகவே அவர் முதன்முதலாக அறியப்படுகின்றார். "ராக்கிரியன் குதி" என்பவன், மயபாகித் அரசன் செயநகரனுக்கு (பொ.பி 1309–1328) எதிராக கிளர்ச்சி செய்த போது, கயா மடாவும், அவருக்கு முந்திய மகாபதி ஆரிய தடாவும் மன்னன் தப்பிச் செல்ல உதவியதையும், பின்பு கயா மடா அக்கிளர்ச்சியை அடக்கியதையும் அறிய முடிகின்றது. செயநகரன், ராக்கிய்ரியன் குதியின் கையாளான தங்கன் எனும் அரசவை மருத்துவன் ஒருவனால் ஏழாண்டுகளுக்குப் பின், அறுவைச்சிகிச்சை என்ற பெயரில், செயநகரன் கொல்லப்படுகின்றான்.

நகரகிரேதாகமம் எனும் சாவக நூலொன்று, அக்கொலைக்கு கயா மடாவே உடந்தையாக இருந்ததாகச் சொல்கின்றது. தான் விசுவாசமாக இருந்த அரசி டியா தேவி காயத்திரியின் புத்திரிகளுக்கும் மேலாக, அவர்களின் முத்த சகோதரன் செயநகரன் அடக்குமுறையைப் பாவித்ததே இதற்குக் காரணம் என்று சொல்லப்படுகின்றது.

செயநகரனுக்குப் பின் அவன் தமக்கை திரிபுவன விஜயதுங்கதேவி (பொ.பி 1328–1350) ஆட்சிப்பீடமேறினாள். 1329இல் அப்போதைய மகாபதியாக விளங்கிய ஆரிய தடா ஓய்வுபெற்றதைத் தொடர்ந்து, கயா மடா மகாபதியாக பதவியமர்த்தப்பட்டார். இக்காலவேளையில், சடெங், கேடா ஆகிய இடங்களில், 1331இல் ஏற்பட்ட வேறு இரு கலகங்களையும், மடா அடக்கவேண்டி நேர்ந்தது.

திரிபுவதுங்கதேவியின் கீழ், மகாபதியாக கயா மடா பதவியேற்றபோது, புகழ்பெற்ற சபதமொன்றை அவர் சூளுரைத்ததாகச் சொல்லப்படுகின்றது. " மலாயத் தீவுகள், செரம், தஞ்சாங்கபுர, கரு, பகாங், டொம்பு, பாலி, சுண்டா, பலம்பெங், துமாசிக் முதலான நுசாந்தரங்கள் (இந்தோனேசிய தூரதேச எல்லைகள்) மயபாகித்தின் ஆளுகையின் கீழ் இருக்கும் வரை தான் பழங்களையோ சுவையூட்டிகளையோ உணவாக உள்ளெடுக்கப் போவதில்லை" என்பதே கயா மடாவின் "பலாபா சூளுரை" ஆகும். மறைமுகமாக, இச்சூளுரையானது, மயபாகித்துக்குத் தன்னை முழுமையாக அர்ப்பணித்து, உலகியல் இன்பங்களை கயா மடா வெறுத்தொதுக்கி இருந்ததையே இச்சூளுரை சுட்டிக் காட்டுவதாகச் சொல்லப்படுகின்றது.

தன் சூளுரைப்படியே, பெடுலு, பாலி, லொம்பொக் பகுதிகளையும் பின் சிறிவிசயத்தையும் கைப்பற்றிய கயா மடா, அங்கு, மயபாகித் இளவரசர்களில் ஒருவனான ஆதித்தியவர்மனை உபராசனாக அமர்த்தினார். பின், தென்கிழக்காசியாவின் முதலாவது முகம்மதிய சுல்தானமாகிய பசாயுடன் மோதிய அவர், பின் விந்தன், துமாசிக்(சிங்கப்பூர்), மலாயு (இன்றைய யம்பி) முதலான தேசங்களையும் மயபாகித்தின் ஆளுகைக்குக் கீழ் கொண்டுவந்தார்.

துங்கதேவி 1350இல் அரச பதவியைத் தன் மகன் ஹயாம் புரூக்கிற்கு விட்டுக்கொடுத்த பின், மிகக் கடுமையாக உழைத்த கயா மடா, இந்தோனேசியாப் பகுதியை மாத்திரமன்றி, இந்நாளில், சிங்கப்பூர், மலேசியா, புரூணை, பிலிப்பைன்சு, கிழக்குத் தீமோர் முதலான இன்றைய நாடுகளின் பெரும்பாகத்தையும் மயபாகித் சாம்ராச்சியத்தின் ஆளுகையின் கீழ் வைத்திருப்பதில் வெற்றிகண்டார்.

1357இல், மயபாகித்தின் மேலாதிக்கத்தை எதிர்த்த ஒரேயொரு நாடாக, அதன் எல்லையிலிருந்த சுண்டா நாடு மட்டுமே விளங்கியது. பேரழகியாகப் புகழ்பெற்று விளங்கிய சுண்டா இளவரசி "டியா பிதாலோக சித்திரரேஷ்மி"யை மணம்புரிய, மயபாகித் பேரரசன் ஹயாம் புரூக் பேராவல் கொண்டிருந்தான். அதற்கு சுண்டாவும் சம்மதிக்கவே, மயபாகித்தின் வடவெல்லையில் இருந்த புபாத் சதுக்கத்தில், பிதாலோகாவையும், சுண்டா அரசகுடும்பத்தையும் திருமணத்துக்கு வரவேற்று அழைத்துவரும் பொறுப்பு, கயா மடாவிடம் ஒப்படைக்கப்பட்டது.

இவ்வாய்ப்பை, சுண்டாவை அடிபணியச் செய்யச் சிறந்த சந்தர்ப்பமாகப் பயன்படுத்த நினைத்தார் கயா மடா. ஹயாம் புரூக்கின் ஆசைக்கு மாறாக, சுண்டா இளவரசி ஹயாம் புரூக்கின் மகாராணியாக அல்ல, ஆசைநாயகியாகவே விளங்க முடியும் என்று பொய்சொன்னார் கயா மடா. மயபாகித்துடன் நல்லிணக்கம் ஏற்படவேண்டும் என்று திருமணத்துக்குச் சம்மதித்திருந்த சுண்டா அரசருக்கும் அவர் குடும்பத்தவருக்கும் இது பேரதிர்ச்சியை ஏற்படுத்தியது. திருமண ஏற்பாடுகளை நிறுத்திய சுண்டா நாட்டினர், கயா மடாவின் தலைமையிலான மயபாகித் படை கொலைமிரட்டல் விடுத்த போதும் அஞ்சவில்லை. புபாத் சதுக்கத்தில் இருதரப்பினருக்கும் சிறுபோர் ஒன்று இடம்பெற்றது. சுண்டா அரசர் பிரபு மகாராச இலிங்கபுவனரும், ஏனைய அரச குடும்பத்தாரும் செத்தொழியும் வரை போர் தொடர்ந்தது. ஹயாம் புரூக் மீது நேசம் கொண்டிருந்த இளவரசி பிதாலோகா, இந்த அடுத்தடுத்த அதிர்ச்சிகளால் மனமுடைந்துபோய், தற்கொலை செய்துகொண்டாள். 

எதிர்பாராத இந்நிகழ்வுகளால், ஹயாம் புரூக் பேரதிர்ச்சியுற்றான். மயபாகித் அவைத்தலைவர்களும் அமைச்சர்களும், கயா மடாவின் இந்தப் பொறுப்பற்ற போக்கால் நிகழ்ந்த துன்பியல் நிகழ்வுகளுக்காக வருந்தியதுடன், கயா மடாவையும் கடுமையாகக் கடிந்து கொண்டனர். உடனடியாகப் பதவிநீக்கப்பட்ட கயா மடா, தன் எஞ்சிய வாழ்க்கையை, கிழக்கு சாவகத்திலிருந்து மடகாரிபுரம் எனும் தோட்டத்திலேயே கழிக்கும்படி ஆயிற்று. வரலாற்றிலிருந்து ஒதுக்கப்பட்ட நிலையில், 1364இல் கயா மடா மரணத்தைத் தழுவினார். 

கயா மடாவிடம் இருந்த அதிகாரக் குவிப்பால் நிகழ்ந்த அனர்த்தங்களை ஆய்ந்து பார்த்த ஹயாம் புரூக், "மகாபதி" என்ற மயபாகித்தின் மாபெரும் பதவியையே இல்லாதொழித்து, பதிலாக நான்கு "மகாமந்திரிகள்" எனும் புதிய பதவிகளை ஏற்படுத்தினான். புத்திக்கூர்மை நிறைந்தவனாக விளங்கிய ஹயாம் புரூக்கால், கயா மடா பதவிநீக்கப்பட்ட பின்னும், அவரால் ஏற்படுத்தித் தரப்பட்ட புதிய அரசியல் எல்லைகளையும் நாடுகளையும் தக்க வைத்துக்கொள்ள முடிந்தது. எனினும் ஹயாம் புரூக்கின் மறைவுக்குப் பின், மயபாகித்தின் வீழ்ச்சி மெல்ல மெல்ல ஆரம்பிக்கலாயிற்று.

பாலியிலுள்ள பிலாபாது எனும் அரச வீட்டில், கயா மடாவுக்கான தோபெங் எனும் முகமூடிச் சடங்கு ஆண்டாண்டாய் இடம்பெற்று வருகின்றது. கயா மடாவின் முகமூடி பாதுகாப்பாக வைக்கப்பட்டுள்ளதுடன், அது பாலிக்கு அமைதியையும் வளத்தையும் ஏற்படுத்தும் என நம்பப்படுகின்றது.

கயா மடா, 20ஆம் நூற்றாண்டளவில் எழுச்சியுற்ற இந்தோனேசிய தேசியவாத இயக்கத்தால் முன்னிலைப்படுத்தப்பட்டார். கயா மடாவின் ஆட்சியைச் சுட்டிக்காட்டி, மேலைத்தேய ஆதிக்கத்துக்கு முன்பிருந்தே தாம் ஒத்த கலாச்சாரத்தைக் கொண்டிருந்தவர்கள் என்பதைச் சுட்டிக்காட்டி, இந்தோனேசியர்கள் மத்தியில் ஒற்றுமையை ஏற்படுத்த, அவர்களால் முடிந்தது. இவ்வாறு, நெதர்லாந்திலிருந்து இந்தோனேசியா விடுதலை பெறுவதற்கு, கயா மடா, மாபெரும் உந்துசக்திகளுள் ஒன்றாக விளங்கினார். 

இந்தோனேசியருக்கு முதலாவது இலவசக்கல்வியை வழங்கிய அரச பல்கலைக்கழகமானது, கயா மடாவைக் கௌரவிக்கும் வகையில், "கயா மடா பல்கலைக்கழகம்" எனப் பெயர்சூட்டப்பட்டது. 1945இல் முழுமையடைந்த இப்பல்கலைக்கழகமே, இந்தோனேசியாவின் முதலாவது இலவச மருத்துவக் கற்கையை அறிமுகப்படுத்திய பல்கலைக்கழகம் ஆகும். இந்தோனேசியாவின் முதலாவது தொடர்பாடல் செய்மதி கூட, அவரது சூளுரையை நினைவுகூரும் வண்ணம், "பலாபா செய்மதி" என்றே பெயர்சூட்டப்பட்டது. "கயா மெடா தெரு" எனப் பெயர் சூட்டப்பட்ட நூற்றுக்கணக்கான சாலைகள் சாவகத்தில் காணக் கிடைக்கின்றன.




</doc>
<doc id="261168" url="https://ta.wikipedia.org/wiki?curid=261168" title="தமிழ்நாடு உலக முதலீட்டாளர்கள் சந்திப்பு 2015">
தமிழ்நாடு உலக முதலீட்டாளர்கள் சந்திப்பு 2015

தமிழ்நாடு உலக முதலீட்டாளர்கள் சந்திப்பு 2015 (Tamil Nadu Global Investors Meet 2015) என்பது 2015ஆம் ஆண்டு செப்டம்பர் மாதத்தின் 9, 10 தேதிகளில் சென்னையில் நடந்த மாநாடாகும். தமிழகத்தில் உரூபாய் ஒரு இலட்சம் கோடிக்கும் அதிகமான முதலீடுகளை ஈர்க்கும் இலக்குடன் தமிழ்நாடு அரசு இந்த மாநாட்டை நடத்தியது.

தென் கொரியா, சப்பான், அவுசுதிரேலியா, கனடா, பிரான்சு, இத்தாலி, உருசியா, ஐக்கிய இராச்சியம், சிங்கப்பூர் ஆகிய நாடுகள் "கூட்டாளி நாடுகளாக" இந்த மாநாட்டில் கலந்துகொண்டன.

• Tamil Nadu Global Investors Meet



</doc>
<doc id="261178" url="https://ta.wikipedia.org/wiki?curid=261178" title="காசி விசுவநாதன்">
காசி விசுவநாதன்

காசி விசுவநாதன் (1806 - 1871) ஒரு மொழிபெயர்ப்பாளர், இதழியலாளர், தற்கால தமிழ் நாட முன்னோடி. தமிழில் முதல் சமூக நாடகமாகக் கருதப்படும் டம்பாச்சாரி நாடகத்தை எழுதியவர் இவர் ஆவார். காசி விசுவநாதன் "பிரம்ம தீபிகை" இதழில் எழுதிய கட்டுரைகளைக் கண்டித்து "விசுவநாத முதலியாரும் அவரது பிரம்ம தீபிகையும்" என்ற ஒரு நூலை கே. இராமனூசலு எழுதினார்.



</doc>
<doc id="261184" url="https://ta.wikipedia.org/wiki?curid=261184" title="தழல் (இதழ்)">
தழல் (இதழ்)

தழல், புதுச்சேரியிலிருந்து வெளியாகும் திங்கள் இதழ் ஆகும். தமிழர்களின் உள்ளப்பிழம்பு என்னும் முழக்கத்துடன் இவ்விதழ் 2009 இலிருந்து வெளிவருகின்றது.

தழல் இதழின் ஆசிரியர் பாவலரேறு பெருஞ்சித்திரனாரின் மகள் தா. பெ. அ. தேன்மொழி ஆவார். இந்த இதழின் பதிப்பாசிரியராகத் தெள்ளியன் செயற்படுகின்றார். இவ்விதழின் நெறியாளர்களாக ஞானி, வழக்கறிஞர் கலைமணி, சோ. க அறிவுடைநம்பி, பாவலர் திருவை அரசு ஆகியோர் செயற்படுகின்றனர். ஆசிரியர் குழுவில் கொழுமம் ஆதி, புதுவை இளங்கோ ஆகியோர் உள்ளனர்.



</doc>
<doc id="261186" url="https://ta.wikipedia.org/wiki?curid=261186" title="பென்சைல் பொட்டாசியம்">
பென்சைல் பொட்டாசியம்

பென்சைல் பொட்டாசியம் "(Benzyl potassium )" என்பது CHCHK. என்ற மூலக்கூற்று வாய்ப்பாடு கொண்ட கரிம பொட்டாசியம் சேர்மமாகும். ஆரஞ்சு நிறத்தில் திண்மமாக காணப்படும் இச்சேர்மம் ஐதரோ கார்பன் கரைப்பான்களுடன் மட்டும் ஒரு வலிமையான காரமாகச் செயல்படுகிறது. P – தொலைல் சோடியம் வழியாக இருபடி நிலைகளில் உலோக ஈனிமாற்ற வினையின் மூலம் பென்சைல் பொட்டாசியம் தயாரிப்பதே அசலான தயாரிப்பு முறையாகும்:

தற்கால நவீனமுறைகளில், பியூட்டைல் இலித்தியம், பொட்டாசியம் முப்-பியூட்டாக்சைடு மற்றும் தொலுயீன் சேர்ந்த தொகுப்பு வினை பயன்படுத்தப்படுகிறது . பொட்டாசியம் உப்புகளைத் தயாரிக்க உதவும் வலிமையான காரமாக ஒட்டாசியம் ஐதரைடையும் பயன்படுத்தமுடியும். பென்சைல் பொட்டாசியம் மூலக்கூறு நிலையில் காணப்படுவதால் வினையில் வேகமாகச் செயல்படும் வாய்ப்பைப் பெறுகிறது.


</doc>
<doc id="261203" url="https://ta.wikipedia.org/wiki?curid=261203" title="வீனஸ் (தொன்மவியல்)">
வீனஸ் (தொன்மவியல்)

வீனஸ் (Venus) என்பவர் உரோமத் தொன்மவியலில் காணப்படும் ஒரு பெண் தெய்வம் ஆவார். கிரேக்கத் தொன்மவியலில் இவருக்கு ஒப்பானவர் அப்ரோடிட் ஆவார். இவர் உரோமத்தொன்மவியலில் அன்பு, அழகு, கருவுறுதல், செழிப்பு மற்றும் ஆசைக்கான கடவுள் ஆவார். இவர் உரோமைத் தொன்மவியலில் நெருப்புக் கடவுளாகக் குறிக்கப்படும் வல்கனுடைய மனைவி ஆவார்.




</doc>
<doc id="261218" url="https://ta.wikipedia.org/wiki?curid=261218" title="பெரிய தேவாங்கு">
பெரிய தேவாங்கு

பெரிய தேவாங்கு என்பது இரவில் இரை தேடும் ஒரு சிறு பாலூட்டி ஆகும். சற்றும் தொடர்பில்லாத விலங்கு போல் தோற்றம் அளித்தாலும், இது மனிதர்களும், குரங்குகளும் உள்ள முதனி என்னும் வரிசையைச் சேர்ந்த விலங்காகும் இதில் பல குழு இனங்கள் உள்ளன. இவை தென்கிழக்கு ஆசியாவில் வங்கதேசம், வடகிழக்கு இந்தியா, மேற்கில் சுலு தீவுத்தொகுப்பு உள்ள கிழக்கு பிலிப்பைன்ஸ், சீனாவின் யுனான் மாகாணம், ஜாவா தீவின் தெற்கு ஆகிய இடங்களில் காணப்படுகிறது.

இவை உருண்டையான தலை, குறுகிய முகவாய், பெரிய கண்கள், மற்றும் உருண்டு திரண்டு காட்சியளிக்கும் உடலும்,கண்களைச் சுற்றி கருப்பழுப்பு வண்ண வளையமும், மொட்டைவால் கொண்டும் இருக்கும். இவை இனங்கள் சார்ந்த தனித்துவமான நிறத்தை வடிவத்தை பெற்றுள்ளன. இவற்றின் கைகள், கால்கள் நீளம் கிட்டத்தட்ட சம அளவில் உள்ளன. இவற்றின் உடல் நீளமாக இருப்பதால், இவை விரும்பியவாறு திரும்பி அருகிலுள்ள கிளைகளை பிடிக்க வசதியாக உள்ளது. இதன் கைகள் கால்கள் ஆகியன பிடிப்புத்திரண் உள்ளதாக இருக்கின்றன. இதனால் நீண்ட நேரத்திற்கு மரக் கிளைகளை பிடித்து தழுவிக் கொண்டிருக்க இயலுகிறது. பழங்கள் பூச்சிகள், சிறுசெடி கொடிகளை உணவாக உட்கொள்கிறது.


</doc>
<doc id="261224" url="https://ta.wikipedia.org/wiki?curid=261224" title="இருசக்கர வண்டி இயக்கவியல்">
இருசக்கர வண்டி இயக்கவியல்

இருசக்கர வண்டி இயக்கவியல் என்பது மிதிவண்டி மற்றும் விசையுந்து ஆகியவற்றை உள்ளடக்கிய இரு சக்கர வண்டிகளின் மீதும், அதன் பாகங்களின் மீதும் இயங்கும் விசைகளினால் ஏற்படும் இயக்கம் சார்ந்த அறிவியலாகும். இயக்கவியல் என்பது இயற்பியலின் கிளையான மரபார்ந்த விசையியலின் உட்கிளையாகும். அறிவியலின் இக்கிளை சமநிலை, திருப்புதல், நிறுத்தல், முடுக்குதல், தொங்கல், செயலாற்றுதல், மற்றும் அதிர்வுகள் உள்ளிட்ட பல இருசக்கர இயக்கங்களைப் பற்றியது. 19-ஆம் நூற்றாண்டின் பிற்பகுதியில் தொடங்கி இன்று வரையில் இவ்வியக்கங்கள் குறித்த ஆய்வுகள் தொடர்ந்து வருகின்றன.


</doc>
<doc id="261231" url="https://ta.wikipedia.org/wiki?curid=261231" title="இரண்டின் வலு">
இரண்டின் வலு

கணிதத்தில், இரண்டின் வலு ("Power of two") என்பது ஒரு நிறையெண்ணாக இருக்க, என்னும் வடிவிலுள்ள எண்ணைக் குறிக்கும். அதாவது, இரண்டை அடியாகவும் நிறையெண் ஐ அடுக்காகவும் கொண்ட அடுக்கேற்றத்தின் விளைவாய்த் தோன்றும் எண்ணை இது குறிக்கிறது.

இரும எண் முறைமையின் அடியாக இரண்டு அமைவதால், கணினியியலில் பொதுவாக இரண்டின் வலுக்கள் பயன்படுத்தப்படுகின்றன. பதின்ம எண் முறைமையில் பத்தின் வலுக்களை ஒத்ததாய், இரும எண் முறைமையில் இரண்டின் வலுக்கள் 100...000 அல்லது 0.00...001 என்ற வடிவிலேயே அமைந்திருக்கும்.

இரண்டின் ஒரு வலுவிலும் ஒன்று குறைவாகவுள்ள முதன்மையெண் மெருசென் முதன்மையெண் எனப்படும். இதற்கு எடுத்துக்காட்டாக 31 என்ற முதன்மை எண்ணைக் குறிப்பிடலாம். இது இரண்டின் ஐந்தாம் வலுவாகிய 32இலும் ஒன்று குறைந்தது. இதே போன்று, இரண்டின் ஒரு நேர்வலுவிலும் ஒன்று கூடுதலாகவுள்ள முதன்மையெண் பெருமா முதன்மையெண் எனப்படும். இதற்கு எடுத்துக்காட்டாக 257 என்ற முதன்மை எண்ணைக் குறிப்பிடலாம். இது இரண்டின் எட்டாம் வலுவாகிய 256இலும் ஒன்று கூடியது.

2இன் முதல் ஒருசில வலுக்கள் 1000ஐ விடச் சிறிய அளவே கூடியவை.




</doc>
<doc id="261243" url="https://ta.wikipedia.org/wiki?curid=261243" title="நீலன்கள் (பட்டாம்பூச்சிக்குடும்பம்)">
நீலன்கள் (பட்டாம்பூச்சிக்குடும்பம்)

நீலன்கள் ("Lycaenidae") பட்டாம்பூச்சிக்குடும்பங்களிலேயே இரண்டாவது பெரிய குடும்பமாகும். அதன்கீழ் 5000-உக்கும் மேலான சிற்றினங்கள் உண்டு. மொத்தமுள்ள பட்டாம்பூச்சியினங்களில் இது 30% ஆகும்.

இக்குடும்பத்தைச்சேர்ந்த பெரும்பாலான இனங்களில் இறக்கைகளின் மேற்புறம் ஊதா நிறத்தில் இருக்கும். கீழ்ப்புறம் பழுப்பாகவோ வெள்ளையாகவோ கோடுகளும் புள்ளிகளும் காணப்படும். பின்னிறக்கைகளின் விளிம்பில் மெல்லிய சிறு வால்களைப்போன்ற அமைப்பும் சில இனங்களில் தூரிகைநார்களைப்போன்ற மயிர்களும் காணப்படும். ஆண்பூச்சியின் மேற்புறம் பளிச்சென்றும், பெண்பூச்சிகளின் மேற்புறம் வெளிர்நீலமாகவோ பழுப்பாகவோ நீலச்செதில்கள் தூவியதுபோல இருக்கும். இறக்கைநுனியில் ஆண்பூச்சிக்கு குறுகிய பட்டையும் பெண்ணுக்கு அகலமாகவும் இருக்கும். இந்தியாவின் மிகச்சிறிய பட்டாம்பூச்சியான சிறிய நீலன் இந்தக்குடும்பத்தைச் சேர்ந்தது.

இவை மலைகளிலுள்ள அடர்ந்த காடுகளில் காணப்படுகின்றன. இந்தியாவில் வடகிழக்கு மாநிலக்காடுகளிலும் மேற்கு இமயமலைப்பகுதிகளிலும் காணப்படும்.

வெள்ளிக்கம்பிக்காரி போன்ற சில இனங்கள் திறனுடன் விரைந்து பறக்கவல்லவை. நீலன், புல் நீலன் முதலானவை திறனற்றுப்பறக்கும். முன்னங்கால்கள் சிறிதாக இருப்பதால் ஆண்பூச்சிகள் பின்னாலுள்ள நான்கு கால்களையே பயன்படுத்தும். பெரும்பாலான ஆண்பூச்சிகள் இறக்கையை விரித்து வெயில்காயும். சில இனங்களின் ஆண்கள் ஈரிப்பான இடங்களில் அமர்ந்து உறிஞ்சும்.
நீலன்கள் பலவகையான உணவுப்பழக்கங்களைக் கொண்டிருக்கின்றன. இலைகளைத் தின்பதுடன் சில இனங்கள் அசுவினி, இளம் எறும்புகள் போன்ற பூச்சிகளையும் உண்டு வாழ்கின்றன. சில நீலன்கள் எறும்புகளுடன் வேதிப்பொருள்மூலம் தொடர்புகொண்டு விந்தையானவகையில் தங்கள் உணவைப்பெறுகின்றன. எறும்புகளை தங்கள் வயிற்றிலிருக்கும் உணவைக் கக்கவைத்து அவற்றை உட்கொள்கின்றன. 75% நீலன்கள் எறும்புகளுடன் எவ்வகையிலாவது தொடர்புகொண்டுள்ளன. அது இருபுறமும் பயன் நல்கும்விதமாகவோ, புல்லுருவியாகவோ, கொன்றுண்ணியாகவோ அமையலாம்.

சில இனங்களில் எறும்புகள் இப்பூச்சிகளின் கம்பளிப்புழுக்கள் செடியின்தண்டிலிருந்து பெற்றுச்சுரக்கும் தேனைப்பெற்றுக்கொண்டு பதிலுக்கு உணவு புகட்டுகின்றன.


</doc>
<doc id="261252" url="https://ta.wikipedia.org/wiki?curid=261252" title="சிவகங்கை மாவட்டத்திலுள்ள கல்வி நிலையங்கள்">
சிவகங்கை மாவட்டத்திலுள்ள கல்வி நிலையங்கள்

சிவகங்கை மாவட்டத்திலுள்ள கல்வி நிலையங்கள் என்பது தமிழகத்தின் சிவகங்கை மாவட்டத்தில் செயல்பட்டுவரும் கல்லூரிகள், பள்ளிகள் உள்ளிட்ட கல்வி நிறுவனங்களின் பட்டியலாகும்.









</doc>
<doc id="261255" url="https://ta.wikipedia.org/wiki?curid=261255" title="அகிலா கிசோர்">
அகிலா கிசோர்

அகிலா கிசோர், தமிழ், கன்னடத் திரைப்படங்களில் நடித்துவரும் இந்தியத் திரைப்பட நடிகையாவார். 2013ஆம் ஆண்டு கன்னடத் திரைப்படமான "பாதே பாதேவில்" நாயகியாக அறிமுகமானார், 2014ஆம் ஆண்டு, கதை திரைக்கதை வசனம் இயக்கம் திரைப்படத்தில் நடித்ததற்காகப் பெரிதும் பேசப்பட்டார்.

கணிப்பொறிப் பொறியியலில் இளங்கலைப் பட்டம் பெற்ற பிறகு, அழகுக்கலை நிறுவனங்களில் மாதிரியாகப் பணிபுரியத் துவங்கினார்.

பெமினா மிஸ் இந்தியா பெங்களூர் 2013 விருதை வென்ற பிறகு, பாதே பாதே என்ற கன்னடத் திரைப்படத்தில் நாயகியாக அறிமுகமானார்.
அதன்பிறகு இரா. பார்த்திபன் இயக்கத்தில் வெளியான கதை திரைக்கதை வசனம் இயக்கம் திரைப்படத்தில் நடித்தார். இத்திரைப்படத்தில் இவருடைய நடிப்பிற்குப் பெரிதும் வரவேற்பு கிடைத்தது, அதனுடைய அடுத்த பாகத்திலும் நடிக்க ஒப்பந்தத்தில் கையொப்பமிட்டுள்ளார்.

2015ஆம் ஆண்டு சூன் மாதத்தில் வெளியான சந்தானத்தின், இனிமே இப்படித்தான் திரைப்படத்திலும் இவர் நடித்துள்ளார் இவர் நடித்த "காலபைரவா", "பாய்ஸ்", ஆகிய இரண்டு கன்னடத் திரைப்படங்கள் 2015ஆம் ஆண்டு வெளியாக உள்ளன.


</doc>
<doc id="261262" url="https://ta.wikipedia.org/wiki?curid=261262" title="எம். ஏ. எம். மகரூப்">
எம். ஏ. எம். மகரூப்

முகம்மது அப்துல்லா முகம்மது மகரூப் (; பிறப்பு: 25 ஏப்பிரல் 1957; சின்ன மகரூப் எனவும் அழைக்கப்படுகிறார்.) இலங்கையின் அரசியல்வாதியும், நாடாளுமன்ற உறுப்பினரும் ஆவார்.

மகரூப் 25 ஏப்பிரல் 1957இல் பிறந்தார். இவர் இலங்கை நாடாளுமன்ற உறுப்பினரான இம்ரான் மகரூப்பின் உறவினர் ஆவார்.

மகரூப் ஐக்கிய தேசியக் கட்சியின் வேட்பாளராக திருகோணமலை மாவட்டத்தில் 2000 நாடாளுமன்ற தேர்தலில் போட்டியிட்டார். நாடாளுமன்றத்திற்கும் தெரிவானார். இவர் ஐக்கிய தேசிய முன்னணியின் வேட்பாளராக 2001 நாடாளுமன்ற தேர்தலில் மறு தடவை போட்டியிட்டார். மகரூப் சிறீலங்கா முஸ்லிம் காங்கிரசுவின் வேட்பாளராக2004 நாடாளுமன்ற தேர்தலில் போட்டியிட்டார். ஆனால் சிறீலங்கா முஸ்லிம் காங்கிரஸ் வேட்பாளர்கள் மத்தியில் நான்காவதாக வந்த பிறகு மீண்டும் போட்டியிட்டு தோற்றார்.

மகரூப் 2008 மே 10இல் நடைபெற்ற 1வது கிழக்கு மாகாணசபைத் தேர்தலில் ஐக்கிய தேசிய முன்னணியின் வேட்பாளராகப் போட்டியிட்டு வெற்றி பெற்று மாகானசபை உறுப்பினரானார். மகரூப் ஐக்கிய தேசிய முன்னணியின் வேட்பாளராக 2012 கிழக்கு மாகாணசபைத் தேர்தலில் போட்டியிட்டார். ஆனால் ஐக்கிய தேசிய முன்னணி வேட்பாளர்கள் மத்தியில் இரண்டாவதாக வந்த பிறகு மீண்டும் போட்டியிட்டு தோற்றார். இவர் 2012 இலங்கை மாகாண சபைத் தேர்தலில் போட்டியிட்டு தோல்வியடைந்தனர்.

மகரூப் நல்லாட்சிக்கான ஐக்கிய தேசிய முன்னணியின் வேட்பாளராக 2015 நாடாளுமன்றத் தேர்தலில் கண்டி மாவட்டத்தில் போட்டியிட்டு 35,456 விருப்பு வாக்குகள் பெற்று நாடாளுமன்றத்திற்குத் தெரிவானார்.

மகரூப் 25 ஏப்பிரல் 1957ல் பிறந்தார். இவர் ஹிஜ்ரா வீதி, கிண்ணியாவில் வசிக்கிறார்.


</doc>
<doc id="261264" url="https://ta.wikipedia.org/wiki?curid=261264" title="மீனாட்சியம்மாள் நடேசய்யர்">
மீனாட்சியம்மாள் நடேசய்யர்

மீனாட்சியம்மாள் நடேசய்யர் மலையகத் தமிழ் கவிஞர், எழுத்தாளர், சமூகச் செயற்பாட்டாளர். இவரின் பல கவிதைகள் மலையகத் தமிழர்களின் அரசியல், பொருளாதார, வாழ்வியல் சிக்கல்களை எடுத்துரைத்து, அவர்களை தமது உரிமைகளுக்காகப் போராடும்படி தூண்டி அமைந்துள்ளன. இவர் மலையகத்தின், ஈழத்தின் முதல் பெண் கவிஞர் என்றும் அடையாளப்படுத்தப்பட்டுள்ளார். இவர் மலையக அரசியல்வாதியும், தமிழறிஞரும், பதிப்பாளருமான கோ. நடேசய்யரின் மனைவி ஆவார்.

இலங்கையில் பெண்களின் உரிமைகளுக்காக, குறிப்பாக வாக்குரிமைக்காக இவர் சிறப்பாக செயற்பட்டார். 




</doc>
<doc id="261266" url="https://ta.wikipedia.org/wiki?curid=261266" title="கிருட்டிணகிரி மாவட்டத்தில் உள்ள கல்வி நிலையங்கள்">
கிருட்டிணகிரி மாவட்டத்தில் உள்ள கல்வி நிலையங்கள்




</doc>
<doc id="261270" url="https://ta.wikipedia.org/wiki?curid=261270" title="கால்கா தொடருந்து நிலையம்">
கால்கா தொடருந்து நிலையம்

கால்கா தொடருந்து நிலையம் (KLK), அரியானா மாநிலத்தின் பஞ்சகுல மாவட்டத்திலுள்ள கால்காவில் உள்ளது. இந்த நிலையம் இந்திய இரயில்வேயின் வடக்கு ரயில்வே மண்டலத்துக்கு உட்பட்டது. இது தில்லி - கால்கா வழித்தடத்தில் உள்ளது.





</doc>
<doc id="261272" url="https://ta.wikipedia.org/wiki?curid=261272" title="வேலைகொள்வோர்">
வேலைகொள்வோர்

வேலைகொள்வோர் என்போர், ஊழியர்களைப் பணிக்கு அமர்த்தும் தனியாட்கள் அல்லது நிறுவனங்களைக் குறிக்கும். வேலைகொள்வோர் ஊழியர்கள் செய்யும் வேலைக்கு ஈடாகக் கூலியை அல்லது சம்பளத்தை வழங்குவர். வெளிப்படையான அல்லது உட்கிடையான ஒப்பந்தமொன்றின் அடிப்படையில் வேலைக்காரர்களை அல்லது ஊழியர்களைக் கட்டுப்படுத்துவதுடன் அவர்களுக்குக் கூலியை அல்லது சம்பளத்தை வழங்கும் ஒரு சட்டபூர்வ அமைப்பே வேலைகொள்வோர் என வரைவிலக்கணம் கூறப்படுகிறது.

குழந்தைகளைக் கவனித்துக்கொள்ளும் ஒருவரைப் பணிக்கமர்த்தும் தனியாட்கள் முதல், அரசாங்கம், பல ஆயிரக்கணக்கான ஊழியர்களை வேலைக்கமர்த்தும் தனியார் நிறுவனங்கள் வரை வேலைகொள்வோர் என்பதுள் அடங்குவன.


</doc>
<doc id="261284" url="https://ta.wikipedia.org/wiki?curid=261284" title="மக்னீசியம் அயோடைடு">
மக்னீசியம் அயோடைடு

மக்னீசியம் அயோடைடு (Magnesium iodide) என்பது MgI என்ற மூலக்கூற்று வாய்ப்பாடு கொண்ட ஒரு வேதிச் சேர்மம் ஆகும். இச்சேர்மத்தின் பல்வேறு நீரேற்றுகள் MgI(HO) என்ற பொதுவாய்ப்பாட்டால் குறிக்கப்படுகின்றன. இவ்வகை அயனி ஆலைடு உப்புகள் யாவும் நீரில் நன்றாகக் கரையக்கூடியனவாக உள்ளன.

சில வனிக உபயோகங்களுக்கு மக்னீசியம் அயோடைடு பயன்பட்டாலும் பிரதானமாக இதை கரிமத் தொகுப்பு வினைகளில் பயன்படுத்த இயலும். 

மக்னீசியம் ஆக்சைடு, மக்னீசியம் ஐதராக்சைடு மற்றும் மக்னீசியம் கார்பனேட்டு ஆகியவற்றை ஐதரோ அயோடிக் அமிலத்துடன் வினைபுரியச் செய்து மக்னீசியம் அயோடைடைத் தயாரிக்கலாம்.

ஐதரசன் சூழலில் உயர் வெப்ப நிலையில் மக்னீசியம் அயோடைடு நிலைப்புத் தன்மையுடன் உள்ளது, ஆனால் சாதாரண வெப்பநிலையில் காற்றில் சிதைவடைந்து தனிமநிலை அயோடினை வெளியேற்றி பழுப்பு நிறமாக மாறுகிறது. காற்றில் சூடாக்கும் போது மக்னீசியம் அயோடைடு முழுவதுமாகச் சிதைவடைந்து மக்னீசியம் ஆக்சைடாக
மாறுகிறது.

தூளாக்கப்பட்ட தனிமநிலை அயோடினுடன் மக்னீசியம் உலோகத்தைச் சேர்த்து வினைப்படுத்துவதாலும் மக்னீசியம் அயோடைடை தயாரிக்க முடியும். நீரற்ற மக்னீசியம் அயோடைடைத் தயாரிக்க வேண்டுமெனில் வினையானது உலர் சூழ்நிலையில் நடைபெற வேண்டும். மற்றும் உலர் இருயெத்தில் ஈதர் கரைப்பானாகப் பயன்படுத்தப்பட்டிருக்க வேண்டும்.

பெய்லிசு இல்மான் வினையில் வைனைல் சேர்மங்களைத் தயாரிக்க மக்னீசியம் அயோடைடு பயன்படுகிறது.


</doc>
<doc id="261286" url="https://ta.wikipedia.org/wiki?curid=261286" title="அணில் குரங்கு">
அணில் குரங்கு

அணில் குரங்குகள்(squirrel monkeys) அல்லது சிறு குரங்குகள் சாய்மிரி (Saimiri) பேரினத்தின் ஒரு பகுதியாகும். இது அமேசான் காடுகளில் பரவலாக காணப்படுகிறது. துபிய மொழியிலிருந்து சாய்மிரி என்ற வார்த்தைப் பெறப்பட்டது, "சாய்" என்றால் குரங்கு என்றும் "மிரி" என்றால் சிறிய என்றும் பொருள்படும்.


</doc>
<doc id="261288" url="https://ta.wikipedia.org/wiki?curid=261288" title="நண்டு உண்ணும் குரங்கு">
நண்டு உண்ணும் குரங்கு

நண்டு உண்ணும் குரங்கு அல்லது நீண்ட வால் குரங்கு( ஆங்கிலத்தில்: crab-eating macaque, long-tailed macaque) தென்கிழக்கு ஆசியாவில் காணப்படும் ஒரு வகை குரங்கு ஆகும். இதற்கு நீண்ட நெடிய வரலாறும் உண்டு; இது விவசாயப் பூச்சிகளோடும், சில கோவில்களில் புனித சின்னமாகவும், மேலும் சமீபத்தில் மருத்துவ ஆராய்ச்சிகளில் ஆய்வுப்பொருளாகவும் காணப்படுகிறது. நண்டு உண்ணும் குரங்குகளின் பிரிவு பெண் குரங்கின் ஆதிக்கத்துடன் தாய்வழி மரபை பின்பற்றும் வம்சமாக உள்ளது, மற்றும் ஆண் குரங்கு பருவ வயதினை அடைந்துவிட்டால் குழுவை விட்டுச் சென்றுவிடும். மனித இனப்பெருக்கமும், மனிதர்களின் வாழிடமும் குரங்குகளின் வாழியல் இடத்தினை ஆக்கிரமிப்பதால் குரங்குகளின் வாழ்வியல் சூழல் குறைகிறது.

நண்டு உண்ணும் குரங்கு, பெயருக்கேற்றவாறு நண்டுகளை மட்டும் உண்பதில்லை, இவைகள் அணைத்துண்ணி வகையாகும் பல்வேறு விலங்கினங்களையும், தாவரங்களையும் உணவாக உட்கொள்ளும். அதன் உணவுத் தேவையை பொதுவாக பழங்களும், விதைகளுமே 60 – 90% பூர்த்திசெய்கிறது. தங்கள் உணவுத்தேவைகளை கருவிகளைப் பயன்படுத்தி தாமே பூர்த்திசெய்வதாக மியான்மரிலும் தாய்லாந்திலும் ஆவணப்படுத்தப்பட்டுள்ளது.


</doc>
<doc id="261292" url="https://ta.wikipedia.org/wiki?curid=261292" title="மக்னீசியம் குரோமேட்டு">
மக்னீசியம் குரோமேட்டு

மக்னீசியம் குரோமேட்டு "(Magnesium chromate)" என்பது MgCrO என்ற மூலக்கூற்று வாய்ப்பாடு கொண்ட ஒரு வேதிச் சேர்மம் ஆகும். வெண்மை அல்லது பழுப்பு நிறத்துடன் காணப்படும் இச்சேர்மம் நெடியற்ற திண்மமாக உள்ளது. தண்ணீரில் கரையக்கூடிய இச்சேர்மம் பல்வேறு வகையான முக்கிய தொழிற்சாலைப் பயன்பாடுகளைக் கொண்டுள்ளது. இயற்கையில் மக்னீசியம் குரோமேட்டு சிபினல் படிக அமைப்புடன் தோன்றுகிறது அல்லது பெருமளவில் துகளாகத் தயாரிக்கப்படுகிறது.

1940 ஆம் ஆண்டுக்கு முன், மக்னீசியம் குரோமேட்டு மற்றும் அதன் நீரேற்றுகள் பற்றிய கருத்துகள் ஆங்காங்கே சிதறிக் கிடந்தன. ஆனால் இந்த வருடத்திலிருந்து தொடங்கப்பட்ட ஆய்வுகள் அதன் பண்புகள் மற்றும் கரையும் தன்மை ஆகியவற்றில் கவனம் செலுத்தின

நீரற்ற அல்லது நீரேற்று வடிவ மக்னீசியம் குரோமேட்டுகள் வணிகரீதியாக நுண்ணிய மைக்ரான் அளவில் இருந்து மீநுண்ணிய அளவுகள் வரை பலவகைகளில் கிடைக்கிறது. 

ஒரு நீரேற்றாக இது அரிமாணத் தடுப்பி மற்றும் சாயமாகவும் அல்லது அழகுசாதனப் பொருட்களில் பகுதிப்பொருளாகவும் பயன்படுகிறது. 2011 ஆம் ஆண்டில் 11 நீர் மூலக்கூறுகள் கொண்ட இச்சேர்மத்தின் பதினொருநீரேற்று பல்கலைக்கழகக் கல்லூரி இலண்டனில் கண்டறியப்பட்டது. 

நோய் தீர்க்கும் பயன்கள் ஏதுமில்லாததால் மக்னீசியம் குரோமேட்டு நீரேற்று அறை வெப்பநிலையில் பாதுகாக்கப்பட வேண்டும். இதுவொரு புற்றுநோய் ஊக்கியாக இருக்கலாமென ஊகிக்கப்படுகிறது. கடுமையான தோலழற்சியும் உடலுக்குள் ஈர்க்கப்பட்டால் சிறுநீரகம் மற்றும் கல்லீரலில் சேதம் ஏற்படுத்தும் சாத்தியங்கள் கொண்டுள்ளது. எனவே இதை ஒரு அபாயகரமான கழிவு எனக் கருத வேண்டும். 



</doc>
<doc id="261294" url="https://ta.wikipedia.org/wiki?curid=261294" title="மக்னீசியம் ஆர்த்தோசிலிக்கேட்டு">
மக்னீசியம் ஆர்த்தோசிலிக்கேட்டு

மக்னீசியம் ஆர்த்தோசிலிக்கேட்டு "(Magnesium orthosilicate)" என்பது MgSiO என்ற மூலக்கூற்று வாய்ப்பாடு கொண்ட ஒரு வேதிச் சேர்மம் ஆகும். மக்னீசியத்தின் ஆர்த்தோ சிலிக்கேட்டு உப்பான இது {[இயற்கை]]யில் பார்சிடெரைட்டு என்ற கனிமமாகக் கிடைக்கிறது.

மக்னீசியம் மற்றும் சிலிக்கன் ஆக்சைடுகளை 1900 செல்சியசு {[வெப்பநிலை]]யில் உருக்கிப் பிணைத்தல் மூலமாக மக்னீசியம் ஆர்த்தோசிலிக்கேட்டு தயாரிக்கப்படுகிறது. 


</doc>
<doc id="261299" url="https://ta.wikipedia.org/wiki?curid=261299" title="மயாபாகித்து பேரரசு">
மயாபாகித்து பேரரசு

மயாபாகித்து பேரரசு ("Majapahit Empire", சாவகம்: "Karaton Mojopahit", ) என்பது, 1293 முதல் 1500கள் வரை, சாவகத் தீவில் (தற்போதைய இந்தோனேசியா) அமைந்திருந்த பேரரசு ஆகும். இந்தோனேசிய மற்றும் தென்கிழக்காசிய வரலாற்றில் உச்சம் பெற்றிருந்த மிகப்பலம் வாய்ந்த பேரரசுகளில் மயாபாகித்து ஒன்றாகும். ஹயாம் புரூக் எனும் அதன் சக்கரவர்த்தி காலத்தில், (1350 - 1389) அதன் உன்னதமான நிலையில் காணப்பட்ட மயாபாகித்து, கயா மடா எனும் பேரமைச்சரின் வழிகாட்டலில் இன்றைய தென்கிழக்காசியாவின் பெரும் பரப்பளவைத் தன்னுடையதாகக் கொண்டிருந்தது. 1365 இல் எழுதப்பட்ட "நகரகிரேதாகமம்" எனும் சாவக நூலின் படி, மயாபாகித் பேரரசு இன்றைய இந்தோனேசியா, சிங்கப்பூர், மலேசியா, புரூணை, தெற்கு தாய்லாந்து, பிலிப்பீன்சு, கிழக்குத் திமோர் உட்பட 96 திறைநாடுகளுடன் சுமாத்திராவிலிருந்து நியூ கினி வரை பரந்திருந்தது. ஆனாலும் மயாபாகித்து பேரரசின் தாக்கங்கள் இன்னும் வரலாற்றாசிரியர்களின் மத்தியில் ஆய்வுக்குரியதாக உள்ளது.

இந்தோனேசியாவின் இன்றைய எல்லைகளுக்கு மயாபாகித்து பேரரசின் பண்டைய ஆட்சி எல்லைகளும் ஒரு காரணமாகும்.

மயாபாகித்து என்பது உண்மையில், இன்றைய துரோவுலான் நகருக்கும் அதைச் சூழ்ந்திருந்த பகுதிக்கும் வழங்கப்பட்டிருந்த பெயர் ஆகும். ராடன் விஜயனால் இப்பகுதி காடழித்து நகராக்கப்பட்ட போது, வேலையாட்கள் வில்வ மரமொன்றின் கசப்பு நிறைந்த பழத்தை உட்கொண்டுவிட்டு சாவக மொழியில் "கசப்பான வில்வம்" எனும் பொருள்படும் "மயா + பாகித்" எனப் பெயர்சூட்டியதாகச் சொல்லப்படுகின்றது. "வில்வதீக்தா" என்பது அதேபொருள் தரும் சங்கதப் பெயராகும். தலைநகரின் பெயரில் நாடு அழைக்கப்படுவது மரபென்பதால், மயாபாகித்து மன்னரால் ஆளப்பட்ட முழுநாடும் மயபாகி என்றானது.

மயாபாகித்தின் சிதைவுகள் மிகக்குறைந்தளவிலேயே கிட்டுகின்றன. பத்தொன்பதாம் நூற்றாண்டில், இந்தோனேசியாவை 1811 முதல் 1816 வரை ஆண்டுவந்த ஒல்லாந்துக் கிழக்கிந்தியக் கம்பனி ஆளுநரான ஸ்டம்போர்ட் ரபெல்சால், இன்றைய துரோவுலான் பகுதியில் மயாபாகித்து சிதைவுகள் கண்டுபிடிக்கப்பட்டன. எனினும் சாவக மக்கள், மயாபாகித்தை முற்றாக மறக்கவில்லை என்பதற்கு, பதினெட்டாம் நூற்றாண்டு "பாபத் தனா யாவி" எனும் சாவக வரலாற்று நூல் சான்றாகின்றது. 1365 இல் பழஞ்சாவகத்தில் எழுதப்பட்ட "நகரகிரேதாகமம்", கவி மொழியில் 1600 களில் எழுதப்பட்ட "பரராத்தன்" ஆகிய நூல்கள், மயாபாகித்து பற்றிய மேலதிக ஆய்வுகளுக்கு வழிசமைத்தன. இவை ஒல்லாந்தரால், '"சக்கரநகர அரச வம்சத்துக்கு" எதிராக 189 4இல் மேற்கொள்ளப்பட்ட படையெடுப்பில், கைப்பற்றப்பட்டன. 2011 இல் மேற்கொள்ளப்பட்ட இறுதி ஆய்வுகளின் முடிவுகளின் படி, முன்பு நினைத்திருந்ததை விட, மயாபாகித்து தலைநகர் மிகப்பெரிதாக இருந்திருக்கின்றது என்பது கண்டறியப்பட்டிருக்கின்றது.

மலாய அரசு 1290 இல் தோற்கடிக்கப்பட்டபின், இந்தோனேசியப் பகுதியின் பலம்வாய்ந்த அரசாக சிங்காசாரி அரசு எழுச்சியடைந்தது. மொங்கோலிய அரசின் குப்லாய் கான், அதை அடிபணிவிக்க எண்ணி, திறைகேட்டு தூதனுப்பினான். சிங்கசாரியின் இறுதிமன்னனான கர்த்தநகரனோ, அதற்கு மறுத்ததுடன், குப்லாய் கானையும் அவமானப்படுத்தி, தூதனை இழிவுசெய்து அனுப்பிவைத்தான். இதற்குப் பழிவாங்குவதற்காக, 1293 இல், குப்லாய் கானின் ஆயிரம் கப்பல்கள் கொண்ட பெரும்படை சிங்கசாரி்யை முற்றுகையிட்டது. 

இதற்கிடையில், சிங்கசாரியின் சிற்றரசாக இருந்த பழைய கேடிரி நாட்டரசன் செயகாதவாங்கன், சிங்கசாரிக்கெதிராக கிளர்ச்ச்சியேற்படுத்தி, கர்த்தநகரனையும் கொன்றான். மதுராத்தீவுக்கு திக்கதிபனாயிருந்த ஆரிய வீரராசனின் வேண்டுகோளுக்கிணங்க, கர்த்தநகரனின் மருமகன் ராடன் விஜயன் செயகாதவாங்கனால் மன்னித்து விடப்பட்டதுடன், அவன் ஆட்சிக்காக தாரிக் வனாந்தரமும் வழங்கப்பட்டது. அப்பகுதியில், மயாபாகித்து எனும் சிறு நகரொன்றை அமைத்தான் விஜயன். குப்லாய்கானின் பெரும்படை, சிங்கசாரிக்கெதிராக போர்தொடுத்த போது, விஜயனும் தானாகவே சென்று செயகாதவாங்கனுக்கெதிராக மொங்கோலியப்படையுடன் இணைந்து கொண்டான். செயகாதவாங்கன் கொல்லப்பட்டதுமே, தன் படையை எதிர்பாராதவிதமாக மொங்கோலியப்படைக்கெதிராகத் திருப்பிய விஜயன், அவர்களையும் சாவகம் விட்டுத் துரத்தியடித்தான். அதே ஆண்டில், மயாபாகித்திலிருந்து, சாவகத்தின் சிங்கசாரியின் ஆட்சிப் பகுதிகளும் சேர்த்து பேரரசொன்றை அமைத்தான் விஜயன்.. சக ஆண்டு 1215 கார்த்திகை 15ஆம் நாள் (நவம்பர் 10, 1293) "கர்த்தராயச செயவர்த்தனன்" எனும் பெயரில் மயாபாகித்து பேராரசனாக முடிசூடிக் கொண்ட விஜயன், கர்த்தநகரனின் நான்கு மகள்மாரையும், பின் மலாய் இளவரசி இந்திரேசுவரியையும் மணந்துகொண்டான். ஆரம்பத்தில் பல கலகங்களைச் சந்தித்தாலும், மயாபாகித்துதை மிக உறுதியாக நிறுவிக்கொண்டான் விஜயன். கலகங்களுக்கு அடிப்படையாக இருந்த பழைய ""மகாபதி"யான (பேரமைச்சர், ராஜகுருவை ஒத்த மிகப்பெரும் பதவி) ஃகலாயுதனையும் தூக்கிலிட்டான். 

1309 இல் விஜயன் இறந்தபின் ஆட்சிக்கு வந்த அவன் மகன் செயநகரன் பெரும் பெண்பித்தனாகவும் கொடுங்கோலனாகவும் இருந்தான். அதனால் அரண்மனை வைத்தியர் தங்கன் என்பவனால் திட்டமிட்டுக் கொல்லப்பட்டான் செயநகரன். அவனை அடுத்து ஆட்சியைப் பொறுப்பேற்கவிருந்த இராசமாதா காயத்திரியோ(விஜயனின் மகாராணி), தன் கணவன் மறைந்த பின் பௌத்த துறவறத்தை ஏற்றிருந்ததால், அரசை ஏற்க மறுத்தாள். இறுதியில் அவள் மகள் திரிபுவன விஜயதுங்கதேவி அரசுபீடமேறினாள். அவள் காலத்தில் (1336) மகாபதியாகப் பொறுப்பேற்ற கயா மடா என்பவர் நாட்டை விரிவாக்கும் பெருங்கனவு கொண்டிருந்ததுடன், அதற்காக புகழ்பெற்ற பலாபா சூளுரையையும் சபதமெடுத்துக் கொண்டார்.

திரிபுவனாவின் ஆட்சியின் கீழ், அவளது மதியூகியான மகாபதி கயா மடாவின் வழிகாட்டலில், அருகிருந்த பாலி நாடு, மயாபாகித்தின் கீழ் வந்ததுடன், மயாபாகித்து பெரும் வளர்ச்சி கண்டது. திரிபுவனாக்கு பின் ஆட்சிக்கு வந்த அவள் மகன் ஹயாம் புரூக் காலத்தில், தன் காலத்தின் அதியுச்ச நிலையில் புகழோங்கி விளங்கியது மயாபாகித்து.

மயாபாகித்து, பெருமளவு இந்தோனேசிய தீவுக்கூட்ட நாடுகளைத் தன்வசம் கொண்டு வந்துகொண்டிருந்த காலத்தில், அண்டை நாடான சுண்டாவின் இளவரசி "டியா பிதாலோகா சித்திரரேஸ்மியை" மணமுடிக்க முடிவுசெய்தான். சுண்டா மன்னர் அதை நட்புக்கூட்டணி அழைப்பாக ஏற்றுக்கொண்டு, திருமணத்துக்கும் ஒத்துக்கொண்டார். 1357இல் அவர்கள் திருமணத்துக்காக மயாபாகித்து வந்தபோது, அவர்களை எதிர்கொண்டழைக்க வந்த கயா மடா, சுண்டாவைத் தன் வலையின் கீழ் கொணரக்கூடிய சந்தர்ப்பமாக அதைக் கண்டார். மறுத்த சுண்டா அரசின் குடும்பத்தவர் யாவரும் எதிர்பாராதவிதமாக வெட்டிக்கொல்லப்பட்டனர். துரோகமிழைக்கப்பட இளவரசியும் மனமுடைந்துபோய், நாட்டுக்காக தன் இன்னுயிரை நீத்ததாக மரபுரைகள் சொல்கின்றன.. நகரகிரேதாகமத்தில் சொல்லப்படாதபோதும் புபாத் சதுக்கத்தில் இடம்பெற்ற இப்படுகொலை, பல சாவக நூல்களில் குறிப்பிடப்பட்டிருக்கின்றது.

கயா மடா மறைந்து சில ஆண்டுகளுக்குப் பின், 1377 இல் பலெம்பாங்கில் இடம்பெற்ற ஒரு கலகத்தை அடக்கிய மயாபாகித்து, சிறீவிசய அரசின் முடிவுக்கும் வழிவகுத்தது. 14 ஆம் நூற்றாண்டில் புதிதாக உருவான சிங்கபுர அரசு, மயாபாகித்து அரசின் கடற்படையை துமாசிக்கில் (இன்றைய சிங்கப்பூர்) தாக்கியது. எவ்வாறெனினும், 1398 இல் சிங்கபுரம், மயாபாகித்தால் சூறையாடி அழித்தொழிக்கப்பட்டது அதன் இறுதி மன்னனான இஸ்கந்தர் சா, மலாகா சுல்தானகத்தை அமைப்பதற்காக 1400இல் மலாய்த் தீவுகளுக்குத் தப்பிச் சென்றான். 

மயாபாகித்தின் ஆட்சியியல்புகள் பற்றி இன்னும் முழுமையாக அறியப்படவில்லை. பாலி - கிழக்கு சாவகம் தவிர அதன் ஆட்சி நேரடியாக வேறெந்த நாட்டிலும் செல்வாக்கு செலுத்தவில்லை என்று சொல்லப்படுகின்றது. பெரும்பாலும் திறைசெலுத்தலின் கீழ் மட்டும் மையப்படுத்தப்பட்ட அரச முறைமையின் கீழ், மயாபாகித்தின் ஆட்சி அமைந்திருக்கலாம் என சந்தேகிக்கப்படுகின்றது. மயாபாகித்து மன்னர்களின் அடுத்த அரசுகளின் மீதான படையெடுப்புகளெல்லாம், இந்தோனேசியத் தீவுக்கூட்டத்தின் மத்தியில் தாம் மட்டுமே வாணிபப் பேருரிமையைக் கொண்டிருக்க வேண்டும் என்ற அவர்களது பேரவாவைக் காட்டுகின்றது. அதன் எழுச்சிக்காலமே பெருமளவு முஸ்லிம் வாணிபர்கள் இந்தோனேசியாவுக்கு வருகை தந்த காலம் என்பது குறிப்பிடத்தக்கது.

ஹயாம் புரூக் 1389இல் மறைந்ததைத் தொடர்ந்து, அவன் மகள் குசுமாவார்த்தனியின் கணவன் விக்ரமவர்த்தனுக்கும், ஹயாமின் மகன் முடிக்குரிய இளவரசன் வீரபூமிக்குமிடையில் அரசாட்சிக்குப் ப்போட்டி இடம்பெற்றது. இதற்காக இடம்பெற்ற போரொன்றில், வீரபூமி கொல்லப்பட்டதை அடுத்து, விக்கிரமவர்த்தனன் அரசமைத்தான். விக்கிரமவர்த்தனன் காலத்தில் இடம்பெற்ற சீன இசுலாமிய ஆளுநனான செங் ஹேயால் மேற்கொள்ளப்பட்ட படையெடுப்புகளால், வட சாவகம் செங்ஹே வசமானதுடன், அங்கு சீன மற்றும் இசுலாமியக் குடியிருப்புகள் பெருமளவு உண்டாயின. 
விக்கிரமவர்த்தனுக்குப் பின், அவனது ஆசைநாயகியான வீரபூமியின் மகளுக்குப் பிறந்த "சுகிதா" 1426இல் ஆட்சிக்கு வந்தாள் அவள் இறந்த பின் 1447இல், அவள் சகோதரன் கர்த்தவிசயனும், அவனுக்குப் பின் 1451இல் இராயசவர்த்தனன் என்பவனும், ஆட்சிக்கு வந்தனர். இராயசவர்த்தனன் இறந்த 1453இலிருந்து மூன்றாண்டுகள், அரசரில்லாமல் மயாபாகித்து அரசியலில் குழப்பகரமான சூழ்நிலை நிலவியது. பின் கர்த்தவிசயனின் மகனான கிரீசவர்த்தனன் 1456 முதல் 1466 வரை ஆட்சிபுரிய, 1466இல் "சிங்கவிக்கிரமவர்த்தனன்" ஆட்சியைப் பொறுப்பேற்றுக் கொண்டான். மயாபாகித்து அரசில் உரிமைகோரி, இன்னொரு இளவரசன் கர்த்தபூமி அவனுக்கெதிராகக் கிளர்ச்சி செய்தான். இதனால், மயாபாகித்து பகுதி, கர்த்தபூமிக்கும், பழைய கேடிரி நாட்டின் தலைநகர் அமைந்திருந்த "டாகா" பகுதி சிங்கவிக்கிரமவர்த்தனுக்கும் பங்கிடப்பட்டது. அவனுக்குப் பின், அவன் மகன் ரணவிசயன் 1474இல் ஆட்சிக்கு வந்தான். 

பதினைந்தாம் நூற்றாண்டின் நடுப்பகுதியில் மயாபாகித்து பேரரசின் மேற்குப் பகுதியில் உருவான மலாக்கா சுல்தானத்தின் எழுச்சியை, மயாபாகித்தால் தடுக்க முடியவில்லை. எனினும் இசுலாமிய வணிகர்களுக்கு வாணிப உரிமைகளைக் கொடுத்து, கர்த்தபூமி, ஓரளவு மயாபாகித்து ஆட்சியைத் தக்கவைத்துக் கொண்டான். இதனால், மயாபாகித்தில் இசுலாமின் வளர்ச்சி தீவிரமடைந்தது. சாவகத்தின் மரபார்ந்த சைவ - பௌத்த நெறிகள் வீழ்ச்சியடைவதைத் தாங்க முடியாத அம்மதத்தினர், கர்த்தபூமியை விட்டுவிலகி, ரணவிசயனை நோக்கி நகர்ந்தனர். 

1478இல் மயாபாகித்து சாம்ராச்சியம் சரிவடைய ஆரம்பித்தது என்று கருதப்படுகின்றது. ) அவ்வாண்டிலேயே, தளபதி உடாரன் தலைமையில் படையெடுத்துச் சென்ற ரணவிசயன், கர்த்தபூமியைக் கொன்றான். டெமாக் சுல்தானத்திலிருந்து கர்த்தபூமிக்கு படையுதவி வழங்கப்பட்டபோதும், அது அவர்களை வந்தடையும் முன்பே, கர்த்தபூமி கொல்லப்பட்டிருந்தான். எனினும், தெமாகுப் படையால் ரணவிசயனின் படை பின்வாங்கச் செய்யப்பட்டபோதும், தோல்வியை ஏற்கமறுத்த ரணவிசயன், தான் பிரிந்திருந்த மயாபாகித்தை ஒன்றிணைத்திவிட்டதாக உரிமைகோரினான். கிரீந்திரவர்த்தனன் எனும் பெயரில் முடிசூடிக் கொண்ட ரணவிசயன், 1474 இலிருந்து 1498 வரை மயாபாகித்தை ஆண்டபோதிலும், கர்த்தபூமியின் கொடிவழியில் வந்த தெமாகு சுல்தானகத்தால் அடிக்கடி தாக்கப்பட்டது தலைநகர் டாகா. 

எதிர்பாராவிதமாக, தன் தளபதி உடாரனால், 1498இல் ரணவிசயனின் ஆட்சிகவிழ்க்கப்பட்டான். இதற்குப் பின்பு, டெமாக்கிற்கும், டாகாவிற்கும் இடையே போரேதும் நடக்கவில்லை என்று சொல்லப்படுகின்றது. உடாரன், தெமாகு சுல்தானகத்துக்குத் திறை செலுத்த ஒத்துக்கொண்டது இதற்கொரு காரணமாகலாம்.
எனினும், மலாக்காவிலிருந்த போர்த்துக்கேயரின் உதவியை நாடி, உடாரன் டெமாக்கைத் தாக்கியதால், மீண்டுமொரு தாக்குதல் டாகா மீது இடம்பெற்றது. டெமாக் தாக்குதலைத் தவிர்க்க, அரசவையினர், கலைஞர்கள், அரச குடும்பத்தினர் எனப் பெரும்பாலானோர், அருகிருந்த பாலித்தீவில் தஞ்சம் நாடினர். இவ்வாறு 1517 இல் டெமாக்கால் டாகா சிதைத்தொழிக்கப்பட்டதுடன் மயாபாகித்து பேரரசு மறைந்து போனது. 

கர்த்தபூமிக்கு அவனது சீன ஆசைநாயகியிடம் பிறந்த "ராடன் பதாக்" எனும் டாகா இளவரசனின் கீழ் தெமாகு சுல்தானகம் வந்ததுடன், அவன் தன்னை மயாபாகித்தின் சட்டபூர்வ வாரிசு என்று உரிமைகோரினான். இன்னொரு கருதுகோளின்படி, முன்பு மயாபாகித்தின் சிற்றரசாக இருந்த தெமாகு, உத்தியோகபூர்வ மயாபாகித்து வாரிசான ராடன் பதாக்கை இலகுவாக தன்வசம் உள்ளீர்த்துக் கொண்டது எனலாம். தெமாகு, தன்னை இந்தோனேசியாவின் முதலாவது இசுலாமிய சுல்தானகமாக நிறுவிக் கொண்டதுடன் பின்பு பிராந்திய வல்லரசாகவும் எழுந்தது. மயாபாகித்து பேரரசு வீழ்ந்த பின்னர், சாவக இந்து அரசுக்களாக, கிழக்குச் சாவகத்திலிருந்த பிளாம்பங்கனும், மேற்குச் சாவகத்து சுண்டா அரசிருக்கையான பயாயாரனும் மட்டுமே எஞ்சின. பெரும்பாலான இந்துச் சமூகங்கள், பாலிக்கு இடம்பெயர்ந்ததுடன், இந்துக்களின் மிகச் சிறிய குடித்தொகை ஒன்று, ரெங்கர் மலைப்பகுதியில் இன்றும் எஞ்சியிருக்கின்றது.

மயாபாகித்து ஆட்சியாண்டின் முக்கிய நிகழ்வாக, சித்திரை மாத முதல்நாளில் அனைத்துச் சிற்றரசுகளின் பிரதிநிதிகளும் அரண்மனையில் கூடி திறைசெலுத்தும் நிகழ்வே காணப்பட்டது. மயாபாகித்தும் சுற்றயலும், பாலி மற்றும் கிழக்குச் சாவகம், வெளியரசுகள் (பகுதிச் சுயாட்சியுரிமை கொண்டிருந்த மயாபாகித்து சிற்றரசுகள்) என்று முப்பெரும் பிரிவாக்க மயாபாகித்து இராசாங்கம் பிரிக்கப்பட்டிருந்தது.

தலைநகர் துரோவுலான் அதன் பிரமாண்டமான விழாக்களாலும் அழகாலும் பலரையும் கவர்ந்திருந்தது. இந்து, பௌத்தம் ஆகியவற்றின் மையமாக விளங்கிய துரோவுலானின் மன்னன், சிவபிரான், புத்தர் ஆகியோரின் இணைந்த அவதாரமாகக் கருதப்பட்டான். "நகரகிரேதாகமத்தில்" இசுலாம் பற்றிய குறிப்புகள் காணப்படாவிடினும், அக்காலத்தில் சில முசுலீம்களும் துரோவுலானில் இருந்திருக்கலாம்.

1318 – 1330 இற்கிடையில் மயாபாகித்து வந்ததாகக் கருதப்படும் இத்தாலிய பிரான்சிசுகன் துறவியான மத்தியுசி, தன் பயணக்க்குறிப்பில், மயாபாகித்தின் செல்வச் செழிப்பையும், அதன் வளத்தையும் வியந்து கூறியுள்ளார். செங் ஹேயின் வரலாற்றுக் குறிப்புகள் அடங்கிய "யிங்யாய் செங்லான்" எனும் சீன நூல், "மன்-சே-போ-யி" என்ற பெயரால் மயாபாகித்துதைக் குறிப்பதுடன், அதை 1413களில் ஆண்டிருக்கக்கூடிய மன்னன் (விக்கிரமவர்த்தனன்) பற்றியும், மயாபாகித்து பற்றியும் பல குறிப்புகளைச் சொல்கின்றது. மன்னன் யானை மற்றும் மாட்டு வண்டிகளில் பயணித்ததையும், பூணூல் அணிந்து பட்டாடை புனைந்து, தங்கமலர்களால் அலங்கரித்த கிரீடம் அணிந்து மன்னன் உலவியதையும் வர்ணிக்கின்றது. 

மயாபாகித்து மக்கள் தம் முகங்களைப் புனிதமானதாகக் கருதியதால், முகத்தை மாற்றார் யாரும் வலுக்கட்டாயமாகத் தொட்டால், தொட்டவரைக் கத்தியால் குத்திக் கொல்லுமளவுக்கு புனிதம் பேணினர். குத்தியவர் மூன்று நாட்கள் தலைமறைவாய் வாழ்ந்தால், தண்டனையிலிருந்து தப்பலாம் எனும் வழக்கமொன்றும் காணப்பட்டது. எவ்வகைக் குற்றம் செய்த எவரும் மயாபாகித்தில் ஒன்றுபோலவே கருதப்பட்டனர். கைகளைப் பின்னே கட்டி, நகர்வழியாக ஊர்வலமாக அழைத்துவந்து, கழுவேற்றுவதே குற்றவாளிகளுக்கான தண்டனை. சுண்ணம் தடவி தாம்பூலம் தரிக்கும் வழக்கமும், வட்டமாக அமர்ந்து தயிர்ச்சாதம் உண்பதும், விருந்தினரைத் தாம்பூலம் வழங்கி வரவேற்பதும் வழக்கமான உணவுப்பழக்க வழக்கமாக இருந்தது. கீழ்க்குலத்தார் இறந்த பிணங்களைக் கடலோரம் போடுவதும், மேற்குலத்தார் எரிப்பது அல்லது நீரிலிடுவதும் வழக்கத்தில் இருந்தது. விதவைகளும், ஆசை நாயகிகளும் வலுக்கட்டாயமாக உடன்கட்டையேறச் செய்யப்பட்டனர். வளமான மொழியைக் கொண்ட அவர்கள் எழுதுவதற்கு அவர்கள் "சோழி எழுத்தை" (சோழ மண்டல எழுத்து) பயன்படுத்தினர். மென்மையாகவும் அழகாகவும் அந்நாட்டினர் பேசுகின்றனர். என்றெல்லாம் வருணிக்கும் யிங்யாய் மேலும் பல அரிய தகவல்கலைச் சொல்லிச் செல்கின்றது.

கிழக்கிந்தியப் பல அரசின் செல்வாக்கு, மயாபாகித்தில் காணப்பட்டது. முந்தைய சிங்கசாரி, கேடிரி சாவக அரசுகளின் கலையின் தொடர்ச்சியாக மயாபாகித்தின் கலைநுட்பம் காணப்பட்டது. ஒன்பதாம் நூற்றாண்டு சாவகச் சிற்பங்களுடன் ஒப்பிடும் போது, இவற்றில் இந்தியச் சாயலை சற்று அதிகமாகவே காணமுடிகின்றது. அரசர் - அரசியரை தெய்வச் சாயலில் செதுக்கும் மரபும் காணப்பட்டது.. ராடன் விஜயனின் மாலொருபாகன் சிற்பம், திரிபுவனாவின் பார்வதி சிற்பம் என்பன இதற்கு உதாரணமாகும். 
யிங்யாயில் மயாபாகித்து கோட்டை பற்றிய சித்தரிப்புக்களும் உள்ளன.. செங்கற்களாலான அரண்மனையும், மரத்தாலான தரையும், இருதளத்திலமைந்த அரச மாளிகையும் அதில் சிறப்புறச் சொல்லப்படுகின்றன.சாதாரன வீடுகள் ஓலை வேய்ந்தனவாக இருந்ததையும், செங்கல்லாலான களஞ்சிய அறைகள் இருந்ததும், அவற்றின் மேலேயே கூரை வேய்ந்து மக்கள் வாழ்ந்ததையும் அது வர்ணிக்கின்றது.

மயாபாகித்து ஆலயங்கள், கிழக்கு சாவக மரபில் அமைந்தவை. மெலல்லிய உயரமான ஆலயங்களே பொதுவானவை. இந்துக் கோயில்கள், கனவுரு வடிவிலும், பௌத்த விகாரங்கள், கோள வடிவிலும் காணப்பட்டன. செங்கல் முதலானவற்றால் இவை அமைக்கப்பட்டன. கிழக்கு சாவகத்தின் உயரமான கோயிலாகக் கருதப்படும் "சண்டீ பெனதாரன்" ஹயாம் புரூக், அடிக்கடி வரும் "பலா கோயில்" என்று நகரகிரேதாகமம் சொல்கின்றது. 

மயாபாகித்து காலத்தில் அமைக்கப்பட்ட புதுமையான கட்டுமானங்களில் ஒன்று, "பத்து ராக்சாசா" என்றழைக்கப்பட்ட வாயிலொத்த அமைப்புக்கள். இவை பாதுகாப்புக்குப் பயன்படாதபோதும், அலங்கார நோக்கத்தீலேயே பயன்பட்டன. "பயாங் ராது" வாயில், படுரக்சாக்கு ஓரு சிறந்த உதாரணம் ஆகும்.

ஹயாம் புரூக்கால் உருவாக்கப்பட்ட ஆட்சியதிகார அமைப்பு, உறுதியானதாக விளங்கியதுடன், மயாபாகித்து வரலாற்று முழுவதும் மாறாமலே காணப்பட்டது. மன்னனே பெரும் அதிகாரங்களைக் க்கொண்டிருந்ததுடன், அவன் பூமியில் வாழும் கடவுளாகக் கருதப்பட்டான். மன்னனின் நெருங்கிய உறவினர்கள், பெரும்பதவிகளை அனுபவித்ததுடன், பின்வருவோர், மயாபாகித்துஹ் அரசவையை அலங்கரித்தனர்:

"ராக்ரியான் மந்திரி ரீ பகீரா-கிரான்" உடன், "ராக்ரியான மகாபதி" எனும் பேரமைச்சர்களும் அங்கம்வகித்தார்கள். இவர்கள் அனைவரும் இணைந்தே நாட்டின் சட்டம், ஒழுங்கு என்பவற்றைக் கண்காணித்தார்கள். தர்மதியாக்சர்களுள், "தர்மதியாக்சர் ரிங் கசேவான்களும்" (அரச சைவப் பூசகர்கள்), "தர்மதியாக்சர் ரிங் கசோகதன்களும்" (அரச பௌத்தப் பூசகர்கள்) இருந்தனர். இவர்கள் இருவரும் தத்தம் மதநெறிகளை மயாபாகித்தில் ஒழுங்கமைத்து வந்தனர். இவர்களைத் தவிர, அரச குடும்பத்தவரை அங்கத்தவராகக் கொண்ட "பத்தாரா சப்தப்பிரபு"' எனும் ஆலோசனைச் சபையும் அமைந்திருந்தது. 
மயாபாகித்து சிற்றரசுகள் "பாதுகா பத்தாரா" என்போரால் ஆளப்பட்டன. இவர்களுக்கு மாமன்னனுக்கு அடுத்த பட்டமாகக் கருதப்படும் "ப்ரே" என்பது வழங்கப்பட்டிருந்தது. ஹயாம் புரூக் காலத்தில், ப்ரேக்களால் ஆளப்பட்ட இத்தகைய பன்னிரு மாநிலங்கள் அமைந்திருந்தன.



</doc>
<doc id="261307" url="https://ta.wikipedia.org/wiki?curid=261307" title="படுக்கையறை">
படுக்கையறை

படுக்கையறை என்பது, வீடுகளில் அல்லது பிற வாழிடக் கட்டிடங்களில் அங்கு வாழ்வோர் அல்லது விருந்தினர் தூங்கும் நோக்கத்துக்காக வடிவமைக்கப்பட்ட ஒரு அறையைக் குறிக்கும். வளர்ந்தோரைப் பொறுத்தவரை இது பாலுறவுக்கான ஒரு இடமாகவும் பயன்படுகிறது. 

தற்காலத்துப் படுக்கையறைகளில் ஒன்று அல்லது இரண்டு கட்டில்கள் இருக்கும். தனியாள் ஒருவருக்கான படுக்கையறையில் ஒற்றைக் கட்டிலும், இருவருக்கான, பொதுவாகக் கணவன் மனைவி இருவருக்குமான படுக்கையறையில் இரட்டைக் கட்டில் எனப்படும் பெரிய அளவான கட்டில் இருப்பது வழக்கம். குழந்தைகள், சிறுவர்களுக்கான படுக்கையறைகளில் தொட்டில்கள் அல்லது சிறிய அளவிலான கட்டில்கள் இருப்பதுண்டு. பழைய காலத்திலும், தற்காலத்தில்கூட பொருளாதார வசதிகள் குறைவாக உள்ளவர்களின் வீடுகளிலும் படுக்கையறைகளில் கட்டில்கள் இல்லாமல் இருப்பதும் உண்டு. இவ்வாறான இடங்களில் பாய்கள் படுப்பதற்குப் பயன்படுகின்றன. இத்தகைய மக்களின் வீடுகளும் சிறியவையாகவே இருப்பதால், படுப்பதற்காகத் தனியான படுக்கையறைகள் இருப்பதைவிட அறைகள் பெரும்பாலும் பல்பயன்பாட்டுக்கு உரியவையாகவே இருப்பது வழக்கம்.

வீட்டில் வாழ்பவர்களின் பொருளாதார வசதியைப் பொறுத்தும், அவர்களுடைய வாழ்க்கை முறை, தேவைகள் போன்றவற்றுக்கு ஒப்பவும் படுக்கையறைகளில் வேறு பல தளவாடங்களும் இருப்பது உண்டு. இது அறையின் அளவைப் பொறுத்தும் மாறுபடக்கூடும். உடைகள் வைப்பதற்கான அலுமாரிகள், ஒப்பனை மேசை, எழுதுவதற்கான மேசையும் நாற்காலியும், இருந்து இளைப்பாறுவதற்கான அல்லது அலவளாவுவதற்கான வசதியான இருக்கைகள் என்பனவும் படுக்கையறையில் இடம்பெறுவது உண்டு.

வீடுகளில் காணப்படும் பல்வேறு வகையான அறைகள் வேறுபட்ட தனிமைத்தேவைகளைக் கொண்டவை. வரவேற்பறை போன்ற அறைகள் குறைவான தனிமைத்தேவையைக் கொண்டவை. ஆனால், படுக்கையறைகள் வீடுகளில் உள்ள மிகக் கூடிய தனிமைத்தேவையைக் கொண்ட அறைகளாக உள்ளன.


</doc>
<doc id="261311" url="https://ta.wikipedia.org/wiki?curid=261311" title="மக்னீசியம் பெர்குளோரேட்டு">
மக்னீசியம் பெர்குளோரேட்டு

மக்னீசியம் பெர்குளோரேட்டு "(Magnesium perchlorate)" என்பது Mg(ClO).என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமாகும். மக்னீசியம் ஐதராக்சைடுடன் பெர்குளோரிக் அமிலத்தைச் சேர்த்து மக்னீசியம் பெர்குளோரேட்டு தயாரிக்கப்படுகிறது. வலிமையான ஆக்சிசனேற்றியாக செயல்படும் இச்சேர்மம் வாயு பகுப்பாய்வுகளில் மேபடுத்தப்பட்ட உலர்த்தும் முகவராகவும் செயல்படுகிறது.

250 செல்சியசு வெப்பநிலையில் மக்னீசியம் பெர்குளோரேட்டு சிதைவடைகிறது. இதனுடைய உருவாதல் வெப்பம் 568.90 கியூ மோல் ஆகும்.

கரைசலின் வெப்ப உள்ளடக்கம் அதிகமாக இருப்பதால் அனைத்து வினைகளும் பெருமளவு நீரில் மேற்கொள்ளபடுகிறது
அனைதரோன் என்ற வணிகப்பெயரில் மக்னீசியம் பெர்குளோரேட்டு விற்பனை செய்யப்படுகிறது. உர்பானா இல்லினோயிசு பல்கலைக்கழகத்தைச் சார்ந்த ஜி.பிரெடரிக் சிமித் தன்னுடைய வாகனப் பணிமணையில் பகுதிச் தொழிற்சாலைப் பொருளாக அனைதரோனை உற்பத்தி செய்தார். பின்னர் நிரந்தரமாக அமெரிக்காவின் ஓகைய்யோ மாநிலத்தின் தலைநகரமான கொலம்பசுவில் ஜி. பிரெடரிக் சிமித் வேதியியல் நிறுவனத்தில் நிரந்தரமாக தயாரிக்கத் தொடங்கினார். அவர் தன்னுடைய உற்பத்திப் பொருளான மக்னீசியம் பெர்குளோரேட்டை, தற்பொழுது தாமசு அறிவியல் நிறுவனமாக Thomas Scientificஉள்ள அன்றைய ஏ.எச். தாமசு நிறுவனத்திற்கு டி ஐதரைட்டு என்ற வணிகப்பெயரில் விற்அனை செய்தார்.
உலர் வாயு அல்லது வாயு மாதிரிகளுக்கு உலர் ஊக்கியாக இது பயன்படுத்தப்படுகிறது. ஆனால் பெர் குளோரேட்டுகளின் இயல்பான தீங்கு விளைவுகளின் காரணமாக, ஒரு பொது உலர் ஊக்கியாக இது பரிந்துரைக்கப்படுவதில்லை. வெற்றிடத்தில் 250 செல்சியசு வெப்பநிலைக்குச் சூடுபடுத்தி மக்னீசியம் பெர்குளோரேட்டு உலர்த்தப்படுகிறது.


</doc>
<doc id="261312" url="https://ta.wikipedia.org/wiki?curid=261312" title="மக்னீசியம் பென்சோயேட்டு">
மக்னீசியம் பென்சோயேட்டு

மக்னீசியம் பென்சோயேட்டு "(Magnesium benzoate)" என்பது CHMgO என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமாகும். மக்னீசியம் மற்றும் பென்சோயிக் அமிலம் சேர்ந்து இச்சேர்மம் உருவாகிறது. முற்காலத்தில் கீல்வாதம் மற்றும் மூட்டழற்சி நோய்களுக்கான சிகிச்சைக்கு மக்னீசியம் பென்சோயேட்டு பயன்படுத்தப்பட்டது.


</doc>
<doc id="261322" url="https://ta.wikipedia.org/wiki?curid=261322" title="வங்காள நரி">
வங்காள நரி

வங்காள நரி ("Vulpes bengalensis") அல்லது இந்திய நரி என்பது ஒரு நரி இனம் ஆகும். இவை இந்தியத் துணைக்கண்டத்தின் இமயமலை அடிவாரத்தில் நேபாளத்தில் இருந்து தென் இந்தியாவரைக் காணப்படுகின்றன. மேலும் தெற்கு மற்றும் கிழக்கு பாக்கித்தான், தென்கிழக்கு வங்கதேசம் போன்ற இடங்களில் காணப்படுகிறன்றன.
இவை பகளில் தூங்கிவிட்டு இரவில் தனித்தோ, கூடியோ வேட்டையாடக்கூடியன.

இவை சிறிய நரிகள், நீண்ட முக்கோண வடிவ காதுகளும், அடர்ந்த கருப்பு முனை கொண்ட வாலும், கொண்டவை. இவற்றின் வால் அதன் உடல் நீளத்தில் 50 முதல் 60% வரை இருக்கும். இவை சாம்பல் நிறத்தில் ஒல்லியான கால்களுடனும் இருக்கும். இவற்றின் தலை முதல் உடலின் நீளம் 18 அல்குளம் (46 செமீ), இதன் வால் 10 அங்குளம் (25 செமீ) நீளம் இருக்கும். எடை 5 இல் இருந்து 9 பவுண்ட் (2.3 இல் இருந்து 4.1 கிலோ). இவை எலிகள், ஊர்வன, நண்டுகள், கரையான், பழங்கள் ஆகியவற்றை உண்டு வாழும்.


</doc>
<doc id="261324" url="https://ta.wikipedia.org/wiki?curid=261324" title="மக்னீசியம் புளோரைடு">
மக்னீசியம் புளோரைடு

மக்னீசியம் புளோரைடு "(Magnesium fluoride)" என்பது MgF2 என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமாகும். இயற்கையில் செல்லைட் என்ற அரிய கனிமமாக மக்னீசியம் புளோரைடு கிடைக்கிறது. வெண்மை நிறத்தில் படிகவுப்பாக இச்சேர்மம் காணப்படுகிறது. பரவலான அலைநீளமுள்ள எல்லா வகை ஒளிகளுக்கும் ஒளிபுகும் ஊடகமாகச் செயல்படுகிறது. வணிகரீதியாக பல்வேறு ஒளியியல் கருவிகளிலும் விண்வெளித் தொலை நோக்கிகளிலும் மக்னீசியம் புளோரைடு பயன்படுகிறது.

மக்னீசியம் ஆக்சைடுடன் அமோனியம் பைபுளோரைடு போன்ற ஐதரசன் புளோரைடு மூலங்களுடன் சேர்த்து வினைப்படுத்துவதால் மக்னீசியம் புளோரைடு தயாரிக்கப்படுகிறது.

மக்னீசியம் புளோரைடு, தொடர்புடைய இரட்டை இடப்பெயர்ச்சி வினைகளில் பங்கேற்கவும் வாய்ப்புள்ளது. 

நாற்கோண இரட்டை ஒளிவரி படிகமாக மக்னீசியம் புளோரைடு படிகமாகிறது. எண்முக Mg2 மையங்கள் மற்றும் மூன்று புளோரைடு மைய ஆள்கூறுகள் கொண்ட உரூத்தைல் அமைப்புக்குச் சமமாகத் தோற்றமளிக்கிறது.

பரவலான அலைநீளமுள்ள எல்லா வகை ஒளிகளுக்கும் மக்னீசியம் புளோரைடு ஒளிபுகும் ஊடகமாகச் செயல்படுகிறது. இப்புளோரைடால் செய்யப்பட்ட சன்னல்கள், வில்லைகள் மற்றும் முக்கோணப் பட்டகங்களை புற ஊதா 0.120 மைக்ரோ மீட்டர் (μm) முதல் அகச்சிவப்பு 8.0 மைக்ரோ மீட்டர் வரையிலான வீச்செல்லைவரை பயன்படுத்த முடிகிறது. உயர்தரமான செயற்கை வெற்றிடப் புற ஊதாத்தர மக்னீசியம் புளோரைடு மிகவும் விலை உயர்ந்ததாகும். 2007 ஆம் ஆண்டில் இதனுடைய விலை கிலோவுக்கு 3000 டாலர்கள் ஆகும். ஏனெனில் இது மிகக்குறைவாகவே தயாரிக்கப்படுகிறது. இதற்குப் பதிலாக, வெற்றிடப் புற ஊதாத்தரம் உள்ளதாகக் கருதப்படும் இலித்தியம் புளோரைடும் பயன்படுத்தப்படுகிறது. வெற்றிடப் புற ஊதாத்தரம் சற்றுக் குறைந்த மக்னீசியம் புளோரைடு சிலவேளைகளில் அகச்சிவப்பு ஒளியில் பயன்படுத்தப்படுகிறது. ஆனால் அது கால்சியம் புளோரைடைவிட தரம் குறைந்ததாகக் காணப்படுகிறது. மக்னீசியம் புளோரைடு உறுதியானது மற்றும் நன்றாக மெருகேற்றவும் வேலைப்பாடுகளுக்கும் உகந்தது. ஆனால் இலேசான இருபக்கச் சிதறல் கொண்டது. எனவே சன்னல் அல்லது வில்லைகளின் தளத்துக்குச் செங்குத்தாக பார்வை அச்சு அமையுமாறு வெட்டிக் கொள்ள வேண்டும். 

பொருத்தமான ஒளிவிலகல் எண் 1.37 கொண்ட, மெல்லிய அடுக்கு MgF2 மிகப்பரவலாகப் எதிரொளிப்புத் தடுப்பு பூச்சாகப் பயன்படுத்தப்படுகிறது. 632.8 நானோ மீட்டரில் மக்னீசியம் புளோரைடின் வேடற்று மாறிலியின் மதிப்பு 0.00810 கோணத்துளிகளாகும்.



</doc>
<doc id="261333" url="https://ta.wikipedia.org/wiki?curid=261333" title="ஒருமக்னீசியம் பாசுபேட்டு">
ஒருமக்னீசியம் பாசுபேட்டு

ஒருமக்னீசியம் பாசுபேட்டு "(Monomagnesium phosphate)" என்பது Mg(HPO) என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமாகும். மக்னீசியத்தின் பாசுபேட்டு வகைகளில் ஒன்றான இது பாசுபாரிக் அமிலத்தினுடைய மக்னீசிய அமில உப்பாகும்.

உணவுக் கூட்டுப் பொருளான இச்சேர்மம் அமிலத்தன்மை சீராக்கியாகச் செயல்படுகிறது. இதனுடைய உணவுக் கூட்டுப் பொருள் அடையாளமான ஐ எண் 343.


</doc>
<doc id="261335" url="https://ta.wikipedia.org/wiki?curid=261335" title="கோலாகாட்">
கோலாகாட்

கோலாகாட், இந்திய மாநிலமான அசாமின் கோலாகாட் மாவட்டத்தில் உள்ளது. 


கோலாகாட் நகரம் கோலாகாட் சட்டமன்றத் தொகுதிக்கும், கலியாபர் மக்களவைத் தொகுதிக்கும் உட்பட்டது..



</doc>
<doc id="261339" url="https://ta.wikipedia.org/wiki?curid=261339" title="புறம்">
புறம்

புறம் என்பது சங்க இலக்கியத்திலுள்ள இரண்டு வகைகளில் ஒன்று ஆகும். மனித வாழ்க்கை முறை தனிப்பட்ட, பொது என்ற இரு வகைகளைக் கொண்டது. அகம் என்ற இலக்கிய வகை அன்பு, காதல் ஆகியவற்றை கவிதைகளில் கையாள்கிறது. மற்ற இலக்கிய வகையான புறம் என்பது போர், அரசர்கள், புலவர்கள், தனிப்பட்ட ஒழுக்கம் ஆகியவற்றைக் கையாள்கிறது.

தொல்காப்பியம் இவ்விரு வகைகளையும் ஏழேழு திணைகளாகப் வகுக்கின்றது. இதில் ஒன்று தனிப்பட்ட வாழ்வு பற்றியும் மற்றது பொது வாழ்வு பற்றியும் அவற்றுக்கிடையேயான தொடர்புகளையும் கூறுகிறது. புறப்பொருள் வெண்பாமாலை வாழ்க்கை முறையைக் கருதாது புறத்தினையை பனிரெண்டு வகைகளாகப் பிரிக்கிறது.

இவ் இலக்கிய வகை வேறுபட்ட மக்களின் வாழ்க்கை முறைச் சிறப்பு பற்றிக் குறிப்பிடுகிறது. அரசர்கள் புகழினால் அவர்களது போர் வாழ்க்கை முறை, கொடை என்பனவும் அதில் குறிப்பிடப்பட்டுள்ளது. புறம் போன்றல்லாது, அகம் தனிப்பட்டவர்களின் பெயரை வெளிப்படுத்துவதில்லை. ஆனால், புறம் தமிழ் இலக்கிய ஆசிரியர்களால் வரலாற்று ஆவணம் போன்று கையாளப்பட்டுள்ளது. இங்கு அரசர்கள், புலவர்கள், இடங்கள் போன்ற பெயர்கள் இடம்பெற்றுள்ளன.




</doc>
<doc id="261343" url="https://ta.wikipedia.org/wiki?curid=261343" title="சிங்கப்பூர் பாட்டாளிக் கட்சி">
சிங்கப்பூர் பாட்டாளிக் கட்சி

சிங்கப்பூர் தொழிலாளர் கட்சி ("Workers' Party of Singapore", அதிகாரபூர்வமாக பாட்டாளிக் கட்சி, "The Workers' Party", (சுருக்கம்: WP; ), என்பது சிங்கப்பூரின் முக்கிய நடு-இடதுசாரி அரசியல் கட்சியாகும். இக்கட்சி தற்போது சிங்கப்பூர் நாடாளுமன்றத்தில் ஆறு தெரிவு செய்யப்பட்ட உறுப்பினர்களையும், மூன்று தொகுதி-வாரியற்ற நியமிக்கப்பட்ட உறுப்பினர்களையும் கொண்டுள்ளது. 2011 ஆம் ஆண்டில் இருந்து பாட்டாளிக் கட்சியே சிங்கப்பூர் நாடாளுமன்றத்தில் தேர்ந்தெடுக்கப்பட்ட உறுப்பினர்களைக் கொண்ட ஒரே ஒரு எதிர்க் கட்சியாகும்.

பாட்டாளிக் கட்சி 1957 நவம்பர் 3 இல் சிங்கப்பூரின் முன்னாள் முதல்வர் டேவிட் மார்சல் என்பவரால் ஆரம்பிக்கப்பட்ட்டது. 1981 இல் இக்கட்சியின் அப்போதைய தலைவர் ஜே. பி. ஜெயரத்தினம் நாடாளுமன்றத்தின் முதலாவது எதிர்க்கட்சி உறூப்பினராக 1965 ஆம் ஆண்டில் தெரிவு செய்யப்பட்டார். அப்போது அவர் ஆன்சன் தொகுதியில் இடம்பெற்ற இடைத்தேர்தலில் போட்டியிட்டு ஆளும் மக்கள் செயல் கட்சியின் உறுப்பினரைத் தோற்கடித்து நாடாளுமன்றம் சென்றார். 1984 பொதுத்தேர்தலில் மீண்டும் தெரிவு செய்ப்பட்டார். 1986 இல் இவர் ஊழல் குற்றச்சாட்டின் பேரில் உறுப்பினர் பதவியை இழந்தார். ஜெயரத்தினம் பின்னர் 1997 முதல் 2001 வரை நாடாளுமன்றத்தின் தொகுதிவாரியற்ற நியமன உறுப்பினராக தேர்ந்தெடுக்கப்பட்டார்.



</doc>
<doc id="261349" url="https://ta.wikipedia.org/wiki?curid=261349" title="தலையூர் காளி">
தலையூர் காளி

கொங்கர்கள் வாழ்கின்ற நாடாம் கொங்கு நாட்டிலே போர்களம் புகுந்து காவு கொள்ளும் கொங்கு வேட்டுவ கவுண்டர் குலத்திலே வாளோடு தோன்றிய வெற்றித் திருமகன்.எதிரிகளை புற முதுகிட்டு ஓடச் செய்யும் வல்லாண்மை பொருந்திய வல்லவன். போர்களத்தின் தெய்வமான காளியை(கொற்றவையை) குல தெய்வமாக கொண்ட கொங்கு வேட்டுவக் கவுண்டர் தலைவன். 24 கொங்கு நாட்டில் ஒன்றான தலையூர்.அத்தலைய நாட்டின் தலைவன் காளி கவுண்டர் .தலையூர் காளி கவுண்டர்எ ன்பவன் 24 கொங்கு நாடுகளுக்கும் தலைநகராக விளங்கிய தலையூரை ஆண்ட அரசன். கொங்கு நாட்டின் வீர வரலாற்றில் தவறாது இடம் பெற்றிருப்பவன். இவன் ஒட்டு மொத்த கொங்கு வேட்டுவக் கவுண்டர் தலைவனாக அறியப்படுகிறான். மேலும் தலையூர்க் காளி சிறந்த காளி பக்தன்.மேலும் சிறந்த வீரன் என போற்றப்படுபவர். இத்தலையூர் ஆனது இன்றைய சின்னத் தாராபுரத்திற்கு அருகில் அமைந்துள்ளது.

காளி அருளால் வளர்க்கப்பட்டவன்.நாடு தலையூர்.தலையூர்+காளி=தலையூர்காளி. காளி தலையநாட்டு பட்டக்காரர் வம்சாவளி எனக் குறிப்பிடுவர்.இன்றும் தலையநாட்டு பட்டக்காரர் மரபு பின்பற்றப்பட்டுவருகிறது குறிப்பிடத்தக்கது.

தலையூரை தலைநகராக கொண்டு ஆண்ட வேட்டுவ கவுண்டர் இன மன்னனின் மகன் ஆவான்.தலையூர் காளி மன்னன் வில்லாற்றலில் கடையநெடு வேட்டுவனை நினைவுக்கு கொண்டு வருபவன். கடையநெடு வெட்டுவனின் வழித் தோன்றலே இந்த தலையூர் காளி மன்னன். இவன் தலையூரில் உள்ள பிரம்ம காளித் தேவி அம்மனை குலதெய்வமாக கொண்டவன்.

பருத்த தோளோடும் வாளோடும் சீராட்டி வளர்க்கப்பட்டான் இந்த வேட்டுவக் கவுண்டர் மன்னன்.இவனை மக்கள் தலையூரான் என விரும்பி அழைத்தனர். இவன் இளவயதிலே தனக்கென ஒரு படையை தந்தையிடம் வாதிட்டு பெற்று நிருவகித்து வந்தான். அப்படையானது தலையூரான் படை என்றும் காளி கவுண்டர் சேனை என்றும் எல்லோராலும் அழைக்கப்பட்டு வந்தது.மாட மாளிகையில் வேட்டுவக் கவுண்டர் குலத்தில் பிறந்த மாவீரன் என மக்கள் அவனை போற்றினர்.ஒரு முறை காட்டிற்கு வேட்டையாட சென்றபொழுது இரண்டு புலிகளால் சுற்றி வளைக்கப்பட்டான். உடன் சென்றோரோ இளவரசன் ஆயுள் முடிந்துவிட்டது என கூறுமாறு பணியாள் ஒருவன் மூலம் தகவல் கொடுக்கப்பட்டது.

இரண்டு புலிகளுக்கு நடுவே பயமறியாது பாயும் வேங்கை போல நேர்கொண்ட பார்வையுடன் புலியை எதிர்த்து நின்றான்.உடன் சென்றவர்கள் இதுபோன்று மனவலிமை கொண்ட ஒரு கொங்கனை கண்டதில்லை என எண்ணி வியந்து செய்வதறியாது நின்றனர்.ஒரு கையில் தன் முன்னோர்களின் மிக முக்கிய ஆயுதமான தண்டெறியும்(3 முதல் 5 அடி நீளம் கொண்ட குத்து ஈட்டி) மறு கையில் ஒளி பொருந்திய கூர்மையான வாளும் கொண்டு வேங்கை வேட்டையாட நிற்பதுபோல நின்றான். வலது புறத்திலிருந்த புலி பாய்ந்து காளி முதுகை பிளக்க முயன்றது. முதுகில் புண்படுதலோ தற்கொலை செய்தலோ வீரமற்ற கோழைகளின் செயல் என்பதை நன்கு அறிந்த காளி தனது மார்பை வலப் பக்கம் திருப்பி கையொன்றில் இருந்த தண்டெறியால் புலியின் மார்பிலே குத்தி தனது கையினால் அப்புலியை தாங்கி நின்றான். மறு கையில் கொண்ட வாளால் மற்றொரு புலியை நோக்கி வீசினான். அவ்வாளானது அப்புலியின் தலையினை கண் இமைக்கும் கணத்தில் அதன் உடலிலிருந்து பிரித்தது. அன்று முதல் அவன் புலிக்குத்தி என்னும் பட்டத்துடன் அழைக்கப்பட்டான்.

வீரப்பூர் போர்களத்தில் உண்மையில் என்ன நடந்தது என்பதையும்,போரின் முடிவையும் படைவீரர்களாகப் பணியாற்றிய முத்தரைய
வீரர்களே அறிவார்கள்.அவர்கள் தெரிந்து கண்ட நிகழ்ச்சிதான் இன்றைய படுகளம் போரில் அனைவரும் தற்கொலை புரிந்து மாண்டனர்.
அந்த இடம் தான் படுகளம் என்று அழைக்கப்படுகிறது.பொன்னர் ,சங்கர் ,சாம்பன் ஆகியோர் இறந்த இடத்தில் நடுகள் வைத்து முத்தரைய
வீரர் குடும்பங்கள் ஆண்டுக்கு ஒரு முறை வழிபாடு நடத்தி வந்தனர்.
போர் நடந்து 200 ஆண்டுகள் ஒடிவிட்டன. முத்தரைய வீரர்கள் கூறியதில் இருந்து எத்தனையோ கற்பனைகள் உடன் சேர்த்து
கதைப்பாட்டு எழுதிவிட்டார்கள். இதில் வரும் நிகழ்ச்சிகள் 90% விழுக்காடு வரலாற்று சம்பந்தம் இல்லாதவை.

தலையூர்ப் படைகள் வளநாடு நோக்கி வருவதை முன்கூட்டியே அறிந்து கொண்ட வளநாட்டு படை தலையூர்ப் படையை வளநாட்டிற்க்குள் புகவிடாமல் வீரப்பூர் காட்டில் தடுத்து நிறுத்தி போர்தொடுத்தது. போரின் முடிவில் வளநாட்டு படை முழுவதும்
முறியடிக்கப்பட்டது.படுகளம் பகுதியில் மேடான பகுதியில் சுற்றி வளைக்கப்பட்டு தாக்கப்பட்டு முன்னரே அழிந்து போன படை போக
மீதியிருந்த படை வீரர்களுடன் பொன்னர் சங்கர் சுற்றி வளைக்கப்படவே தப்பி ஒடமுடியாத இட அமைப்பும், படைக்குறைவும் ஏற்படவே எதிரிகள் கையில் சிக்காமல் இருக்க மூவரும் வாளால் தற்கொலை செய்து கொள்கிறார்கள். இது தான் உண்மை. வரலாற்று ஆய்வாளர்களின் கருத்தும் இதுவே.

படுகளத்தில் இருந்து நேர் கோட்டில் பார்தாலே 20 கி.மீட்டர் அப்பால் வரும் படையின் தூசி, வேல்கள் மின்னுவதை வைத்து படைகள்
வரும் திசை , தொலைவு ஆகியவற்றை துல்லியமாக கணக்கிட்டு விடலாம். இதை அடிப்படையாக வைத்துத்தான் வளநாட்டுப்படைத்
தலைமை இந்த மேடான பகுதியில் படையை நிறுத்திக்கொண்டு தலையூர் படைக்காக காத்திருந்தது. தலையூர்ப்படைக்கும், வளநாட்டுப்
படை நின்ற இன்றைய கூவனாம் பள்ளத்திற்கு அருகே போர் மூண்டது.இந்த போர் பற்றி எந்த குறிப்புக்களோ, கல்வெட்டோ,செப்பேடு
பட்டயமோ இல்லை. எந்த ஆவணங்களும் இல்லை.

போரின் முடிவைத்தெரிந்து கொண்டு பொன்னர்,சங்கர் மனைவியர் தீயிட்டு இறந்து விடுகிறார்கள்.எஞ்சிய அருக்காணி மட்டும் பாசத்தால்
அண்ணமார்களின் உடலைக்காண படுகளம் வருகிறாள். படுகளம் வந்து உடலைக்கண்டபின் முத்தரைய போர் வீரர்களின் உதவியோடு
படுகளத்தில் அடக்கம் செய்யப்படுகிறார்கள். அருக்காணியும் துயரம் மிகுந்து, அழுது அழுது படுகளத்திலேயே இறந்து விடுகிறாள்.

அருக்காணியை வளநாட்டில் இருந்து அழைத்து வந்த முதல் உடல் அடக்கம் செய்தது வரை பொன்னர் சங்கர் குடும்பத்தினர் மீது 
ஆழ்ந்த பற்றுவைத்திருந்த முத்தரையர்களே.

இந்த போரில் வாங்கிய வரத்தின் படி அண்ணன்தான் முதலில் இறந்த்தாக கதை சொல்லியிருக்க வேண்டும். ஆனால் நடந்ததோ
சங்கர்தான் முதலில் இறப்பதாக உண்மையைச் சொல்லிவிட்டார்கள். பொன்னர்தான் முதலில் இறந்த்தைத்தான் வரத்தின்படி கதை
எழுதுவோர் சொல்லியிருக்கவேண்டும். பொன்னருக்குத்தான் முதலில் 16 வயது முடியும்.ஆனால் தம்பி சங்கர்தான் முதலில் இறப்பதாக
கூறியுள்ளனர்.

இதற்கிடையே பொன்னர் தன்னந்தனியே குதிரை ஏறி கொங்கு 24 நாட்டில் உள்ள வேட்டுவக் கவுண்டர் எல்லாம் வெட்டிக்கருவறுத்ததாகவும்,
வந்த பின் வாளில் விழுந்து தற்கொலை செய்ததாக கூறுகின்றனர். 24 வேட்டுவரை கருவறுத்த பின்னர் பொன்னர் ஏன் தற்கொலை
செய்துகொள்ளவேண்டும்.

18 நாட்டு வேட்டுவக் கவுண்டர் படையும் தலையூர் காளி கவுண்டர் தலைமையில் வீரப்பூரில் போரிட்டுக்கொண்டு இருக்கும்போது பொன்னர் எதற்காக கொங்கு
நாட்டிற்கு 140 கி.மீட்டர் மேற்கு நோக்கிச்செல்லவேண்டும். படைகளை எதிர்த்து வீரப்பூரில் போரிட்டு கருவறுத்து இருக்கலாமே. 500 வருடத்திற்கு முன்னாடி கள்ளழகர் அம்மானையும், பிச்சனும் ஹாலிவுட் ரேஞ்சுக்கு கதை எழுதியிருக்கிறார்கள்.இன்றைக்கு அவர்கள் இருந்திருந்தால் ஆஸ்கார் அவார்டே வாங்கியிருப்பார்கள்.

வளநாட்டு படைக்கும், தலையூர் காளி கவுண்டர் படைக்கும் போர் நடக்க என்ன காரணம் என்று கள்ளழகர் அம்மானையிலும் இல்லை. பிச்சன்
எழுதிய அண்ணமார் சாமி கதையிலும் தெளிவான காரணம் எதுவும் கூறப்படவில்லை.வரலாற்று ஆய்வாளர்களின் கருத்துப்படி
எல்லைச்சண்டையாகத்தான் இருக்கும் என்று கூறுகிறார்கள்.

கருணாநிதியார் எழுதிய பொன்னர் சங்கரில் தலையூர்காளியை பொன்னர் வாளால் நெஞ்சில் தாக்கி கொல்லப்படுவதாக
எழுதியிருக்கிறார். இதில் சிறிதும் உண்மையில்லை.வரலாற்று ஆதாரம் எதுவும் இல்லை.போரின் முடிவில் வென்றது தலையூர்காளிதான். இயற்கையான மரணம் வரும்வரை வாழ்ந்திருக்கிறார். தலையூர் காளி பரம்பரையினர் இன்றும் வாழ்ந்து வருகிறார்கள். கலைஞர் சிலரை திருப்த்தி படுத்துவதஅண்ணன்மார் என்ற கதை உண்மையை கூறாமல் தவறான கருத்துக்களை பதிவு செய்துள்ளது. பொன்னர் சங்கர் கதையில் தன்னை நாடி வந்த கோளாத்தா கவுண்டர் எனும் கொங்கு வேளாள கவுண்டருக்கு பக்க பலமாக இருந்தவன். போரின் இறுதியில் பொன்னர், சங்கர் ஆகிய இருவரும் தலையூர் காளியை எதிர்த்து போரிட்டு வீழ்த்தியதாக அண்ணன்மார்க் கதை கூறுகிறது. ஆனால் அதற்கு எந்த சான்றுகளும் இல்லை, உண்மையில் போரில் தலையூர் காளி வெற்றி பெற்றதும் பொன்னர் சங்கர் தற்கொலை செய்து கொண்டனர். வேட்டுவ கவுண்டர்களின் மாமன்னர் தலையூர் காளி மன்னன் வெற்றியுடன் தலைநாடு திரும்பினான்.

ஒவ்வொரு ஆண்டும் மாசி மாதம் தலையூர் காளி கோவிலில் கொண்டாடப்பட்டு வருகிறது. போரில் தலையூர் காளி பொன்னர் சங்கர் இருவரையும் வென்றதால் தலையூரில் இது மாசி திருவிழாவாக நடந்து வருகிறது. அன்றுமுதல் ஆண்டு தோறும் மாசித் திருவிழா வெகு விமரிசையாக நடந்து வருகிறது. போரில் வென்ற வெற்றியின் அடையாளமாக இவ்விழா கருதப்படுகிறது.


</doc>
<doc id="261356" url="https://ta.wikipedia.org/wiki?curid=261356" title="புரப்பேன்தையால்">
புரப்பேன்தையால்

புரப்பேன்தையால் "(Propanethiol)" என்பது CHS என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். இச்சேர்மம் தையால் என்ற வேதிவினைக் குழுவில் இடம்பெற்றுள்ள ஒரு சேர்மமாகும். நிறமற்ற இச்சேர்மம் கடுமையான விரும்பத்தகாத நெடியைக் கொண்டிருக்கிறது. மிதமான நச்சுத் தன்மை கொண்ட இச்சேர்மம் நீரை விட அடர்த்தி குறைவாகவும் நீரில் சிறிதளவு கரையக்கூடியதாகவும் காணப்படுகிறது. வேதியியல் இடைப்பொருளாகவும் களைக்கொல்லியாகவும் புரப்பேன்தையால் பயன்படுத்தப்படுகிறது. நன்றாக கொழுந்து விட்டு எரியும் தன்மை கொண்ட இச்சேர்மம் எரியும்போது எரிச்சலூட்டும் புகை அல்லது வாயுவை வெளிவிடுகிறது. மேலும் இதைச் சூடுபடுத்துகையில் அழுத்தத்தின் காரணமாக வெடிக்கும் அபாயமும் ஏற்படலாம். 

வேதியியல் வகைப்பாட்டின்படி புரப்பேன்தையால் ஒரு தையால் ஆக வகைப்படுத்தப்படுகிறது. தையால் என்பது மூலக்கூற்று வாய்ப்பாடும் அமைப்பு வாய்ப்பாடும் ஆல்ககால்களைப் போல அமைந்து , மூலக்கூறில் ஆல்ககால்களின் ஐதராக்சில் குழுவில் இடம்பெற்றுள்ள ஆக்சிசனுக்குப் பதிலாக கந்தகத்தைப் பெற்றிருக்கும் கரிமச்சேர்மங்கள் ஆகும். புரப்பேன்தையாலின் மூலக்கூற்று வாய்ப்பாடு C3H7SH, n- புரோப்பனாலின் அமைப்பு வாய்ப்பாட்டை ஒத்திருக்கிறது. 


</doc>
<doc id="261361" url="https://ta.wikipedia.org/wiki?curid=261361" title="மெக்கா பாரந்தூக்கி விபத்து">
மெக்கா பாரந்தூக்கி விபத்து

மெக்கா பாரந்தூக்கி விபத்து என்பது சவூதி அரேபியாவின் மெக்கா நகரிலுள்ள மஸ்ஜிதுல் ஹராம் பள்ளிவாசலில் நடந்த விபத்தினைக் குறிக்கும். கட்டுமானப் பணிகளுக்காக அமைக்கப்பட்டிருந்த பாரந்தூக்கியொன்று, 11 செப்டம்பர் 2015 அன்று உடைந்து விழுந்த இந்த விபத்தில் 107 பேர் உயிரிழந்தனர். சுமார் 238 பேர் காயமடைந்தனர்.

ஒன்பது இந்தியர்கள், ஆறு மலேசியர்கள், பதினைந்து இரானியர்கள், இருபது இந்தோனேசியர்கள், மற்றும் பதினாறு பாக்கித்தானியர்கள் காயமடைந்தனர்.

ஆற்றல்மிக்க சூறாவளிக் காற்றின் காரணமாக உடைந்த பாரந்தூக்கி, பள்ளிவாசலின் மேற்கூரை வழியாக விழுந்ததாக சவூதி நிர்வாகம் தெரிவித்தது. மாலை 5.45 - 6.30 மணியளவில் இந்த விபத்து நடந்ததாக செய்திகள் தெரிவித்தன. விபத்துக்கு ஒரு மணி நேரத்துக்கு முன்னதாக, கன மழை பெய்தது. மணிக்கு 40 கி.மீ. வேகத்தில் காற்று வீசியதாகவும் அறியப்படுகிறது.

உயிரிழந்தவர்களின் குடும்பங்களுக்கு தனது இரங்கலையும், காயமடைந்தவர்கள் விரைவில் குணமடைய தனது வேண்டுதல்களையும் துணைக் குடியரசுத்தலைவர் ஹமித் அன்சாரி தெரிவித்தார். தனது எண்ணங்களும், பிரார்த்தனைகளும் உயிரிழந்தவர்களின் குடும்பங்களுடன் இருப்பதாக தனது டுவிட்டர் பக்கத்தில் பிரதமர் நரேந்திர மோதி தெரிவித்தார்.


</doc>
<doc id="261365" url="https://ta.wikipedia.org/wiki?curid=261365" title="பிரமிடு வடிவ மலை (சியரீசு)">
பிரமிடு வடிவ மலை (சியரீசு)

பிரமிடு வடிவ மலை "(pyramid-shaped mountain)" அல்லது உயரமான கூம்பு மலை "("tall, conical mountain)" என்பது) சியரீசு (குறுங்கோள்) மீதுள்ள வெளிப்பக்கமாகப் புடைத்துள்ள வழவழப்பான தரைப்பகுதியைக் கொண்டுள்ள மிகப்பெரிய பெயரிடப்படாத மலையாகும். இதனுடைய இயற்கைத் தோற்றம் தொடர்பான செய்திகள் அறியப்படவில்லை. விண்கற்களின் தாக்கத்தால் இது தோற்றம் பெற்றிருக்கலாம் என்பதற்கான அடையாளங்களும் ஏதுமில்லை. சியரீசின் மீதுள்ள மலைகளில் இதுமட்டுமே இவ்வாறான மலையாகக் காணப்படுகிறது. மேலிருந்து கீழாக பிரகாசமான இழை வரிகள் சியரீசின் சரிவுகளில் காணப்படுகிறது.

2015 ஆம் ஆண்டில் டோன் விண்கலம் சியரீசை நெருங்கி எடுத்த புகைப்படங்களில் இருந்து இந்த பிரமிடு வடிவ மலை கண்டறியப்பட்டது. இம்மலை 6 கிலோ மீட்டர் உயரமும் (20000 அடிகள் அல்லது 4 மைல்) 15 கிலோ மீட்டர் அடிப்பகுதியும் கொண்ட மலையாக இருக்கலாம் என்று கணக்கிடப்பட்டுள்ளது.




</doc>
<doc id="261371" url="https://ta.wikipedia.org/wiki?curid=261371" title="சிவகுருநாதன் செந்தமிழ் நூல் நிலையம்">
சிவகுருநாதன் செந்தமிழ் நூல் நிலையம்

சிவகுருநாதன் செந்தமிழ் நூல் நிலையம் தஞ்சாவூர் மாவட்டம் கும்பகோணத்தில் நாணயக்காரத் தெருவில் அமைந்துள்ள தனியார் நூலகமாகும். இந்நூலகத்தில் தற்போது சுமார் 25,000 நூல்கள் இருக்கின்றன. 

21.5.1958இல் இந்நூலகத்திற்கான அடிக்கல் பேராசிரியர் டாக்டர் அ. சிதம்பரநாதன் செட்டியார் அவர்களால் நாட்டப்பட்டு, 9.1.1959இல் தமிழகவேள் சர்.பி.டி.ராஜன் அவர்களால் திறந்துவைக்கப்பட்டது. 10,000 நூல்கள் சேர்க்கப்பட்ட விழாவும் 12ஆம் ஆண்டு விழாவும் 23.5.1971இல் நடத்தப்பெற்றது. 

இந்நூலகத்தின் 50ஆவது ஆண்டு விழா பிப்ரவரி 2010இல் நடைபெற்றது. நூலக நிறுவனர் சுவாமிநாத செட்டியாரின் நூற்றாண்டு விழா அக்டோபர் 2017இல் நடைபெற்றது. 

முதற்புத்தகப் பட்டியலின் விரிவான பதிப்பில் புராணம், தல புராணம், சாத்திரம், தோத்திரம், திருமுறை, சமயம், சங்க நூல், பிரபந்தம், அகவல், அந்தாதி, உலா, கலம்பகம், குறவஞ்சி, குறவை, சதகம், தூது, பரணி, பிள்ளைத்தமிழ், மாலை, வெண்பா, கீதை, இதிகாசம்,வைணவம், நீதி நூல், அகராதி, இலக்கணம், நிகண்டு, கணிதம், சங்கீதம், புதுமைக்கவி, மொழிபெயர்ப்பு, கல்வெட்டுகள், சிற்ப நூல், உலக வரலாறு, யாத்திரை, வாழ்க்கை வரலாறு, உயிர் நூல், உடற்பயிற்சி, வைத்தியம், மாந்தரீகம், சோதிடம், கட்டுரை, மன நூல், வரலாறு எனப்படுகின்ற 44 தலைப்புகளில் 5000 நூல்கள் பட்டியலிடப்பட்டுள்ளன. அந்நூலில் பிற்சேர்க்கையும், திருத்தமும் இணைக்கப்பட்டுள்ளது. 

இரண்டாவது புத்தகப் பட்டியலின்படி அரசியல், விஞ்ஞானம், விவசாயம், முகம்மதிய நூல், கிறிஸ்தவ நூல், நாடகம், நாவல் ஆகிய துறைகளில் 5000 நூல்கள் பட்டியலிடப்பட்டுள்ளன. அந்நூலில் சில நூல்கள் நீக்கப்பட்டதாகக் குறிப்பிடப்பட்டுள்ளதோடு சேர்க்கையும் தரப்பட்டுள்ளது. 
பல்துறை நூல்கள் என்ற தலைப்பில் இரு நூற்பட்டியலும், பத்திரிக்கைகள் என்ற தலைப்பில் இரு சிறிய பதிவேடுகளும், ஆங்கிலப்புத்தகப் பட்டியலைக் குறிக்கும் ஒரு சிறிய பதிவேடும் உள்ளன. இவற்றில் நூலின் விவரங்கள் பதியப்பட்டுள்ளன. இந்த நூல் பட்டியல்களைப் பார்த்து அதிலுள்ள எண்ணைக் குறித்துத் தந்தால் அவர்கள் நூலினைத் தந்து அருகிலுள்ள கரும்பலகையில் எழுதிவிடுகின்றனர். வாசகர்களுக்கு ஒரு முறைக்கு இரு நூல்கள் தரப்படுகின்றன.வாசிக்கவும், குறிப்பு எடுக்கவும் உதவியாக மேசைகள் அமைக்கப்பட்டுள்ளன. இந்நூலகம் காலை 9 மணி முதல் 12 மணி வரையும், மாலை 4 முதல் 8 வரையும் செயல்படுகிறது. வியாழக்கிழமை விடுமுறை நாளாகும்.



</doc>
<doc id="261376" url="https://ta.wikipedia.org/wiki?curid=261376" title="முகம்மது மாக்கான் மாக்கார்">
முகம்மது மாக்கான் மாக்கார்

சேர் முகம்மது மாக்கான் மாக்கார் ("Mohamed Macan Markar", 7 செப்டம்பர் 1877 - 10 மே 1952) என்பவர் இலங்கையின் குடியேற்றக்கால பிரபலமான அரசியல்வாதியும், தொழிலதிபரும் ஆவார். இவர் இலங்கை அரசாங்க சபையில் உட்துறை அமைச்சராகவும், சட்டவாக்கப் பேரவை உறுப்பினராகவும், மேலவை உறுப்பினராகவும் இருந்தவர்.

இலங்கையின் தெற்கே காலியில் பிரபலமான தொழிலதிபராக இருந்த உதுமா லெப்பை மரிக்கார் மாக்கான் மாக்கார் என்பவருக்குப் பிறந்தவர். கொழும்பு உவெசுலி கல்லூரியில் கல்வி கற்றவர். கல்லூரியில் துடுப்பாட்ட IX அணியில் சேர்ந்து விளையாடினார். படிப்பை முடித்த பின்னர் கொழும்பு நகரில் குடும்பத் தொழிலான நகை வணிகத் தொழிலில் ஈடுபட்டார்.

1924 ஆம் ஆண்டில் இலங்கை சட்டவாக்கப் பேரவையிலும், பின்னர் அரசாங்க சபையிலும் உறுப்பினரானார். தகவல், மற்றும் உட்துறை அமைச்சராக நியமிக்கப்பட்டார். 1948 முதல் 1952 வரை மேலவை உறுப்பினராக இருந்தார். 1938 ஆம் ஆன்டில் இவருக்கு சேர் வழங்கப்பட்டது.

இவரது பிள்ளைகள் அகமது உசைன் மாக்கான் மாக்கார் மட்டக்களப்பு தேர்தல் தொகுதியின் முன்னாள் நாடாளுமன்ற உறுப்பினராவார். முகம்மது அஜ்வார்ட் மாக்கான் மாக்கார், அலவி இப்ராகிம் மாக்கான் மாக்கார் ஆகியோர் மருத்துவர்கள் ஆவர்

இவரது நினைவாக கொழும்பில் கொம்பனித் தெருவில் உள்ள வீதி ஒன்றிற்கு சேர் முகம்மது மாக்கான் மாக்கார் மாவத்தை எனப் பெயரிடப்பட்டது.



</doc>
<doc id="261378" url="https://ta.wikipedia.org/wiki?curid=261378" title="இமயமலை பழுப்புக் கரடி">
இமயமலை பழுப்புக் கரடி

இமயமலை பழுப்புக் கரடி (Himalayan Brown Bear) என்பது ஒரு கரடி இனமாகும். இது பழுப்புக் கரடியின் கிளையினம் ஆகும். இந்த கரடிதான் தொன்மங்களில் கூறப்பட்ட எட்டி (மனிதன்) என்று கருதப்படுகிறது.

இமாலயப் பழுப்பு கரடிகளின் உடல் பருமன் பாலினரீதியாக ஏற்றத்தாழ்வு கொண்டது. ஆண் கரடிகள் 1.5மீ இருந்து 2.2மீட்டர் (4 அடி 11 அங்குலம் - 7 அடி 3 அங்குலம்) நீளம் கொண்டவை. பெண் கரடிகள் 1.37மீ இல் இருந்து 1.83 மீட்டர் (4 அடி 6 அங்குலம் - 6 அடி) வரை இருக்கும். இவைதான் இமய மலையில் வாழக்கூடிய பெரிய விலங்குகள் ஆகும்.

இந்த கரடிகள் நேபாளம், திபெத், வட இந்தியா, வடக்கு பாக்கித்தான் போன்ற இடங்களில் காணப்படுகின்றன. இவை ஏற்கனவே பூட்டானில் இருந்து அழிந்துவிட்டது எனக் கருதப்படுகிறது.

இவை கரடிகள் அக்டோபர் காலகட்டத்தை ஒட்டி பனிக்கால உறக்கம் மேற்கொள்கினறன ஏப்ரல், மே மாதங்களில் வெளிப்படுகின்றன. அதுவரை பொதுவாக இந்த கரடிகள் குகைகளில் உறக்கத்தை மேற்கொள்கின்றன.
இமாலயப் பழுப்பு கரடிகள் அனைத்துண்ணி ஆகும். இவை புற்கள், வேர்கள், தாவரங்கள், பூச்சிகளையும், சிறிய பாலூட்டிகள்,பழங்கள் போன்றவற்றை விரும்பி உண்கின்றன. சில சமயம் ஆடுகளையும் வேட்டையாடுகின்றன. வயதுவந்த கரடிகள் சூரிய உதயத்திற்கு முன் அல்லது பிற்பகலின் போது சாப்பிடுகின்றன.


</doc>
<doc id="261383" url="https://ta.wikipedia.org/wiki?curid=261383" title="வலியவன்">
வலியவன்

வலியவன் (Valiyavan) என்பது 2015ல் வெளிவந்த தமிழ் அதிரடி திரைப்படம் ஆகும். இது எம். சரவணனால் எழுதி இயக்கப்பட்டது. இத்திரைப்படத்தில் ஜெய் மற்றும் ஆண்ட்ரியா ஜெரெமையா முக்கிய கதாப்பாத்திரங்களில் நடித்துள்ளனர். இத்திரைப்படத்தின் படப்பிடிப்பு மே 2014இல் தொடங்கியது. இது 27 மார்ச்சு 2015 அன்று வெளியானது.



</doc>
<doc id="261385" url="https://ta.wikipedia.org/wiki?curid=261385" title="கேடிரி அரசு">
கேடிரி அரசு

கேடிரி அல்லது பாஞ்ஞாலு என்று அழைக்கப்பட்ட நாடானது பொ. பி 1042 முதல் 1222 வரை, இன்றைய இந்தோனேசியாவில் அமைந்திருந்த, பண்டைய சாவக இந்து அரசு ஆகும். பழைய ஆதாரங்கள் பெருமளவு கிடைக்காமையால், இதன் வரலாறு சரிவரத் தெரியவில்லை. எனினும், இதன் காலகட்டத்திலேயே, எம்பு சேடாவால் "கேக்கவின் பாரதயுத்தம்", எம்பு பாணுலுவால் "கடோற்கயாசிரய", எம்பு தர்மயாவால் "சுமாராதனா" முதலான சாவக நூல்கள் எழுந்தன. பிராந்தாசு ஆற்றுப்பள்ளத்தாக்கில், இன்றைய கேடிரி நகரின் சுற்றுப்பகுதியிலேயே, கேடிரி அரசு இருந்திருக்கலாம் என நம்பப்படுகின்றது. இதன் தலைநகரம், "தகா", "தகனா" என்றெல்லாம் அழைக்கப்பட்டிருக்கின்றது.

ஈசியானா வமிசத்தைச் சேர்ந்த ஏரிலங்கனால் பொ. பி 1045இல் தன் இரு மகன்களுக்காகக் ககுரிபன் அரசை இரண்டாகப் பிரித்துக்கொடுத்த பின் உருவான அரசு ஆகும். கேடிரி என்ற பெயர், முசுக்கொட்டை மரத்தைக் குறிக்கும் "கட்ரி" எனும் சங்கதச் சொல்லிலிருந்து வந்ததாக நம்பப்படுகின்றது. இதேபெயரில், ஆந்திராவிலும் ஓர் ஊர் இருக்கிறது.

கேடிரியின் முதல் மன்னனாக, "ஸ்ரீ ஜெயவர்ஷ திக்ஜெய ஹஸ்தப்பிரபு" (1104 - 1115) அறியப்படுகின்றான்.. ஏரிலங்கனைப் போலவே, தன் கல்வெட்டுக்களில், தானும் திருமாலின் அவதாரம் என்றே சொல்லிக்கொள்கிறான். கேடிரியின் இரண்டாம் மன்னன் காமேசுவரன். இவனது முடிக்குரிய பெயர், "ஸ்ரீ மஹாராஜ ராகே சிறிஙன் ஸ்ரீ காமேஸ்வர சகலபுவனஸ்துதிகாரண சர்வாணிவர்யாவீர்ய பராக்ரம திக்ஜயோத்துங்கதேவன்" என்பதாகும். இவனது "சந்திரகபாலம்" எனும் அரச முத்திரை, கபாலமும் இளம்பிறையும் இணைந்ததாக சிவபிரானைக் குறிப்பதாக அமைந்திருக்கின்றது. இவன் காலத்தில் எழுதப்பட்ட "சுமராதகனா" அல்லது "சுமராதனா" எனும் சாவககா நூல், சிவனால் எரிக்கப்பட்டு புவியில் அவதரித்த தெய்வீகத் தம்பதியரான 'காமஜெயன் மற்றும் காமரதியாக, மன்னன் காமேசுவரனையும் அவன் தேவி, ஸ்ரீகிரணாவையும் சித்தரிக்கின்றது. காமதகனத்தைக் குறிக்கும் வகையிலேயே, அவன் தலைநகரும் "தகனா" என உலகப்புகழ்பெற்றது என்று அந்நூல் மேலும் குறிப்பிடுகின்றது. காமேசுவரன், ஸ்ரீகிரணா எனும் அரசதம்பதியரின் பேரழகு, மரபுரைகளிலும் மிக விரிவாக வருணிக்கப்படுகின்றது. சுமராதகனாவில் சொல்லப்படும் கதை, பிற்காலத்தில் "பஞ்சி வட்டம்" என்ற நாட்டார் கதையாக சயாம் நாடு உட்பட, தென்கிழக்காசியா முழுவதும் புகழ்பெற்றது.

காமேசுவரனை அடுத்து, "ஸ்ரீ மகாராஜ ஸ்ரீ தருமேசுவர மதுசூதனாவதாரநிந்தித சுக்ருத்சிங்க பராக்ரம திக்ஜயோத்துங்கதேவன்" எனப் ப்பட்டாஅபிடேகம் பெற்ற ஜெயாபயன் ஆவான். இவனது அரசமுத்திரையாக ஆளரி காணப்பட்டது. இவன் காலத்திலேயே பாரதத்தின் சாவக வேறுமமான "கேக்கவின் பாரதயுத்தம்" எனும் நூல், 1157இல் "எம்பு சேடா" எனும் புலவரால் இயற்றப்பட்டது. அவர் தமையர் எம்பு பாணுலு, அரிவம்சம், கடோற்கயாசிரயம் ஆகிய நூல்களை இயற்றினார். ஜெயாபயனின் காலம், சாவக இலக்கியத்தின் பொற்காலமாகக் கருதப்படுகின்றது. இந்தோனேசித் தீவுக்கூட்டத்தை வெள்ளையர் ஆளுவர். பின் மஞ்சள் இனமொன்று ஆளும். அதற்குப்பின் இப்பகுதி பழையபடி புகழ்பெறும் எனும் தீர்க்கதரிசனமொன்று அமைந்த "ப்ரேம்பாங் ஜொயோபயோ" எனும் சாவகநூல், இவனைப் புகழ்ந்தே இயற்றப்பட்டிருக்கின்றது.

ஜெயாபயனுக்குப் பின் சருவேசுவரனும் (1160-1170) அவனுக்குப் பின் ஆனைமுகனை அரச முத்திரையாகப் பயன்படுத்திய ஆரியேசுவரனும் (1170-1180) ஆட்சிபுரிந்தனர். அவர்களுக்குப் பின், "ஸ்ரீ மகாராஜ ஸ்ரீ கிரௌஞ்சார்யதீப கந்தபுவனபாலக பராக்ரமநிந்தித திக்ஜயோத்துங்கதேவாநம ஸ்ரீ காண்டிரன்" எனும் பட்டத்தைத் தரித்த காண்டிரன் ஆட்சிபுரிந்தான். இவன் காலத்தில் கேடிரிக்கென்ன்று ஒரு கப்பற்படை இருந்திருக்கின்றது என்பதற்்கு சான்றாக, கடற்படைத் தளபதிகளைக் குறிக்கும் "லெட்சுமணன்", "சேனாபதி சர்வஜலன்" முதலான பெயர்கள் இவன் கல்வெட்டுக்களில் காணப்படுகின்றன.
1190இலிருந்து1200 வரை, சங்கும் இளம்பிறையும் கொண்ட அரச முத்திரையைப் பயன்படுத்திய சிருங்கன் என்பவன் கேடிரியை ஆண்டான். கேடிரியின் கடைசிமன்னனான கர்த்தஜெயன் 1200இலிருந்து 1222 வரை கருடமுகம் கொண்ட முத்திரையுடன் கோலோச்சினன். 122இல் கென் அரோக்கைச் சரனடைந்து, சிங்கசாரி அரசிடம் தோற்று, அடிபணியவேண்டிய நிர்ப்பந்தம் அவனுக்கு ஏற்பட்டது. அத்துடன், கேடிரி அரச்சு மறந்து சிங்கசாரி அரசு சாவகத்தில் மலர்ந்தது.

சில கல்வெட்டுகளின் படி, மயாபாகித்து அரசு வீழ்ச்சியுற்ற 15ஆம் நூற்றாண்டின் இறுதியில், கேடிரியின் தலைநகரான "தகா" சற்று அரசியல் பலம் வாய்க்கப் பெற்றதைக் காணமுடிகின்றது. கர்த்தபூமியை 1478இல் வீழ்த்திய கிரீந்திரவர்த்தனன் தன் அரசிருக்கையாக, தகாவையே பயன்படுத்தினான். எனினும், 1527இல் ்முழு மயாபாகித்தும் தெமாகின் காலடியில் வீழ்ந்ததுடன், மீண்டும் தகா மறந்துபோனது. 

சிறிவிஜய நாட்டின் சமகாலத்தில் இருந்த கேடிரி அரசு, 11ஆம் 12ஆம் நூற்றாண்டுகளில், முக்கிய வணிகமையமாகவும், இந்திய மற்றும் சீன நாடுகளுடன் சிறப்பான உறவைப் பேணியமைக்கும் சான்றுகள் உண்டு. ராஜேந்திர சோழனால் சிறீவிஜயமும் கடாரமும் வீழ்ச்சியுற்ற பின், கேடிரி போன்ற அரசுகள், வாணிபத்தை அன்றி, விவசாயத்திலேயே தங்கியிருக்கும் நிலை உண்டானது. எனினும் கூடிய விரைவிலேயே, கேடிரி மீண்டும் கடலாளும் வல்லமையைப் பெற்றது.

சாவக இலக்கியத்தின் வளர்ச்சிக்குப் பெரும் பங்காற்றிய கேடிரி ஆட்சிக்காலம், பிற்காலத்தில், "லுப்தக", "விருத்தசஞ்சய", "கிருஷ்ணாயன", "சுமணசந்தக" முதலான் புகழ்பெற்ற நூல்கள் உண்டாக வழிகோலியது. 

தூக்கிலிடப்பட்ட கொள்ளையர் தவிர, ஏனைய குற்றவாளிகளுக்கு, கேடிரி அரசில் தண்டனை எதுவும் இருக்கவில்லை. அவர்கள் தண்டப்பணமாக பொற்காசு செலுத்தினாலே போதுமானது. திருமண ஏற்பாடுகளின் போது, மணமகன் வீட்டாரால், மணமக்கள் வீட்டாருக்கு, ்வரதட்சணை வழங்கப்பட்டது. மருத்துவத்தை நம்புவதை விட, நோய்கள் வரும்போது கேடிரி மக்கள், புத்தரை வழிபடுவதிலேயே கவனம் செலுத்தினர். ஆண்டின் ஐந்தாம் மாதத்தில், மக்கள் ஆற்றில் படகோடி மகிழும் நீர்த்திருவிழா ஒன்றும், பத்தாம் மாதத்தில்மலைவாழ்மக்கள் கூடி எடுக்கும் பெருவிழாவும், கேடிரியின் பெருவ்விழாக்களாக இருந்தது. 

கேடிரியின் வாணிபம், பெரும்பாலும் விவசாயத்திலேயே தங்கியிருந்தது. விலங்கு வளர்ப்பும், காய்கறி விற்பனையும் கூடக் காணப்பட்ட்டதுடன், ககுரிபன் அரசு காலத்தில் அமைக்கப்பட்ட நீர்ப்பாசன வசதிகள் இவற்றுக்குப் பேருதவி புரிந்தன. பிற்காலத்தில், கேடிரி வர்த்தகம், கடற்றொழில்லும், வாசனைத் திரவிய ஏற்றுமதியிலும் பெருவளர்ச்சி கண்டது. 



</doc>
<doc id="261386" url="https://ta.wikipedia.org/wiki?curid=261386" title="கொழுப்பு வளியியம்">
கொழுப்பு வளியியம்

கொழுப்பு வளியியம் அல்லது "கொழுப்புப் போலி வளியியம்" "(Lipid pneumonia or lipoid pneumonia )" என்பது ஒரு குறிப்பிட்ட வடிவமான நுரையீரல் வீக்க நோயாகும். மூச்சுக்குழாய் கிளைகளில் கொழுப்பு புகுவதால் இந்நோய் தோன்றுகிறது. நோய்க்குக் காரணியாக இங்கு கொழுப்பு இருப்பதால் இந்நோய் சில சமயங்களில் கொழுப்பிணி வளியியம் என்றும் அழைக்கப்படுகிறது.

சிறு எண்ணெய்த் துளிகளை உள்ளீழுக்கிழுத்த பச்சிளம் குழந்தைகளிடம் கொழுப்பு வளியியம் இருப்பதை இலாஃப்லென் 1925 ஆம் ஆண்டில் முதன்முதலாக விவரித்தார். அரிதாக நிகழும் இத்தகைய நிகழ்வுகளுக்காக மேற்கொள்ளப்படும் அறுவைச் சிகிச்சைகள் தொழிலுக்கு ஆபத்தை விளைவிக்கக் கூடிய சிகிச்சையாக மாறிப்போகலாம். ஆனால் இது போன்ற நிகழ்வுகள் அரிதாகவே ஆவணப்படுத்தப்பட்டுள்ளன.

இத்தகைய கொழுப்புப் பொருட்களுக்கு புறக்காரணி அல்லது அகக்காரணி இவற்றிலொன்று ஆதாரமாக இருக்கமுடியும். 

உடலுக்கு வெளியே இருந்து, உதாரணமாக, உள்ளிழுக்கப்படும் எண்ணெய் அடிப்படை,யிலான மூக்குச் சொட்டு மருந்துகள், தற்செயலாக உள்ளிழுக்கப்படும் ஒப்பனை எண்ணெய்ச் சொட்டுகள் ஆகியன புறக்காரணிகளாகும். அமியோடெரான் எனப்படும் ஒழுங்கற்ற இதயத் துடிப்பை கட்டுப்படுத்துவதாகக் கருதப்படும் சொட்டு மருந்தும் ஒரு காரணமாக இருந்தது நிரூபிக்கப்பட்டுள்ளது.

உடலுக்குள் இருந்தே தோன்றுவன இவ்வகையில் அடங்கும். உதாரணமாக, மூச்சுக்குழலில் காற்றின் பாதை தடையேற்பட்டால் இத்தைடைக்குத் தொலைவில் இரத்த விழுங்கணுக்கள் மற்றும் மிகப்பெரிய உயிரணுக்கள் மூச்சுக்குழலின் துண்டிக்கப்பட்ட காற்று இடைவெளியில் நிரம்பி விடுகின்றன.

ஒரு கொழுப்பு வளியியத்தின் ஒட்டு மொத்த தோற்றம் தெளிவற்றதாக உள்ளது, நுரையீரலின் மேற்பகுதி வெளிர் மஞ்சள் பகுதியாக உள்ளது. இந்த மஞ்சள் தோற்றத்தை நாட்டுப்புற வழக்கிலுள்ள சொல்லான "தங்க" நிமோனியா என்ற சொல்லால விளக்குகிறார்கள்.

நுண்ணோக்கி அளவீடுகளில் நுரைபோன்ற இரத்த விழுங்கணுக்கள் மற்றும் மிகப்பெரிய உயிரணுக்கள் காற்றுப் பாதையில் காணப்பட்டன. அழற்சியின் விளைவுகளும் பாரங்கைமாவில் காணப்பட்டன.

புரணித்திரலனையம் மற்றும் சிரை வழியாக நோய் எதிர்ப்புப் புரதங்கள் செலுத்துதல் ஆகியனவே இதற்கான சிகிச்சை முறைகளாகும்.

அகக்காரணி கொழுப்பு வளியியம் மற்றும் குறிப்பிடப்படாத இடைத்திசு நுரையீரல் அழற்சி ஆகியவை ஒரு குழந்தை நுரையீரலின் முழுமையான வளர்ச்சிக்கு முன்பே காணப்படுகின்றன.




</doc>
<doc id="261390" url="https://ta.wikipedia.org/wiki?curid=261390" title="உ. இராதாகிருஷ்ணன்">
உ. இராதாகிருஷ்ணன்

உருத்திராபதி இராதாகிருஷ்ணன் (27 சூன் 1943 - 6 செப்டம்பர் 2015) இலங்கைத் தமிழ் கருநாடக வயலின் இசைக் கலைஞர் ஆவார்.

இராதாகிருஷ்ணன் யாழ்ப்பாணம் இணுவிலில் உருத்திராபதி, தையலம்மாள் ஆகியோருக்குப் பிறந்தவர். தந்தை உருத்திராபதி நாதசுவரம், வயலின் இசைப்பதிலும் திறமை பெற்றவர். இராதாகிருஷ்ணனும் தந்தையிடமே வயலின் மீட்டக் கற்றுக் கொண்டார். பின்னர் தமிழ்நாடு சென்று பரூர் எம். எஸ். அனந்தராமன் என்பவரிடம் வயலினும், தஞ்சாவூர் எம். தியாகராஜனிடம் வாய்ப்பாட்டும் கற்றுக் கொண்டார்.

யாழ்ப்பாணத்தில் மதுரை சோமு, சித்தூர் சுப்பிரமணிய பிள்ளை, தஞ்சாவூர் டி. எம். தியாகராஜன், மகாராஜபுரம் சந்தானம் ஆகியோருக்கு வயலின் வாசித்தார். யாழ்ப்பாணத்தில் கண்ணன் இசைக்குழுவில் சேர்ந்து வயலின் இசைக்கலைஞராகப் பணியாற்றினார். பின்னர் மிருதங்கக் கலைஞர் சிவபாதம், மெல்லிசைப் பாடகர் கிருஷ்ணமூர்த்தி ஆகியோருடன் இணைந்து "சிவராதாகிருஷ்ணமூர்த்தி குழு" என்ற பெயரில் தனியாக ஓர் இசைக்குழுவை ஆரம்பித்தார். யாழ்ப்பாணப் பல்கலைக்கழகத்தில் நீண்ட காலம் வருகை விரிவுரையாளராகப் பணியாற்றினார். இவரது தனியிசைக்கச்சேரிகள் இறுவட்டுகளாக "கானாமிருதம்" என்ற பெயரில் வெளிவந்துள்ளன.

2015 செப்டம்பர் 6 அன்று மாலை 6.30 மணியளவில் யாழ்ப்பாணம் நல்லூரில் துர்க்காதேவி மணிமண்டபத்தில் இடம்பெற்ற இசையரங்கில் இராதாகிருஷ்ணன் வயலின் வாசித்துக்கொண்டிருந்த வேளையில் அவருக்கு நெஞ்சு வலி ஏற்பட்டு காலமானார். இக்கச்சேரியில் அவரது மகள் சைந்தவி வயலினும், மகன் இரகுகுலன் மிருதங்கமும் வாசித்துக் கொண்டிருந்தனர். இராதாகிருஷ்ணனின் சகோதரர் சந்தானகிருஷ்ணனும் ஒரு புகழ் பெற்ற வயலின் இசைக்கலைஞர் ஆவார்.


</doc>
<doc id="261391" url="https://ta.wikipedia.org/wiki?curid=261391" title="சுவடிப்பாதுகாப்பு வரலாறு (நூல்)">
சுவடிப்பாதுகாப்பு வரலாறு (நூல்)

சுவடிப்பாதுகாப்பு வரலாறு, ப. பெருமாள் எழுதிய, சுவடிகளைப் பாதுகாக்க வேண்டிய முறையினை விளக்கும் நூலாகும். 

இந்நூலில் எழுத்து மற்றும் எழுதுபொருட்களின் தோற்றமும் வளர்ச்சியும், சுவடிகளின் அழிவிற்கான காரணங்கள், சுவடிப் பாதுகாப்பு முறைகள், பண்டைய சுவடி நூலகங்களும் பாதுகாப்புணர்வும், இன்றைய சுவடி நூலகங்களும் சுவடிப் பாதுகாப்பு என்ற தலைப்புகளில் சுவடிகளைப் பற்றிய அறிமுகமும் முக்கியத்துவமும் குறித்து எடுத்துரைக்கப்பட்டுள்ளது.

'சுவடிப்பாதுகாப்பு வரலாறு', நூல், (2012; கோவிலூர் மடாலயம், கோவிலூர் 630 307, காரைக்குடி அருகில்)


</doc>
<doc id="261395" url="https://ta.wikipedia.org/wiki?curid=261395" title="மறுசுழற்சிக் கூடை">
மறுசுழற்சிக் கூடை

கணித்தலில், மறுசுழற்சிக் கூடை என்பது, அழிக்கப்பட்ட கோப்புகளைத் தற்காலிகமாகச் சேமிக்க உதவும் இடமாகும். இது ஒரு சிறப்பு அடைவாகும். தவறுதலாக அழிக்கப்பட்ட கோப்புகளையும், அடைவுகளையும், இச்சிறப்பு அடைவானது 
சேமித்து வைக்கும். இங்குள்ள கோப்புகளையும், அடைவுகளையும் மீளமைக்க இயலும்.

1982ஆம் ஆண்டு, ஆப்பிள் லிசா இடைமுகப்பானது, இந்த மறுசுழற்சிக் கூடையை, "வேசுட்டுபேசுகட்" என்ற பெயரில் அறிமுகம் செய்தது. இது மேக் இயங்குதளத்தில் "டிராசு" என்றழைக்கப்பட்டது. ஒன்பதாம் பதிப்பில் உலகளாவிய ஆங்கில இடத்தகு மாற்றத்தில் இது திரும்பவும், வேசுட்டுபேசுகட் என்ற பெயரை பெற்றது. 

ஆப்பிள் நிறுவனம் தங்கள் நிறுவனத்தின் இலச்சினையைக் காப்புரிமை செய்துள்ளது. இது பிற நிறுவனங்கள் அந்த இலச்சினையைப் பயன்படுத்துவதைத் தடுக்கிறது. பிற நிறுவனங்கள் மறுசுழற்சிக்கூடையின் வேறு பெயர்களில் இலச்சினையை உருவாக்கி உள்ளன. 

எம்எஸ்-டொஸ் இயங்குதளத்தில் இம்மறுசுழற்சி முறை, "டெலிட் சென்ட்ரி" என்ற பெயரில் அறிமுகமானது. அழிக்கப்படும் கோப்புகள் மூல அடைவில் உள்ள "சென்ட்ரி" என்ற அடைவொன்றில் சேமிக்கப்பட்டது.] மைக்ரோசாப்ட் நிறுவனம் தற்போதுள்ள மறுசுழற்சிக் கூடையை வின்டோசு 95 இயங்குதளத்தில் அறிமுகம் செய்தது.



</doc>
<doc id="261396" url="https://ta.wikipedia.org/wiki?curid=261396" title="1716">
1716

1716 (MDCCXVI) ஒரு புதன்கிழமையில் துவங்கிய ஒரு கிரிகோரியன் நெட்டாண்டு ஆகும். 11 நாட்கள் பின்தங்கிய பழைய ஜூலியன் நாட்காட்டியில் இது ஞாயிற்றுக்கிழமையில் ஆரம்பமானது.




</doc>
<doc id="261398" url="https://ta.wikipedia.org/wiki?curid=261398" title="சோடியம் செருமேனேட்டு">
சோடியம் செருமேனேட்டு

சோடியம் செருமேனேட்டு "(Sodium gernanate)" என்பது NaGeO என்ற மூலக்கூற்று வாய்ப்பாடு கொண்ட நிறமற்ற,
திண்ம கனிம வேதியியல் சேர்மமாகும்.

உயர் வெப்பநிலைகளில் செருமேனியம் ஆக்சைடையும் சோடியம் ஆக்சைடையும் உருக்கிப் பிணைத்தல் மூலமாக சோடியம் செருமேனேட்டு தயாரிக்கப்படுகிறது.

சோடியம் செருமேனேட்டில் பல்பகுதிய GeO எதிர்மின் அயனிகள் உச்சிமுனைகளைப் பகிர்ந்து கொள்ளும் {GeO4} நான்முகத் திண்மங்களால் ஆக்கப்பட்டுள்ளது.

பிற செருமேனியம் சேர்மங்களைத் தொகுப்பு முறையில் தயாரிக்க சோடியம் செருமேனேட்டு பயன்படுகிறது.



</doc>
<doc id="261400" url="https://ta.wikipedia.org/wiki?curid=261400" title="சேடப்பட்டி">
சேடப்பட்டி

சேடப்பட்டி, இந்தியாவின் தமிழ்நாடு மாநிலத்தில் சேலம் மாவட்டத்தில் அமைந்துள்ள ஒரு சிற்றூராகும். இது தாரமங்கலம் வட்டத்தில் உள்ளது. இது அரூர்பட்டி ஊராட்சியினுள் அமைந்துள்ளது. இதன் அஞ்சல் குறியீட்டு எண் 636502 ஆகும்.


</doc>
<doc id="261405" url="https://ta.wikipedia.org/wiki?curid=261405" title="ஹுப்பள்ளி சந்திப்பு தொடருந்து நிலையம்">
ஹுப்பள்ளி சந்திப்பு தொடருந்து நிலையம்

ஹுப்பள்ளி சந்திப்பு (UBL), இந்திய மாநிலமான கர்நாடகத்தின் ஹூப்ளி(ஹுப்பள்ளி)யில் உள்ளது. இந்த சந்திப்பி இந்திய இரயில்வேயின் தென்மேற்கு ரயில்வே மண்டலத்துக்கு உட்பட்டது.

இங்கு நின்று செல்லும் தொடர்வண்டிகள்:


</doc>
<doc id="261410" url="https://ta.wikipedia.org/wiki?curid=261410" title="கோலெழுத்து">
கோலெழுத்து

கோலெழுத்து என்பது தென் இந்தியாவில் காணப்பட்ட பண்டைய எழுத்து முறையாகும். இது தமிழ், மலையாளம் ஆகிய மொழிகளில் பாவிக்கப்பட்டது. இது மலையாளத்தில் மிகச் சமீப காலத்திலும், அதாவது கிட்டத்தட்ட கி. பி. 17 ஆம் நூற்றாண்டு வரையிலும் பயன்பாட்டில் இருந்துள்ளது. தற்போதும் இதன் குறிப்பிடத்தக்க பாவனை அங்குள்ளது.

வட்டெழுத்திலிருந்து கோலெழுத்து உருவாகியது. இவற்றுக்கிடையே பாரிய வேறுபாடு இல்லை. ஆயினும் பிரதேசத்திற்குப் பிரதேசம் இதில் வேறுபாடுகள் காணப்பட்டன. இது வட்டெழுத்துக் குடும்ப எழுத்துமுறைக்கு உரியதாகும்.

வட்டெழுத்துக்கு முன்பே சங்க காலத்தில் கோலெழுத்தும் கண்ணெழுத்தும் இருந்ததாகவும் கூறப்படுகிறது. கோலால் எழுதப்படும் எழுத்து கோலெழுத்து என விளக்கப்படுகிறது. இன்னுமொரு கருத்து, "கோடு எழுத்துக்கள்" கொண்டவை கோலெழுத்து என விளக்குகிறது.



</doc>
<doc id="261411" url="https://ta.wikipedia.org/wiki?curid=261411" title="திருப்பட்டூர் பிரம்மபுரீஸ்வரர் கோயில்">
திருப்பட்டூர் பிரம்மபுரீஸ்வரர் கோயில்

திருப்பட்டூர் பிரம்மபுரீஸ்வரர் கோயில் திருப்பட்டூரில் அமைந்துள்ள பெருமாள் சிவன் கோயிலாகும். இவ்வூர் திருப்பிடவூர், திருப்படையூர் என்றும் அழைக்கப்பட்டது. இது ஒரு தேவார வைப்புத்தலமாகும். 

இக்கோயில் திருச்சி மாவட்டம் மண்ணச்சநல்லூர் வட்டத்தில் உள்ள திருப்பட்டூர் என்னும் கிராமத்தில் அமைந்துள்ளது.

இங்குள்ள இறைவன் பிரம்மபுரீஸ்வரர். இறைவி பிரம்மநாயகி 

புராணங்கள் கூற்றுப்படி கடவுள் பிரம்மா தான் இவ்வுலகை உருவாக்கியவர். முழுமுதல் கடவுளாகிய நான் தான் சிவனை விட பெரியவன் என்ற அகங்காரம் பிரம்மாவிடம் வந்தது.
இதனால் கோபம் அடைந்த சிவன் பிரம்மாவின் ஐந்தாவது முகத்தை கொய்து அவரது படைத்தல் அதிகாரத்தை நீக்கி சாபம் இட்டார். இச்சாபத்தில் இருந்து விடுபட சிவனை வேண்டி பிரம்மா சிவாலயங்களுக்கு யாத்திரையை தொடங்கினார். அப் புனித யாத்திரையின் போது இத்தலத்திற்கு வந்து 12 சிவ லிங்ககளை பிரதிஷ்டை செய்து பிரம்மபுரீசுரவரை வழிப்பட்டார். பிரம்மாவின் வழிபாட்டால் மகிழ்ந்த சிவன் பார்வதி தேவியின் வேண்டுகோளை ஏற்று மகிழ மரத்தின் கிழ் அவருக்கு தரிசனம் கொடுத்து சாப விமோசனம் கொடுத்தார். பிரம்மா அவரின் படைத்தல் அதிகாரத்தை திரும்பப் பெற்றார். சிவன் பிரம்மாவை வாழ்த்தி அவருக்கு இத்தலத்தில் தனி சந்நிதி உருவாக்கி அருளினார். மேலும் சிவன் இத்தலத்தில் பிரம்மாவின் தலையெழுத்து திரும்ப எழுதப்பட்டதால், பிரம்மாவை தரிசிக்கும் பக்தர்களின் தலையெழுத்தை மாற்றும் படி பிரம்மாவிற்கு உபதேசம் செய்தார். இதனால் திருப்பட்டுர் பிரம்மாவை தரிசித்தால் திருப்பம் ஏற்படும் என்பது மக்களின் நம்பிக்கை.

இத்தலம் மிக பழமையானது. பதஞ்சலி,வியாகிரபாதர் மற்றும் காசியபர் ஆகியோர் சிவனை தரிசித்து முக்தி அடைந்த தலங்கள்.

இத்தலத்தின் வளாகத்தில் அமைந்துள்ள கயிலாசநாதர் திருக்கோயில் காலத்தால் முற்பட்ட கற்றளியாகும். அழகே உருவான இக்கோயிலின் ஆதிதளம் காந்தார அமைப்பில் கட்டப்பட்டுள்ளது. ஆதிதளத்தின் ஒவ்வொரு சுவரும் ஐந்து பத்திகளாகப் பிரிக்கப்பட்டு, ஒடுக்கங்களுடன் அமைந்துள்ளன. 
பிரம்ம தீர்த்தம் - அம்மனின் ஆலயத்தின் வடப்புறம் உள்ளது. நான்கு அழகிய படித்துறைகளயும்,வற்றாத நன்னிரையும் கொண்டது, இத்தீர்த்ததினால் பிரம்மன் அருள்மிகு ஈஸ்வரனை அர்ச்சித்ததால் பிரம்மதீர்த்தம் என அழைக்கப்படுகிறது.
பகுள தீர்த்தம் - ஆலயத்தின் வடக்குப்பக்கத்தில் சோலைகளுக்கு நடுவே நான்கு படித்துறைகளுடன் கூடிய குளம் ஆகும்.

இவ்வூரில் ஒவ்வோராண்டும் பங்குனி மாதத்தில் தேரோட்டம் நடைபெறுகிறது. 


</doc>
<doc id="261413" url="https://ta.wikipedia.org/wiki?curid=261413" title="தேராதூன் தொடர்வண்டி நிலையம்">
தேராதூன் தொடர்வண்டி நிலையம்

தேராதூன் தொடருந்து நிலையம் (DDN), இந்திய மாநிலமான உத்தராகண்டின் தேராதூன் நகரத்தில் உள்ளது. இது இந்திய இரயில்வேயின் வடக்கு ரயில்வே மண்டலத்தின் மொராதாபாத் கோட்டத்துக்கு உட்பட்டது.




</doc>
<doc id="261414" url="https://ta.wikipedia.org/wiki?curid=261414" title="செருமேனியம் இருசல்பைடு">
செருமேனியம் இருசல்பைடு

செருமேனியம் இருசல்பைடு "(Germanium disulfide or Germanium(IV) sulfide)" என்பது GeS. என்ற மூலக்கூற்று வாய்ப்பாடு கொண்ட கனிம வேதியியல் சேர்மமாகும். வெண்மை நிறத்தில் உயர் உருகுநிலை கொண்ட படிகவடிவத் திண்மமாக செருமேனியம் இருசல்பைடு காணப்படுகிறது. மேலும் இது ஒரு முப்பரிமான பலபடியாக சிலிக்கன் இருசல்பைடிடம் இருந்து மாறுபடுகிறது. சிலிக்கன் இருசல்பைடு ஒருபரிமான பலபடியாகும். Ge-S பிணைப்பின் பிணைப்பு நீளம் 2.19 Å
ஆகும்.
செருமேனியம் சேர்மங்களில் முதலாவதாகக் கண்டறியப்பட்டது செருமேனியம் இருசல்பைடு ஆகும். அர்கிரோடைட்டு கனிமத்தை பகுப்பாய்வு செய்து கொண்டிருந்த போது கிளெமென்சு விங்கிளர் இதைக் கண்டறிந்தார். செருமேனியம் சல்பைடு நீர்த்த அமிலங்களில் கரைவதில்லை என்ற அடிப்படையில் ஒரு புதிய தனிமத்தை அவரால் தனித்துப் பிரிக்க முடிந்தது
அடர் ஐதரோ குளோரிக் அமிலக் கரைசலில் உள்ள செருமேனியம் குளோரைடில் ஐதரசன் சல்பைடு வாயுவைச் செலுத்தி செருமேனியம் இருசல்பைடு தயாரிக்கப்படுகிறது.


</doc>
<doc id="261419" url="https://ta.wikipedia.org/wiki?curid=261419" title="கே. சுபாஷ்">
கே. சுபாஷ்

கே. சுபாஷ் (பிறப்பு: சங்கர் கிருஷ்ணன்) தமிழ், இந்தி திரைப்பட இயக்குநர், திரைக்கதை ஆசிரியர் ஆவார். விஜயகாந்த் நடித்த சத்ரியன், அஜித் குமார் நடித்த பவித்ரா, ஆயுள் கைதி, பிரபுதேவா நடித்த நினைவிருக்கும் வரை, ஏழையின் சிரிப்பில் போன்ற பல வெற்றித் திரைப்படங்களை இயக்கியுள்ளார். இவர், புகழ்பெற்ற இந்தியத் திரைப்பட இரட்டை இயக்குநர்களான கிருஷ்ணன் பஞ்சு ஆகியோரில், கிருஷ்ணன் அவர்களின் மகனாவார். இவருக்கு இரண்டு மகள்கள் உள்ளனர். சிறுநீரக கோளாறு காரணமாக மருத்துமனையில் அனுமதிக்கப்பட்டிருந்த இவர், நவம்பர் 23, 2016ல் காலமானார்.

நாயகன் திரைப்படத்தை மணிரத்னம் இயக்கியபோது, இவர் மணிரத்னத்திடம் உதவி இயக்குனராகப் பணியாற்றியதன் மூலமாக தனது திரை வாழ்க்கையைத் தொடங்கினார்.



</doc>
<doc id="261424" url="https://ta.wikipedia.org/wiki?curid=261424" title="செருமேனியம் தெலூரைடு">
செருமேனியம் தெலூரைடு

செருமேனியம் தெலூரைடு "(Germanium telluride)" என்பது GeTe என்ற மூலக்கூற்று வாய்ப்பாடு கொண்ட கனிம வேதியியல் சேர்மமாகும். செருமேனியமும் , தெலூரியமும் சேர்ந்து உருவாகும் இச்சேர்மம் சால்கோசெனைடு கண்ணாடியின் பகுதிப்பொருளாக உள்ளது. பகுதி உலோக கடத்துகையையும் அயமின் பண்பையும் செருமேனியம் தெலூரைடு வெளிப்படுத்துகிறது 

செருமேனியம் தெலூரைடு மூன்று வகையான படிக வடிவங்களில் காணப்படுகிறது. அறை வெப்பநிலையில் α (சாய்சதுரம்) மற்றும் γ (செஞ்சாய்சதுரம்) அமைப்புகளிலும் உயர் வெப்பநிலைகளில் β ( கனசதுர, பாறை உப்பு – வகை) அமைப்பிலும் காணப்படுகிறது. குறிப்பாக β அமைப்பு பெரும்பாலும் தூய செருமேனியம் தெலூரைடு அயமின் கியூரி வெப்பநிலை தோராயமாக 670 கெல்வின் வெப்பநிலையில் இருக்கும்போது காணப்படுகிறது 

கலப்பிடப்பட்ட செருமேனியம் தெலூரைடு குறைந்த வெப்பநிலையில் மீக்கடத்துத்திறன் சேர்மமாக இருக்கிறது.


</doc>
<doc id="261426" url="https://ta.wikipedia.org/wiki?curid=261426" title="மறைமலையடிகள் நூலகம்">
மறைமலையடிகள் நூலகம்

மறைமலையடிகள் நூலகம் என்பது மறைமலையடிகளின் வீட்டு நூலகத்தைக் கருவாகக் கொண்டு "சைவ சித்தாந்த நூற்பதிப்புக் கழகத்தின் ஆதரவில் 1958 இல்" நிறுவப்பட்ட ஒரு நூலகம் ஆகும். இந்த நூலகம் தமிழியல் சார்ந்த பல்துறை நூல்களையும் இதழ்களையும் கொண்டுள்ளது. 

பரவலாக சமூக ஆதரவு இன்றியும், போதிய அரச ஆதரவு இன்றியும் இந்த நூலகம் தற்போது கன்னிமாரா பொது நூலகக் கட்டத்தில் இயங்கி வருகிறது.


</doc>
<doc id="261427" url="https://ta.wikipedia.org/wiki?curid=261427" title="தமிழ் ஒலிக்குறிப்பு">
தமிழ் ஒலிக்குறிப்பு

தமிழ் ஒலிக்குறிப்பு ("Tamil Onomatopoeia") என்பது ஒலியியல் ஒத்த தன்மை அல்லது ஒத்திருக்கும் தமிழ் மொழியில் உள்ள சொற்களைக் குறிக்கிறது. தமிழ் ஒலிக்குறிப்புக்கள் தொல்காப்பியம் நூலில் காணப்படுகிறது. இது தமிழ் மொழியில் செய்யுளிலும் வழக்கிலும் பயன்படுகிறது.

இரட்டைக்கிளவி, அடுக்குத் தொடர் ஆகிய இரு ஒலிக்குறிப்பு வகைள் காணப்படுகின்றன.

இரட்டைக்கிளவியில் இரண்டு சொற்கள் சேர்ந்து, ஒரு தன்மைப் பட்டு நின்று, பிரித்தால் பொருள் தராது காணப்படும். இரண்டாம் தொல்காப்பிய நூலின் முதலாம் அதிகாரமாகிய கிளவியாக்கம் பின்வருமாறு இதனை விபரிக்கிறது:

"இரட்டைக் கிளவி இரட்டின் பிரித்து இகைய."

இரட்டைக் கிளவி மூன்று வகையாகப் வகுக்கப்பட்டுள்ளது. முதலாவது, பெயரெச்ச தரமுள்ள ஒரு சொல் திரும்பவும் வரும். இரண்டாவது, சொல் பெயரளவில் அல்லது வினையாக வரும். மூன்றாவது, எதிர் எதிர் அர்த்தம் கொண்ட சொற்கள் சேர்ந்திருக்கும்.

அடுக்குத் தொடரில் இரண்டு அல்லது அதற்கு மேற்பட்ட சொற்கள் சேர்ந்து, தனித்தனி சொல்லாக, பிரித்தாலும் பொருள் தந்து காணப்படும்.



</doc>
<doc id="261428" url="https://ta.wikipedia.org/wiki?curid=261428" title="சற்றேன் (தொன்மவியல்)">
சற்றேன் (தொன்மவியல்)

சற்றேன் (Saturn) என்பவர் உரோமத் தொன்மவியலில் காணப்படும் ஒரு கடவுள் ஆவார்.உரோமத் தொன்மவியலில் இவர் விவசாயம், அறுவடை, செல்வம், விடுதலை, நேரம் ஆகியவற்றுக்கான கடவுள் ஆவார். கிரேக்கத் தொன்மவியலில் இவருக்கு ஒப்பானவர் குரோனசு ஆவார். ஜுப்பிட்டர், நெப்டியூன், புளூட்டோ, ஜூனோ, சேரிசு, வெஸ்டா ஆகியோர் இவரது பிள்ளைகள் ஆவர். இவரது மனைவி ஒப்ஸ் ஆவார்.



</doc>
<doc id="261429" url="https://ta.wikipedia.org/wiki?curid=261429" title="மகாராஜ்கஞ்சு மாவட்டம்">
மகாராஜ்கஞ்சு மாவட்டம்

மகாராஜ்கஞ்சு மாவட்டம், இந்திய மாநிலமான உத்தரப் பிரதேசத்தின் மாவட்டங்களில் ஒன்று. இதன் தலைமையகம் மகாராஜ்கஞ்சு நகரத்தில் அமைந்துள்ளது. 

2006ஆம் ஆண்டில், இந்திய அரசின் ஊராட்சித் துறை அமைச்சகம், பொருளாதாரத்தில் பின்தங்கிய மாவட்டங்களைப் பற்றிய கணக்கெடுப்பை தொடங்கியது. அந்த பட்டியலில் 250 மாவட்டங்கள் சேர்க்கப்பட்டன. இந்த மாவட்டமும் அந்த பட்டியலில் இருந்தது. உத்தரப் பிரதேசத்தில் உள்ள ஏனைய 33 மாவட்டங்களுடன் சேர்த்து, இதற்கும் பின்தங்கிய பகுதிகளுக்கான மத்திய அரசின் நிதி கிடைக்கிறது.



</doc>
<doc id="261434" url="https://ta.wikipedia.org/wiki?curid=261434" title="ஐரோப்பியப் புலம்பெயர்வோர் நெருக்கடி">
ஐரோப்பியப் புலம்பெயர்வோர் நெருக்கடி

ஐரோப்பியப் புலம்பெயர்வோர் நெருக்கடி (European migrant crisis) அல்லது ஐரோப்பிய அகதிகள் நெருக்கடி (European refugee crisis) என்பது 2015ஆம் ஆண்டில் நடுநிலக் கடல் (அல்லது தென்கிழக்கு ஐரோப்பா) வழியாக ஐரோப்பிய ஒன்றியத்திற்கு பெருமளவில் அகதிகளும், புலம் பெயர்வோரும் வந்தது குறித்ததாகும். இவர்கள் மத்தியக் கிழக்கு (சிரியா, ஈராக்), ஆபிரிக்கா (எரித்திரியா, நைஜீரியா, சோமாலியா, சூடான், காம்பியா), மேற்கு பால்கன் (கொசோவோ, அல்பானியா, செர்பியா, பொசுனியா எர்செகோவினா, மாக்கடோனியா), தெற்காசியா (ஆப்கானிஸ்தான், பாகிஸ்தான், வங்காளதேசம்) ஆகிய பகுதிகளிலிருந்து புகலிடம்கோரி வந்து சேர்ந்தவர்கள் ஆவர். 

அகதிகளுக்கான ஐக்கிய நாடுகளின் ஆணையத்தின் அறிக்கையின்படி, செப்டம்பர் 2015 துவக்கம்வரைக்கும் சிரியா, ஆப்கானிஸ்தான், எரித்திரியா நாடுகளிலிருந்து பெருமளவில் (71 சதவீதம்) அகதிகள் வந்திருந்தனர். இவர்களில் 72 சதவீதம் பேர் வயதுவந்த ஆண்கள் ஆவர்.
ஏப்ரல் 2015இல் சுமார் 2000 புலம் பெயர்வோரை ஏற்றிக்கொண்டு வந்த 5 படகுகள் நடுநிலக் கடலில் மூழ்கின. இந்த நிகழ்வுகளில் சுமார் 1200 பேர் உயிரிழந்தனர். இதன் காரணமாக "புலம்பெயர்வோர் நெருக்கடி" ("migrant crisis") எனும் சொற்றொடர் ஊடகங்களின் பயன்பாட்டுக்கு வந்தது.

"புலம்பெயர்விற்கான அனைத்துலக அமைப்பு", 16 அக்டோபர் 2015 அன்று வெளியிட்ட விவரங்கள்:


புலம்பெயர்வோரை தனது நாட்டிற்கு வரவேற்பதால், பெரும்பாலானோர் தங்களின் புகலிடமாக செருமனியை தேர்ந்தெடுக்கிறார்கள். தனது நாட்டின் மாநிலங்கள் ஒரு குறிப்பிட்ட விகிதத்தில் புகலிடம்கோருவோரை ஏற்றுக்கொள்ள வேண்டும் எனும் பகிர்மானத் திட்டத்தை செருமனி அரசு நடைமுறைப்படுத்தியது. இதனையொட்டி மாநிலங்களின் விமரிசனங்களையும் அரசு எதிர்கொண்டது.
ஆசுதிரியாவுடனான தனது எல்லையில் இடைக்கால கட்டுப்பாடுகளை செப்டம்பர் 13 அன்று செருமனி அறிவித்தது. பாதுகாப்புக் காரணங்களுக்காக எனக் கூறப்பட்ட இந்தக் கட்டுப்பாடுகளின்படி, ஆசுதிரியாவிலிருந்தான தொடர்வண்டிப் போக்குவரத்து நிறுத்தப்பட்டது; வாகனப் பரிசோதனைகள் நடைமுறைப்படுத்தப்பட்டது.

செர்பியாவிலிருந்து அங்கேரி நாட்டிற்குள் நுழைந்த சுமார் 9000 புலம்பெயர்வோரை தடுத்து நிறுத்திய அங்கேரி காவற்துறை, அவர்களை தனது காப்பில் வைத்தது. செர்பிய எல்லையை ஒட்டிய தனது பகுதிகளில் அவசரகால நிலையை அங்கேரி பிரகடனப்படுத்தியது.

புலம்பெயர்வோரை வரவேற்பதாக ஆரம்பத்தில் தெரிவித்த குரோவாசியா, "புலம்பெயர்வோரின் முக்கிய இடமாக தனது நாட்டை கருதலாகாது" என செப்டம்பர் 18 அன்று அறிவித்தது. 3 நாட்களில் சுமார் 17,000 புலம்பெயர்வோர் தனது நாட்டில் நுழைந்ததால், குரோவாசியா தனது கொள்கையை மாற்றிக் கொண்டது.

புலம்பெயர்வோர் எண்ணிக்கையைக் கட்டுப்படுத்தாமல், அவர்களை சுலோவேனியாவுக்கு குரோவாசியா அனுப்பிவருவதாக சுலோவேனியா குற்றஞ்சாட்டியது.



</doc>
<doc id="261444" url="https://ta.wikipedia.org/wiki?curid=261444" title="அக்நா மலை">
அக்நா மலை

அக்நா மலைகள் "(Akna Montes)" என்பவை வெள்ளியின் மையத்தில் 68.9°வ, 318.2°கி ஆள்கூறுகளில் உள்ள 830 கிலோ மீட்டர் நீளம் கொண்ட ஒரு மலைத் தொடராகும்.

வடக்குத் தெற்காக ஏற்ற முகத்துடன் நீளும் முகட்டுப் பட்டையால் லட்சுமி பிலானம் என்ற உயரமான மேட்டுநிலப்பகுதியின் மேற்கு எல்லை உருவாகியுள்ளது. எரிமலை வெடிப்பின் விளைவாக லட்சுமி மேட்டுநிலப்பகுதி உருவாகி அதனைச் சுற்றிலும் எல்லா பக்கங்களிலும் மலைத் தொடர் சங்கிலிகள் சூழ்ந்து காணப்படுகின்றன. இம்மலைகளுக்கு அருகில் உள்ள சமவெளிகள் உருவம் சிதைந்து காணப்படுகின்றன. சமவெளிகள் தோன்றியதற்குப் பின்னரும் கூட சில மலைப்பகுதிகள் உருவாகியிருக்கலாம் என்பது இதிலிருந்து தெரிகிறது.


</doc>
<doc id="261452" url="https://ta.wikipedia.org/wiki?curid=261452" title="மின்மினி (இதழ்)">
மின்மினி (இதழ்)

மின்மினி என்பது சென்னையிலிருந்து, தமிழில், மாணவர்களுக்காக வெளியாகும் சுற்றுச்சூழல் திங்கள் இதழ் ஆகும். இந்த இதழ், 2014ஆம் ஆண்டு பூவுலகின் நண்பர்களால் தொடங்கப் பெற்ற இதழ் ஆகும். மாணவர்களுக்குச் சுற்றுச்சூழலில் ஆர்வம், விழிப்புணர்வை ஏற்படுத்தும் வகையில் இதழ் வடிவமைக்கப் பெற்றுள்ளது. இந்த இதழ் மாணவர்களைக் கவரும் வகையிலான மொழி, வண்ண அச்சீடு ஆகியனவற்றைக் கொண்டுள்ளது.

மின்மினி இதழின் ஆசிரியர், மருத்துவர் கு. சிவராமன் ஆவார். இவ்விதழின் பொறுப்பாசிரியர் தேவிகாபுரம் சிவா ஆவார். இந்த இதழின் ஆசிரியர் குழுவில் அமிதா, டெக்சு, யாழினி, ஏ. சண்முகானந்தம், அருண் நெடுஞ்செழியன் ஆகியோர் உள்ளனர்.
மின்மினி இதழ்


</doc>
<doc id="261454" url="https://ta.wikipedia.org/wiki?curid=261454" title="நைத்திரைற்று">
நைத்திரைற்று

நைத்திரைற்று அல்லது நைட்ரைட் ("Nitrite") அயன் என்பது NO என்ற மூலக்கூற்று வாய்பாட்டை உடைய சமச்சீரான எதிரயன் ஆகும். இதன் இரு N-O பிணைப்புகளும் சமநீளமுடையவை. நைத்திரைற்று அயனின் நேர்மின்னியேற்றத்தின் மூலம் உறுதி குறைந்த காடியான நைத்திரசுக் காடி பெறப்படும்.

சோடியம் ஐதரொட்சைட்டு அல்லது சோடியம் இருகாபனேற்று நீர்க்கரைசலினுள் நைத்திரசுப் புகையைச் செலுத்துவதன் மூலம் சோடியம் நைத்திரைற்று ஆக்கப்படுகின்றது.

கரிம வேதியியலில் ஈரசோனியமாக்கல் தாக்கங்களில் நைத்திரைற்று உப்புகள் பயன்படுத்தப்படுகின்றன..

நீர்க்கரைசல் நிலையில், நைத்திரசுக் காடி ஒரு மென்காடி ஆகும்.



</doc>
<doc id="261457" url="https://ta.wikipedia.org/wiki?curid=261457" title="மிஸ் பேக்கர்">
மிஸ் பேக்கர்

மிஸ் பேக்கர் ("Miss Baker", 1957 – நவம்பர் 29, 1984), ஐக்கிய அமெரிக்காவினால் விண்வெளிக்கு அனுப்பப்பட்டு பாதுகாப்பாக பூமிக்கு திரும்பிய முதல் இரண்டு குரங்குகளில் ஒன்று. இது அணில் குரங்கு பிரிவைச் சார்ந்தது, இதனுடன் செம்முகக் குரங்கு மிஸ் ஆப்லேயும் சென்று திரும்பியது.

மே 29, 1958ல் அதிகாலை 2.39க்கு ஜுப்பிடர் விண்கலம் மூலம் மிஸ் பேக்கர், மிஸ் ஆப்லே ஆகிய குரங்குகள் 300மைல் உயரத்திற்கு எடுத்துச் செல்லப்பட்டது.

மிஸ் பாகேர் தன்னுடைய 27வது வயதில், 1984ல் சிறுநீரகத் தோல்வியால் மரணம் அடைந்தது. ஆனால் மிஸ் ஆப்லே, விண்வெளிக்கு சென்று திரும்பிய நான்கு நாட்களுக்கு பிறகு மூச்சுத்திணறல் காரணமாக இறந்தது.

அமெரிக்காவின் விண்வெளியில் விலங்குகள் திட்டம் அனைத்தும் தோல்வியில் முடிவடைந்தது, தோல்விக்கு காரணமாக மூச்சுத்திணறல், பாராசூட் விரிவடையாமை போன்றவை ஆயிற்று, ஆனால் விலங்குகள் உரிமை ஆர்வலர்களின் அழுத்தத்தின் காரணமாக சோவியத் ஒன்றியத்தின் முயற்சிகள் ஓரளவு வெற்றியைக் கொடுத்தது.

பேக்கருக்கு முன்னதாக, சோவியத் ஒன்றியம் இரண்டு நாய்களை விண்வெளியிலிருந்து பத்திரமாக மீட்டிருந்தது, சூலை 22, 1951ல் விண்வெளி துணை சுற்றுப்பாதையில் உயரத்திலிருந்து முதல் பாலூட்டிகள் வெற்றிகரமாக மீட்கப்பட்டன, அதனைத் தொடர்ந்து வேறு சில நாய்களும் மீட்கப்பட்டன.

1951ல் ஐக்கிய அமெரிக்க நாடுகள் ஏரோபி ராக்கெட் மூலம் கார்மன் கோடுகளுக்கு கீழே வரை எலி மற்றும் குரங்குகளை எடுத்து சென்று தோல்வியடைந்திருந்தது.


</doc>
<doc id="261464" url="https://ta.wikipedia.org/wiki?curid=261464" title="1715">
1715

1715 (MDCCXV) ஒரு செவ்வாய்க்கிழமையில் துவங்கிய ஒரு [[கிரிகோரியன் ஆண்டு|கிரிகோரியன்]க்சாதாரண ([[நெட்டாண்டு]] அல்ல) ஆகும். 11 நாட்கள் பின்தங்கிய பழைய [[ஜூலியன் நாட்காட்டி]]யில் இது [[சனிக்கிழமை]]யில் ஆரம்பமானது.




[[பகுப்பு:1715| ]]

</doc>
<doc id="261465" url="https://ta.wikipedia.org/wiki?curid=261465" title="மலையக கூத்தியல் கலைக் குழு">
மலையக கூத்தியல் கலைக் குழு

மலையக கூத்தியல் கலைக் குழு என்பது மலையக கூத்துக் கலைஞர்களின் ஒரு குழு ஆகும். இவர்கள் காமன் கூத்து நிகழ்த்தலுக்காக பெரிதும் அறியப்படுகிறார்கள். இவர்களது காமன் கூத்தைக் இரசித்த பேராசிரியர் மௌனகுரு, இவர்களை கிழக்குப் பல்கலைக்கழக அரங்க ஆய்வு கூடத்துக்கு அழைத்து கௌரவித்தார்.



</doc>
<doc id="261473" url="https://ta.wikipedia.org/wiki?curid=261473" title="நமதுமலையகம்.கொம்">
நமதுமலையகம்.கொம்

நமதுமலையகம்.கொம் மலையகத் தமிழர்கள் பற்றிய அரசியல், சமூக, பண்பாட்டுத் தகவல்களைப் பகிரும் ஒரு பல்லூடக வலைத்தளம் ஆகும். "மலையக தோட்டத் தொழிலாளர்கள் பற்றிய செய்திகள், கட்டுரைகள் மாற்றும் படைப்புகளை பதிவு செய்வதற்காக மலையக செயற்பாட்டாளர்களால் உருவாக்கப்பட்ட்டுள்ளது" என்று இத்தளம் பற்றி அவர்கள் கூறுகிறார்கள். இந்த வலைத்தள அறிக நிகழ்வில் தெளிவத்தை ஜோசப் கலந்து கொண்டு தலைமையுரை வழங்கினார்.



</doc>
<doc id="261478" url="https://ta.wikipedia.org/wiki?curid=261478" title="பச்சை ரத்தம் (ஆவணப் படம்)">
பச்சை ரத்தம் (ஆவணப் படம்)

பச்சை ரத்தம் என்பது இலங்கை, இந்திய தேயிலைத் தோட்ட தொழிலாளர்களின் வரலாற்றையும், வாழ்வியல், சமூக, அரசியல் சிக்கல்களையும் விபரிக்கும் ஓரு தமிழ் ஆவணப் படம் ஆகும். இதனை மனைவி மற்றும் பிற தொழிலாளர்களின் நிதி உதவியுடன் தவமுதல்வன் இயக்கி உள்ளார்.

இந்தப் படத்தைப் பார்ப்பதன் மூலம் "இரண்டு நூற்றாண்டுக்கும் மேலாக இலங்கையிலும் தமிழகத்திலும் துயருறும் தேயிலைத் தோட்டத் தொழிலாளர்களின் கண்ணீரை உணர முடியும்." என்று ‘நிழல்’ திருநாவுக்கரசு கூறுகிறார்.



</doc>
<doc id="261481" url="https://ta.wikipedia.org/wiki?curid=261481" title="செருமேனேட்டு">
செருமேனேட்டு

வேதியியலில் செருமேனேட்டு "(germinate)" என்பது செருமேனியத்தின் ஆக்சி எதிர்மின் அயனியைக் கொண்டிருக்கும் ஒரு சேர்மம்|சேர்மத்தைக்]] குறிக்கும். இத்தகையச் சேர்மங்களுக்குப் பெயரிடும் போது செருமனேட்டை பின்னொட்டாகச் சேர்த்து பெயரிடுவார்கள். அதாவது மையத்தில் செருமேனியம் அணுவைப் பெற்றுள்ள ஒரு பல்லணு எதிர்மின் அயனியாக அச்சேர்மம் கருதப்படும். உதாரணம்: பொட்டாசியம் அறுபுளோரோ செருமனேட்டு, KGeF.

சிலிக்கனைப் போலவே செருமேனியமும் நான்முக {GeO} அலகுகள் கொண்ட பல சேர்மங்களை உருவாக்குகிறது. ஆனாலும் 5 மற்றும் 6 ஒருங்கிணப்பு முறைமைகளையும் வெளிப்படுத்துகிறது. சிலிக்கேட்டுகள் மற்றும் அலுமினோ சிலிக்கேட்டுகள் வரிசைகளை ஒத்த எல்லா வகையான வரிசைச் சேர்மங்களையும் உருவாக்கவும் இதனால் முடிகிறது. உதாரணமாக MgGeO ஒலிவைன் மற்றும் சிபினல் வடிவச் சேர்மங்கள் CaGeO (பெரோவ்சிகைட்டு அமைப்பு), BeGeO (பீனாகைட்டு அமைப்பு) ஆகியவை சிலிக்கேட்டுகளின் அமைப்புகளுடன் ஒன்றுபடுகின்றன. BaGeO 4 மற்றும் 6 ஒருங்கிணைப்பு முறைமை செருமேனியத்தைக் கொண்ட சிக்கல் அமைப்பைப் பெற்றுள்ளது. புவி அறிவியலில் செருமனேட்டுகள் முக்கியமான சேர்மங்களாகக் கருதப்படுகின்றன. சிலிக்கேட்டுகளின் அமைப்புகளை ஒத்த அமைப்புகளை இவை பெற்று இருப்பதால் புவியின் மூடகத்தில் கிடைக்கக் கூடிய சிலிக்கேட்டு கனிமங்களின் பண்புகள் பற்றிய ஆய்வுக்கு ஒத்தவரிசைச் சேர்மங்களாக இவற்றைப் பயன்படுத்த முடிகிறது. உதாரணமாக MnGeO இது பைரோக்சின் வகை அமைப்பைக் கொண்டு MgSiO கனிமத்திற்கு இணையாக உள்ளது. புவியின் மூடகத்தில் மக்னீசியம் சிலிக்கேட்டு ஒரு முக்கியமான கனிமம் என்பது குறிப்பிடத் தக்கது

கார உலோக ஆர்த்தோசெருமேனேட்டுகள், MGeO வெவ்வேறான GeO அயனிகளைக் கொண்டு அமிலக் கரைசல்களாக உருவாகின்றன. இவற்றில் GeO(OH), GeO(OH) மற்றும் [(Ge(OH))(OH)]. அயனிகள் காணப்படுகின்றன. நடுவுநிலை செருமேனியம் ஈராக்சைடு கரைசல்கள் Ge(OH) அயனிகளைக் கொண்டிருக்கின்றன. ஆனால் இவற்றில் GeO(OH), GeO(OH) முதலான உயர் pH மதிப்பு கொண்ட செருமேனேட்டு அயனிகள் காணப்படுகின்றன. 

1990 களில்
நுண்துளை செருமேனேட்டுகள் முதன் முதலில் தயாரிக்கப்பட்டன. நீர்வெப்பத் தொகுப்பு முறை ஒரு பொதுவான தயாரிப்பு முறையாகப் பின்பற்றப்பட்டது. இம்முறையில் கரிம அமீன்கள். வார்ப்புருக்களாகப் (அமைப்பைக் கண்டறியும் முகவர்கள்) பயன்படுத்தப்பட்டன. சேர்மத்தில் மிகையான ஆக்சைடு அயனிகள் இருப்பதால் இக்கட்டமைப்புகளின் எதிர்மின் சுமை, செருமேனியம் 5 மற்றும் 6 என்ற உயர் அணைவு எண்களில் காணப்பட வழிவகுக்கிறது. எதிர்மின் சுமையானது அமீன்களின் நேர்மின் சுமையால் சமப்படுத்தப்படுகின்றன. 

செருமேனியத்தின் 4,5 அல்லது 6 ஒருங்கிணப்பு முறைமைகள், {SiO} நான்முக அலகில் உள்ள Si-O பிணைப்புடன் ஒப்பிடுகையில் {GeO} நான்முக அலகில் இருப்பது போன்ற மிகநீண்ட Ge-O பிணைப்பு மற்றும் நான்முகத்தின் மூலைகளைப் பகிர்ந்து கொள்ளும் குறுகிய Ge-O-Ge பிணைப்புக் கோணம் ஆகியனவற்றுடன் கூடுதலாக வழக்கத்திற்கு மாறான கட்டமைப்புகளையும் செருமேனேட்டு அனுமதிக்கின்றது A zeolite reported in 2005. 
2005 இல் 30 உறுப்பு வளையத் தடங்கள் ஒன்றோடு ஒன்று இணைந்து காணப்படும் ஒரு சியோலைட்டு 18.6 X 26.2 Å என்ற பெரிய நுண்துளை அளவுகளுடன் கண்டறியப்பட்டது. இயற்கையாகத் தோன்றும் பவுசாசைட்டு கனிமத்தில் 12 உறுப்பு வளையத் தடங்களே காணப்படுகின்றன). சிலிக்கன் மற்றும் செருமேனியம் தனிமங்கள் இணைந்த சிலிக்கோசெருமேனேட்டு, அலுமினியம் மற்றும் செருமேனியம் தனிமங்கள் இணைந்த அலுமினோசெருமேனேட்டு, சிர்க்கோனியம் மற்றும் செருமேனியம் தனிமங்கள் இணைந்த சிர்க்கோனோசெருமேனேட்டு கட்டமைப்பு சியோலைட்டுகளும் அறியப்படுகின்றன. 



</doc>
<doc id="261483" url="https://ta.wikipedia.org/wiki?curid=261483" title="சாப்பாட்டறை">
சாப்பாட்டறை

சாப்பாட்டறை அல்லது உணவறை ("dining room") என்பது வீடுகளில் அல்லது பிற தொடர்பான கட்டிடங்களில் உணவு உட்கொள்வதற்காக வடிவமைக்கப்படும் அறை ஆகும். எல்லா வீடுகளிலும் சாப்பாட்டுக்குத் தனியான அறை இருப்பதில்லை. சில வீடுகளில் சாப்பாட்டு மேசைக்கான இடம் ஒதுக்கப்பட்டிருப்பது உண்டு. பெரிய வீடுகளில் தனியான சாப்பாட்டறை இருக்கும். 

தற்கால வடிவமைப்பு முறைகளின்படி சாப்பாட்டறை வரவேற்பறை அல்லது இருக்கையறையோடு ஒட்டியதாக அல்லது அவற்றுக்கு அருகில் அமைந்திருக்கும். பயன்பாட்டு வசதிக்காக சமையலறையையும் சாப்பாட்டறையுடன் தொடர்புடையதாக அதற்கு அருகில் அமைப்பது வழக்கம். சில சாப்பாடறைகளுக்குத் தொடர்பாக கைகழுவதற்குத் தனியான இடமும், கழிப்பறையும் இருப்பதுண்டு.

சாப்பாட்டறையின் அளவு பொதுவாக சாப்பாட்டு மேசையின் அளவில் தங்கியிருக்கும். ஒரேநேரத்தில் இருந்து சாப்பிடவேண்டியவர்களின் எண்ணிக்கையின் அளவுக்கு ஏற்பவே சாப்பாட்டு மேசையின் அளவு அமையும்.


</doc>
<doc id="261488" url="https://ta.wikipedia.org/wiki?curid=261488" title="வைசாலி வட்டம்">
வைசாலி வட்டம்

வைசாலி வட்டம் (वैशाली प्रखण्ड), பீகாரிலுள்ள வைசாலி மாவட்டத்தின் 14 வட்டங்களில் ஒன்றாகும்.

இந்த வட்டத்தில் உள்ள ஊராட்சிகள்



</doc>
<doc id="261489" url="https://ta.wikipedia.org/wiki?curid=261489" title="செருமேனைடு">
செருமேனைடு

செருமேனைடு "(germanide)" என்பது செருமானியமும் மின்னேர் தனிமம் ஒன்றும் இணைந்த ஓர் இரட்டைச் சேர்மம் ஆகும். செருமேனைடு வரிசைச் சேர்மங்கள் யாவும் அதனுடன் தொடர்புடைய சிலிசைடுகளுடன் இணைவதற்கு வழக்கமாக பின்பற்றும் இணைதிறன் விதிகளைப் பின்பற்றுவதில்லை. கார உலோகங்கள் மற்றும் காரமண் உலோகங்களின் செருமேனைடுகள் அமிலம் மற்றும் தண்ணீரால் உடனடியாகச் சிதைக்கப்பட்டு செருமேனியம் ஐட்ரைடுகளைத் தருகின்றன. பெரும்பாலான தாண்டல் உலோகங்களின் செருமேனைடுகள் அமிலங்கள் மற்றும் காரங்களின் செயல்பாட்டைத் தடுக்கின்றன. பகுதிப் பொருட்களை உருகுதல் அல்லது அழுத்தத்துடன் வெப்பப்படுத்தல் முறைகளின் மூலம் செருமேனைடுகள் உற்பத்தி செய்யப்படுகின்றன. 


</doc>
<doc id="261503" url="https://ta.wikipedia.org/wiki?curid=261503" title="துகோசி ராவ் ஓல்கர்">
துகோசி ராவ் ஓல்கர்

துகோசி ராவ் ஓல்கர் (1723 – 15 ஆகத்து 1797), ஓல்கர் வம்சத்தைச் சார்ந்தவரும் இந்தூர் அரசை மன்னர் ஆவார். (ஆட்சி. 1795–1797). இவர் தனுசி ஓல்கருடைய இரண்டாவது மகனாவார். இவருக்கு இரு மனைவிகளும், இரண்டாம் மல்கர் ராவ், காசிராவ், விதோசிராவ் மற்றும் யசுவந்த்ராவ் என நான்கு மகன்களும் இருந்தனர்.

அகில்யாபாய் ஓல்கரின் மறைவிற்குப் பிறகு துகோசி ராவ் ஓல்கர், ஆட்சிக்கு வந்தார். இவர் மூன்றாவது ஆட்சியாளர் ஆவார். மிகக்குறுகிய காலமாக 1795 முதல் 1797 வரை ஆட்சி புரிந்தார்.


</doc>
<doc id="261504" url="https://ta.wikipedia.org/wiki?curid=261504" title="செருமேனியம் இருகுளோரைடு">
செருமேனியம் இருகுளோரைடு

செருமேனியம் இருகுளோரைடு "(Germanium dichloride)" என்பது GeCl என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமாகும். செருமேனியம் மற்றும் குளோரின் தனிமங்கள் சேர்ந்து உருவாகும் இச்சேர்மத்தில் செருமேனியம் +2 ஆக்சிசனேற்ற நிலையில் காணப்படுகிறது.

செருமேனியம் நாற்குளோரைடை , செருமேணியம் உலோகத்தின் மீது 650 செல்சியசு வெப்பநிலையில் செலுத்தும் போது திண்ம செருமேனியம் இருகுளோரைடு உண்டாகிறது

குளோரோ செருமேன் , GeH3Cl 70 செல்சியசு வெப்பநிலையில் சிதைவடைந்தும் செருமேனியம் இருகுளோரைடு உண்டாகிறது

செருமேனியம் இருகுளோரைடு நீராற்பகுப்பு அடைந்து மஞ்சள் நிறமான செருமேனியம்(II) ஐதராக்சைடு உருவாகிறது. இதை இலேசாக சூடாக்கும் போது பழுப்புநிறமான செருமேனியம் ஓராக்சைடு உண்டாகிறது.:

ஐதரோ குளோரிக் அமிலத்தில் கரைக்கப்பட்ட செருமேனியம் இருகுளோரைடு கரைசல் வலிமையான ஆக்சிசன் ஒடுக்கியாகச் செயல்படுகிறது. குளோரைடு அயனியுடன் வினைபுரியும் போது பட்டைக்கூம்பு GeCl அயனியைக் கொண்டுள்ள அயனிச்சேர்மங்கள் உருவாகின்றன. உதாரணமாக ருபீடியம் மற்றும் சீசியம் குளோரைடு சேர்மங்கள் உருத்திரிந்த பெரோவ்சிகைட்டு அமைப்பிலுள்ள RbGeCl சேர்மத்தைக் கொடுக்கிறது

மூலக்கூற்று நிலை செருமேனியம் இருகுளோரைடு பெரும்பாலும் இருகுளோரோசெருமைலீன் என்று அழைக்கப்படுகிறது. இது கார்பீனை ஒத்திருக்கிறது. வாயுநிலை GeCl2 சேர்மம் வளைந்த மூலக்கூறு அமைப்பைக் கொண்டுள்ளதாக வலுவளவு ஓட்டு இலத்திரன் சோடிகளின் தள்ளுகைக் கொள்கை ஊகிக்கிறது. ஈராக்சேன் அல்லது டையாக்சேன் அணைவுச் சேர்மம் வேதிவினைக்குத் தேவையான மூலக்கூற்று நிலை செருமேனியம் இருகுளோரைடினை வழங்கும் மூலமாக இருக்கிறது. GeCl2 அதிக வினைத்திறன் மிக்கதாகவும் பலவகையான வேதிப் பிணைப்புகளில் உட்புகும் தன்மையும் கொண்டு செயல்படுகிறது.

மூலக்கூற்று நிலை செருமேனியம் இருகுளோரைடு பெரும்பாலும் இருகுளோரோசெருமைலீன் என்று அழைக்கப்படுகிறது. இது கார்பீனை ஒத்திருக்கிறது. வாயுநிலை GeCl சேர்மம் வளைந்த மூலக்கூறு அமைப்பைக் கொண்டுள்ளதாக வலுவளவு ஓட்டு இலத்திரன் சோடிகளின் தள்ளுகைக் கொள்கை ஊகிக்கிறது. ஈராக்சேன் அல்லது டையாக்சேன் அணைவுச் சேர்மம் வேதிவினைக்குத் தேவையான மூலக்கூற்று நிலை செருமேனியம் இருகுளோரைடினை வழங்கும் மூலமாக இருக்கிறது. GeCl2 அதிக வினைத்திறன் மிக்கதாகவும் பலவகையான திப் பிணைப்புகளில் உட்புகும் தன்மையும் கொண்டு செயல்படுகிறது


</doc>
<doc id="261506" url="https://ta.wikipedia.org/wiki?curid=261506" title="புளூட்டோ (தொன்மவியல்)">
புளூட்டோ (தொன்மவியல்)

புளூட்டோ (Pluto) என்பவர் உரோமத் தொன்மவியலில் காணப்படும் ஒரு கடவுள் ஆவார். இவர் பாதாள உலகத்திற்கான கடவுள் ஆவார். கிரேக்கத் தொன்மவியலில் இவருக்கு ஒப்பானவர் ஹேடிஸ் ஆவார். மரணித்தவர்கள், பணக்காரர்கள் மற்றும் நம்பிக்கை இழந்தவர்களின் கடவுளும் இவரே ஆவார். பாதள உலகத்தில் இருந்தே தங்கமும் வைரமும் கிடைப்பதனால் இவர் பணக்காரர்களின் கடவுளாகப் போற்றப்படுகின்றார். இவரது பாதாள உலகின் வாயிலில் செர்பெரஸ் எனும் நாய் காணப்படுகின்றது. இது பாதாள உலகத்தினுள் எவரையும் தப்பவோ அல்லது உள்நுழையவோ விடாமல் பாதுகாக்கின்றது.



</doc>
<doc id="261514" url="https://ta.wikipedia.org/wiki?curid=261514" title="நைத்திரைடு">
நைத்திரைடு

வேதியியலில், நைத்திரைடு ("Nitride") அயன் என்பது N என்ற மூலக்கூற்று வாய்பாட்டை உடைய ஓர் எதிரயன் ஆகும். இதில் நைதரசன் அணுவின் ஒட்சியேற்ற எண் -III ஆகும்.

நைத்திரைடு அயனைக் நீர்க்கரைசல் நிலையில் பெற முடிவதில்லை. இது மூல வலிமை மிகவும் கூடிய அயனாதலால், நீரிலிருந்து H அயனைப் பெற்று, நேர்மின்னியேற்றம் அடைந்து விடும்.

கார மாழைகளின் நைத்திரைடுகளுள் இலித்தியம் நைத்திரைட்டை (LiN) மட்டுமே இலித்தியத்தை நைதரசன் வளிமத்தில் எரிப்பதன் மூலம் பெறமுடியும். ஏனைய கார மாழைகளை இவ்வாறு எரித்து, அவற்றின் நைத்திரைடுகளைப் பெறமுடியாது. ஆயினும், சோடியம் நைத்திரைடு, பொற்றாசியம் நைத்திரைடு ஆகியவற்றை ஆய்வுக்கூடத்தில் ஆக்கமுடியும். காரமண் மாழைகள் அனைத்தும் நைதரசன் வளிமத்தில் எரிக்கும்போது, அவற்றின் நைத்திரைடுகளைத் தரக்கூடியவை. காரமண் மாழைகளின் நைத்திரைடுகள் MN என்ற பொதுவடிவில் அமைந்திருக்கும்.

போரன் நைத்திரைடு வேறுபட்ட பல வடிவங்களில் காணப்படுகின்றது. சிலிக்கன், பொசுபரசு ஆகிய தனிமங்களின் நைத்திரைடுகளும் கண்டறியப்பட்டுள்ளன. அலுமினியம், காலியம், இந்தியம் ஆகிய மூலகங்களின் நைத்திரைடுகள் வைரம் போன்ற கட்டமைப்பை உடையவை.



</doc>
<doc id="261519" url="https://ta.wikipedia.org/wiki?curid=261519" title="பகவான்பூர் வட்டம், வைசாலி மாவட்டம்">
பகவான்பூர் வட்டம், வைசாலி மாவட்டம்

பகவான்பூர் வட்டம் (भगवानपुर प्रखण्ड), பீகாரிலுள்ள வைசாலி மாவட்டத்தின் 14 வட்டங்களில் ஒன்று.

இந்த வட்டத்தில் உள்ள ஊராட்சிகள்


</doc>
<doc id="261520" url="https://ta.wikipedia.org/wiki?curid=261520" title="பகவான்பூர் வட்டம்">
பகவான்பூர் வட்டம்

பகவான்பூர் வட்டம் என்ற பெயரில் இந்தியாவில் நான்கு வட்டங்கள் உள்ளன.



</doc>
<doc id="261521" url="https://ta.wikipedia.org/wiki?curid=261521" title="சண்முகம் ஜெயக்குமார்">
சண்முகம் ஜெயக்குமார்

பேராசிரியர் சண்முகம் ஜெயக்குமார் ("Shunmugam Jayakumar", பிறப்பு: 12 ஆகத்து 1939), முன்னாள் சிங்கப்பூர் அரசியல்வாதியும், வழக்கறிஞரும், தூதுவரும் ஆவார். இவர் இந்திய மரபுவழித் தமிழர் ஆவார். ஆளும் மக்கள் செயல் கட்சியின் முன்னாள் உறுப்பினரான இவர் சிங்கப்பூரின் மூத்த அமைச்சர், தேசியப் பாதுகாப்புக்கான ஒருங்கிணைப்பு அமைச்சர், துணைப் பிரதமர், வெளியுறவுத் துறை அமைச்சர், உட்துறை அமைச்சர், சட்ட அமைச்சர் தொழிலமைச்சர் ஆகிய அமைச்சரவைப் பதவிகளை வகித்தவர். பெடோக் தொகுதி நாடாளுமன்ற உறுப்பினராக இருந்தவர். 2011 மே மாதத்தில் இவர் அரசியலில் இருந்து ஓய்வு பெற்றார். தற்போது இவர் சிங்கப்பூர் தேசியப் பல்கலைக்கழகத்தின் சட்டப் பீடத்தின் ஆலோசனை சபைத் தலைவராகவும், அப்பல்கலைக்கழகத்தின் பன்னாட்டுச் சட்டப் பேரவையின் காப்பாளராகவும் பணியாற்றுகிறார்.



</doc>
<doc id="261527" url="https://ta.wikipedia.org/wiki?curid=261527" title="இருகுளோரின் ஏழாக்சைடு">
இருகுளோரின் ஏழாக்சைடு

இருகுளோரின் ஏழாக்சைடு ("dichlorine heptoxide", டைகுளோரின் எப்டாக்சைடு) என்பது ClO என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமாகும். இது பெர்குளோரிக் அமிலத்தின் நீரிலியாகும். பாசுபரசு ஐந்தாக்சைடு முன்னிலையில் பெர்குளோரிக் அமிலத்தை கவனமாகக் காய்ச்சி வடித்து இருகுளோரின் ஏழாக்சைடைத் தயாரிக்கலாம்.:

இறுதி விளை பொருள் கலவையில் இருந்து இச்சேர்மத்தை வடித்துப் பிரிக்கலாம். 

குளோரின் மற்றும் ஓசோன் கலந்த கலவையை ஒளியூட்டுவதாலும் இருகுளோரின் ஏழாக்சைடு தயாரிக்க முடியும். பின்னர் இது மெல்ல நீராற்பகுப்பு அடைந்து பெர்குளோரிக் அமிலமாக மீள்கிறது. நீரிலியாக இருக்கும் போது பெர்குளோரிக் அமிலமும் ஒரு நச்சாகவே இருக்கிறது.

இருகுளோரின் ஏழாக்சைடு ஒரு வெப்பங்கொள் மூலக்கூறாகும். அதாவது உள்ளார்ந்த முறையில் இது நிலைப்புத் தன்மை அற்றதாகக் காணப்படுகிறது.

Cl2O7 வளைந்த Cl-O-Cl மூலக்கூறு அமைப்புடன் பிணைப்புக் கோணம் 118.6° அளவைக் கொண்டு C2 சீரொழுங்குள்ள மூலக்கூறு அமைப்புடன் காணப்படுகிறது. விளிம்பு நிலை Cl-O பிணைப்புகளின் நீளம் 1.709 Å ஆகவும் மற்றும் Cl=O பிணைப்பின் பிணைப்பு நீளம் 1.405 Å ஆகவும் உள்ளது. இச்சேர்மத்தில் சகப்பிணைப்பு இருந்தபோதிலும் குளோரின் அதனுடைய அதிகபட்ச ஆக்சிசனேற்ற நிலை எண் +7 இல் காணப்படுகிறது.

 கார்பன் நாற்குளோரைடு கரைசலில் உள்ள முதல்நிலை மற்றும் இரண்டாம்நிலை அமீன்களுடன் இருகுளோரின் ஏழாக்சைடு வினைபுரிந்து N- பெர்குளோரைல்களைக் கொடுக்கிறது.: 

ஆல்க்கீன்களுடனும் வினைபுரிந்து ஆல்க்கைல் பெர்குளோரேட்டுகளைத் தருகிறது. உதாரணமாக இது கார்பன் நாற்குளோரைடில் உள்ள புரோப்பீனுடன் வினைபுரிந்து ஐசோபுரோபைல் பெர்குளோரேட்டு மற்றும் 1-குளோரோ-2-புரோபைல் பெர்குளோரேட்டுகளைத் தருகிறது.
இருகுளோரின் ஏழாக்சைடு ஓரு வலிமையான அமில ஆக்சைடாகும். கரைசலில் இது பெர்குளோரிக் அமிலத்துடன் சமநிலை கொண்டுள்ள சேர்மமாக உருவாகிறது. 

அதிக நிலைப்புத் தன்மை கொண்ட சேர்மமாக இருந்தபோதிலும் இருகுளோரின் ஏழாக்சைடு ஒரு வலிமையான ஆக்சிசனேற்றியாகவும் தீச்சுவாலை அல்லது சிறு அதிர்வு அல்லது அயோடினுடன் தொடர்பு ஆகியவற்றால் வெடிக்கும் தன்மையைப் பெறுகிறது. பிற குளோரின் ஆக்சைடுகளைவிட குறைவாகவே ஆக்சிசனேற்றம் அடைவதால், இது கந்தகம், பாசுபரசு அல்லது காகிதம் ஆகியவை ஈரமாக இருக்கும் போது அவற்றைப் பாதிப்பதில்லை. குளோரின் மனிதனுக்கு உண்டாக்கும் தீங்குகள் அனைத்தையும் இதுவும் உண்டாக்குகிறது. எனவே குளோரினுக்கு எடுக்க வேண்டிய பாதுகாப்பு நடவடிக்கைகள் அனைத்தும் இதற்கும் அவசியாமாகும்.


</doc>
<doc id="261528" url="https://ta.wikipedia.org/wiki?curid=261528" title="சேகராக்லா வட்டம்">
சேகராக்லா வட்டம்

சேகராக்லா வட்டம் (चेहराकला प्रखण्ड), பீகாரிலுள்ள வைசாலி மாவட்டத்தின் 14 வட்டங்களில் ஒன்றாகும்.

இந்த வட்டத்தில் உள்ள ஊராட்சிகள்


</doc>
<doc id="261531" url="https://ta.wikipedia.org/wiki?curid=261531" title="கைத்தல் மாவட்டம்">
கைத்தல் மாவட்டம்

கைத்தல் மாவட்டம், இந்திய மாநிலமான அரியானாவில் உள்ளது..

இந்த மாவட்டத்தில் உள்ள கிராமங்களின் பெயர்களை கீழே காண்க.


</doc>
<doc id="261533" url="https://ta.wikipedia.org/wiki?curid=261533" title="தரவு அறிவியல்">
தரவு அறிவியல்

தரவு அறிவியல் ("data science") என்பது கூடிய அளவில் உள்ள கட்டமைக்கப்பட்ட அல்லது கட்டமைக்கப்படாத தரவுகளை ஒருங்கிணைத்து அவற்றிலிருந்து அறிவைப் பிரித்தெடுக்கும் முறையாகும். இது தரவுச் செயலாக்கம், முன்னறிவிக்கும் பகுப்பாய்வு ஆகிய துறைகளின் தொடர்ச்சியாகும். இது அறிவுக்கண்டுபிடிப்பும் தரவுச் செயலாக்கமும் என்ற வகையைச் சார்ந்ததாகும். கூடிய அளவிலான தகவல்களை ஒருங்கிணைத்துத் தரம் பிரித்து அவற்றிலிருந்து தரவுகளைப் பிரித்தெடுக்கும் வழிமுறைகளைத் தருவது தரவு அறிவியல் ஆகும்.

தரவு அறிவியல் கணிதம், புள்ளியியல், கணினி அறிவியல், தரவுச் செயலாக்கம் போன்ற பல்வேறு துறைகளிலிருந்து கோட்பாடுகளையும், தொழினுட்பங்களையும் பயன்படுத்துகிறது. தரவு அறிவியலின் ஒரு முக்கியமான பிரிவு பெரிய தரவு ஆகும்.

உழவு, சந்தைப்படுத்தலை மேம்படுத்தல், மோசடிகளைக் கண்டுபிடித்தல் போன்ற சிக்கல்களை ஆராய, தரவுத் தயார்ப்படுத்துதல், புள்ளியியல், இயந்திரக் கற்றல் போன்ற துறைகளைத் தரவு அறிவியல் பயன்படுத்துகிறது.

தரவு விஞ்ஞானிகள் தங்களின் திறனைப் பயன்படுத்தி தரவு மூலத்தை கண்டுபிடித்து விளக்கவும், வன்பொருள், மென்பொருள் மற்றும் அலைவரிசை தடைகள் இருந்தபோதிலும் அதிக அளவிலான தரவுகளை நிர்வகிக்கவும், தரவுகளுக்கான ஆதாரங்களை இணைக்கவும், தரவுகளின் நிலைத்தன்மையை உறுதிப்படுத்தவும், தரவுகளை புரிந்து கொள்வதற்க்கு உதவியாக காட்சிப்படங்களை உருவாக்கவும், தரவுகளைப் பயன்படுத்தி கணித மாதிரிகளை கட்டமைக்கவும் மற்றும் தரவுகளைப்பற்றிய கண்டுபிடிப்புகளை வெளிப்படுத்தவும் செய்கிறார்கள்.


</doc>
<doc id="261536" url="https://ta.wikipedia.org/wiki?curid=261536" title="1714">
1714

1714 (MDCCXIV) ஒரு திங்கட்கிழமையில் துவங்கிய ஒரு கிரிகோரியன் சாதாரண ஆண்டு (நெட்டாண்டு அல்ல) ஆகும். 11 நாட்கள் பின்தங்கிய பழைய ஜூலியன் நாட்காட்டியில் இது வெள்ளிக்கிழமையில் ஆரம்பமானது.




</doc>
<doc id="261552" url="https://ta.wikipedia.org/wiki?curid=261552" title="சந்திரனில் முகம்">
சந்திரனில் முகம்

சந்திரனில் முகம் "( Face on Moon)" என்பது சந்திரனின் தென் துருவத்தில் உள்ள ஒரு பகுதியைக் குறிக்கிறது. 81.9° தெற்கு அட்சரேகை மற்றும் 39.27° கிழக்கு தீர்க்கரேகை என்ற ஆள்கூறுகளில் இப்பகுதி காணப்படுகிறது. முகத்தை அடையாளம் காணும் தொழில் நுட்பங்களைப் பயன்படுத்தி ஒரு கணிணி மூலம் லூனார் தரைப்பட சுற்றுக்கலம் அனுப்பிய படங்களில் இருந்து தன்னிச்சையாக இப்பகுதி ஒரு முகமாக அடையாளம் காணப்பட்டது. டோக்கியோவில் நடைபெற்ற சர்வதேச விண்வெளிப் பயன்பாடுகள் போட்டி 2013 இன் ஒரு பகுதியான விருது வெல்லும் திட்டத்தில் இது நிகழ்ந்தது.

இந்த வகையான ஒளியியல் தோற்ற மயக்கத்திற்குப் பெயர் உருவகம் என்று கூறலாம். சந்திரனில் முகம் இதற்குச் சரியான எடுத்துக்காட்டாகும்.




</doc>
<doc id="261554" url="https://ta.wikipedia.org/wiki?curid=261554" title="மாகே கலங்கரை விளக்கம்">
மாகே கலங்கரை விளக்கம்

மாகி கலங்கரை விளக்கம் (Mahe lighthouse) மையாழி ஆற்றின் நுழைவாயிலில் அமைந்து உள்ளது. இதன் உயரம் 13 மீட்டர் வட்ட உருளை கோபுர வடிவம் கொண்டது ஆகும். இந்திய அரசாங்கத்தின் கப்பல் கட்டுமானத்துறைக்குக் கீழ் செயல் பட்டு வருகிறது. இதன் பிம்பம்திறன் 30 மீட்டர். ஒவ்வொரு 10 நொடிக்கும் 2 வெள்ளை ஒளியை வெளிப்படுத்தும் 


</doc>
<doc id="261560" url="https://ta.wikipedia.org/wiki?curid=261560" title="ஆம்பல் மலர்">
ஆம்பல் மலர்

ஆம்பல் நீர்கொடியில் பூக்கும் பூக்களில் ஒன்று. அல்லி வேறு வகையான நீர்ப்பூ. அல்லி பற்றிச் சங்கப்பாடல்கள் தரும் செய்திகள் வேறு. ஆம்பல் பற்றிச் சங்கப்பாடல்கள் தரும் செய்திகள் வேறு. இவற்றை ஒப்பிட்டுப் பார்த்து இரண்டும் வெவ்வேறு மலர்கள் என்பதை அறியலாம்.


</doc>
<doc id="261569" url="https://ta.wikipedia.org/wiki?curid=261569" title="தருமபுரி மாவட்டத்திலுள்ள கல்வி நிலையங்கள்">
தருமபுரி மாவட்டத்திலுள்ள கல்வி நிலையங்கள்

தமிழகத்தின் 32 மாவட்டங்களில் ஒன்றான தருமபுரி மாவட்டத்திலுள்ள கல்வி நிலையங்கள் கீழே பட்டியலிடப்பட்டுள்ளன.






</doc>
<doc id="261583" url="https://ta.wikipedia.org/wiki?curid=261583" title="இலித்தியம் அமைடு">
இலித்தியம் அமைடு

இலித்தியம் அமைடு "(Lithium amide)" என்பது Li+NH, என்ற வேதி வாய்ப்பாடு கொண்ட கனிம வேதியல் சேர்மமாகும். இலித்தியம் நேர்மின் அயனியும் அதனுடைய இணை காரமான அமோனியமும் சேர்ந்து இச்சேர்மம் உருவாகிறது. வெள்ளை நிறத்தில் நான்முக படிகவமைப்புடன் இச்சேர்மம் காணப்படுகிறது.

எதிர்மின்மம் சார்ந்த இணை காரங்களின் அமீன்கள் அமைடுகள் என்றழைக்கப்படுகின்றன. எனவே இலித்தியம் அமைடுகள் என்பதை அமீன்களின் இலித்தியம் உப்புகள் என்றும் அழைக்கலாம். உதாரணம்; LiNR. இலித்தியம் அமைடுக்கு ஒரு உதாரணமாகக் கூறப்படும் இலித்தியம் இருசமபுரோபைலமைடு பொதுவாக, பரவலாகப் பயன்படுத்தப்படுகிறது.

இலித்தியம் உலோகத்தை திரவ அமோனியாவுடன் சேர்ப்பதால் இலித்தியம் அமைடு உருவாகிறது.

இங்ஙனமே, அமோனியாவிற்குப் பதிலாகத் தேவையான உகந்த அமீனை பதிலிட்டு இலித்தியம் அமைடுகள் பொதுவாகத் தயாரிக்கப்படுகின்றன. 

இலித்தியம் அமைடுகள் பொதுவாக அதிக வினைத்திறன் மிக்க காரங்களாகச் செயல்படுகின்றன. இலித்தியம் அமைடில் உள்ள நைட்ரசன் அணுவை தடை செய்யாமல் இருக்கும்வரை இவைகளால் மின்னணு மிகுபொருட்களாகவும் செயல்பட முடியும்.

2,2,6,6- நான்குமெத்தில்பிப்பெரிடினின் இலித்தியம் உப்பு நாற்படியாக படிகமாக்கப்பட்டுள்ளது. 

மறுபுறத்தில் இலித்தியம் வழிபொருள் இரு-(1-பினைல் எத்தில்) அமைன் முப்படியாக படிகமாக்கப்பட்டுள்ளது.

உலோக ஆல்காக்சைடுகளின் கலப்பு சில்படிமங்கள் மற்றும் அமைடுகள் ஆகியவற்றையும் உருவாக்க முடியும். இவை மீவீரிய காரங்களுடன் தொடர்புடையவையாக கருதப்படுகின்றன. உலோக ஆல்காக்சைடுகள் மற்றும் ஆல்கைல்கள் இவற்றின் கல்வையே மீவீரிய காரங்கள் எனப்படுகின்றன. அமைடில் உள்ள நைட்ரசன் அணு இலித்தியத்துடன் சிக்மா பிணைப்பாகவும், தனித்த இரட்டை நைட்ரசன் அணுக்கள் வேறொரு உலோக மையத்துடனும் பிணையுமெனில் வளைய சில்படிமங்கள் தோன்றுகின்றன.

பியூட்டைல் இலித்தியம் போன்ற பிற கரிம இலித்தியம் சேர்மங்கள் உயர்வரிசை தொகுப்பினங்கள் வழியாக செயல்படுகின்றன.




</doc>
<doc id="261584" url="https://ta.wikipedia.org/wiki?curid=261584" title="வாழறை">
வாழறை

வாழறை (Living room) என்பது வீடுகளில் குடும்பத்தினைர் இருந்து அளவளாவுவதற்கும், இளைப்பாறுவதற்குமான ஒரு அறை ஆகும். இதை இருக்கையறை என்றும் அழைப்பதுண்டு. தனியான வரவேற்பறை இல்லாத வீடுகளில் வாழறையே வரவேற்பறையாகவும் செயற்படுவதுண்டு. பெரும்பாலான வீடுகளில், குறிப்பாக இது வரவேற்பறையாகவும் தொழிற்படும் வேளைகளில், வாழறை வீட்டு வாயிலுக்கு அண்மையில் காணப்படும். வீடுகளில் வாழறை என்பது ஒரு மேனாட்டுக் கருத்துரு. ஆனாலும், தற்காலத்தில் உலகத்தின் பல பகுதிகளிலும் கட்டப்படும் வீடுகளில் வாழறைகள் முக்கியமான பகுதியாகக் காணப்படுகின்றன. 

வாழறை ஒன்றில் சொகுசிருக்கைகள், நாற்காலிகள், நடு மேசைகள், புத்தக அலுமாரி, தளமின்விளக்குகள், தளவிரிப்புக்கள், மற்றும் வேறு பல தளவாடங்களும் காணப்படலாம். அறை வெப்பமாக்கலுக்கான நவீன முறைகள் புழக்கத்துக்கு வருமுன்னர் பல குளிர் நாடுகளில் குளிர்காய்வதற்கான கணப்பு ஒரு வாழறையின் ஒரு முக்கியமான கூறாக இருந்தது.


</doc>
<doc id="261586" url="https://ta.wikipedia.org/wiki?curid=261586" title="இலித்தியம் சல்பைடு">
இலித்தியம் சல்பைடு

இலித்தியம் சல்பைடு (Lithium sulfide) என்பது LiS. என்ற மூலக்கூற்று வாய்ப்பாடு கொண்ட கனிம வேதியல் சேர்மமாகும். புளோரைட்டு எதிர் நோக்குருவில் இது படிமகாகிறது என்றும் (Li)2S. அயனிகளால் ஆனதொரு உப்பு என்றும் இச்சேர்மம் விவரிக்கப்படுகிறது. மஞ்சள் நிறத் திண்மமாகவும் வெண்மை நிறத்தில் நீர் உறிஞ்சும் துகளாகவும் இது உருவாகிறது. காற்றில் எளிதாகச் சிதைவடைந்து அழுகிய முட்டையின் நாற்றம் கொண்ட ஐதரசன் சல்பைடை வெளியிடுகிறது. 

நீரற்ற அமோனியா சூழலில்
இலித்தியத்துடன் கந்தகத்தை சேர்த்து வினைப்படுத்துவதால் இலித்தியம் சல்பைடு உருவாகிறது. 

நான்கைதரோபியூரானில்கரையக்கூடிய இலித்தியம் சல்பைடின் மூவெத்தில்போரேன் கூட்டுவிளைபொருளை மீஐதரைட்டு கொண்டு தயாரிக்க முடியும்.
இலித்தியம் சல்பைடை, இலித்தியம் – கந்தகம் மின்கலன்களில் பயன்படுத்த இயலும்.



</doc>
<doc id="261589" url="https://ta.wikipedia.org/wiki?curid=261589" title="சல்பேட்டு">
சல்பேட்டு

சல்பேட்டு "(Sulfate அல்லது Sulphate)" அயனி என்பது SO42- என்ற மூலக்கூற்று வாய்ப்பாடு கொண்ட ஒரு பல்லணு எதிர்மின் அயனியாகும் பன்னாட்டுத் தனி, பயன்பாட்டு வேதியியல் ஒன்றியத்தால் இதற்குப் பரிந்துரைக்கப்படும் பெயர் Sulfate ஆக இருப்பினும், பிரித்தானிய ஆங்கிலத்தில் இதன் பெயர் Sulphate என எழுதப்படுகின்றது. . உப்புகள், அமில வழிப்பொருள்கள், சல்பேட்டுகளின் பெராக்சைடுகள் போன்றவை தொழிற்சாலைகளில் பரவலாகப் பயன்படுத்தப்படுகின்றன. தினசரி வாழ்க்கையிலும் சல்பேட்டுகள் பரவலாகப் பயன்படுத்தப்படுகின்றன. கந்தக அமிலத்தின் உப்புகளான சல்பேட்டுகள் அதிலிருந்தே தயாரிக்கப்படுகின்றன. 

ஒரு மைய கந்தக அணு நான்கு சமமான ஆக்சிசன் அணுக்களால் சூழப்பட்டு ஒரு நான்முகி ஒழுங்கமைப்பாக சல்பேட்டு எதிர்மின் அயனி உருவாகியுள்ளது .மீத்தேன் வாயுவில் உள்ள அதே சீர்மை சல்பேட்டிலும் காணப்படுகிறது. கந்தக அணு இங்கு +6 என்ற ஆக்சிசனேற்ற நிலையில் உள்ளது . நான்கு ஆக்சிசன் அணுக்களும் -2 ஆக்சிசனேற்ற நிலையில் காணப்படுகின்றன .எனவே சல்பேட்டு அயனியின் ஒட்டு மொத்த ஆக்சிசனேற்ற நிலை -2 ஆகும் . பைசல்பேட்டு (HSO−4) அயனிக்கு இதுவே இணை காரமாகும். பைசல்பேட்டு அயனி கந்தக அமிலத்திற்கு இணை காரமாகும். டைமெத்தில் சல்பேட்டு போன்ற கரிம சல்பேட்டு எசுத்தர்கள் சகப்பிணைப்பு சேர்மங்கள் ஆகும். இவை கந்தக அமிலத்தின் எசுத்தர்களாக அரியப்படுகின்றன. வலுவளவு ஓட்டு இலத்திரன் சோடிகளின் தள்ளுகைக் கொள்கை சல்பேட்டு அயனியின் நான்முக மூலக்கூற்று வடிவியலை முன்கணித்தது .நவீன முறை பிணைப்பின் முதல் விளக்கம் கில்பெர்ட் லூயிசு என்பவரால் 1916 ஆம் ஆண்டின் அவரது தலைசிறந்த பத்திரிகையின் மூலம் வெளியிடப்பட்டது, ஒவ்வோர் அணுவையும் சுழ்ந்துள்ள எலக்ட்ரான் எண்மங்கள் என்ற கோட்பாட்டின் அடிப்படையில் இவர் சல்பேட்டின் பிணைப்பை விவரித்தார்.

உலோகம், உலோக ஐதராக்சைடு அல்லது உலோக ஆக்சைடுடன் கந்தக அமிலத்தைச் சேர்ப்பதால் உலோக சல்பேட்டுகள் உருவாகின்றன:

பல அயனிச் சல்பேட்டுகள் அறியப்படுகின்றன. அவை பெரும்பாலும் தண்ணீரில் நன்றாக கரைகின்றன. கால்சியம் சல்பேட்டு, இசுட்ரோன்சியம் சல்பேட்டு, ஈய(II) சல்பேட்டு, பேரியம் சல்பேட்டு போன்றவை விதிவிலக்குகளாகும். இவை நீரில் கரைவதில்லை. ரேடியம் சல்பேட்டு முற்றிலும் கரையாத சல்பேட்டாக அறியப்படுகிறது. பகுப்பாய்வு வேதியியலில் பேரியம் வழிப்பொருள்கள் பெரிதும் பயன்படுகின்றன. சல்பேட்டு அயனிகள் உள்ள கரைசலில் பேரியம் குளோரைடு கரைசலைச் சேர்த்தால் வெண்மை நிற வீழ்படிவு உருவாகும். இது சல்பேட்டுகளை கண்டறிய உதவும் ஓர் ஆய்வாகும். 

சல்பேட்டு அயனி ஓர் ஈனியாக செயல்படுகிறது. ஓர் ஆக்சிசன் அல்லது இரண்டு ஆக்சிசன் அணுக்களுடன் ஒரு பாலமாக அல்லது ஓர் இடுக்கிப் பிணைப்பாக இது இணைகிறது. <nowiki>[</nowiki>Co(en)(SO)]Br அல்லது நடுநிலை அணைவுச் சேர்மம் PtSO(P(CH)) போன்றவை இதற்கு உதாரணங்களாகும். இங்கு சல்பேட்டு அயனி இருபல் ஈந்தணைவியாக செயல்படுகிறது. சல்பேட்டு அணைவுச் சேர்மங்களில் உள்ள உலோக ஆக்சிசன் பிணைப்புகள் சகப்பிணைப்பு பண்புகளைக் கொண்டுள்ளன. 

சல்பேட்டுகள் தொழிசாலைகளில் பரவலாகப் பயன்படுத்தப்படுகின்றன.
Sulfates are widely used industrially. Major compounds include:
ஈய(II) சல்பேட்டு: ஈய அமில மின்கலன்களில் பயன்படுத்தப்படுகிறது. 

சில சல்பேட்டுகள் இரசவாதிகளால் அறியப்பட்டிருந்தன. கண்ணாடி போன்ற என்ற பொருள் கொண்ட விட்ரொலினியம் என்ற இலத்தீன் சொல்லிலிருந்து பெறப்பட்ட விட்ரியோல் உப்புக்கள் ஒளிபுகும் படிகங்களாக இருந்தன. இரும்பு(II) சல்பேட் எப்டா ஐதரேட்டு , FeSO4 • 7H2O; கிரீன் விட்ரியால் எனப்பட்டது. செம்பு(II) சல்பேட்டு பெண்டா ஐதரேட்டு CuSO4•5H2O நீல விட்ரியால் எனப்பட்டது. துத்தநாக சல்பேட்டு எப்டா ஐதரேட்டு வெண் விட்ரியால் ZnSO4•7H2O.என்று அழைக்கப்பட்டது. படிகாரம் என்பது பொட்டாசியம் மற்றும் அலும்னியம் சல்பேட்டின் இரட்டை உப்பாகும்.

புதைபடிவ எரிபொருள் மற்றும் உயிரினத் தொகுதிகள் எரிவதன் விளைவாக சல்பேட்டுகள் நுண்ணிய துகள்களாக உருவாகின்றன. அவை வளிமண்டலத்தின் அமிலத்தன்மையை அதிகரிக்கின்றன மற்றும் அமில மழையை உருவாக்குகின்றன.காற்றில்லா சல்பேட்-பாக்டீரியாக்கள் கருப்பு சல்பேட் மேலோட்டத்தை அகற்றி பெரும்பாலான கட்டிடங்களை கெடுத்துவிடுகின்றன. காலநிலை மாற்றத்திலும் சல்பேட்டுகள் நேரடியாகத் தொடர்பு கொண்டுள்ளன. சல்பேட்டுகளால் நிகழும் ஒளி சிதறல் பூமியின் எதிரொளிக்கும் திறனை திறம்பட அதிகரிக்கிறது.



</doc>
<doc id="261621" url="https://ta.wikipedia.org/wiki?curid=261621" title="ஆக்சிசன் புளோரைடு">
ஆக்சிசன் புளோரைடு

ஆக்சிசன் புளோரைடு "(oxygen fluoride)" என்பது ஆக்சிசன் மற்றும் புளோரின் ஆகிய வேதித் தனிமங்கள் மட்டும் ஒன்று சேர்ந்து உருவாகும் சேர்மமாகும். மூன்று வகையான சேர்மங்கள் அறியப்படுகின்றன.:



</doc>
<doc id="261626" url="https://ta.wikipedia.org/wiki?curid=261626" title="நைட்ரசன் முப்புரோமைடு">
நைட்ரசன் முப்புரோமைடு

நைட்ரசன் முப்புரோமைடு ("Nitrogen tribromide") என்பது NBr என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமாகும். தூய்மையான நிலையில் – 100 செல்சியசு வெப்பநிலையிலும் இது வெடிக்கும் இயல்புடையது ஆகும். 1975 ஆம் ஆண்டு வரையில் இச்சேர்மம் தனித்துப் பிரித்தெடுக்கப்படாமல் இருந்தது . ஆழ்ந்த சிவப்பு நிறத்தில் எளிதில் ஆவியாகும் தன்மை கொண்ட திண்மநிலையில் உள்ள இச்சேர்மம் முதன்முதலில் பிசுமும்மெத்திசிலில்புரோமமைன் உடன் BrCl சேர்மத்தை -87 செல்சியசு வெப்பநிலையில் புரோமினேற்றம் செய்து நைட்ரசன் முப்புரோமைடு தயாரிக்கப்படுகிறது. 

இருகுளோரோமீத்தேனில் உள்ள அமோனியாவுடன் இது -87 செல்சியசு வெப்பநிலையில் உடனடியாக வினைபுரிந்து NBrH2 என்ற சேர்மத்தைத் தருகிறது.


</doc>
<doc id="261628" url="https://ta.wikipedia.org/wiki?curid=261628" title="தொல்காப்பியம் இறையனாரகப்பொருள்">
தொல்காப்பியம் இறையனாரகப்பொருள்

தமிழ் மொழியில் முழுமையாக கிடைத்த முதல் நூல் தொல்காப்பியம் ஆகும். இம்மரபையொட்டியே பிற்கால இலக்கண நூல்கள் தோன்றலாயின. தொல்கப்பியர் செய்யுளியல் முதல் நூற்பாவில் செய்யுள் உறுப்புகள் முப்பத்துநான்கு என வகைப்படுத்திக் கூறியுள்ளார். இவற்றுள்,
“திணையே கைகோள் பொருள் வகை எனாஅ
கேட்போர் களனே காலவகை எனாஅ
பயனே மெய்ப்பாடு எச்சவகை எனாஅ
முன்னம் பொருளே துறைவகை எனாஅ
என்பவை அகப்பாட்டு உறுப்புகளாகக் கொள்ளப்படுகின்றன. இதனை இறையனாரகப் பொருள்,
“திணையே கைகோள் கூற்றே கேட்போர்
இடனே காலம் எச்சம் மெய்பபாடு
பயனே கோளென்றாங்கப் பத்தே
அகனைந்திணையும் உரைத்தல் ஆறே” [இறை.56]
இப்பத்து உறுப்புக்களை மட்டும் எடுத்துக் கொண்டு இக்கட்டுரையில் ஒப்பிடப்படுகின்றது.

திணை
இங்கு முற்படக்கிளந்த எழுதிணை என்று கூறியிருப்பதால், பிற்படக்கிளக்கப்படுவன எழுதிணையும் உண்டு.அவை வெட்சி முதல் பாடாண் திணை ஈறாகவுள்ள புறத்திணை ஏழினையும் குறிப்பதாக உள்ளது
என இளம்பூரணரும் நச்சினார்க்கினியரும் கூறுகின்றனர்.
“அன்பின் ஐந்திணைக் களவெனப்படுவது” {இறை.களவு 1:1)
தொல்காப்பியம் கூறிய ‘கைக்கிளை முதலாப் பெருந்திணை இறுவாய்’ என்ற கருத்தைக் கூறாது ஐந்திணை மட்டும் முறையாக வகைப்படுத்தியுள்ளமையைக் காணலாம்.
கைகோள்
எனவும்,
இதனை இறையனாரகப்பொருள்,
“ஆங்ஙனம் புணர்ந்த கிழவோன் தன்வயின்
பாங்கனேரிற் குறிதலைப் பெய்தலும்
பாங்கிலன் தமியோன் இடந்தலைப் படலுமென்று
ஆங்க இரண்டே தலைப்பெயல் மரபே’’ [இறை.3]
கற்பின் வகைகளை,
எனவும் வகைப்படுத்தி விளக்குகின்றது.அதாவது களவு கற்பு இவ்விரு ஒழுக்கங்களும் கைகோள் எனப்பட்டன.கைக்கிளை,பெருந்திணை அல்லாத அன்பின் ஐந்திணை மட்டும் இவ்விரு கைகோளில் அடங்கும்.
கூற்று
கேட்போர்
இடம்
காலம்
எச்சம்
மெய்ப்பாடு
இது நகை,அழுகை,இளிவரல்,மருட்கை,அச்சம்,பெருமிதம்,வெகுளி, உவகை, என் எண்வகைப்படுத்துகிறார் தொல்காப்பியர்.(தொல்.பொருள்.505-506).
என்பதனையும் சேர்த்து ஒன்பது என பிற்காலத்தோர் கூறுவர் என்று கூறுகின்றது(இறை.ப.200).
பயன்
செய்யுளில் ஒரு பொருளைக் கூறும் போது இதனைச் சொன்னால் இப்பயன் உண்டாகும் என்று தொகுத்துக் கூறுவது பயன் எனப்படும்.இதைத் தொல்காப்பியம்,
“இது நனி பயக்கும் இதனான் என்னும்
தொகை நிலைக் கிளவி பயன் எனப் படுமே” (தொல்.பொருள்.504)
பயன் என்பது இது சொல்ல இன்னது பயக்கும் என்று இறையனார்கப்பொருள் உரையில் ஆசிரியர் கூறுகின்றார்(இறை.ப.200). 
காலச்சூழலுக்கும் சமுதாய மாற்றத்திற்கும் ஏற்ப ஒருசில மாற்றங்கள் காணப்பட்டாலும் பெரும்பான்மை தொல்காப்பியத்தை அடியொற்றியே செல்கின்றன என்பதை மேலே கண்ட செய்திகள் வழியுருத்துவனவாகவே அமைந்துள்ளன.

</doc>
<doc id="261634" url="https://ta.wikipedia.org/wiki?curid=261634" title="இந்திக குணவர்தனா">
இந்திக குணவர்தனா

இந்திக குணவர்தனா ("Indika Gunawardena", 8 பெப்ரவரி 1943 - 14 செப்டம்பர் 2015) இலங்கை இடதுசாரி அரசியல்வாதியும், முன்னாள் மீன்பிடித்துறை, உயர்கல்வி அமைச்சரும், நாடாளுமன்ற உறுப்பினரும் ஆவார். தினேஷ் குணவர்தனவின் சகோதரரும், பிலிப் குணவர்தனாவின் மூத்த மகனும் ஆவார். இவர் கொழும்பு றோயல் கல்லூரியில் கல்வி பயின்றார்.



</doc>
<doc id="261635" url="https://ta.wikipedia.org/wiki?curid=261635" title="தேன் கரடி">
தேன் கரடி

தேன் கரடி (Sloth bear) என்பது இந்தியத் துணைக்கண்டத்தின் காடுகளில் காணப்படுகின்ற ஒரு கரடியாகும். இது ஒரு இரவாடி, பூச்சியுண்ணிக் கரடி ஆகும். இலங்கையில் உள்ள கரடி இதன் துணையினமாகக் கருதப்படுகிறது. இந்தக் கரடிக்குத் தலை பெரிதாகவும், முகம் துருத்தியபடி நீண்டு முக்கோணவடிவில் இருக்கும். இதற்குப் பறட்டை போன்ற நீண்ட கரிய முடியும், மார்பில் v வடிவ வெண்ணிற குறியும் கொண்டிருக்கும். கால் பாதங்கள் தட்டையாகவும், விரல்களில் முன்புறம் வளைந்த நீண்ட நகங்களும், இருக்கும். இவற்றின் பாதச்சுவடுகள் மனிதனின் பாதச்சுவடுகள் போல இருக்கும். இது பழங்கள் பூக்கள், வேர்த்தண்டுகள், தேன், எறும்புகள், பறவைகளின் முட்டைகள் போன்றவற்றை உணவாக உட்கொள்கிறது.

தமிழில் இதனை அசையாக் கரடி என்பர். இதன் கால்களில் மூன்று விரல்கள் இருக்கும். இது சோம்பேறித்தனம் கொண்டது. மரத்தில் மெதுவாக ஏறும்; இறங்கும். வாழ்நாளில் பெரும்பகுதியை மரக்கிளைகளில் தூங்கியே கழிக்கும். உண்ட உணவு செரிமானம் ஆகப் பல மணி நேரம் ஆவதால் இது இவ்வாறு வாழும். 


</doc>
<doc id="261637" url="https://ta.wikipedia.org/wiki?curid=261637" title="1713">
1713

1713 (MDCCXIII) ஒரு ஞாயிற்றுக்கிழமையில் துவங்கிய ஒரு கிரிகோரியன் சாதாரண ஆண்டு (நெட்டாண்டு அல்ல) ஆகும். 11 நாட்கள் பின்தங்கிய பழைய ஜூலியன் நாட்காட்டியில் இது வியாழக்கிழமையில் ஆரம்பமானது.




</doc>
<doc id="261641" url="https://ta.wikipedia.org/wiki?curid=261641" title="புள்ளி லிசாங் புனுகுப் பூனை">
புள்ளி லிசாங் புனுகுப் பூனை

புள்ளி லிசாங் புனுகுப் பூனை என்பது ஒரு புனுகுப் பூனை ஆகும். இது தென்கிழக்கு ஆசியா முழுக்கக் காணப்படுகிறது.என்றாலும் இதன் எண்ணிக்கை குறைந்துவருகிறது. இதனால் பன்னாட்டு இயற்கைப் பாதுகாப்புச் சங்கம் இதை தீவாய்ப்பு கவலை குறைந்த இனம் என்று அறிவித்துள்ளது.
இவற்றிற்கு மங்கிய நிறமும், அதில் கரும்புள்ளிகளும் கொண்டு இருக்கும். இந்த புள்ளிகள் உடல் முழுவதும் நீளப்பாங்காக வரிசையாக அமைந்திருக்கும். மேலும் நீள்வடிவ, மெல்லிய உடலும் குறுகிய கால்களும், நீள் கழுத்து கூர்மையான தலை, நீண்ட வால் கொண்டிருக்கும். வாலில் எட்டு முதல் பத்துவரை கருவளையங்கள் கொண்டிருக்கும். இவை நன்கு மரமேறவும், திறமையாக வேட்டையாடவும் வல்லது. இவை 0.45 கிலோ எடைகொண்டவை. இவை 14–15 அங்குளம் (36–38 செமீ) நீளம் கொண்டவை வால் நீளம் 12–13 அங்குளம் (30–33 செமீ). உயரம் 5–5.5 அங்குளம் (13–14 செமீ) கொண்டது.
இவை நேபாளம், சிக்கிம், அசாம், வங்காளம், பூட்டான் , வடகிழக்கு மியான்மார் , வடக்கு தாய்லாந்து, லாவோஸ் , வடக்கு வியட்நாம், மேற்கு சிச்சுவான் , யுன்னான், தென்மேற்கு குவாங்ஸி, தெற்கு சீனா போன்ற இடங்களில் காணப்படுகிறது. இவை அரிதாக வடக்கு வங்காளத்தில் காணப்படுகின்றன.

இது பூச்சிகள், சிறிய விலங்குகள், பல்லிகள், பறவைகள், சிறிய பாலூட்டிகள் ஆகியவற்றை உணவாக கொள்கிறது.


</doc>
<doc id="261643" url="https://ta.wikipedia.org/wiki?curid=261643" title="ஏடிசு">
ஏடிசு

ஹேட்ஸ் ("Hades", ; அல்லது , "ஆய்டேஸ்") என்பவர் கிரேக்கத் தொன்மவியலில் கூறப்படும் பாதாள கடவுள் ஆவார். இவருக்கு இணையான உரோமக் கடவுள் புளூட்டோ ஆவார். இவருக்கு இணையானா இந்து கடவுள் யமன். இவர் மரணித்தவர்கள், பணக்காரர்கள் போன்றோரின் கடவுள் ஆவார். இவரது பாதாள உலகின் வாயிலில் செர்பெரசு எனும் நாய் காணப்படுகின்றது. இது பாதாள உலகத்தினுள் எவரையும் தப்பவோ அல்லது உள்நுழையவோ விடாமல் பாதுகாக்கின்றது. குரோனசு மற்றும் ரியா ஆகியோரின் மூத்த மகன் ஹேட்ஸ். டைட்டன்களை வீழ்த்திய பிறகு சியுஸ் தன் சகோதரர்களான பொசைடன் மற்றும் ஹேட்ஸ் ஆகியோருடன் உலகைப் பகிர்ந்துகொண்டார். அதன்படி வானம் சியுஸ்கும் கடல் பொசைடனுக்கும் பாதாளம் ஹேட்ஸ்க்கும் கிடைத்தது.

டிமிடரின் மகளான பெர்சிஃபோன் ஹேட்ஸ்ன் மனைவி ஆவார். ஒருநாள் பெர்சிஃபோன் பூக்கள் பறித்துக்கொண்டிருந்த போது அவள் அழகில் மயங்கிய ஹேட்ஸ் அவளை பாதாள உலகிற்கு கடத்திச் சென்றான். இதனால் விவசாயக் கடவுளான டிமிடர் வருந்தினார். அதன் காரணமாக பூமியில் கொடிய பஞ்சம் ஏற்பட்டது. இதற்குத் தீர்வு காண எண்ணிய சியுஸ், தூது கடவுளான ஹெர்மிஸ் பாதாள உலகிற்குச் சென்று சமாதானம் பேசுமாறு கூறினார். ஹேட்ஸ் பெர்சிஃபோனை விடுவிக்க சம்மதித்தான். ஆனால் அவள் பாதாள மாதுளைப்பழத்தை உண்டுவிட்டதால் ஒவ்வொரு வருடமும் மூன்று மாதங்கள் மட்டும் அவள் ஹேட்ஸ் உடன் பாதாள உலகில் வாழ வேண்டும் என்ற நிலை ஏற்பட்டது. பயிர்கள் வாடும் கோடைக்காலம் அல்லது குளிரினால் வீணாகும் குளிர்காலம் போன்ற காலங்களில் பெர்சிஃபோன் பாதாள உலகில் இருப்பதாகக் கூறப்படுகிறது.

ஸ்டைஸ் நதியை கடந்தே பாதாள உலகம் செல்லவேண்டும்.


</doc>
<doc id="261651" url="https://ta.wikipedia.org/wiki?curid=261651" title="கரடிப் பூனை">
கரடிப் பூனை

கரடிப் பூனை () (binturong ( என்பது ஒருவகை பாலூட்டி விலங்கு ஆகும். இது தென் மற்றும் தென்கிழக்கு ஆசியாவில் காணப்படுகின்றது. இது அழிவாய்ப்பு இனம் என்று செம்பட்டியலில் இடம்பெற்றுள்ளது. ஏனெனில் கடந்த மூன்று பத்தாண்டுகளில் இவற்றின் எண்ணிக்கை 30% வரை குறைந்திருக்கலாம் என்று மதிப்பிடப்பட்டுள்ளது. இது ஒரு இரவாடி. பகல் நேரத்தில் மரப் பொந்துகளில் இருக்கும். இந்தியாவில் அசாம், சிக்கிம் காடுகளில் காணப்படுகிறது.

இதன் உடல் நீண்டும், தடிமனாகவும் இருக்கும். கால்கள் சிறியதாகவும், உடலில் அடர்த்தியான கருப்பு முடியோடு, வெள்ளை அல்லது மங்கிய மஞ்சள்நிற முடிகளும் இருப்பதால் நரைத்தது போல தோன்றும். இதன் குறுகிய காதுகளின் முனைகளில் நீளக் கொத்தாக முடி இருக்கும். இதன் பற்கள் சிறியதாக இருக்கும். புதர் மண்டியது போன்று முடியோடு காணப்படும் இதன் வால், இன்னொருகரம் போல மரக்கிளைகளை பிடிக்க வல்லது. இவை சிறிய பாலூட்டிகள், பறவைகள், மீன், மண்புழுக்கள், பூச்சிகள் பழங்கள் ஆகியவற்றை உணவாக உட்கொள்கின்றன.

இவற்றின் வால், கிட்டத்தட்ட தலைமுதல் உடல்வரையான உடல் நீளத்தை ஒத்து இருக்கும். உடல் 28 இல் இருந்து 33 அங்குலம் (71 இல் இருந்து 84 செமீ) நீளம் இருக்கும். வால் 26 இல் இருந்து 27 அங்குலம் (66 இல் இருந்து 69 செமீ) நீளம் இருக்கும். சில கரடிப் பூனைகள் தலைமுதல் உடல்வரை 2 அடி 6 அங்குலம் (76 செமீ) அளவிலிருந்து 3 அடி (91 செமீ) நீளம் கொண்டவையாகவும், வால் 2 அடி 4 அங்குலம் (71 செமீ) கொண்டதாகவும் இருக்கின்றன.


</doc>
<doc id="261653" url="https://ta.wikipedia.org/wiki?curid=261653" title="வரியன்கள் (பட்டாம்பூச்சிக்குடும்பம்)">
வரியன்கள் (பட்டாம்பூச்சிக்குடும்பம்)

பட்டாம்பூச்சிக் குடும்பங்களிலேயே வரியன்கள் ("Nymphalidae") மிகவும் பெரியதாகும். இக்குடும்பத்தின் 6,000 இனங்கள் உலகம் முழுவதும் பரவியிருக்கின்றன. இவை பெரும்பாலும் நடுத்தரத்திலிருந்து பெரிய உருவம்வரை கொண்டிருக்கும். இவற்றில் பெரும்பாலான வண்ணத்துப்பூச்சிகளின் இரு முன்னங்கால்கள் குன்றிப்போய் இருக்கும். இவை தங்களது வண்ணமிகு இறக்கைகளைப் பரத்திவைத்து ஓய்வெடுக்கின்றன. வரியன் பட்டாம்பூச்சிகள் சிறகன்கள் என்றும் வசீகரன்கள் என்றும் அழைக்கப்படுகின்றன.

இக்குடும்பத்தைச்சேர்ந்த பட்டாம்பூச்சிகளின் கால்கள் அடர்ந்த செதில்கள் போர்த்தி தூரிகைபோலக் காணப்படும். இவற்றை மணம் நுகரப்பயன்படுத்துவதாகக் கருதப்படுகிறது. இவற்றின் இறக்கைகள் பலவிதமான நிறங்களையும், வண்ணமயமான திட்டுகள், புள்ளிகள், கண்புள்ளிகளையும் கீற்றுகளையும் கொண்டிருக்கும்.

இவை பலதரப்பட்ட வாழிடங்களில் காணப்படுகின்றன. சில இனங்கள் இந்தியாவின் மேற்குத்தொடர்ச்சி மலைக்காடுகளில் மட்டும் காணப்படுகின்றன. கரும்பழுப்புச் சிறகன், மலைச்சிறகன் போன்றவை காடுகளிலும் மலைப்பாங்கான இடங்களிலும் காணப்படுகின்றன. வேறு சில இலையுதிர், பசுமைக்காடுகள் போன்ற இடங்களில் காணப்படும்.

கறுப்புச்சிறகன், இரட்டைவால் சிறகன் போன்றவை விரைந்து பறக்கும் திறனுடையவை. வளையன்கள், புதர்ச்சிறகன் போன்றவை மெதுவாகப் பறக்கும். ஆரஞ்சு வரியன், வெந்தய வரியன், வெண்புள்ளிக் கறுப்பன் போன்றவை வலசை போகும்.


</doc>
<doc id="261654" url="https://ta.wikipedia.org/wiki?curid=261654" title="மால்கம் டேர்ன்புல்">
மால்கம் டேர்ன்புல்

மால்கம் பிளை டேர்ன்புல் ("Malcolm Bligh Turnbull", பிறப்பு: 24 அக்டோபர் 1954) ஆத்திரேலிய அரசியல்வாதி ஆவார். இவர் 29-வது ஆத்திரேலியப் பிரதமராகவும், லிபரல் கட்சித் தலைவராகவும் 2015 முதல் 2018 வரை பதவியில் இருந்தார். 2004 ஆம் ஆண்டு முதல் சிட்னியின் வென்ட்வர்த் தொகுதியின் நாடாளுமன்ற உறுப்பினராகவும் இருந்தார்.

சிட்னியில் பிறந்த டேர்ன்புல் சிட்னி பல்கலைக்கழகத்தில் இளங்கலைப் பட்டமும், பின்னர் சட்டத்தில் பட்டமும் பெற்றார். ஆக்சுபோர்டு, பிரசெனோசு கல்லூரியில் ரோட்சு புலமைப்பரிசிலில் படித்து குடியுரிமைச் சட்டத்தில் பட்டம் பெற்றார். அரசியலில் இறங்கும் முன்னர் ஊடகவியலாளர், வழக்கறிஞர், முதலீட்டு வங்கியியலாளர், மூலதன முதலீட்டாளர் எனப் பல தொழில்களில் பணியாற்றினார். 1993 முதல் 2000 ஆம் ஆண்டு வரை ஆத்திரேலிய குடியரசு இயக்கத்தின் தலைவராகப் பணியாற்றினார்.

ஜோன் அவார்டின் அரசில் சுற்றுச்சூழல் அமைச்சராகவும், பின்னர் டோனி அபோட்டின் அரசில் தகவல்துறை அமைச்சராகவும் பணியாற்றினார். 2008 செப்டம்பரில் லிபரல் கட்சித் தலைவராகத் தேர்தெடுக்கப்பட்டு நாடாளுமன்றத்தில் எதிர்க்கட்சித் தலைவராக இருந்தார். 2009 நவம்பரில், தொழிற்கட்சி அரசினால் முன்மொழியப்பட்ட கரிம மாசுக் குறைப்புத் திட்டத்தை ஆதரித்தடை அடுத்து, லிபரல் கட்சியில் பிளவு ஏற்பட்டது. இதனை அடுத்து இடம்பெற்ற லிபரல் கட்சித் தலைவர் போட்டியில் டோனி அபோட் ஒரு வாக்கால் வெற்றி பெற்ததை அடுத்து டேர்ன்புல் கட்சித் தலைமைப் பதவியை இழந்தார். டேர்ன்புல் தொடர்ந்து நாடாளுமன்ற உறுப்பினராக இருந்தார். 2013 செப்டம்பரில் அபொட்டின் அரசில் தகவல்துறை அமைச்சராக நியமிக்கப்பட்டார்.

2015 பெப்ரவரி 9 இல் கட்சித்தலைவர் டோனி அபோட் மீது நம்பிக்கையில்லாப் பிரேரணையை மால்கம் டேர்ன்புல் கொண்டு வந்தார். இது 61:31 வாக்குகளால் தோற்கடிக்கப்பட்டது. அதன் பின்னர் 2015 செப்டம்பர் 14 இல் தான் கட்சித் தலைமைக்குப் போட்டியிடப்போவதாக டேர்ன்புல் அறிவித்தார். உடனடியாக அவர் தனது அமைச்சர் பதவியையும் துறந்தார். அபோட் "நாட்டுக்குத் தேவையான பொருளாதாரத் தலைமைக்கு உகந்தவராக இல்லை" எனவும், "மக்களின் அறிவுக்கூர்மையை மெச்சும் ஒரு தலைவரே" லிபரல் கட்சிக்குத் தேவையென மால்கம் டேர்ன்புல் கூறினார். அன்றிரவு நடைபெற்ற கட்சித் தலைமைப்பதவிக்கான வாக்கெடுப்பில் டேர்ன்புல் 54:44 வாக்குகளால் வெற்றி பெற்று லிபரல் கட்சித் தமைவராகத் தேர்ந்தெடுக்கப்பட்டார். இதனை அடுத்து மால்கம் டேர்ன்புல் 2015 செப்டம்பர் 15 இல் ஆத்திரேலியாவின் 29வது பிரதமராக ஆளுனரால் நியமிக்கப்பட்டார்.

2018 ஆகத்து மாதத்தில் பீட்டர் டட்டன் தலைமையில் ஆளும் லிபரல் கட்சியின் பழமைவாதிகளினால் பிரதமர் டேர்ன்புல் ஆட்சிக் கவிழ்ப்பு சவாலை எதிர் கொண்டார். டேர்ன்புல் இச்சவாலை முறியடித்தாலும், அவருக்கு எதிரான சர்ச்சைகள் கட்சியில் அதிகரித்த நிலையில், கட்சித் தலைமைப் பதவிக்குப் போட்டி ஏற்பட்டது. போட்டியில் இருந்து டேர்ன்புல் விலகிக் கொண்டார். கட்சி நாடாளுமன்ற உறுப்பினர்களிடையே 2018 ஆகத்து 24 இல் இடம்பெற்ற வாக்கெடுப்பில் ஸ்கொட் மொரிசன், பீட்டர் டட்டன், வெளியுறவுத்துறை அமைச்சர் யூலி பிசொப் ஆகியோர் போட்டியிட்டனர். முதற்கட்ட வாக்கெடுப்பில் குறைந்த வாக்குகளைப் பெற்ற ஜூலி பிஷொப் விலகியதை அடுத்து, இரண்டாம் கட்ட வாக்கெடுப்பில் மொரிசன் பீட்டர் டட்டனை எதிர்கொண்டு 45:40 வாக்குகள் பெற்று கட்சித் தலைவராகவும், ஆத்திரேலியாவின் 30-வது பிரதமராகவும் தேர்ந்தெடுக்கப்பட்டார். இதனை அடுத்து, இதே நாளில் மால்கம் டேர்ன்புல் அரசியலில் இருந்து விலகுவதாக அறிவித்தார்.



</doc>
<doc id="261658" url="https://ta.wikipedia.org/wiki?curid=261658" title="துவக்கப்பிழை">
துவக்கப்பிழை

விளையாட்டுப் போட்டிகளில், துவக்கப்பிழை (அ) பிழை துவக்கம் என்பது, விளையாட்டின் துவக்க விதியை மீறும் விதமாக, துவக்கத்தைக் குறிக்கும் சைகைக்கு முன்னதாக (சில் சமயம், பின்னதாகவும்), போட்டியாளர்கள் அசையும் விதி மீறலைக் குறிக்கும். இத்தகைய விதிமீறலில் ஈடுபடும் வீரர் அல்லது அணியின் களநிலை அபராதத்திற்குள்ளாக்கப்பட்டு, விதிமீறல் தொடருமாயின் தகுதியிழக்க நேரும் என்று எச்சரிக்கப்படும். சில சமயம் உடனடி தகுதி நீக்கத்திற்கும் வழி வகை இருப்பதும் உண்டு.

நீச்சற்போட்டி, தடகளம், விரைவோட்டம்,  வாகனப்பந்தய விளையாட்டுகள் போன்ற பந்தய விளையாட்டுக்களில் துவக்கப்பிழை பொதுவாகக் காணப்படும். இத்தகைய போட்டிகளில் சிறு அனுக்கூறளவு நேரமும் போட்டி முடிவுகளைப் பெரிதும் பாதிப்பதாகவும், சிறந்த துவக்கத்திற்கான பதற்றம் போட்டியாளரின் செயல்திறனைப் பாதிப்பதாகவும் இருக்கும்.

மாறாக, பந்தயங்களில் பிழையற்ற துவக்கங்கள் பொதுவாக சுத்தமான அல்லது சரியான துவக்கம் என்று வழங்கப்படும்.

விரைவோட்டப் பந்தயங்களில், தடகள விளையாட்டுகளின் ஆளுமை அமைப்பான ஐ.ஏ.ஏ.எஃபின் விதிகளின்படி, போட்டி துவத்திற்கான துப்பாக்கி வெடித்த 0.1 நொடிகளுக்குள் ஒரு வீரர் அசைந்தால் அவர் பிழையாகத் துவங்கியதாகக் கருதப்படுவார். மனித மூளையால் தான் கேட்ட ஒலித் தகவலை 0.1 நொடிகளுக்குள் ஆய்ந்தறிய முடியாது என வலியுறுத்தும் சோதனைகளின் அடிப்படையில் எதிர்வினைக்கான காலம் 0.1 நொடிகளாக வைக்கப்பட்டது. முழு தானியக்க விசை/அசைவுணர் கருவிகள் பொருத்தப்பட்டு, கணினி மூலம் துப்பாக்கியோடு இணைக்கப்பட்ட துவக்கப்பாளங்கள் பயன்படுத்தப்படும் உயர்மட்ட போட்டிகளில் மட்டுமே இவ்விதி செயல்படுத்தப்படுகிறது. பெரும்பான்மையான கீழ்மட்ட போட்டிகளில் துவக்கப்பிழைகளை நடுவர்கள் கண்கூடாகவே தீர்மானிக்கின்றனர்.


</doc>
<doc id="261670" url="https://ta.wikipedia.org/wiki?curid=261670" title="கால்சியம் தைட்டனட்டு">
கால்சியம் தைட்டனட்டு

கால்சியம் தைட்டனட்டு "(Calcium titanate)" என்பது CaTiO , என்ற மூலக்கூற்று வாய்ப்பாட்டுடன் காணப்படும் ஒரு கனிம வேதியியல் சேர்மமாகும். இச்சேர்மம் கால்சியம் தைட்டானியம் ஆக்சைடு என்றும் அழைக்கப்படுகிறது. கனிமமாக இருக்கும்போது இது பெரோவ்சிகைட்டு என்ற பெயரால் அழைக்கப்படுகிறது. 1792–1856 ஆம் ஆண்டைச் சேர்ந்த உருசியாவின் கனிம வேதியியலாளர் எல்.ஏ. பெரோவ்சிகி இக்கனிமத்தைக் கண்டறிந்தார். கால்சியம் தைட்டனட்டு ஒரு நிறமற்ற எதிர்காந்தத் தன்மையுடைய திண்மம் ஆகும். சிலசமயங்களில் கனிமநிலையில் இது அதிலுள்ள மாசுக்களால் நிறம் பெற்றும் காணப்படுகிறது.

கால்சியம் ஆக்சைடு மற்றும் தைட்டானியம் ஈராக்சைடு இரண்டும் 1300 0 செல்சியசு வெப்பநிலையில் இணைந்து கால்சியம் தைட்டனட்டு உண்டாகிறது. கூழ்மக் – குழைமச் செயல்முறையில் சற்றுக் குறைவான வெப்பநிலையில் அதிகத் தூய்மையான கால்சியம் தைட்டனட்டு தயாரிக்கப்படுகிறது. கூழமக் குழைமத்தில் இருந்து தூள் தயாரிக்கப்படுவதால் இவ்வுப்பு மேலும் அழுந்தக்கூடியதாகவும் கணக்கிடப்பட்ட அளவான (~4.04 கி/மி.லிl) அடர்த்திக்கு நெருக்கமாகவும் உள்ளது.

கால்சியம் தைட்டனட்டு படிகங்கள் செஞ்சாய்சதுர அமைப்பில் அதிலும் குறிப்பாக பெரோவ்சிகைட்டு அமைப்பில் கிடைக்கின்றன. இந்நோக்குருவில் Ti(IV) மையங்கள் எண்முகமும் மற்றும் Ca2+ மையங்கள் 12 ஆக்சிசன் மையங்களின் கூண்டில் ஆக்ரமிக்கின்றன. பல உபயோகமுள்ள பொருட்கள் இவ்வமைப்புடன் தொடர்புடைய அமைப்புகளை ஏற்றிருக்கின்றன. உதாரணம்: பேரியம் தைட்டனட்டு அல்லது அமைப்பு மாறுபாடு கொண்ட இட்ரியம் பேரியம் தாமிர ஆக்சைடு ஆகியன உதாரணங்களாகும்.

தைட்டானியத்தின் தாது என்பதைத் தாண்டி கால்சியம் தைட்டனட்டு மிகக் குறைவான பயன்களைக் கொண்டிருக்கிறது. இச்சேர்மத்தை ஒடுக்க வினைக்கு உட்படுத்தினால் தைட்டானியம் உலோகம் தயாரிக்கலாம் அல்லது பெர்ரோதைட்டானியம் உலோகக் கலவையைத் ref>Heinz Sibum, Volker Günther, Oskar Roidl, Fathi Habashi, Hans Uwe Wolf, "Titanium, Titanium Alloys, and Titanium Compounds" in Ullmann's Encyclopedia of Industrial Chemistry 2005, Wiley-VCH, Weinheim. </ref> தயாரிக்கலாம்.




</doc>
<doc id="261673" url="https://ta.wikipedia.org/wiki?curid=261673" title="பெட்லாவாட் வெடிவிபத்து">
பெட்லாவாட் வெடிவிபத்து

மத்தியப் பிரதேசத்திலுள்ள சாபூவா மாவட்டத்தின் "பெட்லாவட்" நகரத்தில் 2015-ம் ஆண்டு செப்டம்பர் 12-ம் நாள் வெடிவிபத்து நடந்ததில் சுமார் 105 நபர்கள் உயிரிழந்தனர் இவ்விபத்திற்கான காரணமாக, வெடிபொருட்களும், சமையல் எரிவாயுவும் எனக் கண்டறியப்பட்டுள்ளது.

காவல்துறையின் அறிக்கையின்படி இரு வேறு விபத்துகள் நடந்துள்ளன. கூட்டம் அதிகமுள்ள உணவகத்திலுள்ள சமையல் எரிவாயு வெடித்ததால் அருகிலிருந்த வெடிப்பொருட்களும் வெடித்தாக ஆரம்பத்தில் சந்தேகிக்கப்பட்டது. ஆனால் அதன்பிறகு நடந்த விசாரணையில் வெடிவிபத்து முதலில் வெடிபொருட்கள் இருந்த கிடங்கில் நடந்ததாக காவல்துறை நம்புகிறது. வெடிப்பொருட்கள் இருந்த கிடங்கும், உணவகமும் அருகில் இருந்ததால் உணவகம் பாதிக்கப்பட்டிருக்கக்கூடும். இந்த விபத்தால் அருகிலிருந்த கூட்டமிகுந்த பேருந்து நிறுத்தத்தில் இருந்தோரும் இறந்துள்ளனர்.

பிணக்கூறு ஆய்வுகளை மாநிலக் காவல்துறை ஆரம்பித்துள்ளது. முதல்வர் சிவ்ராஜ் சிங் சௌஃகான் இறந்தவர்களுக்காக 200,000 காயமைடைந்தவர்களுக்காக 50,000 அறிவித்துள்ளார்

இந்தியாவின் குடியரசுத் தலைவர், பிரணப் முகர்ஜி, முதன்மை அமைச்சர் நரேந்திர மோதி ஆகியோர் தங்களுடைய அனுதாபங்களை தெரிவித்துள்ளனர்.

புலனாய்வின் அடிப்படையில், "இராசேந்திர கசவா" என்பவர் வெடிவிபத்து நடந்த கிடங்கில் தங்கியிருந்தார் என்பதும், ஜெலினைட் என்னும் வெடிப்பொருட்களை சேமித்து வைத்திருந்தார் என்பதும், இவ்வெடிவிபத்திற்குக் காரணமாக இருந்தார் என்பதும் கண்டறியப்பட்டது. மத்தியப் பிரதேச சட்டமன்ற எதிர்கட்சியான இந்திய தேசிய காங்கிரசு, பாரதிய ஜனதா கட்சியின் நெருக்கமான ராஷ்டிரிய சுயம்சேவாக் சங்க உறுப்பினரால் இது நடத்தப்பட்டது என குற்றம் சாட்டியபோதும், இறந்தவர்களின் உடல்மீது அரசியல் நடைபெறுகிறது என பாஜக மறுத்துள்ளது. இந்திய தண்டனைச் சட்டம் 304 ஏ, உட்பிரிவு 3/4 பிரிவின் கீழ் இராசேந்திர கசவா கைது செய்யப்பட்டுள்ளார். இறப்புகள் 1973-ம் ஆண்டின் குற்றப்பிரிவு 174-ன் கீழ் பதிவுசெய்யப்பட்டுள்ளது. காவல்துறை ஆய்வின் போது கசவாவின் வீட்டில் இன்னும் சில ஜெலினைட் குச்சிகளை கண்டறிந்துள்ளனர்.


</doc>
<doc id="261686" url="https://ta.wikipedia.org/wiki?curid=261686" title="கரக்பூர் சந்திப்பு தொடருந்து நிலையம்">
கரக்பூர் சந்திப்பு தொடருந்து நிலையம்

கரக்பூர் சந்திப்பு (KGP), இந்திய மாநிலமான மேற்கு வங்காளத்தின் கரக்பூர் நகரத்தில் உள்ளது. இது இந்திய இரயில்வேயின் தென்கிழக்கு ரயில்வே மண்டலத்துக்கு உட்பட்டது.




</doc>
<doc id="261694" url="https://ta.wikipedia.org/wiki?curid=261694" title="கௌதம நீலாம்பரன்">
கௌதம நீலாம்பரன்

கௌதம நீலாம்பரன் (இயற்பெயர்: க. கைலாசநாதன், சூன் 14, 1948 - செப்.14,2015) தமிழ்நாட்டைச் சேர்ந்த வரலாற்றுப் புதின எழுத்தாளர் ஆவார். 

இவரது முதல் சிறுகதை, "புத்தனின் புன்னகை", சுதேச மித்திரனில் 1970 ஆம் ஆண்டில் வெளிவந்தது. இதனைத் தொடர்ந்து 200-க்கும் மேற்பட்ட சிறு கதைகள், கவிதைகள், கட்டுரைகள், வரலாற்றுப் புதினங்கள், வானொலி மற்றும் தொலைக் காட்சி நாடகங்கள் என பல படைப்புகளை ஆக்கியுள்ளார். 

தீபம், இதயம் பேசுகிறது, ஞானபூமி, ஆனந்த விகடன், குங்குமம், குங்குமச் சிமிழ் போன்ற இதழ்களில் இவர் பணியாற்றியுள்ளார். இந்த இதழ்களில் இளம் தலைமுறை எழுத்தாளர்கள் வருகையை பெரிதும் ஊக்குவித்தார். 'முத்தாரம்' வார இதழில் இவர் எழுதிய புத்தரின் வாழ்க்கை வரலாறு மூன்றரை ஆண்டுகள் தொடர்ந்து வெளிவந்தது. இத்தொடர் பின்னர் "புத்தர் பிரான்" என்ற பெயரில் நூலாக வெளிவந்தது.

இவரது வரலாற்று புதினங்களான சேது பந்தனம், மன்னன் மாடத்து நிலவு, ஈழவேந்தன் சங்கிலி, பல்லவன் தந்த அரியணை, வெற்றித் திலகம், விஜய நந்தினி, பல்லவ மோகினி, மாசிடோனிய மாவீரன், சோழவேங்கை, கலிங்கமோகினி, வேங்கை விஜயம், வீரத்தளபதி மருதநாயகம், மோகினிக் கோட்டை, கோச்சடையன், ரணதீரன், ரஜபுதன இளவரசி, சுதந்திர வேங்கை ( பூலித்தேவன் வரலாறு ) ஆகியவை வாசகர்களிடையே பெரும் வரவேற்பைப் பெற்றன.


இவருக்கு வழங்கப்பட்ட சில விருதுகள்:
கௌதம நீலாம்பரன் செப்டம்பர் 14, 2015இல் மாரடைப்பால் காலமானார்.


</doc>
<doc id="261696" url="https://ta.wikipedia.org/wiki?curid=261696" title="சைட்டோசின்">
சைட்டோசின்

சைட்டோசின் (Cytosine) (C) என்பது தாயனை (டி. என். ஏ), ஆறனை (ஆர். என். ஏ) ஆகியவற்றில் காணப்படுகின்ற பிரிமிடின் வழிமூலமான ஒரு நியூக்கிளியோச் சேர்மம் ஆகும். இதன் அரோமட்டிக்கு வளையத்தில் இரண்டிற்கு மேற்பட்ட தனிமங்கள் (மூலகங்கள்) காணப்படுவதால் இது எதிர்மவளைய (Heterocyclic) அரோமட்டிக்கு வளையமாக இனங்காணப்படுவதுடன், அடினின், குவானின், தைமின், யுராசில் முதலான ஏனைய தாங்கிகளுடன் (உப்புமூலங்கள்) இணைந்து, கரு அமிலங்களை அல்லது நியூக்கிளிக்கமிலங்களை அமைக்கின்றது. "வட்சன் கிரிக் தாயனை மாதிரியுருவில்" இது குவானினுடன் மூன்று ஐதரசன் பிணைப்புகளை உருவாக்குகின்றது.

1894இல், ஆல்பிராசுட் கொசேல், ஆல்பர்ட் நெயுமென் ஆகிய விஞ்ஞானிகளால், பசுக்கன்றின் தைமசு சுரப்பியிலிருந்து நீர்ப்பகுப்பான நிலையில் சைட்டோசின் பிரித்தெடுக்கப்பட்டது. அதே ஆண்டிலேயே அதன் கட்டமைப்பு கண்டறியப்பட்டு, ஆய்வுக்கூடத்திலும் தயாரிக்கப்பட்டது. 

2015 மார்ச்சில், விண்வீழ்கல்லிலிருந்து பெற்ற பிரிமிடின் முதலான தொடக்கச் சேர்மங்களைப் பயன்படுத்தி, தாயனை, ஆறனை என்பன, வெளி நிபந்தனைகளின் கீழ் ஆய்வுச்சாலையில் தயாரிக்கப்பட்டதாக நாசா அறிவியலாளர்கள் அறிவித்தனர். பிரபஞ்சத்தில் பெருமளவு காணப்படும் கார்பன் வேதிப்பொருளான பிரிமிடின், செம்பெருமீன் அல்லது புடவித்தூசு அல்லது வாயு முகில்களிலிருந்து உருவாகியிருக்கலாம் என அறிவியலாளர்கள் கருதுகின்றனர்.

தாயனை, ஆறனை மட்டுமன்றி, சைற்றிடின் முப்பொசுபேற்று (CTP) முதலான நியூக்கிளியோடைட்டுகளின் பாகமாகக் காணப்படும் சைற்றோசின், நொதியங்களின் துணைக்காரணியாகவும் செயலாற்றுகின்றது. இதன்போது, தன் பொசுபேற்று ஒன்றை, அடினோசின் இருபொசுபேற்றுக்கு வழங்கி, அதை அடினோசின் முப்பொசுபேற்றாக மாற்றுகின்றது.

தாயனை, ஆறனை என்பவற்றில், சைற்றோசின், குவானினுடன் பிணைப்பேற்படுத்துகின்றது. எனினும், இப்பிணைப்பு உறுதியற்றது என்பதால், அமைனகற்றம் மூலம், சைட்டோசின் யுராசிலாக மாறுகின்றது. தாயனையிலிருந்து யுராசிலை அகற்றும் "யுராசில் கிளைக்கோசைலேசு" முதலானவை மூலம், தாயனைச் சீர்செயல் இடம்பெறாவிட்டால், இது, புள்ளி மிகுமாற்றம் அல்லது புள்ளி விகாரத்தை ஏற்படுத்தும்.

"தாயனை மீதைல்திரான்சுபரேசு" (DNA methyltransferase) எனும் நொதியம் மூலம், சைற்றோசின் 5-மீதைல்சைற்றோசினாக (5-Methylcytosine) மீதைலேற்றம் செய்யப்படக்கூடியது. 5-மீதைல்சைற்றோசின் பின், 5-ஐதரொட்சிமீதைல்சைற்றோசினாக (5-Hydroxymethylcytosine), நீர்ப்பகுப்புச் செய்யப்படலாம்.
சைற்றோசின் அமைனகற்றேசுகள் (cytosine deaminases) மூலம் சைற்றோசின் அமைனகற்றப்படும் போது, நன்மையான விளைவுகளும் தீங்குபயக்கக்கூடிய விளைவுகளும் ஏற்படலாம். அவற்றுள் ஒன்று "உயிரினப் படிவளர்ச்சி" (அங்கிக் கூர்ப்பு) ஆகும்.



</doc>
<doc id="261703" url="https://ta.wikipedia.org/wiki?curid=261703" title="மோன்சு இயுகென்சு">
மோன்சு இயுகென்சு

மோன்சு இயுகென்சு "(Mons Huygens)" என்பது சந்திரனில் உள்ள மிக உயரமான மலையாகும் ( ஆனால் இதனுடைய உயரம் உச்சியாக இல்லை) கிட்டத்தட்ட 5.5 கிலோமீட்டர் அளவுக்கு உயர்ந்துள்ள இம்மலை மோன்டெசு அப்பென்னினசு என்ற நிலவுப்பகுதியில் இருக்கிறது. விண்பொருள் ஒன்றின் தாக்கத்தால் உருவான மேர் இம்பிரியம் என்ற கிண்ணக்குழியால் உருவாக்கப்பட்டப் பகுதியே மோன்டெசு அப்பென்னினசு என்ற பகுதியாகும்.




</doc>
<doc id="261712" url="https://ta.wikipedia.org/wiki?curid=261712" title="திருச்சிராப்பள்ளி மாவட்டத்திலுள்ள கல்வி நிலையங்கள்">
திருச்சிராப்பள்ளி மாவட்டத்திலுள்ள கல்வி நிலையங்கள்

திருச்சிராப்பள்ளி மாவட்டத்திலுள்ள கல்வி நிலையங்கள் என்பது தமிழகத்தின் திருச்சிராப்பள்ளி மாவட்டத்திலுள்ள கல்வி நிலையங்களைப் பற்றியதாகும். நோபல் பரிசு பெற்ற சி. வி. ராமன், முன்னாள் இந்திய குடியரசுத் தலைவர்கள் அப்துல் கலாம், ஆர். வெங்கட்ராமன், எழுத்தாளர் சுஜாதா, கி. ஆ. பெ. விசுவநாதம், வனிதா ரங்கராஜு ரமணன் போன்ற சிறப்பான பல நபர்களை உருவாக்கி, கடந்த நூற்றாண்டுகளில் சிறந்த "கல்வி மையமாக" திகழ்கிறது.


திருச்சியிலும் அதன் புறநகர் பகுதியிலுமாக 30க்கும் மேற்பட்ட கல்லூரிகள் உள்ளன.








</doc>
