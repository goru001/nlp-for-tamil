<doc id="174471" url="https://ta.wikipedia.org/wiki?curid=174471" title="வயிற்றுப் புண்">
வயிற்றுப் புண்

குடற் புண் ("Peptic ulcer") அல்லதுவயிற்றுப் புண், அல்லது வயிற்றுப் புண் நோய் என்று அறியப்படுவது, இரைப்பை உணவுக்குழாய்க்குரிய பாதையில் ஏற்படும் சீழ்ப்புண் ஆகும் இது 0.5 செ.மீ.க்கும் அதிகமாகவோ சமமாகவோ இருக்கும் மியூகோசல் அரிப்பு என்று விவரிக்கப்படுவது. இது பொதுவாக அமிலத்தன்மையுடையது அதனால் மிக அதிக வலியுடையதாக இருக்கிறது. சுமார் 80% சீழ்ப்புண் "ஹெலிகோபேக்டர் பைலோரி" யுடன் தொடர்பு கொண்டிருக்கிறது, இது வயிற்றின் அமிலச் சூழலில் வாழும் ஒரு சுருள் வளைய வடிவிலான நுண்கிருமியாகும், எனினும் இந்த நிலைமைகளின் 40% மட்டுமே மருத்துவரின் கண்காணிப்புக்குச் செல்கின்றன. ஆஸ்பிரின் மற்றும் இதர NSAIDகள் போன்ற மருந்துகளால் கூட சீழ்ப்புண் ஏற்படலாம் அல்லது மோசமடையலாம்.

பொதுவாக இருக்கும் நம்பிக்கைக்கு மாறாக, அதிகமான வயிற்றுப் புண்கள் வயிற்றைக் காட்டிலும் சிறுகுடல் மேற்பகுதியில் (சிறுகுடலின் முதல் பகுதி, வயிற்றுக்கு அடுத்திருப்பது) உருவாகிறது. சுமார் 4% வயிற்றுப்புண்கள் உயிருக்கு ஆபத்தான கட்டிகளால் ஏற்படுகின்றன, அதனால் புற்றுநோயைத் தவிர்ப்பதற்குப் பன்மடங்கு உடல் திசு ஆய்வுகள் தேவைப்படுகிறது. சிறுகுடல் மேற்பகுதிக்குரிய சீழ்ப்புண் பொதுவாக கனிவானவை. இரைப்பையும் சிறுகுடலும் சேர்ந்த செரிமானப் பகுதி உட்புறத்தின், மேற்பகுதியில் ஏற்படும் புண் அல்லது காயம் குடற் புண் எனப்படுகிறது. பொதுவாக வயிற்றுப் புண், சூலை நோய் எனவும் அழைக்கப்படும் இந்நோய், வயது வித்தியாசமின்றி அனைவரையும் தாக்கவல்லது. இதனால், அடிக்கடி வயிற்று வலியும், சாப்பிட முடியாத பிரச்சினையும் ஏற்படும்.

உடலில் செரிமானப் பகுதிகள் எப்போதும் ஈரமாகவும் மூடப்படாமலுமே இருக்கின்றன. இதனால், இரைப்பையில் செரிமானத்திற்குத் தேவையான ஹைட்ரோகுளோரிக் அமிலத்தால் உடற் செரிமானப் பகுதிகள் பாதிப்புக்குள்ளாகின்றன. குடற்புண் உள்ள சிலருக்கு இந்த அமிலம் அதிகமாகச் சுரப்பதும் உண்டு. இதனை அமிலக் குடற்புண் என்பர். குடல்புண் ஹேலிக்கொபேக்டர் பைலோரி எனும் பாக்டீரியாவினால் தோன்றுகிறது.

இந்த நோய்க்கான முக்கிய காரணமாக இருப்பது நுண்கிருமி என்பதைப் பொதுவாக அறியப்படுவதற்கு நீண்ட காலத்திற்கு முன்பே, கிரீஸ் நாட்டைச் சார்ந்த பொது மருத்துவரான ஜான் லைகௌடிஸ் 1958 ஆம் ஆண்டு தொடங்கி வயிற்றுப் புண் நோய்களுடைய நோயாளிகளுக்கு நோய்எதிர்ப்புகள் மூலம் சிகிச்சை அளித்துவந்தார்.

"ஹெலிகோபேக்டர் பைலோரி" தான் சீழ்ப்புண்களுக்கான ஒரு காரண காரியாக இருப்பதை, 1982 ஆம் ஆண்டில் இரு ஆஸ்திரேலிய விஞ்ஞானிகளான ராபின் வாரென் மற்றும் பார்ரி ஜெ. மார்ஷல் ஆகியோரால் மீண்டும் கண்டுபிடிக்கப்பட்டது. பெரும்பாலான வயிற்று சீழ்ப்புண்கள் மற்றும் இரைப்பை அழற்சிகள் இந்த நோய்க் கிருமியின் குடியேற்றத்தினால் ஏற்பட்டவை என்றும் முன்னர் கருதப்பட்ட மனஅழுத்தம் அல்லது காரசார உணவு காரணம் அல்ல என்றும் வாரென் மற்றும் மார்ஷல் தங்களுடைய மூல ஆய்வில் வலியுறுத்தினர்.

"எச். பைலோரி' கற்பிதக் கொள்கை மிகவும் மோசமான வரவேற்பைப் பெற்றது, இதனால் ஒரு சுயபரிசோதனையாக, ஒரு நோயாளியிடமிருந்து பெறப்பட்ட வளர்ம உயிர்ப்பொருள் உள்ளடக்கிய ஒரு பெட்ரி உணவை மார்ஷல் குடித்து விரைவிலேயே இரைப்பை அழற்சியைப் பெற்றார். அவருடைய நோய்அறிகுறிகள் இரு வாரங்கள் கழித்து மறைந்துவிட்டது, ஆனால் அவருடைய மனைவியின் வற்புறுத்தலால் மீதமிருந்த நுண்கிருமிகளை அழிப்பதற்கு அவர் நோய்எதிர்ப்பான்களை எடுத்துக்கொண்டார், ஏனெனில் ஹலிடோசிஸ் இந்த நோய்த்தாக்க அறிகுறிகளில் ஒன்றாகும். இந்த ஆராய்ச்சி 1984 ஆம் ஆண்டின் ஆஸ்திரேலிய மருத்துவ ஆய்வு இதழில் வெளியிடப்பட்டு, அந்தச் செய்திப் பத்திரிக்கையில் அதிகம் மேற்கோள்காட்டப்பட்ட கட்டுரைகளில் ஒன்றாக இருந்தது.

1997 ஆம் ஆண்டில் நோய் கட்டுப்பாடு மற்றும் தடுப்பு மையங்கள், இதர அரசு அமைப்புகள், கல்வி நிலையங்கள் மற்றும் தொழில்துறையுடன் இணைந்து உடல்நல பராமரிப்பு வழங்குனர்கள் மற்றும் நுகர்வோர்களிடத்தில் "எச்ச். பைலோரி" மற்றும் சீழ்ப்புண்களுக்கிடையில் இருக்கும் தொடர்பு பற்றி தெரிவிப்பதற்காக ஒரு தேசிய கல்வி பிரச்சாரத்தைத் தொடங்கியது. "எச். பைலோரி" பற்றிய தகவல்களை விளம்பரப்படுத்தியதன் மூலம் சீழ்ப்புண்கள் குணப்படுத்தக்கூடிய நோய்தாக்கங்கள் என்றும் உடல்நலம் பெரிதும் மேம்படுத்தப்பட்டு பணம் மிச்சப்படுத்தப்படலாம் என்னும் செய்தியையும் இந்தப் பிரச்சாரங்கள் வலுப்படுத்தியது.

"நோய்க்கிருமி "ஹெலிகோபாக்டெர் பைலோரி" யின் கண்டுபிடிப்பு மற்றும் இரைப்பை அழற்சி, வயிற்றுப் புண் நோய் ஆகியவற்றில் அவற்றின் பங்கு குறித்தும் கண்டுபிடித்தமைக்கு" மார்ஷல் மற்றும் அவருடைய நீண்ட கால உடனுழைப்பாளி வாரென் ஆகியோருக்கு 2005 ஆம் ஆண்டில், ஸ்டாக்ஹோமில் உள்ள காரோலின்ஸ்கா இன்ஸ்டிடியூட் உடலியல் அல்லது மருத்துவத்திற்கான நோபல் பரிசை வழங்கியது. மார்ஷல் 'எச். பைலோரி" தொடர்பாக இன்னும் தொடர்ந்து ஆராய்ச்சி செய்துவருகிறார், மேலும் மேற்கு ஆஸ்திரேலியாவின், பெர்த்தின் UWAவில் ஒரு மூலக்கூறு உயிரியல் ஆராய்ச்சிக்கூடத்தை நடத்தி வருகிறார்.

சூவிங் கம் பயன்பாடு இரைப்பைப் புண் ஏற்படுத்துகிறது என்னும் தவறான புரிதல் முன்னர் பரவலாக ஏற்றுக்கொள்ளப்பட்டிருந்தது. ஏனெனில் அந்த சூவிங் கம்மை மெல்லும் செயல் வயிற்றில் ஹைட்ரோக்ளோரிக் அமிலத்தை உருவாக்குவதற்கு மிக அதிகமாக ஊக்குவிக்கிறது என்று மருத்துவ தொழில்துறை நம்பியது. குறைந்த (அமிலத்தன்மையுடைய) pH (pH 2), அல்லது ஹைபெர்க்ளோரைட்ரியா உணவு இல்லாத போது வயிற்றின் உள்வரியில் அரிப்பை ஏற்படுத்துவதாக அப்போது நம்பப்பட்டது, இவ்வாறு அது இரைப்பை அழற்சி புண்கள் உருவாவதற்குக் காரணமாக இருக்கிறது.

இதற்கு நேர்மாறாக, சில காலங்களுக்கு முன்னர் இயற்கை மரப் பிசின் சாறான மரக்கசிவு கோந்து, "எச். பைலோரி" நுண்கிருமியை மிகச் செயலூக்கத்துடன் நீக்குவதாக சிலர் நம்பினர். எனினும் பன்மடங்கு தொடர் ஆய்வுகள், "எச். பைலோரி" நிலைகளைக் குறைப்பதில் மரக்கசிவு கோந்து பயன்படுத்துவது எந்த விளைவையும் ஏற்படுத்துவதில்லை என்று கண்டறியப்பட்டது.





குடல் புண்களில் முன்குடல் புண்ணே அதிகமாகத் தோன்றுகிறது. பொதுவாக இது 25-45 வயதுடையவர்களை அதிகம் தாக்குகிறது.

50 வயதிற்கு மேற்பட்டவர்கள் இரைப்பைப் புண்ணால் பாதிக்கப்படலாம்.

குடல்புண் பாதிப்பின் அளவை உள்நோக்கு கருவியால் அளக்கலாம். புண்ணில் ஓட்டை ஏற்பட்டிருந்தாலோ அல்லது இரத்தக்கசிவு ஏற்பட்டாலோ உடனடிச் சிகிச்சை அவசியமாகும். பொதுவாக இதற்கான சிகிச்சை முறைகள் புண் ஆறுவதற்கான முறைகளாகவும், அது மீண்டும் ஏற்படாத வகையிலும் அமைக்கப்படுகிறது. வாழ்க்கை முறைகளை மாற்றியமைத்தல், புகைப்பிடித்தலைத் தவிர்த்தல், மது அருந்தாதிருத்தல், கவலை, மன அழுத்தம் ஆகியவற்றை தவிர்த்தல் போன்றவற்றின் மூலமும் குடல்புண்ணைத் தவிர்க்க இயலும்.

குடலிறக்கத்தினைப் பொதுவாகக் கீறல்கள் என்பர்.வயிற்றுப்புறத் தசைகளில் வலிமை குன்றிய இடங்களில் இக்குறைப்பாடு நேரிடலாம். இந்நிலை திடீரென எடை மிகுந்த பொருட்களைத் தூக்குவதால் ஏற்படும். இதனால் ஓர் பிதுக்கம் வெளியாகத் தென்படும். அதனுள் கொழுப்புத் திசுக்களோ அல்லது குடலின் பகுதியோ பிதுங்கியிருக்கும். கடின உடலுழைப்பு மேற்கொள்ளும் ஆண்களில் கீழ்வயிற்று குடலிறக்கம் தோன்றும்.

குடலிறக்கத்தில் குடலின் ஒரு பகுதி திருகலடைந்து பிதுக்கத்தினுள் நுழைந்துவிடும். அப்பகுதியில் இரத்த ஓட்டம் தடைப்படலாம். இதற்குக் குடலிறக்கக் குடல்பிதுக்கம் என்று பெயர். மிக அதிக வலியிருப்பின் உடனடி அறுவைச் சிகிச்சை தேவை.

கவட்டைப்பிதுக்கம் குடலின் ஒரு பகுதி அடிவயிற்றுப் பகுதியில் வலிமைக் குறைவு காரணாமாகக் கீழிறங்கி விடும்.

வயிறும் தொடையும் சேருமிடத்தில் துடைத்தமனியும் சிரையும் கீழ்வயிற்றிலிருந்து தொடைப்பகுதிக்கு இறங்கும். இங்கு குடல்பிதுக்கம் ஏற்படலாம். அதிக உடல் எடை அல்லது பல குழந்தைகளைப் பெறல் ஆகிய காரணங்களால் பெண்களுக்கு இக்குறை நேரிடலாம்.

இக்குறைபாடு சிறு குழைந்தைகளுக்கு ஏற்படும். நாபியைச் சுற்றியுள்ள பகுதியில் வயிற்றுத் தசைகள் தளர்ச்சியடைவதால் இவ்விறக்கம் தோன்றும்.

குடல்வாலில் வீக்கம் ஏற்பட்டுக் கடுமையான வயிற்றுவலி தோன்றலாம். பெருங்குடல் துவங்கும் இடத்தில் ஓர் சிறிய குழலாகக் குடல்வாலுள்ளது. இக்குடல்வால் அழற்சி வளர் இளம் பருவத்தினரிடையே பொதுவாகத் தோன்றும். நார்ப்பொருள்குறைவாகவுள்ள உணவுண்ணும் வளர்ச்சியடைந்த நாட்டினரிடையே இந்நோய் அதிகம். குடல்வால் வீகத்தால் தடுப்பு நிலை ஏற்படும்.
துவக்கத்தில் திடீரென மேல் வயிற்றில் வலியும், வாந்தியுணர்வும்,காய்ச்சலும் தோன்றும். சிகிச்சை காலதாமதமானால் நோயுற்ற குடல்வால் வெடித்து வயிற்றறையில் தொற்று நேரிடலாம். இவ்வகையில் தோன்றும் பாதிப்பிற்கு உதரப்பை அழற்சி எனப்படும். அறுவைச் சிகிச்சையால் குடல்வாலை நீக்கலாம்.

பித்தப்பையில் தோன்றும் பித்தக்கற்கள் பல அளவுகளில் அமையலாம். 40 வயதிற்கு மேற்பட்டவர்களில் பத்தில் ஒருவருக்கு இக்கற்கள் தோன்றலாம். இக்கற்கள் பித்தநீரில் தோன்றும். பித்தநீரில் கொலஸ்டிரால்,நிறமிகள் மற்றும் சில உப்புகள் உள்ளன. பித்தநீரின் தன்மைகளில் மாற்றங்கள் ஏற்பட்டால் கல் தோன்றுதல் நிகழலாம். இக்கற்கள் கொலஸ்டிராலால் ஆனவை. கல் தோன்றுதலுக்கான மிகச் சரியான காரணங்கள் தெரியவில்லை. உடற்பருமன் அதிகரிப்பு,உணவில் கொழுப்பு அதிகரித்தல் போன்ற காரணங்களால் கல் தோன்றலாம்.மிகுந்த பாதிப்பு நிலையில் கற்களால் பித்தநீர் நாளத்தில் அடைப்பு ஏற்பட்டு மஞ்சள் காமாலை தோன்றும்.

பல காரணாங்களால் கல்லீரல் அழற்சி ஏற்படுகிறது. இந்நோயில் வைரஸ்களின் தாக்குதலால் கல்லீரலில் வீக்கம் ஏற்படுகிறது. தொற்று நோயற்ற கல்லீரல் அழற்சி அதிக அளவு மது அருந்துதலால் ஏற்படும். ஆரம்ப நிலையில் இதன் அறிகுறிகள் தெளிவாக இருப்பதில்லை. இந்நோயால் உடற்சோர்வு, வாந்தியெடுத்தல், காய்ச்சல், வலது மேல் வயிற்றுப்பகுதியில் ஓர் வசதியற்ற உள்ளுணர்வு போன்றவை ஏற்படும். இந்நோய்க்கு குறிப்பிட்ட சிகிச்சை எதுவும் இல்லை. இந்நிலையுள்ளோருக்கு நல்ல ஓய்வு தேவை. மது அருந்துதலைத் தவிர்க்க வேண்டும்.


வயிற்றுப் புண் வகைகள்:

வயிற்றுப் புண்ணுக்கான நோய் அறிகுறிகள் பின்வருமாறு தோன்றலாம்

நெஞ்செரிச்சல், இரைப்பைஉணவுக்குழாய் ரிஃப்ளக்ஸ் நோய் (GERD) மற்றும் சில குறிப்பிட்ட வகையான மருந்துமாத்திரைகளின் பயன்பாடு ஆகியவை வயிற்றுப் புண் ஏற்படுவதற்கான சந்தேகத்தை அதிகரிக்கிறது. வயிற்றுப் புண்ணுடன் தொடர்புடைய மருந்துகளில் அடங்குபவை சைக்ளோஆக்சிஜீனேசைத் தடைச்செய்யும் NSAID (நான்-ஸ்டீராய்ட் ஆன்டி-இன்ஃப்ளமேடரி டிரக்ஸ்) மற்றும் பெரும்பாலான க்ளூகோகார்டிகாய்ட்கள் (எ-டு: டெக்ஸாமீதாசோன் மற்றும் ப்ரெட்னிசோலோன்).

மேலே குறிப்பிட்ட நோய்அறிகுறிகளுடன் இரண்டு வாரங்களுக்கு மேல் தொடர்ந்திருக்கும் 45 வயதுக்கும் மேற்பட்ட நோயாளிகளில் வயிற்று சீழ்ப்புண் ஏற்படுவதற்கான வாய்ப்புகள் மிக அதிகமாக இருப்பதால், EGD ஆல் துரிதமாகப் பரிசோதிக்கப்படவேண்டிய அவசியம் இருக்கிறது (கீழே பார்க்கவும்).

உணவு தொடர்பான அறிகுறிகளின் நேரம் "இரைப்பை" மற்றும் "சிறுகுடல் மேற்பகுதி சீழ்ப்புண்"களுக்கிடையில் வேறுபடக்கூடும் : ஒரு இரைப்பைக்குரிய சீழ்ப்புண் உணவின் "போது" இரைப்பை மேற்பகுதி வலியை ஏற்படுத்தும், ஏனெனில் இரைப்பை அமிலம் சுரக்கப்படுகிறது அல்லது அல்கலைன் டியோடெனால் பொருள்கள் வயிற்றுக்குள் திரும்பச் செல்வதால் உணவுக்குப் "பின்னர்" வலியை ஏற்படுத்துகிறது. சிறுகுடல் மேற்பகுதி சீழ்ப்புண்களுக்கான அறிகுறிகள் பெரும்பாலும் உணவுக்கு "முன்னர்" வெளிப்படும் — அப்போது அமிலம் (பசியால் தூண்டப்பட்ட உற்பத்தி) சிறுகுடலின் மேற்பகுதிக்குள் நுழைந்துவிடுகிறது. எனினும், மருத்துவரீதியான நடைமுறையில் இது நம்பத்தகுந்த அறிகுறியல்ல.


விளைவுகளை ஏற்படுத்துகிற பெரும் காரணிகள் (60% இரைப்பைக்குரியது மற்றும் 90% வரையில் சிறுகுடல் மேற்பகுதிக்குரிய சீழ்ப்புண்) நீடித்திருக்கும் வீக்கம் இது அன்ட்ரால் மென்சவ்வை குடியேற்றும் "ஹெலிகோபாக்டர் பைலாரி" யின் விளைவாக ஏற்படுகிறது. நோய் எதிர்ப்புகள் இருந்தபோதிலும் இந்த நோய்தாக்கத்தைச் சரிப்படுத்த நோய் எதிர்ப்பு அமைப்பினால் இயலுவதில்லை. இவ்வாறு நோய்க்கிருமி நீடித்து செயல்புரியும் இரைப்பை அழற்சியை (பி வகை இரைப்பை அழற்சி) ஏற்படுத்தக்கூடும், இதன் விளைவாக அந்தப் பகுதி வயிற்றில் உற்பத்தியாகும் காஸ்ட்ரின் ஒழுங்குபடுத்துதலில் குறைபாடுகளை ஏற்படுத்தும், மேலும் காஸ்ட்ரின் சுரத்தல் அதிகரித்துவிடும் அல்லது குறைந்துவிடும் (பெரும்பாலான வழக்குகளில்) - இதன் விளைவாக ஏற்படுவது ஹைபோ அல்லது அக்லோர்ஹைட்ரோயா. வெளிப்புறச் செல்கள் மூலம் காஸ்ட்ரின், காஸ்ட்ரிக் அமில உற்பத்தியைத் தூண்டுகிறது, மேலும் காஸ்ட்ரீனை அதிகரிக்கச் செய்யும் எச். பைலாரி குடியேற்ற பிரதிச் செயல்களில் அமிலத்தின் அதிகரிப்பு மென்சவ்வின் அரிப்புக்குக் காரணமாக இருந்து சீழ்ப்புண்ணை உண்டு பண்ணுகிறது.

மற்றொரு பெரும் காரணமாக இருப்பது NSAIDகளின் பயன்பாடு (மேலே பார்க்கவும்). இரைப்பை மென்சவ்வு, ஒரு சவ்வுப் படலம் மூலம் காஸ்ட்ரிக் அமிலத்திடமிருந்து தன்னையே பாதுகாத்துக்கொள்கிறது, இந்த சவ்வின் சுரத்தல் சில குறிப்பிட்ட ப்ராஸ்டோகிளாண்டின்ஸ்களால் தூண்டப்படுகிறது. இத்தகைய ப்ராஸ்டோகிளாண்டின்ஸ்களை உற்பத்தி செய்வதற்கு அத்தியாவசியமாக இருக்கும் சைக்ளோஆக்ஸிஜீனேஸ் 1 ("COX-1" ) செயல்பாட்டை NSAID க்கள் தடுக்கின்றன. COX-2 தேர்ந்தெடுப்புக்குரிய ஆன்டி-இன்ஃப்ளமேட்டரிகள் (செலிகோக்ஸிப் அல்லது இப்போது திரும்பப்பெறப்பட்ட ரோஃபோகோக்ஸிப் போன்றவை) இரைப்பை சவ்வில் குறைந்த அத்தியாவசியமானதாக இருக்கும் "cox-2"-ஐ சாதகமாக தடைசெய்கின்றன, மேலும் NSAID-தொடர்பான இரைப்பை புண் ஆகிவிடும் இடர்ப்பாட்டைப் பாதியாகக் குறைக்கிறது. பரவலாய் உள்ள "எச். பைலோரி" -ஏற்படுத்திய புண்ணாதல், மேற்கு உலகில் அதிகரித்த மருத்துவ சிகிச்சை காரணமாகக் குறைந்துவருவதால், சீழ்ப்புண்ணுக்கான பெரும் பகுதி நோய் அறிகுறி தொகுப்புடன் இருக்கும் தனிநபர்களிடத்தில் NSAID யின் அதிகரித்த பயன்பாடு மற்றும் மூட்டு வலியுடன் இருக்கும் முதியோர்களின் எண்ணிக்கை அதிகரிப்பில் தான் இருக்கிறது.

கடந்த 30 ஆண்டுகளில் சிறுகுடலின் மேற்பகுதி சீழ்ப்புண் ஏற்படும் நிகழ்வுகள் குறிப்பிடும் வகையில் இறங்கியிருக்கிறது, அதேநேரத்தில் இரைப்பை சீழ்ப்புண்கள் சிறிதளவு அதிகரித்திருக்கிறது, இது முக்கியமாக NSAID க்களின் பரந்துவிரிந்த பயன்பாட்டினால் ஏற்பட்டிருக்கிறது. நிகழ்தல் குறைந்துவருவது நோய் சிகிச்சைக்கான வளர்ச்சியின் தற்சார்பான ஒன்றுசேர்தல் இயல் நிகழ்வாகக் கருதப்படுகிறது. "எச். பைலோரி" நோய்தாக்கங்களின் நிகழ்வைக் குறைத்திருக்கும் வாழ்க்கைத் தரங்களின் மேம்பாடுகள் மூலம் இந்த ஒன்றுசேர்தல் இயல் நிகழ்வு விவரிக்கிறது.

புகைப்பிடித்தல் மற்றும் சீழ்ப்புண் ஏற்படுதலுக்கிடையில் தொடர்பு இருப்பதை சில ஆய்வுகள் கண்டறிந்தபோதிலும் , இதர ஆய்வுகள், ஈடுபட்டிருக்கும் இடர்ப்பாட்டினை ஆராய்வதில் மிகக் குறிப்பாக இருந்திருக்கின்றன, மேலும் "ஹெச். பைலோரி" நோய்த்தாக்கத்துடன் தொடர்புகொண்டிருந்தால் தவிர புகைப்பிடிப்பதுவே அத்தனை இடர்ப்பாட்டுக்குக் காரணியாக இருக்காது என்றும் கண்டறிந்துள்ளது
. இருபதாம் நூற்றாண்டின் பிந்தைய காலங்கள் வரை உணவு முறை, காரசாரப் பொருட்கள், குடித்தல் மற்றும் இரத்த வகை போன்ற பரிந்துரைக்கப்பட்ட சில இடர்ப்பாட்டுக் காரணிகள் அல்சரொஜென்களாக (சீழ்ப்புண் ஏற்படுவதற்கு உதவக்கூடியன) கற்பிதம் செய்யப்பட்டிருந்தது, ஆனால் வயிற்றுப் புண்களின் வளர்ச்சியில் ஒப்பீட்டளவில் இது குறைந்த முக்கியத்துவம் கொண்டதாகவே காணப்படுகிறது.. அது போலவே "எச். பைலோரி" நோய்த்தாக்கத்துடன் தொடர்புபடுத்தும்போது மது அருந்துதல் இடர்ப்பாட்டை அதிகரிக்கும் என்று ஆய்வுகள் கண்டறிந்த அதே வேளையில் அது மட்டுமாகவே இடர்ப்பாட்டை அதிகரிப்பதில்லை மேலும் "எச். பைலோரி" நோய்த்தாக்கத்துடன் இணையும்போது இந்த அதிகரிப்பு முதன்மை இடர்ப்பாட்டுக் காரணியுடன் ஒப்பிடும்போது அளவானதாகவே இருக்கிறது .

அரிய காஸ்ட்ரின்-சுரப்பிக்கும் காஸ்ட்ரிநோமோக்கள் (ஸோல்லிங்கெர் எல்லிசன் நோய் அறிகுறித் தொகுதி), பன்மடங்கான மற்றும் குணப்படுத்துவது கடினமான சீழ்ப்புண்களை ஏற்படுத்துவதற்கும் காரணமாக இருக்கிறது.

சீழ்ப்புண் உருவாக்கத்தில் மனஅழுத்தத்தை ஒரு சாத்தியமான காரணமாக, அல்லது குறைந்தபட்சம் அதன் கடுஞ்சிக்கலுக்கான காரணமாகவே ஆராய்ச்சியாளர்கள் தொடர்ந்து கவனித்து வருகிறார்கள். வயிற்றுப் புண்கள் உருவாக்கத்தில் மனஉளைச்சல் அழுத்தம் பாதிப்பை ஏற்படுத்துமா என்பதில் சர்ச்சைகள் இருக்கிறது. எனினும், தீக்காயங்கள் மற்றும் தலை கோளாறுகள் உடல்கூற்று அழுத்த சீழ்ப்புண்களாக ஏற்படலாம், இயந்திர இயக்க காற்றோட்டத்தில் இருக்கும் பல நோயாளிகளிடத்தில் இவை காணப்படுகிறது.

நடத்தைக்குரிய மருத்துவ ஆராய்ச்சி கழகத்தால் கூட்டப்பட்ட ஒரு நிபுணர் குழு, சீழ்ப்புண்கள் முழுமையாக ஒரு தொற்று நோய் அல்ல என்றும் ஆனால் உளவியல் காரணிகள் முக்கியப் பங்காற்றுவதாக முடிவு செய்தனர். "எச். பைலோரி" நோய்தாக்கத்தை மனஅழுத்தம் எவ்வாறு முன்னேற்றம் கொள்ளச் செய்கிறது என்று ஆராய்ச்சியாளர்கள் கண்காணித்து வருகின்றனர். உதாரணத்திற்கு, "ஹெலிகோபாக்டர் பைலோரி" அமிலத்தன்மையுடைய சூழலில் பெருமளவில் வளர்ச்சிபெறுகிறது மற்றும் மன அழுத்தம் தான் அதிகரித்த வயிற்று அமிலம் ஏற்படுத்துவதாக வெளிப்பட்டிருக்கிறது. நீண்ட கால நீர் உட்கிருகித்து அடக்கப்பட்ட அழுத்தம் மற்றும் "எச். பைலோரி" நோய்த்தாக்கம் இரண்டுமே வயிற்றுப் புண்களின் உருவாக்கத்தில் தனித்தனியாகவே தொடர்புகொண்டிருப்பதாக எலியின் மீது மேற்கொள்ளப்பட்ட ஒரு ஆய்வு மூலம் நிரூபிக்கப்படுகிறது.

தாய்லாந்து நாட்டு மருத்துவமனை ஒன்றில் வயிற்றுப் புண் நோயாளிகளிடத்தில் மேற்கொள்ளப்பட்ட ஆய்வு ஒன்று நீடித்திருக்கிற மனஅழுத்தம், வயிற்றுப் புண்ணின் அதிகரித்த இடர்ப்பாட்டுக்குத் தொடர்பு கொண்டிருப்பதாகவும் நீடித்திருக்கிற மனஅழுத்தம் மற்றும் ஒழுங்கற்ற உணவுநேரங்கள் இரண்டும் இணைந்து ஒரு முக்கியமான இடர்ப்பாட்டுக் காரணியாகவும் அமைகிறது என்று கூறுகிறது.

வயிற்றுப் புண் இருப்பதாகச் சந்தேகிக்கப்படும் நோயாளிகளிடத்தில் ஈஸோபாகோகாஸ்ட்ரோடியோடெனோஸ்கோபி (EGD), காஸ்ட்ரோஸ்கோபி என்றும் அறியப்படும் ஒரு வகையான என்டோஸ்கோபி, மேற்கொள்ளப்படுகிறது. நேரடியாக அடையாளங்காணுதல் மூலம், சீழ்ப்புண்ணின் இடம் மற்றும் தீவிரத்தன்மை விவரிக்கப்படலாம். மேலும் எந்த சீழ்ப்புண்ணும் காணப்படவில்லையென்றால் EGD பெரும்பாலும் ஒரு மாற்று நோய்கண்டறிதலை வழங்கும்.

"ஹெலிகோபாக்டர் பைலோரி" நோய்கண்டறிதல் பின்வரும் வழிமுறைகளில் செய்யப்படலாம்:

சீழ்ப்புண் ஏற்படுவதற்குச் சாத்தியமான இதர காரணங்கள், குறிப்பாக கடுமைத்தன்மை (இரைப்பை புற்றுநோய்), நினைவில் கொள்ள வேண்டி இருக்கிறது. குறிப்பாக வயிற்றின் "பெரும் (விசாலமான) வளைவில்" ஏற்படும் சீழ்ப்புண்களில் இது உண்மையாக இருக்கிறது; பெரும்பாலானவை நீடித்திருக்கிற "எச். பைலோரி" நோய்தாக்கத்தின் விளைவாகவும் இருக்கிறது.

வயிற்றுப் புண் ஊடுருவிச்சென்றால் இரைப்பை குடல்சார்ந்த வழிப்பாதையின் (இதில் எப்போதும் காற்று இருக்கும்) உள்ளிருந்து காற்று கசிய ஆரம்பித்து பெரிடோனியல் பள்ளத்திற்கு (இதில் பொதுவாக காற்று இருப்பதில்லை) அனுப்பிவிடும். இது பெரிடோனியல் பள்ளத்துக்குள் "தடங்கலற்ற காற்று"க்கு வழி செய்கிறது. மார்பு எக்ஸ்ரே எடுக்கும்போது ஒரு நோயாளி நேராக நிமிர்ந்து நின்றால், இந்த வாயு உதரவிதானத்தின் அடியில் மிதந்து நிலைபெறும். அதனால் நிமிர்ந்த மார்பு எக்ஸ்ரே அல்லது மல்லாந்து படுத்திருக்கிற அடிவயிற்று எக்ஸ்ரேவில் காட்டப்படும் பெரிடோனியல் பள்ளத்தில் இருக்கும் வாயு துளை செய்து வயிற்றுப் புண் நோய்க்கான முன்னறிகுறியாக இருக்கிறது.

இரைப்பை சீழ்ப்புண்கள் பெரும்பாலும் வயிற்றின் குறைந்த வளைவிலேயே உருவாகியிருக்கும். அந்த சீழ்ப்புண் ஒரு வட்டத்திலிருந்து முட்டைவடிவமான பாரீடெல் குறையாக ("ஓட்டை") இருக்கிறது, அது இரண்டு முதல் நான்கு செ.மீ. விட்டத்துடன் மிருதுவான அடிபாகத்தையும் செங்கோண எல்லைகளையும் கொண்டிருக்கும். வயிற்றுப் புண்ணின் நுட்பமான வடிவில் இந்த எல்லைகள் ஒழுங்கற்றதாகவோ மேலெழும்பியோ இல்லை, சீர்கெட்ட நிலையில் ஒழுங்கான முறையில் ஆனால் மேலெழும்பிய எல்லைகளைக் கொண்டிருக்கும். இரைப்பைப் புற்றுநோயின் சீழ்ப்புண்ணுள்ள வடிவில் எல்லைகள் ஒழுங்கற்றதாக இருக்கும். இந்த பாரியீடல் வடுவின் காரணமாக சுற்றியிருக்கும் மென்சவ்வு ஆரங்கள் மடிப்புகளை வெளிப்படுத்தும்.

இரைப்பை வயிற்றுப் புண் என்பது ஒரு மென்சவ்வில் ஏற்படும் குறை, பெப்சின்-அமில தாக்குதலால் உற்பத்தியாகி மஸ்குலாரிஸ் மியூகோசே மற்றும் மஸ்குலாரிஸ் ப்ரோப்ரியாவை ஊடுருவுகிறது. சீழ்ப்புண் விளிம்புகள் செங்கோணமுடையவை மற்றும் நீடித்திருக்கும் இரைப்பை அழற்சியை ஏற்படுத்துகிறது. செயலூக்கக் கட்டத்தின்போது, சீழ்ப்புண்ணின் அடித்தளம் நான்கு பகுதிகளைக் காட்டுகிறது: இன்ஃப்ளமேடரி எக்ஸிக்யூடேட், ஃபைப்ரனாய்ட் நெக்ரோசிஸ், கிரானுலேஷன் திசு மற்றும் ஃபைப்ரோஸ் திசு. சீழ்ப்புண்ணின் ஃபைப்ரோஸ் அடித்தளம் தடித்த சுவர்களுடன் அல்லது இரத்தக் கட்டிகளுடன் கூடிய இரத்தக் குழாய்களைக் கொண்டிருக்கும்.

சீழ்ப்புண் போன்ற நோய் அறிகுறி கொண்டிருக்கும் இளம் நோயாளிகள் பெரும்பாலும் EGD மேற்கொள்ளப்படுவதற்கு முன்னர் அமிலமுறிவுகள் அல்லது H2 எதிரிகளால் சிகிச்சையளிக்கப்படுகின்றனர். பிஸ்மத் தனிமங்கள் உண்மையிலேயே உயிர்ப்பொருள்களைக் குறைக்கலாம் அல்லது அவற்றைச் சுத்தப்படுத்தலாம், இருந்தாலும் சில பிஸ்மத் சப்சாலிசைலேட் பொருட்களின் எச்சரிக்கை லேபில்களில் வயிற்றுப் புண் கொண்டிருக்கும் நபர்கள் இந்தப் பொருட்களைப் பயன்படுத்தக்கூடாது என்று குறிப்பிட்டிருப்பதையும் கவனத்தில் கொள்ளவேண்டும்.

நான்ஸ்டீராய்டல் ஆன்டி-இன்ஃப்ளமேடரி (NSAIDs)களை எடுத்துக் கொள்ளும் நோயாளிகள் ப்ரோஸ்டோகிளாண்டின் அனலாக் (மிசோப்ரோஸ்டோல்) கூட எடுத்துக் கொள்ளும்படி பரிந்துரைக்கப்படுவார்கள், இது NSAID களின் பக்க விளைவுகளாக இருக்கக்கூடிய வயிற்றுப் புண்களைத் தடுப்பதற்கு உதவியாக இருக்கும்.

"எச். பைரோலி" நோய்த்தாக்கம் இருக்கும்போது, மிகச் சிறப்பாக செயல்படுத்தக்கூடிய சிகிச்சையாக இருப்பது இரு நோய் எதிர்ப்புகளின் கூட்டு (எ-டு: க்ளாரித்ரோமைசின், அமாக்சிசிலின், டெட்ராசைக்ளின், மெட்ரோனைடேஸோல்) மற்றும் ஒரு ப்ரோடான் பம்ப் இன்ஹிபிடர் (பிபிஐ), சிலநேரங்களில் பிஸ்மத் சேர்மங்களும் உடன் சேர்த்துக்கொள்ளப்படுகிறது. சிக்கலான சிகிச்சை-எதிர்ப்பு நிலைமைகளில் மூன்று நோய்எதிர்ப்பான்கள் (அமாக்சிசிலின் + க்ளாரித்ரோமைசின் + மெட்ரோனைடேஸோல்) பிபிஐ-யுடன் சேர்த்தும் மற்றும் சிலநேரங்களில் பிஸ்மத் சேர்மங்களுடன் இணைத்தும் பயன்படுத்தப்படலாம். சிக்கலற்ற நிலைமைகளுக்கு மிகவும் பயனளிக்கக்கூடிய முதல் நிலை சிகிச்சையாக இருப்பது அமாக்சிசிலின் + மெட்ரோனைடேஸோல் + பாண்டோப்ராஸோல் (இது ஒரு பிபிஐ). "எச். பைலோரி" இல்லாதபோது, பெரும்பாலும் நீண்ட கால உயர்ந்த பிபிஐ களின் டோஸ்கள் பயன்படுத்தப்படுகிறது.

"எச். பைலாரி" யின் சிகிச்சை வழக்கமாக நோய்த்தாக்கம் சுத்தமாக்கல், நோய்அறிகுறிகள் தணிப்பு மற்றும் இறுதியில் சீழ்ப்புண்களின் குணப்படுத்தலுக்கு வழி வகுக்கிறது. நோய்த்தாக்கம் மீண்டும் ஏற்பட்டு மறுசிகிச்சை தேவைப்படலாம். அப்போது அவசியம் ஏற்பட்டால் இதர நோய் எதிர்ப்பு மருந்துகளுடன் குணப்படுத்தலாம். 1990 ஆம் ஆண்டுகளில் பிபிஐகளின் பரந்துவிரிந்த பயன்பாடு காரணமாக சிக்கலற்ற வயிற்றுப் புண்களுக்கான அறுவை சிகிச்சை நடைமுறைகள் ("உயர் தேர்வுடைய வாகோடோமி" போன்றவை) வழக்கற்றுப்போனது.

துளையேற்பட்ட வயிற்றுப் புண் அறுவைசிகிச்சை செய்யவேண்டிய ஒரு அவசரநிலையாக இருக்கிறது, மேலும் அந்த துளைகளைச் சீர்படுத்த அறுவைசிகிச்சை செய்யவேண்டிய அவசியமும் இருக்கிறது. பெரும்பாலான இரத்தம் வெளியேறும் சீழ்ப்புண்களுக்கு ஒரு என்டோஸ்கோபி உடனடியாகத் தேவைப்படுகிறது, இது தீய்ப்பான், ஊசிபோடுதல் அல்லது க்ளிப்பிடுதல் மூலம் வெளியேறும் இரத்தத்தை நிறுத்துகிறது.

[[படிமம்:peptic ulcer disease world map - DALY - WHO2004.svg|thumb|2004 ஆம் ஆண்டில் ஒவ்வொரு 100,000 குடியிருப்போருக்கும் வயிற்றுப் புண் நோய்க்கான குறைபாடுடன் பொருந்திய வாழ்நாள் ஆண்டுகள்.[31][32][33][34][35][36][37][38][39][40][41][42][43]]]
வயிற்றுப் புண் ஏற்படுவதற்கான வாழ்நாள் இடர்ப்பாடு தோராயமாக 10% ஆக இருக்கிறது.

மேற்கத்திய நாடுகளில் ஹெலிகோபாக்டர் பைலோரி நோய்தாக்கங்களின் பரவும்தன்மை ஏறக்குறைய வயதுடன் பொருந்தி இருக்கிறது (அதாவது, 20 வயதில் 20%, 30 வயதில் 30%, 80 வயதில் 80% போன்று). மூன்றாம் உலக நாடுகளில் நோய் பரவியுள்ளமை மிக உயர்ந்து காணப்படுகிறது. உணவு, நிலத்தடி நீர் தூய்மைக்கேடு மற்றும் மனித எச்சில் (முத்தமிடுதல் அல்லது உணவுப் பாத்திரங்களைப் பகிர்ந்துகொள்ளுதல்) மூலம் நோய் பரவுகிறது.

ஹெலிகோபேக்டர் நோய்த்தாக்கத்தின் குறைந்த நிலைமைகளே இறுதியில் சீழ்ப்புண்ணாக உருவாகும், மேலும் பெரும் சதவிகித மக்கள் குறிப்பிடமுடியாத அசௌகரியம், அடிவயிற்று வலி அல்லது இரைப்பை அழற்சியைப் பெறுவார்கள்.


[[பகுப்பு:சமிபாட்டுத் தொகுதி நோய்கள்]]
[[பகுப்பு:வயிற்றுவலி நோய்கள்]]
[[பகுப்பு:கூகுள் தமிழாக்க மருத்துவக் கட்டுரைகள்]]

</doc>
<doc id="174480" url="https://ta.wikipedia.org/wiki?curid=174480" title="நெசவுத் தொழில்நுட்பம்">
நெசவுத் தொழில்நுட்பம்

நெசவுத் தொழில்நுட்பம் அல்லது நெசவுத் தொழில் இது மக்கள் பயன்படுத்தும் உடுத்தும் உடையான ஆடை, படுக்கை விரிப்பான பாய் கம்பளம் மற்றும் சாக்கு உற்பத்தி செய்வதற்கு உதவும் நுட்பம் ஆகும். ஒவ்வொரு தொழிலும் அதன்
மூலப்பொருட்கள் அதிகமாக கிடைக்கும் பகுதிகளில் புகழ்பெற்றிருக்கும். பஞ்சு உற்பத்தி, விசைத்தறி பயன்பாடு, சாயமிடல் போன்ற செயல்பாட்டு நுட்பங்கள் நெசவுத் தொழில்நுட்பத்தில் அடங்கும். இது ஒரு பழந்தமிழர் தொழில்நுட்பம் ஆகும்.

நெசவுத் தொழில்நுட்பத்தை ஒரு கலையாகவே தமிழர்கள் பாவித்து பின்பற்றி வந்துள்ளனர். பருத்தியிலிருந்து நூல் நூற்றலையும், கைத்தறியையும், தையலையும் பண்டைக்காலம் தொட்டே தமிழர் அறிந்திருந்தனர். தமிழர்கள் இத்துறையில் கொண்ட தொழில்நுட்பத்தையும், ஈடுபாட்டையும் தமிழர் நெசவுக்கலை குறிக்கின்றது.

இலங்கையின் வரலாற்றின் முற்பட்ட நூலான மகாவம்சத்தின் கூற்றின் படி, இலங்கைக்கு விசயனும் அவனது நண்பர்கள் 700 பேரும் தம்பபண்ணி எனும் இடத்தை வந்தடைந்ததன் பின்னர், விசயனின் நண்பர்கள் அவ்விடத்தில் தோன்றிய ஒரு பெண்ணை (யாக்கினி) பின் தொடர்ந்து ஒவ்வொருவரும் செல்கின்றனர். அங்கே குவேணி அவர்களை பொய்கை ஒன்றில் சிறைவைக்கின்றாள். கடைசியாக அவர்களை தேடி விசயன் செல்லும் போது, ஒரு மரத்தடியில் துறவி வடிவில் குவேணி நூல் நூற்றுக்கொண்டிருக்கின்றாள், எனும் தகவல் விசயன் இலங்கைக்கு வரும் முன்பே இலங்கையில் நெசவு கைத்தொழில் பற்றிய அறிவு இருந்துள்ளதை வெளிப்படுத்துகிறது. 

நெசவுத்தொழில்நுட்பம் பண்டைய காலந்தொட்டே தமிழர்களின் பயன்பாட்டில் இருந்துவந்துள்ளது.
நெசவுத்தொழில்நுட்பத்தை பல்வேறு பிரிவுகளாக பிரிக்கலாம்..

பருத்தி இழை நெசவுத்தொழில்நுட்பம் பல படிகளை உள்ளடக்கியது...

விவசாயிகளிடமிருந்து வாங்கிய பருத்தியை இயந்திரம் மூலம் விதை நீக்கி பஞ்சு தனியே பிரித்தெடுக்கப்பட்டு பொதிகளாக்கப்பட்டு நூற்பாலைகளுக்கு அனுப்பும் முறை.

ஸ்பின்னிங் எனப்படும் நூற்பு தொழில்நுட்பம் மிக மிக எளிதானது. அவற்றை மிக எளிதாக தமிழில் சொல்வதென்பது பல சிக்கல்களை உள்ளடக்கியது…காரணம் மிகப்பல சொற்களுக்கு தமிழ் வார்த்தைகளை தேடுவதில் உள்ள சிரமம்தான்.

இது போன்ற சிரமம் உள்ள காரணத்தால் மிகப்பெரும்பாலான ஆங்கில வார்த்தைகளே பஞ்சாலைகளில் பயன் படுத்தப்பட்டு வருகின்றன.

முதலில் நூல்களை அதன் இயல்புக்கு தகுந்தவாறு பகுப்பது என்பது மிக முக்கியம். நூல்களை (yarn). பொதுவாக எண்ணிக்கை (count) என்ற காரணியால் பகுப்பார்கள்.

பல்வேறு விதமான துணிகளுக்கு பல்வேறு விதமான நூல்கள் தேவை. நீங்கள் கடையில் சென்று போர்வையும், மேலாடையும் வாங்குகிறீர்கள். இரண்டும் ஒரே மாதிரியாகவா இருக்கிறது? இல்லையே..பிறகு வேறுபாடு எதில் ? அங்கேதான் இந்த நூலின் எண்ணிக்கை (yarn count) வருகிறது. அந்தந்த நூலின் எடைக்கு (weight) தகுந்தாற்போல் அந்த நூலின் எண்ணிக்கை குறிக்கப்படுகிறது.

நல்ல கனமான நூல் (coarser count) போர்வைக்கும் மெல்லிசான நூல் (finer count ) மேலாடைக்கும் பயன் படுத்தப்படுகிறது!!

நூல் எண்ணிக்கைகளில் பலவிதங்கள் உண்டு. ஆனாலும் அதிகமாக புழக்கத்தில் உள்ள ஆங்கில எண்ணிக்கை (English count) முறையையே நாம் எடுத்துக்கொள்வோம்.

ஆங்கில எண்ணிக்கை (English count) - Ne

இந்த வகை கவுன்ட் முறையில் பொதுவாக நூலின் நீளம் “யார்ட்” (yard - கஜம்) என்ற அளவையில்தான் ( 1மீட்டர் - 1.09 யார்ட்- கஜம்) அளக்கப்படுகிறது. அதே போல் நூலின் எடை பவுன்ட் (pound) என்னும் அளவையில் தான் குறிப்பிடப்படுகிறது( 1 கிலோ கிராம் = 2.2 பவுன்ட் ) 

ஆக , ஒரு பவுன்ட் நூலை எடுத்து எடை போட்டு , அதில் எத்துனை 840 யார்ட், நீளமுள்ள நூல்கள் இருக்கிறதோ அதுவே அந்நூலின் கவுன்ட் (எண்ணிக்கை).

இன்னும் விரிவாகச் சொன்னால் 10 என்பது ஒரு நூலின் கவுன்ட் (எண்ணிக்கை) என்றால், அதே நூலை ஒரு பவுன்ட் எடுத்து நீளத்தை அளந்தோமானால் மொத்த நீளம் 8400 யார்ட்ஸ் (yard - கஜம்) என்பதாம்

English Count (Ne) = No. of 840 yards in 1 pound of yarn

கைத்தறி நெசவு

விசைத்தறி




</doc>
<doc id="174491" url="https://ta.wikipedia.org/wiki?curid=174491" title="மெய்ம் மயக்கம்">
மெய்ம் மயக்கம்

மெய்ம் மயக்கம் அல்லது மெய் மயக்கம் அல்லது தமிழில் மெய்யொலிக் கூட்டம் என்பதுதமிழ் இலக்கணத்தில் ஒரு சொல்லில் மெய்யெழுத்துக்கள் அடுத்தடுத்து வருவதைக் குறிக்கும். இரண்டு மெய்கள் இணைந்து வருவதே பெரும்பான்மை. அரிதாக மூன்று மெய்கள் இணைந்து வருவதும் உண்டு. இரு மெய்கள் இணைந்து வருவது 'இரு மெய்ம் மயக்கம்' என்றும் மூன்று மெய்கள் இணைந்து வருவதை 'மூன்று மெய்ம் மயக்கம்' என்றும் கூறுவர்.. "பக்கம்" என்ற சொல்லில் க்க் (க்க = க் + க் + அ) என இரண்டு மெய்கள் இணைந்து வருகின்றன. இது போலவே, "அச்சம்", "கற்கள்" போன்ற சொற்களிலும் முறையே ச்ச், ற்க் ஆகிய மெய்ம் மயக்கங்களைக் காணலாம். 
சொற்களில் வருவது அரிதானதும் தெளிவாக வரையறுக்கக் கூடியதும் ஆகும். இத்தகைய வரையறைகளின் இயல்பு மொழிவதற்கு எளிதான கூட்டொற்றுக்களை மட்டும் ஏற்கும் வகையில் உள்ளது. தமிழ் மெய்யொலிகளின் இந்த இயல்பு தொல்காப்பியத்தில் ஆய்ந்து சொல்லப்பட்டுள்ளது. ஒரே மெய்யெழுத்து இரட்டித்து வருதலை 'உடனிலை மெய்ம்மயக்கம்' என்றும் இருவேறு மெய்கள் தொடர்ந்து வருவதை 'வேற்றுநிலை மெய்ம்மயக்கம்' என்றும் குறித்துள்ளனர்.
தமிழ் மரபுப்படி மெய்ம் மயக்கங்கள் சொற்களின் இடையில் மட்டுமே வருகின்றன. எனினும், தற்காலத்தில் பிறமொழிச் சொற்களை அவற்றின் ஒலிப்பு மாறாமல் தமிழில் எழுத முயல்வோர் மெய்ம் மயக்கங்களைச் சொல் முதலிலும் இறுதியிலும் கூட வரும்படி எழுதுகின்றனர். எடுத்துக்காட்டாக "ப்ரசாதம்", "க்ரைம்" போன்ற சொற்களில் முதலிலும், "பாங்க்", "சிமென்ட்" போன்ற சொற்களில் கடைசியிலும் மெய்ம் மயக்கங்கள் வரும்படி எழுதுவதைக் காண முடியும். இது தமிழ் மரபுக்கு ஏற்புடையது அல்ல.

இணையும் எழுத்துக்களை அடிப்படையாகக் கொண்டு மெய்ம் மயக்கங்கள் பின்வருமாறு இரண்டு வகைகளாகப் பிரிக்கப்படுகின்றன.


இவற்றுள் உடனிலை மெய்ம் மயக்கம் ஒரே மெய்யெழுத்து மயங்குவதையும், வேற்று நிலை மெய்ம் மயக்கம் இருவேறு மெய்கள் ஒன்றுடன் ஒன்று மயங்குவதையும் குறிக்கின்றன. முன்னர் தரப்பட்ட எடுத்துக்காட்டுகளில் "பக்கம்", "அச்சம்" என்னும் சொற்களில் உடனிலை மெய்ம் மயக்கமும், "கற்கள்" என்னும் சொல்லில் வேற்று நிலை மெய்ம் மயக்கமும் வருவதைக் காணலாம். பொதுவாகத் தமிழில் உள்ள எல்லா மெய் எழுத்துக்களுமே மெய்ம் மயக்கங்களில் வருவது உண்டு. எனினும், எல்லா மெய்களும், பிற எல்லா மெய்களுடனும் மயங்குவதில்லை. இவற்றுக்கு வரையறைகள் உள்ளன.

<poem>ய, ர, ழ என்னும் மூன்றும் முன் ஒற்று

ர், ழ் ஆகிய இரண்டு எழுத்துக்கள் தவிர்ந்த ஏனைய 16 மெய்களுமே உடனிலையாக அதாவது தம்முடன் தாமே மயங்குகின்றன. ஒவ்வொரு எழுத்துக்குமான எடுத்துக்காட்டுகள் வருமாறு:
ய, ர, ழ என்னும் எழுத்துக்களில் ஒன்று ஒற்றாக வந்து. அதனை அடுத்து க, ச, த, ப, ங, ந, ம என்னும் எழுத்துக்களில் ஒன்று ஒற்றாக வந்து இரண்டொற்றாய் நிற்கக் கூடும்.

<poem>அவற்றுள்
ரகார ழகாரம் குற்றொற்று ஆகா.</poem>
மேற்கண்டவற்றில் ர, ழ என்பன குற்றெழுத்தை அடுத்து ஒற்றாக வாரா என்கிறது தொல்காப்பியம். "உரு", "எரு" என்பனப் போல உயிர்மெய்யாக வரும் அல்லது "தாழ்" என்பது போல நெடிலை அடுத்து ஒற்றாய் வரும்.

வேற்றுநிலை மெய்ம் மயக்கம் தொடர்பாக இன்ன எழுத்துக்கள் இன்ன இன்ன எழுத்துக்களுடன் மயங்கும் போன்ற விவரங்கள் நன்னூலில் காணப்படுகின்றன. அவற்றைக் கீழே காணலாம். இவற்றுட் சில தற்காலத்தில் வழக்கொழிந்து விட்டன.

‘ங்‘ என்னும் மெய்எழுத்துக்குப் பின், ‘க்‘ என்னும்மெய்எழுத்து மட்டுமே வரும் பிற மெய் எழுத்துகள் வருவதுஇல்லை.

எடுத்துக்காட்டு:
தங்கம்வங்காளம்அங்கி (நெருப்பு, சட்டை) அங்குஅங்கூடம் (அழகிய கூடம்)்அங்கேஅங்கை (உள்ளங்கை) எங்கோமான்

‘ஞ்‘ என்னும் மெய் எழுத்துக்குப் பின் ச், ய் ஆகிய மெய்எழுத்துகள் வரும்.

எடுத்துக்காட்டு:
கஞ்சம் (தாமரை)
அஞ்சாமை
அஞ்சி
அஞ்சீறடி (அழகிய சிறிய பாதம்)
கஞ்சுகம் (சட்டை)
உரிஞ்(தேய்) யாது

‘ட்‘ என்னும் மெய் எழுத்துக்குப் பின் க், ச், ப் ஆகியமெய் எழுத்துகள் வரும்

எடுத்துக்காட்டு:

‘ண்‘ என்னும் மெய்எழுத்துக்குப் பின் க், ச், ஞ், ட், ப், ம்,ய், வ் ஆகிய எட்டு மெய் எழுத்துகளும் வரும்.

எடுத்துக்காட்டு:


‘ந்‘ என்னும் மெய் எழுத்துக்குப் பின் த், ய் என்னும் மெய்எழுத்துகள் வரும்.

எடுத்துக்காட்டு:


எடுத்துக்காட்டு:

‘ம்‘ என்னும் மெய்எழுத்துக்குப் பின் ப், ய், வ் ஆகியமெய் எழுத்துகள் வரும்.


‘ய்‘ என்னும் மெய் எழுத்துக்குப் பின் க், ச், ஞ், த், ந், ப்,ம், வ் ஆகிய மெய் எழுத்துகள் வரும்.

எடுத்துக்காட்டு:


‘ர்‘ என்னும் மெய் எழுத்துக்குப் பின் க், ச், ஞ், த், ந், ப்,ம், வ் ஆகிய மெய் எழுத்துகள் வரும்.

எடுத்துக்காட்டு:


‘ல்‘ என்னும் மெய் எழுத்துக்குப் பின் க், ச், ப், ய், வ்என்னும் மெய் எழுத்துகள் வரும்.

எடுத்துக்காட்டு:

‘வ்‘ என்னும் மெய் எழுத்துக்குப் பின் ‘ய்‘ என்னும் மெய்எழுத்து மட்டும் வரும்.

எடுத்துக்காட்டு : தெவ்யாது (தெவ் - பகை)

‘ழ்‘ என்னும் மெய் எழுத்துக்குப் பின் க், ச், ஞ், த், ந், ப்,ம், வ் ஆகிய மெய் எழுத்துகள் வரும்.

எடுத்துக்காட்டு:

‘ள்‘ என்னும் மெய் எழுத்துக்குப் பின் க், ச், ப், ய், வ்ஆகிய மெய் எழுத்துகள் வரும்.

எடுத்துக்காட்டு:

‘ற்‘ என்னும் மெய் எழுத்துக்குப் பின் க், ச், ப் ஆகியமெய்எழுத்துகள் வரும்.

எடுத்துக்காட்டு:

‘ன்‘ என்னும் மெய்எழுத்துக்குப் பின் க், ச், ஞ், ப், ம், ய்,வ், ற் என்னும் மெய் எழுத்துகள் வரும்.

எடுத்துக்காட்டு:


ஒரு மெய் எழுத்துக்கு அடுத்து வேறொரு மெய் எழுத்து,உயிர்மெய் எழுத்துடன் வராமல் தனி மெய் எழுத்தாகவும் வருவதுஉண்டு. அவ்வாறு இரண்டு மெய்எழுத்துகள் சேர்ந்து வருவதை ஈர் ஒற்று மயக்கம் என்று கூறுவர்.

எடுத்துக்காட்டு: புகழ்ச்சி
இதில் ‘ழ்‘ என்னும் மெய் எழுத்துக்குப் பின் ‘ச்‘ என்றமெய் எழுத்து வந்துள்ளது. இந்த ‘ச்‘ என்னும் எழுத்துஉயிர்மெய்யுடன் சேர்ந்து வராமல் தனி மெய் எழுத்தாகவேவந்துள்ளது.

ஈர் ஒற்று மயக்கம் வரும் இடங்கள்:

ய், ர், ழ் என்னும் மூன்று மெய் எழுத்துகளை அடுத்து,க், ங், ச், ஞ், த், ந், ப், ம் ஆகிய மெய் எழுத்துகள்ஈர்ஒற்றுகளாகச் சேர்ந்து வரும்.


<poem>செய்யுள் இறுதிப் போலி மொழிவயின்
பாடல்களின் முடிவில் "போலும்" என்று வரும் சொல்லில் னகரமும் மகரமும் ஒன்றாகி "போன்ம்" என்று ஈரொற்றாக நிற்கும். இந்நிலையில் மகரம் தன் ஒலிப்பளவிலிருந்து குறைந்து ஒலிக்கும். இது ஒரு வகை மகரக்குறுக்கம் ஆகும்.



</doc>
<doc id="174495" url="https://ta.wikipedia.org/wiki?curid=174495" title="பெரும்பெயர் வழுதி">
பெரும்பெயர் வழுதி

பெரும்பெயர் வழுதி என்பவன் சங்ககாலப் பாண்டிய மன்னர்களில் ஒருவன். இரும்பிடர்த் தலையார் என்னும் புலவர் புறநானூற்றில் இவனைப் பாடியுள்ளார். ஈகைக்கடன் பூண்ட கவுரியர் வழிவந்தவன் என இவன் குறிப்பிடப்படுகிறான். புறநானூற்றுப் பாடலின் அடிக்குறிப்பு இந்தப் பாண்டியனைப் பாண்டியன் கருங்கை ஒள்வாள் பெரும்பெயர் வழுதி எனக் குறிப்பிடுகிறது. 

மருந்தில் கூற்றம் என்னும் ஊரை இவன் கைப்பற்றினான். அப்போது அவன் யானையின் கழுத்தில் மணி கோத்துக் கட்டப்பட்டிருந்த கயிற்றின் மேல் இருந்துகொண்டு மருந்தில் கூற்றத்துக் கதவுகளை யானைக்கோட்டால் உடைத்து முன்னேறி வென்றானாம். 

இவனது மனைவியின் கற்பும், பதுக்கையுடன் கூடிய இவனது கோட்டை மதிலின் சிறப்பும் பாடலில் சிறப்பிக்கப்பட்டுள்ளன. 

புலவர் இவனுக்கு இரண்டு அறிவுரைகள் கூறுகிறார்.
வழுதி குணம் வெற்றி வழுதிக்கு அறிவுரை - இரும்பிடர்த்தலையார்


</doc>
<doc id="174502" url="https://ta.wikipedia.org/wiki?curid=174502" title="13 மே இனக்கலவரம்">
13 மே இனக்கலவரம்

13 மே இனக்கலவரம் அல்லது 13 மே சம்பவம் அல்லது 1969 மலேசிய இனக்கலவரம் என்பது மலேசியத் தலைநகர் கோலாலம்பூரில் நடைபெற்ற ஒரு சீன மலாய் குழுவாத வன்முறை நிகழ்ச்சியாகும். இந்த இனக் கலவரம், 1969ஆம் ஆண்டு மலேசியாவில் ஒரு தேசிய அவசரகாலத் தன்மைக்கு (, ) வழிவகுத்தது. கோலாலம்பூர், அப்போது சிலாங்கூர் மாநிலத்தின் ஒரு பகுதியாக இருந்தது. 

அந்த நிகழ்ச்சிக்குப் பின்னர், மலேசியப் பேரரசர் தேசிய அவசரகாலத்தை உடனடியாக நாடு முழுமைக்கும் பிரகடனம் செய்தார். நாடாளுன்ற நடைமுறைகளையும் மலேசிய அரசாங்கம் உடனடியாக நிறுத்தி வைத்தது. அரசாங்க நிர்வாகத்தை தேசிய நடவடிக்கை மன்றம் (, ) எனும் தற்காலிகச் செயல்பாட்டு நிர்வாகம், 1971ஆம் ஆண்டு வரை ஏற்று நடத்தியது.

அதிகாரப்பூர்வத் தகவல்களின்படி, 1969 மே மாதம் 13ஆம் தேதியில் இருந்து, 1969 ஜூலை மாதம் 31ஆம் தேதி வரையில், ஆங்காங்கே நடைபெற்ற வன்முறைகளின் காரணமாக 196 பேர் மரணமடைந்தனர். எனினும் பத்திரிகையாளர்களும் பிற பார்வையாளர்களும் அந்த எண்ணிக்கை கூடுதலாக இருக்கலாம் என்றும் கருத்து தெரிவித்தனர். 

வன்முறையாளர்கள், காவல்துறையினர், மலேசிய இராணுவப் படையினரால் கோலாலம்பூரில் மட்டும் 2000 பேருக்கு மேல் கொல்லப்படிருக்கலாம் என்று சொல்லப்படுகிறது. கோலாலம்பூர் பொது மருத்துவமனை வளாகத்தில் இறந்தவர்களின் உடல்கள் அவசரம் அவசரமாகப் புதைக்கப்பட்டதாகவும் சொல்லப்படுகிறது. ஆனால், அந்தத் தகவல் அதிகாரப்பூர்வமானதாக இல்லை.

புதிய பொருளாதாரக் கொள்கையைத் தீவிரமாகச் செயலாக்கம் செய்ததே வன்முறைகளுக்கான மூல காரணங்கள் என்று அரசாங்கம் சொல்கிறது. சொல்லியும் வருகிறது. ஆனால், அப்போதைய பிரதமராக இருந்த துங்கு அப்துல் ரகுமான் அவர்களைப் பதவியில் இருந்து வீழ்த்துவதற்காக அம்னோ மேல்தட்டு வர்க்கத்தினர் உருவாக்கிய சதித்திட்டம் என்றும் பலர் சொல்கின்றனர்.


</doc>
<doc id="174504" url="https://ta.wikipedia.org/wiki?curid=174504" title="அல்-அஷ்ஹர் வித்தியாலயம், கல்முனை">
அல்-அஷ்ஹர் வித்தியாலயம், கல்முனை

அல்-அஷ்ஹர் வித்தியாலயம் ("Al-Azhar Vidyalaya") இலங்கையின் கிழக்கு மாகாணத்தில் அம்பாறை நிர்வாக மாவட்டத்திலுள்ள கல்முனைக்குடி கிராமத்தில் அமைந்துள்ள ஒரு பாடசாலை ஆகும்.

அல்-அஷ்ஹர் வித்தியாலயம் 1869 ஆம் ஆண்டு பிரித்தானிய கிறித்தவ மதபரப்புனர்களால் ஒரு தர்மப் பாடசாலையாக ஆரம்பிக்கப்பட்டது. இதை ஆரம்பிப்பதற்கு மூலகாரணமாக இருந்தவர் அப்போது கல்முனைக்குடியின் மூத்த கற்றோர்களில் ஒருவரான அகமது லெவ்வைக் காரியப்பர் நொத்தாசியார் ஆவார். இவர் பதுளை வெல்லஸ்ஸ, கொட்டபோவ கிராமத்தில் பிறந்து பிரித்தானியர்களினால் நீர்கொழும்பில் ஆங்கிலக்கல்வி போதிக்கப்பட்டவராவார். இவர் கல்முனைக்குடியில் திருமணம் செய்து வாழ்ந்தார். இவருக்கும், அன்றைய பிரித்தானிய ஆட்சியாளர்களுக்கும் இடையிலிருந்த நெருக்கமான உறவே கல்முனைக்குடியில் தர்மப்பாடசாலை ஆரம்பிப்பதற்கு உதவியாக இருந்தது. 

கல்முனைக்குடி முகையத்தீன் ஜும்மா பள்ளிவாசல் காணியினுள் ஆரம்பிக்கப்பட்ட இப்பாடசாலை, எம்.எம்.பாடசாலை (தர்மப்பாடசாலை - 1869), அரசினர் தமிழ் ஆண்கள் பாடசாலை (01.11.1930), அரசினர் முஸ்லிம் ஆண்கள் பாடசாலை (01.10.1946) என்று பெயர் மாற்றங்களைப் பெற்று கடைசியாக கல்முனை அல்-அஷ்ஹர் வித்தியாலயம் (10.06.1967) என்னும் பெயரில் இன்று வரையில் இயங்கி வருகின்றது.

32 மாணவர்களுடனும் 3 ஆசிரியர்களுடனும் ஆரம்பிக்கப்பட்ட இந்தப் பாடசாலை தற்போது 1080 மாணவர்களுடனும் 51 ஆசிரியர்களுடனும் ஒரு இடைநிலைப் பாடசாலையாக (தரம்-01 முதல் தரம்-09 வரை) கற்றல், கற்பித்தல் செயற்பாடுகளில் ஈடுபட்டுக் கொண்டிருக்கின்றது.

கற்று ஆய்ந்து ஒழுகு.

சமூகத்தில் ஒரு கெளரவமான இடத்தைப்பெற்று, நாட்டில் சிறந்த நற்பிரஜைகளாக உருவாகும் மாணவர் சமுதாயம்..

பாடசாலை சமூகத்தில் அனைவரினதும் அடிப்படை உரிமையான எண், எழுத்து, வாசிப்புத்திறன்களை மேம்படுத்துவதற்கான வாய்ப்புக்களைப் பெற்றுக்கொடுத்தல்.

இப் பாடசாலையின் முகாமைத்துவப் பணியில் 1869 ம் ஆண்டு முதல் இன்றுவரை அதிபர்களாகப் பணியாற்றியவர்களின் பெயர்கள் பின்வருமாறு:-




</doc>
<doc id="174506" url="https://ta.wikipedia.org/wiki?curid=174506" title="யாக்கை">
யாக்கை

யாக்கை என்பது உடலும் உயிரும் கட்டிக்கொண்டு இருக்கும் நிலைமை. எலும்பு, தசை, நரம்பு முதலான நிலப் பொருள்களும், குருதி போன்ற நீர்ப்ப் பொருளும், சூடு போன்ற நீப்பொருளும், மூச்சோட்டமாகிய காற்றுப் பொருளும், உயிரோட்டமாகிய ஆகாயப் பொருளும் என ஐம்பூதப் பொருளும் ஒன்றோடொன்று கட்டிக்கொண்டு இயங்குவதை யாக்கை என்பது தமிழ்நெறி.
'விண் விண்' என உடலில் துடிக்கும் விண்ணை ஆகாயம் என்பர். காயம் படக்கூடிய உடம்பைக் 'காயம்' என்கிறது தமிழ். காயப்படுத்த முடியாத இயக்கம் 'ஆகாயம்'. ஆகாயமாகிய உயிர் இல்லாத பொருளில் மூச்சு ஓடாது. இதனைப் பிணம் என்றனர். 
ஒப்பாரி வைத்து அழுதல், பிணத்தைக் குளிப்பாட்டுதல், கொட்டு-முழக்கு, பாடையில் சுமந்து செல்லல், சுடுகாட்டில் எரித்தல், இடுகாட்டில் எறிதல், இடுகாட்டில் புதைத்தல், முதலானவை இறந்த உடலுக்குச் செய்யும் சடங்குகள். நடுகல் விழா எடுத்தல் இறந்தவரின் உயிருக்குச் செய்யும் சடங்குகள்.



</doc>
<doc id="174514" url="https://ta.wikipedia.org/wiki?curid=174514" title="வறுமைக்கோட்டிற்கு கீழானவர்கள் (இந்தியா)">
வறுமைக்கோட்டிற்கு கீழானவர்கள் (இந்தியா)

வறுமைக்கோட்டிற்கு கீழானவர்கள் ("Below Poverty Line") என்பது பொருளாதார ஏற்றத்தாழ்வைக் குறிக்கவும் அரசு வழங்கும் மானியத்தொகை மற்றும் உதவிகள் தேவைப்படும் தனிநபர்கள் மற்றும் குடும்பங்களை அடையாளம் காணவும் இந்திய அரசு பயன்படுத்துகின்ற ஓர் பொருளியல் குறிகாட்டியும் வறுமைக்கான குறுமட்டமும் ஆகும். இது மாநிலத்திற்கு மாநிலம் மாறுபடுவதோடு மாநிலத்தினுள்ளும் பல்வேறு இடங்களுக்கிடையே மாறுபடுகின்றது. பல்வேறு காரணிகளைக் கொண்டு இக்குறியீடு தீர்மானிக்கப்படுகிறது. தற்போதைய குறியீடு 2002ஆம் ஆண்டின் கணக்கெடுப்பை அடிப்படையாக கொண்டது. அடுத்த பத்தாண்டுகளுக்கு உரிய புதிய குறியீட்டை அறிவிக்கத் தேவையான கணக்கெடுப்பு நடுவண் அரசால் இன்னமும் முடிவு செய்யப்படவில்லை;இதற்கான காரணிகளை அடையாளம் காணுவதில் சிக்கல் ஏற்பட்டுள்ளது.பன்னாட்டளவில், ஒருவருக்கு ஒருநாளைக்கு கொள்வனவு ஆற்றல் சமநிலை $1.25 கீழ் உள்ளவர்கள் மிகுந்த வறியவர்களாக அடையாளப்படுத்தப்படுகின்றனர்.இந்த மதிப்பீட்டின்படி ஏறத்தாழ 40% இந்தியர்கள் மிகுந்த வறியவர்களாக அறியப்படுகின்றனர். வருமானத்தை அடிப்படையாகக் கொண்ட வறுமைக்கோடுகள் அடிப்படை உணவுத்தேவையை வழங்கக்கூடிய குறைந்த பட்ச வருமானமாகக் கொள்ளப்படுகிறது; இது மற்ற அடிப்படைத் தேவைகளான கல்வியையும் உடல்நல பராமரிப்பையும் கருத்தில் கொள்வதில்லை.
சிற்றூர் பகுதிகளுக்கும் நகரப்பகுதிகளுக்குமான கட்டளைவிதிகள் வெவ்வேறானவை. பத்தாவது ஐந்தாண்டுத் திட்டத்தில் வறுமையின் அளவு 13 கூறுகளுக்கு ஒவ்வொன்றுக்கும் சூன்யத்திலிருந்து நான்குவரை மதிப்புக் கொடுக்கப்பட்டு இறுதி மதிப்பெண் பெறப்பட்டது. உயர்ந்த பட்சமாக 52 பெறக்கூடிய இவ்வமைப்பில் 17 அல்லது அதற்கு குறைந்த (முன்பு 15ஆக இருந்தது) மதிப்பெண்களைப் பெற்ற குடும்பங்கள் வறுமைக்கோட்டிற்கு கீழானவர்களாக வகைப்படுத்தப்பட்டனர். இந்தியாவில் இது ஒருவருடைய வருமானத்தை மட்டுமே கொண்டு கணக்கிடப்படுகிறது; நிலவும் விலைகளைச் சார்ந்திருப்பதில்லை.2009இல் ஐக்கிய முற்போக்குக் கூட்டணி ஆட்சியின்போது சமர்பிக்கப்பட்ட சுரேஷ் டெண்டுல்கர் குழு அறிக்கையின்படி நகர்ப்புறத்தில் நாளொன்றுக்கு ரூ.33.33க்கு அதிக மாகவும், கிராமப்புறத்தில் நாளொன்றுக்கு ரூ.27.20க்கு அதிகமாகவும் செலவு செய்பவர்கள் அனைவரும் வறுமைக்கோட்டைத் தாண்டி சென்றுவிட்டதாக நிர்ணயிக்கப்பட்டது. இதன் பின்னர் ரிசர்வ் வங்கியின் முன்னாள் ஆளுநர் சி.ரங்கராஜன் தலைமையில் குழு ஒன்று அமைக்கப்பட்டது. 2014இல் அறிக்கை தந்த அக் குழுவின் அறிக்கையில் கிராமப்புறத்தில் நாளொன்றுக்கு 32ரூபாயும், நகர்ப்புறத்தில் 47ரூபாயும் செலவிட்டால் அவர்களை வறுமைக்கோட்டு பட்டியலிலிருந்து நீக்கிவிடலாம் என்று கூறியுள்ளது.
ஒன்பதாவது ஐந்தாண்டுத் திட்டத்தில் (1997–2002), ஊரகப்பகுதிகளில் குடும்ப வருமானம் ஆண்டுக்கு Rs. 20,000க்கும் குறைவாகவும் இரண்டு எக்டேரை விடக் குறைவான நிலமுள்ளவர்களும் தொலைக்காட்சிப் பெட்டி அல்லது குளிர்சாதனப் பெட்டி இலாதவர்களும் வறுமைக்கோட்டிற்கு கீழானவர்களாக கருதப்பட்டனர். இந்த அளவீட்டின்படி ஒன்பதாம் திட்டக்காலத்தில் ஊரக பிபிஎல் குடும்பங்கள் 650,000 ஆக இருந்தது. இதே கட்டளைவிதிகளின்படி 2002இல் மேற்கொள்ளப்பட்ட கணக்கெடுப்பில் இத்தகைய குடும்பங்கள் 387,000 ஆக இருந்தது. இந்த எண்ணிக்கை செப்டம்பர் 2006 வரை செயற்பாட்டில் இருந்தது.
பத்தாம் ஐந்தாண்டுத் திட்டத்தில் (2002–2007) ஊரகப் பகுதிகளில், 13 கூறளவுகளில், ஒவ்வொன்றுக்கும் 0-4 மதிப்பெண் கொடுக்கப்பட்டு பிபிஎல் வரையறுக்கப்பட்டது. நில உரிமை, வீட்டு வகை, துணிமணிகள், உணவுப் பாதுகாப்பு, தூய்மை, நுகர்வுப் பொருட்கள், எழுத்தறிவு நிலை, வேலையாட்கள், வாழ்வாதார முறை, மக்கள்நிலை, கடன்நிலை, இடப்பெயர்வுக் காரணங்கள் ஆகியன போன்ற கூறுகளில் வறுமைத்தனம் அளக்கப்பட்டது. 

எளிய கணக்கெடுப்பின் மூலம் திட்டக்குழு ஊரக பிபிஎல் குடும்பங்களின் எண்ணிக்கையை உயர்ந்த பட்சமாக 326,000 என நிர்ணயித்தது. இதன்படி 52 மதிப்பெண்களில் 15 மதிப்பெண் பெற்றவர்கள் வறுமைக்கோட்டிற்கு கீழானவர்களாக வகைப்படுத்தப்பட்டனர். 2002இல் மேற்கொள்ளபட்ட கணக்கெடுப்பிற்குப் பிறகு உச்ச நீதிமன்றத் தடையால் கணக்கெடுப்பு எதுவும் நடக்கவில்லை. 2006ஆம் ஆண்டில் பெப்ரவரியில் இந்தத் தடை விலக்கப்பட்ட பிறகு கணக்கெடுப்பு நடத்தப்பட்டு செப்டம்பர் 2006இல் ஏற்றுக்கொள்ளப்பட்டது.இதன் அடிப்படையிலேயே இந்திய அரசு திட்டங்களின் மானியங்கள் பகிரப்பட்டன. மாநில அளவிலான திட்டங்களுக்கு மாநில அரசுகள் இந்த கட்டளை விதிகளையோ கணக்கெடுப்பு மதிப்புகளையோ ஏற்றுக்கொள்ளவோ தனியாக வேறு மதிப்புக்களை பின்பற்றவோ அனுமதிக்கப்பட்டன.

பத்தாம் திட்ட பணிக்காலத்தில் நகரப்பகுதிகளில் ஏழு கூறுகளைக் கொண்டு வறுமைக்கு கீழானவர்கள் மதிப்பிடப்பட்டனர்: கூரை, தளம், நீர், தூய்மை, கல்வி நிலை, வேலை வகை, வீட்டில் சிறுவர்களின் நிலை. இதன்படி 2004இல் 125,000 நகர குடும்பங்கள் வறுமைக்கு கீழானவர்களாக கண்டறியப்பட்டனர். இதுவே பின்னர் செயற்படுத்தப்பட்டது.



</doc>
<doc id="174515" url="https://ta.wikipedia.org/wiki?curid=174515" title="கிளுவை">
கிளுவை

கிளுவை ("Eurasian teal", "common teal"; "Anas crecca") என்பது ஒரு பொதுவான, பரந்து காணப்படும் வாத்து ஆகும். இது ஐரோவாசியாவின் மிதவெப்பமண்டலம் உள்ள பகுதிகளில் இனப்பெருக்கம் செய்து குளிர்காலத்தில் தெற்கு நோக்கி இடம் பெயர்கின்றன.

கிளுவை பேரனத்தின் ஒன்றாகிய இது பொதுவாக, இதன் சிறிய தோற்றத்தினால் "கிளுவை" என்றே அழைக்கப்படுகின்றன.


</doc>
<doc id="174516" url="https://ta.wikipedia.org/wiki?curid=174516" title="கருப்புச்சின்னான்">
கருப்புச்சின்னான்

கருப்புச்சின்னான் (Black Bulbul, "Hypsipetes leucocephalus") என்பது "இமாலய கருப்புp பறவை" என்றும், "சதுரவால் சின்னான்" என்றும் அழைக்கப்படுகிறது. இது "Hypsipetes" பேரினம் என்றும், இது நிக்கோலஸ் அய்ல்வார்டு விகோர்ஸ் என்பவரால் 1830-களில் கண்டறியப்பட்டது. 

இவைகளின் பல துணையினங்கள் ஆசியா கண்டம் முழுதும் உள்ளன. 

இவை 24 முதல் 25 செ. மீ. வரையிலான நீளமும், நீளமான வாலும் உடையன. இவற்றின் தோற்றம் பழுப்பு முதல் கறுப்பு வரையிருப்பதோடு சில வெள்ளை நிறமாகவும் காட்சியளிக்கின்றன. இவற்றின் கால்களும், அலகும் எப்போதும் இளஞ்சிவப்பு கலந்த சிவப்பாக இருக்கும். தலையில் ஒரு கருத்த கொண்டையும் உள்ளது. இரு பால்களும் ஒன்று போல் இருந்தாலும், இளம்பறவைகளில் கொண்டை இராது. 


</doc>
<doc id="174517" url="https://ta.wikipedia.org/wiki?curid=174517" title="1915 சிங்களவர் முசுலிம்கள் கலவரம்">
1915 சிங்களவர் முசுலிம்கள் கலவரம்

சிங்கள முஸ்லிம் கலவரம் என்பது 1915 இல் இலங்கையில் சிங்களவர்களுக்கும் முசுலீம்களுக்கும் இடையேயான கலவரம் ஆகும். இலங்கை வரலாற்றில் முதன் முறையாக ஏற்பட்ட அரசியல் ரீதியாக ஒழுங்கமைக்கப்பட்ட முதல் இனக்கலவரமாக 1915 சிங்கள-முஸ்லிம் இனக்கலவரமே கருதப்படுகிறது. கலவரத்தின் போது பாதிக்கப்பட்டவர்கள் சிறுபான்மையினரான முஸ்லிம்கள். இக் கலவரம் 1915, மே 29 ஆம் நாள் ஆரம்பமாகி 1915 சூன் 5 இல் முடிவுக்கு வந்தது. மே 29, 1915 இல் கண்டியில் பெரும்பான்மை சிங்கள பெளத்த கும்பல் ஒன்று பள்ளிவாசல் ஒன்றைத் தாக்கியதுடன், பல முசுலீம்களின் வணிக நிறுவனங்களையும் சூறையாடினர்.

இக்கலவரத்தை அடக்கும் பொருட்டு அன்றைய குடியேற்றவாத பிரித்தானிய ஆட்சியாளர்கள் படைத்துறைச் சட்டத்தை அமுல்படுத்தினர். இதனைத் தொடர்ந்து பல நூறு சிங்களவர்கள் கொல்லப்படனர்.

இக் கலவரத்தில் அன்றைய இலங்கைத் தமிழ் தலைவாரக இருந்த பொன் இராமநாதன், சிங்களவர்களுக்கு சார்பான செயற்பாடுகளில் ஈடுபட்டார் என்றும், அதானால் தமிழ் பேசும் முசுலீம்களுக்கும் இலங்கைத் தமிழர்களுக்கும் இடையேயான உறவில் விரிசல் ஏற்பட ஒரு காரணமாக அமைந்தது.

இக்கலவரம் பெரும்பான்மை சிங்கள இன மக்களுக்கும் சிறுபான்மையினரான முஸ்லிம் இன மக்களுக்கும் இடையே ஏற்பட்டது. இதுதொடர்பில் ஆங்கிலேயே அரசு தீவிரமாகச் செயற்பட்டு டீ. எஸ் சேனானாயக்கா, ஆர் டயஸ் பண்டாரநாயக்கா, டீ. எஸ் விஜேவர்தனா, டொக்டர் நெயிசர் பெரேரா, ஈ. டீ. த சில்வா, எச் அமரசூரிய, ஏ. எச். மொலமூறே பல சிங்களத் தலைவர்களைக் கைது செய்தது. பொன்னம்பலம் இராமநாதன் இங்கிலாந்து சென்று பேச்சுவார்த்தைகள் நடத்தி அச்சிங்களத் தலைவர்களை விடுவித்தார். இராமநாதன் நாடு திரும்பியபோது சிங்களத் தலைவர்கள் துறைமுகத்தில் அவரை வரவேற்றதோடு அவரது குதிரை வண்டியின் குதிரைகளைக் கழற்றிவிட்டுத் தாமே காலி வீதி வழியாக அவரது வீடுவரை இழுத்துச் சென்றனர்.

பெரகரா என்றழைக்கப்படும் பௌத்த சமய நிகழ்ச்சிகளில் ஊர்வலங்கள் கம்பளை, கண்டி நகரங்களில் அமைந்துள்ள முஸ்லிம் பள்ளிவாசல்களுக்கு முன்னே செல்லும் போது மௌனமாகச் செல்ல வேண்டும் என சில முஸ்லிம்கள் கோரியதே கலவரங்களுக்கு முக்கிய காரணியாக அமைந்தது.

இந்த இனக் கலவரம் தொடர்பான விடயங்களை உள்ளடக்கி பொன்னம்பலம் இராமநாதனால் "Riots and martial law in Ceylon, 1915" எனும் பெயரில் ஒரு நூலும் வெளியிடப்பட்டது.



</doc>
<doc id="174523" url="https://ta.wikipedia.org/wiki?curid=174523" title="மென் எக்சு கதிர்">
மென் எக்சு கதிர்

மென் எக்சு கதிர்கள் (Soft x rays ) என்பன அதிக ஊடுருவல் த்ன்னை இல்லாத கதிர்களாகும். மாறாக வன்எக்சு கதிர்கள் ( Hard x rays) அதிக ஊடுருவல் தன்னையுடையன. கதிர்களின் ஊடுருவும் பண்பை ( Penetrating property) அவைகளைத் தோற்றுவிக்கப் பயன்படுத்தப் பட்ட உயர் மின்னழுத்தமே தீர்மானிக்கிறது. அதிக கிலோ வோல்ட்டில் தோற்றுவிக்கப்படும் கதிர்கள் அதிக ஊடுருவல் பண்பைக் கொண்டிருக்கும். குறைந்த கிலோ வோல்டில் தோற்றுவிக்கப்படும் கதிர்கள் குறைந்த ஊடுருவல் பண்பைக் கொண்டிருக்கும்.
மென் எக்சு கதிர்கள் நோயறிகதிரியல் துறையில் ( Diagnastic radiology department) அதிகம் பயன்படாது. அவைகள் போதிய ஆற்றல் இன்மையால் உடலை ஊடுருவி செல்ல முடியாது. எனவே தேவையற்ற கதிர் வீச்சினை(Exposure) நோயாளிக்குக் கொடுக்கிறது. நோயாளி இவ்வாறு ஏற்க்கும் கதிர்ஏற்பளவு தவிர்க்கப் படவேண்டும். இதனைக் கருத்தில் கொண்டு மென் கதிர்கள் அலுமினியத் தகட்டினால் (Alluminium Plate)F வடிகட்டப் படுகின்றன. 

Fundamentals of rad. physics-Massy and meridith


</doc>
<doc id="174530" url="https://ta.wikipedia.org/wiki?curid=174530" title="பன்னாட்டுக் குழந்தைகளின் புத்தக நாள்">
பன்னாட்டுக் குழந்தைகளின் புத்தக நாள்

பன்னாட்டுக் குழந்தைகள் புத்தக நாள் ("International Children’s Book Day" - ICBD) 1967 ஆம் ஆண்டு முதல் ஒவ்வோராண்டும் ஏப்ரல் 2 ஆம் நாள் கொண்டாடப்படுகிறது. இந்நாளாது ஆன்சு கிறித்தியன் ஆன்டர்சன் (1805-1875) என்னும் குழந்தை இலக்கிய எழுத்தாளரின் பிறந்த நாள் ஆகும். "இளம் மக்களுக்கான புத்தகங்களின் பன்னாட்டு வாரியம்" ("International Board on Books for Young People" - IBBY) என்னும் பன்னாட்டு ஆதாய நோக்கற்ற அமைப்பு (International Non–Profit Organization) இந்நாளைக் கொண்டாடும் முன்முயற்சிகளை மேற்கொண்டு வருகிறது.

பன்னாட்டுக் குழந்தைகள் புத்தக நாளானது பின்வரும் இரண்டு நோக்கங்களை நிறைவேற்றுவதற்காகக் கொண்டாடப்படுகிறது.


பன்னாட்டுக் குழந்தைகள் புத்தக நாளைக் கொண்டாடும் முன்முயற்சியை மேற்கொள்ளும் வாய்ப்பு, ஒவ்வோராண்டும் இளம் மக்களுக்கான புத்தகங்களின் பன்னாட்டு வாரியத்தின் வெவ்வேறு நாட்டுப் பிரிவிற்கு வழங்கப்படும். அந்நாடு அவ்வாண்டிற்கான கொண்டாட்டக்கருத்தை முடிவு செய்து, தன்நாட்டின் சிறந்த எழுத்தாளரை அழைத்து உலகக் குழந்தைகளுக்கு அவ்வாண்டிற்கான செய்தியை எழுதவும் நன்கறியப்பட்ட ஓவியரை அழைத்து அவ்வாண்டிற்கான சுவரொட்டியை வடிவமைக்கவும் செய்யும். அந்த செய்தியும் சுவரொட்டியும் பல்வேறு வகைகளில் பயன்படுத்தப்பட்டு புத்தகங்கள், படித்தல் ஆகியவற்றின் மீதான ஆர்வம் வளர்த்தெடுக்கப்படும்.

பன்னாட்டு குழந்தைகள் புத்தக நாளைக் கொண்டாட இளம் மக்களுக்கான புத்தகங்களின் பன்னாட்டு வாரியத்தின் வெவ்வேறு பிரிவுகள் பின்வரும் நடவடிக்கைகளை மேற்கொள்கின்றன



இளம் மக்களுக்கான புத்தகங்களின் பன்னாட்டு வாரியத்தின் வலைத்தளம்


</doc>
<doc id="174532" url="https://ta.wikipedia.org/wiki?curid=174532" title="சிவ அடையாளங்கள்">
சிவ அடையாளங்கள்

நெற்றிக்கண் கொண்டிருத்தல், பிறை சூடியிருத்தல் முதலியவற்றை சைவர்களின் முழுமுதற் கடவுளான சிவபெருமானின் தனித்துவ அடையாளங்களாக தேவார திருநூல்கள் எடுத்தியம்புகின்றன.

அவையாவன:


பகீரதன் என்பவரின் மூதாதையர்கள் ஒரு சாபத்தினால் நற்கதி அடையாமல் இருந்தார்கள். இதனை வசிட்ட மகரிசி மூலமாக பகீரதன் அறிந்து கொண்டார். அவருடைய மூதாதையர்களுக்கு நற்கதி கிடைப்பதற்காக பிரம்மனை நோக்கி பத்தாயிரம் (10,000) ஆண்டுகள் தவம் புரிந்தார். ஆனால் பிரம்மாவோ மூதாதையர்களின் சாம்பலில் கங்கையின் நீர் பட்டால் மட்டுமே சாபம் தீரும் என்று கூறினார். எனவே பகீரதன் தேவலோகத்தில் இருந்த கங்கையை பூமியை நோக்கி வர தவமிருந்தார். அந்த தவத்தினால் மகிழ்ந்த கங்கை, தான் தேவலோகத்தில் இருந்து பூலோகம் வருவதானால், தன்னை தாங்கப் பெறக்கூடிய சக்தியாகிய சிவனிடம் அனுமதி பெற வேண்டுமென கூறினார். பகீதரனின் நல்லெண்ணத்திற்காக சிவபெருமான் கங்கையை தன் சடாமுடியில் தாங்கினார். பின் பூமி பொறுக்கும் அளவில் மட்டும் கங்கை விடப்பட்டாள்.

பகீரதனின் முன்னோர் சாம்பலில் கங்கையின் நீர்பட்டு நற்கதி கிடைத்தது. இதனால் கங்கைக்கு பாகீரதி என்றும், சிவபெருமானுக்கு கங்காதரன் என்றும் பெயர் கிடைத்தது.

கங்கையை சிவனின் இரண்டாவது மனைவி என்றும் புராணங்கள் கூறுகின்றன.

சந்திரனுக்கு அஸ்வினி முதல் ரேவதி வரையிலான இருபத்தேழு நட்சத்திரங்களும் மனைவிமார்களாவர். இவர்கள் அனைவருமே தட்சனின் குமாரிகளாவார்கள். சந்திரை விரும்பி தவமிருந்து தட்சனின் ஆசியுடன் சந்திரை திருமணம் செய்துகொண்டார்கள். இவர்களில் ரோகிணி மிகவும் அழகானவள் என்பதால் அவளுடன் காலம் கழிப்பதையே சந்திரன் விரும்பினார். மற்றவர்களுக்கு இது குறித்து கவலையுண்டாயிற்று. அனைவரும் சேர்ந்து தட்சனிடம் சந்திரனின் இந்த போக்கினை கண்டிக்குமாறு கூறினார்கள். இறுபத்தி ஆறு குழந்தைகளையும் சந்திரன் கவலை கொள்ள செய்துவிட்டானென தட்சனுக்கு கோபம் வந்தது. ஒவ்வொரு நாளும் ஒரு அழகு குறைந்து சந்திரன் மறையுமாறு சாபமிட்டார். பதினான்கு அழகு குறைந்த நிலையில் சிவனை நோக்கி தவமிருந்தார் சந்திரன். தட்சனின் சாபத்திலிருந்து சந்திரனை காக்க சிவபெருமான் தன் சடாமுடியில் சூடிக்கொண்டார். இதனால் சந்திரன் தேய்வதும், வளர்வதுமாக இருக்கிறார்.

சந்திரனுக்கு சோமன் என்ற பெயருண்டு, எனவே சிவபெருமான் சோமசுந்தரன் என்று அழைக்கப்படுகிறார்.

சிவபெருமானுக்கு நெற்றியின் நடுவே செங்குத்தாக ஒரு கண் இருப்பதாக ஆகமங்கள் விளக்குகின்றன. இந்தக் கண் ஞானத்தின் அடையாளமாகவும், அக்னியின் வடிவமாகவும் கூறப்படுகிறது. சிவன் மிகுந்த கோபமடையும் வேளையில் இந்த கண்ணை திறந்தால், தீப்பிழம்புகள் வெளிவருமென சைவர்கள் நம்புகிறார்கள்.

சிவனுடைய உடலில் நாகங்கள் ஆபரனங்களாக உள்ளன. சிவனுடைய கழுத்தில் இருப்பது வாசுகி பாம்பாகும். சிவனுடைய கழுத்தில் ஆபரணமாக இருக்கும் வாசுகி பாம்பினை பாற்கடலை கடைய மத்தாக இருக்க வேண்டுமென தேவர்களும், அசுரர்களும் வேண்டினார்கள். அமுதத்தில் பகுதியை வாசுகிக்கும் தருவதாக கூறினார்கள். எனவே பாற்கடலை கடைவதற்கு மந்திர மலையை மத்தாகவும், வாசுகி பாம்பினை கயிறாகவும் கொண்டு அரக்கர்கள் பாம்பின் ஒருபுறமும், தேவர்கள் மறுபுறமும் நின்று இழுத்து கடைந்தார்கள். நீண்ட நேரம் கடைந்தமையால் வலி தாங்காமல் வாசுகி பாம்பு ஆலகால விஷத்தினை கக்கியது. அந்த ஆலகால விஷத்திலிருந்து மக்களையும், தங்களையும் காக்க தேவர்களும், அசுரர்களும் சிவபெருமானிடம் வேண்டினர். சிவபெருமான் ஆலகால விஷத்தினை அருந்தி "நீலகண்டன்" என்று பெயர்பெற்றார்.



</doc>
<doc id="174536" url="https://ta.wikipedia.org/wiki?curid=174536" title="வடிகட்டி (கதிர் மருத்துவம்)">
வடிகட்டி (கதிர் மருத்துவம்)

கதிர் மருத்துவத்தில் வடிகட்டி ("filter") என்பது மென் எக்சு கதிர்களைத் தனியாகப் பிரித்து தேவையான கதிர்களை மட்டும் வெளிவிடும் ஓர் அமைப்பு ஆகும்.

எக்சு கதிர் கருவியில் குவியத்தில் தோன்றும் கதிர்கள் பல அலை நீளங்களையும் கொண்டுள்ளன. அலை நீளம் கூடிய கதிர்கள் எவ்விதத்திலும் கதிர் படம் எடுக்கப் பயன்படாது. அது நோயாளிக்கு வீணாகக் கதிர் ஏற்பளவினைக் கொடுக்கும். இந்த மென் கதிர்களை அகற்ற வடிகட்டிகள் பயன்படுத்தப் படுகின்றன. பொதுவாக அலுமினியம் தகடுகள் இதற்காக உபயோகப்படுகின்றன. பன்னாட்டுக் கதிரியல் காப்புக் கழகத்தின் (ICRP ) பரிந்துரைப்படி கதிர்வீச்சுக்களுக்கு ஏற்ப பின்வரும் வடிகட்டிகள் பயன்படுத்தப்படவேண்டும்:





</doc>
<doc id="174539" url="https://ta.wikipedia.org/wiki?curid=174539" title="செம்மீசைச் சின்னான்">
செம்மீசைச் சின்னான்

செம்மீசைச் சின்னான் அல்லது சிவப்புமீசைச் சின்னான் அல்லது செம்மீசைக் கொண்டைக்குருவி ("Red-whiskered Bulbul", "Pycnonotus jocosus") என்பது சின்னான் குடும்பத்தைச் சேர்ந்த ஒரு பாடும் பறவையாகும். இவை பல மித வெப்பமுடைய ஆசிய பகுதிகளான புதிய இடங்களில் அறிமுகப்படுத்தப்பட்டாலும் நன்றாக வாழ்கின்றன. இதன் தனிச்சிறப்புமிக்க கொண்டையையும் சிவப்பு நிறமான புழையையும் மீசையையும் கொண்டு இதனை இனங்காணலாம். இதன் கொண்டை காரணமாக இது "கொண்டைக் குருவி" என்றும் அழைக்கப்படுகிறது. இப்பறவை பழங்களையும் பூச்சிகளையும் முதன்மை உணவாகக் கொள்கிறது.

இவற்றை கரோலஸ் லின்னேயஸ் என்பவர் 1758-ல் அவர் பதித்த "இயற்கை முறைகள்" ("Systema Naturae") என்னும் புத்தகத்தில் பதிவேற்றியுள்ளார். இவைகளை சின்னான்களோடு தொகுத்ததை இதுநாள்வரை கடைபிடிக்கின்றனர்.

இதனை எளிதில் கண்டுகொள்ள ஏதுவாக இருக்கிறது. இவற்றிற்கு டுராஹா தெலுகு மொழியில் "பிக்லி-பிட்டா", வங்கத்தில் "சிப்பாஹி புல்புல்" (Sipahi bulbul), தாய்லாந்து மொழியில் கிரொங்-ஹுவா-ஜக் (Krong-hua-juk, กรงหัวจุก), இந்தியில் ஃபரி புல்புல் ("Phari-bulbul") அல்லது கனேரா புல்புல் ("Kanera bulbul") என்ற பெயர்களால் அழைக்கப்படுகிறது.

இப்பறவை 20 செ.மீ நீளம் இருக்கும். இப்பறவையின் அடிப்பகுதி வெண்ணிறத்திலும் மேற்பகுதி பழுப்பு நிறத்திலும் இருக்கும். இதன் வாழ்நாள் சுமார் 11 ஆண்டுகள் ஆகும்.

இது பரவியுள்ள பகுதிகளில் மலைக் காடுகளிலும் நகர்ப்புறங்களில் உள்ள தோட்டங்களிலும் பரவலாகக் காணப்படுகிறது.

மரக்கிளைகளில் புலப்படாதவாறு அமர்ந்து கொண்டு பலத்த 3 அல்லது 4 அலைகளாக ஒலியை எழுப்புவதில் வல்லவை. 

இவை பெரும்பாலும் பழங்களை உண்டாலும், இவை அவ்வப்பொழுது சிறு பூச்சிகளையும் மலர்களில் தேனையும் உட்கொள்கின்றன. பாலுண்ணிகளுக்கு விடம் எனக்கருதப்படும் விதைகளையும் இவை உண்டு மகிழ்கின்றன.

இவைகளின் இனவிருத்திக்காலமானது வட இந்தியாவில் டிசம்பர் முதல் மே வரையிலும், தென்னிந்தியாவிலோ மார்ச் முதல் அக்டோபர் வரையுமாகும். இவை ஆண்டில் ஒரு முறையோ இரு முறைகளோ இனப்பெருக்கம் செய்யக்கூடும். ஆண்கள் தங்கள் கொண்டையை ஆட்டியும் தலை குனிந்தும், வாலை விரித்தும், சிறகுகளை காலருகே வைத்தும் கவர்கின்றன. 
கோப்பை வடிவிலான கூட்டினை இவை புதர்களிலும், சுவர்களிலும், சிறு மரங்களிலும் அமைக்கும். கூடுகள் சிரு சுள்ளிகள், வேர்கள், புற்களால் அமைப்பதோடு, பெரிய மரப்பட்டைகல், காகிதம், பிளாஸ்டிக் பைகளாலும் அலங்கரிக்கின்றன.
ஒவ்வொரு ஈனிலும் 2 முதல் 3 முட்டைகளை இடுகின்றன. முட்டைத்திருடர்களை திசைதிருப்ப பெண் பறவையினம் தான் அடிபட்டதைப்போல் நடிக்கும். தரையின் நிறத்தில் இருக்கும் முட்டைகளின் மீது புள்ளிகள் இருக்கும். இவை 16 முதல் 21 மில்லிமீட்டர் நீளம் இருக்கின்றன. 12 நாட்கள் வரை முட்டைகள் பொரியப்பிடிக்கும்.
இருபாலினங்களும் குஞ்சுகளை பராமரிக்கின்றன. சிறு வயதில் புழு பூச்சிகளையும், வளர வளர விதைகளும் பழங்களும் குஞ்சுகளுக்கு உணவாக அளிக்கப்படுகிறது. குஞ்சுகள் இறகுகளின்றி பிறக்கின்றன. காகங்களும், செண்பகமும் முட்டைகளையும், குஞ்சுகளையும் வேட்டையாடுகின்றன.

ஒரு காலத்தில் இவை இந்தியாவில் பல இடங்களில் விரும்பி வளர்க்கும் கூண்டுப்பறவையினமாக இருந்தது. C. W. ஸ்மித் என்பவர் தன் குறிப்பில் (Journal of the Asiatic Society of Bengal, பத்தாவது பிரதி, பக்கம் 640)) பின்வருமாறு எழுதியுள்ளார்:

தெற்காசியாவின் சில பகுதிகளில் இப்பறவை மனிதர்களால் பிடிக்கப்பட்டு செல்லப் பறவையாக கூண்டுகளில் அடைக்கப்பட்டு வளர்க்கப்படுகிறது..



</doc>
<doc id="174543" url="https://ta.wikipedia.org/wiki?curid=174543" title="இணை">
இணை

இணை () என்பது ஒரு வகை தொடை விகற்பமாகும்.

கீழ்கண்ட விகற்பத்தின் சூத்திரத்தில் இவ்விகற்பம் தடித்த சொற்களில் காட்டப்பபட்டுள்ளது:

இணை என்பது சேர்ந்திருத்தல் எனப்பொருள் பெறும். செய்யுளின் அடியில் 1 மற்றும் 2 சீர்கள் ஒரே வகையான தொடை அமையப்பெரின் இணைத்தொடை விகற்பம் எனப்படும்

பின்வரும் 5 வகைகளில் இவ்விகற்பம் அமையும்:

"அன்பும் அறனும் உடைத்தாயின் இல்வாழ்க்கை
பண்பும் பயனும் அது" (45-வது திருக்குறள், அறத்துப்பால், இல்லறவியல்)

மேற்கண்ட குறளில் முதலடியில் முதல் மற்றும் இரண்டாம் சீர்கள் "அ" என்று தொடங்க, இரண்டாவது அடியில் "ப" என தொடங்குகின்றன. எனவே இச்செய்யுள் இணை மோனைத் தொடை வகையை பின்பற்றுகிறது எனலாம்.


</doc>
<doc id="174544" url="https://ta.wikipedia.org/wiki?curid=174544" title="பொழிப்பு">
பொழிப்பு

பொழிப்பு என்பது ஒரு வகை தொடை விகற்பமாகும்.

கீழ்கண்ட விகற்பத்தின் சூத்திரத்தில் இவ்விகற்பம் தடித்த சொற்களில் காட்டப்பபட்டுள்ளது:

செய்யுளின் அடியில் 1 மற்றும் 3 சீர்கள் ஒரே வகையான தொடை அமையப்பெரின் பொழிப்புத்தொடை விகற்பம் எனப்படும்.

பின்வரும் 5 வகைகளில் இவ்விகற்பம் அமையும்:

"மலர்மிசை ஏகினான் மாணடி சேர்ந்தார்
நிலமிசை நீடுவாழ் வார்." (3-ம் திருக்குறள், அறத்துப்பால், கடவுள் வாழ்த்து)

மேற்கண்ட குறளில் முதலடியில் முதல் மற்றும் மூன்றாம் சீர்கள் "ம" என்று தொடங்குகின்றன. எனவே இச்செய்யுள் பொழிப்பு மோனைத் தொடை வகையை பின்பற்றுகிறது எனலாம்.


</doc>
<doc id="174545" url="https://ta.wikipedia.org/wiki?curid=174545" title="ஒரூஉ">
ஒரூஉ

ஒரூஉ என்பது ஒரு வகை தொடை விகற்பமாகும்.

கீழ்கண்ட விகற்பத்தின் சூத்திரத்தில் இவ்விகற்பம் தடித்த சொற்களில் காட்டப்பபட்டுள்ளது:

செய்யுளின் அடியில் 1 மற்றும் 4 சீர்கள் ஒரே வகையான தொடை அமையப்பெரின் ஒரூஉத்தொடை விகற்பம் எனப்படும்.

பின்வரும் 5 வகைகளில் இவ்விகற்பம் அமையும்:

"வருமுன்னர்க் காவாதான் வாழ்க்கை எரிமுன்னர்
வைத்தூறு போலக் கெடும்." (435-வது திருக்குறள், பொருட்பால், அரசியல், குற்றங்கடிதல்) 

மேற்கண்ட குறளில் முதலடியில் முதல் மற்றும் நான்காம் சீர்கள் "ர" என்று எதுகையெடுக்கின்றன. எனவே இச்செய்யுள் ஒரூஉ எதுகைத்தொடை வகையை பின்பற்றுகிறது எனலாம்.


</doc>
<doc id="174546" url="https://ta.wikipedia.org/wiki?curid=174546" title="கூழை">
கூழை

கூழை என்பது ஒரு வகை தொடை விகற்பமாகும்.

கீழ்கண்ட விகற்பத்தின் சூத்திரத்தில் இவ்விகற்பம் தடித்த சொற்களில் காட்டப்பபட்டுள்ளது:

செய்யுளின் அடியில் ஈற்றுச்சீரைத்தவிர 1, 2 மற்றும் 3 சீர்கள் ஒரே வகையான தொடை அமையப்பெரின் கூழைத்தொடை விகற்பம் எனப்படும்.

பின்வரும் 5 வகைகளில் இவ்விகற்பம் அமையும்:

"செல்வத்துள் செல்வம் செவிச்செல்வம் அச்செல்வம்
செல்வத்துள் எல்லாம் தலை" (411-வது திருக்குறள், பொருட்பால், அரசியல், கேள்வி)

மேற்கண்ட குறளில் முதலடியில் முதல், இரண்டாம் மற்றும் மூன்றாம் சீர்கள் "செ" என்று தொடங்குகின்றன. எனவே இச்செய்யுள் கூழை மோனைத்தொடை வகையை பின்பற்றுகிறது எனலாம்.


</doc>
<doc id="174547" url="https://ta.wikipedia.org/wiki?curid=174547" title="மேற்கதுவாய்">
மேற்கதுவாய்

மேற்கதுவாய் என்பது ஒரு வகை தொடை விகற்பமாகும்.

கீழ்கண்ட விகற்பத்தின் சூத்திரத்தில் இவ்விகற்பம் தடித்த சொற்களில் காட்டப்பபட்டுள்ளது:

செய்யுளின் அடியில் ஈற்றுச்சீரைத்தவிர 1, 3 மற்றும் 4 சீர்கள் ஒரே வகையான தொடை அமையப்பெறின் மேற்கதுவாய்த்தொடை விகற்பம் எனப்படும்.

பின்வரும் 5 வகைகளில் இவ்விகற்பம் அமையும்:

"பாலும் தெளிதேனும் பாகும் பருப்புமிவை
நாலும் கலந்துனக்கு நான்தருவேன் - கோலஞ்செய்
துங்கக் கரிமுகத்துத் தூமணியே நீயெனக்குச்
சங்கத் தமிழ்மூன்றுந் தா" (நல்வழி, ஔவையார்)

மேற்கண்ட செய்யுளில் முதலடியில் முதல், மூன்றாம் மற்றும் நான்காம் சீர்கள் 'ப' கொண்டு தொடங்குகின்றன. எனவே இச்செய்யுள் மேற்கதுவாய் மோனைத்தொடை வகையை பின்பற்றுகிறது எனலாம்.


</doc>
<doc id="174548" url="https://ta.wikipedia.org/wiki?curid=174548" title="கீழ்க்கதுவாய்">
கீழ்க்கதுவாய்

கீழ்க்கதுவாய் என்பது ஒரு வகை தொடை விகற்பமாகும்.

கீழ்கண்ட விகற்பத்தின் சூத்திரத்தில் இவ்விகற்பம் தடித்த சொற்களில் காட்டப்பபட்டுள்ளது:

செய்யுளின் அடியில் ஈற்றுச்சீரைத்தவிர 1, 2 மற்றும் 4 சீர்கள் ஒரே வகையான தொடை அமையப்பெரின் கீழ்க்கதுவாய்த்தொடை விகற்பம் எனப்படும்.

பின்வரும் 5 வகைகளில் இவ்விகற்பம் அமையும்:

"கேட்பினுங் கேளாத் தகையவே கேள்வியால்
தோட்கப் படாத செவி." (418-வது திருக்குறள், பொருட்பால், அரசியல், கேள்வி)

மேற்கண்ட குறளில் முதலடியில் முதல், இரண்டாம் மற்றும் நான்காம் சீர்கள் "கே" என்று தொடங்குகின்றன. எனவே இச்செய்யுள் கூழை மோனைத்தொடை வகையை பின்பற்றுகிறது எனலாம்.


</doc>
<doc id="174551" url="https://ta.wikipedia.org/wiki?curid=174551" title="முற்று">
முற்று

முற்று என்பது ஒரு வகை தொடை விகற்பமாகும்.

கீழ்கண்ட விகற்பத்தின் சூத்திரத்தில் இவ்விகற்பம் தடித்த சொற்களில் காட்டப்பபட்டுள்ளது:

செய்யுளின் அடியில் 4 சீர்களுமே ஒரே வகையான தொடை அமையப்பெரின் முற்றுத்தொடை விகற்பம் எனப்படும்.

பின்வரும் 5 வகைகளில் இவ்விகற்பம் அமையும்:

"துப்பார்க்குத் துப்பாய துப்பாக்கித் துப்பார்க்குத்
துப்பாய தூஉம் மழை.." (12-வது திருக்குறள், அறத்துப்பால், பாயிரவியல், வான்சிறப்பு) 

மேற்கண்ட குறளில் முதலடியில் நான்கு சீர்களுமே "து" என்று மோனையெடுக்கின்றன. எனவே இச்செய்யுள் முற்று மோனைத்தொடை வகையை பின்பற்றுகிறது எனலாம்.


</doc>
<doc id="174558" url="https://ta.wikipedia.org/wiki?curid=174558" title="பண்ணுறவாண்மை">
பண்ணுறவாண்மை

பண்ணுறவாண்மை அல்லது அரசனயம் (Diplomacy) என்பது குழுக்களின் அல்லது நாடுகளின் பேராளர்களுடன் பேரப் பேச்சுக்களை நடத்தும் நடைமுறையும் கலையும் ஆகும். நாடுகளிடையே விவகாரங்களைப் பகைமை இன்றிக் கையாளும் உத்தியே இது என்றும் பொருள் கொள்ளப்படுவது உண்டு. பொதுவாக இது, அமைதி, வணிகம், போர், பொருளாதாரம், பண்பாடு சூழல் மற்றும் மனித உரிமை விடயங்கள் ஆகியவை தொடர்பான விடயங்களில் நாடுகளிடையேயான உறவுகளை ஏற்படுத்துவது தொடர்பாகவே இச் சொல் பயன்படுகிறது. இவ் விடயங்களை தொழில் அடிப்படையிலான பண்ணுறவாளர்களே கையாள்வர். நாடுகளிடையேயான ஒப்பந்தங்களை நாடுகளின் அரசியலாளர்கள் ஏற்றுக் கொண்டு கைச்சாத்திடுமுன், பண்ணுறவாளர்களே இவற்றுக்கான பேச்சுக்களை நடத்துவர். முறைசாராவிதத்தில்,சமூகக் கருத்தின் அடிப்படையில் கூறுவதாயின் பொதுவான பிரச்சனைகளிற்கு இருதரப்புகளும் ஏற்றுக்கொள்ளும் தீர்வுகளைக் காணுதல் அல்லது தந்திரோபாயமான சாதகங்களைப் பெற்றுக்கொள்வதற்கான உத்திகளை மோதலற்ற விதத்தில் பிரயோகிப்பதே அரசனயம் ஆகும். 1900 வாக்கில் "பண்ணுறவாளர்கள்" என்ற வார்த்தை பண்ணுறவு சேவைகள், தூதரக சேவைகள் மற்றும் வெளியுறவு அமைச்சக அதிகாரிகள் ஆகியவற்றையும் உள்ளடக்கியதாக டேவிட் ஸ்டீவன்சன் தெரிவிக்கிறாா் 

பண்ணுறவாண்மையைக் கையாளுவது ஒரு நாட்டுக்கு இருக்கவேண்டிய முக்கிய தகுதிகளுள் ஒன்று. பல ஆயிரம் ஆண்டுகளுக்கு முன்பே உலகின் முதல் நகர அரசுகள் உருவான போதே பண்ணுறவாண்மை நடைமுறைகள் தொடங்கி விட்டன. வரலாற்றுக் காலத்தின் பெரும் பகுதியில், குறிப்பிட்ட சில பேச்சுக்களுக்காக பண்ணுறவாளர் வேற்று நாடுகளுக்கு அனுப்பப்படுவர். பணி முடிந்ததும் உடனடியாகவே அவர்கள் திரும்பிவிடுவர். இன்னொரு நாட்டுடன் பேச்சுக்களை நடத்துவதற்காக வலுவைக் கொடுப்பதற்காக, அனுப்பப்படும் பண்ணுறவாளர்கள் அரச குடும்பத்தைச் சேர்ந்தவர்களாகவோ அவர்களது நெருங்கிய உறவினராகவோ அல்லது மிகவும் உயர்ந்த பதவி வகிப்பவர்களாகவோ இருப்பர்.

ஐரோப்பாவில் ஆரம்பகால நவீன பண்ணுறவாண்மை தோன்றியது. 13 வது நூற்றாண்டின் ஆரம்பகால மறுமலர்ச்சி காலத்தில் முதலாவது தூதரகங்கள் பெரும்பாலும் வடக்கு இத்தாலியின் மாநிலங்களில் நிறுவப்பட்டது. குறிப்பாக இத்தாலியின் மற்ற நகர மாநிலங்களுக்கான நிரந்தர தூதரகங்கள் நிறுவிய பிரான்செஸ்கோ ஸ்ஃபோர்ஸா ஆட்சிகாலத்தில் மிலன் ஒரு முக்கியப் பங்கு வகித்தது. டஸ்கனி மற்றும் வெனிஸ் 14 ம் நூற்றாண்டு முதல் பண்ணுறவாண்மை மையங்களை வளர்த்துக் கொண்டன. இத்தாலிய தீபகற்பத்தில் நவீன பண்ணுறவாண்மையின் பல மரபுகள் தொடங்கியது நாட்டின் தலைநகருக்கு தூதுவர்களை அனுப்பும் முறைகள் போன்றவை தொடங்கின.

இத்தாலியில் இருந்த பண்ணுறவாண்மை நடைமுறை ஐரோப்பா முழுவதும் பரவியது. 1455 இல் பிரான்சின் அரசவைக்கு ஒரு பிரதிநிதியை மிலன் முதன்முதலாக அனுப்பியிருந்தது. இருப்பினும், பிரெஞ்சுப் பிரதிநிதிகள் அதன் உள் விவகாரங்களில் தலையிடுவார்கள் என்பதால் உளவுத்துறையினருக்கு பயந்து பிரெஞ்சு பிரதிநிதிகளை நடத்துவதற்கு மிலன் மறுத்துவிட்டது. பிரான்ஸ் மற்றும் ஸ்பெயின் போன்ற வெளிநாட்டு சக்திகள் இத்தாலிய அரசியலில் முக்கிய பங்காற்றியதால் தூதர்களை ஏற்றுக் கொள்ள வேண்டிய தேவை அங்கீகரிக்கப்பட்டது. அதனைத் தொடர்ந்து விரைவில் முக்கிய ஐரோப்பிய நாடுகள் பிரதிநிதிகளை பரிமாறிக் கொண்டன. ஸ்பெயின் நிரந்தர பிரதிநிதிகளை அனுப்பிய முதல் நாடாக இருந்தது 1487 இல் செயின்ட் ஜேம்ஸ் அவைக்கு ( இங்கிலாந்து) ஒரு தூதரை நியமித்தது. 16 ஆம் நூற்றாண்டின் பிற்பகுதியில் நிரந்தர தூதுக்குழுக்கள் வழக்க மரபாக மாறியது. எனினும், புனித ரோமானிய பேரரசர், நிரந்தர தூதுவர்களை தவறாமல் அனுப்பவில்லை, ஏனென்றால் அனைத்து செருமானிய இளவரசர்களின் நலன்களை பிரதிநிதித்துவம் செய்ய முடியாத நிலை இருந்தது.

1500-1700 களில் நவீன பண்ணுறவாண்மை விதிகள் மேலும் மேம்பாடுகள் செய்யப்பட்டன. 1715 களில் இத்தாலிக்கு பதிலாக பிரான்சு பண்ணுறவாண்மை கொள்கையை முன்னெடுத்தது. உயர் பதவியில் இருக்கும் பிரதிநிதி தூதுவர் ஆவார். அந்த நேரத்தில் தூதுவர் ஒரு உயர் பதவி வகிப்பவராக இருந்தார். நாட்டின் பிரதிநிதித்துவத்துடன் அவர் ஒப்படைக்கப்பட்ட மரியாதைக்குரிய பதவி வகித்தார். தூதுவர்களுக்கு கடுமையான தரநிலைகள் மேம்படுத்தப்பட்டன. தேவையான பெரிய குடியிருப்புக்கள், விருந்தினர் மாளிகைகள் தேவை, அவற்றின் நட்பு நாடுகளின் அவை நடவடிக்கைகளில் முக்கிய பங்கு வகித்தல் போன்றவையாகும். ரோமின் கத்தோலிக்கத் தூதுவர்கள் அதிக சம்பளத்தில் பணியமர்த்தப்பட்டனர். பிரெஞ்சு மற்றும் ஸ்பானிய தூதுவர்களின் நூறு நபர்கள் வரை இருந்தனர்.

பண்ணுறவாண்மை தற்போது ஒரு சிக்கலான விவகாரமாக உள்ளது. ஒவ்வொரு நாட்டிலும் தூதுவர்கள் , அவர்களுக்கு அளிக்கப்படும் மிகவும் சிக்கலான முன்னுரிமைகளால் மிகவும் விவாதத்திற்கு உட்படுகின்றனர். அரசுகள் பொதுவாக இறையாண்மை முறைமையால் வரிசைப்படுத்தப்பட்டன. கத்தோலிக்க நாடுகளுக்கு வத்திக்கானில் இருந்து வந்த தூதர் முதன்மையானவராக இருந்தார் இவருக்கு அடுத்து ராஜ்யங்களிலிருந்து வந்தவர்களுக்கும் பின்னர் டச்சுக்கள் மற்றும் சர்வாதிகார நாடுகளுக்கும் முன்னுரிமை வழங்கப்பட்டது. குடியரசு நாடுகளின் பிரதிநிதிகள் மிகக் கீழ் நிலையில் மதிக்கப்பட்டனர். ( பெரும்பாலும் பல ஜேர்மனிய, ஸ்காண்டிநேவிய மற்றும் இத்தாலிய குடியரசுகளின் தலைவர்களைக் இச்செயல்முறை கோபப்படுத்தியுள்ளனர்). இரு ராஜ்யங்களுக்கிடையில் முன்னுரிமையைத் தீர்மானிப்பது பெரும்பாலும் மாறிக்கொண்டிருக்கும் பல காரணிகளைச் சார்ந்திருப்பதால் தொடர்ந்து-இடைவெளியைத் தாண்டிச் செல்கிறது.

பண்ணுறவாளர் அல்லது தூதுவர்களின் புனிதத்தன்மை நீண்ட காலமாகவே பேணப்படுகிறது. இந்த புனிதமானது தூதுவர் விலக்களிப்பு என அறியப்பட்டாலும், பல்வேறு காலக்கட்டங்களில் தூதுவர்கள் கொல்லப்பட்ட பல வழக்குகள் இருந்த போதிலும் இப்பதவி பொதுவாக பெரும் கௌரவம் என்று கருதப்படுகிறது. செங்கிஸ் கான் மற்றும் மங்கோலியர்கள் பண்ணுறவாளர்களின் உரிமைகளை வலுவாக வலியுறுத்தி நடைமுறைப்படுத்துதலுக்கு நன்கு அறியப்பட்டனர். மேலும் இந்த உரிமைகளை மீறிய எந்தவொரு தேசத்துக்கும் எதிராக கொடூரமான பழிவாங்கும் நடவடிக்கைகளை அவர்கள் அடிக்கடி செய்து வந்திருக்கிறார்கள்.
பண்ணுறவாளர் உரிமைகள் 17 ஆம் நூற்றாண்டின் மத்தியில் ஐரோப்பாவில் நிறுவப்பட்டு பின்னர் உலகம் முழுவதும் பரவியது. 
தூதுவர் விளக்களிப்பு (Diplomatic Immunity) என்பது ஒரு சட்டபூர்வமான விதிவிலக்கு ஆகும். இது பிறநாட்டுத் தூதுவர்களுக்கு உள்நாட்டில் பாதுகாப்பு வழங்கப்படுவதை உறுதிப்படுத்துகிறது. மேலும் அவர்களின் மீது உள்நாட்டுச் சட்டப்படி அல்லது நாட்டின் சட்டங்களின் கீழ் வழக்கு தொடர அனுமதிக்கப்படவில்லை. இருப்பினும் நாட்டிலிருந்து வெளியேற்ற வழிவகை உள்ளது. இராஜதந்திர உறவுகள் பற்றிய வியன்னா ஒப்பந்தத்தில் சர்வதேச சட்டமாக நவீன இராஜதந்திர விதிவிலக்கு குறியிடப்பட்டது (1961) 

பண்ணுறவாளர்கள் அல்லது தூதுவர்களின் தகவல்களும் புனிதமானவையாகக் கருதப்படுகின்றன. ஆதலால் அவர்கள் கொண்டு செல்லும் உடைமைகளும் ஆவணங்களும் எவ்வித சோதனைளும் செய்யப்படாமல் எல்லைகளை கடந்து, கொண்டு செல்ல நீண்ட காலமாக அனுமதிக்கப்பட்டு வருகின்றன. இச்செயல்முறையில் தூதுவர்கள் அல்லது அவர்களுக்காக கொண்டு வரப்படும் அல்லது கொண்டுசெல்லப்படும் சீலிடப்பட்ட ஆவணங்கள், பொருட்கள் அடங்கிய பெட்டகத்துக்கு "தூதுவர் பை” (Diplomatic Bag or Diplomatic Pouch) என அழைக்கப்படுகிறது. இப்பை எவ்விதமான சுங்கம், கலால், மற்ற பிற சோதனைகளில் இருந்து விலக்கு அளிக்கப்படுகிறது. தற்காலத்தில் ரேடியோ மற்றும் எண்முறை மின்னணு தகவல் தொழில்நுட்பங்கள் மிகச்சிறந்த தரத்தில் இருந்த போதிலும் இம்முறையில் தகவல் தொடர்பு பொதுவான அம்சமாக இன்றும் நடைமுறையில் உள்ளன. அமெரிக்கா உள்ளிட்ட சில வல்லரசு நாடுகள் ஒரு முழு கொள்கலக் கப்பலையும் “தூதுவர் பைகளாக” பயன்படுத்தி வருவது குறிப்பிடத்தக்கது. இவை எவ்வித சோதனைகளுமின்றி அனுமதிக்கப்படுகின்றன. 

தூதரக விரிகல், பிற காரணங்களால் ஏற்படும் விரோதப் போக்குகள் காரணமாக தூதுவர்களின் ​​தனிப்பட்ட பாதுகாப்பு காரணங்களுக்காக பிணக்கு ஏற்பட்ட நாடுகளில் பணியாற்றும் பண்ணுறவாளர்கள் அல்லது தூதுவர்கள் பெரும்பாலும் திரும்பப் பெறப்படுகின்றனர். அதே நேரத்தில் சில சந்தர்ப்பங்களில் அந்நாடு நட்பாக இருந்தாலும், உள்நாட்டு எதிர்ப்பாளர்களிடமிருந்து அல்லது தீவிரவாத அச்சுறுத்தல் ஏற்படுமாயின் தூதர்கள் 
திரும்ப அழைத்துக்கொள்ளப்படுகின்றனர். சிலநேரங்களில் தற்காலிகமாக விருந்தினர் நாட்டின் மீது அதிருப்தி தெரிவிக்கவும் தூதுவர்கள் பயன்படுத்தப்படுகின்றனர். இரண்டு சந்தர்ப்பங்களிலும், கீழ்-நிலை ஊழியர்கள் தூதுவர்களின் பண்ணுறவாண்மைப் பணியினை செய்ய வேண்டியிருக்கலாம். சில வேளைகளில் ஒரு நாட்டின் உள்விவகாரங்களில் தலையிடல், உளவுபார்த்தல் போன்ற நெறிபிறழ் நடத்தைகளின் காரணமாக விருந்தினர் நாட்டால் குற்றஞ்சாட்டப்பட்டு வெளியேற்றப்படுவர். 

பண்ணுறவான்மையானது உளவு மற்றும் ஒற்றுத் தகவல்களை சேகரித்தல் பணியுடன் நெருங்கிய தொடர்புடையது. தூதரகங்களானது பண்ணுறவான்மை நடவடிக்கைகளுக்கும் உளவுத் தகவல்களை சேகரிக்கும் முக்கியத் தளமாக விளங்குகிறது. உதாரணமாக விருந்தினர் நாட்டின் இராணுவ விவகாரங்கள், நடவடிக்கைகள் உள்ளிட்டவைகளை பற்றிய தீவிரமான கண்கானிப்பை மேற்கொண்டு தனது நாட்டு அரசுக்கு அவ்வப்போது அல்லது தேவைப்படும் போது தகவல்களை பகிர்ந்து கொள்ளுதல் ஆகும். சில நேரங்களில் உளவுப்பணியினர் தங்களது இந்த பணியினை மறைக்க முயற்சிப்பதில்லை. இவ்வாறான உளவாளிகள் விருந்தினர் நாட்டின் இராணுவ வீரர்கள் அல்லது விமான நிகழ்ச்சிகள் போன்றவற்றுக்கு அந்நாட்டால் அனுமதிக்கப்பட்ட நிகழ்வுகளுக்கு மட்டுமே அழைக்கப்படுகிறார்கள். பல தூதரகங்களில் மிகத் தீவிரமாக செயல்படும் உளவாளிகள் போலியான வேறு பொறுப்புகளில் பணியமர்த்தப்பட்டுவர். ஆனால் அவர்களின் முக்கிய பணியானது சட்டப்பூர்வமற்ற வகைகளில் புலனாய்வு தகவல்களை சேகரிப்பது உள்ளூர் அல்லது வேவுகாரர்களின் உளவு வளையங்களை ஒருங்கிணைப்பது போன்றவை இவர்களின் பணிகளாக உள்ளன. 


</doc>
<doc id="174561" url="https://ta.wikipedia.org/wiki?curid=174561" title="ராகுல் திராவிட்">
ராகுல் திராவிட்

ராகுல் திராவிட் ("Rahul Dravid")(பிறப்பு ஜனவரி 11, 1971) இந்தியாவின் துடுப்பாளர். 1996 இல் இந்திய அணி சார்பாக ஆடத் தொடங்கிய திராவிட் ஒரு வலது கைத் துடுப்பாளர். சில சமயங்களில் விக்கெட் காப்பாளராகவும் செயற்பட்டுள்ள திராவிட் உலகின் முன்னணித் துடுப்பாளர்களுள் ஒருவர். ராகுல் திராவிட் அக்டோபர் 2005-ல் இந்திய கிரிக்கெட் அணித்தலைவராக நியமிக்கப்பட்டார். சர்வதேச கிரிக்கெட் கவுன்சில், 2004 தொடங்கி ஒவ்வொரு ஆண்டும் சிறப்பாக செயலாற்றும் கிரிக்கெட் வீரர்களுக்கு விருது வழங்கி வருகிறது. திராவிட் 'சிறந்த ஆட்டக்காரர்' மற்றும் 'சிறந்த டெஸ்ட் ஆட்டக்காரர்' ஆகிய விருதுகளை தொடக்க ஆண்டிலேயே (2004) வென்றார். திராவிட் ஒரு நாள் மற்றும் டெஸ்ட் போட்டிகள் இரண்டிலும் 10,000 ஓட்டங்களை கடந்து சாதனை புரிந்தவர். டெஸ்ட் போட்டிகளில் விளையாடும் அனைத்து அணிகளுக்கு எதிராகவும் சதம் அடித்த முதல் மட்டும் ஒரே வீரர் ஆவார். மேலும் திராவிட், டெஸ்ட் போட்டிகளில் அதிக கேச்சுகள் (210) பிடித்து சாதனை புரிந்துள்ளார். டெஸ்ட் போட்டிகளில் 13000 ஓட்டங்களைக் கடந்த இரண்டாவது சர்வதேச வீரர் என்ற பெருமையை 24 நவம்பர் அன்று பெற்றார். தேர்வுத் துடுப்பாட்டத்தில் 55 முறைகள் குச்சங்கள் வீழ்த்தப்பட்டு வெளியேற்றப்பட்டுள்ளார். இது ஆலன் பார்டரின் முந்தைய சாதனையான 53 முறைகளை விடக் கூடியதாகும்.

தேசிய இந்திய அணியின் மிகத் தேர்ச்சி பெற்ற கிரிக்கெட் வீரராக 1996 ஆம் ஆண்டு முதல் திகழ்ந்து வருபவர் ராகுல் ஷரத் டிராவிட் (, ) இவர் இந்திய கிரிக்கெட் அணிக்கு கேப்டனாக 2005 ஆம் ஆண்டு அக்டோபர் மாதம் நியமிக்கப்பட்டார். பின்னர் இவர் அந்த பதவியில் இருந்து 2007 ஆம் ஆண்டு செப்டம்பர் மாதம் விலகிக்கொண்டார். 2000 ஆம் ஆண்டில் டிராவிட் ஐந்து வீரர்களில் ஒருவராக இருந்து விஸ்டன் கிரிக்கேடர்ஸ் ஆப் தி இயர் விருதைப்பெற்றார். டிராவிடுக்கு ICC பிளேயர் ஆப் தி இயர் மற்றும் டெஸ்ட் பிளேயர் ஆப் தி இயர் விருதுகளும் 2004 ஆம் ஆண்டு துவக்க விழாக்களில் வழங்கப்பட்டன.

நீண்ட நேரத்திற்கு நின்று பேட் செய்யக்கூடிய அவரது திறனைப்பார்த்து அவரை "தி வால்" என்று அழைக்கின்றனர். டிராவிட் பல தரப்பட்ட உலக சாதனைகளைப் புரிந்துள்ளார். இவர், சுனில் கவாஸ்கர், சச்சின் டெண்டுல்கர் ஆகிய இருவரையும் தொடர்ந்து டெஸ்ட் கிரிக்கெட்டில் 10,000 ரன்களுக்கு மேல் குவித்த மூன்றாவது இந்திய வீரராக இருக்கிறார். 14 பிப்ரவரி 2007 அன்று உலக கிரிக்கெட் வரலாற்றில் ஆறாவதாகவும் இந்திய அணிவகுப்பில் சச்சின் டெண்டுல்கர், சவுரவ் கங்குலியை தொடர்ந்து மூன்றாவதாகவும் இருந்து சர்வதேச ஒரு நாள் போட்டிகளில் 10,000 ரன்களுக்கு மேல் சேர்த்துள்ளார். இவர் டெஸ்ட் போட்டிகள் விளையாடும் பத்து அணிகளுக்கும் எதிராக சதம் எடுத்த முதல் மற்றும் ஒரே பேட்ஸ்மேன் ஆவார். 210 கேச்சுகளைப் பிடித்து டிராவிட் டெஸ்ட் கிரிக்கெட்டில் அதிக கேச்சுகளை பிடித்த வீரர் என்ற பெயரைப்பெற்றுள்ளார். 18 வீரர்களுடன் ஒருங்கிணைந்து பல்வேறு சமையங்களில் 75 க்கும் மேற்பட்ட சதங்களை எடுக்க பங்களித்துள்ளார் டிராவிட். இது உலக சாதனையாக இன்று வரை இருக்கிறது. மார்ச்சு 09, 2012 அன்று பன்னாட்டு மற்றும் உள்நாட்டுத் துடுப்பாட்டங்களிலிருந்து ஓய்வுபெறுவதாக பெங்களூருவில் நடந்த ஓர் ஊடக சந்திப்பில் ராகுல் திராவிட் அறிவித்தார். )

மத்திய பிரதேசத்தை சேர்ந்த இந்தூரில்,பிறந்தார்.இவர் கர்நாடகாவில் வாழும் ஒரு மகாராஷ்டிரிய தேஷஸ்தா குடும்பத்தை சேர்ந்தவர். ராகுல் டிராவிட்டின் தந்தை வழி முன்னோர்கள் தமிழ் நாட்டின் தஞ்சாவூரை சேர்ந்த ஐயர்கள் ஆவர். அவர் கர்நாடகாவில் உள்ள பெங்களூரில் வளர்ந்தார். அவர் மராத்தி மற்றும் கன்னட மொழிகளை பேசுவார். அவருக்கு விஜய் என்ற ஒரு இளைய சகோதரர் உண்டு. இரண்டு சகோதரர்களும் எளிமையான நடுத்தர குடும்ப சூழலில் தான் வளர்ந்தனர். டிராவிடின் தந்தையார் ஜாம் மற்றும் ஊறுகாய்களை உற்பத்தி செய்யும் கிசான் என்னும் நிறுவனத்தில் வேலை செய்ததால்,பெங்களூரை சேர்ந்த செயின்ட் ஜோசப் பாய்ஸ் ஹை ஸ்கூலை சேர்ந்த அவரது நண்பர்கள் அவரை "ஜாமி" என்று செல்லமாக அழைத்தனர். அவரது தாயார் பெங்களூர் பல்கலைக்கழகத்தில் கட்டடக் கலையியல் பேராசிரியராக பணிபுரிந்தார். ராகுல் டிராவிட், கர்நாடகாவின் பெங்களூரில், செயின்ட் ஜோசப் காலேஜ் ஆப் காமெர்ஸ்-இல் வணிகவியல் பட்டம் பெற்றார். நான்கு மே 2003 அன்று அவர் நாக்பூரை சேர்ந்த Dr. விஜேதா பெண்தர்கர் என்ற அறுவை மருத்துவரை மணந்தார்.11 அக்டோபர் 2005 அன்று பிறந்த அவர் மகனுக்கு சமித் என்ற பெயரை சூட்டினர். 27 ஏப்ரல் 2009 அன்று அவரது இரண்டாவது மகன் அன்வே பிறந்தான்.

டிராவிட் அவரது பன்னிரெண்டாவது வயதில் இருந்தே கிரிக்கெட்டை விளையாட துவங்கி விட்டார். 
அவர், மாநில அளவில் அண்டர்-15, அண்டர்-17 மற்றும் அண்டர்-19 பிரிவுகளில் விளையாடி உள்ளார். ராகுல் முதன் முதலில் முன்னாள் கிரிக்கெட் வீரர் கேகி தாராபோரால், கோடை விடுமுறையில் சின்னசாமி ஸ்டேடியத்தில் நடந்த ஒரு கேம்பில் கண்டுபிடிக்கப்பட்டார். அவர் அவரது பள்ளி அணிக்காக விளையாடிய முதல் போட்டியிலேயே முதல் சதம் அடித்தார். பேட்டிங் செய்ததுடன் அவர் விக்கெட் கீப்பராகவும் இருந்தார். பின்னர் முன்னாள் டெஸ்ட் கிரிக்கெட் வீரர்கள் குண்டப்பா விஷ்வநாத், ரோஜர் பின்னி, பிரிஜேஷ் படேல் மற்றும் தாராபோரின் அறிவுரையின் பேராலே அவர் விக்கெட் கீப்பிங்கை நிறுத்தி வைத்தார்.

மகாராஷ்டிராவுக்கு எதிராக ரஞ்சி ட்ரோபியில் விளையாட அவர் முதன் முதலில் பூனேயில் பிப்ரவரி மாதம் 1991 ஆம் ஆண்டு தேர்ந்தெடுக்கப்பட்டார். (அப்போது அவர் பெங்களூரைச் சேர்ந்த புனித ஜோசப் வணிக கல்லூரியில் படித்துக்கொண்டு இருந்தார்) இந்த போட்டியில் அவர் ஏழாவது நிலையில் வருங்கால சக அணி வீரர்களான அனில் கும்ப்ளே மற்றும் ஜவகல் ஸ்ரீநாத்துடன் சேர்ந்து 82 ரன்கள் அடித்து ஆட்டத்தை சம நிலைப் படுத்தினார். அவரது முழு முதல் சீசன் 1991-92 ஆமா ஆண்டில் இருந்தது. அப்பொழுது அவர் இரண்டு சதங்களை அடித்து தொடர் முடிவில் சராசரி 63.3 க்கு 380 ரன்கள் எடுத்திருந்தார். இதன் பின்னர் டிராவிட் சவுத் சோனில் நடக்கின்ற துலீப் ட்ரோபியில் ஆட தேர்ந்தெடுக்கப்பட்டார்..

1996 ஆம் ஆண்டில் நடந்த உலக கோப்பையில் விளையாடிய வினோத் காம்ப்ளிக்கு பதிலாக இலங்கை கிரிக்கெட் அணிக்கு எதிரான சிங்கப்பூரில் நடந்த சிங்கர் கப் ஒரு நாள் போட்டியில், தனது கிரிக்கெட் வாழ்க்கையைத் துவங்கிய டிராவிட் அமோகமான ஆரம்பத்தை காணவில்லை. இதற்கு பிறகு அணியில் இருந்து நீக்கப்பட்ட இவர், இங்கிலாந்து சுற்று பயணத்தில் தான் சேர்க்கப்பட்டார்.

இங்கிலாந்துக்கு எதிரான முதல் போட்டியில் சஞ்சய் மஞ்ச்ரேகர் காயமுற்றார். இதனைத் தொடர்ந்து, இங்கிலாந்துக்கு எதிரான இரண்டாவது டெஸ்ட் போட்டியில் இவர் முதன் முதலில் தோன்றினார். இவருடன் சவுரவ் கங்கூலியும் முதல் முதலில் களம் இறங்கினார்.

இந்த போட்டியில் ராகுல் 95 ரன்களை எடுத்தார். சஞ்சயின் வருகைக்கு பிறகு கூட அவரது இடத்தை தக்கவைத்துக் கொண்டு டிராவிட் மூன்றாவது டெஸ்ட் போட்டியில் 84 ரன்களை குவித்தார். இந்தியாவில் நடந்த ஆஸ்திரேலியா மற்றும் தென்னாபிரிக்காவுக்கு எதிரான ஹோம் சீரீசில் சுமாரான ஆற்றலை வெளிப்படுத்திய டிராவிட், 1996-97 ஆம் ஆண்டு தான் மேற்கொண்ட தென்னாப்பிரிக்க சுற்று பயணத்தின் போது அபாரமான ஆட்டத்தை வெளிகாட்டினார். இந்த பயணத்தில் ஜொஹனஸ்பர்கில் நடந்த மூன்றாவது டெஸ்ட் போட்டியில் மூன்றாவது இடத்தில் பேட் செய்த ராகுல் தனது முதல் சத்தத்தை அடித்தார். இவர் முதல் இன்னிங்க்சில் 148 ரன்களையும் இரண்டாவது இன்னிங்க்சில் 81 ரன்களையும் எடுத்தார். அதிக ரன்களை எடுத்த வீரர் என்பதினால் இந்த போட்டியில் அவர் முதன் முதலாக ஆட்ட நாயகன் விருதைப் பெற்றார்.. இவர் பாகிஸ்தானுக்கு எதிராக நடந்த 1996 சகாரா கப்பில் தனது முதல் அரை சத்தத்தை அடித்தார். அவரது பத்தாவது சர்வதேச ஒரு நாள் போட்டியாக இருந்த இந்த போட்டியில் அவர் 90 ரன்களை எடுத்தார்.

மத்திய 1998 இல் முடிந்த பதினெட்டு மாதங்களில் அவர் மேற்கிந்திய தீவுகளுக்கு எதிராக அவே சீரீசில், இலங்கைக்கு எதிராக ஹோம் மற்றும் அவே சீரீசில், மற்றும் ஆஸ்திரேலியாவுக்கு எதிராக ஒரு ஹோம் சீரீசில் விளையாடினார். அவர் 56.7 என்ற சராசரி கணக்கில் நன்றாக விளையாடி 964 ரன்களை குவித்திருந்தார். அவர் பதினோரு அரை சதங்களை அடித்திருந்தாலும் அவரால் அவற்றை நூற்றுக்கணக்கில் மாற்ற இயலாமல் போனது.. 1998 ஆம் ஆண்டின் கடைசியில் ஜிம்பாப்வேக்கு எதிராக ஆடிய ஒரு ஆப் டெஸ்ட் போட்டியில் டிராவிட் தனது இரண்டாவது சதத்தை எடுத்தார். இவர் இரண்டு இன்னிங்க்சிலும் 148 மற்றும் 44 ரன்களை எடுத்த போதிலும் இவரால் இந்தியா தழுவிய தோல்வியை தவிர்க்க முடியவில்லை. விஜய் ஹசாரே, சுனில் கவாஸ்கரை தொடர்ந்து, 1999 ஆம் ஆண்டில் நியூசிலாந்துக்கு எதிராக நடந்த நியூ இயர் டெஸ்ட் போட்டியில், இரண்டு இன்னிங்க்சிலும் 190 மற்றும் 103* ரன்களை எடுத்து, ஒரே போட்டியில் இரண்டு சதங்களை அடித்த மூன்றாவது இந்திய வீரர் என்ற பெயரை வாங்கியது மட்டுமில்லாமல் அந்த போட்டியை சம நிலைக்கு கொண்டுவந்தார். 1999 ஆம் ஆண்டின் ஆரம்பத்தில் அவர் மிக சுமாரான சீசனையே கண்டார். இதில் அவர் 38.42 அவரேசில் 269 ரன்களை மட்டுமே (ஒரு சதத்துடன்) எடுத்திருந்தார். பின்னர் நியூ சிலாந்துக்கு எதிராக 1999 ஆம் ஆண்டின் பின் பகுதியில் நடந்த போட்டிகளில் ஆடிய இவர், 39.8 சராசரி கணக்கில் 239 ரன்களை எடுத்தார். இதிலும் அவர் ஒரு சதத்தை அடித்தார்.. இதற்கு பிறகு நடந்த ஆஸ்திரேலியாவுக்கு எதிரான அவே சீரீசிலும், தென்னாப்பிரிக்காவுக்கு எதிராக நடந்த ஹோம் சீரீசிலும் மோசமான விளையாட்டு ஆற்றலை வெளிப்படுத்திய இவர், 18.7 அவரேசில் 187 ரன்களை மட்டுமே எடுத்திருந்தார். பின்னர், ஜிம்பாப்வேக்கு எதிராக டில்லியில் நடந்த போட்டியில் தனது முதல் இரட்டை சதத்தை (200*)அடித்து அடுத்த இன்னிங்க்சில் 70* அடித்து இந்தியாவை எளிதில் வெற்றி வாகை சூட செய்தார். பன்னிரண்டு மாதங்களில் முதல் முறையாக அவர் 50-ஐ கடந்து, பின்னர் தொடர்ந்த டெஸ்டில் 162 ரன்களை எடுத்திருந்தார். இந்த இரண்டு மேச் சீரீசில் அவர் 432 அவரேஜ் கணக்கில் 432 ரன்களை எடுத்திருந்தார்.
கொல்கத்தாவில் 2001 ஆம் ஆண்டு ஆஸ்திரேலியாவுக்கு எதிராக நடந்த மூன்று போட்டி கொண்ட டெஸ்ட் சீரீசின் இரண்டாவது போட்டியில் அவர் VVS லக்ஷ்மனுடன் கைகோர்த்து விளையாடி இந்திய சரித்திரத்தில் காணாத அளவு வெற்றியை பெற்று தந்தார். போட்டியின் இரண்டாவது இன்னிங்க்சில் பாலோ ஆன் செய்த இவர்கள் ஐந்தாவது விக்கெட்டுக்கு 376 ரன்கள் எடுத்திருந்தனர். டிராவிட் 180 ரன்கள் எடுக்க லக்ஷ்மன் 281 ரன்கள் எடுத்திருந்தார். இதில் இரண்டாவதாக ராகுல் இருந்தாலும், ராகுலின் மிக முக்கியமான ஆட்டங்களில் இதுநாள் வரை பார்த்ததில் இதுவே முக்கியமானது என்று நாம் கூறலாம். பின்னர் இதே ஆண்டில் தென்னாப்பிரிக்காவுக்கு எதிரான போட்டியில், போர்ட் எலிசபெத்தில் நடந்ததில், ராகுல் இரண்டாவது இன்னிங்க்சில் 87 ரன்களை எடுத்து இந்தியாவுக்கு வெற்றியை தேடி தந்தார்.

2002 ஆம் ஆண்டு சச்சின் டெண்டுல்கரின் நிழலில் இருந்து வெளி தெரிந்த டிராவிட் இந்தியாவின் முதன்மை டெஸ்ட் பேட்ஸ்மேன் ஆக தெரிய துவங்கினர். மேற்கிந்திய தீவுகளின் ஜோர்ஜ் டவுனில் ஏப்ரல் மாதம் நடந்த முதல் டெஸ்ட் மேச்சில், முதல் இன்னிங்க்சில் மேர்வின் டில்லோன் பந்து வீச்சில் அடிபட்ட பிறகு 144 ரன்களை அடித்து அவுட் ஆகாமல் காலத்தில் இருந்தார். அதே வருடத்தில் பின்னர், அவர் இங்கிலாந்துக்கும்(3) மேற்கிந்திய தீவுகளுக்கும்(1) எதிரே நடந்த நான்கு போட்டிகளில் தொடர்ச்சியாக நான்கு சதங்களை அடித்தார். இங்கிலாந்தின் ஹெடிங்க்லே ஸ்டேடியமில், ஆகஸ்ட் 2002 ஆண்டில், லீட்ஸில் சீரீசின் மூன்றாவது டெஸ்ட் போட்டியில் அவர் முதல் இன்னிங்க்சில் 148 ரன்களை எடுத்து, பவுலிங்குக்கு பெயர் போன ட்ராக்கில் இந்தியாவை வெற்றி பெற செய்தார். இந்த போட்டியில் ஆட்ட நாயகன் விருதையும் இவர் பெற்றார். இந்த தொடரில் டிராவிட் அடித்த 602 ரன்கள் அவருக்கு தொடர் நாயகனுக்கான விருதையும் பெற்று தந்தது.

2003-2004 சீசனில், மேற்கிந்திய தீவுகள், ஆஸ்திரேலியா மற்றும் பாகிஸ்தானுக்கு எதிரான போட்டிகளில் டிராவிட் மூன்று இரட்டை சதங்களை தொடர்ச்சியாக அடித்தார். அடிலைடில் நடந்த ஆஸ்திரேலியாவுக்கு எதிரே நடந்த நான்கு போட்டிகளைக்கொண்ட தொடரில் டிராவிட் VVS லக்ஷ்மன் ஜோடி மறுபடியும் கை சேர்ந்தது.ஆட்டத்தின் முதல் இன்னிங்க்சில் நான்கு விக்கெட் இழப்புக்கு 85 ரன்கள் மட்டும் எடுத்திருந்த நிலையில் அவர்கள் ஆஸ்திரேலியா நிர்ணயத்த 556 ரன் இலக்கை அடைய வேண்டியதாக இருந்தது. அவர்களது பர்த்நேர்ஷிப் உடைக்கப்டுவதற்கு முன்னர் அவர்கள் இருவரும் சேர்ந்து 303 ரன்கள் எடுத்திருந்தனர். லக்ஷ்மன் 148 ரன்களில் ஆட்டமிழந்தார். டிராவிட் 233 ரன்களை அடித்தார். அந்த சமயத்தில் இந்திய வீரன் கடல் தாண்டி எடுத்த அதிக ரன்னாக இந்த இலக்கு இருந்தது. டிராவிட் ஆட்டம் இழக்கும் சமயத்தில் இந்தியா ஆஸ்திரேலியா அடித்த முதல் இன்னிங்க்ஸ் இலக்கைவிட 33 ரன்கள் மட்டுமே குறைவாக இருந்தது. இதன் பிறகு இரண்டாவது இன்னிங்க்சில், டிராவிட் ஆட்டம் இழக்காமல் 72 ரன்களை பெரும் அழுத்தத்திற்கு மத்தியில் எடுத்து இந்தியாவுக்கு வெற்றியை தேடி கொடுத்தார். டிராவிட் இந்த நான்கு போட்டி கொண்ட ஆஸ்திரேலிய தொடரில் 619 ரன்களை 103.16 சராசரி கணக்கில் எடுத்து தொடர் நாயகன் விருதைப் பெற்றார். சீசன் முடியும் நிலையில் அணியை வழி நடத்தி செல்ல கங்கூலி இல்லாத பொழுது, கேப்டனாக பொறுப்பேற்று முல்தானில் பாகிஸ்தானுக்கு எதிராக நடந்த முதல் டெஸ்ட் போட்டியில் முதல் முறையாக இந்தியாவுக்கு வெற்றியை பெற்றுதந்த பெருமை இவரை சேரும். அதே தொடரில், ராவல்பிண்டியில் நடந்த இறுதி மற்றும் மூன்றாவது போட்டியில், டிராவிட் 270 ரன்களை மிகவும் திறமையாக எடுத்து இந்தியாவை வரலாறு காணாத அளவில் தொடரை கோப்பையை கைப்பற்ற செய்தார்.

16 ஆகஸ்ட் 2009 அன்று, IPL போட்டிகளில் இளைஞர்கள் காட்டாத சோர்ட் பாலை எதிர்காணும் திறனை காட்டிய டிராவிட் மீண்டும் சர்வதேச ஒருநாள் போட்டி அணியில் சேர்க்கப்பட்டார்.

7 வது உலக கோப்பையில்(1999), 461 ரன்களை அடித்து அதிக ரன்களை எடுத்த வீரர் என்ற பெருமை தேடிக்கொண்டார் டிராவிட். உலக கோப்பையில் தொடர்ந்து இரண்டு சதங்களை அடித்த ஒரே இந்திய வீரர் ஆவார். இவர் டான்டனில் கென்யாவுக்கு எதிராக 110 ரன்களையும் இலங்கைக்கு எதிராக 145 ரன்களையும் எடுத்தார். பின்னர் இந்த போட்டிகளில் அவர் விக்கெட் கீப்பிங்கும் செய்தார்.இவர் 2003 உலக கோப்பையில் இந்திய இறுதி போட்டிக்கு சென்ற போது துணை கேப்டனாக இருந்தார். இவர் பேட்ஸ்மேனாகவும் விக்கெட் கீப்பராகவும் இருந்தது இந்திய அணியில் நிறைய பேட்ஸ்மேன்கள் இடம்பிடிக்க உதவியாக இருந்தது. டிராவிட் கேப்டனாக இருந்த, மேற்கிந்திய தீவுகளில் நடந்த 2007 கிரிக்கெட் உலக கோப்பையில், இந்திய கிரிக்கெட் அணி சரியாக ஆடவில்லை. டிராவிட் வங்காளதேசம் போட்டியில் 14, பெர்முடா போட்டியில் 7*, மற்றும் இலங்கை போட்டியில் 60 ரன்களை மட்டுமே எடுத்திருந்தார்.

வலுவான ஆட்ட நுட்பங்களை கொண்ட இவர், இந்தியா கிரிக்கெட் அணியின் முதுகெலும்பாக இருந்துள்ளார். இவர் டெஸ்ட் போட்டியில் மட்டும் விளையாட கூடிய டிபென்சிவ் பேட்ஸ்மேன் என்ற மாயை வலைக்குள் இருந்து டிராவிட், 
சர்வதேச ஒரு நாள் போட்டிகளில் ரன்களை மெதுவாக எடுத்தார். எதுவாகினும் அவரது ஆட்ட பாதையில் அவர் தன்னை மாற்றிக்கொண்டு ஒரு நாள் போட்டிகளிலும் அதிக ரன்களை எடுத்து ICC பிளேயர் ஆப் தி இயர் விருதைப்பெற்றார். ரீபாக் விளம்பரங்களில் வந்த 'தி வால்' என்ற அவரது செல்ல பெயர் அவரது திறனை குறிக்க இப்போது பெரிதும் உதவுகிறது. டிராவிட் 55.11 சராசரி கணக்கில் இதுவரை 26 சதங்களை டெஸ்ட் கிரிக்கெட் போட்டிகளில் எடுத்துள்ளார். இதில் அவர் எடுத்த ஐந்து இரட்டை சதங்களும் சேரும். ஒரு நாள் போட்டிகளில் அவர் 39.49 ரன், 71.22 ஸ்ட்ரைக் ரேட்டும் கொண்டுள்ளார். அவர் இந்தியாவுக்கு வெளியே ஆடும் போட்டிகளில் சிறந்து விளையாட கூடிய ஒரு சில இந்திய வீரர்களுள் ஒருவர். இவரது ஆவரேக் இந்திய மண்ணில் ஆடுவதை விட சராசரியும்கடல் தாண்டி ஆடுவதில் பத்து ரன்கள் அதிகமாக இருக்கிறது. ஒன்பது ஆகஸ்ட், 2006, அன்று பார்க்கும் போது ட்ராவிடின் கடல் தாண்டிய டெஸ்ட் போட்டி சராசரி 65.28 இருந்தது. அவரது ஓவர் ஆல் சராசரி 55.41 ஆகவும் வெளிநாடுகளில் விளையாடிய ஒரு நாள் சர்வதேச போட்டிகளின் சராசரி 42.03 ஆகவும் அவரது ஓவர் ஆல் ODI சராசரி 39.49 ஆகவும் இருந்தது. இந்தியா வெற்றி பெற்ற போட்டிகளில் ட்ராவிடின் சராசரி டெஸ்ட் போட்டிகளில் 78.72 ஆகவும், ODI களில் 53.40 ஆகவும் இருக்கிறது.

டெஸ்ட் கிரிக்கெட்டில் டிராவிட் எடுத்த விக்கெட் ரிட்லே ஜேகப்ஸ் உடையது ஆகும். இவரை டிராவிட் மேற்கிந்திய தீவுகளுக்கு எதிராக நடந்த 2001-2002 சீரீசின் நான்காம் டெஸ்ட் போட்டியில் வீழ்த்தினார். ராகுல் ஒரு பந்து வீச்சாளராக இல்லாத பொழுதிலும் அவர் இந்தியா ODI கள் ஆடும் போக்ஸ்து விக்கெட் கீப்பிங் செய்துள்ளார். அவருக்கு பின்னர் ஆட, பார்த்திவ் படேல் மற்றும் மகேந்திர சிங்க் தோனியை உருவகப்படுத்தினார். டிராவிட் இப்பொழுது ஒரு முழுமையான பேட்ஸ்மேன். இவர் ஜனவரி 1, 2000 முதல் போட்டிகளில் ஆடி 63.51 சராசரி பெற்றுள்ளார்.

டிராவிட் இரண்டு பெரிய அளவு ODI பார்ட்னர்ஷிப்களில் பங்களித்துள்ளார்: சவுரவ் கங்குலியுடன் அவர் எடுத்த 318 ரன் பார்ட்னர்ஷிப்(இது 300 ரன்கள் எடுத்த முதல் ஜோடியாக இருந்தது) மற்றும் சச்சின் டெண்டுல்கருடன் சேர்ந்து எடுத்த 331-ரன் பார்ட்னர்ஷிப் ஆகும். இது இன்று வரை உலக சாதனையாக இருக்கிறது. இவர் ஒன்றுமே எடுக்கமால்(டக்) அதிக போட்டிகளில் ஆட்டம் இழப்பதில் கூட ரெகார்ட் வைத்துள்ளார். அவர் ODI மற்றும் டெஸ்ட்களில் எடுத்த அதிக ரன்கள் 153 மற்றும் 270 ஆக இருக்கின்றன. அவர் எடுத்த ஐந்து இரட்டை சதங்களும் ஒன்றை விட ஒன்று அதிகமாகவே இருக்கின்றன. இது வியக்கத்தக்க ஒன்றாகும் (200*, 217, 222, 233, 270).

ஒரு கேப்டனுக்கு கீழ் ஒரு அணி அதிக போட்டிகளில் அதிக ரன்களை குவித்து வென்றதில் கூட டிராவிட் அதிக பங்கு விகிதத்தை கொண்டு உள்ளார். இவர் இருபதுக்கும் மேலான டெஸ்ட் போட்டிகளை வென்று தந்துள்ளார். சவுரவ் கங்குலியின் தலைமையில் வென்ற 21 டெஸ்ட் போட்டிகளில் கூட, டிராவிட் தனது பங்கை சரிவர செய்தார். இவற்றில் அவரது சராசரி 102.84 ஆகவும் ரன் குவிப்பு 2571 ஆகவும் இருந்தது. இந்த போட்டிகளில் ஒன்பது சதங்களும்- இவற்றில் மூன்று இரட்டை சதங்கள்- மற்றும் பத்து அரை சதங்களை 32 இன்னிங்க்சில் அடித்துள்ளார். இந்த 21 போட்டிகளில் இந்தியா எடுத்த மொத்த ரன்களில் இவர் 23% அடித்துள்ளார். இது அணி எடுத்த ஒவ்வொரு நாலு ரன்னுக்கும் இவர் ஒரு ரன் அடித்தது போல் இருக்கிறது.

இவர் 2000 ஆம் ஆண்டு விஸ்டென் கிரிக்கெட் வீரராக அறிவிக்கப்பட்டார். இவர் முதன்மையான டிபென்சிவ் பேட்ச்மேனாக இருந்தாலும் இவர் 22 பந்துகளில் ஆட்டம் இழக்காமல் 50 ரன்களை எடுத்துள்ளார். (ஸ்ட்ரைக் ரேட்-227.27)vs நியூசிலாந்து, ஹைதராபாதில் 15 நவம்பர்,2003, அன்று நடந்த போட்டியில் வேகமாக அரை சதம் அடித்த இந்திய வீரர்களின் வரிசையில் இரண்டாவது இடம் பிடித்தார்.இதுவரை 21 பந்துகளில் 67 ரன்களை அடித்து அஜீத் அகர்கர் முதல் நிலையில் உள்ளார்.

2004 ஆம் ஆண்டு டிராவிடுக்கு இந்திய அரசாங்கம் பத்ம ஸ்ரீ விருதை வழங்கியது. ஏழு செப்டம்பர், 2004 அன்று அவருக்கு முதல் பிளேயர் ஆப் தி இயர் அவார்ட் மற்றும் டெஸ்ட் பிளேயர் ஆப் தி இயர் விருது சர்வதேச கிரிக்கெட் கவுன்சிலால், வழங்கப்பட்டது.(ICC) (படம் கீழே). சென்ற ஆண்டில் ட்ராவிடின் பேட்டிங் சராசரி 95.46 இருந்ததால் அவர் இந்த ஆண்டின் இந்திய டெஸ்ட் அணியில் பங்குபெற தகுதி பெற்ற ஒரே இந்திய வீரர் ஆனார். மும்பையில் இங்கிலாந்துக்கு எதிராக தனது நூறாவது டெஸ்ட் மேச்சை 18 மார்ச், 2006, அன்று டிராவிட் விளையாடினார்.

2005 ஆம் ஆண்டு தேவேந்திர பிரபுதேசாய்எழுதிய 'தி நைஸ் கை ஹூ பினிஷ்ட் பர்ஸ்ட்', என்ற ராகுல் ட்ராவிடின் வாழ்க்கை சரிதை வெளிவந்தது.

2005 ICC விருதுகளில், வேர்ல்ட் ஒன்-டே XI அணியில் இடம் பிடித்த ஒரே இந்திய வீரர் என்ற பெருமையும் இவரை சாரும்.

2006 ஆம் வருடம் மேற்கிந்திய தீவுகளில் நடக்கவிருக்க 2007 உலக கோப்பை வரைக்கும் அவர் கேப்டனாக இருப்பார் என்று அறிவிக்கப்பட்டது.

அவர் சொந்த காரணங்களுக்காக இங்கிலாந்து சீரீசுக்கு பின்னர் பதவியில் இருந்து விலகினார். அதன் பிறகு மகேந்திர சிங்க் டோனிODI கேப்டனாகவும், அணில் கும்ப்ளே டெஸ்ட் கேப்டனாகவும் பொறுப்பேற்றனர்.

2007 ஆம் ஆண்டில் அவர் ஆஸ்திரேலியாவுக்கு எதிராக விளையாடிய போட்டிகளில் சரிவர ஆடமுடியாததால் அந்த வருடம் அவர் இந்திய ODI அணியில் இருந்து நீக்கப்பட்டார். டிராவிட் கர்நாடகாவுக்காக ரஞ்சி டிராபியில் விளையாடி மும்பைக்கு எதிராக 218 ரன்களை குவித்தார்.

2008 ஆம் ஆண்டில் பெர்த்தில் நடந்த முதல் இன்னிங்க்சில் 93 ரன்களை அடித்து, போட்டியிலே அதிக ரன்களை எடுத்து இந்தியாவை தொடரில் 1-2 என்ற வித்தியாசத்தில் வெற்றி பெற செய்தார். ஆயினும் அவர் இந்த சீரீசை தொடர்ந்த ஒன்-டே ட்ரை-சீரீசில் அவர் தேர்ந்தெடுக்கப்படவில்லை.

2008 ஆம் ஆண்டு நடந்த டெஸ்ட் போட்டிகளில் ரன்கள் எடுக்காத டிராவிடை போட்டியில் இருந்து விலக்க அல்லது விலகிக்கொள்ள பத்திரிக்கை துறையாளர்கள் நிர்பந்தப்படுத்தினர். மொகாலியில் இங்கிலாந்துக்கு எதிராக நடந்த இரண்டாவது டெஸ்ட் போட்டியில் கவுதம் கம்பீருடன் சேர்ந்து முன்னூறு ரன்கள் எடுத்த ஜோடி என்ற பெயர் பெற்றதுடன், இவர் 136 ரன்களை எடுத்தார்.

10,000 டெஸ்ட் ரன்களை எடுத்த பொழுது அவர், " இது கண்டிப்பாக ஒரு பெருமையான காலம். வளரும் போதே நான் இந்தியாவுக்கு ஆட கனவு கண்டேன் இப்பொழுது திரும்பி பார்கையில் நான் நினைத்ததைவிட கடந்த 10 - 12 வருடங்களில் நிறையவே செய்துள்ளேன். எனக்கு பெரிதாக எந்த குறிக்கோளும் இல்லாததால் நான் பெரிதாக எதையும் நம்பவில்லை- நான் இந்த ஆட்டத்தில் நிறை காலம் இருந்ததே இதற்கு காரணம்.", என்று கூறியுள்ளார்.



கூட்டு முயற்சி சாதனைகள் 


உலக கோப்பை சாதனைகள்


தலைமை பொறுப்பு சாதனைகள்


மற்ற சாதனைகள்









டெஸ்ட் டெப்யூ: vs இங்கிலாந்து, லார்ட்ஸ், 1996


ODI டெப்யூ: vs இலங்கை, சிங்கப்பூர், 1995-1996



டெஸ்ட் போட்டி - போட்டி தொடருக்கான நாயகன் விருதுகள் :

டெஸ்ட் போட்டிகள் - ஆட்ட நாயகன் விருதுகள் :

ஒரு நாள் போட்டிகள் - ஆட்ட நாயகன் விருதுகள் :

2004 ஆம் ஆண்டு டிராவிட் ஜிம்பாப்வேக்கு எதிரான ஒரு நாள் போட்டியில் பந்தை உருகுலைத்ததாக குற்றம் சாட்டப்பட்டார். மேட்ச் ரெபரீ கிளைவ் லாய்ட் ராகுல் தெரிந்ததே சூயிங் கம்மை பந்தில் ஒட்டவைத்தார் என்ற குற்றசாட்டை உறுதிப்படுத்தினார். இதனை ராகுல் டிராவிட் தெரியாமல் செய்த பிழை என்று கூறிய போதும் அவர் ஒத்துக்கொள்ளவிலை. ICC யின் நடத்தை சட்டத்தில் குறிப்பிடப்பட்டுள்ள 2.10 விதிக்கு எதிராக இந்திய நட்சத்திர வீரர் செவ்வாய் கிழமை இரவு கப்பாவில் நடந்த ஜிம்பாப்வேக்கு எதிரான போட்டியில் பந்தில் சூயிங் கம்மை ஓட்டினார் என்று லாய்ட் தொலைக்காட்சி படங்கள் தெளிவாக காட்டியதாக கூறினார்.

இந்திய கோச் ஜான் ரைட் டிராவிடுக்கு சாதகமாக, "இது அறியாமல் செய்த பிழை", என்று கூறினார். டிராவிட் ICC விதிகளுக்கு உட்பட்டு இந்த நிகழ்வை பற்றி கருத்து தெரிவிக்கவில்லை. ஆனால் முன்னாள் இந்திய கேப்டன் சவுரவ் கங்ககுலி இதனை "ஒரு விபத்து" என்று கூறுகிறார். ரிக்கி பாண்டிங் அவரது தனிப்பட்ட கருத்தில் " நாங்கள் இவ்வாறு செய்வோம் என்று நான் நினைக்கவில்லை," என்று கூறுகிறார்.

ராகுல் டிராவிடின் தொழில் முன்னேற்ற வாழ்க்கையைப்பற்றி இரண்டு சுயசரிதைகள் எழுதப்பட்டுள்ளன:



சமுக ஈடுபாடுகள் :




</doc>
<doc id="174562" url="https://ta.wikipedia.org/wiki?curid=174562" title="என். ஆர். டி. தேனியில் ஒரு தியாக வரலாறு (நூல்)">
என். ஆர். டி. தேனியில் ஒரு தியாக வரலாறு (நூல்)

என். ஆர். டி. தேனியில் ஒரு தியாக வரலாறு எனும் இந்த நூல் 88 பக்கங்களுடன் 1/8 டெம்மி அளவில் வெளியிடப்பட்டுள்ளது.

முகமது சபி மின்னணு மற்றும் தொலைதொடர்புப் பொறியியலில் பட்டயப்படிப்பு படித்தவர்.கவிதை, கட்டுரை போன்றவைகளைச் சிற்றிதழ்களிலும், நாளேடுகளிலும் தொடர்ச்சியாக எழுதி வருகிறார். சிறந்த மேடைப்பேச்சாளர். தேனி தென் தேன் தமிழ்ச்சங்கத்தின் ஒருங்கிணைப்பாளராகவும், டி.ஐ.எம்.எஸ். மாற்று மருத்துவ அறக்கட்டளையின் தலைவராகவும் பணியாற்றி வருகிறார்.

இந்திய விடுதலைப் போராட்ட வீரரும், காங்கிரஸ் கட்சியின் முக்கியத் தலைவர்களில் ஒருவராகவும், மதுரை மாவட்ட ஆட்சிக் கழகத் தலைவர், தேனி சட்டமன்றத் தொகுதியின் உறுப்பினர், தமிழ்நாடு சட்டமன்ற மேலவை உறுப்பினராகவும் பணியாற்றிய என். ஆர். டி என்று சுருக்கமாக அழைக்கப்படும் என். ஆர். தியாகராசன் வாழ்க்கை வரலாறு இந்நூலில் இடம் பெற்றுள்ளது.

இளமைக் காலம், விடுதலைப் போராட்டமும் அரசியல் பிரவேசமும், தீரர் சத்தியமூர்த்தியின் பாராட்டு, என்.ஆர்.டி திருமணம், தேச விடுதலையோடு மக்களுக்கான போராட்டம், சிறை வாழ்க்கை, ஆகஸ்ட் புரட்சி, தியாகத்தைச் சொல்லும் நாட்குறிப்பு, காமராஜரும் என்.ஆர்.டியும், பெரியாரும் என்.ஆர்.டியும், ஒரு லட்சம் தொண்டர்கள் கொண்ட படை திரட்ட முயன்ற என்.ஆர்.டி, சமூகச் சீர்திருத்தம், மதுரை மாவட்டக் கழக ஆட்சித் தலைவர், கல்வி வளர்ச்சி, காந்தியத்திற்கும் தியாகிகளுக்கும் என்.ஆர்.டியின் பங்களிப்பு, அஞ்சாநெஞ்சர் என்.ஆர்.டி, தொண்டர்களைக் காத்த தலைவர், தேனி சட்டசபை உறுப்பினராக, கூட்டுறவு இயக்கவாதியாக என்.ஆர்.டி, கூட்டுறவு சங்கத் தலைவராக, தமிழக சட்ட மேலவை எதிர்க்கட்சித் தலைவராக, தேனி மாவட்ட வளர்ச்சி, தேனியின் சிற்பி என்.ஆர்.டி, இறுதி மூச்சு வரை மக்கள் பணி, நினைவு போன்ற தலைப்புகளில் என். ஆர். டி. யின் வாழ்க்கை வரலாற்றுக் குறிப்புகள் தொகுத்துத் தரப்பட்டிருக்கின்றன.

பின்னிணைப்புகளாக என்.ஆர்.டிக்கு தலைவர்கள் வழங்கிய புகழாரம், நினைவுத் துளிகள், என்.ஆர்.டியின் நினைவுகளாக, என்.ஆர்.டியின் அரிய புகைப்படங்கள் போன்றவையும் இடம் பெற்றிருக்கின்றன.


</doc>
<doc id="174565" url="https://ta.wikipedia.org/wiki?curid=174565" title="ஈகைத் திருநாள்">
ஈகைத் திருநாள்

நோன்புப் பெருநாள்அல்லது ஈகைத் திருநாள் ("ஈதுல் ஃபித்ர்" ) என்பது இசுலாமிய இருபெரும் திருநாட்களில் ஒன்றாகும். இசுலாமியார்கள் தங்களது புனித மாதமாகிய ரமலான் முழுவதும் நோன்பு நோற்று முடித்ததை அடுத்து இது கொண்டாடப்படுகின்றது. ரமலான் பெருநாள் என்றும் இது அழைக்கப்படுகின்றது. ஈத் என்னும் அரபுச் சொல்லுக்கு கொண்டாட்டம் அல்லது திருநாள்/பெருநாள் என்பது பொருளாகும்.

இஸ்லாமிய மாதம் சந்திரனின் சுழற்சியை வைத்துக் கணக்கிடப்படுகிறது. சந்திர இயக்க மாதங்களில் ஒன்பதாவது மாதமான ரமலான் முஸ்லிம்களைப் பொருத்தவரையில் முக்கிய மாதமாகக் கருதப்படுகிறது. இந்த மாதத்தில் தான் இஸ்லாமியர்களின் திருமறையான புனித குர்ஆன் பூமிக்கு மனிதனின் வழிகாட்டியாக இறங்கியது. ரமலான் மாத தலைப்பிறை தென்பட்டதும் உலகத்தின் பல்வேறு பாகங்களில் வாழும் முஸ்லிம்களும் அம்மாதத்தில் நோன்பிருப்பர்.

குறிப்பாக முஸ்லிமுக்கு நோன்புக் கடமையானது. ஒரு முஸ்லிமுடைய புலனடக்கத்தையும், மனக்கட்டுப்பாட்டையும் உருவாக்கும் சிறந்த ஆன்மீகப் பயிற்சியாக இது உள்ளது. நோன்பின் அடிப்படை நோக்கம் வெறுமனே பசித்திருப்பதும் தாகித்திருப்பதுமன்று. இந்தப் பயிற்சியின் மூலம் இறையச்சத்தை தன்னில் வளர்த்துக் கொள்வதேயாகும் என்பதை அல்-குர்ஆன் தெளிவுபடுத்துகின்றது.

ரமலான் மாதத்தைத் தொடர்ந்து ஷவ்வால் மாதத்தின் தலைப்பிறை தென்பட்டதும் நோன்புப் பெருநாளைக் கொண்டாடுவர். ஒரு மாத காலமாக இறைவன் கட்டளைக்கு முற்றிலும் அடிபணிந்து பசித்திருந்தும் தாகித்திருந்தும் புலன்களைக் கட்டுப்படுத்தி நோன்பு நோற்ற முஸ்லிம்கள் கடமையை நிறைவேற்றிய மகிழ்ச்சியையும் களிப்பையும் இப்பெருநாள் தினத்தன்று பெறுவர்.

இஸ்லாத்தில் இரு பெருநாட்களில் நோன்புப் பெருநாளும் ஒன்று. இரு பெருநாள் தினத்திலும் மகிழ்ச்சியுடன் களிக்க இறைவன் வழி செய்துள்ளான். அதே தினத்தை வீண் விளையாட்டிலோ, வீண் கழியாட்டத்திலோ கழிப்பதை இஸ்லாம் தடை செய்துள்ளது. பெருநாள் தினத்தில் முக்கியமாகப் கீழ்க்கண்டவற்றைக் கடைப்பிடிக்குமாறு இஸ்லாம் தெளிவு படுத்தியுள்ளது.









இந்த எட்டுக் காரியங்களில் ஸதகத்துல் ஃபித்ர் கட்டாயக் கடமையானது. ஏனையவை அனைத்தும் சுன்னத்தானது.

தாம் விரும்பி உண்ணும் உனவுப் பொருட்களையே பெருநாள் ஃபித்ரா தர்மமாக கொடுக்க வேண்டுமேயன்றி நாம் பிரியப்படாததை, விரும்பாததை அளவுக்கதிகமாக கொடுத்தாலும் நாடிய நன்மை கிடைக்காது என்பதை திருக்குர்ஆன் கூறுகிறது. ஃபித்ரா தர்மத்தை தனது பொறுப்பில் உட்பட்டவர்களான தாய், தந்தை, பாட்டன், பாட்டி, மகன், பேரன் மனைவி ஆகியோருக்கு கொடுக்க முடியாது. இவர் சொந்த பொறுப்பிலிருப்பதால் அவர்களுக்காகவும் நாம் ஃபித்ரா தரவேண்டும். மற்ற உறவினர்களில் ஏழை எளியவர்கள் இருந்தால் அவர்களுக்கு முதலிடமளித்து ஃபித்ரா கொடுக்கவேண்டும்.

வெளியூர்களில் இருக்கும் ஏழை எளியவர்களுக்கு ஓரிரு நாட்கள் முன்பாகவே அனுப்புவதை இஸ்லாம் அனுமதிக்கிறது. நபித்தோழர் இப்னு உமர் ரலியல்லாஹு அன்ஹு தனது ஃபித்ரா தர்மத்தை பெருநாளைக்கு முன்பே அனுப்பி வைத்த நிகழ்ச்சி அபூதாவூதில் இடம்பெற்றுள்ளது. இவ்விதம் ஃபித்ரா தர்மத்தைக் கொண்டு இப்பெருநாள் தொடங்குவதால் இதற்கு ஈதுல் ஃபித்ர் ஈகைப்பெருநாள் என பெயரானது.



</doc>
<doc id="174568" url="https://ta.wikipedia.org/wiki?curid=174568" title="வேலன்டைன் நாள்">
வேலன்டைன் நாள்

புனித வேலன்டைன் நாள் ("Saint Valentine's Day") அல்லது பொதுவாக வேலன்டைன் நாள் ("Valentine's Day") உலகம் முழுவதிலுமுள்ள மிக நெருங்கிப் பழகும் மக்கள் பலராலும் பிப்ரவரி 14 அன்று கொண்டாடப்படும் ஒரு கொண்டாட்ட நாளாகும். இந்நாளில் காதலர்கள் தங்கள் காதலை தெரிவித்துக் கொள்வது மரபாக இருக்கிறது. வாழ்த்து அட்டைகள், இனிப்புகள், மலர்கள் ஆகியவற்றை இந்நாளில் காதலர்கள் பரிமாறிக் கொள்கிறார்கள். வேலன்டைன் என்ற பெயருடைய இரு கிறித்துவத் தியாகிகளின் பெயர்களை அடுத்து இந்நாள் வேலன்டைன் நாள் என்றும் காதலர்களே பெரும்பாலும் இந்நாளைக் கொண்டாடுவதால் காதலர் நாள் என்றும் காதலர் தினம் என்றும் அழைக்கப்படுகிறது. காதலர்கள் தவிர பலரும் தங்கள் அன்பை தெரிவித்துக் கொள்ளும் நாளாகவும் இது இருப்பதால் அன்பர்கள் நாள் என்றும் அழைக்கப்படுகிறது. தோற்றத்தில் இது மேற்கத்திய உலகக் கொண்டாட்டமாக இருந்தாலும், அண்மைக் காலங்களில் உலகெங்கும் இந்நாளை கொண்டாடும் போக்கு இளைஞர்களிடையே கூடி வருகிறது. எனினும், இது மேலை நாட்டுப் பண்பாடுகளை திணிக்கும் முயற்சி என்றும் காதலின் பெயரால் நினைவுப் பரிசுப் பொருட்களை விற்கும் வணிகமயமாக்கம் என்றும் ஒரு சாராரால் குற்றம் சாட்டப்படுகிறது.

இந்த நாள், நேர்த்தியான காதல் என்ற கருத்து தழைத்தோங்கிக் கொண்டிருந்த உயர் மத்திய காலத்தைச் சேர்ந்த ஜெஃப்ரி சாஸர் வட்டத்தில் உருவாகியிருந்த ரொமாண்டிக் காதல் என்ற விஷயத்தோடு தொடர்புகொண்டிருந்தது. "வாலண்டைன்கள்" வடிவத்தில் காதல் குறிப்புகளை ஒருவருக்கொருவர் பரிமாறிக்கொள்ளுவதோடும் இந்த நாள் நெருக்கமாக சம்பந்தப்பட்டிருந்தது. இதய வடிவலான உருவம், புறாக்கள் மற்றும் சிறகுகளுள்ள தேவதையின் உருவம் ஆகியவை நவீன காலத்திய காதலர் தின குறியீடுகளில் அடங்கும்.

பத்தொன்பதாம் நூற்றாண்டு முதல், கையால் எழுதப்படும் குறிப்புகள், பெருமளவில் தயாரிக்கப்பட்ட வாழ்த்து அட்டைகளுக்கு வழிவிட்டிருக்கிறது. பத்தொன்பதாம் நூற்றாண்டு இங்கிலாந்தில் வாலண்டைன்களை அனுப்புவது ஒரு நாகரீகமாக இருந்தது, 1847 ஆம் ஆண்டில் எஸ்தர் ஹாவ்லண்ட் தன்னுடைய வெர்ஸ்டர், மசாசூஸெட்ஸ் வீட்டில் ஆங்கிலேய உருமாதிரிகளை அடிப்படையாகக் கொண்டு வாலண்டைன் அட்டைகளை கையால் செய்யும் தொழிலை வெற்றிகரமாக உருவாக்கினார்.

பத்தொன்பதாம் நூற்றாண்டு அமெரிக்காவில், தற்போது காதலை வெளிப்படுத்துவதைக் காட்டிலும் பொதுவான வாழ்த்து அட்டைகளாக உள்ள பல வாலண்டைன் அட்டைகளும் பிரபலமாக இருந்தபோது அமெரிக்காவில் விடுமுறை தினங்கள் வணிகமயமாவதற்கான எதிர்கால முன்னறிவிப்பாக இருந்துள்ளது.
கிறிஸ்துமஸ் தினத்திற்கு அடுத்தபடியாக, வாழ்த்து அட்டை அனுப்புவதில் இரண்டாவது இடத்தில் உள்ள கொண்டாட்ட தினமான வாலண்டைன்ஸ் தினத்தில் உலகம் முழுவதிலும் வருடத்திற்கு ஏறத்தாழ ஒரு பில்லியன் வாலண்டைன் அட்டைகள் அனுப்பப்படுவதாக அமெரிக்க வாழ்த்து அட்டை அமைப்பு கணக்கிட்டுள்ளது. இதற்காக அமெரிக்காவில் பெண்களைவிட ஆண்கள் சராசரியாக இரண்டு மடங்கு செலவிடுகிறார்கள் என்று இந்த அமைப்பு கணக்கிட்டுள்ளது.

முற்காலத்தில் கிறிஸ்துவ தியாகிகள் பலரும் வாலண்டைன் என்று பெயரிடப்பட்டனர். 1969 ஆம் ஆண்டு வரை கத்தோலிக்க தேவாலயம் பதினோரு வாலண்டைன் தினங்களை அங்கீகரித்திருந்தது.
பிப்ரவரி 14 அன்று கௌரவிக்கப்படும் வாலண்டைன்கள் ரோமைச் சேர்ந்த வாலண்டைன்கள் ஆவர் ("வாலண்டைன் பிரிஸ்ப்.எம்.")
"ரோமா" மற்றும் வாலண்டைன் டெர்னி ("வாலண்டைனஸ் எப். " "இண்டராநெமிஸிஸ் எம். " 
"ரோம்" . வாலண்டைன் ரோம் என்பவர் ஏறத்தாழ 269 ஆம் ஆண்டில் உயிர்த்தியாகம் செய்த ரோமானிய மதகுரு ஆவார், அவர் வயா ஃப்ளமெனியாவில் புதைக்கப்பட்டார்.
அவருடைய புனித நினைவுப் பொருட்கள் ரோமிலுள்ள செயிண்ட் பிராக்ஸ் தேவாலயத்திலும், அயர்லாந்து டப்ளினிலுள்ள ஒயிட்ஃபிரையர் தெரு கார்மலைட் தேவாலயத்திலும் உள்ளன.

டெர்னி வாலண்டைன் 197 ஆம் ஆண்டில் இண்டெரெம்னாவின் பிஷப்பாக இருந்து (நவீன டெர்னி) பேரரசர் அரேலியன் கொடுமையால் கொல்லப்பட்டார். அவரும் வாலண்டைன் ரோம் புதைக்கப்பட்ட வயா ஃப்ளமெனியாவில் உள்ள வேறு இடத்தில் புதைக்கப்பட்டார். அவருடைய புனித நினைவுப் பொருட்கள் டெர்னியில் உள்ள செயிண்ட் வாலண்டினா பசிலிக்காவில் உள்ளது. ("பசிலிக்கா டி சான் வாலண்டினா" ).

பிப்ரவரி 14 தேதியின் கீழ் முற்காலத்திய தியாகிகள் பட்டியலில் வாலண்டைன் என்று குறிப்பிடப்பட்டுள்ள மூன்றாவது புனிதர் ஒருவர் பற்றியும் "கத்தோலிக்க கலைக்களஞ்சியம்" குறிப்பிடுகிறது. அவர் தன்னுடன் இருந்த பல கூட்டாளிகளுடன் சேர்ந்து ஆப்ரிக்காவில் புதைக்கப்பட்டார், ஆனால் இதற்குமேல் இவரைப் பற்றி வேறு எந்தத் தகவலும் இல்லை.

இந்தத் தியாகிகளின் அசல் மத்தியகால சரிதைகள் எவற்றிலும் ரொமாண்டிக் கூறுகள் எதுவும் இல்லை.
இக்காலத்தில் தூய வாலண்டைன் பதினான்காம் நூற்றாண்டில் ரொமாண்டிக் கூறுகளுடன் தொடர்புபடுத்தப்பட்டார், வாலண்டைன் ரோமிற்கும் வாலண்டைன் டெர்னிக்கும் இடையே உள்ள வேறுபாடுகள் முற்றிலும் தொலைந்துபோய்விட்டன.

1969 ஆம் ஆண்டில் புனிதர்களின் ரோம கத்தோலிக்க நாட்காட்டி திருத்தப்பட்டபோது பிப்ரவரி 14ஆம் நாளின் புனித வாலண்டைனுடைய விருந்துநாள் பொதுவான ரோமானிய நாட்காட்டியிலிருந்து நீ்க்கப்பட்டு குறிப்பிட்ட (உள்ளூர் அல்லது தேசிய நிகழ்ச்சி) நாட்காட்டிகளி்ல் பின்வரும் காரணங்களுக்காக மாற்றித்தரப்பட்டது: "புனித வாலண்டைனின் நினைவு புராதனமானது என்றபோதிலும், இது குறிப்பிட்ட நாட்காட்டிகளுக்கு மட்டும் தரப்படுகிறது, இதிலிருந்து, அவரது பெயரைத் தவிர்த்து அவர் பிப்ரவரி 14 அன்று வயா ஃப்ளமெனியாவில் புதைக்கப்பட்டார் என்பது தவிர அவரைப் பற்றி்த் தெரிந்துகொள்ள எதுவுமில்லை." இந்த விருந்துநாள் புனிதரின் நினைவுப் பொருட்கள் கண்டெடுக்கப்பட்டதாக சொல்லப்படும் பால்சன் மால்டாவில் இப்போதும் கொண்டாடப்படுகிறது, அத்துடன் உலகம் முழுவதிலும் பழங்கால, இரண்டாம் வாடிகன் நாட்காட்டியைப் பின்பற்றும் பழமைவாத கத்தோலி்க்கர்களாலும் கொண்டாடப்படுகிறது.

புனித வாலண்டைன் பற்றி முந்தைய மத்தியகால "அதிகாரப்பூர்வ ஆவணங்களில்" பீட் அவர்களால் மேற்கோள் காட்டப்பட்டு "லெஜண்டா ஔரியில்" விவரிக்கப்பட்டுள்ளது. அந்தப் பதிப்பின்படி, புனித வாலண்டைன் ஒரு கிறித்துவர் என்பதற்காக கொடுமைப்படுத்தப்பட்டு ரோமானியப் பேரரசர் இரண்டாம் கிளேடியசால் சிறை வைக்கப்பட்டு விசாரணை செய்யப்பட்டார்.

வாலண்டைனால் தாக்கம் கொண்டு அவருடன் விவாதம் செய்த கிளேடியஸ் அவருடைய உயிரைக் காப்பாற்றும் விதமாக அவரை ரோமானிய புறச்சமயத்திற்கு மாற்ற முயற்சி செய்துள்ளார். 
அதை மறுத்த வாலண்டைன் அதற்குப் பதிலாக கிளேடியஸை கிறித்துவ மதத்திற்கு மாற்ற முயற்சி செய்தார். இதன் காரணமாக அவர் மரண தண்டனை விதிக்கப்பட்டார். அவரது மரண தண்டனைக்கு முன்பாக, அவரது சிறைக் காவல் அதிகாரியின் குருட்டு கண்களைக் குணப்படுத்தும் அற்புதத்தை செய்துகாட்டியதாகக் கூறப்படுகிறது.

"லெஜண்டா ஔரி" உணர்ச்சிப்பெருக்கான காதலுடன் இருப்பதான எந்த ஒரு தொடர்பையும் தரவில்லை, இளைஞர்கள் திருமணம் செய்துகொள்ளாமலே இருக்க வேண்டும் என்று அதிரடியான கட்டளையிட்ட ரோமானியப் பேரரசர் இரண்டாம் கிளாடியசுக்கு வழங்கப்பட்ட அங்கீகரிக்கப்படாத விதியை ஏற்றுக்கொள்ள மறுத்த ஒரு மதகுருவாக இருந்த வாலண்டைனைப் பற்றி சித்தரிப்பதற்கு நவீன காலத்தில் போதுமான கற்பனைகள் செய்யப்ட்டிருக்கின்றன. 
திருமணமானவர்கள் நல்ல போர்வீரர்களாக உருவாவதில்லை என்று நம்பியதன் காரணமாக, தன்னுடைய படையை வளர்ப்பதற்கு இவ்வாறு செய்திருக்கலாம் என்று கருதப்படுகிறது. இருப்பினும் மதகுருவான வாலண்டைன் இளைஞர்களுக்கு இரகசியமாக திருமண நிகழ்ச்சிகளை நடத்திவைத்தார். கிளாடியஸ் இதைக் கண்டுபிடித்தபோது, அவர் வாலண்டைனை கைது செய்து சிறையிலடைத்தார். "கோல்டன் லெஜண்டில்" உள்ள ஒரு கற்பனையில், வாலண்டைன் மரணதண்டனை நிறைவேற்றப்படுவதற்கு முந்தைய மாலை, அவருக்கு தோழியாகவும் அவர் குணப்படுத்தியவராகவும் அல்லது இரண்டுமாகவும் இருந்த சிறை அதிகாரியன் மகளான, அவரது அன்புக்கினியவராக பரவலாக அடையாளம் காணப்பட்ட இளம் பெண்ணைக் குறித்து முதன்முறையாக வாலண்டைனே எழுதிறார். அந்தக் குறிப்பு "உன் வாலண்டைனிடமிருந்து" என்பதாகும்.

இதேபோன்ற ஒரு தினம் நீண்டநாட்களுக்கு முன்பு, காதல் மற்றும் காதலர்கள் தினமாக புராதன பெர்ஷியாவில் கொண்டாடப்பட்டிருக்கிறது.

பிரபலமான நவீன ஆதாரங்கள் கிரெகோ-ரோமன் பிப்ரவரி கொண்டாட்ட தினங்களை இனப்பெருக்கத்திற்கும் காதலுக்கும் என்று வாலண்டைனுக்கான தினமாக அர்ப்பணிக்கப்பட்ட போதிலும், கென்சாஸ் பல்கலைக்கழகத்தைச் சேர்ந்த பேராசியர் ஜாக் ஓரிச்,சாஸருக்கு முன்பு வாலண்டைனஸ் என்று பெயர்கொண்ட புனிதர்களுக்கும் ரொமாண்டிக் காதலுக்கும் இடையே எந்த தொடர்பும் இருந்திருக்கவில்லை என்று வாதிடுகிறார்.

புராதான அதீனியன் நாட்காட்டியில் மத்திய ஜனவரிக்கும் மத்திய பிப்ரவரிக்கும் இடைப்பட்ட காலமானது, ஜீயஸுக்கும் ஹெராவுக்கும் நடந்த தெய்வீக திருமணத்திற்கென்று அர்ப்பணிக்கப்பட்ட கெமீலியன் மாதமாக இருந்துள்ளது.

புராதன ரோமில் பிப்ரவரி 13 முதல் 15 வரை அனுசரிக்கப்படும் லூபர்கேலா இனவிருத்தியோடு தொடர்புடைய பழங்கால சடங்காகும். 
லூபர்கேலா ரோம் நகர உள்ளூர் மக்களுக்கான ஒரு திருவிழா. 
மிகவும் பொதுவான திருவிழாவான ஜூனோ ஃபெப்ருவா, அதாவது "தூய்மையாக்கும் ஜூனோ" அல்லது "கற்புள்ள ஜூனோ" பிப்ரவரி 13-14 ஆகிய நாட்களில் கொண்டாடப்படுகிறது. 
போப் முதலாம் கெலாசியஸ் (492-496) இதை நீக்கினார்.

கிறித்துவ தேவாலயம், வாலண்டைன் விருந்து தினத்தை புறச்சமய லூபர்கேலா கொண்டாட்டங்களை கிறிதுதுவமயமாக்கும் முயற்சியாக பிப்ரவரி மத்தியில் கொண்டாட முடிவுசெய்திருக்கலாம் என்ற பொதுவான கருத்தும் இருக்கிறது.

இருப்பினும், விருந்து தினங்கள் தியாகிகளோடு சம்பந்தப்பட்டிருப்பதாக இருப்பதால் கிட்டத்தட்ட எப்போதும் தியாகிகள் தினத்தன்றே கொண்டாடப்படுவதற்கு, லூபர்கேலாவிற்கும் செயிண்ட் வாலண்டைன் விருந்திற்கும் இடையே உள்ள தொடர்பு மிகவும் தற்செயலானதுதான். கத்தோலிக்க தேவாலயத்தில் ஆழமாக வேரூன்றிவிட்ட லூபர்கேலா திருவிழாவை முற்றிலுமாக அழித்துவிட முடியவில்லை என்பதால், அந்த நாளை கன்னி மேரியை கௌரவப்படுத்தும் தினமாக மாற்றியது என்றும் ஒரு வரலாற்றாசிரியர் வாதிடுகிறார்.

ரொமாண்டிக் காதலுடன் சம்பந்தப்பட்ட வாலண்டைன் தின அமைப்பு குறித்த பதிவு "ஃபவுல்ஸ் பாராளுமன்றத்தில்" ஜெஃப்ரி சாஸரால் பதிவுசெய்யப்பட்டுள்ளதாக சிலர் கூறினாலும் இதுகூட தவறான விளக்கத்தின் விளைவாக இருக்கலாம். சாஸர் இவ்வாறு எழுதுகிறார்:

"இது செயிண்ட் வாலண்டின் தினத்திற்கானது" <br>"ஒவ்வொரு பறவையும் தன்னுடைய இணையைத் தேடி வரும்போது" .

இந்தக் கவிதை, இங்கிலாந்து அரசர் இரண்டாம் ரிச்சர்ட்டுக்கும், போஹிமியா ஆன்னுக்கும் நடந்த திருமண ஒப்பந்தத்தின் முதலாம் ஆண்டு கொண்டாட்டத்தை கௌரவிக்கும் விதமாக எழுதப்பட்டது.(அவர்கள் எட்டு மாதங்கள் கழித்து திருமணம் செய்துகொண்டபோது அவருக்கு 13 அல்லது 14 வயதும், அவளுக்கு 14 வயதும் ஆகியிருந்தது.)

பிப்ரவரி 14 ஆம் நாளை வாலண்டைன் தினமாக சாஸர்தான் அறிவித்தார் என்று வாசகர்கள் விமர்சனமின்றி ஏற்றுக்கொண்டுள்ளனர்; இருப்பினும், இங்கிலாந்தில் மத்திய பிப்ரவரி மாதம் பறவைகள் இணைசேருவதற்கு ஏற்ற நேரமல்ல. ஹென்றி ஆன்ஸ்கர் கெல்லி, பொதுவழிபாட்டு நாட்காட்டியில் ஜெனொவா வாலண்டைனுக்காக புனிதர்கள் தினமாக மே 2 உள்ளது என்று குறிப்பிடுகிறார்.

இந்த செயிண்ட் வாலண்டைன் 307 ஆம் ஆண்டில் இறந்துவிட்ட ஜெனொவா பிஷப் ஆவார்.

சாஸரின் "ஃபவுல்ஸ் பாராளுமன்றம்" பழம் பாரம்பரியத்தின் புனைவு சூழ்நிலைக்கேற்ப பொருத்தப்பட்டுள்ளது, ஆனால் உண்மையில் சாஸருக்கு முன்பு அப்படி ஒரு பாரம்பரியம் இல்லவே இல்லை. வரலாற்று உண்மைகளாக காட்சி தரும், உணர்ச்சிப்பெருக்கான பழக்கவழக்கங்களின் யூகவாத விளக்கங்கள் பதினெட்டாம் நூற்றாண்ட முற்காலங்களிடைய தங்கள் மூலங்களைக் கொண்டிருக்கின்றன, குறிப்பாக "பட்லர்ஸ் லைவ்ஸ் ஆஃப் செய்ண்டஸ்" என்ற புத்தகத்தை எழுதியவரான ஆல்பன் பட்லர் மரியாதைக்குரிய நவீன ஆய்வாளர்களாலும் நிரந்தரமாக ஏற்றுக்கொள்ளப்பட்டுள்ளார். மிகவும் குறிப்பிடத்தக்க வகையில், "வாலண்டைன் தின சம்பிரதாயங்கள் என்ற கருத்தாங்கள் ரோமானிய லூபர்கேலாவால் விமர்சனமின்றி ஏற்றுக்கொள்ளப்பட்டு, பல்வேறு வடிவங்களில் இன்றுவரை மீண்டும் மீண்டும் செய்யப்படுகிறது"

சட்ட மொழியைப் பயன்படுத்தி நேர்த்தியான காதலின் சம்பிரதாயங்களுக்கான "காதல் உயர்நீதிமன்றம்" 1400 ஆம் ஆண்டு வாலண்டைன் தினத்தன்று பாரீசில் நிறுவப்பட்டது.
இந்த நீதிமன்றம் காதல் ஒப்பந்தங்கள், துரோகங்கள் மற்றும் பெண்களுக்கு எதிரான வன்முறையை கவனித்தது.
கவிதை வாசிப்பின் அடிப்படையில் பெண்களால் நீதிபதிகள் தேர்வுசெய்யப்பட்டனர்.

முற்காலத்தில் நீடித்த வாலண்டைன், தனது உயிர்க்காதல் மனைவிக்கு ஆர்லியன்சைச் சேர்ந்த பிரபுவான சார்லஸ் என்பவரால் பதினைந்தாம் நூற்றாண்டைச் சேர்ந்த பிரெஞ்சு கவிதை, இவ்வாறு தொடங்கிற்று.

அந்த நேரத்தில், இந்த பிரபு அஜின்கோர்ட் சண்டையில் பிடிபட்டு லண்டன் டவரில் கைதுசெய்யப்பட்டிருந்தார்.

"ஹாம்லெட்" டில் ஓஃபிலாவால் வாலண்டைன் தினம் வருத்தத்தோடு (1600-1601) குறிப்பிடப்படுகிறது:

பதினேழாம் நூற்றாண்டில், கடையில் வாங்கப்பட்ட அட்டைகள் சிறியதாகவும் விலைமிகுந்ததாகவும் இருந்தபோது கையால் செய்யப்பட்ட அட்டைகள் பெரிதாக்கப்பட்டு விரிவான அளவில் செய்யப்பட்டன. 
1797 ஆம் ஆண்டில், சொந்தமாக கவிதை இயற்ற முடியாத இளம் காதலர்களுக்கென்று உணர்ச்சிப்பெருக்கான வரிகள் கொண்ட பாடல்கள் அடங்கிய "தி யங் மான்ஸ் வாலண்டைன் ரைட்டர்" என்ற புத்தகத்தை ஒரு ஆங்கிலேய பதிப்பாளர் வெளியிட்டார். பதிப்பாளர்கள் "மெக்கானிக்கல் வாலண்டைன்கள்" எனப்பட்ட கவிதை வரிகளும் உருவப்படங்களும் அடங்கிய குறிப்பிட்ட எண்ணிக்கையிலான அட்டைகளை ஏற்கெனவே உருவாக்கத் தொடங்கியிருந்தனர், அடுத்த நூற்றாண்டிலேயே அஞ்சல் கட்டணங்களில் ஏற்பட்ட விலை குறைப்பு, தனிப்பட்ட முறையில் குறைவான ஆனால் வாலண்டைன்களை அனுப்பும் நடவடிக்கையை அறிமுகப்படுத்தியது. இது அதற்கு மாற்றாக, முதல் முறையாக அநாமதேய அட்டைகளை மாற்றிக்கொள்ளப்படுவதை சாத்தியமாக்கியது, வரலாற்று காலத்தில் மற்றவகையில் முற்றிலும் விக்டோரியன் மயமாக இல்லாத இனவாத கவிதை வரிகளின் திடீர்த் தோற்றத்திற்கான காரணமாக எடுத்துக்கொள்ளப்பட்டது.

1800 ஆம் ஆண்டுகளின் முற்பகுதியில் காகித வாலண்டைன்கள் இங்கிலாந்தில் பிரபலமாக இருந்தன, காகித வாலண்டைன்கள் தொழிற்சாலைகளில் உருவாக்கப்பட்டன. சித்திர வேலைப்பாடு கொண்ட வாலண்டைன்கள் நிஜமான சரிகைகளும் ரிப்பன்களும் கொண்டு தயாரிக்கப்பட்டன, காகித சரிகைகள் 1800 ஆம் ஆண்டுகளின் மத்தியில் அறிமுகமாயின.. 
1840 ஆம் ஆண்டுகளில் புத்துருவாக்கம் செய்யப்பட்ட வாலண்டைன் தினம் லீஹ் எரிக் ஸ்மி்த் என்பவரால் கண்டுபிடிக்கப்பட்டது. 1849 ஆம் ஆண்டில் "கிரகாம் அமெரிக்கன் மாதாந்திர" இதழில் எழுத்தாளராக இருந்த இவர், "செயிண்ட் வாலண்டைன் தினம்... தேசிய கொண்டாட்ட தினமாகிறது, இல்லையில்லை, ஆகிவிட்டது" என்று அறிவித்தார்.அமெரிக்காவில், 1847 ஆம் ஆண்டுக்கு பின்னர் குறுகிய காலத்திலேயே சித்திர வேலைப்பாடு செய்யப்பட்ட காகித சரிகை கொண்ட முதல் வாலண்டைன்கள் வெர்சஸ்டர், மசாசூஸெட்சைச் சேர்ந்த எஸ்தர் ஹாவ்லண்ட் (1828-1904) அவர்களால் பெருமளவில் உற்பத்தி செய்யப்பட்டு விற்பனை செய்யப்பட்டது.

அவருடைய தந்தை பெரிய புத்தகங்கள் மற்றும் ஸ்டேஷனரிகளை விற்பனை செய்யும் கடையை நடத்திவந்தார், ஆனால் ஹாவ்லண்ட் தனக்கான தாக்கத்தை அவர் பெற்ற ஆங்கில வாலண்டைனிடமிருந்தே பெற்றார், எனவே வாலண்டைன் அட்டைகளை அனுப்புவது வட அமெரிக்காவில் பிரபலமாவதற்கு முன்பே இங்கிலாந்தில் இருந்துவந்துள்ளது என்பது தெளிவாகிறது. வாலண்டைன் அட்டைகள் அனுப்புதல் என்ற முறை எலிசபெத் காஸ்கெல் எழுதிய "மிஸ்டர். ஹாரிசன்ஸ் கன்ஃபெஷன்ஸ்" (1851 ஆம் ஆண்டில் பதிப்பிக்கப்பட்டது) என்ற நூலில் இடம்பெற்றுள்ளது. 2001 ஆம் ஆண்டிலிருந்து வாழ்த்து அட்டைகள் அமைப்பினர் வருடாந்திர "எஸ்தர் ஹாவ்லண்ட் வாழ்த்து அட்டைகள் கற்பனைத்திறன்" விருதினை வழங்கி வருகின்றனர். கிறித்துமஸ் தினத்திற்கு அடுத்தபடியாக, வாழ்த்து அட்டை அனுப்புவதில் இரண்டாவதாக உள்ள கொண்டாட்ட தினமாக இருப்பது வாலண்டைன்ஸ் தினத்தன்று உலகம் முழுவதிலும் வருடத்திற்கு ஏறத்தாழ ஒரு பில்லியன் வாலண்டைன் அட்டைகள் அனுப்பப்படுவதாக அமெரிக்க வாழ்த்து அட்டை அமைப்பு கணக்கிட்டுள்ளது.

இதற்காக அமெரிக்காவில் பெண்களைவிட ஆண்கள் சராசரியாக இரண்டு மடங்கு செலவிடுகிறார்கள் என்று இந்த அமைப்பு கணக்கிட்டுள்ளது.

பத்தொன்பதாம் நூற்றாண்டு முதல், கையால் எழுதப்படும் குறிப்புகள் பெருமளவில் தயாரிக்கப்பட்ட வாழ்த்து அட்டைகளுக்கு வழிவிட்டது. மத்திய-பத்தொன்பதாம் நூற்றாண்டு வாழ்த்து அட்டைகள் விற்பனை அமெரிக்காவில் விடுமுறை தினங்கள் வணிகமயமாவதற்கான எதிர்கால முன்னறிவிப்பாக இருந்துள்ளது.

அமெரிக்காவில், இருபதாம் நூற்றாண்டின் இரண்டாவது பாதியில் வழக்கமாக ஆண்கள் பெண்களுக்கு வாழ்த்து அட்டைகளை மாற்றிக்கொள்ளுதல் என்ற முறை எல்லா வகையிலும் பரிசளிப்பது என்பது வரை நீட்டித்துக்கொண்டது. இதுபோன்ற பரிசுகள் ரோஜாக்கள் மற்றும் சிகப்பு சாடின் துணி கொண்டு சுற்றப்பட்ட இதய வடிவிலான பெட்டியில் வைத்து சாக்லேட்டுகளை அளிப்பது என்பவற்றை உள்ளடக்கியிருந்தது. 1980 ஆம் ஆண்டுகளில், வைரத் தொழிலானது ஆபரணம் வாங்கித்தரும் தருணமாக வாலண்டைன் தினத்தை மேம்படுத்தத் தொடங்கியது. இந்த நாள் பொதுவான ஆன்ம நேயமுள்ள "இனிய வாலண்டைன் தின வாழ்த்துக்கள்" என்று வாழ்த்துச் சொல்லுவதோடும் தொடர்புள்ளதாகும். வாலண்டைன் தினம் "தனித்திருப்பவர்கள் விழித்திருக்கும் நாள்" என்றும் வேடிக்கையாகச் சொல்லப்படுவதுண்டு. 
சில வட அமெரிக்க துவக்கப் பள்ளிகளில் குழந்தைகள் வகுப்பறையை அலங்கரித்து, வாழ்த்து அட்டைகளை பரிமாறிக்கொண்டு, இனிப்புகளை சாப்பிடுகின்றனர். இந்த மாணவர்களின் வாழ்த்து அட்டைகள் ஒருவரையொருவர் பாராட்டுதலைப் பற்றிய குறிப்புகளையே கொண்டிருக்கும்.

இந்த புத்தாயிரம் ஆண்டு துவக்கத்தில் எழுச்சியுற்ற இணையங்கள் புதிய நடைமுறைகளை உருவாக்கியுள்ளது.
ஒவ்வொரு ஆண்டும் மில்லியன் கணக்கான மக்கள் பயன்படுத்தும் இதில் மின்-வாழ்த்து அட்டைகள், காதல் கூப்பன்கள் அல்லது அச்சிடக்கூடிய வாழ்த்து அட்டைகள் உள்ளிட்ட வாலண்டைன் தின வாழ்த்து அட்டைகள் டிஜிட்டல் முறையில் உருவாக்கப்பட்டு அனுப்பப்படுகிறது.

வாலண்டைன் தினங்கள் பிரிட்டனில் பிரதேச அளவிளவிலான பாரம்பரியம் கொண்டவையாக இருந்திருக்கின்றன. நோர்ஃபெக்கில் 'ஜாக்' எனப்படும் வாலண்டைன், வீடுகளின் பின்பக்க கதவைத் தட்டி இனிப்புகளையும், குழந்தைகளுக்கான பரிசுகளையும் விட்டுச்செல்வார். அவர் விருந்தளித்துச் சென்றாலும், பல குழந்தைகளும் இந்த மாய மனிதனை நினைத்து அச்சம்கொள்ளவே செய்கின்றனர். 
வேல்ஸில், வாலண்டைன் தினத்திற்கு மாற்றாக ஜனவரி 25 அன்று பலரும் டைடு சாண்டேஸ் டிவைன்வன் ("தூய டிவைன்வென் தினம்") கொண்டாடுகின்றனர். வெஸ்ஷ் காதலர்களுக்கு ஆதரவாளரான இந்த தூய டிவைன்வென் நினைவாக இந்த நாள் கொண்டாடப்படுகிறது. 
பாரம்பரிய கத்தோலிக்க நாடான பிரான்சில் வாலண்டைன் தினம் "செயிண்ட் வாலண்டைன்" என்றே அறியப்படுகிறது என்பதுடன் மற்ற மேற்கத்திய நாடுகளில் கொண்டாடப்படும் அதே முறையிலேயே கொண்டாடப்படுகிறது.

ஸ்பெயினில் வாலண்டைன் தினம் சான் வாலண்டைன் என்று அறியப்படுவதோடு பிரிட்டனில் கொண்டாடப்படும் அதே முறையிலேயே கொண்டாடப்படுகிறது, இருப்பினும் கத்தோலோனியாவில் லா டியாடா டி சாண்ட் ஜோர்டி (செயிண்ட் ஜார்ஜ் தினம்) அன்று ரோஜா மற்றும்/அல்லது புத்தகம் வழங்கி கொண்டாடப்படும் இதேபோன்ற தினத்தால் பெருமளவில் மாற்றமடைந்துள்ளது. போர்த்துக்கலில் இது மிகப்பொதுவாக "டயா டோஸ் நெமோரடஸ்"(ஆண்கள்/பெண்கள் தினம்) என்று குறிப்பிடப்படுகிறது.

டென்மார்க் மற்றும் நார்வேவில் வாலண்டைன் தினம் (பிப்ரவரி 14) "வாலண்டைன்ஸ் டே" என்று அறியப்படுகிறது. இது பெரிய அளவில் கொண்டாடப்படுவதில்லை, ஆனால் பலரும் தங்கள் இணையுடன் ரொமாண்டிக் உணவு உண்ணவும், தாங்கள் நேசிக்கின்றவருக்கு ரகசியக் காதலுக்கான வாழ்த்து அட்டை அனுப்பவும் அல்லது சிகப்பு ரோஜாவைக் கொடுக்கவும் நேரத்தை செலவிடுகின்றனர். ஸ்வீடனில் இது "அலா ஹர்டன்ஸ் டேக்" ("அனைத்து இதயங்களின் நாள்") என்றழைக்கப்படுகிறது, இது 1960 ஆம் ஆண்டுகளின் பூ தொழில் வணிக நோக்கங்களுக்காகவும், அமெரிக்க கலாச்சாரத்தின் செல்வாக்கினாலும் துவக்கி வைக்கப்பட்டது. இது அதிகாரப்பூர்வமான விடுமுறை தினம் அல்ல, ஆனால் இந்தக் கொண்டாட்டம் அங்கீகரிக்கப்பட்டுள்ளதோடு, அன்னையர் தினத்தைவிட அழகுசாதனப் பொருட்களும் பூக்களும் மட்டுமே இந்த தினத்தில் அதிகமாக விற்பனையாகின்றன.

ஃபின்லாந்தில் வாலண்டைன் தினம் "ஸ்த்வான்பைவா" அதாவது "நண்பர்கள் தினம்" என்று அழைக்கப்படுகிறது. பெயர் குறிப்பிடுவதுபோல, இந்த நாள் நீ்ங்கள் நேசிப்பவர் மட்டுமல்லாது உங்கள் நண்பர்களையும் நினைவுகூறும் நாளாக இருக்கிறது. எஸ்தோனியாவில் வாலண்டைன் தினம் இதேபோன்று பொருள் கொண்ட "சோப்ராபேவ்" என்று அழைக்கப்படுகிறது.

ஸ்லாவேனியாவில், "தூய வாலண்டைன் வேர்களின் சாவியை கொண்டுவந்திருக்கிறார்" என்று ஒரு பழமொழி சொல்லப்படுவதுண்டு, எனவே பிப்ரவரி 14 அன்று செடிகளும் மலர்களும் வளரத் தொடங்குகின்றன. ஓயின் நிலங்களில் வேலை தொடங்கும்போது அது வாலண்டைன் தினமாக கொண்டாடப்படுகிறது. பறவைகள் ஒன்றுக்கொன்று கோரிக்கை விடுக்கின்ற அல்லது திருமணம் செய்துகொள்கிற நாளாகவும் அது இருப்பதாக சொல்லப்படுகிறது. இருந்தபோதிலும், இது இப்போதுதான் காதல் தினமாக கொண்டாடப்படுகிறது. பாரம்பரியமாக காதல் தினம் என்பது தூய கிரிகோரியின தினமான மார்ச் 12 அன்றுதான் கடைபிடிக்கப்படுகிறது. மற்றொரு பழமொழி ""Valentin - prvi spomladin"" (வாலண்டைன் - இளவேனிற்கால முதல் தூயவன்) என்று கூறுகிறது, சில இடங்களில் இருப்பதுபோல் (குறிப்பாக, ஒயிட் கர்னியோலா) தூய வாலண்டைன் இளவேனிற்கால தொடக்கத்தையே குறிப்பிடுகிறார்.

ரோமானியாவில், காதலர்களுக்கான பாரம்பரிய கொண்டாட்ட தினம், பிப்ரவரி 24 அன்று கொண்டாடப்படும் டிராகோபீட் ஆகும். பாபா டோகியாவின் மகனாக இருக்கலாம் என்று கருதப்படும் ரோமானிய நாட்டுப்புற கதாபாத்திரத்தின் நினைவாக இவ்வாறு பெயரிடப்பட்டுள்ளது. அவர் பெயரின் ஒரு பகுதி, "dragoste" ("காதல்") என்ற வார்த்தையிலும் காணப்படுகின்ற "drag" ("அன்புக்குரிய") என்ற வார்த்தையில் உள்ளது. சமீபத்திய ஆண்டுகளில், ஏற்கனவே டிராகோபீட் என்ற பாரம்பரியமான கொண்டாட்ட தினம் இருந்தபோதிலும் ரோமானியாவும் வாலண்டைன் தினத்தைக் கொண்டாட தொடங்கியுள்ளது. இது பல்வேறு குழுக்கள், மேம்பட்ட நபர்கள் மற்றும் நிறுவனங்களிடமிருந்து கடுமையான விமர்சனத்தைப் பெற்றிருக்கிறது, அத்துடன் வாலண்டைன் தினத்தை மேலோட்டமான, வணிகமயமான மற்றும் மேற்கிலிருந்து இறக்குமதியான மோசமான விஷயமாக இருக்கிறது என்று கண்டிக்கின்ற நோவா டிரெப்தா போன்ற தேசியவாத அமைப்புக்களும் இதை எதிர்க்கின்றன.


கௌதமாலாவில், வாலண்டைன் தினம் "Día del Amor y la Amistad" (காதல் மற்றும் நட்பு தினம்) என்று அழைக்கப்படுகிறது. இது பல வழிகளிலும் அமெரிக்க வடிவத்தை ஒத்திருக்கிறபோதும், தங்கள் நண்பர்களுக்கான "பாராட்டு தெரிவித்தல்" என்ற செயலை மக்கள் செய்வது பொதுவான விஷயமாகும்.

பிரேசிலில்,"Dia dos Namorados" (இலக். "நேசம்கொண்டவர்கள் தினம்", அல்லது "ஆண் நண்பர்கள்/பெண் நண்பர்கள் தினம்") ஜூன் 12 அன்று கொண்டாடப்படுகிறது, அப்போது ஜோடிகள் பரிசுகள், சாக்லேட்டுகள், வாழ்த்து அட்டைகள் மற்றும் மலர்ச்செண்டுகளை பரிமாறிக்கொள்வர்.

இந்த நாள் ஃபெஸ்டா ஜுனினாவின் செயிண்ட் அந்தோணி தினத்திற்கு முன்பாக வருவதால் தேர்ந்தெடுக்கப்பட்டிருக்கலாம், அவர்களுடைய "திருமண புனிதராக" அறியப்படும் இவருடைய நாளில், பாரம்பரியமாக, திருமணமாகாத பெண்கள் தங்கள் கணவரையோ காதலனையோ கண்டுபிடிக்கும் விதமாக "சிம்பதியா" எனப்படும் பிரபலமான சடங்குமுறையைச் செய்வார்கள். 
பிப்ரவரி 14 வாலண்டைன் தினம் முக்கியமாக பிரேசில் கலாச்சார மற்றும் வர்த்தக காரணங்களுக்காக கொண்டாடப்படுவதே இல்லை. பிரேசிலில் பிரதான ஃப்ளோட்டிங் விடுமுறை தினமும் - நீண்டகாலமாக பாலுறுவுக்கும் ஒழுக்கக்கேட்டிற்கும் என்று அந்த நாட்டிலுள்ள பலராலும் குறிப்பிடப்பட்டது - பிப்ரவரி முற்பாதியிலிருந்து மார்ச் முற்பாதிவவரை எந்த நாளிலும் வந்துவிடக்கூடிய கேளிக்கைகளுக்கு முன்போ பின்போ வெகு விரைவிலேயே வாலண்டைன் தினம் வந்துவிடுவதால் கொண்டாடப்படுவதில்லை.

வெனிசுலாவில், 2009 ஆம் ஆண்டில் அதிபர் ஹ்யூகோ சாவேஸ் தனது ஆதரவாளர்களிடம் பிப்ரவரி 15 அன்று வரவிருந்த பொதுவாக்கெடுப்பு குறித்து இவ்வாறு கூறினார், "பிப்ரவரி 14 அன்றிலிருந்து எதையும் செய்வதற்கு நேரமிருக்காது அல்லது எதுவுமிருக்காது... ஒரு முத்தமோ அல்லது வேறு ஏதேனுமோ மிகவும் அற்பத்தனமானதே", அவர் மக்களிடம் பொதுவாக்கெடுப்பு முடிந்த பின்னர் ஒரு வாரம் முழுவதையும் காதல் வாரமாக கொண்டாடுமாறு பரிந்துரைத்தார்.

தென் அமெரிக்காவில் பெரும்பாலும் 1}Día del amor y la amistad (இலக். "காதல் மற்றும் நட்பு தினம்") மற்றும் "Amigo secreto" ("ரகசிய நண்பன்") முற்றிலும் பிரபலமானது என்பதுடன், இரண்டும் பிப்ரவரி 14 அன்று ஒன்றாகவே கொண்டாடப்படுகிறது (ஒரே விதிவிலக்கு என்னவெனில், கொலம்பியாவில் இது செப்டம்பர் 20 அன்று கொண்டாடப்படுகிறது). பின்னர் கூறியதில் ஒவ்வொரு பங்கேற்பாளருக்கும் தற்செயல் முறையில் ஒரு பெறுபவர் ஒதுக்கப்படுவார், அவர் அநாமதேய பரிசு ஒன்றைத் தருவார் (இது கிறித்துவ பாரம்பரியத்தில் உள்ள சீக்ரெட் சாண்டாவைப் போன்றது).



இந்தியாவில் வாலண்டைன் தினம் வெளிப்படையாகவே இந்து அடிப்படைவாதிகளால் எதிர்க்கப்படுகிறது. 2001 ஆம் ஆண்டு முதல் ஒவ்வொரு ஆண்டும் வாலண்டைன் சம்பந்தப்பட்ட பொருட்களை விற்பனை செய்யும் கடைக்காரர்களுக்கும், இதை "மேற்கிலிருந்து வந்த கலாச்சார சீர்கேடு" என்று எதிர்ப்பு தெரிவிக்கும் சிவசேனாவின் தீவிரப் போக்குள்ளவர்களுக்கும் இடையே மோதல் ஏற்படுகிறது. குறிப்பாக, மும்பையிலும் அதைச் சுற்றியுள்ள பகுதிகளிலும் பால்தாக்கரேவும் மற்ற சிலரும் இந்த நாளுக்கு முன்பாக, வாலண்டைன் தினத்தன்று எதுவும் செய்யக்கூடாது என்று எச்சரிக்கை விடுக்கின்றனர். இதில் வன்முறை நிகழ்த்துபவர்கள், பூங்காக்கள் போன்ற பொதுவிடங்களில் களியாட்டங்களில் ஈடுபடும் இளம் ஜோடிகளையும், காதலர்களாக இருக்கக்கூடும் என்று சந்தேகிக்கப்படுபவர்களையும் விரட்டிப் பிடித்து குறுந்தடிகளை வைத்திருக்கும் கொள்ளையர்களால் மோசமான முறையில் நடத்தப்படுகின்றனர்.
தென்னிந்தியாவின் பல பகுதிகளிலும் பூங்காக்களிலும் மற்ற பொது இடங்களிலும் காணப்படும் ஜோடிகள் உடனடியாக அந்த இடத்திலேயே திருமணம் செய்துகொள்ளும்படி சிவசேனா மற்றும் இதேபோன்ற போராட்டக்காரர்களால் கட்டாயப்படுத்தப்படுகின்றனர்.

இளம் ஈரானியர்கள் இந்த நாளில் வெளியில் சென்று பரிசுகளை வாங்கிக் கொண்டாடுவதை காணமுடிகிறது.

சவுதி அரேபியாவில், 2001 மற்றும் 2008 ஆம் ஆண்டுகளில், கலாச்சார காவலர்கள் வாலண்டைன் தின பொருட்கள் விற்பனை செய்யப்படுவதைத் தடைசெய்து, இந்த நாள் இஸ்லாம் அல்லாத கொண்டாட்ட நாள் என்று கருதப்படுவதால் கடை ஊழியர்களிடம் சிவப்பாக உள்ள எந்த அம்சத்தையும் நீக்கிவிடும்படி கூறினர். 2008 ஆம் ஆண்டில் இந்தத் தடை கருப்புச் சந்தையில் பூக்கள் மற்றும் அலங்காரக் காகிதம் விற்கப்படுவதற்கு வழிவகுத்தது.


</doc>
<doc id="174569" url="https://ta.wikipedia.org/wiki?curid=174569" title="முகமது சபி">
முகமது சபி

முகமது சபி என்பவர் தமிழக எழுத்தாளர் மற்றும் கவிஞர். இவர் மின்னணு மற்றும் தொலைதொடர்புப் பொறியியலில் பட்டயப்படிப்பு படித்திருக்கிறார். சிற்றிதழ்களிலும், நாளேடுகளிலும் கவிதை, கட்டுரைகள் போன்றவைகளைத் தொடர்ச்சியாக எழுதி வருகிறார். சிறந்த மேடைப்பேச்சாளர். தேனி தென்தேன் தமிழ்ச்சங்கத்தின் ஒருங்கிணைப்பாளராகவும், டி.ஐ.எம்.எஸ். மாற்று மருத்துவ அறக்கட்டளையின் தலைவராகவும் பணியாற்றி வருகிறார்.

என். ஆர். டி. தேனியில் ஒரு தியாக வரலாறு


</doc>
<doc id="174572" url="https://ta.wikipedia.org/wiki?curid=174572" title="கார்பன் அடிச்சுவடு">
கார்பன் அடிச்சுவடு

கரியமில தடம் அல்லதுகார்பன் அடிச்சுவடு என்பது ஒரு குறிப்பிட்ட காலத்தில் ஒரு குறிப்பிட்ட நபர், நிறுவனம் அல்லது ஏதேனும் ஒரு நிகழ்வால் வெளியிடப்படும் மொத்த பசுமை இல்ல வாயுக்களின் அளவே "(Carbon Footprint)" ஆகும். இது சூழலில் எதிர்மறை விளைவை உண்டாக்கக் கூடியது. எளிய வாழ்க்கை வாழ்பவர்கள் தங்கள் கார்பன் தடத்தைப் பூமியில் பதிப்பதில்லை. ஆடம்பர வாழ்வு வாழ்பவர்களோ பெரிய கரிய தடத்தை விட்டுச் செல்வதோடு சூழலை மிகுதியாக மாசடையச் செய்கிறார்கள்."ஒரு நிறுவனம், நிகழ்வு அல்லது தயாரிப்பால் ஏற்படுத்தப்படும் பசுமையில்ல வாயு (ஜிஹெச்ஜி) வெளியீடுகளின் மொத்த தொகுப்பு". தகவலளிப்பதன் எளிமைக்காக, இது கார்பன் டையாக்ஸிடன் அளவு அல்லது மற்ற பசுமையில்ல வாயுக்கள் வெளியீட்டின் வகையிலேயே வெளிப்படுத்தப்படுகிறது. கார்பன் தடத்தின் கருத்தாக்கப் பெயர் சூழியல் தடத்திலிருந்து தோன்றியதாக இருக்கிறது. கார்பன் தடம் சூழியல் தடத்தின் துணையலகாக இருக்கிறது என்பதுடன் மிகவும் விரிவான வாழ்க்கை சுழற்சி மதிப்பீடாகவும் (எல்சிஏ) இருக்கிறது.

ஒரு தனிநபர், தேசம் அல்லது நிறுவனத்தின் கரியமில தடம் ஜிஹெச்ஜி மதிப்பீட்டை மேற்கொள்வதன் மூலம் அளவிடப்படக்கூடியதாக இருக்கிறது. கரியமில தடத்தின் அளவு அறியப்பட்டதென்றால் அதைக் குறைப்பதற்கான வியூகத்தை திட்டமிட முடியும், எ.கா. தொழில்நுட்ப மேம்பாடுகள், சிறந்த நிகழ்முறை மற்றும் தயாரிப்பு மேலாண்மை, மாற்றப்பட்ட பசுமை மக்கள் அல்லது தனியார் வாங்குதல் (ஜிபிபி), கரியமில பிடிப்பு, நுகர்வு வியூகங்கள், மற்றும் பல ஆகியவற்றின் மூலம்.

காகிதம், பிளாஸ்டிக், கண்ணாடி, கணிப்பொறி, உபயோகித்ததும் தூரப் போடும் கொள்கலன்கள்(கேன்கள்), மோட்டார் வாகனங்கள், கட்டுமானப் பொருட்கள், வீட்டு உபயோகப் பொருட்கள்முதலியன கார்பன் டை ஆக்ஸைடு கக்கப்படுவதற்குக் காரணமாகின்றன.

சூரிய ஆற்றல், காற்றாலை ஆற்றல் மற்றும் புவிவெப்ப ஆற்றல் போன்ற புதுப்பிக்கத் தக்க ஆற்றல் மூலங்களைப் பயன்படுத்துதல் அல்லது மறுகாடுவளர்ப்பு போன்ற மாற்றுத் திட்டங்கள் மூலம் கார்பன் அடிச்சுவடைக் குறைக்கலாம்.
சூரிய அல்லது காற்றாலை ஆற்றல் அல்லது மறுகாடுவளர்ப்பு போன்ற மாற்று திட்டங்களின் வளர்ச்சியின் வழியாக கரியமில தடம் தணிப்பு என்பது கரியமில தடத்தைக் குறைப்பதற்கான ஒரு வழியாகவும் கரியமில சமநிலைப்படுத்தல் என்றும் அறியப்படுகிறது.

சில நிறுவனங்கள் தயாரிப்புகளின் கரியமில தடத்தை கணக்கிடுகின்றன; அமெரிக்க சுற்றுச்சூழல் பாதுகாப்பு நிறுவனம் காகிதம், பிளாஸ்டிக் (முக்கியமாக இனிப்புப் பண்டங்களில் சுற்றப்பட்டிருப்பவை), கண்ணாடி, குவளைகள், கணிப்பொறிகள், தரைவிரிப்பு மற்றும் டயர்கள் ஆகியவற்றைக் குறிப்பிட்டிருக்கிறது. ஆஸ்திரேலியா மரம் வெட்டுதல் மற்றும் கட்டிட மூலப்பொருள்களை குறிப்பிட்டிருக்கிறது. ஆஸ்திரேலிய, கொரிய மற்றும் அமெரிக்க கல்வியாளர்கள் நடைபாதை சாலைகளைக் குறிப்பிடுகின்றனர். நிறுவனங்கள், இலாப நோக்கற்ற நிறுவனங்கள் மற்றும் கல்வித்துறைகள் கார்கள், பேருந்துகள், ரயில்கள், விமானங்கள், கப்பல்கள் மற்றும் குழாய்ப்பாதைகளின் தயாரிப்பு மற்றும் செயல்பாட்டைக் குறிப்பிடுகின்றன. அமெரிக்க அஞ்சல் துறை கடிதங்கள் மற்றும் சிப்பங்கள் அனுப்பப்படுவதைக் குறிப்பிடுகிறது. எட்டு நாடுகள் ஒவ்வொன்றிலுமான 46 பெரிய பொருளாதாரத் துறைகளின் சிஓ தடங்களை கார்னகி மெலன் பல்கலைக்கழகம் மதிப்பிட்டிருக்கிறது. கார்னகி மெலன், ஸ்வீடன் மற்றும் கார்பன் டிரஸ்ட் ஆகியவை வீட்டில் தயாரிக்கப்படும் உணவு மற்றும் உணவு விடுதிகளைக் குறிப்பிடுகிறது.

உணவுகள், ஆடைகள் மற்றும் சவர்க்காரம் குறித்த அமெரிக்க தயாரிப்பாளர்களுடன் பணிபுரிந்த தி கார்பன் டிரஸ்ட் 2007 ஆம் ஆண்டு மார்ச்சில் சிஓ முத்திரையை அறிமுகப்படுத்தியது. இந்த முத்திரை PAS2050 என்ற புதிய பிரிட்டிஷ் பொதுமக்களுக்கு கிடைக்கக்கூடிய விவரக்குறிப்பிற்கு (அதாவது தரநிலை அல்ல) இணங்கச் செய்யும் நோக்கத்தைக் கொண்டதாக இருந்தது என்பதுடன் இது தி கார்பன் டிரஸ்ட் மற்றும் பல்வேறு தொழில்துறை கூட்டாளிகளால் செயல்பாட்டுரீதியில் முன்னெடுத்துச்செல்லப்படுவதாகவும் இருந்தது.

பின்வரும் அட்டவணை முழு வாழ்க்கை சுழற்சி உமிழ்வுகளின் நிபுணத்துவ மறு ஆய்வுகளிலிருந்தும், வேறுபல ஆய்வுகளிலிருந்தும், பல்வேறு வகைப்பட்ட ஆற்றல் உருவாக்கத்தின் கரியமில தடத்தை ஒப்பிடுகிறது: அணு, தண்ணீர், நிலக்கரி, வாயு, சூரிய மின்கலம், மரக்கரி மற்றும் காற்றாலை தொழில்நுட்பம்.

குறிப்பு: 3.6 MJ = மெகாஜூல்(கள்) == 1 kW•h = கிலோவாட்-மணி(கள்), ஆகவே 1 g/MJ = 3.6 g/kW•h.விளக்கம்: B = கருப்பு நிலக்கரி (மேம்பட்ட பிறழ்நிலை)–(புதிய துணைப்பிறழ்நிலை), Br = பழுப்பு நிலக்கரி (புதிய துணைப்பிறழ்நிலை), cc = ஒருங்கிணைந்த சுழற்சி, oc = திறந்நிலை சுழற்சி, T = குறைவான வெப்பநிலை/மூடப்பட்ட-சுற்று (புவிவெப்ப இரட்டை இணை), T = உயர்-வெப்பநிலை/திறந்தநிலை-சுற்று, W = மென் தண்ணீர் உலைகள், W = கடும் தண்ணீ்ர் உலைகள், #கற்றறிந்த கணக்கீடு.

நீர்மின்சாரம், காற்று, மற்றும் அணு மின்சாரம் எப்போதுமே வேறு எந்த மின்சார மூலாதாரங்களைக் காட்டிலும் ஒரு கிலோவாட் மணிக்கு குறைவான சிஓயே உருவாக்குகின்றன என்று இந்த ஆய்வுகள் முடிவுக்கு வந்திருக்கின்றன.
இந்த எண்ணிக்கைகள் விபத்துக்கள் அல்லது தீவிரவாதத்தால் ஏற்படும் உமிழ்வுகளை ஏற்பதில்லை. இறுதியாக சில சார்புடைய புதிய பசுமை புதுப்பிக்கக்கூடிய மின்சார உருவாக்க முறைகள், உதாரணத்திற்கு காற்று மின்சாரம், செயல்பாட்டின்போது கரியமிலத்தை வெளியிடுவதில்லை, ஆனால் முழுமையான உற்பத்தி ஆயுள் சுழற்சியின் அனுப்புகை திட்டத்தைப் பயன்படுத்தி கட்டுமானப் பகுதியின்போது சிறிதளவு தடத்தைச் விட்டுச்செல்கிறது.

முன்பிருந்த அட்டவணை உருவாக்கப்படும் மின்சாரத்தின் ஒரு கிலோவாட் மணிக்கு கரியமில தடத்தை வழங்குகிறது, இது ஏறத்தாழ உலகின் மனிதன் உருவாக்கும் சிஓ வெளியீட்டின் பாதியளவாகும். வெப்பத்திற்கான சிஓ தடம் சமமான முக்கியத்துவம் வாய்ந்தது என்பதுடன் ஒருங்கிணைந்த வெப்பம் மற்றும் ஆற்றல்பிரதேச வெப்பத்தில் உருவாக்கப்படும் ஆற்றலிலிருந்து வீணாம்ச வெப்பத்தைப் பயன்படுத்துவதால் சிஹெச்பி/டிஹெச் மிகக்குறைவான கரியமில தடத்தைக் கொண்டிருப்பதை ஆராய்ச்சி காட்டுகிறது. இது நுண்-மின்சாரம் அல்லது வெப்ப விசையியக்கக் குழாய்களைக் காட்டிலும் மிகவும் குறைவானவை.

காற்றுமண்டலத்திற்குள்ளான கார்பன் டையாக்லைடு உமிழ்வுகள் மற்றும் பிற ஜிஹெச்ஜிக்கள் இயற்கை எரிவாயு, கச்சா எண்ணெய் மற்றும் நிலக்கரி போன்ற படிம எரிபொருள்கள் எரிக்கப்படுவதுடன் தொடர்புகொண்டிருக்கின்றன.

கியோட்டோ ஒப்பந்தம் சட்டப்பூர்வமாக பிணைப்புறும் இலக்குகள் மற்றும் கியோட்டோ ஒப்பந்த நெறிமுறையை ஏற்கின்ற தொழில்மய நாடுகளின் ஜிஹெச்ஜி உமிழ்வுக் குறைப்பிற்கான கால அட்டவணைகளை வரையறுக்கிறது. இதன்படி, பொருளாதார அல்லது சந்தை அம்சங்களால் ஒருவர் ஒரு "அதிகாரத்திற்குட்பட்ட சந்தை" மற்றும் ஒரு "தன்னார்வ சந்தை" ஆகியற்றை வேறுபடுத்திப் பார்க்க வேண்டும். இரண்டு சந்தைகளுக்கும் உள்ள வகைமாதிரியான அம்சம் என்னவெனில் உழிழ்வுச் சான்றிதழ்களுடன் வர்த்தகம் செய்வதே:


மிகக்குறைவான பொருளாதார செலவினங்களுடன் கியோட்டோ நெறிமுறையில் வரையறுக்கப்பட்டுள்ள இலக்குகளை எட்டுவதற்கு, பின்வரும் நெகிழ்வு இயக்கவியல்கள் அதிகாரத்திற்குட்பட்ட சந்தைக்கென்று அறிமுகப்படுத்தப்பட்டிருக்கின்றன:


உமிழ்வு குறைப்பு கருவிகளின் அளிப்பை உருவாக்கும் திட்டங்களுக்கு சிசிஎம் மற்றும் ஜேஐ இயக்கவியல்கள் தேவைப்படுகின்றன, அதேசமயம் உமிழ்வுகள் வர்த்தகம் இந்த உபகரணங்கள் சர்வேதேச சந்தையில் விற்கப்படுவதற்கு அனுமதிக்கின்றன.

- சிடிஎம் இயக்கவியல் உருவாக்க சான்றளிக்கப்பட்ட உமிழ்வுகள் குறைப்பு (சிஇஆர்கள்)களின் தேவைகளுக்கு இணங்கும் திட்டங்கள். - உமிழ்வுகள் குறைப்பு அலகுகளை (இஆர்யுக்களை) உருவாக்கும் ஜேஐ இயக்கவியலின் தேவைகளுக்கு இணங்கும் திட்டங்கள்.

சிஇஆர்கள் மற்றும் இஆர்யுக்கள் உமிழ்வுகள் வர்த்தகம் மூலமாக விற்கப்படக்கூடியவையாக இருக்கலாம். வர்த்தகம் செய்யப்படும் சிஇஆர்கள் மற்றும் இஆர்யுக்களுக்கான தேவை:

- கியோட்டோ நெறிமுறையின் கீழ் தேசிய உமிழ்வுக் குறைப்பு கோருதல்களிலான குறைபாடுகள்.
- உள்ளூர் உமிழ்வுகள் குறைப்பு திட்டங்களின்கீழ் வேண்டிக்கொள்ளப்பட்டுள்ள தனியுடைமைகளுக்கிடையிலான குறைபாடுகள்.

தங்களுடைய உமிழ்வுகள் குறைப்பு கோருதல்களை அளிக்கத் தவறிய தேசங்கள் அவர்களுடைய ஒப்பந்தக் குறைபாடுகளை உள்ளிடுவதற்கான சிஇஆர்எஸ்கள் மற்றும் இஆர்யுக்களை வாங்குவதற்கான உமிழ்வுகள் வர்த்தகத்தில் நுழையக்கூடியதாக இருக்கின்றன. தேசங்கள் மற்றும் தேசங்களின் குழுக்கள் ஆகியவையும், தங்களுடைய தேசிய எல்லைகளுக்குள்ளான தனியுடைமைகளில் அதிகாரத்திற்குட்பட்ட கார்பன் டையாக்ஸைடு உமிழ்வு இலக்குகளை நிறுவிக்கொள்ளும் உள்ளூர் உமிழ்வுக் குறைப்பு திட்டங்களை உருவாக்கிக்கொள்ளலாம். திட்டத்தின் விதி அனுமதித்தால், கோரப்பட்ட தனியுடைமைகள் உமிழ்வுகள் வர்த்தகத்தின் மூலமாக சிஇஆர்கள் மற்றும் இஆர்யூக்களை வாங்குவதன் மூலம் எல்லாவித அல்லது சில குறைப்பு குறைபாடுகளை உள்ளிட்டிருக்க முடியும். உள்ளூர் குறைப்புத் திட்டங்கள் கியோட்டா நெறிமுறைகளுக்குள்ளாகவே எந்த தகுதியையும் பெற்றிருக்காத நிலையில், அவை சிஇஆர்கள் மற்றும் இஆர்யுக்களுக்கான தேவையை உருவாக்குவது, உமிழ்வுகள் வர்த்தகத்தைத் தூண்டுவது மற்றும் உமிழ்வுகளுக்கான சந்தை விலைகளை நிர்ணயிப்பது ஆகியவற்றில் முக்கியப் பங்காற்றுகின்றன.

இயு உமிழ்வு வர்த்தகத் திட்டம் (இயு இடிஎஸ்) ஒரு நன்கறியப்பட்ட அதிகாரத்திற்குட்பட்ட உள்ளூர் உமிழ்வுகள் வர்த்தகத் திட்டமாக இருக்கிறது.

அதிகாரத்திற்குட்பட்ட சந்தைகளுக்கான கடுமையான விதிகள் அமைக்கப்பட்டிருப்பதற்கு மாறாக, தன்னார்வ சந்தையானது உமிழ்வுகள் குறைப்புகளைப் பெறுவதற்கான வேறுபட்ட தேர்வுகளுடனான நிறுவனங்களை தன்னார்வ சந்தை வழங்குகிறது. அதிகாரத்திற்குட்பட்ட சந்தைக்கென்று உருவாக்கப்பட்டவற்றோடு ஒப்பிடக்கூடிய ஒரு தீர்வு தன்னார்வ சந்தைக்கென்று உருவாக்கப்பட்டிருக்கிறது, சரிபார்க்கப்பட்ட உமிழ்வு குறைப்புகள் (விஇஆர்). சிடிஎம்/ஜேஐக்கென்று அமைக்கப்பட்ட தரநிலைகளுகளின்படி கையாளப்படும் திட்டங்கள்/செயல்பாடுகளில் இந்த நடவடிக்கை பெரும் அனுகூலமாக இருக்கிறது, ஆனால் வழங்கப்படும் சான்றிதழ்கள் பங்கேற்கும் நாடுகள் அல்லது யுஎன்ஓவின் பிரதிநிதித்துவ சபையின் அரசாங்கங்களால் பதிவுசெய்துகொள்ளப்படுவதில்லை. இதன்படி, உயர் தரமான விஇஆர்கள் இதே திட்ட தரத்திற்காக குறைவான விலைகளில் வாங்கப்படலாம். இருப்பினும், தற்போதைய விஇஆர்களை அதிகாரத்திற்குட்பட்ட சந்தையில் பயன்படுத்த முடியாது.

வட அமெரிக்காவில் உள்ள தன்னார்வ சந்தை சிகாகோ காலநிலை மாற்றக உறுப்பினர்கள் மற்றும் மாற்றக (ஓடிசி) சந்தை ஆகியவற்றிற்கிடையில் பிரிக்கப்பட்டதாக இருக்கிறது. சிகாகோ காலநிலை மாற்றகம் தன்னார்வத்திலனாதாக இருந்தபோதிலும் சட்டப்பூர்வமாக பிணைக்கப்பட்ட கேப்-அண்ட்-டிரேட் உமிழ்வுத் திட்டமாக இருக்கிறது, அதேசமயத்தில் இந்த கேப்பிடப்பட்ட உமிழ்வுக் குறைப்புகளுடன் உறுப்பினர்களுக்கு பொறுப்புடைமை இருக்கிறது என்பதோடு பிற உறுப்பினர்கள் சமநிலையாக்க மிதமிஞ்சிய உமிழ்வுகளிலிருந்து உதவித்தொகைகளைப் பெறுகின்றனர். ஓடிசி சந்தை சட்டப்பூர்வமாக பிணைப்புற்ற திட்டம் மற்றும் பொது மற்றும் தனியார் படிநிலை, அதேபோல் கரியமில சமநிலைக்கு செல்லுமாறு கோரும் சிறப்பு நிகழ்வுகள் ஆகியவற்றோடு சம்பந்தப்பட்டிருக்கவில்லை.

தன்னார்வ சந்தையில் திட்ட உருவாக்குநர்கள், மொத்த விற்பனையாளர்கள், இடைத்தரகர்கள், சில்லறை வணிகர்கள் மற்றும் கரியமில நிதிகள் ஆகியன இருக்கின்றன. தன்னார்வ சந்தையில் உள்ள சில தொழில்கள் மற்றும் இலாப நோக்கற்றவைகள் மேலே பட்டியலிடப்பட்டுள்ளவற்றைக் காட்டிலும் அதிகமாக தன்னார்வ சந்தைத் தொடர்பைக் கொண்டிருக்கின்றன. சூழியலமைப்பு சந்தைப் பகுதியின் ஒரு அறிக்கை கார்பன் சமநிலையாக்க விலைகள் திட்ட உருவாக்குநரிடமிருந்து சில்லறை வர்த்தகருக்கு செல்கையில் அதிகரிக்கிறது என்பதைக் காட்டுகிறது.

சில அதிகாரத்திற்குட்பட்ட உமிழ்வு குறைப்புத் திட்டங்கள் காடுவளர்ப்புத் திட்டத்தை உள்ளிட்டிருக்காத நிலையில் இந்த திட்டங்கள் தன்னார்வ சந்தைகளில் வளம் பெறுகின்றன. காடுவளர்ப்பு திட்டங்களுக்கான ஜிஹெச்ஜி பிரிப்பாக்கத்தின் அளவாக்க முறைமைகளின் நுட்பமற்ற இயல்பை ஒரு முக்கியமான விமர்சனம் பரிசீலனை செய்கிறது. இருப்பினும், காடுவளர்ப்பு திட்டங்கள் ஊக்குவிக்கும் சமூக துணைப்-பலன்களையும் மற்றவைக் சுட்டிக்காட்டுகின்றன. 
தன்னார்வ சந்தையிலான திட்ட வகைகள் தவிர்க்கப்பட்ட காடழிப்பு, காடுவளர்ப்பு/மறுகாடுவளர்ப்பு, தொழில்துறை வாயு பிரிப்பு, அதிகரித்த ஆற்றல் திறன், எரிபொருள் மாற்றம், நிலக்கரி சுரங்கங்கள் மற்றும் கால்நடைகளிலிருந்து மெத்தேன் பிடிப்பு மற்றும் புதுப்பிக்கக்கூடிய ஆற்றல் ஆகியவற்றைக் கொண்டதாக இருக்கின்றன. புதுப்பிக்கக்கூடிய ஆற்றல் சான்றிதழ்கள் (ஆர்இசிக்கள்) தன்னார்வ சந்தையில் விற்கப்படுகின்றன என்பதோடு கூடுதலாக பரிசீலிக்கப்படுவதன் காரணமாக முற்றிலும் முரண்பாடு உடையவையாக இருக்கின்றன. தொழில்துறை வாயுத் திட்டங்கள் விமர்சனத்திற்கு ஆளாகின்றன, ஏனென்றால் இதுபோன்ற திட்டங்கள் ஏற்கனவே அதிக நிலையான செலவைக் கொண்டிருக்கும் பெரிய தொழிற்சாலைகளுக்கு மட்டுமே பொருந்தக்கூடியவையாக இருக்கின்றன. பிரித்தலுக்கான தூம்புக்குழாய் அனுப்புகை தொழில்துறை கீழே தொங்கும் பழத்தைப் பறிப்பதாக கருதப்படுகிறது; இதுதான் தொழில்துறை வாயுத் திட்டங்களிலிருந்து உருவாகும் நன்மதிப்புகள் தன்னார்வ சந்தையில் மலிவானவையாக இருக்கிறது என்பதற்கு காரணமாகும்.

தன்னார்வ கரியமில சந்தையின் அளவு மற்றும் செயல்பாடு அளவிடுவதற்கு சிக்கலானது. இன்று வரையில் தன்னார்வ கரியமில சந்தைகளிலான மிகவும் விரிவான அறிக்கை சூழியலமைப்பு சந்தைப்பகுதி மற்றும் புதிய கரியமில நிதி ஆகியவற்றால் 2007 ஆம் ஆண்டில் வெளியிடப்பட்டது.

ஜப்பானைச் சேர்ந்த இயோன் 2009 ஆம் ஆண்டு அக்டோபரில் மூன்று தனியார் முத்திரை சரக்குகளிலான கரியமில தடத்தைக் குறிப்பிடுவதற்கு ஜப்பானிய அதிகாரிகளால் முதன்முறையாக அங்கீகரிக்கப்பட்டதாக இருக்கிறது.




</doc>
<doc id="174575" url="https://ta.wikipedia.org/wiki?curid=174575" title="கருவேலம்">
கருவேலம்

கருவேலமரம் அல்லது கருவமரம் என்பது காடுகளில் வளரும் முள்மரம். ("Acacia nilotica") இது ஆபிரிக்கா மற்றும் இந்தியத் துணைக்கண்டத்தை தாயகமாகக் கொண்டது. கருவேலமரம் தமிழகத்தில் பயனுள்ள மற்றும் பாரம்பரியம் மிக்க மரங்களுக்கு ஒன்றாக கருதப்படுகிறது.
தமிழ் நாட்டில் இயற்கையாக வளரும் கருவேலமரத்தையும் ("Acacia nilotica"), சீமையில் (வெளியில்,பெயர் காரணமும் அதுவே) இருந்து அறிமுகப் படுத்திய சீமை கருவேலமரத்தையும் ("Prosopis juliflora") ஒத்து இருந்ததாலும் இந்த குழப்பம். ஆனால் அடிப்படையில் இவ்விரண்டும் வெவ்வேறு மரங்களாகும்.



</doc>
<doc id="174578" url="https://ta.wikipedia.org/wiki?curid=174578" title="ஔவையார்">
ஔவையார்

ஔவையார் நன்கு அறிமுகமான ஒரு பெண் புலவர். ஔவையார் என்னும் பெயர் பூண்ட புலவர்கள் பலர் இருந்தனர். நூலமைதி, தமிழ்நடை, தொடர்புடையோர் முதலானவற்றைக் கருத்தில் கொண்டு வரலாற்று நோக்கில் பார்க்கும்போது அவர்கள் வெவ்வேறு காலத்தில் வாழ்ந்தவர்கள் என்பது புலனாகும்.

என்று பாகுபடுத்திக் காணமுடிகிறது. சங்க கால புலவர் அவ்வை அதியமான் காலத்தில் வாழ்ந்தவர், அக்காலத்தில் வாழ்ந்தவரே கபிலர், கபிலரின் நன்பனான பாரியின் மகள்களான அங்கவை , சங்கவை இருவரின் திருமணத்திற்கு முயற்சி மேற்கொண்டவர்கள் அவ்வையும் , கபிலரும் ஆவர்.

அன்றியும் ஔவையார் நூல்கள் பட்டியலில் வரும் பல நூல்கள் பெயரளவிலேயே காணப்படுகின்றன. அவை

சங்ககால ஔவையார் நம் கற்பனையில் உள்ளவர் போல முதுமைக் கோலத்தவர் அல்லர். இளமை ததும்பும் விறலி 

இவர் பாடிய 59 பாடல்கள் சங்கநூல்களில் இடம்பெற்றுள்ளன. அகநானூறு , குறுந்தொகை , நற்றிணை , புறநானூறு ஆகிய தொகுப்பு நூல்களில் அவை உள்ளன. சங்கப்புலவர் பாடல்தொகை வரிசையில் இவர் 9 ஆம் இடம் பெற்றுள்ளார். ஔவை சங்க கால புலவர்களிலலே சிறந்தவர். அவர் எழுதிய ஆத்திசூடி உலகுக்கு நற்கருத்தை கூறி மக்களை நலமுடன் வாழ செய்கின்றது.

ஔவை அல்லது அவ்வை என்ற சொல் அவ்வா என்ற சொல்லின் திரிபாக இருக்கலாம் என்ற கருத்து பலரிடம் நிலவுகின்றது.
ஒளவை என்பது மூதாட்டி அல்லது தவப்பெண் என்ற கருத்தை உடையது என்று பழந்தமிழ் அகராதி கூறும்.
பிற்காலத்தில் ஒளவை என்ற சொல், ஆண்டு மற்றும் அறிவு என்பவற்றில் முதிர்ச்சி அடைந்தவர்களைக் குறிக்கும் சொல்லாக விளங்கி்ற்றுப் போலும்.



</doc>
<doc id="174588" url="https://ta.wikipedia.org/wiki?curid=174588" title="மகா சதாசிவ மூர்த்தி">
மகா சதாசிவ மூர்த்தி

சிவபெருமான் இருபத்தி ஐந்து தலைகளும், ஐம்பது கைகளையும் கொண்ட திருக்கோலம் மகா சதாசிவ மூர்த்தி என்று அழைக்கப்படுகிறது. இத்திருவுருவம் சிவனது அறுபத்து நான்கு திருக்கோலங்களில் ஒன்றாகும்.

மகா சதாசிவ மூர்த்தி கைலையில் உள்ளார். இவரைச் சுற்றி, இருபத்தி ஐந்து மூர்த்திகளும் இருப்பதாகவும், ருத்ரர்களும், சித்தர்களும், முனிவர்களும் வணங்கக்கூடியவராகவும் இருக்கிறார்.

இந்த மகா சதாசிவ மூர்த்தி வடிவம் கோயில்களில் சிலை வடிவில் காணப்படுவதில்லை. பெரும்பாலும் கோயில் கோபுரங்களில் சுதை வடிவில் காணப்படுகின்றன.

மதுரை மீனாட்சி சுந்தரேசுவரர் கோயிலின் அங்கயற்கண்ணி அம்மையின் கிழக்கு முதற் கோபுரத்திலும், காஞ்சிபுரம் கரகரேசுவர்ர் கோயிலின் விமானம், வைத்தீசுவரன் கோயில் கோபுரம், தில்லைக் கோயில் கோபுரம் ஆகியவற்றில் சுதை வடிவில் மகா சதாசிவ மூர்த்தி வடிவம் காணப்படுகிறது.



</doc>
<doc id="174589" url="https://ta.wikipedia.org/wiki?curid=174589" title="சுகாசன மூர்த்தி">
சுகாசன மூர்த்தி

சுகாசன மூர்த்தி என்பது சிவ வடிவங்களில் ஒன்றாகும்.இது உமாதேவியாருக்கு சிவபெருமான் சிவாகமங்களின் பொருளினை விளக்கிய திருவுருவம் ஆகும். இது சிவனின் அறுபத்து நான்கு திருமேனிகளுள் ஒன்றாகும்.

சுகாசனம் என்பது சுவத்திகம், கோமுகம், பதுமம், வீரம், கேசரி, பத்திரம், முக்தம், மயூரம், சுகம் என்ற ஒன்பது வகையான ஆசனங்களில் ஒன்றாகும். 

நல்லிருக்கை நாதர்
சுகாசனர் வடிவத்தில் இடக்காலை மடக்கிவைத்து, வலக்காலை தொங்கவிட்டு சிவபெருமான் அமர்ந்திருக்கிறார். 


சிவபெருமான் சுகாசன நிலையில் சிவாகமங்களின் உண்மைகளையும் , விளக்கங்களையும், ஐவகை பந்த பாசங்களின் நிலையையும், அவற்றை நீக்கினால் கிடைக்கும் நன்மைகளையும், சிவாகமங்கள் பற்றிய அனைத்து வினாக்களுக்கும் உமாதேவியாருக்கு விளக்கிய திருக்கோலமாகும். 



</doc>
<doc id="174590" url="https://ta.wikipedia.org/wiki?curid=174590" title="தொங்கவிடப்பட்ட காப்பி">
தொங்கவிடப்பட்ட காப்பி

தொங்கவிடப்பட்ட காப்பி என்பது ஒருவர் காப்பி வாங்கும் போது தெரியாத இன்னுமொருவரின் காப்பிக்காக ஈகையாக பணம் செலுத்துவது ஆகும். பெரும்பாலும் தாம் பணம் செலுத்தி காப்பி வாங்க முடியாதவர்கள் அந்த உணவகத்து வந்து கேட்டால் அவர்களுக்கு அந்தக் காப்பி இலவசமாக வழங்கப்படும். இந்த வழக்கம் இத்தாலியில் 2008 அளவில் தொடங்கி தற்போது சமூக வலைத்தளங்கள் ஊடாக பல நாடுகளில் பரவி உள்ளது. காப்பி மட்டும் இல்லாமல் பிற உணவுகளை இவ்வாறு முன்னதாக பணம் செலுத்தும் வழக்கமும் பெருகி வருகிறது.

உணவு இல்லாதவர்களுக்கு காப்பி ஒரு ஊட்டச்சத்து உணவு இல்லை என்றும், சிலர் ஏமாற்றி இலவசமாக இவற்றைப் பெற முடியும் என்றும் இந்த வழக்கத்தை சிலர் விமர்சித்து உள்ளார்கள். பெரும் வணிக நிறுவனங்கள் இதை நடைமுறைப்படுத்துவது அவர்களின் வணிகத்துக்குப் பலன் சேர்க்கும் ஒரு செயற்பாடே என்றும் விமர்சித்துள்ளார்கள். 



</doc>
<doc id="174592" url="https://ta.wikipedia.org/wiki?curid=174592" title="அனுஷ்கா சர்மா">
அனுஷ்கா சர்மா

அனுஷ்கா சர்மா (பிறப்பு: 1 மே 1988) இந்தித் திரைப்பட, விளம்பர நடிகை ஆவார். இவர் 2008 ஆம் ஆண்டு வெளிவந்த "ரப் நே பனா தி ஜோடி" திரைப்படத்தின் மூலம் திரையுலகிற்கு அறிமுகமானார்.

அனுஷ்காவின் தந்தை கலோனல் அஜய் ஒரு இராணுவ அதிகாரி மற்றும் அவரது தாய் ஆஷமா இல்லதரசி ஆவார். ஆரம்ப கல்வியை இராணுவ பாடசாலையில் பயின்ற ஷர்மா பெங்களூரில் உள்ள மவிண்ட் கார்மல் கல்லூரியில் கலைத்துறையில் பட்டத்தினை பெற்றார். பின்னர் மாடலிங் துறையில் ஈடுபட மும்பைக்கு சென்றார்.

அனுஷ்கா இந்தியத் துடுப்பாட்ட வீரர் விராட் கோலியை 2017 திசம்பர் 11 இல் இத்தாலியில் திருமணம் புரிந்து கொண்டார்.


</doc>
<doc id="174602" url="https://ta.wikipedia.org/wiki?curid=174602" title="சங்கப்புலவர் பாடல்தொகை வரிசை">
சங்கப்புலவர் பாடல்தொகை வரிசை

சங்க இலக்கிப் பாடல்களாக இன்று கிடைத்துள்ளவை 2381 பாடல்கள். 3 முதல் 782 வரையில் அடிகளைக் கொண்டனவாக அவை அமைந்துள்ளன. இந்த 2381-ல் ஆசிரியர் பெயர் காணப்படாத பாடல்கள் 102. எஞ்சிய 2279 பாடல்களைப் பாடிய புலவர்களின் எண்ணிக்கை சு. வையாபுரிப்பிள்ளை கணிப்புப்படி 473. ஒவ்வொரு புலவரும் பாடிய பாடல்களின் எண்ணிக்கையை மையமாகக் கொண்டு வரிசைப்படுத்திக் காண்பதே இந்தத் தொகுப்பு.





</doc>
<doc id="174610" url="https://ta.wikipedia.org/wiki?curid=174610" title="அறுபத்து நான்கு சிவவடிவங்கள்">
அறுபத்து நான்கு சிவவடிவங்கள்

அறுபத்து நான்கு சிவவடிவங்கள் என்பது சைவர்களின் இறைவனான சிவபெருமானின் அறுபத்து நான்கு வடிவங்களாகும். இதனை "சதுஷஷ்தி மூர்த்திகள்" என்று சமசுகிருத மொழியில் அழைப்பர்.

"அஷ்டாஷ்ட விக்கிரக லீலை" எனும் கேசி முனிவரின் நூலில் சிவபெருமானின் அறுபத்து நான்கு வடிவங்களும், அவ்வடிவங்களின் மூலம் அடியார்களுக்கு சிவபெருமான் அருளியமையும் குறிப்பிடப்பட்டுள்ளன. ஈக்காடு இரத்தினவேலு முதலியாரின் சிவபராக்கிரமம் எனும் தமிழ் நூலிலும் இந்த அறுபத்து நான்கு வடிவங்கள் கூறப்பட்டுள்ளன. 

சதாசிவ வடிவத்தின் ஈசானம், தத்புருடம், அகோரம், வாமதேவம், சத்யோசாதம் போன்ற ஐந்து முகங்களிலிருந்து, முகத்திற்கு ஐந்தாக இருபத்தியைந்து வடிவங்கள் தோன்றின. இவை மகேசுவர மூர்த்தங்கள் என்று அழைக்கப்படுகின்றன. இந்த மகேசுவர மூர்த்தங்களுடன் வேறு சில வடிவங்களும் இணைந்து அறுபத்து நான்கு வடிவங்களாக குறிப்பிடப்பட்டுள்ளன. 

இந்த அறுபத்து நான்கு சிவவடிவங்களும் போக வடிவங்கள், யோக வடிவங்கள், கோப வடிவங்கள் (வேக வடிவங்கள்) என மூன்றாக பிரிக்கப்பட்டுள்ளன. 




64 சிவ வடிவங்கள் தவிர்த்து எண்ணற்ற சிவவடிவங்களை புராணங்கள் கூறுகின்றன. சைவ சமயக் கலைக் களஞ்சியம் கஜாரி, கஜமுக அனுக்கிரக மூர்த்தி, இராவண அனுக்கிரக மூர்த்தி, ஹரிவிரிஞ்சதாரணர், ஏகதசருத்திரர், முயலகவத மூர்த்தி, சர்வ சம்ஹாரர், யக்ஞேசுவரர், உக்கிரர் ஆகியவற்றை பட்டியலிடுகிறது.




</doc>
<doc id="174622" url="https://ta.wikipedia.org/wiki?curid=174622" title="சேரமான் யானைக்கட்சேய் மாந்தரஞ்சேரல் இரும்பொறை">
சேரமான் யானைக்கட்சேய் மாந்தரஞ்சேரல் இரும்பொறை

சேரமான் யானைகட்சேய் மாந்தரஞ்சேரல் இரும்பொறை சங்க காலச் சேர வேந்தர்களுள் ஒருவன். இவன், கருவூரைத் தலைநகராகக் கொண்டு சேர நாட்டை ஆண்டவன். யானை போலப் பெருமித நோக்கு உடையவன் ஆதலால் இவனை 'யானைக்கட் சேய்' என்றனர். 
குறுங்கோழியூர் கிழார், பேரிசாத்தனார், பொருந்தில் இளங்கீரனார் ஆகிய புலவர்கள் இவனைப் பாடியுள்ளனர். 

மாந்தை நகரைத் தலைநகராகக் கொண்டு ஆண்ட அரசனை மாந்தரன் என்றனர். 

பதிற்றுப்பது ஏழாம்பத்துப் பாட்டுடைத் தலைவன் செல்வக் கடுங்கோவைப் பாடிய புலவர் கபிலர் இல்லையே என இவன் வருத்தப்பட்டுக்கொள்வதால் 7 ஆம் பத்துத் தலைவனின் காலத்துக்குப் பிற்பட்டவன் என்பது தெளிவாகிறது. இவனைக் "கபிலரைப் போல நான் பாடுவேன்" எனப் பொருந்தில் இளங்கீரனார் குறிப்பிடுவதால் இவனைப் பதிற்றுப்பத்து, 10 ஆம் பத்தின் தலைவன் எனக் கொள்ளவது பொருத்தமானது.
குட்டநாட்டில் இளவரசனாயிருந்து பயிற்சி பெற்று அரசனானவன் ‘குட்டுவன்’. அவ்வாறு குடநாட்டிலிருந்து அரசனானவன் ‘குடவர் கோமான்’. பொறைநாட்டில் (பொள்ளாச்சி நாட்டில்) அப்படி இருந்து அரசனானவன் பொறையன். இவ்வாறு மாந்தையிலிருந்து அரசனானவன் மாந்தரன்.

தமிழ்நாடு முழுவதும் தன்தொழில் கேட்ப நாடாண்ட சேரவேந்தர் வழிவந்தவன் என இவனைக் குறுங்கோழியூர் கிழார் பாராட்டுகிறார். 

கடலின் ஆழம், அண்டத்தின் விரிவு, காற்று வழங்கும் திசை, ஒன்றுமில்லாமல் இயங்கும் ஆகாயம் ஆறியவற்றையெல்லாம் அளந்து அறிந்தாலும் இவனது அறிவு, அன்பு, இரக்க உணர்வு ஆகியவற்றை அளக்க இயலாது. இவன் நாட்டு மக்களுக்குச் சோறாக்கும் தீ அல்லாமல் வேறு (பகைவர் மூட்டும் தீ) தெரியாது. வானவில்லைத் தவிர வேறு வில் தெரியாது. நிலத்தை உழும் யாஞ்சில் படை அல்லது வேறு படை தெரியாது. இவன் நாட்டு மண்ணை கருவுற்றிருக்கும் மகளிர் உண்டால் ஒழியப் பகைவர் உண்டதில்லை. இவன் நாட்டுக்கு அரண் அம்பு அன்று. அறம். இவன் நாட்டுக்குப் புதிய பறவைகள் வந்தாலும், பழைய பறவைகள் நாட்டிலிருந்து போனாலும் இவன் நாட்டு மக்கள் ‘புள்’ என்னும் சகுனமாகப் பார்க்க மாட்டார்கள். இந்தச் செய்திகளால் இவனது நல்லாட்சி புலனாகிறது. 
சேரமான் மாந்தரஞ்சேரல் இரும்பொறை கருவூரைத் தலைநகராகக் கொண்டு சேர நாட்டை ஆண்ட சங்ககாலச் சேர மன்னர்களில் ஒருவன். இவனைப் பற்றிய செய்தி ஒன்றே ஒன்று கிடைத்துள்ளது. சோழன் இராசசூயம் வேட்ட பெருநற்கிள்ளியோடு போராடினான். போரில் தோற்றான். தோற்றதற்குக் காரணம் தேர்வண் மலையன் சோழன் பக்கத்தில் சேர்ந்துகொண்டு போரிட்டதுதான் என்று இந்த இரும்பொறை கூறினானாம். தேர்வண் மலையன் தன் பக்கம் இல்லையே என்று கவலைப்பட்டானாம். மலையன் சோழன் பக்கம் இல்லாவிட்டால் சோழனை வென்றிருக்கலாம் என்கிறான்.

இந்த மாந்தரஞ்சேரல் விளங்கில் என்னும் ஊரைக் கைப்பற்றினான். கபிலன் இன்று இருந்தால் தன் வெற்றியைப் போற்றிப் பாடியிருப்பாரே என வருத்தத்தோடு கூறினான். இதனைக் கேட்ட பொருந்தில் இளங்கீரனார் "இதோ நான் இருக்கிறேன்" என்று கூறி அவனது வெற்றியைப் பாராட்டிப் பாடினார். 
கூடலூர் கிழார் சங்ககால வானியல் கணியர்களில் ஒருவர். ஒரு நாள் எரிமீன் விழுவதைப் பார்த்த இவர் தன் நாட்டு அரசனுக்கு இன்ன நாளில் இறந்துவிடுவான் எனக் கணித்தார். அவர் கணித்த அதே நாளில் இந்த இரும்பொறை மாண்டானாம். 



</doc>
<doc id="174627" url="https://ta.wikipedia.org/wiki?curid=174627" title="அலஸ்டைர் குக்">
அலஸ்டைர் குக்

அலஸ்டைர் நாதன் குக் (Alastair Nathan Cook, பிறப்பு: டிசம்பர் 25 1984) என்பவர் இங்கிலாந்து அணியின் முன்னாள் துடுப்பாட்ட வீரரும் முன்னாள் அணித் தலைவரும் ஆவார். இவர் 65 தேர்வுத் துடுப்பாட்டப் போட்டிகளிலும், 26 ஒருநாள் பன்னாட்டுத் துடுப்பாட்டப் போட்டிகளிலும், 142 முதல்தர துடுப்பாட்டப் போட்டிகளிலும், 75 ஏ-தர துடுப்பாட்டப் போட்டிகளிலும் கலந்து கொண்டுள்ளார். இவர் 2006 - 2011 ஆண்டுகளில் இங்கிலாந்து தேசிய அணி உறுப்பினராக தேர்வுத் துடுப்பாட்டப் போட்டிகளில் பங்குகொண்டார். நவீன கால துடுப்பாட்டக்காரர்களில் குறிப்பிடத் தகுந்தவர்களில் ஒருவராகவும், அனைத்துக் காலத்திற்குமான சிறந்த துடுப்பாளர்களில் ஒருவராகவும் அறியப்படுகிறார். இவர் இங்கிலாந்து அணிக்காக தேர்வுத் துடுப்பாட்டம் , ஒருநாள் பன்னாட்டுத் துடுப்பாட்டம் மற்றும் பன்னாட்டு இருபது20 போட்டிகளில் விளையாடியுள்ளார். தேர்வுத் துடுப்பாட்டப்போட்டிகளில் அதிக ஓட்டங்கள் எடுத்தவர்கள் பட்டியலில் 6 ஆவது இடத்தைப் பிடித்துள்ளார்.

இவர் 59 தேர்வுத் துடுப்பாட்டம் மற்றும் 69 ஒருநாள் பன்னாட்டுத் துடுப்பாட்டப் போட்டிகளில் இங்கிலாந்து துடுப்பாட்டத் தலைவராக இருந்துள்ளார். இதன்மூலம் அதிக போட்டிகளுக்கு இங்கிலாந்து அணித் தலைவராக இருந்தவர் எனும் சாதனையைப் படைத்துள்ளார். மேலும் தேர்வுத் துடுப்பாட்டங்களில் 12,000 ஒட்டங்களைக் கடந்த முதல் இங்கிலாந்து வீரர் மற்றும் ஆறாவது சர்வதேச வீரர் எனும் சாதனையையும் மிக இளம்வயதில் இந்தச் சாதனையைப் புரிந்தவர் எனும் சாதனையையும் படைத்துள்ளார். 32 தேர்வுத் துடுப்பாட்ட நூறுகள் அடித்துள்ளார். இங்கிலாந்து அணி வெற்றி பெற்ற 50 துடுப்பாட்டங்களில் விளையடிய பெருமையைப் பெற்றவர். இடதுகை மட்டையாளரான இவர் துவக்கவீரராக களமிறங்குகிறார். 

குக் "எஸ்ஸெக்ஸ்" அகாதமி சார்பாக 2003 ஆம் ஆண்டில் விளையாடத் துவங்கினார். 2006 ஆம் ஆண்டில் இவர் இங்கிலாந்து துடுப்பாட்ட அணிக்குத் தேர்வானார். அதற்கு முன்பாக இவர் இங்கிலாந்தில் உள்ள பல இளையோர் அணிக்காக விளையாடியுள்ளார். இவர் மேற்கிந்தியத் தீவுகள் நாட்டிற்கு "ஈ சி பி தேசிய அகாதமி" சார்பாக விளையாடிக் கொண்டிருந்தார். அதேசமயத்தில் இங்கிலாந்து தேசிய அணி இந்தியாவில் சுற்றுப்பயணம் செய்து விளையாடிக் கொண்டிருந்தது. அந்த அணியில் இருந்த மார்கஸ் ட்ரஸ்கொதிக்கிற்கு காயம் ஏற்படவே இவருக்கு அணியில் விளையாடும் வாய்ப்பு கிடைத்தது. தனது 21 ஆம் வயதில் தனது முதல்போட்டியில் விளையாடிய இவர் நூறு அடித்தார். தனது முதல் ஆண்டிலேயே 1,000 ஓட்டங்களைக் கடந்தார். மேலும் இந்தியத் துடுப்பாட்ட அணி, பாக்கித்தான் துடுப்பாட்ட அணி, மேற்கிந்தியத்தீவுகள் துடுப்பாட்ட அணி மற்றும் வங்காளதேசத் துடுப்பாட்ட அணிகளுக்கு எதிராக இவர் பங்கேற்ற முதல் போட்டியில் நூறு அடித்துள்ளார். 2009 ஆம் ஆண்டில் நடைபெற்ற ஆஷஸ் தொடரைக் கைப்பற்ற முக்கியக் காரணமாக இருந்தார். 

ஆகத்து 29, 2012 இல் ஆன்ட்ரூ ஸ்ட்ராவுஸ் தேர்வுத் துடுப்பாட்டங்களில் இருந்து ஓய்வுபெற்றதை அடுத்து தலைவர் பொறுப்புக்கு இவர் நியமிக்கப்பட்டார். குக் தலைமையிலான அணி இந்திய அணிக்கு எதிரான போட்டித் தொடரை வென்றது. இதன்மூலம் 1984-1985 ஆம் ஆண்டிற்கு அடுத்ததாக பெற்ற முதல் வெற்றி எனும் சாதனையை இவரின் அணி படைத்தது. இவர் தலைவராக இருந்த முதல் ஐந்து போட்டிகளிலும் நூறு ஓட்டங்களை அடித்த தலைவர் எனும் சாதனையைப் படைத்தார். மே 30, 2015 இல் இங்கிலாந்து தேர்வுத் துடுப்பாட்டங்களில் அதிக ஓட்டங்கள் அடித்த கிரகாம் கூச் சாதனையை முறியடித்தார். இங்கிலாந்துத் துடுப்பாட்ட அணிகளுக்கு இவரின் சாதனைகளைப் பாராட்டி இங்கிலாந்து அரசு இவருக்கு 2011 ஆம் ஆண்டில் "எம்பீஇ எனும் பட்டமும் 2016 இல் சிபிஇ ஆகிய" கௌரவ பட்டங்களையும் பெற்றார். 

2012 ஆம் ஆண்டின் சிறந்த துடுப்பாட்ட வீரர்களில் ஒருவராக இவரை விசுடன் துடுப்பாட்டாளர்களின் நாட்குறிப்பு அறிவித்தது. . 2006 ஆம் ஆண்டில் இந்திய அணிக்கு எதிராக விதர்பா துடுப்பாட்ட வாரிய அரங்கத்தில் நடைபெற்ற போட்டியில் குக் சதமடித்ததன் மூலம் அறிமுகப் போட்டியில் சதமடித்த 16ஆவது இங்கிலாந்து வீரர் ஆனார். 2011 இல் பெர்மின்ஹாமில் உள்ள துடுப்பாட்ட மைதானத்தில் 294 ஓட்டங்கள் எடுத்தார்.மே 24, 2018இல் ஹெடிங்லேவில் பாக்கித்தான் துடுப்பாட்ட அணிக்கு எதிரான இரண்டாவது தேர்வுத் துடுட்ப்பாட்டத்தில் விளையாடியதன் மூலம் அலன் போடரின் சாதனையைத் தகர்த்தார். அதர்கு முன்னதாக 153 தேர்வுப் போட்டிகளில் விளையாடியதே சாதனையாக இருந்தது. செப்டம்பர் 12, 2018 இல் இந்தியத் துடுப்பாட்ட அணிக்கு எதிரான தொடரின் போது சர்வதேச போட்டிகளில் இருந்து ஓய்வு பெறுவதாக அறிவித்தார். அலஸ்டைர் குக் (இங்) தனது 161 ஆவது மற்றும் இறுதிப் போட்டியில் இந்திய அணிக்கு எதிராக விளையாடினார். 



</doc>
<doc id="174629" url="https://ta.wikipedia.org/wiki?curid=174629" title="என். வரதராஜன்">
என். வரதராஜன்

என். வரதராஜன் (பிறப்பு: 1924, இறப்பு: ஏப்ரல் 10, 2012) தமிழக அரசியல்வாதி மற்றும் இந்திய பொதுவுடமை மார்க்சிய கட்சியின் முன்னாள் தமிழ் மாநிலச் செயலாளரும் முதுபெரும் தலைவர்களில் ஒருவரும் ஆவார். 

இவர் திண்டுக்கல் மாவட்டம் வேடசந்தூர் தாலுகாவில் பாளையம் அருகே உள்ள கம்பிளியம்பட்டியில் பிறந்தார். திண்டுக்கல்லில் பஞ்சாலைத் தொழிலாளியாக தனது வாழ்க்கையை துவக்கினார். இவருக்கு ஜெகதாம்பாள் என்ற மனைவியும், கல்யாணசுந்தரம், பாரதி ஆகிய மகன்களும் உள்ளனர். கல்யாணசுந்தரம் திண்டுக்கல் நகராட்சியின் துணைத்தலைவராக பணியாற்றி வருகிறார்.

மார்க்சிஸ்ட் கட்சியின் தொழிற்சங்கத்தில் இணைந்து அரசியலில் ஈடுபட்டார். அந்தக் கட்சியின் மாநிலச் செயலாளராகவும், தேசிய செயற்குழு உறுப்பினராகவும் இருந்தவர்.1954-ல் மதுரை ஜில்லா போர்டு உறுப்பினராகவும், 1967ம் ஆண்டு வேடசந்தூர் தொகுதியில் இருந்து சட்டப்பேரவை உறுப்பினராகத் தேர்ந்தெடுக்கப்பட்டார். பின்னர் 1977 மற்றும் 1980 ஆண்டுகளில் திண்டுக்கல் தொகுதியிலிருந்து சட்டசபைக்கு தேர்ந்தெடுக்கப்பட்டார்.
1943ல் ஒன்றுபட்ட கம்யூனிஸ்ட் கட்சியில் தன்னை இணைத்துக் கொண்ட அவர் பின்பு 1964-ல் மார்க்சிஸ்ட் கம்யூனிஸ்ட் கட்சி உதயமான போது அதில் தன்னை இணைத்துக் கொண்டு மதுரை மாவட்டச் செயலாளராக, மாநிலக்குழு உறுப்பினராக, மத்தியக்குழு உறுப்பினராக பணியாற்றியவர். 2001லிருந்து 2010 வரை மூன்று முறை மார்க்சிஸ்ட் கம்யூனிஸ்ட் கட்சியின் மாநிலச் செயலாளராக தேர்ந்தெடுக்கப்பட்டு சிறப்பாக பணியாற்றியவர். 

மார்க்சிஸ்ட் கம்யூனிஸ்ட் கட்சி நடத்திய பலகட்ட போராட்டங்களில் பங்கேற்றும், தலைமையேற்றும் மூன்று ஆண்டுகள் சிறை வாழ்க்கை அனுபவித்தார். கட்சியின் மீது அடக்குமுறை ஏவப்பட்ட காலத்தில் இரண்டு ஆண்டுகள் தலைமறைவாக இருந்து கட்சிப் பணியாற்றியவர்.
தமிழகத்தில் உள்ள சாதாரண ஏழை, எளிய மக்களின் சமூக மேம்பாட்டிற்காகவும், தீண்டாமைக் கொடுமையை எதிர்த்தும் போராடியும், மதுரை, உத்தப்புரம் தீண்டாமைச் சுவரை அகற்ற பாடுபட்டவர். இந்தப் போராட்டங்களுக்கு தலைமையேற்று நடத்தியவர்.

அருந்ததிய மக்களுக்கு 3 சதவிகிதம் உள் இடஒதுக்கீடு வழங்கிட வேண்டுமென மார்க்சிஸ்ட் கம்யூனிஸ்ட் கட்சி போராடியது. இந்தப் போராட்டத்திற்கு தலைமையேற்று வழி நடத்தியவர். இப்போராட்டத்தின் காரணமாகவே தமிழக அரசு அருந்ததிய மக்களுக்கு 3 சதவிகித உள்இடஒதுக்கீடு வழங்கியது என்பது குறிப்பிடத்தக்கது.

2012 ஏப்ரல் மாதம் 10 ஆம் தியதியன்று காலமானார்.


</doc>
<doc id="174630" url="https://ta.wikipedia.org/wiki?curid=174630" title="பிரார்த்தனா மூர்த்தி">
பிரார்த்தனா மூர்த்தி

கைலையில் சிவபெருமானின் பார்வதிதேவி தருகாவனத்தில் ஆடிய திரு நடனத்தினை இங்கும் ஆடிக்காண்மிக்கும் படியாக வேண்டிய திருக்கோலம் பிரார்த்தனா மூர்த்தி என அழைக்கப்படுகிறது. இத்திருவுருவம் சிவனது அறுபத்து நான்கு திருக்கோலங்களில் ஒன்றாகும்.

தருகா வனத்தில் முனிவர்கள் மிகவும் செருக்குடன் இருந்தமையால் அவர்களை அடக்க சிவன் பிட்சாடன மூர்த்தியாக திருவுருவம் கொண்டு சென்றார். உடன் திருமாலும் மோகினி அவதாரம் எடுத்து சென்றார். சிவன் தான் இருக்கையில் திருமாலை மோகினி அவதாரம் எடுக்கச் செய்து உடன் சென்றமையை அறிந்து உமாதேவியாருக்கு ஊடல் வந்தது.

இதனை அறிந்த சிவபெருமான் பார்வதி, திருமால், காளி, துர்கை அனைவருமே ஒருவரே என்ற உண்மையை உணரவைத்தார். அதன்பின் பார்வதி தருகாவனத்தில் சிவனார் ஆடிய திருநடனத்தினை கைலையிலும் ஆடிக்கட்ட வேண்டுமென பிராத்தனை செய்தார். 



</doc>
<doc id="174631" url="https://ta.wikipedia.org/wiki?curid=174631" title="பிரம்ம சிரச்சேத மூர்த்தி">
பிரம்ம சிரச்சேத மூர்த்தி

செருக்கு மிகுந்த பிரம்மாவின் தலைகளில் ஒன்றினை கொய்த சிவபெருமானின் திருவுருவம் பிரம்ம சிரச்சேத மூர்த்தி என்று அழைக்கப்படுகிறது. இத்திருவுருவம் சிவனது அறுபத்து நான்கு திருக்கோலங்களில் ஒன்றாகும்.

பிரம்மாவுக்கும் திருமாலிற்கும் தங்களில் யார் பெரியவர் என்ற போட்டி உண்டானது. வேதமும், பிரணவமும் சிவனே இருவரிலும் உயர்வானவர் என்று கூறிய பின்னும், இருவரின் சண்டையும் தொடர்ந்தது. இதை தேவர்கள் மூலம் அறிந்த சிவபெருமான் லிங்கோத்பவராக காட்சி தந்தார். அதனைக் கண்ட திருமால் தன்னைவிட ஈசனே பெரியவர் என்று அமைதியானார். ஆனால் பிரம்மா அதை ஏற்காமல் இன்னும் செருக்குடன் இருந்தார். 

எனவே சிவபெருமான் பைரவராக மாறி அவருடைய தலைகளில் ஒன்றினை கொய்தார். முனிவர்களிடமுடம், தேவர்களிடமும் அதை பிட்சை பாத்திரமாக்கி ரத்த வேட்டை நடத்தினார். இதனால் பிரம்மாவின் செறுக்கு அழிந்தது.



</doc>
<doc id="174632" url="https://ta.wikipedia.org/wiki?curid=174632" title="கருடன் அருகிருந்த மூர்த்தி">
கருடன் அருகிருந்த மூர்த்தி

திருமாலின் வாகனமான கருடனுக்கு அருள்செய்த சிவனது திருக்கோலம் கருடன் அருகிருந்த மூர்த்தியாகும். இத்திருவுருவம் சிவனது அறுபத்து நான்கு திருக்கோலங்களில் ஒன்றாகும்.

கைலையில் இருக்கும் சிவபெருமானின் தரிசனம் பெறுவதற்காக திருமால் கருட வாகனத்தில் சென்றார். சிவபெருமானின் காவலனான நந்திதேவனிடம் அனுமதி பெற்று திருமால் சிவதரிசனத்திற்கு சென்றுவிட, கருடன் வெளியில் நின்றார். சிவதரிசனத்தில் மூழ்கிய திருமால் திரும்பிவர நேரமானதால், கருடன் நந்திதேவனிடம் அனுமதி பெறாமல் உள்ளே செல்ல முயன்றார். இதனால் இருவருக்கும் சண்டை மூண்டது. நந்தி தேவனின் ஆவேச மூச்சில் கருடன் நிலைதடுமாறி விழுந்தார். 

தன்னைக் காக்க திருமாலை அழைத்தார். சிவதரிசனத்தில் இருந்த திருமால் சிவனிடம் வேண்ட, நந்தியிடம் கருடனை மன்னிக்குமாறு சிவபெருமான் வேண்டினார். அதனால் கருடன் காக்கப்பெற்றார்.



</doc>
<doc id="174634" url="https://ta.wikipedia.org/wiki?curid=174634" title="முதலாம் கஜபாகு">
முதலாம் கஜபாகு

முதலாம் கஜபாகு என்பவர் ஒரு இலங்கை அரசன். இவன், சேர அரசன் செங்குட்டுவன் காலத்தவன் ஆவான். செங்குட்டுவன் கண்ணகிக்கு கோவில் கட்டியபோது, அந்த விழாவில் கஜபாகு மன்னர் கலந்து கொண்டதாகவும், அப்போது கண்ணகியின் புகழை இலங்கையிலும் பரப்ப போவதாகவும் கூறியுள்ளார். இவரை பற்றிய விரிவான தகவல்கள் இல்லை. 

Sri Lanka, Past and Present. Weikersheim: Margraf Verlag, 12-37. ISBN 3-8236-1289-1.


</doc>
<doc id="174647" url="https://ta.wikipedia.org/wiki?curid=174647" title="இடபாந்திக மூர்த்தி">
இடபாந்திக மூர்த்தி

இறவாமல் இருக்க தர்மதேவதை சிவபெருமானின் ரிஷப வாகனமாக இருக்க வரம் வேண்டி நின்றார், அதனை அங்கிகரித்து தர்மதேவதையை வாகனமாக ஏற்றுக்கொண்ட சிவபெருமானின் திருவுருவம் இடபாந்திக மூர்த்தி என்று அழைக்கப்படுகிறது. இத்திருவுருவம், அறுபத்து நான்கு சிவ உருவத்திருமேனிகளில் ஒன்றாக சைவர்களால் வணங்கப்படுகிறது.

அறவெள்விடைக்கு அருளிய வடிவம்

சிவபெருமான் காளையின் மீது சாய்ந்தபடி, இடக்காலை ஊன்றி, வலக்காலை ஒய்யாரமாக தாங்கியபடி நிற்கும் வடிவம் இடபாந்திகராகும். இவ்வடிவத்தில் இடபுறம் உமையம்மை காட்சிதருகிறார்.

உலகம் அழியும் போது தானும் அழிய நேரும் என்ற பயம் தர்மதேவதைக்கு வந்தது. ஊழிக்காலத்தில் சிவபெருமான் உமாபார்வதியுடன் சேர்ந்து திருநடனம் புரிவார். அந்நாளில் புதுஉலகம் தோன்றுவிக்கப்பெறும். எனவே தர்மதேவதை சிவபெருமானை நோக்கி தவமிருந்து, அவரிடம் சரணடைந்தார். தர்மதேவதை ரிசபமாக மாறிநிற்க, ரிசபத்தின் தலையை சிவபெருமான் தொட்டு ஆசிதந்தார். 

திருவாடுதுறை - 



</doc>
<doc id="174660" url="https://ta.wikipedia.org/wiki?curid=174660" title="சரபம்">
சரபம்

சரபம் பற்றிப் பல்வேறு கருத்துகள் நிலவி வந்துள்ளன. அவற்றை விளங்கிக் கொள்ளுதல் நலம். கற்பனை உருவப் படைப்பில் இத்தகைய வேறுபாடுகள் தோன்றுவதைத் தடுக்க இயலாது.


</doc>
<doc id="174665" url="https://ta.wikipedia.org/wiki?curid=174665" title="பைரவி (இறைவி)">
பைரவி (இறைவி)

பைரவி என்பவர் ஒரு கொடூரமான மற்றும் திகிலூட்டும் இந்து தெய்வமும் தச மகாவித்யாக்களுள் ஒருவரும் ஆவார். அவர் கால பைரவரின் துணைவியார். பார்வதி தேவியின் அம்சமான பைரவி இந்துக்களால் வணங்கப்படுகிறாள். 

"வீர பைரவி", "திரிபுரா பைரவி", "கால பைரவி", "சித்த பைரவி", "சைதன்ய பைரவி" மற்றும் "ருத்ர பைரவி" என்று பல பெயர்களில் பைரவி வணங்கப்படுகிறாள். சண்டன், முண்டன், துர்க்காசுரன் போன்ற அரக்கர்களை அழித்தவளாக வணங்கப்படுகிறாள்.

திரிபுரத்தை எரித்த சிவபெருமானுடன் சேர்ந்து பார்வதி தேவி பைரவியாக நடனமாடியதாக நம்பப்படுகிறது. அவள் பயங்கர தோற்றத்துடன் கழுதையை வாகனமாக கொண்டவள். சிவரூபம் என்பதால் நெற்றிக்கண்ணும், நான்கு கரங்களும், புலித்தோல் ஆடையும் உடையவள். 

சுவர்ண பைரவரின் அரவணைப்பில் பைரவின் மடியில் அமர்ந்திருக்கும் பைரவி சொர்ண பைரவி என்று அழைக்கப்பெறுகிறாள்.

சேலம், சாமிநாயக்கன்பட்டியில், "லிங்க பைரவி' சிலையை சற்குரு ஜக்கி வாசுதேவால் பிரதிஷ்டை செய்யப்பட்டுள்ளது. 


</doc>
<doc id="174668" url="https://ta.wikipedia.org/wiki?curid=174668" title="பைரவி">
பைரவி

பைரவி என்ற தலைப்பில் உள்ள கட்டுரைகள்:



</doc>
<doc id="174669" url="https://ta.wikipedia.org/wiki?curid=174669" title="தடையறத் தாக்க">
தடையறத் தாக்க

தடையறத் தாக்க என்பது 2012ல் வெளி வந்த தமிழ் திரைப்படமாகும். இதை மகிழ் திருமேனி இயக்கினார். அருண் விஜய், மம்தா மோகன்தாசு போன்றோர் நடித்துள்ளனர்.

செல்வா (அருண் விஜய்) வாடகைக்கு மகிழுந்து விடும் கடையை வைத்துள்ளார். அவரின் காதலி பிரியா (மம்தா மோகன்தாசு). பிரியாவின் வீட்டில் திருமணத்திற்கு அனுமதி பெறுகிறார் செல்வா. தன் தோழிக்கு உதவப்போய் சென்னையின் பெரிய தாதா மகாவை சந்திக்கிறார். மர்மமான முறையில் மகா இறந்துவிடுகிறார். மகாவை கொல்ல பயன்படுத்தப்பட்ட மட்டையின் ஒரு பகுதி செல்வா சென்ற மகிழுந்தில் இருந்ததால் அவரின் இறப்பிற்கு காரணம் செல்வா என மகாவின் தம்பி குமார் கருதுகிறார். அதனால் அவரை கொல்ல முயல்கிறார். அவரிடம் இருந்து தப்ப செல்வா முயல்கிறார். உண்மையான கொலையாளி யார் என்று கண்டுபிடிக்கிறார். குற்றவாளியை காத்து மகா\செல்வா குழுவை ஒழித்துகட்டுகிறார்.


</doc>
<doc id="174691" url="https://ta.wikipedia.org/wiki?curid=174691" title="முண்டக உபநிடதம்">
முண்டக உபநிடதம்

முண்டக உபநிடதம் அதர்வண வேதத்தை சார்ந்தது. முண்டம் என்பதற்கு தலை என்று பொருள்.எனவே இவ்வுபநிடதத்திற்கு முண்டக உபநிடதம் என்பார். அங்கிரசு என்ற முனிவர், சௌனகர் என்ற முனிவருக்கு அருளிய உபதேசமே முண்டக உபநிடதம். முண்டக உபநிடதத்தின் 65 மந்திரங்களுக்கு ஆதிசங்கரர், மத்வர் விளக்கம் அளித்துள்ளனர். 

தலையில் நெருப்புச் சட்டியை சுமந்து கொண்டு செய்யப்படும் ஒருவித வேள்வியை முடித்த பின்பு இந்த உபநிடதத்தை படிக்க துவங்க வேண்டும் அல்லது தலை முடியை அகற்றிய பின்பு இந்த உபநிடதத்தை படிக்க துவங்க வேண்டும் என்பதால் இப்பெயர் வரக் காரணமாயிற்று.

சௌனக முனிவர், எந்த ஒன்றை அறிவதனால் அனைத்தையும் அறிந்ததற்குச் சமம் என்று கேட்டதற்கு, அதற்கு அங்கிரசு முனிவர் மெய்ப்பொருளை (பிரம்மம்) அறிவதால் மட்டுமே அனைத்தையும் அறிந்ததற்கு சமம் என்று சௌனக முனிவருக்கு அருளிச் செய்தார்.

இந்த உபநிடதத்தில் உள்ள 65 மந்திரங்களை மூன்று அத்தியாயங்களாகவும், ஒவ்வொரு அத்தியாமும் இரண்டு பகுதிகளாகவும் அமைந்துள்ளது. அத்தியாயத்தை “முண்டகம்” என்றும், பகுதிகளை ”கண்டம்” என்றும் அழைப்பர்.

எந்த ஒன்றின் அறிவை அடைந்தால் அனைத்தும் அறிந்தது ஆகும் என்று கேட்ட சீடனின் கேள்விக்கு குருவானவர் “பரா வித்யா” என்று அழைக்கப்படும் பிரம்ம ஞானம் எனும் ஆத்ம வித்யா, (பிரம்மக்ஞானம்) என்ற அறிவை அடைந்தவனே அனைத்தும் அறிகிறான். பிரம்மத்தை புரிந்து கொள்ளும் அறிவே பராவித்யா ஆகும். பிரம்மத்தை தவிர அறியப்படும் மற்ற அனைத்து அறிவுகளும் அபரா வித்யா ஆகும். 

பானைகள் செய்ய களிமண் உபாதான காரணம் என்றால் அதை செய்யும் குயவன் நிமித்த காரணம் ஆகிறான். ஆனால் இறைவன் படைக்கப்பட்ட அனைத்து பிரபஞ்சத்திற்கும், சீவராசிகளுக்கும் நிமித்த காரணமாகவும், உபாதான காரணமாகவும் உள்ளார். எ.கா., சிலந்தி பூச்சியானது தான் உருவாக்கிய வலைக்கு தானே நிமித்த காரணமாகவும், உபாதான காரணமாகவும் உள்ளதோ, அதே போல் படைப்பிற்கு ஈஸ்வரனே ஒன்றே இந்த இரண்டு காரணங்களுக்கு ஒருவராகவே உள்ளார். 

ஆகவே பிரம்மத்தை அறிந்தால் அனைத்தும் அறிந்ததற்கு சமம். மேலும் அபரா வித்யா நான்கு வேதங்களையும் அவற்றின் முடிவுப் பகுதியான உபநிடதங்களையும் விளக்குகிறது. கர்மங்களின் பலன்களும், அதனால் அடையப்படும் நிலையற்ற தன்மை விளக்கப்படுகிறது. 

அபராவித்யா மூலம் மாபெரும் சம்சாரக் கடலை கடக்க முடியாது. கர்ம யோகத்தை விட ‘உபாசனை’ மூலம் சுவர்க்கத்திற்கும் மேலான பிரம்மலோகத்தை அடையலாம். பொதுவாக சுவர்க்கம் மற்றும் பிரம்ம லோகத்தை அடைந்தாலும் அதன் பலன்கள் நிலையற்றது. 

வீடுபேறு அடைய கர்ம யோகம் நேரடியான வழி அல்ல என்பதை உணர்ந்து, மரபு வழியாக வந்த குருவிடம் பிரம்ம ஞானத்தை அறிந்து வீடுபேறு அடைய வேண்டும். பிரம்மத்திடமிருந்து பஞ்சபூதங்கள், பிராணன், மனம், சித்தம், அகங்காரம் தோண்றின. படைக்கப்பட்ட பிரபஞ்சத்திற்கும், சீவராசிகளுக்கு தலைவனாக விளங்கும் பிரம்மத்தை விராட் என்பர். 

விராட் இந்த பிரபஞ்சத்தின் உடலாக உருவகம் செய்யப்படுகிறது. அனைத்திற்கும் ஆதாரமாக விளங்கும் பிரம்மனே ஒவ்வொருவருடைய ஆத்ம வடிவாக உள்ளது. மேலும் பார்க்கப்படுகிற அனைத்தும் வெறும் வெளித்தோற்றமே [மித்யா] என்ற அறிவை அடைபவன் வாழ்க்கை எனும் பெரும் துயரக்கடலிருந்து விடுதலை அடைகிறான். இந்த பிரம்மமே எல்லோராலும் அடையத்தக்க முடிவான இலக்கு. 

உபநிடதத்தின் துணையுடன் சீவாத்மா, பரமாத்மாவை அடைய வேண்டும். பிரம்ம ஞானத்தில் நிலை பெறத் தேவையற்ற பேச்சை நிறுத்த வேண்டும் என்று சாதனையாக கூறப்படுகிறது. பிரபஞ்சத்தின் ஒளி விளக்குகளாக உள்ள சூரியன், சந்திரன், விண்மீன்கள், தங்கள் ஒளியால் பிரம்மத்தை விளக்காது. ஆனால் இவைகள் பிரம்மத்தால் ஒளிர்கிறது. 

கயிறு பாம்பாக தெரிவது போல, தோண்றிய இந்த பிரபஞ்சம் மற்றும் சீவராசிகள் வெறும் தோற்றமேயன்றி உன்மையல்ல என்று இந்த பிரபஞசத்தை நீக்கி, பிரம்மம் மட்டும் இரண்டற்றதாக (அத்வைதம்) உள்ளது என்று அறிய வேண்டும். பிரம்மத்தை அடைய ஞானமே அடிப்படைக் காரணம். ஞானத்தின் சாதனைகளாக வாய்மை, தவம், குரு, சாத்திரத்தின் மீது நம்பிக்கை வைத்து கேட்டல், பிரம்மச்சர்யம் ஆகியவைகள் கூறப்படுகிறது. இந்த பிரம்மத்தை, அமைதியை அடைந்த மனதின் மூலம் மட்டுமே அறியமுடியும். வீடுபேறு அடைய விரும்புபவர்கள், ஞானியின் துணையுடன் தீரர்கள் துயரத்தை கடக்கிறார்கள். 

இவ்வுலகிலே அனைத்து ஆசைகளை நீக்கியவனுக்கு மறுபிறப்பு ஏற்படுவதில்லை. இந்த ஆத்ம தத்துவத்தை, மனபலம் அற்றவர்களும், வைராக்கியமற்றவர்களும் அடைய முடியாது. வேதாந்த ஞானத்தை அடைந்தவர்கள், தியாகம், தூய்மை அடைந்தவர்கள், சீவன் முக்தர்களாக இருந்து கொண்டு பாவத்தையும் சோகத்தையும் கடந்து இறுதியான மரணத்தை அடைந்த பின்பு பிரம்ம வடிவாகவே இருந்து மீண்டும் பிறப்பதில்லை.

சத்யமேவ ஜயதே (தமிழில்: வாய்மையே வெல்லும்) என்ற சமஸ்கிருத வாக்கியம் இந்தியாவின் தேசிய குறிக்கோளுரை ஆகும். இந்திய தேசிய சின்னத்தில் இந்த வாக்கியம் பொறிக்கப் பட்டுள்ளது. 

இது முண்டக உபநிடதத்தின் புகழ் பெற்ற மந்திரங்களில் ஒன்றாகும்.




</doc>
<doc id="174699" url="https://ta.wikipedia.org/wiki?curid=174699" title="வாள் (மரவேலைக் கருவி)">
வாள் (மரவேலைக் கருவி)

மரவேலைக்கலையில் வாள் அல்லது இரம்பம் என்பது மரத்தை அறுக்கப் பயன்படும் ஒரு கருவி ஆகும். பெரும்பாலும் இரும்பால் கூரிய பற்களைக் கொண்ட ஒரு நீண்ட பகுதியும் கைப்பிடியும் இருக்கும். இவற்றுள் பல வகை உண்டு. 

இத்தகைய வாள்கள் நெடுங்காலமாக பல பண்பாடுகளில் பயன்படுத்தப்பட்டு வந்துள்ளன. 



</doc>
<doc id="174701" url="https://ta.wikipedia.org/wiki?curid=174701" title="சீவுளி">
சீவுளி

மரவேலைக்கலையில் சீவுளி அல்லது இழைப்புளி () என்பது மரத்தை மட்டமாக்க, சீராக்க, ஒல்லியாக்கப் பயன்படும் ஒரு கருவி ஆகும். இதனை மரத்தின் மேல் இழுக்க அதில் கவ்வு கோணத்தில் பொருத்தப்பட்டு இருக்கும் வள்ளேடு (angular blade) மரத்தின் மேற்பரப்பை சவரம் செய்யும். எவ்வளவு தடிப்பாக சவரம் செய்ய வேண்டும் என்பதை வள்ளேட்டின் நிலையைப் பொருத்தி மாற்றிக் கொள்ளலாம். 


</doc>
<doc id="174706" url="https://ta.wikipedia.org/wiki?curid=174706" title="வீரமாங்குடி">
வீரமாங்குடி

வீரமாங்குடி (Veeramankudi) என்பது இந்திய மாநிலம் தமிழ்நாட்டின் தஞ்சாவூர் மாவட்டம், பாபநாசம் வட்டம், பாபநாசம் ஊராட்சி ஒன்றியத்தில் இருக்கும் ஒரு கிராமம் ஆகும்.

புராண கதையில் வீரமாங்குடி வரலாறு
ஓம் எனும் பிரணவ மந்திர கதை

திருவையாறு

திங்களூர்

வைரவன் கோயில்

ஈச்சங்குடி

சோமேஸ்வரபுரம்

வீரமாங்குடி

தேவன்குடி

மணலூர்

இழுப்பைகோரை நந்தி மதகு

கணபதி அக்ரஹாரம்

கவித்தளம்

உமையாள்புரம்

சுவாமிமலை
பின் தனியொரு சீடனாகவே தனயனிடம் உபதேசம் பெற சுவாமிமலைக்கு எழுந்தருளினான் எம்பெருமான்.
அப்பனுக்கு(சிவன்) பாடம் சொன்ன சுப்பையன் (முருகன் ) தளம் இந்த சுவாமிமலை.
அதாவது இந்த சுவாமிமலையில்தான் தந்தைக்கு உபதேசம் செய்தான் தமையனான முருகன். *முருகனின் ஆறுபடை வீடுகளில் இந்த சுவாமிமலையும்ஒன்று.

திருவிளையாடல்
சுவாமிமலையில் சுவாமிநாதனாக எழுந்தருளியிருக்கும் முருகப்பெருமான், தான் அறிந்ததைத் தந்தைக்குச் செய்த உபதேசம் மூலம் வெளிபடுத்திய இந்த புண்ணிய சரித்திரம் இன்று அனைவரும் அறிந்த ஒன்றாகிவிட்டதில் பெருமிதம் கொள்கிறது வீரமாங்குடி.

</ul> 

தலவரலாறு
தலச் சிறப்பு
விசேஷங்கள்
மேலும் தகவல்களுக்கு.









</doc>
<doc id="174716" url="https://ta.wikipedia.org/wiki?curid=174716" title="லிங்க புராணம்">
லிங்க புராணம்

லிங்க புராணம் என்பது வியாசர் எழுதிய பதினெண் புராணங்களில் பதினொன்றாவது புராணமாகும். இப்புராணம் லிங்க வழிபாட்டின் மேன்மையை எடுத்துரைக்கிறது. இது பத்தாயிரம் (10,000) ஸ்லோகங்களை உள்ளடக்கியதாகும். பஞ்ச பூதங்களின் தோற்றம், இந்து காலக் கணக்கீடு, பிரபஞ்சத்தின் தோற்றம் என பலவற்றை இந்நூல் எடுத்துச்சொல்கிறது.



</doc>
<doc id="174717" url="https://ta.wikipedia.org/wiki?curid=174717" title="நாரத புராணம்">
நாரத புராணம்

நாரத புராணம் (தேவநாகரி:नारदीय पुराण, நரத புராணா) என்பது பதினெண் புராணங்களில் நாரதரைப் பற்றி கூறுவதாகும். இப்புராணம் இருபத்தி ஐந்தாயிரம் (25,000) சுலோகங்களைக் கொண்டது. 

நாரத முனிவர் சனத்குமாரர்களுக்கு கூறிய நாரத புராணத்தினை மீண்டும் சூதர் என்பவருக்கும், முனிவர்களுக்கும் கூறினார். இதில் நாரத முனிவரின் பிறப்பு, அவருக்கு கிடைத்த தட்சனின் சாபம், பிரம்மனின் சாபம், மனிதனாக நாதரர் பிறந்தமை, சனிபகவான் பார்வை நாரதர் மேல் பட்டது, இராமாயணம், நாரதர் தமயந்தி திருமணம் போன்றவைகள் அடங்கியுள்ளன.

நாரத புராணத்தின் ஓர் உறுப்பான குருபாவனபுர மகாத்மியத்தில் குருவாயூர் குருவாயூரப்பன் திருத்தல வரலாறு கூறப்பட்டுள்ளது.


</doc>
<doc id="174723" url="https://ta.wikipedia.org/wiki?curid=174723" title="சென்னை துரந்தோ">
சென்னை துரந்தோ

சென்னை துரந்தோ ("Chennai Duronto") என்பது இந்திய இரயில்வேயின் அதிவேகத் தொடருந்து சேவைகளில் ஒன்றாகும். இது சென்னை சென்ட்ரல் நிலையத்திலிருந்து டெல்லி ஹஸ்ரத் நிஜாமுதின் ரயில் நிலையத்திற்கு இடையே செல்லும் பயணிகள் தொடருந்து ஆகும்.

திங்கள் மற்றும் வெள்ளிக்கிழமைகளில் சென்னையிலிருந்தும் செவ்வாய் மற்றும் ஞாயிற்றுக்கிழமைகளில் டெல்லியிருந்தும் புறப்படுகிறது. மொத்த பயண தொலைவு 2174 கிலோமீட்டர் ஆகும். சென்னை -டெல்லியிடையே (டெல்லி -சென்னையிடையே) 6 ரயில் நிலையங்களில் நின்று 303 ரயில் நிலையங்களைக் கடந்து செல்லுகிறது. சென்னையிலிருந்து காலை 06:40 க்குக் கிளம்பும் ரயில் மறுநாள் காலை 10:35 ற்கு டெல்லியைச் சென்று அடையும். மொத்த பயண நேரம் 27 மணிகள் 55 நிமிடங்கள். டெல்லியிலிருந்து நண்பகல் 15:50 ற்குக் கிளம்பும் ரயில் வண்டி அடுத்தநாள் இரவு 20:10 ற்குச் சென்னையை வந்தடையும். மொத்தப் பயண நேரம் 28 மணிகள் 20 நிமிடங்கள். சென்னை டெல்லி ரயிலின் எண் 12269. டெல்லி சென்னை ரயிலின் எண் 12270.


</doc>
<doc id="174724" url="https://ta.wikipedia.org/wiki?curid=174724" title="வாசுகி (பாம்பு)">
வாசுகி (பாம்பு)

வாசுகி (சமஸ்கிருதம்: वासुकी, வாசுகி), என்பது இந்து தொன்மவியல் படி தேவலோகத்தில் வாழ்கின்ற பாம்பாகும். வாசுகி காசிபர்-கத்ரு தம்பதியரின் மகளாகவும், பாற்கடலில், திருமால் பள்ளிக் கொள்ளும் பஞ்சணையாக இருக்கும் ஆதிசேசனின் சகோதரியாகவும் அறியப்படுகிறாள்.

ஆதிசேசன் திருமாலை சரணடைய, வாசுகி பாம்பானது சிவபெருமானை நோக்கி தவமிருந்து. வாசுகியின் தவத்தில் மகிழ்ந்த சிவபெருமான் வாசுகி வேண்டியவாறு, தன்னுடைய கழுத்தில் நாகாபரனமாக இருக்க வரமளித்தார்.

சிவனுடைய கழுத்தில் ஆபரணமாக இருக்கும் வாசுகி பாம்பினை பாற்கடலை கடைய மத்தாக இருக்க வேண்டுமென தேவர்களும், அசுரர்களும் வேண்டினார்கள். அமுதத்தில் பகுதியை வாசுகிக்கும் தருவதாகக் கூறினார்கள். எனவே பாற்கடலை கடைவதற்கு மந்திர மலையை மத்தாகவும், வாசுகியை கயிறாகவும் கொண்டு அரக்கர்கள் பாம்பின் ஒருபுறமும், தேவர்கள் மறுபுறமும் நின்று இழுத்து கடைந்தார்கள். நீண்ட நேரம் கடைந்தமையால் வலி தாங்காமல் வாசுகி பாம்பு ஆலகால விஷத்தினைக் கக்கியது. அந்த ஆலகால விஷத்திலிருந்து மக்களையும், தங்களையும் காக்க தேவர்களும், அசுரர்களும் சிவபெருமானிடம் வேண்டினர். சிவபெருமான் ஆலகால விஷத்தினை அருந்தி "நீலகண்டன்" என்று பெயர் பெற்றார்.



</doc>
<doc id="174729" url="https://ta.wikipedia.org/wiki?curid=174729" title="மணல்தொட்டி அறிவு">
மணல்தொட்டி அறிவு

மணல் தொட்டி அறிவு அல்லது மணல் தொட்டி ஞானம் (Sandbox Wisdom) என்பது ஆளுமை கற்றுத்தரும் ஒரு புத்தகம். இதன் ஆசிரியர் டாம் அசாக்கர் (Tom Asacker) மேலாளுமை பற்றி மிகுந்த அறிவு கொண்டவர்.

பில் வெஸ்ட் (Bill West): ஒரு நிறுவனத்தின் தலைமை செயலதிகாரி
ஃபால்கன் (Falcon): ஓய்வு பெற்ற பணக்காரர்
ஆண்ணி (Annie): ஃபால்கனின் பேத்தி

ஒரு நிறுவனத்தின் தலைமை செயலதிகாரியாக இருக்கும் பில் வெஸ்ட் தன் நிறுவனத்தில் பல சிக்கல்களை சந்தித்து வெற்றியின்றி தொடர மனம் தளர்கிறார். என்ன செய்வதென அறியாத நிலையில் தன் நண்பனிடமிருந்து வந்த தொலைபேசி அழைப்பால் அவர் ஃபால்கன் என்பவரை சந்திக்கிறார். தனது மேலாண்மை மற்றும் வாணிகம் தழுவி பல பாடங்களை எதிர்பார்த்திருக்கும் பில்லுக்கோ அதிர்ச்சி என்னவென்றால் அவர் கற்றுக்கொள்ளப்போகிறது ஃபால்கனின் பேத்தியான பால்வாடி படிக்கும் சிறுமியிடமிருந்து. இவர்கள் இருவரும் ஆண்ணியை பள்ளியிலிருந்து அழைத்து, பக்கத்திலிருக்கும் விளையாட்டு மைதானத்திற்கு செல்ல கதை சூடு பிடிக்கிறது.
தொடர்ந்து பல நாட்கள் இவ்வறு மூவரும் நேரம் சேர்ந்து கழிக்க பில் தன்னிடம் பல மாற்றங்கள் உருவாவதும், தன் மேலாளுமை மாறி பல நன்மைகள் அடைவதை உணருகிறார். இவரிடம் உள்ள மாற்றங்கள் இவரின் நிறுவனமும் மாற உதவியாயிருக்க எப்படி வெற்றிப்பாதையில் செல்கிறார் என்பது மீதி கதை.

பில், ஃபால்கன் மற்றும் ஆண்ணி சந்திப்பின் போது முக்கியமான பாடங்களை குறிப்பெடுக்கும் பில்லின் கையேட்டுக்குறிப்புக்கள் படிக்கும் வாசகர்களுக்கும் மிகவும் உதவியாக இருக்க டாம் அவற்றை தனிப்பக்கங்களில் வடிவமைத்துள்ளார்.

வாணிபத்தில் வெற்றி பெற பல உத்திகள் இப்புத்தகத்தில் புதைந்திருக்கின்றன. அவற்றில் சில இங்கே:


</doc>
<doc id="174732" url="https://ta.wikipedia.org/wiki?curid=174732" title="யுகபாரதி">
யுகபாரதி

யுகபாரதி ஒரு தமிழ்க் கவிஞரும் திரைப்படப் பாடலாசிரியரும் ஆவார். இவர் ஏறத்தாழ ஆயிரம் தமிழ்ப் பாடல்களை எழுதியுள்ளார்.

ஆனந்தம் திரைப்படத்தின் பல்லாங்குழியின் வட்டம் பார்த்தேன் பாடல், காதல் பிசாசே, மன்மத ராசா, கொஞ்ச நேரம் கொஞ்சும் நேரம் ஆகிய இவரது பாடல்கள் புகழ் பெற்றவை. இவர் மைனா, ராஜபாட்டை, நீலம், கும்கி ஆகிய திரைப்படங்களில் பணியாற்றியுள்ளார்.






</doc>
<doc id="174733" url="https://ta.wikipedia.org/wiki?curid=174733" title="திருப்பாற்கடல்">
திருப்பாற்கடல்

திருப்பாற்கடல் என்பது 108 வைணவத் திருத்தலங்களில் ஒன்றாகும். பத்து ஆழ்வார்களால் பாடல்பெற்ற இத்தலம் இப்பூமியில் இல்லாத தலமாகும். இந்து தொன்மவியலில் பாற்கடல் என்பது திருமாலின் இருப்பிடமாக கூறப்படுகிறது. இந்த பாற்கடலில் ஆதிசேசன் என்ற பாம்பு படுக்கையில் திருமால் படுத்துக் கொண்டிருப்பதாக திருமுறைகள் குறிப்பிடுகின்றன. 

இங்கு இறைவன் பாற்கடல் வண்ணனாக (சீராப்திநாதன்)பாம்பணை மேல் தெற்கு நோக்கிய சயனக் கோலத்தில் காட்சியளிக்கிறான். இறைவி கடல்மகள் நாச்சியார், பூமாதேவி ஆகியோர். இத்தலத்தின் தீர்த்தம் அமிர்த தீர்த்தம், திருப்பாற்கடல் ஆகியன. விமானம் அஷ்டாங்க விமானம்.

நிலவுலகில் இல்லாத இந்த திருப்பாற்கடல் மொத்தம் 51 பாக்களால் திருமங்கையாழ்வார், பெரியாழ்வார், ஆண்டாள், பேயாழ்வார் முதலிய பத்து ஆழ்வார்களாலும் பாடல் பெற்றது.

இந்து தொன்மவியலில் பாற்கடல் கடைதல் பெரும் நிகழ்ச்சியாகும். அமுதத்திற்காக வேண்டி பாற்கடலை கடைய தேவர்களும், தேவர்களின் அரசனான இந்திரனும் முடிவு செய்தார்கள். அதற்காக மந்திர மலையை மத்தாகவும், சிவபெருமானின் கழுத்தில் நாகாபரணமாக இருக்கும் வாசுகி பாம்பினை கயிறாகவும் கொண்டு கடைய முடிவெடுத்தார்கள். அதற்கு தேவர்கள் மட்டும் போதாதென அரக்கர்களுக்கும் சமபங்கு தருவதாக கூறி அவர்களையும் அழைத்தார்கள். வாசுகி பாம்பின் ஒரு புறம் தேவர்களும், மறுபுறம் அரக்கர்களும் இணைந்து பாற்கடலை கடையத் தொடங்கினார்கள். 

மந்திரமலையானது பாற்கடலினுள் மூழ்க தொடங்கியது. எனவே திருமால் ஆமையாக அவதாரம் எடுத்து, மந்திர மலையை தாங்கினார். தேவர்களும் அரக்கர்களும் மீண்டும் பாற்கடலை கடைந்தனர். நீண்ட நேரம் கடைந்ததன் காரணமாக வாசுகி பாம்பினால் வலி தாங்க முடியாமல் ஆலகால விஷத்தினை கக்கியது. அந்த விசத்தினால் உலகில் உள்ள உயிர்கள் அனைத்தும், தேவர்களும், அரக்கர்களும், இன்னபிற தேவகனங்களும் அழிய நேரிடும் என்பதால் அனைவரும் சிவபெருமானிடம் தங்களை காக்குமாறு வேண்டினார்கள்.

சிவபெருமான் அந்த ஆலகால விசத்தினை உண்டார். அவருடைய வயி்ற்றுக்குள் இருக்கும் உலக உயிர்களை விசம் அழிக்காமல் இருக்க, பார்வதி தேவி சிவபெருமானது கண்டத்தை பிடித்தார். அதனால் சிவபெருமானுடைய கண்டத்தில் விசம் தங்கி, நீலகண்டமாக உருவாகியது. அதன் பின் மீண்டும் அரக்கர்களும், தேவர்களும் பாற்கடலை கடைந்தார்கள்.


</doc>
<doc id="174735" url="https://ta.wikipedia.org/wiki?curid=174735" title="மந்திர மலை">
மந்திர மலை

இந்து தொன்மவியலின் அடிப்படையில் மந்திர மலை என்பது தேவர்களும், அசுரர்களும் பாற்கடலை கடைவதற்காக பயன்படுத்தப்பட்ட மலையாகும். அவ்வாறு பாற்கடலை கடையும் போது, மந்திர மலை பாற்கடலுக்குள் மூழ்காமல் இருக்க திருமால் ஆமை அவதாரம் கொண்டு தாங்கியதாகவும், வாசுகி எனும் பெண் பாம்பை கயிறாக பயன்படுத்தியதாகவும் புராணங்கள் கூறுகின்றன.

இம்மலைக்கு மந்திரகிரி என்ற பெயரும் உண்டு.


புராணங்கள்


</doc>
<doc id="174740" url="https://ta.wikipedia.org/wiki?curid=174740" title="தேவ உலகம்">
தேவ உலகம்

இந்து தொன்மவியல் அடிப்படையில் தேவ உலகம் என்பது பதினான்கு உலகங்களில் ஒன்றாகும். இது தேவர்கள் வாழ்கின்ற உலகம் என்பதால் "தேவ உலகம்" என்று அழைக்கப்பெறுகிறது. இந்திரன் ஆள்வதால் "இந்திர லோகம்" அல்லது "இந்திர புரி" என்றும் வழங்கப்பெறுகிறது. மேலும் "தேவ லோகம்" , "சொர்க்க லோகம்" , "சொர்க்க புரி" என பல்வேறு பெயர்களும் இதற்கு உண்டு.

பூமியில் இறைவழிபாடு, மற்ற உயிர்களுக்கு உதவுதல் போன்றவற்றைச் செய்யும் மனிதர்கள் சொர்க்கத்திற்குச் செல்வார்கள் என்ற நம்பிக்கையும் உள்ளது.
இந்திரப் பதவி என்று அழைக்கப்பெறும் தேவ உலகை ஆளுகின்ற பதவியை மிகவும் பெருமையான ஒன்றாகவும், மிகவும் உயர்வான ஒன்றாகவும் நினைக்கப்பெறுகிறது. இப்பதவியை கைப்பற்ற அரக்கர்கள் முயலும் போது, சிவபெருமான், திருமால் போன்ற கடவுள்கள் அரக்கர்களை அழித்து தேவ லோகத்தினை மீண்டும் தேவர்களுக்கே மீட்டு தருவதாக புராணங்கள் கூறுகின்றன.

இந்த உலகத்தில் கந்தவர்கள் என்று அழைக்கப்பெறுகின்ற தேவர்கள் வசிக்கின்றார்கள். சூரியன், சந்திரன், சனி, ராகு, கேது போன்ற நவ கிரகங்களின் அதிபதிகளும், அக்னி, வருணன், வாயு போன்ற பஞ்ச பூதங்களின் அதிபதிகளும் இந்த உலகில் இருக்கின்றார்கள்.

இந்த உலகத்தில் ரம்பை, மேனகை, ஊர்வசி, திலோத்துமை போன்ற தேவ கன்னிகள் இருக்கிறார்கள். இவர்கள் நடனக்கலையில் சிறந்தவர்களாகவும். அதீத அழகுடையவர்களாகவும் வர்ணனை செய்யப்படுகிறார்கள். தேவர்களின் அரசான இந்திரன் தனது மனைவி இந்திராணியுடன் இவர்களின் நடனங்களைக் கண்டு களிப்பதாகக் கூறப்படுகிறது.

இத்துடன் காமதேனு, கற்பக விருட்சம் என்ற கேட்டதைத் தருகின்ற தேவ உயிரினங்களும், இவர்கள் பருகுவதற்கு அமுதமும் இருப்பதாக நம்பப்படுகிறது.

இந்து சமயம்


</doc>
<doc id="174742" url="https://ta.wikipedia.org/wiki?curid=174742" title="எக்சுபெரியா இசட்">
எக்சுபெரியா இசட்

சோனி எக்சுபெரியா z , சோனி நிறுவனத்தினால் தயாரிக்கப்பட்ட ஒரு ஆண்ட்ராய்டு தொலைபேசி ஆகும் .
16 கிகாபைட்டுகள் உள்ளார்ந்த நினைவகம் மற்றும் அணுகல் நினைவகம் 2 கிகாபைட்டு கொண்டது . மேலும் இந்த தொலைபேசி ஆண்ட்ராய்டு 4.1 ஜெல்லி பீன் இயங்குதளத்தில் இயங்குகிறது .
இந்த தொலைபேசி அறிவிக்கப்பட்ட ஆண்டு 2013.
நிழற்படக்கருவி வசதிகள் : 
இது பிற்பகுதில் 13.1 மெகாபடவணுக்கள் கொண்ட நிழற்படக்கருவி, முற்பகுதில் 2 மெகாபடவணுக்கள் நிழற்படக்கரு
1.அகல பரப்பு காட்சி
2.முகம் கண்டறிதல்
3.பூகோள குறியிடுதல்
மற்ற வசதிகள் :
தொடு திரை அளவு 5.1 அங்குலம்
புற நினைவகம்-32 கிகாபைட்டு

</doc>
<doc id="174746" url="https://ta.wikipedia.org/wiki?curid=174746" title="ஒட்டணி">
ஒட்டணி

ஒட்டணி அல்லது ஒட்டு அணி என்பது கவி தான் மனதில் கருதிய கருத்தினை நேரடியாகக்கூறாமல், அதனை வேறொரு பொருள் கொண்டு விளக்குவதாகும்.

ஒட்டணியினை பின்வரும் வேறு பெயர்களாலும் அறிஞர்கள் அழைப்பர்:

ஒட்டணி நான்கு வகைகளென பின்வரும் தண்டியலங்காரம் 53-ம் பாடல் விளக்குகிறது:

எனவே, ஒட்டணியின் வகைகளாவன:

"பீலிபெய் சாகாடும் அச்சிறும் அப்பண்டம்
சால மிகுத்துப் பெயின்" - 475-வது திருக்குறள், வலியறிதல், அரசியல், பொருட்பால்

மென்மையான மயிற்பீலி (மயிலிறகு) கூட அளவுக்கு அதிகமாக வண்டி மீது ஏற்றினால் அச்சு முறிந்துவிடும் என்பது பொருள். எனினும், இக்குறள் "வலியறிதல்" என்ற அதிகாரத்தில் அரசியலினை குறிப்பதனால் இதற்கு பலமில்லா பல எதிரிகள் ஒன்று சேர்ந்தால் அவர்கள் வெல்வர் என்னும் உட்பொருள் கொள்ள வேண்டும். எனவே கூற வந்த கருத்தினை உள்ளடக்கிய முற்றிலும் வேறொரு கருத்தினை வைத்தமையால் இச்செய்யுள் ஒட்டணியாகும்.


</doc>
<doc id="174751" url="https://ta.wikipedia.org/wiki?curid=174751" title="சுவையணி">
சுவையணி

சுவையணி அல்லது சுவை அணி என்பது கவிஞர்கள் தாம் சொல்ல வந்த கருத்தினை எட்டு சுவைகள் தோன்றப்பாடுவதாகும். 

மேலே கூறிய எட்டு வகை சுவைகளானது இங்கே பட்டியலிடப்பட்டுள்ளது:

இதனை

எட்டு வகை சுவைகளைக்கூறும் செய்யுள்கள் தாம் உரைக்கும் சுவையைப்பொருத்து அணியின் வகைகளாகின்றன. எனவே சுவையணியின் வகைகள் பின்வருமாறு:

சுவை என்பதன் வடமொழி சொல் "ரசம்" (रस). நவரசங்களை பரதம் பழகுவோர் பல்வேறான உணர்ச்சிகளை வெளிப்படுத்த கற்பர். இவற்றுள் சாந்தம் என்பது எந்தவொரு வேறு எட்டு சுவைகளும் இல்லாதிருத்தல் என்பதனால் இதனை சுவையாக கணக்கிட மாட்டார்கள்.


</doc>
<doc id="174752" url="https://ta.wikipedia.org/wiki?curid=174752" title="நிபந்தம் (இசை)">
நிபந்தம் (இசை)

நிபந்தம் எனப்படுவது கர்நாடக இசையில் தாளக்கட்டுப்பாட்டுக்குள் அடங்கிய பாடல்களைக் குறிக்கும். கர்நாடக இசையில் பாடல்கள் நிபந்தம், அநிபந்தம் என இரண்டு வகையாகும்.

உதாரணம்:












</doc>
<doc id="174753" url="https://ta.wikipedia.org/wiki?curid=174753" title="அநிபந்தம் (இசை)">
அநிபந்தம் (இசை)

அநிபந்தம் எனப்படுவது கர்நாடக இசையில் தாளக்கட்டுப்பாட்டுக்குள் அடங்காத பாடல்களைக் குறிக்கும்.

உதாரணம்:

தரம் பத்து கர்நாடக இசைப்புத்தகம் (கீதவாகினி இசைக்கல்லூரி)

நிபந்தம் (இசை)


</doc>
<doc id="174755" url="https://ta.wikipedia.org/wiki?curid=174755" title="விரோதவணி">
விரோதவணி

விரோதவணி அல்லது விரோத அணி என்பது யாப்பிலக்கணத்தில் காணப்படும் முரண் தொடையின் அணியிலக்கண உருப்பாகும். யாப்பிலக்கணமும் அணியிலக்கணமும் ஒன்றிற்கொன்று கலந்திருப்பதனையும் இவ்வுதாரணம் காட்டுகின்றது. 

ஒரே செய்யுளுக்குள் மாறுபட்ட சொற்களையோ, பொருளையோ கொண்டிருப்பது 


மேற்கண்ட குறளில் கெடுப்பதூஉம், எடுப்பதூஉம் என்பது விரோத சொற்கள் என்பதால் இது சொல் விரோத அணியாகும்.

மேற்கண்ட குறளில் என்பது பொய்ம்மையும் வாய்மை விரோத பொருள்கள் என்பதால் இது பொருள் விரோத அணியாகும்.


</doc>
<doc id="174759" url="https://ta.wikipedia.org/wiki?curid=174759" title="அட்சரம் (இசை)">
அட்சரம் (இசை)

அட்சரம் எனப்படுவது கர்நாடக இசையில் சுவரங்களின் கால அளவுகளை குறிப்பது ஆகும். ஸ ரி க ம ப த நி என்னும் குறில் சுவரங்களுக்கு ஒவ்வொரு அட்சரமும்,ஸா ரீ கா மா பா தா நீ என்னும் நெடில் சுவரங்களுக்கு இரு அட்சரமும் வழங்கப்படும். (,) என்னும் காற்புள்ளி ஒரு அட்சரகாலத்தைக் கொண்டது. எனவே (ஸா,) என்பதன் அட்சரகாலம் மூன்று ஆகும்.(;)இப்புள்ளி இரண்டு அட்சரகாலத்தை குறிக்கும்.(ஸா;) என்பதன் அட்சரகாலம் நான்கு ஆகும்.


</doc>
<doc id="174764" url="https://ta.wikipedia.org/wiki?curid=174764" title="சிங்கம்பட்டி">
சிங்கம்பட்டி

சிங்கம்பட்டி (Singampatti) இது இந்தியாவின் தமிழ்நாடு மாநிலத்தில் அமைந்துள்ள திருநெல்வேலி மாவட்டம், அம்பாசமுத்திரம் வட்டம், அம்பாசமுத்திரம் ஊராட்சி ஒன்றியத்தில் இருக்கும் ஒரு ஊர் ஆகும்.

விஜயநகரப் பேரரசின் வீழ்ச்சிக்குப் பிறகு, விஜயநகரத்தின்கீழ் மதுரை ஆட்சியாளர்களாக இருந்த வந்த விசுவநாத நாயக்கர் மதுரைக்கும் திருநெல்வேலிக்கும் இடையில், இறையாண்மை பெற்ற ஆட்சித் தலைவர்களாக ஆயினர். பாண்டிய மன்னர்களின் ஆளுமைக்குள் இருந்த குறுநில ஆட்சிப்பரப்புகளை பிரிவினை செய்து 72 பாளையங்களாக கி.பி 1433-ல் மாற்றியமைத்தார்கள். அப்போதுபிறந்ததுதான் சிங்கம்பட்டி பாளையம். .விஸ்வநாத நாயகர் மதுரையைச் சுற்றி புதியதாக கோட்டை அமைத்தார். அதில் அமைக்கப்பட்ட 72 கொத்தளங்களில் 21 கொத்தளங்கள் சிங்கம்பட்டி பாளையக்காரர் தலைமையில் விடப்படன. விஸ்வநாத நாயக்கர் சிங்கம்பட்டி பாளையக்காரருக்கு ‘தென்னாட்டுப் புலி’ என்ற பட்டத்தை அளித்தார். 
சிங்கம்பட்டி பாளையத்தின் அடையாளமாக இன்றும் உள்ளது சிங்கம்பட்டி அரண்மனை ஆகும்.. இந்த அரண்மனை ஐந்து ஏக்கரில் விரிந்துள்ளது. ஆடி அமாவாசையும் அதற்கு அடுத்த நாளும் நடக்கும் திருநாட்களில் சிங்கம்பட்டி பாளைய மன்னர் மரபின் வாரிசு மன்னர் உடையுடன் சொரிமுத்து அய்யனார் கோயில் தர்பாரில் பொதுமக்களுக்குத் தரிசனம் அளிக்கும் வழக்கம் இன்றும் உள்ளது. 



</doc>
<doc id="174774" url="https://ta.wikipedia.org/wiki?curid=174774" title="மரபணுப் பிறழ்ச்சி">
மரபணுப் பிறழ்ச்சி

மரபணுப் பிறழ்ச்சி (ஆங்கிலம்:"Genetic Disorders") அல்லது மரபணு கோளாறு அல்லது மரபியல் நோய் என்பது மரபணு, மற்றும் நிறப்புரிகளில் ஏற்படும் குறைபாடுகளையும், அவற்றினால் ஏற்படும் நோய்களையும் குறிக்கும். இவ்வாறான குறைபாடுகள் மரபியல் வழியாகத் தோன்றி, அடுத்த தலைமுறைக்கு கடத்தப்படும் நோய் அல்லது கோளாறு ஆக இருப்பதனால் இவை பரம்பரை நோய் எனவும் அழைக்கப்படுகின்றது.

இது ஒன்று அல்லது அதற்கு மேற்பட்ட அசாதாரண மரபணு, குறைவான மரபணு, மேலதிக மரபணு, தொழிற்பாட்டை இழந்த மரபணு, மேலதிகமாகத் தொழிற்படும் மரபணு, அசாதாரண எண்ணிக்கையிலான நிறப்புரிகள் போன்ற காரணிகளால் ஏற்படும். இவ்வாறான நோய்கள் பெற்றோரிலிருந்து குழந்தைகளுக்கு கடத்தப்படும். ஆனாலும் இவற்றில் சில முட்டை, விந்து, முளையம் போன்றவற்றில் எழுந்தமானமாக நிகழும் மரபணு திடீர்மாற்றத்தினாலும் ஏற்படும். அதேவேளை சில நோய்கள் அவை மரபியல் நோய்களாக இருந்தாலும் சுற்றாடல் காரணமாகவும் தூண்டப்படும். அப்படி குறிப்பிட்ட ஒருவரில் ஏற்படும் மாற்றமானது, தொடர்ந்து வரும் சந்ததிக்கு கடத்தப்படுகின்றது.

புற்றுநோய் போன்ற சில நோய்களுக்கு மரபணுப் பிறழ்ச்சியும் காரணமாக இருக்கும் அதேவேளையில், வேறு சூழலியல் காரணிகளும் காரணமாகின்றன. பொதுவாக இவை கருவிலுள்ள நிறப்புரிகளில் அல்லது மரபணுக்களின் அசாதாரண நிலைகளாலேயே உருவாகும். ஆனால் சில சமயம் இழைமணியிலிருக்கும் டி.என்.ஏயில் ஏற்படும் அசாதாரண நிலையும் இவ்வாறான மரபணுப் பிறழ்ச்சிகளில் வகைப்படுத்தப்படும்.

மரபணுவில் அல்லது நிறமூர்த்தத்தில் காணப்படும் இயல்பற்ற தன்மை காரணமாக ஏற்படும் நோய்கள் மரபியல் நோய்கள் எனப்படும். சில வகை புற்றுநோய்கள், இரத்தம் உறையாமை, டெளன் நோய்க்கூட்டறிகுறி, நடுக்குவாதம், போன்றன பரவலாக அறியப்பட்ட சில பரம்பரை நோய்களாகும். பொதுவாக பிறப்பிலிருந்தே காணப்படும் மரபணு சார்ந்த அசாதாரண நிலைகள், மரபணுப் பிறழ்ச்சி எனப்படுகின்றது.

தனியொரு விகாரமுற்ற (மரபணுத் திடீர் மாற்றத்திற்குட்பட்ட) மரபணு காரணமாக ஏற்படும் பிறழ்ச்சிகள் தனிமரபணுப் பிறழ்ச்சிகள் என அழைக்கப்படும். இத்தகைய 4000 வரையான மனிதருக்கேற்படும் மரபணுப் பிறழ்ச்சிகள் காணப்படுகின்றன. பெற்றோரில் ஒருவரோ, அல்லது இருவருமோ இவ்வகையான மரபணுப் பிறழ்வைக் கொண்டிருப்பின் அல்லது காவிகளாக இருப்பின், அவர்கள் வெளிச் சோதனை முறை கருக்கட்டல் முறையில் கருவை உருவாக்கி, மரபணுப் பிறழ்ச்சி இருக்கிறதா இல்லையா என்பதை உறுதி செய்து கொண்டு, கருத்தரிப்பு செய்துவது உசிதமாகும்.

விகாரமுற்ற மரபணுவின் தனிப்பிரதியொன்று காரணமாகவே ஆட்சியான தன்மூர்த்த கோளாறுக்கு ஒருவர் உட்படுவார். பாதிக்கப்படும் ஒவ்வொருவருக்கும் பொதுவாக பெற்றேரில் ஒருவர் பாதிக்கப்பட்டவராக இருப்பார். ஆகவே விகாரமுற்ற மரபணுவொன்றை பாதிக்கப்படும் பெற்றோரில் இருந்து குழந்தையொன்று பெறுவதற்கான வாய்ப்பு 50 சதவீதம் காணப்படும். இவ்வகையான ஆட்சியுடைய விகாரமுற்ற மரபணுப் பிரதியைக் கொண்டிருக்கும் அனைவரிலும் மரபணுப் பிரழ்ச்சி வெளித்தெரிவதில்லை. 
எ.கா: Huntington's disease, Neurofibromatosis 1, Marfan Syndrome, Hereditary nonpolyposis colorectal cancer,Hereditary multiple exostose.

மரபணுவொன்றின் இரண்டு பிரதிகளும் விகாரமுற்றுக் காணப்படும் நிலையிலேயே பின்னடைவான தன்மூர்த்த மரபணுப் பிறழ்ச்சிகள் உருவாகும். ஒரு பிரதி மட்டும் பின்னடைவான விகாரமுற்ற மரபணுவைக் கொண்ட, பாதிப்புக்குள்ளாகாத பெற்றோர், அந்த விகாரமுற்ற மரபணுவுக்கான காவிகளாக இருப்பர். பாதிப்புக்கு உள்ளாகாத, ஆனால் விகாரமுற்ற மரபணுவின் ஒவ்வொரு பிரதியைக் காவும் இரு பெற்றோர்களால், அவர்களது ஒவ்வொரு கருத்தரிப்பிலும் மரபணுப் பிறழ்ச்சி கொண்ட குழந்தையைப் பெறுவதற்கான வாய்ப்பு 25 % இருக்கிறது. 
எ.கா: cystic fibrosis, sickle-cell disease ,Tay-Sachs disease, Niemann-Pick disease, spinal muscular atrophy, Roberts Syndrome, and Dry ,earwax.

X நிறமூர்த்தத்தில் இணைந்த பரம்பரையலகுகளிலேற்படும் விகாரங்களால் இக்கோளாறுகள் ஏற்படுகின்றன. இவ்வாறான மரபணுப் பிறழ்ழ்ச்சிகள் சிலவே உள்ளன. ஆண் பெண் இருபாலாரும் இக்கோளாறுகளுக்குட்பட்டாலும் ஆண்கள் பாதிக்கப்படும் வீதம் அதிகமாகும். X இணைந்த பரம்பரையலகுகளான Rett syndrome, Incontinentia Pigmenti type 2 மற்றும் Aicardi Syndrome ஆகியவை ஆண்களில் கொல் பரம்பரையலகு ஆகும். இவ்வாறான குறைபாடுடைய மரபணுக் கொண்ட ஆண்கள், முளைய நிலையில் அல்லது பிறந்தவுடன் இறந்து விடுவர். இதனால் இந் நோய் நிலமையுடன் அதிகளவில் பெண்களே காணப்படுவர்.

இவ்வகையான மரபணுப் பிறழ்வுகளும் X நிறமூர்த்தத்தில் இணைந்த பரம்பரையலகுகளிலேற்படும் விகாரங்களால் ஏற்படுகின்றன. இங்கும் ஆண்களே பெண்களைவிட அதிகளவில் பாதிப்புக்கு உள்ளாகின்றனர். X நிறமூர்த்தத்தில் இணைந்த பரம்பரையலகில் ஏற்படும் பாதிப்பு ஆகையால், தொடர்ந்த சந்ததிக்கு கடத்தப்படுவதும் ஆணுக்கும் பெண்ணுக்கும் வேறுபடுகின்றது. பிறக்கும் ஒவ்வொரு ஆண்குழந்தையும், தனக்கான X நிறமூர்த்தத்தை, தாயிடம் இருந்தே பெற்றுக் கொள்வதனால், தாய் பாதிப்பற்றவராகவும் (XX), தந்தை பாதிப்புள்ளவராகவும் (XY) இருப்பின், அது ஆண் குழந்தையைப் பாதிப்பதில்லை. ஆனால் பெண் குழந்தைக்கான ஒரு X நிறமூர்த்தம் தந்தையிடமிருந்து பெறப்படுவதனால், தாய்க்கு குறைபாடு இல்லாவிடினும், பெண் குழந்தை குறைபாட்டுக்கான ஒரு பிரதியைக் காவும் தன்மையைக் கொண்டிருக்கும். தந்தை பாதிப்பற்றவராகவும் (XY), தாய் குறைபாட்டிற்கான காவியாக இருப்பின் (XX), பிறக்கும் ஆண்குழந்தை 50 % குறைபாட்டிற்கான வாய்ப்பையும், பிறக்கும் பெண் குழந்தை 50 % ஒரு பிரதியைக் கொண்ட காவியாகவும் இருக்கும். தந்தை பாதிப்புக்குட்பட்டவராகவும் (XY), தாய் காவியாகவும் (XX) இருப்பின் ஆண்குழந்தையாயின் 50 % பாதிப்புடையவராகவும், பெண் குழதையாயின் காவியாகப் பிறப்பதற்கான வாய்ப்பு 50 % மும், பாதிப்புள்ள குழந்தையாகப் பிறப்பதற்கான வாய்ப்பு 50 % மாகவும் இருக்கும். இரு பெற்றோருமே பாதிப்படந்தவர்களாயின், பாதிப்புள்ள குழந்தைகளே பிறக்க முடியும். மிகவும் பாதிப்பைத் தரக்கூடிய நோய்களான குருதி உறையாமை, Duchenne muscular dystrophy, Lesch-Nyhan syndrome போன்றவையும், அதிகளவு பிரச்சனை தோற்றுவிக்காத நிறக்குருடு, ஆண்களில் மொட்டை போன்றவையும் இவ்வகை மரபணுப் பிறழ்வுகளே.

Y நிறமூர்த்தத்தில் ஏற்படும் மரபணுத் திடீர் மாற்றத்தால் இவ்வகை குறைபாடு ஏற்படும். Y நிறமூர்த்தத்தை ஒவ்வொரு ஆண் குழந்தையும் தனது தந்தையிடமிருந்து பெறுவதனால், பாதிப்புக்கு உள்ளான தந்தைக்கும் பிறக்கும் ஒவ்வொரு ஆண்குழந்தையுமே பாதிப்புக்கு உள்ளாகும். பெண் குஅந்தைகள் தந்தையிடமிருந்து X நிறமூர்த்தத்தை மட்டுமே பெறுவதனால், அவர்கள் பாதிப்புக்கு உள்ளாக மாட்டார்கள். Y நிறமூர்த்தம் சிறியதாகவும், குறைவான எண்ணிக்கையிலான மரபணுக்களையும் கொண்டிருப்பதனால், இவ்வகையான குறைபாடும் குறைவாகவே இருக்கும். ஆண்களில் காணப்படும் மலட்டுத்தன்மை இவ்வகையான குறைபாடாகும்

இழைமணியில் உள்ள டி.என்.ஏ கொண்டிருக்கும் மரபணுக்களில் ஏற்படும் மாற்றங்களால் தோன்றும் மரபணுப் பிறழ்ச்சிகள் இவ்வகையைச் சாரும். முளையத்திற்கான இழைமணிகள் தாயின் முட்டை யிலிருந்தே கிடைப்பதனால், இழைமணி மூலம் காவப்படக்கூடிய நோய்கள் தாயிலிருந்தே பெறப்பட முடியும். எடுத்துக்காட்டு Leber's hereditary optic neuropathy.

பல மரபணுக்களில் ஏற்படும் மாற்றங்களாலோ அல்லது அவற்றுடன் இணைந்து வாழ்முறை மற்றும் சூழல்காரணிகள் போன்றவற்றினால் ஏற்படும் தாக்கத்தினாலோ ஏற்படும் மரபணுப் பிறழ்ச்சிகள் சிக்கலானவையாக இருக்கும். சில இதய நோய்கள், நீரிழிவு நோய் போன்றன இவற்றிற்கு உதாரணங்களாகும். இவை குடும்பங்களில் காணப்படினும், கடத்தப்படும் முறை சரியாக விளக்க முடியாததாக இருக்கும். அதனால் சந்ததிக்கு குறிப்பிட்ட மரபணுப் பிறழ்ச்சியால் ஏற்படக் கூடிய பாதிப்பின் சூழிடரைத் தெளிவாகத் தெரிந்து கொள்ள முடிவதில்லை. சரியான காரணிகளைத் தீர்மானிக்க முடியாமையால், இவற்றைப் பற்றி சரியாக அறிந்து கொள்வதும், சிகிச்சை செய்வதும் கூட இலகுவாக இருப்பதில்லை.

மரபணுப் பிறழ்ச்சியின் வகைக்கேற்ப சில வகைச் சிகிச்சைகள் வழங்கப்பட்டு வந்தாலும், மரபணுப் பிறழ்ச்சியால் ஏற்படும் பாதிப்புக்களைப் பற்றி கணிப்பிடலும், சிகிச்சை வழங்கல் மூலம் முற்றாக குணப்படுத்தலும் கூட இலகுவாக இருப்பதில்லை. மரபணு சிகிச்சை சில மரபணுப் பிறழ்ச்சிகளுக்கு தீர்வாக முன்வைக்கப்பட்டு, ஆய்வு செய்யப்பட்டு வருகின்றது.


</doc>
<doc id="174777" url="https://ta.wikipedia.org/wiki?curid=174777" title="மாத்தூர் தொட்டிப் பாலம்">
மாத்தூர் தொட்டிப் பாலம்

மாத்தூர் தொட்டிப் பாலம் தமிழ்நாட்டில் கன்னியாகுமரி மாவட்டத்தில் அமைந்துள்ள இது தெற்கு ஆசியாவிலேயே மிக உயரமான தொட்டிப் பாலமாகும். இது கன்னியாகுமரி மாவட்டத்தின் ஒரு பெயர்பெற்ற சுற்றுலாத்தலமுமாகும்.

தொட்டி வடிவில் கட்டப்பட்டிருப்பதால் தொட்டிப்பாலம் எனவும், இரு மலைகளுக்கு நடுவே தொட்டில் போன்ற அமைப்பில் இருப்பதால் தொட்டில்பாலம் எனவும் அழைக்கப்படுகிறது. 

வறட்சியை தீர்ப்பதற்காக 1962 ம் ஆண்டு தமிழ்நாடு முதல்வராக இருந்த காமராஜரால் தொடங்கப்பட்ட இப்பாலம் 1969ல் முழுமையாக கட்டப்பட்டு நிறைவுபெற்றது.

இதற்கான நீர் பேச்சிபாறை மற்றும் சிட்டார் அணைகளிலிருந்து கொடையார் கால்வாய் வழியாக கொண்டுவரப்படுகிறது. 

இந்த பாலத்தின் கீழ் பரளியாறு என்ற சிற்றாறு பாய்கிறது. 

தண்ணீரைக் கொண்டு செல்வதற்காக மலைப்பாங்கான காடுகளாக இருந்த மாத்தூர் பகுதியில் உள்ள கணியான் பாறை என்ற மலையையும், கூட்டுவாயுப்பாறை என்ற மலையையும் இணைக்கும் வகையில் கட்டப்பட்டுள்ளது. 

இரண்டு மலைகளை இணைக்கும் இந்தப் பாலம் நீளவாக்கில் 1204 அடியாகவும், தரைமட்டத்திலுருந்து 104 அடி உயரத்திலும் கட்டப்பட்டு உள்ளது. இந்த பாலத்தைத் தாங்கி நிற்கும் ஒவ்வொரு தூணின் சுற்றளவும் 32 அடியாகும். இவ்வாறு மொத்தம் 28 தூண்கள் உள்ளன. தண்ணீர் செல்லும் பகுதிகள் ஏழு அடி அகலமும், ஏழு அடி உயரமும் கொண்ட தொட்டிகளாக தொகுக்கப்பட்டுள்ளன. 

அணையிலிருந்து வரும் நீர் முதலில் மாத்தூர் பாலத்திற்கும் அதன்பின் செங்கோடி மற்றும் வடக்குநாட்டுப் பாலங்கள் வழியாக தேங்காய்ப்பட்டணம் கிராமத்திற்கும் செல்கின்றது. 
மாத்தூர் தொட்டிப் பாலம் வழியாகக் கொண்டுசெல்லப்படும் நீர் கன்னியாகுமரி மாவட்டத்தின் கல்குளம், விளவங்கோடு ஆகிய இரு வட்டங்களில் உள்ள ஊர்களின் நீர்ப்பாசனத்திற்குப் பயன்படுகிறது.

கன்னியாகுமரி மாவட்டம், அருவிக்கரை ஊராட்சி மன்றப் பகுதியில் மாத்தூர் தொட்டிப் பாலம் அமைந்துள்ளது. இது திருவட்டாரிலிருந்து 3 கி.மீ தொலைவிலும் இந்தியாவின் தென்முனையாகிய கன்னியாகுமரியிலிருந்து 60 கி.மீ. தொலையிலும் உள்ளது. 
இவ்வூர் குழித்துறை இரயில் நிலையத்திலிருந்து 15 கி.மீ. தொலைவிலும், திருவனந்தபுரம் வானூர்தி நிலையத்திலிருந்து 70 கி.மீ. தொலைவிலும் அமைந்திருக்கிறது.



</doc>
<doc id="174780" url="https://ta.wikipedia.org/wiki?curid=174780" title="மருந்துவாழ் மலை">
மருந்துவாழ் மலை

மருந்துவாழ் மலை "(Marunthuvazh Malai)" அல்லது மருத்துவாமலை என்பது கன்னியாகுமரி மாவட்டத்தில் உள்ள அரிய வகை மூலிகைச் செடிகள் பல நிறைந்துள்ள ஒரு மலையாகும்..நாகர்கோவிலிலிருந்து கன்னியாகுமரி செல்லும் தேசிய நெடுஞ்சாலையில் பொற்றையடி கிராமத்திற்கு வடக்கே இம்மலை அமைந்துள்ளது. இம்மலையில் பல மருத்துவ மூலிகைகள் கிடைப்பதால்இம்மலை மருத்துவாமலை என அழைக்கப்படுகிறது. இலட்சுமணனைக் காப்பாற்ற அனுமன் சஞ்சீவி மலையைப் பெயர்த்து எடுத்துக் கொண்டு சென்ற போது தமிழ்நாட்டில் விழுந்த பல்வேறு துண்டுகளில் இம்மலையும் ஒன்று என்று இங்குள்ளவர்கள் குறிப்பிடுகின்றனர். இம்மலையில் சுமார் 1400 அடி உயரத்தில் அமைந்துள்ள பிள்ளைத்தடம் எனும் குகையில் ஸ்ரீ நாராயணகுரு சில ஆண்டுகள் தவமிருந்து மெய்யறிவு பெற்றார். இது ஒரு கிலோமீட்டர் பரந்தும் 800 அடி உயர்ந்தும் உள்ளது. சுவாமித்தோப்பில் இருந்து இரண்டு கிலோமீட்டர் தொலைவிலும் நாகர்கோவிலிலிருந்து 11 கி.மீ தொலைவிலும் உள்ளது. கார்த்திகை மாதம் திருக்கார்த்திகை பண்டிகையன்று இம்மலையில் தீபம் ஏற்றப்படும்.

மேற்குத்தொடர்ச்சி மலையின் தென்கோடி முனையான இதனருகில் அய்யா நாராயணசாமி ஏற்படுத்திய வைகுண்டபதி அமைந்துள்ளது. இம்மலையில் அய்யா வைகுண்டர் தங்கியிருந்து தவம் செய்தார். இம்மலை குறித்தும் அவர் பாடியுள்ளார். எனவே அய்யாவழி சமயத்தில் இம்மலை புனிதமானதாய் மதிக்கப்படுகிறது.

இந்த ஊரில் ஸ்ரீ நாராயணகுரு போதித்த சாதி, சமய வேறுபாடற்ற சமுதாயத்தை உருவாக்கும் பணியில் உருவாக்கப்பட்ட சதயபூஜா சங்கத்தின் நிர்வாகத்தில் 1992 ஆம் ஆண்டில் “ஸ்ரீ நாராயணகுரு தர்ம மடம் எனும் பெயரில் மடம் ஒன்று அமைக்கப்பட்டுள்ளது.


</doc>
<doc id="174783" url="https://ta.wikipedia.org/wiki?curid=174783" title="ஹட்ச் இலங்கை">
ஹட்ச் இலங்கை

ஹட்ச்(Hutch) இலங்கையின் ஒரு நகர்பேசிச் சேவையாகும். இது இலங்கையில் ஜூன் 2004 இல் ஆண்டு ஹட்சிசன் ஆசியா டெலிகாம் நிறுவனத்தால் ஆரம்பிக்கப்பட்டது. ஹட்ச் என்ற பிரபல இந்திய நிறுவனம் வோடபோனால் வாங்கப்பட்டு வோடபோன் எஸ்ஸார் என்ற பெயரில் இயங்குகின்றது. இது இலங்கை முழுவதும் தொலைத்தொடர்பு சேவையை வழங்கும் நிறுவனம் ஆகும். 2010 ஆண்டு இன் நிறுவனம் இலங்கை 70% நெட்வொர்க் எல்லையை கொண்டுள்ளது. ஹட்சிசன் டெலிகாம் இலங்கை இந்தோனேஷியா, வியட்நாம் மற்றும் இலங்கை வளர்ந்து வரும் சந்தைகளை கொண்ட நிறுவனமாக கருதபடுகின்றது.

ஹச் நிறுவனம் குறுஞ்செய்தி மற்றும் சாதாரண அழைப்பு எடுக்கும் வசதிகளை வழங்குகின்றது. 3ஜி சேவைகளை வழங்கி வருவதாக ஹட்ச்சின் முகநூல் பக்கம் குறிப்பிட்டுள்ளது. ஹச்சின் போட்டி நிறுவனங்களான டயலொக், மொபிடல் பல ஆண்டுகளிற்கு முன்னரேயே இந்த சேவைகளை வழங்க ஆரம்பித்து விட்டமை குறிப்பிடத்தக்கதாகும். இந்நிறுவனம் குரல், புவியிடங்காட்டி(GPRS), 3ஜி, குறுஞ் செய்திகள்(SMS) போன்ற சேவைகளை வழங்குகின்றது.மேலும் 2018ம் ஆண்டு 4ஜி வலையமைப்பை வழங்கவுள்ளது.

இலங்கையின் அநேகமான இடங்களில் இதன் சேவையுண்டு. ஹச் நிறுவனத்தில் வாடிக்கையாளர் தொகை 12 வீதத்தினால் வீழ்ச்சியடைந்து 779,000 எனும் தொகையை எட்டியுள்ளது. சந்தையில் நிலவும் போட்டித் தன்மையும், ஹச் நிறுவனத்தில் வலையமைப்பில் நிலவும் நெருக்கடி நிலமையுமே இந்த வீழ்ச்சிக்குக் காரணம் என்று காட்டப்படுகின்றது. நகர்பேசி சந்தையில் வெறும் ஐந்து வீதத்தையே ஹச் நிறுவனம் தனது வாடிக்கையாளர்களாக கொண்டுள்ளது.


</doc>
<doc id="174791" url="https://ta.wikipedia.org/wiki?curid=174791" title="ரெட் டீ">
ரெட் டீ

ரெட் டீ ("Red Tea") 1969 இல் ஹிக்கின்பாதம்ஸ் நிறுவனம் வெளியிட்ட ஒரு ஆங்கிலப் புதினம். இதனை எழுதியவர் பால் ஹாரிஸ் டேனியல் (பி. எச். டேனியல்). இப்புதினம் பிரித்தானிய ஆட்சியின் போது சென்னை மாகாணத்தில் தேயிலைத் தோட்டத் தொழிலாளர்களின் வாழ்வைக் கதைக்களமாகக் கொண்டுள்ளது. தமிழில் இதை “எரியும் பனிக்காடு” என்ற தலைப்பில் இரா. முருகவேள் மொழிபெயர்த்துள்ளார்; விடியல் பதிப்பகம் வெளியிட்டுள்ளது. டேனியர் ஒரு மருத்துவர். 1941-65 காலகட்டத்தில் பல அசாமியத் தேயிலைத் தோட்டங்களில் தலைமை மருத்துவ அதிகாரியாகப் பணியாற்றியவர். தொழிற்சங்க ஒருங்கிணைப்பாளராகவும் இருந்தவர். அப்போது பல தேயிலைத் தொழிலாளர்களை நேர்கண்டு அவர்களது அனுபவங்களைப் பதிவு செய்தார். அவற்றை ”ரெட் டீ” புதினத்தைத் எழுதப்பயன்படுத்தினார். கருப்பன், வள்ளி ஆகியோரின் வாழ்வை விவரிக்கும் கற்பனைக் கதையாக இருப்பினும், இப்புதினம் தேயிலைத் தொழிலாளர்களின் நிஜ வாழ்வை ஆவணப்படுத்தும் முயற்சியாகவே எழுதப்பட்டது. சென்னைப் பண்ணையார் சட்டம், 1903 இனால் எவ்வாறு தேயிலைத் தொட்டத் தொழிலாளர்களின் வாழ்வு பாதிக்கப்பட்டது என்பதைப் பதிவு செய்கிறது. தொழிலாளர்களின் அவல வாழ்க்கை, கடன் அடிமை முறை, அதிலிருந்து தப்ப இயலாமல் அவர்கள் படும் பாடும் போன்றவற்றை விவரிக்கிறது.

2013 இல் வெளியான பரதேசி தமிழ்த் திரைப்படம் இப்புதினத்தின் அடிப்படையில் எடுக்கப்பட்டது.


</doc>
<doc id="174801" url="https://ta.wikipedia.org/wiki?curid=174801" title="ஏதுவணி">
ஏதுவணி

ஏதுவணி அல்லது ஏது அணி செய்யுளில் கூறப்படும் கருத்து நிகழ்வதற்கான காரணத்தைச் சிறப்பாக எடுத்துச்சொல்ல ஆசிரியர்கள் கையாண்ட அணியாகும். "ஏது" என்பதற்கு காரணம் எனப்பொருள் உண்டு.

ஏதேனும் ஒரு பொருளின் திறத்தைக் கூறும்போது இதனால்தான் இது நிகழ்ந்தது என்ற காரணத்தைச் சிறப்பித்து எடுத்துச் சொல்வது ஏது அணி ஆகும் என்று முதல் இரு அடிகளிலும், இதன் வகைகள் காரக ஏது மற்றும் ஞாபக ஏது என்றும் உரைத்திற்று.

இவ்வணி இரு வகைப்படும் என தண்டியலங்காரம் 57-ம் பாடலின் கடைசி வரி குறிப்பிடுகின்றது.

இதன் பொருளானது, காரகவேது அணி 8 வகைப்படும். அவையாவன:

உணவிற்கு வழிவகுக்கும் மழையே உணவாகவும் (குடிக்க நீர்) ஆகிறது என்பது பொருள். இங்கு மழை ஒரு பொருளாகவும், கரும ஏதுவாகவும், கருவியாகவும் இருப்பதனைக்காண இயல்கிறது.


</doc>
<doc id="174802" url="https://ta.wikipedia.org/wiki?curid=174802" title="சரவணப் பெருமாளையர்">
சரவணப் பெருமாளையர்

சரவணப்பெருமாளையர் 19 ஆம் நூற்றாண்டில் தொண்டை நாட்டில் திருத்தணிகையில் சங்கமகுலமென்னும் வீரசைவ மரபில் தோன்றி, வடமொழியிலும், தென்மொழியிலும் பெரும்புலமை பெற்றுப் பல நூல்களை இயற்றிச் சென்னை மாகாணக் கல்லூரியின் முதல் தமிழ் ஆசிரியராக இருந்தவர்.

கல்லாரகரி வீர சைவமடத்ததிபர் வழிவந்தவருமான கந்தப்பையர் அவர்களின் இளையகுமாரர் ஆவார். இவர் உடன்பிறந்தவர் "விசாகப்பெருமாளையர்" இவர்களிருவரும் கந்தப்பையருகதகு இரட்டைக் குழந்தைகளாகப் பிறந்தவர்கள். வீரசைவ மரபிரனராதலால், விசாகன், சரவணன் என்னும் சைவப்பெயர்களைப் பெற்றுள்ளனர். இவர்கள் இருவரும் தம் தந்தையாரிடத்திலே கல்வி பயின்றதோடு, இலக்கணக்கடல் இராமானுச கவிராயரிடம் இலக்கண, இலக்கியங்களைக் கற்றனர்.



</doc>
<doc id="174807" url="https://ta.wikipedia.org/wiki?curid=174807" title="கைலாச நந்தி">
கைலாச நந்தி

கைலாச நந்தி என்பவர் சிவாலயங்களில் காணப்பெறும் ஐவ்வகை நந்திகளில் ஒருவராவர். இவர் அனைத்து சிவாலங்களிலும் மூலவருக்கு அருகே அமைக்கப்பெறுகிறார். கைலாயத்தில் சிவபெருமானுக்கு அருகே எப்போதும் இருப்பதனால் இவருக்கு "கைலாச நந்தி" என்று பெயர் வந்து. 

இவர் கரங்களில் பொற் பிரம்பினையும், வீர வாளினையும் கொண்டுள்ளார். இவர் எப்பொழுதும் தன்னுடைய மூச்சுக்காற்றினால் இறைவனாகிய சிவபெருமானை குளிர்வித்துக் கொண்டே இருப்பவர் என்கிறன சிவ ஆகமங்கள். சிவ ஆலயத்தினுள் அமைக்கப்பெரும் ஒரே நந்தி இவர் என்பதால் ப்ரதிஷ்டை செய்யப்படுகிறார்.



</doc>
<doc id="174812" url="https://ta.wikipedia.org/wiki?curid=174812" title="சைவ ஆகமங்கள்">
சைவ ஆகமங்கள்

சைவ ஆகமங்கள் என்பவை சிவ வழிபாட்டின் முக்கியத்துவத்தினையும், சிவாலயம் அமைக்கும் விதம், பூஜை முறைகள், அபிசேகம், அலங்கார கொள்கைகளையும் விளக்குகின்ற நூல் வகையாகும். சிவாலயங்களில் செய்யப்படும் அனைத்தும் சைவ ஆகமங்களை பின்பற்றியே செய்யப்படுகின்றன. சிவாச்சாரியார்களை தேர்ந்தெடுத்தல் முதற்கொண்டு அனைத்தும் இதில் அடங்குகின்றன.

திருமூலரின் திருமந்திரம் சைவ ஆகமம் என்று அழைக்கப்பெறுகிறது. அதில் திருமூலர் சைவ ஆகமம் என்பது சிவபெருமானிடமிருந்து வந்தது என்கிறார். 

சைவ ஆகமங்கள் இரு பெரும் பிரிவுகளாக பிரிக்கப்படுகின்றன.

காமிகம் முதல் வாதுளம் வரையான இருபத்தெட்டு சிவாகமங்களில், காமிகம் முதல் சுப்பிரபேதம் வரையான பத்தும் சிவபேத ஆகமங்களாகும். விஜயம் முதல் வாதுளம் வரையான பதினெட்டும் உருத்திரபேத ஆகமங்களாகும்.

காமிக ஆகமமானது, சிவ - உருத்திர ஆகமங்களையும், அவற்றின் எண்ணிக்கையையும், உபதேசிக்கப்பட்டோரையும் வருமாறு கூறுகின்றது. (1:30-) 
மேலுள்ள பட்டியலில் இன்னின்ன சிவாகமங்களுக்கு இன்னின்ன உபாகமங்கள் என்று வகைப்பிரிக்கப்படுகின்றது. இந்த உபாகமங்களின் எண்ணிக்கை 207 ஆகும்.
சிவபெருமான்


</doc>
<doc id="174813" url="https://ta.wikipedia.org/wiki?curid=174813" title="வை. மு. கோபால கிருஷ்ணமாச்சாரியார்">
வை. மு. கோபால கிருஷ்ணமாச்சாரியார்

வை. மு. கோபால கிருஷ்ணமாச்சாரியார் என்பவர் 20 ஆம் நூற்றாண்டு உரையாசிரியர்களில் இவர் அதிகமான
நூல்களுக்கு உரை இயற்றியவர் ஆவார். கல்லூரிகளிலும் உயர் நிலைப்பள்ளிகளிலும்
பயிலும் மாணவர்களுக்குப் பல உரைகளை எழுதிவெளியிட்டார். இவரது உரையில் மிகுதியான வட சொற்கள் உள்ளன. இவர் விளக்கங்களை அதிகமாக எழுதும் வழக்கம் உடையவர் ஆவார்.

கம்பராமாயணம் (முழுவதும்), வில்லிபாரதம் (முழுவதும்), பத்துப் பாட்டு (தனித்தனிப் பாடல்களுக்கு உரை), சிலப்பதிகாரம் (அடைக்கலக் காதை, கடலாடுகாதை), திருக்குறள் பரிமேலழகர் விளக்கவுரை (சிறந்த ஆராய்ச்சி
முன்னுரையுடன்), நாலடியார், நன்னூல் (காண்டிகையுரை), சடகோபர் அந்தாதி, திருப்பாவை, சரசுவதியந்தாதி, திருவேங்கடக்கலம்பகம், அழகர் கலம்பகம், மதுரைக் கலம்பகம், முதுமொழிக்காஞ்சி, அஷ்டப் பிரபந்தம், நாலாயிர திவ்வியப் பிரபந்தம் முதலிய நூல்களுக்கு உரை எழுதியுள்ளார்.

இவரது உரைத்திறனை அறிய வில்லிபாரத உரையின் ஒரு பகுதியைக் காண்போம். விராட பருவத்தில் நிரை மீட்சிச் சருக்கம் 56 -இல்,
<poem>
</poem>என்ற பாடல் அருச்சுனன் நிரை மீட்டபோது, இடையர்கள் மனம் மகிழ்ந்ததைக் குறிப்பிடுகின்றது. இப்பாடலுக்குக் கோபால கிருஷ்ணமாசாரியார் பொழிப்புரையும், அருஞ்சொற் பொருளையும் பின்வருமாறு கூறி, விளக்கம் எழுதுகின்றார்.



</doc>
<doc id="174814" url="https://ta.wikipedia.org/wiki?curid=174814" title="சைவசமயநெறி">
சைவசமயநெறி

சைவசமயநெறி என்னும் நூல் 16 நூற்றாண்டில் வாழ்ந்த தி௫க்கயிலாய பரம்பரை வேளாக்குறிச்சி ஆதீன சீடர் மறைஞான சம்பந்தர் என்பவரால் எழுதப்பட்டது. 

இது 727 குறள் வெண்பாவால் ஆன சைவ சமயச் சாத்திரப் பெருநூல். 


</doc>
<doc id="174816" url="https://ta.wikipedia.org/wiki?curid=174816" title="அவதார நந்தி">
அவதார நந்தி

அவதார நந்தி என்பது சிவாலயங்களில் காணப்பெறும் ஐவ்வகை நந்திகளில் லிங்கத்திற்கு அருகே இருக்கும் கைலாச நந்திக்கு அடுத்து இருப்பதாகும். சிவபெருமானுக்கு வாகனமாக திருமால் நந்தியாக மாறியதால் இந்த நந்தியை "விஷ்ணு அவதார நந்தி" என்றும், "விஷ்ணு நந்தி" என்றும் அழைக்கின்றார்கள்.

அசுரர்களின் தொல்லைகளைத் தாங்கமுடியாமல் முனிவர்களும், தேவர்களும் கயிலாயம் சென்று சிவபெருமானிடம் முறையிட்டனர். தேவர்கள் ஏற்பாடு செய்திருந்த தேரில் சிவபெருமான் போரிட புறப்பட்டார். 

அவர் அசுரர்களை நோக்கி செல்லும் வழியில் தேரின் அச்சு முறிந்தது. போரில் பின்தங்காமல் இருப்பதற்காக திருமால் காளையாக வடிவெடுத்து சிவபெருமானை தன் முதுகில் ஏற்றிச் சென்றார். இதனால் ரிஷபாரூடர் என்ற பெயர் சிவபெருமானுக்கு வந்தது. அவ்வாறு விஷ்ணு ரிசபமாக மாறியதால் சிவாலயங்கள் அனைத்திலும் விஷ்ணு நந்தி அமைக்கப்பெருகிறது.

இருப்பினும் நான்கு நந்திக்கும் குறைவான சிவாலயங்களில் இந்த விஷ்ணு அவதார நந்தி பிரதிஷ்ட்டை செய்யப்படுவதில்லை.

ஐவ்வகை நந்திகள்

சிவ ஆகமம்


</doc>
<doc id="174818" url="https://ta.wikipedia.org/wiki?curid=174818" title="ஐவகை நந்திகள்">
ஐவகை நந்திகள்

ஐவ்வகை நந்திகள் என்பவை சிவ ஆகமங்களின் அடிப்படையில் சிவாலயங்களில் அமைக்கப்பெரும் ஐந்து நந்திகளாவர். ஆகமத்தில் ஒவ்வொரு நந்தியை அமைக்கும் விதமும், அமைவிடமும், அந்த நந்திகளின் வரலாறும் இடம்பெற்றிருக்கின்றன.

கைலாச நந்தி என்பவர் சிவாலயங்களில் காணப்பெறும் ஐவகை நந்திகளில் ஒருவராவர். இவர் அனைத்து சிவாலங்களிலும் மூலவருக்கு அருகே அமைக்கப்பெறுகிறார். கைலாயத்தில் சிவபெருமானுக்கு அருகே எப்போதும் இருப்பதனால் இவருக்கு "கைலாச நந்தி" என்று பெயர் வந்து. 

அவதார நந்தி என்பது சிவாலயங்களில் காணப்பெறும் ஐவகை நந்திகளில் லிங்கத்திற்கு அருகே இருக்கும் கைலாச நந்திக்கு அடுத்து இருப்பதாகும். சிவபெருமானுக்கு வாகனமாக திருமால் நந்தியாக மாறியதால் இந்த நந்தியை "விஷ்ணு அவதார நந்தி" என்றும், "விஷ்ணு நந்தி" என்றும் அழைக்கின்றார்கள்.

அதிகார நந்தி என்பது சிவாலயங்களில் காணப்பெறும் ஐவகை நந்திகளில் மூன்றாவதாக இருப்பதாகும். கைலாயத்தில் வாயிற்காவலாக நின்றிருக்கும் நந்திக்கு, சிவபெருமானை தரிசிக்க வருபவர்களை அனுமதிக்கும் அதிகாரம் கொண்டவராக உள்ளமையினால் "அதிகார நந்தி" என்ற பெயர் வந்தது. 

சாதாரண நந்தி என்பது சிவாலயங்களில் காணப்பெறும் ஐவகை நந்திகளில் நான்காவதாக இருப்பதாகும். ஐந்து நந்திக்கும் குறைவான சிவாலயங்களில் இந்த நந்தி அமைக்கப்பெறுவதில்லை.

பெரிய நந்தி என்பது சிவாலயங்களில் காணப்பெறும் ஐவகை நந்திகளில் நுழைவுவாயிலில் காணப்பெறும் நந்தியாவார். கைலாயத்தின் காவலனாக எந்நேரத்திலும் பேர்க்கோலம் கொண்டு விஸ்வரூபத்தில் இந்த நந்தி இருக்கிறார். அதன் காரணமாக இவரை "மஹா நந்தி" என்றும் "விஸ்வரூப நந்தி" என்றும் அழைக்கின்றனர்.


சிவபெருமான்


</doc>
<doc id="174820" url="https://ta.wikipedia.org/wiki?curid=174820" title="அதிகார நந்தி">
அதிகார நந்தி

அதிகார நந்தி என்பது சிவாலயங்களில் காணப்பெறும் ஐவ்வகை நந்திகளில் மூன்றாவதாக இருப்பதாகும். கைலாயத்தில் வாயிற்காவலாக நின்றிருக்கும் நந்திக்கு, சிவபெருமானை தரிசிக்க வருபவர்களை அனுமதிக்கும் அதிகாரம் கொண்டவராக உள்ளமையினால் "அதிகார நந்தி" என்ற பெயர் வந்தது.

சிவாலயங்களில் கொடிமரத்திற்கு அருகே இந்த அதிகார நந்தி அமைக்கப்பெற வேண்டுமென சிவ ஆகமங்கள் கூறுகின்றன.

கைலையில் இருக்கும் சிவபெருமானின் தரிசனம் பெறுவதற்காக திருமால் கருட வாகனத்தில் சென்றார். சிவபெருமானின் காவலனான நந்திதேவனிடம் அனுமதி பெற்று திருமால் சிவதரிசனத்திற்கு சென்றுவிட, கருடன் வெளியில் நின்றார். சிவதரிசனத்தில் மூழ்கிய திருமால் திரும்பிவர நேரமானதால், கருடன் நந்திதேவனிடம் அனுமதி பெறாமல் உள்ளே செல்ல முயன்றார். இதனால் இருவருக்கும் சண்டை மூண்டது. நந்தி தேவனின் ஆவேச மூச்சில் கருடன் நிலைதடுமாறி விழுந்தார்.

தன்னைக் காக்க திருமாலை அழைத்தார். சிவதரிசனத்தில் இருந்த திருமால் சிவனிடம் வேண்ட, நந்தியிடம் கருடனை மன்னிக்குமாறு சிவபெருமான் வேண்டினார். அதனால் கருடன் காக்கப்பெற்றார்.

சிவன் கோவில்களில் அதிகார நந்திக்கென வாகனம் உண்டு. திருவிழாக்காலங்களில் சிவபெருமான் இந்த அதிகார நந்தி வாகனத்தில் வீதியுலா வருகிறார்.

ஐவகை நந்திகள்

சிவ ஆகமம்


</doc>
<doc id="174821" url="https://ta.wikipedia.org/wiki?curid=174821" title="பெரிய நந்தி">
பெரிய நந்தி

பெரிய நந்தி என்பது சிவாலயங்களில் காணப்பெறும் ஐவகை நந்திகளில் நுழைவுவாயிலில் காணப்பெறும் நந்தியாவார். கைலாயத்தின் காவலனாக எந்நேரத்திலும் போர்க்கோலம் கொண்டு விஸ்வரூபத்தில் இந்த நந்தி இருக்கிறார். அதன் காரணமாக இவரை "மஹா நந்தி" என்றும் "விஸ்வரூப நந்தி" என்றும் அழைக்கின்றனர்.

ஐவகை நந்திகள்

சிவ ஆகமம்


</doc>
<doc id="174829" url="https://ta.wikipedia.org/wiki?curid=174829" title="களவியல் உரையாசிரியர்">
களவியல் உரையாசிரியர்

களவியல் உரையாசிரியர்: உரைகளில் களவியல் உரையே தொன்மையானது. அவ்வுரையை ‘முதல்உரை’ எனலாம். அது, பல ஆண்டுகள் வாய்மொழியாக வழங்கி வந்து, ஒன்பது தலைமுறைகளுக்குப் பின்னர், எழுத்து வடிவம் பெற்றது. ஆதலின், அவ்வுரையை ‘முதல் உரை’ என்று கூறுவது மிகவும் பொருந்தும்.

முதல் உரையாகிய அவ்வுரை பல உரைகளைத் தோற்றுவிப்பதாய் ஆயிற்று. தனக்குப் பின்னால் தோன்றிய உரைகளுக்கு வழிகாட்டியாயிற்று.பாயிரக்கருத்து உரைத்தல், சொற்பொருள் விரித்தல், தமிழ் மரபு பேணுதல், இலக்கணத் குறிப்புத் தருதல், பழைய பாடல்களை மேற்கோள் காட்டுதல், வினா விடை முறையில் பொருளை விளக்குதல்,
செய்யுள் நடையில் உரைநடை எழுதுதல், எந்தக் கருத்தையும் தெள்ளத்தெளியக் கூறுதல் போன்ற பல வழிகளில், பிற்கால உரை ஆசிரியர்களுக்கு அவ்வுரை வழிகாட்டியது.

இலக்கண, இலக்கிய நூல்களை முதல்நூல், வழிநூல், சார்புநூல் என்று ஒன்றோரு ஒன்றைத் தொடர்புபடுத்திக் காட்டுவது வழக்கம். 
<poem>

களவியல் உரையாசிரியரின் களவியல் உரையின் பாயிரக் கருத்து, தமிழ் மரபு, கருத்துத்தெளிவு, இலக்கணக்குறிப்பு ஆகியவற்றை ஒவ்வொரு வகையிலும், ஒவ்வொரு உரையாசிரியர் பின்பற்றினர்.

களவியல் உரையாசிரியர், இளம்பூரணர், சேனாவரையர், பேராசிரியர், பரிமேலழகர் ஆகிய உரையாசிரியர்கள் ஒவ்வொருவரும் தனித்தனியாக ஒரு பரம்பரையை உண்டாக்கி அதற்குத் தலைமை தாங்கி நடத்திச் செல்லுகின்றனர்.நாலாயிர திவ்வியப் பிரபந்தங்களுக்கு உரை எழுதியவர்கள், திருக்குறள் உரையாசிரியர்கள், சைவ சித்தாந்த சாத்திரங்களுக்கு உரை கண்டவர்கள் ஆகியவர்களுக்குள்ளும் பரம்பரைத் தொடர்பு காணலாம். யாப்பு நூல், பாட்டியல் நூல் ஆகியவற்றின் உரையாசிரியர்களுள்ளும் பரம்பரைத் தொடர்பு உண்டு.


</doc>
<doc id="174836" url="https://ta.wikipedia.org/wiki?curid=174836" title="அவநுதியணி">
அவநுதியணி

அவநுதியணி அல்லது அவநுதி அணி என்பது ஒரு பொருளின் இயற்கையான குணத்தினை மறைத்து பிரிதொன்றாக உரைத்தலாகும். இங்ஙனம் உண்மையை மறுத்துப் பிறிதொன்றினை உரைக்குங்கால் அப்பொருளுக்குச் சிறப்புத் தோன்றுமாறு அமையும்.

"அவநுதியாகும்" என்று இச்சூத்திரம் முடிவதனால் இவ்வணியலங்காரம் பிற அணியலங்காரங்களோடு இணைந்தும் வரும் எனக்கொள்க.

அவநுதியணி மூன்று வகைப்படும். அவையாவன:

ஒரு நபரின் அல்லது பொருளின் சிறப்பினை மறைத்து அதற்கு நேர் மாறான ஒன்றை உரைப்பது சிறப்பு அவநுதியணி எனப்படும்.

ஒரு சொல்லின் அல்லது தொடரின் பொருளை மறைத்து அதற்கு நேர் மாறான ஒன்றை உரைப்பது பொருள் அவநுதியணி எனப்படும்.

பொருட்களின் இயற்கையான குணாதிசயங்களை மறுத்து கவி தன் செய்யுளை வடித்தால் அது குணம் அவநுதியணி என்று கொள்ளலாம். 
"சுரையாழ, அம்மி மிதப்ப" என்னும் செய்யுள் வரியில் சுரை மிதக்கும், அம்மி ஆளும் என்னும் அவைகளின் குணங்களை மறுத்து இருப்பதனால் இவ்வரி என்று கொள்ளலாம்.

அவநுதியணி சிலேடையணியோடு கூடி, அச்சிலேடை தானும் வினைச்சொல்லின் இடமாக வரின், அது வினைபற்றிய சிலேடை அவநுதியாம்


</doc>
<doc id="174847" url="https://ta.wikipedia.org/wiki?curid=174847" title="தமிழக வாழ்வுரிமைக் கட்சி">
தமிழக வாழ்வுரிமைக் கட்சி

தமிழக வாழ்வுரிமைக் கட்சி என்பது தமிழ்நாட்டில் இயங்கி வரும் அரசியல் கட்சி ஆகும். முன்னாள் பண்ருட்டி சட்டமன்ற உறுப்பினரும், இளம்புயல் பாசறை நிறுவனருமான பண்ருட்டி தி.வேல்முருகனால், இக்கட்சி 2012 ஆம் ஆண்டு ஜனவரி மாதம் தைப்பொங்கல் நாளன்று தொடங்கப்பட்டது. பாட்டாளி மக்கள் கட்சியுடன் இருந்த கருத்து வேறுபாட்டினால் வேல்முருகன் இக்கட்சியைத் தொடங்கினார். கட்சித் தலைமை அலுவலகம் சென்னை, போரூரில் அமைந்துள்ளது.



</doc>
<doc id="174851" url="https://ta.wikipedia.org/wiki?curid=174851" title="அரம்பையர்கள்">
அரம்பையர்கள்

அரம்பையர்கள் என்பவர்கள் தேவ லோகத்தில் உமையம்மைக்கு துணையாக இருக்கும் தோழிகளாவர். இவர்கள் பாற்கடலை கடையும் பொழுது தோன்றியவர்கள். இவர்களுக்கு அரம்பை தலைவியாக அறியப்படுகிறாள். அரம்பையர்கள் "தேவ மகளீர்", "தேவ கன்னிகள்", "அப்சரஸ்கள்" என்றும் அறியப்படுகிறாகள். ரம்பை, ஊர்வசி, மேனகை, திலோத்தமை, கிருகத்தலை, சிகத்தலை, சகசந்திசை, பிரமலோசத்தி, அநுமுலோசை, கிருதாசி, விசுவாசி, உருப்பசி, பூர்வசித்தி என்ற சிலர் அவர்களில் புகழ்பெற்றவர்கள்.

'அப்ஜம்’ என்றால் தாமரை; 'சரஸ்’ என்றால் நீர்நிலை. இரண்டு சொல்லும் சேர்ந்து "அப்ஜசரஸ்"- அப்சரஸ் ஆனது. தாமரை மலர் நிறைந்த குளம் போல மனதுக்கு மகிழ்ச்சியும் இதமும் தரும் தேவ மங்கையர் என்று பொருளாகும்.

பாற்கடலில் அறுபதாயிரம் (60,000) அரம்பையர்கள் தோன்றினார்கள். அவர்கள் வசிப்பதற்காக தனித்த உலகம் வேண்டியும், என்றுமே இளமை குன்றாக் கன்னிகளாகவும் இருக்க வேண்டி சிவபெருமானை நோக்கி தவமிருந்தார்கள். அவர்களி்ன் தவத்தில் மகிழ்ந்த சிவபெருமான் அறுபதாயிரம் தேவ கன்னிகள் வாழ அப்சரஸ் லோகம் என்பதை உருவாக்கி தந்தார்.

அரம்பையர்கள் சிவபூஜையை மேற்கொள்கின்றவர்கள். உமையவளுக்கு துணையாக இருக்கின்றவர்கள். பேரரழகு வாய்ந்தவர்கள். பலவித இசையை யாழில் மீ்ட்டுகின்ற திறனும், மயக்கும் குரலில் பாடலை இயற்றுபவர்களாகவும், நடனக் கலையில் வல்லமை படைத்தவர்களாகவும் அறியப்படுகிறார்கள்.

அரம்பையர்களை வழிபட்டால் இளமையும், செல்வமும், மகிழ்ச்சியும் கிடைக்குமென புராணங்கள் கூறுகின்றன. இந்த வழிபாட்டு முறை பழங்காலத்தில் இருந்துள்ளது. தற்போது இந்தியாவின் வடக்கு பகுதியில் ஸ்ரீலட்சுமி பூஜையில் அரம்பையர்களை வழிபடும் வழக்கமும் உள்ளது.


மேலும் அரம்பையர்கள் வழிபாடு செய்த தலங்களாக திருநீலக்குடி, பந்தநல்லூர் ஆகியவை அறியப்படுகின்றன.

குலசேகராழ்வார் - பெருமாள் திருமொழி
கவிமணி - கவிமணியின் கவிதைகள்

அழகு, இளமை, செல்வம் தரும் அரம்பையர்! - பொற்குன்றம் சுகந்தன் நக்கீரன் இதழ்

தேவ உலகம்



</doc>
<doc id="174856" url="https://ta.wikipedia.org/wiki?curid=174856" title="திலோத்தமை">
திலோத்தமை

திலோத்தமை என்பவர் தேவ லோகத்தில் வாழ்கின்ற அரம்பையர்களில் ஒருத்தியாவர். "திலம்" என்றால் "எள்" . எள் அளவும் குறையாத அழகை பெற்றவள் என்பதால் இப்பெயர் வந்தது. இவரை சுந்தன் - உபசுந்தன் என்ற அசுர சகோதரர்களை அழிப்பதற்காக, பிரம்மாவின் ஆணைப்படி, விஸ்வகர்மா படைத்தார்.

இரணியகசிபு வம்சத்தில் பிறந்தவர் நிகும்பன் என்ற அரக்க மன்னன். அவருக்கு சுந்தன் - உபசுந்தன் இரண்டு பிள்ளைகள் இருந்தார்கள். அவர்கள் தங்களுக்குள் பாசமானவர்களாக இருந்தார்கள். அச்சமயத்தில் இருவரும் பிரம்மாவை நோக்கி தவமிருந்தார்கள். அவர்களின் தவத்தில் மகிழ்ந்த பிரம்மா தாங்கள் பெரும் பலசாலிகளாகத் திகழவேண்டும், விரும்பிய வடிவத்தை எடுக்கும் ஆற்றல் தங்களுக்கு வேண்டும், எல்லாக் கலைகளும் தங்களுக்குக் கைவர வேண்டும் போன்ற வரங்களைக் கேட்டார்கள். பிரம்மாவும் அவை அனைத்தையும் தந்தார்.

அத்துடன் அவர்கள் சாகா வரத்தினையும் வேண்டினார்கள். அது இயலாது என்று பிரம்மா மறுத்ததால், பேரன்பு கொண்ட இருவரும், தங்களில் கைகளால் மட்டுமே மரணம் நிகழ வேண்டுமென வரம் வாங்கிக்கொண்டார்கள். அதன் பிறகு தேவர்களையும், முனிவர்களையும், மக்களையும் வதைத்தார்கள். 

பிரம்மாவிடம் தேவர்கள் அனைவரும் தங்களை காக்கும் படி வேண்டினார்கள். தேவர்களில் தேவ சிற்பியான விஸ்வகர்மாவின் துணையோடு திலோத்தமை உருவாக்கப்பட்டாள். உலகில் உள்ள பெண்களிடம் இருக்கும் மொத்த அழகும் அவளிடம் இருந்தமையால் பிரம்மதேவனும் அவளுடைய அழகில் மயங்கினார்

சுந்த, உபசுந்தர்கள் முன்னிலையில் திலோத்தமையை நடனமாடச் செய்தார்கள் தேவர்கள். அவள் அழகில் மயங்கிய இரு அசுரர்கள், தனக்கு மட்டுமே திலோத்துமை கிடைக்க வேண்டும் என்று எண்ணி போர் புரிந்தார்கள். அதனால் இருவரும் மாண்டார்கள். 
இன்றும் இனிக்கும் இதிகாசம் 12 - திருப்பூர் கிருஷ்ணன் (தினகரன்)



</doc>
<doc id="174860" url="https://ta.wikipedia.org/wiki?curid=174860" title="உதாத்தவணி">
உதாத்தவணி

உதாத்தவணி அல்லது உதாத்த அணி என்பது செல்வ மிகுதியையும் மேம்பட்ட உள்ளத்தின் மிகுதியையும் வியந்து கூறுவது எனப்படும்.

உதாத்தவணி பின்குறிப்பிட்டவாறு இருவகைப்படும்:

உள்ள மிகுதி உதாத்தவணியினை வீறுகோளணி என்றும் அழைப்பர்.


</doc>
<doc id="174861" url="https://ta.wikipedia.org/wiki?curid=174861" title="சங்கீரணவணி">
சங்கீரணவணி

சங்கீரணவணி அல்லது சங்கீரண அணி என்பது பல்வேறு அணிகளை ஒரு செய்யுளுக்குள்ளே வைத்துப்புனைவதாகும்.

பின்வரும் பலவகையான பொருளணிகளில் இரண்டோ அதனினும் மேலோ சில அணிகளைக்கொண்டு செய்யுள் புனைந்தால் அது சங்கீரண அணி எனப்படும்.

தண்டியலங்காரத்தில் பின் வரும் பல அணிகள் புலப்படுத்தப்பட்டுள்ளது. இவற்றில் சிலவற்றை ஒரே செய்யுளில் கலந்து ஆட்கொள்வதே சங்கீரணவணி.



</doc>
<doc id="174868" url="https://ta.wikipedia.org/wiki?curid=174868" title="கொங்கண சித்தர் குகை, சங்ககிரி">
கொங்கண சித்தர் குகை, சங்ககிரி

கொங்கண சித்தர் குகை என்பது இந்தியா மாநிலத்தை சேர்ந்த சேலம் மாவட்டத்தில் அமைந்துள்ள சங்ககிரி பேரூராட்சி பகுதியில் அமைந்துள்ளது. சேலத்தில் இருந்து வடக்கே சங்ககிரியில் இருந்து இடைப்பாடி செல்லும் வழியில் நான்கு மலைத்தொடர்கள் அமைந்துள்ளன.அவற்றில் பெருமலை என்று அழைக்கப்படும் இந்த மலையில் உள்ள குகையே கொங்கண சித்தர் குகை என அழைக்கப்படுகிறது. இந்த குகையில் மேற்கூரையில் 2500 ஆண்டுகள் பழமையான தமிழ் பிராமி கல்வெட்டுகள் உள்ளன. இந்த கல்வெட்டுகளில் ந என்ற ஒரு எழுத்து மட்டும் தெளிவாக காணப்படுகிறது. இந்த கல்வெட்டுக்கு அருகில் யோக முத்திரையில் ஓவியம ஒன்று காணப்படுகிறது. அதில், சித்தர் ஒருவர், பத்மாசனம் இட்டு அமர்ந்த நிலையில் இந்த ஓவியம காணப்படுகிறது. இங்கு காணப்படும் யோக முத்திரையில் உள்ள உருவம் கொங்கண சித்தர் என நம்பப்படுகிறது. மேலும் இந்த குகையில் பல்லி ஓவியம், அறவாளி சக்கரங்கள் என்று அழைக்கப்படும் ஓவியங்களும் காணப்படுகின்றன.



</doc>
<doc id="174870" url="https://ta.wikipedia.org/wiki?curid=174870" title="கூவாகம்">
கூவாகம்

குவாகம் (Kuvagam) இது இந்தியாவின் தமிழ்நாடு மாநிலத்தில் அமைந்துள்ள அரியலூர் மாவட்டம், உடையார்பாளையம் வட்டம், ஆண்டிமடம் ஊராட்சி ஒன்றியத்தில் இருக்கும் ஒரு ஊர் ஆகும்.


திருச்சி விமானநிலையம் விமான போக்குவரத்துக்கு பயன்படுத்தப்படுகிறது.

அரியலூர் மற்றும் விருத்தாச்சலம் ஆகியவை ஜெயங்கொண்டத்திக்கு அருகில் உள்ள இரு முக்கிய ரயில் நிலையங்கள். அங்கிருந்து சென்னை மற்றும் திருச்சி வழியாக வடக்கு, மற்றும் தெற்குப்பகுதிகளுக்கு சென்று வரும் ரயில்களால் பயன்படுத்தப்படுகிறது.

ஜெயங்கொண்டம் பேருந்து நிலையத்திலிருந்து அரியலூர், திருச்சி, கும்பகோணம், சிதம்பரம், கோயம்புத்தூர், திருப்பூர், கடலூர், புதுச்சேரி, மற்றும் சென்னை போன்ற ஊர்களுக்கு போக்குவரத்து  நடைபெறுகிறது.

அரசு உயர் நிலைப்பள்ளி, 

அரசு கால்நடை மருத்துவமனை.


== வெளி இணைப்புகள்



</doc>
<doc id="174877" url="https://ta.wikipedia.org/wiki?curid=174877" title="சம்பூர் அனல்மின் நிலையம்">
சம்பூர் அனல்மின் நிலையம்

சம்பூர் அனல்மின் நிலையம் என்பது இலங்கையின் கிழக்கு மாகாணத்தில் திருக்கோணமலை மாவட்டத்தில் சம்பூர் எனுமிடத்தில் அமையப்பெறவுள்ள ஒரு நிலக்கரி அனல் மின் நிலையமாகும் . இந்தியாவின் தேசிய நிலக்கரி மின் உற்பத்திக் கூட்டுத்தாபனம் மற்றும் இலங்கை மின்சார சபை ஆகியன இந்த அனல் மின் நிலையத்தை அமைத்துவருகின்றன. இதற்குமேல் எந்தவொரு அனல் மின் நிலையத்தையும் இலங்கையில் அமைப்பதில்லை என்று இலங்கை அரசாங்கம் அறிவித்துள்ளது. இலங்கையில் அதிகரித்துவரும் மின்சாரத் தேவையினை நிவர்த்தி செய்ய அனல் மின் நிலையங்கள் அமைக்கப்பட வேண்டும் என்ற திட்டம் 1985ம் ஆண்டுகளில் அரசாங்கத்தினால் முன்வைக்கப்பட்டது. அரசாங்கப் புள்ளிவிபரத் தகவல்களின்படி இலங்கையின் மின்சாரத் தேவை வருடாந்தம் 8- 9 சதவீதத்தினால் அதிகரித்து வருவதாக தெரிவிக்கப்பட்டுள்ளது. 1985 களிலும் அனல் மின் நிலையம் அமைக்க திட்டமிடப்பட்ட போதும் பல காரணங்களினால் அது தடைப்பட்டது.

சம்பூரில் அமைக்க திட்டமிடப்பட்டுள்ளது இலங்கையின் இரண்டாவது அனல்மின் நிலையமாகும். இலங்கையின் முதலாவது அனல் மின் நிலையம் புத்தளம் மாவட்டத்தில் நுரைச்சோலைப் பிரதேசத்தில் அமைக்கப்பட்டு வருகின்றது. நுரைச்சோலை அனல்மின் நிலையத்திற்கு சீனா அரசாங்கம் உதவி புரிந்து வருகின்றது.

சம்பூர் அனல்மின் நிலையத்தினை இலங்கை மின்சார சபையும், இந்தியா என்.ரீ.பீ.சி. கம்பனியும் இணைந்து உருவாக்க திட்டமிட்டுள்ளது. இதற்கான கூட்டு ஒப்பந்தம் செப்டம்பர் 6 2011இல் கைச்சாத்திடப்பட்டது.

500 மெகா வாற்ஸ்(வாட்) மின்சாரத்தை உற்பத்தி செய்யும் திறன் கொண்டதாக சம்பூர் அனல்மின் நிலையத்தை அமைத்தல்.

இந்நிலையத்தின் வேலைத்திட்டத்திற்காக 500 மில்லியன் அமெரிக்க டொலர்கள் செலவாகும் என எதிர்பார்க்கப்படுகின்றது. இந்தச் செலவில் இந்தியா இலங்கை இரு நாடுகளும் சரி பாதியாக ஏற்றுக் கொள்ளவுள்ளன.

இந்தியா 200 மில்லியன் அமெரிக்க டொலர்கள் கடனுதவி வழங்க உள்ளதோடு மின் உற்பத்தி நிலையத்திற்கான 500 ஏக்கர் காணி, உட்கட்டமைப்பு வசதி அபிவிருத்தி என்பவற்றை இலங்கை வழங்குகிறது. சம்பூர் அனல்மின் நிலையத்திற்கான உபகரணங்களை இந்தியா வழங்கும். 25 வருடங்களுக்கு குறித்த ஒப்பந்தம் அமுலில் இருக்கும்.

இத்திட்டம் 2016 ஆம் ஆண்டு நிறைவடையும் என எதிர்ப்பார்க்கப்படுகின்றது.

இலங்கை அரசுக்கும் விடுதலைப் புலிகள் அமைப்புக்கும் இடையே நடந்த போரின்போது, கிழக்கு மாகாணத்தில் விடுதலைப் புலிகளிடமிருந்து அரசு கைப்பற்றிய முதல் இடம் சம்பூர் பகுதி. 2006 ஆம் ஆண்டு அந்தப் பகுதியை இலங்கை அரசு கைப்பற்றிய பிறகு, அது உயர்பாதுகாப்பு வலயமாக அறிவிக்கப்பட்டது.

சம்பூரில் போரின் காரணமாக இடம்பெயர்ந்த மக்கள் தங்களது இடங்களில் இந்த மின்நிலையம் வருவதை எதிர்த்து வந்துள்ளனர். ஆரம்பத்திலிருந்தே சர்ச்சையான ஒரு விடயமாகவே இருந்துள்ளது. இதை எதிர்த்து உயர்நீதிமன்றத்தில் வழக்கு தொடுக்கப் போவதாகவும் உள்ளூர் வாசிகள் தெரிவித்துள்ளனர்.

இந்திய உதவியுடன் அமையவுள்ள சம்பூர் அனல் மின்திட்டத்தினால் தங்களின் வாழ்வாதாரம் பாதிக்கப்படும் என உள்ளூர் பழங்குடி மக்கள் எதிர்ப்பை தெரிவித்துள்ளனர்.




</doc>
<doc id="174878" url="https://ta.wikipedia.org/wiki?curid=174878" title="அ. கி. பரந்தாமனார்">
அ. கி. பரந்தாமனார்

அல்லிக்குழி கிருட்டிணசாமி பரந்தாமனார் என்னும் அ. கி. பரந்தாமனார் எழுத்தராக வாழ்க்கையைத் தொடங்கி தமிழ்ப்பேராசிரியராக உயர்ந்தவர் ஆவார். எழுத்தாளர், கவிஞர், சொற்பொழிவாளர் மற்றும் வரலாற்று ஆசிரியராகவும் திகழ்ந்தவர்.

அ. கி. பரந்தாமனார் 1902 சூலை 15 ஆம் நாள் சென்னையில் வாழ்ந்த கிருட்டிணசாமி – சிவக்கியானம் இணையரின் நான்காவது மகவாகப் பிறந்தார்.

சென்னை வேப்பேரியில் உள்ள தூய பவுல் (செயின்ட் பால்) உயர்நிலைப் பள்ளியில் பள்ளி இறுதிவரை பயின்றார். பணியிலிருந்து விடுப்புபெற்று சென்னை பச்சையப்பன் கல்லூரியில் பயின்று இடைக்கலை (Intermediate) நிலையையும் அரசியல், வரலாறு ஆகியவற்றைச் சிறப்புப் பாடங்களாகப் பயின்று இளங்கலை (Bachelor of Arts) பட்டத்தையும் 1949 ஆம் ஆண்டில் முதுகலை (Master of Arts) பட்டத்தையும் பெற்றார்..
அ. கி. பரந்தாமனார் பள்ளிப் படிப்பினை முடித்ததும் ஓராண்டு சென்னை கர்னாடிக் பஞ்சாலையில் எழுத்தராகப் பணியாற்றினார். பின்னர் சென்னை வேப்பேரியில் உள்ள தூய பவுல் உயர்நிலைப் பள்ளியில் ஏறத்தாழ 24 ஆண்டுகள் தமிழாசிரியராகப் பணியாற்றினார். அதன் பின்னர் 1950 சனவரி 8 ஆம் நாள் மதுரையில் உள்ள தியாகராசர் கல்லூரியில் தமிழ் விரிவுரையாளராகப் பணியில் சேர்ந்தார். அங்கு 17ஆண்டுகள் பணியாற்றி 1967 ஆம் ஆண்டில் ஓய்வு பெற்றார்..

அ. கி. பரந்தாமனாருக்கு 60 ஆம் அகவை நிறைந்ததும் மதுரை திருவள்ளுவர் கழகம் அவருக்கு மணிவிழா கொண்டாடியது. அப்பொழுது மதுரை எழுத்தாளர் மன்றம் அவருக்குப் பைந்தமிழ்ப் பாவலர் என்னும் பட்டத்தை வழங்கியது..

தஞ்சையில் 1981ஆம் ஆண்டில் தமிழ்ப் பல்கலைக் கழகம் தொடங்கப்பட்டது. அவ்விழாவில் அ. கி. பரந்தாமனாருக்கு தமிழக அரசின் திரு. வி. க. விருது வழங்கப்பட்டது..


அ. கி. பரந்தாமனார் 1986 ஆம் ஆண்டில் சென்னையில் மரணமடைந்தார்.



</doc>
<doc id="174881" url="https://ta.wikipedia.org/wiki?curid=174881" title="பெண்ணின் மனதைத் தொட்டு">
பெண்ணின் மனதைத் தொட்டு

பெண்ணின் மனதை தொட்டு 2000ல் வெளிவந்த தமிழ் திரைப்படம் ஆகும். இத்திரைப்படத்தில் பிரபு தேவா, சரத் குமார், ஜெயாசீல், மற்றும் பலரும் நடித்துள்ளனர். இப்படத்தை எஸ். எழில் இயக்கினார்.

காதல்படம்

பாடலாசிரியர் - எஸ். ஏ. ராஜ்குமார்



</doc>
<doc id="174884" url="https://ta.wikipedia.org/wiki?curid=174884" title="இந்திய தோட்டக்கள்ளன்">
இந்திய தோட்டக்கள்ளன்

இந்திய பொன்னுத் தொட்டான் அல்லது இந்திய தோட்டக்கள்ளன் (""Indian Pitta"", "Pitta brachyura") என்பது ஒரு இடைப்பட்ட அளவு கொண்ட மரக்கிளைகளில் வந்து அமரும் வகைப் பறவை ஆகும். இமயமலைக்குத் தெற்கே இது இனப்பெருக்கம் செய்து, குளிர்காலத்தில் தென்னிந்தியாவிற்கும் இலங்கைக்கும் வலசை வரும்.

இது சுலபமாக நம் கண்களில் படுவதில்லை. ஏனெனில், இந்தப் பறவை சாதாரணமாக மற்ற பறவைகளைப் போல் உயரப் பறப்பதில்லை. இலைகள் அடர்ந்த கிளைகள் இடையே கிளைக்குக் கிளை சென்று கொண்டிருக்கும். இது இரை தேடும்போது தரையிலேயே தத்தித் தத்திச் சென்று இலை சரகுகளுக்கு கீழே உள்ள புழு பூச்சிகளைத்தேடி உண்ணும். பொன்னுத் தொட்டான் தேவை ஏற்படும் போது சற்றே பறந்து தாழ உள்ள மரக் கிளைகளில் உட்காரும். இதன் வண்ணம் கிளைகளில் உள்ள இலைகள் மற்றும் தரையில் கிடக்கும் இலை சரகுகளுடன் ஒன்றி விடுவதால் இது நம் கண்களுக்குப் புலப்படுவதில்லை.

"பிட்டா" என்றால் “சிறு பறவை” என்று தெலுங்கில் பொருள். ஹிந்தியில் இதன் பெயர் நவ்ரங். அதாவது ஒன்பது நிறங்கள் என்பது பொருள். வானவில்லின் ஏழு நிறங்களுடன் கருப்பு வெள்ளை இரண்டும் சேர்ந்து ஒன்பது ஆகிறது.

இதன் சிறகுப் போர்வையில் பல நிறங்களைக் காணலாம் - பச்சை நிற முதுகு, நீல நிறமும் கருப்பு-வெள்ளைமும் கொண்ட இறக்கை, மஞ்சட்பழுப்பு நிற அடி, கருஞ்சிவப்புப் பிட்டம், கண்ணையொட்டி கருப்பு வெள்ளைப் பட்டைகள் - எனவே தான் இதற்கு பஞ்சவர்ணக் குருவி என்றொரு பெயருண்டு; மேலும் இதற்கு "ஆறுமணிக்குருவி, பொன்னுத் தொட்டான், பச்சைக்காடை, காசிக்கட்டிக் குருவி,கஞ்சால் குருவி, காளி"(மலையாளத்தில்) எனப் பல பெயர்களுண்டு.

ஆசிய தோட்டக்கள்ளன் நான்கு வகைப்படும். 


</doc>
<doc id="174885" url="https://ta.wikipedia.org/wiki?curid=174885" title="எப்ரேம் தெ நேவேர்">
எப்ரேம் தெ நேவேர்

எப்ரேம் தெ நெவேர் ("Ephrem de Nevers", 1603 - 13 அக்டோபர் 1695) ஒரு கத்தோலிக்க கிறித்தவ அருட்பணியாளர் மற்றும் சென்னையின் முதல் கிறித்தவ மறைபணியாளர் ஆவார்.

இவர் 1603 ஆம் ஆண்டு பிரான்சு நாட்டில் பூர்கோஞியு மாகாணத்தில் நெவேர் என்ற ஊரிணை பூர்விகமாக கொண்ட செல்வச் செழிப்புடன் வாழ்ந்த லுகிளெர்க் என்ற பிரபுக்களின் குடும்பத்தில் ஒக்ஸர் என்ற நகரில் பிறந்தவர். புனித அசிசி பிரான்சிசு வழியில் ஏழை இயேசுவைப் பின்பற்றிய பிரான்சிஸ்கன் கப்புச்சின் சபைத் துறவிகளின் எளிய வாழ்வும் ஏழைகளுக்கான வாழ்வும் இவரை ஈர்க்கவே தானும் ஒரு கப்புச்சின் துறவியானார். குருவாக அருட்பொழிவு செய்யப்பட்டபின் இயேசுவின் நற்செய்தியை அறிவிக்க மறைப்பணியாளராக முதலில் மத்திய கிழக்கு ஆசிய நாடுகளுக்கு அனுப்பட்டார். 1636 முதல் 1640 வரை நான்கு ஆண்டுகள் லிபியா, சிரியா, துருக்கி, பெர்சியா (இன்றைய ஈரான் மற்றும் ஈராக்) நாடுகளில் பல்வேறு மறைபணித்தலங்களில் பணியாற்றினார், அரபு மற்றும் பெர்சியன் மொழிகளில் இவர் கொண்ட புலமையால், புதிய மறைபணித்தலங்களை நிறுவும் பொறுப்பினை இவரது தலைவர்களால் அடிக்கடி வழங்கப்பட்டது. மியன்மாரின் பெகு நகரில் புதிய மறைபணித்தலம் நிறுவும் பொறுப்பினை ஏற்றுக்கொண்டு இந்தியாவில் உள்ள சூரத் நகரை 1640 இல் வந்தடைந்தார். 1639 ஆம் ஆண்டு சூரத் நகரில் இந்தியாவின் முதல் கப்புச்சின் மறைபணித்தலத்தை நிறுவிய மற்றொரு பிரெஞ்சு கப்புச்சின் குரு ஜெனோ தெ பியாஜேவுடன் சில மாதங்கள் தங்கி ஆன்மீகப்பணியாற்றினார்..

கடல் வழியாக பெகுவிற்கு செல்ல எப்ரேம் தெ நெவேர் சென்னை வந்தபோது கிழக்கிந்திய ஆங்கிலேய வாணிபக் கழகத்தில் பணியாற்றிய போர்த்துகீசியக் கத்தோலிக்கர்களுக்கு ஆன்மீகப் பணியாற்ற சென்னையிலே தங்குமாறு கிறித்தவர்களாலும் வாணிபக் கழகத்தின் தலைவர்களாலும் மிகவும் வற்புறுத்திக் கேட்டுக்கொள்ளப்பட்டார். எனவே மக்களின் ஆன்மீக தாகத்தையும், தேவையும் உணர்ந்து இறைதிட்டதை அறிந்து 1642 சூலை 8 ஆம் நாள் தமிழ் மண்ணில் சென்னை மாநகரில் முதல் கிறித்தவ மறைப்பணிதலத்திற்கு அடித்தளமிட்டார். இதன் மூலம் சென்னையின் முதல் கிறித்தவ போதகர் என்ற பெருமையையும் பெற்றார். இந்த முடிவை பிரான்சிலுள்ள தனது சபையின் தலைவருக்கும், உரோமையிலுள்ள மறைபரப்பு பேராய தலைமைக்கும் அனுப்பி ஒப்புதல் பெற்றார். இந்த கப்புச்சின் சென்னை மறைபணிதலத்தை திருத்தந்தை எட்டாம் அர்பன் மயிலை பத்ரவதோ மறைமாவட்டத்திலிருந்து விடுவித்து மறைபரப்பு பேராயத்தின் கீழ் இயங்கும் தன்னாட்சி கொண்ட மறைபணிதலமாக உயர்த்தி புனித ஜார்ஜ் கோட்டையின் அப்போஸ்தலிக்க மறைவட்டமாக உருவாக்கப்பட்டு அதன் முதல் திருபீட கண்காணிப்பாளராக அருட்தந்தை எப்ரேம் தெ நெவேரை 1642 இல் நியமித்தார். இந்த கப்புச்சின் மறைபணிதலமே 1886 இல் சென்னை உயர்மறைமவட்டமாக உயர்த்தப்பட்டு பின் 1954 இல் மயிலை மறைமாவட்டதோடு இணைக்கப்பட்டு சென்னை-மயிலை உயர்மறைமாவட்டம் என உருவானது.


சென்னையின் புனிதர் என்று மக்களால் பெரிதும் போற்றப்பட்டு தனது மறைபணி வாழ்வால் சிறந்தவர். 53 ஆண்டுகள் இடைவிடா இறைபணி ஆற்றிய நிறைவில்,சென்னை மாநகரில் கிறித்துவின் நற்செய்தியை முதலில் விதைத்த மகிழ்வில் புனித தந்தை எப்ரேம் தெ நெவேர் தனது 93 வயதில் 1695 அக்டோபர் 13 ஆம் நாள் மறைந்தார். அவருடைய புனித உடல் புனித ஜார்ஜ் கோட்டைக்குள் அந்திரேயா ஆலய பீடத்தில் அடக்கம் செய்யப்பட்டது. ஆங்கிலேயர்கள் இவ்வாலயத்தை 1752 இல் இடித்து தரைமட்டமாக்கியபோது இக்கல்லறையும் மறைந்தது. தந்தை எப்ரேம் அவர்களால் நிறுவப்பட்ட சென்னை மறைபணிதலம் பிரான்ஸ் நாட்டிலுள்ள டூர்ஸ் என்ற கப்புச்சின் மறைமாநிலத்தின் கீழ் இயங்கியது. 1642 முதல் 1834 வரை 198 ஆண்டுகள் பிரெஞ்சு கப்புச்சின் துறவிகள் இம்மறைபணிதலத்தில் பணியாற்றி புதிய கிறித்தவர்களை உருவாக்கினர். அர்மேனியன் தெரு, இராயபுரம், இராயபேட்டை, சிந்தாதரிப்பேட்டை, வேப்பேரி, புதுப்பேட்டை, வண்ணாரப்பேட்டை, மாதவரம், பெரியபாளையம், வாலாஜாபாத், கூவம் ஆற்றின் மேற்கரையில் பல புதிய ஆலயங்களை அமைத்தனர். பிரெஞ்சுப் புரட்சியின் தாக்கத்தால் மறைபணியாளர்கள் குறையவே ஐரிஷ் அகுஸ்தினார் மறைபணியாளர்களிடம் சென்னை கப்புச்சின் மறைபணிதலம் 1834 இல் ஒப்படைக்கப்பட்டது.


</doc>
<doc id="174887" url="https://ta.wikipedia.org/wiki?curid=174887" title="தமிழ் இலக்கண நூல்கள் - காலநிரல்">
தமிழ் இலக்கண நூல்கள் - காலநிரல்

தமிழ் இலக்கண நூல்கள் தோன்றிய காலத்தை நிரல் செய்து இந்தப் பட்டியல் தொகுக்கப்பட்டுள்ளது. இது காலப்பாதையில் தமிழ் இலக்கணம் வளர்ந்த வரலாற்றை அறிய உதவும்.

தமிழ் இலக்கண நூல்கள் எழுதிய ஆசிரியர் பெயர்கள் இங்கு அகரவரிசைப் படுத்தப்பட்டு அவ்வர்கள் எழுதிய நூல், காலம் ஆகியவற்றுடன் இங்குத் தரப்படுகின்றன.



</doc>
<doc id="174889" url="https://ta.wikipedia.org/wiki?curid=174889" title="அகுமது லெப்பை அலாம் சாகிபு">
அகுமது லெப்பை அலாம் சாகிபு

அகுமது லெவ்வை அலிம் சாகிபு தூத்துக்குடி மாவட்டத்தில் உள்ள காயல்பட்டினம் என்னும் ஊரைச் சேர்ந்தவர். 18ஆம் நூற்றாண்டில் வாழ்ந்த புலவர். நெய்னா லெவ்வை அலிம் சாகிபு என்பவர்தம் மகன். தாய் மகள் ஏசல் என்னும் நூலை இயற்றியவர். 


</doc>
<doc id="174891" url="https://ta.wikipedia.org/wiki?curid=174891" title="ஈசா வாஸ்ய உபநிடதம்">
ஈசா வாஸ்ய உபநிடதம்

ஈசா வாஸ்ய உபநிடதம் (Isha Upanishad) சுக்ல யசூர் வேதத்தில் அமைந்துள்ளது.இந்த உலகங்கள் அனைத்தும் ஈச்வரனால் நிரம்பப் பெற்றுள்ளது என்று துவங்குவதால் (ஈசா வாஸ்ய இதம் சர்வம்), இந்த உபநிடதத்தினை ஈசா வாஸ்ய உபநிடதம் என்று அழைக்கப்படுகிறது. இவ்வுபநிடதம் 18 மந்திரங்களை மட்டுமே கொண்டுள்ள சிறிய உபநிடதமாகும்.இந்த உபநிடதத்திற்கு ஆதிசங்கரர், மற்றும் மத்வர் விளக்க உரை எழுதி உள்ளனர். .

<poem>
பூர்ணமத:பூர்ணமிதம் பூர்ணாத் பூர்ணமுதச்யதே |
பூர்ணஸ்ய பூர்ணமாதாய பூர்ணமேவாவசிஷ்யதே|
ஓம் சாந்தி:சாந்தி: சாந்தி ||
</poem>

ஈச்வரன் பூரண வடிவானவர். சீவனும் பூரண வடிவானவன்.பூரணமான ஈச்வரனிடமிருந்து பூரணமான சீவன் தோண்றியுள்ளான். பூரணமான சீவனுடைய பூர்ண வடிவத்தை எடுத்துவிட்டால் எஞ்சி இருப்பது பூரணம் மட்டுமே. ஓம் சாந்தி சாந்தி சாந்தி.

அனைத்து உயிரினங்களும் அண்டங்களும் இறைவனால் நிரம்பப்பட்டுள்ளது. தியாகத்தால் தன்னை காத்துக் கொள்ள வேண்டும். யாருடைய பொருள்களை கைப்பற்ற ஆசை கொள்ளக் கூடாது. எல்லா உயிரினங்களில் ஆத்மதத்துவத்தை பார்க்கின்றவனுக்கு மயக்கம் இல்லை, துயரம் இல்லை. வேதத்தில் கூறப்பட்ட கர்ம யோகத்தில் மட்டும் பற்று உள்ளவர்களுக்கு பலனாக சொர்க்கலோகம், பிதுர்லோகம் கிடைக்கிறது. வேதத்தில் கூறப்பட்ட பக்தி யோகத்தில் மட்டும் பற்று உள்ளவர்களுக்கு அதைவிட சற்று மேலான உலகங்கள் கிடைக்கிறது. கர்ம யோகத்துடன், பக்தி யோகத்தையும் சேர்ந்து செய்பவர்களுக்கு பிரம்மலோகம் கிடைக்கிறது. மேற்படி உலகங்கள் நிலையற்றதாக இருந்த போதிலும், துயரமிக்க வாழ்வில் அடையப்படும் உயர்ந்த பலனாக கருதப்படுகிறது. கர்ம யோகம் மற்றும் பக்தி யோகத்துடன் “மெய்ப்பொருள் அறிவான ஞான யோகம் என்ற வேதாந்தத்தை தகுதியான குருவின் மூலம் கேட்டு அறிந்து கொண்டவனுக்கு பிறப்பு, இறப்பு இல்லாத மேலான பெருவாழ்வான விதேக முக்தி அடைவது உறுதி.




</doc>
<doc id="174897" url="https://ta.wikipedia.org/wiki?curid=174897" title="மீக்கடத்துதிறன்">
மீக்கடத்துதிறன்

மீக்கடத்துதிறன் அல்லது மிகைக்கடத்தல் (superconductivity) என்பது மிகக் குறைந்த வெப்பநிலையில் மின்தடை சுழி மதிப்பினை அடையும்போது அத்திறனுடன் மின்னோட்டதை கடத்தும் தன்மை ஆகும். சாதாரண கடத்திகள், குறைந்த வெப்பநிலையில் அதிக கடத்துத்திறனைப் பெறுகின்றன. மீக்கடத்துத்திறனை முதலில் ஹெய்க் காமர்லிங் ஆன்ஸ் என்பவர் 1911 இல் கண்டறிந்தார். 4.2 K வெப்பநிலையில் பாதரசத்தின் மின்தடை திடீரென சுழி மதிப்பை அடைவதைக் கண்டறிந்தார்.உலோகங்களும் அவைகளின் கலவைகளும் மின்சாரத்தினை எளிதில் கடத்துகின்றன. அவைகள் மின்னோட்டத்திற்கு ஒரு தடையினை கொடுக்கின்றன. இந்த மின்தடை வெப்பநிலையுடன் மாறுகிறது. வெப்பநிலை குறையும் போது தடையும் குறைகிறது. வெப்பநிலை தனிவெப்ப கீழ்வரம்பை (Absolute zero ) எட்டும் போது இத்தடை சுன்னமாகிறது. இப்போது மின்னோட்டத்திற்கு தடை இல்லாத்தால் மின்சாரம் தொடர்ந்து பாய்கிறது. 

மின்காந்த புலத்தில் இவைகளின் செயல்பாடுகள் வைத்து இவ்வகை உலோகங்களை இரண்டு வகைகளாக பிரிக்கலாம். அவை,

மீக்கடத்திகள் மருத்துவ மற்றும் பொறியியல் துறைகளில் மிகவும் பயன்படுகிறது




</doc>
<doc id="174901" url="https://ta.wikipedia.org/wiki?curid=174901" title="நிர்வாகத்திற்கான தகவல் முறைமை">
நிர்வாகத்திற்கான தகவல் முறைமை

முகாமை தகவல் அமைப்பு அல்லது முகாமைக்கான தகவல் முறைமை என்பது ஒரு நிறுவனத்தின் அதிகாரத்தையும் பொறுப்புகளையும் நடப்புகளையும் திறம்பட செயல்படுத்தப் பயன்படும் ஒரு கட்டுப்பாட்டுத் திட்டக் கூறு (நிதஅ) (MIS எம்.ஐ.எசு ) ஆகும். வர்த்தக நிறுவனம் ஒன்றை நடத்துபவர்கள், தங்களது வர்த்தகம் தொடர்பாக பல்வேறு முடிவுகளை எடுக்க வேண்டி உள்ளது. இத்தகைய முடிவுகளை எடுப்பதற்கு அவர்களுக்கு பல விதமான தவகல்கள் தேவைப்படுகின்றன. நிறுவனத்தின் உள்ளே இருந்தும்( உ-ம்: நம்முடைய உற்பத்தித்திறன் எவ்வளவு, மனித ஆற்றல் எவ்வளவு போன்றவை) வெளியே இருந்தும் (சந்தையில் எவ்வளவு பொருட்களை விற்கலாம், போட்டியாளர்கள் யார், சந்தையில் அவர்களது பங்கு என்ன போன்றவை) தகவல்களைத் திரட்ட வேண்டும். நிறுவனத்திற்கு உள்ளிருந்து புள்ளிவிவரங்களைத் திரட்டி அவற்றில் இருந்து தகவல்களைப் பெற்றுத்தருவதற்காக முகாமைக்கான தகவல் முறைமை (MIS) உருவாக்கப்படுகிறது. இந்தத் துறையில் உள்ள ஊழியர்கள், தொடர்ந்து புள்ளி விவரங்களைத் திரட்டிய வண்ணம் இருப்பார்கள். தாங்கள் திரட்டிய புள்ளிவிவரங்களில் இருந்து தகவல்களைச் சேகரித்து குறிப்பிட்ட கால இடைவெளிகளில்( மாதம் ஒருமுறை அல்லது வாரா வாரம்), மேலாண்மை தகவல் அறிக்கையாக(MIR) நிறைவேற்று முகாமைக்கு அனுப்பி வைப்பார்கள்.

இது நபர்கள், ஆவணங்கள், தொழில்நுட்பங்கள் போன்றவற்றை எவ்வாறு திறம்பட பயன்படுத்தி நிறுவனத்தின் குறிக்கோள்களை அடைவது, சிக்கல்களைத் தீர்ப்பது போன்ரவற்றுக்குப் பயன்படுவது. ஒரு சேவை அல்லது தயாரிப்புக்கு விலையிடல் அல்லது வணிகம் முழுவதற்குமான செயல்திட்டம் போன்ற வணிகச் சிக்கல்களைத் தீர்ப்பதற்கு [முகாமைக் கணக்காளர்|மேலாண்மை கணக்காளர்]கள் பயன்படுத்தும் வழிமுறைகள் போன்றவற்றை உள்ளடக்கிய ஒரு வணிகத்தின் உள் கட்டுப்பாடுகளின் ஒரு பகுதியாகும் இந்த நிமுகாமை தகவல் அமைப்பு. ஒரு நிறுவனத்தில் செயல்பாடுகளை நிகழ்த்துவதற்கு வைக்கப்பட்டுள்ள பிற தகவல் அமைப்புகளை ஆராய்வதற்கு பயன்படுத்தப்படுவதால், வழக்கமான தகவல் அமைப்புகளை விடவும் நிர்வாக தகவல் அமைப்புகள் வேறுபட்டவை என்பதை அறியலாம். பொதுவாக, இந்த சொல், மனித முடிவெடுக்கும் திறனை ஆதரிக்க அல்லது தானாக ஏற்படுத்துவதற்கு உருவாக்கப்பட்டிருக்கும் தகவல் நிர்வாக முறைகளின் தொகுப்பைக் குறிக்கப் பயன்படுத்தப்படுகிறது. எ.கா. முடிவு ஆதரவு அமைப்புகள், நிபுணர் அமைப்புகள் மற்றும் நிர்வாக தகவல் அமைப்புகள்.

தொழில்நுட்பமும் வணிகமும் சந்திக்கும் புள்ளியில் "MIS 'இருப்பதாக' கூறப்படுகிறது. மக்கள் அவர்களின் பணியை இன்னும் சிறப்பாகவும் விரைவாகவும் திறமையாகவும், அறிவுநேர்த்தியுடனும் செய்வதற்கு தேவையான தகவல்களை வழங்குவதற்கு எம்.ஐ.எசு (MIS) தொழில்நுட்பத்தையும் வணிகத்தையும் ஒன்றிணைக்கிறது. தகவல்களே நிறுவனங்களின் ரத்தம் போன்றது - தற்காலத்தில் இன்னும் அதிக முக்கியத்துவம் பெறுகிறது. MIS நிபுணர்கள் சிஸ்டம் அனலிஸ்ட்களாக, திட்ட மேலாளர்களாக, சிஸ்டம் அட்மினிஸ்ட்ரேட்டர்களாக இன்னும் பல பணிகளையும் செய்கிறார்கள். இதில் அவர்கள் நேரடியாக நிர்வாகத்துடனும், தொழிலாளர்களுடனும் தொடர்பு கொள்கிறார்கள்"

ஒரு நிறுவனத்தின் நிர்வாகத் தரப்பு மூன்று அடுக்குகளாகப் பிரிக்கப்பட்டுள்ளது.உற்பத்திப் பணிமனையில் தொழிலாளர்களிடம் நேரடித் தொடர்பு கொண்டுள்ள கண்காணிப்பாளர்கள் முதல் அடுக்கு அல்லது அடித்தட்டு நிர்வாகம் எனப்படுகின்றனர்.அவர்களுக்கு மேல் இருக்கும் அதிகாரிகள் இடைத்தட்டு அல்லது இடை நிலை மேலாளர்கள் எனப்படுகின்றனர்.இயக்குனர் குழு -உச்ச மேலாண்மை எனப்படுகிறது.

ஒவ்வொரு நிர்வாக நிலைக்கும் தேவைப்படும் புள்ளி விவரங்களும் தகவல்களும் அளவிலும் உள்ளடக்கத்திலும் வேறுபடுகின்றன.எனவே , அந்தந்த நிர்வாக நிலைக்கு ஏற்ற விதத்தில் தகவல் அறிக்கையைத் தயாரித்து அனுப்புவது இத்துறையின் கடமை ஆகும்.

நிறுவனத்திற்கு வெளியே இருந்து தகவல்களைப் பெறும் பணியை "சந்தை ஆய்வுக் குழு" (MARKETING RESEARCH TEAM) மேற்கொள்கிறது.

ஆரம்ப காலத்தில், வணிகங்களிலும் பிற நிறுவனங்களிலும் அக ரிப்போர்ட்டிங் மனிதர்களாலேயே, அதிக கால இடைவெளிகளில் செய்யப்பட்டது, பெரும்பாலும் கணக்குபதிவு முறை மற்றும் சில கூடுதல் புள்ளிவிவரங்கள் போன்றவற்றின் மூலமே இவை பெறப்பட்டன. இவை நிர்வாக செயல்திறனைப் பற்றி ஒரு குறிப்பிட்ட அளவுடைய மற்றும் தாமதமான தகவல்களையே அளித்தன.

ஆரம்பகால கணினிகள், வணிகத்தின் நடைமுறை கணினி செயல்களான பணியாளர் கணக்குகளைக் கணக்கிட மற்றும் செலவு கணக்குகள் மற்றும் வரவு கணக்குகள் போன்றவற்றைப் பராமரிக்கவே பயன்படுத்தப்பட்டன. விற்பனை, இருப்புநிலைகள் மற்றும் நிறுவனத்தை நிர்வகிக்கத் தேவையான பிற விவரங்களை மேலாளர்களுக்கு வழங்கக்கூடிய பயன்பாடுகள் உருவாக்கப்பட்டவுடன் இந்த பயன்பாடுகளை விவரிக்க "MIS" என்ற சொல் தோன்றியது. இன்று, இந்த சொல் பரவலாக பல இடங்களில் பயன்படுத்தப்படுகிறது இவற்றில் பின்வருபவையும் அடங்கும் (ஆனால் இவை மட்டுமேயல்ல): முடிவெடுத்தல் ஆதரவு அமைப்புகள், ஆதாரம் மற்றும் மக்கள் நிர்வாக பயன்பாடுகள், திட்ட மேலாண்மை மற்றும் தரவுத்தள மீட்டெடுப்பு பயன்பாடுகள் போன்றவை.

'MIS' என்பது, தரவை சேகரித்தல், செயல்படுத்தல், சேர்த்து வைத்தல் மற்றும் தரவை நிர்வாகத்தின் செயல்பாடுகளை நிகழ்த்துவதற்கு தேவையான தகவல்களாக மாற்றி வழங்குதல் போன்ற செயல்களைச் செய்வதற்கான ஒரு திட்டமிட்ட அமைப்பாகும். ஒருவகையில், இது திட்டமிட்டு செயல்படுத்தப்பட்ட நடவடிக்கைகளின் ஆவணப்படுத்தப்பட்ட அறிக்கையே ஆகும். ஃபிலிப் கோட்லரின் கருத்துப்படி "ஒரு சந்தைப்படுத்தல் தகவல் அமைப்பில், சந்தைப்படுத்தல் தீர்மானங்களை எடுக்கும் நபர்களுக்கு தேவையான தகவல்களை சரியான நேரத்தில், துல்லியமாக வழங்குவதற்கு தேவையான நபர்கள், சாதனங்கள் மற்றும் தேவையானவற்றை சேகரிக்கும், வரிசைப்படுத்தும், ஆராயும், மதிப்பிடும் மற்றும் விநியோகிக்கும் வழிமுறைகள் ஆகியவை இருக்கும்"
"MIS" மற்றும் "தகவல் அமைப்பு" ஆகிய சொற்கள் அடிக்கடி தவறாக புரிந்து கொள்ளப்படுகின்றன. தகவல் அமைப்புகளில், முடிவெடுப்பதற்கு உதவி செய்யாத அமைப்புகளும் அடங்கும். MIS என்ற கல்வி பிரிவு சில நேரங்களில், ஒரு கட்டுப்படுத்தப்பட்ட நோக்கில், தகவல் தொழில்நுட்ப மேலாண்மை என்பதைக் குறிக்கிறது. அந்த கல்வி பிரிவு கணினி அறிவியல் உடன் சேர்த்து தவறாக புரிந்து கொள்ளப்படக் கூடாது. IT சேவை நிர்வாகம் என்பது பழகுநரைச் சார்ந்த ஒரு கல்வியாகும். நிறுவன ஆதார திட்டமிடல் (என்டர்பிரைஸ் ரிசோர்ஸ் பிளானிங்) (ERP) உடனும் MIS சில வேறுபாடுகளைக் கொண்டுள்ளது, ஏனெனில் முடிவெடுப்பதற்கு துணை செய்யாத பிரிவுகளையும் ERP கொண்டிருக்கக்கூடியது.

பேராசிரியர் ஆலன் எஸ். லீ யின் கூற்று ""...தகவல் அமைப்புகள் துறையின் ஆய்வுகள் தொழில்நுட்ப அமைப்பை அதிகம் சோதிக்கிறது அல்லது சமூக அமைப்பை மட்டும் அல்லது இரண்டையும் ஒரே அளவில் ஆராய்கிறது, மேலும் இவை இரண்டும் சந்திக்கும்போது ஏற்படும் நிகழ்வுகளை அது ஆராய்கிறது."" 7




</doc>
<doc id="174903" url="https://ta.wikipedia.org/wiki?curid=174903" title="தென்தாமரைக்குளம்">
தென்தாமரைக்குளம்

தென்தாமரைக்குளம் (ஆங்கிலம்:Thenthamaraikulam), இந்தியாவின் தமிழ்நாடு மாநிலத்தில் அமைந்துள்ள கன்னியாகுமரி மாவட்டத்தில் இருக்கும் ஒரு பேரூராட்சி ஆகும்.

இந்திய 2001 மக்கள் தொகை கணக்கெடுப்பின்படி 11,068 மக்கள் இங்கு வசிக்கின்றார்கள். இவர்களில் 49% ஆண்கள், 51% பெண்கள் ஆவார்கள். தென்தாமரைக்குளம் மக்களின் சராசரி கல்வியறிவு 82% ஆகும், இதில் ஆண்களின் கல்வியறிவு 84%, பெண்களின் கல்வியறிவு 81% ஆகும். இது இந்திய தேசிய சராசரி கல்வியறிவான 59.5% விட கூடியதே. தென்தாமரைக்குளம் மக்கள் தொகையில் 10% ஆறு வயதுக்குட்பட்டோர் ஆவார்கள்.



</doc>
<doc id="174909" url="https://ta.wikipedia.org/wiki?curid=174909" title="கண்ணாம்மூச்சி">
கண்ணாம்மூச்சி

கண்ணாம்மூச்சி அல்லது ஒளிந்து பிடித்தல் என்பது ஓடிப் பிடித்தல் போன்ற ஒரு எளிமையான விளையாட்டு ஆகும். ஒருவர் அல்லது சிலர் ஒளிய, ஒருவர் அல்லது சிலர் அவர்களை கண்டுபிடுத்தல் இந்த விளையாட்டு ஆகும். இரண்டு பேர் முதற்கொண்டு எத்தனை பேரும் இதை விளையாடலாம். சிறிவர் சிறுமியர் விளையாட்டு. தளர்நடைப் பருவத்தில் குழந்தைகளைத் தாய்மார் கண்ணாம்பூச்சி விளையாடச் செய்து நடை பழக்குவர். இது கண்ணாமூச்சி என மருவியும் வழங்கப்படும்.

கண்ணன் காட்டி விளையாடிய அப்பூச்சி விளையாட்டைப் பெரியாழ்வார் அப்பூச்சி காட்டியருளே எனப் பாடுகிறார். இந்தக் கண்ணன் பூச்சி விளையாட்டு கண்ணாம்பூச்சி என ஆகிப் பின்னர் கண்ணாம்மூச்சி > கண்ணாமூச்சி என மருவியது. கண்ணன் தன் நிழலைக் காட்டி ஆடிய நிலை மாறி, கண்ணை மூசிக்கொண்டவர் (பொத்திக்கொண்டவர்) பிறர் நிழலை நிலா வெளிச்சத்தில் அடையாளம் கண்டு அவரைத் தொடும் விளையாட்டாக மாறியுள்ளது.

தாய்ச்சி பொத்தியாளாக இருந்து குழந்தையின் கண்ணைப் பொத்திக்கொண்டு பாடுவார். பாட்டு முடிவதற்குள் மற்றவர்கள் ஓடி ஒளிந்துகொள்ள வேண்டும். தாய்ச்சி தன் பாட்டு முடிந்ததும் குழந்தையின் கண்ணைத் திறந்து விட்டுவிடுவார். குழந்தை ஒளிந்திருப்பவரைக் கண்டுபிடிக்கவேண்டும். கண்டுபிடித்துவிட்டால் கண்டுபிடிக்கப்பட்டவர் கண் பொத்தப்படும். குழந்தை தேடும்போது ஒளிந்துகொண்டிருப்பவர் ஓடிவந்து பொத்திய தாய்ச்சியைச் தொடுவர். அவ்வாறு தொடுவதற்குள் தொடப்பட்டாலும் அவரது கண் பொத்தப்படும்.

தற்காலத்தில் தாய்ச்சி இல்லாமலும் இது விளையடப்படுகிறது. சிறிவர் சிறுமியர்களுள் ஒருவர் ஒன்று முதல் குறிப்பிட்ட எண்கள் வரை (எ.கா 50 வரை) எண்ண அவர் எண்ணி முடிக்கும் முன்பு மற்றவர்கள் ஓடி ஒளிந்துகொள்ள வேண்டும். பிறகு எண்களைச் சொன்னவர் தேடிக்கண்டுபிடிக்கும் முதல் நபர் தோற்றவராவார்.தோற்றவர் பின்னர் எண்களைச் சொல்ல விளையாட்டு தொடரும்.




</doc>
<doc id="174913" url="https://ta.wikipedia.org/wiki?curid=174913" title="சைன ராமாயணம்">
சைன ராமாயணம்

சமண இராமாயணம் அல்லது சைன இராமாயணம் சமணர்களால் இயற்றப்பட்டது. சமண சமயத்தின் தலையான காேட்பாடான காெல்லாமையின்படி வாழ்பவனாக இராமனைக் காட்டுகிறது. இராமன் எந்தக் காெலையும் புரியவில்லை எனவும், இலக்குவனே இராவணனையும், மாரீசனையும் கொல்வதாகக் கதை செல்கிறது.

காசியிலும், அயோத்தியிலும் இருந்துகொண்டு அரசாட்சி புரிந்துவரும் தசரதனுக்கு நான்கு பிள்ளைகள். இந்த ராமாயணத்தின்படி இராவணன் தனக்கு பிறந்த மகளான சீதையால் தனது இராச்சியத்திற்கு அழிவு நேரிடும் என சாதகர்கள் கூறியதனால் வெகு தாெலைவு காெண்டு சென்று விட்டு விடுகிறார். அதன்பின் அவளை வளர்த்த சனக மகாராசா ஏற்பாடு செய்திருந்த சுயம்வரத்திற்குச் சென்ற இராமன் சீதையை மணக்கிறான். காசியில் இருந்த இராமன் இலக்குவன், சீதை ஆகியோருடன் சென்று சித்திரக்கூடத்தில் தங்குகிறார்கள். அங்கு வந்த நாரதரை இராமன் மதிக்காததால் நாரதர் இராவணனிடம் வந்து இலக்குவன் எனும் நடத்தை கெட்டவனுடன் தங்கள் மகளிருப்பதால் அவளுக்கு பாதுகாப்பில்லை என்றும் கூறியதால் இராவணன் மாரீசனோடு வந்து சீதையைத் தூக்கிச் செல்கிறான். அனுமனைத் தூது அனுப்புகிறான். அவனுடன் சென்ற இலக்குவன் வாலியைக் கொல்கிறான். விபீடனனின் இடைக்கலத்தை ஏற்கிறான். இராவணனையும், மாரீசனையும் கொன்று சீதையை மீட்டுக்கொண்டு வருகிறான். கொல்லா விரதம் பூண்ட இராமன் சுவர்க்கம் புக, கொலை புரிந்த இலக்குவன் நரகம் புகுகிறான். இது சைன நெறிக்கேற்ப எழுதப்பட்ட கதை. 

<poem>உரும் இடிப்பு உண்ட அருமணி நாகம் என
திருமணி நிலத்தில் தேவி சோர்ந்து
செய்த பாவையின் மெய் திரிபு இன்றி
மையலின் உயிர்த்து மடிந்து உடன் கிடப்ப
விம்முறு துயரில் ‘கொம்’ என உயிரா
விளைந்தது எல்லாம் உளம் கொள உணரா
எழுது கண் அருவி இனைந்து இனைந்து இரங்கலின் 
ஒழுகுப் பொழிய முழுகிய மேனியள்
அழுது அழுது அரற்றி ஆ ஓ என்னும்
இணை பிரி அன்றிலின் ஏங்கி நீங்கா
துணாவனை நினைத்துச் சோகம் மீது ஊர்தர
வான் பழி சுமந்த நின் வன மலர்ச் சேவடி
யான் பிரிந்து ஏது இலன் இடவயின் இடர்ப்பட
மான் பின் ஏகிய மன்னவனே எனும்;
மாயோன் செய்த மாய மானிடை
மாயவன் செய்த மகிழ்ச்சி கண்டு அருளி
ஆவது ஒன்று இன்றி அதன் வழி ஒழுகிய
நாயகனே! எனை நணுகாய் வந்து எனும் </poem>



</doc>
<doc id="174922" url="https://ta.wikipedia.org/wiki?curid=174922" title="தொல்காப்பியப் பொதுப்பாயிர உரை">
தொல்காப்பியப் பொதுப்பாயிர உரை

தொல்காப்பியப் பொதுப்பாயிரமும், அதன் உரையும் 10 ஆம் நூற்றாண்டில் ஆத்திரையன் பேராசிரியன் எனபவரால் செய்யப்பட்டது. 

தொல்காப்பியம் கி. மு. 5 ஆம் நூற்றாண்டு நூல். பனம்பாரனார் தொல்காப்பியரின் உடன்சாலை மாணாக்கர். இவர் தொல்காப்பியத்துக்கு எழுதியுள்ளது சிறப்புப் பாயிரம். 

சிறப்புப் பாயிரம் என்பது நூலின் சிறப்பு, நூலாசிரியரது சிறப்பு ஆகியவற்றைக் கூறுவது. பொதுப்பாயிரம் என்பது நூலின் உள்ளடத்தை விளக்கிக் கூறுவது. 

தொல்காப்பியத்தின் உள்ளடக்கத்தைக் காட்டும் இந்தப் பொதுப்பாயிரமும், இந்தப் பாயிரத்துக்கான உரையும் கி. பி. 10 ஆம் நூற்றாண்டில் தோன்றின. பேராசிரியர் , சிவஞான முனிவர் ஆகியோரது குறிப்புகள் தொல்காப்பியப் பொதுப்பாயிர உரை பற்றிய குறிப்புகளைத் தருகின்றன. 


</doc>
<doc id="174923" url="https://ta.wikipedia.org/wiki?curid=174923" title="தொல்காப்பியம் சொல்லதிகாரம் கல்லாடர் உரை">
தொல்காப்பியம் சொல்லதிகாரம் கல்லாடர் உரை

தொல்காப்பியம் நூலுக்கு எழுதப்பட்டுள்ள உரைகளில் இதுவும் ஒன்று. இதனை எழுதியவர் கல்லாடர். இவரைக் கல்லாடனார் எனக் குறிப்பிடுவாரும் உளர். நூலின் காலம் 15 ஆம் நூற்றாண்டு. 

இவர் தமது உரையில் 11 ஆம் நூற்றாண்டில் தோன்றிய தொல்காப்பிய இளம்பூரணர் உரையையும், 13 ஆம் நூற்றாண்டில் தோன்றிய திருக்குறள் 13 ஆம் நூற்றாண்டு உரையிலிருந்தும் மேற்கோள்களைத் தந்துள்ளார். இவரது உரை 14 ஆம் நூற்றாண்டு நச்சினார்க்கினியரின் உரையைத் தழுவியே செல்கிறது. 

இந்த உரை தொல்காப்பியம் சொல்லதிகாரத்தில் உள்ள 9 இயல்களில் முதல் 7 இயல்களுக்கு மட்டுமே கிடைத்துள்ளன. 


</doc>
<doc id="174925" url="https://ta.wikipedia.org/wiki?curid=174925" title="ஒப்புமைக் கூட்டவணி">
ஒப்புமைக் கூட்டவணி

ஒப்புமைக் கூட்டவணி அல்லது ஒப்புமைக் கூட்டம் அணி என்பது தான் சொல்ல வந்த கருத்திற்கு ஒப்பாக பல பொருட்களை ஒன்றாக்கிக் கூறுவதாகும். ஒரு நபரின் அல்லது பொருளின் பல சிறப்புகளை ஒன்றாக தொகுத்துரைப்பது இவ்வணியின் தனிச்சிறப்பு.

ஒப்புமைக் கூட்டவணி இரண்டு வகைகளென பின்வரும் தண்டியலங்காரம் 80-வது பாடல் விளக்குகிறது:

எனவே, ஒப்புமைக் கூட்டவணியின் வகைகளாவன:

திரிகடுகம் என்னும் நூலில் சுக்கு, மிளகு, திப்பிலி என்னும் மூன்று வகை மூலிகைகள் ஒன்றிணைந்து உடல்நலத்தினை சேர்ப்பது போல், ஒவ்வொரு செய்யுளிலும் 3 கருத்துக்களை இணைத்து வைத்து இவ்வணியினை சிறப்பாக கையாண்டுள்ளார் இதன் ஆசிரியர் 'நல்லாதனார்'. எடுத்துக்காட்டாக:

இதன் பொருளானது: தனது குடியின் குணத்திற்கேற்ப குறையாத ஒழுக்கமும், இனிய குணமுடையோர் ஏவியவற்றைச்செய்து முடிப்பதும், நால்வகை வேதங்களின் வழிநடத்தலும் மேன்மை மிக்கவர் செய்யும் தொழிலாக கருதப்படுகிறது என்று புகழ் ஒப்புமைக்கூட்டம் அணியாக திகழ்கிறது.


</doc>
<doc id="174926" url="https://ta.wikipedia.org/wiki?curid=174926" title="சமாகிதவணி">
சமாகிதவணி

சமாகிதவணி அல்லது சமாகித அணி என்பது தன்முயற்சி பயனளிக்காது தானே நடைபெற்ற நிகழ்வை குறிப்பது. முன்பெடுத்த முயற்சிகள் எதிர்பார்த்த பயனை அளிக்காவிடினும், எண்ணியது தானே நடைபெற்ற பாங்கினை உரைப்பது இவ்வணி.

அதாவது, ஒரு பொருள் வேண்டிய ஒருவர் அதனை பெறுவதற்கு, முன்னர் சிலபல முயற்சிகளை செய்ய, அவைகள் பலனேதும் அளிக்கவில்லை. எனினும் எதிர்ப்பார்த்தது வேறு வழியில் தானாகவே அமைந்ததனை உரைக்கும் அணி சமாகிதவணியாகும்.

"இச்செய்யுளின் பொருள்:" சிவபெருமான் உமையாள் தன்னிடம் கொண்டிருந்த ஊடலை எவ்வளவோ முயன்றும் தணிக்க இயலவில்லை. இங்ஙனமிருக்க, இராவணன் கையிலாய மலையை பெயர்த்தெடுக்க முயலுங்கால் பயந்த உமாதேவி சிவனை ஆரத்தழுவி ஊடலை மறக்கிறாள். எனவே சிவனின் முயற்சிகள் பயனளிக்காது போய்விடினும், இராவணின் செயல் அப்பயனை அளித்ததை உணர்த்துகிறது.


</doc>
<doc id="174931" url="https://ta.wikipedia.org/wiki?curid=174931" title="பல்லுட்புறச் சிகிச்சை">
பல்லுட்புறச் சிகிச்சை

பல்லுட்புற சிகிட்சை ("Endodontic therapy") என்பது சொத்தை அடைந்த பல்லை அகற்றாது நோய்த்தொற்றை நீக்கவும் வருங்காலத்தில் நுண்ணுயிரித் தொற்றுக்களிலிருந்து பல்லைக் காப்பாற்றவும் பற்கூழில் மேற்கொள்ளப்படும் சிகிட்சை செய்முறைகளாகும். இந்தச் செய்முறைகள் பொதுவழக்கில் "பல்வேர்க்குழிஅல்லது பல் கால்வாய் சிகிட்சை ("Root canal treatment") எனப்படுகிறது. பல்வேர்க் குழிகளும் அவற்றின் பற்கூழ் அறைகளும் பற்களின் உள்ளே அமைந்துள்ள உள்ளீடற்ற பகுதிகளாகும்; இங்கு நரம்புத் திசுக்கள், குருதிக்குழல்கள் மற்றும் உயிரணுத் தொகுதிகளும் அடங்கயுள்ளன. பல்லுட்புற சிகிட்சையில் உள்ள படிநிலைகளாவன:
சில சிகிட்சை முறைகளில் பிச்பநோல் எ கலந்துள்ள அல்லது கலக்காத இப்பாக்சி பிசின் மரப்பால் பிசினை பிணைக்கப் பயன்படுத்தப்படுகின்றன. 
பல்லுட்புற சிகிட்சைக்குப் பின்னர் குறிப்பிட்ட பல் "உயிரற்று" இருக்கும். மீண்டும் மேற்பகுதியில் தொற்று ஏற்பட்டால் பல்வேர் முனை அறுவைத் தேவைப்படும். 

இந்தச் செய்முறை தகுந்த கவனத்துடன் செய்யப்பட்டால் எவ்வித வலியும் தெரியாது; இருப்பினும் வழமையாக இந்தச் சிகிட்சை பற்சிகிட்சைகளிலேயே மிகவும் பயப்படப்படும் சிகிட்சையாக உள்ளது. 



</doc>
<doc id="174933" url="https://ta.wikipedia.org/wiki?curid=174933" title="பெரிய திருமொழி">
பெரிய திருமொழி

திருமங்கையாழ்வார் இயற்றியது பெரிய திருமொழி. திருமால் மீது பாடப்பட்ட தோத்திர நூல் ஆகும். இது பத்து பாகங்களாகவும், ஒவ்வொரு பாகத்திலும் 10 பாடல்களும் உள்ளமையால் மொத்தம் 100 செய்யுள்கள் உள்ளன. கி.பி.9 ஆம் நூற்றாண்டில் இயற்றப்பட்டது. இதற்கு பெரியவாச்சான் பிள்ளை என்பவர் எழுதிய விளக்க நூல் உள்ளது.

இது நாலாயிரத்திவ்யப் பிரபந்தத்தில் 948 முதல் 2031 வரையிலான பாடல்களாக இரண்டாவது ஆயிரமாக இடம்பெற்றுள்ளன. இதில் 1084 பாடல்கள் உண்டு.

பெரிய திருமொழி


</doc>
<doc id="174934" url="https://ta.wikipedia.org/wiki?curid=174934" title="அரம்பை">
அரம்பை

ரம்பை அல்லது அரம்பை என்பவர் தேவ லோகத்தில் வாழ்கின்ற அரம்பையர்களின் தலைவியாவார். பாற்கடலை கடையும் பொழுது தோன்றிய 60,000 அரம்பையர்களில் இவளும் ஒருத்தி.

தேவ உலகத்தில் ரம்பையும், ஊர்வசியும் நடமாடிக்கொண்டிருந்தார்கள். அப்பொழுது தேவ குருவான பிரகஸ்பதி அங்கு வருகை தந்தார். ஆனால் அவரை கவனியாது இருவரின் ஆட்டமும் தொடர்ந்ததால், பிரகஸ்பதி ரம்பையையும், ஊர்வசியையும் பூமியில் பிறக்கும் படி சாபம் தந்தார். 

ரம்பை குபேரனின் மகனான நளகூபனின் மனைவி. குபேரனின் மாற்றாந்தாய்க்கு பிறந்தவன் இராவணன். எனவே ரம்பை இராவணனது மருமகளாகிறாள். ஒரு முறை இராவணன் ரம்பையின் அழகில் மயங்கி அவளை நெருங்க, தன்னுடைய உறவுமுறையை அவனிடம் விளக்கி விலகுகிறாள் ரம்பை. அதையும் கேளாமல் இராவணன் வன்புணர்வு செய்தமையை தன்னுடைய கணவனிடம் கூறுகிறாள். அதையறிந்த நளகூபன் பெண்ணின் அனுமதியின்றி இராவணன் சீண்டினால் அவன் தலை வெடித்துவிடும் என்று சாபமிடுகிறான். 

திருக்கோட்டூர் கொழுந்தீசர் கோவிலில் ஈசனை நோக்கி இடது கால் ஊன்றி, வலது கால் மடித்து, உள்ளங்காலில் இடது கையை வைத்து, வலது கையை தலைமேல் வைத்தபடி அக்னியில் நின்று தவம் செய்துள்ளாள். இவ்வாறன அமைப்புடன் ரம்பையின் உருவச்சிலை கோவிலில் உள்ளது.

இன்றும் இனிக்கும் இதிகாசம் 12 - திருப்பூர் கிருஷ்ணன் (தினகரன்)

தேவ உலகம்


</doc>
<doc id="174936" url="https://ta.wikipedia.org/wiki?curid=174936" title="கிருதாசி">
கிருதாசி

கிருதாசி என்பவர் தேவ லோகத்தில் வாழ்கின்ற அரம்பையர்களில் ஒருத்தியாவர். இவருக்கு நினைத்த நேரத்தில் நினைத்த ரூபத்திற்கு மாற்றம் பெருகின்ற சக்தி இருப்பதாக புராணங்கள் கூறுகின்றன. 

இவள் கிளியைப் போன்ற தோற்றத்தினை உடையவர் என்றும், வியாச முனிவருக்கும் இவருக்கும் பிறந்தவராக சுகர் பிரம்ம முனிவர் அறியப்பெறுகிறார். 

கிருதாசியை கண்ட வியாச முனிவருக்கு மோகம் உண்டானது. அதைக் கண்ட கிருதாசி முனிவரிடமிருந்து தப்பிப்பதற்காக சிந்தித்தாள். வானத்தில் கிளிகள் கூட்டம் செல்வதைக் கண்டவள். தன்னுடைய சக்தியை பயன்படுத்தி கிளி ரூபமாக மாறி பறந்தாள். இருப்பினும் வியாச முனிவரின் மோகம் அவளை கற்பமடைய செய்தது. அவருக்கு கிளி முகமும், மனித உடலும் இணைந்த குழந்தை பிறந்தது. அதற்கு சுக பிரம்ம் என்று பெயரிட்டார்கள்.

ரம்பை
தேவ உலகம்


</doc>
<doc id="174938" url="https://ta.wikipedia.org/wiki?curid=174938" title="மீனாட்சியம்மை குறம்">
மீனாட்சியம்மை குறம்

மதுரை மீனாட்சியம்மை குறம் என்னும் நூல் குமரகுருபரரால் படைக்கப்பட்டது. சொக்கலிங்கப் பெருமான் (சிவன்) மதுரையில் வீதி உலா வரும் போது காணும் மீனாட்சியம்மை அவர் மீது காதல் வயப்படுகிறார். அவரையே எண்ணியிருக்கும் கருத்திழந்த பொழுது பொதிய மலையில் வாழும் குறத்தி ஒருத்தி குறி சொல்வதாக அமைந்துள்ளது. இது குறம் என்னும் சிற்றிலக்கிய வகை.

காப்பு ஒன்றும், 51 பாடல்களும் இந்நூலில் அடங்கும்.

காப்பு அறுசீர்க் கழிநெடிலடி ஆசிரியவிருத்தத்தில் உள்ளது.

51 செய்யுள்களில் எடுத்தாண்ட யாப்பிலக்கண வகைகளாவன:


</doc>
<doc id="174939" url="https://ta.wikipedia.org/wiki?curid=174939" title="நம்பர் பூதம்">
நம்பர் பூதம்

நம்பர் பூதம் (The Number Devil: A Mathematical Adventure; German: Der Zahlenteufel. Ein Kopfkissenbuch für alle, die Angst vor der Mathematik haben) அல்லது எண் பூதம் என்பது ஒரு மொழிபெயர்ப்பு நூல். கணிதத்தினைக்கண்டு அஞ்சும் சிறார்களுக்கும் இளைஞர்களுக்கும் கணித கோட்பாடுகளின் எளிமையினை உரைக்கும் நூல். இது செருமானிய மொழியில் முதலில் ஹான்ஸ் மேக்னஸ் என்சென்பெர்கர் (Hans Magnus Enzensberger) ரொட்ராட் சுசன் பெர்னர் (Rotraut Susanne Berner) சித்தரிக்கப்பட்டும் வெளியானது. பின்னர் பல்வேறு மொழிகளில் மொழிபெயர்ப்பு செய்யப்பட்டது. தமிழில் இதனை மொழிபெயர்த்தவர் இரா. நடராசன்


ராபர்ட் கணிதத்தினை கண்டு அஞ்சும் ஒரு சிறுவன். எனவே பள்ளியில் அவனால் நன்கு கற்க இயலவில்லை. பலமுறை அச்சத்தினைத்தூண்டும் கனவுகளை மீண்டும் மீண்டும் காணுகிறான். எடுத்துக்காட்டாக, ஒரு பெரிய மீன் இவனை விழுங்குவதைப்போலும், ஒரு முடிவில்லா சறுக்குமரத்தில் இவன் சரிந்து விழுவதைப்போலும் கனவுகள் இருக்க, ஒரு இரவு, சிறு பூதம் ஒன்று அவன் கனவில் தோன்றுகிறது. பன்னிரு இரவுகளின் உறக்கத்தின் மூலம் ராபர்ட்டுக்கு பல நுண்ணிய கணித கோட்பாடுகளை கற்று தருகிறது.

முதல் இரவில் எல்லாமே பெரியதாக இருக்கும் உலகிற்கு ராபர்ட்டை கூட்டிச்செல்லும் பூதம், அவனுக்கு ஒன்று என்னும் எண்ணையும், அதிலிருந்து எவ்வாறு மற்ற எண்கள் உருவாக்க முடியும் என்பதனையும் தெளிவாக்குகிறது.

இரண்டாம் இரவில், பூதம் ஒரு நாய்க்குடை மீதமர்ந்து, ஒன்று என்ற வடிவில் காட்சியளிக்கும் மரங்கள் நிறைந்த காட்டில் அமர்ந்து சுழியத்தின் (0) முக்கியத்துவத்தை ரோமானிய எண்களின் மூலமும், எதிர்மறை எண்கள் (negative numbers) பற்றியும் கற்றுக்கொடுக்கின்றது.

மூன்றாவது இரவின் போது பகா எண்கள் (prime numbers) பற்றியும், ஒவ்வொரு பகு எண்ணும் இரு பகா எண்களினை கூட்டி உருவாக்க இயலும் என்னும் கோட்பாட்டினையும் தெளிவாக்குகிறது.


</doc>
<doc id="174947" url="https://ta.wikipedia.org/wiki?curid=174947" title="மேனகை">
மேனகை

மேனகை என்பவர் தேவ லோகத்தில் வாழ்கின்ற அரம்பையர்களில் ஒருத்தியாவர். இவர் விஸ்வாமித்தரரது மனைவியும், சகுந்தலையின் அன்னையுமாவார்.

விஸ்வாமித்தர முனிவர் கடுந்தவம் புரிந்தார். அவருடைய தவத்தின் கனல் தேவ லோகத்தில் இருக்கும் இந்திரனுக்கு அச்சத்தினை உண்டாக்கியது. எனவே தேவ கன்னிகையான மேனகையை விஸ்வாமித்தரர் முன் நடனமாடச் செய்து, முனிவரின் தவத்தினை களைக்க கட்டயிட்டான். அவ்வாறே மேனகை விஸ்வாமித்திரர் முன் நடனமாடினாள்.

அவளுடைய நடனத்தினால் முனிவரின் தவம் களைந்தது. அத்துடன் மேனகையை மனைவியாக ஆக்கிக்கொண்டார் விஸ்வாமித்திரர். இவர்கள் இருவருக்கும் சகுந்தலை என்ற மகள் பிறந்தாள்.

மகாபாரதம் - விஸ்வாமித்ரரும் மேனகையும் | ஆதிபர்வம் - பகுதி 72


மஹாபாரதத்தில் மேனகை


</doc>
<doc id="174950" url="https://ta.wikipedia.org/wiki?curid=174950" title="ஜனகர்">
ஜனகர்

ஜனகர் என்பவர் மிதிலாபுரி என்கிற நாட்டின் அரசனாவார். இவர் இராமாயண காவிய நாயகி சீதையின் தந்தையாவார். அத்துடன் இலட்சுமணனின் மனைவியான ஊர்மிளாவின் தந்தையும் இவரே.

ஜனகரின் மகள் என்பதாலேயே சீதைக்கு "ஜானகி" என்ற பெயர் கிடைத்தது.

ஜனகர் எனும் சொல்லுக்கு தந்தை என்று பொருள்.

தட்ச பிரகஸ்பதியின் யாகத்தில் தன்னை மாய்த்துக்கொண்டாள் சதி தேவி். அதனால் கோபமுற்ற சிவபெருமான் தட்சனின் யாகத்தில் கலந்து கொண்ட அத்தனை தேவர்களையும், அழிப்பதற்காக சிவதனுசினை எடுத்து அம்பினை பூட்டினார். அதற்குள் தேவர்கள் அனைவரும் சிவபெருமானிடம் தங்களைக் காக்க வேண்டினர். அதனால் சிவபெருமான் மனம் மாறி, சிவதனுசினை தேவர்களின் மூத்தவரான "தேவராதன்" என்பவருக்கு அளித்தார்.

அந்த சிவதனுசை தேவராதம் வம்சத்தில் பாதுகாத்துவந்தார்கள். தேவராதம் மறையும் போது, அவர் சந்ததிகள் அதனை பாதுகாத்துவந்தார்கள். சிவதனுசின் மேன்மை புரிந்தவர்கள் வம்சத்தில் ஜனகர் தோன்றியதால், அவருக்கு சிவதனுசு கிடைத்தது.

ஜனகர் மகா யாகம் செய்த சமயம் வருணன் ஜனகரின் யாகத்தைப் போற்றி ருத்திர வில் (சிவ தனுசு) மற்றும் இரண்டு அம்புறாத் தூணிகளையும் ஜனகருக்குத் தந்திருந்தான். 

சீதைக்கு சுயம்வரம் மிதுலை நாட்டில் பெரும் விழாவாக நடைபெற்றது. சிவபெருமானிடம் இருந்து ஜனகருக்கு கிடைக்கப்பெற்ற சிவதனுசில் எந்த மன்னர் நாண் பூட்டுகின்றாரே, அவருக்கே சீதை என்று அறிவித்தார் ஜனகர். அப்போது விஸ்வாமித்திர முனிவருடன் இராமனும், இலக்குவனும் அங்கு வந்தார்கள். 

சிவதனுசை நாண்பூட்டி உடைத்தார் இராமர். அதனால் சீதையை இராமருக்கு திருமணம் செய்துதந்தார் ஜனகர்.

http://valmikiramayanam.in/


</doc>
<doc id="174956" url="https://ta.wikipedia.org/wiki?curid=174956" title="அரசன் (பட்டாம்பூச்சி)">
அரசன் (பட்டாம்பூச்சி)

மொனார்க் ("Monarch butterfly", "Danaus plexippus") கண்கவர் செம்மஞ்சள் மற்றும் கறுப்பு நிறம் கலந்த வண்ணத்துப் பூச்சியாகும். இவை ஒவ்வொரு மாரி காலத்திலும் கனடாவிலிருந்து மெக்சிக்கோ மற்றும் கலிபோர்னியா வரை 4000 மைல் தூரம் வரை பறந்து செல்கின்றன. ஒரு திசையில் மட்டும் பறக்கக்கூடிய இவையால் மீண்டும் கனடா திரும்ப வாய்ப்பு கிடைப்பதில்லை. இவற்றின் குஞ்சுகள் மீண்டும் கனடாவுக்குள் பிரவேசிக்கின்றன. இதன் பிறப்பிடம் முக்கியமாக வட அமெரிக்கா என்றாலும் இது மெக்ஸிகோ, கியூபா, ஆஸ்திரேலியா, நியூஸிலாந்து, பசிபிக் தீவுகள், கலிபோர்னியா, ஃப்ளோரிடா போன்ற நாடுகளிலும் காணப் படுகிறது. இதன் செம்மஞ்சள் வண்ணம் அதனை உண்ணும் எதிரிகளுக்கு ஒரு எச்சரிக்கை என்னை உண்ணாதே என்பதுதான். இவைகள் ஒரு நாளைக்கு 250 கி.மீ தொலைவு பறக்கக் கூடியவை. இவைகளின் எதிரிகள் இவைகளைத் துரத்தும் போது ஒரு நிமிடத்திற்கு 120 தடவை சிறகுகளை அடிக்கக் கூடியவை. இதன் மற்ற பொதுப் பெயர்கள் மில்க் வீட், (எருக்கஞ் செடியில் இருப்பதால்), காமன் டைகர் ( புலி போன்ற வடிவம் கொண்டுள்ளதால்), வாண்ட்ரர் (வலசைப் போவதால்) ஆகும்.  இந்த வண்ணத்துப் பூச்சியின் வலசைப் போதல் நிகழ்வு இதனை மற்ற பூச்சிகளிடமிருந்து வேறு படுத்திக் காட்டுகிறது. .

இவ்வண்ணத்துப் பூச்சிகளின் வலசைப் போதல் என்பது இவ்வுலகின் மிகவும் இயற்கையான கண்கவர் நிகழ்வு என்று ஆர்வலர்கள் விவரிக்கின்றனர். வட அமெரிக்காவின் அதிகப் படியான குளிரைத் தாங்க முடியாத இவைகள் தங்கள் பயணத்தை தெற்கு பாகத்தில் உள்ள மெக்ஸிகோ மற்றும் ஃப்ளோரிடா நோக்கித் துவங்குகின்றன. ஆனால் திரும்பி வருவது நான்காவது சந்ததிதான். இவைகளின் இப்பயணத்தில் இவைகள் 3000 கி.மீ பயணிக்கின்றன.  இவைகள் திரும்பி வரும்போது அவற்றின் பெற்றோர் எந்த மரத்தில் தங்கி இளைப்பாறியதோ அதே மரத்தில் பின் சந்ததி தங்குவது ஒரு ஆச்சரியமே.செப்டம்பர் அல்லது அக்டோபரில் இவை தங்கள் பயணத்தைத் துவக்கி நவம்பரில் அங்கு சென்று சேரும்.  திரும்பி வர தங்கள் பயணத்தை மார்ச்சில் துவக்கி ஜூலையில் முடிக்கும். ஆஸ்திரேலியா அல்லது நியூஸிலாந்தில் உள்ள வண்ணத்துப் பூச்சிகள் சிறு சிறு வலசை மேற்கொள்ளும்



</doc>
<doc id="174964" url="https://ta.wikipedia.org/wiki?curid=174964" title="ஜோஷ்னா சின்னப்பா">
ஜோஷ்னா சின்னப்பா

ஜோஷ்னா சின்னப்பா (ஆங்கிலம்: ) 1986 ஆம் ஆண்டு பிறந்தார். இவர் ஒரு இந்திய ஸ்குவாஷ் விளையாட்டு வீராங்கனை ஆவார்.

தமிழ் நாடு, சென்னையில் செப்டம்பர் 15, 1986 ஆம் ஆண்டு திரு அஞ்சன் சின்னப்பா, சுனிதா சின்னப்பா தம்பதியினருக்கு மகளாகப் பிறந்தார். 
இவரது தந்தை முன்னால் ஸ்குவாஷ் வெற்றிவீரராவார், மேலும் தந்தை அஞ்சன் தமிழகத்தின் சார்பில் பல்வேறு போட்டிகளில் பங்கேற்றும் உள்ளார். 
ஜோஷ்னா சின்னப்பா 2003 ஆம் ஆண்டின் பிரிட்டனில் உள்ள செபீல்ட்டில் நடைபெற்ற பிரிட்டீஷ் ஸ்குவாஷ் பட்டத்தை வென்ற முதல் இந்திய பெண் என்ற பெருமை இவருக்கு உண்டு. சென்னை உள்ள இந்திய ஸ்குவாஷ் கலைக் கழகத்தில் (முன்னாளில் இது ஐசிஎல் (ICL) அகாடமி என்ற பெயரில் இயங்கி வந்தது) பயிற்சிப் பெற்றவராவார், 
மே 2012 ஆம் ஆண்டு சென்னை திறந்தவெளி ஸ்குவாஷ் போட்டியின் இறுதிச் சுற்றில் ஜோஷ்னா சின்னப்பா 9-11, 11-4, 11-8, 12-10 என்ற புள்ளிக் கணக்கில் பிரிட்டனின் சாரா ஜானி பெர்ரியை வீழ்த்தினார். 
மேலும் ஜோஷ்னா தற்போது உலக தரவரிசையில் 25 வது இடத்தில் உள்ளார். 
மற்றும் ஜோஷ்னா சின்னப்பா அவர்கள் மிட்டால் வெற்றிவீரர் அறக்கட்டளையின் நாற்பது கோடித் திட்டத்தின் முதல் பயனாளி ஆவார். 












2014ஆம் ஆண்டு நடந்த இங்கிலாந்தில் கிளாஸ்கோ நகரில் நடந்த காமன் வெல்த் போட்டியில் தங்கப்பதக்கம் வென்றார். .






</doc>
<doc id="174968" url="https://ta.wikipedia.org/wiki?curid=174968" title="மணிப் பிரவாளப் பரம்பரை">
மணிப் பிரவாளப் பரம்பரை

நாலாயிர திவ்வியப் பிரபந்தங்களுக்கு வியாக்கியானங்கள் எழுதிய உரையாசிரியர்களைப்போல, ஏனைய தமிழ் இலக்கியங்கள் பலவற்றிற்கும் சிலர் உரை கண்டனர். வியாக்கியான உரையாசிரியர்களைப் போலவே, வடமொழிச் சொற்களையும், பேச்சு மொழியையும் கையாண்டு, சொற்பொழிவு செய்யும் முறையில் உரைகளை இயற்றினர். அவ்வுரைகளில கொச்சை
மொழிகளும், நாட்டுக்கதைகளும் பழமொழியும், மரபுத்தொடரும் மிகுதியாக இடம் பெறுகின்றன.


இப்பரம்பரை உரையாசிரியர்கள் வாழ்ந்த காலத்து மக்களின் பேச்சு மொழி, பழக்கவழக்கம், சமுதாய நிலை, நாட்டின் போக்கு ஆகியவற்றை அவ்வுரைகள் மிகத்தெளிவாக எதிரொலிக்கின்றன. பேசுவதுபோலவே எழுதும் உரைநடையிலும் ஒருவகை இன்பமும், எழிலும், உயிரோட்டமும் இருப்பதைக் காணமுடிகிறது.


</doc>
<doc id="174976" url="https://ta.wikipedia.org/wiki?curid=174976" title="ஹிமேஷ் ரேஷாமியா">
ஹிமேஷ் ரேஷாமியா

ஹிமேஷ் ரேஷாமியா (Himesh Reshammiya) இந்தியத் திரைப்பட நடிகர், பாடகர், இசையமைப்பாளர், பாடலாசிரியர், திரைக்கதை எழுத்தாளர் எனப் பல தளங்களில் இயங்கி வருபவர். இவர் அண்மையில் 2013 ஆம் ஆண்டில் த எட்ச்சு என்ற இசைக்கோவையை வெளியிட்டார். கில்லாடி 786 திரைப்படத்தின் பாடல்களுக்கு இசையமைத்துள்ளார்.

இவர் சிறந்த ஆண் பாடகருக்கான பிலிம்பேர் விருது வழங்கப்பட்டுள்ளது. 


</doc>
<doc id="174980" url="https://ta.wikipedia.org/wiki?curid=174980" title="குமார் சானு">
குமார் சானு

குமார் சானு பிரபலமான இந்தித் திரைப்படப் பின்னணிப் பாடகர்களுள் ஒருவர்
. இவர் பத்மஸ்ரீ (2009), பிலிம்பேர் உள்ளிட்ட விருதுகளைப் பெற்றுள்ளார். கில்லாடி, குச் குச் ஹோத்தா ஹய் உள்ளிட்ட திரைப்படங்களில் பாடியுள்ளார்.


</doc>
<doc id="174987" url="https://ta.wikipedia.org/wiki?curid=174987" title="வொயேஜர் 2">
வொயேஜர் 2

வொயேஜர் 2 (Voyager 2) என்பது ஐக்கிய அமெரிக்காவின் நாசா விண்வெளி ஆய்வு மையத்தினால் 1977 ஆம் ஆண்டு ஆகத்து 20 ஆம் நாள் சூரியக் குடும்பம் மற்றும் விண்மீன்களிடை ஊடகம் ஆகியவற்றை ஆராய்வதற்காக ஏவப்பட்ட ஓர் ஆளில்லா விண்ணாய்வி ஆகும். 722 கிலோகிராம் எடையுள்ள இந்த விண்கலம் வொயேஜர் 1 ஏவப்படுவதற்கு முன்னதாக ஏவப்பட்ட போதிலும் வொயேஜர் 1 வேகமாகப் பயணித்ததால் முந்திவிட்டது. இன்று வரை அதாவது வரை இது விண்வெளியில் பூர்த்தி செய்துள்ளது.


</doc>
<doc id="174988" url="https://ta.wikipedia.org/wiki?curid=174988" title="தி. க. சண்முகம்">
தி. க. சண்முகம்

திருவனந்தபுரம் கண்ணுசாமி சண்முகம் என்னும் ஔவை தி. க. சண்முகம் (26.4.1912 - 15.2.1973) 1918 ஆம் ஆண்டு முதல் 1972 ஆம் ஆண்டு வரை தமிழ் நாடகக்கலைக்கு நற்பணி ஆற்றியவர். நாடகத்துறையில் தொல்காப்பியர் என மு. கருணாநிதியால் புகழப்பட்டவர். ம. பொ. சிவஞானம் தலைமையில் இயங்கிய தமிழரசுக் கழகத்தின் பொதுச் செயலாளராகப் பணியாற்றியவர். இவரது தம்பி தி. க. பகவதி புகழ்பெற்ற நாடக நடிகரும், திரைப்பட நடிகரும் ஆவார்.

சங்கரதாசு சுவாமிகளின் மாணவரும் நாடக நடிகருமான டி. எசு. கண்ணுசாமி பிள்ளை என்பவருக்கும் சீதையம்மாள் என்பவருக்கும் மூன்றாவது மகனாக திருவனந்தபுரத்தை அடுத்த புத்தன்சந்தையில் 1912 ஏப்ரல் 26 ஆம் நாள் பிறந்தவர் தி. க. சண்முகம். தி. க. சங்கரன் (1904 – 1948.03.31), தி.க. முத்துச்சாமி ஆகிய இருவரும் இவருக்கு அண்ணன்மார் ஆவர். தி. க. பகவதி (1917 - ) இவருக்கு தம்பி ஆவார். சுப்பம்மாள் (1920 - ), காமாட்சி (1921 - ) ஆகியோர் இவருக்குத் தங்கைகள் ஆவர். இவர்கள் நால்வரை தமிழ்நாடக உலகம் டி. கே. எசு சகோதரர்கள் என அழைத்தது.

இருபதாம் நூற்றாண்டில் தொடக்கத்தில் நாடகக்கலையின் தலைமையிடமாக மதுரை திகழ்ந்தது. எனவே நாடக நடிகரான கண்ணுசாமிபிள்ளையின் குடும்பம் மதுரை சோற்றுக்கடைத் தெருவில் குடியிருந்தது. எனவே தி. க. சண்முகம் தெற்குச் சித்திரை வீதியில் உள்ள வெள்ளியம்பலம் என்னும் ஆரியவைசிய பள்ளியில் இரண்டாம் வகுப்பு வரை படித்தனர்.

சங்கரதாசு சுவாமிகள் 1918 ஆம் ஆண்டில் மதுரையில் தத்துவ மீனலோசனி வித்துவ பால சபை என்னும் நாடக நிறுவனத்தை உருவாக்கினார். அந்நிறுவனத்தில் 1918ஆம் ஆண்டில் தி. க. சங்கரன், தி. க. முத்துசாமி, தி. க. சண்முகம் ஆகிய மூவரும் அவர்தம் தந்தை கண்ணுசாமிபிள்ளையால் இளம் நடிகர்களாக இணைக்கப்பட்டனர். 1922ஆம் ஆண்டு ஆகத்து 3ஆம் நாள் இரவு அக்குழுவிலிருந்து அவர்கள் மூவரும் அவர்தம் தந்தையாரால் அழைத்துச் செல்லப்பட்டனர்.

தந்தையால் அழைத்துச் செல்லப்பட்ட தி. க. சண்முகம் அவர் உடன்பிறந்தவர்களும் தெ. பொ. கிருட்டினசாமி பாவலர் நடத்திய பால மனோகர சபை என்னும் நாடகக் குழுவில் 1922 ஆகத்து 4ஆம் நாள் சேர்க்கப்பட்டனர். இவர்கள் விலகியதால் சங்கரதாசு சுவாமிகள் மனம்நொந்து இருப்பதாக அறிந்து, அக்டோபர் 15ஆம் நாள் பால மனோகர சபையிலிருந்து தி.க.ச. உடன்பிறவியர் மூவரும் அவர்தம் தந்தையால் அழைத்துச் செல்லப்பட்டனர்.

1922 அக்டோபர் 16ஆம் நாள் பாண்டிச்சேரியில் முகாமிட்டிருந்த தத்துவ மீனலோசனி வித்துவ பால சபையில் மீண்டும் தி.க.ச. உடன்பிறவியர் மூவரும் அவர்தம் தந்தையால் இணைக்கப்பட்டார். 1924ஆம் ஆண்டில் தி. க. பகவதியும் அக்குழுவில் இளம் நடிகராக இணைக்கப்பட்டார். இதற்கிடையில் தி.க.ச. உடன்பிறவியரின் தந்தை கண்ணுசாமி பிள்ளை இறந்ததால், தம் சிற்றப்பா, மாமா ஆகிய இருவரின் பாதுகாப்பில் வளர்ந்தனர். தத்துவ மீனலோசனி வித்துவ பால சபையின் முதலாளிகளில் ஒருவரான சுப்பிரமணியபிள்ளையிடம் ஏற்பட்ட கருத்து வேற்றுமையின் காரணமாக 1925 பிப்ரவரி 15ஆம் நாள் அந்நாடகக்குழுவிலிருந்து தி. க. சண்முகமும் அவர்தம் உடன்பிறந்தோரும் அவர்தம் பாதுகாவலர்களால் விலக்கி அழைத்துச் செல்லப்பட்டனர்.

பின்னர் தி. க. சண்முகமும் அவர்தம் உடன்பிறந்தவர்களும் தம் சிற்றப்பாவை உரிமையாளரென அறிவித்து 1925 மார்ச்சு 31ஆம் நாள், திருவனந்தபுரத்தில் "ஸ்ரீ பால ஷண்முகானந்த சபா" என்னும் நாடகக் குழுவை உருவாக்கினர். அக்குழுவின் முதல்நாடகமாக “கோவலன்” என்னும் நாடகம் அந்நாளிலேயே அரங்கேற்றப்பட்டது. அப்பொழுது எம். கந்தசாமி முதலியாரிடம் நடிப்பாசிரியராக இக்குழுவில் பணியேற்றார். அவரிடம் தி. க. சண்முகம் நாடக நுட்பங்களைப் பயின்றார்.
வெ. சாமிநாத சர்மா எழுதிய இந்திய சுதந்திர போராட்ட நாடகம் பாணபுரத்து வீரன் இதை பிரித்தானிய அரசு தடை செய்யவே தி. க. சண்முகம் அவரது நாடகக் குழு "பாணபுரத்து வீரன் நாடகத்தை தேச பக்தி என பெயர் சூட்டி இந்தியாவுக்கும், இங்கிலாந்துக்கும் போராட்டம் நடந்தது போல பாணபுரத்துக்கும், ஈசானபுரத்துக்கும் இடையே நடக்கும் விடுதலைப்போரை அடிப்படையாக் கொண்டது- தேச பக்தி நாடகம்" வெ. சாமிநாத சர்மாவின் பாணபுரத்து வீரன் நாடகத்தை எங்களுக்கு அறிமுகம் செய்து, இடை இடையே சில புதிய காட்சிகளையும், உணர்ச்சி மிகுந்த பாடல்கள், வசனங்களையும் எழுதிக் கொடுத்தது மதுரகவி பாஸ்கர தாஸ் அவர்கள் என தனது வாழ்க்கைக் குறிப்பில் கூறியுள்ளார்.

பிரித்தானிய அரசு தடை செய்த "பாணபுரத்து வீரன் நாடகத்தை தேச பக்தி என பெயர் சூட்டி நாடகத்தை அரங்கேற்றியது மட்டுமல்லாது மகாகவி பாரதியின் "என்று தணியுமிந்த சுதந்திர தாகம்", "விடுதலை விடுதலை", ஆடுவோமே பள்ளுப் பாடுவோமே போன்ற தடை செய்யப்பட்ட தேச பக்திப் பாடல்களை தேச பக்தி நாடகத்தில் முதன்முதலாக பாடப்பட்டது.

1931ஆம் ஆண்டில் பேசும் படங்கள் வெளிவரத் தொடங்கியதால், நாடகங்களுக்கான மதிப்புக் குறைந்தது. போதுமான வருவாய் கிடைக்கவில்லை. எனவே தி. க. சண்முகமும் அவர்தம் உடன்பிறந்தோரும் 1932ஆம் ஆண்டில் தம் நாடகக்குழுவை ஆண்டுக்கு ஆறாயிரம் ரூபாய் குத்தகைக்கு கோல்டன் கோவிந்தசாமி நாயுடு என்பவரிடம் ஒப்படைத்தனர். ஆனால் அவ்வொப்பந்தம் பதினோராம் மாதத்திலேயே முறிந்தது. தி. க. ச. உடன்பிறப்புகள் அந்நாடகக் குழுவை தற்காலிகமாகச் சில காலத்திற்குக் கலைத்தனர்.

பின்னர் கொரடாச்சேரியைச் சேர்ந்த தர்மராஜபிள்ளை என்பவரின் தேவி பால சண்முகானந்த சபையில் தி. க. ச.வும் அவர் உடன்பிறந்தவர்களுடன் சென்று இணைந்தனர். சிறிது நாளில் தர்மராஜபிள்ளை சொல்லிக்கொள்ளாமல் ஓடிப்போனதால் அந்த நாடகக் குழுவை இவர்களே பொறுப்பேற்றுக் கலைத்தனர்.

சிறிதுகாலம் நாடக வாழ்விலிருந்து ஒதுங்கி இருக்கலாம் என தி. க. ச. உடன்பிறந்தோர் நால்வரும் நாகர்கோவிலுக்குச் சென்று உறவினர்களுடன் வாழத் தொடங்கினர். அப்பொழுது அல்லி அர்ஜூனா, சதாரம் ஆகிய இரண்டு சிறப்பு நாடகங்களில் (Special Drama) தி. க. சண்முகம் நடித்தார். ஆனால் நாடக முறை அவருக்கு பிடிக்கவில்லை. எனவே, அதிலிருந்து விலகினார்.

இவ்வாறு இவர் 74 நாடகங்களில் 109 கதைமாந்தராக நடித்தார். 1935 ஆம் ஆண்டில் மேனகா என்னும் திரைப்படத்தின் வழியாக திரையுலகில் நுழைந்து கப்பலோட்டிய தமிழன் என்னும் படம் வரை பல்வேறு படங்களில் நடித்தார்.

இவர் தமிழகத்திற்கு வெளியே பம்பாய். தில்லி, கல்கத்தா, நாகபுரி, பெங்களூர், திருவனந்தபுரம் ஆகிய ஊர்களுக்கும் இலங்கை, மலேசியா ஆகிய நாடுகளுக்கும் தன் குழுவினருடன் சென்று நாடகங்கள் நடத்தினார்.

ஔவையார் நாடகத்தில் ஔவையாராக வேடமேற்றுச் சிறப்பாக நடித்ததால் ஔவை சண்முகம் என அழைக்கப்பட்டார்.


தி. க . சண்முகம் தனது நாடகப்பணியால் பின்வரும் பட்டங்களைப் பெற்றார்.

1953 ஆம் ஆண்டில் மனிதன் என்னும் திரைப்படத்தில் நடித்ததற்காக தமிழக அரசின் சிறந்த தமிழ்ப்பட நடிகர் என்னும் விருதை வழங்கியது.

1961 ஆம் ஆண்டு தமிழ்நாடு சங்கீத நாடக சங்கமும் 1962 ஆம் ஆண்டு புதுதில்லி சங்கீத நாடக அகாதமியும் சிறந்த நாடக நடிகர் என்பதற்கான விருதுகளை வழங்கின.

தி. க. சண்முகம் பின்வரும் அமைப்புகளில் முதன்மையான பொறுப்புகளை வகித்தார்:


தி. க. சண்முகம் "அறிவுச்சுடர்" என்னும் கையெழுத்து இதழை தன் நாடகக் குழுவினருக்காக வெளியிட்டார். தென்னிந்திய நடிகர் சங்கத்தின் திங்கள் இதழான "நடிகன் குரல்" ஏட்டின் பொறுப்பாசிரியராக மூன்று ஆண்டுகள் பணியாற்றினார்.
பின்வரும் நூல்களை எழுதினார்:


தி. க. சண்முகம் தன் குருநாதர் சங்கரதாசு சுவாமிகளின் பாடல்களைத் தொகுத்து சங்கரதாஸ் சுவாமிகள் இன்கவித் திரட்டு என்னும் நூலையும் சங்கரதாசு சுவாமிகளின் நூற்றாண்டு விழா 1967ஆம் ஆண்டு கொண்டாடப்பட்டபொழுது, சங்கரதாஸ் சுவாமிகள் நூற்றாண்டு மலர் ஒன்றையும் தொகுத்துப் பதிப்பித்தார்.

உலகத் தமிழாராய்ச்சிக் கழகத்தின் சார்பில் 1966 ஆம் ஆண்டில் கோலாலம்பூரில் நடைபெற்ற முதலாம் உலகத் தமிழ் மாநட்டில் கலந்துகொண்டு தமிழ் நாடக வரலாறு என்னும் ஆய்வுக் கட்டுரையை வழங்கினார்.

தமிழக சட்டமன்ற மேலவையின் உறுப்பினராக 1968 ஆம் ஆண்டில் நியமிக்கப்பட்டார்.

தி. க. சண்முகம் 1973 பிப்ரவரி 15 ஆம் நாள் சென்னையில் காலமானார்.

http://thamizhagam.net/nationalized%20books/Avvai%20TK%20Sanmugam.html தி. க. சண்முகம் நூல்கள் மிண் நூலகத்தில்


</doc>
<doc id="174990" url="https://ta.wikipedia.org/wiki?curid=174990" title="சரிகை">
சரிகை

வேட்டி, புடவை முதலிய ஆடைநூலுடன் நெய்யப்படும் பொன், வெள்ளி இழைகள், சரிகை என்றழைக்கப்படுகிறது. 
பொன், வெள்ளி முதலிய மாழைகளை மெல்லிய கம்பிபோல இழைத்துச் சரிகை தயாரிக்கிறார்கள்.
சரிகை இழைகள் மிகவும் மெல்லியனவாக இருக்கும்.

வெகுகாலத்திற்கு முன்பே சரிகை நெசவுத்தொழில் முதன்மைப் பெற்று வந்திருக்கிறது.
கலைநுட்பம் வாய்ந்த பழமையான தொழில்களில் இதுவும் ஒன்றாகும். உயர்ந்த இரகப்பட்டுத்துணிகளின்
தலைப்பில் பொன் சரிகை இழைகளை இணைத்து நெய்யும் வழக்கம் இந்தியாவில் வழங்கி வந்துள்ளது.
சரிகை இழைகளைக் கொண்டு தனிப்பட்டப் பொன்னாடையோ, வெள்ளி ஆடையோ நெய்து விடலாம்.
ஆனால் சரிகையை நூல், பட்டுப்போன்ற வேற்றிழைகளுடன் சேர்த்து நெய்யும் முறையே சிறந்ததாகத் தெரிகிறது.
பொன், வெள்ளிச் சரிகைகளைப் பட்டோடு கலந்து நெய்யும் கலை இந்தியாவில் பழங்காலத்திலிருந்தே சிறப்புற்று இருந்து வந்திருக்கிறது.



</doc>
<doc id="174991" url="https://ta.wikipedia.org/wiki?curid=174991" title="பிரம்ம வைவர்த்த புராணம்">
பிரம்ம வைவர்த்த புராணம்

பிரம்ம வைவர்த்த புராணம் (தேவநாகரி:) என்பது மகா புராணங்களில் ஒன்றாகும். இந்த புராணம் பதினெட்டாயிரம் (18,000) ஸ்லோகங்களை உள்ளடக்கியது. இப்புராணம் பிரம்ம காண்டம், பிரகிருதி காண்டம், கணேச காண்டம், ஸ்ரீகிருஷ்ண காண்டம் என்று நான்கு காண்டங்களைக் கொண்டதாகும். 

வைவர்த்தம் என்ற சமஸ்கிருத சொல்லிற்கு பரிணாம வளர்ச்சி என்று பொருள். எனவே பிரம்மனின் பரிணாம வளர்ச்சியை விவரிக்கின்ற புராணமான இது "பிரம்ம வைவர்த்த புராணம்" என்று அழைக்கப்படுகிறது.

இக் காண்டத்தில் விநாயகரின் வரலாறும், பெருமைகளும் கூறப்படுகின்றன. பார்வதி தேவி கிருஷ்ண விருதம் இருந்து கிருஷ்ணனையே குழந்தையாக பெற்றார். அக் குழந்தை பிறந்த நாளில் கைலாசத்தில் பெரும் விழா நடந்தது. அதற்கு முனிவர்கள், தேவர்கள், யட்சகர்கள் என அனைவரும் வந்தார்கள். அவர்களில் சூரியனின் குமாரனான சனியும் வந்தார். ஆனால் குழந்தையை காணாமல் இருந்தார். அதைக் கண்ட பார்வதி தேவி சனிபகவானை குழந்தையை காணும் படி கூறினார். 

சனியின் பார்வையால் குழந்தையின் தலை மறைந்தது. அதன் பிறகு கிருஷ்ணன் கருடனாக மாறி பூமியை வலம் வந்தார். அப்போது ஓர் ஆற்றங்கரையில் ஐராவதம் உறங்குவதை கண்டு அதன் தலையை சக்ராயுதத்தினால் கொய்தார். அதன் தலையை கைலாயத்தில் இருந்த தலையில்லா குழந்தையுடன் இணைத்தார். 

கஜானனன் , லம்போதரன் , ஏகதந்தன், விக்கினஹரன் என விநாயகரின் பல பெயர்களுக்கான காரணங்களை இப்புராணம் விளக்குகிறது.


</doc>
<doc id="174992" url="https://ta.wikipedia.org/wiki?curid=174992" title="கப்புச்சின் சபை">
கப்புச்சின் சபை

கப்புச்சின் பிரான்சிஸ்கன் சபை ("Order of Friars Minor Capuchin", இலத்தீன்: "Ordo Fratrum Minorum Capuccinorum" - "O.F.M.Cap.") என்பது புனித அசிசியின் பிரான்சிசுவினால் இத்தாலி நாட்டில் கிபி 1209 ஆம் ஆண்டு தோற்றுவிக்கப்பட்ட பிரான்சிஸ்கன் சபை என அழைக்கப்படும் எளிய துறவிகள் சபையின் மூன்று முக்கியமான கிளைகளில் ஒன்றாகும்.

1520 ஆம் ஆண்டு முதல் மேத்யு தெ பசியோ என்ற பிரான்சிஸ்கன் அப்செர்வன்ட் துறவி, புனித பிரான்சிசின் வாழ்வில் செபத்தையும் ஒருத்தல் முயற்சியையும் பிரிக்க இயலாது என்று கூறி கடினமான ஒருத்தல் வாழ்வினை மேற்கொண்டார். இவரோடு சில பிரான்சிஸ்கன் அப்செர்வென்ட் மற்றும் பிரான்சிஸ்கன் கன்வென்சுவல் துறவிகளும் இந்த புதிய வாழ்வில் இணைந்து செபத்திற்கும் மறைபணி வாழ்வுக்கும் சம முக்கியத்துவம் தந்து புனித அசிசி பிரான்சிசின் வாழ்வை பதினாறாம் நூற்றாண்டின் தொடக்கத்தில் பிரதிபலித்தனர். இது பிரான்சிஸ்கன் சபையில் ஒரு மாபெரும் மறுமலர்ச்சியாகும். இத்துறவிகள் நீண்ட தொப்பிக்கொண்ட ஒரு துறவற உடையை அணிந்திருந்தனர் எனவே கேம்ரினோ நகர சிறுவர் சிறுமிகளே இவர்களை கப்புச்சின்! (தொப்பி) கப்புச்சின்! (தொப்பி) துறவிகள் என அழைத்து மகிழ்ந்தனர். குழந்தைகளின் வாழ்த்தொலியே சபையின் பெயராய் அமைந்தது.திருத்தந்தை ஏழாம் கிளமென்ட் 1528, ஜூலை 3 ஆம் நாள் கப்புச்சின் சபையை, பிரான்சிஸ்கன் சபையின் ஒரு பிரிவாக அங்கீகரித்து தனி சபையாக இயங்கிட அனுமதி அளித்தார்.


ஏழ்மை எளிய வாழ்வில் ஈடுபட்டு விளிம்புநிலை மக்களோடு தோழமை கொண்டு தங்களை புனித அசிசி பிரான்சிசீன் எளிய சகோதரர்களாக அடையாளபடுத்திக் கொண்டனர். 1570 களில் இத்தாலியை உலுக்கிய கொள்ளை நோயில் கப்புச்சின் சபையினர் தன்னலமற்ற சேவை புரிந்தனர்,இதில் எண்ணற்ற துறவிகள் மடிந்தனர். பதினாறாம் நூற்றாண்டில் ஐரோப்பாவில் வேகமாகப் பரவிய புரோட்டோஸ்டாண்ட் சபைக்கு எதிராக இயேசு சபையரோடு இணைந்து சமயப் பரப்பில் ஈடுபட்டு பல பகுதிகளை கத்தோலிக்க விசுவாசத்தில் நிலை நிறுத்தினர். பிரான்ஸ் நாட்டில் சாவாய் பகுதி கத்தோலிக்க விசுவாசத்தில் நிலைநிற்க கப்புச்சின் துறவிகளின் மறைபணியே காரணம் என அந்த பகுதியின் அன்றைய ஆயர் புனித பிரான்சிஸ் சலேசியார் புகழாரம் சூட்டினார். 1622 ஆம் ஆண்டு உருவாக்கப்பட்ட மறைபரப்பு பேராயத்தின் மூலம் ஆசியா, ஆப்ரிக்கா மற்றும் அமெரிக்க கண்டகளுக்கு சென்று நற்செய்தியை அறிவித்து புதிய கிறிஸ்தவ சமூகங்களை உருவாக்கி பல மறைமாவட்டங்களுக்கு அடித்தளமிட்டனர். 17 ஆம் நூற்றாண்டின் இறுதியில் 35,000 துறவிகளை கொண்ட பெரும் சபையாக உருவெடுத்தது. கத்தோலிக்கத் திருச்சபையில் இன்று பத்தாயிரத்துக்கும் மேலான துறவிகளை கொண்டு 103 நாடுகளில் இறைபணியாற்றும் மிகப்பெரிய துறவற சபைகளில் ஒன்றாக கப்புச்சின் சபை திகழ்கின்றது.

கப்புச்சின் சபையில் புனிதர்கள் 15, அருளாளர்கள் 46, வணக்கத்துக்குரியவர்கள் 24, மற்றும் இறையடியார்கள் 97 என 182 பேர் புனித நிலைக்கு திருச்சபையால் அங்கிகரிக்கப்பட்டுள்ளனர்.

1632 ஆண்டு ஆறு பிரெஞ்சு கப்புச்சின் துறவிகள் இந்தியாவில் முதன் முறையாக புதுச்சேரியில் காலடி வைத்தனர். தென்னிந்தியாவில் மேலும் சூரத் (1639) மற்றும் சென்னையில் (1642) கப்புச்சின் மறைபணிதலங்கள் நிறுவப்பட்டன. இத்தாலிய கப்புச்சின் துறவிகள் 1707 இல் திபெத்,லகாசாவைத் தலைமையிடமாக கொண்டு இந்துஸ்தான் - திபெத் மறைபணிதலத்தை நிறுவினர். 1773 இல் ஆக்ரா மறைபணிதலம் கப்புச்சின் துறவிகளிடம் ஒப்படைக்கப்பட்டு வடஇந்தியா முழுமையும் சந்திர நாகூர் முதல் லாகசவரை சிந்து முதல் எங்கானம் வரை இமயமலை முதல் நர்மதா ஆறு வரை பரந்து விரிந்த பகுதியில் மறைபணியாற்றி முப்பதுக்கும் மேற்பட்ட மறைமாவட்டங்களை தங்களது விசுவாசத்தின் வியர்வையால் உருவாக்கி ஆக்ரா, பாட்னா, லாகூர், தில்லி, சிம்லா, அலகாபாத், சென்னை (இன்று இணைபேராலயம்)மற்றும் ஆஜ்ம்ரீன் மறைமாவட்ட பேராலயங்களை எழுப்பினர். பிரான்ஸ், இத்தாலி, சுவிட்சர்லாந்த், ஆஸ்திரியா, பெல்ஜியம், இங்கிலாந்து , அயர்லாந்து, மால்தீஸ், அமெரிக்க மற்றும் கனடா நாட்டு கப்புச்சின் துறவிகள் இந்தியாவில் நற்செய்தி அறிவிப்பு பணியில் ஈடுபட்டனர், இதில் குறிபிடத்தக்கவர் பாட்னா மற்றும் முபையின் ஆயர் வணக்கத்துக்குரிய அனஸ்தாசியுஸ் ஹார்ட்மன். இன்று 1500 இந்திய கப்புச்சின் துறவிகள் 14 மறைமாநிலங்கள் மற்றும் 4 மறைவட்டங்களில் இயேசுவின் புனித பணியை தொடர்கின்றனர்.

1632 இல் தமிழ் மண்ணில் புதுச்சேரியில் கால்பதித்த பிரெஞ்சு கப்புச்சின் குருக்கள் ஒரு நிலையான மறைபணி தலத்தை 1674 இல் நிறுவி இந்தியாவில் உள்ள அனைத்து பிரெஞ்சு குடியிருப்புகளில் (புதுச்சேரி, காரைக்கால், மாஹே, ஏனாம், சந்திர நாகூர் மற்றும் ஆந்திராவின் சில கடலோர பகுதிகளில்) ஆன்மீக பணியை 1828 வரை செய்தனர். புதுவை-கடலூர் உயர்மறைமாவட்டம் பகுதியில் முதல் கிறித்தவ மறைப்போதகர்கள் கப்புச்சின் குருக்கள் ஆவர், கடற்கரை சாலையில் அமைந்துள்ள கபூஸ் கோவில் (அ) புனித சம்மனசுகளின் இராக்கினி ஆலயம் இருநூற்றாண்டு கப்புச்சின் மறைபணியின் சின்னமாக இன்றும் புதுச்சேரியில் திகழ்கிறது. சென்னை மாநகரின் முதல் கிறித்தவ மறைபணியாளர்கள் கப்புச்சின் குருக்கள் ஆவர். சென்னையில் 1642 இல் உருவாக்கப்பட்ட கப்புச்சின் மறைபணிதலம் 1834 வரை (192 ஆண்டுகள்) நீடித்தது. இந்த கப்புச்சின் மறைபணிதலமே 1886 இல் சென்னை உயர்மறைமவட்டமாக உயர்த்தப்பட்டு பின் 1954 இல் மயிலை மறைமாவட்டதோடு இணைக்கப்பட்டு சென்னை-மயிலை உயர்மறைமாவட்டம் ஆனது. எப்ரேம் தெ நேவேர் அவர்களால் அமைக்கப்பட்ட சென்னையின் முதல் கிறித்தவ ஆலயமான புனித அந்திரேயா புனித ஜார்ஜ் கோட்டைக்குள் 1752 வரை இருந்தது. இங்கு கப்புச்சின் துறவிகள் ஆர்மேனியன் தெரு, இராயபுரம், இராயபேட்டை, சிந்தாதரிபேட்டை, வண்ணாரப்பேட்டை, புதுப்பேட்டை, என சென்னையின் பல இடங்களில் புதிய கிறிஸ்தவர்களை உருவாக்கி ஆலயங்களை அமைத்தனர். பிரெஞ்சு புரட்சியால் போதிய மறைபணியாளர்கள் இன்றி பிற மறைபரப்பு சபைகளிடம் ஒப்படைக்கப்பட்டது. 109 ஆண்டுகள் இடைவெளிக்கு பின் கப்புச்சின் துறவிகள் தமிழகத்தில் திருச்சி திருவரங்கத்தில் 1943 ஜூன் 13 அன்று அமல ஆசிரமம் என்ற பெயரில் துறவற இல்லம் அமைத்து இன்று 300 தமிழ் கப்புச்சின் துறவிகள் இரண்டு மறைமாநிலங்களில் 30 துறவற இல்லங்களில் பல்வேறு நிலைகளில் இறைபணி தமிழகத்திலும், உலகின் பல்வேறு பகுதிகளிலும் ஆற்றிவருகின்றனர்.



</doc>
<doc id="174996" url="https://ta.wikipedia.org/wiki?curid=174996" title="நவ நாகங்கள்">
நவ நாகங்கள்

இந்து தொன்மவியல் அடிப்படையில் ஒன்பது நாகங்கள் நவ நாகங்கள் என அழைக்கப்பெருகின்றன. இவர்கள் பாற்கடலை கடையும் பொழுது தோன்றியவர்கள் என்றும், காசிபர் - கத்துரு தம்பதிகளுக்கு பிறந்தவர்கள் என்றும் புராணங்கள் கூறுகின்றன.

காசிபர் முனிவரின் தர்மபத்தினிகளில் ஒருவளான கத்துருவிற்கு நூற்றியைம்பது நாகங்கள் பிறந்தன. இவைகளில் முதலாவதாக பிறந்த ஒன்பது நாகங்கள், நவ நாகங்கள் என்று அழைக்கப்பெறுகின்றன. 

சில சில மாற்றங்களுடன் இந்த நாகங்களின் பட்டியலில் காணக்கிடைக்கின்றது. இவர்களில் ஆயிரம் நாவுடைய ஆதிசேஷன் தலைப்பிள்ளையாக கருதப்படுகிறார்.


அல்லது


ஆதிசேசன் திருமாலை சரணடைய, வாசுகி பாம்பானது சிவபெருமானை நோக்கி தவமிருந்து. வாசுகியின் தவத்தில் மகிழ்ந்த சிவபெருமான் வாசுகி வேண்டியவாறு, தன்னுடைய கழுத்தில் நாகாபரனமாக இருக்க வரமளித்தார்.

ஆயிரம் தலைகளை உடையதான இந்த ஆதிசேஷன் நாராயணனுக்கு மிகவும் உற்றவனாக, திருமாலின் ஒவ்வொரு திரு அவதாரத்திலும், அவருக்குத் துணையாக, இணையானதொரு பாத்திரமேற்று வந்தவர். உதாரணமாக, திருமால் இராமபிரானாக அவதரித்த காலை, அவருக்குத் தம்பியாக, இலக்குவனாக உருவெடுத்தவர் ஆதிசேஷனே. இதன் காரணமாகவே, இலக்குவனார், தனது தமையன் இராமபிரானுக்கு நேரெதிராக, வேகம் மிகக் கொண்டவராகவும், முன்கோபம் மிகுந்தவராகவும் காணப்பட்டார் என்பர்.


</doc>
<doc id="174997" url="https://ta.wikipedia.org/wiki?curid=174997" title="கார்க்கோடகன்">
கார்க்கோடகன்

இந்து தொன்மவியலின் படி கார்க்கோடகன் என்பது நாக லோகத்தில் வாழ்கின்ற பாம்பாகும். காசியபர்-கத்ரு தம்பதியருக்குப் பிறந்தவர்.

கார்க்கோடகன் தன்னுடைய உயிரைக் காப்பாற்ற ஈசனை நோக்கி தவமிருந்த இடம் காமரசவல்லி என்பதாகும். இவ்விடத்தில் உள்ள சுந்தரேஸ்வரை கார்க்கோடகன் வழிபட்டமையினால், சுந்தரேஸ்வரர் கார்க்கோடேஸ்வரர் என அறியப்படுகிறார். 

கார்க்கோடகன் நெருப்பில் மாட்டிக்கொண்டிருக்கும் போது, நளன் அவரை காப்பாற்றினார். அதற்காக நளனுக்கு கார்க்கோடகன் உருவம் மாற்றம் அடையும் வரத்தினை தந்தார்.


</doc>
<doc id="175001" url="https://ta.wikipedia.org/wiki?curid=175001" title="மாண்டூக்கிய உபநிடதம்">
மாண்டூக்கிய உபநிடதம்

மாண்டூக்ய உபநிடதம் 108 உபநிடதங்களுள் ஒன்று. ”மாண்டூகம்” என்பதற்கு சமற்கிருத மொழியில் தவளை என்று பொருள். இந்த உபநிடதம் சொல்ல வந்த பொருளை நேரடியாக சொல்லாமல், தவளை போல இங்கும் அங்கும் தாவித் தாவி செல்வது போன்று சொல்வதால், இதற்கு மாண்டூக்ய உபநிடதம் என்று பெயர் பெற்றது. 

ஆதிசங்கரரின் குருவான கோவிந்த பகவத்பாதர் என்பாரின் குருவான கௌடபாதர் இந்த உபநிடதத்திற்கு 215 செய்யுட்களில் மாண்டூக்ய காரிகை எனும் விளக்க உரை எழுதியுள்ளார். இந்த உபநிடதத்திற்கு ஆதிசங்கரர் மற்றும் மத்வர் உரை எழுதியுள்ளனர். இந்த உபநிடதம் 12 மந்திரங்களைக் கொண்டது. இது அதர்வண வேதத்தில் அமைந்துள்ளது. அதர்வண வேதத்தின் சாந்தி மந்திரமே இந்த உபநிடத்திற்கும் சாந்தி மந்திரமாக உள்ளது.

வணக்கத்திற்குரிய தேவர்களே, நாங்கள் செவிகளால் நல்லதை கேட்போமாக. கண்களால் நல்லதை பார்ப்போமாக. உறுதியான உடல் உறுப்புக்களுடன் வேதங்களால் உங்களை நாங்கள் புகழ்ந்து கொண்டு எங்களுக்கு எவ்வளவு வாழ்நாள் இறைவனால் வழங்கப்பட்டுள்ளதோ அவ்வளவு காலம் வரை அதை அனுபவிப்போமாக. இந்திரதேவர், சூரியதேவர், கருடதேவர் எங்களுக்கு நன்மையை அருளட்டும். பேரறிவுடைய தேவகுரு பிரகசுபதி எங்களுக்கு நன்மையை வழங்கட்டும். ஓம் சாந்தி சாந்தி சாந்தி.

”ஓம்” என்ற எழுத்து நான்கு பகுதிகளாக பிரிக்கப்பட்டு, அதில் ஒலி வடிவாக மூன்று பகுதிகளும், ஒலி அற்றதாக ஒரு பகுதியும் உள்ளது. ஒலி வடிவான மூன்று பகுதிகள் முறையே "அ" காரம், "உ" காரம், "ம" காரம் அதாவது அ, உ, ம, என்ற மூன்ரெழுத்தின் வடிவே ”ஓம்”. ஒலியற்ற நான்காவது நிலையே ”துரீயம்” எனப்படும் பரம்பொருள். ஆத்மாவே பிரம்மம். இந்த ஆத்மா நான்கு நிலைகளாக பிரிக்கப்படுகிறது. ஆத்மா சட உடலுடன் சம்பந்தம் வைக்கும் போது அதை ”விஸ்வன்” என்ற பெயருடன் விழிப்பு நிலையில் உள்ளது. இது முதல் நிலை. அதே ஆத்மாவானது சூக்கும உடலுடன் சம்பந்தம் வைக்கும் போது அதை ”தைசசன்” என்ற பெயருடன் கனவு நிலையை அடைகிறது. இது ஆத்மாவின் இரண்டாம் பகுதியாகும். அதே ஆத்மா காரண உடலுடன் சம்பந்தம் வைக்கும் போது அதை ”பிராக்ஞன்” என்ற பெயருடன் அறியாமையையும் ஆனந்தத்தை மட்டுமே அனுபவிக்கிறது. இது மூன்றாம் நிலை. ஆத்மாவின் நான்காம் நிலையின் பெயர் ”துரீயம்” எனப்படும். துரீயம் எனில் நான்காவது என்பர். இந்த துரீயம் அறிவு வடிவமானது. எந்த உடலுடனும் சம்பந்தப்படாதது. ஓங்காரத்தின் ஒலி அற்ற நிலையே ”துரீயம்”. ஆத்மவின் மற்ற மூன்று அம்சங்களான விச்வன், தைசசன், பிராக்ஞன் நிலையற்றதாக உள்ளது. ஆனால் ஆத்மாவின் துரீய அம்சம் நிலையானது.






</doc>
<doc id="175002" url="https://ta.wikipedia.org/wiki?curid=175002" title="பொட்டலம்">
பொட்டலம்

பொட்டலம்(ஆங்கிலம்:Sachet) என்பது ஒரு நெகிழி, டின்(Tin) தகடு போன்றவற்றால் ஆன பயன்படுத்திவிட்டு தூக்கி எறியக்கூடிய ஒரு சிறு பை அல்லது பொதி ஆகும். இது பெரும்பாலும் ஒருமுறை மட்டும் பயன்படுத்தும் அளவிற்கான, "அதிகம் விற்பனையாகும் நுகர்வோர் பொருட்களான(FMCG)" சிகைகழுவி(Shampoo), ஊறுகாய், பழப்பாகு, சவக்காரத்தூள், எண்ணெய், பற்பசைகள் போன்றவற்றை அடைத்து விற்கப் பயன்படுத்தப்படுகிறது. பெரும்பாலும் இப்பொட்டலங்கள் ஏதேனும் ஒரு முனையில் அல்லது பகுதியில் கிழித்துவிட்டு பின்னர் உள்ளிருக்கும் பொருளை பிதுக்கி எடுத்து பயன்படுத்தும்படி வடிவமைக்கப்பட்டிருக்கும்.

1983-ம் ஆண்டு தமிழ்நாட்டு நிறுவனமான கெவின் கேரால்(Cavin kare) முதன் முதலில் இவ்வகையான பொட்டலங்கள் அந்நிறுவனத்தின் சிகைகழுவி தயாரிப்பினை விற்பதற்காக அறிமுகப்படுத்தப்பட்டது. தற்போது உலகின் முன்னணி வணிக தயாரிப்பு நிறுவனங்களான புராக்டர் & கேம்பல், ஹிந்துஸ்தான் யுனிலிவர், ஐடிசி போன்றவையும் கூட இந்த முறையை பயன்படுத்தி தங்கள் வணிகப்பொருட்களை விற்கின்றன.


</doc>
<doc id="175005" url="https://ta.wikipedia.org/wiki?curid=175005" title="கக்கலை தாவரவியற் பூங்கா">
கக்கலை தாவரவியற் பூங்கா

கக்கலை தாவரவியற் பூங்கா என்பது இலங்கையிலுள்ள மூன்று தாவரவியற் பூங்காக்களில் ஒன்றாகும். பேரதேனிய தாவரவியற் பூங்கா மற்றும் கெனரத்கொடை தாவரவியல் பூங்கா என்பன மற்றைய இரு தாவரவியற் பூங்காக்கள் ஆகும். கக்கலை தாவரவியற் பூங்கா இலங்கையிலுள்ள இரண்டாவது பெரிய பூங்காவாகும். இப்பூங்கா கக்கலை வரையறுக்கப்பட்ட இயற்கை ஒதுக்கி வைக்கப்பட்ட இடத்தில் அமைந்துள்ளது.


</doc>
<doc id="175007" url="https://ta.wikipedia.org/wiki?curid=175007" title="அனுஷ்தானா">
அனுஷ்தானா

அனுஷ்தானா என்பது 2012 இல் வெளிவந்த மலேசியத் தமிழ்த் திரைப்படம் ஆகும். பரபரப்பு வகையைச் சேர்ந்த இத் திரைப்படத்தை சந்தோசு கேசவன் இயக்கினார். இப்படத்துக்கு ஜெய் இசையமைத்துள்ளார். இப் படத்தின் கதாநாயகியாக ஹானியும் கதாநாயகனாக ஆனந்தும் நடத்துள்ளார்கள்.


</doc>
<doc id="175008" url="https://ta.wikipedia.org/wiki?curid=175008" title="இக்கடுவை">
இக்கடுவை

இக்கடுவை ("Hikkaduwa", ஹிக்கடுவை) இலங்கையின் தென் கடற்கரையில் அமைந்துள்ள ஒரு சிறிய நகரமாகும். இது தென் மாகாணத்தில், காலியிலிருந்து கிட்டத்தட்ட 17 கி.மீ தொலைவில் அமைந்துள்ளது. இந்நகரம் கடற்கரை, கடல் அலை மேல் சறுக்கி விளையாடுதல் மற்றும் பவளப் பாறைகள் ஆகியவற்றுக்கு சிறப்புப் பெற்றது. இலங்கைக்கு அதிக சுற்றுலா வருவாய் பெற்றுத்தரும் முக்கிய இடமாகவும் இது திகழ்கிறது.


</doc>
<doc id="175020" url="https://ta.wikipedia.org/wiki?curid=175020" title="ஐக்கிய பாரம்பரிய பூமிபுத்ரா கட்சி">
ஐக்கிய பாரம்பரிய பூமிபுத்ரா கட்சி

ஐக்கிய பாரம்பரிய பூமிபுத்ரா கட்சி (, ) என்பது மலேசியாவில் ஒரு வலதுசாரி அரசியல் கட்சியாகும். சரவாக் மாநிலத்தில் பெரிய கட்சியாகவும், ஆளும் பாரிசான் நேசனல் கூட்டணியின் உறுப்புக் கட்சிகளில் மிக முக்கியமான கட்சியாகவும் விளங்கி வருகிறது. இந்தக் கட்சியை பி.பி.பி. கட்சி என்று சுருக்கமாக அழைப்பார்கள்.

பூமிபுத்ரா என்றால் மண்ணின் மைந்தர் என்று பொருள்படும். ஐக்கிய பாரம்பரிய பூமிபுத்ரா கட்சியில் உள்ளவர்கள் பெரும்பாலும் சரவாக் மாநிலத்தைச் சேர்ந்த பூமிபுத்ராக்கள் ஆவர். மலேசிய அரசியலமைப்பின் 161வது விதியின்படி சரவாக்கைச் சேர்ந்த 21 பூர்வீக இனங்களைச் சார்ந்த மக்கள், பூமிபுத்ரா தகுதியைப் பெறுகின்றனர். அவர்களில் இபான், பிடாயூ, டாயாக் சரவாக் மலாய்க்காரர்களும் அடங்குவர்.

பி.பி.பி. கட்சியின் முதல் தலைவராக துன் ஜுகா என்பவர் நியமிக்கப்பட்டார். இவர் சரவாக் மாநிலத்தின் உள்துறை அமைச்சராகவும் பதவி வகித்தவர். 1981-இல் அவர் காலமான பிறகு, அப்துல் தாயிப் முகமட் என்பவர் அக்கட்சியின் தலைமைப் பதவியை ஏற்றார். இவர் இன்று வரையில் அக்கட்சியின் தலைவராகவும், சரவாக் மாநிலத்தின் முதலமைச்சராகவும் பதவி வகித்து வருகிறார். ஆளும் பாரிசான் நேசனல் கூட்டணியின் மிக வலுவான உறுப்புக் கட்சிகளில், பி.பி.பி. கட்சி மிக முக்கியமான கட்சியாக விளங்கி வருகிறது.

சரவாக் மாநிலத்தின் மூன்று கட்சிகள் ஒன்றிணைந்து இந்த "ஐக்கிய பாரம்பரிய பூமிபுத்ரா கட்சி"யை உருவாக்கின. சரவாக் நெகாரா கட்சி (, சரவாக் அசல் மக்கள் முன்னணி (, சரவாக் பாரம்பரிய மைந்தர் கட்சி ( ஆகிய மூன்று கட்சிகளே அவையாகும்.

இதில் "சரவாக் நெகாரா கட்சி" எனும் "பானாஸ் கட்சி", மாநிலம் சுதந்திரம் பெறுவதற்கு முன்னாலேயே தோற்றுவிக்கப்பட்டது. சரவாக்கில் இரண்டாவதாக பெரிய கட்சியாகக் கருதப்பட்டது. இந்தக் கட்சி தோற்றுவிக்கப்படுவதற்கு முன்னர் சரவாக் ஐக்கிய மக்கள் கட்சிதான் (முதன்முதலில் தோற்றுவிக்கப்பட்ட பெரிய கட்சியாக விளங்கியது.

"சரவாக் பாரம்பரிய மைந்தர் கட்சி", 1962-ஆம் ஆண்டு ஆகஸ்டு மாதம் தோற்றம் கண்டது. பாத்தாங் ராஜாங் பகுதியில் வாழ்ந்த இபான் மக்களின் நலன்களைப் பேணிக் காப்பதற்காக இந்தக் கட்சி உருவானது. 






</doc>
<doc id="175023" url="https://ta.wikipedia.org/wiki?curid=175023" title="ஒழித்துக்காட்டணி">
ஒழித்துக்காட்டணி

ஒழித்துக்காட்டணி அல்லது ஒழித்துக்காட்டு அணி என்பது ஒரு பொருளின் தன்மையினை உரைத்து அதுவல்ல என்று ஒழித்துக்காட்டும் அழகாகும். இது தன்மை அணி, தற்குறிப்பேற்ற அணி, உவமை அணி என்று பல அணிகளோடு கலந்து வரும். 


</doc>
<doc id="175024" url="https://ta.wikipedia.org/wiki?curid=175024" title="அசுபெர்கர் கூட்டறிகுறி">
அசுபெர்கர் கூட்டறிகுறி

அசுபெர்கர் கூட்டறிகுறி ("Asperger syndrome", AS), அல்லது அசுபெர்கரின் கூட்டறிகுறி ("Asperger's syndrome") அல்லது அசுபெர்கர் குறைபாடு ("Asperger disorder", AD), என்பது ஓர் மதியிறுக்கத் தொகுதி குறைபாடு (ASD) ஆகும். இக்குறைபாடு உள்ளோர் மற்றவர்களை புரிந்து கொள்வதிலும் மற்றவர்களுடன் பேசுவதிலும் எதிர்வினையாற்றுவதிலும் துன்பமுறுவர். கூடவே மட்டுப்படுத்தப்பட்ட அல்லது மீண்டும் மீண்டும் செய்கைகளை மேற்கொள்வர்; தங்கள் செயல்களில் ஆழ்ந்த ஈடுபாட்டுடன் இருப்பர். இத்தகையோருக்கு, ஒற்றுநோக்குங்கால், மொழி வளர்ச்சியும் அறிவு வளர்ச்சியும் இயல்நிலையில் உள்ளதே இதனை மற்ற மதியிறுக்கக் குறைபாடுகளிலிருந்து வேறுபடுத்துகிறது. இருப்பினும் பெரும்பாலோர் மதிப்பிழக்கும் தோற்றம் கொண்டவர்களாகவும் வழமையில்லாத மொழிப் பயன்பாட்டைக் கொண்டவர்களாகவும் காணப்படுகின்றனர். இது ஓர் வளர்ச்சிக் குறைபாடே அன்றி நோயல்ல. இக்குறைபாடு உள்ளவர்களால் பின்னர் நண்பர்களை ஏற்படுத்திக்கொள்ளவும், பயனுள்ள பணிகளை ஆற்றவும் வெற்றிகரமான வாழ்க்கை மேற்கொள்ளவும் இயலும். மதியிறுக்க குறைபாட்டுத் தொகுதியில் இது உயர்நிலையில் உள்ள ஓர் குறைபாடாகும். இக்குறை இருபாலருக்கும் வரக்கூடிய வாய்ப்பிருந்தாலும் ஆண்களில் இக்குறைபாடு பெரும்பான்மையாக உள்ளது.

1944இல் ஆன்சு அசுபெர்கர் என்ற மழலையர் மருத்துவர் தன்னிடம் வந்த சொற்கள் அல்லாத தொடர்புத் திறன்கள் குறைந்த, தங்களையொத்தவர்களிடம் அனுதாபம் இல்லாத, தோற்றத்தில் அக்கறையில்லாத குழந்தைகளை ஆய்வுசெய்து இக்குறைபாட்டை விவரித்தார். அசுபெர்கர் கூட்டறிகுறி குறித்த தற்போதைய புரிதல் 1981இல் ஏற்பட்டு பரவலான விழிப்புணர்ச்சி ஏற்பட்டது. 1990களில்் இதன் அறுதியிடல் சீர்தரப்படுத்தப்பட்டது. இருப்பினும் இக்குறைபாடு குறித்து பல கேள்விகள் உள்ளன. இது மதியிறுக்கத்திலிருந்து வேறானாதா எனவும் ஆராயப்பட்டு வருகிறது. 
இக்குறைபாட்டிற்கான சரியான காரணம் அறியப்படவில்லை. ஆய்வுகள் மரபியலை ஓர் காரணியாக பரிந்துரைத்தாலும், எந்தவொரு பரம்பரை வழித்தோற்றமும் அறியப்படவில்லை. மூளை படிமத் தொழினுட்பங்களும் எந்தவொரு பொதுவான நோயறிகுறியையும் அடையாளம் காட்டவில்லை. இதற்கென தனியான சிகிச்சைமுறை எதுவமில்லை. சிகிச்சைகள் அறிகுறிகளை மேம்படுத்துவதையும் செயற்திறனைக் கூட்டுவதையும் நோக்கமாக கொண்டுள்ளன. முக்கியமாக தொடர்புத் திறன்களை வளர்த்தல், பழக்கங்களிலேயே ஆழ்ந்திருத்தலைக் குறைத்தல், மதிப்பில்லாத் தோற்றத்தில் மாற்றம் ஏற்படுத்துதல் ஆகியவற்றை அடக்கிய நடத்தை சிகிச்சை அளிக்கப்படுகிறது. பெரும்பாலான சிறுவர்கள் தாங்கள் வளர வளர மேம்படுகின்றனர்; சமூக மற்றும் தொடர்பு பிரச்சினைகள் நீடிக்கலாம். சமூகவியலாளர்களும் அசுபெர்கர் குறைபாடுள்ளவர்களும் குறைபாடு என்பதைவிட வேறுபட்டவர்கள் என்ற நோக்கில் சிகிச்சை அளிக்கப்பட வேண்டும் என விரும்புகின்றனர். 


</doc>
<doc id="175025" url="https://ta.wikipedia.org/wiki?curid=175025" title="முன்னவிலக்கணி">
முன்னவிலக்கணி

முன்னவிலக்கணி அல்லது முன்னவிலக்கு அணி என்பது ஒரு பொருளை விவரித்து பின் அதனை விலக்குவது (மறுப்பது) என்பதாகும். 

இவ்வணி முக்காலத்திலும் நடக்கும் வினைகளை விலக்குவதும் உண்டு. எனவே:
என்று எப்போது விலக்குகிறது என்பதை ஒட்டி 3 வகைப்படுத்துவர்.

முன்ன விலக்கணி மூவகைப்படும்.
1.இறந்தவினை விலக்கு
2.எதிர்வினை விலக்கு
3.நிகழ்வினை விலக்கு
1.இறந்தவினை விலக்கு
பாலன் தன(து) உருவாய் ஏழ்உல(கு) உண்(டு) ஆல்இலையின்
மேல்அன்(று) கண்துயின்றாய் மெய்என்பர் -ஆல்அன்(று)
வேலைநீர் உள்ளதோ? விண்ணதோ? மண்ணதோ?
சோலைசூழ் குன்(று) எடுத்தாய் சொல்.


</doc>
<doc id="175029" url="https://ta.wikipedia.org/wiki?curid=175029" title="காற்புள்ளி">
காற்புள்ளி

காற்புள்ளி என்பது பல மொழிகளில் பயன்பாட்டில் உள்ள நிறுத்தற் குறியீடுகளில் ஒன்று. ஆங்கிலத்தில் "கமா" (comma) என்று அழைக்கப்படும் இச்சொல் கிரேக்க மொழியின் "கொம்மா" என்ற சொல்லில் இருந்து பெறப்பட்டது.

ஒரே மாதிரியான பலவற்றை குறிப்பதற்கு ஒவ்வொன்றின் பின்னரும் காற்புள்ளி இடப்படுகிறது. இடப் பெயர்களை எழுதவும் காற்புள்ளி பயன்படுகிறது. ஐரோப்பிய மொழிகளிலேயே பல்வேறு வடிவத்திலான காற்புள்ளிகள் உள்ளன. உலகின் பெரும்பாலான மொழிகளில் இதன் பயன்பாடு காணப்படுகிறது.

காற்புள்ளி (தமிழ் நடை)


</doc>
<doc id="175032" url="https://ta.wikipedia.org/wiki?curid=175032" title="மேரி பென்னிங்டன்">
மேரி பென்னிங்டன்

மேரி எங்கல் பென்னிங்டன் ("Mary Engle Pennington", பிறப்பு:அக்டோபர் 8 1872; இறப்பு:டிசம்பர் 27 1952) அமெரிக்க வேதியியலாளர். எப்போதும் குளிராக இருக்கும்படி அம்மோனியா வாயுவைக் கொண்டு இரட்டைச்சுவர் முறையில் ஒரு ரெயில்பெட்டியை உருவாக்கியவர். உலகின் எந்த மூலையில் உள்ள ஓர் இடத்துக்கும் கெடாமல் பொருட்களை எடுத்துச்செல்லும் இம்முறையைக் கண்டறிந்ததன் மூலம் குளிர்சாதனப் பெட்டிக்கு அடித்தளமிட்டவர். பால் பதனிடும் முறையைக் கண்டுபிடித்தவர்.

அமெரிக்காவில் டென்னசீ மாநிலத்தில் உள்ள நாஷ்வில் என்ற நகரில், 1872-ம் ஆண்டு அக்டோபர் மாதம் 8ஆம் தேதி பிறந்தார் மேரி. தந்தை ஹென்றி பென்னிங்டன் - தாய் சாரா மொலோனி. மேரி பிறந்தவுடன் இவரது குடும்பம் பிலடெல்பியாவிற்குக் குடியேறியது. ஹென்றிக்கு தோட்டப் பராமரிப்பில் அதிக ஆர்வம் இருந்தது. எனவே, அவருடன் இணைந்து மேரியும் தோட்டத்துச் செடிகளோடு பொழுதைக் கழித்தார். ஏராளமான காய்கறிகள், பழங்கள் அவர்களுடைய தோட்டத்தில் விளைந்தன. ஆனால், சில நாட்களிலேயே அவை அழுகி விட்டன. இருந்தாலும், குளிர்காலத்தில் மட்டும் அவை நீண்ட நாட்களுக்கு அழுகாமல் இருந்தன. அதற்கான காரணம் கண்டறியும் முயற்சியில் சிறுமியாக இருந்த மேரி ஈடுபட்டார்.

1890-ம் ஆண்டு பள்ளிப்படிப்பை முடித்த மேரி, பென்சில்வேனியா பல்கலைக்கழகத்திற்கு உட்பட்ட 'டவுன் சயின்டிபிக் கல்வியகத்தில்' இளம் அறிவியல் பட்ட வகுப்புகளுக்குச் சென்றார். பட்டப்படிப்பு என்பது 4 வருடங்கள் என இருந்த அக்காலத்தில் 1892-ம் ஆண்டே அதை ஒன்றரை வருடங்களில் முடித்த பெருமை மேரியையே சேரும். அந்த நாட்களில், பெண்கள் பள்ளிக்கல்விக்கு மேல் படிக்கக்கூடாது என்று அமெரிக்காவில் சட்டமே இருந்தது. வேண்டுமானால் பட்டப்படிப்பை படிக்கலாம். ஆனால், பட்டம் தர மாட்டார்கள். ஆண்களுக்கு மட்டுமே பட்டம் வழங்கப்படும். எனவே, உயிரியலில் முதல் வகுப்பில் தேர்ச்சி பெற்றதற்கான ஆதாரச் சான்றிதழ் மட்டுமே 1892-ம் ஆண்டு மேரிக்கு வழங்கப்பட்டது.
அவருக்கு இளம் அறிவியல் பட்டம் வழங்க முடியாத பென்சில்வேனியா பல்கலைக்கழகம், 1895-இல் முனைவர் பட்டம் வழங்கிச் சிறப்பித்தது. தவிர்க்க இயலாத சமயங்களில் பெண்களுக்கு முனைவர் பட்டம் தரலாம் என்ற சட்டத்தில் உள்ள சலுகையைப் பயன்படுத்தி, இந்தப் பட்டம் அவருக்கு வழங்கப்பட்டது என 'நேஷனல் இன்வென்டர்ஸ் ஹால் ஆப் பேம்' என்ற அமெரிக்கக் கண்டுபிடிப்பாளர்கள் பற்றிய நூலில், மேரியின் பட்டப் படிப்புப் பற்றிக் குறிப்பிடப்பட்டுள்ளது மேலும் 1896-இல் தாவரவியலிலும், 1897-1899-ல் வேதியல் பட்டமும் பெற்றார்.

1898 ஆம் ஆண்டு பென்சில்வேனியா மருத்துவக் கல்லூரியின் ஆய்வக மேற்பார்வையாளர் பொறுப்பை ஏற்றார். பென்சில்வேனியா சுகாதரத்துறையிலும் 1898லிருந்து 1901 வரை ஆய்வுப் பணியாளராக இருந்தார்.
1904ம் ஆண்டு பிலடெல்பியா சுகாதாரத்துறை, தனது துறை ஆய்வக மேற்பார்வையாளராக மேரியை நியமித்தது. தூய உணவு மற்றும் மருந்து சட்ட அமலாக்கப் பிரிவிற்கு 1906ம் ஆண்டு அவர் விண்ணப்பித்த போது, உணவுப்பொருட்களை பாக்டீரியாவின் தாக்குதலில் இருந்து காப்பாற்ற குறைந்த வெப்பநிலையே சிறந்தது என்பதைக் கண்டுபிடித்து, ஆய்வுக்கட்டுரையாகச் சமர்ப்பித்திருந்தார். அதுவரை உயர்வெப்பமே உணவைப் பாக்டீரியாக்கள் தாக்காமல் இருக்க சிறந்தது எனக் கருதப்பட்டது.

1905-ல் மேரி அமெரிக்கா வேளாண்துறையில் நுண்ணுயிர் வேதியியலாளராகப் பணியாற்றிய போது அதன் தலைமை இயக்குநராக இருந்த ஹார்வி வைலி என்பவரின் தூண்டுதலின் பேரில் அப்போது புதிதாக விரிவாக்கப்பட்ட தூய உணவு மற்றும் மருந்து சட்ட அமலாக்கப்பிரிவுப் பணிக்கு விண்ணப்பித்தார்.
1906-ல்மேரி தூய உணவு மற்றும் மருந்து சட்ட அமலாக்கப் பிரிவிற்கு தலைவராகப் பதவியேற்ற பின்னர், எப்போதும் குளிராக இருக்கும்படி அம்மோனியா வாயுவைக் கொண்டு இரட்டைச்சுவர் முறையில் ஒரு ரெயில்பெட்டியை உருவாக்கினார். அதில் வைக்கப்பட்ட உணவுப் பொருட்கள் நீண்ட நாட்கள் வரை கெடாமல் இருந்தன. இது முதலாம் உலகப் போரின் போது உணவுப்பொருட்களைக் கெடாமல் எடுத்துச் செல்ல உதவியது. அதுதான் 'உலகின் முதல் குளிர்சாதனப்பெட்டி' என அப்போது யாருக்கும் தெரியவில்லை. மேலும், இக்காலத்தில் தான் மேரி பால் மற்றும் பால் பொருட்கள் பால் பதனிடுவதைக் குறித்த ஆய்வை மேற்கொண்டார்.

இதன் பின்னர் மேரி பென்னிங்டன் போக்குவரத்து மற்றும் வீடுகளின் பயன்பாட்டுக்கான குளிர்சாதனப் பெட்டிகளைத் தயாரிக்கும் முயற்சிகளில் ஆர்வமாக ஈடுபட்டார். 1919-ல் அமெரிக்காவின் பால்சா என்ற தனியார் நிறுவனத்தில் குளிர்சாதனப் பெட்டிக்கான மின்காப்பிடல் துறையின் பொறுப்பேற்றார். அப்பணியில் இருந்து 1922-ல் விலகி தானே ஒரு ஆலோசனை மையத்தைத் சொந்தமாகத் தொடங்கினார். 1952-ல் ஓய்வு பெறும் வரை இந்நிறுவனத்தைத் தொடர்ந்து நடத்தினார்.

1923-ல் வீட்டு உபயோகத்திற்கான குளிர்சாதனப் பெட்டியைக் கண்டறிந்தார். மேலும் அதனைப் பாதுகாப்புடன் பயன்படுத்துவதற்கான அலோசனைகளையும் மக்களுக்கு வழங்கினார். 1920களில் குளிர்சாதனப் பெட்டி தொடர்பான இவரின் பல பணிகளுக்கு தேசிய பனிக்கட்டித் தயாரிப்பு நிறுவனம் ( National Association of Ice Industries (NAII))பல வகையிலும் உதவியது. தனியார் பனிக்கட்டி விற்பனையாளர்களின் உதவியுடன் குளிர்சாதனப்பெட்டிக்குத் தேவையான பனிக்கட்டிகளை வீடு தோறும் விநியோகம் செய்தது. இப்பணி மின் குளிர்சாதனப் பெட்டி கண்டறிந்து பயன்பாட்டிற்கு வரும் வரைத் தொடர்ந்தது. மேலும் NAII உதவியுடன் மேரி குளிர்சாதனப் பெட்டியைப் பாதுகாப்புடன் கையாள அறிவுரைகளை ("The Care of the Child's Food in the Home" 1925), ("Cold is the Absence of Heat" 1927) அச்சிட்டு வழங்கினார்.

பென்னிங்டன் பல அறிவியல் மற்றும் மருத்துவ இதழ்களில் ஆய்வுக்கட்டுரைகள் எழுதினார். மேலும், அவர் அமெரிக்க வேதியியல் கழகம், உயிரியல் வேதியியலார் கழகம் போன்ற அமைப்புகளில் உறுப்பினராகச் செயல்பட்டார். பென்னிங்டன் அறிவியல் வளர்ச்சிக்கான அமெரிக்க சங்கத்தில் பங்கேற்றார். அதுபோலவே பிலடெல்பியா நோயியல் கழகத்தின் சிக்மா XI, மற்றும் காப்பா காப்பா காம்மா பெண்டிர் கழகத்திலும் உறுப்பினராக இருந்தார்.

அமெரிக்க வேதியியல் கழகம், மேரி எங்கல் பென்னிங்டனுக்கு, பெண்களுக்கென்று ஒதுக்கப்பட்ட மிக உயர்ந்த "கார்வன்-ஓலின் பதக்கம்" வழங்கிச் சிறப்பித்தது. மேலும், "தேசிய பெண்டிர் புகழ்ச் சிறப்புக் கூடம்" மற்றும் "ஆஷ்ரே புகழ்ச் சிறப்புக் கூடம்" ஆகிய தளங்களில் பென்னிங்டனின் பெயர் பொறிக்கப்பட்டதும் குறிப்பிடத்தக்கது.

அமெரிக்க குளிர்சாதனப் பொறியாளர் கூட்டமைப்பின் தலைவராகப் பல ஆண்டுகள் பணியாற்றிய இவர்,
1952-ஆம் ஆண்டு டிசம்பர் மாதம் 27-ந் தேதி இறந்தார்.


<references>



</doc>
<doc id="175035" url="https://ta.wikipedia.org/wiki?curid=175035" title="பிள்ளைத்தமிழ் நூற்பட்டி">
பிள்ளைத்தமிழ் நூற்பட்டி

பிள்ளைத்தமிழ் நூல்கள் தமிழ் மொழியில் பல்கியுள்ளன. இதுவரைத் தெரிய வந்துள்ள, பிள்ளைத்தமிழ் நூல்களின் விவரங்கள் இங்கு குறிப்பிடப்படுகின்றன. அவைகளை பின்வரும் வகைகளாகப் பிரிக்கலாம். இதுவரை சைன பௌத்த புலவர்கள் பிள்ளைத் தமிழ் நூல்களைப் பாடி இருப்பதாகப் புலப்படவில்லை. கிறித்தவ, இசுலாமியப் பிள்ளைத்தமிழ் இயற்றப்பட்டுள்ளன. பிள்ளைத் தமிழ்க்குரிய இலக்கணங்களாலும், நூற்களாலும் புலவர்கள் தாம் தாம் விரும்பிய தெய்வங்கள், சமயாசாரியர்கள், புலவர் பெருமக்கள், ஆதீனகர்த்தர், அரசர், உபகாரிகள், அவர் அவர்கட்கு உகந்தவர்கள் ஆகியோர் மீது பிள்ளைக் கவிபாடுவர்.











</doc>
<doc id="175039" url="https://ta.wikipedia.org/wiki?curid=175039" title="இந்து தொன்மவியல்">
இந்து தொன்மவியல்

இந்து தொன்மவியல் என்பது சமஸ்கிருதத்தில் எழுதப்பெற்ற வேதங்களையும், புராணங்களையும் அடிப்படையாக கொண்டதாகும். இதில் உலகம் தோன்றிய விதம், கடவுள்களின் தோற்றம், காலக்கணக்கீடு, வழிபாட்டு முறை என பலவகையான செய்திகளை கொண்டுள்ளது.

வேதம் என்ற சொல் "வித்" என்ற வடமொழிச் சொல்லை வேராகக் கொண்டது. ரிக், யஜூர், சாம மற்றும் அதர்வன என்ற நான்கு வேதங்கள் சதுர் வேதங்கள் என்று அழைக்கப்பெறுகின்றன. இந்து தொன்மவியல் இந்த நான்கு வேதங்களை அடிப்படையாக கொண்டதாகும்.

உபநிடதங்கள் (Upanaishads) பண்டைய இந்திய வேதாந்த இலக்கியமாகும். இந்து சமயத்தினரின் ஆதார நூல்களின் கீழ் இது வகைப்படுத்தப்படுகிறது. வேதங்களில் இவை இறுதியாக வந்தவையாகும் எனவே இவை வேதாந்தம் எனவும் கூறப்படுகின்றன.

புராணங்கள் என்பது வேதங்களையும், உபநிடதங்களையும் எளிமையாக விளக்கும் பொருட்டு உருவாக்கப்பட்டதாகும். வேத வியாசர் என்பவரால் தொகுக்கப்பெற்ற பதினெண் புராணங்கள் புகழ்பெற்றதாகும். இந்தப் பேரண்டப் படைப்பு, பிரளயம் மூலம் உலக அழிவும், மறுபடி தோற்றமும் வெவ்வேறு மன்வந்தரங்கள், சூரிய வமிச, சந்திர வமிச வரலாறு, அரச பரம்பரைகள் சரிதம் என ஐந்தையும் விளக்குகின்ற புராணங்கள் மகாபுராணங்கள் என்றும், இவைகளில் ஒன்றோ அல்லது இரண்டோ குறைவாக விளக்கும் புராணங்கள் உபபுராணங்கள் என்றும் அழைக்கப்பெறுகின்றன.

ஆகமம் என்பது இந்து சமயத்தின் முப்பெரும் பிரிவுகளான சைவம், வைணவம், சாக்தம் ஆகிய சமயங்களின் கொள்கை விளக்கங்களையும் வழிபாட்டு முறைகளையும் கூறும் நூல் வகை ஆகும். இவை பொதுவாகத் தென்னிந்தியாவிலேயே புழக்கத்தில் உள்ளன. எனினும் இவை சமசுக்கிருதத்திலேயே எழுதப்பட்டு உள்ளன. இவை வேதங்களை அடிப்படையாகக் கொள்ளாதவை. எனினும் இவை வேதங்களுக்கு மாறானவையும் அல்ல. ஆகமங்கள் சரியை, கிரியை, யோகம், ஆத்ம ஞானம் எனும் நான்குவகையான வழிபாட்டு முறைகள் பற்றிக் கூறுகின்றன.

இதிகாசம் எனப்படுவது கடவுள், கடவுள் அவதாரம் அல்லது பெரும் வீரர்கள் நிகழ்த்திய அரும்பெரும் வீரச் செயல்களையும், நீதிநெறிகளையும் விவரிக்கும் புராண வரலாறாகும். இராமாயணமும், மகாபாரதமும் இருபெரும் இதிகாசங்கள் என்றழைக்கப்படுகின்றன. திருமாலின் அவதாரமான இராமனின் வரலாற்றினை இராமாயணம் எடுத்துரைக்கின்றது, அதற்கு அடுத்த அவதாரமான கிருஷ்ண அவதாரம், பகவத் கீதை மற்றும் குருச்சேத்திரப் போரினையும் மகாபாரதம் எடுத்துரைக்கின்றது. அத்துடன் இவை இரண்டிலும் ஏராளமான கிளைக்கதைகளும் அடங்கியுள்ளன.

இந்துக் காலக் கணிப்பு முறை சூரிய மானம், சந்திரமானம் என்னும் இரு முறைகளையும் தழுவி அமைந்துள்ளது. சூரிய மானம் என்பது பூமிக்குச் சார்பாகச் சூரியனுடைய இயக்கத்தை அடிப்படையாக வைத்துக் காலத்தைக் கணிக்கும் முறையாகும். 



</doc>
<doc id="175041" url="https://ta.wikipedia.org/wiki?curid=175041" title="இளையர்">
இளையர்



</doc>
<doc id="175053" url="https://ta.wikipedia.org/wiki?curid=175053" title="புரட்சிக்கவி (நூல்)">
புரட்சிக்கவி (நூல்)

புரட்சிக்கவி என்பது பாவேந்தர் பாரதிதாசனின் கவிதைநூல் எனலாம். 

இது பில்கணீயம் என்ற வடமொழி இலக்கியத்தினைத் தழுவியிருப்பினும் பாவேந்தர் பல திருத்தங்கள் செய்து, மொழிப்பற்று, நாட்டுப்பற்று என்று பல ஆழமான கருத்துகளையும் புகுத்தியுள்ளார். வடமொழியில் கதைநாயகனான கவிஞன் அஞ்சும் தன்மை உடையவனாக இருக்கிறான், இறுதியில் இறந்துவிடுகிறான். எனினும், தமிழில் அவன் நெஞ்சுரமிக்க இளைஞன், தன் காதலியின் உதவியாலும், தன் நிகரற்ற பேச்சாற்றலாலும் மக்களைக் கவர்ந்து, மன்னனை எதிர்த்துப் புரட்சிக்கு வித்திட்டுத் தானும் காதலில் வென்று, தன் மக்களுக்கும் குடியாட்சி பெற்றுத்தருகிறான் என்பது இதன் தனிச்சிறப்பு.

அமுதவல்லி: அழகிலும், பண்பிலும், அறிவிலும் சிறந்து விளங்கும் அரச குமாரி. தேவைபட்டால் நாட்டின் மன்னனையே எதிர்க்கும் அளவிற்கு திண்மை கொண்டவள்.

உதாரன்: அமுதவல்லிக்கு யாப்பும் பாடல் புனையும் திறனும் கற்பிக்க வரும் ஒரு சாதாரண கவிஞன், நாட்டில் குடியாட்சி பிறக்க வித்திடுகிறான்.

அரசன்: அமுதவல்லியின் தந்தை.

அமைச்சர்: இவர்தான் எவ்வாறு கவிக்கும் அரசிளங்குமரிக்கும் இடையே காதல் மலராதவாறு பயிற்சி அளிக்க இயலும் என்று அறிவுறுத்துபவர்.

மிகவும் இளமையான தன் மகளும், பல கலைகளில் கைதேர்ந்தவளுமான தன் மகள் அமுதவல்லிக்கு கவிதை புனையும் கலையினைக் கற்றுத்தர விழைகிறான் அரசன். அமைச்சர் உதாரன் பெயரை முன்மொழிந்து அவன் அழகும், அறிவும், இளமையும் உள்ளவன் என்றுரைக்க, தன் மகள் ஒரு சாதாரண கவிஞரோடு எங்கு காதல்வயப்பட்டுவிடுவாளோ என்று அரசன் தயங்கியதால் அதற்கும் ஒரு உத்தியை உரைக்கிறார் அமைச்சர்.

அதன்படி, அந்நாட்களில் குருடனைக் காண்பதும் கூட அபசகுனம் என்பதால், உதாரன் ஒரு பிறவிக்குருடன் என்று அரசன் அமுதவல்லியிடம் கூறுகின்றான். இதுபோலவே உதாரனிடம் அமுதவல்லி ஒரு தொழுநோயாளி என்றும் கூற, இருவரிடையே திரையிட்டுப் பாடம் கற்பிக்கப்படுகிறது.

ஆனால், ஓர் இரவு அழகிய நிலவினைக் கண்டு உதாரன் தன்னை மறந்து பாடல் புனைய, பிறவிக்குருடன் எவ்வாறு திங்களைக் காண இயலும் என்று ஐயங்கொண்ட அமுதவல்லி திரையினை விலக்கி அங்கே அழகிய ஆண்மகன் இருப்பதைக்கண்டு காதல்வயப்படுகிறாள். உதாரனும், இவளைக்கண்டு வானின் தேவதைகளில் ஒருத்தி என வியக்க, இருவரும் காதல் கொள்கிறார்கள்.

இந்தக் காதல், மன்னனின் காதுகளை எட்ட அவன் அவ்விருவர் இணைந்திருக்கும் வேளையில் தானே உளவு பார்த்துக் கையும் களவுமாகப் பிடித்து உதாரனைக் குற்றவாளியாக்கி மரணதண்டனை விதிக்க, அமுதவல்லி தான் முன்பு உதாரனுக்களித்த வாக்கிற்கிணங்க அதனை எதிர்க்கிறாள். அதனால் வெகுண்ட மன்னன் இருவருக்கும் சேர்த்தே மரணதண்டனையை விதிக்கப் பணிக்கிறான். 

பின்னர், கொலைக்களத்தில், அமுதவல்லியும் உதாரனும் மக்களிடம் மொழிப்பற்றுடனும் நாட்டுப்பற்றுடனும் பேச, மக்கள் வெகுண்டெழ, கொலையாளர்கள் அஞ்சி ஓடினார்கள். மக்கள் அரசவை புகுந்து மன்னரின் முடியாட்சிக்கு முற்றுப்புள்ளி வைப்பதோடு உதாரனும், அமுதவல்லியும் காதல் வயப்பட்ட நிலையில் கண்ட கனவான மக்களாட்சியும் மலர்கிறது.

சில ஆழமான பின்வரும் கருத்துக்களைக் கவிஞர் உதாரன் மற்றும் அமுதவல்லி வாயிலாக முன்வைக்கிறார்:

பின்வரும் பல உணர்வுகளை உள்ளிருத்திக் கதை நகர்கிறது:

இப்புத்திலக்கியக் காப்பியத்தில் பாவேந்தர் பாரதிதாசன் பல்வேறு அணிகளும், பாக்களையும் எடுத்தாண்டுள்ளார். அவற்றுள் சில பின்வருமாறு:



</doc>
<doc id="175054" url="https://ta.wikipedia.org/wiki?curid=175054" title="சரவாக் ஐக்கிய மக்கள் கட்சி">
சரவாக் ஐக்கிய மக்கள் கட்சி

சரவாக் ஐக்கிய மக்கள் கட்சி (, , ) என்பது மலேசியாவில் ஓர் அரசியல் கட்சியாகும். ஆளும் பாரிசான் நேசனல் கூட்டணியின் உறுப்புக் கட்சிகளில் மிக முக்கியமானக் கட்சியாகக் கருதப்படுகின்றது.

சரவாக் ஐக்கிய மக்கள் கட்சியை "சாப்" என்று சுருக்கமாகவும் அழைப்பார்கள். 1959-ஆம் ஆண்டு இடதுசாரி கம்யூனிஸ்டு அனுதாபிகளினால் உருவாக்கப்பட்டது. இந்தக் கட்சியில் சீனர்களே பெரும்பான்மையாக உறுப்பியம் பெற்றுள்ளனர்.

இந்தக் கட்சி தோற்றுவிக்கப்பட்ட காலத்தில் அதன் உறுப்பினர்கள் பலர் கம்யூனிஸ்டு நடவடிக்கைகளுக்காக சரவாக் மாநிலத்தில் இருந்து நாடு கடத்தப்பட்டனர். அதன் பின்னர், கட்சியைச் சேர்ந்த மூத்த உறுப்பினர்கள், இந்தோனேசியா, காளிமந்தான் எல்லைக் காட்டுப் பகுதிக்குள் தலைமறைவாகினர். அங்கு சரவாக் அரசாங்கத்திற்கு எதிராக ஆயுதங்களை ஏந்திப் போராட்டம் செய்தனர்.

1960களில் மலேசியா அமைக்கப்பட்ட போது அதற்கு இந்தக் கட்சி கடும் எதிர்ப்பைத் தெரிவித்தது. அருகாமையில் இருக்கும் புருணை நாட்டின் புருணை மக்கள் கட்சி, தேசிய பாசோக் மோமோகான் கட்சி போன்ற உள்ளூர்க் கட்சிகளுடன் கூட்டாக இணைந்து ஐக்கிய நாடுகள் அவைக்கு ஒரு கோரிக்கை மனுவை அனுப்பி வைத்தது.

வட போர்னியோ மக்கள், தங்கள் விருப்பப்படி முடிவு செய்வதற்கு வாய்ப்பு வழங்க வேண்டும்; ஒரு பொது வாக்கெடுப்பு நடத்தப்பட வேண்டும் என்று அந்தக் கோரிக்கை மனுவில் தெரிவிக்கப்பட்டது.

2011 ஏப்ரல் மாதம் நடைபெற்ற மாநிலப் பொதுத் தேர்தலில், சரவாக் ஐக்கிய மக்கள் கட்சி மிக மோசமாகத் தோல்வி கண்டது. அதன் பின்னர் அதன் எதிர்காலமே ஒரு கேள்விக்குறியாகவும் அமைந்தது.

சரவாக் ஐக்கிய மக்கள் கட்சியின் நாடாளுமன்ற உறுப்பினர்கள்






</doc>
<doc id="175062" url="https://ta.wikipedia.org/wiki?curid=175062" title="தலை">
தலை

தலை "(head)" என்பது உயிரியின் கண், காது, மூக்கு, வாய் ஆகிய பொறிகள் அமைந்த பகுதியாகும். இவை முறையே பார்த்தல். கேட்டல், முகர்தல், சுவைத்தல் ஆகிய புலனுணர்வுகளைத் தோற்றுவிக்கின்றன. சில எளிய விலங்குகளுக்குத் தலை இல்லாமல் இருக்கலாம்; ஆனால் இருபாக்கச் சீரொருமை உள்ளவற்றில் மிகச் சிறியதாகவாவது தலை இருக்கும். தலைகள் தலையாக்கம் எனும் படிமலர்ச்சி நிகழ்வால் ஏற்படுகின்றன. இருபக்கச் சீரொருமை விலங்குகளில், நரம்பிழையங்கள் தலையின் முன்பக்கத்தில் தகவல் செயலாக்கக் கட்டமைப்புகளில் செறிவாக அமைகின்றன. உயிரியல் படிமலர்ச்சி வழியாக, பொறிகளும் (புலன் உணர்வு உறுப்புகளும்) ஊட்டுதல் கட்டமைப்புகளும் தலையின் முன்பக்கத்திலேயே அமைகின்றன; இவை ஒருகிணைந்த்தே தலை ஆகும்.

மாந்தத் தலை என்பது மாந்தத் தலை எலும்புக் கூட்டையும் கவை எலும்பையும் கழுத்து முள்ளெலும்பையும் உள்ளடக்கிய உடற்கூற்று அலகாகும். தலை எலும்புக்கூடு கீழ்தாடை எலும்பையும் மூளையை உள்ளடக்கும் மண்டையோட்டையும் உள்ளடக்கும். மாறாக, தலை எலும்புக்கூடு மண்டையோடும் முக எலும்புக்கூடும் இணைந்ததாகவும் விவரிக்கப்படுவதுண்டு. மண்டையோடு மண்டையோட்டுக் குழியையும் முக எலும்புக்கூடு கீழ்தாடை எலும்பையும் உள்ளடக்கும். மண்டையோட்டில் எட்டு எலும்புகளும் முக எலும்புகூட்டில் பதினான்கு எலும்புகளும் அமைகின்றன.

மாந்தத் தலையின் சிலைகள் மண்டையோட்டையும் தாடை எலும்பையும் கன்ன எலும்பையும் அடக்கிய தலை எலும்புக் கூட்டைக் காட்டுகின்றன. தலை, சிலையின் தசையெண்ணிக்கை ஒன்றினாலும், ஒவ்வொரு தசையின் வடிவம் செயல், வளர்ச்சி, முக உணர்ச்சி வெளிப்பாடு ஆகிஅயவற்றைச் சார்ந்து ஒருவருக்கொருவர் மாறுபடும்.

முற்றொருமைவாதிகள் மனம் மூளையோடு முற்றொருமித்தது என வாதிடுகின்றனர். மெய்யியலாளர் ஜான் சியர்ள் தன் முற்றொருமை வாத நம்பிக்கையை "மாந்த்த் தலையில் மூளை மட்டுமே உள்ளது" என்று வெளிப்படுத்துகிறார். இதேபோல, மருத்துவர் என்றி பெனட் கிளார்க் தலை பல பில்லியன் " ஒற்றைத் தலைமை இல்லாத சிறுமுகமைகளாலும் நுண்முகமைகளாலும் ஆயது" எனக் கூறுகிறார்.

தலையின் படிமலர்ச்சி, 555 மில்லியன் ஆண்டுகளுக்கு முன்பாக இருபக்கச் சீரொருமை விலங்குகளில் தலையாக்கப் படிமலர்ச்சி நிகழ்வால் ஏற்பட்டது.

சில கணுக்காலிகளில், சிறப்பாக முக்கணுக்காலிகளில் (வலது படம்), தலை அல்லது தலைப்பகுதி, இணைந்த துண்டங்களின் திரட்சியாக உள்ளது.

ஒரு பூச்சியின் தலையில் கண்ணும் உணர்கொம்பும் வாயின் உறுப்புகளும் உள்ளன. இந்த உறுப்புகள் பூச்சிக்குப் பூச்சி கணிசமாக வேறுபடுவதால், இவையே பூச்சிகளுக்கான அடையாள இணைப்புகளாக அமைகின்றன. பல பூச்சிகளில் தலையில் உள்ள கண்கள் பன்முகக் கூட்டுக்கண்களாக அமைகின்றன. வேறு பல பூச்சிகளில் கூட்டுக்கண்கள் ஒரு பகுதியில் அல்லது ஒற்றைக் குழுப்பகுதியில் அமைந்துள்ளன. சிலவகைகளில், கண்கள் முதுகுப் பக்கத்தில் போலவோ அல்லது தலைக்கு நெருங்கிய இடத்தில் இரண்டு அல்லது மூன்று ஒன்றிய உறுப்புகளாக அதாவது பொட்டுக் கண்களாக உள்ளன.

உணர்கொம்புகள் பூச்சித் தலையில் இணைகளாகவும் துண்ட இணைப்புக ளாகவும் கண்களுக்கு நடுவில் அமைகின்றன. இவை வடிவத்திலும் அளவிலும் வேறுபட்ட படல வடிவில் பெரியதாகவோ திரண்டோ அமைகின்றன.

பூச்சிகளின் வாய் உறுப்புகள், அவற்றின் உணவுகொள்ளும் வழக்கத்தைப் பொறுத்து பல வடிவங்களில் அமைகின்றன. மேலுதடு தளையின் முன்பக்கத்தில் மிகவும் வெளியே நீட்டிக்கொண்டு அமைகிறது. வாயை அணைந்தபடு மேலுதட்டுக்குப் பின்பக்கத்தில் இரு கீழ்தாடைப்பற்கள் அமைந்துள்ளன. தொடர்ந்து ஒரிணை மென்தாடைகள் அமைந்துள்ளன. இவை மென்தாடை உணர்கொம்புகள் (palp) அமைந்துள்ளன. வாயின் பின்பக்கத்தில் கீழுதடுகள் உள்ளன. சில பூச்சிகளில் வாயில் மேலும் கூடுதலாக ஓர் உறுப்பு அமைகிறது. இது அடித் தொண்டைக்குழி எனப்படுகிறது இது மென்தாடைகளுக்கு நடுவில் அமைகிறது.

மாந்த, விலங்குத் தலைகள் மீண்டும் மீண்டும் குலமரபில் உருவகங்களாக வருகின்றன.

மரபுச் சொற்றொடர் என்பது மரபுவழியாக பொருள் அமைந்தபேச்சு அல்லது உருவக, அணி, இலக்கியச் சொற்றொடராகும்.


தலியின் செயலும் புறத்தோற்றமும் கலைச்சொற்களில் பலவிடங்களில் ஊடுருவியுள்ளன. (எ,கா, ) உருளைத் தலை, குடத்தலை, வானிலைத் தலைப்பு.


</doc>
<doc id="175071" url="https://ta.wikipedia.org/wiki?curid=175071" title="நொண்டிச்சிந்து">
நொண்டிச்சிந்து

நொண்டிச்சிந்து அல்லது நொண்டி நாடகம் என்பது சிந்து என்ற தமிழ்ச் சிற்றிலக்கிய வகைகளுள் ஒன்றாகும். சிந்து வகைப்பாக்கள் இசைத்தற்கென்றே உருவாக்கப்பட்டமையாகும். உடல் ஊனமுற்ற காலை இழந்த நாயகன் மேடையில் தோன்றுவதால் இது ஒற்றைக்கால் நாடகம் என்றும் அழைக்கப்படுகிறது.

கிபி பதினேழாம் நூற்றாண்டில் தோன்றிய இவ்வகை நாடகங்கள் சாதாரண பொதுமக்கள் காணும் வண்ணம் மேடையில் நடத்தப்பட்டன; பார்வையாளர்களுக்கு அறவொழுக்கத்தை அறிவுறுத்தின. இந்நாடகங்களின் கதை அமைப்பு நாயகன் தனது பழைய வாழ்வை நினைவு கூறுவது போல அமைந்திருக்கும். அவன் வாழ்வில் பொருளை இழந்து தவறிழைக்கத் தொடங்குவான். குதிரை திருடி அகப்பட்டு காலை இழந்து ஊனமுறுவான். பின் மனம் திருந்தி கடவுளை வழிபடுவான். அதன் பலனாக இழந்த கால்களை மீண்டும் பெறுவான். இவ்வகை நாடகங்கள் பொதுமக்கள் பார்த்து இன்புறும் வண்ணம் எளிய நடையும் நையாண்டியும் கொண்டு எழுதப்பட்டன.

அளவொத்த இரண்டடிகளால் நடைபெறும் பாடல்கள் சிந்துப்பா என்று கூறப்படும் வகையைச் சேருமென்று சொல்வார்கள். 

நொண்டிச் சிந்தில் வரும் தனிச் சொற்கள் மூவசைக்கு மிகாமல் வருதல் பெரும்பான்மை. நாலசைத் தனிச்சொல்லும் அருகி வரும்.

நொண்டிச்சிந்து
 திருச்செந்தூர் நொண்டி நாடகத்தை அடியொற்றி இசுலாமியப் புலவர் செய்தக்காதி நொண்டி நாடகத்தை உருவாக்கினார். சாதாரண மக்களுக்கும் புரியும் வண்ணம் நாடகமேடையில் ஒரே ஒரு கதாபாத்திரமான நொண்டி பாடுவார். நாடகக் கதாநாயகன் நொண்டியால் 186 கண்ணிகள் கொண்ட சிந்துகளாகையால் நொண்ச்சிந்து என வழங்கலாயிற்று. இந்த நொண்டிச் சிந்தில் நகைச்சுவை, ஏக்கம், வீரம், அச்சம், பக்தி போன்ற கொந்தளிப்புகளும், அப்போது சமூகத்திலிருந்த கள்வர், வேசையர் பற்றிய செய்திகளும் உள்ளன. 



</doc>
<doc id="175074" url="https://ta.wikipedia.org/wiki?curid=175074" title="துளிம மறைப்பியல்">
துளிம மறைப்பியல்

துளிம மறைப்பியல் (Quantum cryptography) என்பது மறைப்பிக்கும் காரியங்களை செயல்படுத்தவோ அல்லது மறைத்த கட்டமைப்பை திறக்கவோ துளிம இயக்கவியல் விளைவுகளைப் பயன்படுத்துதல் ஆகும்.

துளிம மறைப்பியலைக் கொண்டு பத்திரமானதொரு தெரிவிப்புத் தொடர்புகளை (secure communication network) உருவாக்க முடியும் என அண்மையில் வெளியான இலூடுவிக்கு மேக்சிமிலிஅன்சு பல்கலைக்கழகத்தின் (Ludwig Maximilians University) இயற்பியலாளர் செபாசுட்டியன் நெளரெத் (Sebastian Nauerth) அவர்களின் ஆய்வு தெரிவிக்கின்றது. மார்சு 31 நேச்சர் போட்டோனிக்சில் (Nature Photonics) வெளியான இந்த அறிக்கையில், மணிக்கு 300 கி.மீ-இல் பறக்கும் வானூர்தியில் இருந்து ஒளியன்களை (photons) அனுப்பினர் என்றும் அதன் ஒளிக்கற்றை மீது உடைக்கமுடியாத ஒரு மறையீட்டுத் திறவியை (encryption key) நிறுவினர் என்றும் தெரிவிக்கப்பட்டுள்ளது.


</doc>
<doc id="175076" url="https://ta.wikipedia.org/wiki?curid=175076" title="கம்பர் விருது">
கம்பர் விருது

கம்பர் விருது என்பது தமிழ்நாடு அரசின் தமிழ் வளர்ச்சித் துறையின் மூலம் ஆண்டுதோறும் அளிக்கப்படும் விருதுகளில் ஒன்றாகும். 2013 ஆம் ஆண்டு முதல் இந்த விருது வழங்கப்படுகிறது. கம்பராமாயணத்தின் உயரிய கருத்துக்களைப் பரப்பும் சிறந்த அறிஞருக்கு இந்த விருது அளிக்கப்படுகிறது. இந்த விருதுக்கு ஒரு இலட்சம் ரூபாய் பரிசுத் தொகையும், எட்டு கிராம் அளவிலான தங்கப்பதக்கமும், தகுதிச்சான்றும் அளித்து சிறப்பிக்கப்படுகின்றனர்.


</doc>
<doc id="175077" url="https://ta.wikipedia.org/wiki?curid=175077" title="சொல்லின்செல்வர் விருது">
சொல்லின்செல்வர் விருது

சொல்லின் செல்வர் விருது என்பது தமிழ்நாடு அரசின் தமிழ் வளர்ச்சித் துறையின் மூலம் ஆண்டுதோறும் அளிக்கப்படும் விருதுகளில் ஒன்றாகும். 2013 ஆம் ஆண்டு முதல் இந்த விருது வழங்கப்படுகிறது. சிறந்த இலக்கியப் பேச்சாளருக்கு இந்த விருது அளிக்கப்படுகிறது. இந்த விருதுக்கு ஒரு இலட்சம் ரூபாய் பரிசுத் தொகையும், எட்டு கிராம் அளவிலான தங்கப்பதக்கமும், தகுதிச்சான்றும் அளித்து சிறப்பிக்கப்படுகின்றனர்.


</doc>
<doc id="175080" url="https://ta.wikipedia.org/wiki?curid=175080" title="மலேசியத் தேர்தல்கள்">
மலேசியத் தேர்தல்கள்

மலேசியத் தேர்தல்கள் இரண்டு நிலைகளில் நடைபெறுகின்றன. ஒன்று மத்திய அரசு தேர்தல். இதை நாடாளுமன்றத்தின் மக்களவைத் தேர்தல் என்று அழைக்கலாம். மற்றொன்று மாநில அளவிலான தேர்தல். மலேசிய மாநிலங்களின் சட்டமன்றங்களுக்காக நடைபெறும் தேர்தல். மத்திய அரசாங்கத்தின் நிர்வாகத் தலைவராகப் பிரதமர் தேர்வு செய்யப்படுகிறார்.

நாடாளுமன்றத்தில் இரண்டு அவைகள் உள்ளன. ஒன்று மக்களவை. மற்றொன்று மேலவை. இதில் மக்களவை டேவான் ராக்யாட் என்று அழைக்கப்படுகிறது. 222 உறுப்பினர்களும் தேர்தல் மூலமாகத் தேர்ந்தெடுக்கப்படுகின்றனர். நாடாளுமன்றத்தில் எந்தக் கட்சிக்கு அதிகப் பெரும்பான்மை உறுப்பினர்கள் இருக்கிறார்களோ, அந்தக் கட்சி அரசாங்கத்தை அமைக்கின்றது. நாடாளுமன்றத்தின் மேலவைக்கு தேர்தல் நடைபெறுவது இல்லை. மேலவை உறுப்பினர்கள் நியமனம் மட்டுமே செய்யப்படுகிறார்கள்.

ஐந்தாண்டுகளுக்கு ஒரு முறை பொதுத் தேர்தல் நடைபெற வேண்டும். எனினும், அந்த ஐந்தாண்டுகள் முடிவடைவதற்கு முன்னாலேயே, நாடாளுமன்றத்தை பேரரசரின் அனுமதியுடன் பிரதமர் கலைக்க முடியும். நாடாளுமன்றம் கலைக்கப்பட்டு இரண்டு மாதங்களில் மேற்கு மலேசியாவில் தேர்தல் நடத்தப்படவேண்டும். கிழக்கு மலேசியாவில் மூன்று மாதங்களில் தேர்தல் நடத்தப்படவேண்டும்.

மேற்கு மலேசியாவில் பெர்லிஸ். கெடா, பினாங்கு, பேராக், சிலாங்கூர், நெகிரி செம்பிலான், மலாக்கா, ஜொகூர், பகாங், கிளாந்தான், திரங்கானு, கோலாலம்பூர், புத்ரா ஜெயா கூட்டரசுப் பிரதேசங்கள் உள்ளன. கிழக்கு மலேசியாவில் (சபா, சரவாக்) மாநிலங்கள் உள்ளன. இதில் லாபுவான் ஒரு கூட்டரசுப் பிரதேசமாகும்.



</doc>
<doc id="175081" url="https://ta.wikipedia.org/wiki?curid=175081" title="மிகின் லங்கா">
மிகின் லங்கா

மிகின் இலங்கா ("Mihin Lanka") இலங்கையின் கொழும்பிலிருந்து இயங்கும் ஓர் குறைந்த செலவின வானூர்தி சேவை நிறுவனமாகும். இது இலங்கை அரசிற்கு சொந்தமானது. The airline operates scheduled flights from its hub at பண்டாரநாயக்க பன்னாட்டு வானூர்தி நிலையத்தை மையமாகக் கொண்டு இந்தியத் துணைக்கண்டத்திலும் வளைகுடா நாடுகளிலும் தென்கிழக்காசியாவிலும் உள்ள நகரங்களுக்கு தனது சேவைகளை இயக்குகிறது. இரண்டு வானூர்தி சேவைநிறுவனங்களின் வலுவூட்டல் நோக்கத்துடன் தன்னுடைய பங்காளியான சிறீலங்கன் எயர்லைன்சுடன் பல தடங்களில் பகிர்குறியீட்டைக் கொண்டுள்ளது. தற்போது இந்த நிறுவனம் மூன்று வானூர்திகளை இயக்குகிறது. 

இந்த நிறுவனம் தற்போதைய இலங்கை சனாதிபதி மகிந்த ராசபக்சயின் நினைவாக பெயரிடப்பட்டுள்ளது . இதன் தற்போதைய முதன்மை செயல் அதிகாரியாக கபில சந்திரசேன உள்ளார். 2007இல் நிறுவப்பட்ட காலத்திலிருந்தே மிகுந்த நட்டம், கடன், ஊழல் மற்றும் பிற முறைகேடுகளால் இந்நிறுவனம் பாதிக்கப்பட்டுள்ளது.



</doc>
<doc id="175088" url="https://ta.wikipedia.org/wiki?curid=175088" title="மலேசியப் பிரதமர்">
மலேசியப் பிரதமர்

மலேசியப் பிரதமர் (; ; ) என்பவர் மலேசிய அரசாங்கத்தின் நிர்வாகத் தலைவர் ஆவார். மாட்சிமை தங்கிய மலேசியப் பேரரசர், பிரதமரை நியமனம் செய்கிறார். மலேசிய நாடாளுமன்றத்தின் பெரும்பான்மை உறுப்பினர்களின் ஆதரவையும் நம்பிக்கையையும் பெற்ற ஒருவரே பிரதமராகும் தகுதியைப் பெறுகின்றார்.

பிரதமராகப் பொறுப்பேற்கும் ஒருவர் மலேசிய அமைச்சரவையின் தலைவராகவும் செயல்படுகின்றார். அமைச்சரவை உறுப்பினர்களைப் பிரதமரின் ஆலோசனையின் பேரில் பேரரசர் நியமனம் செய்கிறார். இந்த அமைச்சரவை மலேசிய நாடாளுமன்றத்தின் முழு பொறுப்புகளையும் ஏற்றுக் கொள்கிறது. 

பிரதமரின் கீழ், பிரதமர் துறை எனும் ஓர் அமைச்சகம் செயல்படுகின்றது. மகாதீர் பின் முகமது என்பவர் மலேசியாவின் இப்போதைய பிரதமராக பதவி வகிக்கிறார்.

மலேசிய அரசியலமைப்பின் படி ஒரு பிரதமராகக்கூடியவர் மக்களவையில் ஓர் உறுப்பினராக இருக்க வேண்டும். அத்துடன் மக்களவையின் பெரும்பான்மை உறுப்பினர்களின் நம்பிக்கையையும் செல்வாக்கையும் பெற்று இருக்க வேண்டும். அவர் ஒரு மலேசியராக இருக்க வேண்டும். அயல்நாட்டில் இருந்து குடியேறி குடியுரிமை பெற்று இருக்கக்கூடாது.

பிரதமரும் அமைச்சரவை உறுப்பினர்களும் மாட்சிமை தங்கிய பேரரசரிடம் சத்தியப் பிரமாணம் எடுத்து இருக்க வேண்டும். மலேசியா சுதந்திரம் அடைந்ததில் இருந்து அம்னோவைச் சேர்ந்த ஒருவரே பிரதமராக இருந்து வந்துள்ளார். மலேசிய வரலாற்றில், வீ. தி. சம்பந்தன் அவர்கள் மட்டுமே ஒரே ஒரு நாள் மலேசியாவின் பிரதமராகப் பதவி வகித்துள்ளார். 

கட்சி: 
கூட்டணி: 


</doc>
<doc id="175099" url="https://ta.wikipedia.org/wiki?curid=175099" title="சிக்கல் (ஊர்)">
சிக்கல் (ஊர்)

சிக்கல் (ஆங்கிலம்:"Sikkal") இந்தியாவின் தமிழ்நாடு மாநிலத்தில் அமைந்துள்ள நாகப்பட்டினம் மாவட்டத்தில், நாகப்பட்டினம் வட்டத்தில், நாகப்பட்டினத்திற்கு பக்கத்தில் அமைந்துள்ள ஒரு சிறிய கிராமமாகும். இதனை "சிக்கற்பள்ளி" என தமிழிலக்கியங்கள் குறிப்பிடுகின்றன. 

நாகப்பட்டினம்-திருச்சி நெடுஞ்சாலையில் நாகப்பட்டினம் நகரில் இருந்து மேற்கே 6 கி. மீ. தொலைவிலும், திருவாரூர் நகரில் இருந்து கிழக்கில் 20 கி. மீ. தொலைவிலும், கீழ்வேளூர் ஊரில் இருந்து கிழக்கில் 6 கி. மீ. தொலைவிலும் அமைந்துள்ளது. சிக்கல் சிங்காரவேலர் கோவில் மிகவும் புகழ் பெற்றது. இங்கு சூரசம்கார விழா விமரிசையாக நடைபெறுகிறது. மேலும் சிக்கல் நவநீதேசுவரர் கோவில் சிவன் கோயிலும் அமைந்துள்ளது.

திருஞான சம்பந்தர் இவ்வூரிலுள்ள 'வெண்ணெய்ப் பெருமான' (நவநீதேசுவரனை)ப் பாடியுள்ளார்.
<poem>
மடங்கொள் வாளைகுதி கொள்ளும் மணமலர்ப் பொய்கைசூழ் 
திடங்கொள் மாமறையோரவர் மல்கிய சிக்கலுள் 
விடங்கொள் கண்டத்து வெண்ணெய்ப் பெருமானடி மேவிய 
அடைந்துவா மும்மடி யாரவர் அல்லல் அறுப்பரே. 
</poem>

கருவூரைத் தலைநகராகக் கொண்டு ஆண்ட சேரமான் சிக்கற்பள்ளித் துஞ்சிய செல்வக்கடுங்கோ வாழியாதன் இவ்வூருக்கு வந்து மருத்துவம் செய்துக்கொண்டதாக வரலாற்றில் உள்ளது. 


தமிழ்நாடு அரசு


</doc>
<doc id="175103" url="https://ta.wikipedia.org/wiki?curid=175103" title="தமிழர் முறைமணங்கள்">
தமிழர் முறைமணங்கள்

தமிழர் முறைமணங்கள் என்பது ஓர் ஆடவன் தனது தனது தந்தையின் சகோதரி மகளை மணப்பதும், தனது அக்காள் மகளை மணப்பதும், தனது தாயின் சகோதரன் மகளை மணப்பதுமான உறவுமுறைத் திருமணங்களாகும். இம்முறை தெற்காசியரிடம், குறிப்பாக தமிழரிடம் பெரிதும் காணப்படுகிறது.

"இவ்வகைத் திருமண முறையில் மணப்பெண் பகிர்வு ஒற்றைத் திசையில் சுழன்று வருவதால் பெண் கொடுப்போர், பெண் எடுப்போர் ஆகயோரிடையே உயர்வு தாழ்வு ஏற்படும். இது ஒரே சமூகத்திற்குள் படிநிலை அமைப்புக்கு வழிவகுக்கும் என்று கூறுகிறார் லெவிஸ்ட்ராஸ்." அதேவேளை "பெரிய வட்டத்தில் மணப்பெண் பரிமாற்றம் நிகழ்வதால் சமூகத்தின் கால்வழிக் குழுக்களிடையே ஒத்துழைப்பும் நல்லிணக்கமும் மிகுதியாக இருக்கும் என்கிறார் லெவிஸ்ட்ராஸ்".

தாய்வழி முறைமணம் என்பது தாயின் உடன்பிறந்தவனின் மகளை மணக்கும் முறையாகும். இம்முறை தெற்காசியரிடம், குறிப்பாக தமிழரிடம் பெரிதும் காணப்படுகிறது.

தந்தைவழி முறைமணம் என்பது தந்தையின் சகோதரியின் மகளை மணக்கும் முறையாகும். அக்காவின் மகளை மணக்கும் முறையும் தந்தைவழி முறைமணமாக வகைப்படுத்தப்படுவதுண்டு. இவ்வகைத் திருமணங்கள் உயிரியல் நோக்கில் கூடிய இடர் ஆகும். அதாவது மைத்துனர்களுக்கு பிறக்கும் குழந்தை குறையுடன் பிறப்பதற்கு கூடிய சந்தர்ப்பம் உண்டு.




</doc>
<doc id="175112" url="https://ta.wikipedia.org/wiki?curid=175112" title="கண்டி இராச்சியம்">
கண்டி இராச்சியம்

கண்டி இராச்சியம் ("Kingdom of Kandy"), இலங்கையின் மத்திய மலைநாட்டுப் பகுதியில் கி.பி. 14 ஆம் நூற்றாண்டு தொடக்கம் 1815 ஆம் ஆண்டில் பிரித்தானியரால் கைப்பற்றப்படும் வரை இருந்த ஓர் இராச்சியமாகும். இதன் வரலாறு, 1337 தொடக்கம் 1374 வரை அரசு புரிந்த மூன்றாம் விக்கிரமபாகு, இன்று கண்டி என்று அழைக்கப்படும் செங்கடகல நகரை உருவாக்கியதுடன் தொடங்குகின்றது.

கண்டியின் ஆட்சி முறைக்கமைய நாட்டின் அனைத்துத் துறைகளினதும் அதிபதி மன்னன் ஆவான். அவன் இலங்கேஸ்வர, திரிசிங்கலாதீஸ்வர எனவும் அழைக்கப்பட்டான். நாட்டின் அனைத்துப் பகுதிகளும் இவனுக்கு சொந்தம் ஆகையால் பூபதி எனவும் அழைக்கப்பட்டான். மன்னன் அனைத்து அதிகாரமும் உடையவனாயினும் அவன் பிக்குகளினதும், பிரதான அதிகாரிகளினதும் ஆலோசனைக்கேற்ப செயற்படவேண்டும்.

கண்டி இராச்சியம் சேனாசம்பந்தவிக்கிரமபாகு என்பவனால் உருவாக்கப்பட்டது(1467- 1815) அமையப்பெற்ற மத்திய மலைநாடானது மலைகளாலும்,ஆறுகளாலும்,காடுகளாலும்,நீர்நிலைகளாலும் சூழப்பட்டிருந்தது.இது சிறப்பான காலநிலையை கொண்டிருந்தது. இது கண்டியின் சுதந்திரத்தை மூன்று நூற்றாண்டுகளாக பேண உதவியது. கண்டி இராச்சியம் ஆரம்பகாலத்தில் ஐந்து பிரதேசங்களை உள்ளடக்கியிருந்தது.

கண்டி இராச்சிய நிர்வாக முறையின் முக்கிய அலகாக அமைந்த அரச சபையில் கீழ்வரும் நிர்வாகிகள் அங்கம் பெற்றிருந்தனர்.



</doc>
<doc id="175116" url="https://ta.wikipedia.org/wiki?curid=175116" title="கறையானிக் காளான்">
கறையானிக் காளான்

கறையானிக் காளான் என்ற இப்பேரினப் பூஞ்சை, உயரிய பூஞ்சை(basidiomycete) வகுப்பைச் சார்ந்தது ஆகும். இதன் குடும்பம், செவுளினப் பூஞ்சை( Lyophyllaceae) என்றழைக்கப்படுகிறது. இவற்றில் 30 சிற்றினங்கள் உள்ளன.இப்பூஞ்சைகளில் பெரும்பாலானவை, உணவுக் காளான்கள் ஆகும்.





</doc>
<doc id="175121" url="https://ta.wikipedia.org/wiki?curid=175121" title="பெண் சிசுக் கொலை">
பெண் சிசுக் கொலை

பெண் சிசுக் கொலை என்பது ஒரு குழந்தை பெண்ணாகப் பிறக்கும் என அறிந்தால், அல்லது பெண்ணாகப் பிறந்தால் அந்தக் குழந்தையைக் கருக்கலைப்பது அல்லது கொலை செய்வதாகும். இந்தியா, சீனா, கொரியா போன்ற நாடுகளில் இது பரவலாக நடைபெறுகிறது. தமிழ்ச் சமூகத்திலும் குறிப்பாக தமிழ்நாட்டில் இது மிதமாக நடைபெறுகிறது. இந்தியாவில் பிறந்த பெண் குழந்தைகளும் பரவலாக கொல்லப்படுகிறது.

பல ஆசிய சமூகங்கள் ஆண் ஆதிக்க சமூகங்களாக தொடர்ந்து இருந்து வருகின்றன. ஆண்கள் கூடுதலாக பண்பாட்டு, அரசியல், பொருளாதார வழிகளில் மதிக்கப்படுகிறார்கள். மேலும் பெண் குழந்தைகளை வளர்த்து ஆளாக்குவது கூடிய பல தடைகளைக் கொண்டது. இதனால் பல பெற்றோர்கள் ஆண் குழந்தைகளை விரும்புகிறார்கள்.

இது அனைத்து நாடுகளிலும் பெரும் தண்டனைக்கு உரிய குற்றம் என்றாலும், கருக்கலைப்பது, சிசுக் கொலை போன்றவற்றை கண்டுப்பிடிது தண்டிப்பது நடைமுறையில் மிக அரிதாகவே நடைபெறுகிறது.

பெண் சிசுக் கொலை தமிழ்நாட்டில் மிதமாக இருக்கின்றது. இதனைத் தடுப்பதற்காக தொட்டில் குழந்தைத் திட்டம் என்ற ஒரு திட்டம் அறிமுகப்படுத்தப் பட்டது.


</doc>
<doc id="175126" url="https://ta.wikipedia.org/wiki?curid=175126" title="ஒருநாள் பன்னாட்டுத் துடுப்பாட்டம்">
ஒருநாள் பன்னாட்டுத் துடுப்பாட்டம்

ஒருநாள் பன்னாட்டுத் துடுப்பாட்டம் என்பது இரு நாட்டு துடுப்பாட்ட அணிகளுக்கிடையே மட்டுப்படுத்தப்பட்ட பந்துப் பரிமாற்றங்கள் கொண்டதாக விளையாடப்படும் துடுப்பாட்ட வகையாகும். இது "மட்டுப்படுத்தப்பட்ட ஒருநாள் பன்னாட்டுப் போட்டி" எனவும் அழைக்கப்படுவதுண்டு. காலநிலை கோளாறு காரணமாக போட்டிகள் தடைப்பட்டு போட்டி ஒரே நாளில் முடிவுறாமல் போகும் சந்தர்ப்பங்களைத் தவிர்ப்பதற்காக ஒருநாள் பன்னாட்டுப் போட்டிகளின் போது மேலதிக நாள் ஒதுக்கப்படுவது உண்டு.

ஒருநாள் பன்னாட்டுத் துடுப்பாட்டம் இருபதாம் நூற்றாண்டின் கடைசிப்பகுதியில் ஏற்பட்ட வளர்ச்சியாகும். 1971 ஆம் ஆண்டு அவுஸ்திரேலிய இங்கிலாந்து அணிகளுக்கிடையிலான தேர்வுத் துடுப்பாட்டத் தொடரின் மூன்றாவது போட்டியின் முதல் மூன்று நாட்கள் மழை காரணமாகத் தடைப்படவே, போட்டியைக் கைவிட நடுவர்களால் தீர்மானிக்கப்பட்டபோது குழுமியிருந்த பார்வையாளருக்காக 8 பந்துகளைக் கொண்ட 40 பந்து பரிமாற்றங்களுடன் ஒரு நாள் போட்டியொன்றை விளையாட இரண்டு அணிகளும் தீர்மானித்தன. இதன்படி முதல் ஒருநாள் பன்னாட்டுத் துடுப்பாட்ட போட்டி ஜனவரி 5 1971அன்று அவுஸ்திரேலியா எதிர் இங்கிலாந்து அணிகளுக்கிடையே மெல்போன் துடுப்பாட்ட மைதானத்தில் நடைப்பெற்றது. இதில் அவுஸ்திரேலியா 5 விக்கெட்டுகளால் வெற்றிப்பெற்றது. 1970களில் அவுஸ்திரேலிய பதிப்பாளர் கேரி பார்கர் என்பவர் உலகத் தொடர் ஒன்றை ஆரம்பித்தார். இதில் வர்ண சீருடைகள், வெள்ளைப்பந்து, செயற்கை ஒளி, விக்கெட் ஒலிவாங்கி போன்ற இன்றைய ஒருநாள் போட்டிகளில் உள்ள பல அம்சங்களை அறிமுகப்படுத்தினார்.

உலகின்"முதல் ஒருநாள் போட்டி" 1971 ஜனவரி 5 ஆம் திகதி ஆஸ்திரேலியாவின் மெல்பேர்ண் நகரில் ஆஸ்திரேலிய, இங்கிலாந்து அணிகளுக்கிடையில் நடைபெற்றது. ஒவ்வொன்றும் தலா எட்டுப் பந்து வீச்சுகளைக் கொண்ட நாற்பது நாற்பது பந்துப் பரிமாற்றங்களைக் கொண்டதாக அமைந்த இப்போட்டியில் நாணயச் சுழற்சியில் ஆஸ்திரேலியா வெற்றி பெற்றது.

முதலில் துடுப்பெடுத்தாடிய இங்கிலாந்து 39.4 பந்துப் பரிமாற்றங்களில் 190 ஓட்டங்களைப் பெற்றது. பின்னர் ஆடிய ஆஸ்திரேலியா 34.6 பந்துப் பரிமாற்றங்களில் 191 ஓட்டங்களைப் பெற்று வெற்றியீட்டியது.

பன்னாட்டுத் துடுப்பாட்டச் சபை எந்தெந்த அணிகள் ஒருநாள் பன்னாட்டு போட்டி தகுதி பெற்ற அணிகள் என்பதை தீர்மானிக்கிறது.

தேர்வு துடுப்பாட்டத் தகுதிபெற்ற 10 அணிகள் நிரந்தர ஒருநாள் தகுதியைக் கொண்டுள்ளன.

இவற்றுக்கு மேலதிகமாக பன்னாட்டு துடுப்பாட்டச் சபை தற்காலிக ஒருநாள் பன்னாட்டு போட்டி தகுதியை வழங்கும். தற்போது பின்வரும் அணிகளுக்கு அது வழங்கப்பட்டுள்ளது.



</doc>
<doc id="175129" url="https://ta.wikipedia.org/wiki?curid=175129" title="முத்தம்">
முத்தம்

முத்தம் என்பது ஒருவர் தன்னுடைய உதடுகளை பிறரது உதடுகள், கன்னங்கள், நெற்றி, கைகள் போன்ற உடல் பாகங்களில் பதிக்கும் அல்லது உரசும் செயல். முத்தமிடுதலுக்கான காரணங்களும் அர்த்தங்களும் பண்பாட்டுச் சூழலைப் பொறுத்து மாறுகின்றன. அன்பு, காதல், பாசம், மதிப்பு, நட்பு என பல வகை உணர்ச்சிகளின் வெளிப்பாடக முத்தம் அமைகிறது. ஆபிரகாமிய மதங்களில் முத்தமிடுதல் சில நேரங்களில் சடங்காகவும் உள்ளது. உலகின் பெரும்பாலான பண்பாடுகளில் இவ்வழக்கம் ஏதேனும் ஒரு வகையில் பின்பற்றப்பட்டாலும், இது இல்லாத பண்பாடுகளும் பல உள்ளன. எ. கா. கீழ் சகாரா, பாலிநீசிய, ஆதி-அமெரிக்க நாகரிகங்களில் சில. மேலும் வயது வந்த ஆடவர் முத்துமுடுவதைப் பற்றிய பண்பாட்டு மதிப்பீடுகள் சமூகத்துக்கு சமூகம் மாறுகின்றன. இந்தியா போன்ற நாடுகளில் பொது இடங்களில் ஆடவர்கள் முத்தமிடுதல் ஆபாசமாகவும், வரம்பு மீறலாகவும் கருதப்படுகிறது. முத்தமிடுதலை சாதாரண செயலாக ஏற்றுக்கொள்ளும் பண்பாடுகளிலும் அணுகுமுறைகள் மாறுபடுகின்றன. மத்திய கிழக்கு ஆசியா, ரஷ்யா, ஐரோப்பாவின் பல பகுதிகளில் ஒரே பாலர் (ஆண்-ஆண் அல்லது பெண்-பெண்) உதடுகள் உரசியோ, கன்னங்களில் முத்தமிட்டோ அன்பையும் மதிப்பையும் பறிமாறிக் கொள்வது இயல்பு. ஆனால் அமெரிக்கா, பிரிட்டன், ஆஸ்திரேலியா போன்ற ஆங்கிலம் பேசும் நாடுகளில் ஒரே பாலர் உதடுகளில் முத்துமிடுதல் பாலியல் நோக்குடன் பார்க்கப்படுகிறது. பாசம் காட்டுதல் மன் அழுத்தத்தைக் குறைப்பதால் முத்தமிடுவதால் உடலுக்கு பல நன்மைகள் விளைகின்றன என ஆய்வுகள் தெரிவிக்கின்றன.


</doc>
<doc id="175132" url="https://ta.wikipedia.org/wiki?curid=175132" title="அளவுத்திருத்தம்">
அளவுத்திருத்தம்

அளவுத்திருத்தம் அல்லது முன்அளவீடு (Calibration ); என்பது குறிப்பிட்ட அளவீட்டு நுட்பங்களையும், சாதனத்தையும் மதிப்பிடுதல் ஆகும். எளிமையாக கூறுவாதானால், அளவுத்திருத்தம் என்பது அளவீடுகளுக்கு இடையிலான ஓர் ஒப்பீடாகும். அதாவது ஒன்றின் அறியப்பட்ட பரும அளவு அல்லது சரியானதன்மை ஒரு சாதனத்தில் அமைக்கப்பட்டோ அல்லது உருவாக்கப்பட்டோ இருக்கும் நிலையில் அதைக்கொண்டு அதேபோன்று இன்னொரு சாதனத்தில் செய்யப்படுவதே அளவுத்திருத்தம் ஆகும். சரியான தன்மை அறியப்பட்ட சாதனம் அல்லது சரியான தன்மை அமைக்கப்பட்ட சாதனம், தரமுறைப்பட்ட சாதனம் என்று அழைக்கப்படுகிறது. இரண்டாவது சாதனம் பரிசோதனையின் கீழ் இருக்கும் சாதனமாகும் (UUT). இது பரிசோதனை சாதனம் (TI) என்றழைக்கப்படலாம் அல்லது அளவுத்திருத்தம் செய்யப்பட வேண்டிய சாதனத்திற்கு வேறு எந்த பெயரும் கூட இருக்கலாம்.

முந்தைய பல்வேறு அளவீட்டு உபகரணங்கள் உள்ளுணர்வு சார்ந்தவையாகவும், கருத்தளவில் மதிப்பிடப்பட்டவையாகவும் இருந்தன. "அளவுத்திருத்தம்" என்ற இந்த வார்த்தை முதன்முதலில் ஒரேநேரான தூரத்தைத் துல்லியமாகப் பிரிப்பதற்காக கொண்டு வரப்பட்டிருக்கலாம் என்று அறியப்படுகிறது.

தொழிற்புரட்சி பரந்தளவிலான மறைமுக அளவீட்டின் பயன்பாட்டை உருவாக்கியது. ஒரே விஷயத்தில் இன்றிருக்கும் நேரடி அளவீட்டில் எவ்வாறு மறைமுக அளவீடு சேர்க்கப்பட்டது என்பதற்கு அழுத்தத்தின் அளவீடே ஒரு முன்னுதாரணமாகும்.

தொழிற்புரட்சிக்கு முன்னதாக, ஒரு ஹைட்ரோஸ்டாடிக் மானோமீட்டர் தான் மிகப் பொதுவான அழுத்த அளவீட்டு சாதனமாக இருந்தது. ஆனால் நடைமுறையில் இதைக்கொண்டு அப்போது உயர் அழுத்தத்தை அளவிட முடியாமல் இருந்தது. யூஜின் போர்டன் அதன் போர்டன் குழாய் அழுத்த கேஜைக் கொண்டு, உயர் அழுத்த அளவீட்டிற்கான தேவையை நிறைவு செய்தது.

நேரடியாக அளவிடும் ஹைட்ரோஸ்டாடிக் மானோமீட்டர் வடிவமைப்பில், இடதுபக்கம் அறியப்படாத அழுத்தம் திரவத்தைக் கீழே தள்ளுகிறது. அதாவது, மனோமீட்டர் U-குழாயின் இடதுபக்கம் தள்ளுகிறது. இவ்விடத்தில் குழாயிற்கு அடுத்திருக்கும் நீள அளவுகோல் அழுத்தத்தை அளக்கிறது. இது U-குழாயின் வலதுபக்கத்தில் இருக்கும் மானோமீட்டரின் திறந்த முனையின் மற்றொன்றொன்றிற்கு ஆதாரமாக ஆக்கப்படும். இறுதியான உயர வேறுபாடு "H" என்பது புவிமண்டல அழுத்தத்தைச் சார்ந்து வெற்றிடத்தின் அல்லது அழுத்தத்தின் ஒரு நேரடி அளவீடாகும். அழுத்தம் அல்லது வெற்றிடம் இல்லையென்றால் அது H=0 என்றாக்கும். சுய-முறையிலான அளவுத்திருத்தத்திற்கு அதே புள்ளியில் நீள அளவு பூஜ்ஜியம் என்று அமைக்கப்பட வேண்டியதிருக்கிறது.

படத்தில் காட்டப்பட்டிருக்கும் போர்டன் குழாயில், சில்வர் முனையுடைய குழாயின் அடிப்பகுதியில் இருந்து நுழையும் அழுத்தம் ஒரு வளைந்த குழாயை வலுப்படுத்த முயற்சிக்கிறது. இயந்திரரீதியாக அந்த முள்ளோடு இணைக்கப்பட்ட குழாயின் முனைக்கு நகர்கிறது. இது அழுத்தத்தை அல்லது வெற்றிடத்தைத் துல்லியமாக அளவிட அளவுத்திருத்தத்தைச் சார்ந்திருக்கும் ஒரு மறைமுக அளவீடாகும். சுய-அளவுத்திருத்தம் என்பது சாத்தியமில்லை. ஆனால் பொதுவாக பூஜ்ஜிய அழுத்த நிலை என்பது பயனரால் சரி செய்யப்படக்கூடியதே.

சமீபத்திய காலங்களில் கூட, அளவீடுகளின் மதிப்பில் நம்பிக்கையை அதிகரிக்க நேரடி அளவீட்டுமுறைப் பயன்படுத்தப்படுகிறது.

அமெரிக்காவின் வாகனத்துறைப் பயன்பாட்டின் ஆரம்ப நாட்களில் மக்கள் கேசோலைனைப் பார்க்க விரும்பினார்கள். அவர்கள் ஒரு மிகப்பெரிய கண்ணாடி குடுவையில் அதை வாங்க வேண்டி இருந்தது. அது தோற்ற மூல அளவு மற்றும் தரத்தின் ஒரு நேரடி அளவீடாக இருந்தது. 1930-களில், சுழல் ஃபுளோமீட்டர்கள் மறைமுக மாற்றுகளாக ஏற்றுக் கொள்ளப்பட்டிருந்தன. கேசோலைன் அழுத்தப்பட்ட போது, ஃபுளோமீட்டர் வளைவின் முள்ளை வாடிக்கையாளர்களால் பார்க்க முடிந்தது. 1970-களில், இந்த ஜன்னல்கள் எல்லாம் நீக்கப்பட்டிருந்தன மேலும் அளவீடு முற்றிலுமாக மறைமுகமாக மாறிவிட்டிருந்தது.

மறைமுக அளவீடுகள் எப்போதும் தொடர்புகளையோ அல்லது ஏதோவொருவகை மாற்றுவகைகளையோ கொண்டிருக்கும். இதனால் அளவுத்திருத்தின் தேவையை அதிகரிக்கிறது.

இன்று பயன்படுத்தப்படும் பெரும்பாலான அளவீட்டு நுட்பங்கள் மறைமுகமாகவே இருக்கின்றன.

அளவுத்திருத்தத்திற்கும், அளவியலுக்கும் இடையில் இறுதியான எல்லை வரையறை எதுவும் கிடையாது. பொதுவாக, கீழே கொடுக்கப்பட்டிருக்கும் அடிப்படை செயல்முறை புதிய அல்லது பழக்கத்தில் இல்லாத சாதனத்தையும், செயல்முறையையும் உள்ளடக்கி இருந்தால் அது அளவியலை மையப்படுத்தி இருக்கும். எடுத்துக்காட்டாக, ஒரு வெற்றிகரமான ஒலிவாங்கிகள் (microphones) உற்பத்தியாளர் கொண்டிருக்கும் ஒரு அளவுத்திருத்த ஆய்வகம், மின்னணு இடையூறு மற்றும் ஒலி அழுத்த அளவு ஆகியவற்றில் சிறப்பாக இருக்க வேண்டும். அவர்களுக்கு ஒரு புதிய அலைவரிசை அலைக்கற்றை ஆய்வினியின் (frequency spectrum analyzer) அளவுத்திருத்தம் பரந்த முன்னுதாரணத்துடன் கூடிய ஒரு வழக்கமான விஷயமாக இருக்கிறது. மறுபுறம், ஒரு கோஆக்சியல் கேபிள் உற்பத்தியாளரின் இதே போன்ற ஆய்வகம், இந்த குறிப்பிட்ட அளவுத்திருத்த விஷயத்தோடு பழக்கப்பட்டிருக்காமல் இருக்கலாம். ஒலிவாங்கி பயன்பாட்டிற்குச் சிறப்பாக ஒத்துழைத்து வேலை செய்த ஒரு பெயர்த்தெடுக்கப்பட்ட அளவுத்திருத்த செயல்முறையானது, கோஆக்சியல் கேபிள் பயன்பாட்டிற்கு பொருத்தமானதாகவோ அல்லது சிறந்த விடையாகவோ இருக்கலாம் அல்லது இல்லாமலும் இருக்கலாம். கோஆக்சியல் கேபிள் உற்பத்தியின் அளவீட்டு தேவைகளைப் பற்றிய ஒரு முந்தைய புரிதல், கீழே காட்டப்பட்டிருக்கும் அளவுத்திருத்த செயல்முறையை மிகவும் வெற்றிகரமாகவும் செய்யக்கூடும்.

அளவுத்திருத்தப்பட வேண்டிய அளவீட்டு கருவியின் வடிவமைப்புடன் அளவுத்திருத்த செயல்முறை தொடங்குகிறது. இந்த வடிவம் அதன் அளவுத்திருத்த இடைவெளி மூலமாக ஓர் "அளவுத்திருத்தத்தைத் தக்கவைக்கும்" வகையில் இருக்கும். வேறு வார்த்தைகளில் கூறுவாதானால், ஒரு குறிப்பிட்ட கால அளவில், குறிப்பிட்ட சுற்றுச்சூழல் நிலைமைகளுக்குள் பயன்படுத்தப்படும் போது, "பொறியியல் அனுமதிக்கப்பட்ட அளவு வேறுபாட்டிற்குள்" அந்த வடிவமைப்பு அளவீடுகளைச் செய்யக் கூடியதாய் இருக்க வேண்டும். இந்த பண்புகளுடனான வடிவமைப்பு, நிஜமான அளவீட்டு கருவிகள் எதிர்பார்க்கப்பட்ட வகையில் செயல்படும் நிகழும் தன்மையை அதிகரிக்கிறது.

அனுமதிக்கப்பட்ட அளவு வேறுபாட்டிற்கான மதிப்பை ஒதுக்குவதற்கான துல்லியமான இயங்கமைவு நாட்டின் அடிப்படையிலும் தொழில்துறை வகையின் அடிப்படையிலும் வேறுபடும். பொதுவாக அளவீடு உபகரண உற்பத்தியாளர் தான் இந்த அனுமதிக்கப்பட்ட அளவு வேறுபாட்டை அமைக்கிறார். அத்துடன் ஓர் அளவுத்திருத்தம் செய்வதற்கான கால இடைவெளியையும் அதனுடன் பயன்படுத்துவதற்கான மற்றும் கிடப்பில் வைப்பதற்கான சுற்றுச்சூழல் அளவுகளையும் குறிப்பிடுகிறார். பயன்படுத்தும் நிறுவனம் பொதுவாக உண்மையான அளவுத்திருத்தம் செய்வதற்கான கால இடைவெளியைத் தீர்மானிக்கிறது, இது இந்த குறிப்பிட்ட அளவீட்டு சாதனங்களின் பயன்பாட்டு அளவைச் சார்ந்திருக்கும். அமெரிக்காவில் வாரத்திற்கு 5 நாட்கள் 8-12 மணி நேர பயன்பாட்டிற்கான மிக பொதுவான கால இடைவெளி ஆறு மாதங்களாகும். அதே உபகரணம் 24/7 பயன்பாட்டில் இருந்தால், அதற்கு குறைந்த இடைவெளி அளிக்கப்படும். அளவுத்திருத்த கால இடைவெளிகளை ஒதுக்குவதென்பது முந்தைய அளவுத்திருத்தங்களின் விளைவுகளின் அடிப்படையில் அமைக்கப்படும் ஓர் உத்தியோகப்பூர்வ செயல்முறையாகும்.

இதற்கு அடுத்தப்படி அளவுத்திருத்த செயல்முறையைத் தீர்மானிப்பது. தரமுறை அல்லது தரமுறைகளின் தேர்வு என்பது அளவுத்திருத்த செயல்முறையின் மிகவும் முக்கியமான பகுதியாகும். அளவுத்திருத்தம் செய்யப்பட வேண்டிய உபகரணத்தின் அளவீட்டின் நிச்சயமற்றத்தன்மையில் கால் பகுதிக்கும் குறைவாகவே தரமுறைப்பாடு கொண்டிருக்கும். இந்த இலக்கை எட்டிய உடன் இதில் இணைந்திருந்த அனைத்து தரமுறைகளின் ஒருங்கிணைந்த அளவீட்டு நிச்சயமற்றத்தன்மையும் இறுதி அளவீடும் 4:1 விகிதத்துடன் செய்யப்படும் போது அவசியமற்றதாகக் கருதப்படுகிறது. இந்த விகிதம் முதன்முதலாக MIL-STD-45662A-ல் சேர்க்கப்பட்ட கையேடு 52-ல் முறைப்படுத்தப்பட்டிருந்திருக்கலாம் இந்த MIL-STD-45662A என்பது ஆரம்பகால அமெரிக்க பாதுகாப்புத்துறையின் அளவியல் திட்ட குறிப்பாகும். இது 1950-களில் இருந்து 1970-கள் வரையிலான காலங்களில் நவீன தொழில்நுட்பங்கள் 10:1 விகிதத்தைப் பெரும்பாலான மின்னணு அளவீடுகளுக்குச் சாத்தியப்படாததாக இருந்தபோதே இதன் விகிதம் 10:1 என்பதாக இருந்தது.

நவீன சாதனங்களில் 4:1 விகித துல்லியத்தைத் தக்கவைப்பது மிகவும் சிரமமாகும். அளவுத்திருத்தப்பட்ட சோதனை உபகரணம், வேலை செய்யும் தரமுறை அளவிற்கு மட்டுமே துல்லியமாக இருக்க முடியும். அளவுத்திருத்தப்பட்ட சோதனை உபகரணம், வேலை செய்யும் தரமுறை அளவிற்கு மட்டுமே துல்லியமாக இருக்க முடியும். 1:1 எட்டப்படும் போது, அதாவது நிலையான சாதனத்திற்கு அளவுத்திருத்தம் செய்யப்பட வேண்டிய சாதனத்திற்கும் இடையிலான துல்லியமான பொருத்தம் இருந்தால் மட்டும் முழுமையாக சரியான அளவுத்திருத்தம் இருக்கும். இந்த திறனின் பொருத்தமின்மையுடன் தொடர்புகொள்வதற்கான மற்றொரு பொதுவான முறை என்னவென்றால், அளவுத்திருத்தம் செய்யப்பட வேண்டிய சாதனத்தின் துல்லியத்தைக் குறைத்துவிடுவதாகும்.

எடுத்துக்காட்டாக, உற்பத்தியாளர் குறிப்பிட்ட 3% துல்லியத்துடனான ஒரு கேஜை 4 சதவீதத்திற்கு மாற்ற முடியும், இதன் மூலம் 1% துல்லிய தரமுறை 4:1 என்ற அடிப்படையில் பயன்படுத்திக் கொள்ள முடியும். ஒரு பயன்பாட்டிற்கு தேவைப்படும் 16% துல்லியத்தில் அந்த கேஜ் பயன்படுத்தப்பட்டால் 4 சதவீதத்திற்கு குறைக்கப்பட்ட கேஜ் துல்லியமானது இறுதி அளவீடுகளின் துல்லியத்தைப் பாதிக்காது. இது ஒரு வரையறுக்கப்பட்ட அளவுத்திருத்தம் என்று அழைக்கப்படுகிறது. ஆனால் இறுதி அளவீட்டிற்கு 10% துல்லியம் தேவைப்படுகிறது என்றால், இந்த 3% கேஜ் ஒருபோதும் 3.3:1 என்பதை விட சிறப்பாக இருக்க முடியாது. பின்னர் உண்மையில் அளவுத்திருத்தங்களின் அனுமதிக்கப்பட்ட அளவு வேறுபாட்டிற்கு கேஜை சரிசெய்வதே ஒரு சிறந்த தீர்வாக இருக்கும். அளவுத்திருத்தம் 100 அலகுகளில் செய்யப்பட்டால், 1% தரமுறையானது, 99 மற்றும் 101 அலகுகளுக்கு இடையில் எங்கு வேண்டுமானாலும் இருக்கக்கூடும். பரிசோதிக்கப்படும் உபகரணம் 4:1 விகிதத்தில் இருந்தால், அளவுத்திருத்தங்களின் ஏற்றுக்கொள்ளத்தக்க 96-104 மதிப்புகளுக்கு இடையில் உள்ளடங்கி இருக்கும். ஏற்றுக்கொள்ளத்தக்க அளவை 97 இல் இருந்து 103 அலகிற்கு மாற்றுவது, எல்லா தரமுறைகளின் முக்கிய பங்களிப்பையும் நீக்கிவிடும், மேலும் 3.3:1 விகிதத்தையும் தக்கவைத்துக் கொள்ளும். தொடர்ந்து, ஏற்றுக்கொள்ளத்தக்க அளவை 98 இலிருந்து 102-க்கு மாற்றுவதால், 4:1 என்பதை விட அதிகமான இறுதி விகிதம் மீண்டும் கொண்டுவரப்படும்.

இதுவோர் எளிமையான எடுத்துக்காட்டு. இந்த எடுத்துக்காட்டின் கணக்கு வேண்டுமானால் சிக்கலாக தோன்றலாம். ஓர் உண்மையான அளவுத்திருத்தத்தில் எந்தமாதிரியான சிந்தனை இந்த செயல்முறையை வழிகாட்டுகிறதோ, அதை பதிவுசெய்து, அணுக வேண்டியது மிகவும் முக்கியமாகும். அனுமதிக்கக்கூடிய அளவு வேறுபாட்டு குவியல்களுக்கான மேம்போக்கான பங்களிப்புகளும், பிறவையும் அளவுத்திருத்தத்திற்குப் பிந்தைய பிரச்சினைகளைக் கண்டறிவது மிகவும் சிரமமாகும்.

மேலும் மேற்கூறிய எடுத்துக்காட்டில், சிறப்பார்ந்த முறையில் 11 அலகுகளின் அளவுத்திருத்த மதிப்பு, ஒரேயொரு புள்ளி அளவுத்திருத்தம் செய்ய அந்த கேஜின் அளவில் ஒரு சிறந்த புள்ளியாக இருக்கலாம். இது உற்பத்தியாளரின் பரிந்துரையாகவும் இருக்கலாம் அல்லது அதேபோன்ற சாதனங்கள் ஏற்கனவே அளவுத்திருத்தம் செய்யப்பட்டு வருவதைப் போலவும் இருக்கலாம். பல புள்ளி அளவுத்திருத்தமும் பயன்படுத்தப்படுகிறது. உபகரணத்தைச் சார்ந்து, ஒரு பூஜ்ஜிய அலகு நிலையும் கூட ஓர் அளவுத்திருத்த புள்ளியாக இருக்கலாம், அதாவது தோற்றப்பாடு இல்லாமல் இருப்பதும் கூட ஓர் அளவுத்திருத்த புள்ளியாக இருக்கலாம். அல்லது ஜீரோ பயனரால் மீட்டமைக்கப்படக்கூடியதே-அங்கே பல மாறிகள் சாத்தியப்படுகின்றன. மீண்டும், அளவுத்திருத்தம் செய்யும் போது பயன்படுத்த வேண்டிய புள்ளிகள் பதிவு செய்யப்பட வேண்டும்.

தரமுறைக்கும், அளவுத்திருத்தம் செய்யப்படும் சாதனத்திற்கும் இடையில் குறிப்பிட்ட இணைப்பு நுட்பங்களும் இருக்கலாம், இதுவும் அளவுத்திருத்தத்தில் பாதிப்பை ஏற்படுத்தக்கூடும். எடுத்துக்காட்டாக, அனலாக் காரண காரியத்தை உள்ளடக்கிய மின்னணு அளவுத்திருத்தங்களில், கேபிள் இணைப்புகளின் இம்பிடென்ஸ் (impedence), நேரடியாகவே அளவுத்திருத்தத்தின் இறுதி முடிவில் பாதிப்பை ஏற்படுத்தக்கூடும்.

மேற்கூறிய அனைத்து தகவல்களும் ஓர் அளவுத்திருத்த வழிமுறையில் சேகரிக்கப்படுகிறது, இதுவொரு குறிப்பிட்ட பரிசோதனை முறையாகவே அதில் இருக்கிறது. இந்த வழிமுறைகள் ஒரு வெற்றிகரமான அளவுத்திருத்தத்தைச் செய்ய தேவையான எல்லா படிகளையும் கைப்பற்றுகிறது. உற்பத்தியாளரே அளிக்கும் ஒன்றோ அல்லது நிறுவனம் தயாரிக்கும் ஒன்றோ நிறுவனத்தின் அனைத்து பிற தேவைகளையும் சேகரிக்கிறது. அளவுத்திருத்த வழிமுறைக்காக அமெரிக்காவில் இருக்கும் அரசு-தொழில்துறை தகவல் பரிமாற்ற திட்டம் (GIDEP) போன்ற தெளிவுப்படுத்தும் அமைப்புகளும் இருக்கின்றன.

பரிமாற்ற தரமுறைகள், சான்றளிக்கப்பட்ட ஆதார பொருட்கள் மற்றும்/அல்லது இயற்கை பௌதீக மாறிலிகள் வரும் வரைக்கும் பயன்படுத்தப்பட்ட ஒவ்வொரு தரமுறைகளிலும் இந்த முறையான வழிமுறை மீண்டும் மீண்டும் செய்யப்படும், ஆய்வகத்தில் குறைந்தபட்ச நிச்சயமற்றத்தன்மையுடனான அளவீட்டு தரமுறைகள் எட்டப்படும். இது அளவுத்திருத்தத்தின் பின்தொடர்வை உருவாக்குகிறது.

பிற காரணிகளுக்கான அளவியலைப் பார்க்கவும், இவை அளவுத்திருத்த வழிமுறை அபிவிருத்தியின் போது கவனத்தில் எடுத்துக்கொள்ளப்படுகின்றன.

இதெல்லாவற்றிற்கும் பிறகு, மேலே குறிப்பிடப்பட்ட குறிப்பிட்ட வகையின் பிரத்யேக கருவிகள் இறுதியாக அளவுத்திருத்தம் செய்யப்படும். இந்த வழிமுறை பொதுவாக ஓர் அடிப்படை சேதார பரிசோதனையுடன் தொடங்குகிறது. அணுச்சக்தி ஆலைகள் போன்ற சில ஆலைகள், எவ்வித வழக்கமான பராமரிப்பும் செய்வதற்கு முன்னர் "அப்போதைக்கு-கண்டறியப்பட்ட" அளவுத்திருத்த தரவைச் சேகரிக்கிறது. வழக்கமான பராமரிப்பிற்குப் பின்னரும், அளவுத்திருத்தத்தின் போது கண்டறியப்பட்ட குறைபாடுகளும் பிறகு சரிசெய்யப்படும், ஒரு "இதுவரை-விடப்பட்ட" அளவுத்திருத்தம் செய்யப்படும்.

மிகப் பொதுவாக, ஒட்டுமொத்த செயல்முறையிலும் ஓர் அளவுத்திருத்தம் செய்யும் தொழில்நுட்ப வல்லுனர் ஈடுபடுத்தப்படுகிறார், அவரே அளவுத்திருத்த சான்றிதழில் கையொப்பமிடுகிறார், இந்த சான்றிதழ்களே ஓர் அளவுத்திருத்தம் வெற்றிகரமாக முடிக்கப்பட்டிருக்கிறது என்பதை ஆவணப்படுத்துகிறது.

மேலே குறிப்பிடப்பட்டுள்ள இந்த அடிப்படை செயல்முறை மிகவும் சிக்கலான மற்றும் மிகுந்த சவாலான ஒன்றாகும். சாதாரண உபகரண உதவிகளுக்கான செலவே பொதுவாக ஓர் ஆண்டிற்கு உண்மையில் வாங்கும் விலையை விட ஏறத்தாழ 10 சதவீதமாக இருக்கிறது, இது ஏற்றுக்கொள்ளப்பட்ட ஒரு பொதுவான கட்டைவிரல்-விதியாகவே அமைந்திருக்கிறது. ஸ்கேனிங் எலெக்ட்ரான் நுண்ணோக்கிகள், வாயு குரோமடோகிராப் அமைப்புமுறைகள் மற்றும் லேசர் இன்டர்ஃபெரோமீட்டர் சாதனங்கள் போன்ற வெளிப்புற சாதனங்களைப் பராமரிப்பது இன்னும் அதிக செலவுமிக்கதாகும்.

அளவுத்திருத்த திட்டத்தின் எல்லை, இதில் ஈடுபட்டிருக்கும் நிறுவனத்தின் அடிப்படை நம்பிக்கைகளை வெளிப்படுத்திக் காட்டுகிறது. நிறுவனம் முழுமைக்குமான அளவுத்திருத்த ஒருங்கிணைப்பை எளிமையாக எட்டிவிட முடியும். இவ்வாறு நடந்த உடனேயே, அளவீடுகள் அளிக்கும் விஞ்ஞான கோட்பாடு, பொறியியல் பயிற்சி மற்றும் மொத்த உற்பத்தி ஆகியவற்றிற்கு இடையிலான தொடர்புகள், புதிய வேலைகளில் தொடக்கத்தில் இருந்தே விடப்படும் அல்லது தவிர்க்க முடியாமல் பழைய வேலைகளில் இருந்து இழக்கப்படும்.

அடிப்படை அளவுத்திருத்த செயல்முறையின் மேற்கூறிய விளக்கத்தில் பயன்படுத்தப்பட்ட 'ஒரேயொரு அளவீட்டு' சாதனம் இன்றும் இருக்கிறது. ஆனால், நிறுவனத்தைப் பொறுத்து, அளவுத்திருத்தம் தேவைப்படும் பெரும்பாலான சாதனங்கள், ஒரு கருவிக்குள் பல்வேறு அளவு மட்டங்களையும், பல்வேறு செயல்பாடுகளையும் கொண்டிருக்கலாம். ஒரு பொதுவான நவீன அலைக்காட்டி இதற்கு ஒரு நல்ல எடுத்துக்காட்டாகும். முழுமையாக அளவுத்திருத்தம் செய்ய அதில் 200,000 உள்ளமைவு வசதிகள் இருக்கக்கூடும், அதேபோல எல்லா உள்ளடக்கப்பட்ட அளவுத்திருத்தமும் எந்தளவிற்கு தானியங்கிமயமாக்கப்பட முடியும் என்பதன் மீதான வரையறைகளும் இருக்கும்.

அலைக்காட்டிகளைப் பயன்படுத்தும் ஒவ்வொரு நிறுவனமும் அவற்றின் தேவைக்கேற்ப பல்வேறு விதமான அளவுத்திருத்த அணுகுமுறைகளைக் கொண்டிருக்கின்றன. ஒரு தர உத்திரவாத திட்டம் செயல்படுத்தப்படும் போது, வாடிக்கையாளர்கள் மற்றும் திட்ட இணக்க முயற்சிகளும் கூட நேரடியாக அளவுத்திருத்த அணுகுமுறையில் பாதிப்பை ஏற்படுத்தக்கூடும். பெரும்பாலான அலைக்காட்டிகள் மூலதன சொத்துக்களாகவே இருக்கின்றன, அவை ஏற்படுத்தும் அளவீடுகளின் மதிப்பிற்கும் அப்பாற்பட்டு, நிறுவனத்தின் மதிப்பையும் உயர்த்துகின்றன. தனிப்பட்ட அலைக்காட்டிகள் வரிகளுக்காக 3,5,10 ஆண்டுகளின் அல்லது சிக்கலான வரி நெறிமுறைகளைக் கொண்டிருக்கும் நாடுகளில் பிற ஏதாவதொரு காலங்களுக்கு பொருத்தமாக தேய்மானத்திற்கும் உட்பட்டவையாகும். இந்த சொத்துக்கள் மீதான பராமரிப்பு நடவடிக்கைக்கான வரி செலுத்துதல்களும் அளவுத்திருத்த முடிவுகளில் பாதிப்பை ஏற்படுத்தக்கூடும்.

பொதுவில், புதிய அலைக்காட்டிகள் குறைந்தபட்சம் ஐந்து ஆண்டுகளுக்கு அவற்றின் உற்பத்தியாளர்களிடம் இருந்து பராமரிப்பு சேவையைப் பெறுகின்றன. உற்பத்தியாளர்கள் அளவுத்திருத்த சேவைகளை நேரடியாகவோ அல்லது அளவுத்திருத்தம் மற்றும் சரிப்படுத்தும் செயல்முறையின் விபரங்களைப் பெற்றிருக்கும் அங்கீகரிக்கப்பட்ட முகவர்கள் மூலமாகவோ நிறுவனங்களுக்கு அளிக்கும்.

வெகு சில நிறுவனங்கள் ஒரேயொரு அலைக்காட்டியை மட்டும் வைத்திருக்கும். பொதுவாக, இவை பெரிய குழுக்களாக இருக்கலாம் அல்லது இல்லாமலும் இருக்கலாம். பழைய சாதனங்கள் குறைந்த தேவை பயன்பாடுகளுக்காக ஒதுக்கப்பட்டு, குறைந்தளவு அளவுத்திருத்தமே அவை பெறும் அல்லது அளவுத்திருத்தமே அவற்றிற்கு கொடுக்கப்படாமலும் இருக்கலாம். உற்பத்தி உபகரணங்களில், அலைக்காட்டிகள் அலமாரிகளில் வைக்கப்படும், இவை ஒரேயொரு குறிப்பிட்ட தேவைக்காக மட்டுமே பயன்படுத்தப்படும். இந்த குறிப்பிட்ட அலைக்காட்டியின் அளவுத்திருத்தம் அந்த தேவைக்காக மட்டுமே செய்யப்பட்டிருக்கும்.

இந்த ஒட்டுமொத்த செயல்முறையும் அந்த நிறுவனத்தில் இருக்கும், கீழே காட்டப்பட்டிருக்கும் டிஜிட்டல் மல்டிமீட்டர் (DMM) போன்ற ஒவ்வொரு அடிப்படை கருவி வகைகளிலும் மீண்டும் மீண்டும் நடத்தப்படும்.

மேலும், தர உத்திரவாதம் மற்றும் அளவுத்திருத்தம் ஆகியவற்றிற்கு இடையிலான ஒருங்கிணைப்பின் விரிவாக்கத்தை மேலே உள்ள படம் எடுத்துக்காட்டுகிறது. அந்த அலமாரியின் ஒவ்வொரு கருவியையும் இணைக்கும் சிறிய கிடைமட்டமான நீக்கப்படாத காகித முத்திரைகள், அந்த கருவி அவற்றின் கடைசி அளவுத்திருத்தத்திற்கு பின்னர் இதுவரை வெளியில் எடுக்கப்படவில்லை என்பதை எடுத்துக்காட்டுகிறது. இந்த முத்திரைகள், கருவியின் மாற்றங்களுக்கு கண்டறியப்படாத அணுகுதல்களைத் தடுக்கவும் பயன்படுத்தப்படுகிறது. மேலும் கடைசி அளவுத்திருத்தத்தின் தேதியைக் காட்டும் முத்திரைகளும் அங்கே இருக்கின்றன, அத்துடன் அடுத்த அளவுத்திருத்தம் எப்போது தேவைப்படுகிறது என்பதை எடுத்துக்காட்டும் அளவுத்திருத்த இடைவெளியையும் அது குறிப்பிடுகிறது. ஆவணப்படுத்தலைத் தரமுறைப்படுத்த சில நிறுவனங்கள் ஒவ்வொரு கருவிக்குமான பிரத்யேக அடையாளத்தையும் ஏற்படுத்தி அளிக்கும், மேலும் ஒரு குறிப்பிட்ட அளவுத்திருத்த நிலைமைக்கு உள்ளடக்கமாக இருக்கும் துணைச்சாதனங்களைப் பற்றியும் கண்காணிக்கும்.

அளவுத்திருத்தம் செய்யப்பட வேண்டிய கருவிகள் கணினியுடன் இணைக்கப்படும் போது, ஒருங்கிணைந்த கணினி நிரல்களும், எவ்வித அளவுத்திருத்த குறிப்புகளும் கூட கட்டுப்பாட்டின்கீழ் இருக்கும்.

அமெரிக்காவில், தனித்தனியான கருவிகளைக் கண்டறிய உலகம் முழுவதும் ஏற்றுக்கொள்ளப்பட்ட சொல்வழக்கு அங்கில்லை. ஒரே சாதன வகைக்கு பல்வேறு பெயர்கள் இருக்கும் என்பதற்கும் அப்பாற்பட்டு, ஒரே பெயரைக் கொண்ட பல, வெவ்வேறு சாதனங்களும் இருக்கின்றன. கொச்சை வழக்கும், சுருக்கெழுத்திற்கும் முன்னால் இந்த நிலைமை மேலும் குழப்பப்படுகிறது, இது தொழிற்புரட்சியில் இருந்து மேலோங்கி இருக்கும் தொடர்ந்து நடந்து வரும் தீவிர மற்றும் திறந்த போட்டியை எதிரொலிக்கிறது.

வெற்றிகரமான அளவுத்திருத்தம் நிலையாகவும், ஒரு முறையாகவும் இருக்கும். அதே நேரம், சில கருவிகளின் சிக்கலானதன்மை, அவற்றின் விசை செயல்பாடுகளை மட்டும் கண்டறிந்து அளவுத்திருத்தம் செய்தால் போதும் என்பதாக இருக்கும். அந்த நிலைமைகளில், எதிர்பாராத குறைபாடுகளைக் கண்டறிய சீரற்ற இயல்பின் அளவு தேவைப்படுகிறது. மிக வழக்கமான அளவுத்திருத்தத்திற்கு கூட, எவ்வித எதிர்பார்க்காத கண்டுபிடிப்பையும் ஆய்விட ஒரு விருப்பம் தேவைப்படுகிறது.

கோட்பாட்டளவில், ஓர் அளவுத்திருத்த செயல்முறையின் வழிகாட்டுதல்களைப் படித்து, பின்பற்றும் எவராலும் இந்த பணியைச் செய்ய முடியும். விலக்காக இருப்பனவற்றைக் கண்டறிந்து, அவற்றைக் கையாள்வது தான் இந்த பணியில் இருக்கும் மிகவும் சவாலான விஷயமாகும். இங்கே தான் அனுபவமும், தீர்மானித்தலும் தேவைப்படுகிறது, மேலும் இங்கே தான் பெரும்பாலான ஆதாரங்களும் எடுத்துக்கொள்ளப்படுகின்றன.

அளவுத்திருத்தத்தின் தரத்தை மேம்படுத்தவும், வெளி நிறுவனங்களால் முடிவுகள் ஏற்றுக்கொள்ளப்படவும், சர்வதேச அளவில் வரையறுக்கப்பட்ட அளவீட்டு அலகுகளைப் "பின்தொடர்ந்து", அதற்கேற்ற தொடர்ச்சியான அளவீடுகள் மற்றும் அளவுத்திருத்தமே விரும்பப்படுகிறது. ஒரு தரமுறையையுடன் ஓர் உத்தியோகப்பூர்வமான ஒப்பீட்டைக் கொண்டிருப்பதன் மூலமாக பின்தொடர்வைச் செய்வது உள்ளிணைக்கப்படுகிறது, இந்த தரமுறை நேரடியாகவோ அல்லது மறைமுகமாகவோ தேசிய தரமுறைகள் (அமெரிக்காவில் NIST), சர்வதேச தரமுறைகள், அல்லது சான்றிதழ் பெற்ற ஆதார பொருட்கள் ஆகியவற்றைச் சார்ந்திருக்கிறது.

தர மேலாண்மை அமைப்புகள், அனைத்து அளவீட்டு கருவிகளும் உத்தியோகப்பூர்வமான, குறிப்பிட்ட கால இடைவெளியுடனான, மற்றும் ஆவணப்படுத்தப்பட்ட அளவுத்திருத்தத்தை உள்ளடக்கிய ஒரு துல்லியமான அளவியல் முறையை வேண்டுகிறது. இந்த பின்தொடரும் நடவடிக்கை உயர்ந்த மட்டத்திலும் மற்றும் எவ்வாறு அவை அளவிடப்படுகின்றன என்பதையும் வரைமுறைப்படுத்த, ISO 9000 மற்றும் ISO 17025 தரமுறைப்பட்ட தொகுப்புகள் தேவைப்படுகின்றன.

அளவுத்திருத்தம் பின்வருவனவற்றிற்கு தேவைப்படுகிறது:

சிறப்பார்ந்த பயன்பாடுகளில் அல்லாமல் மற்ற இடங்களில், அளவுத்திருத்தம் என்பது ஒரு குறிப்பிட்ட துல்லியத்தில், நிறுவப்பட்ட தரமுறையின் மதிப்பை ஏற்றுக்கொள்ள, ஓர் அளவீட்டு சாதனத்தின் வெளிப்பாட்டை அல்லது குறியீட்டை சரிசெய்யும் செயல்முறையைக் குறிக்கிறது. எடுத்துக்காட்டாக, வெளிப்பாட்டு அளவீட்டின் தவறை வரையறுக்க அல்லது சரிப்படுத்த ஒரு தெர்மோமீட்டர் அளவுத்திருத்தம் செய்யப்படலாம் மற்றும் அளவீட்டில் சரியான புள்ளியில் வெப்பநிலையின் நிஜமான செல்சியஸைக் காட்டும் வகையில் திருத்தப்படலாம் (எடுத்துக்காட்டாக, அளவுத்திருத்த மாறிலிகள் மூலமாக).

பல நாடுகளில் தேசிய அளவியல் ஆணையம் (NMI) இருக்கும், இது அளவீடுகளுக்கான முதன்மை தரமுறைகளை (முதன்மை SI அலகுகளும், அதனுடன் பல தருவிக்கப்பட்ட அலகுகளும்) நிர்வகிக்கும், இது வாடிக்கையாளரின் கருவிகளுக்கு அளவுத்திருத்தத்தின் மூலமாக பின்தொடர்வை அளிக்க பயன்படுத்தப்படும். உயர்மட்ட தரமுறைகளில் இருந்து அளவீட்டிற்காக பயன்படுத்தப்பட்ட ஒரு கருவி வரைக்கும், ஓர் உடைபடாத சங்கிலித்தொடரை உருவாக்குவதன் மூலமாக, தேசிய அளவியல் ஆணையம் அந்த நாட்டில் (சிலவேளைகளில் பிற நாட்டிற்கு தேவையான) அளவியல் உள்கட்டமைப்பிற்கு உதவுகிறது. எடுத்துக்காட்டாக, இங்கிலாந்தில் NPL, அமெரிக்காவில் NIST, ஜேர்மனியில் PTB மற்றும் பிற நாடுகளிலும் இருக்கும் தேசிய அளவியல் அமைப்புகளைக் குறிப்பிடலாம். பரஸ்பர அங்கீகார உடன்படிக்கை கையெழுத்திடப்பட்டதில் இருந்து, இப்போது நேரடியாகவே பங்கெடுக்கும் எந்த NMI-யிடத்தில் இருந்தும் பின்தொடர்வை எடுக்க முடிகிறது, மேலும் நிறுவனம் அமைந்திருக்கும் நாட்டில் இருக்கும் NMI-யிடம் இருந்து ஒரு நிறுவனம் அளவீடுகளுக்காக பின்தொடர்வைப் பெற வேண்டிய அவசியமும் இப்போது கிடையாது.

ஓர் அளவுத்திருத்தத்தின் தரத்தோடு தொடர்புகொள்ள, பெரும்பாலும் அளவுத்திருத்த மதிப்பு, ஒரு குறிப்பிட்ட நம்பிக்கை அளவிற்கு, ஒரு பின்தொடரக்கூடிய நிச்சயமற்ற அறிக்கையால் சேர்க்கப்படுகிறது. இது மிக கவனமாக நிச்சயமற்ற பகுப்பாய்வின் மூலமாக மதிப்பீடு செய்யப்படுகிறது.



</doc>
<doc id="175134" url="https://ta.wikipedia.org/wiki?curid=175134" title="சிறுவர்களுடனான பாலியல் முறைகேடு">
சிறுவர்களுடனான பாலியல் முறைகேடு

குழந்தைகளுடனான பாலுறவு ("Child sexual abuse") மாந்தர் ஒருவர் குழந்தைகளுடன் கொள்ளும் பாலுறவு ஆகும். பாலுறவுக்கான அறிவு எட்டப்படாத குழந்தைகளுடன் பாலுறவு கொள்வது, அக்குழந்தைகளின் உடல்நிலை மட்டுமல்லாது மனநிலையையும் பாதிக்கும். இது பாலியல் வன்மம் என்றே சமூகத்தினால் வரையறுக்கப்படுகிறது. இத்தகு மனநிலை ஒரு மனநிலை நோயாக (Pedophilia) வரையறுக்கப்பட்டுள்ளது.குழந்தைகளுடனான பாலியல் வன்முறை எனப்படுவது சிறார்களை பாலியல் நடத்தைகளில் பாவிப்பதைக் குறிக்கின்றது. பாலியல் முறையில் தொடுதல், தொடவைத்தல், பாலியல் செயற்பாடுகளில் பயன்படுத்தல், வன்கலவி, பாலியல் உறுப்புகளை அல்லது ஆபாசப் படங்களை காட்டுதல் என பல தரப்பட்ட நடத்தைகள் சிறார் பாலியல் குற்றங்களில் அடங்கும்.
வீட்டு வேலைக்குச் செல்லும் குழந்தைகளும், குழந்தைத் தொழிலாளர்களும் இந்த பாலியல் துன்புறுத்தலுக்கு ஆளாகின்றார்கள். குழந்தைகளை ஓரினச்சேர்க்கைக்கு வற்புறுத்துவதும் இந்த பாலியல் நடவடிக்கைக்குள் அடங்கும். இம்மாதிரியான நடவடிக்கைகள் உலகின் மிகப் பெரும்பாலான நாடுகளில் கடுமையான தண்டனைக்குரிய குற்றங்களாகும்.



</doc>
<doc id="175140" url="https://ta.wikipedia.org/wiki?curid=175140" title="தமிழகத் தாழிகளின் காலம்">
தமிழகத் தாழிகளின் காலம்

தமிழகத் தாழிகளின் காலம் என்பது முதுமக்கள் தாழிகள் தமிழகத்தில் வழக்கில் இருந்த காலமாகும். பொதுவாக தமிழகத்தில் பெருங்கற்காலத்து வட்டத்துக்குள்ளே (கி.மு. 1000 - கி.பி. 300) முதுமக்கள் தாழிகளின் காலத்தையும் ஆராய்ச்சியாளர்கள் அடக்கி விடுகின்றனர். ஆனால் கி.பி. 1990களுக்குப் பிற்பட்ட தமிழக அகழாய்வு முடிவுகளின் படி தமிழ்கத்தில் முதுமக்கள் தாழிகளின் காலம் தமிழகத்தில் பெருங்கற்காலத்துக்கு (கி.மு. 1000 - கி.பி. 300) முந்தியது என்று நிறுவுகின்றன.

தமிழகத்தில் குறிஞ்சி நிலங்களிலும் முல்லை நிலங்களிலுமே கல்திட்டைகள், கற்பதுக்கைகள், குத்துக்கற்கள், நடுகற்கள், கற்குவைகள் ஆகியவை அதிகம் காணப்படுகின்றன. இவை காணப்ப்டும் இடங்களாக தொண்டை நாட்டுப்பகுதிகளும், கொங்கு நாட்டுப் பகுதிகளும் பாண்டிய நாட்டின் மேற்குப் பகுதிகளாகவே இருப்பதால் இச்சின்னங்களின் பண்பாட்டுக் கூறுகள் வடக்கிலிருந்து தெற்கில் பரவியதாகவே ஆய்வாளர்கள் கருதினர்.

இப்பெருங்கற்படை சின்னங்கள் உருவாவதற்கு கற்கள் அதிகம் தேவைப்படுவதால் இவை குறிஞ்சி நிலங்களிலும் முல்லை நிலங்களிலுமே அதிகம் இருந்தன. மேலும் வடமேற்கு அல்லது மத்திய தமிழகத்தில் அமைந்துள்ள பகுதிகளான பையம்பள்ளி, அப்புக்கல், மயிலாடும்பாறை போன்ற பகுதிகளில் செய்யப்பட்ட அகழாய்வுகள் வடதமிழகம் புதிய கற்காலத்தில் (கி.மு. 3000 - 1000) இருந்து பெருங்கற்காலத்திற்கு (கி.மு. 1000 - 300) மாறியதை சுட்டுகின்றன.

தமிழகத்தின் மருத நிலப் பகுதிகளான தென் பெண்ணை, காவிரி, வைகை, தாமிரபரணி ஆகிய ஆற்றுப் படுகைகளிலும் நெய்தல் பகுதிகளான காஞ்சிபுரம் போன்ற இடங்களிலும் அதிகமாக முதுமக்கள் தாழிகள் காணப்படுகின்றன. மருதமும் நெய்தலும் மண் வளமிக்கவை என்பதால் இவற்றில் தாழிகள் செய்வதற்கான மூலப் பொருட்கள் அதிகம் கிடைத்திருக்கும் எனலாம்.

மேலே வடமேற்குத் தமிழகத்துக்கு கூறப்பட்டது போல் புதிய கற்காலத்தில் (கி.மு. 3000 - 1000) இருந்து பெருங்கற்காலத்திற்கு தென்தமிழகம் வளர்ச்சி அடையவில்லை. மாறாக தென்தமிழக மற்றும் தமிழக நெய்தக் பகுதிகளில் நடத்தப்பட்ட அகழாய்வுகள் குறுனிக்கற்காலத்திலிருந்து (கி.மு. 10,000 முதல் கி.மு. 2,000) நேரடியாக தாழிகளின் காலத்திற்கு அசுர வளர்ச்சி அடைந்தது எனச் சுட்டுகின்றன.

இப்பெருங்கற்படைச் சின்னங்களின் காலமும் தாழிகளின் காலமும் ஒன்றென ஆராய்ச்சியாளர்கள் கொள்வதற்கான காரணங்கள்,

பெருங்கற்படைச் சின்னங்களின் காலமும் தாழிகளின் காலமும் ஒன்றென ஆராய்ச்சியாளர்கள் கொள்வது தவறென்பதற்காக ஆய்வாளர்கள் முன்வைக்கும் சான்றுகள்,

மேலுள்ள சான்றுகளைக் கொண்டு சில ஆய்வாளர்கள் பின் வரும் முடிவுகளை முன் வைக்கின்றனர்.



</doc>
<doc id="175145" url="https://ta.wikipedia.org/wiki?curid=175145" title="மக்களவை (மலேசியா)">
மக்களவை (மலேசியா)

டேவான் ராக்யாட் (, "House of Representatives") என்பது மலேசிய நாடாளுமன்றத்தின் மக்களவையைக் (கீழவை) குறிக்கும் மலாய்ச் சொல் ஆகும். "டேவான்" என்றால் அவை. "ராக்யாட்" என்றால் மக்கள். மலேசியாவின் அனைத்துச் சட்ட மசோதக்களும் இங்குதான் விவாதிக்கப்பட்டு, இயற்றப்படுகின்றன.

அவ்வாறு இயற்றப்படும் சட்ட மசோதாக்கள், மக்களவையில் இருந்து நாடாளுமன்ற மேலவையின் சம்மதத்திற்குக் கொண்டு செல்லப்படுகின்றன. அதன் பின்னர், மலேசிய பேரரசர் ஒப்புதல் அளித்த பின்னர் அந்த மசோதாக்கள் சட்டங்களாகின்றன. நாடாளுமன்ற மேலவை டேவான் நெகாரா என்று அழைக்கப்படுகிறது.

டேவான் ராக்யாட்டின் உறுப்பினர்களைப் பொதுவாக, நாடாளுமன்ற உறுப்பினர்கள் என்றே அழைக்கின்றனர். மலேசியத் தலைநகரமான கோலாலம்பூரில் நாடாளுமன்ற மாளிகை உள்ளது. அங்குதான் நாடாளுமன்றக் கூட்டங்கள் நடைபெறுகின்றன.

மலேசிய நாடாளுமன்றம் என்பது மலேசியாவின் ஆக உயர்ந்த சட்டப் பேரவையாகும். சட்டங்களை இயற்றுவதும், சட்டங்களை மாற்றித் திருத்தி அமைப்பதும் அதன் தலையாய பண்பு நலன்களாகும். மலேசிய பேரரசர் நாட்டுத் தலைவராக இருந்தாலும், அவருக்குச் சார் நிலையான தகுதியில், மலேசிய அரசியலமைப்பின் 39வது விதிகளின்படி மலேசிய நாடாளுமன்றம் இயங்கி வருகிறது.

ஒரு நாடாளுமன்ற உறுப்பினர் சத்தியப் பிரமாணம் எடுத்துக் கொண்டதும், அவருக்கு நாடாளுமன்ற சட்ட விலக்களிப்பு () அதாவது நாடாளுமன்ற தடைக்காப்பு வழங்கப்படுகிறது. நாடாளுமன்றத்தில் தன் கருத்துகளைச் சொல்வதில் முழு உரிமை வழங்கப்படுகிறது. ஆனால், இனத் துவேச, அரசுப் பகையை மூட்டிவிடும் விசயங்களைப் பற்றி பேசுவதில் அல்லது எழுதுவதில் இருந்து நாடாளுமன்ற உறுப்பினர்கள் தடை செய்யப்படுகின்றனர்.

13 மே இனக்கலவரம், பூமிபுத்ராகளின் சிறப்புரிமைகள் பற்றி பேசுவதற்கும், விவாதிப்பதற்கும் நாடாளுமன்ற உறுப்பினர்களுக்கு அனுமதி இல்லை. தவிர, மலேசியப் பேரரசரையும், நீதிபதிகளையும் குறை சொல்வதில் இருந்து நாடாளுமன்ற உறுப்பினர்கள் தடை செய்யப்படுகின்றனர்.

மலேசிய நாடாளுமன்றத்தில் ஒரு மசோதா எப்படி சட்டம் ஆக்கப்படுகிறது. அதன் பின்னணி:















ஒருவர் நாடாளுமன்ற உறுப்பினர் ஆவதற்கான குறைந்த வயது 21. நாடாளுமன்றத்தின் தலைவரை சபாநாயகர் என்று அழைக்கிறார்கள். ஐந்தாண்டுகளுக்கு ஒருமுறை நாடாளுமன்றம் முதல் முறையாகக் கூடும் போது, நாடாளுமன்ற உறுப்பினர்களால் சபாநாயகர் தேர்வு செய்யப்படுகிறார். அவரைத் தவிர இரு துணைச் சபாநாயகர்களும் தேர்ந்தெடுக்கப்படுகின்றனர்.

டேவான் ராக்யாட்டின் அன்றாட அலுவல்களைக் கவனித்துக் கொள்வதற்காக நாடாளுமன்ற அலுவலகம் இருக்கிறது. இதன் தலைவரை பேரரசர் நியமனம் செய்கிறார். அவரைப் பதவியில் இருந்து பேரரசர் அல்லது நீதிபதிகள் மட்டுமே நீக்க முடியும்.



</doc>
<doc id="175149" url="https://ta.wikipedia.org/wiki?curid=175149" title="கல்லாடம் நூறு">
கல்லாடம் நூறு

கல்லாடம் நூறு என்னும் நூலில் 100 பாடல்கள் உள்ளன. இதனைப் பாடியவர் கல்லாடர் என்னும் பெயர்கொண்ட ஒரு புலவர். இதில் உள்ளவை அகத்துறைப் பாடல்கள். பாடல் அமைதியை நோக்க இது 15 ஆம் நூற்றாண்டு நூல் எனத் தெரியவருகிறது.

இந்த நூலில் உள்ள ஒரு பாடல் 

<poem>கல்லாடர் செய் பனுவல் கல்லாடம் நூறும் நூல்
வல்லார்கள் சங்கத்தில் வந்தருளிச் - சொல் ஆயும்
மா மதுரை ஈசர் மனம் உவந்து கேட்டு முடி
தாம் அசைத்தார் நூறு தரம். (இந்த நூலிலுள்ள பாயிரப் பாடல்)</poem>


</doc>
<doc id="175150" url="https://ta.wikipedia.org/wiki?curid=175150" title="நிக்கோ டின்பெர்ஜென்">
நிக்கோ டின்பெர்ஜென்

நிக்கோலசு நிக்கோ டின்பெர்ஜென் (Nikolaas "Niko" Tinbergen, அரச சமூகத்தின் ஆய்வாளர்,FRS, ஏப்ரல் 15, 1907 – திசம்பர் 21, 1988) ஓர் டச்சு விலங்கின நடத்தையியலாளரும் பறவையியலாளரும் ஆவார். இவர் 1973ஆம் ஆண்டுக்கான மருத்துவத்திற்கான நோபல் பரிசை விலங்குகளில் தனித்த மற்றும் சமூக நடத்தைகள் அமைப்பையும் வெளிப்பாட்டையும் குறித்த ஆய்வுகளுக்காக கார்ல் வோன் பிரிஸ்ச் மற்றும் கொன்ராட் லோரன்சுடன் பகிர்ந்து கொண்டார்.. 1960களில் திரைப்படத் தயாரிப்பாளர் ஹியூ பால்கசுடன் கூட்டாக வனவிலங்குகளைக் குறித்த தொடர் திரைப்படங்களில் பணியாற்றினார். இவற்றில் "ரிடில் ஆப் த ரூக்", "சிக்னல்ஸ் பார் சர்வைவல்" ஆகியன குறிப்பிடத்தக்கன.




</doc>
<doc id="175152" url="https://ta.wikipedia.org/wiki?curid=175152" title="ஆக்சுபோர்டு">
ஆக்சுபோர்டு

ஆக்சுபோர்டு ("Oxford") இங்கிலாந்தில் தேம்சு ஆற்றின் கரையில் அமைந்துள்ள ஓர் மாநகரம் ஆகும். மிகவும் தொன்மையான இந்நகரத்தில் உள்ள சில கட்டிடங்கள் 12ஆம் நூற்றாண்டிற்கும் முந்தியவையாம். இங்கு அமைந்துள்ள ஆங்கிலம் பேசும் உலகத்திலேயே மிகவும் பழமையான ஆக்சுபோர்டு பல்கலைகழகத்தினால் ஆக்சுபோர்டு அறியப்படுகிறது.

இங்குள்ள மக்கள்தொகை 165,000 ஆகும். தேம்சு ஆறும் செர்வால் ஆறும் இந்நகரத்தினூடே செல்கின்றன. நகர் மையத்திற்கு தெற்கில் இவ்விரு ஆறுகளும் இணைகின்றன. பல்கலைக்கழகத்தை தவிர இங்குள்ள பல கட்டிடங்கள் அவற்றின் கட்டிட வடிவமைப்பிற்காக புகழ் பெற்றவை. இராட்கிளிஃப் கேமரா கட்டிடம் அத்தைகைய ஒன்றாகும். இங்குள்ள பல அருங்காட்சியகங்களும் மற்ற இடங்களும் சுற்றுலாப் பயணிகளை ஈர்த்து வருகின்றன. 



</doc>
<doc id="175153" url="https://ta.wikipedia.org/wiki?curid=175153" title="பால. இரமணி">
பால. இரமணி

பால. இரமணி என்பவர் ஒரு தமிழக எழுத்தாளர். கடலூர் மாவட்டம், சிதம்பரம் வட்டம், கீழ மூங்கிலடி எனும் கிராமத்தைச் சேர்ந்த இவர் ஆங்கில இலக்கியம் படித்தவர். நடுவண் அரசுப் பணியாளர் தேர்வாணையம் நடத்திய தேர்வில் வெற்றி பெற்று தில்லியிலுள்ள அகில இந்திய வானொலி நிலையத்தில் பணியாற்றி அதன் பின்னர் நாகபுரி, புதுச்சேரி தூர்தர்ஷனில் பணியாற்றினார். தற்போது சென்னைத் தொலைக்காட்சி நிலையத்தில் மூத்த நிகழ்ச்சி நிர்வாக அதிகாரியாகப் பணியாற்றி வருகிறார். இவர் கம்ப இராமாயணத்தில் ஆய்வுகளை மேற்கொண்டார். 28 நூல்களையும் எழுதியுள்ளார்.



</doc>
<doc id="175155" url="https://ta.wikipedia.org/wiki?curid=175155" title="ம. வே. பசுபதி">
ம. வே. பசுபதி

ம. வே. பசுபதி (பிறப்பு: ஆகஸ்ட் 21, 1942)என்பவர் ஒரு தமிழக எழுத்தாளர் மற்றும் தமிழறிஞர். கும்பகோணம் அருகிலுள்ள திருப்பனந்தாள் எனும் ஊரில் பிறந்தவர். இவரது பெற்றோர் கா. ம. வேங்கடராமையா, அன்னபூரணி அம்மாள் திருப்பனந்தாளிலுள்ள காசி மடம் நடத்தும் செந்தமிழ்க் கல்லூரியில் புலவர் பட்டம், முதுகலைப் பட்டம் படித்து, அந்தக் கல்லூரியிலேயே விரிவுரையாளர், பேராசிரியராகப் பணியாற்றி அக்கல்லூரியின் முதல்வர் நிலைக்கு உயர்ந்தவர். 2000 ஆம் ஆண்டில் கல்லூரிப் பணியிலிருந்து ஓய்வு பெற்றார். பணி ஓய்வுக்குப் பிறகு 2002 ஆம் ஆண்டில் சென்னை, பெசண்ட் நகரிலுள்ள உ. வே. சா. நூலகத்தில் காப்பாட்சியராகப் பொறுப்பேற்றார். அப்போது பழஞ்சுவடிகளை நூல்களாகத் தொகுக்கும் பணியில் தீவீரமாகச் செயல்பட்டார். அதில் பணவிடுதூது தொடர்பான ஓலைச்சுவடிகளைத் தொகுத்து நூலாக வெளியிட்டிருக்கிறார். இது நாணயவியல் ஆய்வுக்கு உதவுவதாக இருக்கிறது. இவர் பதிப்புகள், உரைநடை நூல்கள் என்று இதுவரைக்கும் 50க்கும் மேற்பட்ட நூல்களை எழுதியும், தொகுத்தும் உள்ளார். தற்போது கம்பன் கதை எனும் நூலினை எழுதி வருகிறார்.

இவர் தமிழ்நாடு அரசின் 2013 ஆம் ஆண்டிற்கான உ. வே. சா. விருது பெற்றிருக்கிறார். 


</doc>
<doc id="175158" url="https://ta.wikipedia.org/wiki?curid=175158" title="உள்ளுறுப்பு">
உள்ளுறுப்பு

உடலின் வெளிப்புறம் தெரியாத உறுப்பு உள்ளுறுப்பு எனப்படும். பொதுவாக முதுகுநாணிகளின் உறுப்புகளை தோல் போர்த்தியிருக்கும். முதுகுத்தண்டு இல்லா பிராணிகளுக்கோ வெளிப்புறம் உள்ள எலும்பு மண்டலம் உள்ளுறுப்புக்களை காக்கிறது.




</doc>
<doc id="175161" url="https://ta.wikipedia.org/wiki?curid=175161" title="வீரம்">
வீரம்

வீரம் (bravery, courage, valour) என்பது துணிவான ஒரு உணர்வு. தான் சந்திக்கும் எவ்வொரு சவாலையும் சந்தித்து, வலி, ஆபத்து, எதிர்பாரா நிகழ்வுகள், எதிர்ப்பு, என பலவற்றைக் கடந்து வெற்றி காண முயல்வதே வீரம். சரி என்று பட்டதை யார் தடுத்தாலும் சிரம் தாழ்த்தாது செய்து முடிப்பதே வீரம்.

புறப்பொருள் இலக்கியங்களில் வீரம் என்ற உணர்வு முதன்மை பெறுகின்றது. வெட்சி, கரந்தை, வஞ்சி, காஞ்சி, நொச்சி, உழிஞை, தும்பை, வாகை என்று எல்லா புறப்படலங்களிலும் வீர மறவரின் துணிவும், அவர்கள் எதிரிகளை எதிர்த்து போராட தயங்காமையும் கூறப்பட்டுள்ளது.

அகத்தில் பெரும்பாலும் வீரம் முன்மொழியாவிடினும், பல செயல்களில் தலைவனும், தலைவியும், பாங்கியும், நற்றாயும், செவிலித்தாயும், பல்வேறு சமூக உறுப்பினர்களும் (பரத்தையர், காமக்கிழத்தி உட்பட) தான் விரும்பியதை அடைய வீரத்தை உபயோகிக்க வேண்டியுள்ளது.



</doc>
<doc id="175162" url="https://ta.wikipedia.org/wiki?curid=175162" title="எதிர்நீச்சல் (2013 திரைப்படம்)">
எதிர்நீச்சல் (2013 திரைப்படம்)

எதிர்நீச்சல் 2013 இல் வெளிவந்த நகைச்சுவைத் தமிழ்த் திரைப்படம். வெற்றிமாறனின் உதவி இயக்குனராக இருந்த துரை செந்தில்குமார் இயக்கத்தில் தனுஷ் இப்படத்தை தயாரித்தார். சிவ கார்த்திகேயன், பிரியா ஆனந்து, நந்திதா ஆகியோர் முன்னணிப் பாத்திரங்களில் நடித்திருந்தனர்.


</doc>
<doc id="175163" url="https://ta.wikipedia.org/wiki?curid=175163" title="உரையாசிரியர்கள் (அகரவரிசை)">
உரையாசிரியர்கள் (அகரவரிசை)

தமிழில் தோன்றிய பண்டைய இலக்கண, இலக்கிய நூல்கள் செய்யுள் வடிவிலும், பாடல்கள் வடிவிலும் அமைந்துள்ளன. இவற்றைப் பொதுமக்கள் உணர்ந்துகொள்ளும் பொருட்டு அவற்றிற்கு உரைநூல்கள் தோன்றின. 

இவை உரையாசிரியர்கள் (காலநிரல்) என்னும் கட்டுரையில் காலத்தை மையமாக்கஃ கொண்டு தொகுக்கப்பட்டுள்ளன. அவற்றை எளிதில் ஒப்புநோக்க ஏந்தாக இந்த அகரவரிசை நோக்கு இங்குத் தரப்படுகிறது.


</doc>
<doc id="175164" url="https://ta.wikipedia.org/wiki?curid=175164" title="பற்று">
பற்று

பற்று (attachment) என்பது ஒரு பொருளின் மீதுள்ள அளவில்லா ஈடுபாடு ஆகும். இது முற்றிவிட்டால் பற்று கொண்ட பொருளுக்கு ஒருவர் அடிமையாகவும் (addiction) கூடும். இவ்வுணர்ச்சியின் மிகுதியால் ஒருவர் தான் பற்று கொண்ட பொருளை அடையவோ, காக்கவோ, மறைக்கவோ, வளர்க்கவோ, குறைக்கவோ கூடும்.



பல நன்மைகளினை பற்று ஏற்படுத்தினாலும் சில எதிர்மறை விளைவுகளும் அளிக்கும்.

பற்று என்பது நல்லன செய்தாலும் பல தீமைகளை அதிகமாக செய்வதனால், இலக்கியங்கள், பக்தி நன்னெறிகளும் (இந்து, பௌத்தம், சமணம் சமூக கலாச்சாரங்களும், போன்றன) என்பன மக்களுக்கு பற்றற்ற நிலைக்கு செல்லுமாறு அறிவுறுத்திகின்றன. அநாதை மற்றும் வீடில்லா சிறுவர்கள் இரண்டாம் உலகப்போரிற்கு பிறகு யாருடனும் பற்றில்லாது இருப்பதைக்கண்ட உளவியல் நிபுனர் ஜான் பௌல்பி (John Bowlby) ஐக்கிய நாடுகள் அவையின் தூண்டுதலால் ஒரு ஆய்வினை நடத்தினார். பற்றினைப்பற்றி இவ்வாய்வு தெள்ளத்தெளிவாக விரிவாக்குகிறது.


</doc>
<doc id="175166" url="https://ta.wikipedia.org/wiki?curid=175166" title="நாட்டுப்பற்று">
நாட்டுப்பற்று

நாட்டுபற்று (patriotism) என்பது ஒரு தனது தாய்நாட்டின் மீதுள்ள அளவில்லா அன்பு அல்லது ஈடுபாடு ஆகும். தன் நாட்டிற்காக பல வகையாக உழைப்பதும் நாட்டுபற்று எனக்கொள்ளப்படும்.

நாட்டுபற்று உணர்வினை பின்வரும் பலவகையில் வெளிப்படுத்த இயலும்:


</doc>
<doc id="175169" url="https://ta.wikipedia.org/wiki?curid=175169" title="தீ எறும்பு">
தீ எறும்பு

தீ எறும்பு எனப்படுபவை உயிராபத்தை ஏற்படுத்தக்கூடிய ஒரு எறும்பு வகையாகும். இவை அதிகமாக அமெரிக்காவின் புளோரிடா மாநிலத்தில் காணப்படுகின்றன.

இவை மற்ற றும்புகளைப்போல் கடிக்கும் தன்மையுடையவை அல்ல; மாறாக தேனியைப் போல கொட்டும் தன்மை உடையவையாகும். அத்துடன் கொட்டும் போது விசத்தையும் பாய்ச்சி விடுகின்றன. இந்தவகை எறும்புகள் கொட்ட ஆரம்பித்து விட்டால் தொடர்ந்து கொட்டிக்கொண்டே இருக்கும். நூற்றுக்கணக்கான எறும்புகள் சேர்ந்து இவ்வாறு கொட்டும் போது தாக்கத்திற்க்கு உள்ளானவருக்கு உயிராபத்து ஏற்படவும் வாய்ப்புண்டு.

கிராமப்புறத்தில் நிலத்தில் வாழும் புழு, பூச்சி மற்றும் ஊர்வன போன்ற உயிரினங்களுக்கு இவை பெரும் அச்சுறுத்தலாய் உள்ளன. நகர்ப் புறங்களிலும் இவை வீடுகள் மற்றும் அலுவலகங்களில் புற்றுக்களை அமைத்து வாழ்வதால் பலரும் இதற்கு அச்சமடைந்து வாழவேண்டிய நிலை ஏற்பட்டுள்ளது. சாரதிகளை கொட்டுவதால் வாகன விபத்துக்களும் ஏற்படுகின்றன.



</doc>
<doc id="175173" url="https://ta.wikipedia.org/wiki?curid=175173" title="கதிரியல் வெண்புள்ளி">
கதிரியல் வெண்புள்ளி

எக்சு கதிர் படத்தினை சாதாரணமாகப் பார்க்கும் போது சிலசமயங்களில் சிறிதாக ஒளிர்வு செறிவு மாறுபாட்டின் காரணமாக ஒரு சீரற்ற தோற்றம் காணப்படும். இதுவே கதிரியல் வெண்புள்ளிகள் ("radiographic mottle", அல்லது "noise") எனப்படுகின்றன. இந்நிகழ்வு பொதுவாக வலுவூட்டும் திரையுடன் பெறப்படும் படங்களில் அதிகம் காணப்படும். கதிர் வீச்சு சீராக இருந்தாலும் வெண்புள்ளிகள் தோன்றுகின்றன. இதற்கு மூன்று காரணங்கள் உள்ளன.

படத்தாளிலுள்ள வெள்ளி புரோமைடுப் படிகங்கள் ஒரே அளவில் இல்லாததால் படத்தாள் புள்ளிகள் தோன்றுகின்றன. எக்சு கதிர் ஒளியன்களின் எண்ணிக்கை மாறுவதால் குவாண்டம் வெண்புள்ளிகள் ("quantum mottle") தோன்றுகின்றன.

வலுவூட்டும் திரையிலுள்ள படிகங்களின் உருவ வேறுபாடும் வெண்புள்ளிகளைத் தோற்றுவிக்கின்றன.



</doc>
<doc id="175177" url="https://ta.wikipedia.org/wiki?curid=175177" title="இசுக்கார்பரோ மருத்துவமனை">
இசுக்கார்பரோ மருத்துவமனை

இசுக்கார்பரோ மருத்துவமனை ("The Scarborough Hospital", TSH) கனடாவின் ஒன்ராறியோ மாநிலத்து ரொறன்ரோவின் புறநகர்ப்பகுதி இசுக்கார்பரோவில் அமைந்துள்ள ஓர் மருத்துவமனை குழுமம் ஆகும். கனடாவில் பலதரப்பட்ட சமுதாய மக்கள் வாழ்கின்ற பகுதியில் அைமந்துள்ள இந்த மருத்துவமனை "பொது வளாகம்" மற்றும் "பிர்ச்மௌன்ட் வளாகம்" (முன்னதாக "கிரேசு வளாகம்") எனப்படும் இரு மருத்துவமனை வளாகங்களிலும் ஆறு துணை ஆய்விடங்களிலும் உயரிய தரத்தில் அமைந்த மருத்துவக் கவனிப்பை வழங்குகிறது.
ரொறன்றோவின் கிழக்குப் பகுதியில் அமைந்துள்ள இசுக்கார்பரோ மருத்துவமனை உலகின் பலதரப்பட்ட மக்களினங்கள் வாழ்கின்ற பகுதியில் அமைந்துள்ளது. இது ரொறன்ரோ பல்கலைக்கழகத்தின் மருத்துவப் பிரிவிற்கு இணைக்கப்பட்டது. இது ஓர் பொது வளாகத்தையும் பிர்ச்மௌன்ட் வளாகத்தையும் ஆறு துணை சமூக ஆய்விடங்களையும் கொண்டுள்ளது. கூழ்மப்பிரிப்பிற்கான வட்டார மையமாகவும் பாலியல் வன்கொடுமைக்கு ஆளானவர்களுக்கான பராமரிப்பு மற்றும் மனநல மையமாகவும் விளங்குகிறது. குருதிக்குழாய் அறுவை சிகிச்சை, பேஸ்மேக்கர் மற்றும் கருவிழி பதித்தல் போன்ற சிகிச்சைகளுக்கு சுட்டி அனுப்பப்படும் மருத்துவமனையாகவும் உள்ளது. 
2008/09இல் இசுக்கார்பரோ மருத்துவமனை ஏறத்தாழ 96,000 நெருக்கடிகால வருகைகளையும், 5,200 பிறப்புகளையும், 43,000 அறுவை சிகிச்சைகளையும் மேற்கொண்டது. இங்கு 3,400 ஊழியர்களும் 700க்கும் மேற்பட்ட மருத்துவர்களும் 600 தன்னார்வலத் தொண்டர்களும் பலதரப்பட்ட மருத்துவ சேவைகளை வழங்க உதவுகின்றனர். 
இந்த மருத்துவமனை அமைந்துள்ள பகுதியில் பல நாடு/மொழி/சமய மக்கள் உள்ளதால் அவர்ளது நன்மைக்காக பல்வேறு சேவைகள் வழங்கப்படுகின்றன;




</doc>
<doc id="175183" url="https://ta.wikipedia.org/wiki?curid=175183" title="ஆச்சரியம்">
ஆச்சரியம்

ஆச்சரியம் (surprise and shock for positive and negative events, respectively) என்பது தான் எதிர்பாராத நிகழ்வின் போது உண்டாகும் உணர்ச்சியாகும். இது சிறிய அளவிலோ, நன்மையையோ அல்லது தீமையையோ கருதி உருவாகும் உணர்வாகும்.

சில முன்னர் நிர்ணயிக்கப்பட்ட சட்டதிட்டங்களின் படி நிகழ்வுகள் நடக்காவிடில் அது ஆச்சரியத்தினை உண்டாக்கும். இவ்வாறு தான் நடக்கும் என மனம் தீர்மானிக்க, எதிர்பார்த்தபடி நடைபெறாவிடில் உண்டாகும்.


தாடைகள் எவ்வளவு கீழே விழுகின்றன என்பதனையும், விழிகள் விரியும் அளவினையும் பொருத்து எவ்வளவு ஆச்சரியம் உண்டாயிருக்கிறதென அறியலாம். சில நேரங்களில் வாய் திறக்காவிடினும், எளிதாக ஆச்சரிய உணர்வை உணரலாம்.


ஆச்சரியம் என்பதனை அத்புதம் (अद्भुतं) என்று குறிப்பிட்டு ஒன்பது நவரசங்களில் ஒன்றாக பரதம் பழகுவோர் பழகுவர். பல்வேறான உணர்ச்சிகளில் ஒன்றாக வெளிப்படுத்த கற்பர்.


</doc>
<doc id="175189" url="https://ta.wikipedia.org/wiki?curid=175189" title="சலிப்பு">
சலிப்பு

சலிப்பு (Boredom) என்பது பொதுவாக ஒருவர் எந்த ஒரு செயலினையும் செய்ய வேண்டிய நிலை இல்லாத போது உண்டாகும் உணர்வு. பயனுள்ள செயலை செய்யும் போது வரும் திருப்தியின் எதிர்மறை என்றும் கொள்ளலாம். 

மூன்று வகைகளாக சலிப்பினை பிரிக்கலாம், எனினும் எல்லாமே வேலையில்லாததாலோ கவனத்தை தன்பால் இழுப்பதற்காகவோ எழுகின்றன:

மனவியல் வல்லுநர்கள் இதனை ஒரு அளவுகோள் கொண்டு ஒரு மனிதன் எந்த அளவிற்கு சலிப்பாகக்கூடும் என அறிய முடியும் என்கின்றனர். கவனக்குறைப்பாட்டாலே தான் சலிப்பு ஏற்படும் என பல ஆராய்ச்சிகள் தெரியப்படுத்துகின்றன. சலிப்பும் சலிப்புருவாகும் தன்மையும் ஒருவரின் மன அழுத்தத்தின் அடையாளமாகவும் கூறுகின்றனர். பலவகையான மனம்சார்ந்த, உடல்சார்ந்த, கல்வி சார்ந்த, சமூகம் சார்ந்த பிரச்சனைகளும் இதற்கு வித்திடுவதாக கண்டறிந்துள்ளனர்.

சார்லஸ் டிக்கென்ஸ் (Charles Dickens) என்பவர் முதன்முறையாக "boredom" என்ற சலிப்பிற்கான ஆங்கிலச்சொல்லை உபயோகப்படுத்தியுள்ளார். பின்னர் இது பொதுவாக ஏற்கப்பட்டது.


</doc>
<doc id="175191" url="https://ta.wikipedia.org/wiki?curid=175191" title="வெறுப்பு">
வெறுப்பு

வெறுப்பு (hate, hatred) என்பது மனரீதியான, மிகவும் ஆழமான விருப்பமின்மை காரணமாகத் தோன்றும் ஒரு உணர்ச்சி ஆகும். இது பொதுவாக நபர்கள், பொருட்கள் அல்லது எண்ணங்களின் மீது ஏற்படும்.

பொதுவாக வெறுப்புடன் இருப்பவரிடம் கோபமும் மன அமைதியின்மையும் முகத்தில் நிதானமின்மையும் இருக்கும். வெறுப்பு தவிர்க்க முடியாத ஒரு உணர்வாகிறது. ஒரு பொருள், நபர், சமூகம் போன்ற ஏதாவது ஒன்றின் மீதான ஒருவரின் வெறுப்புக்கு ஆழமாக, அவருடைய உள் மனத்தில் தோன்றும் பல காரணிகளும் காரணங்களாக அமைகின்றன.

வெறுப்புக் குற்றம் (Hate Crime) என்பது ஒரு சாராரிடமிருக்கும் வெறுப்பைத் தூண்டிவிட்டு அதன் மூலமாக இன்னொரு சாராருக்கு அழிவை ஏற்படுத்தத் திட்டம் தீட்டுவதாகும். இவ்வகையான குற்றம் புரிவோர் பொதுவாக இனம், சாதி, மதம், பால், வயது, நாட்டுரிமை, உடல் குறைகள், அரசியல் ஈடுபாடு முதலானவற்றை தமக்குச் சாதகமாகப் பயன்படுத்துவர். ஒருவர் மீது வெறுப்பு கொண்டு அவரைப் பற்றிய உண்மையான அல்லது அவதூறான விமர்சனங்களை பொதுநலனுக்காக அன்றி தன் உள்நோக்கத்துக்காகப் பரப்புவதும் ஒரு சாராரை அல்லது அவர்களுடைய பொருட்கள் அல்லது செல்வாக்கு போன்றவற்றை அழிக்கத் திட்டமிடுவதும் 'வெறுப்புக் குற்றத்தில்' அடங்கும்..

வெறுப்புப் பேச்சு (Hate Speech) என்பது ஒரு இனம், சாதி, மதம், பால், வயது, நாட்டுரிமை, பரம்பரை, உடல் குறைகள், பேசும் மொழி, அரசியல் ஈடுபாடு, சமுதாயப் பின்னணி, குறிப்பிட்ட குழுவினரின் வெளித்தோற்றம் (உயரம், அகலம், எடை, தோலின் நிறம் ஆகிய குறிப்பிட்ட அடையாளம்) கொண்டோரை மற்றவர்களிடமிருந்து வேறுபடுத்திக் காட்டி அந்த அடையாளங்களைப் பழித்துப் பேசி மற்றவர்களுக்கும் அவர்கள் மீது வெறுப்பு ஏற்படுத்த வேண்டும் என்கிற நோக்கத்தில் பேசுவதும் பரப்புரை செய்வதும் வெறுப்புப் பேச்சு ஆகும்.

சொற்களால் குறிப்பிட்ட நபர் அல்லது சாராரின் மனம் புண்படுவதோடு மட்டுமல்லாது பல வகையான செயல்பாடுகளாலும் இவ் வெறுப்பை வெளிப்படுத்தும் இவ்வகையான நடவடிக்கைகளை பல நாடுகளிலும் அரசுகள் கூர்ந்து கவனித்து தக்க நடவடிக்கை எடுக்கின்றன. சிலர் இதனை குற்றம் என்ற கண்ணோட்டத்தில் கண்டாலும் இது கருத்துச் சுதந்திரத்தைத் தடுப்பதாக இருக்கின்றது எனவும் சில சாரார் வாதிடுகின்றனர்.


</doc>
<doc id="175196" url="https://ta.wikipedia.org/wiki?curid=175196" title="சன் மைக்ரோசிஸ்டம்ஸ்">
சன் மைக்ரோசிஸ்டம்ஸ்

சன் மைக்ரோ சிஸ்டம்ஸ் (Sun Microsystems, Inc.) 1982ம் ஆண்டு அமெரிக்கவில் உள்ளகலிபோர்னியாவின் (சிலிகான் வேலியின் பகுதி) சான்டா க்ளாராவைத் தலைமையிடமாகக் கொண்டு தொடங்கப்பட்ட ஒரு நிறுவனமாகும். ஆரக்கிள் நிறுவனத்தினால் முழுவதும் சொந்தமாக்கப்பட்ட கிளை நிறுவனமான இது கணினி, கணினி உரிதிப்பாகங்கள், கணினி நிரலாக்க மொழிகள், கணிப்பொறிகள், கணினிப் பாகங்கள், கணினி மென்பொருள்கள் மற்றும் தகவல் தொழில்நுட்ப சேவைகளை விற்பனை செய்கின்றது. கணிப்பொறி சார்ந்த சேவைகளை செய்துவந்தது.கடந்த 2010 சனவரி 27ல் ஆரக்கள் (Oracle) நிறுவனம் இதனை 7.4 பில்லியன் அமெரிக்க டாலர்களைக் கொடுத்து தன்னகப்படுத்தியது. இந்நிறுவனம் கணனித்துறையில் பரவலாப் பயன்படுத்தப்படும் ஜாவா நிரலாக்க மொழி மற்றும் MySQL போன்ற செயலிகளை வடிவமைத்தது.

2009 ஆம் ஆண்டு ஏப்ரல் 20 அன்று கையெழுத்திடப்பட்ட ஒப்பந்தத்தின் படி, 2010 ஆம் ஆண்டு ஜனவரி 27 அன்று ஆரக்கிள் நிறுவனத்தினால் 7.4 அமெரிக்க டாலருக்கு சன் நிறுவனம் பெறப்பட்டது.

சன்னின் சொந்த ஸ்பார்க் (SPARC) செயலிகள் அதேபோன்று ஏ.எம்.டி. (AMD) இன் ஆப்ட்ரான் (Opteron) மற்றும் இண்டெலினின் (Intel) செனான் (Xeon) செயலிகள் ஆகியவற்றின் அடிப்படையிலான கணினி சேவையகங்கள் மற்றும் பணித்தளங்கள்; சேமிப்பு அமைப்புகள்; மேலும் சோலாரிஸ் (Solaris) இயக்க முறைமை, உருவாக்குநர் கருவிகள், வலை உள்கட்டமைப்பு மென்பொருள் மற்றும் அடையாள மேலாண்மை பயன்பாடுகள் அடங்கிய மென்பொருள் தயாரிப்புகளின் தொகுதி உள்ளிட்டவை சன் நிறுவனத் தயாரிப்புகள் ஆகும். ஜாவா (Java) இயங்குதளம், மைசீக்வெல் (MySQL) மற்றும் NFS உள்ளிட்டவை குறிப்பிடத்தக்க பிற தொழில்நுட்பங்கள் ஆகும்.
பொதுவாக சன் நிறுவனம் மற்றும் யுனிக்ஸ் ஆகியவை குறிப்பாக திறந்த அமைப்புகளை ஆதரிப்பவை, இவைகள் திறந்த மூல மென்பொருள்களின் முக்கியமான பங்களிப்பாளர்கள் ஆகும்.

சன் நிறுவனத்தின் உற்பத்திப் பிரிவுகள் ஓரிகானிலுள்ள ஹில்ஸ்ஃபோரோவிலும் ஸ்காட்லாந்திலுள்ள லின்லித்கோவிலும் அமைக்கப்பட்டுள்ளன.

சன்-1 என்ற சன் நிறுவனத்தின் முதல் யுனிக்ஸ் (Unix) பணித்தளத்தின் வடிவமைப்பானது, கலிபோர்னியாவின் பாலோ ஆல்டோ ஸ்டாண்ஃபோர்ட் பல்கலைக்கழகத்தின் பட்டதாரி மாணவரான அண்டி பெச்டோல்சிம் என்பவரால் உருவாக்கப்பட்டது. இவர் ஸ்டாண்ஃபோர்ட் பல்கலைகழக வலையமைப்புக்கான தகவல்தொடர்புச் செயல்திட்டதிற்கான சன் நிறுவன பணித்தளமான தனிப்பட்ட CAD பணித்தளத்தை முதலில் வடிவமைத்தார். இவை 3M கணிப்பொறிகளாக வடிவமைக்கப்பட்டன: அதாவது 1 MIPS, 1 மெகாபைட் மற்றும் 1 மெகாபிக்சல் ஆகும். இந்த பணித்தளமானது மெய்நிகர் நினைவக ஆதரவுடனான யுனிக்ஸ் இயக்க முறைமையை ஆதரிக்கின்ற மேம்பட்ட நினைவக மேலாண்மை அலகுடனான மோட்டரோலா 68000 செயலிகளைக் கொண்டு வடிவமைக்கப்பட்டது. அவர் ஸ்டாண்ட்ஃபோர்டின் கணிப்பொறி அறிவியல் துறை மற்றும் சிலிகான் வேலியின் வழங்கல் நிலையங்களிலிருந்து பெறப்பட்ட உதிரி பாகங்களைக் கொண்டு முதல் இயந்திரத்தை உருவாக்கினார்.

ஸ்டாண்ட்ஃபோர்ட் பட்டதாரி மாணவர்களான வினோத் கோஸ்லா, அண்டி பெச்டோல்சிம் மற்றும் ஸ்காட் மெக்நீலே ஆகியோர் 1982 ஆம் ஆண்டு பிப்ரவரி 12 அன்று "சன் மைக்ரோசிஸ்டம்" நிறுவனத்தை நிறுவினர். BSD இன் முதன்மையான உருவாக்குநரான பெர்க்லேயின் பில் ஜாய், நிறுவனர்களில் ஒருவராக தன்னையும் இணைத்துக் கொண்டார். ஸ்டாண்ட்ஃபோர்ட் பல்கலைக்கழக வலையமைப்பு (Standford University Network) என்ற பெயர்களின் முதலெழுத்துக்கள் மூலம் சன் நிறுவனம் என்ற பெயர் பெறப்பட்டது. 1982 ஆம் ஆண்டு ஜூலை மாத கணக்கின்படி சன் நிறுவனத்தின் வருமானம் லாபகரமானதாக இருந்தது.

சன் நிறுவனத்தின் "சன் பணித்தளங்களுக்கான" முதல் பொது வழங்கலானது 1986 ஆம் ஆண்டில் "SUNW" என்ற பங்குவர்த்தகக் குறியீட்டின் கீழ் இருந்தது (பின்னர் அது "சன் வேர்ல்டுவைடு" ஆனது). 2007 ஆம் ஆண்டில் இந்த குறியீடானது "ஜாவா" (JAVA) என்று மாற்றப்பட்டது; சன் நிறுவனத்தின் தற்போதைய நிலையானது அதன் ஜாவா இயங்குதளம் என்ற குறியீட்டு விழிப்புணர்வுடன் தொடர்பு கொண்டுள்ளது.

"சன் நிறுவனத்தின்" குறியீட்டை, சன் நிறுவனம் என்ற வார்த்தையின் நான்கு தொடர்புபடுத்தப்பட்ட நகல்கள் மூலம் ஸ்டான்ஃபோர்ட் பல்கலைக்கழக பேராசிரியர் வாஹன் ப்ராட் என்பவரால் வடிவமைக்கப்பட்டது. முதலில் வெளியிடப்பட்ட குறியீடானது ஆரஞ்சு நிறத்தில் பக்கங்கள் இணையாகவும் செங்குத்தாகவும் இருந்தது. பிறகு ஒரே முனையில் நிற்கும்படியும், ஊதா நிறமாகவும் மாற்றியமைக்கப்பட்டது.

இன்கிரிட் வான் டென் ஹூகென் ( சன் நிறுவனங்களின் கூட்டாண்மை விற்பனையின் மூத்த துணைத் தலைவர்) உலகம் முழுவதும் உள்ள சன் நிறுவனத்தின் ஊழியர்களிடம் இருந்து நிறுவனத்தில் வேலை செய்யும் போது ஏற்பட்ட பிடித்தமான நிகழ்வுகளைக் கேட்டார். வீடியோக்கள், கதைகள் மற்றும் புகைப்படங்களை கொண்ட 27 ஆண்டுகால சன் நிறுவனத்திற்காக சன் மைக்ரோசிஸ்டத்திற்கு பாராட்டு உருவாக்கப்பட்டு 2009 ஆம் ஆண்டு செப்டம்பர் இரண்டாம் ஆம் தேதி முதல் கிடைக்கிறது.

டாட்-காம் பபிலின் போது வணிகம், இலாபம், பங்கு விலை, மற்றும் செலவுகளில் சன் நிறுவனம் அதிகப்படியான வளர்ச்சி பெற்றது. வலை-வழங்கு சுழற்சி தேவைகளின் காரணமாக சில பகுதிகள் அதிகமாக விரிவாக்கப்பட்டன, மற்ற பகுதிகள் செயற்கையாக இருந்தன, துணிச்சலான முதலீடு, கட்டிடங்களை பெரிதாக கட்டத் தொடங்குவது, விலை அதிகமான சன் நிறுவனத்தின் -செண்ட்ரிக் சர்வரின் அதிக நெரிசலைக் குறைக்கும் எதிர்பார்ப்புத் தோற்றம் போன்றவற்றால் இந்த நிகழ்வுகள் நிகழ்ந்தன. ஒரு குறிப்பிட்ட நேரத்தில் பங்குகளின் விலை ஒரு நிலைக்கு மேலே உயர்ந்தது, நிறுவனத்தின் நிர்வாகிகள் கூட தங்களைத் தற்காத்துக் கொள்வது கடினமாக இருந்தது. வணிக வளர்ச்சியின் காரணமாக, தலை-எண்ணிக்கை, உள்கட்டமைப்பு மற்றும் அலுவலக இடம் போன்ற எல்லா இடங்களிலும் சன் நிறுவனம் தீவிரமாக விரிவானது.

2001 பபிலின் பிரிதல் சன் நிறுவனத்தின் வணிகத்தில் மோசமான செய்கைக்கான ஆரம்ப காலமாக இருந்தது.
ஆன்லைன் வணிகத்தின் காரணமாக எதிர்பார்த்த அளவிற்கு எட்ட முடியாமல் விற்பனை குறைந்தது. ஆன்லைன் வணிகம் மூடப்பட்டதும் அவற்றின் சொத்துக்கள் ஏலம் விடப்பட்டன, அதிகமாக உபயோகிக்கப்பட்ட சன் நிறுவன வன்தயாரிப்புகள் மிகவும் குறைந்த விலைக்கு கிடைக்கக்கூடியதாக இருந்தன. வன்பொருள் விற்பனையைச் சார்ந்திருந்த சன் நிறுவனத்தின் வணிகம் பாதிக்கப்பட்டது.

முக்கியமான பகுதிகளில் ஏற்பட்ட இழப்புகள் மற்றும் மறுக்கப்பட்ட வருவாய் தற்காலிக வேலை முடக்கத்திற்கு மீண்டும் காரணமானது.
செயற்குழு புறப்பாடு,செலவுகள்-குறைக்கும் விளைவுகளில் ஈடுபட்டனர். 2001 ஆம் ஆண்டு டிசம்பரில் பங்கு விலை 1998 ஆம் ஆண்டில் இருந்ததை விட நூறு டாலர் அளவிற்கு குறைந்து, தொடர்ந்து குறையத் தொடங்கியது, அந்த நேரத்தில் உயர் தொழில்நுட்ப மதிப்பீட்டில் இருந்த துறைகளும் தொடர்ந்து சரிந்தன. ஒரு வருடத்திற்கு பின்பு பங்கு 10 டாலருக்கு குறைந்தது, 1990 ஆம் ஆண்டில் இருந்த மதிப்பில் பத்தில்-ஒரு பகுதியானது, பிறகு மீண்டும் 20 ஆக உடனடியாக உயர்ந்தது. 2004 ஆம் ஆண்டு மத்தியில் கலிபோர்னியாவின் நியூயார்க்கிலுள்ள தனது உற்பத்தி நிலையத்தை சன் நிறுவனம் மூடியது, மேலும் செலவுகளைக் குறைக்கும் விதத்தின் தொடர்ச்சியாக ஒரிகான் ஹில்ஸ்போரோவில் அமெரிக்காவின் ஒட்டுமொத்த உற்பத்தி நிலையத்தை ஒன்றிணைத்துத் தொடங்கியது.
2006 ஆம் ஆண்டில் சன் நிறுவன நியூயார்க் மையம் முழுவதையும் மூடி 2,300 பணியாளர்களை அதே பகுதியில் உள்ள மற்ற மையங்களுக்கு அனுப்பியது.

இ-ட்ரேட் மற்றும் கூகிள் போன்ற நிறுவனங்கள் சிறிய எண்ணிக்கையிலான சன் நிறுவன சேவையகத்திற்குப் பதிலாக PC-class x86- கட்டமைப்புகளின் மூலம் லினக்ஸில் இயங்கும் சர்வர்களை தனது வலை பயன்பாடுகளுக்கு உபயோகித்தன. குறைந்த செலவுகளால் பயனடைவதாகவும் (கையகப்படுத்தல் மற்றும் பராமரிப்பு இரண்டும்) திறந்த-மூல மென்பொருள்களைப் பயன்படுத்துவதால் இணக்கமான நிலை உள்ளதாகவும் அந்த நிறுவனங்கள் அறிக்கையளித்தன. சன் நிறுவனம் இந்த விளைவுகளுக்கு பல வழிகளில் பதிலளித்தது, x86- வகையை சார்ந்த சர்வர்களை அறிமுகம் செய்து நேரடியாக சந்தையில் போட்டியிட வைத்தது, x86 இயக்கநிலைகளில் சோலாரிஸை உருவாக்கி மறு முறை வெளியிட்டது மற்றும் சோலாரிஸின் பயன்பாட்டை அதிகப்படுத்தும் விதத்தில் திறந்த-மூல சோலாரிஸை வெளியிட்டது, இவை குறைந்த விலையுடன் கிடைநிலை ஸ்பார்க் கணினிகளாக வெளிவந்தன.

ஒரு வழி நிலை மற்றும் இயக்கு நிலைகளை அதிகமாக வலியுறுத்தும் இரண்டு முக்கியமான முறைவழிப்படுத்தி செயல்திட்டங்களை 2004 ஆம் ஆண்டில் சன் நிறுவனம் நிறுத்தியது. இவற்றைத் தவிர, நிறுவனம் பல-மரையிடுதல் மற்றும் பன்மைச் செயலாக்க முறைவழிப்படுத்திகளான UltraSPARC T1 முறைவழிப்படுத்தி ("நையாகரா" என்று கூடுதல் பெயரிடப்பட்ட) ஆகியவற்றைத் தேர்ந்தெடுப்பதில் கவனம் செலுத்தியது. குறைந்த-அளவு மற்றும் அதிக-அளவு சன் நிறுவன சர்வர்களில் ஜப்பான் நிறுவனத்தின் முறைவழிப்படுத்தி சில்லுகளை ஃபூஜிஸ்டு நிறுவனத்துடன் இணைந்து தயாரிக்க அறிவிப்பு வெளியிட்டது. 2007 ஆம் ஆண்டு ஏப்ரல் 17 அன்று எம்-வரிசைகள் என்று பெயரிடப்பட்ட ஸ்பார்க் (SPARC) எண்ட்ர்பிரைசஸ் வரிசைகளின் சர்வர்கள் வெளியிடப்பட்டன.

2005 ஆம் ஆண்டு பிப்ரவரியில், சன் கிரிட் என்ற பயன்நிரல் கணக்கீட்டு சேவையை அமெரிக்க டாலர் 1 CPU/மணிக்கு முறைவழிப்படுத்தும் திறன் மற்றும் GB/மாதம் சேமிப்பு திறன் கொண்ட கட்ட கணக்கீட்டு அமைப்புகளை வெளியிட்டது. இந்த வெளியீடானது தற்போது உள்ள 3,000-CPU சர்வர்களை R&D உள்ளீட்டுக்காக 10 ஆண்டுகளுக்கு பயன்படுத்தும் வகையில் உருவாக்கியது. இதன் மூலம் சன் நிறுவனத்தின் வர்த்தகம் 97% பயன்படுத்தும் வகையில் இருந்தது. 2005 ஆம் ஆண்டு ஆகஸ்டில் கிரிட்டின் முதல் வணிக உபயோகமானது வணிக இடர் ஒன்றிணைப்புக்காக வெளியிடப்பட்டது, பிறகு முதல் சேவை பொருள் மென்பொருளாக வெளியிடப்பட்டது.

மூன்று வருடங்களில் முதன் முறையாக 2005 ஆம் வணிக ஆண்டின் இரண்டாவது காற்பகுதியில், 2005 ஆம் ஆண்டு ஜனவரியில் சன் நிறுவனம் மொத்த இலாபமாக 19 மில்லியன் டாலர் பெற்றதாக அறிக்கை வெளியிட்டது. 2005 ஆம் ஆண்டு ஏப்ரல் 14 அன்று வெளிவந்த GAAP அறிக்கையின் படி 2005 ஆம் ஆண்டின் மூன்றாம் காற்பகுதியில் 9 மில்லியன் டாலர் மொத்த இழப்பு ஏற்பட்டதாக பின்னர் வெளியிடப்பட்டது. 2007 ஆம் ஆண்டு ஜனவரியில் வருவாய் ஆண்டின் இரண்டாம் காற்பகுதி மொத்த GAAP அறிக்கையில் இலாபம் 126 மில்லியன் டாலரில் 3.337 பில்லியன் டாலரை வருவாயாகப் பெற்றதாகத் தகவல் வெளியிட்டது. இந்த செய்தியைத் தொடர்ந்து ஹோல்பெர்க் கார்விஸ் ரோபர்ட்ஸ்(KKR) 700 மில்லியன் டாலரை சன் நிறுவனத்தில் முதலீடு செய்யப் போவதாக அறிவித்தது.

தற்போதைய ஆண்டுகளில் சன் நிறுவனம் இஞ்சினியரிங் பன்னாட்டு அளவில், பெரிய குழுக்களுடன் பெங்களூர், பெய்ஜிங், டப்லின், கிரென்னோபில், ஹம்பெர்க், பார்கூ, செண்ட்.பீட்டர்ஸ்பர்க், டெல் அவிவ், டோக்கியோ மற்றும் ட்ரோண்திம் போன்ற இடங்களில் உள்ளது.

2007-2008 ஆம் ஆண்டில், வருவாய் 13.8 பில்லியன் டாலராகவும் 2 பில்லியன் டாலர் பணமாக கையிருப்பு உள்ளதாகவும் சன் நிறுவனம் அறிவித்தது. 2008 ஆம் ஆண்டின் முதல் காற்பகுதி இழப்புகள் 1.68 பில்லியன் டாலர், வருவாய் 7% அதாவது 2.99 பில்லியன் டாலராக குறைந்தது. 2007 ஆம் ஆண்டு நவம்பர் முதல் 2008 ஆம் ஆண்டு நவம்பர் வரை சன் நிறுவன பங்குகள் 80% வரை இழந்தது, நிறுவனத்தின் சந்தை மதிப்பு 3பில்லியன் டாலருக்கு குறைந்தது. பெரிய நிறுவனங்களில் விற்பனை குறைவு காரணமாக தனது வேலையாட்களில் 5000 முதல் 6000 பணியாளர்கள் அல்லது 15-18% வேலை இடங்களைத் தற்காலிகமாக நிறுத்தப் போவதாக சன் நிறுவனம் அறிவித்தது. சுமார் 700 மில்லியன் டாலர் முதல் 800 மில்லியன் டாலர் வரை ஒரு ஆண்டிற்கு இதன் மூலம் சேமிக்க முடியும் என்றும், 600 மில்லியன் டாலர் கட்டணமாகும் என்றும் எதிர்பார்க்கப்பட்டது. 

2008 ஆம் ஆண்டின் நான்காவது காற்பகுதி மொத்த இலாபம் 88 மில்லியன் டாலருடன் ஒப்பிடும் போது 2009 ஆம் ஆண்டு ஆகஸ்ட் 31 அன்று, நான்காவது காற்பகுதியில் 147 மில்லியன் டாலர் இழப்பு ஏற்பட்டதாக சன் மைக்ரோசிஸ்டம் அறிக்கை வெளியிட்டது.



2009 ஆம் ஆண்டு மே 11 அன்று பின்வரும் பங்குதாரர்கள் 100,000 க்கும் அதிகமான சன் நிறுவனத்தின் பொதுப் பங்குகளைப் பெற்றிருந்தனர்: மேலும் கையகப்படுத்தும் போது ஆரக்கிள் ஒரு பங்கிற்கு 9.40 டாலர் என்ற விகிதம் மூலம் பணம் பெற்றனர்.
சன் நிறுவனம் தனது வரலாற்றின் ஆரம்பக் காலங்களில், தொழில்நுட்பப் பணித்தளங்களை வழங்கும் மேம்பட்ட நிறுவனமாக இருந்தது, 1980 களின் பணித்தளங்களின் போட்டியின் போது மிக குறைந்த-விலைக்கு வழங்கும் வெற்றிகரமான போட்டியாளராக இருந்தது. சர்வர்கள் மற்றும் சேமிப்பை வலியுறுத்த தற்போது வன்பொருள் வரிசையை மாற்றிக்கொண்டது.
NMAS மற்றும் OSS போன்ற உயர்மட்ட தொலைபேசி கட்டுப்பாட்டு அமைப்புகள் சன் நிறுவன கருவிகளை மேம்பட்ட முறையில் உபயோகப்படுத்துகின்றன. நிலையான யுனிக்ஸ் இயக்க முறைமை வரிசை மற்றும் நிறுவனத்தின் பொருள்களை அடிப்படையாகவும் சன் நிறுவன ஆதரவு சேவைகளுடன் இதன் பயன்பாடு இருந்தது.

சன்-1 முதல் சன்-3 வரையிலான கணினி வரிசைகளுக்கு மோட்டோரோலா 68K CPU குடும்பத்தை சன் நிறுவனம் மூலமாக உபயோகித்தது. சன்-1 68000 CPU விலும் சன்-2 வரிசைகள் 68010 விலும் வேலை செய்தன. சன்-3 வரிசைகள் 68020 சார்ந்தும், பிறகு வந்த சன்-3x மாறி 68030 யும் உபயோகித்தன.

1987 ஆம் ஆண்டில், தனது சொந்த வடிவமைப்பான "ஸ்பார்க்" செயலி கட்டமைப்புகளை தங்களது கணினி அமைப்புகளுக்கான சன்-4 வரிசையில் உபயோகிக்க ஆரம்பித்தன. ஸ்பார்க் V9 என்ற 64-பிட் நீட்டிப்பு கட்டமைப்பு 1995 ஆம் ஆண்டில் வரும் வரையில், ஸ்பார்க் 32-பிட் கட்டமைப்பாக முதலில் இருந்தது.

ஸ்பார்க்ஸ்டேசன், அல்ட்ரா,மற்றும் சன் ப்ளேட் வகையை சார்ந்த பணித்தளங்கள், ஸ்பார்க்சர்வர், நெட்ரா, எண்டர்பிரைஸ் மற்றும் சன் ஃபயர் போன்ற சர்வர்கள் போன்ற ஸ்பார்க்-வகையை சார்ந்த பல்வேறு உருவாக்கங்களை சன் நிறுவனம் உருவாக்கியுள்ளது.

1990 களின் தொடக்கத்தில் நிறுவனமானது பேரளவு சமச்சீரான பலசெயலாக்க சர்வர்களை உள்ளடக்க அதன் தயாரிப்பு வரிசையை நீட்டிக்கத் தொடங்கியது. இது நான்கு செயலிகளைக் கொண்ட 600MP ஸ்பார்க்சர்வரிலிருந்து ஆரம்பித்தது. ஜெராக்ஸ் PARC இணைப்பில் செய்யப்பட்டுள்ள அடிப்படையைப் போன்ற 8 செயலிகளைக் கொண்ட ஸ்பார்க்சர்வர் 1000 மற்றும் 20-செயலிகளைக் கொண்ட ஸ்பார்க்சர்வர் 2000 ஆகியவற்றால் இது பின்பற்றப்பட்டது. இந்த மாற்றமானது 1990 களின் இறுதியில் சிலிகான் கிராபிக்ஸிடமிருந்து க்ரே பிசினஸ் சிஸ்டம்ஸ் டிவிசன் கையகப்படுத்தியதால் முடுக்கிவிடப்பட்டது. 32-பிட், 64-பிட் ஸ்பார்க் மையத்தைச் சேர்ந்த க்ரே சூப்பர்சர்வர் 6400, சன் எண்டர்பிரைஸ் 10000 ("ஸ்டார்ஃபயர்" என்று அறியப்படும்) என்ற 64-பிட் உயர்மட்ட சர்வருக்கு காரணமானது. 2006 ஆம் ஆண்டில் சன் நிறுவனம் "பிளேட் சர்வர்களை" (உயர் அடர்த்தி ராக்-மவுண்டேட் அமைப்புகள்) சன் பிளேட்களுடன் (சன் பிளேட் பணித்தளங்களிலிருந்து வேறுபட்டவை) துணிந்து தயாரித்தது 

2005 ஆம் ஆண்டு நவம்பரில் 8 செயலி உள்ளகத்தில் இயங்கும் 32 புரிகளில் தொடர்ச்சியாக இயங்கும் அல்ட்ராஸ்பார்க் T1 என்ற நிலையத்தை வெளியிட்டது. CPU கருவிகளை சிறப்பாகப் பயன்படுத்துவது இதன் நோக்கமாகும். டேட்டா சென்டர்களுக்கு அதிக முக்கியத்துவம் இருந்தது, ஏனெனில் இங்கு மின் திறனை குளிரூட்ட வேண்டிய தேவைகளுக்காக அதிகப்படுத்த வேண்டி இருந்தது. CPU லிருந்து வரும் அதிகப்படியான வெப்பத்தினால். T1 ஐ தொடர்ந்து அல்ட்ராஸ்பார்க் T2 விலும், ஒரு உள்ளகத்திற்கான புரிவு 4 முதல் 8 வரை இருந்தது. மேலும் T2 ப்ளஸ் காரணமாக ஒரே அமைப்பில் பல வகை T2 செயலிகள் இணைக்க முடியும். ஓப்பன்ஸ்பார்க் திட்டத்தின் வழியாக சன் நிறுவனம் T1 மற்றும் T2 செயலிகளுக்கான திட்ட சிறப்புகளை வெளிப்படையாக்கியது.

2007 ஆம் ஆண்டு ஏப்ரலில் ஸ்பார்க் எண்டர்பிரைஸ் சர்வர் பொருள்களை சன் நிறுவனம் ஃபுஜிஸ்டுவுடன் இணைந்து வெளியிட்டது. இவை ஃபுஜிஸ்டு ஸ்பார்க்64 VI மற்றும் பின்னர் வெளிவந்த செயலிகளையும் சார்ந்திருந்தது. "எம்-கிளாஸ்" ஸ்பார்க் எண்டர்பிரைஸ் அமைப்பானது உயர்ந்த அளவு நம்பிக்கை மற்றும் தேவையான சிறப்புகளைப் பெற்றிருந்தது.

1980 இறுதியில் இண்டல் 80386 சார்ந்த சன் 386i என்ற கலப்பு மாடலை வடிவமைத்தது, சன் OS மற்றும் DOS இயக்க நிலைகளைக் கொண்டிருந்தது. இவை சந்தையில் நீண்டகாலம் நீடித்தது. தொடர்ந்து "486i" என்ற மேம்படுத்தப்பட்ட அமைப்பு அறிவிக்கப்பட்டு குறைந்த அளவு முன் மாதிரிகள் தயாரிக்கப்பட்டன.

1990 களின் ஆரம்பத்தில் சன் நிறுவனத்தின் முதல் x86 அமைப்புகள் நிறைவடைந்தன. ஸ்பார்க் வகைகளில் கவனம் செலுத்தவும் கடைசி மோட்டோரோலா மற்றும் 386i பொருட்களை நிறுத்தவும் முடிவு செய்யப்பட்டது. இந்த முடிவானது மெக்நீலேவினால் "ஒரு அம்பின் பின்னால் அனைத்து மரங்கள்" என்று மாற்றப்பட்டது. இருந்த போதிலும், சன் நிறுவனம் x86 உலகத்தில் தனது நிலைத்தன்மையைத் தக்கவைத்திருந்தது. 1993 ஆம் ஆண்டில் தனிநபர் கணினி (PC) ஏற்புடைய வணிகம் செய்ய ஆரம்பித்தது.

1997 ஆம் ஆண்டு டிபா இன்க் என்ற நிறுவனத்தை சன் நிறுவனம் வாங்கியது, தொடர்ந்து 2000 ஆம் ஆண்டில் கோபால்ட் நெட்வொர்க் நிறுவனத்தையும் "வலையமைப்பு கூட்டமைப்பை " உருவாக்கும் எண்ணத்துடன் வாங்கியது (அது ஒற்றை செயல்பாடு கணினி வாடிக்கையாளரைச் சார்ந்தது). மேலும் ஒரு "வலையமைப்பு கணினியை" விளம்பரம் செய்தது (இது ஆரக்கிள் மூலம் பிரபலமானது); ஜாவாஸ்டேசன் நிறுவனம் வட்டு இல்லாமல் ஜாவா பயனுறுத்தங்களை இயக்க வடிவமைக்கப்பட்ட அமைப்பு ஆகும்.

இந்த வணிகங்கள் அனைத்தும் வெற்றிகரமாக இருந்தது, கோபால்டின் வரவு x86 வன்பொருள் சந்தையில் சன் நிறுவனம் மீண்டும் இடம் பிடிக்க காரணமாக அமைந்தது. 2002 ஆம் ஆண்டில், பொது உபயோகத்திற்கான தனது முதல் x86 அமைப்பை சன் நிறுவனம் அறிமுகம் செய்தது, இது முந்தைய சிறந்த அமைப்பான கோபால்ட் LX50 பகுதிகளைச் சார்ந்தது. இதுவே சன் நிறுவனத்தின் லினக்ஸ் மற்றும் சோலாரிஸ் இரண்டையும் ஆதரிக்க அறிமுகம் செய்யப்பட்ட அமைப்பு ஆகும்.

AMD ஆப்ட்ரான் செயலிகளைக் கொண்டு x86/x64 வகை சர்வர்களைத் தயாரிக்க 2003 ஆம் ஆண்டில் சன் நிறுவனம் AMD நிறுவனத்துடன் கூட்டணியை வெளியிட்டது; கெய்லாவை சன் கையகப்படுத்தியதன் தொடர்ச்சியாக இது நிகழ்ந்தது. இது சன் நிறுவனத்தின் நிருவனர் அண்டி பெச்டோல்ஹிம் மூலம் நிறுவப்பட்டு, அதிக செயல்திறன் AMD-சார்ந்த சர்வர்களை உருவாக்க திட்டமிடப்பட்டது.

2004 ஆம் ஆண்டில், ஆப்ட்ரான் சார்ந்த சன் ஃபயர் V20z மற்றும் V40z சர்வர்கள் மேலும் ஜாவா செயல்நிலையம் W1100z மற்றும் W2100z செயல்நிலையங்களை சன் நிறுவனம் வெளியிட்டது.

2005 ஆம் ஆண்டு செப்டம்பர் 12 அன்று, சன் ஃபயர் X2100, X4100 மற்றும் X4100 சர்வர் போன்ற பதிய ஆப்ரடான் வகைகளைச் சார்ந்த சர்வர்களை சன் துவங்கியது டேட்டா சென்டர்களில் சிக்கல்களை உருவாக்கிய சூடு மற்றும் மின் திறன் உபயோகத்தை போக்க பெச்டோல்ஹிம் மற்றும் குழுவுடன் வடிவமைக்கப்பட்டது. 2006 ஆம் ஆண்டு ஜூலையில் வெளியிடப்பட்ட சன் ஃபயர் X4500 மற்றும் X4600, x64 அமைப்புகளில் சோலாரிஸ் மட்டுமல்லாமல், லினக்ஸ் மற்றும் மைக்ரோசாப்ட் விண்டோஸ் போன்ற இயக்க முறைமைகளில் உபயோகிக்கும் வகையில் இருந்தது.

2007 ஆம் ஆண்டு ஜனவரி 22 அன்று இண்டெலுடன் கூட்டணியை சன் நிறுவனம் அறிவித்தது. இண்டெல் தற்போது சோலாரிஸை தனது முதன்மை இயக்கு நிலையமாகவும் மேலும் யுனிக்ஸ் OSஐ Xeon செயலிகள் சார்ந்த அமைப்புகளுக்கும், ஒபன் சோலாரிஸ்க்கு பொறியியல் மூலங்களை வழங்கவும் பங்கிட்டது. 2007 ஆம் ஆண்டு ஜூனில் அறிமுகம் செய்யப்பட்ட சன் ப்ளேட் X6250 சர்வர் கலத்தில் தனது x64 சர்வர் வரிகளை இண்டெல் Xeon செயலிகளில் உபயோகப்படுத்த ஆரம்பித்தது.

AMD சார்ந்த செயலிகளில் சன் நிறுவனத்தின் ஒபன்சோலாரிஸ் மற்றும் xVM உபயோகப்படுத்த ஆபரேட்டிங் சிஸ்டம் ரிசர்ச் சென்டர் (OSRC) விரிவாக்கம் செய்வதாக 2008 ஆம் ஆண்டு மே 5, அன்று AMD அறிவித்தது.

எப்படி இருப்பினும் சன் நிறுவனம் முதலில் வன்பொருள் நிறுவனமாகக் கருதப்பட்டது. அதன் மென்பொருள் வரலாறு 1982 ஆம் ஆண்டில் தொடங்கப்பட்டது; அந்த நேரத்தில் இணை-நிறுவனர் பில் ஜாய் யுனிக்ஸின் முன்னணி உருவாக்குநராக இருந்தார். அவர் vi பதிப்பி, C ஷெல் மற்றும் BSD Unix இயக்கத் தளத்தை சார்ந்த TCP/IP உருவாக்கத்தில் பங்களித்தார். அதன் பிறகு, சன் நிறுவனம் பல மென்பொருள்களை உருவாக்கும் மற்றும் கையகப்படுத்தும் நிலைக்கு மாறி பிரபலமான ஜாவா செய்நிரலாக்க மொழியை உருவாக்கியது.

திறந்த மூல தொழில்நுட்பங்களில் பொருட்களுக்கு ஆதரவளிப்பதன் மூலம் பிற தொழில்நுட்பங்கள் சமுதாயம் சார்ந்த மற்றும் திறந்த மூல உரிமங்களினால் வெகுவாக அறியப்பட்டது. GNOME என்று அழைக்கப்படும் கணினி வழி மென்பொருளான ஜாவா கணினி அமைப்பு (உண்மையான பெயர் "மாத்ஹட்டர்"), முதலில் லினக்ஸ் விரிவாக்கத்திற்கு மட்டும் அளிக்கப்பட்டது தற்போது சோலாரிஸ் இயக்க அமைப்புகளில் ஒரு பகுதியாக வருகிறது. லினக்ஸின் மிடில்வேர் அடுக்கில் ஜாவாவானது எண்டர்பிரைஸ் அமைப்பில் ஆதரவளிக்கிறது. ஓப்பன் சோலாரிஸ் சமுதாயம் மூலமாக திறந்த மூல பொது உருவாக்கம் மற்றும் வெளியீட்டு உரிமையை சோலாரிஸ் ஆதார மூலங்களுக்கு வெளிபடுத்தும். சில மென்பொருள்களை அறிவுசார்ந்த பண்புகள் மூலம் மென்பொருளைப் பொறுத்து பயனாளிகளிடமிருந்து இழப்பீடு பெறும் முறையை சன் நிறுவனம் பெற்றிருந்தது. பலதரப்பட்ட விலைகளின் அடிப்படையிலும், ஒரு-வேலையாளர் மற்றும் ஒரு-துளை உட்பட பல ஆதரவுச் சேவைகளை வழங்கும்.

உலகின் திறந்த மூல இயக்கங்களுக்கு சன் நிறுவனம் முக்கியமான பெரிய நிறுவனமாக உள்ளது என்பதை EU மூலம் தாக்கல் செய்யப்பட்ட UNU-MERITஅறிக்கை காட்டியது. அந்த அறிக்கையின் படி சன் நிறுவனத்தின் திறந்த மூல பங்களிப்பானது அடுத்த ஐந்து பெரிய வணிக பங்களிப்பாளர்களை விடவும் அதிகமாகும்.

யுனிக்ஸ் இயக்க முறைமைகளின் மூலம் அதிகமாக சன் நிறுவனம் அறியப்பட்டாலும், அமைப்பு ஸ்திரத்தன்மை மற்றும் நிலையான வடிவமைப்பு கொள்கைகள் மூலம் நற்பெயர் பெற்றிருந்தது.

சன் நிறுவனத்தின் முதல் இயக்க நிலையமானது UniSoft V7 Unix இல் ஆரம்பித்தது. 1982 ஆம் ஆண்டிற்குப் பிறகு சன்OS யுனிக்ஸுக்கான 4.1BSD இயக்க நிலையங்களுக்குத் தேவையான இயக்க முறைமைகளை சன் நிறுவனம் வழங்க ஆரம்பித்தது.

1980 ஆம் ஆண்டு இறுதியில் AT&T யுனிக்ஸின் அடுத்த வகையை வெளியிட சன் நிறுவனத்திற்கு உதவுவதாக அறிவித்தது மற்றும் 1988 ஆம் ஆண்டில் 20% அளவிற்கு சன் நிறுவனத்தின் பங்குகளை வாங்கியதாக அறிவித்தது. யுனிக்ஸ் சிஸ்டம் வி ரிலீஸ் 4 (SVR4) சன் நிறுவனம் மற்றும் AT&T நிறுவனத்தின் கூட்டு தயாரிப்பாகும்; இந்த இணை சன் நிறுவனத்தின் மற்ற போட்டியாளர்களின் கவனத்தைத் திருப்பியது, பலர் ஒன்றிணைந்து திறந்த மென்பொருள் உருவாக்க அமைப்பை (OSF) தடை செய்தனர். 1990 மத்தியில், யுனிக்ஸ் போரானது அதிகமாக அடங்கியது, AT&T தனது யுனிக்ஸ் இயக்க முறைமை மீதான மோகத்தை விட்டது, மேலும் இந்த இரண்டு நிறுவனங்களுக்குள் இருந்த தொடர்பும் வெகுவாகக் குறைந்தது.

சன் OS க்கு அடுத்தபடியாக உருவாக்கிய சோலாரிஸ் 2 க்கு SVR4 ஐ சன் நிறுவனம் அடித்தளமாக அமைத்தது.

ஈஸ்ட்மேன் கோடாக் நிறுவனத்திலிருந்து வாங்கிய இண்ட்ராக்டின் சிஸ்டம்ஸ் கார்ப்ரேசனிடமிருந்து பெற்ற இண்ட்ராக்டிவ் யுனிக்ஸ் என்ற இயக்க அமைப்பை 1992முதல் சன் நிறுவனம் விற்பனை செய்தது. SCO யுனிக்ஸ் போன்ற சந்தை முன்னோடிகளுக்கு போட்டியாளராகவும் PC தளத்திற்கு மாற்றாகவும் இந்த யுனிக்ஸ் பிரபலமாக இருந்தது. இண்டராக்டிங் யுனிக்ஸில் மேல் இருந்த சன் நிறுவனத்தின் பார்வையானது ஸ்பார்க் மற்றும் x86 அமைப்புகளுக்கு சாதகமாக இருந்தது; 2001 ஆம் ஆண்டில் கைவிடப்பட்ட பொருளாக இருந்தது.

முன்னதாக, சன் நிறுவனம் சோலாரிஸின் மாறிலியாக ட்ரஸ்டேட் சோலாரிஸ் என்ற வேறு வகையை வழங்கியது, இவைகளில் பன்முனை பாதுகாப்பு மற்றும் குறைந்த சலுகை இயக்க மாதிரி போன்ற பாதுகாப்பு அம்சங்கள் சிறப்பாக இருந்தது. 2005 ஆம் ஆண்டில் வெளியிடப்பட்ட ட்ரஸ்டேட் சோலாரிஸ் பெற்றிருந்த அமைப்புகளை சோலாரிஸ் 10 உள்ளடக்கி இருந்தது; சோலாரிஸ் 10 11/06 புதுப்பிக்கப்பட்டது சோலாரிஸ் ட்ரஸ்டேட் நீடிப்பு, மீதமுள்ள அமைப்புகளை வழங்கி ட்ரஸ்டேட் சோலாரிஸின் நடைமுறை சார்ந்த பின்னோடியாக உருவாக்குகிறது.

லினக்ஸ் சார்ந்த அமைப்புகளில் பின்வரும் வருடங்களில் தனது போட்டியாளர்களுடன் ஏற்பட்ட சந்தை மற்றும் கடினமான போட்டி காரணமாக, 2002 ஆம் ஆண்டில் லினக்ஸை யுக்திகளின் ஒரு பகுதியாக சன் நிறுவனம் உள்ளடக்க ஆரம்பித்தது. ரெட் ஹாட் எண்டர்பிரைஸ் லினக்ஸ் மற்றும் SUSE லினக்ஸ் எண்டர்பிரைஸ் சர்வர் என்ற இரண்டு பிரிவுகளையும் சன் நிறுவனம் தனது x64 அமைப்புகளில் ஆதரித்தன; கோனோனிகல் லிட், விண்ட் ரிவர் சிஸ்டம்ஸ் மற்றும் மோண்டாவிஸ்டா போன்ற நிறுவனங்களும் தங்களது லினக்ஸின் வகைகளை சன் நிறுவனத்தின் ஸ்பார்க் சார்ந்த அமைப்புகளில் ஆதரித்தது.

2004 ஆம் ஆண்டில் சன் நிறுவனம் மற்ற நிறுவனங்களை ஆச்சரியப்பட வைத்தது. மைக்ரோசாப்டின் அதிகமான குரல் எதிரியாக்குபவர் மூலம் நல்ல பெயரை பெற்று, இரண்டு நிறுவனங்களுக்கிடையே இருந்த பல தரப்பட்ட சட்டச் சிக்கல்களைப் பகுக்கவும் 1.95 பில்லியன் அமெரிக்க டாலரைத் தீர்வுத் தொகையாக அவர்களிடம் இருந்து பெறவும் அவர்களுடன் ஒரு கூட்டணி அமைத்தது. சன் நிறுவனம் தற்போது மைக்ரோசாப்ட் விண்டோஸை தனது x64 அமைப்புகளில் ஆதரிக்கிறது. மேலும் கற்பனையாக்கத்தில் ஒருவரை ஒருவர் ஆதரிப்பது போன்றவை உள்ளடங்கிய பல கூட்டு உடன்படிக்கைகளை மைக்ரோசாப்டுடன் இணைந்து அறிவித்துள்ளது.

ஜாவா இயக்க முறைமையானது 1990 ஆம் ஆண்டின் ஆரம்பத்தில் சன் நிறுவனம் மூலம் எந்த கருவிகளில் பயன்படுத்தப்படுகிறதோ அவற்றில் எதையும் பொருட்படுத்தாமல் செய்நிரல்களை வழங்க, "ஒருமுறை எழுதி, எங்கு வேண்டுமானாலும் இயக்கலாம்" (WORA) என்ற வாசகத்துடன் உருவாக்கப்பட்டது. இந்த நோக்கமானது முழுவதும் அடையப்பெறவில்லை ( "ஒரு முறை எழுது , எங்கு வேண்டுமானாலும் தவறை நீக்குதல் முறை நம்பிக்கையை ஏற்படுத்தவில்லை), ஜாவாவானது அதிகமான வன்பொருளைக் கவனத்தில் கொண்டும் இயக்கு முறை-சார்பில்லாமலும் இருந்தது.

ஜாவா முதலாவதாக சேவைப் பயனரில் வலை உலாவிகளில் உள்ள "மிதக்கும் செய்நிரல்களை" இயக்கும் அமைப்பாக இயக்கப்பட்டது. ஜாவா பயனுறுத்தங்களின் முந்தைய எடுத்துக்காட்டுகள் ஹாட்ஜாவா வலை உலாவி மற்றும் ஹாட்ஜாவா பார்வைத் தொகுப்பு என்பவையாகும். இருப்பினும், இணையதளத்தில் சர்வர் பகுதியில் மிகவும் வெற்றியுடன் ஜாவா உள்ளது.

இந்த இயக்க முறைமையானது மூன்று முக்கிய பகுதிகளை உள்ளடக்கியது. அவை ஜாவா செய்நிரலாக்க மொழி, ஜாவா மெய்நிகர் இயந்திரம்(JVM) மற்றும் பல ஜாவா பயன்பாட்டு செய்நிரல் இடைநிலைகள்(APIகள்) ஆகியவை. இவை ஜாவா இயக்க அமைப்பானது வழங்குபவர் மற்றும் உபயோகிப்பவரின் சமுதாயமான ஜாவா சமுதாய செயலாக்கம் (JCP) மூலமாக வடிவமைப்பானது கட்டுப்படுத்தப்படுகிறது.

ஜாவா ஒரு இலக்குப் பொருள் செய்நிரலாக்க மொழியாக 1995 ஆம் ஆண்டு இறுதியில் வெளியிட்டப்பட்டது. அப்போதிலிருந்து உலகின் மிகவும் பிரபலமான செய்நிரலாக்க மொழிகளில் ஒன்றாக உள்ளது.

ஜாவா மொழியில் எழுதப்பட்ட செய்நிரல்களை எந்த விதமான கருவிகளிலும் உபயோகிக்க, ஜாவா செய்நிரல்கள் பைட் கோடாக மாற்றப்பட்டு JVM இல் எந்த வித சூழலையும் பொருட்படுத்தாமல் இயக்கலாம்.

ஜாவா APIகள் விரிவான நூலக நடைமுறைகளை அளிக்கின்றன. இந்த APIகள் "ஸ்டாண்டர்ட் பதிப்பு" (ஜாவா SE) இல் அடிப்படை கட்டமைப்புகள் மற்றும் GUI செயல்பாடுகளை அளிக்கின்றன, வணிக நடுவக பதிப்பு (ஜாவா EE)]], அதிகமான மென்பொருள் நிறுவனங்களில் வணிக-பகுப்பு பயன்பாட்டு சர்வர்களை உருவாக்க துணை புரிகிறது "மைக்ரோ பதிப்பு" (ஜாவா ME), மொபைல் கருவிகளில் குறைந்த மூலங்களின் மூலம் மென்பொருள்களை உருவாக்கப் பயன்படுகிறது.

2006 ஆம் ஆண்டு நவம்பர் 13 அன்று சன் நிறுவனம் ஜாவாவிற்கான உரிமங்களை GNU பொதுவான மக்கள் உரிமங்களாக மாற்றி ஜாவா தொகுப்பி மற்றும் JVMஐ வெளியிட்டது.

2009 ஆம் ஆண்டு பிப்ரவரியில் இணையதளத்திற்கான பயன்பாட்டு மென்பொருள்களில் மைக்ரோசாப்ட் மற்றும் அடோப் சிஸ்டத்தின் போட்டி இயக்க முறைமைகளை எதிர்த்துப் போட்டியிட்டது. ஜாவா செய்நிரல் மொழியைப் பயன்படுத்தி உருவாக்கப்படும் ஜாவாFX என்பது இசை, வீடியோ மற்றும் பிற பயன்பாடுகளை உருவாக்குவதற்கான இயங்குதளமாக அமைகிறது.

1999 ஆம் ஆண்டில் ஜெர்மன் மென்பொருள் நிறுவனமான ஸ்டார்டிவிசன் நிறுவனத்தை அதன் ஸ்டார் ஆபீஸ் மென்பொருள் உரிமத்துடன் சன் நிறுவனம் வாங்கியது. OpenOffice.org என்ற பெயருடன் இந்த ஆபிஸ்சூட் GNU LGPL மற்றும் SISSL (சன் நிறுவன இண்டஸ்ட்ரி ஸ்டாண்டர்ட் சோர்ஸ் லைசன்ஸ்) என்று வெளியிடப்பட்டது. இது மைக்ரோசாப்ட் ஆபீஸ் கோப்பு வடிவங்களை OpenOffice.org ஆதரவளிக்கிறது (சரியாக இல்லை), பல இயக்க முறைமைகளிலும் உள்ளது (முதன்மையாக லினக்ஸ், மைக்ரோசாப்ட் விண்டோஸ், மேக் OS X மற்றும் சோலாரிஸ் போன்ற இயக்க முறைமைகளிலும், மேலும் திறந்த மூல சமுதாயம் மூலமாகவும் அதிகமாக உபயோகிக்கப்படுகிறது.

தற்போதைய ஸ்டார்ஆபீஸ் பொருளானது OpenOffice.org சார்ந்த மூடிய-மூலப் பொருளாகும். ஸ்டார்ஆபீஸ் மற்றும் OpenOffice.org க்கு உள்ள வேறுபாடுகள் என்னவென்றால், ஸ்டார்ஆபீஸ் சன் நிறுவனம் மூலம் ஆதரிக்கப்பட்டு ஒரு பயனாளருக்கு ஒரு உபயோகிப்பாளர் தொகுப்பாக அல்லது நிறுவனத்திற்கான உபயோகிப்பவரின் தொகுப்புகளின் உரிமையுள்ளதாக உள்ளது. மேலும் பல தரப்பட்ட எழுத்துருக்கள் மற்றும் ஆவண தற்காலிகத்தட்டு மற்றும் வணிகத் தர எழுத்துச் சரிபார்ப்பி ஆகியவற்றை பெற்றுள்ளது. ஸ்டார்ஆபீஸ் வணிகரீதியான உரிமம் பெற்ற செயற்பாடு மற்றும் நீட்சிகளைப் பெற்றுள்ளது; OpenOffice.org இல் இவை திறந்த மூலமாகவோ இலவச மாறிகளாக மாற்றப்பட்டோ இவை இல்லாமலோ இருக்கலாம். இரண்டு பொதிகளும் ஓப்பன் டாக்குமெண்ட் வடிவமைப்பை இயற்கையாக ஆதரவளிக்கும்.

2007 ஆம் ஆண்டில் சன் xVM என்ற பயன்படு வன்பொருளுக்கான மெய்நிகராக்கம் மற்றும் தரவுமைய தானியங்க மென்பொருளை சன் நிறுவனம் அறிவித்தது. 2008 ஆம் ஆண்டில் மெய்நிகராக்கப்பெட்டியை சன் நிறுவனம் பெற்றது. முந்தைய சன் நிறுவன மெய்நிகராக்க தொழிநுட்பங்களான "டைனமிக் சிஸ்டம் டொமைன்ஸ்" மற்றும் "டைனமிக் ரீகான்பிகரேசன்" என்பவை ஸ்பார்க் சர்வர்களின் இயக்க திறனுக்கு வடிவமைக்கப்பட்டன, மற்றும் லாஜிக்கல் டொமைனகள் அல்ட்ராஸ்பார்க் T1/T2/T2 சர்வர் இயக்க முறைமைகளை மட்டும் ஆதரவளிக்கும். "சன் ஆப்ஸ் சென்டர்" என்ற தரவுமைய தானியங்கு மென்பொருளை சன் நிறுவனம் பெற்றுள்ளது.

பயனாளிகள் பக்கத்தில், மெய்நிகராக்க கணினிவழித் தீர்வுகளை சன் நிறுவனம் வழங்குகிறது. கணினிவழிச் சூழல்கள் மற்றும் பிரயோகங்கள் தரவுமையங்களில் முழுமையாக இருக்கும், உபயோகிப்பவர்கள் இந்த சூழல்களை பலதரப்பட்ட பயனாளி கருவிகளான மைக்ரோசாப்ட் விண்டோஸ் PCகள், சன் நிறுவனம் ரே விரிச்சுவல் டிஸ்ப்ளே க்ளைண்ட்ஸ், ஆப்பிள் மேகிண்டோஸ், PDAகள் அல்லது எதாவது ஆதரவளிக்கும் கருவிகளின் கூட்டணிகளுடன் அணுகலாம். இது LAN முதல் WAN வரை அல்லது பொது இணையதளத்திலிருந்து வலையமைப்புகளின் பல்வேறு வகைகளை ஆதரிக்கும். மெய்நிகராக்க கணினிவழித் தீர்வுகள் சன் நிறுவன ரே சர்வர் சாப்ட்வேர், சன் நிறுவன செக்யூர் க்ளோபல் டெக்ஸ்டாப் மற்றும் சன் நிறுவன விரிச்சுவல் டெக்ஸ்டாப் இன்ப்ராஸ்டர்ச்சர் மூலமாக வழங்கப்படும்.

அமெரிக்க டாலர் 1 பில்லியனுக்கு MySQL ABதரவுதளத்தை 2008 ஆம் ஆண்டில் MySQL தயாரிப்பாளர்களிடமிருந்து சன் நிறுவனம் பெற்றது. தலைமை செயற்குழு அதிகாரி ஜோனதன் ஸ்க்வார்ட்ஸ் தனது வலைப்பதிவில் MySQL இன் செயல்திறனை அதிகப்படுத்துவதே, அதை வாங்கியதற்கான முதன்மை குறிக்கோள் என்று குறிப்பிட்டு இருந்தார். 2008 ஆம் ஆண்டு பிப்ரவரியில், MySQL இன் செயல்திறனை அதிகப்படுத்தும் வேலைக்கான முடிவுகளை சன் நிறுவனம் வெளியிடத் தொடங்கியது. PostgreSQL திட்டத்தில் சன் நிறுவனமும் ஒரு பங்களிப்பாளராக இருந்தது. ஜாவா இயக்க நிலைகளில் ஜாவா DB ஏற்றம் மற்றும் ஆதரவளிக்க சன் நிறுவனம் பங்களித்தது.

மென்பொருள் உருவாக்கம் மற்றும் உள்கட்டமைப்பு சேவைகளுக்காக பல வகையான மென்பொருள் தயாரிப்புகளை சன் நிறுவனம் வழங்கியது. இந்த தாயரிப்புகளின் பல வகைகள் வீடுகளிலிருந்தும், மற்றவை டெரண்டெல்லா, வேவ்செட் டெக்னாலஜிஸ், சீபியாண்ட் மற்றும் வாவு போன்ற நிறுவனங்களிடமிருந்து தொடர்ச்சியாகப் பெற்றவை. நெட்ஸ்கேப்பை AOL உடன் இணைக்கும் போது ஏற்பட்ட உடன்படிக்கையின் படி, நெட்ஸ்கேப்பிடமிருந்து உலாவி இல்லாத மென்பொருள் தயாரிப்புகளை சன் நிறுவனம் பெற்றது. இந்த மென்பொருள் தயாரிப்புகள் முதலில் "ஐபிளேனட்" தரவகையில் வழங்கப்பட்டன; சன்-நெட்ஸ்கேப்பின் கூட்டணி முடிந்தவுடன் "சன் ஒன் " என்ற மறு தரவகையில் (சன் ஓப்பன் நெட்வொர்க் என்விரான்மெண்ட்) மாற்றப்பட்டன, தற்போது இவை "சன் ஜாவா அமைப்பு" என்று உள்ளது.

இன்று, சன் நிறுவனத்தின் நடுநிரல் அடுக்கு "ஜாவா எண்டர்பிரைசஸ் சிஸ்டம் " (அல்லது JES) என்ற தரவகையில் உள்ளது. இணையம் மற்றும் பிரயோகம் வழங்குதல், தொடர்புகள், அட்டவணையிடுதல், அடைவுகள், அடையாள மேலாணமை மற்றும் SOA/தொழில் ஒன்றிணைப்பு பங்குகளை நிறைவு செய்கிறது. சன் நிறுவனத்தின் ஓப்பன் ESB மற்றும் பிற மென்பொருள் தொகுப்புகள் இலவசமாக பதிவிறக்கம் செய்து உபயோகப்படுத்தும் படி சோலரிஸ், ரெட் ஹாட் எண்டர்பிரைஸ் லினக்ஸ், HP-UX, மற்றும் விண்டோஸ் போன்ற அமைப்புகளில் உபயோகிக்கலாம்.

"சோலரிஸ் க்ளஸ்டர்" என்ற மிகவும் தேவைப்படும் மென்பொருள் மற்றும் "சன் கிர்ட் என்ஜின்" எனப்படும் கிரிட் மேலாண்மை தொகுப்பு மற்றும் சன்ஸ்கிரீன் எனப்படும் கணினி அரண் போன்ற தரவு மைய மேலாண்மை மென்பொருள் தயாரிப்புகளை சன் நிறுவனம் தயாரித்துள்ளது.

வலையமைப்பு கருவி வழங்கிகள் மற்றும் தொலைத்தொடர்பு உலகத்திற்காக, நெட்ரா அதிகம்-உபயோகப்படும் தொகுப்பு என்ற எடுத்துச் செல்லும் கருவியை சன் நிறுவனம் தயாரித்துள்ளது.

சோலரிஸ் மற்றும் லினகஸ் பிரயோகங்களை உருவாக்குவதற்காக, "சன் ஸ்டூடியோ" தரவகையில் தொகுப்பிகள் மற்றும் உருவாக்க கருவிகளை சன் நிறுவனம் தயாரித்துள்ளது.

ஜெம்பிலி என்ற சமூகம் சார்ந்த கணினி இயங்குதள மற்றும் பிராஜெக்ட் கீனே என்ற திறந்த மூலத் திட்டம் வழங்கும் சேவை உடனான மென்பொருள் சேவையாக (Software as a Service) (SaaS) சந்தையில் தற்போது சன் நிறுவனம் நுழைந்துள்ளது.

தனது அமைப்புகள் வழங்குவதை நிறைவு செய்ய சன் நிறுவனம் தனது சொந்த சேமிப்பு அமைப்புகளை அதிகமாக விற்றுள்ளது; இவை பல வகையான சேமிப்பு-சார்ந்த கையகப்படுத்துதல் மூலம் உருவாக்கப்பட்டது.
2005 ஆம் ஆண்டு ஜூன் 2 அன்று ஸ்டோரேஜ் டெக்னாலஜி கார்பரேசன்(StorageTek) நிறுவனத்தை அமெரிக்க டாலர் 4.1 பில்லியன் பணத்திற்கு அல்லது ஒரு பங்கு டாலர் 37.00 க்கு சன் நிறுவனம் வாங்கப் போவதாக அறிவித்து, இதனை 2005 ஆம் ஆண்டு ஆகஸ்ட்டில் முடித்தது.

2006 ஆம் ஆண்டில், சன் நிறுவனம் ஸ்டோரெஜ்டெக் 5800 சிஸ்டம் என்ற உலகின் முதல் பிரயோக-விழிப்புள்ள செய்நிரல் சேமிப்பு தீர்வை அறிவித்தது. BSD உரிமத்தின் அடிப்படையில் 2008 ஆம் ஆண்டில் ஸ்டோரெஜ்டெக் 5800 அமைப்புக்கு சன் நிறுவனம் ஆதார குறிமுறையில் பங்களித்தது.

2008 ஆம் ஆண்டில் சன் ஓப்பன் ஸ்டோரேஜ் இயக்க நிலையை சன் நிறுவனம் அறிவித்தது. திறந்த மூல தொழில்நுட்பங்களைக் கொண்டு இவற்றை உருவாக்கி, சேமிப்புச் சந்தையில் வணிகர் உட்பூசலை நீக்க சன் நிறுவனம் எண்ணியது.

2008 ஆம் ஆண்டின் இறுதியில் "சன் ஸ்டோரெஜ் 7000 ஒன்றாக்கிய சேமிப்பு அமைப்புகளை" (ஆம்பர் ரோட் குறிமுறைப் பெயர்) சன் நிறுவனம் அறிவித்தது. அமைப்புகளில் தரவுகளை நிரந்தரமான இடத்தில் அமைத்து சாலிட்-ஸ்டேட் டிரைவ்கள் மற்றும் ZFS மூலம் நிர்வகிக்கப்படும் ஏற்றுக்கொள்ளப்பட்ட வன் வட்டுகளின் வழியே SSDகளின் வேகம் மற்றும் ஏற்றுக்கொள்ளப்பட்ட வன் வட்டுகளின் பொருளாதாரத்தில் முன்னேற்றம் காணலாம்.

பிற நன்கு பிரபலமான சேமிப்பு தயாரிப்புகளானது சன் ஃபயர் X4500 சேமிப்பு சர்வர் மற்றும் SAM-QFS கோப்பமைப்பு மற்றும் சேமிப்பு மேலாண்மை மென்பொருள் போன்றவைகளை உள்ளடக்கியதாகும்.

சன் நிறுவனத் தொகுப்பு அமைப்புகளுடன், சன் தனது பார்வையை அதிக செயல்திறன் கொண்ட கணக்கீட்டுகளின் பக்கம் மாற்றியது. 2007 ஆம் ஆண்டிற்கு முன்னர் சன் நிறுவனத்தின் தொகுப்பு அமைப்புகள் வெளியாகும் முன்பு வரை, சன் நிறுவனத் தயாரிப்புகள் TOP500 அமைப்புகள் மற்றும் சூப்பர்கம்ப்யூட்டிங் சென்டர்களில் ஏற்கனவே உபயோகத்தில் இருந்தது.

"சன் HPC க்ளஸ்டர்டூல்ஸ்" MPI நூலகங்கள் மற்றும் சோலாரிஸ் HPC க்ளஸ்டர்களில் இயங்கும் இணை வேலை கருவிகளின் தொகுப்பாகும். 7.0 வரிசைகளில் ஆரம்பித்து, சன் நிறுவனம் தனது MPIகளின் விரிவாக்கத்தை திறந்த MPI ஆக மாற்றியது, மேலும் திறந்த MPI திட்டத்திற்கு தொழில்நுட்ப மூலங்களை வழங்க ஆரம்பித்தது.

OpenMP மொழி கூட்டத்தில் சன் நிறுவனம் ஒரு அங்கமாகும். திறந்த நினைவக இணைப்பிற்காக சன் ஸ்டுடியோ தொகுப்பிகள் மற்றும் கருவிகள் ஓப்பன்MP சிறப்பியல்புகளை இயற்கையாக நிறைவேற்றுகிறது.

2006 ஆம் ஆண்டில் சன் நிறுவனம் உருவாக்கிய "TSUBAME சூப்பர்கம்ப்யூட்டர்" ஜூன் 2008 வரை ஆசியாவின் வேகமான மீக்கணினியாக (அதிவேக கணினியாக) இருந்தது. டெக்சாஸ் அட்வாண்ஸ்டு கம்ப்யூட்டிங் சென்டர் (TACC) 2007 ஆம் ஆண்டில் "ரேன்ஞர்" என்பதை சன் நிறுவனம் உருவாக்கியது. 500 TFLOPS மேல் அதிக செயல்திறனை ரேன்ஞர் பெற்றிருந்தது, மேலும் நவம்பர் 2008 ஆம் ஆண்டில் வெளியிடப்பட்ட தலைசிறந்த 500 மீக்கணினி பட்டியலில் மிகவும் சக்தி வாய்ந்த ஆறாவது மீக்கணினியாக இருந்தது.

HPC வேலைப்பளுவை குறைப்பதற்காக ஓப்பன்சோலரிஸ் பங்களிப்பை சன் நிறுவனம் பெற்றிருந்தது. சன் நிறுவனத்தின் HPC தயாரிப்புகள் பொதுவாக மற்ற மூன்றாமவர் தீர்வுகளுக்கு பொதுவாக உபயோகப்படும் படி பங்களிப்பில் உள்ளது.

ஜான் கில்மோர், வைட்பீல்ட் டிஃபீ, ராடியா பியல்மேன், மார்க் ட்ரெம்லே மற்றும் நெட் ஃபீரீட் போன்றோர் சன் நிறுவனத்தின் குறிப்பிடத்தக்க தற்போதைய மற்றும் முன்னாள் பணியாளர்கள் ஆவர். முன்னர் யுனிக்ஸ் சார்ந்த வலையமைப்பு கணக்கீடுகளுக்கு சன் நிறுவனம் ஆதரவாளராக இருந்தது. இது TCP/IP குறிப்பாக NFS வளர்ச்சியிலும், ஜான் காஜே வினால் " தி நெட்வொர்க் இஸ் தி கம்ப்யூட்டர்" என்ற நிறுவனத்தின் கொள்கையில் பிரதிபலித்தது. ஜேம்ஸ் கோசலிங் தலைமையிலான குழு ஜாவா செய்நிரல் மொழியை உருவாக்கியது. W3C இல் XML சிறப்பியல்புகளை உருவாக்குவதற்கு ஜான் போசக் முன்னோடியானார்.

நிறுவனத்தின் வலைப்பதிவில் பணியாளர்கள் பலரும் கட்டுரை வெளியிட்டுள்ளனர். வலைப்பதிவுகளில் பணியாளர்கள் வேலை மற்றும் சொந்த வாழ்க்கை நிகழ்வுகள் பற்றி எழுத ஊக்குவிக்கப்பட்டனர், மேலும் வணிக ரீதியான நம்பகமான செய்திகள் எழுத கூடாது என்று சில கட்டுப்பாடுகளும் பணியாளர்களுக்கு இருந்தன. பெரிய நிறுவனங்களின் ஒரு சில CEOக்கள் மட்டுமே தொடர்ச்சியாக வலைப்பதிவு செய்வதாக முன்னாள் CEO ஜோனாதன் ஐ. ஸ்க்வார்ட்ஸ் குறிப்பிட்டார்; அவருடைய வெளியீடுகள் பத்திரிக்கைகள் மூலமாக அடிக்கடி மேற்கோள்களாக வெளிவந்தன மற்றும் ஆராயப்பட்டன.




</doc>
<doc id="175197" url="https://ta.wikipedia.org/wiki?curid=175197" title="எறும்புப் புற்று">
எறும்புப் புற்று

எறும்புப் புற்று என்பது எறும்புகள் வாழ்வதற்காக நிலத்திற்கு அடியில் அமைத்துக் கொள்ளும் வாழ்விடமாகும். இதை எறும்புகள் உணவு, இனப்பெருக்கம் போன்ற தேவைகளுக்கும் பயன்படுத்துகின்றன. எறும்புப் புற்றுக்குள்ளே ஒரு கட்டட அமைப்புக் காணப்படும். அதாவது நிலத்துக்கு அடியே பல அறைகள் காணப்படும். இந்த அறைகளிலிருந்து ஒரு குறிப்பிட்ட இடத்திற்கு செல்ல வழிகள் காணப்படும். இந்த அறைகளைப் பொதுவாக உணவு சேமிப்பதற்கே பயன்படுத்துகின்றன. இத்தகைய புற்றுக்களைக் கறையான்களும் தமது வாழ்விடமாக அமைக்கின்றன.


</doc>
<doc id="175204" url="https://ta.wikipedia.org/wiki?curid=175204" title="சுழல் காற்று">
சுழல் காற்று

சுழல் காற்று "(Tornado)" என்பது மின்னலையும், இடியையும் தோற்றுவிக்கக்கூடிய முகிலொன்றின் உட்பகுதியிலிருந்து தொடங்கி நிலமட்டம் வரை நீட்சியடைந்த, கூடிய வேகத்துடன் சுழல்கின்ற வளிநிரல் ஆகும். இச்சுழல் காற்று சிறிய அளவிலான சூறாவளியாகும். இதை சூறாவளி என்றும் கூறுவர். கடும் இடி, மின்னல், புயல்கள் ஏற்படும் போதே டொர்னாடோக்கள் உருவாகின்றன. இவை சூறாவளியிலும் பார்க்க பயங்கரமானவை. இவை குறுகிய நேரத்தில் குறுகிய இடத்தில் பாரிய அழிவை ஏற்படுத்தக்கூடியன. மிகப்பெறும் சுழல்காற்று கி. பி. 1999 ஆம் ஆண்டு வீசிய பிரிட்சு கிரேக்கு சுழல் காற்று ஆகும். இது மணிக்கு முந்நூறு மைல்கள் வேகத்தில் அடித்தது. இதன் அகலமே இரண்டு மைல்கள் இருந்ததுடன் நூறு கிலோமீட்டர்களுக்கு மேல் நகர்ந்து சென்று பெருத்த சேதத்தை விளைவித்தது 

சுழல் காற்றொன்றின் விட்டம் பல மீட்டர்கள் முதல் 2 கிலோமீட்டர்கள் வரையாக இருக்கக்கூடும். சராசரி சுழல் காற்றின் சுழற்சி வேகம் மணிக்கு 120 கிலோமீட்டர் முதல் 500 கிலோமீட்டர் வரை வேறுபடலாம். இவ்வாறு சுழல்கின்ற வளி நிரலின் நடுப்பகுதியில் வளிமண்டல அமுக்கம் மிகக் குறைவாகக் காணப்படும். எனவே இவ்வகைச் சுழல் காற்று தரையிலுள்ள பொருட்களை உறிஞ்சி மேலே இழுத்தெடுக்கின்றது.

புவியின் வடவரைக் கோளத்தில் உருவாகும் சுழல் காற்றுக்கள் தம் தாழமுக்க மையத்தைச் சுற்றி இடஞ்சுழியாகச் சுழற்சியடைகின்றன. அதேவேளை, புவியின் தென்அரைக் கோளத்தில் உருவாகும் சுழல்காற்றுக்கள் வலஞ்சுழியாகச் சுழல்கின்றன. சுழல் காற்றொன்று இடம்பெயராமல் ஒரேயிடத்தில் சுழன்று வீசலாம். அல்லது வலிமையாகச் சுழற்சியடைகின்றவாறே முன்னோக்கி நகரலாம். இந்த நகர்வு வேகம் மணிக்கு 110 கிலோமீட்டர் வரை இருக்கக்கூடும்.

சாதாரண புயல் காற்றைப் போலன்றி தான் நகரும் குறுகிய பாதை நெடுகே மட்டுமே சுழல் காற்று அழிவை ஏற்படுத்துகிறது. சுழல்காற்றின் விட்டத்துக்கு ஏற்பவே இவ்வழிவுப் பாதையின் அகலம் அமைந்திருக்கும். இரு புறத்திலும் உள்ள வீடுகள் எவ்வித பாதிப்பும் அடையாத நிலையில் நடுவிலுள்ள வீடு மாத்திரம் சுழல்காற்றினால் சிதைந்துபோன நிகழ்வுகள் சகஜமாக இடம்பெற்றுள்ளன.

மிகத் தாழ்ந்த அமுக்கங்களில், ஒடுங்கிய நீராவியினால் ஆக்கப்பட்ட நிரலொன்று உருவாகும் சந்தர்ப்பங்களில் சுழல்காற்று கண்ணுக்குப் புலப்படக் கூடியதாக இருக்கும். மழை மேகம் பூமியைத் தொட்டுக் கொண்டிருப்பது போல் அவ்வேளைகளில் தோற்றமளிக்கும். சுழல்காற்று பெருமளவு புழுதியைக் கிளப்பிச் செல்லும் சந்தர்ப்பங்களிலும் கண்ணுக்குப் புலப்படக் கூடியதாக மாறும்.

முதிர்ந்த சுழல் காற்றொன்று ஒரு தூண் போல நேராகவோ அல்லது சாய்வாகவோ காணப்படலாம். சிலவேளைகளில் முகில் முழுவதும் பூமியைத் தொட்டுக் கொண்டிருப்பது போல அது பரந்ததாகத் தோன்றலாம். இன்னுஞ் சில சந்தர்ப்பங்களில் யானையின் அசைகின்ற தும்பிக்கை போல அது தென்படக்கூடம். வன்மையான சுழல் காற்றொன்றின் போது பிரதான சுழலைச் சுற்றிவரப் பல சிறு சுழல்கள் காணப்படும்.

இச்சுழல் காற்றுகள் அண்டார்டிகா கண்டம் தவிர்த்து அனைத்து கண்டங்களில் உள்ள நாடுகளிலும் வீசுகின்றன. உலகிலே ஆண்டுதோறும் அதிக எண்ணிக்கையான சுழல் காற்றுக்கள் தோன்றும் நாடு ஐக்கிய அமெரிக்காவாகும். இங்கு உள்ள இராக்கி மலைத்தொடர் பகுதியிலும் ஆப்பலேச்சிய மலைத்தொடர் பகுதிலும் சுழல்காற்று அடிக்கடி வீசுவதால் இதை சுழல்காற்று பகுதி என்றே அழைக்கின்றனர்.(Tornado Alley)

இரண்டாவது இடத்தில் ஆஸ்திரேலியா இருக்கின்றது. இவை தவிர சீனா, இந்தியா, ரஷ்யா, இங்கிலாந்து, ஜெர்மனி, வங்காளதேசம் உட்படப் பல நாடுகள் சுழல் காற்றுத் தாக்குதலுக்கு உட்படுகின்றன.

சுழல் காற்றுக்களின் வேகங்களை நேரடியாக அளப்பது சிரமமான காரியமாகும். அது ஆபத்தானதும்கூடää அமெரிக்காவிலுள்ள சிகாகோ பல்கலைக்கழகத்தில் பணி புரிந்த வளிமண்டலவியற் பேராசிரியரான டெட்சுயா ஃவுஜித்தா என்பவர் சுழல் காற்றுக்களை வகைப்படுத்துவதற்கான அளவுத்திட்டமொன்றை 1971ம் ஆண்டு அறிமுக்கப்படுத்தினார். சுழல் காற்றினால் கட்டடங்களுக்கும் மனிதனால் நிர்மாணிக்கப்பட்ட ஏனைய அமைப்புகளுக்கும் ஏற்படும் சேதத்தை அடிப்படையாக வைத்தே இந்த பூஜிற்றா அளவுத்திட்டம் (F-Scale) அமைக்கப்பட்டுள்ளது.

இந்த அளவுத்திட்டத்தின்படி F0, F1, F2, F3, F4, F5 என ஆறு வகைகளாகச் சுழல் காற்றுக்கள் வகைப்படுத்தப்படுகின்றன.
இவற்றுள் 
F5 வகை சுழல்காற்று வீடுகளை அத்திவாரத்தோடு பிடுங்கி எறியக்கூடியதாக இருக்கும்.

F4, F5 வகைச் சுழல்காற்றுக்கள் தாம் செல்லும் பாதை நெடுகே பேரழிவை ஏற்படுத்த வல்லவை. இவற்றினால் வீடுகளும், பெருமரங்களும் அடியோடு பெயர்க்கப்பட்டு வீசப்படுகின்றன. பஸ்வண்டிகள், ரெயில் வண்டிகள் போன்ற பெரிய வாகனங்கள் கூட நிலத்திலிருந்து தூக்கி எறியப்படுகின்றன. வீட்டுக் கூரைகள் பல கிலோமீட்டர் துரத்துக்குத் தூக்கிச் செல்லப்படுகின்றன. இவ்வாறு தூக்கி எறியப்படும் பொருட்கள் காரணமாக மேலும் சேதங்கள் ஏற்படுகின்றன. வன்சுழல் காற்றினால் தூக்கி எறியப்படும் வேகம் காரணமாக மென்மையான பொருட்கள் கூட பேரழிவை ஏற்படுத்தலாம்.
சுழல்காற்றுக்கள் எவ்வாறு உருவாகின்றன என்பது பற்றி இது வரை தெளிவாக அறியப்படவில்லை. இடி முகிலை நோக்கி மேலே எழும்பும் வெப்பமான காற்றுக்கும், முகிலிலிருந்து கீழ்நோக்கி இறங்கும் குளிரான காற்றுக்கும் இடையில் ஏற்படும் சிக்கலான இடைத்தாக்கங்களே சுழல்காற்றுக்குக் காரணமாக அமைவதாக வானிலையியல் அறிஞர்கள் கருதுகின்றனர்.

கடலின் மீது சுழல்காற்று ஏற்படும்போது கடல் நீர் முகிலை நோக்கித் தாரையாக உறிஞ்சி இழுக்கப்படும். இத்தோற்றப்பாடு முகில் நீர்த்தாரை என அழைக்கப்படுகின்றது.முகில் நீர்த்தாரைகள் (ஆங்கிலம் :"Waterspout") என்பது சுழல் காற்றின் போது கடல் அல்லது பரந்த நீர்ப்பரப்பின் மேற்பரப்பிலிருந்து செங்குத்தான ஆழ்ந்த தூண்போன்ற (பொதுவாக புனல் வடிவத்தில் மேகம் தோன்றுதல்) வடிவத்தில் வானை நோக்கி நீர் மேலெழும்பும் நிகழ்வு ஆகும். இந்த நீர்த்தாரைகளில் சில திரள்நெருக்க முகிலுடனும் ("cumulus congestus cloud"), சில திரள்வடிவ மேகத்துடனும் ("cloud cumuliform cloud"), மேலும் சில திரள் கார்முகிலுடனும் ("cumulonimbus cloud") தொடர்பு கொண்டிருக்கக்கூடும் . பொதுவாக இவற்றை நீரின் மேல் சுழன்று மேலெழும்பும் சுழல் காற்று என வரையறுக்கலாம். இதனை மேகத்தால் கடல் நீர் உறிஞ்சப்படுதல் என்று எளிதாகக் கூறலாம் 
நிலப்பகுதிகளில் விட நீர்ப்பரப்பில் தோன்றும் சுழல் பலவீனமானதாக இருந்தாலும், காற்றிடை புயலியக்கத்தின் (mesocyclones) போது வலுவான நீர்த்தாரை நிகழ்வுகள் நிகழ்கின்றன . பெரும்பாலான நீர்த்தாரைகள் நீரை உறிஞ்சாது அவை தண்ணீர் மீது சிறிய மற்றும் பலவீனமான சுழலும் காற்றுத்தம்பத்தை உருவாக்குகின்றன . வெப்பம் மற்றும் மித வெப்ப மண்டலப் பகுதிகளில் இந்நிகழ்வு நடைபெறுகிறது. ஐரோப்பா, நியூசிலாந்து,அமெரிக்கப் பெரு ஏரிகள், அன்டார்க்டிக்கா உள்ளிட்ட மற்ற இடங்களிலும் அரிய நிகழ்வாக பெரிய உப்பு ஏரியிலும் முகில் நீர்த்தாரை நிகழ்வுகள் நடைபெற்றதற்கான சான்றுகள் கிடைக்கப்பெற்றுள்ளன .
கடலின் மேல் வீசும் காற்று குளிர்ந்த காற்றாகவும், கடலின் காற்று சற்று வெப்பமாகவும் இருந்தால், கடலில் நீர்த்தாரைகள் எனப்படும் அதிசய நிகழ்வு ஏற்படும். பொதுவாக பருவநிலை மாற்றம் ஏற்படும் போது இதுபோன்ற நிகழ்வுகள் நடைபெறும். மீண்டும் இரண்டு காற்றுகளின் வெப்பநிலையும் சமமாக மாறும் போது, நீர்த்தாரைகள் மறைந்து விடும். இந்த விநோத நிகழ்வின் போது கடலின் நீர் அதிவேகமாக உறிஞ்சப்பட்டு மேகமாக மாறி விடும். இதன் வேகம் பல கிலோ மீட்டராக இருக்கும் ..
கடல்நீரோடு மீன்கள் போன்ற கடல் வாழ் உயிரினங்களும் இவ்வாறு முகிலை நோக்கிக் கொண்டு செல்லப்படுவதுண்டு. சில இடங்களில் மழை பெய்யும் போது வானிலிருந்து மீன்கள் விழுவதற்கு இவ்வகைச் சுழல்காற்றே காரணம் என நம்பப்படுகின்றது.

அரும்பு - பொது அறிவுச் சஞ்சிகை


</doc>
<doc id="175211" url="https://ta.wikipedia.org/wiki?curid=175211" title="பெருமை">
பெருமை

பெருமை (pride) என்ற உணர்வு ஒருவர் தான் நினைத்ததனையோ அல்லது அதற்கும் மேலான ஒன்றையோ அடைந்து விட்டால் அவரது வெற்றி தரும் இன்பம். வெற்றி கண்டதனால் உண்டாகும் பல உணர்ச்சிகளையும், எண்ணங்களையும் (வானில் பறப்பது போலத்தோன்றும் எண்ணங்கள் உட்பட) உள்ளடக்கியதாகும்.

ஒருவர் பெருமை கொள்ளும் அளவினை வைத்து ஒருவரின் சமூக நிலையைக்குறிக்க இயலும் என்று சமூக ஆய்வாளர்கள் கூறுகின்றனர்.

ஒரு சில செயல்களைச் செய்துவிட்டு வெற்றி பெற்ற திருப்தியின் காரணத்தினால் பின்நோக்கிப் பார்த்து தன்பால் உள்ள நம்பிக்கை கூட்டுதல் நன்மை பயக்கும். பெருமை என்பது ஒருவர் உபயோகிக்கும் சொற்றொடரிலிருந்து இன்பம் மற்றும் சந்தோசத்திலிருந்து வேறுபடுத்திக்காட்ட இயலும். 

ஒருவர் தன்பால் கொண்ட கருத்தினை மெருகேற்றுவது. இதனால் தான் தன்னைச் சுற்றியிருப்போரை விடவும் அதிகம் சாதித்ததாக எண்ணிப் பெருமிதம் கொண்டு, மற்றோரை மதிக்காதிருத்தல். தன்னைத்தானே புகழ்வது நன்மையெனினும் அதனையே கடமையாக எப்போதும் செய்து கொண்டிருத்தல் நல்லதில்லை. 

பெருமை என்பது உண்மைக்குப் புறம்பாக தற்புகழ்ச்சி என்றும் கண்டறிந்துள்ளனர்.



</doc>
<doc id="175214" url="https://ta.wikipedia.org/wiki?curid=175214" title="வெள்ளியைத் திரும்பப் பெறுதல்">
வெள்ளியைத் திரும்பப் பெறுதல்

எக்சு படத்தாளினை மேம்படுத்தும் (developing) போது கதிர்களால் தாக்கப்பட்ட வெள்ளி புரோமைடு உலோக வெள்ளியாக மாற்றப்படுவதும் நிலைப்படுத்தும் (fixing) போது கதிர்களால் தாக்கப்படாத வெள்ளி புரோமைடு படிகங்கள் நிலைப்படுத்தும் கரைசலில் முழுவதும் கரைந்து விடுவதும் நிகழ்கிறது. எனவே X கதிர் படத்தில் படமுள்ள பகுதியிலும் நிலைப்படுத்தும் கரைசலில் AgBr கரைந்து இருப்பதும் தெரிகிறது. வெள்ளி மதிப்புள்ள ஒரு பொருளாகும். எனவே கரைசலிலிருந்து வெள்ளியைத் திரும்பப் பெறுதல் ("recovery of silver") சில வழிமுறைகளில் கையாளப்படுகின்றது.

வெள்ளி புரோமைடு, சோடியம் தயோசல்பேட்டு சேர்வையில் கரையும் போது வெள்ளி தயோசல்பேட்டு தோற்றுவிக்கப்படுகிறது. பலமுறை பல படங்களை நிலைப்படுத்தும் போது அதன் செறிவு கொஞ்சம் கொஞ்சமாக 
நீர்மத்தில் கூடுகிறது. பெரிய மருத்துவமனைகளிலுள்ள கதிரியல் துறைகளில் வெள்ளியை எளிய, அதிகச் செலவில்லாத முறையில் திரும்பப் பெறமுடியும்.

வெள்ளியைத் திரும்பப்பெறுவது மின்பகுப்பு முறையிலும் வேதியியல் முறையிலும் நடைபெறுகிறது.

மின்பகுப்பு முறையில், 25 mA நேர்மின்னோட்டம் மிகவும் குறைந்த மின்னழுத்த வேறுபாட்டில் 20 முதல் 40 mV 
நீர்மத்தில் தொங்க விடப்பட்டுள்ள இரு தகடுகளுக்கிடையே செலுத்தப்படுகிறது. போதுமான வெள்ளி படிந்தபின் 
எதிர்முனையினை அகற்றி அதில் படிந்துள்ள வெள்ளி அகற்றப்படுகிறது.

மின்பகுப்பு முறையில் வெள்ளியினை பெறும்போது தொடர்ந்து வெள்ளி கிடைப்பதுடன் நிலைப்படுத்தும் நீர்மமும் 
நல்ல நிலையில் இருப்பதால் அதற்கு நீண்ட பயன்படும் வாழ்நாளையும் கொடுக்கிறது. நிலைப்படுத்தும் நீர்மம் 
பயன்படாத காலங்களிலும் (பொதுவாக இரவு முழுவதும்) மின்னோட்டம் பாயுமாறு செய்யப்படுகிறது. மின்னோட்டம் பாயும் போது நிலைப்படுத்தும் நீர்மம் அவ்வப்போது கலக்கப்படுகிறது. இதனால் அதிக அளவு வெள்ளி கிடைக்கிறது. நீர்மத்தினை மறுபடியும் பயன்படுத்தும் போது மின்முனைகள் வெளியே எடுத்துவிடப் படுகின்றன.

தொடர்ந்து மின்சாரத்தைப் பாய்ச்சி வெள்ளியினைப் பெறும் முறையும் உள்ளது. கரைசல் உள்ள தொட்டியில் சரியான மின்முனைகள், தொட்டியின் ஓரங்களில் இருக்குமாறு அமைத்து மின்சாரம் தொடர்ந்து பாய்ச்சப்படுகிறது.



</doc>
<doc id="175215" url="https://ta.wikipedia.org/wiki?curid=175215" title="சோம்பல்">
சோம்பல்

சோம்பல் (laziness, lethargy or sluggishness) என்பது மேலும் பணிகளை செய்ய இயலாது போவதாகும். இது பலவீனம் என்பதனைத் தாண்டி நெடுநேரம் ஓய்வெடுக்க வேண்டும் என்று தூண்டுவது. இது மனோரீதியாகவோ, உடல்ரீதியாகவோ ஏற்படக்கூடியது.

ஒரு விடயத்தில் கருத்து ஆழ்த்தி, அதில் மிகவும் ஈடுபட்டால் அதனால் மனோரீதியான சோம்பல் உண்டாகும்.

இது ஒருவர் மிக அதிகமாக உடற்பயிற்சியில் ஈடுபட்டாலோ அல்லது கனமான பொருட்களை தூக்கினாலோ உருவாகும் உணர்வாகும்.

தூக்கமின்மையினால் உடல் சோர்வு ஏற்பட்டாலும் அது சோம்பலாகாது. எனினும் வேலைகளைச் செய்யாதிருக்க மனிதர்கள் சோம்பல் வந்தது போல் நடிப்பதும் உண்டு.


</doc>
