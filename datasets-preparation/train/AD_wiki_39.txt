<doc id="309186" url="https://ta.wikipedia.org/wiki?curid=309186" title="பஞ்சாபி உடை">
பஞ்சாபி உடை

பஞ்சாபி உடை என்பது, பஞ்சாப் பகுதி மக்கள் மரபுவழியாக அணிகின்ற உடைகளைக் குறிக்கும். பழங்காலத்தில் பஞ்சாப் மக்கள் பருத்தி உடைகளையே அணிந்தனர். ஆண், பெண் இரு பாலாரும் அணிந்த மேலாடைகள் முழங்கால் வரை நீண்டிருந்தன. சால்வை ஒன்றை இடது தோளுக்கு மேலாகவும், வலது தோளுக்குக் கீழாகவும் சுற்றி அணிந்தனர். இன்னொரு பெரிய துணியை ஒரு தோளுக்கு மேல் போட்டு முழங்காலை நோக்கித் தொங்க விடுவர். இரு பாலாரும் இடுப்பில் வேட்டி அணிவர். தற்கால பஞ்சாபி உடை இந்த அம்சங்களைத் தக்கவைத்திருந்தாலும், அதன் நீண்ட வரலாற்றுக் காலத்தில் பல ஆடை வடிவங்கள் உருவாகியுள்ளன.

19ம் நூற்றாண்டிலும், 20ம் நூற்றாண்டின் தொடக்கப் பகுதியிலும், பஞ்சாப் பகுதியில் பருத்தித் தொழில் செழித்திருந்தது. லுங்கி, கெஸ், டாத்தாகி, மேலாடைகள், திரைச் சீலைகள், சுசி, துவாலைகள் போன்ற பல்வேறு விதமான துணிவகைகள் ஒசியார்ப்பூர், குர்தாசுப்பூர், பெசாவர், லாகூர், முல்த்தான், அம்ரித்சர், லூதியானா, ஜாங், சாப்பூர், சலந்தர், தில்லி, குர்காவோன், ரோத்தக், கர்னால், ரேவாரி, பானிப்பட் ஆகிய பகுதிகளில் உற்பத்தியாகின. இந்தப் பருத்தித் தொழில் பஞ்சாபி உடைகளின் வளமைக்கு மேலும் வளம் சேர்த்தது. பஞ்சாப்பின் செழுமையான பண்பாடு அதன் உடைகளில் வெளிப்பட்டது. வெவ்வேறு பண்டிகைகள், நிகழ்வுகள், விழாக்கள் என்பவற்றுக்கு ஏற்ப வெவ்வேறு வகையான உடைகள் அணியப்பட்டன.

வெவ்வேறு வகையான மரபுவழி உடைகளுடன், சிறப்பு வகை அணிகலன்களை அணிவதும் வழக்கம்.

பஞ்சாப் பகுதியின் சுதான் பஞ்சாப் மொழியில் சுதானா எனவும் வழங்குகிறது. இது பண்டைய சுவத்தானாவின் இக்கால வடிவம் ஆகும். சுவத்தானா என்பது அரைக்காலாலுறை போன்ரதொரு கீழாடை ஆகும். இது கி.மு 322-185 கால அளவில் மவுரிய அரசர்கள் காலத்திலும்; குழ்சானப் பேரரசிலும் வட இந்திய ஆள்வகுப்பு மக்கள் அணிந்த ஆடையாகும். இது 4 ஆம், 5 ஆம் நூற்ராண்டுகளில் குப்தர் காலத்திலும் வழக்கில் இருந்தது. அர்ழ்சர் காலத்திலும்கூடஇது 7 ஆம் நூற்றாண்டுவரை வழக்கில் இருந்த்து.

பஞ்சாபி சுதானா சுவத்தானா ஆடைவழி வந்ததாகும். இது கணுக்கால் மட்டம் வரை தளர்வாகவும் கணுக்கால் அளவில் இறுக்கமாகவும் அமைகிறது. இது இருபாலாரும் அணியுமுடையாகும். இது பெண்கள் அணியும்போது குர்த்தா அல்லது குர்த்தியுடன் அணிவர். இந்த ஆடை பஞ்சாபி காக்ரா உடையின் பகுதியாகவும் அமைகிறது. மற்ற வேறுபாடுகள் சோகா, (கயிற்றுப் புரிப் பின்னல்), கலந்த சுதான் ஆடைவகைகளாகும்.
குர்த்தாவும் அதன் பக்க வரிசாளரப் பிரிப்பும் கி.பி 11 ஆம் நூற்றாண்டில் இருந்தே வழக்கில் உள்ளது.மகளிர் குர்த்தா வட இந்தியாவில் அணியப்படுகிறது . குர்த்தகா என்பது தோளில் இருந்து இடுப்புவரை கையாடை நீண்ட குறுஞ்சட்டை ஆகும். இதில் இடப்புறமும் வலப்புறமும் குஞ்சம் போன்ற விரிவுகள் அமைந்துள்ளன.இதுவும் பஞ்சாபில் பெண்களும் ஆண்களும் அணியும் பக்கச் சாளர வரிப்பிரிப்புகள் உள்ள இக்கால பஞ்சபி குர்தா ஒத்ததே. குர்த்தா ஜாமா உடை, அங்காரிகா உடை ஆகியவற்ரின் தாக்கம் உடையதாகும்.குர்த்தா சல்வாருடனோ சுதன் உடனோ தெக்மத்துடனோ உலுங்கியுடனோ தோத்தியுடனோ பஞ்சாபிக் காக்ராவுடனோ ஜீன்சுகளுடனோ அணியலாம்.
முல்தானி குர்த்தா என்பது பஞ்சாபிலும் பாக்கித்தானிலும் அணியப்படும் முல்தானி வடிவமைப்புள்ள குர்த்தா ஆகும். இதில் வட்டர அசுரக் அச்சுவேலை கவினழகும் அமையலாம்.
 பூல்காரி பூவேலையுள்ள குர்த்தா பூல்காரி குர்த்தா எனப்படும்.
சோலித்தான் பலையில் பந்தானி கழுத்துப்பட்ட சாய உருவேற்ரம் பெருவழக்கில் உள்ளது. குர்த்தாவில் பந்தானி வேலைப்பாடுள்ள குர்த்தா பந்தானி குர்த்தா எனப்படும்.
மரபான பஞ்சாபி குர்த்தா தள்ர்வாக முழங்கால் பகுதி வரை நேராகப் பிரிவுற்று நீளும். இக்கால பஞ்சாபி குர்த்தா இந்தியப் பஞ்சாபில் உள்ள முக்த்சாரில் தோன்றிய முக்த்சாரி குர்த்தா ஆகும். இக்கால பஞ்சாபி குர்த்தா ஒல்லி இறுக்கப் பொருத்தமைவுக்கும் துடியான பொருத்து வடிவமைவுக்கும் பெய்ர்போனதாகும். இளம்அரசியல்வாதிகளால் விரும்பி அணியப்படுவதாகும்.

சாமா முகலாயப் பேர்ரசு காலத்தில் பஞ்சாபில் ஆண்கள் அணிந்த ஆடையாகும். "சோரா சமா" என்ற சொல்தொடர் மணமகளுக்குத் தாய்மாமன் தரும் சீரைக் குறிக்கும், இப்போது மணமகள் சாமா அணிவதில்லை .பட்டைவரியமைந்த சாமாவார் எனும் வட்டரத் துப்பட்டா மேற்கவின் ஆக அணியப்படுகிறது.

அங்கா ஆடை அங்கார்க்கா எனவும் வழங்கும். and peshwaj) is similar to a loose coat and wadded with cotton. இதை பெண்களும் ஆண்களும் அணிவர். ஆண்கள் அணியும் அங்கார்க்கா முழங்கால்வரை தளர்வானத் தூனிக் போல அமையும். and is fastened either to the right of the left. An angarkha typically does not have front buttons. Grooms traditionally wore the angarkha which has now been superseded by the achkan. The anga worn by women is a long robe.
இமாச்சலப்பிரதேச சாம்பா மாவட்ட அங்கார்க்கி என்பது இடுப்பளவில் இறுக்கம்மகத் தைத்த தார்சும் இடுப்புக்குக் கீழே பாவாடை போன்ற விரிவும் அமைந்த ஆடையாகும். அங்கார்க்கி இடுப்பில் வாரால் கட்டப்படும்.

பஞ்சபில் ஆண்கள் மரபாக தலைப்பா அணிவர். முன்பெல்லாம் 40 அடி நீளமுடைய பகவல்பூர் வகை பெரிய தலைப்பாக்களை அணிந்துள்ளனர். Now the turbans are shorter of various designs.
சாலூகா சிந்திலும் பஞ்சாபிலும் அணியப்படும் இறுக்கமான இடுப்பு மேலங்கி அல்லது மேலுறைச் சட்டை.இது உத்தரப்பிரதேசத்திலும் அணியப்படுகிறது.


</doc>
<doc id="309190" url="https://ta.wikipedia.org/wiki?curid=309190" title="பட்டியாலா இராச்சியம்">
பட்டியாலா இராச்சியம்

பட்டியாலா இராச்சியம் ("Patiala State") இந்திய துணைக்கண்டத்தில் பிரித்தானியாவின் இந்தியப் பேரரசின் காலத்தில் பிரித்தானிய இந்தியாவிற்கு வெளியேயிருந்த தன்னாட்சி பெற்ற மன்னராட்சி ஆகும். 

1947இல் பிரித்தானியர்கள் இந்தியாவை விட்டுச் சென்றபோது, அவர்கள் மன்னர் அரசுகளுக்கு அளித்து வந்த துணைப்படைத் திட்டங்களை கைவிட்டனர். பட்டியாலா மகாராசா புதிய இந்திய ஒன்றியத்துடன் இணைய உடன்பட்டார்.

பட்டியாலா இராச்சியம் 1763இல் பாபா ஆலா சிங் என்ற ஜாட் சீக்கியத் தலைவரால் நிறுவப்பட்டது; கிலா முபாரக் என்றறியப்படும் பட்டியாலா கோட்டைக்கான அடிக்கல்லை நாட்டினார். 1761இல் மூன்றாம் பானிபட் போர் முடிந்த பிறகு மராட்டியர்களை ஆப்கானியர்கள் தோற்கடிக்க, பஞ்சாபெங்கும் பஷ்தூன் மக்களின் அதிகாரமே மேலோங்கியிருந்தது. இந்தக் காலகட்டத்தில்தான் பட்டியாலாவின் அரசர்கள் அரச வம்சத்தை நிலைநிறுத்த முயன்றனர். துராணிப் பேரரசு, மராட்டியப் பேரரசு மற்றும் லாகூரின் சீக்கியப் பேரரசுகளுடன் நாற்பது ஆண்டுகளுக்கு பட்டியாலா இராச்சியம் தொடர்ந்து போராடி வந்தது. 1808இல் பட்டியாலாவின் அரசர் இலாகூரின் இரஞ்சித் சிங்கிற்கு எதிராக பிரித்தானியருடன் இணைந்தனர். பட்டியாலா பிரித்தானியாவின் இந்தியப் பேரரசு 17-துப்பாக்கி வணக்கம் செலுத்தும் நாடானது . பட்டியாலாவின் அரசர்கள் கரம் சிங், நரிந்தர் சிங், மகேந்திர சிங், இராஜிந்தர் சிங், பூபேந்தர் சிங் மற்றும் யத்வேந்திர சிங் பிரித்தானியரால் மிகவும் மதிப்புடனும் சிறப்புடனும் நடத்தப்பட்டனர். 

பட்டியாலா நகரம் கோயில் கட்டிடக்கலையைச் சார்ந்து வடிவமைக்கப்பட்டது. சிர்கிந்தைச் சேர்ந்த இந்துக்கள் பட்டியாலாவில் முதலில் குடியேறியவர்கள் ஆவர். அவர்கள் தர்சனி வாயிலுக்கு வெளியே வணிக அங்காடிகளைத் திறந்தனர்.

தற்போதைய மகாராசாவாக மாண்புமிகு கேப்டன் அமரிந்தர் சிங், பட்டியாலாவின் மகேந்திர பகதூர் உள்ளார்; இவர் 2002 முதல் 2007 வரை பஞ்சாபின் முதலமைச்சராக இருந்துள்ளார். அரச வம்சத்தினர் பண்பாடுடையவர்களாகவும் பட்டியாலாவின் அரசியல் சின்னமாகவும் கருதப்படுகின்றனர்.
பட்டியாலா இராச்சியம், மற்ற சீக்கிய நாடுகளிலிருந்து மாறுபட்டிருந்தது; சீக்கிய சமயத்தை ஆதரிக்கவோ சீக்கிய விதிகளைப் பின்பற்றவோ இல்லை. இருப்பினும் இராச்சியத்தின் சமயமாக சீக்கியம் இருந்தது. பின்னாள் பட்டியாலா மகாராசாக்கள் (கரம் சிங்) கிலா முபாரக்கில் இந்து கடவுளரின் ஓவியங்களை அறிமுகப்படுத்தினர். இவற்றை இன்றும் அரண்மனை சுவர்களில் காணலாம். 1800களிலிருந்து இராசபுதன இந்துக் கடவுள் ஓவியங்கள் பட்டியாலாவில் மிகவும் புகழ்பெற்றிருந்தன. மகாராசாக்கள் இராசபுதனப் பாணியிலேயே தங்கள் உருவப்படங்களைத் தீட்டிக்கொண்டனர். இராசத்தானின் இந்து அரச குடும்பங்களுடன் உறவு கொண்டிருந்தனர்.


1948இல் மகாராசா யத்வேந்தர சிங் இந்தியாவுடன் இணைவதற்கான உடன்பாட்டில் ஒப்பமிட்டார்; தனது இராச்சியத்தை இந்திய அரசுக்கு அளித்து பட்டியாலா இராச்சியத்தை இந்தியப் பஞ்சாபுடன் இணைக்க உடன்பட்டார். தவிர மற்ற அரச மன்னராட்சிகளையும் இந்திய ஒன்றியத்துடன் இணைய வற்புறுத்தினார்.



</doc>
<doc id="309191" url="https://ta.wikipedia.org/wiki?curid=309191" title="அரி வம்சம்">
அரி வம்சம்

அரி வம்சம் அல்லது ஹரி வம்சம் (Harivamsha) சமஸ்கிருதம்: "(" ), எனும் பண்டைய சமஸ்கிருத நூல், 16,374 செய்யுட்களுடன் கூடியது. இந்நூல் ஹரி எனப்படும் விஷ்ணுவின் எட்டாவது அவதாரத்தை விளக்கும் புராண நூலாகும். ஹரி வம்சம், மகாபாரதத்தின் இணைப்பு நூலாக கருதப்படுகிறது. இந்நூலை இயற்றியது வேத வியாசர் ஆவார். ஹரி வம்சம் ஆதி பருவம், விஷ்ணு பருவம் மற்றும் பவிஷ்ய பருவம் என மூன்று பருவங்களைக் கொண்டது. 

முதலிரண்டு பருவங்கள் ஹரியின் எட்டாவது அவதாரமான கிருஷ்ணரை குறித்து அதிக செய்திகள் கொண்டது. இந்த முதலிரண்டு நூல்கள் வைணவர்களால் அதிகம் போற்றப்படுகிறது.]]
ஆதி பருவத்தில், கிருஷ்ணரின் பிறப்பு, இளமையை விளக்குகிறது. விஷ்ணு பருவம், மகாபாரதத்தில் பாண்டவர்களுடனான தொடர்புகள் விளக்குவதுடன், பிரஸ்தானத்திரயங்களில் ஒன்றான பகவத் கீதை உபதேசம் அருச்சுனனுக்கு அருளப்படும் செய்திகள் உள்ளது.பவிஷ்ய பருவம், கலியுகம் தொடர்பான செய்திகள் விளக்கப்படுதுடன், உத்தவ கீதை உபதேசம் உத்தவருக்கு செய்திகள் அடங்கியது. 



</doc>
<doc id="309192" url="https://ta.wikipedia.org/wiki?curid=309192" title="பரத நாடு">
பரத நாடு

பரத நாடு அல்லது பரதர்கள் அல்லது வரதர்கள் (Parada Kingdom) ( Varadas, Parita) இரும்புக் காலத்தைச் சேர்ந்த பண்டைய பரத கண்ட நாடுகளில் ஒன்றாகும். பரத நாட்டின் சரியான புவியியல் குறித்து அறியப்படவில்லை.
வாயு புராணத்தில் நடு ஆசியாவில் பாயும் ஆமூ தாரியா ஆற்றங்கரைகளில் வாழ்ந்த இன மக்களை பரதர்கள் அல்லது வரதர்கள் எனக் குறிப்பிடுகிறது. மகாபாரதத்தில் பரதர் இன மக்களை, தற்கால சீனாவின் சிஞ்சியாங் பகுதியில் வாழ்ந்த மிலேச்ச இன மக்கள் என்றும், இராமாயணம், இம்மக்களை இமயமலை பகுதிகளில் வாழும் பழங்குடியின மக்கள் என்றும் குறித்துள்ளது.



</doc>
<doc id="309193" url="https://ta.wikipedia.org/wiki?curid=309193" title="பரம காம்போஜ நாடு">
பரம காம்போஜ நாடு

பரம காம்போஜ நாடு (Parama Kamboja Kingdom) பரத கண்டத்திற்கு வெளியே, வடமேற்கில் தற்கால ஆப்கானித்தான், உஸ்பெகிஸ்தான் மற்றும் தஜிகிஸ்தான் நாடுகளின் பாமிர் மலைப் பகுதிகளை கொண்டிருந்தது.

குருச்சேத்திரப் போரில் 60,000 பரம காம்போஜப் படைவீரர்கள், பாண்டவர் அணியின் சார்பாக நின்று, கௌரவர் அணிப் படைகளை கடுமையாக எதிர்த்துப் போரிட்டனர். 



</doc>
<doc id="309208" url="https://ta.wikipedia.org/wiki?curid=309208" title="தேவை நெகிழ்ச்சி">
தேவை நெகிழ்ச்சி

தேவை நெகிழ்ச்சி ("Elasticity of Demand") என்பது எவ்வளவு விலை மாற்றத்திற்கு எவ்வளவு தேவை மாற்றம் ஏற்படும் என்பது குறித்து விளக்குவது ஆகும். விலை (Price) தேவையைச் (Demand) சார்ந்துள்ளது, விலை மாறும் பொழுது தேவையின் அளவும் மாறும் என்பதைக் கூறுவது தேவை விதியாகும் (Law of Demand). விலை மாற்றத்தையும் அதன் தொடர்பாக தேவையில் ஏற்படும் மாற்றத்தையும் விளக்குவது தேவை நெகிழ்ச்சியாகும்

பொதுவாக இக்கோட்பாடு பேராசிரியர் ஆல்பிரடு மார்சல் பெயருடன் இணைந்துப் பேசப்பட்டாலும் கவுர்நட், மில் போன்றவர்கள் ஏற்கனவே இக்கருத்தைப் பற்றிப் பேசியுள்ளனர். 

விலை குறைந்தால் தேவை அதிகரிக்கும் என்பது பொதுவிதி. 10 விழுக்காடு விலை குறைந்தால், அதிகரிக்கும் தேவை சமமான விகிதத்தில் இருக்கும் என்று கூறமுடியாது. எடுத்துக்காட்டாக உப்பு, வாழைப்பழம், சர்க்கரை, தொலைக்காட்சிப் பெட்டிகள் போன்றவையின் விலை 10 விழுக்காடு குறைந்தால், அவற்றின் தேவை 10 விழுக்காடு அதிகரிக்கும் என்று கூறமுடியாது. விலை குறையும் பொழுது ஒருசில பொருட்களின் தேவை அதிக விகிதத்தில் கூட வாய்ப்பு உண்டு. ஆனால் வேறு சில பொருட்களின் தேவை அதிகமான விகிதத்தில் கூட வாய்ப்பு இருக்காது. 

இதைத்தான் பொருளியலில் ஒருசில பொருட்கள் தேவை நெகிழ்ச்சியுள்ளவை (Elastic) என்றும் ஒரு சிலவற்றை நெகிழ்ச்சியற்றவை (Inelastic) என்றும் குறிப்பிடுகிறார்கள். இன்னும் குறிப்பாக தேவை நெகிழ்ச்சி என்பது பொருள்களின் விலை மாற்றத்தினால் பொருள்களின் தேவைகள் எவ்வாறு மாறுகின்றன என்பது குறித்ததாகும். தேவை நெகிழ்ச்சி உள்ள பொருள்கள் விலையில் ஒரு சிறிய மாற்றம் இருந்தாலும் தேவையில் பொிய மாற்றத்தைக் கொண்டு வருவனவாகும். தேவை நெகிழ்ச்சி இல்லாத பொருள்கள் விலையில் மிகப்பெரிய மாற்றம் இருந்தாலும் அது தேவையில் பெரிதாக எதிரொளிக்காது.

மேயாச், “குறிப்பிட்ட தேவைக்கோட்டில், விலையில் ஏற்படுகின்ற சார்பு மாற்றத்தின் விளைவாக, வாங்குகின்ற பொருளின் அளவில் ஏற்படுகின்ற சார்பு மாற்றத்தின் அளவைத்தான் தேவை நெகிழ்ச்சி” என்று கூறுகின்றார். இதனைப் பேராசிாியர் மார்சல் “ஒரு குறிப்பிட்ட விலை வீழ்ச்சியினால் தேவையின் அளவு மிகுதியாகவோ குறைவாகவோ கூடுகிறது என்பதையும், ஒரு குறிப்பிட்ட விலை ஏற்றத்தினால் தேவையின் அளவு, மிகுதியாகவோ, சிறிதாகவோ குறைகிறது என்பதையும் ஒட்டி, ஒரு அங்காடியில் தேவை நெகிழ்ச்சி அதிகமாகவோ, சிறிதாகவோ இருக்கின்றது” என்று கூறுகின்றார்.

தேவை நெகிழ்ச்சியை மூன்று வகைகளாகப் பிரிக்கலாம். அவை: 

பேராசிரியர் ஆல்பிரடு மார்சல் விலைத் தேவையை மட்டும் குறிப்பிடுகிறார். பிற்காலத்து அறிஞர்கள் மற்ற இரண்டையும் சேர்த்தனர். 

விலை மாற்றத்தின் காரணமாக தேவையில் ஏற்படும் நெகிழ்ச்சி விலைத்தேவை நெகிழ்ச்சி (Price elasticity of demand) என்றழைக்கப்படுகிறது. இதனை கீழ்க்கண்ட சமன்பாட்டின் மூலம் கணக்கிடலாம்:

விலைத் தேவை நெகிழ்ச்சியானது நிறைந்த நெகிழ்ச்சியுள்ள தேவை, முற்றிலும் நெகிழ்வற்ற தேவை, ஒப்பீட்டளவில் அதிக தேவை நெகிழ்ச்சி, ஒப்பீட்டளவில் குறைந்த தேவை நெகிழ்ச்சி, ஒன்றுக்கு சமமான தேவை நெகிழ்ச்சி என ஐந்து வகைகளைக் கொண்டது.

நிறைந்த நெகிழ்ச்சியுள்ள தேவை (Perfectly elastic demand)- என்பது, பொதுவாக ஒரு காரணி (Variable) விலை சிறிது உயா்ந்தாலும் தேவை பெருமளவு குறைந்து பூஜ்யமளவிற்கும், விலை சிறிது குறைந்தாலும் தேவை அளவிட முடியாத அளவிற்கு அதிகமாவதும் இதன் குணங்களாகும் ஆனால் இயல்பு வாழ்க்கையில் இது போன்ற பொருள்களைக் காண்பது இயலாது. படத்தில் உள்ளதுபோல் தேவைக்கோடு நேர் படுக்கைக்கோடாக இருக்கும் (D D1)

முற்றிலும் நெகிழ்வற்ற தேவை (Perfectly inelastic demand)- என்பது, பொதுவாக ஒரு காரணி (Variable) மிகப்பெரிய அளவில் விலையில் மாற்றம் இருந்தாலும் தேவையில் பெரிய மாற்றங்கள் இராது. இதுவும் இயல்பு வாழ்வில் இருப்பதற்கு வாய்ப்பு இல்லை. தேவைக்கோடு படத்தில் உள்ளது போல் செங்குத்தாக இருக்கும் ( D D1 )

சிறிதளவு விலைமாற்றம், தேவையில் பெரியளவு மாற்றத்தை ஏற்படுத்தும். எடுத்துக்காட்டாக விலையில் 10% மாற்றம் ஏற்பட்டு இதன் காரணமாக தேவையில் 20% மாற்றம் ஏற்பட்டால் அது ஒப்பீட்டளவில் அதிக தேவை நெகிழ்ச்சி அல்லது ஒன்றுக்கு மேற்பட்டவிலை நெகிழ்ச்சி (Relatively elastic demand)ஆகும்.

வரைபடத்தில் DD1 என்று கோடு தெளிவாக்குகிறது. இது இடமிருந்து வலமாகச் சரிந்து செல்லும். 
விலை P ஆனது P1 என மாறும் போது தேவையின் அளவு அதைவிட அதிகமாக Q ஆனது Q1 என மாறும்.

விலையில் பெரிய அளவில் மாற்றம் ஏற்பட்டு தேவையில் அதைவிடக் குறைவான மாற்றம் ஏற்பட்டால் இது ஒப்பீட்டளவில் குறைந்த தேவை நெகிழ்ச்சி அல்லது ஒன்றுக்கு குறைவான தேவை நெகிழ்ச்சி (Relatively inelastic demand) ஆகும். எடுத்துக்காட்டாக விலையில் 20% மாற்றம் ஏற்பட்டு தேவையில் இதன் காரணமாக 10% மட்டும் மாற்றம் ஏற்பட்டால் அது இவ்வகையைச் சாரும். 

வரைபடத்தில் DD, இதனைக் குறிக்கும்.

விலையில் ஏற்படும் மாற்றமும், தேவையில் ஏற்படும் மாற்றமும் ஒரே விகிதத்தில் இருந்தால் அது இவ்வகை ஆகும். விலையில் 10% மாற்றம் தேவையிலும் 10% மாற்றத்தை ஏற்படுத்தினால் அது ஒன்றுக்கு சமமான தேவை நெகிழ்ச்சி (Unitary elastic demand) ஆகும்.

நுகர்வோரின் வருவாய் மாற்றத்தினால் ஏற்படும் தேவைநெகிழ்ச்சி வருவாய்த் தேவை நெகிழ்ச்சி எனப்படும் (Income elasticity of demand).

சமன்பாடு:

ஒரு பொருளின் விலையில் ஏற்படுகின்ற மாற்றத்தின் காரணமாக மற்றொரு பொருளின் தேவையில் ஏற்படுகின்ற மாற்றம் குறுக்குத்தேவை நெகிழ்ச்சி (Cross Elasticity of Demand)எனப்படும்.

சமன்பாடு:


பொருளியலில் இது போன்ற ஒரு கோட்பாட்டை அளப்பது முக்கியம் வாய்ந்தது, தேவை நெகிழ்ச்சியை அளந்து அதன்மூலம் உற்பத்தியைப் பெருக்கி மக்களின் தேவைகளை நிறைவேற்றுவதுதான் இதன் முக்கிய பயனாகும். பொதுவாக ஒரு காரணி (Variable) மாறும் பொழுது இன்னொரு காரணி எவ்வளவு மாறுகிறது என்பதை அளப்பது இதற்கு அடிப்படையாக அமைகிறது. காரணி ‘B’ யின் மாற்றத்தால் காரணி ‘A’ எவ்வளவு மாறியுள்ளது என்பது அளக்கப்பட வேண்டும் 
தேவை நெகிழ்ச்சியை நான்கு முறைகளில் அளக்கலாம். அவைமொத்த வருவாய் அல்லது செலவு முறை, புள்ளிமுறை, வில்முறை, விசிதாச்சார முறை ஆகியனவாகும்

மொத்த வருவாய் அல்லது செலவு முறை (Total outlay or Expenditure method) என்பது பேராசிரியர் மார்சல் வகுத்துக் கொடுத்த முறையாகும். இம்முறையின் கீழ் வாங்குவோர் விலை மாறுதலுக்கு முன்னும் பின்னும் எவ்வளவு வாங்கினார்கள், மொத்தவருமானத்தில் தாக்கம் என்ன என்பதைக் கணக்கிட்டு தேவை நெகிழ்ச்சியின் அளவைக் கூறலாம்.

விலை மாறும் போது தேவை மாறுவதால் மொத்த செலவும் மாறும். 

கீழ்கண்ட அட்டவணையைக் காணவும்:
இவ்வட்டவணையின்படி, பொருளின் விலை 4 ரூபாய் குறைந்த பொழுது, தேவையின் அளவு அதிகரித்தும் மொத்த செலவில் மாறுதல் இல்லை. 

கீழ்கண்ட அட்டவணையைக் காணவும்:

இவ்வட்டவணையின்படி, விலை குறைந்து தேவை அதிகரிக்கின்றது. தேவையின் அளவு விலைமாற்று அளவை விட அதிகரித்திருப்பதால் மொத்த செலவு அதிகரித்துள்ளது. இது ஒன்றுக்கு மேற்பட்ட நெகிழ்ச்சியுள்ள தேவை எனப்படுகிறது.

விலை குறைந்த அளவை விட தேவை கூடிய அளவு குறைவாக இருந்தால் மொத்த விற்பனைத் தொகை குறையும். இது ஒன்றிற்குக் குறைவான நெகிழ்ச்சியைக் காட்டுகிறது. இதனைக் கீழ்கண்ட அட்டவணையில் காணலாம்:

மொத்த வருவாய் முறையை வரைபடத்தில் காணலாம். வரைபடத்தில் OX ல் மொத்த வருவாயையும் OY அச்சில் விலையையும் குறிக்கப்பட்டுள்ளது. மொத்த வருவாய்க்கான வரைகோடு வரையப்பட்டுள்ளது. 

தேவைக்கோட்டில் ஏதாவது ஒரு புள்ளியில் தேவை நெகிழ்ச்சியை அளவிடப் புள்ளிமுறை (Point method) பயன்படுகிறது. இதனை ஜியோமிதி முறை (Geometrical method) என்று கூறுவார்கள்.

D D1 தேவைக்கோடு. இதில் P2 புள்ளியில் தேவை நெகிழ்ச்சி ஒன்றிற்கு சமமாக ( Ed=1 ) இருக்கும். DP2 விலையின் மாற்ற அளவையும், P2 D1 தேவையின் மாற்ற அளவையும் குறிக்கும். இரண்டின் நீளமும் சமமாக இருப்பதால் இப் புள்ளியில் தேவையின் நெகிழ்ச்சி ஒன்றாக இருக்கும்.

இரண்டு மாறுபட்ட விலைகளுக்கும், அதனால் ஏற்படும் இரண்டு மாறுபட்ட தேவைகளுக்கும் இடையே பெரிய இடைவெளி இருக்கும் பொழுது, தேவை நெகிழ்ச்சியை அளக்க வில் முறையைப் பயன்படுத்தப்படுகிறது. வில் என்பது வளைக்கோட்டில் இரண்டு புள்ளிகளுக்கு இடைப்பட்ட பகுதியை குறிக்கிறது. வில் முறையில் நெகிழ்ச்சியை அளவிட கீழுள்ள சமன்பாட்டைப் பயன்படுத்தலாம்

formula_4

விகிதாசார முறையில் (Proportional method) விலையில் ஏற்படும் சரிவிகித மாற்றத்தையும் தேவையில் ஏற்படும் சரிவிகித மாற்றத்தையும் ஒப்பிட்டு தேவை நிகழ்ச்சி கணக்கிடப்படுகிறது

கீழ்க்கண்ட சமன்பாடு இதனை விளக்குகிறது:

formula_5



</doc>
<doc id="309210" url="https://ta.wikipedia.org/wiki?curid=309210" title="ஜலந்தர் தேவி தாலாப் கோயில்">
ஜலந்தர் தேவி தாலாப் கோயில்

தேவி தாலாப் கோயில் அல்லது தேவி தாலாப் மந்திர் ("Devi Talab Temple") என்றறியப்படும் இந்த கோயில், இந்திய பஞ்சாப் பகுதியில் ஜலந்தர் நகரின் இதய பகுதியில் அமைந்துள்ளது. மிகவும் பிரசித்திபெற்ற இந்த ஆன்மிக தலமானது, 51 சக்தி பீடங்களில் ஒன்றாக புகழ் பெற்றுள்ளது. ஜலந்தர் நகர தொடருந்து நிலையத்திலிருந்து 1 கிலோமீட்டர் தொலைவில் அமைக்கப்பட்டுள்ள இக்கோயில், பஞ்சாப் ஜலந்தரின் புராதனக் கோயில்களில் ஒன்றாகும்.

நாட்டுப்புற கதைகளின்படி, தேவியின் வலது மார்பகம் இந்த தலத்தில் விழுந்ததாக கருதப்படுகிறது. உன்னதமான இக்கோயிலின் மேற்கூரை, தலைகீழ் கூம்பு வடிவத்தில் கட்டமைக்கப்பட்டு, தங்கத் தகடுகள் கொண்டு மூடப்பட்டுள்ளது. தல தெய்வமாக துர்க்கை (தமிழ்: கொற்றவை) வடிவில் சக்தி வீற்றுள்ள இந்த கோயிலில், பிஷான் பைரவ் எனும் பெயரில் சிவன் சிலையும் நிறுவப்பட்டுள்ளது.

200 ஆண்டுகள் பழமையான இந்த தேவி தாலாப் கோயிலை, சமீபத்தில் புனரமைக்கப்பட்டு நவீனமயமாக்கப்பட்டது. புனித நீரால் சுற்றிவளைக்கப்பட்ட இக்கோயில் குளத்தில் பக்தர்கள் புனித நீராடுகின்றனர். மேலும், ஒவ்வொரு ஆண்டும் டிசம்பர் மாதத்தில் அரிவல்லப் சங்கீத சம்மேளனம் ("Hariballabh Sangeet Sammelan") எனும் இசை நிகழ்ச்சி இந்த கோயில் வளாகத்தில் நடத்தப்படுகிறது. முக்கியத்துவம் வாய்ந்த இந்நிகழ்வு, சுவாமி அரி வல்லப் ("Swami Hariballabh") என்பவரின் நினைவாக நடத்தப்படுகிறது. இந்நிகழ்ச்சியில் கலந்துகொள்ளவும், கண்டு ரசிக்கவும் நாடெங்கிலுமிருந்து ஏராளமான இசைக்கலைஞர்கள் மற்றும் ரசிகர்கள் இந்த கோயிலுக்கு வருகைபுரிகின்றனர். மேலும், இந்த கோயிலுக்கு அருகிலேயே ஒரு காளி கோயிலும், மற்றும் பிஷான் பைரவ் எனும் சிவன் கோயிலும் முக்கியமான கோயிலாகும். அதோடு, அமர்நாத் குடைவரைக்கோயிலைப் போன்றே இந்த தேவி தலாப் கோயில் அமைந்திருப்பது குறிப்பிடத்தக்கது.

தேவி தாலாப் கோயிலுக்கு வருகைதரும் சுற்றுலாப் பயணிகள் வசதிக்காக, ஜலந்தர் நகரத்தில் பயணிகளுக்கு ஏதுவாக எளிய, மற்றும் வசதியுடன் கூடிய பல விடுதிகள் உள்ளது. மேலதிக தகவல்களுக்கு பின்வரும் முகவரியில் தொடர்பு கொள்ளலாம்:.




</doc>
<doc id="309213" url="https://ta.wikipedia.org/wiki?curid=309213" title="ஓசோன் அடுக்கு பாதுகாப்பிற்கான வியன்னா கருத்தரங்கு">
ஓசோன் அடுக்கு பாதுகாப்பிற்கான வியன்னா கருத்தரங்கு

ஓசோன் அடுக்கு பாதுகாப்பிற்கான வியன்னா கருத்தரங்கு "(Vienna Convention for the Protection of the Ozone Layer)" பன்னாட்டுச் சுற்றுச்சூழல் உடன்படிக்கையைக் குறித்தது ஆகும். இவ்வொப்பந்தம் 1985 வியன்னா மாநாட்டில் ஒப்புக்கொள்ளப்பட்டு 1988 முதல் நடைமுறைக்கு வந்தது. பொதுமை நோக்கில், நாடுகளுக்கிடையிலான அனைத்து காலத்திற்கும் உகந்த மிகவும் வெற்றிகரமான உடன்படிக்கைகளில் வியன்னா உடன்படிக்கையும் ஒன்றாகும். ஐக்கிய நாடுகள் அவையின் 197 உறுப்பு நாடுகள் அனைத்தும் இவ்வுடன்படிக்கையில் கையெழுத்திட்டு உறுதிசெய்துள்ளன. மற்றும் கத்தோலிக்க திருச்சபையின் தலைமையகமாகக் கருதப்படும் திரு ஆட்சிப்பீடம், தென் பசிபிக் பெருங்கடல் பகுதியில் அமைந்துள்ள நியுவே மற்றும் குக் தீவுகள் போன்ற அமைப்புகளும் இவ்வுடன்படிக்கையை உறுதி செய்துள்ளன

ஓசோன் படலத்தைப் பாதுகாக்க, சர்வதேச அளவிலான முயற்சிகளை ஒரு கட்டமைப்புடன் இவ்வுடன்படிக்கை செயல்படுகிறது. எனினும், ஓசோன் அடுக்கு பாதிப்பிற்குக் காரணமான பிரதான இரசாயன முகவரான சி.எப்.சி எனப்படும் குளோரோபுளோரோகார்பன் நுகர்வைக் கட்டுப்படுத்தும் இலக்குடைய சட்டப்பூர்வமான நடவடிக்கைகள் ஏதும் இவ்வுடன்படிக்கையில் உறுதி செய்யப்படவில்லை. இந்த இலக்குகளையும் உடன்சேர்த்து மாண்ட்ரியல் உடன்படிக்கை தீட்டப்பட்டது.



</doc>
<doc id="309227" url="https://ta.wikipedia.org/wiki?curid=309227" title="புனித மிக்கேல் மலை, நோமண்டி">
புனித மிக்கேல் மலை, நோமண்டி

புனித மிக்கேல் மலை ("Le Mont-Saint-Michel"; ) என்பது நார்மாண்டியில் அமைந்துள்ள ஒரு தீவாகும். இது கிட்டத்தட்ட ஒரு கிலோமீட்டர் () தூரத்தில் கடற்கரையிலிருந்து வடமேற்கில் அமைந்துள்ளது. , தீவின் மக்கள் தொகை 44 ஆகும்.



</doc>
<doc id="309239" url="https://ta.wikipedia.org/wiki?curid=309239" title="புலிந்தர்கள்">
புலிந்தர்கள்

புலிந்தர்கள் (Pulindas) (சமஸ்கிருதம்: पुलिंद) பண்டைய பரத கண்டத்தின் மத்திய இந்தியாவின் விந்திய மலைத்தொடர்களில் வாழ்ந்த மலைவாழ் இன மக்கள் ஆவார். அசோகரின் தூண்களில் (கி மு 269 - 231) புலிந்தர்களையும், அவர்களது தலைநகரமான புலிந்த நகரத்தையும், அதனருகில் வாழ்ந்த வேற்று இன மக்களையும் குறித்துள்ளது. புலிந்த நகரம், தற்கால மத்தியப் பிரதேச மாநிலத்தின் ஜபல்பூராக இருக்கலாம் எனக் கருதப்படுகிறது. புலிந்தர்களை, விந்திய மலைத்தொடர்கள் மற்றும் சாத்பூரா மலைத்தொடர்களில் வாழும் மலைவாழ் பழங்குடியினரான பில் மக்களாக இருக்கலாம் என கருதுகிறார்கள். 

புலிந்தர்கள், இமயமலை மற்றும் அசாம் மலைப்பகுதிகளில் வாழ்ந்த கிராதர்களுடன் தொடர்புடைய மலைவாழ் பழங்குடி மக்கள் என்றும் சிலர் கருதுகின்றனர். 

குருச்சேத்திரப் போரில், புலிந்தர்கள் ஈட்டி, வில், அம்புகளுடன், கௌரவர் அணி சார்பாக போரிட்டனர்.


</doc>
<doc id="309240" url="https://ta.wikipedia.org/wiki?curid=309240" title="ஆமூ தாரியா">
ஆமூ தாரியா

ஆமூ தாரியா ஆறு அல்லது ஆக்சஸ் ஆறு (Amu Darya or Oxus ) (, "Āmūdaryā"; , "Jihôn" or "Jayhoun"; , "Gozan")

இது நடு ஆசியாவின் நீண்ட ஆறாகும். ஆமூ தாரியா ஆறு, ஆப்கானித்தானின் தூரக் கிழக்கில் உள்ள பாமிர் மலைகளிலிருந்து உருவாகி, ருசியாவின் அமூர் மாகாணம், துருக்மேனிஸ்தானின் "கைசுல் கும்" (Kyzyl Kum) பாலைவனத்தின் வழியாக தஜிகிஸ்தான், உஸ்பெகிஸ்தான் நாடுகளை கடந்து இறுதியாக ஏரல் கடலில் கலக்கிறது.

ஆமூ தாரியா ஆறு 2400 கிலோ மீட்டர் நீளமும்; ஆற்றின் வடிநிலப் பரப்பு 534739 சதுர கிலோ மீட்டர் பரப்பளவு கொண்டது. 

பண்டைய காலத்தில் ஆமூ தாரியா ஆறு பாரசீகம் மற்றும் தூரான் நாடுகளுக்கு இடையே எல்லையாக இருந்தது.








</doc>
<doc id="309246" url="https://ta.wikipedia.org/wiki?curid=309246" title="ரெய்க் கிராமம்">
ரெய்க் கிராமம்

ரெய்க் மலை ("Reiek") என்ற சுற்றுலா தளம் மிசோரம் தலைநகர் அய்ஸோலில் இருந்து 29 கி.மீ தொலைவில் அமைந்துள்ளது. இது 1538 மீட்டர் உயரத்தில் அய்ஸோலை சுற்றியுள்ள மலைகலையும் பள்ளதாக்குகளை பார்ப்பதற்கு ஏற்றார்போல் அமைந்துள்ளது. வானம் தெளிவாக இருக்கும் சமயத்தில் இதன் உச்சியில் இருந்து பங்களாதேஷ் சமவெளிகளை காணமுடியும். ரெய்க் மலை முழுவதும் பசுமையான மிதவெப்ப மரங்களும், புதர்களுமே சூழ்ந்துள்ளன.
ரெய்க்கில் உள்ள மாதிரி கிராமம் பல்வேறு மிசோ துணை பழங்குடியினரின் தனித்துவமான பாரம்பரிய வீடுகள் குடில்களைக் கொண்டது. மிசோ குழுத் தலைவரின் வீடு, மணமாகதவர்கள் மற்றும் விதவையின் தங்குமுறை ஆகியவற்றை உருவாக்கி பராமரித்து வருகிறது மிசோரம் மாநில சுற்றுலாத் துறை. வீடுகளும் அலங்கரிக்கப்பட்டு பார்வையாளர் வீரமிக்க மலையக மக்களின் போற்றுத்ல்குரிய கால கண்ணோட்டத்தை தருகிறது. நவீன வளர்ச்சியினால் மிசோக்களின் வாழ்க்கை முறை எத்தகைய மாற்றங்களை பெற்றுள்ளது என்பதை காட்டுவதற்காக சில நவீன மிசோ வீடுகளும் அருகினில் கட்டப்பட்டுள்ளது. சுற்றுலாத்துறைக்கு ஒரு உணவகமும் தங்கும் வசதியும் உள்ள உல்லாசபோக்கிடமும் இங்குள்ளது.இங்குதான் வருடாந்திர அந்தூரியம் திருவிழா நடைபெறுகிறது. இங்கு வருவதற்கு ஏப்ரல் மாதம் தான் சிறந்த காலம்.

அந்தூரியம் திருவிழா என்பது அந்தூரியம் பூக்கள் வளர்ப்பை ஊக்குவிக்கவும் சுற்றுலா பயணிகளுக்கு மிசோக்களின் உயர்ந்த மரபுகளையும், வழக்கங்களை தெரியபடுத்தவும் ரெய்க் மலையில் நடத்தபடுகிறது. மத்திய அரசின் நிதி நல்கையின் கீழ் சுற்றுலாத் துறையும், தோட்ட கலைத் துறையும் சேர்ந்து ஆண்டுதோறும் இந்த அந்தூரியம் திருவிழா நடத்தபடுகிறது. அந்தூரிய பூக்கள் பயிரிடுதல், ஊக்குவித்தல் மற்றும் சந்தைபடுத்துதலோடு அழகான மிசோரமை பார்ப்பதற்கு அதிக சுற்றுலா பயணிகளை வரவைப்பது என இரு நோக்கங்களை இந்த திருவிழா கொண்டுள்ளது.
ரெய்க் மலைகள் மனதை கவரும் பல வகையான பறவைகளின் வீடாக திகழ்கிறது, மிக உயரத்தில் பறக்கும் அரிய வகை வல்லூருக்களும் (Peregrine falcon) இதில் அடங்கும். வலது உச்சியில் பெரிய பாறாங்கல் போன்ற பெரிய பாறை வெளியே நீட்டி கொண்டிருக்கிறது. சுற்றுசூழல் மற்றும் வன துறையும் சேர்ந்து மலையேற்றம் மேற்கொள்ளும் பயணிகளை ஊக்குவிக்க உள்ளுர் மக்கள் பயன்படுத்துகின்றனர்.


</doc>
<doc id="309247" url="https://ta.wikipedia.org/wiki?curid=309247" title="இந்தியத் துடுப்பாட்ட அணியின் மேற்கிந்தியத் தீவுகளுக்கான சுற்றுப்பயணம், 2016">
இந்தியத் துடுப்பாட்ட அணியின் மேற்கிந்தியத் தீவுகளுக்கான சுற்றுப்பயணம், 2016

இந்தியத் துடுப்பாட்ட அணி தற்போது மேற்கிந்தியத் தீவுகளில் 2016 சூலை 9 முதல் ஆகத்து 22 வரை நான்கு தேர்வுத் துடுப்பாட்ட தொடர் ஆட்டங்களில் பங்குகொண்டது.

இந்திய அணியின் இச்சுற்றுப் பயணத்தின் போது மேலும் மூன்று பன்னாட்டு இருபது20 (இ20ப) போட்டிகளை நடத்துவது தொடர்பாக 2016 சூலையில் இந்தியத் துடுப்பாட்டக் கட்டுப்பாடு வாரியம் மேற்கிந்தியத் தீவுகளின் துடுப்பாட வாரியத்துடன் பெச்சுவார்த்தையில் ஈடுபட்டது. ஆகத்து இறுதியில் புளோரிடாவில் போட்டிகளை நடத்தலாம் என மேற்கிந்திய குழு தெரிவித்தது. 2016 ஆகத்து 2 இல், இந்தியக் குழு இரண்டு இ20ப போட்டிகளை அமெரிக்காவின் புளோரிடாவில் 2016 ஆகத்து 27-28களில் நடத்துவதற்கு இணங்கியது.

தேர்வுத் தொடரை இந்தியா 2–0 என்ற கணக்கிலும், இ20ப தொடரை மேற்கிந்தியத் தீவுகள் 1–0 என்ற கணக்கிலும் வென்றன.



</doc>
<doc id="309248" url="https://ta.wikipedia.org/wiki?curid=309248" title="தசார்னம்">
தசார்னம்

தசார்னம் (Dasharna) (சமஸ்கிருதம்:दशार्ण ) பண்டைய பரத கண்டத்தின், கிழக்கு மால்வா பகுதியில் இருந்த ஜனபத நாடுகளில் ஒன்றாகும். இதன் தலைநகர் தற்கால விதிஷா ஆகும்.

தசான் ஆறு மற்றும் பேட்வா ஆறுகளுக்கிடையே, மால்வா பகுதியில் தசார்ன நாடு அமைந்திருந்தது. தசார்ன ஜனபத நாட்டை அக்காரா என்றும் அழைப்பர். மேலும் முதலாம் ருத்திரதாமனின் ஜூனாகத் கல்வெட்டுகளில் தசார்ன நாட்டை "அக்காரா" என்று குறித்துள்ளார். 

மகாபாரதக் குறிப்புகளின் படி, சேதி நாட்டு மன்னர் வீரபாகுவின் மனைவியும்; விதர்ப்ப நாட்டு மன்னர் பீஷ்மகனின் மனைவியும், தசார்ன நாட்டு மன்னரின் மகள்கள் ஆவார்.



</doc>
<doc id="309250" url="https://ta.wikipedia.org/wiki?curid=309250" title="உத்தர குரு">
உத்தர குரு

உத்தர குரு (Uttara Kuru), பண்டைய பரத கண்டத்திற்கு வடக்கில் இமயமலையில் அமைந்த வேத கால நாடுகளில் ஒன்றாகும். இந்நாடு குரு நாட்டின் வடக்கில் அமைந்திருந்தது. 




</doc>
<doc id="309257" url="https://ta.wikipedia.org/wiki?curid=309257" title="தெற்காசியத் தொல்மரபியல்">
தெற்காசியத் தொல்மரபியல்

தெற்காசிய இனக்குழுக்களின் மரபியல், தொல்மரபியல் துறைகள் அவ்வினக்குழு மக்களின் மரபியல் வரலாற்றை இனங்காண முயல்கின்றன. ஐரோப்பாசிய கண்ட மக்களின் மரபியல் பரவலை அறிய, இந்தியாவின் புவியியல் இருப்பிட அமைவால் இந்திய மக்களின் மரபியல் பரவலாய்வு இன்றியமையாததாகிறது.

ஊன்குருத்து மரபன் வேறுபாட்டாய்வுகள் இந்தியத் துணைக்கண்ட மக்கள்தொகையின் மரபியல் ஒற்றுமையைக் காட்டுகின்றன. ஒய் குறுமவக வேறுபட்டாய்வு, தனிபண்பக மரபனியல் வேறுபாட்டாய்வு முடிவுகள் பல்வகைகளில் வேறுபட்டைக் காட்டுகின்றன. என்றாலும் சில ஆய்வாளர்கள் ஊன்குருத்துவகைகளின் தொகுதிமரபு மூதாதைக் கணுக்கள் யாவும் இந்தியத் துணைக்கண்டத்திலேயே தோன்றியவை என வாதிடுகின்றனர். இந்திய மக்கள்தொகையின் அண்மை மரபன்தொகை ஆய்வு பெரும்பாலான இந்தியர்கள் வட இந்திய மூதாதையர் இருந்து தோற்றங் கண்டதாகவும் இவர்கள் நடுவண் ஆசியா, நடுவண் கிழக்குப் பகுதி, ஐரோப்பியா மக்கள்தொகையுடன் உறவு பூண்டுள்ளதாகவும் ஆனால் தெற்கு இந்திய மூதாதையர் துணைக்கண்டத்துக்கு வெளியில் உள்ள மக்களோடு அவ்வளவு நெருக்கம் உள்ளவராக இல்லையெனவும் தெரிவிக்கின்றது.

நடுவண் ஆசியா, நடுவண் கிழக்குப் பகுதி, ஐரோப்பா பகுதிகளில்அமைந்த ஊன்குருத்து மரபன் வகைகளின் தொகுதிமரபுத் தருவின் மூதாதையர் கணு தெற்காசியாவிலும் ஓரளவு உயர்நிகழ்தகவுடன் அமைகிறது எனக் கண்டறியப்பட்டுள்ளது. பொது மூதாதைக் கணுவில் இருந்தான இவ்விலகல் இ.மு 50,000 ஆண்டுகட்குச் சற்றே முன்பாக இருக்கலாம் என மதிப்பிடப்பட்டுள்ளது. இந்தியாவின் பெரும்பாலான தாய்வழிக் கால்வழிகள், அதாவது ஊன்குருத்து மரபனின் ஒருமைப் பண்புக் குழுக்கள், எம் வகை ஊன்குருத்து ஒருமைப் பண்புக் குழு, ஆர் வகை ஊன்குருத்து ஒருமைப் பண்புக் குழு, யூ வகை ஊன்குருத்து ஒருமைப் பண்புக் குழு ஆகிய வகைப்பட்டனவாக உள்ளன. இவை இணைந்த காலம் தோராயமாக இ. மு 50,000 ஆகும் என மதிப்பிடப்பட்டுள்ளது.

பெரும்பாலான தந்தைவழிசர்ந்த கால்வழிகளாக, அதாவது ஒய் குறுமவகக் கால்வழிகளாக, ஆர்1ஏ வகை, ஆர்2ஏ வகை, எச் வகை, எல் வகை, ஜே2 வகை ஆகிய ஒருமைப் பண்புக் குழுக்கள் அமைந்துள்ளன. பல ஆய்வாளர்கள் ஒய் மரபன்சார் ஆர்1ஏ1 ஒருமைப் பண்புக் குழு (எம்17) இந்தியத் தோற்றவகை என வாதிக்கின்றனர்.என்றாலும், ஆர்1ஏ1 வகை நடுவண் ஆசியாவிலும் தோன்றியிருக்கலாம் எனும் முன்மொழிவுகளும் பலரால் பரிந்துரைக்கப்படுகின்றன.

புற ஆப்பிக்க மாந்தரினக் கால்வழிகள் சார்ந்த அனைத்து ஊன்குருத்து மரபன்கள், ஒய் குறுமவகங்கள் அனைத்தும் கீழுள்ள மூன்று அடிப்படை மரபுக் கால்வழிகளில் இருந்து தோன்றின:
ஊன்குருத்துக் குறுமவக (பன்பக) ஒருமைப்பண்புக் குழுக்கள்:
ஒய் குறுமவக 9பண்பக) ஒருமைப்பண்புக் குழுக்கள்:
தெற்காசியாவின் இன்றைய மக்கள்தொகையில் இந்த ஆறுவகை அடிப்படை ஒருமைப் பண்புக் குழு மரபன்களையும் காணலாம். மேலும் தெற்காசியாவுக்குக் கிழக்கே எம் வகை ஊன்குருத்து ஒருமைப் பண்புக் குழுவும் சி, டி வகை ஒய் குறுமவக (பண்பக) ஒருமைப் பண்புக் குழுக்களும் மட்ட்மே காணப்படுகின்றன.மாறாக, மேற்கு ஐரோப்பாசிய மக்கள்தொகையில் என், ஆர் வகை ஊன்குருத்து ஒருமைப் பண்புக் குழுக்களும் எஃப் வகை ஒய் குறுமவக (பண்பக) ஒருமைப் பண்புக் குழுவும் கணப்படுகின்றன.

எனவே, இந்த தகவல்களில் இருந்து கிழக்காப்பிரிக்காவில் இருந்து 65000 ஆண்டுகட்கு முன்பு ஒரே ஓடைபோல வெளியேறி மக்கள்திரள் பரவியதையும் புதுமாந்தரினம் ஆப்பிரிக்காவில் தோன்றிப் பரவியது என்பதையும் கிழக்கு/ வடகிழக்கு ஆப்பிரிக்கா, தெற்காசியா இவற்றுக்கு இடையில் ஓரிடத்தில் இருந்து வடக்கு ஐரோப்பாசிய கால்வழிகள் தெற்காசியக் கால்வழிகளில் இருந்துப் பிரிந்துள்ளனர் என்பதையும் நிறுவுவதாக எண்டிகோட் முதலியோர் கருதுகின்றனர்.

[[படிமம்:Peopling of eurasia.jpg|thumb|300px|இந்தியத் துணைக்கண்டத்துக்குள் மாந்தரின நுழைவு, பரவல் வழித்தடங்கட்கான கருதுகோள் நிலவரைவு, இது ஊன்குருத்து மரபன் சார்ந்தது.]]
இந்தியத் துனைக்கண்ட மாந்த ஊன்குருத்து மரபன் ஒருமைப் பண்புக் குழுக்களாக எம் வகையும் ஆர் வகையும் யூ வகையும் அமைகின்றன. இவற்றில் யூ வகை ஆர் வகையில் இருந்து வந்த்தாகும்.
நெடுங்கால "முரணியல் ஒய்- குறுமவகப் படிமம்" கருதுத்துக்கு ஆதரவாகசுட்டீபன் ஓப்பனீமர் 50,000-100,000 ஆண்டுகளுக்கு முன்பு தெற்காசியாவில் உருவாகிய நான்கு தாய்வழிக் கால்வழிகளில் இருந்தே, அதாவது இந்தியாவில் தோன்றிய நான்கு ஏவாள்களில் இருந்தே, அனைத்து நடுவணாசியா, நடுவண் கிழக்குப் பகுதி, ஐரோப்பா சார்ந்த மாந்த இனத் தாய்வழியிலான கால்வழிகள் தோன்றியிருத்தல் வேண்டும் என நம்புகிறார்
ஊன்குருத்து மரபன் சார்ந்த எம் வகைப் பேரியல் ஒருமைப் பண்புக் குழு முந்தாசியத் தாய்வழிக் கால்வழிக் கொத்தைச் சார்ந்ததாகும்.

இந்தியாவில் உள்ள எம் ஒருமைப் பண்பு வகையின் துணைக்கிளைகள், ஒப்பீட்டளவில் கிழக்காசிய மங்கோலிய மக்கள்தொகையின் துணைக் கால்வழிகளைவிட கூடுதலாகஅமைந்துள்ளன.இந்த எம் வகைத் தொகுதிமரபின் ஆழ்ந்த வேர்கள், கிழக்காசியாவையோ மற்றப் பகுதிகளையோ ஒப்பிடும்போது இந்தியாவில் நிலவுதல், இந்தத் துணைக்குழுக்கள் இந்தியாவிலேயே தோன்றின என்பதை உறுதிப்படுத்துகிறது. இந்த ஆழமான வேர்கள் மொழிசாராது அனைத்து மொழிக்குழுக்களிலும் நிலவுகின்றன.

உண்மையில் நடுவண் ஆசியாவின் ஊன்குருத்து சார்ந்த எம் வகைகால்வழிகள் அனைத்துமே இந்திய எம் வகை ஒருமைப் பண்புக் குழுக்களைச் சாராமல் கீழை ஐரோப்பாசிய மங்கோலிய வகை சார்ந்தனவாகவே அமைதலைக் காணலாம். இது துருக்கிபேசும் நடுவண் ஆசியாவிலிருந்து பெருந்திரளான மக்கள்தொகை நகர்வேதும் இந்தியாவுக்கு வந்து குடியேரவில்லை என்பதைக் காட்டுகிறது. ஐரோப்பியர்களீல் எம் வகை ஒருமைப் பண்புக் குழுக்கள் இல்லாமையும் ஆனால் அவை ஒப்பீட்டளவில் உயர்நிகழ்வெண்ணில் இந்தியர்களிலும் கிழக்காசியர்களிலும் நடுவண் ஆசிய மக்கள்தொகைகளிலும் அமைவதும் மேற்கு ஐரோப்பாசியா தந்தைவழிக் கால்வழிகள் தெற்காசியக் கால்வழிகளிச் சார்ந்திருப்பதற்கு எதிர்மாறாக உள்ளது.

புத்தூழி உடற்கூற்றியல் உள்ள மாந்தரினம் ஐரோப்பாசியாவில் தொடக்கத்தில் நிலைத்து வாழ்ந்த நிலையில்தான் தெற்கு, தென்மேற்கு ஆசியாவிலும் உள்ள பெரும்பாலான ஊன்குருத்து மரபன்களின் வரம்புகள் உருவாகி இருக்கவேண்டும்.

பேரியல் ஒருமைப் பண்புக் குழுவாகிய என் வகையின் மிகப்பெரும் பழந்துணைப்பிரிவான ஆர் வகை, பிற 40% இந்திய ஊன்குருத்து மரபன்களில் அமைகிறது. இதன் மிகப் பழையதும் மிக முதன்மையானதுமாகிய துனைப்பிரிவான யூ வகை ஒருமைப் பண்புக் குழு மேற்கு ஐரோப்பாசியாவில் நிலவினாலும் அது தெற்காசியாவில், குறிப்பாக, இந்தியாவில் பல கிளைக்கவைகளைக் கொண்டுள்ளது.

முதன்மையான தெற்காசிய ஆர் வகை ஒருமைப் பண்புக் குழுக்கள்:

ஊன்குருத்து மரபனின் யூ வகை ஒருமைப் பண்புக் குழு என்பது பேரியல் ஆர் வகை ஒருமைப் பண்புக் குழுவின் ஒரு துணைக் குழுவாகும்.யூவகை ஒருமைப் பண்புக் குழுவின் பரவல் எம் வகை ஒருமைப் பண்புக் குழுவின் ஆடி த் தெறிப்புப் படிம்ம்போல் அமைகிறது: யூ வகை கிழக்காசியாவில் அமையாவிட்டாலும் ஐரோப்பாவிலும் இந்தியாவிலும் அடிக்கடி காணப்படுகிறது. இந்திய யூ வகைக் கால்வழிகள் ஐரோப்பியக் கால்வழிகளில் இருந்து கணிசமாக வேறுபடுகிறது. இவற்றின் இணைவு ஏறத்தாழ 50,000 ஆண்டுகட்கு முன்னர் அமைகிறது.

[[File:Haplogroup F (Y-DNA).PNG|thumb|350px|ஒய் மரபனிம் எஃப் ஒருமைப் பண்புக் குழு பிரிந்து விலகலும் அதன் கால்வழிகளும்.]]
இந்தியத் துணைக்கண்ட பேரியல் ஒய் குறுமவக மரபன் ஒருமைப் பண்புக் குழுக்களாவன: ஒருமைப் பண்புக் குழு எஃப்-எம் 89/எஃப் வகை ஒருமைப் பண்புக் குழுவின் கால்வழிகளான ஒருமைப் பண்புக் குழுக்கள் [[ஒய் மரபன்சார் ஒருமைப் பண்புக் குழு ஆர் |ஆர் வகை]] (பெரும்பாலும் [[ஒருமைப் பண்புக் குழு ஆர்2ஏ|ஆர்2ஏ வகை]], [[ஒருமைப் பண்புக் குழு ஆர்2|ஆர்2 வகை]], [[ஒருமைப் பண்புக் குழு ஆர்1ஏ1|ஆர்1ஏ1 வகை]]), [[ஒருமைப் பண்புக் குழு எல்-எம் 20|எல் வகை]], [[ஒய் மரபனின் ஒருமைப் பண்புக் குழு எச்|எச் வகை]], [[ஒருமைப் பண்புக் குழு ஜே-பி 209|ஜே வகை]] (பெரும்பாலும் ஜே2).

தெற்காசிய ஒய் குறுமவக மரபன் தொகுதியாக அமையும் ஐந்து பெரும் கால்வழிகளாவன: R1a, R2, H, L, J2. இவற்றின் புவிசார் தோற்றம், நடந்துள்ள சிற்றளவு ஆய்வுப்படி, பின்வருமாறு:

எல் வகை ஒருமைப் பண்புக் குழு புதிய கற்காலப் பரவலைக் காட்டுகிறது. The clade is present in the Indian population at an overall frequency of ca.7-15%. தொல் இனக்குழுக்களில் அல்லது பழங்குடிகளில் எல் வகைப் பண்புக் குழு காணப்படுவதில்லை (ca. 5,6-7%)

தொடக்கநிலை ஆய்வுகள் (வெல்சு முதலியோர் ஆய்வுகள்) வழியாக, அதாவது, தமிழ் பேசும் 84 இடையர்கள் (யாதவர்கள்). கள்ளர்கள் தொடர்பான ஆய்வுத்தகவல்களின் விரிவாக்கத்தின்வழியாக, தென்னிந்தியாவில் உயர்நிகழ்வெண்ணில் (ஏறத்தாழ 50%) எல் வகை ஒருமைப் பண்புக் குழு நிலவல் அறிவிக்கப்பட்டுள்ளது. இந்த 84 பேரில் 40 பேர்(தோரா. 48%) பேரில் உள்ள எம்20 சடுதிமாற்றம் எல் வகை ஒருமைப் பண்புக் குழு நிலவலை வரையறுக்கிறது.

L3 (M357) ஒருமைப் பண்புக் குழு, புருசோ மக்களில் தோரா. 12% அளவிலும்) பாசுத்துன் மக்களில் தோரா. 7% அளவிலும்), பொதுவாக பாக்கித்தனர்களில் தோரா. 2% அளவிலும்). பக்கித்தானின் தென்மேற்கு பலோச்சித்தானில் மக்ரான் கடற்கரை நெடுகே சிந்து சமவெளி வரை (28%) அளவில் மிக உயர்வெண்ணிலும் அமைகிறது.

L3a (PK3) தோராயமாக 23% அளவுக்கு வடமேற்குப் பாக்கித்தானில் நியூரித்தானர்களில் காணப்படுகிறது.

தெற்காசியாவில் எச் வகை ஒருமைப் பண்புக் குழு (ஒய்-மரபன் ) உயர்நிகழ்வெண்ணில் அமைகிறது.இது தெற்காசியாவுக்கு வெளியே அரிதாகவே அமைகிறது. ஆனால் உரோமானிக் குழுவில் பரவலாக அமைகிறது. குறிப்பாக, H-M82 துனைக்குழு பரவலாக உள்ளது. பொதுவாக, இது அடிக்கடி இந்தியா, பாக்கித்தான், சிறிலங்கா, நேபாளம், மாலத்தீவுகள் ஆகிய பகுதிகளில் அமைகிறது.இதன் மூன்று கிளைகளுமே இந்தியத் துணைக்கண்டத்தில் உள்ளன.

இது எஃப் பண்புக் குழுவுவின் ஒரு கிளையாகும்; மேலும் ஜிஎச்ஐஜேகே ஒருமைபண்புக் குழுவின் அல்லது குடும்பத்தின் கால்வழியாகத் தோன்றியதாகும். இது தெற்காசியாவில் 30,000 முதல் 40,000 ஆண்டுகட்கு முன்பு தோன்றியதாகக் கருதப்படுகிறது. இது இந்தியத் துணைக்கண்டப் பழைய கற்காலப் பழங்குடிகளில் காணப்படும் முதன்மையான ஒய் குறுமவக ஒருமைப் பண்புக் குழுவாகும்.தெற்காசியாவின் சில தனியர்களில் மிக அருகிய துணைக்குழுவாகிய H3 (Z5857) கிளைப்பிரிவும் அமைகிறது. H ஒருமைப் பண்புக் குழு குறிப்பிட்ட மக்கள்தொகைகளில் மட்டுமே அமைவதில்லை. எடுத்துகாட்டாக, H ஒருமைப் பண்புக் குழு தெற்காசிய இந்தோ-ஆரியச் சாதிகளில் 28.8% அளவில் அமைகிறது.தெற்காசியப் பழங்குடிகளில் 25-35% அளவில் காணப்படுகிறது.

தெற்காசியாவில் இந்தியாவிலும் சிறிலங்காவிலும் R2 கால்வழிகள் 10-15% அளவிலும் பாக்கித்தானில் 7-8% அளவிலும் அமைகின்றன. குறைந்தது 90% அளவு R-M124 தனியர்கள் இந்தியத் துணைக்கண்டத்தில் காணப்படுகின்றனர்.ஆனால் காக்காசசிலும் நடுவண் ஆசியாவிலும் இக்கால்வழிகள் குறைவான நிகழ்வெண்ணிலேயே அமைகின்றன.

இந்தியாவில் கணிசமான உயர்நிகழ்வெண்ணில் தென்னிந்திய மக்களில் 26% அளவிலும் மேற்குவங்கத்தில் 23% அளவிலும் புது தில்லி இந்துமக்களில் 20% அளவிலும் பீகாரின் பனியா மக்களில் 36% அளவிலும் அமைகிறது. பழங்குடிகளில், மேற்குவங்க உலோத்தாக்களில் 43% அளவிலும் குஜராத்தின் பில் மக்களில் 18% அளவிலும் உள்ளது. தென்னிந்தியாவின் பள்ளர்களில் 14% அளவிலும் செஞ்சு மக்களில் 20% அளவிலும் அமைகிறது. வட இந்தியாவின் தாரு இனக்குழுவில் இது 17% அளவில் உள்ளது.

இது பிராமணர்களில் உயர்நிகழ்வெண்ணில் உள்ளது. பஞ்சாப் பிராமணரின் பல குழுக்களில் 25% அளவிலும் வங்க பிராமணரில் (22%) அளவிலும் வங்க்கயத்தா பிராமணரில் 21% அளவிலும் கொங்கணாத்த பிராமணரில் 20% அளவிலும் சதுர்வெதியரில் 32% அளவிலும் பார்கவரில் 32% அளவிலும் காச்மீரப் பண்டிதர்களில் 14% அளவிலும் இலிங்காயத்துப் பிராமணரில் 30% அளவிலும் அமைகிறது.

வட இந்திய முசுலீம்களில் சுன்னிகளில் 11% அளவிலும் சியாக்களில் 9% அளவிலும் குஜராத்தின் மேற்குப் பகுதி தாவூதி போக்ரா முசுலீம்களில் 16% அளவிலும் தென்னிந்தியாவின் மாப்பிள்ளை முசுலீம்களில் 5% அளவிலும் உள்ளது. பஞ்சாபின் 5% ஆடவரில் இக்கால்வழி அமைகிறது.

ஆர்2 ஒருமைக் குழு புருசோவினரில் 14% அளவில் உள்ளது.அன்சா இனக்குழுவில் இது 18% அளவிலும் பார்சிகளில் இது 20% அளவிலும் அமைகிறது.

சிறிலங்காவின் சிங்களரில் R2 39% அளவாக அமைகிறது.

13% மாலதீவு மக்களில் R2 ஒருமைப் பண்புக் குழு அமைகிறது.

நேபாளத்தில் R2 விழுக்காடு 2% முதல் 26% வரை வேறுபட்ட பல குழுக்களில் அமைவதாக ஆய்வுகள் அறிவித்துள்ளன. நேவார் இனக்குழுவில் 26% அளவு உயர்வெண்ணில் இது அமைகிறது;காத்மண்டு மக்களில் இது 10% அளவில் உள்ளது.

தெற்காசியாவில் பல மக்கள்தொகைகளில் R1a1 உயர்நிகழ்வெண்ணில் அமைகிறது.

இதன் பெற்றோர் குழுவான R1a இந்தியத் துணைக்கண்ட்த்தின் சிந்துவெளியிலோ ஐரோப்பாசியாவின் சுதெப்பியிலோ தோன்றியிருக்கலாம் எனக் கருதப்படுகிறது. இதர் கால்வழிக் கவப்பிரிவான R1a1 தெற்காசியாவில் செறிந்த உயர்நிகழ்வெண்ணில் உள்ளதால் அது தஎற்காசியாவில் தோன்றியிருக்கலாம் எனவும் கூறப்படுகிறது.என்றாலும் இது தெற்காசியாவின் சாதிக்குழுக்களிலும் பழங்குடி இனக்குழுக்களிலும் சீரற்ற நிலையில் பரவியுள்ளதால் நடுவண் ஐரோப்பாசியாவில் தோன்றியிருக்க கூடுதல் வாய்ப்பும் அமைகிறது.

இந்தியாவில், மேற்குவங்க பிராமணரில் (72%) அளவிலும் கிழக்கில், கொங்கணாத்த பிராமனரில் (48%) அளவிலும் மேற்கில், காத்ரிக்களில் (67%) அளவிலும் in north and Iyengar Brahmins (31%) தெற்கில். திராவிட மொழி பேசும் பல பழங்குடிகளில், செஞ்சு (26%) உட்பட இந்த ஒருமைப் பண்புக் குழு காணப்படுகிறது. மேலும் இது ஆந்திரப்பிரதேச இடையரிலும் (யாதவரிலும்) தமிழ்நாட்டின் இடையரிலும் (யாதவரிலும்) கள்ளர்களிலும் நிலவுவதால், M17 சடுதிமாற்றம் தென்னிந்தியப் பழங்குடிகளில் பரவலாக அமைதல் தெளிவாகிறது.

இவற்றோடு, அறுதி வடகிழக்கில் உள்ள மணிப்புரியின் மைத்தீயர்களிலும் (50%) அறுதி வடமேற்கில் உள்ள பஞ்சாபிலும் (47%) புவியியலாகத் தொலைவில் உள்ள பழங்குடிகளிலும் (50%) இது உயர்நிகழ்வெண்னில் காணப்படுகிறது. 

பாக்கித்தானில் சிந்து மாகாணத்திலும் அதற்குத் தெற்கிலும் உள்ள மொகன்னா இனக்குழுவினரில் 71% அளவிலும் கில்கித்-பால்டித்தனிலும் அதற்கு வடக்கிலும் உள்ள பால்டி இனக்குழுவினரில் 46% அளவிலும் R1a1a (M17) காணப்படுகிறது.

சிறிலங்காவில், 13% அளவுக்குச் சிங்களரில் R1a1a (M17) காணப்படுகிறது.

மாலத்தீவுகளில், 24% மாலத்தீவிய மக்களில் R1a1a (M17) காணப்படுகிறது.

நேபாளத்தில், தேரைப் பகுதி சித்வான் மாவட்ட்த்தில் R1a1a 69% அலவில் காணப்படுகிறது.

J2 வகை ஒருமைப் பண்புக் குழுவின் நிலவல் இந்தியத் துணைக்கண்ட்த்தில் புதிய கற்காலம் முதல் காணப்படுகிறது. J2 பழங்குடிகளில் காணப்படுவதில்லை. இதற்கு விதிவிலக்கு ஆத்திரோ-ஆசியப் பழங்குடிகள் (11%) ஆகும். J2 உயர்நிகழ்வெண்ணில் தென்னிந்தியச் சாதிக் குழுக்களில் (19%) வட இந்தியச் சாதிக் குழுக்களைவிடவும் (11%) பாக்கித்தானை விடவும் (12%) கூடுதலாகக் காணப்படுகிறது. J2 தென்னிந்திய இடையர்களில் 20% அலவிலும் மேற்குவங்க உலோத்தா பழங்குடியில் 32% அளவிலும் காணப்படுகிறது. In Maldives, 22% of Maldivian population were found to be haplogroup J2 positive.

இந்திய மரபன்தொகை வேறுபாட்டுப் பேராணையம்(2008) இந்தியத் துணைக்கண்ட மக்களை காக்காசியர்கள், மங்கோலியர்கள், ஆத்திராலியர்கள், நீக்ரோவியர்கள் என நான்கு புறவேற்றுமை வகைகளாகப் பிரிக்கிறது. மேலும் மொழிகளை இந்தோ-ஐரோப்பிய மொழிகள், திராவிட மொழிகள், திபெத்துப் பர்மிய மொழிகள், ஆத்திரோ-ஆசிய மொழிகள் என நான்காகப் பகுக்கிறது. மூலக்கூற்று மாந்தரினவியல் மூன்று குறிப்பான்களைப் பயன்படுத்துகிறது. அவையாவன: ஊன்குருத்து மரபன் ஆய்வு (தாய்க்கால்வழி மரபுப்பேற்று ஆய்வு) (இது பலபுற வேற்றுமைகளையும் உள்ளடக்கியது), ஒய் பண்பக வேறுபாட்டு ஆய்வு (தந்தைக்கால்வழி மரபுப்பேற்று ஆய்வு), பாலினம்சாரா மரபன் வேறுபாட்டு ஆய்வு.

ஊன்குருத்துக் குறுமகவக (பண்பக) மரபன் வேறுபாடு பற்றிய ஆய்வுகள் அனைத்தும் மொழி, சாதி, பழங்குடி வேறுபாடில்லாமல் இந்திய மக்கள்தொகையின் ஒருமையை அறிவித்துள்ளன. கிழக்கு ஆப்பிரிக்காவில் இருந்து ஆசியாவுக்குத் தெற்குத் தடம் வழியாக எம் ஒருமைப் பண்புக் குழு 60,000 ஆண்டுகட்கு முன்பே நிகழ்ந்த தொடக்கநிலைப் பரவலால் வந்திருக்கலாம்.

தூமாசு கிவிசில்டும் மற்றோரும் இணைந்து 1999இல் நடத்திய ஆய்வின்படி, "ஐரோப்பாசிய மக்கள்தொகையில் விவரித்துள்ள பிற கால்வழிகளில் அமைந்துள்ள சிறுசிறு வேறுபாடுகள், அண்மைய நாடுவிட்டு நாட்டுப் புலம்பெயர்வுகள் இந்தியர்களின் தாய்மரபன் தேக்கக் கட்டமைப்பில் எவ்விதத் தாக்கத்தையும் விளைவிக்கவில்லை என்பதை உறுதி படுத்துகின்றன. இந்தியாவில் வேறுபாடுகள் இருந்தாலும் இவை வரம்புள்ள சில அடிப்படைக் கால்வழிகளில் இருந்தே முகிழ்த்துள்ளன. இவை பொதுவாக, ஐரோப்பாவிலும் பழைய உலகிலும் மாந்தர் பரவுவதற்கு முன்பே இடைநிலைப் பழங்கற்காலத்தில் இந்தியத் துணைக்கண்டத்தில் பெரும்பாலும் அறிமுகப்படுத்தப் பட்டுள்ளன." பாசுவும் மற்றோரும் 2003 இல் நடத்திய ஆய்வும் இந்தியத் தாய்க்கால்வழிகளின் ஒருமையை உறுதிப் படுத்துகிறது.

ஒய் குறுமவக (பண்பக) மரபன் வேறுபாடு பற்றிய ஆய்வுகளின் முடிவுகள், ஊன்குருத்துக் குறுமகவக (பண்பக) மரபன் வேறுபாட்டைவிட ஒய் குறுமவக (பண்பக) மரபன் வேறுபாடுகள் தெளிவாக இருத்தலை உறுதிப் படுத்தியுள்ளன.ஆர்விக்சிதுவும் கிவிசில்டும் 2003 இல் நட்த்திய ஆய்வு இந்திய த்ந்தைக் கால்வழிகளில் தொல்பழம் கால முதலே மரபியல் இணைவுத் தொடர்ச்சி நிலவுவதையும், பம்சதும் மற்றோரும் 2001 இல் நடத்திய ஆய்வு இந்திய தந்தைவழிக் காலவழிகளுக்கும் ஐரோப்பாசியத் தந்தைவழிக் கால்வழிகளுக்கும் உள்ள உறவுநெருக்கத்தை முன்மொழிகிறது. மேலும் இவ்வாய்வு தென்னிந்தியச் சாதிகளில் சாதித் தரவரிசையும் இருப்புகளும் கிழக்கு ஐரோப்பியர்களுக்கு நெருக்கமாகப் பொருந்தி வருவதையும் சுட்டியுள்ளது. 

பாசுவும் மற்றோரும் 2003 இல் மேற்கொண்ட ஆய்வில் ஆத்திரோ-ஆசியப் பழங்குடிகள் இந்தியாவில் முதலில் வடமேற்குக் கனவாய் வழியாகவும் சற்றுப் பின்னர் அதிற் சிலர் வடகிழக்குக் கணவாய் வழியாகவும் வந்துள்ளதாக அறிவித்துள்ளனர். குமாரும் மற்றோரும் 2007 இல் நட்த்திய ஆய்வில் 25 இந்திய நாட்டு ஆத்திரோ-ஆசியப் பழங்குடிகளைக் கருதினர்,அந்த ஆய்வில் இந்திய நாட்டு ஆத்திரோ-ஆசிய மக்கள்தொகையின் துணைமொழிக் குழுவினர் வலிமையான பொது தந்தைவழி மரபியல் பிணைப்பு நிலவுவதாக அறீத்துள்ளனர். முகர்ஜியும் மற்றோரும் 2001 இல் நட்த்திய ஆய்வில் வட இந்தியர்களை மேற்காசிய, நடுவண் ஆசிய மக்கள்தொகைகட்கு இடைநிலையினதாகப் பாகுபடுத்துகின்றனர். கோர்தவுக்சும் மற்றோரும் 2004 இல் நட்த்திய ஆய்வில் இந்தியச் சாதிக் குழுக்களின் மக்கள்தொகை நடுவண் ஆசிய மக்கள்தொகைக்கு நெருக்கமாக அமைவதாக்க் கூறுகின்றனர்.சாகு குழுவினரும் சென்குப்தா குழுவினரும் 2006 இல் நட்த்திய ஆய்வில் இந்தியச் சாதி குழுவினரில் அண்மையில் இனக்கலப்பேதும் நிகழவில்லை எனக் கூறுகின்றனர். Sanghamitra Sahoo concludes his study with:

பாலினம் சாராத உடலணுக் குறுமவக (பண்பக) மரபன் வேறுபாடு சார்ந்த ஆய்வுகளின் முடிவுகள் குறிப்பிட்ட இருவகை வேறுபாடுகளைக் காட்டுகின்றன. இம்முறைப்படி, 2009 இல் நட்த்திய பரவலான 500,000 உடலணுக் குறுமவகக் குறிப்பான்களைக் கொண்ட இருமாற்று மரபன்களின் ஆய்வில், இரிச் குழுவினர் இக்கால இந்திய மக்கள்தொகை பின்னை ஓலோசீன் காலகட்ட்த்தில் இருந்தே மரபியலாக வேறுபட்ட இருபெரும் மூதாதையர்களின் கூட்டிணைவில் தோன்றியதெனும் கருதுகோளை முன்வைக்கின்றனர். இவற்றுக்கு இவர்கள் "தென்னிந்திய மூதாதையர்" எனவும் "வட இந்திய மூதாதையர்" எனவும் பெயரிட்டுள்ளனர்). இரிச்சின் கருத்துப்படி, "வட இந்திய மூதாதையரில் திராவிட மொழிகளைப் பேசுவோரினும் கணிசமாக இந்தோ-ஐரோப்பியர் பரவல் கூடுதலாக அமைந்து உள்ளது. இதனால் தென்னிந்தியர் தம் மொழிகளை வட இந்தியரோடு உறவுகொள்ளும் முன்பே பேசிவந்தமை புலப்படுகிறது."

தெற்காசிய மக்கள்தொகை வரலாற்றியலாக, தென்னிந்திய மூதாதையர், வட இந்திய மூதாதையர் ஆகிய இருபெரும் கால்வழிகளின் கூட்டிணைவால் உருவாகியதெனும் இரிச்சின் ஆய்வை உறுதிபடுத்தும் முகமாக மசூர்சானிக் குழுவினர் 2011இல் தம் ஆய்வுரை ஒன்றில் "1200- 3500 ஆண்டுகளுக்கும் முன்பு இம்மூதாதைய்ர்களின் கூட்டிணைவு ஏற்பட்டுள்ளதாக, அதாவது இந்தியத் துணைக்கண்டத்தில் இந்தோ-ஐரோப்பிய மொழி பேசத் தொடங்கியபோது ஏற்ப்ட்டுள்ளதாகக் கூறுகின்றனர்."

பாசு குழுவினர் 2003 இல் நடத்திய ஆய்வில் "இந்தோ-ஐரோப்பிய மொழிபேசும் நாடோடிகள் வரும் முன்னர் இந்தியா முழுவதிலும் திராவிடப் பழங்குடிகள் தாம் பரவியிருந்தனர் எனும் முடிவுக்கு வந்துள்ளனர்". மேலும், "நிகழ்கால இந்திய மக்கள்தொகையின் மரபியல் கட்டமைப்புகளில் மரபன் பிளவால் உருவாகும் அடிமான, பெயர்வு விளைவுகளால் தோன்றிய உட்பதிவுகள் பொதிந்துள்ளன" எனவும் உறுதிபடுத்துகின்றனர். மரபியலாளர் மசூம்தார் 2010 இல் அண்மையில் இரிச் குழுவினரின் முடிவுகள் (2009) ஊன்குருத்து மரபன் ஆய்வு முடிவுகளோடும் ஒய் குறுமவக ஆய்வு முடிவுகளோடும் வியக்கத்தக்க வகையில் ஒத்திசைவாக அமைகின்றன என உறுதிபடுத்தியுள்ளார்.

வாட்கின்சுக் குழுவினரும் (2005) கிவிசில்டுக் குழுவினரும் (2003)நட்த்திய ஆய்வுகளில் பாலினம் சாராத உடலணு மரபன் ஆய்வில் இந்தியச் சாதிக் குழுக்களும் இனக்குழுக்களும் பொதுமூதாதை வழிவந்துள்ளனவாகக் கண்டுள்ளனர். இரெட்டிக் குழுவினர் 2005 இல் நடத்திய ஆய்வில் மிகவும் சீரான மாற்றுமரபன் நிகழ்வெண் பரவலை ஆந்திரப்பிரதேச்ச் சாதிக் குழுக்களில் அமைதலையும் ஆனால் சாதிக் குழுக்களுக்கும் பழங்குடிகளுக்கும் இடையே பேரளவு மரபியல் தொலைவு அமைதலையும் கண்டுள்ளனர்.

விசுவநாதன் குழுவினர் 2004 இல் தென்னிந்தியப் பழங்குடிகளின் மக்கள்தொகையில் மரபியல் கட்டமைப்பையும் நெருக்கங்களையும் பற்றி நடத்திய ஆய்வில், "மரபியல் வேறுபாடு உயர்வாக உள்ளதெனவும் மேலும் மரபியல் தொலைவு புவியியல் தொலைவோடு கணிசமாகப் பொருந்தவில்லை எனவும் எனவே தென்னிந்தியப் பழங்குடிகளின் உருவாக்கத்தில் மரபன் பெயர்வு மரபியல் வேறுபாட்டில் கணிசமான பாத்திரம் வகித்துள்ளது எனவும் முடிவுக்கு வந்துள்ளனர். மற்ரபடி, இந்திய மக்கள்தொகை உறவுகளின் ஆய்வுகள் இவை புறவுருவ வேற்ருமைகலைச் சாராமல் நெருக்கமாக ஒன்றோடொன்று நெருங்கி யுள்ளன எனவும் குறிப்பாக ஆப்பிரிக்கர்களோடு நெருக்கமான சார்பு ஏதும் இல்லை எனவும் தெரியவந்துள்ளது. இதனால் இந்தியருக்கும் ஆப்பிரிக்கருக்கும் இடையில் அமையும் அணுக்கமான புறவுருவ ஒற்றுமை அவர்களின் மரபியல் உறவு நெருக்கத்தால் ஏற்படவில்லை. ஆனால் அது குவிதலால் தோன்றியிருக்கலாம் என விளக்கப்படுகிறது."

அமெரிக்க மாந்தரின மரபியல் இதழில் 2011 இல் வெளியிடப்பட்ட ஆய்வுஇந்திய மூதாதைக் கால்வழிகள் முன்னர்க் கருதியதைப் போலவல்லாமல், மிகவும் சிக்கலான மக்கள்தொகையியல் வரலாற்று விளைவால் உருவாகியவை என்பதைத் தெளிவுபடுத்தியது.ஆய்வாளர்களின் கருத்துப்படி, தெற்காசிய மூதாதையரின் கால்வழிகள் இருபெரும் உறுப்புகளைக் கொண்டுள்ளன. இதில் ஒன்று தெற்காசியா, மேற்காசியா, நடுவண் கிழக்குப் பகுதி, காகாசியா பகுதிகளில் உள்ல மக்கள்தொகைகளில் உயர் நிகழ்வெண்னிலும் மரபியல் பன்மையுடனும் பரவியுள்ளது; மற்றொரு உறுப்பு தெற்காசியப் பகுதியில் மட்டுமே அமைகிறது. என்றாலும், இந்தோ-ஆரிய நகர்தல் வாய்ப்பை தள்ளிவிடுவதை விட, இருவகை இந்திய மூதாதையரின் கால்வழி உறுப்புகளின் மரபியல் சார்பை உற்றுப்பார்க்கும்போது, இவை பன்முக மரபன் பாய்வால் பல்லாயிரமாண்டுகளாக நிகழ்ந்த்தால் ஏற்பாட்ட்தென்பது விளங்கும்.




[[பகுப்பு:தொல்மரபியல்]]
[[பகுப்பு:மாந்தரின மரபியல்|தெற்காசியா]]
[[பகுப்பு:நாடுவாரியாக மரபியல்|தெற்காசியா]]
[[பகுப்பு:தெற்காசியா]]

</doc>
<doc id="309272" url="https://ta.wikipedia.org/wiki?curid=309272" title="லாஸ் லாகாஸ் சரணாலயம்">
லாஸ் லாகாஸ் சரணாலயம்

லாஸ் லாகாஸ் சரணாலயம் ("Las Lajas Sanctuary"; எசுப்பானியம்: "Santuario de Las Lajas") என்பது ஒரு சிறிய பசிலிக்கா கிறித்தவத் தேவாலயம் ஆகும். இது தென் கொலொம்பியா அமைந்துள்ளது. இது குயட்டரா ஆற்றின் செங்குத்துப் பள்ளத்தாக்கின் உள்ளே கட்டப்பட்டுள்ளது.

தற்போதுள்ள தேவாலயம் கோதிக் மறுமலர்ச்சிப் பாணியில் 1916 இற்கும் 1944 இற்கும் இடைப்பட்ட ஆண்டில் கட்டப்பட்டது. "லாஸ்" என்ற சொல் களிப்பாறையை ஒத்த தட்டையான படிவுப் பாறை வகையில் இருந்து உருவானது.



</doc>
<doc id="309273" url="https://ta.wikipedia.org/wiki?curid=309273" title="பெமா காண்டு">
பெமா காண்டு

பெமா காண்டு என்பவர் அருணாச்சல பிரதேசத்தின் முதல்வர் ஆவார். இவர் 2011 ஆம் ஆண்டு உயிரிழந்த, முன்னாள் முதல்வர் டோர்ஜீ காண்டுவின் முதல் மகன் ஆவார். இவர்தான் இந்தியாவின் மிகவும் இளம் வயது முதல்வராவார்.
தந்தையின் மறைவைத் தொடர்ந்து நடந்த தேர்தலில் சட்டமன்றத்துக்குப் போட்டியிட்டு, 2011 இல் முதல் முறையாக சட்டசபைக்குள் நுழைந்தார். பின் 2014ல் நடந்த தேர்தலில், முக்தோ தொகுதியில் இருந்து போட்டியின்றி வென்றார்.
இவர் தில்லி பல்கலைக் கழகத்தின் இந்துக் கல்லூரியில் பட்டப்படிப்பு பயின்றவர். 
இதற்கு முன் நபம் துக்கி அமைச்சரவையில் மாநில நீர்வளம் மற்றும் சுற்றுலாத் துறை அமைச்சராகப் பணியாற்றியுள்ளார். நுபம் துகி அரசுக்கு எதிராக கலிகோ புல் தலைமையில் அவரது ஆதரவு சட்டமன்ற உறுப்பினர்களுடன் ஆட்சியைக் கவிழ்த்தபோது, தனது அமைச்சர் பதவியைவிட்டு விலகினார். இதற்கிடையில் நுபம் துகி தொடர்ந்த வழக்கில் ஆளுநர் ஆட்சியைக் கலைத்தது செல்லாது என உச்சநீதிமன்றம் தீர்ப்பளித்ததைத் தொடர்ந்து. நபம் துக்கி மீண்டும் முதல்வராகப் பொறுப்பேற்றார். சட்டமன்றம் கூடியபோது நபம் துக்கியும், சட்ட மன்ற உறுப்பினர்களும் ஒருமனதாக, பெமா காண்டுவை புதிய முதல்வராகத் தேர்ந்தெடுத்தனர்.


</doc>
<doc id="309277" url="https://ta.wikipedia.org/wiki?curid=309277" title="தாகனு அனல் மின் நிலையம்">
தாகனு அனல் மின் நிலையம்

தாகனு அனல் மின் நிலையம் "(Dahanu Thermal Power Station)" இந்தியாவின் மகாராட்டிர மாநிலம் பால்கர் மாவட்டத்தில் கடற்கரையோர தாகனு நகரில் தாகனு அனல் மின் நிலையம் அமைக்கப்பட்டுள்ளது. மும்பை-அகமதாபாத் தொடருந்து தடத்தில் மும்பைக்கு வெளியே 120 கிலோமீட்டர் தொலைவிலும், மும்பை-அகமதாபாத் – தில்லி தேசிய நெடுஞ்சாலை எண் எட்டுக்கு 20 கிலோமீட்டர் தொலைவிலும் இம்மினுற்பத்தி நிலையம் அமைந்துள்ளது. ரிலையன்சு தாகனு அனல் மின் நிலையம் என்ற பெயராலும் அழைக்கப்படும் இம்மின்னுற்பத்தி நிலையத்தில், நிலக்கரி எரிபொருளாகப் பயன்படுத்தப்படுகிறது. தாகனு அனல் மின் நிலையம் பெரும்பாலும் ஆங்கில எழுத்துகளில் சுருக்கமாக டி.டி.பி.எசு என்ற சுருக்கப் பெயராக அடையாளப்படுத்தப்படுகிறது. ரிலையன்சு உள்கட்டமைப்பு நிறுவனம் இம்மின்னுற்பத்தி நிலையத்தை நிர்வகிக்கிறது. 

தாகனு அனல் மின் நிலையத்தில் மொத்தமாக 500 மெகாவாட் மின்னுற்பத்தி செய்யக்கூடிய இரண்டு மின்னுற்பத்தி அலகுகள் (2X250 மெகாவாட்) அமைந்துள்ளன. 1995 ஆம் ஆண்டு துவக்கப்பட்ட இம்மின்னுற்பத்தி நிலையம் 1996 முதல் வர்த்தக முறையில் மின்னுற்பத்தி செய்து வருகிறது.


</doc>
<doc id="309279" url="https://ta.wikipedia.org/wiki?curid=309279" title="பாவோய் தேவாலயம்">
பாவோய் தேவாலயம்

பாவோய் தேவாலயம் ("Paoay Church") எனப் பொதுவாக அறியப்படும் புனித அகுஸ்தின் தேவாலயம் ("Saint Augustine Church"; எசுப்பானியம்: "Iglesia de San Agustín de Paoay") பிலிப்பீன்சு நாட்டில் பாவோய் பகுதியிலுள்ள ஒரு கத்தோலிக்க திருச்சபை கிறித்தவத் தேவாலயம் ஆகும். 1710 இல் கட்டி முடிக்கப்பட்ட இது கட்டத்தின் பக்கங்களிலும் பின்னும் உள்ள பிரமாண்ட சுவர் தாங்கி அமைப்பால் பிரபல்யம் பெற்றது. இது பிலிப்பீன்சு அரசாங்கத்தினால் 1973 இல் தேசிய கலாச்சாரச் சொத்தாகப் பிரகடணப்படுத்தப்பட்டதுடன், 1993 இல் உலகப் பாரம்பரியக் களம் பிலிப்பீன்சிலுள்ள பரூக் தேவாலயங்களின் கீழும் பிரகடணப்படுத்தப்பட்டது.


</doc>
<doc id="309284" url="https://ta.wikipedia.org/wiki?curid=309284" title="இமயமலை நாடு">
இமயமலை நாடு

இமயமலை நாடு (Himalaya kingdom) பண்டைய பரத கண்டத்தின் வடக்கில் இமயமலையில் அமைந்த பண்டைய நாடுகளில் ஒன்றாகும். மலைகள் சூழ்ந்த இமயமலை நாட்டைப் பற்றி புராணங்கள் மற்றும் மகாபாரத இதிகாசம் விளக்கமாக குறிக்கிறது.
இந்நாட்டின் ஆட்சியாளர் இமாவன் ஆவார். இவரது மகள், தவமிருந்து சிவனை மணந்த பார்வதி ஆவார். 
தருமன் நடத்தும் இராசசூய வேள்விக்காக திறையை வசூலிப்பதற்கு அருச்சுனன், பரத கண்டத்தின் வடக்கு திசையில் உள்ள இமயமலை நாடுகளை நோக்கி படையெடுத்துச் செல்கையில் உத்தர குரு, நேபா நாடு, பர்வத நாடு, கிண்ணர நாடு, கிம்புருச நாடு, கிராத நாடு, குஹ்யர்களால் ஆளப்படும் ஹாராடகம் போன்ற நாடுகளை வெற்றி கொண்டார். 



</doc>
<doc id="309287" url="https://ta.wikipedia.org/wiki?curid=309287" title="பர்வத நாடு">
பர்வத நாடு

பர்வத நாடு (Parvatas Kingdom) "பர்வதம்" என்ற சமஸ்கிருத மொழிச் சொல்லிற்கு மலை எனப் பொருள்படும். பண்டைய பரத கண்டத்து நாடான பர்வத நாடு, இமயமலை நாடுகளில் ஒன்றாக மகாபாரதம் கூறுகிறது. 

பர்வத நாட்டு பர்வதர்கள் குருச்சேத்திரப் போரில் கலந்து கொண்டனர்.

கிருஷ்ணர் வென்ற நாடுகளை பட்டியலிடும் போது பர்வத நாடும் ஒன்றாக உள்ளது. 

குருச்சேத்திரப் போரில் பர்வத நாட்டுப் படைகள் கௌரவர் அணியில் இணைந்து பாண்டவர் அணிக்கு எதிராகப் போரிட்டனர். 

பர்வத நாட்டவர்களுடன், சமசப்தர்கள், காம்போஜர்கள், சகர்கள், மிலேச்சர்கள் மற்றும் யவனர்களை அருச்சுனன் வென்றழித்தான். 



</doc>
<doc id="309288" url="https://ta.wikipedia.org/wiki?curid=309288" title="முய்ஃபாங்">
முய்ஃபாங்

முய்ஃபாங் "(Hmuifang)" இந்தியாவின் மிசோரம் மாநிலம் அய்சோலில் உள்ள ஒரு சுற்றுலா தலம் ஆகும். அய்சோலில் இருந்து 50 கி.மீ தொலைவில் உள்ள இந்த மலைகள் 1619 மீட்டர் உயரத்தில் அமைந்தது மட்டுமில்லாமல், இனக்குழு தலைமையின் கீழ் இருந்தது போன்று இன்னமும் அதன் கன்னித் தன்மை மாறாமல் உள்ளது. லுங்லேய் செல்லும் வழியில் முய்ஃபாங் அமைந்துள்ளது.

மலைகள் உள்ள கிராமங்களை ஆண்ட முன்னாள் குழு தலைவர் லல்லியான்வுங்காவின் விவசாய நிலத்தின் வலது பக்கத்தில் முய்ஃபாங் தங்கும் விடுதி கட்டப்பட்டுள்ளது. துரியல் ஆறின் பிறப்பிடமாகவும் முய்ஃபாங் விளங்குகிறது.

தல்பாவாங் குட் எனும் மிசோ திருவிழா ஆண்டுதோறும் சுற்றுலாத் துறையினரால் சுற்றுலாவை ஊக்குவிக்க முய்ஃபாங் கில் நடத்தபடுகிறது. செரொ, செய்லம் மற்றும் செளலாகி போன்ற நடன வகைகள் பார்வையாளர்களுக்கு இத்திருவிழாவில் அரங்கேற்ற படுகின்றன.


</doc>
<doc id="309289" url="https://ta.wikipedia.org/wiki?curid=309289" title="முதலாம் ஆங்கிலேய-சீக்கியர் போர்">
முதலாம் ஆங்கிலேய-சீக்கியர் போர்

முதலாம் ஆங்கிலேய-சீக்கியர் போர் ("First Anglo-Sikh War") 1845க்கும் 1846க்கும் இடைப்பட்ட காலத்தில் ஆங்கிலேயர்களுக்கும் சீக்கியப் பேரரசுக்கும் இடையே நடந்தது; இப்போரின் முடிவில் சீக்கியப் பேரரசு சற்றே அடிபணிந்தது.

பத்தொன்பதாம் நூற்றாண்டின் துவக்கத்தில் பஞ்சாபின் சீக்கியப் பேரரசை மகாராசா ரஞ்சித் சிங் விரிவாக்கி வந்தார். அதே நேரத்தில் பிரித்தானியக் கட்டுப்பாட்டில் இருந்த பகுதிகளும் வெற்றியாலோ இணைப்பாலோ விரிவடைந்து வந்தன. ரஞ்சித் சிங் பிரித்தானியருடன் சண்டையிட்டவாறே நட்பைப் பேணி வந்தார். சத்துலெச்சு ஆற்றிற்கு தெற்கிலிருந்த சில பகுதிகளை விட்டும் கொடுத்தார். அதேவேளையில் பிரித்தானியரின் தாக்குதலை எதிர்கொள்ளவும் ஆப்கானித்தானுடன் போர் தொடுக்கவும் தமது படைகளையும் வலுவாக்கி வந்தார். தனது படைகளுக்கு பயிற்சி கொடுக்க அமெரிக்க, ஐரோப்பிய கூலிப்படை துருப்புக்களை ஈடுபடுத்தினார்; தவிரவும் தனது படையில் இந்து, [இசுலாம்|இந்திய இசுலாமியர்களின்]] படையணிகளை உருவாக்கினார்.

ஆப்கானித்தானியர்களிடம் இருந்த ஒற்றுமையின்மையால் சீக்கியர்கள் பெசாவர், முல்தான் நகரங்களையும் மாகாணங்களையும் கைப்பற்றியதுடன் சம்மு (நகர்) மற்றும் காசுமீரையும் தங்கள் பேரரசில் இணைத்துக் கொண்டனர். ஆப்கானித்தானில் ஒழுங்கு ஏற்பட்டபோது, ஆப்கானிய அரசர் எமீர் தோசுத்து மொகமது கான் உருசியப் பேரரசுடன் இணைந்து தங்களுக்கு எதிராக சதியிலீடுபடுவதாக பிரித்தானியர்கள் கருதினர். இதனால் முதலாம் ஆங்கிலேய-ஆப்கானியப் போர் மூண்டது; பிரித்தானியர்கள் தங்களுக்கு ஆதரவளிக்கும் சுஜா ஷா துர்ராணியை பதவியிலமர்த்த திட்டமிட்டனர். இதற்கு சீக்கியர்களின் ஆதரவை நாடினர். சீக்கியர்கள் பெசாவரை முறையாகத் தங்களுக்கு அளித்திட வேண்டும் என்ற நிபந்தனையுடன் சுஜா ஷாவிற்கு ஆதவளித்தனர். துவக்கத்தில் வெற்றி பெற்றாலும், எல்பின்சுடோன் படைகளின் படுகொலையை அடுத்து பின்னடைவை எதிர்கொண்டது; இந்நிகழ்வு பிரித்தானியர்களின் பெருமையைக் குலைப்பதாகவும் குறிப்பாக பிரித்தானிய கிழக்கிந்தியக் கம்பனியின் வங்காளப் படைக்கு மானக்கேடாகவும் அமைந்தது. பிரித்தானியர்கள் இறுதியில் ஆப்கானித்தானிலிருந்து பின்னேறினர். 1842இல் பெசாவரிலிருந்தும் பின்வாங்கினர்.

இரஞ்சித் சிங் 1839இல் இறந்தார். உடனேயே அவரது பேரரசில் குழப்பம் விளைந்தது. இரஞ்சித்திற்கு முறையாகப் பிறந்த மகன், கரக் சிங், சில மாதங்களிலேயே சிறை வைக்கப்பட்டு அங்கு மர்மமான முறையில் இறந்தார்; அவருக்கு நஞ்சு அளிக்கப்பபட்டதாக பரவலாக நம்பப்பட்டது. அடுத்ததாக கரக்சிங்கின் திறமையான, ஆனால் மாற்றுக்கருத்துக் கொண்டிருந்த மகன் கன்வர் நாவ் நிகல் சிங் பதவியேறினார். அவரும் சில நாட்களிலேயே ஐயத்திற்கிடமளிக்கும் வகையில் இறந்தார். தனது தந்தையின் ஈமச்சடங்கிற்குச் சென்று திரும்புகையில் இலாகூர் கோட்டையின் வளைவிதானவழி விழுந்து மரணமடைந்தார்.

பஞ்சாபில் அப்போது இரு முதன்மையான அதிகாரக்குழுக்கள் இருந்தன: சீக்கிய சிந்தன்வாலியாக்கள், இந்து டோக்ராக்கள். டோக்ராக்கள்இரஞ்சித் சிங்கின் முறையிலா மணப்பிறப்பு மகன் சேர் சிங்கை பதவியேற்ற உதவி புரிந்தனர். சேர் சிங் சனவரி 1841இல் அரியணை ஏறினார். மிகவும் முதன்மையான சிந்தன்வாலியாக்கள் பிரித்தானிய பகுதியில் சென்று அடைக்கலம் புகுந்தனர். ஆனால் பலர் சீக்கியப் படைகளிலேயே தங்கிவிட்டனர்.

இரஞ்சித் சிங்கின் மரணத்திற்குப் பிறகு படைத்துறை விரைவாக விரிவடைந்து வந்தது; 1839இல் 29,000 (192 துப்பாக்கிகளுடன்) பேருடன் இருந்த இராணுவம் 1945இல் 80,000க்கும் கூடுதலாக வளர்ந்தது; நிலப்பிரபுக்களும் அவர்களது பணியாளர்களும் படைகளில் சேர்ந்தனர். இராணுவம் தானே சீக்கிய நாடாக அறிவித்தது. அதன் நீதிமன்றங்கள் மன்னராட்சிக்கு மாற்று அதிகார மையமாக விளங்கின. குரு கோவிந்த் சிங்கின் கொள்கையான சீக்கிய பொதுநலவாயம் மீட்கப்பட்டதாக அனைத்து படைகள், செயலாக்கத்துறைகள், குடியியல் அதிகாரங்களை தாங்களே மேற்கொண்டனர். இதனை பிரித்தானியர்கள் "ஆபத்தான இராணுவ மக்களாட்சி" எனக் குறிப்பிட்டனர்.

மகாராசா சேர் சிங்கால் படைகளின் ஊதியக் கோரிக்கைகளை நிறைவேற்ற இயலவில்லை. செப்டம்பர் 1843இல் தன்னுடைய ஒன்றுவிட்ட உடன்பிறப்பு, படையதிகாரி, அசித்சிங் சிந்தன்வாலியாவால் கொல்லப்பட்டார். இதற்கு காரணமானவர்கள் மீது டோக்ராக்கள் பழி தீர்த்தனர்; இரஞ்சித் சிங்கின் மிகவும் இளைய மனைவி ஜிந்த் கவுர், தனது குழந்தை மகன் துலீப் சிங்கிற்கு பகர ஆளுநராகப் பொறுப்பேற்றார். நாட்டு கருவூலத்திலிருந்து பணத்தை திருடிச் சென்ற அமைச்சர் ஈரா சிங் படைகளால் கொல்லப்பட்டார். ஜிந்த் கவுரின் உடன்பிறப்பு ஜவகர் சிங் முதலமைச்சராகப் திசம்பர் 1844இல் பொறுப்பேற்றார். 1845இல் துலீப் சிங்கிற்கு அச்சுறுத்தலாக இருந்த பேஷாரா சிங்கை கொலைசெய்ய ஏற்பாடு செய்தார். இதற்காக படைதுறை அவரை விசாரித்தது. செப்டம்பர் 1845இல் ஜிந்த் கவுர், துலீப் சிங் முன்னிலையில் அவர் கொடூரமாகக் கொல்லப்பட்டார்.

ஜிந்த் கவுர் தனது சகோதரரின் கொலைக்கு பழி வாங்கப்போவதாக சூளுரைத்தார். பகர ஆளுநராக அவர் நீடித்தார். லால்சிங் முதலமைச்சராகவும் தேஜ் சிங் படைத்தளபதியாகவும் பதவியேற்றனர். இருவரையும் டோக்ரா குழுவில் முதன்மையானவர்களாக வரலாற்றாளர்கள் கருதுகின்றனர். பஞ்சாபிற்கு வெளியில் உயர்சாதி இந்துக்களாகப் பிறந்து 1818இல் சீக்கியத்திற்கு மாறியவர்கள்.

இரஞ்சித் சிங்கின் மறைவிற்குப் பிறகு பிரித்தானியக் கிழக்கிந்தியக் கம்பனி தனது இராணுவ வலிமையைக் கூட்டத் தொடங்கியது. பஞ்சாபை அடுத்த பகுதிகளில் தனது படை முகாம்களை அமைத்தது. சத்துலெச்சு ஆற்றுக்கு சற்றே தொலைவிலுள்ள பிரோசுப்பூரில் பாசறை அமைத்தது. 1843இல் பஞ்சிபிற்குத் தெற்கிலிருந்த சிந்து மாகாணத்தை கைப்பற்றியது. இது பஞ்சாபில் பிரித்தானியரின் நோக்கங்கள் குறித்த ஐயங்களை எழுப்பியது.

தன் எல்லைகளில் வெளிப்படையான, தாக்குவதற்கு தயார்நிலையிலான பிரித்தானியப் படைத்துறை வலிவாக்கம் பஞ்சாபு, சீக்கிய படைகளில் அச்சத்தையும் குழுப்பத்தையும் உண்டுபண்ணியது.

திசம்பர் 11, 1845 அன்று அம்பாலாவிலிருந்து தாங்கள் ஏற்கெனவே அமைத்திருந்த பிரோசுப்பூர் பாசறை நோக்கி கிழக்கிந்திய கம்பனிப் படைகள் சென்று கொண்டிருந்தன. இந்தப் படைகளுக்கு வங்காளப் படைப்பிரிவின் தளபதி சேர் இயூ கஃப் தலைமையேற்றார். உடன் தலைமை ஆளுநர் என்றி எர்டிங்கும் சென்ற போதிலும் இயூ கஃப்பையே படைகளுக்கு தலைமையேற்கச் செய்தார். சீக்கியத் தளபதிகள் லால்சிங்கும் தேஜ்சிங்கும் பிரோசுப்பூருக்கு 16 கிமீ தொலைவிலுள்ள பிரோஷா என்றவிடத்தில் முகாமிட்டனர். சத்துலெச்சிற்கு தென்புறம் 12 கிமீ அத்துமீறியதால் 1809ஆம் ஆண்டு அம்ருதசரசு உடன்பாட்டை மீறியதாக எர்டிங் குற்றம் சாட்டினார். சீக்கியர்கள் தங்களுக்கு உரிமையுள்ள பகுதிகளுக்கே சென்றதாக பதிலிறுத்தனர்.
தேஜ்சிங் தலைமையில் ஓர் பிரிவு பிரோசுப்பூர் நோக்கி முன்னேறியது; லால்சிங் தலைமையில் மற்றொரு பிரிவு திசம்பர் 18, 1845 அன்று பிரோசுப்பூரிலிருந்து 18 மைல்கள் (29 கிமீ) உள்ள "முட்கி" என்றவிடத்தில் கஃப்பின் படைகளுடன் மோதினர். நள்ளிரவில் நடைபெற்ற இந்தச் சண்டையில் இருதரப்பினரும் உயிரிழப்புகளை எதிர்கொண்டாலும் சீக்கியப் படைகள் பின்வாங்கியது. ஆளுநர் எர்டிங் தளபதி கஃப் தலைமையில் பல குறைகளை சுட்டினார். லால்சிங் துவக்கத்திலேயே சண்டைக்களத்தை விட்டு நீங்கியதால் சீக்கிய வீரர்களுக்கு தகுந்த தலைமை கிட்டவில்லை.

அடுத்தநாள் தேஜ்சிங் தலைமையிலானப் படைகளை பிரோசா அருகே கண்ட தளபதி கஃப் உடனே அவர்களுடன் போரிட முயன்றார். இருப்பினும் எர்டிங் அவரைத் தடுத்து பிராசுப்பூரிலிருந்து கூடுதல் படைகள் வரும்வரை காத்திருக்கச் சொன்னார். திசம்பர் 21 மாலையில் அவர்கள் வந்தடைந்தடைந்தவுடன் சண்டைத் துவங்கியது. தயார்நிலையிலிருந்த சீக்கியப் படைகள் பெரும் சேதத்தை ஏற்படுத்தின.
இருப்பினும் தங்கள் குதிரைப்படை வீரர்களை லால்சிங் களத்திற்கு அனுப்பாததால் வெற்றி பெற இயலவில்லை. தேஜ்சிங் புரிபடாத காரணங்களுக்காக, வெற்றி பெறும் நிலையிலிருந்த தனது படைகளை பின்வாங்கினார்.
கஃப்பின் படைகள் மிகந்த சேதத்தை சந்தித்ததால் சிறிதுகாலம் தற்காலிகமாக போர் நிறுத்தபட்டது. சீக்கியர்கள் தங்கள் தோல்விகளையும் தங்களது தளபதிகளின் செயல்களையும் கண்டு குழப்பமுற்றனர். மகாராணி ஜிந்த் கவுர் 500 தேர்வுசெய்யப்பட்ட படைத்தலைவர்களை அனுப்பி உற்சாகமூட்டினார்.
சண்டைகளின் போது லால்சிங் சீக்கியர்களைக் காட்டிக் கொடுத்ததாக கருதப்படுகின்றது.தங்களைக் குறித்த தகவல்களை பிரித்தானியருக்கு அவ்வப்போது வழங்கி வந்ததாக நம்பப்படுகின்றது.

சீக்கியர்கள் சட்லெட்ஜின் வடகரையில் சோப்ரோன் என்னுமிடத்தில் பாசறையெடுத்து தங்கியிருந்தனர்; ரஞ்சோத் சிங் மஜிதா தலைமையிலான ஒரு பிரிவு 7000 துருப்புக்களுடன் வடக்கில் சென்று சட்லெட்ஜைக் கடந்து பிரித்தானியர்களின் லூதியானா கோட்டையைக் கைப்பற்ற முனைந்தனர். இதனை எதிர்க்க பிரித்தானியத் தளபதிகள் சேர் ஏரி இசுமித் (சர் ஹார்ரி ஸ்மித்) தலைமையில் ஓர் படைப்பிரிவை அனுப்பினர்.

இசுமித் படைகளின் பின்னால் வந்த சரக்கு குதிரைகளை சீக்கிய குதிரைப்படையினர் தொடர்ந்து தாக்கினர். ஆனால் இசுமித்திற்கு தகுந்த நேரத்தில் கூடுதல் படைகள் வந்தடைந்தன. சனவரி 28, 1848இல் இசுமித் சீக்கியர்களைத் தாக்கி சீக்கியப் பாலத்தைத் தகர்த்தார்.
இதேவேளையில் கஃப்பின் படைகளும் கூடுதல் துருப்புக்களைப் பெற்றதால் வலுவடைந்து இசுமித்தின் பிரிவுடன் இணைந்தது. இருவருமாக பெப்ரவரி 10 அன்று சோப்ரானில் சீக்கியர்கள் தங்கியிருந்த முகாமைத் தாக்கினர்.இந்தச் சண்டையின்போது தேஜ்சிங் ஓடிவிட்டதாகக் கூறப்படுகின்றது. இருப்பினும் சீக்கிய வீரர்கள் உறுதியுடன் போராடினர். இருப்பினும் இறுதியில் கஃப்பின் படைகள் வென்றன. சீக்கியர்களுக்குப் பின்னாலிருந்த பாலம் பீரங்கிகளால் தகர்க்கப்பட்டது. சீக்கியப் படையினர் இதனால் பின்வாங்க முடியாது போயிற்று. இருப்பினும் ஒருவர் கூட சரணடையாது தங்கள் இறுதி மூச்சு வரை போரிட்டனர். பிரித்தானியர்களும் எவ்விதக் கருணையும் காட்டாது அனைவரையும் கொன்றொழித்தனர். இந்தத் தோல்வி சீக்கியப் படையை முற்றிலுமாக உடைத்து விட்டது.

மார்ச் 9, 1846இல் ஏற்பட்ட லாகூர் உடன்பாட்டின்படி சீக்கியர்கள் பியாசு ஆற்றிற்கும் சத்துலெச்சு ஆற்றிற்கும் இடைப்பட்ட செழுமையான நிலப்பகுதியை ( ஜலந்தர் தோவாபை) வழங்க வேண்டியிருந்தது. இலாகூர் அரசு நட்டயீடாக 15 மில்லியன் ரூபாய்களையும் தரவேண்டி வந்தது. இந்தப் பணத்தை உடனே எழுப்ப முடியாததால் அதற்கு மாற்றாக காஷ்மீர், கசாரா மக்கள் மற்றும் அனைத்துக் கோட்டைகள், பகுதிகளையும் பியாசு ஆற்றிற்கும் சிந்து ஆற்றுக்கும் இடையிலிருந்த மலைநாடுகளின் வளத்தையும் கிழக்கிந்தியக் கம்பனிக்கு இழந்தது. பிந்தைய நாளில் ஏற்பட்ட தனியொரு உடன்பாட்டின் மூலம் (அமிர்தசரசு உடன்பாடு, 1846) சம்முவின் அரசர் குலாபு சிங் கிழக்கிந்தியக் கம்பனிக்கு 7.5 மில்லியன் ரூபாய்கள் செலுத்தி காசுமீரை எடுத்துக் கொண்டார்; தன்னை சம்மு, காசுமீர் மகாராசா என அறிவித்துக் கொண்டார்.
பஞ்சாபின் அரசராக மகாராசா துலீப் சிங் தொடர்ந்தார். மகாராசாவிற்கு 16 அகவைகள் நிறைவுறும் வரை பிரித்தானியர்கள் தர்பாரில் இருக்க வேண்டுகோள் விடப்பட்டது. இதன்படி திசம்பர் 16, 1846 அன்று பைரோவல் உடன்பாடு கண்டு, மகாராசாவிற்கு 150,000 ரூபாய்கள் ஓய்வூதியம் தரவும் பிரித்தானிய பிரதிநிதி ஆளவும் வகை செய்யப்பட்டது. இது அரசுக் கட்டுப்பாட்டை கிழக்கிந்தியக் கம்பனிக்கு செயலாக்கத்தில் மாற்றியது.

சீக்கிய வரலாற்றாளர்கள் லால்சிங்கும் தேஜ் சிங்கும் அதிகாரத்தைத் தங்கள் கையில் வைத்திருக்க சீக்கியப் படையின் தாக்கத்தை உடைக்க சதி செய்ததாகக் கருதுகின்றனர். குறிப்பாக, லால்சிங் பிரித்தானிய அரசியல் அதிகாரியுடன் தொடர்பில் இருந்ததாகவும் போர்க்காலத்தில் நாட்டு, படைத்துறை இரகசியங்களை காட்டிக் கொடுத்து வந்ததாகவும் கருதுகின்றனர். லால்சிங், தேஜ் சிங் தங்கள் படைகளை கைவிட்டதற்கும் வாய்ப்பிருந்தபோது தாக்க முற்படாததற்கும் வேறு காரணமேதும் இல்லை.

மொகலாயப் பேரரசின் வீழ்ச்சிக்குப் பிறகு இந்தியாவில் பிரித்தானிய கிழக்கிந்திய நிறுவனம் வளர்ச்சியடைந்த காலத்தில் எஞ்சியிருந்த மிகச்சில பேரரசுகளில் சீக்கியப் பேரரசும் ஒன்றாக இருந்தது. சீக்கிய படை வலிவிழந்திருந்த போதும் அரசு விவகாரங்களில் பிரித்தானியரின் குறுக்கீடு மூன்றாண்டுகளிலேயே இரண்டாம் ஆங்கிலேய-சீக்கியர் போர் மூளக் காரணமாயிற்று.



</doc>
<doc id="309290" url="https://ta.wikipedia.org/wiki?curid=309290" title="கிண்ணர நாடு">
கிண்ணர நாடு

கிண்ணரர்கள் (Kinnara Kingdom) பண்டைய பரத கண்டத்தின் இமயமலை பகுதிகளில் வாழ்ந்த உயர் சக்தி மனிதர்களாக புராணங்களும், மகாபாரதமும் கூறுகிறது. கிண்ணர நாட்டில் வாழும் மக்களை கிண்ணரர்கள் அழைக்கப்படுகின்றனர்.

புராணங்கள் கிண்ணரர்களை குதிரை கழுத்து மனிதர்கள் எனக் கூறுகிறது. கிண்ணரர்கள் மனிதர்களை விட உயர் சக்தி கொண்டவர்களாகவும்; இந்திரன் போன்ற தேவர்களை விட சக்தி குறைந்தவர்களாகவும் புராணங்கள் கூறுகிறது.

கிண்ணரர்கள் மேல் பாதி மனித உடலும்; கீழ் பாதி குதிரை உடலும் கொண்டவர்கள் என மகாபாரத இதிகாசம் வருணிக்கிறது. கிண்ணரர்கள் இமயமலையில் உயரத்தில் வாழ்பவர்கள் என்றும்; சிறந்த குதிரைப்படை வீரர்கள் என்றும்; கந்தர்வர் மற்றும் கிம்புருசர்களுடன் தொடர்புடையவர்கள் என்றும் மகாபாரதம் விளக்குகிறது. 

இமயமலையில் குறைந்த உயரத்தில் உள்ள மந்தார மலையில் (தற்கால இமாசலப் பிரதேசம்) கிண்ணரர்கள் வாழ்ந்ததாகக் கருதப்படுகிறாது.

கவர்ச்சியான இன மக்களான நாகர்கள், உரகர்கள், பன்னகர்கள், சுபர்ணர்கள், வித்தியாதரர்கள், சாரணர்கள், வாலகில்யர்கள், பிசாசர்கள், கந்தர்வர்கள், அரம்பையர்கள், கிம்புருசர்கள், யட்சர்கள், யட்சினிகள், அசுரர்கள்,
அரக்கர்கள் மற்றும் வானரர்களுடன் தொடர்புறுத்தி கிண்ணர மக்கள் பேசப்படுகிறார்கள். 




</doc>
<doc id="309292" url="https://ta.wikipedia.org/wiki?curid=309292" title="ஜலந்தர் துளசி கோயில்">
ஜலந்தர் துளசி கோயில்

துளசி கோயில் ("Tulsi Temple") (வடமொழி:துளசி மந்திர்) என அழைக்கப்படும் இக்கோயில், இந்திய பஞ்சாப் மாகணத்தின் ஜலந்தர் நகரில் அமைந்துள்ளது. ஜலந்தரின் புகழ் பெற்ற ஒரு நினைவுச் சின்னமாகவும், மற்றும் பண்டைய கோயிலாகவும் உள்ள இது, முற்காலத்தில் விருந்தா தேவி கோயில் என அழைக்கப்பட்டது.

தற்போதுள்ள துளசி கோயில், விருந்தா தேவியின் நினைவாக நிர்மாணிக்கப்பட்டதாக அறியப்படுகிறது. 'விருந்தா தேவி' என்பவள், ஒரு அரக்கர் குல அரசனான 'ஜலந்தரா' என்பவனின் மனைவி என்று கூறப்படுகிறது. மேலும், அதற்க்கு ஆதாரமாக இக்கோயிலுக்கு அருகில் ஜலந்தரா ("நீருக்கு, வடமொழியில் ஜலம் என்று பொருள்") என்ற புனித குளமொன்று உள்ளது, அக்குளத்தில் ஜலந்தரா அரசன் நாள்தோறும் குளிக்கப் பயன்படுத்தியதாக அப்பகுதியில் நம்பப்படுகிறது.

துளசி கோயிலுக்கு அருகில், துர்க்கையின் (தமிழ்: கொற்றவை) மாற்றொரு அவதாரமான அன்னபூர்ணா தேவியின் சிலை நிறுவப்பட்ட ஒரு குடைவரை காணப்படுகிறது. இந்து மரபில் உணவு மற்றும் தானிய செழிப்புக்கான கடவுளாக இந்த அன்னபூர்ணா தேவி என்பது குறிப்பிடத்தக்கது. மேலும், இந்த துளசி கோயிலின் வளாகத்திலேயே அமைந்துள்ள மற்றுமொரு சன்னிதி, சீதலா தேவி கோயில். இக்கோயில், ஜலந்தர் நகரத்தை ஒத்த பழமையை உடையதாக கருதப்படுகிறது. இவை தவிர இந்த கோயில் பிரகாரத்தில் சிவன் கோயில் ஒன்றும், மற்றும் பிரம குண்டம் போன்ற இதர ஆன்மீக அம்சங்களும் இடம் பெற்றுள்ளன.

ஜலந்தர் துளசி கோயில் சுற்றுலாப் பயணம் மேற்கொள்ள, அமிருதசரசுவில் உள்ள சுற்றுலா தகவல் மையத்தில் அதற்கான சுற்றுலா தகவல் அளிக்க தனி அலுவலகம் உள்ளது. மேலும், சுற்றுலாப் பயணிகள் வசதிக்காக, ஜலந்தர் நகரத்தில் பயணிகளின் வசதிக்கேற்ப எளிய, மற்றும் சொகுசுகளுடன் கூடிய பல விடுதிகள் உள்ளது. மேலுமறிய பின்வரும் முகவரியில் தொடர்பு கொள்ளலாம்.



</doc>
<doc id="309294" url="https://ta.wikipedia.org/wiki?curid=309294" title="வணக்கம்">
வணக்கம்

வணக்கம் () என்பது தமிழ் கலாச்சாரத்தில் மரபாகும். இது வணங்குதல், தொழுதல், போற்றுதல், வாழ்த்துதல், வரவேற்றல், அன்பொழுகல், நன்றி உரைத்தல் போன்ற பல பொருள்களைக் கொண்டு காணப்படுகிறது. 

இது இடத்துக்கு இடம், வணக்கம் பெறும் நபர் என்பதைப் பொறுத்து மாறுபட்டுக் காணப்படும். இறை வணக்கம் என்பது இறைவனை வழிபடுதலை அல்லது இறைவனை வணங்குதலைக் குறிக்கும்.

திருக்குறளில் குறிப்பிட்டுள்ள ஒரு வணக்கம்:
கோளில் பொறியின் குணமிலவே எண்குணத்தான்
தாளை வணங்காத் தலை. (திருக்குறள் 9) 



</doc>
<doc id="309296" url="https://ta.wikipedia.org/wiki?curid=309296" title="பஞ்சாபி இலக்கியம்">
பஞ்சாபி இலக்கியம்

பஞ்சாபி இலக்கியம் என்பது, இந்தியாவிலும், பாக்கிசுத்தானிலும் உள்ள பஞ்சாப் பகுதி மக்களாலும், வெளிநாடுகளில் வாழும் புலம் பெயர்ந்த பஞ்சாபியர்களாலும் பஞ்சாபி மொழியில் எழுதப்படும் இலக்கியம் ஆகும். பஞ்சாபி மொழியைப் பல்வேறு எழுத்துக்களில் எழுதுகின்றனர். சாமுகி, குர்முகி ஆகிய எழுத்து முறைகளே மிகப் பொதுவான பயன்பாட்டில் உள்ளன.

11வது நூற்றாண்டைச் சேர்ந்த நாத் யோகிகளான கோரக்நாத், சார்ப்பத்நாத் ஆகியோர் எழுதித் துண்டு துண்டாகக் கிடைக்கும் ஆன்மீகம் சார்ந்த எழுத்துக்களே மிகப்பழைய பஞ்சாபி இலக்கியம் எனக் கருதப்படுகிறது. ஆனாலும், பஞ்சாபி இலக்கியம் பரீதுதீன் காஞ்சாகர் (1173 - 1266) என்பவருடனேயே பரவலாகத் தொடங்குகிறது என்பதைக் காண முடிகிறது. பரீதுதீனின் சூஃபி கவிதைகள் அவரது இறப்புக்குப் பின்னர் ஆதி கிரந்தம் என்னும் சீக்கிய மத நூலில் சேர்க்கப்பட்டது.

குரு நானக்கின் (1469-1707) வாழ்க்கை பற்றிய கதைகளையும், அவர் தொடர்பான மரபுவழிக் கதைகளையும் உள்ளடக்கிய சனம்சாக்கிகள் (பிறப்புக் கதைகள்) பஞ்சாபி உரை நடை இலக்கியத்தின் தொடக்ககால எடுத்துக்காட்டுகள். குர்பானி மரபின் தன்மைக்கு ஏற்ப இவ்விலக்கியங்களின் உரைநடையில், சமசுக்கிருதம், அரபி, பாரசீகம் ஆகிய மொழிகளினதும், பிற இந்திய மொழிகளினதும் சொற்கள் கலந்துள்ளன. பஞ்சாபி சூஃபி கவிதை சா உசேன் (1538–1599), சுல்தான் பாகு (1628–1691), சா சராஃப் (1640–1724), அலி ஐதர் (1690–1785), சாலே முகம்மத் சபூரி (), பூலே சா (1680–1757) ஆகியோரால் வளர்க்கப்பட்டது. பாரசீகக் கவிஞர்களைப்போல் கவிதை வெளிப்பாட்டுக்கு கசலைப் பயன்படுத்தாமல், பஞ்சாபிக் கவிஞர்கள் காஃபி முறையில் கவிதைகளை எழுதினர்.

பஞ்சாபி சூஃபி கவிதை பிற பஞ்சாபி இலக்கிய மரபுகளிலும், குறிப்பாக பஞ்சாபி கிசா எனப்படும் துன்பியல் காதல் கதை மரபிலும், தாக்கங்களைக் கொண்டிருந்தது. இக்கதைகளும், இந்திய, பாரசீக, குரான் மூலங்களில் இருந்து பெறப்பட்டன. வாரிசு சா (1706–1798) என்பவர் எழுதிய "ஹீர் ரஞ்சா" என்னும் "கிசா" மிகவும் பெயர் பெற்ற பஞ்சாபி கிசாக்களில் ஒன்று. பாசல் சாவின் "சோனி மகிவால்", அபீசு பார்குதாரின் (1658–1707) "மிர்சா சாகிபா", ஹாசிம் சாவின் (1735?–1843?) "சாசி புன்னம்", காதர் யார் (1802–1892) என்பவரின் "கிசா புராண் பகத்" என்பன பிற புகழ் பெற்ற கதைகளுட் சில. 

"வார்" எனப்படும் வீரம் சார்ந்த கதைப்பாடல் வகை பஞ்சாபி மொழியில் செழுமையான வாய்வழி மரபைக் கொண்டுள்ளது. "சாண்டி டி வார்" (1666–1708) இலுள்ள குரு கோபிந் சிங்கின் பாடல்கள் வீரம் சார்ந்த அல்லது காப்பியக் கவிதைகளுக்கு முதன்மை எடுத்துக்காட்டுகளாக உள்ளன. கற்பனை கலந்த வரலாறான நசாபத்தின் "நாதிர் சா டி வார்" இந்தியாவில் 1739 அளவில் இடம்பெற்ற படையெடுப்பை விளக்குகிறது. "சங்நாமா" அல்லது "போர்க் காலவரிசை" எனப்படும் இலக்கிய வகை முகலாயர் காலத்தில் பஞ்சாபி இலக்கியத்துக்கு அறிமுகமானது. சா மொகம்மத் (1780–1862) என்பவரின் "சங்நாமா" 1845-46 காலப்பகுதியில் இடம்பெற்ற முதல் ஆங்கில-சீக்கியப் போர் பற்றிக் கூறுகிறது.

பஞ்சாபில் அறிமுகமான பிரித்தானியக் கல்விமுறையினூடாக, விக்டோரியப் புதினம், எலிசபெத்திய நாடகம், சுதந்திர உரைநடை, நவீனவியம் போன்றவை பஞ்சாபி இலக்கியத்தில் நுழைந்தன. முதலாவது பஞ்சாபி அச்சியந்திரம் கிறித்தவ மிசன் ஒன்றால் 1835ல் லூதியானாவில் நிறுவப்பட்டது. 1854ல் வணக்கத்துக்குரிய ஜே, நியூட்டன் என்பவர் முதல் பஞ்சாபி அகரமுதலியை வெளியிட்டார்.

பஞ்சாபிப் புதினத்தை நானக் சிங் (1897–1971), வீர் சிங் போன்றோர் வளர்த்தனர். வீர் சிங், சிங் சபா இயக்கத்தினூடாக "சுந்தரி", "சத்வந்த் கௌர்", "பாபா நௌத் சிங்" போன்ற வரலாற்றுக் காதல் புதினங்களை எழுதி வெளியிட்டார். அதேவேளை நானக் சிங், புதினத்தை கிசா கதை கூறும் மரபுகளுடனும், வாய்வழி மரபுகளுடனும், சமூக சீர்திருத்த விடயங்களுடனும் இணைப்பதற்கு உதவினார்.

அம்ரிதா பிரீத்தத்தின் (1919–2005) புதினங்களும், சிறுகதைகளும் பிற கருப்பொருள்களுடன், பெண்களின் அனுபவங்கள், இந்தியப் பிரிவினை முதலியவற்றையும் எடுத்தாண்டன. பிரித்தானியர் ஆட்சிக்காலத்தில், புராண் சிங்கின் (1881–1931) ஆக்கங்களூடாக பஞ்சாபி கவிதை இலக்கியம் சாதாரண மக்களினதும், ஏழைகளினதும் அனுபவங்களை வெளிப்படுத்தியது. தானி ராம் சத்ரிக் (1876–1957), திவான் சிங் (1897–1944), உசுத்தாத் தமன் (1911–1984) போன்ற கவிஞர்கள் இந்திய விடுதலை இயக்கக் காலத்திலும் அதன் பின்னரும் தேசியக் கருத்துக்களைத் தமது பாடல்களில் வெளிப்படுத்தினர்.

பேராசிரியர் மோகன் சிங் (1905–78), சரீஃப் குஞ்சாகி ஆகியோர் பஞ்சாபிக் கவிதைகளில் நவீனவியத்தை அறிமுகப்படுத்தினர். இக்காலத்தில் பஞ்சாபி புலம்பெயர் சமூகமும் எழுச்சியுறலாயிற்று. இவர்களும் பிரித்தானியருக்கு எதிரான புரட்சிக் கருத்துக்கள் அடங்கிய கவிதைகளை எழுதினர்.

நசாம் உசேன் சயத், ஃபக்கார் சமன், அஃப்சல் அசான் ரந்தாவா போன்றோர் 1947க்குப் பின் உருவான மேற்குப் பஞ்சாபி இலக்கியம் தொடர்பில் முக்கியமானவர்கள். மேற்குப் பஞ்சாபி அறிஞர்களான சஃபகத் தன்வீர் மிர்சா, அகமத் சலிம், நசாம் உசேன் சயத் ஆகியோரின் முயற்சிகளால் பஞ்சாபியில் இலக்கியத் திறனாய்வும் வளர்ச்சியுறலாயிற்று. சமன், ரந்தாவா ஆகியோரின் ஆக்கங்கள் பெரும்பாலும் 1947க்குப் பிந்திய பாகிசுத்தானில் பஞ்சாபி அடையாளம், பஞ்சாபி மொழி ஆகியவற்றின் மீள்கண்டுபிடிப்பு தொடர்பானவையாக இருந்தன. அலியின் சிறுகதைத் தொகுப்பான "ககானி பிராகா" எழுத்துக்கான பாகிசுத்தான் அக்கடமியின் 2005 ஆம் ஆண்டுக்கான வாரிஸ் சா நினைவு விருதைப் பெற்றது. மான்சா யாத் என்பவரும் தனது வாக்டா பானி என்னும் தொகுப்புக்காக 1987 இலும், "தவான் தவான் தாரா" என்னும் புதினத்துக்காக 1998 இலும், "தம்கா-இ-இம்தியாஸ்" என்னும் புதினத்துக்காக 2004 இலும் வாரிஸ் சா நினைவு விருதைப் பெற்றிருந்தார். அண்மைக் காலத்தில் திறனாய்வு அடிப்படையில் பெரிய அளவு வெற்றிபெற்ற மேற்குப் பஞ்சாபி எழுத்தாளர் மிர் தன்கா யூசுஃபி என்பவர். இவர் மசூத் கத்தார் போசு நம்பிக்கை நிதியத்தின் விருதை நான்கு முறை பெற்றுள்ளார். இவரது ஆக்கங்கள் இந்தியப் பகுதி பஞ்சாபி வாசகர்களுக்காக குர்முகி எழுத்துருக்களில் மாற்றம் செய்யப்பட்டு வெளியிடப்பட்டுள்ளன.

அம்ரிதா பிரீத்தம் (1919–2005), யசுவந்த் சிங் ராகி (1930–1996), சிவ் குமார் பாத்தல்வி (1936–1973), சுர்சித் பாத்தர் (1944–), பாஷ் (1950–1988) ஆகியோர் கிழக்குப் பஞ்சாபின் முன்னணி கவிஞர்கள், எழுத்தாளர்களுட் சிலர். பிரீத்தத்தின் "சினேகே" (செய்திகள்) 1982ன் சாகித்திய அக்கடமி விருதைப் பெற்றது. இதில் பிரீத்தம் சமூக ஒழுக்க விதிகள் பெண்கள் மீது கொண்டுள்ள தாக்கங்கள் குறித்துப் பேசுகிறார். குமாரின் காவியம் "லூனா" 1965ல் சாகித்திய அக்கடமி விருதை வென்றது. அதேவேளை சோசலிசப் புரட்சிக் கருத்துக்கள் பாஷ் போன்றோரி எழுத்துக்களில் செல்வாக்குச் செலுத்தின. இவரது எழுத்துக்களில் பாப்லோ நெரூடா, ஒக்டாவியோ பாஸ் ஆகியோரின் செல்வாக்கும் காணப்பட்டது.

தற்காலப் பஞ்சாபிக் கதைகள் நவீனத்துவ, பின்நவீனத்துவக் கருத்துக்களை வெளிப்படுத்துவனவாக உள்ளன. சீக்கியச் சிந்தனைகளையும், கொள்கைகளையும் பரப்புவதில் இருந்து விலகி முற்போக்கு இயக்கங்களின் கருத்துக்களை நோக்கிப் பஞ்சாபிச் சிறுகதைகளை எடுத்துச் செல்வதில் நானக் சிங், சரண் சிங் சாகீத், சோசுவா பாசல் தீன், ஹீரா சிங் டார்ட் முக்கிய பங்காற்றியுள்ளனர். ஆசித் கௌர், தலோப் கௌர் திவானா போன்ற பெண் எழுத்தாளர்கள் ஆண்களின் மேலாண்மை, பெண்கள் ஒடுக்கப்படுதல் என்பவை குறித்துத் தமது எழுத்துக்களில் கேள்வி எழுப்பியுள்ளனர். குல்வந்த் சிங் விர்க் (1921-1987) தனது "நவ லோக்" என்னும் சிறுகதைத் தொகுப்புக்காக 1967க்கான சாகித்திய அக்கடமி விருதைப் பெற்றார். அர்தேவ் கிரெவால் என்பவர் 2012ல் தான் எழுதிய "எஹ் குத்குசி நகின் ஜனாப்! கத்ல் ஹே" என்னும் புதினத்தின் மூலம், பஞ்சாபி கொலை மர்மம் என்னும் புதிய இலக்கிய வகை ஒன்றைப் பஞ்சாபி இலக்கியத்துக்கு அறிமுகப்படுத்தியுள்ளார்.


</doc>
<doc id="309312" url="https://ta.wikipedia.org/wiki?curid=309312" title="இயேசுவின் திரு இதய பசிலிக்கா, பாரிஸ்">
இயேசுவின் திரு இதய பசிலிக்கா, பாரிஸ்

இயேசுவின் திரு இதய பசிலிக்கா, பாரிஸ் ("Basilica of the Sacred Heart of Paris") எனவும் பொதுவாக திரு இதய பசிலிக்கா ("Sacré-Cœur Basilica") எனவும் சுருக்கமாக திரு இதயம் ("Sacré-Cœur"; , ) எனவும் அழைக்கப்படுவது பாரிசில் உள்ள ஒரு கத்தோலிக்க திருச்சபை கோயிலும் சிறிய பசிலிக்காவும் ஆகும். இது இயேசுவின் திரு இதயத்திற்கு அர்ப்பணிக்கப்பட்டுள்ளது. இது ஒரு முக்கிய நிலக் குறியாக நகரத்தின் உயர் புள்ளியில் அமைந்துள்ளது. திரு இதயம் அரசியல், கலாச்சார நினைவிடமாகவும் திகழ்கிறது. அத்துடன் இயேசுவின் திரு இதயத்திற்கு அர்ப்பணிக்கப்பட்டுள்ள இது கிறித்துவின் அன்பையும் இரக்கத்தையும் தெரிவிப்பதாகவும் அமைந்துள்ளது.



</doc>
<doc id="309315" url="https://ta.wikipedia.org/wiki?curid=309315" title="கோ. கேசவன்">
கோ. கேசவன்

கோ. கேசவன் (1946, அக்டோபர், 5 - 1998 செப்டம்பர் 16 ) என்பவர் ஒரு தமிழ் எழுத்தாளர், மார்க்சியர் மற்றும் ஆய்வாளர் ஆவார்.

கேசவன் மதுரையில் 05.10.1946 ஆம் நாள் கோவிந்தன்- பொன்னம்மாள் இணையருக்கு பிறந்தார். துவக்கக் கல்வியை பரிதிமாற் கலைஞர் ஆரம்பப் பள்ளியிலும், உயர்நிலை பள்ளிக் கல்வியை மதுரை மன்னர் சேதுபதி உயர் நிலைப் பள்ளியிலும் பயின்றார். புகுமுக வகுப்பை மதுரைக் கல்லூரியிலும், பட்டப்படிப்பு, முதுகலைப் படிப்பு முதலியவற்றை மதுரை தியாகராசர் கல்லூரியிலும் முடித்தார். "சி. சுப்பிரமணிய பாரதியார் படைப்புகளில் அரசியல் பின்னணி" என்னும் தலைப்பில் ஆராய்ச்சி செய்து சென்னைப் பல்கலைக்கழகத்தில் முனைவர் பட்டம் பெற்றார்.

படிப்பை முடித்தப்பின் சென்னை தலைமைச் செயலகத்தில் உள்ள பொதுத் துறையில் மொழி பெயர்ப்பாளராக சில ஆண்டுகள் பணி புரிந்தார். பின்னர் திருச்சி, புதுக்கோட்டை முதலிய அரசுக் கல்லூரிகளில் தமிழ்ப் பேராசிரியராகப் பணியாற்றினார். சோசலிசக் கருத்துக்களும் பாரதியாரும், சமூக விடுதலையும் தாழ்த்தப்பட்டோரும் முதலிய முப்பதுக்கும் மேற்பட்ட ஆய்வு நூல்களை எழுதியுள்ளார். மேலும் பாரதியார் குறித்த ஆவணத் தொகுப்பை ஆங்கிலத்தில் மொழி பெயர்த்துள்ளார். மேலும், ஜார்ஜ் தாம்சனின் நூலை, ‘மனித சமூக சாரம்’ என்ற தலைப்பிலும், மாரிஸ்கார்ன் போர்த்தின்- லெனினியத்தின் அடிப்படை அம்சங்கள், இயக்கவியல் பொருள்முதல்வாதம் முதலிய நூல்களைத் தமிழில் மொழிபெயர்த்து உள்ளார்.

சமரன், செந்தாரகை, தோழமை, மக்கள் தளம் முதலிய இதழ்களின் ஆசிரியர் குழுவில் இணைந்து முக்கிய பல ஆய்வுக் கட்டுரைகளை எழுதியுள்ளார். கேசவன் திருச்சி பாரதிதாசன் பல்கலைக்கழக பாடத் திட்டக்குழு உறுப்பினராகவும், தமிழக அரசின் சிறந்த நூல்களைத் தேர்ந்தெடுக்கும் திட்டத்தின் நடுவராகவும் செயல்பட்டார்.

1998-ஆம் ஆண்டு செப்டம்பர் திங்கள் 16 அன்று தமது ஐம்பத்து இரண்டாவது வயதில் திடீரென்று மாரடைப்பு ஏற்பட்டு மறைந்தார்.

எழுதிய நூல்கள்



</doc>
<doc id="309316" url="https://ta.wikipedia.org/wiki?curid=309316" title="புனித மிக்கேல் சிற்றாலயம், எகில்ல">
புனித மிக்கேல் சிற்றாலயம், எகில்ல

புனித மிக்கேல் சிற்றாலயம் ("Saint-Michel d'Aiguilhe") என்பது பிரான்சின் எகில்ல என்னும் இடத்திலுள்ள ஒரு சிற்றாலயம் ஆகும். 969 இல் எரிமலைக் குமிழ் மீது கட்டப்பட்ட இச்சிற்றாலயம் உயரமுடையது. பாறையில் செதுக்கப்பட்ட 268 படிகள் மூலம் இதனை அடையலாம்.

1429 இல், ஜோன் ஆஃப் ஆர்க்கின் தாயார் இங்கு வந்து வேண்டுதல் செய்யதாகக் குறிப்பிடப்படுகிறது..


</doc>
<doc id="309325" url="https://ta.wikipedia.org/wiki?curid=309325" title="புசுபா குசரால் அறிவியல் நகரம்">
புசுபா குசரால் அறிவியல் நகரம்

புசுபா குசரால் அறிவியல் நகரம் ("Pusupa Gujral Science City") (இந்தி:पुष्पा गुजराल साइंस सिटी) எனும் இந்த அறிவியல் மையம், இந்திய பஞ்சாப் மாநிலத்திலுள்ள ஜலந்தர் நகரின் கபுர்த்தலா சாலையில் அமைந்துள்ளது. வட இந்தியாவின் மாபெரும் திட்டத்தில் உருவாக்கப்பட்ட இவ்வறிவியல் நிலையம், 72 ஏக்கர் பரப்பளவில் நிறுவப்பட்டுள்ளது.

இந்திய சுதந்திர போராட்ட வீரரும், இந்தியாவின் 15-வது பிரதமருமான ஐ. கே. குஜரால் (1919-2012) என்பவரால், 1997-ம் ஆண்டு அக்டோபர் 17-ம் நாள் அடிக்கல் நடப்பட்ட இந்த அறிவியல் நகரம், இந்திய இராணுவத்தின் ஓய்வு பெற்ற அதிகாரியும், மற்றும் முப்படைகளின் தளபதியாகவும் இருந்த, 'சுனித் பிரான்சிஸ் ரோட்ரிகஸ்' ("Sunith Francis Rodrigues") என்பவரால் 2005-ம் ஆண்டு, மார்ச்சு 19-ல் துவங்கப்பட்டது.

இந்திய நடுவம் மற்றும் பஞ்சாப் மாநில அரசும் ஒருங்கிணைந்த ஒரு கூட்டு திட்டத்தில் உருவாக்கப்பட்ட இந்த அறிவியல் நகரம், ரூபாய் () 100 கோடி மதிப்பீட்டில் உருவான செயற்திட்டமாகும். இத்திட்டத்தில் நிலம் மற்றும் அடிப்படை கட்டமைப்பு வசதிகளை ஏற்படுத்திய பஞ்சாப் அரசு சார்பில் ரூபாய் () 30 கோடி செலவிடப்பட்டது. மற்ற ஏனைய உட்கட்டமைப்புகள், காட்சிக்கூடங்கள், மற்றும் ஆய்வுக்கூடங்கள் போன்ற பிற அமைப்புகளுக்காக இந்திய நடுவண் அரசு ரூபாய் () 70 கோடிகள் முதலீடு செய்து இத்திட்டத்தை நிறைவேற்றியதாக மூலாதாரத்தில் குறிப்பிடப்பட்டுள்ளது.
ஜலந்தர்-கபுர்த்தலா சாலையில் உள்ள இந்த புசுபா குசரால் அறிவியல் மையத்தில், பல்வேறு அறிவியல் காட்சிவிளக்க அமைப்புகள் நிர்மாணிக்கப்பட்டிருக்கின்றன. அவை, இயற்பியல், உயிரியல், சமூக அறிவியல், தொழில் நுட்பவியல், விவசாயம், மனித பரிணாமம், அணு அறிவியல், சுகாதாரம், தகவல் தொழில்நுட்பம், மற்றும் உயிரியல் தொழில் நுட்பம் போன்ற பல்வேறு பிரிவுகளில் இங்கு காட்சி விளக்க அமைப்புகள் வைக்கப்பட்டுள்ளன. மேலும், லேசர் காட்சிகள் மற்றும் விமானப்பயண உணர்வை அளிக்கும் ‘உருவகப்படுத்தும்’ ("Simulation") இயந்திரங்கள் போன்றவையும் இங்கு பார்வையாளர்களை உற்சாகமூட்டுவதாக அமைந்திருக்கின்றன.


</doc>
<doc id="309330" url="https://ta.wikipedia.org/wiki?curid=309330" title="அன்டனோவ் ஏஎன்-32">
அன்டனோவ் ஏஎன்-32

அன்டனோவ் ஏஎன்-32 ("Antonov An-32") என்பது சுழல்விசை முந்துகை பொருத்தப்பட்ட இராணுவப் போக்குவரத்து வானூர்தியாகும். உலகின் பல்வேறு நாடுகளில் இராணுவப் பயன்பாட்டுக்கு இன்றளவும் பயன்படுத்தப்பட்டு வருகிறது. இந்திய வான்படை 125 அன்டனோவ் ஏஎன்-32 வானூர்திகளை வாங்கியது; அவற்றுள் இன்றும் 105 வானூர்திகள் பயன்பாட்டில் உள்ளன.



</doc>
<doc id="309331" url="https://ta.wikipedia.org/wiki?curid=309331" title="யட்ச நாடு">
யட்ச நாடு

யட்ச நாடு (Yaksha Kingdom), புராண, இதிகாசங்கள் குறிப்பிடும் யட்சர்கள் என்ற உயர் மனித சக்தி படைத்த மனித இனத்தவர்கள் வாழும் நாடாகும். யட்சர்கள் பண்டைய பரத கண்டத்திலும், இலங்கையிலும் வாழ்ந்தனர். யட்ச இனத்தவர்கள் அசுரர்களுடன் தொடர்புடையவர்கள்.

யட்சர்களின் மன்னரான குபேரனும், அசுர குல மன்னர் இராவணனும்,  விஸ்ரவ முனிவரின் இரு மனைவிகளுக்குப் பிறந்தவர்கள். குபேரன் பெருஞ்செல்வங்களுடன் யட்ச நாட்டையும்; இராவணன் இலங்கை நாட்டையும் ஆண்டனர்.

திபெத் பகுதியில் உள்ள கயிலை மலை சுற்றியுள்ள பகுதிகளே யட்சர்களின் உறைவிடங்கள் என புராணங்களும்; இதிகாசங்களும் கூறுகிறது. மேலும் அனைத்து புனித நீர் நிலைகளிலும், காடுகளிலும், குகைகளிலும் வாழ்பவர்கள் என புராணங்களும், இதிகாசங்களும் கூறுகிறது.

நர்மதை ஆற்றாங்கரைப் பகுதியில்  விஸ்ரவ முனிவருக்கு பிறந்தவர் குபேரன். இலங்கையில் தங்க கோட்டைகளுடன் கூடிய அழகான நகரத்தை அமைத்து, புஷ்பக விமானத்தில் பயணித்து இலங்கையை ஆட்சி செய்து வருகையில், தனது ஒன்று விட்ட தம்பியான இராவணனால் இலங்கையை விட்டு துரத்தி அடிக்கப்பட்டார்.

பாஞ்சால நாட்டின் காட்டில் வாழ்ந்து கொண்டிருந்த ஸ்தூணாகர்ணன் எனும் யட்சன், துருபதன் மகள் சிகண்டினிக்கு, தனது ஆண் உருவத்தை வழங்கி, சிகண்டினியின் பெண் உருவத்தை தான் பெற்றுக் கொண்டார்.

மகாபாரத வன பருவத்தில், ஒரு யட்சன் கொக்கு வடிவத்தில் தடாகத்தில் நின்று கொண்டு, தருமனிடம் கேள்விகள் கேட்டு உரிய பதிலைப் பெற்றான். இதனை யட்சப் பிரச்சனம் என்பர். இது மகாபாரதத்தில் சிறப்பான பகுதிகளில் ஒன்றாகும்.





</doc>
<doc id="309332" url="https://ta.wikipedia.org/wiki?curid=309332" title="இறக்கை நீட்டம்">
இறக்கை நீட்டம்

இறக்கை நீட்டம் ("Wingspan") என்பது ஒரு பறவை அல்லது வானூர்தியின் ஒரு இறக்கை நுனியிலிருந்து மறு இறக்கை நுனிவரையிலான இடைப்பட்ட தூரமாகும். எடுத்துக்காட்டாக, ஒரு போயிங் 777 வானூர்தியின் இறக்கை நீட்டம் தோரயமாக 60 மீட்டர்கள் (197 அடி) ஆகும்.




</doc>
<doc id="309334" url="https://ta.wikipedia.org/wiki?curid=309334" title="சீக்கியக் கலையும் பண்பாடும்">
சீக்கியக் கலையும் பண்பாடும்

சீக்கியக் கலையும் பண்பாடும் என்பது, சீக்கிய மதத்தைப் பின்பற்றுபவர்களான பஞ்சாபியரின் மரபுவழியான கலையையும் பண்பாட்டையும் குறிக்கும். 23 மில்லியன் பின்பற்றுபவர்களைக் கொண்ட சீக்கிய மதம் உலகின் ஐந்தாவது பெரிய ஒழுங்கமைக்கப்பட்ட மதம். சீக்கிய வரலாறு 500 ஆண்டுகள் மட்டுமே எனினும், சீக்கியர்கள் தமக்கான தனித்துவமான கலை, பண்பாட்டு வெளிப்பாடுகளை வளர்த்துள்ளனர். இந்த வெளிப்பாடுகள் அவர்களது சீக்கிய மதத்தின் செல்வாக்காலும், பிற பண்பாட்டுகளின் கலப்பினாலும் உருவானவை. சீக்கியமே பஞ்சாப் பகுதியில் உருவான ஒரே மதம். அங்கு பின்பற்றப்படும் பிற மதங்கள் அப்பகுதிக்கு வெளியில் இருந்து கொண்டுவரப்பட்டவை. எல்லா சீக்கியக் குருமாரும், சீக்கிய வரலாற்றில் அதற்காகத் தமது உயிரை ஈந்தவர்களும் பஞ்சாபி மக்களே. பஞ்சாபிப் பண்பாடும், சீக்கியமும் பிரிக்க முடியாதபடி கலந்திருப்பவை என்று கருதப்படுகிறது. சீக்கியர் என்பது குறித்த மதத்தைப் பின்பற்றும் எவரையும் குறிப்பதேயன்றி அது ஒரு இனத்தைக் குறிக்கும் சொல் அல்ல. ஆனாலும், சீக்கியமதம் மிக அரிதாகவே மதமாற்றத்தை நாடுவதால், பெரும்பாலான சீக்கியர்கள் வலுவான இன-மத பிணைப்பைக் கொண்டவர்களாக உள்ளனர். இதன் காரணமாக ஐக்கிய இராச்சியத்தைப் போன்ற பல நாடுகள் மக்கள்தொகைக் கணக்கெடுப்புக்களில், சீக்கியர்களைத் தனி இனமாகக் கொள்கின்றனர். அமெரிக்க இலாபநோக்கற்ற நிறுவனமான "ஒன்றிய சீக்கியர்" (United Sikhs) என்னும் அமைப்பு, சீக்கியர் தம்மைத் தனியான சிறுபான்மை இனத்தவராக அடையாளம் காண்கின்றனர் என்றும் அது ஒரு மதம் என்பதற்கும் அப்பாற்பட்டது என்றும் வாதிப்பதன் மூலம், ஐக்கிய அமெரிக்காவிலும் இவ்வாறான அங்கீகாரத்தைப் போராடிப் பெற்றுள்ளது.

சீக்கியக் கலையும் பண்பாடும் என்பது பஞ்சாப் பகுதி என்பதுடன் இணைந்தது. இந்தியாவுக்குள் படையெடுத்து வந்த முகலாயர், பாரசீகர் போன்றோரின் பண்பாடுகளோடு கலந்ததின் விளைவாக பஞ்சாப் பகுதியை இந்தியாவின் கலப்புப் பண்பாட்டுப் பகுதி என்கின்றனர். எனவே சீக்கியப் பண்பாடும் பெருமளவுக்கு இந்தக் கலப்பின் விளைவே. 

சீக்கியம் தனித்துவமான கட்டிடக்கலைப் பாணியை உருவாக்கியுள்ளது. சீக்கியக் கட்டிடக்கலை குரு நானக்கின் போதனைகளை அடிப்படையாகக் கொண்டது. சீக்கியக் கட்டிடக்கலை நடைமுறை ஆன்மீகத்தை அடிப்படையாகக் கொண்ட முழுதளாவிய மனிதநேயத்தின் அடையாளம் என்று பாத்தி (Bhatti) என்பவர் குறிப்பிட்டுள்ளார். சீக்கியக் கட்டிடக்கலையின் சிறப்பு குருத்துவாரா ஆகும். இது இசுலாமிய, சூஃபி, இந்துப் பண்பாடுகளின் செல்வாக்குகளை வெளிக்காட்டுவதன் மூலம் பஞ்சாப் பகுதியின் கலப்புப் பண்பாட்டுத் தன்மையை உருவகப்படுத்துகிறது. சீக்கியப் பேரரசின் ஆட்சிக்காலமே தனித்துவமான சீக்கிய வெளிப்பாட்டு வடிவத்தை உருவாக்குவதில் முக்கிய ஊக்கியாகச் செயற்பட்டது. இக்காலத்தில் மகாராசா ரஞ்சித் சிங்கின் ஆட்சியின்போது சீக்கியப் பாணியிலான கட்டிடங்கள், கோட்டைகள், மாளிகைகள், பங்காக்கள் (தங்குமிடங்கள்), கல்லூரிகள் போன்றவை கட்டப்பட்டன. சீக்கியப் பாணியில் கட்டப்பட்ட கட்டிடங்களுள் சிறப்பானதாகக் கருதப்படுவது அர்மந்திர் சாகிப் ஆகும்.

சீக்கியப் பண்பாடு பெருமளவு போர்சார்ந்த கருத்துருக்களின் செல்வாக்குக்கு உட்பட்டது. சீக்கியச் சின்னமான "கண்டா" இதற்கு எடுத்துக்காட்டு. எனவே குருமாரின் நினைவுப் பொருட்கள் தவிர்ந்த, பெரும்பாலான சீக்கியக் கலைப்பொருட்கள் போர்க் கருத்துக்களை அடிப்படையாகக் கொண்டவை. இக்கருத்துக்களின் தாக்கத்தை சீக்கியரின் ஓலா மொகல்லா, வாசாக்கி போன்ற விழாக்களிலும் காணலாம்.


</doc>
<doc id="309337" url="https://ta.wikipedia.org/wiki?curid=309337" title="அன்னா பிகரன்சுமேயர்">
அன்னா பிகரன்சுமேயர்

அன்னா கேதரின் "கே" பேரன்சுமேயர் () ஓர் அமெரிக்கத் தொல்லுயிரியலாளரும் புதைபடிவ இயலாளரும் ஆவார். புவிச்சூழல் தொல்லுயிர்ப்படிவுகள் பற்றிய ஆய்வில் முன்னோடியான இவர் கிழக்கு ஆப்பிரிக்காவில் மாந்தரினம் தோன்றிய சூழலில் நிலவிய புவியியல், தொல்லுயிரியல் புலங்களின் ஆய்வில் ஈடுபட்டுள்ளார். இவர் சுமித்சோனிய நிறுவனத்தின் தொல்லியல் துறைசார்ந்த இயற்கை வரலாற்றுத் தேசிய அருங்காட்சியகப் பொறுப்பாளரும், மாந்தரினத் தோற்றத் திட்டத்தின் துணை ஆய்வாளரும், புவிச்சூழல் படிமலர்ச்சி திட்டத்தின் இணை இயக்குநரும் ஆவார். 

இவர் 2002 ஆம் ஆண்டின் "கண்டுபிடிப்பு" ("Discover") இதழில் "50 மிகவும் முதன்மையான பெண் அறிவியலாளர்"களில் ஓருவராகக் குறிப்பிடப்பட்டவர் ஆவார்.

பேரன்சுமேயர் தன் கலை இளவல் பட்டத்தைப் புனித உலூயிசில் உள்ள வாசிங்டன் பல்கலைக்கழகத்தில் பெற்றார்.

இவர் 1968 ஆம் ஆண்டில், கென்யாவில் தர்கானா ஏரிக்கருகிலுள்ள உலோதகம் எனுமிடத்தில், பிந்தைய தொடக்கநிலைப் புத்துயிரிக் காலத்துக்கும் முதனிலை இடையுயிரிக் காலத்துக்கும் இடைப்பட்ட தொல்லுயிரியல் உருவாக்கம் குறித்து விரிவாக ஆய்வு செய்துள்ளார். இந்த உருவாக்கத் தொடரில் ஆறு பாறையடுக்கு அலகுகளை இனங்கண்டார். இவர் 1967 இல் திரட்டிய 400 க்கும் மேற்பட்ட தொல்லுயிரிப் படிவுகளைப் பின்னர் அட்டவணைப்படுத்தியுள்ளார். மேலும் உலோதகம்-3 க்கான விலங்குப் பட்டியலையும் 1976 இல் வெளியிட்டுள்ளார்.

பேரன்சுமேயர் தனித்தும் பிறரோடு இணைந்தும் 130 க்கும் மேற்பட்ட அறிவியல் கட்டுரைகளை வெளியிட்டுள்ளார்.



</doc>
<doc id="309345" url="https://ta.wikipedia.org/wiki?curid=309345" title="நானக்சாகி நாட்காட்டி">
நானக்சாகி நாட்காட்டி

நானக்சாகி நாட்காட்டி ("Nanakshahi calendar") என்பது, முக்கியமான சீக்கிய நிகழ்வுகளைக் தீர்மானிப்பதற்காக சிரோமணி குருத்துவாரா பிரபந்தக் குழுவினரால் ஏற்றுக்கொள்ளப்பட்ட வெப்பமண்டல சூரிய நாட்காட்டி ஆகும். பிரபல சீக்கிய அறிஞரான பேராசிரியர் கிர்பால் சிங் பதுங்கர் அக்குழுவின் தலைமைப் பொறுப்பில் இருந்தபோது சீக்கியத் தலைவர்களின் முன்னிலையில் இந்த நாட்காட்டி நடைமுறைப்படுத்தப்பட்டது. 1998ல் இருந்து பயன்பாட்டில் உள்ள இந்த நாட்காட்டி, இதற்கு முன்னர் புழக்கத்தில் இருந்த இந்தியத் தேசிய நாட்காட்டிக்குப் பதிலாக நடைமுறைக்கு வந்தது. இதை வடிவமைத்தவர் பால் சிங் புரேவால் என்பவர் ஆவார். சீக்கியத்தின் முதல் குருவான குரு நானக் பிறந்த 1469ம் ஆண்டே இந்த நாட்காட்டியின் தொடக்கமாகக் கொள்ளப்படுகிறது. புத்தாண்டு கிரகோரிய நாட்காட்டியின்படி ஒவ்வோராண்டும் மார்ச் 14ம் தேதி வருகிறது. 

இந்த நாட்காட்டி உலகெங்கிலும் உள்ள 90% குருத்துவாராக்களினால் ஏற்றுக்கொள்ளப்பட்டுள்ளது. சீக்கிய உலகின் சில பழமைவாதக் குழுக்களிடையே இதை ஏற்பது குறித்த சர்ச்சைகள் உள்ளன. குருமார்களின் காலத்திலிருந்தே இருந்து வருகின்ற தம்டமி தக்சால் போன்ற சில அமைப்புக்களும் இதை ஏற்றுக்கொள்ளவில்லை.

நானக்சாகி நாட்காட்டியின் சில முக்கியமான கூறுபாடுகள் வருமாறு:

நானக்சாகி நாட்காட்டியின் மாதங்கள் வருமாறு:


</doc>
<doc id="309347" url="https://ta.wikipedia.org/wiki?curid=309347" title="பாங்கரா">
பாங்கரா

பாங்கரா என்பது



</doc>
<doc id="309364" url="https://ta.wikipedia.org/wiki?curid=309364" title="செட் (மாதம்)">
செட் (மாதம்)

செட் மாதம்,(, () சீக்கியர்களின் நானக்சாகி நாட்காட்டியின்படி முதலாவது மாதம். இம்மாதம் கிரகரிய நாட்காட்டியின் மார்ச் 14 முதல் ஏப்ரல் 13 வரையான 31 நாட்களை உள்ளடக்குகிறது. இது தமிழ் நாட்காட்டியின் பங்குனி மாதத்துடன் ஏறத்தாழப் பொருந்துகிறது. இம்மாதத்தின் முதல் நாள் சீக்கியர்களின் புத்தாண்டு ஆகும். மேலும் இந்த மாதத்திலேயே குரு கோவிந்த் சிங்கின் இரண்டாவது மகன் சாகிப்சாடா ஜுஜர் சிங் பிறந்தார்.



</doc>
<doc id="309365" url="https://ta.wikipedia.org/wiki?curid=309365" title="வைசாக் (மாதம்)">
வைசாக் (மாதம்)

வைசாக் மாதம், (, ) சீக்கியர்களின் நானக்சாகி நாட்காட்டியின்படி இரண்டாவது மாதம். இம்மாதம் கிரகரிய நாட்காட்டியின் ஏப்ரல் 14 முதல் மே 14 வரையான 31 நாட்களை உள்ளடக்குகிறது. இது தமிழ் நாட்காட்டியின் சித்திரை மாதத்துடன் ஏறத்தாழப் பொருந்துகிறது. இக்காலம் பஞ்சாப் பகுதியில் அறுவடைக்காலம்.

வைசாகி சீக்கியர்களின் முக்கியமான பண்டிகை. இது வைசாக் மாதத்தின் முதல் நாள் கொண்டாடப்படுகிறது. இது ஏப்ரல் மாதம் 14 ஆம் திகதியோடு பொருந்தி வரும்.



</doc>
<doc id="309371" url="https://ta.wikipedia.org/wiki?curid=309371" title="சீக்கிய அலைந்துழல்வு">
சீக்கிய அலைந்துழல்வு

சீக்கிய அலைந்துழல்வு ("Sikh diaspora") வழமையான பஞ்சாப் பகுதியிலிருந்து தற்கால பஞ்சாபி சீக்கியரின் புலம் பெயர்ந்து வாழ்தலைக் குறிக்கும். இவர்களது சமயம் சீக்கியம் ஆகும். பல நூற்றாண்டுகளாக பஞ்சாப் பகுதி சீக்கியத்தின் தாயகமாக விளங்குகின்றது. சீக்கிய அலைந்துழல்வு பெரும்பாலும் பஞ்சாபி அலைந்துழல்வின் உட்கணமாகும்.

1849இல் சீக்கியப் பேரரசு வீழ்ச்சியடைந்து பிரித்தானியாவின் இந்தியப் பேரரசு கைப்பற்றிய பிறகே சீக்கியர்கள் புலம் பெயரத் தொடங்கியதாக பெரிதும் கருதப்படுகின்றது. சீக்கிய அலைந்துழல்வின் புகழ்பெற்ற நபராக சீக்கியப் பேரரசின் கடைசி மகாராசா துலீப் சிங் உள்ளார்; பிரித்தானியாவின் இந்தியப் பேரரசு இவரை வாழ்நாள் முழுமைக்கும் நாட்டை விட்டு வெளியேற கட்டாயப்படுத்தப்பட்டார். துலீப் சிங்கின் வெளியேற்றத்தைத் தொடர்ந்து பஞ்சாபிலிருந்து சீக்கியர்களின் புலம் பெயர்வு வீதம் கூடியது. இருப்பினும் கடந்த 150 ஆண்டுகளில் அவர்கள் புலம் பெயர்ந்த இடங்கள் மாறி வந்துள்ளது. சீக்கிய புலம்பெயர்வு சீக்கியர்களுக்கு அரசியல் மற்றும் பண்பாட்டு அடையாளத்தைத் தந்துள்ளது.

உலகளவில் ஏறத்தாழ 20 மில்லியன் மக்கள்தொகை கொண்ட சீக்கியர்கள் உலகின் மிகப் பெரிய அமைப்புசார் சமயங்களில் ஐந்தாவதான சீக்கிய சமயத்தைச் சேர்ந்தவர்கள். உலக மக்கள்தொகையில் சீக்கியர்கள் 0.39% ஆக உள்ளனர்; இவர்களில் 83% இந்தியாவில் வாழ்கின்றனர். இந்திய சீக்கிய சமூகத்தில் 19.6 மில்லியன், அதாவது 76% வட இந்திய மாநிலமான பஞ்சாபில் வாழ்கின்றனர். இந்த மாநிலத்தில் பெரும்பான்மையினராக 65% விழுக்காடு வாழ்கின்றனர். 200,000க்கும் கூடுதலானவர்கள் அரியானா, இராசத்தான், உத்தரப் பிரதேசம், தில்லி, இமாச்சலப் பிரதேசம், மகாராட்டிரம், உத்தராகண்டம் மற்றும் சம்மு காசுமீரில் வாழ்கின்றனர்.

இந்திய மரபிலிருந்து தனிப்பட்ட சீக்கிய அடையாளம் அரசியல்ரீதியாக 1606இல் ஐந்தாம் சீக்கிய குரு குரு அர்ஜன் தேவின் உயிர்க் கொடையை அடுத்து நிறுவப்பட்டது; இதனை உறுதிப்படுத்துமாறு 1699இல் குரு கோவிந்த் சிங் நிறுவிய 'மெய்யான' உடன்பிறப்புரிமை அல்லது கால்சா (ਖ਼ਾਲਸਾ) அமைந்தது. எனவே 400 ஆண்டுகளாகவே சீக்கியர்களின் வரலாறு உள்ளது. குருக்களின் காலத்தில் சீக்கியர்களின் குடிபெயர்வு தற்கால இந்தியா, பாக்கித்தான் எல்லைகளுக்குள்ளாகவே, குறிப்பாக பஞ்சாப் பகுதியின் சீக்கிய பழங்குடி மையப்பகுதிக்குள்ளேயே இருந்தது. சீக்கிய சிற்றரசுகளின் உருவாக்கமும் சீக்கியப் பேரரசு (1716–1849) வளர்ச்சியும், அடுத்து லடாக், பெசாவர் போன்று தாங்கள் வென்ற பகுதிகளுக்கு குடிபெயர்ந்தனர். இருப்பினும் இந்தப் பெயர்வுகள் தற்காலிகமானதாகவும் நிலையற்றதாகவும் இருந்தன; சீக்கியப் பேரரசின் மாறிவந்த எல்லைகளைப் போன்று இவர்களது வாழ்விடமும் மாறி வந்தது. சீக்கியப் பேரரசு காலத்தில் சீக்கிய மகாராசா ரஞ்சித் சிங்கைக் குறித்து அறிய பிரான்சின் முதலாம் நெப்போலியன், பிரித்தானியர் முயன்றதால் இருபுற புலம்பெயர்வு நடைபெற்றது.



</doc>
<doc id="309372" url="https://ta.wikipedia.org/wiki?curid=309372" title="லூர்து நகர்">
லூர்து நகர்

லூர்து ("Lourdes") என்பது பிரனீசு மலைத்தொடர்களின் அடிவாரத்தில் அமைந்துள்ள ஒரு சிறு நகரமாகும். இந்நகரம் ஹோத்-பிரெனே மாநிலத்தில், தெற்கு-பிரனீசு மாவட்டத்தில் பிரான்சின் தென் மேற்குப் பகுதியில் பிரான்சு தலைநகர் பாரீசில் இருந்து தெற்கே 850 கிலோமீற்றர் தூரத்தில் அமைந்துள்ளது. இந்நகரத்தின் நடுவே செங்குத்தானப் பகுதியில் கட்டப்பட்டுள்ள கற்கோட்டையானது இந்நகரின் சிறப்பாகும். இது 1858 ஆம் ஆண்டு லூர்து அன்னைத் திருத்தலம் அமைவதற்கு முன்னமே உருவாக்கப்பட்டதாகும். லூர்து நகரம் மலைகளால் சூழப்பட்ட குளிரான பச்சைப் பசேல் எனக் காட்சியளிக்கும் அழகிய நகரமாகும். மலையின் மறுபக்கம் ஸ்பெயின் நாடு அமைந்துள்ளது. 

1858 ஆம் ஆண்டு பெர்னதெத் எனும் ஆடு மேய்க்கும் பெண்ணிற்கு மரியாள் காட்சி கொடுத்ததிற்கு பின்னர் இந்நகர் பிரான்சிலும், உலகம் முழுமைக்கும் பிரபலமானது. அவ்விடத்தில் லூர்து அன்னை திருத்தலம் கட்டப்பட்டுள்ளது. இத்திருத்தலம் இயற்கை சூழலும் அமைதியும் கொண்ட இடமாகும். நிம்மதியாக செபிக்க, தங்க அனைத்து வசதிகளும் கொண்ட அழகிய புனித பயணத் தலமாகும். மேலும், உலகின் முதன்மையான புனிதப் பயணம் மற்றும் கிறித்துவ மத சுற்றுலாத் தலமானது. 

ஒவ்வொரு ஆண்டும் உலகம் முழுமையிலிருந்தும் வருகைத் தரும் அறுபது இலட்சம் வருகையாளர்களின் மூலம், லூர்து நகர் பிரான்சு நாட்டின் சுற்றுலாத் தலங்களில் பாரீசிற்கு அடுத்து இரண்டாமிடத்திலும், அகில உலக கத்தோலிக்க புனித பயணத்தலங்களில் ரோமிற்கும், புனித பூமிக்கும் அடுத்ததாக மூன்றாமிடத்திலும் அமைந்துள்ளது.

1858 ஆம் ஆண்டு பிப்ரவரி மாதம் பதினோராம் தேதி மாலைப்பொழுதில் பெர்னதெத் தன் சகோதரியுடனும் இன்னொரு தோழியுடனும் மசபிள் க்ரொத்தோ ("Massabielle") என்ற மலைப்பாங்கான பகுதிக்கு விறகு பொறுக்கச் சென்றார். அவ்விடத்தில் லெ கேவ் (LE GAVE)  என்ற ஆறு ஓடிக்கொண்டிருந்தது. அங்கு அவள் முன் ஒரு அழகான பெண் தோன்றினாள். முதன் முறை தோன்றியபோது அவள் பெயரை சொல்லாத அப்பெண், அடுத்தடுத்த சந்திப்புகளில் பெர்னதெத்திடம் தன்னை அமலோற்பவ அன்னை ('நாமே அமல உற்பவம்') என்று வெளிப்படுத்தினாள். இதற்கு பாவம் எதுவுமின்றி பிறந்தவர் என்பது அர்த்தம்.

1858 ஆம் ஆண்டு, பிப்ரவரி மாதம் 11 ஆம் தேதி முதல் யூலை மாதம் 16 ஆம் தேதி வரை கன்னி மரியாள் பெர்னதத்துக்கு மொத்தம் பதினெட்டு முறை காட்சி கொடுத்தார். மரியன்னை பெர்னதெத்திற்கு காட்சி கொடுத்ததன் அடிப்படையில் அவர் ' தூய லூர்து அன்னை ' என்று அழைக்கப்படுகிறார். கத்தோலிக்கம் பற்றி அதிகமறியாத பெர்னதெத் பங்குத் தந்தை அருட்திரு.பெர்மல் என்பவரிடம் தான் கண்ட காட்சி குறித்து தெரிவித்தாள். ஒரு காட்சியில் மரியன்னை தனக்கு அங்கு ஓர் ஆலயம் கட்டப்பட வேண்டும் என்று கேட்டுக் கொண்டார்.  திருத்தந்தை 9ம் பயஸ், லூர்து அன்னையின் வணக்கத்திற்கு அனுமதி வழங்கினார். அதன் பிறகு அன்னை மரியா காட்சி அளித்த மசபியேல் குகையின் அருகே, மரியாவின் பெயரில் பெரிய ஆலயம் ஒன்று கட்டி எழுப்பப்பட்டது.

பிப்ரவரி 25 ந்தேதி காட்சியின்போது மரியன்னை கூறிய இடத்தில் நிலத்தைத் தோண்டியபோது அங்கு சிறிய நீரூற்று தோன்றியது . அது பின்பு ஓடையாக மாறி, திருப்பயணிகளை கவர்ந்திழுக்கும் அற்புத இடமாக இன்றும் திகழ்கிறது. அந்நீருற்றின் நீரைப் பருகியதும் பலர் குணம் பெற்றதாக கூறப்பட்டது. தற்போது நாள்தோறும் ஆயிரக்கணக்கான கேலன் நீர் அந்நீருற்றிலிருந்து வெளிவருகிறது. அதை புனிதப்பயணிகள் பயன்படுத்த நீர் வழங்கிகளும், குளிக்க சிறப்பு குளியல் அறைகளும் ஆலயப் பொறுப்பாளர்களால் உருவாக்கப்பட்டுள்ளது. பெர்னதெத்துக்கு மரியாள் காட்சி கொடுத்தப் பிறகு லூர்து நகர் குணமளிக்கும் புனித நகராகவும், புனிதப் பயணத் தலமாகவும் மாறியது.

வரலாற்றுக்கு முந்தையக் காலக்கட்டத்தில் யாரும் வசிக்காத பகுதியாயிருந்தது லூர்து. பத்தொன்பதாம் நூற்றாண்டின் நடுவில் கண்டெடுக்கப்பட்ட மதிற்சுவர்களின் குவியல்கள், கல்லறை மற்றும் சிலைகளின் மீதங்களை வைத்து அவ்விடத்தில் கி.மு. முதலாம் நூற்றாண்டிற்குப் பிறகு மனிதர்களின் வருகைத் துவங்கியிருக்கலாம் எனக் கூறப்படுகிறது. செயின்ட் பியர் பங்கு ("பிரெஞ்சு ஒலிப்பு: சான் பியர்") அழிக்கப்பட்டப்பின், நீர் கடவுளுக்கு ஒப்புவிக்கப்பட்ட பாகன் கோவில் அங்கு கண்டுப்பிடிக்கப்பட்டதாகவும் கூறப்படுகிறது.

பதினான்காம் நூற்றாண்டில் முதன் முதலில் லூர்து நகரானது நான்காம் பிலிப் ("") என்பவரது கட்டுப்பாட்டின் கீழ் வந்தது. பிறகு, நில பிரபுக்கள் பியர் அர்ணோ பியர்ன் மற்றும் அவரது சகோதரர் பியர்ன் ழான் மூலம் ஆங்கிலேயர்கள் கிட்டத்தட்ட ஐம்பதாண்டுகள் வரை (1360-1407) தங்கள் கைவசம் வைத்திருந்தனர்.

கி.பி.778 ஆம் ஆண்டு வரை, சுமார் 46 ஆண்டுகள் இசுலாமியர்களின் கட்டுப்பாட்டில் இருந்தது. எட்டாம் நூற்றாண்டில் லூர்தும், கற்கோட்டையும் மீரட் என்ற உள்ளூர் இசுலாமியத் தலைவர் மற்றும் ப்ராங்க் அரசர் சார்லமேன் ஆகியோரின் தாக்குதலுக்கு இலக்கானது. இருவருக்குமிடையே நடைப்பெற்ற போரின்போது, கோட்டையிலிருந்த மீரட் மனக்குழப்பத்தினால் மனம் மாறி, கோட்டையை ஒப்புவித்துவிட்டு 'லோரஸ்' எனும் பெயரில் திருமுழுக்குப் பெற்று கிறித்துவத்திற்கு மதம் மாறினார். அப்பெயராலேயே, தற்போது இந்நகர் 'லூர்து' என்று அழைக்கப்படுகிறது.

நூற்றாண்டு போரின்போது 1360 ஆம் ஆண்டு 'லூர்து நகர்' இங்கிலாந்திற்கு ப்ரெதெனி சமாதான உடன்படிக்கை மூலம் கொடுக்கப்பட்டது. 45 ஆண்டுகள் கழித்து, 1405 ஆம் ஆண்டு, ஆறாம் சார்லஸ் மன்னர் பதினெட்டு மாத காலம் கோட்டையை முற்றுகையிட்டு மீண்டும் பிரான்சின் கட்டுப்பாட்டில் கொண்டு வந்தார். பதினாறாம் நூற்றாண்டில், லூர்து நகர் கத்தோலிக்கர்களுக்கும், பிரெஞ்சு சீர்திருத்த திருச்சபையைச் சார்ந்தவர்களுக்கும் இடையே நடைப்பெற்ற பிரெஞ்சு மதப் போரினால் கடுமையாக சேதமடைந்தது. 1568 ஆம் ஆண்டு பிரெஞ்சு சீர்திருத்த திருச்சபையின் தலைவரான கபிரியேல், அருகாமை நகரான டார்ப்சை தாக்கினார். அதன்பின் 1592 ஆம் கத்தோலிக்க கூட்டுப்போர்ப்படைகளின் மூலம் கத்தோலிக்க கொள்கை லூர்தில் மீண்டும் நிறுவப்பட்டது. இறுதியில், 1607 ஆம் ஆண்டு லூர்து பிரெஞ்சு பேரரசின் கீழ் வந்தது.

1858 ஆம் ஆண்டு வரை லூர்து நகர் சுமார் 4000 மக்கள் கொண்ட ஒரு அமைதியான நகராகவும், அப்ரெஷெஸ், காடெரெட்ஸ், லு சான் சவேர் மற்றும் பக்னெரெ தெ பிகோர் ஆகிய நீர் நிலைகளுக்கு செல்லும் வழிப்பாதையாகவும் இருந்தது.

ஆண்டின் மார்ச் மாதம் முதல் அக்டோபர் மாதம் வரை ஐரோப்பா மற்றும் உலகின் பல பகுதிகளிலிருந்து புனிதப் பயணம் மேற்கொள்வோரின் சிறப்பிடமாக லூர்து அன்னை திருத்தலம் விளங்குகிறது. குகையிலிருந்து வெளிவரும் நீருற்று குணமளிக்கும் சிறப்புகள் கொண்டதாக பெரும்பாலான மக்களால் நம்பப்படுகிறது. அதில் 69 குணமளிப்பு சாட்சியங்கள் அதிசயங்களாக திருச்சபையால் ஏற்றுக்கொள்ளப்பட்டிருக்கின்றன. 1860 ஆம் ஆண்டிலிருந்து சுமார் 20 கோடி பேர் இதுவரை ஆலயத்திற்கு வருகை தந்துள்ளதாக கூறப்பட்டுள்ளது. உலகம் முழுவதிலுமிருந்து இத்திருத்தலத்திற்கு வரவும், க்ரொட்டோ புனித நீரூற்றில் திருமுழுக்கு குளியலுக்கும் பயண ஏற்பாடுகள் ஒருங்கிணைக்கப்படுகின்றன. மரியாள் பெர்னதெத்துக்கு காட்சி கொடுத்த இடம் க்ரொட்டா என்றும் கெபி என்றும் அழைக்கப்படுகின்றது. அவ்விடம் 9.50 மீ.ஆழமும், 9.85 மீ. அகலமும்,3.80 மீ உயரமும் கொண்டது. 

உலகில் அதிகப்படியான புனிதப் பயணிகளும் பார்வையாளரும் தரிசிக்கும் இடம் இந்தக் 'கெபி' ஆகும். ஒரு வருடத்திற்கு 6 மில்லியன் மக்கள் இங்கு வந்துபோகின்றனர். 

இத்தலத்தில் நரம்புப் பிரச்சனைகள், புற்று நோய் உட்பட பார்வையின்மை மற்றும் பக்கவாதம் வரையில் ஏராளமான குணமளிக்கும் அதிசயங்கள் பதிவு செய்யப்பட்டுள்ளன. ' கடந்த ஐம்பது ஆண்டுகளில் நான்காயிரம் குணம் பெற்ற சாட்சியங்கள் பதிவு செய்யப்படுள்ளதாக கூறப்படுகிறது '.

இவற்றில் ஒவ்வொன்றையும் தேசிய மருத்துவ ஆணைக்குழு பரிசீலித்து, மிக நுட்பமாக ஆராய்ந்து அவற்றில் 67 மட்டும் தங்கள் சக்திக்கு அப்பாற்பட்டது என்றும் அது அன்னையின் அருளால்தான் நடந்தது என்றும் அறிவித்து உறுதிப்படுத்தி உள்ளனர். இந்த 67 பேரின் விபரங்கள், புகைப்படங்களுடன் லூர்து பேராலயக் காப்பகத்தில் பாதுகாப்பாக வைக்கப்பட்டுள்ளன. இந்த 67 பேர்களில், 1) 80 வீதமானவர்கள் பெண்கள் 2) இவர்களில் 55 பேர் பிரான்ஸ் நாட்டைச் சேர்ந்தவர்கள். மேலும், பெரும்பாலானவர்கள் சாதாரண நடுத்தர தொழில் புரியும் பொதுநிலையினர், அருட்பணியாளர், அருட்சகோதரிகள், அருட்சகோதரர்கள், துறவிகள் போன்றோரும் அடங்குவர் .

மரியாள் முதல் காட்சிக் கொடுத்ததன் 150 ஆம் ஆண்டு யூப்ளி கொண்டாட்டம் பதினொன்றாம் தேதி பிப்ரவரி மாதம் 2008 ஆம் ஆண்டு, 45,000 புனிதப்பயணிகள் குழும நடைப்பெற்றது. இம்முதல் காட்சி கொடுத்த 150 ஆவது வருட நிறைவு யூபிலி விழாவை ஒரு வருட காலத்திற்குக் கொண்டாடுவதென பிரான்ஸ் ஆயர் மன்றம் தீர்மானித்துச் செயற்பட்டது. 08.12.2007 துவங்கி 08.12.2008 வரை சிறப்பான முறையில் மரியன்னையின் புகழை, அவர் வாழ்ந்த வாழ்க்கை நெறிகளை அனைத்து மக்களும் கடைப்பிடிக்க வேண்டும் என்றும், 'மரியாளின் வழியில் கிறிஸ்துவிடம்' அனைவரும் செல்ல வேண்டும் என்றும் பல்வேறு செயற்பாடுகள் முன்னெடுக்கப்பட்டன. இந்தக் கொண்டாட்டத்தை உரோமில் இருக்கும் இந்தியக் கர்தினால் பேரருட் பெருந்தகை இவான் டையஸ் (Ivan Cardinal Dias) ஆண்டகை துவக்கிவைத்தார். திருத்தந்தை பாப்பரசர் 16 ஆம் ஆசீர்வாதப்பர், இவரைத் தம் திருத்தூதராக அனுப்பி வைத்தார் .

லூர்து நகரின் மையத்தில் உயரே அமைந்திருக்கும் கோட்டையானது உரோமையர் காலத்தில் கட்டப்பட்டிருக்கலாம் என்று கூறப்படுகிறது.

மன்னர் இருபத்தைந்தாம் லூயினால் சிறைக்கூடமாக பயன்படுத்தப்பட்டு வந்தது. 1789 ஆம் ஆண்டு பொதுக் குழு சிறைக்கைதிகளை விடுதலை செய்ய ஆணையிட்டது. பின் நெப்போலியனின் எழுச்சியின்போது, 1803 ஆம் ஆண்டு அக்கோட்டை மீண்டும் சிறைச்சாலையாக செயல்படத்துவங்கியது. 

778 ஆண்டு சார்லமேன் முற்றுகைக்குப் பிறகு, அக்கோட்டை பதினொன்றாம் மற்றும் பன்னிரெண்டாம் நூற்றாண்டு வரை பிஷோர் பிரபுக்களின் உறைவிடமாக பயன்படுத்தப்பட்டது. பதிமூன்றாம் நூற்றாண்டில் பிலிப்பின் அரசாட்சியின் கீழ் வருவதற்கு முன் அவ்விடம் ஷாம்ப்பைன் பிரபுக்களின் கைவசம் வந்தது. 1360 ஆம் ஆண்டு ப்ரெதெனி சமாதான உடன்படிக்கையினால் ஆங்கிலேயரிடம் பறிபோனது. பதினைந்தாம் நூற்றாண்டில் இரண்டு முறை முற்றுகைக்குள்ளானது. பதினேழாம் நூற்றாண்டில் அரச சிறைச்சாலையாகவும், பிரெஞ்சு புரட்சிக்குப் பிறகு மாநிலச் சிறைச்சாலையாகவும் பயன்படுத்தப்பட்டு, இருபதாம் நூற்றாண்டில் 1921 ஆம் ஆண்டு முதல் பிரனே அருங்காட்சியகமாக மாற்றப்பட்டது. 

இராணுவ பொறியியல் பணியினால் பழமையான மதிற்சுவர்கள் அழிந்தப்போதும், பழங்கால சிலைகள், காணிக்கைகள், மதிற்சுவர்களின் அடித்தளங்கள் ஆகியன வெளிவந்துள்ளன. அவை அருங்காட்சியகத்தில் காட்சிக்காக வைக்கப்பட்டுள்ளன.

லூர்து அன்னை திருத்தலத்திற்கு ஏராளமான சுற்றுலாப் பயணிகளின் வருகையால் நிறைய தங்குமிடங்களும், நகருக்கருகில் சுற்றுலாத்தலங்களும் உருவாக்கப்பட்டுள்ளன. 1858 ஆம் ஆண்டு வரை நான்காயிரமாக இருந்த லூர்து மக்கள் தொகையின் அண்மைக் கால எண்ணிக்கை பதினைந்தாயிரமாகும். ஆனாலும் இந்நகர் ஐம்பது இலட்சம் புனிதப் பயணிகளையும், சுற்றுலாப் பயணிகளையும் ஏற்றுக்கொள்ள வல்லது. ஒரு சதுர கிலோமீட்டரில் அதிக தங்கு விடுதிகள் கொண்டஇடங்களின் பட்டியலில் 270 தங்கு விடுதிகளுடன் லூர்து நகர் பாரீசிற்கு அடுத்த இடத்திலிருக்கிறது.


</doc>
<doc id="309376" url="https://ta.wikipedia.org/wiki?curid=309376" title="இந்திய வான்படையின் ஏஎன்-32 காணாமல்போனமை, 2016">
இந்திய வான்படையின் ஏஎன்-32 காணாமல்போனமை, 2016

2016 சூலை 22 அன்று இந்திய வான்படையின் அன்டனோவ் ஏஎன்-32 வானூர்தி ஒன்று 29 பேருடன் அந்தமான் நிக்கோபாரின் பிளேர் துறையை நோக்கிச் சென்று கொண்டிருந்த போது வங்காள விரிகுடாப் பகுதியில் காணாமல் போனது. சென்னையில் இருந்து 280 கிமீ கிழக்கே காலை 9:12 மணிக்கு இவ்வானூர்தி ரேடாரில் இருந்து மறைந்தது.

இவ்வானூர்தியில் 6 பணியாளர்கள், 12 வான்படை வீரர்கள், ஒரு கடற்படை, ஒரு எல்லைக் காவல்படை, ஒரு தரைப்பட வீரர்கள், மற்றும் 8 பொதுமக்கள் உட்பட மொத்தம் 29 பேர் இருந்துள்ளனர். 8 பொதுமக்களும் ஆந்திராவின் விசாகப்பட்டினத்தைச் சேர்ந்தவர்கள் என அடையாளம் காணப்பட்டுள்ளனர்.

இந்தியக் கடற்படையினர் தேடல், மற்றும் மீட்புப் பணிகளை ஆரம்பித்துள்ளனர். நீருக்கடியில் சமிக்கைகளை அறிவதற்காக நீர்மூழ்கிக் கப்பல் ஒன்று, 12 கப்பல்கள், 2 டோர்னியர் வானூர்திகள் ஆகியன தேடல் நடவடிக்கைகளில் ஈடுபடுத்தப்பட்டுள்ளன.


</doc>
<doc id="309377" url="https://ta.wikipedia.org/wiki?curid=309377" title="அகாலி இயக்கம்">
அகாலி இயக்கம்

அகாலி இயக்கம் {"Akali movement") அல்லது குருத்துவாரா சீர்திருத்த இயக்கம் 1920களில் இந்தியாவில் இருந்த குருத்துவாராக்களில் ( சீக்கிய வழிபாட்டிடங்கள்) சீர்திருத்தங்களை கொண்டுவருவதற்கான போராட்டம் ஆகும். இந்தப் போராட்டத்தின் விளைவாக 1925இல் சீக்கிய குருத்துவாரா சட்டம் இயற்றப்பட்டு இந்தியாவின் அனைத்து வரலாற்றுச் சிறப்புமிக்க சீக்கிய புனிதத்தலங்களும் சிரோன்மணி குருத்வாரா பிரபந்தக் செயற்குழுவின் (எஸ்ஜிபிசி) கட்டுப்பாட்டில் மாற்றப்பட்டன.

அகாலிகள் பிரித்தானிய அரசுக்கு எதிராக இந்திய விடுதலை இயக்கத்திலும் பங்கேற்றது; ஒத்துழையாமை இயக்கத்திற்கு ஆதரவளித்தது.
அகாலி என்ற சொல் சீக்கிய புனித நூல்களில் பயன்படுத்தப்பட்டுள்ள "அகால்" என்ற சொல்லிலிருந்து பெறப்பட்டதாகும்; அகால் எனில் "காலத்தை வென்றது", "அழிவற்றது" எனப் பொருளாகும். இருபதாம் நூற்றாண்டின் துவக்கத்தில் பிரித்தானிய இந்தியாவிலிருந்த பல சீக்கிய குருத்துவாராக்கள் உதாசி "மகந்து"கள் கட்டுப்பாட்டிலோ ஆளுநரால் நியமிக்கப்பட்ட மேலாளர்களின் கட்டுப்பாட்டிலோ இருந்தன. மரபுவழி வந்த இவர்கள் மிகவும் செல்வாக்கு மிக்கவர்களாகவும் சடங்குகளைப் பின்பற்றுபவர்களாகவும் இருந்தனர். அகாலி இயக்கத்தின் முதன்மை நோக்கமே சீக்கிய குருத்துவாராக்களை இவர்களது கட்டுப்பாட்டிலிருந்து விடுவிப்பதுதான்.

1920இல் சிங் சபாவின் அரசியல் பிரிவான அகாலி தளம் துவக்கியது. கர்த்தார் சிங் ஜப்பாரின் தலைமையில் சென்ற தன்னார்வலர்கள் (ஜாதாக்கள்) இதில் முதன்மைப் பங்காற்றினர். சியால்கோட்டிலிருந்த பாபா டி பெர் குருத்துவாராவில் முதன்முதலில் சீர்திருத்தம் துவங்கப்பட்டது. இங்கு காலம்சென்ற மகந்த் அர்னாம் சிங்கின் விதவை மனைவியின் கட்டுப்பாட்டில் குருத்துவாரா இருந்தது. அவரது வருமானத்திற்கான ஒரே வாய்ப்பாக இருந்த குருத்துவாராவை அகாலிகளுக்கு மாற்றிட துவக்கத்தில் எதிர்த்தார். பின்னர் ஓய்வூதியத் தொகை வழங்க முடிவான பின்னர் இணங்கினார். இந்த குருத்துவாராவின் கட்டுப்பாடு பாபா கரக் சிங்கின் தலைமையிலான தேர்ந்தெடுக்கப்பட்ட குழுவிற்கு மாற்றப்பட்டது.

அகாலிகளின் அடுத்த இலக்காக சீக்கியரின் மிகப் புனிதமான கோயிலான பொற்கோயில் (அர்மந்திர் சாகிபு) எடுத்துக்கொள்ளப்பட்டது. இக்கோயிலின் குருக்கள் கீழ்-சாதி இந்துக்களிலிருந்து சீக்கிய சமயத்தைத் தழுவியவர்களுக்கு கோயிலில் வழிபட அனுமதி மறுத்தார். கர்த்தார் சிங் ஜப்பார் கோயில் வளாகத்தினுள் உள்ள அகால் தக்த்திற்கு சென்று சாதிசார்ந்த கட்டுப்பாடுகளை கைவிட வேண்டும் என்றும் காலத்திற்கேற்ப சீர்திருத்தங்களை மேற்கொள்ள வேண்டும் என்றும் வலியுறுத்தினார். சூன் 28, 1920இல் பொற்கோவில் தேர்ந்தெடுக்கப்பட்ட குழுவான சிரோன்மணி குருத்வாரா பிரபந்தக் செயற்குழுவிற்கு மாற்றப்பட்டது. 
அடுத்து, அகாலிகள் பஞ்சா சாகிபு குருத்துவாரா உள்ள ஆசன் அப்தாலிற்குச் சென்றனர். இங்கு குருத்துவாரா மகந்த் மித்தா சிங் வசம் இருந்தது. இவர் குருத்துவாராக்குள் புகைகுழல்களை விற்க அனுமதித்தார்; இதற்கு சீக்கியர்களிடம் எதிர்ப்பு எழுந்தது. கர்த்தார் சிங் ஜப்பார் தமது ஜாதாக்களுடன் சென்று நவம்பர் 20, 1920இல் குருத்துவாராவின் கட்டுப்பாட்டை மேற்கொண்டார். இருப்பினும், இந்த குருத்துவாராவில் வழிபட்டு வந்த உள்ளூர் இந்துக்கள் இந்த மாற்றத்தை எதிர்த்தனர். அகாலிகளுக்கு மாற்றப்படும் நாளின் இரவில் ஏறத்தாழ 5000-6000 மக்கள் குருத்துவாராவைச் சூழ்ந்து கொண்டனர்; ஆனால் காவல்துறை இவர்களை கலைத்தனர். மறுநாள் 200-300 இந்துப் பெண்கள் குருத்துவாராவில் அமர்ந்துகொண்டனர். இருப்பினும் இந்த குருத்துவாராவும் சிரோன்மணி குருத்வாரா பிரபந்தக் செயற்குழுவின் கட்டுப்பாட்டிற்கு மாற்றப்பட்டது.

அடுத்த இலக்காக சச்சா சவுதா குருத்துவாரா அகாலிகளின் கட்டுப்பாட்டில் வந்தது. இது தற்போதைய பாக்கித்தான் பகுதியில் சுகார் கானாவில் உள்ளது. அடுத்ததாக சிறீ தரண் தரண் சாகிபு குருத்துவாரா பக்கம் கவனத்தைத் திருப்பினர். இங்கிருந்த குருக்கள் நடனப் பெண்மணிகளை அனுமதித்ததாகவும் புகை பிடித்தலையும் மது அருந்துவதையும் கோயில் வளாகத்தில் அனுமதித்தாகவும் குற்றம் சாட்டப்பட்டிருந்தது. தவிரவும் இந்து சீர்திருத்த இயக்கமான ஆரிய சமாஜத்தின் கொள்கைகளைப் பரப்பியதாகவும் புகார் எழுந்தது. கர்த்தார் சிங் தலைமையிலான அகாலிகள் இங்கு வந்தடைந்து "அர்தாசு" எனப்படும் சீக்கிய வழிபாட்டை நடத்தினர்; குருத்துவாரா தங்கள் கட்டுப்பாட்டில் உள்ளதாக அறிவித்தனர். உறங்கிக் கொண்டிருந்த அகாலிகளை குருக்கள் நாட்டு குண்டுகளையும் செங்கற்களையும் கொண்டு தாக்கினர். அடுத்த நாள், சுற்றுப்புறத்திலிருந்த சிற்றூர்களிலிருந்து வந்த சீக்கியர்கள் குருத்துவாராவை கைப்பற்றினர். இதன் பின்னர் கர்த்தார் சிங் தலைமையிலான அகாலிகள் மேலும் ஐந்து குருத்துவாராக்களை கைப்பற்றினர். 

அகாலிகளில் ஒருசிலர் அமைதியான முறையில் குருத்துவாராக்களை கட்டுக்குள் கொண்டுவர செய்த முயற்சிகளை எதிர்த்தனர். இவர்கள் வன்முறை செயல்கள் மூலம் குருத்துவாராக்களை கைக்கொள்ள "பப்பார் அகாலி இயக்கம்" என்ற பிரிவு இயக்கத்தை நிறுவினர்.



</doc>
<doc id="309378" url="https://ta.wikipedia.org/wiki?curid=309378" title="ஒரிசா மத்தியப் பல்கலைக்கழகம், கோராபுட்">
ஒரிசா மத்தியப் பல்கலைக்கழகம், கோராபுட்

ஒரிசா மத்தியப் பல்கலைக்கழகம், இந்திய மாநிலமான ஒரிசாவின் கோராபுட் நகரத்தில் உள்ளது. இது இந்திய அரசின் மத்தியப் பல்கலைக்கழகங்களுக்கான 2009ஆம் ஆண்டு சட்டத்தின் அடிப்படையில் நிறுவப்பட்டது,

இந்த பல்கலைக்கழகத்தில் கீழ்க்காணும் துறைகள் உள்ளன.
மொழிப் பள்ளி

சமூகவியல் பள்ளி

கல்வி, கல்வித் தொழில்நுட்பம்

அடிப்படை அறிவியல் பள்ளி

பொருளியல் பள்ளி



</doc>
<doc id="309382" url="https://ta.wikipedia.org/wiki?curid=309382" title="ராஜஸ்தான் மத்தியப் பல்கலைக்கழகம்">
ராஜஸ்தான் மத்தியப் பல்கலைக்கழகம்

ராஜஸ்தான் மத்தியப் பல்கலைக்கழகம், இந்திய மாநிலமான ராஜஸ்தானில் உள்ள மத்தியப் பல்கலைக்கழகம். இது அஜ்மேர் நகரத்தில் அமைந்துள்ளது. இந்த பல்கலைக்கழகத்தில் தொழினுட்பம், அறிவியல், பொருளியல், மேலாண்மை, சமூக அறிவியல் உள்ளிட்ட துறைகள் உள்ளன. இங்கு 1700 மாணவர்கள் படிக்கின்றனர்.

இந்த பல்கலைக்கழகம் ஜெய்ப்பூர்-அஜ்மேர் விரைவுவழிச்சாலையில் அமைந்துள்ளது. இது ஏறத்தாழ 518 ஏக்கர் பரப்பளவில் விரிந்துள்ளது. கிஷன்கட் தொடருந்து நிலையம் அருகில் உள்ளது. 

இங்கு தொழினுட்பம், அறிவியல், பொருளியல், மேலாண்மை, சமூக அறிவியல் ஆகிய துறைகள் உள்ளன.

இந்த பல்கலையில் பத்து பள்ளிகளில் துறைகள் சேர்க்கப்பட்டுள்ளன.

இங்கு 25,000 நூல்கள் இருக்கின்றனர். தேசிய அளவிலும் உலகளவிலும் வெளியாகும் ஆய்விதழ்கள் சேகரிக்கப்பட்டு வைக்கப்பட்டுள்ளன.




</doc>
<doc id="309394" url="https://ta.wikipedia.org/wiki?curid=309394" title="இந்திராகாந்தி படுகொலை">
இந்திராகாந்தி படுகொலை

இந்தியாவின் மூன்றாவது தலைமை மந்திரியான இந்திரா காந்தி 1984 ஆம் ஆண்டு அக்டோபர் மாதம் 31 ஆம் நாள் காலை 09:20 மணியளவில், புது தில்லி, சப்தர்ஜங் தெருவிலுள்ள அவரது இல்லத்தில் சத்வந்த் சிங், பீண்ட் சிங் என்ற அவரது இரு பாதுகாவலர்களால் சுட்டுக் கொல்லப்பட்டார். 1984 ஆம் ஆண்டு ஜூன் மாதம் அமிருதசரசு நகரிலுள்ள சீக்கியர்களின் முக்கிய கோயிலான பொற்கோயிலை இந்திய இராணுவத்தினர் தாக்கிய புளூஸ்டார் நடவடிக்கையால் பொற்கோயில் பெரிதும் சேதமடைந்தது. இந்நடவடிக்கையின் எதிர்விளைவே இவரது படுகொலையாகும்.

அயர்லாந்து நாட்டுத் தொலைக்காட்சிக்காக ஆவணப்படம் எடுத்துக்கொண்டிருந்த பிரித்தானிய நடிகர் பீட்டர் உஸ்தொனோவிற்குப் பேட்டியளிப்பதற்காக 1984 ஆம் ஆண்டு, அக்டோபர் மாதம் 31 ஆம் நாள் காலை 09:20 மணிக்கு இந்திராகாந்தி புதுதில்லி, சப்தர்ஜங் தெருவிலமைந்துள்ள அவரது வீட்டுத் தோட்டத்திலிருந்து அடுத்தமைந்துள்ள அக்பர் வீதியிலுள்ள அலுவலகத்திற்குச் சென்று கொண்டிருந்தார்.

அங்கிருந்த சிறுவாயிலை அவர் கடக்கும்போது அவ்வாயிலைக் காத்துநின்ற அவரது பாதுகாவலர்கள் சத்வந்த் சிங், பீண்ட் சிங் இருவரும் அவரைச் சுடத் தொடங்கினர். பீண்ட்சிங் இந்திராகாந்தியின் அடிவயிற்றில் மூன்றுமுறையும், கீழே விழுந்துவிட்ட இந்திராகாந்தியை சத்வந்த் சிங் இயந்திரத் துப்பாக்கியால் 30 முறையும் சுட்டனர். சுட்டபின்பு இருவரும் தமது ஆயுதங்களைக் கீழெறிந்து விட்டனர். பீண்ட் சிங் "நான் செய்யவேண்டியதை செய்து விட்டேன். நீங்கள் செய்ய விரும்புவதைச் செய்து கொள்ளலாம்." எனக் கூறினார். அடுத்த ஆறு நிமிடங்களில் இந்திய - திபெத் எல்லைக் காவல்படையைச் சேர்ந்த தார்செம் சிங் ஜாம்வால், ராம் சரண் என்ற வீரர்கள் பீண்ட் சிங்கை சுட்டுக் கொன்றனர். சத்வந்த் சிங், இந்திராகாந்தியின் மற்ற பாதுகாவலர்களால் பலத்த காயங்களுடன் சிறைபிடிக்கப்பட்டார். 1989 இல் சத்வந்த் சிங்கும் உடன்குற்றவாளியான கெகர் சிங்கும் தூக்கிலிடப்பட்டனர்.

இந்திராகாந்தி சுடப்பட்டு 10 மணி நேரங்கழித்துதான் தூர்தர்ஷன் மாலைச் செய்தியில் அவர் இறந்த செய்தி அறிவிக்கப்பட்டது. உளவுத்துறை மற்றும் பாதுகாப்புத்துறை அதிகாரிகளையும் மீறி இந்திராகாந்தியின் செயலாளர் ஆர். கே. தவான் பாதுகாப்பு நடவடிக்கையாக கொலையாளிகள் உட்பட்ட பிற சீக்கியக் காவலர்களை நீக்கிவிடுமாறு உத்தரவிட்டார்.

இந்திரா காந்தியைக் கொலை செய்தவர்களில் ஒருவரான பீண்ட் சிங், இந்திரா காந்திக்குப் பிரியமான பாதுகாவலர்களுள் ஒருவர். பீண்ட் சிங்கை இந்திராகாந்திக்கு பத்தாண்டுகளாகத் தெரியும். மற்றொரு கொலையாளியான சத்வந்த் சிங், கொலை நிகழ்வின்போது 22 வயது இளைஞர்; ஐந்து மாதங்களுக்கு முன்புதான் இந்திரா காந்தியின் பாதுகாவலராகப் பணியேற்றிருந்தார்.

அனைத்திந்திய மருத்துவ அறிவியல் கழக மருத்துமனைக்கு 09:30 மணிக்குக் கொண்டு செல்லப்பட்டார். 14:20 மணிக்கு அவரின் இறப்புச் செய்தி அறிவிக்கப்பட்டது. டி. டி. தோக்ரா தலைமையிலான மருத்துவர் குழு இந்திரா காந்தியின் உடலைக் கூறாய்வு செய்தது. இயந்திரத் துப்பாக்கி, சுழல் கைத்துப்பாக்கியென இருவிதமான ஆயுதங்களிலிருந்து அவரது உடலில் கிட்டத்தட்ட 30 குண்டுகள் தாக்கியுள்ளதாக கூறாய்வு முடிவில் கூறப்பட்டது. கொலையாளிகள் அவரை நோக்கிச் சுட்ட 33 குண்டுகளில் 30 குண்டுகள் அவரைத் தாக்கியிருந்தன. 23 குண்டுகள் அவர் உடலைத் துளைத்து வெளியேறியிருந்தன; 7 குண்டுகள் அவர் உடலில் தங்கியிருந்தன.

கொலைசெய்ய பயன்படுத்தப்பட்ட துப்பாக்கிகளை அடையாளம் காண்பதற்காக தோக்ரா இந்திரா காந்தியின் உடலிலிருந்த குண்டுகளை வெளியே எடுத்தார். குண்டுகள் கொலையாளிகள் பயன்படுத்தியிருந்த ஆயுதங்களோடு ஒத்துப் போயின. இந்திரா காந்தி கொலை வழக்கில் ஒரு முக்கிய சாட்சியமாக தோக்ரா சேர்க்கப்பட்டு விசாரிக்கப்பட்டார்.

நவம்பர் முதலாம் நாளன்று அவரது உடல் ஒரு பீரங்கி வண்டியில் தில்லி தெருக்களின் வழியே தீன் மூர்த்தி பவனுக்கு கொண்டு செல்லப்பட்டது. நவம்பர் 3 ஆம் நாளன்று அவரது உடல் ராஜ்காட்டுக்கு அருகே தகனம் செய்யப்பட்டது. அவரது மூத்த மகனான ராஜீவ் காந்தி அவருக்கு இறுதிக்கடன்களைச் செய்தார்.

இந்திரா காந்தி இரு சீக்கியர்களால் கொலைசெய்யப் பட்டதன் எதிர்விளைவாக அடுத்துவந்த நான்கு நாட்களில் நடந்த வன்முறை நிகழ்வுகளில் ஆயிரக்கணக்கான சீக்கியர்கள் கொல்லப்பட்டனர்.

இந்திரா காந்தி கொலை பற்றி விசாரிக்க அமைக்கப்பட்ட நீதிபதி தாக்கர் ஆணையம் கொலைக்குப் பின்னுள்ள சதியை விசாரிக்கத் தனி ஆணையம் அமைக்கப் பரிந்துரைத்தது. சத்வந்த் சிங்குக்கும் உடன் குற்றவாளியான கெகர் சிங்குக்கும் மரண தண்டனை விதிக்கப்பட்டது. இருவரும் 1989 ஆம் ஆண்டு ஜனவரி மாதம் 6 ஆம் நாளன்று தூக்கிலிடப்பட்டனர்.

இந்திரா காந்தியைக் கொலைசெய்த இரு பாதுகாவலர்களின் வாழ்க்கையைப் பற்றி எடுக்கப்பட்ட பஞ்சாபித் திரைப்படம் 2014 ஆம் ஆண்டு ஆகஸ்டு 22 ஆம் நாளன்று வெளியாக இருந்தது. ஆனால் இந்திய அரசு அத்திரைப்படத்தை வெளியிட முடியாமல் தடை செய்தது.



</doc>
<doc id="309395" url="https://ta.wikipedia.org/wiki?curid=309395" title="பஞ்சாபில் உள்ள தேசிய முக்கியத்துவம் வாய்ந்த நினைவுச் சின்னங்களின் பட்டியல்">
பஞ்சாபில் உள்ள தேசிய முக்கியத்துவம் வாய்ந்த நினைவுச் சின்னங்களின் பட்டியல்

பஞ்சாபில் உள்ள தேசிய முக்கியத்துவம் வாய்ந்த நினைவுச் சின்னங்களின் பட்டியல் என்னும் இக்கட்டுரை இந்தியத் தொல்லியல் ஆய்வகத்தால் தேசிய முக்கியத்துவம் வாய்ந்த நினைவுச் சின்னமாக ஏற்றுக்கொள்ளப்பட்டு அந்நிறுவனத்தின் இணையத்தளத்தில் வெளியிடப்பட்டுள்ள பஞ்சாப் மாநில நினைவுச் சின்னங்களின் பட்டியல் ஆகும். பஞ்சாபில் மொத்தமாக 34 நினைவுச் சின்னங்கள் இந்தியத் தொல்லியல் ஆய்வகத்தால் ஏற்றுக்கொள்ளப்பட்டுள்ளன.


</doc>
<doc id="309408" url="https://ta.wikipedia.org/wiki?curid=309408" title="1583">
1583

ஆண்டு 1583 (MDLXXXIII) கிரெகொரியின் நாட்காட்டியில் ஒரு சனிக்கிழமையில் துவங்கிய ஒரு சாதாரண ஆண்டு ஆகும். பழைய 10-நாட்கள் பின்தங்கிய யூலியன் நாட்காட்டியில் வெள்ளிக்கிழமையில் ஆரம்பமான ஒரு சாதாரண ஆண்டாகும்.



</doc>
<doc id="309413" url="https://ta.wikipedia.org/wiki?curid=309413" title="இந்தியப் பஞ்சாபில் அரசியல்">
இந்தியப் பஞ்சாபில் அரசியல்

இந்திய பஞ்சாப் அரசியலில், 1947 இந்தியப் பிரிவினைக்கு முன்னர் பிரித்தானியாவின் இந்தியப் பேரரசில் இருந்த பஞ்சாப் மாகாணத்தில் மற்ற அரசியல் கட்சிகளை விட பஞ்சாப் ஒன்றியக் கட்சி (Unionist Party (Punjab) முன்னின்றது. 1937 பஞ்சாப் மாகாண சட்டமன்ற தேர்தலில் பஞ்சாப் ஒன்றியக் கட்சி பெரும்பான்மை இடங்களைப் பிடித்தது.

இந்திய விடுதலைக்குப் பின் 1947 - 1966 ஆண்டு முடிய பிரிக்கப்படாத இந்தியாவின் பஞ்சாப் மாகாணத்தில் தற்கால பஞ்சாப், அரியானா, இமாசலப் பிரதேசம் மாநிலங்கள் மற்றும் சண்டிகர் நகரம் இருந்தன.
மக்கள் தொகை, சமயங்கள் போன்ற காரணிகளால் முழு பஞ்சாப் மாகாணம் முழுவதும் இந்திய தேசிய காங்கிரசு கட்சியின் பஞ்சாப் பிரதேச காங்கிரஸ் கமிட்டி அரசியலில் வலுவுடன் விளங்கியது.

1956 மாநில மறுசீரமைப்புச் சட்டப்படி, 1 நவம்பர் 1966இல் இந்தியாவை மாகாணங்களை மொழிவாரி மாநிலங்களாக பிரிக்கும் போது, பஞ்சாபி மொழி அதிகம் பேசப்படும் பகுதிகளை பஞ்சாப், இந்தியா என்றும்; இந்தி மொழி அதிகம் பேசப்படும் பகுதியை அரியானா என்றும்; பஞ்சாப் மாகாணத்தின் கிழக்குப் பகுதிகளை இமாசலப் பிரதேச மாநிலத்துடனும்; சண்டிகர் நகரத்தை இந்திய அரசின் ஒன்றியப் பகுதியாகவும் மற்றும் பஞ்சாப் மற்றும் அரியானா மாநிலங்களுக்கு பொதுவான தலைநகராகவும் அறிவிக்கப்பட்டது. 
மாநில மறு சீராமைப்புக்கு பின்னர் பஞ்சாப் மாநிலத்தில் சிரோன்மணி அகாலி தளம் மற்றும் இந்திய தேசிய காங்கிரசு கட்சிகள் வலுவுடன் செயல்பட்டது.

பிற அரசியல் கட்சிகளில் தோவாப் பகுதியில் பகுஜன் சமாஜ் கட்சி, 1992 பஞ்சாப் சட்டமன்ற தேர்தலில் ஒன்பது இடங்களை கைப்பற்றியது.மேலும் 1996இல் நடந்த நாடாளுமன்ற தேர்தலில் மக்களவைக்கு, பகுஜன் சமாஜ் கட்சி மூன்று இடங்களை வென்றது.
பஞ்சாப் பொதுவுடமைக் கட்சிகள் மால்வா பகுதியில் மட்டும் ஆதிக்கம் செலுத்தியது.

2014 இந்தியப் பொதுத் தேர்தலில், ஆம் ஆத்மி கட்சி, பஞ்சாப் மாநிலத்தின் மொத்தமுள்ள 13 மக்களவைத் தொகுதிகளில் 4 இடங்களைக் கைப்பற்றியதால். இக்கட்சியின் செல்வாக்கு பஞ்சாப் அரசியலில் அதிகரித்துள்ளது.

2012இல் நடந்த பஞ்சாப் சட்டமன்ற தேர்தலில் சிரோன்மணி அகாலி தளம் கட்சியும், பாரதீய ஜனதா கட்சி கூட்டணி வைத்து, பஞ்சாப் சட்டமன்றத்தின் 117 தொகுதிகளில் போட்டியிட்டு 68 தொகுதிகளை கைப்பற்றி, பிரகாஷ் சிங் பாதல் தலைமையில் கூட்டணி அரசு நடத்துகிறது.



</doc>
<doc id="309415" url="https://ta.wikipedia.org/wiki?curid=309415" title="வி. சி. குகநாதன்">
வி. சி. குகநாதன்

வி. சி. குகநாதன் ("V. C. Guhanathan", பிறப்பு: 1951) தமிழ்த் திரைப்பட இயக்குநரும், தயாரிப்பாளரும், திரைக்கதை வசனகர்த்தாவும் ஆவார்.

குகநாதன் இலங்கையின் வடக்கே புங்குடுதீவில் செல்லையா, இராஜேசுவரி ஆகியோருக்கு ஏழு பிள்ளைகளில் ஒருவராகப் பிறந்தார். 11 வயது வரை யாழ்ப்பாணத்தில் வாழ்ந்து வந்த இவர், தமிழ்நாட்டுக்கு இடம்பெயர்ந்து பச்சையப்பன் கல்லூரியில் கல்வி பயின்றார்.

இவரது எழுத்துத் திறமையை முதலில் கண்டறிந்தவர் நடிகர் எம்ஜிஆர். எம்ஜிஆர் இவரை இயக்குநர் சாணக்கியாவிடம் அறிமுகப்படுத்தினார். அவரது "புதிய பூமி" (1968) திரைப்படத்திற்கு 17வது அகவையில் திரைக்கதை, வசனம் எழுதினார். பின்னர் ஏவிஎம் நிறுவனத்தில் பணியாற்றினார். சிவாஜி கணேசன், என். டி. ராமராவ், நாகேசுவரராவ் போன்ற பல நடிகர்களின் திரைப்படங்களில் பணியாற்றினார். ஏவிஎம் செட்டியாரின் ஆலோசனைப்படி, 20வது அகவையில் ஏவிஎம் சித்திரமாலா கம்பைன்சு என்ற பெயரில் கம்பனி ஒன்றை ஆரம்பித்து "சுடரும் சூறாவளியும்" (1972), "ராஜபார்ட் ரங்கதுரை" (1973), "பெத்த மனம் பித்து" (1973) போன்ற வெற்றிப் படங்களைத் தயாரித்தார். தெலுங்குத் திரைப்படத் தயாரிப்பாளர் டி. ராமா நாயுடு தான் தயாரித்த "மதுரகீதம்" (1977) திரைப்படத்திற்கு இயக்குநராக குகநாதனைத் தேர்ந்தெடுத்தார். அதன் பின்னர் குகநாதன் ரசினிகாந்த், அஜித் குமார் உட்படப் பல பிரபல நடிகர்களின் படங்களை இயக்கினார். 2010 ஆம் ஆண்டு வரை குகநாதன் ஒன்பது இந்திய மொழிகளில் வெளியான 249 திரைப்படங்களுக்கு வசனங்கள் எழுதியுள்ளார். தமிழ், தெலுங்கு மொழிகளில் 49 திரைப்படங்களை இயக்கியுள்ளார். தம்ழில் 51 திரைப்படங்களைத் தயாரித்துள்ளார்.

இவர் நடிகை ஜெயாவைத் திருமணம் புரிந்தார். நடிகை ஜெயாவை தனது "கனிமுத்துப் பாப்பா" (1972) திரைப்படத்தில் குகநாதன் அறிமுகப்படுத்தினார்.





</doc>
<doc id="309418" url="https://ta.wikipedia.org/wiki?curid=309418" title="ம. பெ. சீனிவாசன்">
ம. பெ. சீனிவாசன்

மபெசீ என்று பரவலாக அறியப்பெறும் பேராசிரியர் ம. பெ. சீனிவாசன் (பிறப்பு: 16 ஆகத்து 1943) தமிழறிஞரும் முன்னாள் தமிழ்ப் பேராசிரியரும் ஆவார்.

சிவகங்கையை அடுத்துள்ள சேந்திஉடையநாதபுரம் என்னும் சிற்றூரிற் (1943) பிறந்தவர். பெற்றோர் ம.பெரியசாமி – சிட்டாள். பொருளியல் பட்டப்படிப்புக்குப் பின்னர், பட்டமேற்படிப்பில் மதுரைத்தியாகராசர் கல்லூரியில் தமிழ்பயின்று, கல்லூரி ஆசிரியராக 34 ஆண்டுகள் பணியாற்றி ஓய்வு பெற்றுள்ளார்.

ஆழ்வார்களின் அருளிச் செயல்களையும் வியாக்கியானம் எனப்பெறும் பேருரைகளையும் விரும்பிக்கற்றவர். அத்துறையில் 'முனைவர்' பட்டம் பெற்றிருப்பதோடு, பல நூல்களையும் எழுதியிருக்கிறார். திறனாய்வு, ஒப்பீடு, தனிவரைவு (Monograph), வாழ்க்கை வரலாற்று இலக்கியம் , உரைவிளக்கம், தொகுப்பு (Compilation), பதிப்பு என பல வகைப்பாடுகளில் அமைந்த நூல்கள்

2012
சேக்கிழார் ஆராய்ச்சி மையம் வழங்கிய விருது, சென்னை.

2015
வள்ளல் சடையப்ப விருது, மதுரை கம்பன் கழகம் மதுரை.

2011
டாக்டர் மு வ இலக்கிய நினைவு பரிசு, கவிதை உறவு அமைப்பு சென்னை. 

நூல்களை தேடுங்கள்

சீனிவாசன், ம.பெ புத்தகங்களுக்குத் தமிழியலில் வெளியான மதிப்புரைகள்]
ஆசிரியர் தமிழ் அறிஞர் ம .பெ .சீனிவாசன் ! நூல் விமர்சனம் கவிஞர் இரா .இரவி
OPAC Online Public Access Catalogue 

Dinamalar


</doc>
<doc id="309419" url="https://ta.wikipedia.org/wiki?curid=309419" title="தளவானூர்">
தளவானூர்

தளவானூர் குடைவரைக் கோயில் ("Thalavanur cave temple") அல்லது சத்ருமல்லேசுவரர் கோவில் ("Satrumalleswarar Temple") தமிழ்நாடு, விழுப்புரம் மாவட்டத்தில் உள்ள செஞ்சி – மண்டகப்பட்டு எனும் ஊர்களுக்கு இடையே அமைந்த தளவானூரில் அமைந்துள்ளது.

தளவானூரில் அமைந்துள்ள ஒரு குடைவரைக் கோவில் ஆகும். இக்கோவில் பல்லவ மன்னன் முதலாம் மகேந்திரவர்மனால் கட்டப்பட்டது. தெற்கு முகமாக 32 அடி நீளத்தில் தரைமட்டத்திலிருந்து 3.5 அடி உயரத்தில் அமைக்கப்பட்டுள்ளது.

இக்குடைவரைக் கோயிலின் மேல்புறத்தில் சமணர் படுகைகள் உள்ளது. இக்குடைவரைக் கோயில் இந்தியத் தொல்லியல் ஆய்வகத்தின் பராமரிப்பில் உள்ளது.


</doc>
<doc id="309423" url="https://ta.wikipedia.org/wiki?curid=309423" title="ஐபைத்தன்">
ஐபைத்தன்

ஐபைத்தன் ஊடாடும் கணிப்பணிக்கு ஒரு கட்டளை முனையம். முதலில் பைத்தன் நிரலாக்க மொழிக்காக உருவாக்கப்பபட்டடது, பின் பல நிரலாக்க மொழிக்கு பயன்படுத்தும் சேவை இணைக்க்பட்டடது. இதில் பல செயலியல்புகள் உண்டு, அவை உள்நோக்குதல், தத்தல் முடித்ததல், வரலாறு மற்றும் வளமிகு ஊடகம். செயலியல்புகள்

ஐபைத்தனின் கட்டமைப்பபு  விரவல் மற்றும் இணைக் கணிப்பபீடுக்கு உதவுகிறது.
ஐபைத்தன் இணைச்செயலியை உருவாக்க உதவுகிறது. அதே சமயம் செயலியை தொலைவிலிருந்து இயக்க மற்றும் வழுநீக்க முடியும். ஆதலால் 'ஐ' என்னும் எழுத்து . இந்தத கட்டமைப்பு பல வகை இணைச் செயற்பாடுகளுக்கு உதவுகிறது. அவை


ஐபைத்தன் குறிப்பேடு ஐபைத்தன் குறிப்பேடுகள் உருவாக்கும் ஒரு வலை சார்ந்த ஊடாடும் கணக்கீட்டு சூழல்.  ஐபைத்தன் குறிப்பேடு ஒரு யேசண் ஆவணம், அதில் உள்ளளீடு மற்றும் வெளியீடு செல்ககளில் உரை, கணிதம், வளமிகு ஊடகங்களில் கொண்டிருக்கலாம்.

ஐபைத்ததன் குறிப்பேடு பல திறந்த மெய்நிகர் வடிவமைப்புகளில் வெளியீடு முடியும். அவற்றில் முக்கியமானவை பி.டி.எவ், குறிச்சுருக்கி. 
ஐபைத்தன் குறிப்பேடு உட்கருடன் தொடர்பபுக் கொள்ளளும் . இதன் மூலம் மற்ற நிரலாக்க மொழிகளில் இயக்க முடியும். சராசரியாக 49 நிரலாக்க மொழிகள் 2.3 பதிப்பபுக்ககுப் பின் பயன் அடைகிறது. 

ஐபைத்தன் குறிப்பேடு 0.12 வெளியீட்டில் சேர்க்கப்பட்டடது (டிசம்பர் 2012).
ஐபைத்தன்  மேப்பில், மேத்தமேட்டிக்ககா, சேஞ்  போன்ற மென்பபொருள்களுடன் ஒப்பிடப்படும்.
நிறையத் தருனங்ககளில் ஐபைத்தன் மற்ற நூலகங்களில் சேர்த்து நிறுவப்பபடுகிறது.

ஐபைத்தன் முனையத்திற்க்கு பதிலாகப் பயன்பபடுத்ததலாம். 

2014 ஆம் ஆண்டு பெர்னாண்டோ சுப்பிட்டர் திட்டடத்ததை அறிமுகப்படுத்தினார். இது ஐபைத்தனின் தழுவல். சுப்பிட்டர் திட்டத்தில் குறிப்பபிட்டட நிரல் மொழிக்கு தொடர்பில்லாதப் பாகங்களைக் கொண்டது. சுலியா, ஆர், ரூபி போன்ற நிரலாக்க மொழிகளுக்கு ஆதரவளிக்கிறது.
பிரபலமான கணிப்பீடு அச்சு மற்றும் அறிவியல் கூட்டங்களில் ஐபைத்தன் பற்றி குறிப்பிடுப்பட்டுள்ளது.

1 சனவரி 2013 தொடங்கி, ஆல்ஃபிரட் அறக்கட்டளை இரண்டு ஆண்டுகளுக்கு ஐபைத்தன் வளர்சச்சசியை ஆதரிக்கப் போவதாக அறிவித்தார்ககள்.
23 மார்ச் 2013 அன்று, பெர்னாண்டோவிக்கு கட்டற்ற மென்பொருள் முன்னேற்றத்திற்ககுக்கான விருதை கட்டற்ற மென்பொருள் அறக்கட்டளை வழங்ககியது. 

ஆகத்து 2013 இல், மைக்ரோசாப்ட் ஐபைத்தன் வளர்ச்சிக்கு தொடர $ 100,000 நன்கொடை அளித்தது.
ஜூலை 2015 இல், திட்டம் கோர்டன் மற்றும் பெட்டி மூர் அறக்கட்டளை, ஆல்ஃபிரட் பி.ஸ்லோன் அறக்கட்டளை மற்றும் லியோனா எம் மற்றும் ஹாரி பி ஹெல்ம்ஸ்லே அறக்கட்டளை இருந்து $ 6 மில்லியன் நிதி அளிக்கப்பட்டது.




</doc>
<doc id="309426" url="https://ta.wikipedia.org/wiki?curid=309426" title="பஞ்சாபில் கபடி">
பஞ்சாபில் கபடி

பஞ்சாபி கபடி "(Punjabi Kabaddi)" (பஞ்சாபி: ਪੰਜਾਬੀ ਕਬੱਡੀ), காவுட்டி ()எனவும் வழங்கப்படும். இது பஞ்சாப் வட்டாரத்தில் நடத்தப்படும் உடல்தொடும் விளையாட்டு ஆகும். இது பின்வருபவற்றைக் குறிப்பிடும்:


கபடி எனும் சொல் பஞ்சாபி மொழியின் காவுட்டி () எனும் சொல்லில் இருந்து தோன்றியதாகும். இது விளையாடும்போது கபடி, கபட்டியென கூவி ஆடப்படும். இது "காட்டா" (பசுங்கன்று) (), "வட்டி" (வெட்டு) () ஆகிய சொற்கள் இணைந்து தோன்றியதால் காபட்டி எனவானதாகும்.

பஞ்சபில் 1,000 க்கும் மேற்ப்ட்ட கபட்டி விளையாட்டுப் போட்டிகள் நட்த்தப்படுகின்றன. அவற்ரில் சில கீழே தரப்படுகின்றன.




</doc>
<doc id="309441" url="https://ta.wikipedia.org/wiki?curid=309441" title="இந்தியாவில் கபடி">
இந்தியாவில் கபடி

சடுகுடு அல்லது கபடி என்பது இந்தியாவில் ஊரக மக்களால் விளையாடப்படும் பரவலான விளையாட்டாகும். இது போர்ப்பயிற்சிக்காகவும் பொழுதுபோக்காகவும் குழுக்கள் உடற்தொட்டு ஆடும் விளையாட்டாகும்.



</doc>
<doc id="309443" url="https://ta.wikipedia.org/wiki?curid=309443" title="கருமண்டபம் இளங்காட்டு மாரியம்மன் கோயில்">
கருமண்டபம் இளங்காட்டு மாரியம்மன் கோயில்

கருமண்டபம் இளங்காட்டு மாரியம்மன் கோயில் என்பது திருச்சிராப்பள்ளி மாநகரின் பகுதியாக உள்ள கருமண்டபத்தில் அமைந்துள்ள கோயிலாகும். 

தஞ்சாவூர் அருகேயுள்ள இளங்காடு எனும் ஊரில் மாரியம்மன் இருந்தார். அவ்வூரில் தன்னுடைய ஊரில் சரியான இடமின்றி இருந்ததால் மூத்த சகோதரியான சமயபுரம் மாரியம்மனிடம் முறையிட்டாள், சமயபுரத்தாள் பழநிக்குச் செல்லும் பக்தர்கள் காவடி ஏந்திச் செல்வார்கள். அவர்களுடன் செல், காளியும், ஒன்டி கருப்பும் உன்னை வழிமறிக்கும் பகுதியில் தங்கிடு என்றாள். திருச்சிராப்பள்ளி அருகே கருமண்டத்திற்கு வந்தபோது, காளியும், ஒன்டி கருப்பும் வழி மறைத்தனர். எனவே அவ்விடத்திலேயே இளங்காட்டு மாரியம்மன் கோயில் கொண்டார்,

கிழக்கினை நோக்கிய கற்கோயிலாக இது அமைந்துள்ளது. வாசலின் அருகே கருப்பண்ணசாமி குதிரை வாகனத்தின் மேலும், மேற்கு பிரகாரத்தில் பிள்ளையார், நாகர்கள் சன்னதியும் அமைந்துள்ளன. வடக்கு பிரகாரத்தில் விஷ்ணு துர்க்கையின் சன்னதி அமைந்துள்ளது. வடகிழக்கில் நவகிரகத்திற்கு மண்டபம் அமைக்கப்பட்டுள்ளது.
இளங்காட்டு மாரியம்மன் நான்கு கரங்களுடன் உள்ளார்.


இங்கு ஆடிப்பூரம் அன்று ஒரு லட்சம் வளையல்களால் அம்மனுக்கு அலங்காரம் நடைபெறுகிறது. மூன்று நாட்களுக்குப் பின்பு இந்த வளையல்கள் பக்தர்களுக்கு பிரசாதமாக தரப்படுகின்றன.


</doc>
<doc id="309445" url="https://ta.wikipedia.org/wiki?curid=309445" title="வண்டாம்பாளை மகாமாரியம்மன் கோயில்">
வண்டாம்பாளை மகாமாரியம்மன் கோயில்

வண்டாம்பாளை மகாமாரியம்மன் கோயில் என்பது திருவாரூர் மாவட்டத்தில் வண்டாம்பாளை கிராமத்தில் அமைந்துள்ள அம்மன் கோயிலாகும். இக்கோயிலில் அருகருகே கருப்பாயி அம்மன், பேச்சியாயி அம்மன் ஆகிய தெய்வங்களின் சன்னதிகள் அமைந்துள்ளன. 

குழந்தை இல்லாத தம்பதிகள் இக்கோயிலிலுள்ள கருப்பாயி அம்மனை வணங்குகிறார்கள். இச்சன்னதியில் அம்மனின் காலடியில் அரசி மற்றும் மஞ்சள் வைத்து பூசித்து தரப்படுகிறது. இந்த அரசியை உலையில் உணவுக்காக இடும் அரிசியோடு இணைத்து சோறாக்கி உண்கிறார்கள். மஞ்சளை அரைத்துப் பூசி வருகிறார்கள். இவ்வாறு செய்தால் ஒரு மண்டலத்தில் குழந்தை உருவாகும் என்பது நம்பிக்கையாகும். 

இக்கோயிலில் கருப்பாயி அம்மன், பேச்சியாயி அம்மன் ஆகிய தெய்வங்கள் வடக்கு நோக்கி அமைந்துள்ளன. கருப்பாயி அம்மன் குழந்தையுடன் உள்ளார். கல்லுடயான் சாமி, யானை மீது அமர்ந்திருக்கும் கருப்பண்ணசாமி ஆகிய தெய்வங்களும் இக்கோயிலில் உள்ளன. மகா மண்டபத்தின் இடது பக்கத்தில் காத்தவராயன் - ஆர்யமாலா - பொம்மி, தொட்டிக்கட்டி, சின்னான் போன்ற சிறு தெய்வங்களும் அமைந்துள்ளன.

சித்திரை மாதம் பௌர்ணமிக்கு பத்து நாட்கள் முன்பு இக்கோயிலில் திருவிழா தொடங்குகிறது.


</doc>
<doc id="309446" url="https://ta.wikipedia.org/wiki?curid=309446" title="நிரங்காரிகள்">
நிரங்காரிகள்

நிரங்காரிகள் (Nirankari) (, உருவமற்ற இறைக் கொள்கை உடைய சீர்திருத்த கருத்துக்கள் கொண்ட சீக்கிய சமயத்தின் ஒரு உட்பிரிவினர் ஆவார்.

குரு நானக்கின் போதனை அடிப்படையில் உருவான, பாபா தயாள் சிங்கின் கருத்துக்களை தொகுத்து பாபா தர்பார் சிங் என்பவர் தற்கால பாகிஸ்தானின் இராவல்பிண்டி நகரத்தில் நிரங்காரி சீக்கியப் பிரிவை உருவாக்கினார்.
நிரங்காரி சீக்கிய சமய பிரிவின் தலைவரான சாகிப் இரத்தாஜி (1870-1909) காலத்தில் சில ஆயிரம் நிரங்காரிகள் இருந்தனர்.

பிரிட்டிஷ் ராஜ் காலத்தில் நிரங்காரி சீக்கிய பிரிவினர்கள் ஓரங்கட்டப்பட்டனர்.
நிரங்காரிகளால் 1929இல் சந்த் நிரங்காரி இயக்கம் துவக்கப்பட்டது. குரு கிரந்த் சாகிப்பிற்குப் பின்னர், தற்போது வாழும் சீக்கிய குருவின் மீது நிரங்காரிகள் நம்பிக்கை வைத்தனர். நிரங்காரிகள் இதனை தங்களுக்கென தனிப்பட்ட சிறப்பான ஆன்மீக இயக்கமாக வளர்த்தனர். 1947 இந்தியப் பிரிவினையின் போது இராவல்பிண்டியில் இருந்த நிரங்காரிகளின் தலைமையகம் பாகிஸ்தான் நாட்டவர்களால் சிதைக்கப்பட்டதால், நிரங்காரிகளின் தலைமையகத்தை விடுதலை இந்தியாவில் நிறுவினர்.

சீக்கியப் பேரரசர் ரஞ்சித் சிங் ஆட்சி காலத்தில், பஞ்சாப் பகுதியின் வடமேற்கு பகுதியில் வாழ்ந்த சீக்கியர்கள், குரு கிரந்த சாகிப்பை மீள்நோக்கு முகமாக, குரு நானக்கின் உபதேசங்களின் அடிப்படையிலும் மற்றும் "பாபா தயாள் சிங்கின்" கருத்துகளின் தொகுப்பின் அடிப்படையிலும், பாபா தர்பாரா சிங் என்பவரால் நிரங்காரி சீக்கிய சமயப் பிரிவு ராவல்பிண்டியில் 1890களில் தோற்றுவிக்கப்பட்டது. பின்னர் "சாகிப் இரத்தாஜி" என்பவர் நிரங்காரி இயக்கத்தில் கால்சா உணர்வை முன்னிறுத்தினார்.

நிரங்காரிகளின் நான்காம் குருவான் "பாபா குர்தித் சிங்" காலத்தில், சில நிரங்காரிகள் "சீக்கிய சபா இயக்கத்தில்" ஆர்வம் கொண்டனர். சீக்கியத் திருமணங்களின் போது நடைபெறும் பொதுவான சடங்குகளில் எழும் ஐயங்களை நீக்கும் 1909ஆம் ஆண்டு ஆனந்த் திருமணச் சட்டத்திற்கு சீக்கிய நிரங்காரி பிரிவினர் ஆதரித்தனர். 
குரு நானக்கின் உபதேசங்களில் பற்று கொண்ட நிரங்காரி இயக்கத்தின் ஐந்தாம் குருவான சாகிப் ஹர சிங் (1877-1971), தங்கள் நிரங்காரி இயக்கத்தை சீக்கியர்களிடையே அங்கீகாரம் பெற பாடுபட்டார். பின்னர் நிரங்காரிகளிடையே "உண்மையான நிரங்காரிகள்" என்றும் சந்த் நிரங்காரி இயக்கம் என இரண்டாக பிளவு பட்டது. வாழும் குருவை போற்றிய சந்த் நிரங்காரி இயக்கத்தை, 1978ஆம் ஆண்டில் அகால் தக்த் அவையால் சீக்கிய சமூகத்திலிருந்து விலக்கி வைக்கப்பட்டது.

1891-ஆம் மக்கள் தொகை கணக்கெடுப்பின் படி, 14,001 இந்துக்கள் மற்றும் 46,610 சீக்கியர்கள் நிரங்காரி சீக்கிய சமயத்தை பின்பற்றினார்கள்.



</doc>
<doc id="309448" url="https://ta.wikipedia.org/wiki?curid=309448" title="பொன்னையா பொன்லிங்கேசுவரர் கோயில்">
பொன்னையா பொன்லிங்கேசுவரர் கோயில்

பொன்லிங்கேசுவரர் கோயில் ஈரோடு மாவட்டம் பவானி அருகேயுள்ள பொன்னையா நகரில் அமைந்துள்ளது. மூலவர் பொன்லிங்கேசுவர் என்றும், அம்பிகை பொற்றாமரைச் செல்வி என்றும் அழைக்கப்படுகிறார், இத்தலத்தில் ஆறு தலமரங்கள் உள்ளமையும், வெள்ளிக்கிழமைகளில் அம்மனுக்கு ஊஞ்சல் உற்வசம் நடப்பதும் சிறப்பாகும்.

இத்தலத்தில் சிறுமேடையமைத்து விநாயகரை மக்கள் வழிபட்டு வந்தனர். அவர்களின் கோரிக்கைகளையும் நிறைவேற்றி வந்துள்ளார். அவர் தன்னுடைய பெற்றோர்களுக்கும் சிலைகள் அமைத்து வழிபாடு செய்ய வேண்டுமென கேட்டுக்கொண்டாராம். அதனால் மக்கள் சிவபெருமான் மற்றும் உமைக்கு சிலைகள் அமைத்து வழிபாடு செய்துள்ளனர்.

இக்கோயிலில் ஆஞ்சநேயர், ரங்கநாதர், வள்ளி தெய்வானை உடனுரை கல்யாண சுப்பிரமணியர், பைரவி, சாமுண்டி, துர்கை மற்றும் வன்னிமர பிரம்மா ஆகியோர் சன்னதிகள் உள்ளன. 

விரும்பியபடி திருமணம் நடக்க இத்தலத்தில் அம்பிகையை வழிபடுகின்றனர். அவ்வாறு திருமணம் நிறைவேறியதும் திருமண அழைப்பிதழ்களை இங்குவந்து தொங்க விடுகின்றார்கள்.
திருவையாத்தி, வில்வம், பஞ்சவில்வம், இலந்தை, வன்னிமரம், மாவலிங்க மரம் என ஆறு தலமரங்கள் உள்ளன.

சிவராத்திரி
ஐப்பசி அன்னாபிசேகம்
திருக்கார்த்திகை
திருவாதிரை
நவராத்திரி
மாத பிரதோசம்
கார்த்திகை
பொற்றாமைச் செல்விக்கு ஊஞ்சல் வழிபாடனது வெள்ளிக்கிழமைகளிலும் நடைபெறுகிறது.


</doc>
<doc id="309450" url="https://ta.wikipedia.org/wiki?curid=309450" title="பகத் சிங் அருங்காட்சியகம், கட்கர் காலன்">
பகத் சிங் அருங்காட்சியகம், கட்கர் காலன்

பகத் சிங் அருங்காட்சியகம் ("Bhagat Singh Museum") எனப்படும் இந்த அருங்காட்சியகம், இந்திய பஞ்சாப் மாகாண சாகித் பகத் சிங் நகர் மாவட்டத்தின் ("முன்பு நவான்ஷாகர் மாவட்டம் (Nawanshahr district") பக்வாரா சாலையில் உள்ள 'கட்கர் காலன்' ("Khatkar Kalan") என்னும் கிராமத்தில் அமைந்துள்ளது. இந்த அருங்காட்சியகம் இக்கிராமத்திலுள்ள இந்தியாவின் விடுதலைப் போராட்ட வீரரும் இந்திய விடுதலை இயக்கத்தில் ஒரு முக்கிய புரட்சியாளருமான சாகித் பகத் சிங் என்பவரின் மூதாதையர்கள் வாழ்ந்த வீட்டில் அவரது நினைவு அருங்காட்சியமாக அமைந்துள்ளது.

இந்த அருங்காட்சியகம், 1981-ம் ஆண்டு மார்ச் 23-ம் நாள் துவங்கப்பட்டதாகும். மேற்குறிப்பிட்ட இந்த நாள், சாகித் பகத் சிங் அவர்களின் ஐம்பதாவது நினைவு நாள் என்பது குறிப்பிடத்தக்கது.


</doc>
<doc id="309455" url="https://ta.wikipedia.org/wiki?curid=309455" title="வீரக்குடி முருகய்யனார் கோவில்">
வீரக்குடி முருகய்யனார் கோவில்

முருகய்யனார் கோயில் என்பது விருதுநகர் மாவட்டம் நரிக்குடிக்கு அருகேயுள்ள வீரக்குடியில் அமைந்துள்ளது. 

இக்கோயின் மூலவர் வள்ளி தெய்வானை உடனுறை முருகைய்யா உள்ளார். இத்தல மூலவர் பாம்பின் மீது அமர்ந்தவாறு உள்ளது சிறப்பாகும். கண்மாய்க் கரையில் இக்கோயில் அமைந்ததால் கரைமேல் முருகன் என்று அழைக்கப்படுகிறார்.

வீரக்குடியிலிருந்து பாலினை வியாபார்ததிற்கு எடுத்துச் செல்லும் பெண்மணி இருந்தார். அவர் கண்மாய்க் கரை வழியாய் செல்லும் போது வள்ளிக் கொடியில் கால் இடறி பால் சிந்தியது. தற்செயலாக நடந்தது என்று நினைத்து வி்ட்டுவிட்டாள், ஆனால் இது தொடர்ந்து நிகழ்ந்தது. அதனால் தனது வியாபாரம் அழிந்து போவதைக் கண்டு கோபத்தால் ஒரு கோடரியை வைத்து அக்கொடியை வெட்டினாள். அதிலிருந்து ரத்தம் பீரிட்டுவர பயந்து ஊருக்குள் ஓடினாள். அங்கிருந்தவர்களின் துணையோடு அவ்விடத்திற்கு வந்தாள், அக்கூட்டத்திலிருந்த பெரியவர் அங்கு தோண்டிப் பார்க்கும் படி கூற அங்கு முருகன் சிலை கிடைத்தது. அதனை முறையாக வழிபட ஆலயம் அமைத்தனர்.

வல்லிக் கொடியிலிருந்து ரத்தம் வந்த இடத்தினை வீரத்திடல் என்று அழைக்கின்றனர். அங்குள்ள மண் ரத்த நிறத்தில் காணப்படுகிறது.

இக்கோயில் கிழக்கு நோக்கியபடி அமைக்கப்பட்டுள்ளது. வாயிலுக்கு எதிரே மயில் வாகன மண்டபமும், எண்ணற்ற சன்னதிகளும் அமைந்துள்ளன.

நொண்டி சோணை, அரிய சுவாமி, கருப்பண்ண சாமி, செல்வவிநாயகர், சங்கிலி கருப்புசாமி, மன்னர் அமைச்சர், பத்திர காளியம்மன், ஆதி பூசாரி, பெரிய கருப்பு, இருளப்ப சாமி, ராக்காச்சி அம்மன், இருளாயி அம்மன், பேச்சியம்மன், லாட சன்னாசி, அக்னி வீரபத்திரசாமி, முத்துக்கருப்பசாமி, பெருமாள், மகாலட்சுமி, அரசமர விநாயகர் போன்ற சன்னதிகளும் கோயிலில் அமைந்துள்ளன.

மயில் வாகன மண்டபம் இக்கோயிலில் அமைந்துள்ளது.


</doc>
<doc id="309457" url="https://ta.wikipedia.org/wiki?curid=309457" title="முருங்கத்தொழுவு பிரம்மலிங்கேசுவரர் கோயில்">
முருங்கத்தொழுவு பிரம்மலிங்கேசுவரர் கோயில்

முருங்கத்தொழுவு பிரம்மலிங்கேசுவரர் கோயில் என்பது ஈரோடு மாவட்டத்தில் சென்னிமலை-அரசலூர் சாலையில் உள்ள முருங்கத்தொழுவு எனுமிடத்தில் அமைந்துள்ள சிவாலயமாகும். இச்சிவாலயம் முருகன் மற்றும் பிரம்மனால் வழிபடப்பட்டதாகும். இத்தலத்தின் மூலவர் பிரம்மலிங்கேசுவரர் என்றும், அம்பிகை வடிவுள்ள மங்கை என்று அழைக்கப்படுகிறார்.

இக்கோயிலில் கிபி 1291ல் சுந்தரபாண்டிய மன்னர் திருப்பணி செய்தமைக்கு ஆதாரமாக கல்வெட்டில் பதியப்பட்டுள்ளது.

இக்கோயிலில் சிவபெருமானை பிரம்மன் வணங்கியுள்ளார். அதனால் பிரம்மா வழிபட்ட சிவாலயங்களுள் இந்த சிவாலயமும் ஒன்றாக உள்ளது. இக்கோயிலின் தீர்த்தகுளம் பிரம்ம தீர்த்தம் என்று அழைக்கப்படுகிறது. இத்தீர்த்தில் முருகப்பெருமான் நீராடி வந்து சிவபெருமானை வழிபட்டுள்ளார். அதனால் இவ்விடத்திற்கு முருகத்தொழுவு என்று பெயரேற்பட்டது.
அர்த்த மண்டபத்தில் விநாயகரும், மகா மண்டபத்தில் நந்தி மற்றும் நால்வர் சன்னதிகளும் உள்ளன. துர்க்கை, பிரம்மா, லிங்கோத்பவர், தட்சிணாமூர்த்தி, நர்த்தன கணபதி ஆகியோர் கோஷ்டத்தில் அமைந்துள்ளனர். 

இத்தலத்தின் மூலவரான பிரம்மலிங்கேசுவரர் ருத்ராட்சப் பந்தலின் கீழ் சுயம்புவாக அமைந்துள்ளது. மூலவருக்கு தெற்கே அம்பிகை வடிவுள்ள மங்கை சன்னதி உள்ளது. வெளிச்சுற்றில் கன்னிமூல கணபதி, சிவசூரியன், சந்திரன், வள்ளி தெய்வானை உடனுறை முத்துக்குமார சுப்பிரமணியர், சண்டிகேசுவரர், நவகிரகங்கள், சனீசுவரர் மற்றும் காலபைரவர் போன்ற சன்னகள் அமைந்துள்ளன. 

இக்கோயின் ஈசான்ய மூலையில் பிரம்மத் தீர்த்தக் கிணறு உள்ளது. இக்கோயிலின் தலவிருட்சம் வில்வமாகும்.

இத்தலத்தில் பங்குனி மாதம் 20ம் தேதியிலிருந்து 24ம் தேதி வரையான நான்கு நாட்களிலும் சூரிய ஒளி மூலவரின் மேல் விழுகிறது. இந்நிகழ்வு மாலை நேரத்தில் நடக்கிறது.



</doc>
<doc id="309462" url="https://ta.wikipedia.org/wiki?curid=309462" title="வல்லப சித்தர்">
வல்லப சித்தர்

வல்லப சித்தர் என்பவர் ஒரு சித்தராவார். இவர் சிவபெருமானின் அம்சமாக கருதப்படுகிறார். மதுரைக்கு அருகேயுள்ள திருப்புவனம் எனும் ஊரில் வாழ்ந்து வந்த பொன்னனையாள் எனும் பெண்மணிக்கு இவர் உதவியுள்ளார்.

பொன்னனையாள் திருப்புவனத்தில் வாழ்ந்து வந்தார். அங்குள்ள சிவாலயத்தின் மூலவர் பூவனநாதரை லிங்கரூபம் அல்லாது உற்சவர் கோலத்தில் சிலைவடிக்க ஆசைப்பட்டார். அந்த ஊரிலுள்ள சிவாலயத்திற்கு வருவோர்களுக்கு அன்னதானம் அளிக்கும் பணி்யை செய்துவந்தார். ஒரு நாள் அன்னதானம் ஏற்க வந்த கூட்டத்தினரில் ஒருவர் மட்டும் ஏதும் உண்ணாது இருப்பதை அறிந்தார். அந்த மனிதரிடம் ஏன் உணவினை ஏற்கவில்லை என வினாவினார். உணவிடும் நபர்கள் கவலையில் இருந்தால் தான் அன்னதானத்தினை ஏற்க முடியாது எனவும், என்ன காரணத்தினால் இவ்வாறு சோகமாக உள்ளீர்கள் எனவும் அவர் வினாவினார். 

பூவனநாதரை உருவத்தில் வழிபட சிலையமைக்க இயலவில்லை என பொன்னனையாள் தெரிவித்தார். அதற்கு சித்தர் அவரிடமுள்ள பாத்திரங்களை அன்றிரவு நெருப்பில் போட்டால், அந்த பாத்திரங்களின் எடையில் பாதியாக தங்கம் கிடைக்குமென கூறினார். அதற்காக பாத்திரங்களில் திருநீற்றினை இட்டார். அந்த சித்தர் சொன்னத்தைப் போல நெருப்பில் இட்டு பாதியாக கிடைத்த தங்கத்தை வைத்து பூவனநாதரின் தங்க சிலையை பொன்னனையாள் உருவாக்கினார். அந்தச் சித்தரை காண மதுரைக்கு சென்றார்.

மதுரை மீனாட்சியம்மன் கோயிலின் பிரகாரத்தில் உள்ள துர்க்கை சன்னிதிக்கு அருகே இந்த வல்லப சித்தருக்கு சன்னதியுள்ளது.


</doc>
<doc id="309463" url="https://ta.wikipedia.org/wiki?curid=309463" title="மேற்கு பஞ்சாப்">
மேற்கு பஞ்சாப்

மேற்கு பஞ்சாப் (West Punjab), 1947 முதல் 1955 முடிய பாகிஸ்தான் நாட்டின் முன்னாள் மாகாணங்களில் ஒன்றாகும். இதன் தலைநகராக லாகூர் நகரம் இருந்தது. 1,60,622 சதுர கிலோ மீட்டர் பரப்பளவு கொண்ட மேற்கு பஞ்சாப் மாகாணத்தில் முன்னாள் பகவல்பூர் சமஸ்தானம் தவிர்த்த தற்கால இஸ்லாமாபாத் மற்றும் பஞ்சாப் பகுதிகள் அடங்கியிருந்தன. 

மேற்கு பஞ்சாப் லாகூர், சர்கோதா, முல்தான், இராவல்பிண்டி என நான்கு வருவாய்க் கோட்டங்களைக் கொண்டிருந்தது. 

மேற்கு பஞ்சாப்பின் கிழக்கில் இந்தியாவின் கிழக்கு பஞ்சாப் பகுதியும், தெற்கில் பகவல்பூர் சமஸ்தானமும், தென்மேற்கில் சிந்து மாகாணம் மற்றும் பலுசிஸ்தானும், வடமேற்கில் கைபர் பக்துன்வாவும், வடகிழக்கில் ஆசாத் காஷ்மீரும் எல்லைகளாக இருந்தது..

பிரிட்டிஷ் ராஜ் ஆட்சியாளர்கள் பஞ்சாப் பகுதியை, இசுலாமியர்கள் அதிகம் வாழ்ந்த பகுதியை மேற்கு பஞ்சாப் என்றும், சீக்கியர்கள் மற்றும் இந்துக்கள் அதிகம் வாழ்ந்த பகுதியை கிழக்கு பஞ்சாப் என இரண்டாக பிரித்தனர். இந்திய விடுதலைக்குப் பின்னர் மேற்கு பஞ்சாப் பகுதி பாகிஸ்தானும், கிழக்கு பஞ்சாப் பகுதி இந்தியாவுடனும் இணைக்கப்பட்டது. 1950-ஆம் ஆண்டில் பாகிஸ்தானியர் மேற்கு பஞ்சாப் பகுதியை கலைத்து விட்டு பஞ்சாப் என்று பெயரிட்டனர். பகவல்பூர் சமஸ்தானத்தை பாகிஸ்தான் பஞ்சாபுடன் இணைத்தனர்.

இந்தியப் பிரிவினையின் போது மேற்கு பஞ்சாப் பகுதியில் இசுலாமியர் பெரும்பான்மையின மக்களாகவும், சீக்கியர்கள் மற்றும் இந்துக்கள் சிறுபான்மையின மக்களாகவும் இருந்தனர். மேற்கு பஞ்சாப் பகுதியின் அலுவல் மொழியாக உருது மொழி இருப்பினும், பெரும்பான்மையான மக்கள் பஞ்சாபி மொழி பேசினர். பஞ்சாபி மொழி எழுதுவதற்கு சாமுகி எழத்துக்களை பயன்படுத்தினர்.

இந்திய விடுதலையின் போது, இலட்சக்கணக்கான சீக்கியர்கள் மற்றும் பஞ்சாபி இந்துக்கள் மேற்கு பஞ்சாபை விட்டு வெளியேறி, இந்தியாவின் கிழக்குப் பஞ்சாப் பகுதிகளில் குடியேறினர். அதே போன்று கிழக்கு பஞ்சாப் பகுதியில் இருந்த இசுலாமியர்கள் மேற்கு பஞ்சாப் பகுதிகளில் குடியேறினர்.

மேற்கு பஞ்சாப் பகுதியை மக்களால் தேர்ந்தெடுக்கப்பட்ட முதலமைச்சரும்; பாகிஸ்தான் அரசின் ஆளுநரும் ஆகஸ்டு 1945 முதல் 14 அக்டோபர் 1955 வரை ஆண்டனர்.

14 அக்டோபர் 1955-இல் மேற்கு பாகிஸ்தான் பகுதி உதயமான போது, மேற்கு பஞ்சாப் மாகாணத்தை கலைத்த காரணத்தால், முதலமைச்சர் மற்றும் ஆளுநர் பதவிகள் ஒழிக்கப்பட்டது. 




</doc>
<doc id="309464" url="https://ta.wikipedia.org/wiki?curid=309464" title="பகாசூரன்">
பகாசூரன்

பாகாசூரன் என்பவர் மகாபாரதக் கதைகளில் வருகின்ற அரக்கனாவார். |பாண்டவர்களின் அஞ்ஞாத வாசத்தின் போது, பீமன் இவரைக் கொன்றான். இவரையும், இவர் மனைவியையும் நாட்டார் தெய்வமாக வழிபடுகின்றனர். திரௌபதியம்மன் கோயில்களில் தனித்திருக்கும் பகாசூரன் சிலைகள் உள்ளன. இவருக்கு அசைவ உணவுகள் படைக்கப்படுகின்றன.

இவர் ஏக சக்கரம் எனும் ஊருக்கு அருகே வசித்துவந்தார். அங்குள்ள மக்கள் எண்ணற்ற பொருள்களை அசுரனுக்கு உணவாக அனுப்பி வந்தார்கள், உடன் உணவினைக் கொண்டு வருவோர்களையும் அந்த அரக்கன் சாப்பிட்டுவந்தான். 

பாண்டவர்கள் அஞ்ஞாத வாசம் எனும் மறைந்திருந்து வாழ்ந்தலின் போது அக்கிராமத்தில் ஒரு வீட்டில் தங்கினார்கள். அந்த முறை பகாசுரனுக்கு அந்த வீட்டிலிருந்து ஒரு நபர் உணவினைக் கொண்டு செல்ல வேண்டும். அதனை அறிந்த குந்தி தேவி, தன்னுடைய மகன் பீமனை அனுப்பினார். பாகாசுரனின் உணவோடு அவனிடம் சென்ற பீமன், அந்த உணவினை அனைத்தும் தானே உண்டார். அதனால் கோபம் கொண்ட பகாசுரனுடன் பீமன் போர் புரிந்தார். அதில் பகாசுரனை பீமன் கொன்றார்.

பகாசூரன் வதம் என்பது இந்து சமயக் கோயில்கள் சிலவற்றில் நடத்தப்படும் விழாவாகும். பெரும்பாலும் திரௌபதியம்மன், வனபத்திரகாளியம்மன் போன்ற கோயில்களில் இந்த விழா நடத்தப்படுகிறது. இந்த விழாவில் பீமன் பகாசூரனை கொல்லுதல் நடைபெறும். 



</doc>
<doc id="309467" url="https://ta.wikipedia.org/wiki?curid=309467" title="ஆலத்தூர் மயிலாயியம்மன் கோயில்">
ஆலத்தூர் மயிலாயியம்மன் கோயில்

ஆலத்தூர் மயிலாயியம்மன் கோயில் என்பது திருச்சிராப்பள்ளி மாவட்டத்தில் ஆலத்தூர் எனுமிடத்தில் அமைந்துள்ள அம்மன் கோயிலாகும். இக்கோயில் வடக்கு நோக்கிவாறு அமைந்துள்ளது. இக்கோயிலில் வைஷ்ணவி தேவிக்கு பதிலாக மயிலாயி அம்மன் உள்ளார்.

இக்கோயிலில் கன்னிமார்கள் ஒரே திசையில் அமைந்துள்ளார்கள். இவர்களில் நடுவே மயிலாயி அம்மன் உள்ளார்.

பிராம்மி, மகேஸ்வரி, வராகி, வைஷ்ணவி, கவுமாரி, இந்திராணி, சாமுண்டி ஆகியோரை சப்த கன்னிகள் என்கின்றனர். இவர்களில் நடுவில் உள்ள வைஷ்ணவி தேவிக்குப் பதிலாக இங்கு மயிலாயி அம்மன் உள்ளார். 

இக்கோயிலில் மகா கணபதி, சாம்பவன், முப்புலி கருப்பண்ணசாமி, மதுரைவீரன், பட்டவன் ஆகியோரின் சன்னதிகள் அமைந்துள்ளன.

சித்திரை மாதத்தில் 10 நாட்கள் திருவிழா நடக்கிறது.


</doc>
<doc id="309468" url="https://ta.wikipedia.org/wiki?curid=309468" title="பானுமதி (மகாபாரத கதைமாந்தர்)">
பானுமதி (மகாபாரத கதைமாந்தர்)

பானுமதி என்பவர் இந்து இதிகாசங்களில் ஒன்றான மகாபாரதத்தில் துரியோதனின் மனைவியாக வருபவர். இவர் கலிங்க நாட்டின் அரசன் சித்ரங்கதனின் மகளாவார். இவரது சுயம்வரத்தில் துரியோதனன் கர்ணனின் உதவியோடு பானுமதியை திருமணம் செய்துகொண்டார்.

துரியோதன் பானுமதி தம்பதியினருக்கு லட்சுமனை என்ற மகள் இருந்தாள். அவளை கிருஷ்ணனின் மகன் சாம்பனுக்கு திருமணம் செய்து வைத்தனர்.


</doc>
<doc id="309474" url="https://ta.wikipedia.org/wiki?curid=309474" title="பஞ்சாபி முசுலிம்கள்">
பஞ்சாபி முசுலிம்கள்

பஞ்சாபி முசுலிம்கள் ("Punjabi Muslims", ) கிழக்கு பாக்கித்தானுக்கும் வடக்கு இந்தியாவிற்கும் இடைப்பட்ட பஞ்சாப் பகுதியில் வாழும் மொழி, புவியியல்,சமய வாரியான இனக்குழுவாகும். பஞ்சாபி இனக்குழுவினரில் பெரும்பான்மையாக விளங்கும், இவர்கள் இசுலாம் சமயத்தைத் தழுவிய பஞ்சாபி மொழி பேசுவோர் ஆவர். 90 மில்லியனுக்கும் கூடுதலான மக்கள்தொகை உடைய, பஞ்சாபி முசுலிம்கள் பாக்கித்தானில் உள்ள மிகப் பெரும் இனக்குழுவாகும்; உலகளவில் மூன்றாவது மிகப் பெரிய முசுலிம் இனக்குழு ஆகும். பஞ்சாபி முசுலிம்களில் பெரும்பான்மையோர் இசுலாமின் சுன்னி இசுலாம் உட்பிரிவைச் சேர்ந்தவர்கள். சிறுபான்மையினர் சியா இசுலாம் உட்பிரிவையும் அகமதியா போன்ற பிற பிரிவுகளையும் தழுவியுள்ளவர்களாவர். 

பஞ்சாபி முசுலிம்களின் தாயகம் பாக்கித்தானிய பஞ்சாப் மாகாணத்தை குவியப்படுத்தியுள்ளது. உலகளவில் அலைந்துசுழன்று குறிப்பிடத்தக்க அளவில் வட அமெரிக்கா, ஐக்கிய இராச்சியம், மற்றும் மத்திய கிழக்கு நாடுகளில் வாழ்கின்றனர்.


</doc>
<doc id="309476" url="https://ta.wikipedia.org/wiki?curid=309476" title="பஞ்சாபி அலைந்துழல்வு">
பஞ்சாபி அலைந்துழல்வு

பஞ்சாபி அலைந்துழல்வு ("Punjabi diaspora") அல்லது வெளிநாடுவாழ் பஞ்சாபியர் பஞ்சாப் பகுதியிலிருந்து உலகின் பிற பகுதிகளுக்கு புலம்பெயர்ந்த பஞ்சாபி மக்கள் இனக்குழுவாகும். பஞ்சாபியர் பாக்கித்தானிய, இந்தியப் புலம்பெயர்ந்தவர்கள் இரண்டிலும் உள்ள மிகப்பெரிய இனக்குழுக்களில் ஒன்றாகும். வெளிநாடுவாழ் பஞ்சாபியரின் மக்கள்தொகை ஏறத்தாழ 10 மில்லியன் ஆகும்; இவர்களில் பெரும்பான்மையோர் பிரித்தானியா, வட அமெரிக்கா, தென்கிழக்காசியா மற்றும் மத்திய கிழக்கு நாடுகளில் வாழ்கின்றனர்.

பஞ்சாபியர் ஆத்திரேலியாவிற்கு பஞ்சாபிலிருந்தும் உலகின் பிற பகுதிகளிலிருந்தும் குடிபெயர்ந்துள்ளனர். பெரும்பான்மையானவர்கள் சீக்கியர்களும் இந்துக்களும் ஆவர்; பஞ்சாபி முசுலிம்கள் சிறுபான்மையினரே. 
பிரிட்டிசு கொலம்பியாவிலுள்ள இந்திய-கனடியர்களில் 85% பஞ்சாபி சீக்கியர்கள் ஆவர். 

வளைகுடா நாடுகளில், பாக்கித்தானிய வெளிநாடு வாழ்வோரில் பெரிய இனக்குழுவாக பஞ்சாபியர் உள்ளனர்.

ஆங்காங்கிலுள்ள இந்தியரிடையே மிகவும் பொதுவான மொழியாக கண்டோனீயத்தை அடுத்து பஞ்சாபி விளங்குகின்றது. படைத்துறையில் பஞ்சாபியருக்கு மிகுந்த தாக்கம் உள்ளது; பிரித்தானியர் காலத்தில் (19ஆம் நூற்றாண்டின் இறுதியிலும் இருபதாம் நூற்றாண்டின் முற்பகுதியிலும்) பஞ்சாபி சீக்கியர்கள், பஞ்சாபி இந்துக்கள் மற்றும் பஞ்சாபி முசுலிம்கள் இரண்டு தனித்தனி படைப்பிரிவுகளில் இருந்தனர். இந்தப் படைப்பிரிவுகள்:


1939இல் ஆங்காங் காவல்துறையில் 272 ஐரோப்பியர்கள், 774 இந்தியர்கள் (பெரும்பாலும் பஞ்சாபியர்) மற்றும் 1140 சீனர்கள் இருந்தனர். Punjabis dominated Hong Kong's police force until the 1950s.

2006ஆம் ஆண்டு அரசின் மக்கள்தொகை கணக்கெடுப்பின் கீழ் இந்த முன்னாள் பிரித்தானிய ஆட்புலத்தில் 20,444 இந்தியர்களும் 11,111 பாக்கித்தானியரும் வாழ்வதாக மதிப்பிடப்பட்டுள்ளது.

கென்யாவின் ஆசியர்களில் பெரும்பான்மையாக குசராத்திகள் இருப்பினும் இரண்டாவது பெரிய இனக்குழுவாக பஞ்சாபியர் உள்ளனர்.

மலேசிய இந்தியர்களில் பெரும்பான்மையோர் தமிழர்களாக இருப்பினும் பல பஞ்சாபிகள் மலேசியாவிற்கு புலம் பெயர்ந்துள்ளனர். 1993இல் 60, 000 பஞ்சாபியர் மலேசியாவில் வாழ்வதாக மதிப்பிடப்பட்டுள்ளது. இராபின் கொகென் மலேசியாவிலுள்ள சீக்கியரின் எண்ணிக்கையை 30, 000ஆக (1995) மதிப்பிட்டுள்ளார். அண்மைய மதிப்பீட்டின்படி 130,000 சீக்கியர் மலேசியாவில் வாழ்கின்றனர்.

நியூசிலாந்தில் இந்திய நியூசிலாந்தினரில் பெரிய குழுவாக பஞ்சாபியர் உள்ளனர்.

1980இல் சிங்கப்பூர் இந்தியர்களில் ( இந்திய-சிங்கப்பூர்வாசிகளில் பெரும்பான்மையினரான தமிழர், மலையாளிகளை அடுத்து) மூன்றாவது பெரிய இனக்குழுவாக பஞ்சாபியர் இருந்தனர. இந்திய-சிங்கப்பூர் குடிகளில் பஞ்சாபியர் 7.8% ஆக இருந்தனர்.

தாய்லாந்தில் வாழும் இந்தியர்களில் பெரும்பான்மையினர் பஞ்சாபியராவர்.

ஐக்கிய இராச்சியத்தில், தெற்காசியாவிலிருந்து நேரடியாக புலம் பெயர்ந்தவர்களில் (கரிபியன், பிஜி, மற்ற பகுதிகளிலிருந்து ஐக்கிய இராச்சியத்திற்கு குடிபெயர்ந்த தெற்காசியர்களைத் தவிர்த்து) மூன்றில் இருபகுதியினரில் பஞ்சாபியராவர். மற்ற மூன்றில் ஒருபகுதியினர் பெரும்பாலும் குசராத்திகளும் வங்காளிகளும் ஆவர். தெற்காசிய பிரித்தானிய சீக்கியரிலும் தெற்காசிய இந்து சமூகத்தினரிலும் பஞ்சாபிகள் பெரும்பான்மையினராக உள்ளனர்.

பெரும்பாலான "இருமுறை-புலம்பெயர்ந்தவர்களும்" பஞ்சாபியர் அல்லது குசராத்திகள் ஆவர்.

ஐக்கிய அமெரிக்காவில் முதன்முதலில் குடியேறிய தெற்காசியர்கள் பஞ்சாபியர் ஆவர்; இவர்கள் பெரும்பாலும் மேற்கு கடலோரத்தில், குறிப்பாக கலிபோர்னியாவில் குடியேறினர்.பாக்கித்தானி அமெரிக்கர்களில் பாதிபேர் பஞ்சாபியராவர். துவக்கத்தில் அமெரிக்காவில் குடியேறியவர்களில் 85% பேர் சீக்கியர்களாவர்; இவர்களை வெள்ளை அமெரிக்கர்கள் "இந்துக்கள்" என வகைப்படுத்தினர்.கலிபோர்னியாவின் மத்திய பள்ளத்தாக்கில் குடியமர்ந்த இந்தியர்களில் 90% பேர் பஞ்சாபி சீக்கியர்களாவர்.


</doc>
<doc id="309478" url="https://ta.wikipedia.org/wiki?curid=309478" title="லூதியானா சந்திப்பு தொடருந்து நிலையம்">
லூதியானா சந்திப்பு தொடருந்து நிலையம்

லூதியானா சந்திப்பு, இந்திய மாநிலமான பஞ்சாபின் லூதியானா நகரத்தில் அமைந்துள்ளது.

இந்தியாவில் அதிக மக்கள் வந்து செல்லும் முதன்மையான நூறு தொடர்வண்டி நிலையங்களில் இதுவும் ஒன்று.

லூதியானா சந்திப்பு தொடருந்து நிலையம் கடல் மட்டத்திலிருந்து உயரமுடையது. நிலைய குறியீடு – LDH ஆகும்.

1996 ல் மாண்டி-கோபிந்தர் வழித்தடம் மின்சாரமயமாக்கப்பட்டது..



</doc>
<doc id="309482" url="https://ta.wikipedia.org/wiki?curid=309482" title="1584">
1584

ஆண்டு 1584 (MDLXXXIV) கிரெகொரியின் நாட்காட்டியில் ஒரு ஞாயிற்றுக்கிழமையில் துவங்கிய ஒரு நெட்டாண்டு ஆகும். பழைய 10-நாட்கள் பின்தங்கிய யூலியன் நாட்காட்டியில் இது புதன்கிழமையில் ஆரம்பமான ஒரு நெட்டாண்டாகும். பல நாடுகளில் யூலியன் நாட்காட்டி 1929 ஆம் ஆண்டு வரை பயன்பாட்டில் இருந்தது.





</doc>
<doc id="309487" url="https://ta.wikipedia.org/wiki?curid=309487" title="குங்கோலிம் கிளர்ச்சி">
குங்கோலிம் கிளர்ச்சி

குங்கோலிம் கிளர்ச்சி ("Cuncolim Revolt") என்பது இந்தியாவின் கோவாவில் 1583 சூலை 25 அன்று குடியேற்றக்கால போர்த்துக்கீச அரசு நிருவாகம் இந்துக் கோவில்களை அழித்தும், உள்ளூர் இந்துக்களை கட்டாயமாக கிறித்தவத்திற்கு மதமாற்றம் செய்யும் நடவடிக்கைகளுக்கு எதிர்ப்புத் தெரிவித்தும் உள்ளூர் இந்துக்கள் ஈடுபட்ட கிளர்ச்சியைக் குறிக்கிறது. இக்கிளர்ச்சியின் போது குங்கோலிம் நகரில் கிறித்தவ குருமார்களும் பொதுமக்களும் படுகொலை செய்யப்பட்டனர். கத்தோலிக்க திருச்சபை இந்நிகழ்வை குங்கோலிம் தியாகம் ("Cuncolim martyrdom") என அழைக்கிறது.

இந்நிகழ்வில் ஐந்து இயேசு சபை மதப்பரப்புனர்களும், ஒரு ஐரோப்பியரும், 14 இந்தியக் கிறித்தவர்களும் கொல்லப்பட்டனர். கிளர்ச்சியில் ஈடுபட்ட உள்ளூர்த் தலைவர்கள் பலரும் போர்த்துக்கீச அரசினால் கைது செய்யப்பட்டு விசாரணைகள் எதுவுமின்றித் துக்கிலிடப்பட்டனர்.

1510 ஆம் ஆண்டில் போர்த்துக்கீசர் கோவாவைக் கைப்பற்றிய பின்னர் அவ்வரசுக்கெதிராக உள்ளூர் மக்களால் நடத்தப்பட்ட முதலாவது எதிர்ப்புப் போராட்டம் இதுவாகும்.

1510 ஆம் ஆண்டில் போர்த்துக்கீசத் தளபதி அபோன்சோ டி அல்புக்கேர்க் கோவாவைக் கைப்பற்றியதை அடுத்து, திருத்தந்தையின் ஆணை ஓலைப் பிரகடனத்தை ஏற்றுக் கொண்டு ஆசியாவில் கத்தோலிக்கத்தைப் பரப்பும் நோக்கோடு போர்த்துகல்லில் இருந்து இயேசு சபை மதப்பரப்புனர்கள் கோவாவுக்கு அனுப்பப்பட்டனர். போர்த்துகீசியக் குடியேற்ற அரசு கிறித்தவர்களாக திருமுழுக்கு செய்பவர்களுக்கு ஊக்கம் அளித்து வந்தது. ஏழைகளுக்கு இலவசமாக அரிசி வழங்கியும், நடுத்தரக் குடும்பங்களுக்கு அரசுப் பணிகளை வழங்கியும், உள்ளூர் தலைவர்களுக்கு இராணுவ உதவிகளை வழங்கியும் ஊக்கம் கொடுத்தது.

வடக்கு கோவாவில் 300 இந்துக் கோவில்கள் இடித்து அழிக்கப்பட்டன. 1567 டிசம்பர் 4 இல் கடுமையான சட்டங்கள் அரசினால் அறிமுகப்படுத்தப்பட்டன. இந்துச் சடங்குகளுக்குத் தடை விதிக்கப்பட்டன. 15 வயதிற்கு மேற்பட்டோர் அனைவரும் கிறித்தவப் போதனைகளைக் கேட்கவேண்டும் எனவும் மீறுவோருக்குக் கடும் தண்டனை வழங்கப்படும் எனவும் சட்டம் கொண்டுவரப்பட்டது. 1583 ஆம் ஆண்டில் படையினரால் அசோல்னா, குன்கோலிம் நகர்களில் பல கோவில்கள் அழிக்கபட்டன.

1583 சூலை 15 இல் கொன்சாலோ உரொட்ரீகசு மற்றும் 14 உள்ளூர் கிறித்தவர்களுடன் இயேசு சபையைச் சேர்ந்த ஐந்துக் குருக்கள் குங்கோலின் நகரில் கிறித்தவக் கோவில் ஒன்றைக் கட்டுவதற்கு உகந்த நிலம் ஒன்றைத் தேர்ந்தெடுக்கும் பொருட்டு அங்கு சென்றனர். அதேவேளையில், குன்கோலிம் நகர மக்கள் பலர் வாள்கள், மற்றும் பிற ஆயுதங்களுடன் கிறித்தவர்கள் கூடிய இடத்தை நோக்கிச் சென்று அவர்களை வாள்களால் வெட்டிக் கொலை செய்தனர். இவர்களின் உடல்கள் அங்கிருந்த கிணறு ஒன்றினுள் வீசப்பட்டன.

இதனை அடுத்து, அசோல்னா கோட்டையில் பணியில் இருந்த போர்த்துக்கீசத் தளபதி இப்படுகொலைகளை புரிந்தவரக்ளைப் பழி வாங்கத் தீர்மானித்தான். போர்த்துக்கீச இராணுவம் அக்கிராமத்தில் இருந்த பழத்தோட்டங்களை அழித்து, உள்ளூர் மக்களைத் துன்புறுத்தினர். குங்கோலிம் கிராம சத்திரியத் தலைவர்கள் அசோல்னா கோட்டையில் பேச்சுவார்த்தைக்காக அழைக்கப்பட்டனர். அங்கு வைத்து இவர்களில் 16 பேர் எவ்வித விசாரணைகள் இன்றி ஆட்சியாளர்களால் கொலை செய்யப்பட்டனர். ஒருவர் அங்கிருந்து அசோல்னா ஆற்றில் குதித்து அண்டைய கர்வார் (இன்றைய கருநாடக மாநிலத்தில் உள்ள) கிராமத்துக்குத் தப்பிச் சென்றார். இவ்வாறு படுகொலை செய்யப்பட்ட தலைவர்களுக்கான நினைவகம் குங்கோலின் நகரில் 2003 ஆம் ஆண்டில் திறக்கப்பட்டது.

கொல்லப்பட்ட இயேசு சபை குருக்களின் உடல்கள் வீசப்பட்ட கிணறு இப்போதும் அங்குள்ள குங்கோலின் புனித பிரான்சிசு சேவியர் தேவாலயத்தின் அருகில் உள்ளது. இக்கிணறு ஆண்டிற்கு ஒரு தடவை பிரான்சிஸ் சவேரியார் நாளன்று மக்களின் பார்வைக்குத் திறந்து விடப்படுகிறது.

1741 ஆம் ஆண்டில் திருத்தந்தை பதினான்காம் பெனடிக்டு இந்த ஐந்து குருக்களும் தியாகிகளாக அறிவித்தார். 1893 ஏப்ரல் 16 இல் இவர்கள் அருளாளர்களாகப் புனிதப்படுத்தப்பட்டனர். இவர்களின் திருநாள் சூலை 26 ஆம் நாள் கோவாவில் கொண்டாடப்படுகிறது.




</doc>
<doc id="309490" url="https://ta.wikipedia.org/wiki?curid=309490" title="ஜெட் (மாதம்)">
ஜெட் (மாதம்)

ஜெட் (, ) என்பது சீக்கியர்களின் நானக்சாகி நாட்காட்டியின்படி மூன்றாவது மாதமாகும். இம்மாதம் கிரெகொரி மற்றும் யூலியன் நாட்காட்டிகளின் மே, ஜூன் மாதங்களோடு பொருந்துகிறது. மேலும் இம்மாதம் 31 நாட்களைக் கொண்டதாகும்.





</doc>
<doc id="309494" url="https://ta.wikipedia.org/wiki?curid=309494" title="ஹார் (மாதம்)">
ஹார் (மாதம்)

ஹார் (, ) என்பது சீக்கியர்களின் நானக்சாகி நாட்காட்டியின்படி நான்காவது மாதமாகும். இம்மாதம் கிரெகொரி மற்றும் யூலியன் நாட்காட்டிகளின் ஜூன், ஜூலை மாதங்களோடு பொருந்துகிறது. மேலும் இம்மாதம் 31 நாட்களைக் கொண்டதாகும். இந்த மாதத்தில்தான் சீக்கியர்களின் ஐந்தாவது குருவான குரு அர்ஜன் முகலாயர்களால் கொல்லப்பட்டார்.





</doc>
<doc id="309495" url="https://ta.wikipedia.org/wiki?curid=309495" title="கரடிசித்தர்">
கரடிசித்தர்

கரடிசித்தர் என்பவர் கஞ்சமலையில் வாழ்ந்த சித்தராவார். இவர் திருமந்திரம் அருளிய திருமூலரின் சீடராகவும் இருந்துள்ளார். இவரைப் பற்றிய எண்ணற்ற தொன்மங்கள் கூறப்படுகின்றன. இவர் திருமூலர் சமைத்த உணவினை உண்டு சிறுவனாக மாறியதாகவும், ஔவையார் நடத்திவைத்த அங்கவை-சங்கவை திருமணங்களில் கலந்து கொண்டதாகவும் கூறப்படுகிறது. 

சிவபக்தரான இவர் உத்தமசோழபுரம் கரபுரநாதர் திருக்கோவிலுக்கு தினமும் வந்து சிவபூசை செய்துள்ளார். இவர் நாரதரின் வேண்டுகோளுக்காக, அங்கவை சங்கவை திருமணத்தில் கரடி போல் வந்து அங்கிருந்தவர்களை பயமுறுத்தியதாக கரபுரநாதர் கோயில் தலவரலாறு கூறுகிறது. கரடிசித்தருக்கு இத்தலத்தில் ஒரு தனி சன்னதி உள்ளது.

திருமூலர் இளமையாக மாறுவதற்கான உணவினை சமைத்துக் கொண்டிருந்தார். அப்போது மூலிகைப் பரிப்பதற்காக கஞ்சமலைக்கு சென்றபோது, கரடிசித்தர் கீழே கிடந்த குச்சையை வைத்துக் கிண்டினார். எதிரிபாராத விதமாக அந்த உணவு கருமைநிறத்திற்கு மாறியது. பதரிய கரடிசித்தர் அந்த உணவினை உண்டார். அதனால் 16 வயதான சிறுவனாக மாறிவிட்டார். 

திரும்பி வந்த திருமூலர் அச்சிறுவனிடம் வினவி அறிந்து கொண்டார். பின்பு கரடிசித்தர் அந்த உணவினை உமில, அதை உண்டு திருமூலர் சிறுவயதினராக ஆனார்.


</doc>
<doc id="309498" url="https://ta.wikipedia.org/wiki?curid=309498" title="ஜாமியா பள்ளிவாசல், நதோவல்">
ஜாமியா பள்ளிவாசல், நதோவல்

ஜாமியா பள்ளிவாசல் ("Jamia Masjid"), இந்தியாவிலுள்ள பஞ்சாப் மாநிலத்தில் லூதியானா மாவட்டத்தில் நதோவல் கிராமத்தில் அமைந்துள்ளது.

இப்பள்ளிவாசல் அமைந்துள்ள நதோவல் ராய்கோட்டிலிருந்து 12 கிமீ தொலைவிலும், லூதியானாவிலிருந்து 54 கிமீ தொலைவிலும் உள்ளது.

1947 இல் இந்தியப் பிரிவினை போது சுமார் 10 முசுலிம் குடும்பங்கள் பாக்கித்தான் சென்றது. ஆனால் 50 முசுலிம் குடும்பங்கள் உள்ளூரிலேயே தங்கினர். அவர்கள் 
தொழுவதற்கு ஜாமியா பள்ளிவாசலைக் கட்டினர்.

ஜாமியா பள்ளிவாசல் 2015 இல் புனரமைக்கப்பட்டது. மொத்த செலவான 2.5 மில்லியன் இந்திய ரூபாயில் 1.5 மில்லியன் இந்திய ரூபாய் உள்ளூர் இந்துக்கள் மற்றும் சீக்கியர்களால் கொடுக்கப்பட்டது. இப்பள்ளிவாசல் நதோவல் பகுதியில் மத ஒற்றுமைக்கு எடுத்துக்காட்டாக விளங்குகிறது. 


</doc>
<doc id="309499" url="https://ta.wikipedia.org/wiki?curid=309499" title="உத்தமசோழபுரம் கரபுரநாதர் கோயில்">
உத்தமசோழபுரம் கரபுரநாதர் கோயில்

கரபுரநாதர் கோயில் என்பது சேலம் மாவட்டத்திலுள்ள உத்தமசோழபுரத்தில் அமைந்துள்ள சிவாலயமாகும். இத்தலத்தின் மூலவர் கரபுநாதர், அம்பிகை பெரியநாயகியம்மன். 

இக்கோயிலில் கரடி சித்தருக்கு தனி சன்னதி அமைக்கப்பட்டுள்ளது. கன்னி மூலை கணபதி, வள்ளி தெய்வானை முருகன், ஐயப்பன் போன்றோர் சன்னதிகள் உள்ளன. 


கரதூசனன் என்பவர் இராவணனின் சகோதரன் ஆவார். இவர் ஆயிரம் ஆண்டுகள் தவமிருந்தும் இறைவன் தரிசனம் தராததால், அக்னிபிரவேசம் செய்ய துணிந்தார். அப்போது அங்கு ஈசன் வெளிப்பட்டார். கரதூசன் பூசை செய்தமையால் சிவபெருமான் கரபுரநாதர் என்று அழைக்கப்படுகிறார்.


</doc>
<doc id="309503" url="https://ta.wikipedia.org/wiki?curid=309503" title="சாவன் (மாதம்)">
சாவன் (மாதம்)

சாவன் (, ) என்பது சீக்கியர்களின் நானக்சாகி நாட்காட்டியின்படி ஐந்தாவது மாதமாகும். இம்மாதம் கிரெகொரி மற்றும் யூலியன் நாட்காட்டிகளின் ஜூன், ஆகஸ்டு மாதங்களோடு பொருந்துகிறது. மேலும் இம்மாதம் 31 நாட்களைக் கொண்டதாகும்.





</doc>
<doc id="309504" url="https://ta.wikipedia.org/wiki?curid=309504" title="கடம்பூர் பெருங்கருணீசுவரர் கோயில்">
கடம்பூர் பெருங்கருணீசுவரர் கோயில்

கடம்பூர் பெருங்கருணீசுவரர் கோயில் என்பது தூத்துக்குடி மாவட்டத்திலுள்ள கடம்பூரில் அமைந்துள்ள சிவாலயமாகும். இவ்வாலயத்தின் மூலவர் பெருங்கருணீசுவரர் என்றும், அம்பிகை பெரியபிராட்டி என்றும் அழைக்கப்படுகிறார். 

கம்ப மரங்கள் நிறைந்திருந்த ஊர் என்பதால் கடம்பூர் என்ற பெயர் பெற்றது.இந்த ஊர் புகழ்பெற்ற கயத்தாறு அருகே உள்ளது. 600 ஆண்டுகளுக்கு முன்பு பாண்டிய மன்னர்களின் ஆட்சி காலத்தில் ஜமிந்தாரால் ஆட்சிசெய்யப்பட பகுதியாகும். 

இக்கோயிலின் மூலவருக்கு முன்னுள்ள நந்திக்கு இருபுறமும் ஜமிந்தார் மற்றும் ஜமிந்தீரினி சிலைகள் வணங்குவதைப் போல அமைக்கப்பட்டுள்ளன. 


</doc>
<doc id="309511" url="https://ta.wikipedia.org/wiki?curid=309511" title="நந்தமேடு வீரபாண்டீசுவரர் கோயில்">
நந்தமேடு வீரபாண்டீசுவரர் கோயில்

நந்தமேடு வீரபாண்டீசுவரர் கோயில் என்பது கரூர் மாவட்டம் நந்தமேட்டில் உள்ள சிவாலயமாகும். இத்தலத்தின் மூலவர் வீரபாண்டீசுவரர் என்றும், அம்பிகை வைராக்கியநாயகி என்றும் அழைக்கப்படுகிறார். இச்சிவாலயத்தில் பிரதோசம் வெகு சிறப்பாக கொண்டாடப்படுகிறது. அத்தினத்தில் பக்தர்களுக்கு கோயிலின் சார்பில் அன்னதானம் வழங்கப்படுகிறது.

மூலவர் வீரபாண்டீசுவரர் லிங்கவடிவில் கிழக்கு நோக்கி உள்ளார். மூலவரின் இடதுபுறத்தில் வைராக்கியநாயகியின் சிலை அமைந்துள்ளது. வைராக்கியநாயகியின் முன்பு நந்தி வாகனமாக உள்ளது. மூலவரின் கோஸ்டத்தில் நர்த்தன விநாயகர், தட்சணாமூர்த்தி, லிங்கோத்பவர், பிரம்மா, விஷ்ணு துர்க்கை சன்னதிகள் அமைந்துள்ளன.

வெளிச்சுற்றுபிரகாரத்தில் நால்வர் சன்னதியும், கன்னி விநாயகர், வள்ளி தெய்வானை உடனுறை முருகன், சண்டிகேசுவரர் சன்னதியும் உள்ளன. இக்கோயிலின் வடகிழக்கு மூலையில் நவகிரக சன்னதியும், அருகே பைரவர் சன்னதியும் அமைந்துள்ளது. பிரதான வாசலின் இருபுறமும் சூரியன் மற்றும் சந்திரன் சன்னதிகள் உள்ளன. 

மூலவருக்கு எதிரே நந்திசிலையும், பலிபீடமும், கொடிமரமும் உள்ளது. கொடிமரத்தின் முன்னால் கொடிமர பிள்ளையார் அமைந்துள்ளது.



</doc>
<doc id="309514" url="https://ta.wikipedia.org/wiki?curid=309514" title="வளையத்தூர் வளவநாதீசுவரர் கோயில்">
வளையத்தூர் வளவநாதீசுவரர் கோயில்

வளையத்தூர் வளவநாதீசுவரர் கோயில் என்பது வேலூர் மாவட்டம் ஆற்காடு அருகே வளையத்தூரில் அமைந்துள்ள சிவாலயமாகும். இந்த சிவாலயத்தின் மூலவர் வளவநாதீசுவரர் என்றும், அம்பாள் பெரியநாயகி என்றும் அழைக்கப்படுகின்றனர்.

இத்தலத்தில் மூலவர் சதுர் பீடத்தில் இடதுபுறத்தில் சிறிது சாய்ந்தவாறு உள்ளார். அதனால் இவரை நவாம்ச மூர்த்தி என்கின்றனர். மூலவர் சன்னதிக்கு வாசல் இல்லை. கல்ஜன்னல் வைக்கப்பட்டுள்ளது.

அம்பாள் பெரியநாயகி நெற்றிக் கண்ணோடு உள்ளார். இவரது நான்கு கைகளிலும் உள்ள சுண்டுவிரல்களில் மோதிரம் உள்ளது. அம்பாள் சிவபெருமானுக்குரிய சின்முத்திரையை காட்டியவாறு உள்ளார். அம்பாளை சிவனாக கருதி சிவராத்திரியில் பூசை செய்கின்றார்கள்.



மூலவர் சந்நதி முன்பில் நின்படி இருக்கும் படி விநாயகர், வள்ளி தெய்வானை உடனுறை சண்முகர் உள்ளார்.


</doc>
<doc id="309515" url="https://ta.wikipedia.org/wiki?curid=309515" title="1585">
1585

ஆண்டு 1585 (MDLXXXV) கிரெகொரியின் நாட்காட்டியில் ஒரு செவ்வாய்க்கிழமையில் துவங்கிய ஒரு சாதாரண ஆண்டு ஆகும். பழைய 10-நாட்கள் பின்தங்கிய யூலியன் நாட்காட்டியில் இது வெள்ளிக்கிழமையில் ஆரம்பமான ஒரு சாதாரண ஆண்டாகும். 1582 இற்குப் பின்னரும் உலகின் பல நாடுகளில் யூலியன் நாட்காட்டி 1929 ஆம் ஆண்டு வரை பயன்பாட்டில் இருந்தது.





</doc>
<doc id="309516" url="https://ta.wikipedia.org/wiki?curid=309516" title="1586">
1586

ஆண்டு 1586 (MDLXXXVI) கிரெகொரியின் நாட்காட்டியில் ஒரு புதன்கிழமையில் துவங்கிய ஒரு சாதாரண ஆண்டு ஆகும். பழைய 10-நாட்கள் பின்தங்கிய யூலியன் நாட்காட்டியில் இது சனிக்கிழமையில் ஆரம்பமான ஒரு சாதாரண ஆண்டாகும். 1582 இற்குப் பின்னரும் உலகின் பல நாடுகளில் யூலியன் நாட்காட்டி 1929 ஆம் ஆண்டு வரை பயன்பாட்டில் இருந்தது.




</doc>
<doc id="309517" url="https://ta.wikipedia.org/wiki?curid=309517" title="காட்டுப்புத்தூர் மீனாட்சி சுந்தரேசுவரர் கோயில்">
காட்டுப்புத்தூர் மீனாட்சி சுந்தரேசுவரர் கோயில்

காட்டுப்புத்தூர் மீனாட்சி சுந்தரேசுவரர் கோயில் என்பது திருச்சிராப்பள்ளி மாவட்டம் காட்டுப்புத்தூரில் அமைந்துள்ள சிவாலயமாகும். இச்சிவாலயத்தின் மூலவர் சுந்தரேசுவரர் என்றும், அம்பாள் மீனாட்சி என்றும் அழைக்கப்படுகிறார்.

இச்சிவாலயம் கிழக்கு நோக்கி அமைந்துள்ளது. மூலவர் சுந்தரேசுவரர் கிழக்கு நோக்கியுள்ளார். அம்பிகை மீனாட்சி தெற்கு நோக்கி உள்ளார்.

கோஷ்டத்தில் தட்சணாமூர்த்தி, விஷ்ணு, பிரம்மா, விஷ்ணு துர்கை சிலைகள் அமைந்துள்ளன. இக்கோயிலின் தென் மேற்கில் விநாயகர் சன்னதியும், வள்ளி தெய்வானை உடனுறை சண்முகர் சன்னதி வட மேற்கிலும் அமைந்துள்ளது. இக்கோயிலின் பிரகாரத்தில் நவகிரகங்கள் மற்றும் பைரவர் சன்னதிகள் உள்ளன.



</doc>
<doc id="309518" url="https://ta.wikipedia.org/wiki?curid=309518" title="அம்பாசமுத்திரம் அகத்தீசுவரர் கோயில்">
அம்பாசமுத்திரம் அகத்தீசுவரர் கோயில்

அம்பாசமுத்திரம் அகத்தீசுவரர் கோயில் என்பது திருநெல்வேலி மாவட்டம் அம்பாசமுத்திரத்தில் அமைந்துள்ளது. இச்சிவாலயத்தின் மூலவர் அகத்தீசிவரர் என்றும், அம்பிகை லோபமுத்திரை என்றும் அழைக்கப்படுகிறார்.


கைலாயத்தில் சிவபெருமான் பார்வதி திருமணம் நடைபெற இருந்தது. அதற்காக அனைவரும் வடதிசைக்கு வந்தார்கள். வடதிசை உயர்ந்தமையால், சிவபெருமான் அகத்தியரை அழைத்து தென்திசைக்கு செல்லுமாறு கூறினார். அகத்தியர் சிவபெருமானின் திருமணத்தினை காண இயலாமல் போகுமென வருந்தினார். ஆனால் சிவபெருமான் அகத்தியருக்கு தென்னகத்திலேயே திருமணக் கோலத்தில் காட்சிதருவேன் என்று கூறினார். காசிபநாதரை தரிசித்துவிட்டு பொதிகை மலைக்கு செல்லும் வழியில் இந்த ஊரை அடைந்தார். அகத்தியரை தரிசிக்க வந்த பக்தரிடம் தனக்கு உணவுதருமாறு வேண்டினார். சிவபக்தரும் உணவு எடுத்துவர சென்றார். அவர் வருகை தாமதமாகவே அகத்தியர் பொதிகை மலைக்கு சென்றுவி்ட்டார். 

சிவபக்தர் அகத்தியருக்காக அன்னமும், அரைக்கீரையும் சமைத்து எடுத்துவந்தார். அகத்தியரைக் காணமல் அவருக்காக தவம் செய்தார். அதனால் சிவபக்தருக்காக அகத்தியர் காட்சி தந்தார்.


</doc>
<doc id="309521" url="https://ta.wikipedia.org/wiki?curid=309521" title="இரத்தினமங்கலம் லட்சுமி குபேரர் கோயில்">
இரத்தினமங்கலம் லட்சுமி குபேரர் கோயில்

லட்சுமி குபேரர் கோயில் என்பது சென்னை மாவட்டம் ரத்தினமங்கலத்தில் உள்ள கோயிலாகும். இக்கோயிலே இந்தியாவில் லட்சு குபேனுக்கு உரிய கோயிலாக உள்ளது. இக்கோயிலைச் சுற்றி லட்சுமி கணபதி, குபேரலிங்கம், செல்வ முத்துக்குமரன், யோக ஆஞ்சிநேயர், நவ கிரகங்கள் ஆகியவையும், அருகிலேயே கோசாலையும் உள்ளது.

இத்தலத்தில் மூலவராக குபேரன் உள்ளார். கருவறையில் மனைவி சித்தரிணீயுடன் வலது கையில் பதுமநிதி மற்றும் இடது கையில் சங்கநிதி கொண்டு உள்ளார். குபேரன் சிலைக்குமேலாக லட்சுமி அமைந்துள்ளார். 



</doc>
<doc id="309522" url="https://ta.wikipedia.org/wiki?curid=309522" title="ரெசினால்டு டையர்">
ரெசினால்டு டையர்

"கெனல்" ரெஜினால்டு எட்வர்டு ஹார்ரி டையர் (Colonel "Reginald Edward Harry Dyer", 9 அக்டோபர் 1864 – 23 சூலை 1927) பிரித்தானியப் படைத்துறை அதிகாரியாவார். பஞ்சாப் மாகாணத்தின் அமிருதசரசு நகரில் நடைபெற்ற ஜாலியன்வாலா பாக் படுகொலைக்கு காரணமானவர். இதற்காக பதிவியிலிருந்து நீக்கப்பட்ட போதும் பிரித்தானியாவில், குறிப்பாக பிரித்தானியாவின் இந்தியப் பேரரசுடன் தொடர்புள்ளவர்களால், நாயகராக கொண்டாடப்படுகின்றார். சில வரலாற்றாளர்கள் இந்த நிகழ்வு இந்தியாவில் பிரித்தானிய ஆட்சி முடிவுற தீர்மானமான நகர்வாக இருந்ததாக கருதுகின்றனர்.

டையர் பிரித்தானிய இந்தியாவில் தற்போதைய பாக்கித்தானில் உள்ள இம்யூரி என்றவிடத்தில் 1864இல் பிறந்தார். தனது சிறுவயதில் சிம்லாவில் வாழ்ந்த டையர் அங்கிருந்த பிஷப் காட்டன் பள்ளியில் துவக்கக் கல்வியைப் பெற்றார். சிப்பாய்க் கிளர்ச்சிக்கு ஆறு ஆண்டுகள் கழித்துப் பிறந்திருந்தார். பிரித்தானிய ஆட்சியை எதிர்த்து நடந்த அந்த கிளர்ச்சிக்குப் பிறகு பிரித்தானியர்களுக்கும் இந்தியர்களுக்கும் இடையே அச்சமும் ஐயமும் இருந்து வந்தன; இதனால் இனவாரியாக பிரிவுபட்டு வாழ்ந்தனர். இது டையரின் இளமனதில் தாக்கமேற்படுத்தியிருந்தது. 

1875இலிருந்து 1881 வரை இங்கிலாந்தின் கார்க் கவுன்ட்டியிலிருந்த மிடில்டன் கல்லூரியில் படித்தார். பின்னர் சாண்டுயர்சுட்டில் உள்ள அரச படைத்துறை கல்லூரியில் பயின்று 1885இல் அரசியாரின் அரச படைப்பிரிவில் துணைநிலை அதிகாரியாகப் பணியில் சேர்ந்தார். 1886இல் பெல்பாஸ்ட்டிலும் 1886-87இல் மூன்றாம் பர்மிய போரிலும் கிளர்ச்சி அடக்கு பணிகளில் பணியாற்றினார். பின்னர் பிரித்தானிய இந்தியப் படைத்துறையில் சேர்ந்தார். 1887இல் வங்காளப் பணியாளர் படைக்குழுவில் இணைந்தார். பினர் 39வது வங்காள காலாட்படையிலும் அதன் பின்னர் 29வது பஞ்சாபியர் பிரிவிலும் மாற்றப்பட்டார்.

29வது பஞ்சாபியர் பிரிவில் பொறுப்பாற்றியபோது 1888இல் நடந்த கருமலை போரிலும் 1895இல் நடந்த சித்ரால் சண்டையிலும் பங்கேற்றார். 1896இல் கலபதியாக பதவியேற்றம் பெற்றார். 1901இல் மேலும் ஒரு உயர்வு பெற்று 1901க்கும் 1902க்கும் இடையில் நடந்த மகசூது சூழடைப்பில் போரிட்டார்.

பின்னர் டையர் 25ஆம் பஞ்சாபியர் பிரிவுக்கு மாற்றப்பட்டார். 1908இல் சாக்கா கேல் படையெடுப்பிலும் பங்கேற்றார். இந்தியாவிலும் ஆங்காங்கிலும் இருந்த 25ஆம் பஞ்சாபியப் பிரிவின் தலைவராகப் பொறுப்பேற்றார். 1910இல் துணைநிலை கேனலாக பதிவியேற்றம் பெற்றார்.

முதல் உலகப் போரின்போது (1914–18), செயஸ்டியன் படைக்கு பொறுப்பாக இருந்தார். 1915இல் கேனலாகப் பதிவியேற்றம் பெற்றார். 1916இல் தற்காலிக பிரிகேடியர்-செனரலாக பொறுப்பேற்றார்.

1919இல் அம்ரித்சர் படுகொலைக்கு ஒரு மாதம் கழித்து இவரது படைப்பகுதி மூன்றாம் ஆங்கில ஆப்கானியப் போரில் தால் பாலைவனக் காவலரணையின் பொறுப்பேற்றது. சூலை 17 1920இல் கேனலாக பதவி உயர்வு பெற்றிருந்த டையர் பணிஓய்வு பெற்றார்.

1919இல் பஞ்சாபிலிருந்த பிரித்தானிய மக்கள் இந்தியர்கள் பிரித்தானிய அரசை கவிழ்க்க சதி செய்வதாக அஞ்சினர். கிளர்ச்சி குறித்தும் ஐரோப்பியர்களின் உயிருக்கு ஆபத்து என்றும் வதந்திகள் பரவிய வண்ணம் இருந்தன. பஞ்சாபு மாகாணத்தின் துணைநிலை ஆளுநர், சேர் மைக்கேல் ஓ டயர், போராட்டம் நடத்திய இந்தியர்களை பஞ்சாபிலிருந்து வெளியேற்ற முடிவு செய்தார். 

முதல் உலகப் போரின் போது படைத்துறை மருத்துவ சேவையில் பணியாற்றிய மரு.சத்தியபால், அறப் போராட்டம், குடியியற் சட்டமறுப்புக்கு ஆதரவளித்தார்; இதனால் அவர் பொதுமேடைகளில் பேச தடை விதித்தனர். முனைவர்.கிட்ச்லா என்ற முசுலிம் வக்கீலும் அரசியல் மாற்றத்தையும் வன்முறையற்ற போராட்டத்தையும் ஆதரித்தார். இவர்கள் இருவரையும் குறித்து சரியாக அறியாத காவல்துறை துணை ஆணையர் மைல்சு இர்விங் இருவரையும் பிரித்தானிய அரசுக்கு எதிராக கிளர்ச்சியில் ஈடுபடுவதாக கைது செய்தார். 

இந்தக் கைதினால் பஞ்சாபு மக்கள் பொங்கியெழுந்து போராட்டங்களில் ஈடுபட்டனர். பொதுவிடங்களில் கூடிய மக்கள் கூட்டம் கைதானவர்களை விடுதலை செய்ய கோரியது. இதனால் கிலி கொண்ட படைத்துறை தொடர்வண்டி மேம்பாலத்தில் துப்பாக்கிச் சூடு நடத்தியது. இதில் பலர் இறந்தனர். இதில் ஆத்திரமுற்ற கூட்டம் நகர மையத்தை நோக்கி வந்து கொண்டிருந்தது. மேலும் பல துருப்புக்கள் வரவழைக்கப்பட்டு பாதுகாப்பு பலப்படுத்தப்பட்டது. 

கோபத்துடன் அலைந்த கூட்டம் ஐரோப்பியர்களை குறிவைத்து தாக்க முற்பட்டனர். ஏப்ரல் 9 1919 அன்று பெண்களுக்கான மிசன் டே பள்ளியில் பணியாற்றி வந்த மார்செல்லா செர்வுட் என்ற ஆசிரியை மிதிவண்டியில் நகரை வலம் வந்து பள்ளிகளை மூடச்சொல்லி வருகையில் ஓர் குறுகலான சாலையில் கூட்டம் அவரைத் தாக்கியது. இதனால் காயமுற்ற செர்வுட்டை அச்சாலையில் குடியிருப்போர் சிலர் காப்பாற்றி கூட்டத்திலிருந்து மறைத்து அவரது இடத்திறுகு அனுப்பி வைத்தனர். ஒரு பெண்மணி மீதான இந்தத் தாக்குதல் ஜலந்தர் நகரப் பாசறையின் படைத்தலைவர் டையருக்கு மிகுந்த கோபத்தை மூட்டியது.

ஜாலியன் வாலா பாக்கிற்கு வைசாக்கி புத்தாண்டு விழாவினைக் கொண்டாடுவதற்காக ஏப்ரல் 13 1919 அன்று பெருந்திரளானோர் கூடியிருந்தனர். இது சமயம் மற்றும் பண்பாட்டுத் திருவிழாவாக இருந்தது. பாக் 6-7 ஏக்கர் நிலப்பரப்பில் சுற்றிவர சுவர்களுடன் இருந்தது. இந்தச் சுவர்களில் மிகச்சிறிய நுழைவாயில்கள் இருந்தன. இவை முலம் சிறிய எண்ணிக்கையிலேயே நுழையவும் வெளிவரவும் இயலும். 

படைத்தலைவர் டையரிடம் 90 துருப்புகள் இருந்தனர்; 25 கூர்க்காக்கள், 25 பஷ்தூன் மக்கள் மற்றும் பலூச்சிய மக்கள் இவர்களில் இருந்தனர். அனைவரிடமும் .303 லீ-என்பீல்டு துப்பாக்கிகள் இருந்தன. ஆயுதமேதும் இல்லாத பொதுமக்கள் மீது நேரடியாக துப்பாக்கிச் சூடு நடத்த டையர் இவர்களுக்கு ஆணையிட்டார். அங்கு கூடியிருந்த பெண்கள், சிறுவர்கள் உட்பட அனைவர் மீதும் தாக்குதல் நடத்தப்பட்டது. இதுவே பின்னாளில் ஜாலியன்வாலா பாக் படுகொலை என அறியப்பட்டது. தங்களிடம் துப்பாக்கி இரவைகள் இருந்தவரை துருப்புக்கள் சுட்டவண்ணம் இருந்தனர். மொத்தம் 1650 சுற்றுக்கள் சுடப்பட்டன. இந்த துப்பாக்கிச் சூடு பத்து நிமிடங்களுக்கு நீடித்தது.

இந்த பத்து நிமிடத் துப்பாக்கிச் சூட்டின் போது டையர் தனது துருப்புக்கள் எவ்வாறு சுடுகின்றனர் என்பதை கவனித்த வண்ணமிருந்தார். எங்கு மிகக் கூடுதலான மக்கள் இருந்தனரோ அங்கு சுடுமாறு துருப்புக்களை ஏவினார். கூட்டம் மெதுவாகக் கலைந்தது என்பதற்காக அவர் இவ்வாறு செய்யவில்லை; அங்கு கூடியதற்கு "தண்டனை" கொடுக்க விரும்பினார்.

சில துருப்புக்கள் மக்கள் மீது இல்லாது வானை நோக்கிச் சுட்டனர். இதனைக் கண்ணுற்ற டையர் "கீழே சுடு. உன்னை எதற்காக இங்கு அழைத்து வந்துள்ளேன் ?" எனக் கூவினார்.

பிந்நாளில் டையரே கூட்டத்திற்கு கலைந்து செல்லுமாறு எந்தவொரு முன்னறிவிப்பும் தரவில்லை என ஒப்புக்கொண்டார். தனது துருப்புக்களுக்கு சுட ஆணையிட்டதற்கு தனக்கு எவ்வித மனவருத்தமும் இல்லை என்றார்.

பிரித்தானியப் படை 379 பேர் இறந்ததாகவும் மற்ற அறிக்கைகள் 1000க்கும் கூடுதலானவர்கள் இறந்ததாகவும் தெரிவிக்கின்றன. உள்நாட்டு அரசியல் அறிக்கையில் 1000 பேர் எனவும் காயமுற்றவர்கள் 1200 பேர் எனவும் கூறப்பட்டுள்ளது. அம்ரித்சரசில் இருந்த பிரித்தானிய மருத்துவர் , மரு.இசுமித், 1800க்கும் மேற்பட்டோர் உயிரிழந்ததாக குறிப்பிட்டுள்ளார். இத்தகைய மிகக் கூடுதலான உயிரிழப்புக்களையும் காயங்களையும் விளைவித்ததால் அதிகாரி டையர் "அம்ரித்சரசின் இறைச்சி வெட்டுநர் " என இந்தியாவில் அறியப்படுகின்றார்.

மிஸ் மார்செல்லா செர்வுட் தாக்கப்பட்ட குறுகலான சந்துக்கு தனது துருப்புக்களை அனுப்பி, எந்தவொரு இந்தியரும் அந்த சந்தில் (150 கசங்கள்) தவழ்ந்துதான் செல்ல வேண்டும் என கட்டளையிட்டார். இதில் மார்செல்லாவிற்கு உதவி புரிந்து காப்பாற்றிய இந்தியர்களுக்கு விலக்கு அளிக்கப்பட வில்லை. 

இந்தக் கட்டளையால் சாலை மூடப்பட்டது; இந்த சந்தில் இருந்த வீடுகளுக்கு பின்பக்க கதவுகள் இருக்கவில்லை. தங்கள் கூரைகள் வழியாக இறங்கி செல்ல வேண்டியிருந்தது. மருத்துவரோ, பிற வணிக வழங்குதலோ அனுமதிக்கப்படவில்லை. சாலை நடுவில் ஓர் சவுக்கடி சாவடி அமைக்கப்பட்டு இந்த ஆணை செயலாக்கப்பட்டது.

டையர் தனது 62 வயதில் தீவிர பக்கவாத நோயால் பாதிக்கப்பட்டு மூளையில் இரத்தக் கசிவு ஏற்பட்டு 1927ஆம் ஆண்டு உயிரிழந்தார்.



</doc>
<doc id="309529" url="https://ta.wikipedia.org/wiki?curid=309529" title="பாதன் (மாதம்)">
பாதன் (மாதம்)

பாதன் (, ) என்பது சீக்கியர்களின் நானக்சாகி நாட்காட்டியின்படி ஆறாவது மாதமாகும். இம்மாதம் கிரெகொரி மற்றும் யூலியன் நாட்காட்டிகளின் ஆகஸ்டு, செப்டம்பர் மாதங்களோடு பொருந்துகிறது. மேலும் இம்மாதம் 31 நாட்களைக் கொண்டதாகும்.




</doc>
<doc id="309535" url="https://ta.wikipedia.org/wiki?curid=309535" title="அஸ்சு (மாதம்)">
அஸ்சு (மாதம்)

அஸ்சு (, ) என்பது சீக்கியர்களின் நானக்சாகி நாட்காட்டியின்படி ஏழாவது மாதமாகும். இம்மாதம் கிரெகொரி மற்றும் யூலியன் நாட்காட்டிகளின் செப்டம்பர், அக்டோபர் மாதங்களோடு பொருந்துகிறது. மேலும் இம்மாதம் 30 நாட்களைக் கொண்டதாகும்.





</doc>
<doc id="309538" url="https://ta.wikipedia.org/wiki?curid=309538" title="சீக்கியம் மற்றும் இந்து சமயம்">
சீக்கியம் மற்றும் இந்து சமயம்

இந்து சமயம் மற்றும் சீக்கிய சமயம் ("Hinduism and Sikhism") பஞ்சாப் பகுதியில் தோன்றிவைகள். இந்து சமயம் மூவாரயிரத்திற்கும் முற்பட்ட ஆண்டுகளுக்கு முன் தோன்றி, படிப்படியாக வளர்ச்சியடையந்த பண்டைய சமயமாகும். 
ஆனால் சீக்கிய சமயம், இந்து குடும்பத்தில் பிறந்தவரான குரு நானக் என்பவரால், பதினைந்தாம் நூற்றாண்டில், முகலாயர்கள் ஆட்சிக்காலத்தில் நிறுவப்பட்டது. 

கர்மா, தருமம், மோட்சம், மாயா, சம்சாரா போன்ற தத்துவக் கருத்துகளை இந்து மற்றும் சீக்கிய சமயங்கள் பகிர்ந்து கொள்கிறது. முகலாயர்களின் அடக்குமுறைகளிலிருந்து தங்களை காத்துக் கொள்வதற்காகவும், முகலாயர்களை எதிர்கொள்வதற்கும், பஞ்சாப் பகுதியில் வாழ்ந்த பெரும்பான்மையான இந்துக்கள் தங்களை சீக்கிய சமயத்தில் இணைத்துக் கொண்டனர். முதல் முகலாய ஆட்சியாளரான பாபரை எதிர்த்து, சீக்கிய சமயம் தோற்றுவிக்கப்பட்டது.

இந்து சமயத்தின் உபநிடதங்கள் மற்றும் பிரம்ம சூத்திரம் ஆகிய வேதாந்தங்களில் கூறியுள்ள நிர்குண பிரம்ம தத்துவத்தை ஆதாரமாகக் கொண்டு உருவமற்ற இறைவனை சீக்கிய சமயம் ஏற்றுக் கொள்கிறது.

இந்து சமயச் சின்னமாக ஓங்காரம் எனும் ஓம் இருப்பது போன்று, சீக்கிய சமயத்தினர் தங்களது சமயச் சின்னமாக 
இக் ஓங்காரம் ("Ik Onkar") எனும் ஒலியை ஏற்றுள்ளனர். ஓம் என்பது இறைவனின் திருப் பெயராகும்.

முகலாயர் ஆட்சிக் காலத்தில் அடக்குமுறைகளுக்கு ஆளாகப்பட்ட பஞ்சாப் பகுதி இந்துக்கள், தங்களை சீக்கிய சமயத்தினரும், அவர்களது குருமார்களும் காப்பார்கள் என நம்பிக்கையுடன் வாழ்ந்தனர். பஞ்சாப் மற்றும் ஜம்மு காஷ்மீர் பகுதியில் வாழ்ந்த இந்து மற்றும் சீக்கிய மக்களிடையே, முகலாய ஆட்சியினர்களுக்கு எதிராக வீர உணர்வை ஊட்டினார் குரு தேக் பகதூர்.அவுரங்கசீப் ஆட்சிக் காலத்தில், இந்து சமயம் மற்றும் சீக்கிய சமயத்தினரின் வழிபாட்டு இடங்களை சிதைத்தும், தீர்த்த யாத்திரை போன்ற சமயக் கடமைகளை நிறைவேற்ற மொகலாய அரசினர் வரி வசூலித்தை குரு தேக் பகதூர் மிகக் கடுமையாக எதிர்த்தார்.

தேக் பகதூரின் மகனும், சீக்கிய சமயத்தின் இறுதி குருவுமான குரு கோவிந்த சிங்கால் பதிவு செய்யப்பட்ட ஆவணங்களின் படி, குரு தேக் பகதூர், காஷ்மீர் இந்துக்களை பாதுகாப்பதாக வாக்குறுதி அளித்திருந்தார்.அவுரங்கசீப், குரு தேக் பகதூரை தில்லிக்கு வரவழைத்து, அவரை இசுலாமிய சமயத்திற்கு கட்டாய மதம் மாற வேண்டும் அல்லது இறக்க நேரிடும் என எச்சரித்தார். அவுரங்கசீப்பின் எச்சரிக்கையை பொருட்படுத்தாத காரணத்தினால், குரு தேக் பகதூர் சிறையில் பல வாரங்கள் அடைக்கப்பட்டார். இறுதியாக பொது மக்கள் முன்னிலையில் தேக் பகதூர் தன் கழுத்தை தானே அறுத்துக் கொண்டு உயிர்த் தியாகம் செய்தார்.

சீக்கிய சமயம் உருவமற்ற ஒரு கடவுள் நம்பிக்கை கொண்டவர்கள். இந்து சமயம் உருவமுள்ள, பல கடவுள் வழிபாட்டில் நம்பிக்கைக் கொண்டது.
சீக்கிய சமயத்தினர் சடங்குகளில் நம்பிக்கை அற்றவர்கள். சமயக் குருக்களின் பெயர்களை மட்டும் தியானம் செய்பவர்கள்.
இந்து சமயத்தில் சைவம், வைணவம், சாக்தம், காணாபத்தியம், கௌமாரம், சௌரம் என முக்கியப் பிரிவுகள் இருப்பதால், சமயச் சடங்குகளிலும் வேறுபாடுகள் உள்ளது.

சீக்கிய சமயம் சிலை வழிபாட்டை மறுக்கிறது. இந்து சமயத்தினர் தெய்வங்களின் சிலை வழிபாட்டில் நம்பிக்கை உடையவர்கள். இந்து சமயம் சிலை வழிபாட்டுடன் பஞ்சபூதங்களையும் வழிபடும் முறை கொண்டுள்ளது. லிங்கத்தை நிறுவி அதனை சிவனாக வழிபடும் முறையும் இந்து சமயத்தின் சைவப் பிரிவில் உள்ளது.
சீக்கிய சமயத்தின் ஆன்மீக விடுதலை என்ற கருத்துரு, இந்து சமயத்தினரின் முக்தி என்ற கருத்துரு போன்றதே.
இந்துக்கள் போன்று சீக்கியர்களும், வீடுபேற்றிக்காக இறைவன் அல்லது குருவின் பெயரை தொடர்ந்து மனதில் உச்சரித்து, (நாம ஜெபம்) தியானிக்கும் பழக்கம் உடையவர்கள். .

இந்து - சீக்கிய சமயத்திற்கிடையே உள்ள ஒற்றுமைகள்:


சீக்கிய சமயத்தினர் தங்களது சமயத் தத்துவங்களும்; சமூக கட்டமைப்பும், தங்களது முன்னோர்களின் இந்து சமயத்தைப் போன்றதே எனக் கருதுகிறார்கள். சீக்கியர்-இந்துக்களிடையே, குறிப்பாக கத்ரி சமூகத்திரிடையே, சமயக் கலப்புத் திருமணங்கள் தொடர்ந்து நடைபெறுகிறது. பஞ்சாப், அரியானா போன்ற பகுதிகளில் உள்ள பல இந்துக் குடும்பத்தினர் தங்களின் முதல் ஆண் குழந்தையை, சீக்கிய மரபுப் படி வளர்க்கின்றனர்.

அதே போன்று ஜம்மு பகுதியில் வாழும் டோக்ரி மொழி பேசும் டோக்ரா சமூகத்தைச் சேர்ந்த இந்து - சீக்கியரிடையே கலப்புத் திருமணங்கள் தொடர்கிறது. 

இந்து சமய சாதிய கட்டமைப்புகள், சீக்கிய சமயத்திலும் இருப்பதால், ஒரே சாதியைச் சேர்ந்த இந்து - சீக்கியகளிடையே சமயக் கலப்புத் திருமணங்களை பெற்றோர்களே முன்னின்று நடத்துகின்றனர்.




</doc>
<doc id="309543" url="https://ta.wikipedia.org/wiki?curid=309543" title="சைதாப்பேட்டை குருலிங்க சுவாமிகள் கோவில்">
சைதாப்பேட்டை குருலிங்க சுவாமிகள் கோவில்

குருலிங்க சுவாமிகள் கோயில் என்பது சென்னை மாவட்டம் சைதாப்பேட்டையில் அமைந்துள்ள சித்தர் சமாதிக் கோயிலாகும். இக்கோயில் காரணீசுவரர் கோயில் தெருவில் அமைந்துள்ளது. குருலிங்க சாமிகளின் பிறப்பு, பெற்றோர் பற்றிய தகவல்கள் கிடைக்க்ப்பெறவில்லை. 

குருலிங்க சாமிகள் சிவத்தலங்களுக்கு சென்று தரிசனம் செய்வதை வழக்கமாக கொண்டிருந்தார். அவ்வாறு யாத்திரையாக செல்லும் வழியில் காரணீசுவரரை தரிசிக்க சைதாப்பேட்டை வந்தார். அக்கோயிலின் அழகும், அமையும் குருலிங்க சுவாமிகளை சைதாப்பேட்டையிலேயே தங்கும் படி வைத்துவிட்டது.

சாமிகளை தரிசிக்க சில பக்தர்கள் வந்தார்கள். அவர்களுக்கு தன்னுடைய இடது கையில் உதித்த லிங்கத்தினை குருலிங்கர் தந்தார். அதனால் குருலிங்கரை சித்தர் என மக்கள் அறிந்து கொண்டார்கள். குருலிங்கருக்கு தனி பக்தர் கூட்டம் உருவானது. 

சைதைப்பகுதியிலேயே ஜீவசமாதி அடைய இடம் தேடினார். ஒரு செல்வந்தரின் இடத்தினை ஜீவசமாதிக்கு தர கோரினார். ஆனால் முதலில் மறுத்த செல்வந்தர் குருலிங்கரின் திருவருளால் இடத்தினை தந்தார். காரணீசுவரர் கோயில் அமைந்துள்ள தெருவிலேயே குருலிங்க சாமிகள் கிபி 1887ம் வருடம் ஜீவ சமாதி அடைந்தார். 


</doc>
<doc id="309546" url="https://ta.wikipedia.org/wiki?curid=309546" title="சைதாப்பேட்டை சௌந்தரேசுவரர் கோவில்">
சைதாப்பேட்டை சௌந்தரேசுவரர் கோவில்

சைதாப்பேட்டை சௌந்தரேசுவரர் கோயில் என்பது சென்னை மாவட்டத்தில் சைதாப்பேட்டையில் அமைந்துள்ளது. இத்தலத்தினை வடதிருநாரையூர் என்று அழைத்துள்ளனர். 

இத்தலத்தில் வன்னி, கொன்றை, வில்வம் ஆகிய மரங்கள் உள்ளன. இதில் வன்னிமர வழிபாடு சனிக்கிழமைகளில் நடைபெறுகிறது. இக்கோயில் பிராமணர் தெருவில் அமைந்துள்ளது. சைதாப்பேட்டை காரணீசுவர் கோயிலிருந்து தெற்கு பகுதியில் உள்ளது. 

இத்தலத்தின் மூலவர் சௌந்தரேஸ்வரர் என்றும், அம்பிகை திரிபுரசுந்தரி என்றும் அழைக்கப்படுகிறார். இத்தலத்தின் தலவிருட்சமாக வன்னி மரம் உள்ளது.

நாரை பறவையானது இத்தலத்தின் மூலவரை வணங்கியமையால் இத்தலத்தினை வடநாரையூர் என்கின்றனர். 

இச்சிவாலயத்தினை 12ம் நூற்றாண்டில் சதயன் என்பவர் கட்டினார். 15 மற்றும் 17 ம் நூற்றாண்டில் திருப்பணி நடைப்பெற்றுள்ளது.



</doc>
<doc id="309547" url="https://ta.wikipedia.org/wiki?curid=309547" title="சீக்கியப் படைப்பிரிவு">
சீக்கியப் படைப்பிரிவு

சீக்கிய படைப்பிரிவு (Sikh Regiment), பிரிட்டிஷ் ராஜ் ஆட்சியின் போது 
1 ஆகஸ்டு 1846-இல் துவக்கப்பட்டது. இந்தியத் தரைப்படையில், சீக்கிய காலாட் படை தற்போது 19 படையணிகளைக் கொண்டுள்ளது. இச்சீக்கியப் படைப்பிரிவிற்கு சீக்கியர்களை மட்டுமே தெரிவு செய்யப்படுகிறது.
இந்த சீக்கியப் படைபிரிவின் தலைமையகம், ராஞ்சியிலிருந்து முப்பது கிலோ மீட்டர் தொலைவில் உள்ள இராம்கர் பாசாறை, ராம்கர் மாவட்டம், ஜார்கண்ட் மாநிலத்தில் செயல்படுகிறது.




இச்சீக்கியப் படைபிரிவு பிரித்தானியப் பேரரசின் 21 இந்தியன் ஆர்டர் ஆப் மெரிட், 14 விக்டோரியா கிராஸ் விருதுகளும், இந்திய அரசின் 2 பரம வீர சக்கரம், 2 அசோகச் சக்கரம், 14 மகாவீர சக்கரம், 14 கீர்த்தி சக்கரம், 64 வீரச் சக்கரம், 15 சௌரியச் சக்கரம், 75 சேனா விருதுகள், 25 விசிஷ்ட் சேவா விருதுகளையும் பெற்றுள்ளது.



</doc>
<doc id="309556" url="https://ta.wikipedia.org/wiki?curid=309556" title="அலங்கு">
அலங்கு

அலங்கு என்பது தமிழ்நாட்டு நாய் இனங்களில் ஒன்றாகும். இந்த நாய் இனம் தற்போது அழிந்துவிட்டது. 

அலங்கு நாயின் ஓவியம் தஞ்சை பெரிய கோயிலில் வரையப்பட்டுள்ளது. இதனை உலகப்புகழ் பெற்ற விலங்கியல் நிபுனர் டெஸ்மாண்ட் மோரிஸ் எழுதிய குறிப்புகள் மூலமாக அறிந்தனர். “வேட்டைக்கும் பாதுகாவலுக்கும் அலங்கை மிஞ்சிய நாய் இனம் இல்லை” என டெஸ்மாண்ட் மோரிஸ் குறிப்பிட்டுள்ளார். இக்குறிப்பு டாக்ஸ் - தி அல்டிமேட் டிஸ்கவரி ஆப் ஆவர் 1000 டாக் பிரீட்ஸ் எனும் நூலில் உள்ளது.



</doc>
<doc id="309559" url="https://ta.wikipedia.org/wiki?curid=309559" title="கோம்பை நாய்">
கோம்பை நாய்

கோம்பை நாய் என்பது தமிழக நாய் இனங்களுள் ஒன்றாகும். இந்த நாய் இனம் தற்போதும் தமிழகப்பகுதியில் உள்ளது. இது வேட்டைநாய் வகையினைச் சார்ந்ததாகும். அதிக வீரம் கொண்ட நாயாகவும், கட்டளைகளுக்கு கீழ்படியும் தன்மையும் உள்ளதாக அறியப்படுகிறது. இந்த வேட்டைநாய் இனத்தினை காவலுக்காகவும் வளர்க்கின்றனர். 

இந்த நாய் இனத்தினை டெஸ்மாண்ட் மோரிஸ் எனும் விலங்கியல் நிபுணர் செங்கோட்டை நாய்கள் எனும் அழிவுற்ற நாய் இனத்தின் உறவுகளாக குறிப்பிட்டுள்ளார். செங்கோட்டை நாய்கள் என்பவை புலியையே வேட்டையாடும் வீரம் கொண்டவையாக அறியப்படுகின்றன. இரண்டு செங்கோட்டை நாய்கள் இணைந்து புலியை வென்றுவிடுமென கூறப்படுகிறது.

"செங்கோட்டை நாய்களின் தூரத்து உறவினராகக் கோம்பை நாய் இனத்தைக் குறிப்பிடலாம்" என்கிறார் டெஸ்மாண்ட் மோரிஸ்.



</doc>
<doc id="309561" url="https://ta.wikipedia.org/wiki?curid=309561" title="1907 பஞ்சாப் கலவரம்">
1907 பஞ்சாப் கலவரம்

1907 பஞ்சாப் கலவரம் என்பது, பிரித்தானியர் ஆட்சிக் காலத்தில், 1907 ஆம் ஆண்டு அக்காலப் பஞ்சாப் மாகாணத்தில் ஏற்பட்ட கலவரத்தைக் குறிக்கும். இது முக்கியமாக 1906 ஆம் ஆண்டில் நிறைவேற்றப்பட்ட குடியேற்றச் சட்டத்துக்கு (Colonisation bill) எதிராக உருவானது. இதுவே பஞ்சாபில் விடுதலை இயக்கத்தின் தொடக்கமாகக் கொள்ளப்படுகிறது. லாலா லஜபதி ராய், சர்தார் அஜித் சிங் போன்றோர் இவ்வியக்கத்தின் முக்கிய தலைவர்களாக இருந்தனர்.

குடியேற்றச் சட்டம் 1906ம் ஆண்டு நிறைவேறியது. இந்தச் சட்டம், ஏற்கெனவே நகரப்பகுதி உயர் குடியினரிடையே அதிருப்தியை ஏற்படுத்தியிருந்த பஞ்சாப் நில உரிமை மாற்றச் சட்டம் (Punjab Land Alienation act) நிறைவேற்றப்பட்ட பின்னர் கொண்டுவரப்பட்டது. குடியேற்றச் சட்டத்தின்படி இறக்கும் ஒருவருக்கு நேரடி வாரிசு இல்லாவிட்டால் அவரது நிலம் அரசுக்குச் சொந்தமாகும். அரசாங்கம் அதைப் அரச நிறுவனங்களுக்கோ தனியாருக்கோ விற்க முடியும். இது அப்பகுதியில் நிலவிய சமூக நிலைமைக்கு எதிராக இருந்ததால் அதை எல்லாத் தரப்பினரும் எதிர்த்தனர்.

பிரித்தானிய அரசாங்கத்தின் இந்த நடவடிக்கைகளுக்கு எதிரான போராட்டம் லாலா லஜபதி ராயின் தலைமையில் இடம்பெற்றது. அவர் தீவிர நடவடிக்கைகளுக்கு அழைப்பு விடுத்தார். முதல் எதிர்ப்பு நடவடிக்கை இந்தச் சட்டத்தினால் அதிகமாகப் பாதிக்கப்பட்டது எனக் கருதப்பட்ட செனாப் குடியேற்றப் பகுதியில் ஒழுங்குசெய்யப்பட்டது. இந்த முதல் எதிர்ப்பில், பல அமைப்புக்கள் தமது குறைபாட்டைத் தீர்த்துவைக்குமாறு கோரிக் கோரிக்கை மனுக்களை அரசாங்கத்துக்குக் கொடுத்தன. ஆனால், அரசாங்கம் இதற்குச் செவிசாய்க்கவில்லை. தொடர்ந்து லயால்பூரில் இன்னொரு எதிர்ப்புப் போராட்டம் வெடித்தது. இப்போராட்டம், பல்வேறு இரகசிய அமைப்புக்கள் உருவாக வழிவகுத்தது. "அஞ்சுமான்-இ-முகிபான்-இ-வத்தன்" என்பது இவற்றில் ஒன்று. ஜாட் சீக்கியரான அஜித் சிங் இதை உருவாக்கினார். இவருக்கு லாலா லஜபதி ராயின் ஆதரவு இருந்ததாக நம்பப்பட்டது. இக்காலத்தில் பல மக்கள் போராட்டங்கள் இடம்பெற்றன. இறுதியில் ராயும், அஜித் சிங்கும் நாடுகடத்தப்பட்டனர்.



</doc>
<doc id="309572" url="https://ta.wikipedia.org/wiki?curid=309572" title="பாக்கித்தானில் சீக்கியம்">
பாக்கித்தானில் சீக்கியம்

தற்கால பாக்கித்தானில் சீக்கியம் ("Sikhism in present-day Pakistan area") விரிவான வரலாற்றையும் பாரம்பரியத்தையும் கொண்டுள்ளது. இன்றைய பாக்கித்தானில் சீக்கியர்கள் மிகச்சிறுபான்மையராக உள்ளனர்; பெரும்பாலான சீக்கியர்கள் தங்கள் சமயம் தோன்றிய பெசாவரிலும் பஞ்சாப் பகுதியின் அங்கமான பஞ்சாபு மாகாணத்திலும் வடமேற்கு எல்லைப்புற மாகாணத்திலும் வாழ்கின்றனர். சீக்கியத்தை நிறுவிய குரு நானக் பிறந்த நங்கானா சாகிபு பாக்கித்தானிய பஞ்சாபில் உள்ளது. 

18ஆம், 19ஆம் நூற்றாண்டுகளில் சீக்கிய சமூகம் செல்வாக்குள்ள அரசியல் சக்தியாக விளங்கியது; சீக்கிய அரசர் ரஞ்சித் சிங் முதல் சீக்கியப் பேரரசை நிறுவினார்; இதன் தலைநகரம் லாகூராக இருந்தது. பஞ்சாபின் பெரிய நகரங்களில் குறிப்பிடத்தக்க அளவில் சீக்கிய மக்கள் வாழ்கின்றனர்: இலாகூர், இராவல்பிண்டி, பைசலாபாத். 1947இல் பாக்கித்தான் உருவான பின்னர், சிறுபான்மை இந்துக்களும் சீக்கியர்களும் இந்தியாவிற்கு குடிபெயர்ந்தனர்; இந்தியாவிலிருந்து பல முஸ்லிம் ஏதிலிகள் பாக்கித்தானில் குடியேறியுள்ளனர்.

1947இல் பாக்கித்தான் உருவாக்கத்திற்கு பின்னர் சீக்கிய சமூகம் மீளமைத்துக் கொள்ளத் துவங்கியது. பாக்கித்தான் சீக்கிய குருத்துவாரா பிரபந்தக் குழு அமைக்கப்பட்டது. இது பாக்கித்தானில் உள்ள குருத்துவாராக்களையும் பாரம்பரியத்தையும் காக்கும் பொறுப்புடையது. பாக்கித்தானிய அரசு அண்மையில் இந்திய சீக்கியர்கள் பாக்கித்தானில் உள்ள சீக்கிய புனிதத்தலங்களுக்கு சென்று வழிபடவும் பாக்கித்தானிய சீக்கியர்கள் இந்திய குருத்துவாராக்களுக்குச் செல்லவும் அனுமதிக்கின்றது. 

ஐக்கிய அமெரிக்க நாட்டு அமைச்சகத்தின் மதிப்பீட்டின்படி 2006இல் பாக்கித்தானில் சீக்கியர்கள் மக்கள்தொகை 20,000ஆக இருந்துள்ளது.
இந்தியப் பிரிவினைக்கு முன்பாக பாக்கித்தானியப் பகுதிகளில் வாழ்ந்திருந்த சீக்கியர்கள் அரசு நிர்வாகத்திலும் வேளாண்மை, வணிகம் போன்ற பொருளியல் செயற்பாடுகளிலும் செல்வாக்கோடு இருந்தனர். பாக்கித்தானிய பஞ்சாபின் இலாகூரில் உள்ள அரண்மனை, இரஞ்சித் சிங்கின் சமாதி, நங்கானா சாகிபு உள்ளிட்ட ஒன்பது குருத்துவாராக்கள் போன்ற சீக்கியப் பண்பாட்டு/சமய தலங்கள் உள்ளன. உலகெங்கும் உள்ள சீக்கியர்களுக்கு குரு நானக் பிறந்த நங்கானா சாகிபு முக்கியமான வழிப்பாட்டிடம் ஆகும். 



</doc>
<doc id="309576" url="https://ta.wikipedia.org/wiki?curid=309576" title="குரு நானக் தேவ் பல்கலைக்கழகம்">
குரு நானக் தேவ் பல்கலைக்கழகம்

குரு நானக் தேவ் பல்கலைக்கழகம் ("Guru Nanak Dev University") எனப்படும் இந்தக் கல்வி நிறுவனம், இந்திய பஞ்சாப் மாகாண அமிருதசரசு மாநகரத்தில் அமைந்துள்ளது. பத்து சீக்கிய குருக்களுள் முதல் குருவான குரு நானக் என்பவரின் 500-வது பிறந்தநாள் நினைவாக 1969-ம் ஆண்டு, நவம்பர் 24-ல் தொடங்கப்பட்ட இப்பல்கலைக்கழகம், சுமார் 500 ஏக்கர் பரப்பளவில் நிறுவப்பட்டுள்ளது.

இப்பல்கலைக்கழகத்துக்கு தேசிய மதிப்பீடு மற்றும் தரச்சான்று அவை ஐந்து நட்சத்திரத் தரம் வழங்கியுள்ளது. accredited the university at the five-star level.



</doc>
<doc id="309583" url="https://ta.wikipedia.org/wiki?curid=309583" title="பிரவீன் கே. எல்">
பிரவீன் கே. எல்

பிரவீன் கே.எல். ("Praveen K.L.") என அழைக்கப்படும் குச்சிப்புடி லதா பிரவீன் இந்தியத் திரைப்படத் தொகுப்பாளர் ஆவார். ஆந்திரா மாநிலத்தில் பிறந்த இவர் முக்கியமாகத் தமிழகத் திரைப்படத்துறையில் பணியாற்றி வருகிறார்.

பிரவீன் தன் தந்தையுடன் சேர்ந்து ஈநாடு தொலைக்காட்சி நிறுவனத்தில் தயாரிப்பு துறையில் பகுதி நேர படத்தொகுப்பாளராக தனது பணியை தொடங்கினார். பிரவின் ஈடிவி குழுமத்தின் செய்திகளையும், அன்வேசிதா போன்ற நெடுந்தொடரையும் படத்தொகுப்பு பணியை செய்துள்ளார். 

பாலு மகேந்திரா இயக்கிய தொலைக்காட்சித் தொடரான கதைநேரம் தொடருக்குப் பின், என்.பி.ஸ்ரீகாந்துடன் சேர்ந்து நிறைய வெற்றிபெற்ற தமிழ்ப் படங்களைத் தொகுத்துள்ளார். இதில் வெங்கட்பிரபு இயக்கிய படங்களும் அடங்கும். 4 மொழிகளில் 50 இற்கும் மேற்பட்ட படங்களை முடித்துள்ளார். சென்னையையும் சிங்கப்பூரையும் அடித்தளமாக கொண்டுள்ளார். 2008ம் ஆண்டுக்கான தமிழ் மாநில திரைப்பட விருதான சிறந்த திரைபட தொகுப்பாளருக்கான விருதை சரோஜா படத்திற்காக இந்த இரட்டையர்கள் வாங்கினர். இவர் ஆரண்ய காண்டம் படத்திற்காக தேசிய விருதிலும் சிறந்த திரைப்பட தொகுப்பாளர் விருதினைப் பெற்றார்.



</doc>
<doc id="309587" url="https://ta.wikipedia.org/wiki?curid=309587" title="கருநிற வளையங்கள்">
கருநிற வளையங்கள்

கருவளையங்கள் ("dark circles", அல்லது "periorbital dark circles") என்பது கண்களைச் சுற்றி காணப்படும் கருநிறக் கறைகள் ஆகும். இதற்கு பலதரப்பட்ட காரணங்கள் உள்ளன. இந்த சாம்பல் நிறம் போன்ற கருநிற வளையங்கள் அதிகப்படியான வயதுத் தோற்றம் கொண்டதுபோல் தோன்றச் செய்யும். அது தவிர கருநிற வளையங்கள் கண்களுக்கு கீழ் அமைந்திருப்பது ஏதேனும் நோயால் பாதிக்கப்பட்டிருக்கும் எண்ணம், மனசோர்வு போன்ற எண்ணங்களை பிறருக்கு ஏற்படுத்தவல்லது.

பெரும்பாலானோருக்கு இந்த கருநிற வளையங்கள் இருப்பது, நமது உடலின் சருமத் தோற்றத்தின் வழியே இரத்தக் குழாய்களைக் காண்பது ஆகும். கண் இமைகளைச் சுற்றியுள்ள சருமம் மிகவும் மெல்லியதாகும் (உடலின் பிற பகுதிகளில் உள்ள சருமம் இதைவிட 0.5 மி.மீ தடிமன் அதிகமிருக்கும்). கண்களுக்குக் கீழ் உள்ள கருநிற வளையங்கள் வழக்கமாக மரபியல் குணாதிசயங்களில் ஒன்றாக வந்தமையும். கண்களுக்கு அருகேயுள்ள சருமத்தில், இரத்தக் குழாய்களின் வழியே இரத்தம் செல்லும்போது அது நீல நிறத்தினை வெளிப்படுத்தும். மரபியல் குணாதிசயங்களைப் பொறுத்து சருமத்தின் தடிமன் வேறுபடும், இதனால் இரத்தக் குழாய்கள் வெளிப்புறம் தெரியும் நிலையும் வேறுபடும். மிகவும் மெல்லியதாக சருமம் இருக்குமெனில் அதன் வழியாக காணப்படும் இரத்தக் குழாய்கள் அதிகப்படியான கருநிற வளையங்களாகத் தோன்ற அதிக வாய்ப்புகள் உள்ளன. உடலில் ஆழமாக அமைந்துள்ள எலும்பு அமைப்பு மற்றும் நிழலாடல் போன்றவற்றாலும் இந்த கருநிற வளையங்கள் அதிக வெளிச்சத்துடன் தெரிய வாய்ப்புள்ளது.

கருநிற வளையங்கள் அமைந்துள்ள பகுதியினைச் சுற்றி அரிப்பு ஏற்படுதல், தேய்த்தல் போன்றவை சருமத்தின் நிறத்தினை இன்னும் அதிகமாக தோன்றச் செய்யும். சளிக்காய்ச்சலால் பாதிக்கப்பட்டவர்கள் கண்களுக்கு கீழே அழுக்குகள் இருப்பதை உணரலாம். இதற்கு முக்கியக் காரணம் ஒவ்வாமை ஆகும். சில உணவுப் பொருட்களின் ஒவ்வாமைகூட கண்களுக்குக் கீழ் உள்ள பகுதியினை அதிக வெளிச்சமாக காட்டி முகப்பொலிவினை மாற்றக் கூடியது.

இரத்தக் குழாய்களை விரியச் செய்யும் எந்தவொரு மருந்துகளும் கருநிற வளையங்களைக் கண்களுக்குக் கீழ் தோற்றுவிக்கும். ஏனெனில் கண்களுக்குக் கீழ் உள்ள சருமம் மிகவும் மென்மையானது, இரத்தக் குழாய்களில் ஏற்படும் சிறிய மாற்றங்கள் கூட வெளிப்புற சருமத்தில் வித்தியாசத்தினை தோற்றுவிக்கும்.

உணவுக் குறைபாடுகளால் முகத்தில் உள்ள சருமம், முக்கியமாக கண்களுக்குக் கீழ் உள்ள சருமத்தில் நிறமாற்றம் ஏற்படும். இரத்தத்தில் உள்ள இரும்புச் சத்து குறைபடும் நேரங்களிலும் இந்த கருநிற வளையங்கள் தோன்றும். இரும்புச் சத்து குறைபாடு இருக்கும்போது திசு செல்களுக்கு போதுமான ஆக்ஸிஜன் மூலக்கூறுகள் சென்றடையாமல் செய்துவிடும்.

மாதவிடாய் மற்றும் கற்ப காலங்களில் சருமம் வெளிரிய மங்கலான நிறத்துடன் காணப்படுவதற்கு இரும்புச் சத்து குறைபாடு காரணமாகும். இதனால் கண்களுக்குக் கீழ் உள்ள நரம்புகள் கூட வெளியில் சருமம் வழியே தெரியும். 

சரியான அளவு தூக்கம் கிடைக்காத நேரங்களில் சருமத்தின் நிறம் மங்கலான வெளிரிய நிறத்துடன் காணப்படும், இதனால் சருமத்தின் நிறம் மாற்றமடைந்து நீலம் அல்லது வேறு நிறங்களில் காட்சியளிக்கும். 

வயதுக்கு தகுந்தாற்போல் கருநிற வளையங்கள் வெளியில் தெரிவது மற்றும் அதன் தோற்றம் வீரியம்கொள்ளும். வயதாகும்போது திசுக்களை இணைக்கும் புரதச் சத்துக்கள் இழக்கப்படுவதால் சருமத்தின் பண்புகளில் மாற்றம் ஏற்படுகிறது. இதனால் சருமம் மிகவும் மெல்லியதாகவும், எளிதில் ஒளிபுகக் கூடியதாகவும் மாறிவிடும். சில பழக்கமான முகபாவங்களினால் ஒருபுறமுள்ள கண்ணின் கீழுள்ள கருநிற வளையங்கள், மற்றுமொரு கண்ணின் கீழுள்ள கருநிற வளையங்களைவிட வித்தியாசமாக காட்சியளிக்கும் (வித்தியாசமான புன்னகை, முகபாவனைகள்).

ஹைட்ரோ குயினோன் கலவையானது எண்ணெய் இல்லாத திரவத்துடன் சேர்க்கப்பட்டு, கருநிற வளையங்கள் உள்ள பகுதிகளில் சலவைக்காக பயன்படுத்தவும். இதனால் அந்த நிறமாற்றம் குறைக்கப்படும். ஆனால், ஹைட்ரோ குயினோன் சருமத்தில் பயன்படுத்துவது ஐரோப்பிய நாடுகளால் தடை செய்யப்பட்டுள்ளது. 2006 ஆம் ஆண்டு, அமெரிக்காவின் உணவு மற்றும் மருத்துவக் குழு, ஹைட்ரோ குயினோன் பயன்படுத்துவதை திரும்பப் பெற்றது.

இருப்பினும் சருமத்தின் வெண்மை நிறத்தினை அதிகரிக்க மற்றும் நிறமாற்றத்தினை குறைப்பதற்காக ஹைட்ரோ குயினோன் பயன்படுத்துவது உடலுக்கு நச்சும், தீங்கினையும் ஏற்படுத்தும் என்று அறிவுறுத்தப்பட்டுள்ளது.

தற்போதுள்ள காலகட்டத்தில் வெளிப்புறம் தடவும் வகையிலான திரவப் பொருட்கள் வெகுவாக சந்தைகளில் விற்கப்பட்டு வருகின்றன. இவை தொடர்பாக பல வகையிலான ஆய்வுகளும் முன்னேற்றப்பட்டு வருகின்றன. உதாரணமாக, கருநிற வளையங்களைக் குறைக்க திரவப் பொருட்களில் ஆல்பா ஹைட்ராக்ஸி அமிலங்கள் சேர்ப்பது சரியென கண்டறியப்பட்டுள்ளது. சிறப்பு சிகிச்சைகளில் லேசர் மற்றும் அதிக ஒளிச்செறிவு கொண்ட ஒளியினை சருமத்தில் செலுத்தி கருவளையங்களை குறைப்பது போன்றவை தற்போது பயன்படுத்தப்பட்டு வருகின்றன.


</doc>
<doc id="309588" url="https://ta.wikipedia.org/wiki?curid=309588" title="பாபா பரித் சுகாதார அறிவியல் பல்கலைக்கழகம்">
பாபா பரித் சுகாதார அறிவியல் பல்கலைக்கழகம்

பாபா பரித் சுகாதார அறிவியல் பல்கலைக்கழகம் ("Baba Farid University of Health Sciences") எனப்படும் இந்தக் கல்வி நிறுவனம், இந்திய பஞ்சாப் மாகாண பரித்கோட் நகரத்தில் அமைந்துள்ளது. பஞ்சாபிய சூபி துறவியும், இசுலாமிய சமயவியலாளருமான பரித்துதின் கஞ்ச்சகர் என்பவர் நினைவாக நிரவப்பட்ட இப்பல்கலைக்கழகம், 1998-ம் ஆண்டு, சூலையில் தொடங்கப்பட்டது.


</doc>
<doc id="309591" url="https://ta.wikipedia.org/wiki?curid=309591" title="ஓணான் கொத்திக் கழுகு">
ஓணான் கொத்திக் கழுகு

ஓணான் கொத்திக் கழுகு ("Short-toed Snake Eagle") இப்பறவை ஊன் உண்ணிப் பறவைகளில் பெரியதாக உள்ளது இதன் குடும்பப்பெயர் ஆக்சிபிற்றிடீ என பிரிக்கப்பட்டுள்ளது. இப்பறவைகள் இரவிலும் பகலிலும் தமது இரையைப்பிடித்து உண்ணும் பழக்கம் கொண்டவை. இவற்றைப்போல் பூனைப் பருந்து இதன் குணங்களைக் கொண்டுள்ளது.மேற்கு ஐரோப்பா கண்டப் பகுதியில் அமைந்துள்ள கிரேக்கப் பகுதிகளிலும் இவ்வகையான பறவைகளைக் காணமுடிகிறது.

பழைய உலகப்பறவைகள் வரிசையில் குறிப்பிடப்படும் இப்பறவைகள் நடுநிலக் கடல் பகுதிகளில் அமைந்துள்ள உருசியா, மத்திய கிழக்கு நாடுகள், இந்தியத் துணைக்கண்டம், மேலும் இந்தோனேசியத் தீவுக்கூட்டங்களிலும் பரவியுள்ளது.

இப்பறவைகள் நடுநிலக் கடல் பகுதியில் அமைந்துள்ள ஐரோப்பா, முதல் ஆப்பிரிக்காவின் சகாரா பகுதிவரை செப்டம்பர் முதல் அக்டோபர் வரை வலசை வருகின்றன. பின்னர் இவை ஏப்ரல் அல்லது மே மாதவாக்கில் திரும்பிச்செல்லுகின்றன. மத்தியப்பகுதி மற்றும் தூரக்கிழக்குப் பகுதியில் கூடுகட்டி வாழுகின்றன. ஐரோப்பா பகுதியில் பல இடங்களில் இவற்றைப்பார்க்க முடிகிறது. 1999 ஆம் ஆண்டு இங்கிலாந்துப் பகுதி மற்றும் சில்லித்தீவுகளிலும் பார்த்ததாகப் பதிவாகியுள்ளது. பெரும்பாலும் வரண்ட இலையுதிர் புதர்க்காடுகளில் கூடுகட்டி இனவிருத்தி செய்கிறது. பெரிய மரங்களின் உச்சியில் கூடுகட்டி திறந்த வாழ்விடங்களில் வாழுகிறது. தன் உணவிற்காக திறந்த புல்வெளிகளை நாடுகிறது. 

இப்பறவைகளில் ஆண் பறவை சிறகு விரிந்த நிலையில் 170 முதல் 185 செமீ உயரமும் சாதாரண நிலையில் 62 செமீ முதல் 67 செமீ உயரம் கொண்டதாகவும் 1.2 முதல் 2.3 கிலோ எடை கொண்டும் காணப்படுகிறது தன் உடல் பகுதியின் கீழ்பகுதியில் வெள்ளை நிறமும் மேற்பகுதியில் சாம்பல் நிறமும் கொண்டு காணப்படுகிறது. உடல் முழுவதிலுமே கோடுகள் கொண்டதாக உள்ளது. பார்ப்பதற்க்கு ஆந்தையைப்போல் உருண்டையான தலையுடன் மஞ்சள் கண்களுடனும், சிறகுக்குக்கீழே அடர்ந்த நிறம் கொண்டும் காணப்படுகிறது.

இவற்றில் காணப்படும் பேரினத்தைக்காட்டிலும் இவை அதிக நேரம் வானில் பறக்கும் திறன் கொண்டதாக உள்ளது. பெரிய மலைகளின் மேலிருந்து 500 மீட்டருக்கும் மேலிருந்து வேகமாக பறந்துவந்து தன் உணவைப்பிடிக்கும் தன்மையைப் பெற்றுள்ளது. தன் உணவு கிடைக்கும்வரை வானில் சிற்றெழால் பறவைபோல் வட்டமிட்டுக்கொண்டே இருக்கும் குணம் கொண்டதாகும். வானில் வட்டமிட ஓரளவு தட்டையான இறக்கைகளைப் பெற்றிருகின்றன. 


</doc>
<doc id="309594" url="https://ta.wikipedia.org/wiki?curid=309594" title="தீயா வேலை செய்யணும் குமாரு">
தீயா வேலை செய்யணும் குமாரு

தீயா வேலை செய்யணும் குமாரு 2013ல் வெளிவந்த காதலும் நகைச்சுவையும் கலந்து சுந்தர்.சி துணை தயாரிப்பில் இயக்கியுள்ள தமிழ்த் திரைப்படம் ஆகும். குஷ்பூ சுந்தர் தயாரிப்பில் சித்தார்த், ஹன்சிகா மோத்வானி,கணேஷ் வெங்கட்ராமன் மற்றும் நகைச்சுவை நடிகர் சந்தானம் ஆகியோர் நடித்துள்ள திரைப்படம். இதன் தெலுங்கு பதிப்பான சம்திங் சம்திங் ல் சந்தானத்திற்கு பதிலாக பிரம்மானந்தம் நடித்து ஒரே சமயத்தில் வெளிவந்தது. 2013 ஜனவரி மாதம் இதன் படபிடிப்பு ஆரம்பிக்கப் பட்டது. ஜுன் 14ம் தேதி 2013 ஆண்டு வெளியான இந்த படத்திற்கு நல்ல விமர்சனம் கிடைத்து வியாபார ரீதியாக வெற்றியும் பெற்றது

குமார் ("சித்தார்த்") கூட்டு குடும்பத்தில் வசிக்கும் மென்பொருள் பொறியாளர். தலைமுறை தலைமுறையாக இவரது குடும்பத்தில் உள்ள அனைவரும் காதல் திருமணம் செய்துள்ளனர். எனினும் இவருக்கு மட்டும் குழந்தை பருவம் முதல் இளமை பருவம் வரை பெண்களும், காதலும் மோசமான அனுபவத்தையே தருகின்றன. ஒருநாள் தன் அலுவலகத்தில் புதியதாக வேலைக்கு சேரும் சஞ்சனா ("ஹன்சிகா மோத்வானி")வுடன் காதல் வயப்படுகிறார். தன் காதலை வெளிப்படுத்த தெரியாத காரணத்தினால், காதலர்களை ஈர்க்க உதவுவதன் மூலம் காசு சம்பாதிக்கும் மோகியா ("சந்தானம்") வின் உதவியை நாடுகிறார். பெண்களிடம் உறுதியாக பேசுவதற்கு மோகியா அவருக்கு வகுப்பெடுக்கிறார். அவர் குமாரிடம் சஞ்சனா தன் பணி முதல்வரான ஜார்ஜ்யை ("கணேஷ் வெங்கட்ராமன்") காதலிப்பதாக வதந்தியை பரப்ப சொல்கிறார். இதன் முடிவாக, ஜார்ஜுடன் நேரம் செலவழிப்பதை சஞ்சனா நிறுத்துகிறார். இதனை தன் தோழி மூலம் தெரிந்து கொண்ட ஜார்ஜ், குமார் தன் காதலை சொல்ல முடிவெடுக்கும் தருவாயில் இவரும் தன் காதலை சஞ்சனாவிடம் வெளிபடுத்துகிறார். அவரும் ஒத்துக்கொள்ள, குமாரின் இதயம் நொறுங்குகிறது. பிறகு ஜார்ஜ், சஞ்சனா காதலை பிரிப்பதற்காக மோகியா களம் இறங்குகிறார். குமாரும் சஞ்சனாவும் காதலிக்க தொடங்கும் வேளையில் மோகியாவின் தங்கைதான் சஞ்சனா என தெரிய வர, இவர்கள் காதலையும் குமாரை வைத்தே பிரிக்க முயல்கிறார். குமார் சஞ்சனாவிடம் அனுதாபம் மூலம் மன்னிப்பை பெற முயல்கிறார். கடைசியில் குமாருடைய உண்மையான காதலை புரிந்து கொண்ட சஞ்சனா மோகியா ஆசியுடன் இணைகின்றனர்.



கலகலப்பு திரைப்படத்தின் வெற்றியை தொடர்ந்து யூடி.வி மோஷன் பிக்‌ஷர்ஸுடன் இணைந்து இத்திரைப்படத்தை தயாரிப்பதாக சுந்தர்.சி அறிவித்தார். சித்தார்த் மற்றும் ஹன்சிகா நடித்து தெலுங்கில் வெற்றிப் படமான "ஓ மை ஃபிரண்ட்" தொடர்ந்து இதிலும் ஜோடியாக நடித்தனர். இப்படத்தின் தலைப்பு புதுப்பேட்டை படத்தி்ல் புகழ்பெற்ற வசனமான "தீயா வேல செய்யணும் குமாரு" வில் இருந்து எடுக்கப்பட்டது, இந்த படம் ஒரே நேரத்தில் தெலுங்கில் சந்தானத்திற்கு பதிலாக பிரம்மானந்தம் நடிக்க சம்திங் சம்திங் என்ற பெயரில் உருவானது. சந்தானத்திற்கு சுந்தர்.சி யுடன் இது மூன்றாவது படம்.

சி.சத்யா இத்திரைப்படத்திற்கு இசையமைத்துள்ளார். ஆறு பாடல்களையும் பா.விஜய் எழுதியுள்ளார்.

விஜய் தொலைக்காட்சி இதன் செயற்கைகோள் உரிமையை வாங்கியுள்ளது. இந்திய தணிக்கை குழு இந்த படத்திற்கு யூ சான்றிதழ் வழங்கியுள்ளது. இரண்டு மொழிகளிலும் ஒரே நேரத்தில் 14 ஜீன் 2013 அன்று தில்லுமுல்லு திரைப்படத்துடன் வெளியானது. தீயா வேலை செய்யனும் குமாரு திரைப்படம் தமிழ்நாட்டில் 460 திரையரங்குகளிலும், வெளிநாட்டு சந்தையான சிங்கப்பூர், மலேசியா போன்ற நாடுகளில் 80 திரையரங்கிலும், கேரளா மற்றும் கர்நாடகாவில் 60 திரையரங்கிலும் வெளியானது.


</doc>
<doc id="309597" url="https://ta.wikipedia.org/wiki?curid=309597" title="குரு அங்கத் தேவ் கால்நடை மருத்துவம், விலங்கு அறிவியல் பல்கலைக்கழகம்">
குரு அங்கத் தேவ் கால்நடை மருத்துவம், விலங்கு அறிவியல் பல்கலைக்கழகம்

பஞ்சாப் கால்நடை அறிவியல் பல்கலைக்கழகம் ("Guru Angad Dev Veterinary Animal Science University (GADVASU") ("பஞ்சாப் சட்ட எண்: 16, 2005") எனும் இக்கல்விக் கழகம், இந்திய பஞ்சாப் மாகாண லூதியானா நகரத்தில் அமைந்துள்ளது. இந்திய பஞ்சாப் அரசாங்கத்தால் 2005 ஆகத்து 9-ல் துவக்கப்பட்ட இப்பல்கலைக்கழகம், 2006-ம் ஆண்டு ஏப்ரல் 21-ம் நாள் முதல் செயல்பட தொடங்கி கால்நடை உற்பத்தியை ஊக்குவித்து வருகிறது.


</doc>
<doc id="309600" url="https://ta.wikipedia.org/wiki?curid=309600" title="1587">
1587

ஆண்டு 1587 (MDLXXXVII) கிரெகொரியின் நாட்காட்டியில் ஒரு வியாழக்கிழமையில் துவங்கிய ஒரு சாதாரண ஆண்டு ஆகும். பழைய 10-நாட்கள் பின்தங்கிய யூலியன் நாட்காட்டியில் இது ஞாயிற்றுக்கிழமையில் ஆரம்பமான ஒரு சாதாரண ஆண்டாகும். 1582 இற்குப் பின்னரும் உலகின் பல நாடுகளில் யூலியன் நாட்காட்டி 1929 ஆம் ஆண்டு வரை பயன்பாட்டில் இருந்தது.




</doc>
<doc id="309603" url="https://ta.wikipedia.org/wiki?curid=309603" title="ரம்மி, சீட்டு விளையாட்டு">
ரம்மி, சீட்டு விளையாட்டு

ரம்மி (Rummy) மனிதத் திறனை வளர்க்கும் சீட்டு விளையாட்டுகளில் ஒன்றாகும். ரம்மி சீட்டு விளையாட்டில் ஏஸ், 2, 3, 4, 5, 6, 7, , 8. 9, 10, ஜாக்கி, இராணி மற்றும் இராஜா என பதிமூன்று வரிசைகள் கொண்ட 52 சீட்டுகள் வைத்து, இரண்டிற்கும் அதிகமானவர்கள் ஒரே நேரத்தில் விளையாடலாம். வீடுகளிலும், பொது இடங்களிலும், மன மகிழ் மன்றங்களில் இரம்மி சீட்டு விளையாட்டு பொழுது போக்குடன், திறனையும் வளர்த்துக் கொள்ள உதவுகிறது. இருபதாம் நூற்றாண்டின் துவக்கத்தில், மெக்சிகோவின் சீட்டு விளையாட்டு முறையிலிருந்து ரம்மி விளையாட்டு உருவானதாக கருதப்படுகிறது.

பல வகையான ரம்மி விளையாடுவதற்கு சில விதிமுறைகள் உள்ளது.

தற்போது இணைய வாயிலாக பணம் வைத்து ரம்மி சீட்டு விளையாடும் போக்கு அதிகரித்துள்ளது. 


</doc>
<doc id="309607" url="https://ta.wikipedia.org/wiki?curid=309607" title="கருணாகரன் (நடிகர்)">
கருணாகரன் (நடிகர்)

கருணாகரன் ஓர் இந்தியத் திரைப்பட நடிகர் ஆவார். தமிழ்த் திரைப்படங்களில் பலதரப்பட்ட வேடங்களில் நடித்து வருகிறார். சூது கவ்வும் திரைப்படத்தில் "அருமை பிரகாசம்" என்ற வேடத்தில் நடித்தார். தொடர்ந்து ஜிகர்தண்டா, யாமிருக்கப் பயமே உள்ளிட்ட திரைப்படங்களில் நடித்துள்ளார். சுந்தர் சி.யின் கலகலப்பு திரைப்படத்தில் அறிமுகமான இவர் ரசினிகாந்தின் லிங்கா உள்ளிட்ட 25க்கு‌ம் மேற்பட்ட படங்களில் நடித்துள்ளார்.


</doc>
<doc id="309608" url="https://ta.wikipedia.org/wiki?curid=309608" title="பஞ்சாபி சையிக் (இனக்குழு)">
பஞ்சாபி சையிக் (இனக்குழு)

பஞ்சாபி சையிக் (Punjabi Shaikh) அல்லது பஞ்சாபி ஷேக்குகள் () தெற்காசியாவின் சையிக்குகளில் புகழ்மிக்க கிளைப் பிரிவினர் ஆவர்.
ஷேக் (அரபு மற்றும் பாரசீகம்: شيخ ), என்ற அரபுச் சொல்லுக்கு இனத்தின் மூத்தவர், தலைவர், கௌரவமான மதிப்பிற்குரிய முதிர்ந்தவர், இஸ்லாமிய அறிஞர் என பொருள்படும். தெற்காசியாவில் பெரும்பாலும் இச்சொல் பொதுவாக முஸ்லீம் வர்த்தக குடும்பங்களின் ஒரு இன தலைப்பு பட்டமாக பயன்படுத்தப்படுகிறது. 
முஸ்லிம் ஆட்சி தெற்காசியாவில் துவங்கிய கி.பி 713 முதலே, முஸ்லீம் தொழில்நுட்பவல்லுனர்கள், அதிகாரகள், படைவீரர்கள், வணிகர்கள், கட்டடக்கலைஞர்கள், ஆசிரியர்கள், அறிவியலாளர்கள், இறையியலாளர்கள், சூபிகள் போன்றோர் முஸ்லீம் நாடுகளில் இருந்து தெற்காசியாவில் உள்ள இஸ்லாமிய சுல்தான்கள் ஆளுகைக்கு உட்பட்ட பகுதிகளில்வந்து நிரந்தரமாக குடியேறினார்கள். 

தெற்காசியாவில் இஸ்லாமியர்களின் வருகைக்குப்பின் பஞ்சாப் பகுதியின் சில உயர் சாதியினர் (பிராமணர் மற்றும் கத்ரிகள்) இஸ்லாத்துக்கு மாற்றப்பட்டனர், இவர்கள் இப்பட்டத்தை ஏற்றனர். இவர்களே பஞ்சாபி ஷேக்குகள் (பஞ்சாபி) پنجابی شيخ. என அழைக்கப்படுகின்றனர். இவர்கள் பெரும்பாலும் விவசாயிகளாக அல்லாமல் நகர்புறங்களில் வாழ்பவர்களாக உள்ளனர். ஆனால் மேற்கு மாவட்டங்களில் உள்ள சிலர் தங்கள் சொந்த நிலங்களில் வேளாண்மை செய்பவர்களாகவும் உள்ளனர். இவர்கள் முதன்மையாக வணிகம் செய்பவர்களாக உள்ளனர். பஞ்சாபில் இவர்களின் வியாபார புத்திசாலித்தனத்தால் மரியாதை உள்ளவர்களாக உள்ளனர். 12 ஆம் நூற்றாண்டில் பல இராசபுத்திர இனத்தினர் இஸ்லாத்துக்கு மதம் மாறியபோது இவர்களுக்கும் மதிப்புமிக்க ஷேக் (இனக்குழுவில் மூத்தவர்) பட்டம் அரபு ஆட்சியாளர்களால் வழங்கப்பட்டது. ஷேக் ராஜ்புத் எனப்படுபவர்கள் துவக்கத்தில் இஸ்லாத்துக்கு மாறிய இராஜபுத்திரர்கள் ஆவர். பிற எடுத்துக்காட்டுகள் காவாஜா ஷேக், இவர்களின் துணைபிரிவுகளாக சின்னியோடிஸ் மற்றும் குவாங்கோ ஷேக் ஆகிய இரு சமூகங்கள் ஆகும்.

பாக்கித்தான் விடுதலையடைந்த 1947 க்கு முன், கத்ரிகள் பஞ்சாபின் அனைத்து மாவட்டங்களிலும் வாழ்ந்துவந்தனர். பின்னர் அவர்களில் பெரும்பாலானவர்கள் மேற்கு மாவட்டங்களுக்கு குடிபெயர்ந்தனர். அனைத்து சாதிகளில் இருந்தும் இஸ்லாத்துக்கு மதமாற்றங்கள் நடந்தன அதாவது; கத்ரிகள், இராசபுத்திரர்கள், குஜ்ஜார்கள், காகர்கள், போன்ற சாதியினர் இஸ்லாத்துக்கு மாற்றப்பட்டனர் இவர்களின் சந்ததியினர்தான் சிந்தி ஷேக், குரேஷி ஷேக், அப்பாசி சமூகத்தினர் ஆவர். இவர்களில் பஞ்சாபி பேசும் ஷேக்குகள் பஞ்சாப் பகுதிகளிலும், சிந்தி ஷேக்குகள் சிந்து பகுதியிலும் இந்தியாவில் கணிசமான அளவில் உத்திர பிரதேசம், அரியானாவிலும் குறைந்த எண்ணிக்கையில் பீகார், மேற்குவங்கம் ஐதராபாத் போன்ற பகுதிகளில் காணப்படுகின்றனர்.

சரஸ்வத் பிராமணர்கள், மோஹயல்யாக்கள் ஆகிய உயர்சாதியினர் இஸ்லாத்துக்கு மாறியபோதும் ஷேக் பட்டத்தை சூட்டிக்கொண்டனர்.

இஸ்லாமியத்தை அணைத்துக்கொண்ட அனைத்து முஸ்லீம் ராஜபுத்திரர்களும் "ஷேக்" என அழைக்கப்படுகிறனர்.




</doc>
<doc id="309612" url="https://ta.wikipedia.org/wiki?curid=309612" title="பஞ்சாபிக் குர்த்தாவும் தாம்பாவும்">
பஞ்சாபிக் குர்த்தாவும் தாம்பாவும்

பஞ்சாபிக் குர்த்தாவும் தாம்பாவும் ("Punjabi Kurta and Tamba") பஞ்சாபில் ஆடவர் அணியும் மரபான ஆடைகளாகும் .


</doc>
<doc id="309618" url="https://ta.wikipedia.org/wiki?curid=309618" title="சீக்கிய மேற்கோள் நூலகம்">
சீக்கிய மேற்கோள் நூலகம்

சீக்கிய மேற்கோள் நூலகம் "(Sikh Reference Library)" இந்தியப் பஞ்சாபில் அமிர்தசரிசில் அர்மிந்தர் சாகிப் பொற்கோயிலில் நிலவிய 1500 அரிய கையெழுத்துப் படிகளைக் கொண்டவையே சீக்கிய மேற்கோள் நுலகமாகும். இது நீல விண்மீன் நடவடிக்கையில் அழிக்கப்பட்டது.

1984 ஆம் ஆண்டு நூலகத்திலிருந்த ஆவணங்கள் எல்லாம் நடுவண் புலனாய்வுச் செயலகத்தால் பறிமுதல் செய்யப்பட்ட பின் திட்டமிட்டபடியே காலியாக இருந்த நூலகக் கட்டிடம் முழுவதும் இந்திய இராணுவத்தால் எரித்துத் தரைமட்டமாக்கப்பட்டது. அண்மைக்காலத்தில் சிரோன்மணி குருத்வாரா பிரபந்தக் செயற்குழு (SGPC) பறிமுதல் செய்யப்பட்டவைகளை மீட்டெடுக்க முயற்சிகளை மேற்கொண்டும் பெரியவளவிலான ஆவணங்கள் இன்னமும் மீட்டெடுக்கப்படவில்லை. நூலக கையெழுத்துப் பிரதிகள், கலைப்பொருட்களின் நிலைபற்றியத் தகவலேதும் கிட்டவில்லை. பெரும்பான்மையானவை இந்திய நடுவண் அரசிடம் உள்ளன; ஒருசில கோப்புகளும் கடவுச்சீட்டுகளும் மட்டுமே திருப்பியளிக்கப்பட்டன; கிட்டத்தட்ட 117 ஆவணங்கள் அரசுக்கு எதிரானவை என்று அழிக்கப்பட்டன.

இந்நூலகம் சிரோன்மணி குருத்வாரா பிரபந்தக் செயற்குழுவால் அக்டோபர் 27, 1946 அன்று நிறைவேற்றப்பட்ட தீர்மானத்துடன் நிறுவப்பட்டது. மத்திய சீக்கிய நூலகத்தை நடத்திவந்த அமிர்தசரசு நகரின் கலாசாரக் கல்லூரியில் 1945 ஆம் ஆண்டு பிப்ரவரி 10 ஆம் நாளன்று நடந்த சீக்கிய வரலாற்று கழகக் கூட்டத்தில்தான் சீக்கிய மேற்கோள் நூலகம் துவக்கும் கருத்து பேசப்பட்டு, மத்திய சீக்கிய நூலகம் சீக்கிய மேற்கோள் நூலகமாக உருவெடுத்தது.

அழிக்கப்படுவதற்கு முன்பு சீக்கிய மதம், வரலாறு, பண்பாடு பற்றிய அரிய நூல்களும் கையெழுத்துப்பிரதிகளும், குரு கிரந்த் சாகிப்பின் கையெழுத்துப்பிரதிகளும் பல சீக்கியக் குருக்கள் கையெழுத்திட்ட ஆவணங்களும் இந்நூலகத்திலிருந்தன. மேலும் இந்திய விடுதலை இயக்கம் தொடர்பான ஆவணங்களும் இருந்தன.

இந்திய இராணுவத்தின் புளூஸ்டார் நடவடிக்கைக்கான வெள்ளையறிக்கையின்படி 1984 ஆம் ஆண்டு ஜூன் 5 அன்று இரவு துப்பாக்கிச் சண்டைக்கு நடுவே சீக்கிய மேற்கோள் நூலகம் அழிக்கப்பட்டது. ஜூன் ஆறாம் நாளன்று பொற்கோயிலை இராணுவம் கைப்பற்றியபோதும்கூட இந்நூலகம் நல்லநிலையில்தான் இருந்தது; ஜூன் ஆறாம் தேதிக்கும் 14 ஆம் தேதிக்கும் இடைப்பட்ட காலத்தில்தான் அது அழிக்கப்பட்டிருக்க வேண்டுமெனத் தெரிவிக்கிறது என்பது வழக்கறிஞர் வி. எம். தார்குண்டேயின் கூற்று ஆகும். 

நூலகத்திலிருந்த பொருட்கள் அனைத்தும் அழிக்கப்பட்டு விட்டதாக இந்திய இராணுவம் கூறினாலும், சிரோன்மணி குருத்வாரா பிரபந்த செயற்குழு சாட்சியங்கள் மூலம் அதனை மறுத்தது. அமிர்தசரசு நகரின் இளைஞர் மன்றத்தில் தற்காலிகமாக செயற்பட்டுவந்த மத்திய புலனாய்வுத்துறையின் அலுவலகத்திற்கு நூலகத்தில் இருந்த அனைத்தும் சாக்குகளில் இராணுவ வண்டியில் எடுத்துச் செல்லப்பட்டபின் காலி நூலகம்தான் எரிக்கப்பட்டதாகத் தெரிவித்தது. செப்டம்பர் 1984 வரை நூலகப் பொருட்களை அட்டவணையிட்ட புலனாய்வுத்துறை யாருமறியாத ஓரிடத்துக்கு மாற்றிவிட்டதாகச் சொல்லப்படுகிறது.

மத்திய புலனாய்வுத் துறையில் பணியாற்றிய இரஞ்சித் நந்தா என்ற ஆய்வாளர் 2003 இல் இடித்துரைப்பாளராக மாறி, அமிருதசரசு இளைஞர் மன்றத்தில் செயற்பட்ட புலனாய்வுத்துறை தற்காலிக அலுவலகத்தில் வைக்கப்பட்டிருந்த சீக்கிய மேற்கோள் நூலக ஆவணங்களை ஆய்வுசெய்த ஐந்து உறுப்பினர்கள் அடங்கிய குழுவில் தானும் ஒருவராய்ப் பணியாற்றியதை வெளிப்படுத்தினார். ஜர்னையில் சிங் பிந்தரன்வாலாவுக்கு அன்றைய இந்தியப் பிரதம மந்திரியான இந்திரா காந்தியால் எழுதப்பட்டதாகச் சொல்லப்பட்ட ஒரு கடிதத்தைத் தனது துறையினர் தேடினர் என்றும், பிந்தரன்வாலாவுக்கு பிற தலைவர்கள் எழுதிய கடிதங்களைத் தான் அங்கு பார்த்ததாகவும் அறிவித்தார்.

எஸ்ஜிபிசியின் முன்னாள் செயலாளர் இரஞ்சித் நந்தாவின் கூற்றை உறுதிப்படுத்தியதுடன் தேடிய அக்கடிதம் கிடைக்காத தோல்வியால்தான் நூலகத்தை இராணுவம் எரித்து விட்டது என்றும் கூறினார். சீக்கிய உயர் குருக்களின் கூட்டம் நடந்துகொண்டிருந்தபோது, நூலக ஆவணங்கள் ஒவ்வொன்றையும் சோதனை செய்த பின்னர் அவை 165 சாக்குகளில் அடைத்து இராணுவ வண்டிகளில் ஏற்றி அனுப்பப்பட்டதை இரஞ்சித் நந்தாவும் தெரிவித்தார். நூலக ஆவணங்களின் சோதனையின்போது அவரது பணியைப் பாராட்டி உயர் அதிகாரி எழுதிய கடிதமொன்றையும் அவர் காட்டினார்.

1988 ஆம் ஆண்டிலிருந்து பறிமுதல் செய்யப்பட்ட ஆவணங்களைத் திருப்பித் தருமாறு சிரோன்மணி குருத்வாரா பிரபந்தக் செயற்குழு இந்திய அரசுக்குக் கடிதம் எழுதியது. ஆனால் ஒரு சில கோப்புகள் மட்டுமே அவர்களுக்குத் திருப்பிக் கிடைத்தது.

2000 ஆம் ஆண்டு மே 23 அன்று அன்றைய இந்திய பாதுகாப்புத்துறை அமைச்சரான ஜார்ஜ் பெர்னாண்டஸ் சிரோன்மணி குருத்வாரா பிரபந்தக் செயற்குழுவின் செயலர் குர்பச்சன் சிங் பச்சனுக்கு எழுதிய கடிதத்தில், நூலகத்திலிருந்த நூல்களையும் ஆவணங்களையும் இராணுவம் எடுத்து புலனாய்வுத்துறையிடம் ஒப்படைத்ததை ஒத்துக்கொண்டு, புலனாய்வுத்துறை செயற்படும் பொதுநல அமைச்சகத்திடம் கேட்கும்படியும் எஸ்ஜிபிசிக்கு ஆலோசனை கூறினார். மேலும் அவர் ஜலந்தர் நகருக்குச் சென்றபோது, சீக்கிய மேற்கோள் நூலகத்திலிருந்து எடுக்கப்பட்டவற்றில் அரசுக்கு எதிரானது எனக் கருதப்பட்ட 117 ஆவணங்களை புலனாய்வுத்துறை அழித்துவிட்டதையும் அறிவித்தார்.

2003 ஆம் ஆண்டு மார்ச் 25 அன்று ஆ. ப. ஜெ. அப்துல் கலாம் நூலகத்திலிருந்து எடுக்கப்பட்ட நூல்கள், ஆவணங்கள், கையெழுத்துப்பிரதிகள் திருப்பித் தரப்படும் என உறுதியளித்தார். ஆனால் அதன் பின்னர் அதுகுறித்து எந்தவித நடவடிக்கையும் எடுக்கவில்லை.

2004 ஆம் ஆண்டு ஏப்ரல் 26 அன்று நடுவண் அரசு, இந்திய பஞ்சாப் அரசு, புலனாய்வுத்துறை மூவருக்கும் நூலகத்திலிருந்து எடுக்கப்பட்டவற்றைத் திருப்பித் தருமாறு பஞ்சாப் மற்றும் அரியானா உயர் நீதிமன்றம் உத்தரவிட்டது.

2009 ஆம் ஆண்டு பிப்ரவரி, மே மாதங்களில், இந்தியப் பாதுகாப்புத்துறை அமைச்சரான அ. கு. ஆன்டனி, இந்திய இராணுவத்திடம் இந்நூலகத்திலிருந்து எடுக்கப்பட்ட எந்தவொரு பொருட்களும் இல்லையென நாடளுமன்றத்தில் தெரிவித்தார். அதனால் பல்வேறு நாடாளுன்ற உறுப்பினர்களும் சிரோன்மணி குருத்வாரா பிரபந்தக் செயற்குழுவும் நாடாளுமன்றத்தைத் தவறாக வழிநடத்துவதாக அவரைப் குற்றஞ்சாட்டினர்.


</doc>
<doc id="309624" url="https://ta.wikipedia.org/wiki?curid=309624" title="சிவா (நடிகர்)">
சிவா (நடிகர்)

சிவா (10 டிசம்பர் 1982) திரைப்பட நடிகர் ஆவார். திரைபடங்களில் நடிப்பதற்கு முன் ரேடியோ மிர்ச்சியில் வானொலி அறிவிப்பாளராக பணியாற்றினார். காமெடி திரைப்படங்களில் இவர் நடித்திருந்தாலும் வெங்கட் பிரபு வின் சென்னை 600028 மற்றும் சரோஜா திரைப்படம் மூலம் பிரபலமானார். இவர் 2010- ஆம் ஆண்டு வெளியான "தமிழ் படம்" என்கிற திரைப்படத்தில் நடித்துள்ளார். தற்போது "தமிழ் படம் 2.0" என்கிற திரைப்படத்தில் நடித்துவருகிறார்.

மிர்ச்சி சிவா 12B படத்தில் சிறு வேடத்தில் நடித்திருந்தார். வெங்கட் பிரபு 2007ம் ஆண்டு இயக்கிய விளையாட்டை மையமாக் கொண்ட காமெடி திரைப்படமான சென்னை 600028 ல் நடித்த 10 அறிமுக கதாநாயகர்களுல் ஒருவராக நடித்திருந்தார். பின்பு வெங்கட் பிரபு வின் அடுத்த த்ரில்லர் படமான சரோஜா வில் முக்கிய கதாபாத்திரத்தில் நடித்தார். இரண்டு படங்களும் வியாபார ரீதியில் மிக பெரிய வெற்றியை பெற்றது.

அடுத்து மிர்ச்சி சிவா நடித்தது சமகால தமிழ்த் திரைப்படங்களை கிண்டல் செய்து வெளியான தமிழ் படம். 2010ல் வெளிவந்த "வா குவார்ட்டர் கட்டிங்" சராசரி வசூலைப் பெற்றது. சிவா நடித்து நீண்ட நாட்களுக்கு பின் வெளியான காதலை மையமாக கொண்ட பதினாறு படம் 2011 ல் வெளியானது. இந்த காலகட்டத்தில் சிவா நடித்து ராம நாராயணன் இயக்கிய முழு நீள காமெடி திரைப்படமான "சிவ பூஜையில் கரடி" படம் என்று பெயரிடப்பட்டு முழுமையடைந்து திரைக்கு வராமலே இருக்கிறது.
2012ல் விமலுடன் இணைந்து சுந்தர்.சி இயக்கத்தில் நடித்த கலகலப்பு திரைப்படம் நல்ல விமர்சனத்தை பெற்று வணிக ரீதியுலும் மிகப் பெரிய வெற்றியடைந்தது. இந்த படத்தில் சிவாவின் கதாபாத்திரமான சிறிய திருட்டுகளை செய்யும் ரகு கதாபாத்திரம் பழைய படங்களில் நடித்ததையே நியாபக படுத்துவதாக விமர்சகர்கள் கருதினார்கள். முந்தைய படங்களின் தொடர் வெற்றியால் 2013ம் ஆண்டு புது கதையம்சம் கொண்ட 4 புதுபடங்களில் சிவா ஒப்பந்தம் ஆனார். ஏற்கனவே 1981ம் ஆண்டு ரஜினிகாந்த் நடித்து வெற்றிபடமான தில்லுமுல்லு மறுபதிப்பில் சிவாவுடன், ஈஷா தல்வார் ஜோடி சேர பிரகாஷ் ராஜ் நடித்த தில்லுமுல்லு 2013-ம் ஆண்டு முதல் படமாக அமைந்தது. இதில் சிவா மட்டுமே முழு படத்தையும் தன் தோளில் சுமக்கும் அளவுக்கு தன் முழு திறமையையும் வெளிபடுத்தியிருந்தார் என அனைவராலும் பாராட்டப்பட்டார். சரியான நேரத்தில் ஒரு வார்த்தையில் நகைச்சுவை செய்வது சிவாவின் சிறப்பு. இதே ஆண்டு வெளியான சொன்னா புரியாது திரைப்படத்தில் பிண்னனி பேசும் கலைஞராக நடித்திருந்தார். தி ஹிந்து பத்திரிக்கையில் சுதிஷ் காம்நாத் இறுகிய முகத்தை வைத்து கொண்டு இவ்வளவு அழகாக காமெடி செய்வதில் சிவாவை மிஞ்ச ஆள் இல்லை, சிவா ஒரு வேடிக்கையான மனிதர் அதை தவிர வேறொன்றும் முக்கியமில்லை என குறிப்பிட்டிருந்தார். சிவாவின் அடுத்த வெளியீடான யா யா வில் சந்தானம் முக்கிய கதாபாத்திரத்தில் நடித்திருந்தார். சிவாவின் அடுத்த படமான வணக்கம் சென்னையில் பிரியா ஆனந்துடன் ஜோடி சேர கிருத்திகா உதயநிதி இயக்கியிருந்தார். இந்த படம் கலவையான விமர்சனங்களை பெற்றாலும் வணிக ரீதியாக வெற்றிப் பெற்றது.
அடுத்து ஒரு வருடம் கழித்து பாபி சிம்ஹா வுடன் இணைந்து நடித்து வெளிவந்த மசாலாபடத்திற்கு நேர்மறை விமர்சனமும், சிவா நடிப்புக்கு பாராட்டும் கிடைத்தது. 2007 ல் மிகப்பெரிய வெற்றியடைந்த சென்னை 6000028 இன் இரண்டாம் பாகத்திலும் சிவா நடித்துள்ளார்.

பூப்பந்து விளையாட்டில் தேசிய அளவிலான வீராங்கனை பிரியா வை 15 நவம்பர் 2012 ம் ஆண்டு காதலித்து மணம் முடித்து கொண்டார்.




</doc>
<doc id="309628" url="https://ta.wikipedia.org/wiki?curid=309628" title="பஞ்சாப் மின்நூலகம்">
பஞ்சாப் மின்நூலகம்

பஞ்சாப் மின்நூலகம் "(Panjab Digital Library)" ஒரு தன்னார்வ அமைப்பாகும். இது 2003 இல் இருந்து பஞ்சாப் பண்பட்டு மரபை பேணிக் காக்க கணினிமயப் படுத்தி வருகிறது. இதில் 15 மில்லியன் மின்பக்கங்கள் உள்ளன. பஞ்சாபிலேயே இதுதான் மிகப்பெரிய மின்நூலகம் ஆகும். இதில் பல வரலாற்று ஆவணங்கள் பதிவு செய்து இணையத்தில் பார்வைக்கு வைக்கப்பட்டுள்ளன. இதன் புலமைப் பரப்பு, சீக்கிய, பஞ்சாபிப் பண்பாட்டு மரபை உள்ளடக்குகிறது. நானக்சாகி அறக்கட்டளையின் நிதி உதவியால் 2009 ஆகத்து முதல் இணையதளத்தில் வெளியிடப்பட்டுள்ளது. இதன் அடைப்படை அமைப்பு சண்டிகரில் உள்ளது. 



</doc>
<doc id="309631" url="https://ta.wikipedia.org/wiki?curid=309631" title="இந்தியாவில் சீக்கியம்">
இந்தியாவில் சீக்கியம்

சீக்கியம் இந்தியாவின் நான்காவது பெரிய சமயம் ஆகும்; இதை நிறுவிய குரு நானக்கின் காலத்திலிருந்து 546 ஆண்டுகள் பழமையானது. சீக்கியர்கள் முதன்மையாக பஞ்சாபில் வாழ்கின்றனர்; இந்தியாவின் பல பகுதிகளிலும் விரவியுள்ளனர். உலகில் மிகப்பெரிய சமயங்களில் ஐந்தாவதாகவும் விளங்குகின்றது. 2010ஆம் ஆண்டில் உலகளவில் 25 மில்லியன் பற்றாளர்களைக் கொண்டிருந்தது.

2011ஆம் ஆண்டு கணக்கெடுப்பின்படி இந்தியாவில் 2.08 கோடி (20.8 மில்லியன்) சீக்கியர்கள் வாழ்கின்றனர். பஞ்சாபில் பெரும்பான்மையினரின் சமயமாக உள்ள சீக்கியம் குறிப்பிடத்தக்க அளவில் அரியானா, தில்லி, இராசத்தான், உத்தராகண்ட மாநிலங்களில் பின்பற்றப்படுகின்றது.
சீக்கியர்கள் இந்தியாவில் சிறுபான்மையினராக இருப்பினும் நாட்டில் குறிப்பிடத்தக்க இடத்தைப் பெற்றுள்ளனர். இந்தியாவின் முன்னாள் இந்தியப் பிரதமர் முனைவர் மன்மோகன் சிங் முன்னாள் இந்தியக் குடியரசுத் தலைவர் ஜெயில் சிங் ஆகியோர் புகழ்பெற்ற சீக்கியர்களாவர். இந்தியாவின் ஒவ்வொரு அமைச்சரவையிலும் சீக்கியர்கள் பங்கேற்றுள்ளனர். இந்தியப் படைத்துறையின் மூன்று பிரிவுகளிலும் தலைமையிடங்களை எட்டியுள்ளனர். பிரித்தானிய பேரரசுக் காலத்திலிருந்தே சீக்கியர்கள் இந்தியப் படைத்துறையின் முதன்மை படைப்பிரிவாக இருந்துள்ளனர். இந்தியாவின் பல்வேறு விளையாட்டுத் துறைகளிலும் சீக்கியர்கள் முக்கியப் பங்காற்றியுள்ளனர். ஒலிம்பிக்கில் தனிநபர் விளையாட்டொன்றில் தங்கப் பதக்கம் பெற்றுள்ள ஒரே அபினவ் பிந்த்ரா சீக்கியராகும். அரசுத் துறை அமைப்புகளிலும் முதன்மையான பதவிகளில் இருந்துள்ளனர்: கலைக்கப்பட்டுள்ள திட்டக் கமிசனின் துணைத் தலைவர், மான்டெக் சிங் அலுவாலியா; தமிழக ஆளுநர் சுர்சித் சிங் பர்னாலா போன்றோர் ஒருசிலராவர். தொழில்துறையிலும் தொழில் முனைவிலும் சீக்கியர்கள் முத்திரை பதித்துள்ளனர். மனமகிழ்வு துறைகளிலும் பாடகர் தலேர் மெகந்தி, தில்ஜித் தோசஞ்சி, ராபி செர்கில் போன்றோர் புகழ்பெற்று விளங்குகின்றனர். இந்திய விடுதலை இயக்கத்திலும் முதன்மை பங்காற்றியுள்ளனர். இளைஞர்களுக்கு பகத் சிங் ஒரு முன்மாதிரி நாயகராக உள்ளார்.
சீக்கியர்களின் வழிபாட்டிடம் குருத்துவார் எனப்படுகின்றது. சீக்கியத்தில் பல்வேறு இடங்களுக்கு சென்று வழிபாட்டிடங்களைக் காண்பது ஆதரிக்கப்படவில்லை; கடவுள் எங்கும் உள்ளதால் குறிப்பிட்ட இடங்களுக்குத் தான் செல்ல வேண்டும் என்பது தேவையில்லை. இந்தியாவில் உள்ள சீக்கியர் குருத்துவாராக்களில் பஞ்சாபின் அமிருதசரசில் உள்ள பொற்கோயில் முதன்மையானதாகும்.
சென்னையில் 300 சீக்கியக் குடும்பங்கள் வாழ்கின்றனர். இவர்கள் பெரும்பாலும் தானுந்து உதிரிப் பாகங்ளின் வணிகத்தில் ஈடுபட்டுள்ளனர். முதன்மையான குருத்துவாரா சென்னையின் தியாகராய நகரில் உள்ளது. துடுப்பாட்ட விளையாட்டில் ஏ.ஜி. கிருபால் சிங் சென்னைக்காக இரஞ்சி ஆட்டங்களில் விளையாடியுள்ளார்; இந்தியத் துடுப்பாட்ட அணியில் 1955க்கும் 1964க்கும் இடையே 14 தேர்வுப் போட்டிகளில் பங்கேற்றுள்ளார். 


</doc>
<doc id="309632" url="https://ta.wikipedia.org/wiki?curid=309632" title="பரிதாபாது அனல் மின் நிலையம்">
பரிதாபாது அனல் மின் நிலையம்

பரிதாபாது அனல் மின் நிலையம் "(Faridabad Thermal Power Station)" இந்தியாவின் தலைநகரமான தில்லி மாநகருக்கு 30 கிலோமீட்டர் தொலைவிலுள்ள தொழிற்சாலை நகரம் பரிதாபாத்தில் அமைந்துள்ளது. நிலக்கரியை எரிபொருளாகப் பயன்படுத்தும் இம்மின்னுற்பத்தி நிலையத்தை அரியானா மின்னுற்பத்திக் கழக நிறுவனம் நிர்வகிக்கிறது.

பரிதாபாது அனல் மின் நிலையத்தில் மொத்தமாக 180 மெகாவாட் மின்னுற்பத்தி செய்யக்கூடிய மூன்று மின்னுற்பத்தி அலகுகள் (3X60 மெகாவாட்) அமைந்துள்ளன. திட்டம் தொடங்கப்பட்டு நீண்ட காலமாகிவிட்ட காரணத்தால் முதல் மற்றும் மூன்றாவது அலகுகள் படிப்படியாகச் செயலிழந்து விட்டன. தற்சமயம் இரண்டாவது அலகு மட்டும் தொடர்ந்து செயல்பட்டு வருகிறது



</doc>
<doc id="309633" url="https://ta.wikipedia.org/wiki?curid=309633" title="பானிபட் அனல்மின் நிலையம் 2">
பானிபட் அனல்மின் நிலையம் 2

பானிபட் அனல் மின் நிலையம் 2 "(Panipat Thermal Power Station II)" இந்தியாவின் அரியானா மாநிலத்திலுள்ள பழம்பெரும் நகரமான பானிப்பத்தில் அமைந்துள்ளது. நிலக்கரியை எரிபொருளாகப் பயன்படுத்தும் இம்மின்னுற்பத்தி நிலையத்தை அரியானா மின்னுற்பத்திக் கழக நிறுவனம் நிர்வகிக்கிறது.

பானிபட் அனல் மின் நிலையத்தில் மொத்தமாக நிறுவப்பட்ட எட்டு அலகுகளில் நான்கு மின்னுற்பத்தி அலகுகள் தனியாகப் பிரிக்கப்பட்டு மின்னுற்பத்தி நிலையங்கள் 1 மற்றும் 2 எனப் பெயரிடப்பட்டன. 920 மெகாவாட் மின்னுற்பத்தி செய்யக்கூடிய நான்கு மின்னுற்பத்தி அலகுகள் (2X210 மெகாவாட் மற்றும் 2 X 250 மெகாவாட்டுகள்) பானிபட் அனல் மின் நிலையம் 2 இல் அமைந்துள்ளன. இத்திட்டம் நான்கு நிலைகளாக திட்டமிடப்பட்டு தொடங்கப்பட்டது. 



</doc>
<doc id="309643" url="https://ta.wikipedia.org/wiki?curid=309643" title="கௌட பிரதேசம்">
கௌட பிரதேசம்

கௌட பிரதேசம் (Gauda Region) (), பண்டைய பரத கண்டத்தின் மற்றும் மத்திய கால வங்காளத்தில் இருந்த பகுதியாகும். கௌடப் பிரதேசம், பண்டைய வங்க நாடு, அங்க நாடு மற்றும் கலிங்க நாடுகளை கொண்டிருந்தது.
கௌடப் பிரதேசம் வங்க நாடு, பௌண்டர நாடு மற்றும் காமரூப நாடுகளுடன் கூடியது என சாணக்கியர், (கி மு 350–-283) தான் எழுதிய அர்த்தசாஸ்திரம் எனும் நூலில் கூறியுள்ளார். இப்புவியியல் கருத்தை பண்டைய நூல்களிலும் தொடர்கிறது. 

கி மு 590 முதல் 625 முடிய வங்காளத்தின் முதல் மன்னரான சசாங்கன், கர்ணசுபர்ணா நகரத்தை (தற்கால முர்சிதாபாத்தின் தலைமையிடமான பெஹரம்பூர்) தலைநகராக கொண்டவன்.
சீன பௌத்தப் பயணி யுவான் சுவாங், சசாங்கன் ஆண்ட கர்ணசுபர்ணா நகரத்திலிருந்து தற்கால ஒரிசா பகுதிகளுக்குப் பயணித்தார். பௌண்டர நாடு கௌடப் பிரதேசத்தின் ஒரு பகுதியாக இருந்தாக பண்டைய இந்து சாத்திரங்கள் கூறுகிறது.

பாலப் பேரரசர்களும், சென் பேரரசர்களும் தங்களை கௌட தேசத்தின் கௌடேஸ்வரர்கள் என அழைத்துக் கொண்டனர்.



</doc>
<doc id="309644" url="https://ta.wikipedia.org/wiki?curid=309644" title="இந்து சமய தத்துவ ஞானிகள் பட்டியல்">
இந்து சமய தத்துவ ஞானிகள் பட்டியல்

இந்து சமய தத்துவ ஞானிகள் பட்டியல்



</doc>
<doc id="309645" url="https://ta.wikipedia.org/wiki?curid=309645" title="தபார் பல்கலைக்கழகம்">
தபார் பல்கலைக்கழகம்

தபார் பல்கலைக்கழகம் ("Thapar University") முன்னதாக தபார் பொறியியல் மற்றும் தொழில்நுட்பக் கல்வி நிறுவனம் எனப்படும் (" Thapar Institute of Engineering and Technology") இக்கல்விக் கழகம், இந்திய பஞ்சாப் மாநிலத்தின் பட்டியாலா நகரத்தில் அமைந்துள்ளது. 1956-ம் ஆண்டில் 'லாலா கரம் சந்த் தாபர்' ("Lala Karam Chand Thapar") என்பவரால் நிறுவப்பட்ட இப்பல்கலைக்கழகம், கடந்த ஐந்து தசாப்தங்களாக அளவிலும், மற்றும் செயல்பாடுகளிலும் வளர்ந்து வந்திருக்கிறது.


</doc>
<doc id="309648" url="https://ta.wikipedia.org/wiki?curid=309648" title="பி ஆர் அம்பேத்கர் தேசிய தொழில்நுட்ப கழகம், ஜலந்தர்">
பி ஆர் அம்பேத்கர் தேசிய தொழில்நுட்ப கழகம், ஜலந்தர்

பி ஆர் அம்பேத்கர் தேசிய தொழில்நுட்ப கழகம், ஜலந்தர் ("Dr. B. R. Ambedkar National Institute of Technology Jalandhar") பிரபலமாக அறிவது, என்.ஐ.டி ஜலந்தர் ("NITJ") என அழைக்கப்படும் இக்கல்வி நிறுவனம், இந்திய பஞ்சாப் மாநிலத்தின் ஜலந்தர் நகரத்தில் அமைந்துள்ள ஒரு பொது பொறியியல் நிறுவனமாகும். ஆரம்பத்தில் (1987-ல்) "பஞ்சாப் மண்டல பொறியியல் கல்லூரி" ("PREC") எனும் பெயரில் இயங்கிவந்த இந்தத் தொழில்நுட்ப கழகம், பஞ்சாப் மற்றும் இந்திய நடுவண் அரசும் ஒருங்கிணைந்து நிறுவப்பட்டதாகும்.


</doc>
<doc id="309653" url="https://ta.wikipedia.org/wiki?curid=309653" title="சின்னாளப்பட்டி அஞ்சலி வரத ஆஞ்சநேயர் கோயில்">
சின்னாளப்பட்டி அஞ்சலி வரத ஆஞ்சநேயர் கோயில்

அஞ்சலி வரத ஆஞ்சநேயர் கோயில் என்பது திண்டுக்கல் மாவட்டம் சின்னாளப்பட்டியில் அமைந்துள்ள ஆஞ்சநேயர் கோயிலாகும். இக்கோயிலில் மூலவர் 16 அடி உயரம் கொண்டவராக உள்ளார். இம்மூலவரைச் செய்ய நைமிசாரண்யத்தில் கண்டெடுக்கப்பட்ட சாளக்கிராமம் எனப்படும் கல்லினை உபயோகித்துள்ளனர்.


மூலவர் அஞ்சலி வரத ஆஞ்சநேயர். நளன், நீளன், அங்கதன், குமுதன், சுக்ரீவன், ஜாம்பவந்தன், ஜிதன், ஜூவிதன் ஆகியோரின் உருவச்சிலைகள் மகாமண்டபத்தில் உள்ளன. இவர்கள் ஆஞ்சநேயரின் பரிவாரங்கள்.



</doc>
<doc id="309658" url="https://ta.wikipedia.org/wiki?curid=309658" title="இடுகம்பாளையம் ஜெயமங்கள ஆஞ்சநேயர் கோயில்">
இடுகம்பாளையம் ஜெயமங்கள ஆஞ்சநேயர் கோயில்

இடுகம்பாளையம் ஜெயமங்கள ஆஞ்சநேயர் கோயில் என்பது கோயம்புத்தூர் மாவட்டம் இடுகம்பாளையத்தில் அமைந்திருக்கும் ஆஞ்சநேயர் கோயிலாகும். இந்தக் கோயிலிலைச் சுற்றி ஏழு தீர்த்தங்கள் அமைந்துள்ளன. 

இங்குள்ள ஆஞ்சநேயர் சுயம்பு பாறையில் ஆறு அடி உயரமுடையவராக உள்ளார். இந்த சுயம்புப் பாறை எட்டடி உயரமுடையது. இங்குள்ள ஆஞ்சநேயர் 5 அடி அகலமுடையவர். நேரான பார்வையுள்ளவராக இருப்பதை சிறப்பாக கருதுகிறார்கள். இந்த ஆஞ்சநேயர் சிலை நேர்முகப் பார்வையும், வலது கையில் ஆசீர்வாதம் செய்வதுப் போலவும், இடதுக் கையில் சவுகந்திர மலரை வைத்துக் கொண்டும் உள்ளது. தலைக்கு பின்புறமாகத் தெரியும் வாலில் மணி கட்டப்பட்டுள்ளதைப் போன்றும், கால்களில் தண்டையுடனும் காட்சி தருகிறது.


</doc>
<doc id="309659" url="https://ta.wikipedia.org/wiki?curid=309659" title="கிருஷ்ணாபுரம் ஜெயவீர அபயஹஸ்த ஆஞ்சநேயர் கோயில்">
கிருஷ்ணாபுரம் ஜெயவீர அபயஹஸ்த ஆஞ்சநேயர் கோயில்

கிருஷ்ணாபுரம் ஜெயவீர அபயஹஸ்த ஆஞ்சநேயர் கோயில் என்பது திருநெல்வேலி மாவட்டம் கிருஷ்ணாபுரத்தில் அமைந்துள்ள ஆஞ்சநேயர் கோயிலாகும். இக்கோயிலில் ஆஞ்சநேயர் அபயஹஸ்தராக தெற்கு நோக்கி அமைந்துள்ளார். 

இக்கோயிலில் தலவிருட்சமாக நெல்லிமரமும், தீர்த்தமாக அனுமம் தீர்த்தமும் உள்ளது. 

இத்தலத்தில் ராமர் யாகம் செய்தமையால் பல இடங்களில் வெண் சாம்பல் கிடைக்கிறது. அதனை ராமனின் பிரசாதமாக எண்ணுகின்றனர் பக்தர்கள்.

இத்தலத்தில் தேவலோகத்தினைச் சேர்ந்த மயன் என்பவர் அழகிய ஊரினை அமைத்து, அதில் ஆயிரம் ஆண்டுகள் தவமிருந்தார். அதனால் பிரம்மாவிடம் வரம் பெற்று ஹேமை என்ற தெய்வப்பெண்ணுடன் வாழ்ந்துவந்தார். 
நாரத முனிவர் மயன் ஹேமையுடன் இருப்பதைக் கூறினார். அதனால் கோபம் கொண்ட இந்திரன் மயனை கொன்றுவிட்டார். இந்திரனுக்கு பிரம்மஹத்தி தோசம் உண்டானது. அதனை தீர்க்க சிவபெருமானை நினைத்து தவமிருந்தார். 
பிரம்மஹத்தி தோசம் போக்க சிவபெருமான் கங்கையை இத்தலத்தில் உள்ள குகையில் வரும் படி செய்தார். இதில் குளித்து இந்திரன் சாபவிமோசனம் பெற்றார். இந்த குளத்தினை காப்பதற்கு சுயம்பிரபை எனும் தேவலோகப் பெண்ணை காவலுக்கு வைத்தார். அவரிடம் இங்கு அனுமன் வந்து தங்கும்போது அவரிடம் ஒப்படைத்துவிட்டு தேவலோகம் வருமாறு கூறினார்.

தவத்தில் இருந்த சுயம்பிரபையை, சீதையைக் காண சென்ற அனுமன் கண்டார். கங்கையில் தாகம் தீர்த்துக் கொண்டு இந்த வரலாற்றை அறிந்து இராமர் பட்டாபிசேகம் முடிந்த பின்பு இத்தலத்தில் வந்து தங்கினார்.


</doc>
<doc id="309661" url="https://ta.wikipedia.org/wiki?curid=309661" title="யட்சினி">
யட்சினி

யட்சினி அல்லது யட்சி (Yakshini) ( என்பவர்கள் யட்சர்களில் பெண் பாலினத்தவர்கள் ஆவார். யட்சினிகள் மனிதர்களை விட உயர்சக்தி கொண்டவர்களாகவும், தேவர்களை விட குறைந்த சக்தி படைத்தவர்களாகவும், பண்டைய இந்து சமய புராணங்கள் கூறுகிறது. மேலும் பௌத்தம், சமண சமய நூல்களும் யட்சினைகளைப் பற்றி கூறுகிறது. யட்சர்களும், யட்சினிகளும் பூமிக்கடியில் உள்ள குபேரனின் அனைத்து செல்வங்களை காக்கும் அழகு மிக்க பெண்கள் என கருதப்படுகிறது.

அழகும், காமமும் நிரம்பிய யட்சினிகளை, சிறுத்த இடை, பரந்த தோள்ககள், பெருத்த மார்புகளுடன் மிக அழகுடையவர்களாக காட்சிப்படுத்தப்படுகிறது. உத்தமரேஷ்வர தந்திர நூலில் 36 வகையான யட்சினிகளையும், அவர்களுக்குரிய மந்திரங்களும், சடங்குகளையும், படையல்களையும் விளக்குகிறது.

புராணங்களில் யட்சர்களைப் போன்று யட்சினிகள் இரக்க குணம் மிக்கவர்களாக கூறியிருந்தாலும், சில இடங்களில் தீய குணம் படைத்தவர்க்ளாகவும் சித்தரிக்கிறது.
 
உத்தமேஷ்வர தாந்ரீக நூலில் கூறியுள்ள 36 யட்சினிகளையும், அவர்களின் குணங்களையும், அவர்களை துதித்தால் கிடைக்கும் நன்மைகளையும், சுகங்களையும், சக்திகளையும் விவரிக்கிறது.


பர்குட், சாஞ்சி மற்றும் மதுராவில் அகழ்வாராய்ச்சிகளின் போது தூண்களில் வரிசையாக அமைந்த யட்சினி சிலைகள் பெருமளவில் கண்டெடுக்கப்பட்டது.

சமண சமய சாத்திரங்கள் 24 யட்சினிகள் குறித்து பேசுகிறது. இந்த யட்சினிகள் சமணர் கோயில்களில் காணப்படுகிறது.




</doc>
<doc id="309663" url="https://ta.wikipedia.org/wiki?curid=309663" title="அணைப்பட்டி வீரஆஞ்சநேயர் கோயில்">
அணைப்பட்டி வீரஆஞ்சநேயர் கோயில்

அணைப்பட்டி வீரஆஞ்சநேயர் கோயில் என்பது திண்டுக்கல் மாவட்டத்தில் அணைப்பட்டியில் அமைந்துள்ள ஆஞ்சநேயர் கோயிலாகும். இத்தலம் மிகவும் பழமைவாய்ந்தது.

மூலவரான ஆஞ்சநேயர் ஆறடி உயரத்தில் உள்ளார். வலது கையால் சஞ்சீவி மலையை தூக்கியபடியும், இடது கையை தொடையில் வைத்தும் உள்ளார். இவருடைய கண்களில் ஒன்று அயோத்தியையும், மற்றொண்டு பக்தர்களை பார்ப்பதாகவும் நம்புகிறார்கள்..

இக்கோயிலில் விநாயகர், நாகர், சப்தகன்னியர்கள் மற்றும் கருப்பண்ணசாமி சன்னதிகள் உள்ளன. நவகிரகங்களுக்காக பீடம் அமைக்கப்பட்டுள்ளது.

அம்மைநாயக்கனூர் ஜமீந்தாரான காமயசாமி என்பவரின் கனவில் ஆஞ்சநேயர் தோன்றி இவ்விடத்தில் சுயம்புவாக இருப்பதை தெரிவித்தார். இத்தலத்தில் தாழம்பூ புதரை சுத்தம் செய்து பார்த்தபோது சிறிய பாறையாக இருந்தமையை தோண்டி சுயம்பு ஆஞ்சநேயராக வழிபட்டுள்ளனர். ஜமீன்தார் இக்கோயிலை கட்டியுள்ளார்.


</doc>
<doc id="309664" url="https://ta.wikipedia.org/wiki?curid=309664" title="சிசே மரம்">
சிசே மரம்

நூக்கம், "சிசே" அல்லது "தால்பெர்சியா சிசூ" ("Dalbergia sissoo") என்ற அறிவியல் பெயர் கொண்ட இது ஒருவகை பசுமையான ஈட்டிமரவகையாகும். இது பொதுவாக "வட இந்திய ரோசுவுட்" எனவும் "சீஷம்" எனவும் "டாலி" அல்லது "தால் மரம்" எனவும் "இருகுடுசாவா" எனவும் அழைக்கப்படுகின்றது. இது இந்தியத் துணைக் கண்டத்திலும் தெற்கு ஈரானிலும் காணப்படுகின்றது. பாரசீகத்தில் ஜாகு எனப்படுகின்றது. இது பஞ்சாப் மாநிலத்தின் மாநில மரம் ஆகும். பாக்கித்தானிய பஞ்சாபிலும் மாகாண மரமாக உள்ளது. இது முதன்மையாக ஆற்றங்கரைகளில் குறைந்த தரைமட்டம் உள்ள இடங்களில் வளர்கின்றது. இருப்பினும் உயரங்களிலும் இதனைக் காணலாம். இந்த மரம் வளரும் இடங்களின் வெப்பநிலை சராசரியாக ஆகவும் மிகக் குறைந்தளவு வெப்பநிலை உறைநிலைக்குக் கீழே கிட்டத்தட்ட க்கும் உள்ளது. ஆண்டுக்கு வரையிலான மழையையும் 3-4 மாத வறட்சியையும் தாங்கவல்லது. மண்வளம் மணல், கற்களிலிருந்து ஆற்றங்கரை வண்டல் மண் வரையிலும் வளர்கின்றது. உப்புநீர் மண்ணிலும் இது விளையும். கறையான் தாக்குதலைத் தாங்கவொண்ணாத மரம் இதுவாகும்.


</doc>
<doc id="309667" url="https://ta.wikipedia.org/wiki?curid=309667" title="மாஜி கிளைமொழி">
மாஜி கிளைமொழி

மாஜி ("Majhi", ; ) பஞ்சாபி மொழியின் சீர்தர வட்டார மொழியாக ஏற்கப்பட்டுள்ள ஓர் கிளைமொழியாகும் இது பஞ்சாபின் மாஜ்ஹா பகுதியில் தோன்றியது. இந்தக் கிளைமொழியைப் பேசுவோரும் மாஜிக்கள் என்றே அழைக்கப்படுகின்றனர். இவர்கள் பெரும்பாலும் பாக்கித்தானிய பஞ்சாபின் மத்திய மாவட்டங்களிலும் இந்தியாவின் அமிருதசரசு, குர்தாஸ்பூர் வட்டாரங்களிலும் வாழ்கின்றனர். இப்பகுதியில் உள்ள இரு முதன்மையான நகரங்கள் அமிருதசரசும், இலாகூரும் ஆகும்.


</doc>
<doc id="309670" url="https://ta.wikipedia.org/wiki?curid=309670" title="லவ்லி புரொபசனல் பல்கலைக்கழகம்">
லவ்லி புரொபசனல் பல்கலைக்கழகம்

லவ்லி புரொபஷனல் பல்கலைக்கழகம் ("Lovely Professional University") எனும் இந்த பல்கலைக்கழகம், இந்திய பஞ்சாப் மாநிலத்தின் ஜலந்தரிலிருந்து - தில்லி செல்லும் ஜி.டி சாலையிலுள்ள பக்வாரா என்னுமிடத்தில் அமைந்துள்ளது. வட இந்தியாவின் ஒரு அரை குடியிருப்பு பல்கலைக்கழக கல்லூரியாக செயல்படும் இது, பஞ்சாப் மாநிலத்தின் சுயநிதி பல்கலைக்கழகத்தின் கீழ் உருவாக்கப்பட்டது. இந்திய பல்கலைக்கழக மானியக் குழுமத்தால் ("யுஜிசி/UGC") சட்ட எண்: 2005 ("Act 2005") அங்கீகரிக்கப்பட்டுள்ள இக்கல்வி நிறுவனம், யுஜிசி சட்டம் 1956 பிரிவு 2 (ஊ) கீழ் ("under Section 2(f) of UGC Act 1956") இயங்கிவருகிறது.


</doc>
<doc id="309673" url="https://ta.wikipedia.org/wiki?curid=309673" title="மால்வாய் கிளைமொழி">
மால்வாய் கிளைமொழி

மால்வாய் ("Malwai") பஞ்சாபின் மால்வா வட்டாரத்தில் பேசப்படும் பஞ்சாபி மொழியின் ஓர் கிளைமொழியாகும்.மால்வாய் பேசப்படும் முதன்மையிடங்களாக பெரோசுப்பூர், ஃபாசில்கா, பரித்கோட், முக்த்சர், மோகா, பதிண்டா, பர்னாலா, மான்சா மாவட்டங்களும் லூதியானா மாவட்டத்தின் ஜாக்ரோன், இராய்கோட், லூதியானா (மேற்கு) வட்டங்களும் உள்ளன. பாக்கித்தானில் பஞ்சாப் மாகாணத்தின் பகவல்நகர், வெகாரி மாவட்டங்களில் பேசப்படுகின்றது.

பஞ்சாபி மொழியின் கிளைமொழிகளுக்கிடையேயான வேறுபாடு பேசும் தன்மையைப் பொறுத்திருந்தாலும் சில சொற்களின் பொருளிலும் கவனிக்கப்பட்டுள்ளது:


</doc>
<doc id="309692" url="https://ta.wikipedia.org/wiki?curid=309692" title="பிரிக்பீல்ட்ஸ் விவேகானந்தா தமிழ்ப்பள்ளி (கோலாலம்பூர்)">
பிரிக்பீல்ட்ஸ் விவேகானந்தா தமிழ்ப்பள்ளி (கோலாலம்பூர்)

விவேகானந்தா தமிழ்ப்பள்ளி மலேசியாவின் கோலாலம்பூர் நகரத்தில் பிரிக்பீல்ட்ஸ் வட்டாரத்தில் இயங்கும் ஒரு தமிழ்ப் பள்ளியாகும். இப்பள்ளி பிரிக்பீல்ட்ஸ் வட்டாரத்தில் வாழும் தமிழர்களிடையே புகழ் பெற்ற பள்ளி ஆகும். விவேகானந்தா சாலையில் இப்பள்ளி அமைந்து உள்ளது. 

பிரிக்பீல்ட்ஸ் விவேகானந்தா சாலையில் விவேகானந்தா ஆசிரமத்திற்கு அருகில் அமைந்துள்ளது. விவேகானந்தா தமிழ்ப்பள்ளியும் இடைநிலைப்பள்ளியும் அருகாமையிலே அமைந்துள்ளன. 1914 இல் தொடங்கப்பட்டது. 


</doc>
<doc id="309693" url="https://ta.wikipedia.org/wiki?curid=309693" title="தேசிய வகை செனவாங் தோட்டத் தமிழ்ப்பள்ளி">
தேசிய வகை செனவாங் தோட்டத் தமிழ்ப்பள்ளி


</doc>
<doc id="309695" url="https://ta.wikipedia.org/wiki?curid=309695" title="தாசேக் பெர்மாய் தமிழ்ப்பள்ளி, பினாங்கு">
தாசேக் பெர்மாய் தமிழ்ப்பள்ளி, பினாங்கு

தாசேக் பெர்மாய் தமிழ்ப்பள்ளி மலேசியாவின் பினாங்கு மாநிலத்தில் சிம்பாங் அம்பாட் நகரில் இயங்கும் ஒரு தமிழ்ப் பள்ளி.


</doc>
<doc id="309700" url="https://ta.wikipedia.org/wiki?curid=309700" title="தேசிய மருந்தியல் கல்வி மற்றும் ஆராய்ச்சிக் கழகம், மொகாலி">
தேசிய மருந்தியல் கல்வி மற்றும் ஆராய்ச்சிக் கழகம், மொகாலி

தேசிய மருந்தியல் கல்வி மற்றும் ஆராய்ச்சிக் கழகம் ("National Institute of Pharmaceutical Education and Research") ("சுருக்கமாக: NIPER Mohali ") எனும் இந்த ஆராய்ச்சிக் கழகம், இந்திய பஞ்சாப் மாநிலத்தின் மொகாலி அருகிலுள்ள எஸ்.ஏ.எஸ் நகர் என்னுமிடத்தில் 130 ஏக்கர் பரப்பளவில் அமைந்துள்ளது. ஒரு இந்திய பொது மருந்தக ஆராய்ச்சிப் பல்கலைக்கழகமாக உள்ள இது, இந்திய ரசாயனப் பொருட்கள் மற்றும் உரங்கள் அமைச்சகத்தின் கீழ் இயங்கிவருகிறது.


</doc>
<doc id="309713" url="https://ta.wikipedia.org/wiki?curid=309713" title="பஞ்சாபி கிஸ்ஸா">
பஞ்சாபி கிஸ்ஸா

பஞ்சாபி கிஸ்ஸா (சாமுகி: , , , பன்மை: கிஸ்ஸே) என்றறியப்படும் பஞ்சாபி கதைகள் என்பது பஞ்சாபி வழக்கிலுள்ள வாய்மொழி கதைகூறல் மரபாகும். அராபியத் தீபகற்பம் மற்றும் தற்போதைய ஈரான், ஆப்கானித்தான் உள்ளிட்ட பகுதிகளிலிருந்து குடிபெயர்ந்தோர் வாயிலாக இக்கதைகூறல் மரபு தென்னாசியாவிற்கு வந்தடைந்தது.

"கிஸ்ஸே", அப்பகுதி முஸ்லிம்களின் காதல், வீரம், பண்புத் தகைமை, அறவொழுக்கம் முதலியற்றைப் பறைசாற்றும், புகழ்பெற்ற கதைகளை வழிவழியாகப் பரிமாறும்  இசுலாமிய பாரசீக பண்பாட்டு வழக்கத்தைப் பிரதிபலிக்கும். இந்தியாவை வந்தடைகையில், மதச்சமய வரைமுறைகளைக் கடந்து மதச்சார்பற்ற உருக் கொண்டு, இசுலாமிற்கு முந்தையய பஞ்சாபி பண்பாட்டு மற்றும் நாட்டுப்புறவியல் கூறுகளையும் அதனுள் ஏற்றுக்கொண்டது.

"கிஸ்ஸா" ([kɪssɑː]) என்ற சொல் அரபு மொழியில் ‘"காப்பியப் பழங்கதை"’ அல்லது ‘"நாட்டுப்புறப் பழங்கதை"’ என்று பொருள்படும். ஏறத்தாழ அனைத்துத் தெற்காசிய மொழிகளிலும் இச்சொல் தாக்கத்தை ஏற்படுத்தியுள்ளது. தென்னாசியாவின் பஞ்சாபி, உருது மற்றும் இந்தி போன்ற வட-மேற்கு மொழிகளில் இது பொதுவான ஒரு பெயர்ச்சொல்லாக விளங்குகிறது. பொதுவாக இச்சொல் '"சுவையான கதை"' அல்லது "'கட்டுக்கதை"' என்ற பொருளில் வழங்கப்படும்.

பஞ்சாபி மொழி அதன் வளமான கிஸ்ஸே வகை இலக்கியக் களஞ்சியத்திற்குப் பெயர் பெற்றது. அவற்றில் பெரும்பகுதி காதல், உணர்ச்சிப் பெருக்கு, துரோகம், தியாகம், சமூக விழுமியம், பெரும் அமைப்பிற்கெதிரான பொது மனிதனின் போராட்டம் முதலியவைப் பற்றியதாக அமைவன. பஞ்சாபி மரபில் நட்பு, பற்றுறுதி, காதல் மற்றும் "'குவால்"' (வாக்கு அல்லது சத்தியம்) ஆகியவை பெருமதிப்புடையவையாக போற்றப்படும். ஆகையால் பெருவாரியான கிஸ்ஸா கதைகள் இவற்றைக் கருவாகக் கொண்டு அமையும்.

"கிஸ்ஸே" பஞ்சாபி நாட்டுப்புற இசையின் ஊக்கவிசையாகத் திகழ்ந்து அதன் வெளிப்பாட்டிற்கு ஆழத்தையும் வளத்தையும் அளித்ததாகக் கருதப்படுகிறது. இம்மரபு தலைமுறை தலைமுறையாக வாய்மொழியாகவும் எழுத்துவடிவிலும், பொதுவில் ஒப்பிக்கப்பட்டும், பாட்டிக் கதைகளாகக் குழந்தைகளுக்குக் கூறப்பட்டும், இசையோடு நாட்டுப்புறப் பாடல்களாகவும் வழங்கப்பட்டுவருகிறது.

ஒவ்வொரு கிஸ்ஸா இயற்றத்திற்கும் தனிப்பட்ட வரைமுறைகள் உண்டு. ஒரு வகை கிஸ்ஸாவைப் பாடவோ ஒப்பிப்பவரோ மற்றொரு வகை கிஸ்ஸாவையும் வழங்க முடியும் என்பதற்கில்லை. இசை அளவில் உள்ள குரல் பரப்புகளையும் நிறுத்தங்களையும் சரியாக இயற்றாது போனால், ஒருவரால் கிஸ்ஸா வழங்குவதைத் தொடர முடியாத அளவிற்கு மூச்சுத் திணறும். நவீன பஞ்சாபி இசையில் பயன்படுத்தப்படும் தாளங்கள் (பாங்க்ரா என்று தவறாகக் குறிக்கப்படுகிறது) பெரும்பாலும் தொன்றுதொட்டு வழங்கப்படும் கிஸ்ஸா மரபில் இருந்து பெறப்பட்டவை. கிஸ்ஸே வகையைச் சார்ந்த கவிதைகள் பஞ்சாபியில் இயற்றப்பட்ட சிறந்த கவிதைகளுள் அடங்குமெனக் கருதப்படுகிறது. இன்றளவும் பாக்கித்தானின் பெஷாவரில் உள்ள கிஸ்ஸா கவானி பஜாரில் (கதை கூறுவோர் சந்தை) புகழ்பெற்ற கலைஞர்களால் நிகழ்த்தப்படும் கிஸ்ஸே ஒப்பித்தலையும் பாடல்களையும் கேட்க மக்கள் பெருமளவில் கூடுகின்றனர்.

வாரிஸ் ஷா'வின் (1722–1798) ‘"ஈர் ராஞ்சா"’ (‘ஈர்’ கிஸ்ஸா என்றறியப்பட்ட) கிஸ்ஸா அனைத்து கிஸ்ஸாக்களிலும் மிகுந்த புகழ் பெற்றதாகும். குரு கோவிந்த் சிங், பாபா ஃபரீது போன்ற மதச்சமய தலைவர்களும் புரட்சியாளர்களும் புகழ்பெற்ற கிஸ்ஸாக்களில் இருந்து நீதிகளையும் செய்திகளையும் எடுத்துக் கூறுமளவிற்கு பஞ்சாபி பண்பாட்டில் கிஸ்ஸேவின் தாக்கம் மிக வலுவாக உள்ளது. பஞ்சாபின் பல தலைமுறை ஆன்மீகத் தலைவர்களையும் சமூக ஆர்வலர்களையும் மெய்ஞான மற்றும் ஆன்மிகச் செய்திகளை இளைஞர் காதல் கதைகளோடு இணைத்து வழங்க கிஸ்ஸேவின் புகழும் கிட்டதட்ட தெய்வ நிலையும் ஊக்கமாக அமைந்தது என்றால் அது மிகையாகாது. பஞ்சாப் பகுதியில் சூபி இயக்கம் தோன்ற இது வழிவகை செய்தது.

பஞ்சாபி சூபி கிஸ்ஸே இயற்றிய மிகுந்த புகழ் பெற்ற கவிஞர் புல்லே ஷா (ஏ.தா.1680-1758) ஆவார். இளைஞர் முதியோர் என்று வயது பேதமற்று அனைவராலும் மதித்துப் போற்றப்படுமாறு காதலையும் இறைவனையும் குறித்து அவர் இயற்றிய "கலம்"கள் (கவிதைகள்) புகழ் வாய்ந்தவை. அண்மைக் காலங்களில் தென்னாசியப் பாடகர்கள் இக்கவிதைகளின் சாரங்களைத் தங்கள் இசைக் கோவைகளில் எடுத்தாண்டுள்ளனர். நாட்டுப்புற இசை இரட்டையர்களான குல்தீப் மனக் மற்றும் தேவ் தரிகே வாலா ஏறத்தாழ அவரின் அனைத்து கிஸ்ஸாக்களைக் குறித்து எழுதியும் பாடியுமுள்ளனர். சமீபத்தில் "ரப்பி" (ரபி செர்கில் இயற்றியது) கோவையில், புல்லே ஷாவின் ‘"புல்லா கி ஜானா மே கௌன்"’ என்பதன் ஆங்கில பெயர்ப்பை (‘"I know not who I am"’) இயற்றியுள்ளார். சிலவாண்டுகளுக்கு முன் ஹர்பஜன் மான் என்ற கனடா-வாழ் பஞ்சாபிப் பாடகர் பீலு இயற்றிய ‘"மிர்சா சாகிபானை"’ புத்தாக்கம் செய்து வழங்கினார். பாக்கித்தானின் மாண்டி பகாவுத்தீன் மாவட்டத்தைச் சேர்ந்த டயிம் இக்பால் டயிமும் மிர்சா சாகிபான், லைலா மஜுனு, சோனி மகிவால், பிலால் பிட்டி உள்ளிட்ட பலவற்றைக் குறித்த கிஸ்ஸாக்களை இயற்றியுள்ளார். அவர் "ஷா நாமா கர்பலா" மற்றும் "கம்பல் போஷ்" ஆகியவற்றை இயற்றியதன் மூலம் புகழ் பெற்றார்.

பஞ்சாப் பகுதியில் திரிந்த முஸ்லிம் கவிஞர்களே பஞ்சாபி கிஸ்ஸேவின் பெரும்பகுதியை இயற்றினர். பழைய கிஸ்ஸேக்கள் பொதுவாக உருதுவில் படைக்கப்பட்டன. புகழ்பெற்ற கிஸ்ஸேக்களுள் சில இங்கு பட்டியலிடப்பட்டுள்ளது.



</doc>
<doc id="309715" url="https://ta.wikipedia.org/wiki?curid=309715" title="மண்டி கோபிந்த்கர்">
மண்டி கோபிந்த்கர்

மண்டி கோபிந்த்கர் ("Mandi Gobindgarh") இந்திய மாநிலம் பஞ்சாபில் பதேகாட் சாகிப் மாவட்டத்தில் அமைந்துள்ள நகரமும் நகராட்சியுமாகும். இங்கு ஏராளமான எஃகு உருட்டாலைகளும் தொழிற்சாலைகளும் அமைந்துள்ளதால் இந்நகரம் சில நேரங்களில் எஃகு நகரம் எனவும் "லோகா மண்டி" ("இரும்புச் சந்தை") எனவும் அழைக்கப்படுகின்றது. வடித்தல் மற்றும் வார்ப்பகங்கள் நிறைய அமைந்துள்ள இந்த நகரம் உலகளவிலும் அறியப்படுகின்றது. பஞ்சாபின் நகராட்சிகளில் செல்வச்செழிப்பான நகராட்சியாகவும் விளங்குகின்றது.
2001ஆம் ஆண்டு இந்தியக் கணக்கெடுப்பின்படி, கோபிந்த்கரின் மக்கள்தொகை 55,416 ஆகும். மக்கள்தொகையில் ஆண்கள் 56% விழுக்காடாகவும் பெண்கள் 44% ஆகவும் உள்ளனர். கோபிந்த்கரின் சராசரி படிப்பறிவு வீதம் தேசிய அளவான 59.5% விடக் கூடுதலாக 69% ஆக உள்ளது : ஆண்களின் படிப்பறிவு 72%, பெண்களின் படிப்பறிவு 67%. மக்கள்தொகையில் 12% ஆறு அகவைக்கு கீழுள்ளனர்.


</doc>
<doc id="309726" url="https://ta.wikipedia.org/wiki?curid=309726" title="கட்டக் (மாதம்)">
கட்டக் (மாதம்)

கட்டக் அல்லது கத்தக் (, ) என்பது சீக்கியர்களின் நானக்சாகி நாட்காட்டியின்படி எட்டாவது மாதமாகும். இம்மாதம் கிரெகொரி மற்றும் யூலியன் நாட்காட்டிகளின் அக்டோபர், நவம்பர் மாதங்களோடு பொருந்துகிறது. மேலும் இம்மாதம் 30 நாட்களைக் கொண்டதாகும்.





</doc>
<doc id="309728" url="https://ta.wikipedia.org/wiki?curid=309728" title="மகர் (மாதம்)">
மகர் (மாதம்)

மகர் (, ) என்பது சீக்கியர்களின் நானக்சாகி நாட்காட்டியின்படி ஒன்பதாவது மாதமாகும். இம்மாதம் கிரெகொரி மற்றும் யூலியன் நாட்காட்டிகளின் நவம்பர், டிசம்பர் மாதங்களோடு பொருந்துகிறது. மேலும் இம்மாதம் 30 நாட்களைக் கொண்டதாகும்.





</doc>
<doc id="309730" url="https://ta.wikipedia.org/wiki?curid=309730" title="போஹ் (மாதம்)">
போஹ் (மாதம்)

போஹ் (, ) என்பது சீக்கியர்களின் நானக்சாகி நாட்காட்டியின்படி பத்தாவது மாதமாகும். இம்மாதம் கிரெகொரி மற்றும் யூலியன் நாட்காட்டிகளின் டிசம்பர், ஜனவரி மாதங்களோடு பொருந்துகிறது. மேலும் இம்மாதம் 30 நாட்களைக் கொண்டதாகும்.



</doc>
<doc id="309733" url="https://ta.wikipedia.org/wiki?curid=309733" title="பக்வாரா">
பக்வாரா

பக்வாரா ("Phagwara") பஞ்சாப் பகுதியின் மையப்பகுதியில் வட இந்தியாவில் கபூர்தலா மாவட்டத்தில் உள்ள நகரமாகும்; இது அண்மையில் மாநகராட்சி தகுதி பெற்றது. இந்த நகரத்திலிருந்து குறிப்பிடத்தக்க அளவில் வெளிநாடு வாழ் இந்தியர்கள் சென்றுள்ளதால் பன்னாட்டளவில் இது அறியப்பட்ட நகரமாக உள்ளது. முன்பு ஜலந்தர் மாவட்டத்தில் இருந்த இந்த நகரம் தற்போது கபூர்தலா மாவட்டதில் இணைந்துள்ளது .


</doc>
<doc id="309734" url="https://ta.wikipedia.org/wiki?curid=309734" title="மாக் (மாதம்)">
மாக் (மாதம்)

மாக் (, ) என்பது சீக்கியர்களின் நானக்சாகி நாட்காட்டியின்படி பதினோராவது மாதமாகும். இம்மாதம் கிரெகொரி மற்றும் யூலியன் நாட்காட்டிகளின் ஜனவரி, பிப்ரவரி மாதங்களோடு பொருந்துகிறது. மேலும் இம்மாதம் 30 நாட்களைக் கொண்டதாகும்.





</doc>
<doc id="309737" url="https://ta.wikipedia.org/wiki?curid=309737" title="பகுன் (மாதம்)">
பகுன் (மாதம்)

பகுன் (, ) என்பது சீக்கியர்களின் நானக்சாகி நாட்காட்டியின்படி பனிரெண்டாவது மாதமாகும். இம்மாதம் கிரெகொரி மற்றும் யூலியன் நாட்காட்டிகளின் பிப்ரவரி, மார்ச் மாதங்களோடு பொருந்துகிறது. மேலும் இம்மாதம் 30 அல்லது 31 நாட்களைக் கொண்டதாகும்.





</doc>
<doc id="309738" url="https://ta.wikipedia.org/wiki?curid=309738" title="பர்னாலா">
பர்னாலா

பர்னாலா (, "Barnala") இந்தியப் பஞ்சாபு மாநிலத்தில் அமைந்துள்ள மாநகரம் ஆகும். இது பர்னாலா மாவட்டத்தின் தலைநகரம் ஆகும். இது மாநிலத்தின் மையத்தில் அமைந்துள்ளது. பர்னாலா துணிச் சந்தைக்காக இப்பகுதியில் புகழ்பெற்றுள்ளது. 
பட்டிண்டா-சண்டிகர் நெடுஞ்சாலையும் ஜலந்தர்-ரேவாரி நெடுஞ்சாலையும் சந்திக்கும் இடத்தில் உள்ளது. சிர்சா-லூதியானா நெடுஞ்சாலையும் பர்னாலா வழியாகச் செல்கின்றது. பட்டிண்டாவிலிருந்து 65 கிமீ தொலைவிலும் லூதியானாவிலிருந்து 85 கிமீ தொலைவிலும் அமைந்துள்ளது.


</doc>
<doc id="309740" url="https://ta.wikipedia.org/wiki?curid=309740" title="சங்குரூர்">
சங்குரூர்

சங்குரூர் ("Sangrur") இந்திய மாநிலம் பஞ்சாபில் உள்ள நகரமாகும். சங்குரூர் மாவட்டத்தின் தலைநகரமாகும்.
சங்குரூர் கூறுகளில் அமைந்துள்ளது. இதன் சராசரி உயரம் 232 மீட்டர்கள் (761 அடி) ஆகும்.

2011 கணக்கெடுப்பின்படி சங்குரூர் நகராட்சிப் பகுதியின் மக்கள்தொகை 88,043 ஆகும்; இதில் 46,931 ஆண்களும் 41,112 பெண்களுமாவர். பாலின வீதம் 876ஆக உள்ளது. ஆறு அகவைகளுக்கு குறைவான குழந்தைகளின் எண்ணிக்கை 9,027 ஆகவும் படிப்பறிவு வீதம் 83.54 % ஆகவும் உள்ளது.


</doc>
<doc id="309741" url="https://ta.wikipedia.org/wiki?curid=309741" title="ரம்">
ரம்

ரம் ("Rum") என்பது சுத்திகரிக்கப்பட்ட மதுபானம் ஆகும். இது கரும்புச் சாறில் இருந்து தயாரிக்கப்படுகிறது. இது கரும்பு சாறில் இருந்து வடிகட்டித் தயாரிக்கப்பட்டு கருவாலி மர கொள்கலன்களில் பதப்படுத்தப்படுகிறது.


</doc>
<doc id="309745" url="https://ta.wikipedia.org/wiki?curid=309745" title="ந. இராமசாமி">
ந. இராமசாமி

நடேசகணபதிகள் இராமசாமி அய்யர் "(Natesaganabadigal Ramaswami Ayyar)" இந்தியாவின் தமிழ்நாடு மாநிலத்தில் உள்ள திருச்சிராப்பள்ளியைச் சேர்ந்த ஒரு கல்வியாளர், சமூக சீர்திருத்தவாதி மற்றும் வழக்கறிஞர் ஆவார். 1896 முதல்1976 வரையிலான காலத்தில் இவர் வாழ்ந்தார். கட்டுப்பாடான ஓர் இந்துக் குடும்பத்தில் 1896 ஆம் ஆண்டு பிறந்த இவர், ஒரு குற்றவியல் வழக்கறிஞராகத் தனது வாழ்க்கையைத் தொடங்கினார், ஆனால் 1930 களில் தன்னுடைய வழக்கறிஞர் தொழிலை நிறுத்திவிட்டு சாவித்ரி வித்யாலயம் என்ற பெண்கள் பள்ளியை 1938 ஆம் ஆண்டு திருச்சிராப்பள்ளியில் தொடங்கினார். அக்காலத்தில் சமூகத்தில் பெண்கள் கல்வி மிகவும் பின்தங்கிய நிலையில் இருந்தது. படிப்படியாக வளர்ந்த இப்பள்ளி பின்னாளில் ஒரு கல்விக் குழுமமாக விரிவடைந்தது. சாவித்திரி வித்யாலயா இந்து பெண்கள் மேல்நிலைப்பள்ளி, சீத்தாலட்சுமி ராமசாமி கல்லூரி, காமகோடி வித்யாலயா மற்றும் பெண்களுக்கான பத்மபூசன் ந.ராமசாமி அய்யர் நினைவு பல்தொழில்நுட்பப் பயிலகம் உட்பட 10000 மாணவர்களைக் கொண்ட கல்விக்குழுமமாக இப்பள்ளி வளர்ச்சியடைந்துள்ளது. இவ்வனைத்து கல்வி நிறுவனங்களும் ந.ராமசாமி அய்யர் கல்வி வளாகம் என்ற 30 ஏக்கர் பரப்பளவிலுள்ள தொகுப்புக் கட்டிடத்திற்குள் இடம்பெற்றுள்ளன . தொடக்கக் கல்வி முதல் முதுகலை பாடப்பிரிவுகள் மற்றும் தொழில்சார் பாடங்கள் வரையிலும் இங்கு கல்வி கற்பிக்கப்படுகிறது. கல்விக்கு இவர் ஆற்றியுள்ள அரும் பணியைப் பாராட்டி, இந்திய அரசாங்கம் 1971 ஆம் ஆண்டு நாட்டின் மூன்றாவது மிக உயரிய விருதான பத்ம பூசண் விருதை இவருக்கு வழங்கி சிறப்பித்தது. 1976 ஆம் ஆண்டு 80 ஆவது வயதில் இவர் காலமானார். ராமசாமி அய்யரின் இளைய புதல்வர் பஞ்சாபகேசன் தன்னுடைய தந்தையின் முயற்சிகளை தனதாக்கிக் கொண்டு தற்பொழுது இக்கல்விக் குழுமத்தின் தலைவராக செயல்பட்டு வருகிறார். 


</doc>
<doc id="309746" url="https://ta.wikipedia.org/wiki?curid=309746" title="ஹோலி (பஞ்சாப்)">
ஹோலி (பஞ்சாப்)

பஞ்சாப் பகுதியின் ஹோலி, முல்தான் நகரிலுள்ள பிரகலாதபுரி கோவிலில் துவங்கிய பண்டிகையாகும். மூலப் பிரகலாதபுரி கோவில், முல்தான் நகரின் (கஷ்ய-பாப்புரா) அரசனான இரணியகசிபுவின் மகன் பிரகலாதனால் கட்டப்பட்டது. இக்கோவில் பிரகலாதன் தன்னைக் காப்பாற்றத் தூணைப் பிளந்து வெளிப்பட்ட நரசிம்மருக்காகக் கட்டிய கோயில். வசந்தத்தின் துவக்கத்தின் அடையாளமாகவும் ஹோலி அமைகிறது.

ஹோலி இருநாட்களாகக் கொண்டாடப்படுகிறது. முதல் நாளான முழுநிலவன்று ஹோலிகா தகனம் கொண்டாடப்படுகிறது. அடுத்த நாளான பஞ்சாபி நாட்காட்டியின் சேட் மாதத்தின் முதல் நாளில் ஹோலி கொண்டாடப்படுகிறது.

ஹோலி என்பது ஹோலா என்ற சொல்லிருந்து தோன்றியதாகும். ஹோலா என்பதன் பொருள் ”நல்ல அறுவடைக்காகக் கடவுளுக்கு நன்றி தெரிவிக்கும் வகையில் வழிபடுதல்” ஆகும். அரைவேக்காட்டுச் சோளம் என்ற பொருள்கொண்ட ”ஹோலிகா” என்ற சொல்லோடு தொடர்புடையதாகவும் ’ஹோலி’ நம்பப்படுகிறது. பாதி வறுபட்ட பயிறு மற்றும் கரகரப்பான கோதுமை ஹோலி அன்று உண்ணப்படுகிறது. பஞ்சாப் பகுதியில் ஹோலிக்கு இரண்டு மாதங்கள் கழித்துவரும் வைசாக் மாதத்தில்தான் கோதுமை அறுவடை செய்யப்படுகிறது. அதனால் இங்கு ஹோலியானது, வருகின்ற அறுவடைக்கு நன்றிநவிலும் பண்டிகையாகும்.

மரபுவழிக் கதை:

பிரகலாதன் இறைவன் திருமாலின் பக்தன். திருமாலின் மீது அவன் கொண்ட அளவற்ற ஈடுபாட்டால் திருமால் அவனுக்குச் சிறப்பு சக்திகளை வழங்கினார். முல்தானின் அரசனும் பிரகலாதனின் தந்தையுமான இரணியகசிபு அனைவரும் தன்னையே இறைவனாக வணங்க வேண்டுமென்று ஆணையிட்டிருந்ததால் அவனுக்குத் தனது மகன் திருமாலை வணங்குவது பிடிக்கவில்லை.

ஆத்திரமடைந்த இரணியகசிபு விஷமருந்தச் செய்தும், யானைகளின் காலால் இடறச் செய்தும், பாம்புகளுக்கிடையே அடைத்து வைத்தும் பிரகலாதனைக் கொல்ல முயற்சித்தான். அத்தனை முயற்சிகளும் தோற்றுப் போயின; பிரகலாதன் திருமாலின் அருளால் ஒவ்வொன்றிலுமிருந்தும் தப்பினான். இறுதியாக இரணியகசிபுத் தனது தங்கை ஹோலிகாவின் உதவியை நாடினான். ஹோலிகாவிடம் தீயால் பாதிக்கப்படாத ஒரு மாயப்போர்வை இருந்தது. அவள் அதனால் தன்னை மூடிக்கொண்டு பிரகலாதனை மடியிலமர்த்தியவாறு தீக்குள் இறங்கினாள். அப்போது ஒரு பெரிய காற்றுவீசியதில் போர்வை ஹோலிகாவிடமிருந்து விலகி பிரகலாதனை மூட, பிரகலாதன் தீயிலிருந்து தப்பினான்; ஹோலிகா தீயில் எரிந்து போனாள். ஹோலி நாளுக்கு முன்னாள் இரவில் ”ஹோலிகா தகனம்” என்றழைக்கப்படும் ஹோலிகாவின் உருவ பொம்மையை எரிக்கும் நிகழ்வுடன் பஞ்சாபில் ஹோலிப் பண்டிகை துவங்குகிறது.

ஹோலிகா தீயில் எரிந்துகொண்டிருந்தபோது திருமால் நரசிம்ம வடிவில் (பாதி மனிதவுரு, பாதி சிங்கவுரு) தோன்றி இரணியகசிபுவை இரண்டாகப் பிளந்து கொன்றார். இந்நிகழ்வைக் கொண்டாடும் பண்டிகையே ஹோலியாகும். இது முல்தான் சூரிய கோவிலில் நடந்ததால் அக்கோயில் இந்நிகழ்வின் நினைவிடமாக உள்ளது.

இந்திய பஞ்சாபில், ஒன்பது நாட்கள் கொண்ட ஹோலாஷ்டக் பண்டிகையாக ஹோலி கொண்டாடப்படுகிறது. ஹோலாஷ்டக் பண்டிகை ஹோலியன்று வண்ணப்பொடிகளுடனும் குலாலுடனும் முடிவடைகிறது. இப்பண்டிகை ஹோலியின் வருகையைத் தெரிவிப்பதாக உள்ளது. இப்பண்டிகை நாளிலிருந்து ஹோலிகா தகனத்திற்காக ஆயத்தங்கள் துவங்குகின்றன. 

ஹோலிகா தகனத்திற்கு எட்டு நாட்களுக்கு முன் அவ்விடம் புனிதநீர்கொண்டு சுத்தம் செய்யப்படுகிறது. அங்கு பிரகலாதன், ஹோலிகாவைக் குறிக்க இரு குச்சிகள் ஊன்றப்படுகின்றன. அவற்றுக்கிடையே பசுமாட்டுச் சாண எரு, காய்ந்த சுள்ளிகள், புற்கள், விறகுகள் வைக்கப்படுகின்றன. ஹோலாஷ்டக் நாளிலிருந்து ஹோலிகா தகன நாள் வரை வைக்கப்படும் எரிபொருட்கள் பெருங்குவியலாக சேர்ந்துவிடுகிறது. இவ்வாறு சேகரிக்கப்பட்ட எரிபொருட்கள் ஹோலிகா தகனத்தன்று எரியூட்டப்படுகின்றன. அப்போது சிறியளவில் ஹோலி வண்ணங்களும் தூவப்படுகிறது. மகாராசா இரஞ்சித் சிங்கால் ஒருவாரம் அனுசரிக்கப்பட்ட ஹோலி, லாகூரின் பாரம்பரிய ஹோலி கொண்டாட்டமாக மாறியது.

ஹோலி பஞ்சாப் பகுதியில் குளிர்கால முடிவைக் குறிக்கிறது. 

பஞ்சாப் பகுதியில் குளிர்காலம் இரு பருவங்களாகப் பிரிக்கப்படுகிறது: 

ஷிஷிர் காலத்தின் முடிவாக ஹோலிகா தகனமும், வசந்த காலத் துவக்கமாக ஹோலியும் அமைகின்றன.


</doc>
<doc id="309753" url="https://ta.wikipedia.org/wiki?curid=309753" title="குரு ரவிதாசு ஆயுர்வேதப் பல்கலைக்கழகம்">
குரு ரவிதாசு ஆயுர்வேதப் பல்கலைக்கழகம்

குரு ரவிதாசு ஆயுர்வேத பல்கலைக்கழகம் ("Guru Ravidas Ayurved University(GRAU") ("பஞ்சாபி: ਗੁਰੂ ਰਵਿਦਾਸ ਆਯੁਰਵੈਦ ਯੂਨੀਵਰਸਿਟੀ") எனும் இந்த ஆயுர்வேதப் பல்கலைக்கழகம், இந்திய பஞ்சாப் மாநிலத்தின் ஜலந்தர் நகர் வருவாய்க் கோட்டத்திற்கு உட்பட்ட ஓசியார்பூர் காரகன் ("Kharkan") என்னுமிடத்தில் அமைந்துள்ளது. இது ஒரு முழு பஞ்சாப் மாநிலத்தில் உள்ள ஆயுஷ் ("AYUSH"("தமிழ்: ஆயுள்") மேம்பாட்டுக்காக 2011-ம் ஆண்டு பிப்ரவரி 1-ம் நாளன்று இந்திய பஞ்சாப் அரசால் நிறுவப்பட்டது..


</doc>
<doc id="309756" url="https://ta.wikipedia.org/wiki?curid=309756" title="சுனில் மித்தல்">
சுனில் மித்தல்

சுனில் பாரதி மித்தல் ("Sunil Bharti Mittal", 23 அக்டோபர் 1957) இந்தியப் பெருவணிகரும், கொடையாளியும் பாரதி நிறுவனத்தின் நிறுவனரும் தலைவரும் ஆவார். இவரது பாரதி நிறுவனம் தொலைதொடர்பு, காப்பீடு, வீடு,நில ஆளுகை, தங்குவிடுதிகள், வேளாண் மற்றும் உணவு போன்ற பல துறைகளில் ஈடுபட்டு வருகின்றது. இந்தக் குழுமத்தின் முதன்மை நிறுவனமான ஏர்டெல் உலகின் மூன்றாவது பெரிய மற்றும் இந்தியாவின் முதலாவது பெரிய தொலைத்தொடர்பு நிறுவனமாக விளங்குகின்றது. இந்நிறுவனம் ஆசியா மற்றும் ஆபிரிக்காவில் 20 நாடுகளில் செயற்பட்டு 300 மில்லியன் வாடிக்கையாளர்களை கொண்டுள்ளது. 2016 நிதியாண்டில் அமெரிக்க டாலர் 14.75 பில்லியன் வருமானத்தை ஈட்டியுள்ளது. $7 பில்லியன் நிகர மதிப்புள்ள இவர் போர்பசு இதழ் இந்தியாவில் 8வது செல்வமிக்கவராக பட்டியலிட்டுள்ளது.

2007இல் இவருக்கு பத்ம பூசண் விருது வழங்கப்பட்டது. சூன் 15, 2016இல் பன்னாட்டுத் தொழில் வணிகச் சங்கத் தலைவராகத் தேர்ந்தெடுக்கப்பட்டுள்ளார்.



</doc>
<doc id="309761" url="https://ta.wikipedia.org/wiki?curid=309761" title="மொகிந்திரா கல்லூரி, பட்டியாலா">
மொகிந்திரா கல்லூரி, பட்டியாலா

மொகிந்தரா கல்லூரி ("Mohindra College") இந்தியப் பஞ்சாபில் பட்டியாலாவில் அமைந்துள்ள கல்லூரியாகும். 1875இல் நிறுவப்பட்ட இக்கல்லூரி வட இந்தியாவில் மிகவும் தொன்மையான உயர்கல்வி நிறுவனமாகும்.

இந்திய அரசின் தேசிய மதிப்பீடு மற்றும் தரச்சான்று அவையால் பஞ்சாபில் A+ தரச்சான்று முதலாவதாக வழங்கப்பட்ட கல்விநிறுவனம் மொகிந்தரா கல்லூரியாகும். இந்தக் கல்லூரியில் அடிப்படை அறிவியல், அரசறிவியல், மொழி, வரலாறு, பொது நிர்வாகம், வணிகம், பயன்பாட்டு மென்பொருள், வேளாண் அறிவியல், உயிரித் தொழில்நுட்பம், உடற் பொருள் சோதனை நோய் நாடல் ஆகிய துறைகளில் பட்டப்படிப்பு, பட்ட மேற்படிப்பு கல்வி அளிக்கப்படுகின்றது.



</doc>
<doc id="309764" url="https://ta.wikipedia.org/wiki?curid=309764" title="சீக்கியத்தில் உணவு">
சீக்கியத்தில் உணவு

சீக்கியத்தில் உணவு என்பது, சீக்கிய மதத்தில் உணவு குறித்த கொள்கைகளையும் நடைமுறைகளையும் உள்ளடக்குகிறது. சீக்கியக் கோயிலான குருத்துவாராவில் பால் மற்றும் மரக்கறி உணவுகளே வழங்கப்படுகின்றன. ஆனாலும் சீக்கியர்கள் மாமிசத்தை விலக்க வேண்டும் என்பது கட்டாயம் அல்ல. சீக்கியர்களுக்குத் தாம் புலால் உண்ணுவதா இல்லையா என முடிவு செய்வதற்கான சுதந்திரம் உண்டு என்பதே பொதுவான கருத்து. சீக்கியர் ஒருவர் உரிய சடங்கு மூலம் "அம்ரித்தாரி" ஆனபின்னர் "குதா" எனப்படும் சடங்கு முறைப்படி கொல்லப்பட்ட விலங்கொன்றின் இறைச்சியை உண்பது கூடாது. ஏனெனில், இது சீக்கியத்தில் தடுக்கப்பட்டுள்ள நான்கு விடயங்களுள் ஒன்று. இரும்புப் பாத்திரங்களை மட்டுமே பயன்படுத்துவது என்பதும் சீக்கியர்கள் கைக்கொள்ளவேண்டிய நடைமுறைகளுள் ஒன்று. 

சீக்கியர்களின் உலகியல் விவகாரங்களுக்கான நடுவ அமைப்பான "அகல் தக்த்" சீக்கிய சமூகம் தொடர்பான சர்ச்சைக்குரிய விடயங்களில் முடிவெடுக்கும் அதிகாரம் கொண்டது. இந்த அமைப்பு 1980 பெப்ரவரி 15 தேதியிட்டு வெளியிட்ட விளக்கம் சீக்கியர்கள் புலால் உண்பது சீக்கிய நெறி முறைகளுக்கு எதிரானது அல்ல என்றும் "அம்ரித்தாரி" சீக்கியர்கள் சடங்கு முறையில் பெறப்படாத இறைச்சியைச் சாப்பிடலாம் என்றும் கூறுகிறது.


</doc>
<doc id="309765" url="https://ta.wikipedia.org/wiki?curid=309765" title="குல்சன் குமார்">
குல்சன் குமார்

குல்சன் குமார் ("Gulshan Kumar", குல்சன் குமார் துவா, மே 5, 1951 – ஆகத்து 12, 1997) டி-தொடர் இசைச் சிட்டை (music label) நிறுவியவர். தவிர பாலிவுட் திரைப்படத் தயாரிப்பாளராகவும் இருந்தார். டி-தொடரை தற்போது இவரது தம்பி கிருசன் குமாரும் மகன் பூசன் குமாரும் கவனித்து வருகின்றனர். இவரது மகள் துளசி குமார் பின்னணிப் பாடகியாக விளங்குகின்றார்.

குல்சன் துவா தில்லியில் தரியாகஞ்சு சந்தைப்பகுதியில் பஞ்சாபிக் குடும்பத்தில், சந்திரபான் என்ற பழச்சாறு வியாபாரிக்குப் பிறந்தார். சிறுவயதிலேயே தனது தந்தையின் பழச்சாறு வணிகத்தைக் கவனித்து வந்தார்.

அவரது குடும்பம் தங்கள் பழச்சாறுக் கடைக்கு மாறாக இசைத்தட்டு மற்றும் விலைமலிவான ஒலிநாடாக்களை விற்கும் கடையை வாங்கினர். இதுவே குல்சன் தனது பரந்த இசைப் பேரரசை நிறுவ ஆரம்பமாக அமைந்தது.
குல்சன் குமார் சொந்தமாக இசைப் பேழை தயாரிக்கும் நிறுவனமாக "சூப்பர் கேசட்சு இன்டஸ்ட்ரீசு" என நிறுவினார். இது விரைவிலேயே இலாபகரமான தோழிலாக மாறியது. நொய்டாவில் தனது இசைத் தயாரிப்பு நிறுவனத்தை துவங்கினார். வணிகம் வளரத் தொடங்கியதும் மும்பைக்கு குடிபெயர்ந்தார்.

பாலிவுட்டில் இவரது முதல் திரைப்படமாக 1989இல் "லால் துப்பட்டா மல்மல் கா" அமைந்தது. அடுத்ததாக 1990இல் "ஆஷிக்கி" என்ற திரைப்படம் வெளியானது; வணிகமுறையில் வெற்றிபெற்ற இத்திரைப்படத்தின் பாடல்களும் பரவலாக பாராட்டப்பட்டன. அடுத்து இவரது தயாரிப்பில் "பாகர் ஆனே தக்", "தில் ஹை கெ மாந்தா நகிம்", "ஆயி மிலன் கி ராத்", "மீரா கா மோகன்", மற்றும் "ஜீனா மர்னா தேரே சங்" ஆகிய படங்கள் வெளியாயின.
ஆகத்து 12, 1997 அன்று மும்பையின் புறநகர்ப் பகுதியான மேற்கு அந்தேரியின் ஜீத் நகரில் சீதேசுவர் மகாதேவர் மந்திரில் குல்சன் சுட்டுக் கொல்லப்பட்டார். இசையமைப்பாளர் இணையர் நதீம்-சிரவண் இருவரில் நதீம் இந்தக் கொலையை கூலிக் கொலையாளிகளை வைத்து நடத்தியதாக காவல்துறை குற்றம் சுமத்தியது. இருப்பினும் சனவரி 9, 2001இல் வினோத் ஜாக்தப் இக்கொலையைச் செய்ததாக ஒப்புக்கொண்டார். ஏப்ரல் 22, 2002இல் கீழமைவு நீதிபதி எம் எல் தகில்யானி ஜாக்தப்பிற்கு ஆயுள் தண்டனை வழங்கினார். குடும்பத்தினரின் விருப்பப்படி குல்சன் குமார் உடல் தில்லி கொண்டு செல்லப்பட்டு அங்கு எரியூட்டப்பட்டது.



</doc>
<doc id="309768" url="https://ta.wikipedia.org/wiki?curid=309768" title="பர்குட்">
பர்குட்

பர்குட் தூண்கள் (Bharhut) (இந்தி: भरहुत) இந்தியாவின், மத்தியப் பிரதேச மாநிலத்தின் சத்னா மாவட்டத்தில், பர்குட் கிராமத்தில் உள்ளது. கி மு 200 - 300களில் பௌத்தக் கட்டிடக் கலையில் நிறுவப்பட்ட தூபிகளும், தோரணங்களும், நுழைவு வாயில்களும், சிற்பங்களும், கல்வெட்டுகளும் உள்ளது. இந்தியாவில் காணப்படும் துமிளிகளில் மிகப்பெரிய நூக்கிணைப்பு வேலைபாடுகள் கொண்டுள்ளது. நூக்கிணைப்புகளிலும், தூண்களிலும், தோரண வாயில்களிலும், காணப்படும் சிற்பங்கள் பௌத்த சமய கதைகளையும், தத்துவங்களையும் விளக்குவதாக அமைந்துள்ளது. தோரணவாயில்களில் அமைந்துள்ள தூண் நான்கு பகுதிகளாக பிரிக்கப்பட்டு ஒவ்வொரு பகுதியிலும் ஒவ்வொரு வகையான சிற்ப அணி செதுக்கப்பட்டுள்ளது. பர்குத் துமிளியில் புத்தரின் பிறப்பியல் கதைகளை விளக்கும் சிற்பங்களில் ‘அஜாத சத்துரு’, பிரசேன சித்து’ போன்ற மன்னர்கள் புத்தரை வணங்கும் காட்சிகள் சிற்பங்களாக செதுக்கப்பட்டுள்ளன. இவற்றைத் தவிர யட்சர்கள், யட்சினிகள், தேவதைகள் மற்றும் நாகர்களின் உருவச்சிலைகள் காணப்படுகின்றன. தோரணவாயில்களில் குபேரன், தேவர்கள் ஆகியோரின் உருவச்சிலைகள் செதுக்கப்பட்டுள்ளன. பொதுவாக பர்குத் சிற்பங்களில் அவற்றை உருவாக்கிய கலைஞர்கள் உருவங்களைப் படைப்பதில் அதிக ஆர்வம் காட்டினர் என்பது தெளிவாகிறது.

பர்குட் தூபிகள் முதலில் மௌரியப் பேரரசர் அசோகரால் கி மு மூன்றாம் நூற்றாண்டில் நிறுவப்பட்டது. பின்னர் கி மு இரண்டாம் நூற்றாண்டில் சுங்கப் பேரரசின் காலத்தில், தூபிகள் உள்ள இடத்தில் செந்நிற மணற்கல்லால் ஆன நுழை வாயில்கள், வளைவுகள், தோரணங்கள் கட்டப்பட்டுள்ளது. தூண்களுக்கு செல்லும் வழியில் உள்ள ஒரு கல் வெட்டில், சுங்கப் பேரரசர் "வத்சிபுத்திர தனபூதி" ஆட்சிக் காலத்தில் இவைகள் நிறுவப்பட்டது எனக் குறிக்கப்பட்டுள்ளது.

1873இல் அலெக்சாண்டர் கன்னிங்காம் என்ற ஆங்கிலேய தொல்லியலாளரால், பர்குட் கிராமம் அகழ்வாராய்ச்சி செய்பட்டது.

அகழ்வாராய்ச்சியின் போது பர்குட் வளாகத்தில் புத்தர், பிரம்மன் மற்றும் இந்திரன் ஆகியவர்களின் உருவங்கள் பொறித்த மத்திய காலத்தைச் சேர்ந்த தட்டுகள் முதலியன கிடைத்துள்ளது. மேலும் கி பி பத்தாம் நூற்றாண்டின் பௌத்த சமஸ்கிருத கல்வெட்டுகளும் கிடைத்துள்ளது.

பாழடைந்த தூபிகளின் அஸ்திவார அமைப்புகள் மட்டும் தற்போது காணப்படுகிறது. சிதலமடைந்த நுழைவு வாயில்கள் மற்றும் தோரணங்கள் ஒன்று சேர்த்து தற்போது கொல்கத்தாவில் உள்ள இந்திய அருங்காட்சியகத்தில் வைக்கப்பட்டுள்ளது. புத்த ஜாதக கதைகள், புத்தரின் அவதாரங்கள், புத்தரின் சீடரான அனாதபிண்டிகன், யட்சன், யட்சினி உருவம் பொறித்த சிற்பங்கள் மற்றும் கல்வெட்டுகள் உள்ளது. .



</doc>
<doc id="309770" url="https://ta.wikipedia.org/wiki?curid=309770" title="மகாராஜா ரஞ்சித் சிங் பஞ்சாப் தொழில்நுட்பப் பல்கலைக்கழகம்">
மகாராஜா ரஞ்சித் சிங் பஞ்சாப் தொழில்நுட்பப் பல்கலைக்கழகம்

மகாராஜா ரஞ்சித் சிங் பஞ்சாப் தொழில்நுட்பப் பல்கலைக்கழகம் ("Maharaja Ranjit Singh Punjab Technical University(MRSSTU") (" முன்னர் ஒரு பகுதியாக ஐ. கே. குஜரால் பஞ்சாப் தொழினுட்ப பல்கலைக்கழகம்") எனும் இந்த தொழில்நுட்ப பல்கலைக்கழகம், இந்திய பஞ்சாப் மாநிலத்தின் பட்டிண்டா அருகிலுள்ள லால் சிங் நகரில் அமைந்துள்ளது. புதிதாக நிறுவப்பட்ட இந்த மகாராஜா ரஞ்சித் சிங் பஞ்சாப் தொழில்நுட்ப பல்கலைக்கழகம், பஞ்சாப் மாநிலத்தில் உள்ள தொழில்நுட்ப மேலாண்மை மற்றும் மருந்து கல்வியை ஊக்குவிக்க 2014-ம் ஆண்டு தொடங்கப்பட்டது.


</doc>
<doc id="309777" url="https://ta.wikipedia.org/wiki?curid=309777" title="பட்டியாலா, கிழக்கு பஞ்சாபு அரசுகளின் ஒன்றியம்">
பட்டியாலா, கிழக்கு பஞ்சாபு அரசுகளின் ஒன்றியம்

பட்டியாலா, கிழக்கு பஞ்சாபு அரசுகளின் ஒன்றியம் ("Patiala and East Punjab States Union", PEPSU) 1948க்கும் 1956க்கும் இடைப்பட்ட காலத்தில் இருந்த இந்தியாவின் மாநிலமாகும். இது எட்டு முன்னாள் மன்னர் அரசுகளை ஒன்றிணைத்து உருவாக்கப்பட்டது: பட்டியாலா, ஜிந்த், நாபா, கபூர்தலா, பரீத்கோட், கல்சியா, மாலேர்கோட்லா, நாலாகர். இந்தப் புதிய மாநிலம் சூலை 15, 1948 அன்று துவக்கப்பட்டது. 1950இல் முறையாக இந்திய மாநிலமாக ஆனது. இதன் தலைநகரமாக பட்டியாலா இருந்தது. இந்த மாநிலத்தின் பரப்பளவு 26,208 சதுர கிமீயாக இருந்தது. சிம்லா, கவுசாலி, கந்தாகாட், தரம்பூர், சையில் ஆகியனவும் பெப்சுவின் அங்கமாயின.

இந்த மாநிலம் உருவானபோது அப்போதைய பட்டியாலா மகாராசா யதவேந்திர சிங் ஆளுநருக்கு இணையான "இராசபிரமுக்" என நியமிக்கப்பட்டார். இந்த மாநிலம் இருந்த குறைந்த ஆண்டுகள் முழுமைக்கும் இவர் இப்பதவியில் நீடித்தார். கபூர்தலாவின் மகாராசா சகசித்சிங் "உபராசபிரமுக்"காக இருந்தார். பட்டியாலா, கிழக்கு பஞ்சாப் அரசுகளின் ஒன்றிய மாநிலத்தை துவக்கும்போது, வல்லபாய் பட்டேல் "நான் மீண்டும் பிறப்பெடுப்பதாக இருந்தால் பட்டியாலா மகாராசாவின் விசுவாசமிக்க பிரஜையாக பிறக்க ஆசைப்படுகிறேன்" எனக் கூறினார்.

பெப்சுவின் முதல் முதலமைச்சராக கியான் சிங் ரேர்வாலா சனவரி 13, 1949இல் பதவியேற்றார். குடியரசு இந்தியாவில் கேனல். இரகுபீர் சிங் அடுத்த முதலமைச்சராக மே 23, 1951இல் பதவியேற்றார். 

தேர்தல்களுக்குப் பிறகு சனவரி 6, 1952இல் தேர்ந்தெடுக்கப்பட்ட 60 உறுப்பினர் மாநில சட்டப்பேரவை அமைக்கப்பட்டது. இதில் காங்கிரசு கட்சிக்கு 26 இடங்களிலும் அகாலி தளத்திற்கு 19 இடங்களிலும் வென்றன.

ஏப்ரல் 22, 1952இல் கியான் சிங் ரேர்வாலா மீண்டும் முதலமைச்சரானார். அகாலி தளத்துடனும் சுயேச்சைகளுடனும் இணைந்து "ஐக்கிய முன்னணி" கூட்டணி ஆட்சியை நிறுவினார். மார்ச் 5, 1953இல் இவரது அரசு நீக்கப்பட்டு குடியரசுத் தலைவராட்சி நிறுவப்பட்டது. தொடர்ந்து நடைபெற்ற இடைத்தேர்தலில் காங்கிரசு கட்சி அறுதிப் பெரும்பான்மை பெற்று ரகுபீர் சிங் முதலமைச்சராக மார்ச் 8, 1954இல் பதவியேற்றார். அவரது மறைவிற்குப் பின்னர் பிரிஷ் பான் முதலமைச்சராக சனவரி 12, 1955இல் பதவியேற்றார். மாநில மறுசீரமைப்புச் சட்டத்தின் கீழ் நவம்பர் 1, 1956இல் பெப்சுவின் பெரும்பகுதி பஞ்சாப் (இந்தியா)வுடன் இணையும் வரை இப்பதவியில் இருந்தார்.

பெப்சு மாநிலத்தின் ஒருபகுதி, ஜிந்துவைச் சூழ்ந்த தென்கிழக்கு பகுதி தற்போது அரியானாவில் உள்ளது. சோலன், நலாகர் போன்ற சில பகுதிகள் தற்போதைய இமாச்சலப் பிரதேசத்திற்கு மாற்றப்பட்டன.
துவக்கத்தில், 1948இல், மாநிலம் எட்டு மாவட்டங்களாக் பிரிக்கப்பட்டிருந்தது:

1953இல் மாவட்டங்களின் எண்ணிக்கை எட்டிலிருந்து ஐந்தாகக் குறைக்கப்பட்டது. பர்னாலா மாவட்டம் சங்கரூர் மாவட்டத்தில் இணைக்கப்பட்டது. கோகிஸ்தான் மாவட்டமும் பதேகாட் மாவட்டமும் இணைக்கப்பட்டு பட்டியாலா மாவட்டத்தின் அங்கமாயின.

இந்த மாநிலத்தில் நான்கு மக்களவைத் தொகுதிகள் அமைந்துள்ளன: மகேந்தரகர், சங்கரூர், பட்டியாலா. கபூர்தலா-பட்டிண்டா மக்களவைத் தொகுதி இரண்டு உறுப்பினர்களைக் கொண்டது.

இந்த மாநிலத்தின் மக்கள்தொகை, 1951ஆம் ஆண்டு கணக்கெடுப்பில், 3,493,685 ஆக இருந்தது. 19% நகரியப் பகுதிகளாக இருந்தன. மக்களடர்த்தி சதுர கிமீக்கு 133 பேராக இருந்தது. 


</doc>
<doc id="309781" url="https://ta.wikipedia.org/wiki?curid=309781" title="ராஜீவ் காந்தி, தேசிய சட்டப் பல்கலைக்கழகம்">
ராஜீவ் காந்தி, தேசிய சட்டப் பல்கலைக்கழகம்

ராஜீவ் காந்தி, தேசிய சட்டப் பல்கலைக்கழகம் ("Rajiv Gandhi National University of Law (RGNUL") எனும் இது, இந்திய பஞ்சாப் மாநிலத்தின் பட்டியாலா நகரில் அமைந்துள்ளது. ஒரு தேசிய சட்டப் பல்கலைக்கழகமாக உள்ள இப்பல்கலைக்கழகம், சட்டக் கல்வித் துறைக்கு அர்ப்பணிக்கப்பட்ட ஒரு பல்கலைக்கழகமாக, பஞ்சாப் அரசு சார்பில் 2006-ல் ("பஞ்சாப் சட்ட எண் 12 2006") நிறுவப்பட்டது.


</doc>
<doc id="309784" url="https://ta.wikipedia.org/wiki?curid=309784" title="சாண்ட் பொறியியல் மற்றும் தொழில்நுட்ப நிறுவனம், லோங்வால்">
சாண்ட் பொறியியல் மற்றும் தொழில்நுட்ப நிறுவனம், லோங்வால்

சாண்ட் பொறியியல் மற்றும் தொழில்நுட்ப நிறுவனம் ("Sant Longowal Institute of Engineering and Technology (SLIET") எனும் இது, இந்திய பஞ்சாப் மாகாணத்தின் சங்கரூர் மாவட்டத்தில் உள்ள லோங்வால் என்னுமிடத்தில் சுமார் 451 ஏக்கர் பரப்பளவில் அமைந்துள்ளது. ஒரு நிகர்நிலைப் பல்கலைக்கழகமாக விளங்கும் இந்நிறுவனம், 1989-ம் ஆண்டில் இந்திய அரசால் நிறுவப்பட்டது.


</doc>
<doc id="309796" url="https://ta.wikipedia.org/wiki?curid=309796" title="மாடத்தியம்மன்">
மாடத்தியம்மன்

மாடத்தியம்மன் திருக்கோவில் பன்னம்பாறை

மாடத்தியம்மன் என்பவர் நாட்டார் பெண் தெய்வங்களில் ஒருவராவார். இவருக்கு தூத்துக்குடி மாவட்டத்தில் பன்னம்பாறை எனுமிடத்தில் கோயில் அமைக்கப்பட்டுள்ளது. 400 ஆண்டுகளுக்கும் முன்பு மாடத்தி எனும் பெண்ணை அவளின் ஏழு அண்ணமார்கள் கௌரவ கொலை செய்தனர். அந்தக் கொலை தவறான சந்தேகத்தால் நடத்தப்பட்டது என்பதால், அந்த அண்ணன்மார்களின் வாரிசுகள் மாடத்திக்கு கோயில் கட்டி வழிபட்டு வருகின்றனர்.

முருகேச பாண்டியன்- முத்துப்பேச்சியம்மாள் தம்பதியினருக்கு ஏழு ஆண்குழந்தைகள் பிறந்திருந்தன. தங்களுக்கு ஒரு பெண் குழந்தை வேண்டுமென குலதெய்வமான சுடலைமாடனிடம் நேர்ந்துகொண்டனர். அவர்களுக்கு அடுத்தாண்டு பெண்பிள்ளை பிறந்தது. அதற்கு மாடத்தி என்று பெயரிட்டு வளர்த்தனர்.

மாடத்தியின் பத்து வயதில் பெற்றோர் இறந்தனர். அதன்பின்பு ஏழு அண்ணன்மார்களும் அவளை வளர்த்து வந்தனர். இவர்கள் பன்னம்பாறை கிராமத்தில் நாட்டாமை செய்துவந்தனர். பன்னம்பாறைக்கும் அருகிலுள்ள பூச்சிக்காடு கிராமத்திற்கும் பிரட்சனை உண்டானது. அதனை மாடத்தியின் அண்ணன் கந்தையாபாண்டியன் தீர்த்து வைத்தார். ஆனால் பூச்சிக்காட்டினை சேர்ந்தவர்கள் தங்களுக்கு அநிதி இழைக்கப்பட்டதாக கருதினார்கள். பூச்சிக்காடு கிராமத்திலிருந்து அருணாசலத்தேவர் தன் மகனுக்கு பெண்கேட்டு வந்தபோது, தற்போது மாடத்திக்கு திருமணம் செய்யும் உத்தேசமில்லை என திருப்பி அனுப்பி விட்டனர். அதனை பூச்சிக்காடு கிராமத்தினர் அவமானமாக நினைத்தனர்.

மாடத்தியை ஒட்டன்புதூர் குளம் கிராமத்தினைச் சேர்ந்த செல்லப்பாண்டியனுக்கு திருமணம் செய்து வைத்தனர். இத்தம்பதிகளுக்கு சுடலைமுத்து, இசக்கி என இரு குழந்தைகள் பிறந்தன. செல்லப்பாண்டி பிழைப்புக்காக கொழும்புக்கு சென்றார். அவர் சென்றபின்பு மாமியாருடன் சண்டை ஏற்பட்டு அண்ணமார்களிடமே வந்துசேர்ந்தாள் மாடத்தி.அதன் பின்னர் தனக்கும், மாமியாருக்கும் ஒத்துப்போகாததால் பிறந்த வீட்டுக்கு பிள்ளைகளுடன் வந்தாள் மாடத்தி. இரண்டே வருடங்களில் திரும்பிவந்துவிட்ட அவளையும் குழந்தைகளையும் அண்ணன்களும், அண்ணிமார்களும் அன்போடுதான் நடத்தினார்கள்.

ஒருமுறை திருச்செந்தூர் முருகன் கோயிலில் மாசிமாத திருவிழா நடந்துகொண்டிருந்தது. தனது இரண்டு பிள்ளைகளையும் அழைத்துக்கொண்டு, அண்ணிமார்கள் துணையோடு மாடத்தி திருவிழாவிற்கு சென்றாள். மிட்டாய்க் கடைகளில் அண்ணிமார்களிடம், ‘மதனி, உங்க மருமக பிள்ள, ராட்டு ஆடனும்கிறான். கூட்டிப்போயிட்டு வாரேன்,’ என்று கூறிச்சென்றாள் மாடத்தி. குழந்தைகளை ராட்டில் ஏற்றிவிட்டாள். ராட்டினம் சுற்றத் தொடங்கியதும் மகள் அழ, உடனே ராட்டை நிறுத்தச் சொல்லி மகளை எடுக்கச் சென்றாள்.

பக்கத்தில் நின்ற ஒருவன் ராட்டையில் உயரே நின்ற தட்டிலிருந்து மகளை எடுத்து மாடத்தியிடம் கொடுக்க, அவள் வாங்கிக்கொண்டாள். மாடத்தியை முதலில் பெண் கேட்டுச் சென்ற பூச்சிக்காடு குடும்பத்தைச் சேர்ந்த சிலர் இதைப் பார்த்தார்கள். இரண்டு வாரத்துக்குப் பிறகு சாத்தான்குளத்தில் ஒரு பஞ்சாயத்துக்கு கந்தையா பாண்டியன் மற்றும் அவரது சகோதரர்கள் தீர்ப்பு கூற சென்றனர். தீர்ப்பு பன்னம்பாறைக்கு சாதகமாக இருந்ததால் ஆத்திரப்பட்ட பூச்சிக்காட்டார்கள் கந்தையா பாண்டியனை பார்த்து, ‘‘ஊருக்கெல்லாம் நியாயஞ்சொல்லும் உன் குடும்ப கௌரவத்தை, உன் உடம்பிறந்தா குழி தோண்டி புதைச்சிட்டா, தெரியுமா உனக்கு?’’ என்று கேட்டார்கள்.

‘‘என்னலே செல்லுதே?’’ என்று கோபமாகக் கேட்டான் அண்ணன். ‘‘மாசித் திருவிழாவில, உன் தங்கச்சி மாடத்தி, எவனோ ஒருத்தன்கூட சோடிபோட்டு ராட்டு ஆடினாளே, அவளுக்கு என்ன தீர்ப்ப சொல்லப்போற?’’ உடனே அந்த இடத்திலிருந்து கடும் சினத்துடன் புறப்பட்டனர், கந்தையா பாண்டினும் அவரது தம்பிகளும். வீட்டுக்கு வந்த அவர்கள் சாப்பிடக்கூட இல்லாமல் களத்து மேட்டிற்குப்போய் ஆலோசித்துக்கொண்டிருந்தார்கள். ‘நாலு பேரு சபையில நம்மள கேவலப்படுத்தின தங்கச்சிய கொல்லுவதுதான் சரி’ என முடிவு செய்தனர்.

மறுநாள் காலை, சந்தண பாண்டியன், தங்கையை அழைத்தான், ‘‘தாயி, விறகு வெட்டப்போணும்... ஓலைப்பெட்டியை எடுத்துக்கிட்டு கல்லாட்டாங்குடி தோட்டகாட்டுக்கு விரைசல வந்து சேரு,’’ என்று கூறிவிட்டு வேகமாகச் சென்றான். அண்ணன் தம்பிகள் ஏழு பேரும் கல்லாட்டாங்குடி ஆலமரத்து கிளைகளில் ஏறி அமர்ந்து கொண்டனர். குலசாமியை வேண்டிக்கொண்டனர். ‘ஐயா, நம்ம குடும்ப கௌரவத்துக்கு பங்கத்தை ஏற்படுத்திட்டா உடம்புறந்தா. அதனால இந்த முடிவு எடுத்திருக்கோம். எங்களை மன்னிச்சிரு அப்பனே’ என்று வேண்டிக்கொண்டனர்.

தங்கச்சி வந்து விறகு எடுப்பதற்கு ஏதுவாக காய்ந்த மரக்கிளைகளை கொஞ்சம் வெட்டிப்போட்டிருந்தனர். மாடத்தி வந்ததும், அண்ணன் சுடலை முத்து பாண்டியன், ‘விறக விருசுல எடு, தாயி’ என்று சொன்னான். மாடத்தியும் குனிந்து இரண்டு சுள்ளி விறகு எடுக்கையில் மரக்கிளையிலிருந்து கீழே குதித்த மூத்த அண்ணன் கந்தையா பாண்டியன், வீச்சருவாளால் தங்கையின் கழுத்தை வெட்ட, மாடத்தியின் தலை தனியேபோய் விழுந்தது. கோபம் தனியும் வரை சுழன்றுகொண்டேயிருந்தது.

பிறகு அந்தத் தலை பேசியது: ‘அண்ணே, எவன் பேச்சேயோ கேட்டு, என்னை இப்படி, பண்ணிட்டியே, என் புள்ளங்களும், புருஷனும் வந்து கேட்டா என்ன பதில் சொல்லுவீக? ஏழு அண்ணன்மார்களிலே ஒருத்தனக்குக்கூடவா தங்கச்சிங்குற இரக்கம் இல்லாம போச்சு?, நான் எந்த தப்பும் பண்ணலையே! என்னைப் பெத்தவளே, இந்த கொடுமையை பார்க்க, நீ உசுரோட இல்லாம போயிட்டியே! ஏ, சுடலமாடசாமி, நீ இருக்குறது உண்மைன்னா இவனுங்களே நீரே கேளும்..’

கண்களை மூட, தனியே கிடந்த அவள் உடல் துடிதுடித்து, கைகள் மண்ணை அள்ளி வீசிவிட்டு அடங்கின. உடனே சகோதரர்கள் மாடத்தியின் உடலை எரித்து, அவளது தலையை மண்ணில் புதைத்து விட்டு வீட்டுக்கு சென்றனர். இப்போது மாடத்தியின் வாரிசுகள், மாடத்தியை சாந்தம் அடையச்செய்து அவள் இறந்த இடத்தில் கோயில் எழுப்பி பூஜை செய்து வழிபட்டு வருகின்றனர். இந்த கோயிலில் தீபாவளி அன்று சிலைக்கு எண்ணெய், மற்றும் இளநீரால் அபிஷேகம் செய்து, புதிய பட்டு அணிவித்து, இனிப்பு, காரம் கொண்ட பலகாரங்கள் படையலிட்டு பூஜை செய்கின்றனர்.


</doc>
<doc id="309798" url="https://ta.wikipedia.org/wiki?curid=309798" title="தஞ்சாவூர் நவமுக தூர்க்கை கோயில்">
தஞ்சாவூர் நவமுக தூர்க்கை கோயில்

நவமுக தூர்க்கை கோயில் என்பது தஞ்சாவூர் நகரில் அமைந்துள்ள துர்க்கையம்மன் கோயிலாகும். இக்கோயில் பழைய பேருந்து நிலையத்திற்கு அருகே மனோஜியப்பா தெருவில் அமைந்துள்ளது. இக்கோயில் மேற்கு நோக்கி அமைந்ததாகும். இதில் ராஜகோபுரமும், சிறிய மண்டபமும் அமைந்துள்ளன.

மூலவரான துர்க்கையம்மன் நான்கு கரங்களுடன் உள்ளார். சங்கு சக்கரம் ஏந்தியிருப்பதால் இவர் விஷ்ணு துர்க்கையாவார். இவருடைய காலடியில் எருமை மாட்டின் தலை பொறிக்கப்பட்டுள்ளது. துர்க்கையம்மன் பின்புறம் வட்ட வடிவில் துர்க்கையம்மனின் எட்டு முகங்கள் உள்ளன. அதனால் மூலவரை நவமுக துர்க்கை என்று அழைக்கின்றனர்.

மூலவரைத் தவிர்த்து இங்கு மதுரைவீரன் தனது இரு மனைவிமார்களோடு உள்ள சன்னதியும் உள்ளது.

துர்க்கையம்மன் நவ முகங்களில் காட்சிதருவது,

ஆவணி மாதம் திருவோண நட்சத்திரத்தில் வருட பூஜை நடைபெறுகிறது. அன்று கணபதி ஹோமம், லட்சிமி ஹோமம், நவகிரக ஹோமம் ஆகியவை நடைபெறுகிறது.
நவராத்தியின் ஒன்பது நாட்களும் அலங்காரங்கள் செய்யப்படுகின்றன.
250 சிறுமிகள் பால்குடம் சுமந்து வரும் நிகழ்வு ஆண்டு திருவிழாவின் இரண்டாம் நாள் நடக்கிறது.


</doc>
<doc id="309800" url="https://ta.wikipedia.org/wiki?curid=309800" title="குழலி அம்மன்">
குழலி அம்மன்

குழலி அம்மன் என்பவர் நாட்டார் தெய்வங்களில் ஒருவராவார். இவருக்கு கோயில் தூத்துக்குடி மாவட்டம் செய்துங்கநல்லூர் என்று கிராமத்தில் அமைந்துள்ளது. வயலின் அறுவடைக் காலத்தில் இரவுக் காவலுக்கு இருந்து, அங்கு கொள்ளையடித்த இருவரால் படுகொலை செய்யப்பட்ட பெண்ணை குழலி அம்மன் என்று வழிபடுகின்றனர். 

வேலங்காடு எனும் ஊரைச் சேர்ந்த பெரியமாடன் - மாடத்தி தம்பதிகள் செய்துங்கநல்லூர் கிராமத்தில் சுந்தரமூர்த்தி அய்யர் எனும் நிலக்கிழாருக்கு வேலை செய்து வந்தனர். அறுவடைக்காலத்தில் வயலுக்கு காவலுக்கு செல்லும் பெரியமாடன் உடல்நலமில்லாமல் இருந்தார், அதனால் அவரை மட்டும் தனியே அனுப்பாது, தானும் வேல்கம்புடன் காவலுக்கு வந்தாள் மாடத்தி. பெரியமாடன் உறங்கிவிட்டான். அவனை தொந்தரவு செய்யாமல் தனியாக காவல்காத்தாள் மாடத்தி. நள்ளிரவில் கதிரருக்கும் சத்தம் கேட்டு, அத்திசைக்கு வந்தாள். அங்கு பலவேதம், செல்லையா என்ற இருவர் கதிரை அறுத்துக் கொண்டிருந்தனர். அதனை கண்டித்தாள். மாடத்தி நாளைக்கு பஞ்சாயத்தில் தங்களை திருடர்கள் என பிடித்துக் கொடுத்துவிடுவாள் என பயந்து மாடத்தியை தள்ளிவிட்டு கழுத்தினை அறுத்தனர். 

மாடத்தி தலையை வயலிலும், முன்டத்தினை வாய்க்காலிலும் போட்டு சென்றனர். காலையில் மேகலிங்க மூப்பனார் மனைவியுடன் அறுவடை செய்யும் போது, குலவை சத்தம் கேட்டது. அவர்கள் மாடத்தியின் தலையைக் கண்டு பயந்தார்கள். சீவலப்பேரி ஊரில் குறி கேட்டபோது நிகழ்ந்தவைகள் அனைத்தும் தெரிந்தன. மேகலிங்க மூப்பனார் தன்னுடைய சொந்தங்களான ஐந்து குடும்பத்தினருடன் இணைந்து மாடத்தி அம்மனுக்கு கோயில் எழுப்பினார்கள். குலவை ஓசை கேட்டமையால் குலவை அம்மன் என்று அழைத்தனர். பின்நாட்களில் அது குழலி அம்மன் என்று மறுவியது.


</doc>
<doc id="309807" url="https://ta.wikipedia.org/wiki?curid=309807" title="நவலிங்கபுரம்">
நவலிங்கபுரம்

நவலிங்கபுரம் என்பது ஒன்பது லிங்கங்களைப் பிரதானமாகக் கொண்ட சிவலிங்கக் கோயில்களின் தொகுப்பாகும். இக்கோயில்கள் தூத்துக்குடி மாவட்டத்தின் சுற்றுவட்டாரத்தில் உள்ளது. நவலிங்கபுர கோயில்களில் வல்லநாடு திருமூலநாதர் கோயில் என்பது தலைக்கோயிலாக அறியப்படுகிறது.



</doc>
<doc id="309808" url="https://ta.wikipedia.org/wiki?curid=309808" title="வல்லநாடு திருமூலநாதர் கோயில்">
வல்லநாடு திருமூலநாதர் கோயில்

வல்லநாடு திருமூலநாதர் கோயில் என்பது தூத்துக்குடி மாவட்டம் வல்லநாட்டில் அமைந்துள்ள சிவாலயமாகும். இச்சிவாலயம் நவலிங்கபுரத்தில் தலைக்கோயிலாக கொண்டாடப்படுகிறது. இச்சிவாலயத்தின் மூலவர் திருமூலநாதர் என்றும், அம்பிகை ஆவுடையம்மன் என்றும் அழைக்கப்படுகிறார், 

இக்கோயில் கிபி 1553 ஆம் ஆண்டு கட்டப்பட்டதாகும். இத்தலத்தினை செயங்கொண்ட பாண்டியபுரம் என்றும். செயங்கொண்ட பாண்டிய நல்லூர் என்றும் அழைக்கப்பட்டுவந்துள்ளது. 

இத்தலத்தின் மூலவர் மீது செப்டம்பர், மார்ச் மாதங்களில் 21,22,23 ஆகிய நாட்களில் சூரிய ஒளி விழுகிறது.

மூலவரான திருமூலநாதர் சுயம்பு. மூலவரை ஞான ஹிருதேயேஸ்வரர் என்றும் வழங்குகிறார்கள். இவர் அபிசேகத்தில் கரைந்துவிடக்கூடாது என்பதால் குவளை சாத்தப்பட்டுள்ளது. அம்பிகை ஆவுடையம்மன் கிழக்கு நோக்கி உள்ளார். 

அம்மன் சந்நதிக்கு முன்பு விநாயகர் சந்நதி உள்ளது. சொக்கர் மீனாட்சி, தாமரை வடிவிலான நவகிரகம், சூரியன், சந்திரன், அறுபத்து மூன்று நாயன்மார்கள், தட்சிணாமூர்த்தி, கன்னி மூலை கணபதி, பஞ்சலிங்கம், வள்ளி தெய்வானை உடனுறை சுப்பிரமணியர், சண்டிகேசுவரர், சனீஸ்வரர், நடராஜர் மற்றும் பைரவர் சந்நிதிகள் உள்ளன, 

ராஜா ராணியின் சிலை மண்டபத்தில் உள்ளது. 


</doc>
<doc id="309811" url="https://ta.wikipedia.org/wiki?curid=309811" title="ஏபிஜே மேலாண்மை தொழில்நுட்ப நிறுவனம், ஜலந்தர்">
ஏபிஜே மேலாண்மை தொழில்நுட்ப நிறுவனம், ஜலந்தர்

ஏபிஜே மேலாண்மை தொழில்நுட்ப நிறுவனம் ("Apeejay Institute of Management(AIMTC") எனும் இது, இந்திய பஞ்சாப் மாகாணத்தின் ஜலந்தர் அருகிலுள்ள ஓசியார்பூர் நகர்புற சாலையில் 2.5 ஏக்கர் பரப்பளவில் அமைந்துள்ளது. ஏபிஜே கல்வி அமைப்பின் கீழ் 1997-ம் ஆண்டு தொடங்கப்பட்ட இந்நிறுவனம், டாக்டர் சத்ய பால் ("Dr. Stya Paul") என்பவரால் நிறுவப்பட்டது. 


</doc>
<doc id="309814" url="https://ta.wikipedia.org/wiki?curid=309814" title="அனைத்துலக மிளகு இணைப்பகம்">
அனைத்துலக மிளகு இணைப்பகம்

அனைத்துலக மிளகு இணைப்பகம் "( International Pepper Exchange)" இந்தியாவின் கேரளா மாநிலத்தில் உள்ள கொச்சி நகரைத் தலைமையிடமாகக் கொண்டு இயங்கிவரும் ஒரு உலகளாவிய கருப்பு மிளகு வர்த்தக அமைப்பாகும். 1997 ஆம் ஆண்டு நிறுவப்பட்ட இந்நிறுவனம் உலகின் ஒரேயொரு மிளகு வர்த்தக அமைப்பாகக் கருதப்படுகிறது. பொதுவாக நியூயார்க்கில் உள்ள பங்கு பரிமாற்றகத்திற்கு இணையாக அனைத்துலக மிளகு இணைப்பகம் ஒப்பிட்டு நோக்கப்படுகிறது.


</doc>
<doc id="309816" url="https://ta.wikipedia.org/wiki?curid=309816" title="நிகும்பலா யாகம்">
நிகும்பலா யாகம்

நிகும்பலா யாகம் என்பது பிரத்யங்கிரா தேவிக்கு செய்யப்படும் யாகம் ஆகும். இந்த யாகத்தில் மிளகாய் ஆகுதியாக கொடுக்கப்படுகிறது. யாகத்தீயில் இடப்படும் மிளாகாய் காட்டம் ஏற்படுத்துவதில்லை என்பது சிறப்பு.

இராமாயணத்தில் இந்திரஜித் என்பவர் மன்னர்களை வெற்றி கொள்ள எட்டுத்திசையிலும் மயான பூமியை உண்டாக்கினார். பிரத்யங்கிரா தேவிக்கு இந்த நிகும்பலா யாகம் நடத்தினார். இந்த யாகம் வெற்றிகரமாக முடிந்தால் சிறப்பான அருள் கிடைக்கும். இதையறிந்த ராமன், பிரத்யங்கிரா தேவிக்கு சிறப்பு பூசைகள் செய்தார். தன்னுடைய பக்கமே தர்மம் இருப்பதை பிரத்யங்கிராதேவியிடம் எடுத்துரைத்தார். ஆனாலும் இந்திரஜித்திற்கு பிரத்தியங்கிரா தேவியின் அருள் கிடைக்கிவில்லை.
பஞச பாண்டவர் வழிபட்ட தலம் அதனால் இவ்வூர் ஐவர்பாடி என அழைக்கப்பட்டது

இந்த யாகத்தில் கலந்து கொண்டால், இழந்த பதவி மீண்டும் கிடைக்கும், எதிரிகள் தொல்லை நீங்கும், உத்தியோக உயர்வு கிடைக்கும், புதிய வேலை வாய்ப்பு உண்டாகும், திருமணம், வியாபாரம் நடக்கும் என்பது நம்பிக்கையாகும்.



</doc>
<doc id="309821" url="https://ta.wikipedia.org/wiki?curid=309821" title="செய்துங்கநல்லூர் சுந்தரபாண்டி சாஸ்தா கோயில்">
செய்துங்கநல்லூர் சுந்தரபாண்டி சாஸ்தா கோயில்

செய்துங்கநல்லூர் சுந்தரபாண்டி சாஸ்தா கோயில் என்பது தூத்துக்குடி மாவட்டம் செய்துங்கநல்லூரில் அமைந்துள்ள சாஸ்தா கோயிலாகும். இக்கோயில் பூர்ணகலை, புஷ்கலை துணையில்லாமல் சாஸ்தா தனியாக உள்ளார். 

சிவந்திப்பட்டியில் வசித்த கோவிந்தன், ஆவுடையம்மாள் தம்பதிகள் பால்வியாபரம் செய்து வந்தனர். அவர்கள் அய்யானார் குளத்தின் வழியாக செல்லும் போது மரத்தின் வேர் இடறி பால் சிந்தியது. அவ்வாறே தொடர்ந்து மூன்றுநாட்கள் சிந்தின. கோவிந்தன் கனவில் யானை மீது வந்த கடவுள் தான் அங்கு நெடுங்காலம் இருப்பதைப் பற்றி கூறியது. எனவே கால்இடறிய இடத்திற்கு சென்று பார்த்தில் ஒரு லிங்கம் புதைந்திருப்பதை கண்டனர். யானை மீது வந்த இறைவன் என்பதால் சாஸ்தா எனப் பெயரிட்டு கோயில்கட்டி வழிபட்டு வருகின்றனர்.

இக்கோயில் மூலவரான சாஸ்தா அழகான வடிவில் இருப்பதால், சுந்தர வடிவ சாஸ்தா என்று அழைத்தனர், அது சுந்தராண்டி சாஸ்தா, சுந்தர பாண்டி சாஸ்தா என மருவி அழைக்கப்படுகிறது. இக்கோயில் சங்கிலி பூதத்தார் சிலையும், பேச்சியம்மன், இசக்கியம்மன், சுடலைமாடசாமி, சுடலை மாடத்தி, பிரம்மராட்சசி, முண்டன், வன்னியராயன் மற்றும் பரிவார தேவதைகள் ஆகியோர் உள்ளனர். 



</doc>
<doc id="309826" url="https://ta.wikipedia.org/wiki?curid=309826" title="வாழை ஆராய்ச்சி நிலையம், கண்ணாரா">
வாழை ஆராய்ச்சி நிலையம், கண்ணாரா

வாழை ஆராய்ச்சி நிலையம், கண்ணாரா "(Banana Research Station, Kannara)" இந்தியாவின் கேரளா மாநிலம் திருச்சூர் மாவட்டத்தில் உள்ள கண்ணாராவில் இயங்கிவரும் வாழை ஆராய்ச்சி நிலையமாகும். கேரள விவசாய பல்கலைக்கழகம், மத்திய மண்டலத்தின் கட்டுப்பாட்டின் கீழ் இந்த ஆராய்ச்சி நிலையம் செயல்படுகிறது.

வாழை மற்றும் அன்னாசிப் பழங்கள் தொடர்பான ஆய்வுகளை மேற்கொள்ளும் நோக்கில் இந்நிலையம் 1963 ஆம் ஆண்டில் நிறுவப்பட்டது. இந்திய வேளாண் ஆராய்ச்சிக் குழுமத்தின் ஒருங்கிணைந்த, வழிநடத்தல் மற்றும் மேலாண் ஆய்வு திட்டத்துடன் இணைக்கப்பட்டு வாழை ஆராய்ச்சி நிலையச் செயல்பாடுகள் 1970 ஆம் ஆண்டுவரை நடைபெற்றன. 1972 இல் கேரள விவசாய பல்கலைக்கழகம் தொடங்கப்பட்ட பிறகு இச்செயல்பாடுகள் முழுவதையும் பல்கலைக்கழகம் எடுத்துக் கொண்டது. 

2011 ஆம் ஆண்டில் இந்நிறுவனம் திசு வளர்ப்பு முறையில் வாழைப் பண்ணை அமைத்து வெற்றி கண்டது.



</doc>
<doc id="309831" url="https://ta.wikipedia.org/wiki?curid=309831" title="மர்மதேசம் (தொலைக்காட்சித் தொடர்)">
மர்மதேசம் (தொலைக்காட்சித் தொடர்)

மர்மதேசம் என்பது தமிழ் தொலைக்காட்சிகளில் வெளியான தொடராகும். இதனை இயக்குனர் நாகா மற்றும் சி. ஜெ. பாஸ்கர் இயக்கியிருந்தனர். இத்தொடருக்கு இந்திரா சௌந்திரராஜன் கதை எழுதியிருந்தார். இந்த தொலைக்காட்சி தொடர் 1995 லிருந்து 1998 வரை சன் தொலைக்காட்சியில் ஒளிப்பரப்பானது. பின்பு ராஜ் தொலைக்காட்சி 1998லிருந்து 2001 வரை ஒளிபரப்பியது. தற்போது இத்தொடரை வசந்த் தொலைக்காட்சி 3 ஆகஸ்ட் 2015 லிருந்து ஒளிப்பரப்பு செய்துகொண்டுள்ளது.

மீயியற்கை நிகழ்வுகளால் நடப்பதாக நம்பிக்கொண்டிருக்கும் மக்களுக்கு, அதன் மர்மத்தினை உடைத்து சொல்லுகின்ற வகையில் திரைகதை அமைக்கப்பட்டிருந்து.









</doc>
<doc id="309836" url="https://ta.wikipedia.org/wiki?curid=309836" title="கிருஷ்ணதாசி">
கிருஷ்ணதாசி

கிருஷ்ணதாசி என்பது தமிழ் தொலைக்காட்சி தொடராக சன் தொலைக்காட்சியில் ஒளிப்பரப்பானதாகும். இதில் ஜெமினி கணேசன், நளினி, நாகேஷ், வியட்நாம் வீடு சுந்தரம், ரஞ்சிதா, சுஜா ரகுராம் மற்றும் அரவிந்து ஆகாசு ஆகியோர் நடித்திருந்தனர். வைஸ்ணவி பிலிம்ஸ் எண்டர்பிரைசஸ் மூலமாக குட்டி பத்மனி மற்றும் அவளுடைய கணவர் பிரபு நேபால் இதனை தயாரித்திருந்தனர். 

இத்தொடரில் வருகின்ற சிகரம் பார்த்தாய் என்ற பாடலை டி. இமான் இசையில் நித்யஸ்ரீ மகாதேவன் பாடியிருந்தார். இப்பாடலை எழுதியவர் காதல் மதி ஆவார். இதனை இந்தி மொழியில் மறுஆக்கம் செய்து வெளியிட்டனர்.




</doc>
<doc id="309840" url="https://ta.wikipedia.org/wiki?curid=309840" title="குர்த்தா">
குர்த்தா

குர்த்தா "(kurta)" (,, , என்பது தெற்காசியாவில் உருவாகிய, பல வட்டார வடிவங்களைக் கொண்ட, ஆண்களும் பெண்களும் அணியும் மேலாடையாகும்.
குர்த்தா மரபாக பாக்கித்தான், வங்காள தேசம், இந்தியா, ஆகிய பகுதிகளில் அணியப்படுகிறது. இது இலங்கை, மற்றும் நேபாளத்திலும் மக்களால் விரும்பி அணியப்படுகிறது.. இது தோத்தியுடனோ பைசாமாவுடனோ சல்வாருடனோ உலுங்கியுடனோ ஜீன்சுடனோ அணியப்படுகிறது. இது ஆப்கானியர் அணியும் பெரகான் தர்பானையும் காழ்சுமீரப் பிரானையும் நேபாளத்து தவுரா-சுருவாலையும் ஒத்ததே.




</doc>
<doc id="309848" url="https://ta.wikipedia.org/wiki?curid=309848" title="சாமா ஆடை">
சாமா ஆடை

சாமா "(jama)" என்பது தெற்காசியாவில் முகலாயப் பேரரசில் அணிந்த நீளமான மேலுறைச் சட்டை அல்லது மேலங்கி ஆகும்.

கி,பி 19 ஆம் நூற்றாண்டு முடிவில் சாமா குசராத்தில் வழக்கிழந்துவிட்டது. என்றாலும் கட்சில் அங்கார்க்கா என்று வழங்கும் சாமாவை ஆண்கள் அணிகின்றனர். மேலும் சில சாமா பணிகளில் முழங்காலுக்கும் கீழே தொங்குகிறது.



</doc>
<doc id="309856" url="https://ta.wikipedia.org/wiki?curid=309856" title="தூனிக்">
தூனிக்

தூனிக் ("tunic") என்பது தோள் முதல் இடுப்பு அல்லது கால்வரை உடன்பைப் போர்த்தும் பலவகை எளிய அடிப்படை ஆடைகளில் ஒன்றாகும். இது எளிய ஆடை என பொருள்படும் "tunica" என்ற சொல்லில் இருந்து பெற்றதாகும். இது பண்டைய உரோமாபுரியில் இருபாலாரும் அணிந்த எளிய உடையாகும். இதன் முதல் வடிவம் பண்டைய கிரேக்க ஆடைகளில் இருந்து தோன்றியதாகும்.

இந்தியத் துணைக்கண்டத்தில் இந்தியாவிலும் பாக்கித்தானிலும் வங்க தேசத்திலும் அணியும் தூனிக், குர்த்தா எனப்படுகிறது. இன்று இது மேலைநாட்டில் பெண்களால் விரும்பி அணியப்படும் விரைவாடை ஆகும். பண்டைய இந்திய தூனிக் அழகிய பூப்பின்னல் வேலைகளாலும் நுட்பம்வாய்ந்த பலவண்ன புரிவேலைகளாலும் பின்னப்பட்டிருக்கும்.





</doc>
<doc id="309858" url="https://ta.wikipedia.org/wiki?curid=309858" title="தானவர்கள்">
தானவர்கள்

தானவர்கள் (Danavas) (சமஸ்கிருதம்: दानव) பிரஜாபதி தட்சனின் மகள் தனுவிற்கும், முனிவர் காசியபருக்கும் பிறந்த தானவர்கள், அசுர குலத்தவர்களில் ஒரு பிரிவினர் என பண்டைய பரத கண்டத்தின் புராணங்கள் கூறுகிறது.
தானவர்கள் பற்பல உருவங்களை எடுக்கக் கூடிய அட்டமா சித்திகளைப் பெற்ற மாயா அசுரர்கள் ஆவார்.

தேவர்கள் போல் சாகா வரம் பெற தானவர்கள் பிரம்மனை நோக்கிக் கடும் தவம் இருக்கையில், இந்திரன் அரம்பையர்களை அனுப்பி, தானவர்களின் தவத்தை கலைத்து விடுவார்.

தேவர்களின் கடும் எதிரிகளான தானவர்களால் தேவர்களுக்கு ஆபத்து நேரும் காலங்களில், தேவர்களின் நண்பரான திருமால், தானவர்களை போரில் வென்று தேவர்களைக் காப்பார்.




</doc>
<doc id="309861" url="https://ta.wikipedia.org/wiki?curid=309861" title="அங்கார்க்கா">
அங்கார்க்கா

அங்கார்க்கா (angarkha) அல்லது அங்ராக்கா என்பது இந்தியத் துணைக்கண்டத்தில் போர்த்தியபடி இடது அல்லது வலது தோளில் கட்டிவைக்கும் வசதியுடன் அணியப்படும் மேலாடையாகும். இது எளிதாகக் கட்டியவிழ்க்கத் தக்க ஆடையாகும். இது பண்டைய இந்தியாவின் பல அரசவைகளில் பயன்பட்டது.



</doc>
<doc id="309862" url="https://ta.wikipedia.org/wiki?curid=309862" title="சிவனிணைந்த பெருமாள்">
சிவனிணைந்த பெருமாள்

சிவனிணைந்த பெருமாள் என்பவர் இந்து சமய நாட்டார் தெய்வங்களில் ஒருவராவார். அரசகுலத்தினைச் சேர்ந்த சிவனிணைந்த பெருமாள், வண்ணார குலத்தினைச் சேர்ந்த சின்னணைஞ்சியுடன் வாழ்ந்தமையால் கௌரவக் கொலை செய்யப்பட்டார். அவர் இறந்தபின்பு மக்களுக்கு ஆவியாக வந்து தொல்லை தந்தமையால், அவரை கடவுளாக வழிபடுகின்றனர்.

சிவனிணைந்த பெருமாள் அரசகுலத்தினைச் சேர்ந்தவர். சின்னணைஞ்சி எனும் வண்ணார் இனப் பெண் மீது காதல் கொண்டு, தன் காதலை அவளிடம் தெரிவித்தார். ஆனால் அப்பெண் அதற்கு இணங்கவில்லை. சவுண்டப்பன் எனும் நண்பனின் துணையோடு மாந்தீரிகம் செய்து அவளை வசியப்படுத்தினான். அவளை குகையொன்றில் வைத்து இல்லறம் நடத்தினான். பெண்ணைக்காணாது அரசனிடம் புகார் தந்தனர். அதோடு அரசனுடைய மகன் மீதுதான் தங்களுக்கு சந்தேகம் என்றும் கூறினர். 
அரசன் கோபம் கொண்டு இளவரசரைத் தேட உத்தரவிட்டார். வீரர்களுடன் சென்ற அமைச்சர் குகையில் இருந்த சிவனிணைந்த பெருமாளிடம் நடந்ததை கூறி அப்பெண்ணை விட்டுவிட்டு வரும்படி கூறினார். ஆனால் சிவனிணைந்த பெருமாள் மறுத்துவிட்டார்.

அச்செய்தி கேட்டு மாமாவான சீவலமாடன் வந்து இளவரசருடன் பேசினான். ஆனால் அதற்கும் சிவனிணைந்த பெருமாள் மறுத்துவிடவே. குலம் பாராது காதல் கொண்டமைக்காக வெட்டிக் கொல்ல உத்தரவிட்டான். வீரர்களுடன் சண்டையிட்டு களைத்த இளவரசனை சங்கிலியால் கட்டி கொலைக்களத்திற்கு இழுத்து சென்றனர். அவர்மேல் குடத்து நீரை ஊற்றி காவியாடை, ஆணி செருப்பினை அணிவித்து ஆறு மாதங்கள் சிறைவைத்தனர். பின்பு கழுவேற்றி துடிக்க துடிக்க கொன்றனர். இளவரசர் இறந்த செய்திக்கேட்டு சின்னணைஞ்சியும் தற்கொலை செய்துகொண்டாள்.



</doc>
<doc id="309865" url="https://ta.wikipedia.org/wiki?curid=309865" title="பிரகலாதபுரிகோவில் (முல்தான்)">
பிரகலாதபுரிகோவில் (முல்தான்)

பிரகலாதபுரி கோவில் ("Prahladpuri Temple") பாகிஸ்தானிய பஞ்சாபில், முல்தானிலுள்ள பழமையான இந்துக் கோவிலாகும். பிரகலாதன் பெயரிலமைந்துள்ள இக்கோவில் இறைவன் நரசிம்மருக்கு அர்ப்பணிக்கப்பட்ட கோவில். இந்தியாவில் அயோத்தியிலுள்ள பாபர் மசூதி தாக்கப்பட்டதன் எதிரொலியாக 1992 இல் பிரகலாதபுரி கோவில் தாக்கப்பட்டது. அதிலிருந்து இக்கோவில் இடிந்தநிலையில் உள்ளது.

முல்தான் அரசன் இரணியகசிபுவின் மகனான பிரகலாதனால் பிரகலாதபுரியின் மூலக்கோவில் கட்டப்பட்டதாகவும், பிரகலாதனை அவனது தந்தையிடமிருந்து காக்க நரசிம்மராக அவதாரம் கொண்ட திருமாலுக்காக எழுப்பப்பட்டதாகவும் சொல்லப்படுகிறது.

முல்தானை இசுலாமியர் வென்றபின் முல்தான் சூரியக் கோவிலைப் போலவே இக்கோவிலும் அழிவுக்குள்ளானது. முல்தான் கோட்டைக்குள் ஹசரத் பாஹுல் ஹாக் சகாரியாவின் சமாதித் தூணுக்கு அடுத்ததாக, ஒரு உயர்ந்த மேடையின்மீது கட்டப்பட்டுள்ளது. கோவிலையடுத்து பள்ளிவாசலொன்று அமைக்கப்பட்டுள்ளது. ஏ. என். கானின் பதிவுகளின்படி, இப்பகுதி சீக்கியரின் ஆட்சியிலிருந்தபோது 1810 களில் இக்கோயில் மறுபடியும் கட்டப்பட்டது.

பயணியும் தேடலாய்வாளருமான அலெக்சாண்டர் பர்னசு 1831 இல் தான் சென்றபோது இக்கோயில் கவனிப்பாரற்று கூரையின்றி இருந்ததாகக் குறிப்பிட்டுள்ளார். 1849 இல் பிரித்தானிய இராணுவம் முல்தான் கோட்டையை முற்றுகையிட்டபோது வீசப்பட்ட குண்டு கோட்டையினுள் வைக்கப்பட்டிருந்த வெடிமருந்து இருப்பின் மேல் விழுந்து ஹசரத் பாஹுல் ஹாக் சகாரியா மற்றும் அவரது மகன்களின் சமாதிகளும், பிரகலாதபுரி கோவில் வளாகமும் தவிர கோட்டையின் பிற பகுதிகள் முழுவதும் அழிந்தது போயின. அலெக்சாண்டர் கன்னிங்காம், 1853 இல் தான் பார்த்தபோது இக்கோவில் ”வேலைப்பாடுகளமைந்த மரத்தூண்களால் தாங்கப்பட்ட கூரைகொண்ட சதுர செங்கற் கட்டிடமாக இருந்தது” என்று குறிப்பிடுகிறார் . 

தற்போதுள்ள கோவில் 1861 ஆம் ஆண்டு தலைமை குருக்கள் பால் ராம் தாசால் பொதுமக்களிடமிருந்து பெறப்பட்ட நன்கொடையால் 11,000 ரூபாய் செலவில் கட்டப்பட்டது. 1872 இல் முல்தானின் இந்து குடிமக்களிடமிருந்தும் தாக்கூர் ஃபடே சந்த் தன்க்சாலியாவிடமிருந்தும் பெறப்பட்ட நன்கொடையைக் கொண்டு மீண்டும் கட்டப்பட்டது.

1881 இல் கோவிலைப் புனரமைக்கும்போது கோவில் விமானத்தின் உயரம் மற்றும் அருகிலிருந்த இசுலாமிய சமாதித்தூண்களின் உயரம் குறித்து எழுந்த இந்து-இசுலாமிய சிக்கலால் கலவரம் ஏற்பட்டது. அக்கலவரத்தில் இரு பள்ளிவாசல்களும் 22 கோவில்களும் அழிக்கப்பட்டன. பஞ்சாபின் பிரித்தானிய அரசு இக்கலவரத்தை அடக்க எந்தவொரு முயற்சியும் எடுக்கவில்லை. இக்கலவரத்தில் பிரகலாதபுரி கோவிலும் அழிந்தது. எனினும் பிரகலாதபுரியின் முல்தானின் வசதிபடைத்த இந்து சமூகத்தினரால் இக்கோவில் மீண்டும் உடனடியாகக் கட்டப்பட்டது.

பிரகலாதபுரி கோவில் முல்தான் கோட்டையின் உட்புறம் ஒரு உயரமான மேடையின்மீது கட்டப்பட்டுள்ளது. 1992 ஆம் ஆண்டுக்கு முன் இக்கோவில் முல்தானின் ஒரு முக்கியமான அடையாளமாக இருந்தது. இங்கு ஒரு முதன்மைக் கூடம், வானொளி அமைப்புகள், பெரிய மண்டபம் ஒன்று உள்ளன. நடுக்கூடத்தில் விதானத்தின் கீழ் உருவச்சிலையுள்ளது. கோவிலையொட்டி ஒரு தர்மசாலைக் கட்டிட வளாகம் அமைந்துள்ளது. தூண்களால் தாங்கப்பட்ட அமைப்பாக மூலக் கோவில் இருந்தது எனவும், அத்தூண்களும் கூரையும் தங்கத்தால் ஆனவை எனவும் மரபுவழிச் செய்தி நிலவுகிறது. மேலும், அறியப்படாத சில காரணங்களால் முழுக் கட்டிடமும் பூமிக்குள் புதைந்து போனது என்றும், அதே இடத்தில் புதுக்கோவில் கட்டப்பட்டதாகவும் கூறப்படுகிறது.

பிரகலாதபுரி கோவில் மிகப் பழமையான இந்துக் கோவில். பிரகலாதனால் கட்டப்பட்ட மூலக்கோவில் அமைந்த இடத்தில் கட்டப்பட்டதாகச் சொல்லப்படுகிறது. இந்துசமயப் புராணக்கதைகளின்படி, இங்கு பிரகலாதனை அவன் தந்தை இரணியகசிபுவிடம் இருந்து நரசிம்மர் காப்பாற்றி, இரணியகசிபுவை வதம் செய்தார் என்ற நம்பிக்கை இந்துக்களிடம் நிலவுகிறது. ஹோலிகா தகனப் பாரம்பரியமும் பண்டிகையும் இங்கு துவங்கியதாக இந்துக்கள் நம்புகின்றனர்.

1992 ஆம் ஆண்டு நடந்த வன்முறைத் தாக்குதலிலிருந்து இக்கோயில் அழிவுற்ற நிலையில் உள்ளது. 2006 மற்றும் 2008 ஆம் ஆண்டுகளில் இக்கோவில் வளாகத்தில் இசுலாமிய சமயம் தொடர்பான வசதிகளுக்கான கட்டிடங்கள் அமைக்கவும், அன்னதானக் கூடம் அமைக்கவும் அரசால் முடிவு செய்யப்பட்டது. ஆனால் இம்முடிவை சில அரசு சார்பற்ற அமைப்புகளால் எதிர்த்தனர். பாக்கித்தான் அரசியலமைப்பின்படி, இதர சமய வழிபாட்டிடங்களில் இசுலாமியக் கட்டமைப்புகளை அமைக்க முடியாது என்பதை ஆதாரமாகக் கொண்டு நீதிமன்றத்தில் வழக்கு பதிவு செய்யப்பட்டு தடையுத்தரவு வாங்கப்பட்டது. அந்த வழக்கு நீதிமன்றத்தில் நிலுவையிலுள்ள நிலையில் பண்டைய சிறப்புப் பெற்ற இக்கோவிலை மீட்டெடுக்க வேண்டுமென்று பாக்கித்தானிய அரசிடம் பல அமைப்புகள் வேண்டுகோள் விடுத்துள்ளன.



</doc>
<doc id="309866" url="https://ta.wikipedia.org/wiki?curid=309866" title="இந்திய நிறுவன சட்டம் 2013">
இந்திய நிறுவன சட்டம் 2013

நிறுவனங்கள் சட்டம் 2013 ("Companies Act 2013"), 1956-வது ஆண்டு நிறுவனச் சட்டத்திற்க்குப்பதிலாக இயற்றப்பட்டது. 1956 ஆம் ஆண்டுச் சட்டம் எற்கனவே பல திருத்தன்களைக் கொண்டிருந்தது. 2009 ஆம் ஆண்டில் நிறுவனங்கள் (திருத்தம்) சட்ட முன் வடிவு (The Companies (amendment) Bill 2011) அறிமுகம் செய்யபட்டு. இதன்மீது நடந்த விவாதத்தைத் தொடா்ந்து இந்திய நாடாளுமன்றம் 2012 ஆம் ஆண்டு டிசம்பா் திங்கள் 18-ம் நாள் இதனை நிறைவேற்றியது. இவ்வாறு இரு அவைகளிலும் நிறைவேற்றப்பட்ட சட்ட முன் வடிவு ‘2013 ஆம் ஆண்டின் நிறுவனங்கள் சட்டம்’(The Companies Act 2013) என்ற சட்டமாக செயல் படுத்தப்படுகிறது. 2013 ஆம் ஆண்டு ஆகஸ்டு திங்கள் 29 ஆம் நாள் குடியரசுத் தலைவர் அனுமதி பெற்று ஆகஸ்டு திங்கள் 30 ஆம் தேதி இந்த சட்டம் செயல் விளைவுக்கு வந்தது. 

2013 ஆண்டு நிறுவனங்கள் சட்டத்தில் மொத்தம் 29 பாகங்கள் 470 சட்டப்பிரிவுகள் மற்றும் 7 அட்டவணைகள் அடங்கியுள்ளன. 1956 ஆம் ஆண்டு சட்ட்த்தில் 658 சட்டப் பிரிவுகளும் 15 அட்டவணைகளும் இருந்தன . பல புதிய பிரிவுகள் சேர்க்கப்பட்டன. முந்தைய சட்ட்த்தில் இருந்த பயன் இழந்த தேவையற்ற 188 பிரிவுகளும் 8 அட்டவணைகளும் நீக்கப்பட்டன. சமூக பொறுப்புடைமை குறித்த பிரிவும் மற்றும் 183 பிரிவுகளும் 2014 ஆம் ஆண்டு ஏப்ரல் மாதம் முதல் தேதியிலிருந்து செயல் விளைவிற்க்கு வரும் எனவும் மைய அரசு அறிவித்திருந்தது 
தனியார் நிறுவனங்களுக்கு பல பிரிவுகளிலிருந்து விலக்களிக்கப்பட்டுள்ளது





</doc>
<doc id="309869" url="https://ta.wikipedia.org/wiki?curid=309869" title="சண்டிகர் பல்கலைக்கழகம், மொகாலி">
சண்டிகர் பல்கலைக்கழகம், மொகாலி

சண்டிகர் பல்கலைக்கழகம் ("Chandigarh University (CU") ("முன்னர் சண்டிகர் கல்லூரிகள் குழுமம் (CGS") எனும் பெயரில் அழைக்கப்பட்டது.. இந்திய பஞ்சாப் மாகாண மொகாலியின், சண்டிகர் - லூதியானா தேசிய நெடுஞ்சாலையில் ("NH 95") சுமார் 100 ஏக்கர் பரப்பளவில் நாட்டுப்புறப் பகுதியில் அமைந்துள்ளது. ஒரு தனியார் கல்வி நிறுவனமான இப்பல்கலைக்கழகம், 2012-ம் ஆண்டு அமைக்கப்பட்டதாகும். சண்டிகர் மாநிலத்தின் பல்கலைக்கழகச் சட்டமும் பல்கலைக்கழக மாண்யக்குழுவும் இப்பல்கலைக்கழகத்தை அங்கீகரித்துள்ளன, நாட்டுப்புறப் பகுதியில் அமைந்த மிகப்பெரிய தனியார் பல்கலைக்கழகமாக சண்டிகர் பல்கலைக்கழகம் விளங்குகிறது.. நாடு முழுவதிலுமிருந்தும் இருபதுக்கும் மேற்பட்ட நாடுகளைச் சேர்ந்த 20000 மாணவர்களுக்கும் அதிகமானோர் இங்கு கல்வி பயில்கின்றனர். 


</doc>
<doc id="309870" url="https://ta.wikipedia.org/wiki?curid=309870" title="குர்த்தி மேலாடை">
குர்த்தி மேலாடை

குர்த்தி மேலாடை ("Kurti Top") பெண்கள் தெற்காசியாவில் அணியும் ஆடையாகும் இதில் இடுப்பு மேலுறைச் சட்டை, கஞ்சுலிகை (ஜாக்கெட்), உள்கச்சு அடங்கும்.

இப்போது குறுகிய குர்த்தா குர்த்தி எனப்படுகிறது. இதில் மேலுறைச் சட்டை மட்டுமே அமையும். இது பக்க வரிப்பிளப்பு இல்லாமல் இடுப்புக்கு மேல் அமையும். இது கி.மு 2 ஆம் நூற்றாண்டு சங்கா பேரரசின் தூனிக் ஆடையில் இருந்து வந்ததாகக் கருதப்படுகிறது. இது சோளி போன்றதே. ஒரே வேறுபாடு சோளியில் நடுமுதுகு வெளிப்படும். குர்த்திகளில் பலவகைகள் உண்டு.



</doc>
<doc id="309872" url="https://ta.wikipedia.org/wiki?curid=309872" title="இந்திய பஞ்சாபின் அரசியல் குடும்பங்கள்">
இந்திய பஞ்சாபின் அரசியல் குடும்பங்கள்

இந்திய பஞ்சாப் மாநிலத்தைச் சேர்ந்த அரசியல் குடும்பங்களின் பட்டியல்











</doc>
<doc id="309873" url="https://ta.wikipedia.org/wiki?curid=309873" title="மாயாண்டி (பக்கவழி நெறிப்படுத்தல்)">
மாயாண்டி (பக்கவழி நெறிப்படுத்தல்)

மாயண்டி என்ற தலைப்பில் உள்ள கட்டுரைகள்:



</doc>
<doc id="309876" url="https://ta.wikipedia.org/wiki?curid=309876" title="பெஜவாடா வில்சன்">
பெஜவாடா வில்சன்

பெஜவாடா வில்சன், ( Bezwada Wilson பிறப்பு: 1966) இந்தியாவின், கர்நாடக மாநிலம், கோலார் மாவட்டத்தில் கழிப்பிடங்களை துப்புரவு செய்யும் "ரசேல் பெஜவாடா" - "ஜேகோப்" இணையருக்கு மூன்றாம் மகவாகப் பிறந்தவர். 
அரசியல் அறிவியல் பட்டம் பெற்ற வில்சன், பின்னர் மனிதக் கழிவை மனிதனே அகற்றும் முறைக்கு எதிராக தொடர்ந்து போராடியதன் விளைவாக, தற்போது இம்முறை இந்திய அளவில் மனிதக் கழிவை மனிதன் அகற்றும் முறை நிறுத்தப்பட்டுள்ளது.

மனிதக் கழிவை அகற்றும் குழந்தைகளுக்கு கல்வி கற்க வைத்தார்.
மனித கழிவை மனிதனே அள்ளுவதை எதிர்த்துப் போராடினார். 1993ம் ஆண்டில் மனிதக் கழிவை மனிதனே அகற்றுவதை தடுக்கும் சட்டத்தை இந்திய அரசு இயற்றியது.

இதன் பிறகும் மனிதக் கழிவை மனிதர்கள் அகற்றுவதை புகைப்படங்கள் எடுத்து மாநில, மத்திய அரசுகளுக்கு அனுப்பியும், ஊடகங்களிலும் வெளிப்படுத்தினார்.
மனிதக் கழிவை மனிதனே அகற்றும் நிலையை ஒழிக்கும் தொடர் பிரசாரத்தில் ஈடுபட்டார். பின்னர் ஆந்திராவிலும் மனிதக் கழிவை மனிதனே அகற்றும் செயலுக்கு எதிராக போராடினார்.

2003இல் வில்சன், மனிதக் கழிவை மனிதன் அகற்றுவதை தடுக்க, உச்ச நீதிமன்றத்தில் பொது நல வழக்கு தொடர்ந்தார். இதைத் தொடர்ந்து 2010இல் மனிதக் கழிவை மனிதனே அகற்றும் சட்டம் நடைமுறைக்கு வந்தது. 2010ஆம் ஆண்டில் மனிதக் கழிவை மனிதனே அகற்றுவது தேசிய அவமானம் என அறிவிக்குமாறு இந்திய அரசை வற்புறுத்தினார். 
இவரது தொடர் போராட்டத்தின் விளைவாக இன்று இந்தியாவில் மனிதக் கழிவை மனிதன் அள்ளும் முறை ஒழிக்கப்பட்டுள்ளது.




</doc>
<doc id="309882" url="https://ta.wikipedia.org/wiki?curid=309882" title="சூட்டுக்கோல் மாயாண்டி சுவாமிகள்">
சூட்டுக்கோல் மாயாண்டி சுவாமிகள்

சூட்டுக்கோல் மாயாண்டி சுவாமிகள் என்பவர் மதுரை மாவட்டம் கட்டிகுளத்தில் வாழ்ந்த சித்தராவார். இவர் அங்கு வாழ்ந்த ராமலிங்க சாமிகளின் சீடராக இருந்தவர். ராமலிங்க சாமிகளிடம் இருந்த சூட்டுக்கோல், அவரது காலத்திற்கு பிறகு மாயாண்டி சாமிகளிடம் இருந்தது. தற்போது இந்த சூட்டுக்கோல் மாயாண்டி சாமிகள் சமாதியில் உள்ளது. அந்தக் கோலால் நல்லவர்களுக்கு நன்மையும், தீயவர்களுக்கு தண்டனையும் உண்டாகும் என்பது நம்பிக்கையாகும். 

கட்டிக்குளத்தில் குப்பமுத்து வேளார் - கூத்தாயி அம்மாள் தம்பதியினருக்கு காளயுத்தி வருடம் ஆடி மாதம் பூராட நட்சத்திரத்தில் மாயாண்டி பிறந்தார். இளவயதிலேயே இறையருள் பெற்றார். 

பள்ளிக் கல்வியைக் கற்றார். இடையே சித்து வேலைகளால் மக்களிடேயே பிரபலாக இருந்தார், பெற்றோர் இவரை புளியங்குடி கிராமத்தினைச் சேர்ந்த மீனாட்சி எனும் பெண்மணிக்கு திருமணம் செய்துவைத்தனர். ஒரு மகனையும், மகளையும் பெற்றார், பழநி யாத்திரைக்காக மனைவியின் நகையை விற்று அங்கு சென்றார். ராமேஸ்வரம் செல்லும் சாதுக்களுக்கும் உணவளித்தார்.

1930 ம் ஆண்டு புரட்டாசி மாதம் 11ம் நாள் சமாதியடைந்தார்.


</doc>
<doc id="309887" url="https://ta.wikipedia.org/wiki?curid=309887" title="சித்காரா பல்கலைக்கழகம், ராஜ்புரா">
சித்காரா பல்கலைக்கழகம், ராஜ்புரா

சித்காரா பல்கலைக்கழகம் ("Chitkara University") ("பஞ்சாபி: ਚਿੱਤਕਾਰਾ ਯੂਨੀਵਰਸਿਟੀ") எனும் இந்த தனியார் பல்கலைக்கழகம், இந்திய பஞ்சாப் மாகாணத்திலுள்ள பட்டியாலா மாவட்டத்தின் ராஜ்புரா என்னுமிடத்தில் அமைந்துள்ளது. சண்டிகர் - பட்டியாலா தேசிய நெடுஞ்சாலையில் ("NH 64") சண்டிகரிலிருந்து சுமார் 30 கிலோமீட்டர் தொலைவில் நிறுவப்பட்டுள்ள இப்பல்கலைக்கழகம், 2010-ம் ஆண்டு, "சித்காரா கல்வி அறக்கட்டளையின்" கீழ் நிறுவப்பட்டதாகும்.


</doc>
<doc id="309898" url="https://ta.wikipedia.org/wiki?curid=309898" title="ஒளியூடுருவு தோற்படலம்">
ஒளியூடுருவு தோற்படலம்

ஓளியூடுருவு தோற்படலம் (stratum lucidum) என்பது இறந்த அல்லது உயிர்ப்பில்லாது காய்ந்து இருக்கும் ஒளியூடுருவு தன்மைகொண்ட தோலணுக்களால் ஆன படலம். இது மாந்தர்களின் உள்ளங்கை, உள்ளங்கால்களில் காணப்படும் தோற்பகுதி. நுண்ணோக்கியால் காணும்பொழுது ஒளியூடுருவும் தன்மை அறியப்பட்டதால் இப்பெயர் பெற்றது. உள்ளங்கை, உள்ளங்கால் போன்ற தடித்த தோலின் மேலிருக்கும் பகுதியில்தான் இந்தப் படலத்தை நுண்ணோக்கியால் காணமுடிகின்றது.

கெரட்டினணுக்களால் (keratinocytes) ஆன மேற்தோல் குருணையணுப் படலத்துக்கும் (stratum granulosum) கெட்டி மேற்தோல் படலத்துக்கும் (stratum corneum) இடையே மூன்றுமுதல் ஐந்து வரையிலான படலங்களாக, இறந்துபட்ட தட்டையான படலங்களாக இந்த ஒளியூடுருவு படல அடை கெரட்டின் அணுக்களால் ஆனதாக உள்ளது இந்த ஒளியூடுருவு படலத்தின் கெரட்டின் தோலணுக்கள் தனித்த எல்லைகள் கொண்டிராமல் கெரட்டின் அணுக்குகளுக்கு இடைப்பட்ட ஒருவகையான எலைடின் (eleidin) என்னும் அணுவிடைப் புரதப்பொருளால் நிரப்பப்பெற்றுள்ளது.


</doc>
<doc id="309902" url="https://ta.wikipedia.org/wiki?curid=309902" title="சேசாத்திரி சுவாமிகள்">
சேசாத்திரி சுவாமிகள்

சேசாத்திரி சுவாமிகள் என்பவர் திருவண்ணாமலையில் வாழ்ந்த சித்தராவார். இவர் சமாதி அடைந்த இடம் திருவண்ணாமலை கிரிவலப்பாதையில் அமைந்துள்ளது. சேசாத்திரி சுவாமிகளை காஞ்சி காமாட்சியின் அவதாரம் என்று பக்தர்கள் கூறுகிறார்கள். இவர் தன்னுடைய 19வது வயதில் கிபி 1889ல் திருவண்ணாமலைக்கு வந்தார். அதன்பின்பு திருவண்ணாமலையிலேயே வாழ்ந்து மறைந்தார். இவர் இரமண மகரிசி பாதாள லிங்க சந்நதியில் அமர்ந்து தியானத்தில் இருந்தபோது, அவரை மீட்டார்.

காமகோடி வம்சத்தில் வரதராஜன் - மரகதம்பாள் தம்பதியினருக்கு 1870 ஜனவரி 22ம் நாள் உத்திரமேரூர் அருகே வாவூர் கிராமத்தில் பிறந்தார். இவர் பிறந்தது சனிக்கிழமை, ஹஸ்த நட்சத்திரமாகும். சாஸ்திரங்களைக் கற்று வல்லவராக இருந்தார். சேஷாத்ரியின் 14 வயதில் அவருடைய தகப்பனார் இறந்துவிட்டார். திருமண ஏற்பாடுகள் நடைபெற இருந்தபோது அவருடைய ஜாகத்தினைக் கணித்தவர்கள், இவர் சன்னியாக மாறி யோகியாகக் கூடியவர் என்றார்கள்.

அவருடைய தாயார் அருணாசல, அருணாசல, அருணாசல என மூன்று முறை கூறிவிட்டு உயர்துறந்தார். இதனால் அண்ணாமலை சேசாத்திரியின் மனதில் ஆழப்பதிந்து திருவண்ணாமலைக்கு வந்தார்,

திருவண்ணாமலையில் வந்து சித்துகளை செய்துகாட்டினார். அவருடைய சித்துகளை அறிந்த மக்கள் அவரிடம் வந்தார்கள். நல்லவர்களுக்கு நல்வாக்கும், தீயவர்களுக்கு கொடுஞ்சொற்களும் கூறினார். மனநிலை சரியில்லாதவர் போல வேகமாக சிரிப்பதும், ஓடுவதும், தன்னைப் பார்க்க வருகின்றவர்களை கட்டியணைத்தல், கன்னத்தில் அறைதல், எச்சில் உமிழ்தல் என செய்வார். 

ரமண மகரிசி சிறுவயதில், திருவண்ணாமலையில் அண்ணாமலையார் கோயிலில் இருந்த பாதாள லிங்க சன்னதியில் தவமிருந்தார். அவரின் ஆழ்ந்த தவம் நீண்ட நாட்களாக இருந்தமையால், அவரைச் சுற்றி பல்லி, பாம்பு போன்ற உயிரினங்கள் அண்டின. பல நாட்களாக உணவும் நீரும் எடுத்துக் கொள்ளாமல் இருந்த ரமணரை சேசாத்திரி சாமிகள் காப்பாற்றி, உலகிற்கு ரமணரை அறிமுகம் செய்தார்.

கிபி 1928ம் ஆண்டு டிசம்பர் மாதம் 29ம் நாள் பக்தர்கள் அனைவரும் ஒன்றுகூடி சேசாத்திரி சாமிகளுக்கு அபிசேகம் செய்ய கோரிக்கை வைத்தனர். முதலில் சுவாமிகள் மறுத்தாலும் பின்பு பக்தர்களின் வற்புறுத்துதலால் ஏற்றுக்கொண்டார். பக்தர்கள் பலர் குடம்குடமாக அபிசேகங்களை செய்து அலங்கரித்தனர். அந்த அபிசேகத்தின் குளிர்ச்சியால் சேசாத்திரி சாமிகளுக்கு குளிர் காய்ச்சல் வந்தது. உணவோ, நீரோ எடுத்துக் கொள்ளாமல் இருந்தார். பக்தர்கள் கம்பளி கொடுத்தாளும் போர்த்திக் கொள்ளாமல் இருந்தார். கிபி 1929ம் ஆண்டு ஜனவரி மாதம் 4ம் நாள் வெள்ளிக்கிழமை ஹஸ்த நட்சத்திறத்தன்று முக்தி அடைந்தார். முக்தி நாள் தமிழ் மாதமான மார்கழி மாதம் 21ம் நாளாகும்.

சேசாத்திரி சாமிகளின் சமாதிக் கோயில் திருவண்ணாமலை கிரிவலப் பாதையில் ரமண மகரிசியின் ஆசிரமத்திற்கு அருகிலேயே அமைந்துள்ளது.



சேசாத்திரி சுவாமிகள் பற்றிய நூல்கள், தொலைக்காட்சி தொடர்கள் போன்றவை கீழே பட்டியலிடப்படுகின்றன.


</doc>
<doc id="309904" url="https://ta.wikipedia.org/wiki?curid=309904" title="சடையாச்சி அம்மையார்">
சடையாச்சி அம்மையார்

சடையாச்சி அம்மை என்பவர் திருவண்ணாமலையில் வாழ்ந்து சமாதியடைந்த சித்தராவார். 

இவரது இயற்பெயர் சண்முகத்தம்மாள். ராஜபாளையம் ஊரைச் சேர்ந்த இவர், திருவண்ணாமலைக்கு 40 வயதில் வந்தார். இல்லறவாழ்க்கையை துறந்து திருவண்ணாமலையில் முலைப்பால் தீர்த்தம், பலாமரத்தடி குகை போன்றவற்றில் வாழ்ந்தார். அண்ணாமலையாருக்கு தும்பைப் பூவால் மாலை செய்து தினமும் சாற்றிவந்தார். தும்பைப்பூ சிவனுக்குப் பிரியமானது என்று எடுத்துரைப்பார். 

அம்மை ஐந்து நாட்களாய் கோயிலுக்கு வராமல் இருந்தார். அர்ச்சகர் கனவில் வந்த சிவபெருமான் குளத்தில் நீருக்கள் அவர் இருப்பதை தெரிவித்தார். பின்பு அர்ச்சகர் குளத்து படிகட்டின் அடியில் மாட்டியிருந்த அம்மையை விடுவித்துள்ளார். ஐந்துநாட்கள் நீரில் படுத்த நிலையில் தியானம் செய்துள்ளார் அம்மை.

இவரது சடை பதினாறு அடி நீளமும், ஒரு அடி அகலமும் கொண்டிருந்தது. இதனால் சடையாச்சி அம்மையார் என்று பெயர் பெற்றார். 


</doc>
<doc id="309907" url="https://ta.wikipedia.org/wiki?curid=309907" title="சப்தகந்த அடியார்">
சப்தகந்த அடியார்

சப்தகந்த அடியார் என்பவர் திருவண்ணாமலையில் வாழ்ந்த சித்தராவார். இவர் திருவண்ணாமலையை ஏழு முறை கிரிவலம் வருவதும், மாதத்தில் ஏழு நாட்கள் மட்டுமே உணவு உட்கொள்வதுமென இருந்துள்ளார். ஏழு நாட்கள் தவிற பிற நாட்களில் உண்ணா நோம்பு இருந்துள்ளார். 

இவரது உடலில் ஒருவித நறுமணம் வீசுமெனவும், இவரது தலைமுடி தங்க இழைபோல் இருக்குமெனவும் நம்பப்படுகிறது. இவரது தலைமுடிகள் உதிர்ந்த இடங்களில் ஏழு சிவலிங்கள் தோன்றியதாகவும், அந்த லிங்கங்கள் சப்தகந்த லிங்கங்கள் எனவும் அழைக்கப்பட்டன. தலைமுடி உதிரும் இடங்களில் இறைவனே தோன்றி முதல் கந்தம் முற்றியது. இரண்டாம் கந்தம் முற்றியது என கூறுவாராம். 


</doc>
<doc id="309909" url="https://ta.wikipedia.org/wiki?curid=309909" title="வுட்ரோஸ் நடவடிக்கை">
வுட்ரோஸ் நடவடிக்கை

வுட்ரோஸ் நடவடிக்கை ("Operation Woodrose") என்பது இந்தியாவின் பஞ்சாப் மாநிலத்தில் புளூஸ்டார் நடவடிக்கையைத் தொடர்ந்த மாதங்களில் "பரவலாகக் கிளர்ச்சி வெடிக்காமல் தடுக்கும்" பொருட்டு இந்திரா காந்தி தலைமையிலான இந்திய அரசால் மேற்கொள்ளப்பட்ட இராணுவ நடவடிக்கையாகும். நாட்டின் மிகப்பெரிய சீக்கிய அரசியல் கட்சியான அகாலி தளத்தின் அனைத்து உறுப்பினர்களையும் கைது செய்ததோடு, மாணவர் அமைப்பான அனைத்து இந்திய சீக்கிய மாணவர் சங்கத்தையும் தடை செய்தது. மேலும், கிராமப்புறங்களில் இந்திய இராணுவம் மேற்கொண்ட அதிரடி நடவடிக்கைகளில் ஆயிரக் கணக்கான சீக்கியர்கள், பெரும்பாலும் இளைஞர்கள், விசாரணைக்கென காவலில் எடுக்கப்பட்டு, கடும் வதைக்கு ஆளாக்கப்பட்டனர். இந்நடவடிக்கைக்குப் பின், ஒரு சிறுபான்மை சமூகத்தை ஒடுக்கும் பொருட்டு "கொடுமையான சட்டதிட்டங்களை" மத்திய அரசு கையாண்டதாகக் கடுமையாக விமரிசிக்கப்பட்டது.

நடவடிக்கையின்போது அப்பாவி குடிமக்கள் எனக் கருதப்படுவோர் உட்பட ஆயிரக் கணக்கான சீக்கிய இளைஞர்கள் சுற்றிவளைக்கப்பட்டனர். இச்செயல் மாநிலத்தில் சீக்கிய இளைஞர்களை அடியோடு களையும் நோக்கத்தில் மேற்கொள்ளப்பட்டதாகக் கருதப்படுகிறது. இந்தர்ஜீத் சிங் ஜைஜீ வெளியிட்டக் கணக்கீட்டின்படி இந்தக் காலக்கட்டத்தில் நிகழ்த்தப்பட்ட இராணுவ நடவடிக்கைகளின் விளைவாக ஏறத்தாழ பத்து இலட்சம் பேர் காணாமல் போனதாகவோ கொல்லப்பட்டதாகவோ அறிவிக்கப்பட்டது. கூட்டுப் புலனாய்வு குழுவினைச் சேர்ந்த சங்கத் சிங் கூற்றுபடி, நடவடிக்கை தொடங்கிய முதல் நான்கு முதல் ஆறு வாரங்களுக்குள் கிட்டத்தட்ட பத்து இலட்சம் இளைஞர்கள் காவலில் வைக்கப்பட்டனர், மேலும் அதிலும் பலரைப் பற்றிய தகவல் அறியப்படவில்லை. அவர் மேலும் இருபதாயிரம் இளைஞர்கள் பாக்கித்தானுக்குச் சென்றதாகவும் குறிப்பிடுகிறார்.

இந்நடவடிக்கையைச் சட்டப்பூர்வமாக்க வேண்டி, பஞ்சாப் மற்றும் சண்டிகர் மாநிலங்களை 'கலவரப் பகுதிகள்' என இந்திய அரசு "பஞ்சாப் மற்றும் சண்டிகர் கலவரப் பகுதிச் சட்டம் 1983" ஐ இயற்றி அறிவித்தது. அதோடு "இராணுவப் படை (பஞ்சாப் மற்றும் சண்டிகர்) சட்டம் 1983" இயற்றியதன்மூலம் இராணுவத்திற்குப் பொதுமக்கள் எவரையும் காவலில் எடுக்கவும் கைது செய்யவும் வகை செய்யும் அதிகாரத்தை வழங்கியது. இச்சட்டம் பணி ஆணை பெற்ற, பெறாத மற்றும் பிடியாணை பெற்ற அனைத்து அதிகாரிகளுக்கும், "பொது ஒழுங்கைக் காக்கும் பொருட்டு போதுமானதாகத் தான் கருதியவளவு எச்சரித்தப் பின்பு உயிர்ச்சேதம் விளைவிக்கும் அளவிற்குச் சுடவோ, வேறு எந்த வன்மையான முறையினைக் கையாளவோ" அதிகாரம் வழங்கியது. மேற்கூறிய அதிகாரிகள் "பிடியியல் குற்றம் புரிந்தவரையோ அல்லது அத்தகைய குற்றம் புரிந்திருக்கக் கூடும் என்பதற்கான நியாயமான சந்தேகத்திற்கு உள்ளானவரையோ பிடியாணை இன்றி கைது செய்யலாம்" என்றும் இச்சட்டம் அனுமதித்தது.

தீவிரவாதிகளென சந்தேகிக்கப்படுவோரை விசாரித்து தண்டனை வழங்க, "தீவிரவாதத்தால் பாதிக்கப்பட்ட பகுதிகள் (சிறப்பு நீதிமன்றங்கள்) சட்டம் 1984" இன் கீழ் விரைவு நீதிமன்றங்கள் நிறுவப்பட்டன.

பஞ்சாப் காவல்துறை தலைவரான கே.பி.எஸ்.கில் இச்செயல்பாடுகள் "உள்நாட்டுக் கலவரத்தில் இராணுவத்தின் தலையீட்டால் நேரும் பழம் குறைகளால் பாதிக்கப்பட்டுள்ளன" என்றும் இந்திய இராணுவம் "குருட்டுத்தனமாக" நடந்து கொண்டதாகவும் கூறினார்.

ஆட்கள் மற்றும் ஆயுதக் கடத்தல்களைத் தடுக்கும் பொருட்டு பாக்கித்தான் எல்லையை அடைக்கும் பொறுப்பில் நியமிக்கப்பட்ட படைத்தலைவர் ஜம்வால், பஞ்சாப் மாநிலத்தில் இருக்கும் தீவிரவாதிகளை ஒடுக்குமாறு உத்தரவு பெற்ற படைத்தலைவர் ஆர்.எஸ். தயால் ஆகியோரது மேற்பார்வையில் இராணுவ நடவடிக்கைகள் மேற்கொள்ளப்பட்டது.


</doc>
<doc id="309912" url="https://ta.wikipedia.org/wiki?curid=309912" title="கைத்தல்">
கைத்தல்

கைத்தல் ("Kaithal", ) இந்திய மாநிலம் அரியானாவில் கைத்தல் மாவட்டத்தில் உள்ள நகரமும் நகரமன்றமும் ஆகும். கைத்தல் முன்னதாக கர்னால் மாவட்டதின் அங்கமாகவும் பின்னர் குருட்சேத்திரா மாவட்டத்திலும் இருந்தது. நவம்பர் 1, 1989இல் இது கைத்தல் மாவட்டத்தின் தலைநகரமாயிற்று. பஞ்சாபின் பட்டியாலா, குருச்சேத்திரம், ஜிந்து மற்றும் கர்னாலுடன் பொது எல்லையைக் கொண்டுள்ளது. கைத்தல் மாவட்டம் அரியானாவின் வடமேற்கு பகுதியில் அமைந்துள்ளது. இதன் வடமேற்கு எல்லை குக்லா-சீக்கா பஞ்சாப் மாநிலத்துடன் இணைந்துள்ளது.
கைத்தல் ஆள்கூறுகளில் அமைந்துள்ளது. இதன் சராசரி உயரம் 220 மீட்டர்கள் (721 அடி) ஆகும்.

பல்லாண்டுகளாக, இது கபிஸ்தலம் என அறியப்பட்டு வந்துள்ளது. இதன் பொருள் ""கபியின்" இடம்" என்பதாகும்; கபி என்பது அனுமனின் மற்றொரு பெயராகும். இதனை மகாபாரதத்தின் பாண்டவப் பேரரசர், தருமன் நிறுவியதாக கருதப்படுகின்றது. அனுமனுடன் தொடர்புடையதாக கருதப்படும் இங்கு அனுமனின் தாய் அஞ்சனைக்கு கோயில் உள்ளது. எனவே இதுவே அனுமனின் பிறப்பிடம் என உள்ளூர்வாசிகளால் நம்பப்படுகின்றது. 

வாமன புராணத்தில் இங்குள்ள விருத்தகேதார கோயில் குறிப்பிடப்பட்டுள்ளது.
குருச்சேத்திராவைச் சுற்றியுள்ள 48 கோயில்களுக்கு சமயப் பயணம் மேற்கொள்கையில் பல கோயில்கள் உள்ள கைத்தல் முதன்மையான ஒன்றாகும்.
2011ஆம் ஆண்டு இந்திய கணக்கெடுப்பின்படி, கைத்தலின் மொத்த மக்கள்தொகை 9,45,631. பாலின விகிதம் 887 (F/M). ஆறு அகவைக்கு குறைவானோர் மக்கள்தொகையில் 11.5% ஆகும். படிப்பறிவு 80.76%; ஆண்கள் படிப்பறிவு 87.65%, பெண்கள் படிப்பறிவு 73.07%. பஞ்சாபியும் இந்தியும் முதன்மை மொழிகளாகும்.
கைத்தல் மாவட்டத்தில் 277 சிற்றூர்களும் 253 பஞ்சாயத்துக்களும் உள்ளன.



</doc>
<doc id="309915" url="https://ta.wikipedia.org/wiki?curid=309915" title="உலக இயற்கை வளம் பாதுகாப்பு நாள்">
உலக இயற்கை வளம் பாதுகாப்பு நாள்

உலக இயற்கை வளம் பாதுகாப்பு நாள் ("World Nature Conservation Day") ஒவ்வோர் ஆண்டும் சூலை 28 ஆம் நாள் கொண்டாடப்படுகிறது.

உலகிலுள்ள இயற்கை வளங்களைப் பாதுகாப்பதற்காக பன்னாட்டு இயற்கைப் பாதுகாப்பு சங்கம் 1948ஆம் ஆண்டில் தொடங்கப்பட்டது. உலகத்தில் ஏற்பட்டிருக்கும் சூழல் பிரச்சினைகளுக்குத் தீர்வு காணவும், அதனால் ஏற்படும் சவால்களை உலகம் எதிர்கொள்ள வேண்டி இருக்கிறது. ஆகவே இயற்கையை நாம் பாதுகாத்தால், இயற்கை நம்மைப் பாதுகாக்கும் என்கிற நோக்கில் இந்நாள் கொண்டாடப்படுகிறது.


</doc>
<doc id="309917" url="https://ta.wikipedia.org/wiki?curid=309917" title="டிஏவி பொறியியல் மற்றும் தொழில்நுட்ப நிறுவனம்">
டிஏவி பொறியியல் மற்றும் தொழில்நுட்ப நிறுவனம்

டிஏவி பொறியியல் மற்றும் தொழில்நுட்ப நிறுவனம் ("DAV Institute of Engineering & Technology (DAVIET") ("பஞ்சாபி: ਡੀ.ਏ.ਵੀ ਇੰਜੀਨੀਅਰਿੰਗ ਅਤੇ ਤਕਨੀਕੀ ਸੰਸਥਾ") எனும் இந்த தனியார் உயரடுக்கு தொழில்நுட்ப நிறுவனம், இந்திய பஞ்சாப் மாகாணத்திலுள்ள ஜலந்தர் மாநகரத்தில் அமைந்துள்ளது. இளங்கலை, முதுகலை மற்றும் முனைவர் படிப்புகள் வழங்கிவரும் இப்பொறியியல் நிறுவனம், 2001-ம் ஆண்டு, "தயானந்த ஆங்கிலோ-வேத கல்லூரி அறக்கட்டளை" மற்றும் மேலாண்மை சமூகத்தால் சுமார் 18 ஏக்கர் பரபளவில் நிறுவப்பட்டுள்ளது.


</doc>
<doc id="309921" url="https://ta.wikipedia.org/wiki?curid=309921" title="டிஏவி பல்கலைக்கழகம், ஜலந்தர்">
டிஏவி பல்கலைக்கழகம், ஜலந்தர்

டிஏவி பல்கலைக்கழகம் ("DAV University (DAVU") எனும் இந்த தனியார் பல்கலைக்கழகம், இந்திய பஞ்சாப் மாகாணத்திலுள்ள ஜலந்தர் அருகிலுள்ள சர்மத்பூர் கிராமம் எனும் பகுதியின் தேசிய நெடுஞ்சாலையில் (என்.எச் 44), அமைந்துள்ளது. விவசாய பீடங்களின் தாயகமாக உள்ள இப்பல்கலைக்கழகம், இந்திய இளைஞர்களிடையே தொழில் வளம் பெருக்கும் நோக்கில் 2013-ம் ஆண்டு, டிஏவி அறக்கட்டளையின் கீழ் நிறுவப்பட்டது. நாடுமுழுவதும் 780 கல்வி நிறுவனங்களை நிர்வகிக்கும் டிஏவி பல்கலைக்கழகம், அறிவியல், பொறியியல், வணிகவியல், மேலாண்மை, மொழியியல், உடற்கல்வி மற்றும் ஊடக & நிறை தொடர்பு போன்ற பாடப்பிரிவுகளை ஏற்படுத்தி இயங்கிவருகிறது.


</doc>
<doc id="309924" url="https://ta.wikipedia.org/wiki?curid=309924" title="மாலேர் கோட்லா">
மாலேர் கோட்லா

மாலேர்கோட்லா இராச்சியம் ("State of Malerkotla") அல்லது மாலேர் கோட்லா ( "Maler Kotla") பிரித்தானிய இந்தியாவில் பஞ்சாப் பகுதியில் அமைந்திருந்த மன்னர் அரசு ஆகும். மாலேர் கோட்லா முஸ்லிம் பெரும்பான்மையுள்ள இராச்சியமாகும். இதனை 1454இல் ஆப்கானித்தானின் சேக் சத்ருத்தீன்-இ-ஜஹான் நிறுவினார். செர்வானி இனத்தினர் ஆண்டு வந்தனர். மாலேர் கோட்லா இராச்சியம் 1657இல் உருவானது. 1947 கலகங்களின் போது பஞ்சாபின் ஏனைய பகுதிகளில் வன்முறைச் சம்பவங்கள் நிகழ்ந்தபோதும் மாலேர் கோட்லா இராச்சியத்தில் ஒரு வன்முறை நிகழ்வும் நடக்கவில்லை. அமைதிப் பூங்காவாக விளங்கியது.

மாலேர் கோட்லாவின் கடைசி அரசர் ஆகத்து 20, 1948இல் இந்திய ஒன்றியத்துடன் இணைவதற்கு ஒப்பமிட்டார். மாலேர் கோட்லாவின் அரசர்கள் பதான் வம்சத்தைச் சேர்ந்தவர்கள். 

இந்தியப் பிரிவினையின் போது கடைசி நவாபு இப்த்கர் அலி கான் இந்தியாவில் தங்கி 1982இல் மரணமடைந்தார். அவர் சிர்கன்டு கேட் அருகிலுள்ள சாகி கல்லறையில் அடக்கம் செய்யப்பட்டார். ஆனால் அரச குடும்பத்தில் ஒருபகுதியினர் பாக்கித்தான் சென்று அங்கு இலாகூர், முசபர்கர், கான்கர் ஆகியவிடங்களில் வாழ்கின்றனர்.



</doc>
<doc id="309927" url="https://ta.wikipedia.org/wiki?curid=309927" title="மொரிசியஸ் நாட்டுப்பண்">
மொரிசியஸ் நாட்டுப்பண்

அன்னைபூமி (Motherland) என்னும் பாடல்  தீவு நாடான மொரிசியசு நாட்டின் நாட்டுப்பண் ஆகும். இதற்கான இசையமைத்தவர் பிலிப் ஜெண்டல் என்பவராவார். நாட்டுப்பண்ணை எழுதியவர் கவிஞர் ஜீன் ஜார்ஜஸ் ("1933 இல் பிறந்த மொரீசியசு கவிஞர்)". இந்த பண் மொரிசியசு தீவின் இயற்கையைபற்றி சுருக்கமாக குறிப்பிடுகிறது. மேலும் அதன் அமைதி, நீதி, விடுதலை, அதன் மக்கள் குணங்கள் போன்றவற்றையும் குறிப்பிடுகிறது.


</doc>
<doc id="309929" url="https://ta.wikipedia.org/wiki?curid=309929" title="பெரியசாமி">
பெரியசாமி

பெரியசாமி என்ற தலைப்பில் உள்ள கட்டுரைகள்:



</doc>
<doc id="309933" url="https://ta.wikipedia.org/wiki?curid=309933" title="கொல்லம் பூரம்">
கொல்லம் பூரம்

கொல்லம் பூரம் "(Kollam Pooram, மலையாளம்: കൊല്ലം പൂരം)" என்பது ஒவ்வோர் ஆண்டும் ஏப்ரல் மாதத்தில் இந்தியாவின் கேரள மாநிலத்தில் உள்ள கொல்லம் நகரில் கொண்டாடப்படும் ஒரு கோயில் திருவிழா ஆகும். மாநிலம் முழுவதிலுமிருந்து பெருவாரியான மக்கள் இத்திருவிழாவில் கலந்து கொண்டு விழாவை சிறப்பிக்கின்றனர். கொல்லம் ஆசிரமத் திடலில் உள்ள கிருட்டிணசுவாமி ஆலய ஆசிரமத்தின் ஆண்டுத்திருவிழாவாக கொல்லம் பூரம் கொண்டாடப்படுகிறது. தற்போது இத்திருவிழா, ஒரு தேசியத் திருவிழாவாக கருதப்பட்டு நாடெங்கிலுமுள்ள மக்களை கொல்லம் நகரை நோக்கி ஈர்த்துள்ளது. 

விழாவில் குடமாட்டம் நிகழ்விற்காக 30 யானைகள், பதினைந்துப் பதினைந்து யானைகள் கொண்ட இரண்டு குழுக்களாகப் பிரிக்கப்படும். ஒரு குழு தாமரைக்குளம் சிறீ மகாகணபதி ஆலயத்தின் சார்பாகவும் மற்றொரு குழு புதியகாவு பகவதி ஆலயம் சார்பாகவும் பங்கேற்கும். வண்ணவண்ணக் குடைகளுடன் நிகழும் இக்குடமாட்ட நிகழ்வு பாரம்பரிய மேள இசையுடன் நடைபெறுகிறது . இதைத் தொடர்ந்து கண்ணைக் கவரும் வான வேடிக்கை பெரிய அளவில் நடைபெறுகிறது.



</doc>
<doc id="309938" url="https://ta.wikipedia.org/wiki?curid=309938" title="சிதம்பர பாரதி">
சிதம்பர பாரதி

சிதம்பர பாரதி ஓர் இந்திய அரசியல்வாதியும், தமிழ்நாடு சட்டமன்றத்தின் மானாமதுரை சட்டமன்றத் தொகுதியின் முன்னாள் உறுப்பினரும் ஆவார். 1957 ஆம் ஆண்டில் நடைபெற்ற தமிழ்நாடு சட்டமன்றத் தேர்தலில் இந்திய தேசிய காங்கிரசின் வேட்பாளராகப் போட்டியிட்டு வெற்றி பெற்றார்.


</doc>
<doc id="309939" url="https://ta.wikipedia.org/wiki?curid=309939" title="தேஷ் பகத் பல்கலைக்கழகம், மண்டி கோபிந்த்கர்">
தேஷ் பகத் பல்கலைக்கழகம், மண்டி கோபிந்த்கர்

தேஷ் பகத் பல்கலைக்கழகம் ("Desh Bhagat University (DBU") எனும் இந்த தனியார் பல்கலைக்கழகம், இந்திய பஞ்சாப் மாகாணத்தின் பதேகாட் சாகிப் மாவட்டத்திலுள்ள மண்டி கோபிந்த்கர் என்னும் ஊரின் அம்லோ சாலையில் அமைந்துள்ளது. பஞ்சாப் அரசு சட்டத்தின் கீழ் நடைமுறைக்கு வந்த இப்பல்கலைக்கழகம், சுதந்திர போராட்ட வீரர் லால் சிங் ஜி ("Sr. Lal Singh Ji") என்பரின் நினைவாக 1996-ம் ஆண்டு, டாக்டர் "ஜோரா சிங்" ("Dr. Zora Singh") என்பவரால் நிறுவப்பட்டது. 


</doc>
<doc id="309944" url="https://ta.wikipedia.org/wiki?curid=309944" title="கே. சீமைச்சாமி">
கே. சீமைச்சாமி

கே. சீமைச்சாமி ஓர் இந்திய அரசியல்வாதியும், தமிழ்நாடு சட்டமன்றத்தின் மானாமதுரை சட்டமன்றத் தொகுதியின் முன்னாள் உறுப்பினரும் ஆவார். 1962 மற்றும் 1967 ஆம் ஆண்டுகளில் நடைபெற்ற தமிழ்நாடு சட்டமன்றத் தேர்தல்களில் சுதந்திராக் கட்சியின் வேட்பாளராகப் போட்டியிட்டு வெற்றி பெற்றார்.


</doc>
<doc id="309949" url="https://ta.wikipedia.org/wiki?curid=309949" title="பிரிட்சு ஜெர்னிகி">
பிரிட்சு ஜெர்னிகி

பிரிட்சு செர்னிக்கி﻿﻿ ("Frits Zernike", சூலை 16, 1888 – மார்ச்சு 10, 1966) என்பவர், டச்சு இயற்பியலாளராகவும், 1953-இல் இயற்பியலுக்கான நோபல் பரிசு வென்றவராகவும் அறியப்படுகிறார். இயல் நிலைக்கு மாறாக நுண்ணோக்கி ("Phase-contrast microscopy") எனும் கருவியை கண்டுபிடித்தது இவரின், குறிப்பிடத்தக்க கண்டுபிடிப்பாகும்.

பிரிட்சு செர்னிக்கி, வட மேற்கு ஐரோப்பாவில் அமைந்துள்ள நெதர்லாந்து நாட்டின் தலைநகரான ஆம்ஸ்டர்டம் நகரில், 1888-ஆம் ஆண்டு, யூலை 16-ஆம் நாளன்று, பிறந்தவர். தந்தையும் ("கார்ல் ஃபிரடெரிக் ஆகஸ்டு செர்னிக்கி "(Carl Frederick August Zernike")", தாயும் "("அன்சி தீபெரின்க் (Antje Dieperink")" கணித ஆசிரியர்களாக அமைந்திருந்த செர்னிக்கிகிக்கு, தனது தந்தையை போலவே இவருக்கும் இயற்கையாகவே இயற்பியலில் ஆர்வம் அதிகரித்திருந்தது.

தனது ஆரம்ப பள்ளிப் படிப்பை சொந்த ஊரிலேயே முடித்த பிரிட்சு, பெற்றோருடன் இணைந்து மிகவும் சிக்கலான கணக்குகளுக்கு தீர்வுக் கண்டார். பள்ளியில் வரலாறு, உள்ளிட்ட மற்ற பாடங்களில் அவருக்கு சிறிதும் ஈடுபாடு இல்லை என்றாலும், அறிவியல் பாடங்களில் முதல் மாணவனாக திகழ்ந்தார். ஆம்ஸ்டர்டம் பல்கலைக்கழகத்தில் வேதியியல், கணிதம், மற்றும் இயற்பியல் பயின்ற செர்னிக்கி, நிகழ்தகவு ("Probability") கோட்பாடுகள் குறித்த ஆய்வுக் கட்டுரைக்காக 1908-இல் தங்கப் பதக்கம் வென்றவர்.

1908-ஆம் ஆண்டில், பால்மிளிர்வு (Opalescence) குறித்த விரிவான ஆய்வுக்காக டச்சு அறிவியல் சங்கம் இவருக்கு தங்கப் பதக்கம் அறிவித்தது. அத்தங்கப் பதக்கக்கத்திற்கு பதிலாக, பணமாக பெற்று, அத்தொகையை தனது பரிசோதனைகளுக்கும், முனைவர் பட்ட ஆராய்ச்சிகளுக்கும் செலவிட்டார். பின்னர், 'கிரானிங்கன்' பல்கலைக்கழகப் பேராசிரியர் ஒருவரது அழைப்பை ஏற்று அவருக்கு உதவியாளராகப் பணியாற்றினார். அங்கு கணித இயற்பியல் விரிவுரையாளராக நியமிக்கப்பட்ட அவர், தொலைநோக்கி கண்ணாடிகளின் பிழைகள் குறித்து ஆராய்ந்தார்.

சிறுவயது ஓய்வு நேரத்தை பல பரிசோதனைகளுக்கே பயன்படுத்திய செர்னிக்கி, பல இயற்பியல் கருவிகளை தனது சேமிப்பிலிருந்து வாங்கி, பரிசோதித்து அவை குறித்து அறிந்துகொண்டார். கண்ணாடி, கண்ணாடி கற்கள், வண்ணங்கள் குறித்த ஆய்வில் மிகவும் ஆர்வம் கொண்டிருந்த அவர். வண்ணப் புகைப்படக் கள ஆராய்ச்சியிலும் ஈடுபட்டு, அதற்குரிய பண வசதி இல்லாததால், புகைப்பட சோதனைகளுக்குத் தேவையான ஈதரை தானாகவே உருவாக்கிக்கொண்டார். மேலும் தனது ஆராய்ச்சிகள் மூலம் புகைப்பட படப்பெட்டி (கேமரா("Camera"), சிறிய வானியல் கண்காணிப்பு கருவி உள்ளிட்டவற்றை உருவாக்கினார்.

1915-இல் ஆம்ஸ்டர்டாம் பல்கலைக்கழகத்தில் முனைவர் பட்டம் பெற்ற பிரித்சு, பார்வைத் திறன் குபற்றிய ஆய்வுகளில் ஈடுபட்டார். மேலும், நிறமாலை ("Spectrum") வரிகள் குறித்து ஆராய்ச்சி மேற்கொண்டதோடு, அதன் அடிப்படையில் ‘பேஸ் கான்ட்ராஸ்ட் மைக்ரோஸ்கோப்’ ("Phase-contrast microscopy") கருவியை மேம்படுத்தினார். 1933-இல் வேஜெனிங்கன் ("Wageningen") நகரில் நடந்த இயற்பியல், மருத்துவ மாநாட்டில், ‘பேஸ் கான்ட்ராஸ்ட் மைக்ரோஸ்கோப்’ தொழில்நுட்பத்தை விளக்கிக் கூறிய அவர், அதே முறையை ஒளியியல் வில்லைகளின் ("Convex lens") திறனை சோதிக்கவும் பயன்படுத்தினார். மேலும், தன் மாணவர்களுடன் இணைந்து, லென்ஸ் முறைகளின் பிறழ்ச்சிகளால் ஏற்படும் பிரச்சினைக்குத் தீர்வு கண்டார்.

லண்டன் அரச கழகத்தின் ("The Royal Society of London") ராம்ஃபோர்ட் பதக்கம், நெதர்லாந்து கலை, அறிவியலுக்கான றோயல் அகாடமி, றோயல் சொசைட்டி உள்ளிட்ட பல அமைப்புகளின் உறுப்பினராக இருந்துள்ள செர்னிகி, பேஸ் கான்ட்ராஸ்ட் மைக்ரோஸ்கோப் ("Phase Contrast Microscope") என்ற மகத்தான கண்டு பிடிப்புக்கு உடனடியாக வரவேற்போ, அங்கீகாரமோ பெற இயலவில்லை. பல ஆண்டுகளுக்குப் பிறகு, 1941-இல் இரண்டாம் உலகப் போருக்காக செருமனியில் அதிக எண்ணிக்கையில் 'ஒளி மாறுபாடு நுண்ணோக்கி' உற்பத்தி செய்யப்பட்டு, அதன் பின்னர்தான் இவரது புகழ் பரவியது. இறுதிவரை பல்வேறு ஆய்வுகளில் ஈடுபட்ட பிரிட்ஸ் செர்னிகிக்கு 1953-இல் இயற்பியலுக்கான நோபல் பரிசு கிடைத்தது.

ஒர்ன்ஸ்டீன் செர்னிக்கி சமன்பாடு, செர்னிக்கி பல்லுறுப்புக் கோவைகளாகக் காரணியாக்கம், இயல் நிலை ஒளி மாறுபாடு நுண் நோக்கி, போன்ற பற்பல மூலங்களையும், கருவிகளையும், குறிப்பாக, "பேஸ் கான்ட்ராஸ்ட் மைக்ரோஸ்கோப்" (Phase Contrast Microscope) எனும் ஒளி மாறுபாடு நுண்ணோக்கியையும் கண்டறிந்து, அதற்க்கான 1953-இல் இயற்பியல் நோபல் பரிசையும் வென்ற பிரிட்சு செர்னிகி, நெதர்லாந்தின், அமெர்சுபூர்ட் என்ற மாநகரில், 1966-ஆம் ஆண்டு, மார்ச்சு 10-ஆம் நாளில், தனது 77-வது அகவையில், காலமானார்.


</doc>
<doc id="309955" url="https://ta.wikipedia.org/wiki?curid=309955" title="டி. சோனையா">
டி. சோனையா

டி. சோனையா ஓர் இந்திய அரசியல்வாதியும், தமிழ்நாடு சட்டமன்றத்தின் மானாமதுரை சட்டமன்றத் தொகுதியின் முன்னாள் உறுப்பினரும் ஆவார். 1971 ஆம் ஆண்டில் நடைபெற்ற தமிழ்நாடு சட்டமன்றத் தேர்தலில் திராவிட முன்னேற்றக் கழகத்தின் வேட்பாளராகப் போட்டியிட்டு வெற்றி பெற்றார்.


</doc>
<doc id="309957" url="https://ta.wikipedia.org/wiki?curid=309957" title="பாபர் கால்சா">
பாபர் கால்சா

அனைத்துலக பாபர் கால்சா (") (, [bəbːəɾ xɑlsɑ]), என்றழைக்கப்படும் பாபர் கால்சா என்பது இந்தியாவில் இயங்கிவரும் ஒரு காலிஸ்தானி தீவிரவாத அமைப்பாகும். இந்திய அரசும் பிரித்தானிய அரசும் இதனை ஒரு தீவிரவாத இயக்கமாகக் கருத, இதன் ஆதரவாளர்கள் இதனை ஒரு எதிர்ப்பு இயக்கமாகக் கருதுகின்றன. இவ்வமைப்பு பஞ்சாப் கிளர்ச்சியில் முக்கிய பங்கு வகித்தது. நிரங்காரி வகுப்பினருடனான மோதலில் பல சீக்கியர்கள் கொல்லப்பட்டதைத் தொடர்ந்து இவ்வமைப்பு 1978-இல் துவங்கப்பட்டது. 1980-களில் பஞ்சாப் கிளர்ச்சி முழுதும் முனைப்பாகச் செயல்பட்டது, ஆனால் 1990-களில் இதன் மூத்த உறுப்பினர்கள் பலர் காவல் துறையினரின் போலி மோதல் கொலைகளில் கொல்லப்பட்டதால் செல்வாக்கு இழந்தது. கனடா, ஜெர்மனி, இந்தியா, ஐக்கிய இராசாங்கம் உள்ளிட்ட பல நாடுகளிலும் அனைத்துலக பாபர் கால்சா ஒரு தீவிரவாத இயக்கமாக ஆறிவிக்கப்பட்டுள்ளது.

"பாபர் கால்சா" என்ற பெயர் 1920-இல் பிரித்தானிய காலனி ஆதிக்கத்தை எதிர்த்துப் போராடிய பாபர் அகாலி இயக்கத்தில் இருந்து பெறப்பட்டது. நவீன கால பாபர் கால்சா 1978 ஏப்ரல் 13 அன்று, நிரங்காரி வக்குப்பின் ஒரு கூட்டத்திற்கும் அதனை எதிர்த்த அகண்ட கிர்தானி ஜாதாவைச் சேர்ந்த அம்ரிததாரி சீக்கியர் குழு ஒன்றிற்கும் நடைபெற்ற இரத்தக் களரியில் துவக்கம் கண்டது. இச்சணடையில் பதிமூன்று கலகக்காரர்கள் கொல்லப்பட்டனர். நிரங்காரி தலைவர் மீது தொடுக்கப்பட்ட குற்ற வழக்கை அவர் அவ்வழக்கை ஹரியானா மாநிலத்திற்கு மாற்றிக் கொள்ள, அங்கு அடுத்த ஆண்டு வழக்கில் இருந்தும் விடுவிக்கப் பெற்றார். விளைவாக, அகாலி கட்சியினின்று வெளியில் சீக்கிய செருக்கிற்கு புது இயக்கங்களுக்கு வழி கோலப்பட்டது, மேலும் அரசும் நீதித்துறையும் சீக்கியத்தின் எதிரிகளைத் தண்டிக்காது போனால் சீக்கியர்களின் மரணத்திற்கு பழி தீர்க்கும் பொருட்டு நீதிக்குப் புரம்பான செயல்களை மேற்கொள்வதும் நியாயமானதே என்ற கோப உணர்வு தூண்டப்பட்டிருந்தது. தல்விந்தர் சிங் பார்மர் தோற்றுவித்த பாபர் கால்சா, இத்தகைய எண்ணத்தைப் பரப்பிய கருவிகளுள் முதன்மையான ஒன்று. 

அப்பாவிகள் என்று சீக்கியர்களால் கருதப்பட்ட முன்பு குறிக்கப்பட்டுள்ள பதின்மூன்று பேரின் மரணத்திற்குப் பொறுப்பான நிரங்காரி பாபா குர்பச்சன் சிங் 1980, ஏப்ரல் 20 அன்று சுட்டுக் கொல்லப்பட்டார். இக்கொலையை ஒப்புக்கொண்டு ரஞ்சித் சிங் என்பவர் சரணடைந்தார். பஞ்சாப்பில் இந்திய ஆட்சியை எதிர்த்துப் போராடும் பல சீக்கிய தீவிரவாத இயக்கங்களிலும் பாபர் கால்சா மிகவும் கண்டிப்பானதும், ஆபத்தானதும், ஆயுதம் நிறைந்ததும் என்று கருதப்படுவது. மற்ற தீவிரவாத இயக்கங்கள் போராட்டக் காலங்களில் சீக்கியக் கோட்பாடுகளைக் கடைபிடிப்பதில் சற்று இளக்கமாக இருக்கையில் பாபர் கால்சா மட்டும் தனித்து நின்று, கால்சா சகோதரத்துவ கோட்பாடுகளை மிகுந்த கண்டிப்புடன் வலியுறுத்தியது. சி. கிறிஸ்டின் ஃபேரின் கூற்றுபடி, சீக்கியக் கொள்கைகளைப் பரப்புவதில் மூலாதாரக் காலிஸ்தான் இயக்கத்தைக் காட்டிலும் பாபர் கால்சா தீவிரமாக இருந்தது

நவம்பர் 19, 1981 அன்று, ஜலந்தரைச் சேர்ந்த காவல்துறை ஆய்வாளர் பிரீதம் சிங் பாஜ்வா மற்றும் காவலர் சூரத் சிங் ஆகிய இருவரும் சுட்டுக் கொல்லப்பட்டனர். அன்று காலை லூதியானா மாவட்டத்தில் உள்ள தாஹேரு கிராமத்தில் ஒரு வீட்டில் பதுங்கியிருந்த தீவிரவாதிகள் அனைவரும் தப்பிக்கையில் இச்சம்பவம் நிகழ்ந்தது. முதல் தகவல் அறிக்கையில் (FIR) வாத்வா சிங் (தற்போது பாகிஸ்தானிலிருந்து பாபர் கல்சாவினை வழி நடத்துபவர்), தல்விந்தர் சிங் பார்மர், அமர்ஜித் சிங் நிஹங், அமர்ஜித் சிங் (தலைமை காவலர்), சேவா சிங் (தலைமை காவலர்) மற்றும் குர்நாம் சிங் (தலைமை காவலர்). இச்சம்பவத்தினால் பாபர் கல்சாவும் அதன் அப்போதைய தலைவரான தல்விந்தர் சிங் பார்மரும் பேர்பெற்றனர்.

ஏர் இந்தியா 182 விமான வெடிப்பு தொடர்பாக, 1985-இல் பார்மரும் இந்தர்ஜித் சிங் ரேயத்தும் கனடா அரசு குதிரையேற்றக் காவல் படையினரால் [Royal Canadian Mounted Police (RCMP)] முதன்முறையாகக் கைது செய்யப்பட்டனர். அனைத்து குற்றச்சாட்டுகளிலிருந்தும் பார்மர் விடுவிக்கப்பட்டார். ரேயத் உரிமமின்றி துப்பாக்கி வைத்திருந்த குற்றத்திற்காக $2000 கப்பம் விதிக்கப்பட்டு கண்கானிப்பில் வைக்கப்பட்டார்.

ஏர் இந்தியா 182 விமான குண்டு வெடிப்பினைப் புலனாய அமைக்கப்பட்ட விசாரனைக் குழு தல்விந்தர் சிங் பார்மர் தான் ஏர் இந்தியா விமான குண்டு வெடிப்பு சதித் திட்டத்தின் தலைவரென நம்பப்படுவதாகத் தெரிவித்தது வெடிகுண்டினை உருவாக்கியதாக ஒப்புக்கொண்ட இந்தர்ஜித் சிங் ரேயத் மட்டுமே தண்டிக்கப்பட்டார். 1992-இல் இந்தியாவில் பார்மர் கொல்லப்பட்டார்.

நியூ யார்க்கிலிருந்து பறக்கும் ஏர் இந்திய விமானங்களைக் குண்டு வைத்துத் தகர்க்க முயன்றதற்காக மான்ட்ரியலைச் சேர்ந்த ஐந்து பாபர் கல்சா உருப்பினர்கள் மே 30, 1986 அன்று கைது செய்யப் பட்டனர். செய்தி ஆசிரியர் தாரா சிங் ஹாயரைக் குறிவைத்து அவரது அலுவலகத்திற்குச் சனவரி 1986-இல் வெடிவைக்கப் பட்டது. சில வாரங்களில் ஹாமில்டன் கோவிலைச் சேர்ந்த சீக்கியர்களும் ஏர் இந்திய விமான குண்டுவெடிப்பில் சந்தேகிக்கப்பட்ட தல்விந்தர் சிங் பார்மர் மற்றும் அஜைப் சிங் பாக்ரி ஆகியோர் கைது செய்யப்பட்டனர். அவர்களது தொலைபேசி உரையாடல் பதிவுகளில் பாராளுமன்றத்தைத் தகர்க்கும் திட்டமும், பாராளுமன்ற உறுப்பினர்களின் பிள்ளைகளைக் கடத்தும் திட்டங்களும் இடம்பெற்றதைத் தொடர்ந்து கைது செய்யப்பட்டனர். மே 1986-இல், கானடாவிற்கு வருகை தந்த அமைச்சரவை மந்திரி மல்கைத் சிங் சித்து துப்பாக்கி ஏந்திய நால்வரால் சுடப்பட்டு உயிர் மீண்டார்.

சனவரி 8, 1990-இல், காலித்தான் விடுதலைப் படையி, பாபர் கல்சாவின் துணையோடு, காவல்துறை-துணை-கண்கானிப்பாளர் கோபிந்த் ராமைக் குண்டு வைத்து கொன்றது. சீக்கியகளுக்கெதியான நிந்தனைகளுக்கும் சிறைகளில் சீக்கியப் பெண்கள் வன்கொடுமைகளுக்கு ஆளாவதையும் கண்டிக்கும் விதமாக கோபிந்த் ராம் கொல்லப்பட்டதாகக் கூறப்பட்டது.

செப்டம்பர் 7, 1991-இல் மொய்ஜியா கிராமத்தின் அருகில் எட்டு பாபர் கல்சா தீவிரவாதிகளுக்கும் மத்திய காவல் படையினருக்கும் மோதல் ஏற்பட்டது. 24 மணி நேரம் தொடர்ந்த மோதலில் மூன்று தீவிரவாதிகள் கொல்லப்பட்டனர்.

ஆகஸ்டு 31, 1995 அன்று பஞ்சாப் முதலமைச்சர் பியந்த் சிங் பாபர் கல்சாவை சேர்ந்த திலாவர் சிங் பாபரின் தற்கொலைத் தாக்குதலால் சண்டிகர் குடிமைப்பணி வளாகத்தில் படுகொலை செய்யப்பட்டார். இது தொடர்பாக பாபர் கல்சாவைச் சேர்ந்த மேலும் நான்கு சீக்கியர்கள் சுட்டிக்காட்டப்பட்டனர். பியந்த் சிங் சீக்கியர்களுக்கு துரோகம் இழைத்ததற்காகக் கொல்லப்பட்டதாக பாபர் கல்சா கோரியது.

பஞ்சாப்பில் சூலை 2010-இல் சீக்கிய தலைவர் ஒருவரின் கொலை தொடர்பாக நான்கு சர்வதேச பாபர் கல்சா உறுப்பினர்கள் கைது செய்யப்பட்டு பின்னர் விடுவிக்கப்பட்டனர். 

1983 வரை மறைவிலிருந்தே செயல்பட்டு வந்தது. முன்னாள் இராணுவ வீரர்கள், காவல் துறையினர் மற்றும் மத அமைப்புகளைச் சேர்ந்தவர்களை இவ்வமைப்பு அடக்கியிருந்தது. புளூஸ்டார் நடவடிக்கையின் பின்னர் கலைந்தும் பின்னர் ஒன்று திரண்டு செயல்பாட்டிலேயெ இருந்து வந்தது.

1990-களில் சீக்கிய தீவிரவாத இயக்கங்களின் மீதாக இந்திய அரசு கடும் நடவடிக்கைகள் மேற்கொண்டதாலும், அதைத் தொடர்ந்து காலிஸ்தான் இயக்கம் மற்றும் பிற தீவிரவாத இயக்கங்களுக்குள் அரசு ஊடுருவியதாலும் பாபர் கால்சா வெகுவாக வலுவிழந்தது. விளைவாக சுக்தேவ் சிங் பாபர் (ஆகஸ்டு 9, 1992) மற்றும் தல்விந்தர் சிங் பார்மர் (15 ஆகஸ்டு, 1992) கொல்லப்பட்டனர். பார்மரின் மரணத்தில் சர்ச்சை இருந்துவந்தது, சமீபத்தில் பார்மர் இந்தியக் காவல்துறை காவலில் சுட்டுக் கொல்லப்பட்டதாக ஏற்கப்பட்டது. தெகல்கா விசாரணையில் இந்திய பாதுகாப்பு படை விசாரித்தபின் பார்மரை கொன்றதோடு ஒப்புதல் வாக்குமூலங்களையும் அழிக்கும்படி உத்தரவிடப்பட்டதாகக் கண்டறியப்பட்டது. கனடாவின் சிபிசி பிணையமும் பார்மர் இறப்பதற்கு முன் சில நேரம் காவலில் இருந்ததாக அறிவித்தது.

தொண்ணூறுகளில் பின்னடைவுகளைச் சந்தித்தபோதும், பாபர் கால்சா, இன்றளவும் தலைமறைவாகச் செயல்பட்டு வருகிறது. எனினும் முன்பிருந்த முனைப்பின்றியே செயல்படுகிறது. இயக்கத்தின் தற்போதைய தலைமை வாதவா சிங் பாபரிடம் உள்ளது. 2007 அக்டோபரில் லூதியானாவில் 7 பேர் மரணத்திற்கும் 32 பேர் காயத்திற்கும் காரணமான சிங்கார் திரையரங்க வளாகக் குண்டுவெடிப்பிற்கு பாபர் கால்சா காரணமாக இருக்கலாம் என்று காவல்துறையால் சந்தேகிக்கப்படுகிறது.



</doc>
<doc id="309963" url="https://ta.wikipedia.org/wiki?curid=309963" title="ஹோலிகா தகனம்">
ஹோலிகா தகனம்

ஹோலிகா தகனம் அல்லது ஹோலிகா எரிப்பு ("Holika Dahan") என்பது ஹோலிப் பண்டிகைக்கு முதல் நாள் மாலை கொண்டாடப்படும் இந்துப் பண்டிகையாகும். இந்துசமயப் புராணங்களின்படி, பிரகலாதனைக் கொல்வதற்காக இரணியகசிபுவின் தூண்டுதலால் ஹோலிகா மேற்கொண்ட முயற்சியில் அவளே எரிந்து மாண்டுபோனாள். இந்நிகழ்ச்சியின் அடையாளமாக ஹோலிகா தகனம் கொண்டாடப்படுகிறது.

பிரகலாதன் கதையோடு இணைந்த பல நிகழ்வுகள் இருந்தாலும் ஹோலிகாவை எரிப்பதுதான் ஹோலியுடன் இணைக்கப்படுகிறது. ஹோலிக்கு முதல் நாள் இரவில் கொண்டாடப்படும் தீமூட்டல் மூலம் ஹோலிகா எரிக்கப்படுவதாகக் கொள்ளப்படுகிறது. ஹோலிகா தகனத்திற்குப் பின்னணியில் உள்ள பிரகலாதன் கதை, அசைக்கமுடியாத இறைநம்பிக்கையால் ஒருவருக்கு நேரும் கேடுகளை நிச்சயமாக வெல்ல முடியும் என்பதை வலியுறுத்தும்வண்ணம் அமைந்துள்ளது.

வட இந்தியா, நேபாளம் மற்றும் தென்னிந்தியாவின் சில பகுதிகளில் ஹோலி நாளுக்கு முந்தைய இரவில் சிதைமூட்டி எரிக்கப்படுகிறது. இளைஞர்கள் பலவிதமான பொருட்களை விளையாட்டாகத் திருடிவந்து ஹோலிகா சிதையிலிடுவர். இந்தியாவின் சில பகுதிகளில் இந்நாள் ”ஹோலிகா” என்றும் அழைக்கப்படுகிறது.

பண்டிகைக்குப் பல நாட்கள் முன்பிருந்தே பூங்காக்கள், சமுதாயக்கூடங்கள், கோவில்களுக்கு அண்மைப்பகுதிகள் மற்றும் திறந்தவெளிகளில் ஹோலிகா தகனத்திற்குச் சிதை தயாரிக்கத் தேவையான எரிபொருட்களைச் சேகரிக்கத் தொடங்குகின்றனர். சிதையின் உச்சியில் பிரகலாதனைத் தந்திரமாக எரித்துவிடத் திட்டமிட்ட ஹோலிகாவைக் குறிக்கும் உருவபொம்மை உச்சியில் வைக்கப்படுகிறது. வீட்டினுள் மக்கள் வண்ணப்பொடிகள், குடிபானங்கள் மற்றும் பண்டிகைக்கால உணவுவகைகள் வீடுகளில் தயாரித்தோ அல்லது சேகரித்தோ வைக்கப்படுகின்றன.

ஹோலிக்கு முதல் நாள் மாலையில் சூரிய மறைவின்போது அல்லது மறைவுக்குப்பின் தயார்செய்து வைக்கப்பட்டிருக்கும் சிதையில் தீ மூட்டப்படுகிறது. தீயவற்றை நல்லவை வெல்லும் என்ற கருத்தின் குறியீடாக இச்சடங்கு அமைகிறது. மக்கள் தீயைச் சுற்றி பாடியும் ஆடியும் மகிழ்வர். ஹோலிகா தகனத்திற்கு அடுத்த நாள் வண்ணத் திருவிழாவான ஹோலி கொண்டாடி மகிழப்படுகிறது.

ஹோலி கொண்டாடப்படுவதற்கான புராணக்காரணமாக ஹோலிகா தகனம் உள்ளது. ஹோலிகா எரிந்து போனதற்கு பலவிதமான காரணங்கள் நிலவுகின்றன. அவற்றுள் சில:






</doc>
<doc id="309965" url="https://ta.wikipedia.org/wiki?curid=309965" title="இந்தியப் பஞ்சாப் படைப்பிரிவு">
இந்தியப் பஞ்சாப் படைப்பிரிவு

இந்தியப் பஞ்சாப் படைப்பிரிவு ("Punjab Regiment") 1947 இல் அன்றைய பிரித்தானிய படையின் 2 ஆம் பஞ்சாப் படைப்பிரிவு கொண்டு உருவாக்கப்பட்டதாகும். இது பல போர்களில் பங்கேற்று வெற்றித் தகைமைகள் பெற்றுத் தந்த, இன்றும் பணிபுரியும், மிகப்பழைய படைப்பிரிவாகும். இது இந்தியப் படையின் மிகவும் பெயர்பெற்ற படைப்பிரிவு ஆகும்.


</doc>
<doc id="309975" url="https://ta.wikipedia.org/wiki?curid=309975" title="பரீத்கோட் இராச்சியம்">
பரீத்கோட் இராச்சியம்

பரீத்கோட் இராச்சியம் ("Faridkot State") பிரித்தானியாவின் இந்தியப் பேரரசு காலத்தில் பிரித்தானிய இந்தியாவிற்கு வெளியில் பஞ்சாப் பகுதியில் இமயமலை அடிவாரத்தில் இருந்த தன்னாட்சி பெற்றசீக்கிய மன்னர் அரசாகும்.

ஜெய்சல்மேர் இராச்சியத்தை நிறுவிய கபூரா 1643இல் கோட்காபுரா என்ற வேள்புல அரசை நிறுவினார். இது 1743இல் பிரிந்து பரூத்கோட் உருவானது. 1807இல் இரு இராச்சியங்களும் இலாகூரின் சீக்கியப் பேரரசின் கீழ் இருந்தன. ஆனால் 1809இல் இது பிரித்தானியரின் துணைப்படைத் திட்டத்தின் கீழ் பாதுகாப்பில் இருந்தது. இந்த நிலை 1947இல் இந்திய விடுதலை வரை நீடித்தது. 

முதலாம் சீக்கியப் போரின்போது பரீத்கோட்டின் ஆட்சியாளராக இருந்த பகார்கா சிங் பிரித்தானியர்களுடன் இணைந்து சீக்கியபே பேரரசை எதிர்த்தார். இதற்கு கைமாறாக பிரித்தானியர்களால் கோட்காபுராவும் நாபா இராச்சியத்திடமிருந்து கைப்பற்றப்பட்ட பகுதிகளும் இவர்களுக்கு வழங்கப்பட்டது. பெரும் இந்தியக் கிளர்ச்சியின் போதும் பிரித்தானியரை ஆதரித்தனர். 1858இல் பரீத்கோட் ஆட்சியாளர் மன்னராக ஏற்கப்பட்டனர். 11 துப்பாக்கி வணக்கம் வழங்கப்பட்டது. 

1941இல் இந்த மன்னராட்சியின் பரப்பளவு 1652 ச.கிமீயாக இருந்தது; மக்கள்தொகை 188,000 ஆக இருந்தது. ராசா அரிந்தர் சிங் (1918-1956) சூலை 15, 1948இல் புதிய இந்திய ஒன்றியத்துடன் இணைய ஒப்பமிட்டார். ஆகத்து 20, 1948இல் உருவான பெப்சு மாநிலத்தின் அங்கமாயிற்று. நவம்பர் 1, 1956இல் பெப்சு மாநிலம் பஞ்சாபு மாநிலத்தில் ஒருங்கிணைக்கப்பட்டது.

1878-1901 காலகட்டத்தில் பரீத்கோட் சொந்தமான அஞ்சல்துறையும் தனக்கான அஞ்சல் தலைகளை வெளியிடும் உரிமைகளையும் கொண்டிருந்தது.





</doc>
<doc id="309987" url="https://ta.wikipedia.org/wiki?curid=309987" title="ஜிஎன்ஏ பல்கலைக்கழகம், பக்வாரா">
ஜிஎன்ஏ பல்கலைக்கழகம், பக்வாரா

ஜிஎன்ஏ பல்கலைக்கழகம் ("GNA University (DBU") என்றறியும் இந்த தனியார் பல்கலைக்கழகம், இந்திய பஞ்சாப் மாகாணத்தின் கபூர்தலா மாவட்டத்திலுள்ள பக்வாரா அருகிலுள்ள "சிறீ அர்கோபிந்த்கார்" என்னும் நாட்டுப்புற பகுதியில் அமைந்துள்ளது. தொழில் வளர்ச்சிக்கு வழிவகை செய்யும் பல்கலைக்கழகங்களில் ஒன்றான இப்பல்கலைக்கழகம், பஞ்சாப் அரசு ஒப்புதலின்படி (சட்ட எண்: 17/2014 ("Act no. 17 of 2014") ஜலந்தரில் உள்ள "எஸ் அமர் சிங் கல்வி அறக்கட்டளை"யால் திட்டமிட்டு ஊக்குவிக்கப்பட்டு 2014-ம் ஆண்டு, நிறுவப்பட்டது. 


</doc>
<doc id="309991" url="https://ta.wikipedia.org/wiki?curid=309991" title="நாகர்கள், புராணம்">
நாகர்கள், புராணம்

நாகர்கள் (Nāga) (IAST: "nāgá"; சமஸ்கிருதம்: नाग) சமணம் மற்றும் இந்து சமய புராணங்களில் தெய்வீக சக்தியுள்ள தேவதைகளாக நாகப்பாம்புகள் கருதப்படுகிறது. ஆண் பாம்புகளை நாகர்கள் என்றும் பெண் பாம்புகளை நாகினிகள் என்றும் அழைக்கப்படுகிறது. தேவர்களின் அரசனான இந்திரன், நாகர்களின் நண்பர் ஆவார். நாக வழிபாடு பல்லாண்டுகளாக இந்து சமய வழக்கமாக உள்ளது. நாகங்களை "சர்ப்பம்" என்றும் அழைப்பர். தேவர்களும், அசுரர்களும் அமிர்தத்தைப் பெற திருப்பாற்கடலில், மந்தர மலையை நிறுவி கடைவதற்கு வாசுகியை கயிறாகப் பயன்படுத்தினர். நாகர்களின் இருப்பிடம் பாதாள லோகம் எனப்படுகிறது. இந்தியா, நேபாளம் போன்ற நாடுகளில் நாக பஞ்சமி அன்று நாக வழிபாடு சிறப்பாக நடைபெறுகிறது.

காசிபர் - கத்ரு இணையருக்கு பிறந்த ஆயிரத்திற்கும் மேற்ப்பட்ட நாகங்களில் அதிக சக்தி உடையவர்களில் ஆதிசேஷன், வாசுகி, தட்சகன், மானசா, கார்க்கோடகன் மற்றும் குளிகன் ஆவர். 
தீயிட்டு அழித்து காண்டவப்பிரஸ்தம் நகரை உருவாக்க காரணமான அருச்சுன்னை பழி வாங்க தட்சகனும் அவர் மகனும் குருச்சேத்திரப் போர் வரை கர்ணனை ஊக்குவித்தனர். நாகங்களை கொல்வதற்கான ஜனமேஜயனின் நாக வேள்வியில், நாகங்களின் சகோதரியான ஜரத்காருவிற்கு பிறந்த ஆஸ்திகர் என்ற இளம் வயது முனிகுமாரன் காப்பாற்றி விடுகிறார். 

காசிபர் முனிவருக்கும் - வினதாவுக்கும்

பிறந்த கருடப் பறவைகள், நாகர்களின் பிறவிப் பகைவர்கள் ஆவார்.
ஒரு முறை நாகர்களின் தாயான கத்ருவிடம் அடிமைப்பட்ட கருடப் பறவைகளின் தாய் வினதையை பெரும் முயற்சியால் கருடன் விடுவித்தார்.

நாகங்கள் சிவனின் அணிகலன்களாகவும், விஷ்ணுவின் படுக்கையாகவும் காட்சியளிக்கிறது. 
நாகங்கள் தொடர்பான கதைகள் தெற்கு மற்றும் தென் கிழக்கு ஆசியாவில், குறிப்பாக இந்தியா மற்றும் நேபாள நாடுகளில் பிரபலமாக உள்ளது. இந்தியாவில் நாகங்கள் நல்ல மழை வளம், இனப்பெருக்கம், வெள்ளம், பஞ்சம் ஆகியவற்றுக்கு காரணமானவர்கள் என்றும், ஆறுகள், குளங்கள் போன்ற நீர்நிலைகளை காப்பவர்கள் என்ற நம்பிக்கையுள்ளது.
இந்து நம்பிக்கைகளின் படி நாகங்களை கொன்றால் அல்லது காயப்படுத்தினால் அவைகளால் மனிதர்களுக்கு தீயது நடக்கும் என்ற நம்பிக்கை உள்ளதால், பெரும்பாலும் வீடுகளில் பாம்புகள் வந்தாலும், அதனைக் கொல்லாமல், பிடித்து காட்டிற்குள் விட்டு விடுவார்கள்.

ஜாதகத்தில் நாக தோசம் உள்ளவர்கள், அதனை நீக்க நாகத்தை பிரதிட்டை செய்து நாக வழிபாடு செய்வதால் மகப்பேறு, செல்வம் பெறுவதுடன் காரியத் தடைகளும் நீங்கப்படுகிறது என நம்புகிறார்க்ள். .

தென்னிந்தியாவில் குழந்தை பேறு கிடைக்க வேண்டி, அரசமரமும், வேப்ப மரமும் ஒருசேரக் கூடிய இடத்தில் பிள்ளையாரைச் சுற்றியுள்ள நாக தேவதைகளுக்கு பால், முட்டை போன்றவைகள் படையலிட்டு நாகங்களை வழிபடும் பழக்கம் பல்லாண்டுகளாக உள்ளது.
கேரளா மாநிலத்தின் நாயர் சமூகத்தினர் தங்களை நாகர்களின் வழித்தோன்றல்கள் எனக் அழைத்துக் கொள்கின்றனர். மேலும் இந்தியாவின் நாகலாந்து மாநில மக்கள் தங்களை நாகர் இன மக்கள் என அழைத்துக் கொள்கின்றனர்.

ஊடகங்களில் நாக தேவதைகள் தொடர்பான திரைப்படங்கள், தொலைக்காட்சித் தொடர்கள் வந்து கொண்டிருக்கிறது.





</doc>
<doc id="310000" url="https://ta.wikipedia.org/wiki?curid=310000" title="கிருத்தவ மருத்துவக் கல்லூரி, லூதியானா">
கிருத்தவ மருத்துவக் கல்லூரி, லூதியானா

கிருத்தவ மருத்துவக் கல்லூரி & மருத்துவமனை ("The Christian Medical College and Hospital") லூதியானா, இந்தியா ஆசியாவின் முதல் பெண்களுக்கான மருத்துவக் கல்லூரியாகும். இதனை 1894இல் "டேம் எடித் மேரி பிரவுன்" என்பார் நிறுவினார்.

1881இல் மருத்துவச் சேவைகளை சகோதரிகள், மார்த்தா ரோசும் கேயும் வழங்கி வந்தனர். இருவரும் இசுக்கொட்லாந்திலிருந்து வந்திருந்த சமயப் பரப்புரையாளர்களும் கல்வியாளர்களும் ஆவர். இவர்களது முன்னோடியானப் பணியே மருத்துவப் பயிற்சிக்கும் உடல்நல கவனிப்பு சேவைகளுக்கும் வித்திட்டது; லூதியானாவின் கிறுத்தவ மருத்துவக் கல்லூரி இந்தப் பணிகளிலிருந்தே தொடங்கியது. 1893இல் இச்சேவைகளில் மருத்துவர் எடித் மேரி பிரவுன் ஈடுபடுத்திக் கொண்டார். 1894இல் இவரும் இவரது கூட்டாளிகளுமாக "வட இந்தியா கிறித்தவ பெண்கள் மருந்தியல் பள்ளி"யைத் துவக்கினார். இதன் நோக்கம் இந்தியக் குடிகளுக்கு, குறிப்பாக பெண்களுக்கு, மருத்துவக் கல்வியும் உடல்நலப் பேணுதல் பயிற்சியும் வழங்குவதாகும். 1894இலிருந்து 1952 வரை படிப்படியாக வளர்ந்து "பெண்கள் கிறித்தவமருத்துவக் கல்லூரி"யாக மாறியிருந்தது. 1952இல் ஆண்களையும் சேர்க்கும் வண்ணம் இதன் பெயர் "கிறித்தவ மருத்துவக் கல்லூரி" என மாற்றப்பட்டது. 

முறையாக சீர்தரப்படுத்தப்பட்ட மேம்பட்ட இளங்கலை மருத்துவம் மற்றும் இளங்கலை அறுவை மருத்துவப் பட்டப்படிப்பு 1953இல் துவங்கப்பட்டது. இக்கல்லூரி சண்டிகரில் உள்ள பஞ்சாப் பல்கலைக்கழகத்திற்கு இணைக்கப்பட்டது. 1964இல் இது மருத்துவ பட்டமேற்படிப்பு கல்விகளுக்கும் மேம்படுத்தப்பட்டது.

சூலை 1999 முதல் இக்கல்லூரி பாபா பரித் சுகாதார அறிவியல் பல்கலைக்கழகத்துடன் இணைக்கப்பட்டுள்ளது.


</doc>
<doc id="310002" url="https://ta.wikipedia.org/wiki?curid=310002" title="குரு காசி பல்கலைக்கழகம், தல்வாண்டி சாபோ">
குரு காசி பல்கலைக்கழகம், தல்வாண்டி சாபோ

குரு காசி பல்கலைக்கழகம் ("Guru Kashi University (GKU") ("பஞ்சாபி:ਗੁਰੂ ਕਾਸ਼ੀ ਯੂਨੀਵਰਸਿਟੀ") என்றறியும் இந்த தனியார் பல்கலைக்கழகம், இந்திய பஞ்சாப் மாகாணத்தின் பட்டிண்டா மாவட்டத்திலுள்ள தல்வாண்டி சாபோ எனும் நகர்ப்புற பகுதியான சர்துல்கர் செல்லும் சாலையில் அமைந்துள்ளது. பஞ்சாப் மாநிலத்தின் சட்டமன்ற சட்டத்தின் ("பஞ்சாப் சட்ட எண் 37/2011") கீழ் நிறுவப்பட்டுள்ள இப்பல்கலைக்கழகம், அனைத்து மட்டங்களிலும், மற்றும் அனைத்து துறைகளிலும், உயர் கல்வி ("தொழில்முறை, மருத்துவம், தொழில்நுட்பம், மற்றும் பொதுக் கல்வி உட்பட") வழங்கும் நோக்குடன் 2011-ம் ஆண்டு, தொடங்கப்பட்டது. 


</doc>
<doc id="310005" url="https://ta.wikipedia.org/wiki?curid=310005" title="மேலாண்மையும் தொழினுட்பத்தினதும் பிராந்திய நிறுவனம்">
மேலாண்மையும் தொழினுட்பத்தினதும் பிராந்திய நிறுவனம்

மேலாண்மை மற்றும் தொழில்நுட்ப பிராந்திய நிறுவனம் ("Regional Institute of Management and Technology (RIMT") என்றறியும் இந்த தனியார் கல்வி நிறுவனம், இந்திய பஞ்சாப் மாகாணத்தின் பதேகாட் சாகிப் மாவட்டத்திலுள்ள மண்டி கோபிந்த்கர் எனும் நகர்ப்புற பகுதியின் அம்பாலா – லூதியானாவை இணைக்கும் இந்திய தேசிய நெடுஞ்சாலை 1-ல் ("NH 1") அமைந்துள்ளது. 2001-ம் ஆண்டு துவக்கப்பட்ட இக்கல்வி நிறுவனம், "சிறீ ஓம் பிரகாஷ் பன்சால் கல்வி மற்றும் சமூக நல அறக்கட்டளை" வழிகாட்டலின் கீழ் நிறுவப்பட்டதாகும். பொறியியல் மற்றும் மேலாண்மைக் கல்வியை வழங்கிவரும் ஒரு தனியார் நிறுவனமான இது, ஐ. கே. குஜரால் பஞ்சாப் தொழினுட்ப பல்கலைக்கழகம் ("IKGPTU"), மற்றும் அகில இந்திய தொழில்நுட்பக் கல்விக் குழுவை ("AICTE") சார்ந்ததாகும்.


</doc>
<doc id="310008" url="https://ta.wikipedia.org/wiki?curid=310008" title="யுரேனியம்(IV) ஐதரைடு">
யுரேனியம்(IV) ஐதரைடு

யுரேனியம்(IV) ஐதரைடு "(Uranium(IV) hydride)" என்பது UH என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமாகும். யுரேனியம் மற்றும் ஐதரசன் சேர்ந்து இந்த உலோக ஐதரைடு சேர்மம் உருவாகிறது. சீரொளியால் வெட்டப்பட்ட யுரேனியம் அணுக்கள் ஈரைதரசனுடன் சேர்ந்து விளைபொருள் திட ஆர்கனால் யுரேனியம்(IV) ஐதரைடாகப் பிடிக்கப்படுகிறது என சோட்டர் 1997 ஆம் ஆண்டில் அறிவித்தார். 
இச்சேர்மத்தின் கட்டமைப்பு தொடர்பான பணிகள் அகச்சிவப்பு நிறமாலை ஆதாரங்களைப் பயன்படுத்தி மேற்கொள்ளப்பட்டன. அடர்த்தி சார்பு பகுப்பாய்வு கணக்கீடுகள் இப்பணிகளுக்கு பெரிதும் உறுதுணையாய் இருந்தன. நான்முகம் சார்ந்த (Cs) கட்டமைப்பு கொண்டதாக யுரேனியம்(IV) ஐதரைடின் கட்டமைப்பு இருக்கிறது. இரண்டு ஐதரசன் மூலக்கூறுகளுக்கிடையில் யுரேனியம் அடுத்தடுத்து நுழைக்கப்படும் பொழுது இச்சேர்மம் உருவாகிறது.
மேலும் ஐதரசனுடன் வினைபுரியும் போது மட்டுமே ஈரைதரசனின் கலப்புத் தொகுதி சேர்மங்கள் உருவாகின்றன UH4(H2)n (1 ≤ n ≤ 6). 


</doc>
<doc id="310013" url="https://ta.wikipedia.org/wiki?curid=310013" title="சாண்ட் பாபா பாக் சிங் பல்கலைக்கழகம்">
சாண்ட் பாபா பாக் சிங் பல்கலைக்கழகம்

சாண்ட் பாபா பாக் சிங் பல்கலைக்கழகம் ("Sant Baba Bhag Singh University (SBBSU") எனும் இந்த தனியார் பல்கலைக்கழகம், இந்திய பஞ்சாப் மாகாணத்தின் ஜலந்தர் அருகிலுள்ள அதம்பூர் தோபா என்னுமிடத்தில் அமைந்துள்ளது. 2015-ம் ஆண்டு துவக்கப்பட்ட இப்பல்கலைக்கழகம், "சாண்ட் பாபா பாக் சிங்" ("Sant Baba Bhag Singh") நினைவு அறக்கட்டளை சங்கத்தின் சார்பாக, செயல்மிகு சாண்ட் பாபா மல்கித் சிங் ("Sant Baba Malkit Singh") என்பவர் தலைமையின் கீழ் நிறுவப்பட்டதாகும்.


</doc>
<doc id="310020" url="https://ta.wikipedia.org/wiki?curid=310020" title="1589">
1589

ஆண்டு 1589 (MDLXXXIX) கிரெகொரியின் நாட்காட்டியில் ஒரு ஞாயிற்றுக்கிழமையில் துவங்கிய ஒரு சாதாரண ஆண்டு ஆகும். பழைய 10-நாட்கள் பின்தங்கிய யூலியன் நாட்காட்டியில் இது புதன்கிழமையில் ஆரம்பமான ஒரு சாதாரண ஆண்டாகும். 1582 இற்குப் பின்னரும் உலகின் பல நாடுகளில் யூலியன் நாட்காட்டி 1929 ஆம் ஆண்டு வரை பயன்பாட்டில் இருந்தது.




</doc>
<doc id="310025" url="https://ta.wikipedia.org/wiki?curid=310025" title="சீக்கிய வரலாறு">
சீக்கிய வரலாறு

சீக்கிய வரலாறு "(History of Sikhism)" சீக்கிய குருக்களில் பத்தாம் குருவான குரு கோவிந்த் சிங் இறப்பில் இருந்து தொடங்குகிறது. சீக்கிய குருக்களில் முதல் குரு குரு நானக் ஆவார். இவர் "குரு நானக் தேவ் ஜி" என அழைக்கப்படுகிறார். இவர் ஐந்தாம் நூற்றாண்டில் பஞ்சாபில் பிறந்தார்.

குரு கோவிந்த் சிங் ஜி இறந்த பிறகு சீக்கியச் சமய நடைமுறைகள் உருவாகின ('ஜி' முதுயோர், உயர்மதிப்பு வாய்ந்தோர், சமயக் குரவர் போன்றோருக்கு வழங்கும் மதிப்புப் பின்னொட்டாகும். இது கட்டாயமல்ல; குருவை அழைக்க, நாமே விரும்பித் தரும் மதிப்பு ஆகும்). எந்தவொரு குருவும் சமயம் உருவாக்க பிறப்பதில்லை. ஆனால் புனிதர்கள், குருக்கள், நெடுநோக்கினர் (தீர்க்கதரிசிகள்), இறையுணர்ந்தோர் பயிற்றுவிப்பு அல்லது போதனையில் இருந்தே சமயங்கள் தோன்றுகின்றன. 1699 மார்ச் 30 ஆம் நாள் சீக்கிய சமயத்தில், பிந்தைய கோவிந் கூறுகிறபடி, ஐந்து பல்வேறு சமூகப் பிரிவுகளில் இருந்து புனித நீராட்டப்பட்டு கால்சாவில் சேர்க்கப்பட்டதாகக் கருதப்படுகிறது. முதல் ஐந்து புனிதர்கள் (தூயவர்கள்), பின்னர் குரு கோவிந்த் சிங் ஜி அவர்களைக் கால்சாவில் புனித நீராட்டிச் சேர்த்தனர்.இது கால்சா மரபையும் அதன் ஏறத்தாழ 300 ஆண்டு வரலாற்றையும் குறிக்கிறது.

சீக்கிய வரலாறு பஞ்சாபின் வரலாற்றோடு பின்னிப் பிணைந்ததாகும். இது 16 ஆம் நூற்றாண்டு தெற்காசிய வடமேற்குப் பகுதி (பாக்கித்தான், இந்தியப் பகுதி) அரசியல் சூழலில் தோன்றியது. 16, 17 ஆம் நூற்றாண்டுகளில் முகலாயரே இந்தியாவின் பெரும்பகுதியை ஆண்டனர். இசுலாமிய ஆட்சியினர் இசுலாம், இந்து எனும் இருசமயங்களின் புனிதர்களை அல்லது துறவிகளையுமே போற்றினர். ஆனால் வட இந்திய சீக்கியர் அடக்கப்படவே, சீக்கிய குரு தலையிட நேர்ந்துள்ளது. மக்களை இசுலாம் சமயத்தில் சேர்க்க முயன்ற இசுலாமிய அரசர்கள் சீக்கியக் குருக்களைக் கொல்ல நேர்ந்துள்ளது சீக்கியர்களையும் இந்துக்களையும் கொல்வதைத் தடுக்க, அதற்குப் பிறகு சீக்கிய சமுதாயம் படையொடு கிளர்ந்து முகலாய ஆதிக்கத்தை எதிர்த்தது. மிசீக்களாலும் மாமன்னர் இரஞ்சித் தலைமையில் அமைந்த சீக்கியப் பேரரசும் இணைந்து கண்ட சீக்கியக் கூட்டமைப்பின் தோற்றம், சமயப் பொறையும் சமயப் பன்முகப் போக்குகளையும் போற்றி கிறித்தவர்களையும் முசுலிம்களையும் இந்துக்களையும் அதிகார அடுக்கில் சேர்த்துக்கொண்டது. சீக்கியப் பேரரசின் தோற்றமே அரசியல் அளவில் சீக்கியம் தோன்ற வழிவகுத்துள்ளது எனப் பொதுவாகக் கருதப்படுகிறது. இக்கால கட்டத்தில் சீக்கியப் பேரரசில் காசுமீர், இலடாக், பெழ்சுவார் ஆகிய பகுதிகள் அடங்கி இருந்தன. சீக்கிய படையின் முதன்மைத் தளபதியான அரி சிங் நால்வால் வட மேற்கு முகப்பில் கைபர் கணவாய் வரை சீக்கியப் பேரரசை விரிவடையச் செய்துள்ளார். இதன் சமயஞ்சாராத கொள்கை கொண்ட ஆட்சியினர் படை, பொருளியல், அரசமைவுகளில் புதுமை வாய்ந்த சீர்திருத்தங்களைத் திறம்பட செய்துள்ளது.

இந்தியாவும் பஞ்சாபும் 1947 இல் பிரிந்ததும் சீக்கியர்களுக்கும் முசுலிம்களுக்கும் போராட்டம் நிகழ, முசுலிம்கள் கிழக்கு பஞ்சாபில் (இந்தியப் பஞ்சாபில்) இருந்து மேற்கு பஞ்சாபுக்கும் (பாக்கித்தானிப் பஞ்சாபுக்கும்) அதேபோல சீக்கியர்கள் மேற்கு பஞ்சாபில் (பாக்கித்தானிப் பஞ்சாபில்) இருந்து கிழக்கு பஞ்சாபுக்கும் (இந்தியப் பஞ்சாபுக்கும்) இடம்பெயர்ந்தனர்.



</doc>
<doc id="310029" url="https://ta.wikipedia.org/wiki?curid=310029" title="சிறீ குரு கிரந்த சாகிப் உலக பல்கலைக்கழகம்">
சிறீ குரு கிரந்த சாகிப் உலக பல்கலைக்கழகம்

சிறீ குரு கிரந்த சாகிப் உலக பல்கலைக்கழகம் ("Sri Guru Granth Sahib World University (SGGSWU") ("பஞ்சாபி:ਸ੍ਰੀ ਗੁਰੂ ਗ੍ਰੰਥ ਸਾਹਿਬ ਵਿਸ਼ਵ ਯੂਨੀਵਰਸਿਟੀ") எனும் இந்த தனியார் பல்கலைக்கழகம், இந்திய பஞ்சாப் மாகாணத்தின் பதேகாட் சாகிப் என்ற நகர்ப்புறத்தில் அமைந்துள்ளது. பஞ்சாப் மாநில சட்டத்தின் 20/2008 ("Act 20/2008") கீழ் நிறுவப்பட்ட "சிறீ குரு கிரந்த சாகிப் உலக பல்கலைக்கழகம்", இந்திய பல்கலைக்கழக மானியக் குழுவின் ("யுஜிசி சட்டம் 1956 பிரிவு 2 எஃப் (f") சட்டத்தின் கீழ் அங்கீகாரம் பெற்றது. 2004-ல் துவக்கப்பட்ட இப்பல்கலைக்கழகம், மத ஆய்வுகள் வளர்ந்துவரும் தொழில் தொழினுட்பத்தினும் உயர்கல்வி அளிக்கும் வகையில் துரிதமாக வளர்ந்து வருகிறது.


</doc>
<doc id="310033" url="https://ta.wikipedia.org/wiki?curid=310033" title="சீக்கியப் புலமைப்பரப்பின் உருவரை">
சீக்கியப் புலமைப்பரப்பின் உருவரை

சீக்கியப் புலமைப்பரப்பின் உருவரை அல்லது தலைப்புகளின் வழிகாட்டிக் குறிப்புகள் சீக்கியம் சார்ந்த பருந்துப் பாரவையைத் தருகின்றன:

சீக்கியம் ஓர் ஒரே தெய்வத்தைக் கொண்ட சமயம் ஆகும். இது 15 ஆம் நூற்றாண்டில் குரு நானக் போதனைகளில் இருந்து உருவாகியது. பத்து சீக்கியக் குருக்களில் கடைசி குருவான ("குரு கிரந்த சாகிப்"), அனைத்துப் பொது தன்னலமற்ற அன்பையும் உடன்பிறப்பாண்மையையும் வற்புறுத்தினார். "தன்னலமற்று ஒருவருக்கொருவர் அன்பு செலுத்துபவரே இறைவனைக் காண்பார்". இது உலகின் ஐந்தாம் பெரிய, ஒருங்கிணைவான சமயம் ஆகும். இது மிக வேகமாக வளரும் சமயம் ஆகும்.

காண்டா - சீக்கியச் சமயக் குறியீடு ஆகும்.

புனித அல்லது கால்சா சீக்கியர்கள் பின்வரும் ஐந்து ககர அணிகளை அணிவர்:


குரு கிரந்த் சாகிப்

சீக்கிய மெய்யியல்



</doc>
<doc id="310037" url="https://ta.wikipedia.org/wiki?curid=310037" title="இலாகூரிலுள்ள கோவில்களின் பட்டியல்">
இலாகூரிலுள்ள கோவில்களின் பட்டியல்

1947 ஆம் ஆண்டின் இந்தியப் பிரிவினைக்கு முன்னர், லாகூர் இந்து, சீக்கியர், சமணர் என பல்வேறு சமயத்தினர் வாழும் பெருநகரமாக இருந்தது. எனவே லாகூரில் வெவ்வேறு சமயத்தினரின் கோவில்கள் அமைந்துள்ளன. 1941 இல் லாகூரின் மக்கட்தொகை 64.5% இசுலாமியர்களையும், 36% இந்துக்கள் மற்றும் சீக்கியர்களையும் கொண்டிருந்தது

கிருஷ்ணர் கோவில், வால்மீகி கோவில் இரண்டு மட்டுமே லாகூரில் செயற்பட்டுக் கொண்டிருக்கும் கோவில்கள்.





</doc>
<doc id="310040" url="https://ta.wikipedia.org/wiki?curid=310040" title="திருப்பதி லட்டு">
திருப்பதி லட்டு

திருப்பதி லட்டு ( Tirupati Laddu ) அல்லது ஸ்ரீவாரி லட்டு என்பது திருமலை திருப்பதி வெங்கடாசலபதிக்கு நெய்வேத்தியமாக படைக்கப்பட்ட லட்டு ஆகும். இந்த லட்டு கோயிலில் தரிசனம் செய்துவிட்டுவரும் பக்தர்களுக்கு பிரசாதமாக அளிக்கப்படுகிறது. இந்த லட்டு பிரசாதம் திருமலை திருப்பதி தேவஸ்தானத்தின் பொட்டு என்னும் மடப்பள்ளியில் தயாரிக்கப்படுகிறது. 

திருமலை திருப்பதி தேவஸ்தானத்தால் தயாரிக்கப்படும் இந்த லட்டுக்கு புவிசார் குறியீடு பெறப்பட்டுள்ளது. 2014 ஆம் ஆண்டு 90 மில்லியன் லட்டுகள் பக்தர்களுக்கு வழங்கப்பட்டுள்ளது.

திருமலை திருப்பதி வேங்கடவனுக்கு 1715 ஆகத்து 2 முதல் லட்டை நைவேத்தியமாக படைப்பது துவங்கியது. என்றாலும் 1803 இல் இருந்துதான் பிரசாதங்களை பக்தர்களுக்கு விற்கும் முறை கோயிலில் தொடங்கியது. அப்போது இனிப்பு பிரசாதமாக பூந்தி விநியோகம் செய்யப்பட்டது. தொடர்ந்து 1940 முதல் பூந்திக்கு பதில் லட்டை பிரசாதமாக வழங்கத்துவங்கினர். 

திருப்பதி லட்டை கள்ளச் சந்தையில் விற்பதைத் தடுக்கும்விதமாக திருமலை திருப்பதி தேவத்தானம் திருப்பதி லட்டுக்கு 2008 ஆண்டு புவிசார் குறியீட்டுக்கு பதிவுசெய்தது. 2009 ஆண்டு திருப்பதி லட்டு புவியியல் அறிகுறிகள் போன்ற உணவு வகையின் கீழ் ஜி.ஐ. சட்டம் 1999 படி பதிவு செய்யப்பட்டது. இதனால் மற்றவர்கள் அதே பெயரில் இனிப்பு தயார் செய்யவும், இதன் பெயரைப் பயன்படுத்தவும் தடைசெய்யப்பட்டது.

திருமலைக் கோயிலின் சம்பங்கி பிரதாக்‌ஷணம் என்னும் இடத்தில் லட்டுகள் தயாரிக்கும் பொட்டு என்னும் மடப்பள்ளி உள்ளது. இங்கு பொருட்கள் சுமந்து செல்ல பயன்படுத்தப்படும் மூன்று கன்வேயர் பெல்ட்கள் பொருத்தப்பட்டுள்ளன, இவை மடப்பள்ளியில் இருந்து விற்பனையகத்துக்கு லட்டுக்களை கொண்டு செல்ல பயன்படுகின்றன. மூன்று கன்வேயர் பெல்ட்களில் முதல் பெல்ட் லட்டுகளை எடுத்துச்செல்ல வசதியாக 2007 ஆண்டு நிறுவப்பட்டது. இரண்டாவது பெல்ட் லட்டு, பூந்தி ஆகியவற்றை கொண்டுசெல்ல வசதியாக 2010 ஆம் ஆண்டு நிறுவப்பட்டது. மூன்றாவது கன்வேயர் பெல்ட் முதலிரண்டு கன்வேயர் பெல்டுகளுக்கு உதவியாக 2014 ஆண்டு பொருத்தப்பட்டது. கடந்த காலத்தில் லட்டுகள் தயாரிக்க விறகு அடுப்பு பயன்படுத்தப்பட்டது, 1984 முதல் சமைக்க எரிவளி பயன்படுத்தப்பட்டு வருகிறது.

திருமலை திருப்பதி தேவஸ்தானம் ஏறக்குறைய 1.5 லட்சம் லட்டுக்களை நாளொன்றுக்கு தயாரிக்கிறது. தற்போது, பொட்டுவில் உள்ள வசதிகளைக் கொண்டுள்ளது நாள் ஒன்றுக்கு 800,000 லட்டுக்களை செய்யும் திறன் கொண்டதாக உள்ளது.

திட்டம் என்பது திருப்பதி லட்டு தயாரிக்க பயன்படுத்தப்படும் பொருட்கள் மற்றும் அதன் விகிதாச்சாரத்தின் பட்டியல் ஆகும். திருப்பதி லட்டுக்கு அதிகரித்து வரும் தேவையைப் பூர்த்தி செய்ய, அதன் வரலாற்றில் ஆறு முறை திட்டம் மாற்றங்கள் செய்யப்பட்டுள்ளன. தற்போது திருப்பதி லட்டு தயாரிக்க பயன்படுத்தப்படும் மூலப் பொருட்கள் கடலை மாவு, முந்திரி, ஏலக்காய், நெய், சர்க்கரை, கற்கண்டு மற்றும் உலர்ந்த திராட்சை. நாள் ஒன்றுக்கு கடலை மாவு சுமார் 10 டன், சர்க்கரை 10 டன், முந்திரி 700 கிலோ, ஏலக்காய் 150 கிலோ, நெய் 300 முதல் 500 லிட்டர், கற்கண்டு 500 கிலோ, காய்ந்த திராட்சை 540 கிலோ மூலப்பொருட்களாக லட்டு தயாரிக்க பயன்படுத்தப்படுகிறது. திருப்பதி தேவஸ்தானத்தால் இந்த பொருட்களை கொள்முதல் செய்ய ஆண்டு அடிப்படையில் கேள்விப் பத்திரம் கோரப்படுகிறது.

ஏறக்குறைய 200 சமையல் பணியாளர்கள் லட்டு தயாரிக்கும் பணியில் ஈடுபட்டுவருகின்றனர். இந்த சமையல் பணியாளர்கள் பொட்டு கார்மீகலு என அழைக்கப்படுகின்றனர்.

இந்த ஆஸ்தான லட்டு முதன்மையான விழா நாட்களில் மட்டும் தயாரிக்கப்பட்டு பிரமுகர்களுக்கு வழங்கப்படுகிறது. இது 750 கிராம் எடையுடனும், பிற லட்டுக்களைவிட மிகுதியான அளவில் முந்திரி, பாதாம், குங்குமப்பூ போன்றவை சேர்த்து தயாரிக்கப்படுகிறது.

இந்த லட்டுக்கள் கல்யாண உற்சவ சேவையில் கலந்துகொள்ளும் பக்தர்களுக்கு பிரசாதமாக வழங்கப்படுகிறது. இது 750 கிராம் எடையுடன் இருக்கும். இந்த லட்டுக்கான தேவை மிகுதியாக உள்ளது. புரோகிதம் லட்டைவிட குறைந்த அளவே இது தயாரிக்கப்படுகிறது.

இந்த லட்டு பொதுவான பக்தர்களுக்கு விநியோகிக்கப்படுகிறது மூன்றுவகை லட்டுகளில் இந்த லட்டுதான் அளவில் சிறியது. இது 175 கிராம் எடையுடையதாக இருக்கும். இந்த லட்டுகள் மிகுதியான எண்ணிக்கையில் தயாரிக்கப்படுகிறது.


</doc>
<doc id="310042" url="https://ta.wikipedia.org/wiki?curid=310042" title="நாடகன்றவர் அறக்கட்டளை சொத்து வாரியம்">
நாடகன்றவர் அறக்கட்டளை சொத்து வாரியம்

நாடகன்றவர் அறக்கட்டளை சொத்து வாரியம் ("Evacuee Trust Property Board", ETPB), பாக்கித்தான் அரசின் சட்டபூர்வ வாரியமாகும். நாட்டைவிட்டு வெளியேறிய இந்துக்கள், சீக்கியர்களால் விட்டுச்செல்லப்பட்ட கல்வி, சமய மற்றும் அறக்கட்டளைச் சொத்துக்களை நிர்வகிக்கும் பொறுப்புடைய முதன்மையான அரசுத் துறையாக உள்ளது. இது பாக்கித்தானிலுள்ள இந்து, சீக்கிய வழிபாட்டிடங்களை பராமரித்தும் வருகின்றது.


</doc>
<doc id="310045" url="https://ta.wikipedia.org/wiki?curid=310045" title="பாக்கித்தான் அரசு">
பாக்கித்தான் அரசு

பாக்கித்தான் அரசு ("Government of Pakistan", ) கூட்டாட்சி நாடாளுமன்ற அரசியலமைப்பைக் கொண்டுள்ளது. குடியரசுத் தலைவர் நாட்டுத் தலைவராகவும் நேரடியாக அல்லாது தேர்ந்தெடுக்கப்படும் பிரதமர் அரசுத் தலைவராகவும் உள்ளனர்.

நாட்டை ஆள வெஸ்ட்மின்ஸ்டர் மக்களாட்சி முறைமையைப் பின்பற்றும் இந்த அரசு முதன்மையாக செயலாட்சி, சட்டவாக்கம், நீதித்துறை கிளைகளைக் கொண்டுள்ளது. அரசியலமைப்பின்படி அனைத்து அதிகாரங்களும் நாடாளுமன்றம், தலைமை அமைச்சர் மற்றும் உச்ச நீதிமன்றத்தின்பாற் வழங்கப்பட்டுள்ளன. நாடாளுமன்றத்தின் சட்டங்களும் திருத்தங்களும் இந்தக் கிளைகளுக்கிடையேயான அதிகாரப் பகிர்வை வரையறுத்துள்ளன; இவற்றின் அடுத்த நிலையிலான செயலாட்சியர் அமைப்புக்கள், துறைகள், கீழமை நீதிமன்றங்கள் ஆகியவற்றையும் உருவாக்கியுள்ளன. அரசியலமைப்பு அதிகாரத்தின்படி பாக்கித்தான் குடியரசுத் தலைவர் சட்டங்களுக்கு ஒப்புமையும் அவசரச் சட்டங்களின் அறிவித்தலையும் மேற்கொள்கிறார். இவர் அலங்கார நாட்டுத் தலைவராகவே உள்ளார்; தேர்தல்கள் மூலமாக தேர்ந்தெடுக்கப்படும் தலைமை அமைச்சர் செயலாட்சிப் பிரிவின் முதன்மை செயல் அலுவலராக செயல்படுகின்றார்; இவரே கூட்டாட்சியை நடத்தும் பொறுப்பைக் கொண்டவர். இரண்டு அவைகள் கொண்டா நாடாளுமன்றத்தில் கீழவை "தேசிய சட்டப்பேரவை" என்றும் மேலவை "செனட்" எனவும் அழைக்கப்படுகின்றன. நீதித்துறையில் உச்ச நீதிமன்றம், நான்கு மாகாண உயர்நீதிமன்றங்கள், மாவட்ட நீதிமன்றங்களும் உள்ளன;தவிர தீவிரவாத எதிர்ப்பு நீதிமன்றம், இசுலாமியச் சட்ட முறைமை நீதிமன்றங்கள், பசுமைத் தீர்ப்பாயங்களும் உள்ளன. அனைத்து நீதி மன்றங்களும் உச்ச நிதிமன்றத்திற்கு கீழானவை. 



</doc>
<doc id="310051" url="https://ta.wikipedia.org/wiki?curid=310051" title="சாக்கி ஆறு">
சாக்கி ஆறு

சாக்கி ஆறு ("Chakki river") பியாஸ் ஆற்றின் துணை ஆறாகும். இந்தியாவின் மாநிலங்களான இமாச்சலப் பிரதேசம் மற்றும் பஞ்சாப் மாநிலங்களின் வழியாக ஓடுகிறது. பதான்கோட்டுக்கு அருகில் பீசு ஆற்றுடன் கலக்கிறது. இவ்வாறு பனி மற்றும் இமாச்சலப் பிரதேசத் தௌலாதார் மலைகளில் பெய்யும் மழையால் நீர்வரத்து பெறுகிறது.



</doc>
<doc id="310059" url="https://ta.wikipedia.org/wiki?curid=310059" title="காளி பெயின்">
காளி பெயின்

காளி பெயின் ("Kali Bein") இந்திய பஞ்சாபில் உள்ள ஒரு சிற்றோடை. இது பியாஸ் ஆறும் சத்லஜ் ஆறும் சேருமிடத்தில் அவற்றுடன் கலக்கிறது. காளி பெயினில் குளித்த பின்னர் குரு நானக் ஞானமுக்தி பெற்றதாக நம்பப்படுகிறது. இந்தியாவின் பசுமைப் புரட்சியின் விளைவாக மாசடைந்த காளி பெயின், 2000 களில் பல்பீர் சிங் சீச்செவாலின் தலைமையில் மேற்கொள்ளப்பட்ட பெருமுயற்சியால் சுத்தமாக்கப்பட்டு புத்துயிர்ப்பு பெற்றது.


</doc>
<doc id="310061" url="https://ta.wikipedia.org/wiki?curid=310061" title="வால்மீகி கோவில், இலாகூர்">
வால்மீகி கோவில், இலாகூர்

வால்மீகி கோவில் ("Valmiki Temple") பாகித்தானின் இலாகூரில் வால்மீகிக்காகக் கட்டப்பட்டுள்ள இந்துக் கோவிலாகும்.

இந்த வால்மீகி கோவில் பாகித்தான் இந்து அவை மற்றும் நாடகன்றவர் அறக்கட்டளை சொத்து வாரியத்தால் (EPTB) பராமரிக்கப்பட்டு வருகிறது..

இலாகூரில் செயற்பாட்டிலுள்ள இரு இந்துக்கோவில்களில் வால்மீகி கோவில் ஒன்றாகும். மற்றொன்று இலாகூரின் கிருஷ்ணர் கோவிலாகும்.



</doc>
<doc id="310067" url="https://ta.wikipedia.org/wiki?curid=310067" title="தர்பாரா சிங்">
தர்பாரா சிங்

தர்பாரா சிங் ("Darbara Singh", பெப்ரவரி 10, 1916 — மார்ச்சு10, 1990) சூன் 6, 1980 முதல் அக்டோபர் 10, 1983 வரை பஞ்சாபின் முதலமைச்சராக பொறுப்பாற்றியவர். இந்திய தேசிய காங்கிரசின் தலைவர்களில் ஒருவர். 

சர்தார் தர்பாரா சிங் பஞ்சாபின் அமிருதசரசு மாவட்டத்தில் ஜண்டியாலா என்றவிடத்தில் ஜாட் நிலக்கிழார் சர்தார் தலீப் சிங் ஜோகல் குடும்பத்தில் பிறந்தார். இவர் அமிருதசரசில் உள்ள கால்சா கல்லூரியில் கல்வி கற்று விடுதலைப் போராட்டத்தில் ஈட்பாடு கொண்டார். இந்திய தேசிய காங்கிரசின் சார்பில் வெள்ளையனே வெளியேறு போராட்டங்களில் பங்கேற்று பல முறை சிறை சென்றார். 

இந்தியப் பிரிவினைக்குப் பின்னர் இடம்பெயர்ந்த மக்களுக்கு ஏதிலி முகாம்களை ஒருங்கிணைப்பதில் பங்கேற்றார். 1946 முதல் 1950 வரை ஜலந்தர் காங்கிரசு கட்சியின் தலைவராக பொறுப்பேற்று பின்னர் பஞ்சாப் மாநில செயற்குழுவில் பொதுச் செயலராக (1953-56) பணியாற்றினார். 1957 முதல் 1964 வரை மாநில கட்சித் தலைவராகவும் பணியாற்றினார். 1952 முதல் 1969 வரை பஞ்சாப் சட்டமன்றத்தில் உறுப்பினராக இருந்தார். அச்சமயம் வேளாண்மை, வளர்ச்சி, உள்துறை அமைச்சுப் பொறுப்புக்களை வகித்துள்ளார். 

தேசிய அளவில் 1954இல் அனைத்திந்திய காங்கிரசு குழுவில் உறுப்பினரானார். 1962இலிருந்து காங்கிரசு செயற்குழுவில் உறுப்பினராக தேர்ந்தெடுக்கப்பட்டு 1990இல் தமது மரணம் வரை நீடித்திருந்தார். நாடாளுமன்றத்தின் கீழவையான மக்களவைக்கு 1971இல் ஹோஷியார்பூர் தொகுதியிலிருந்து தேர்ந்தெடுக்கப்பட்டார். நடுவண் அரசில் அமைச்சராகப் பங்கேற்காத போதும் காங்கிரசு கட்சியின் மக்களவை உதவித் தலைவராக நியமிக்கப்பட்டார். 1975இல் பொது கணக்குக் குழுவின் தலைவராகவும் பணியாற்றினார்.

1980இல் நடந்த மாநிலத் தேர்தல்களில் நகோதரிலிருந்து சட்டப் பேரவைக்குத் தேர்ந்தெடுக்கப்பட்டார். பெப்ரவரி 17, 1980இல் முதலமைச்சராகப் பொறுப்பேற்றார். 1980களில் பஞ்சாபில் காலிஸ்தான் தனிநாடு கோரிக்கை வலுப்பெற்று வன்முறை மிகுந்த போராட்டம் நடைபெற்று வந்தது. சலந்தரிலிருந்து வெளிவந்துகொண்டிருந்த பஞ்சாப் கேசரி செய்தித் தாள்களின் தலைவர் லாலா ஜகத் நாராயண் படுகொலை செய்யப்பட்டார். அடுத்து காவல்துறை துணைத் தலைமை ஆய்வாளர் அவதார் சிங் அத்வால் பொற்கோயில் வளாகத்தில் கொல்லப்பட்டார். தீவிரவாத இயக்கத்தின் வன்முறைச் சம்பவங்கள் கூடிவந்ததால் தர்பாராசிங் அமைச்சரவை பதிவி விலகியது; சூன் 6, 1983 அன்று குடியரசுத் தலைவர் ஆட்சி அறிவிக்கப்பட்டது. 

1984இல் மாநிலங்களவைக்குத் தர்பாராசிங் தேர்ந்தெடுக்கப்பட்டார். உட்கட்சி விவகாரங்களில் பல சிக்கல்களைத் தீர்க்க பெரிதும் உதவி புரிந்தார். 

1. Harjinder Singh Dilgeer, "SIKH TWAREEKH" (Sikh History in Punjabi in 5 volumes), Sikh University Press, Belgium, 2007.

2. Harjinder Singh Dilgeer, "SIKH HISTORY" (in English in 10 volumes), Sikh University Press, Belgium, 2010-11.

3. Rajya Sabha 'Brief Biographical Sketch 1952-2003' http://rajyasabha.nic.in/rsnew/pre_member/1952_2003/s.pdf


</doc>
<doc id="310073" url="https://ta.wikipedia.org/wiki?curid=310073" title="வாலகில்யர்கள்">
வாலகில்யர்கள்

வாலகில்யர்கள், கட்டை விரலை விடச் சிறிய உருவமும், பெருந் தவ ஆற்றலும் கொண்ட 60,000 பேர் கொண்ட முனி கூட்டத்தவர்கள் ஆவார். வானுலகில் சுற்றித்திரியும் இவர்கள் சூரியனின் நண்பர்கள் ஆவர்.

பிரஜாபதியான காசிபர் ஒரு முறை பெரும் வேள்வி செய்கையில், தேவர்களின் தலைவன் இந்திரன், வேள்விக்கான மரக்கட்டைகளுக்காக, ஒரு மிகப் பெரிய மலைக் காட்டையே பெயர்த்துக் கொண்டு வந்து கொடுத்தான்.

ஆனால் வாலகில்ய முனிவர்கள் அனைவரும் ஒன்று சேர்ந்து உலர்ந்த ஒரு மரத்தின் ஒரு துண்டை சிரமப்பட்டு தூக்கி வருவதைக் கண்ட இந்திரன், வாலகில்ய முனிவர்களைப் பார்த்து நகைத்து விட்டான். இதனால் கோபம் கொண்ட முனிவர்கள், இந்திரனை வெல்லும் ஆற்றல் படைத்த ஒருவன் காசிபர் மூலம் பிறப்பான் என சாபமிட்டார்கள்.

இந்திரன், வாலகில்ய முனிவர்களிடம் தான் செய்த தவறுக்கு மன்னிப்புக் கோரியதாலும், பிரம்மா இவ்விடயத்தில் தலையிட்டதன் பேரிலும், காசிபர் - வினதா இணையருக்கு பிறக்கும் கருடன், துவக்கத்தில் இந்திரனுக்கு எதிரியாகவும், பின் நண்பனாகவும் விளங்குவான் என சாபத்தை மாற்றினர்.



</doc>
<doc id="310074" url="https://ta.wikipedia.org/wiki?curid=310074" title="பியான்ட் சிங் (முதலமைச்சர்)">
பியான்ட் சிங் (முதலமைச்சர்)

பியான்ட் சிங் ("Beant Singh", பெப்ரவரி 19, 1922 - ஆகத்து 31, 1995) இந்திய அரசியல்வாதியும் 1992 முதல் 1995 வரை பஞ்சாப் முதலமைச்சராக இருந்தவரும் ஆவார். இந்திய தேசிய காங்கிரசு உறுப்பினராக இருந்தார். பஞ்சாபில் கிளர்ச்சியாளர்களுக்கு எதிரான நடவடிக்கையின் போது மனித உரிமை மீறல்களில் ஈடுபட்டதாக கிளர்ச்சியாளர்களால் தானுந்து குண்டுவெடிப்பு ஒன்றில் கொல்லப்பட்டார்.



</doc>
<doc id="310075" url="https://ta.wikipedia.org/wiki?curid=310075" title="டென்னிசு பெர்காம்ப்">
டென்னிசு பெர்காம்ப்

டென்னிஸ் நிகொலாஸ் மரிய பெர்காம்ப் (, பிறப்பு மே 10, 1969) என்பவர் நெதர்லாந்தைச் சேர்ந்த முன்னாள் தொழில்முறை கால்பந்து வீரராவார். இவர் அயாக்சு, இன்டர்நேசியோனல், ஆர்சனல் அணிகளுக்காக ஆடியிருக்கிறார். நெதர்லாந்து தேசிய காற்பந்து அணிக்காக 79 முறை ஆடி 37 கோல்களை அடித்துள்ளார்.


</doc>
<doc id="310076" url="https://ta.wikipedia.org/wiki?curid=310076" title="வித்தியாதரர்கள்">
வித்தியாதரர்கள்

வித்தியாதரர்கள் (Vidyadhara) (சமஸ்கிருதம் , என்பதற்கு பெரும் அறிவு உடையவர்கள் எனப் பொருள். இந்து சமயத்தில் உயர் ஆன்மாக்களான வித்தியாதர்ர்கள் மந்திர ஜால விந்தைகளை நன்கு கற்றறிந்தவரகள். கயிலை மலை சிவனின் உதவியாளாக வித்தியாதரர்கள் பணிவிடை செய்கின்றனர். வித்தியாதரர்களை உபதேவதைகள் ஆவார். பௌத்த சமய நூல்களில் வித்தியாதரகளைப் பற்றிய குறிப்புகள் உள்ளது.

அக்னி புராணத்தில், ஆண் - பெண் வித்தியாதரர்கள் மலர் மாலகள் அணிந்து கொண்டு, அரம்பையர்கள், யட்சர்கள், யட்சினிகள், கந்தர்வர்கள், கிண்ணரர்கள் போன்ற உயர் ஆன்மா கொண்ட தேவதைகளுடன் வானுலகில் சஞ்சரிப்பர்கள் எனக் கூறுகிறது.

பாகவத புராணம் சித்ரகேது என்பவன் வித்தியாதர்களின் அரசன் எனக்கூறுகிறது.

சமண நூல்களில் வித்தியாதர்ர்கள், அசுரர்கள். வானரர்கள், போன்று பறத்தல் போன்ற மாய சக்தி ஆற்றல் கொண்டவர்கள் என்றும், வித்தியாதர இனத்தின் இரண்டு குலத்தில் பிறந்தவர்களே இராவணன் மற்றும் வாலி என்றும் கூறுகிறது.


</doc>
<doc id="310080" url="https://ta.wikipedia.org/wiki?curid=310080" title="பியாந்த் பொறியியல் மற்றும் தொழில்நுட்பக் கல்லூரி">
பியாந்த் பொறியியல் மற்றும் தொழில்நுட்பக் கல்லூரி

பியாந்த் பொறியியல் மற்றும் தொழில்நுட்பக் கல்லூரி அல்லது பி.சி.இ.டி குர்தாஸ்பூர் ("Beant College of Engineering and Technology or BCET Gurdaspur") என அறியும் இது, இந்திய பஞ்சாப் மாகாணத்தின் குருதாசுபூரில் அமைந்துள்ளது. ஒரு கல்விசார் தன்னாட்சி மற்றும் தேசிய அங்கீகாரம் வாரியத்தின் ("NBA") அங்கீகாரம் பெற்ற பொறியியல் கல்லூரியான இது, பல்வேறு பொறியியல் துறைகளில் கல்வி அளிக்கிறது. மேலும், ஏழு கல்வி சார்ந்த மற்றும் இரண்டு நிர்வாக துறைகள் கொண்டு இயங்கும் இக்கல்லூரி, பஞ்சாப்பின் முதன்மையான பொறியியல் கல்லூரி நிறுவனங்களில் ஒன்றாக கருதப்படுகிறது.


</doc>
<doc id="310086" url="https://ta.wikipedia.org/wiki?curid=310086" title="அரிசரண் சிங் பிரார்">
அரிசரண் சிங் பிரார்

அரிசரண் சிங் பிரார் ("Harcharan Singh Brar", சனவரி 21, 1919 – செப்டம்பர் 6, 2009) பஞ்சாபைச் சேர்ந்த காங்கிரசு அரசியல்வாதி ஆவார். இவர் பஞ்சாபின் 13 ஆவது முதலமைச்சராக ஆகத்து 31, 1995 முதல் நவம்பர் 21, 1996 வரை பொறுப்பில் இருந்தார். கொலைசெய்யப்பட்ட முந்தைய முதலமைச்சர் பியான்ட் சிங்கை அடுத்து பதவியேற்றார். 

பிரார் சனவரி 21, 1919 அன்று தேசிய நெடுஞ்சாலை 16 இல் முக்த்சர் சாகிபிற்கும் கோட் கபூராவிற்கும் இடையிலுள்ள சிற்றூர் "சராய் நாகா"வில் பிறந்தார்.இவரது தந்தை பல்வந்த் சிங் ஆகும். இலாகூரிலுள்ள அரசுக் கல்லூரியில் பட்டப்படிப்பை முடித்தார். குர்பிந்தர் கவுர் பிராரை திருமணம் புரிந்துள்ளார். இருவருக்கும் கன்வர்ஜித் சிங் பிரார் என்ற மகனும் கன்வல்ஜித் கவுர் என்ற மகளும் உள்ளனர். இவர் தற்சமயம் முக்த்சர் தொகுதி சட்டப்பேரவை உறுப்பினராக உள்ளார்.

பிரார் பஞ்சாப் விதான் சபாவிற்கு ஐந்து முறை தேர்ந்தெடுக்கப்பட்டார்: 1960-62இல் முக்த்சரிலிருந்து, 1962-67 மற்றும் 1992–97 தேர்தல்களில் மீளவும், 1967-72 கிதர்பகாவிலிருந்து, 1969-74இல் கோட்கபூராவிலிருந்து தேர்ந்தெடுக்கப்பட்டார். பெப்ரவரி 1977இலிருந்து செப்டம்பர் 1977 வரை ஒடிசாவின் ஆளுநராகவும் செப்டம்பர் 24, 1977 முதல் திசம்பர் 9, 1979 வரை அரியானா ஆளுநராகவும் பணியாற்றினார். சண்டிகரில் பஞ்சாப் & அரியானா தலைமைச்செயலகங்களுக்கு வெளியே தானுந்தில் குண்டு வீசப்பட்டு முதலமைச்சர் பியான்ட் சிங் கொலை செய்யப்பட்டதை அடுத்து ஆகத்து 31, 1995 இல் பஞ்சாபு முதலமைச்சராகப் பொறுப்பேற்றார். தமது ஆட்சிக்காலத்தில் பரீத்கோட் மாவட்டத்திலிருந்து பிரித்து முக்த்சர், மோகா மாவட்டங்களை புதியதாக உருவாக்கினார். இதைத் தவிர இவர் நீர்ப்பாசனம், ஆற்றல் துறை அமைச்சராகவும் உடல்நலம் மற்றும் குடும்ப நல அமைச்சராகவும் பணியாற்றியுள்ளார்.

நீண்டநாள் நோய்வாய்ப்பட்டிருந்த பிரார் செப்டம்பர் 6, 2009 இல் தமது சிற்றூரான சராய் நாகாவில், 90 ஆவது அகவையில் இயற்கை எய்தினார்.


</doc>
<doc id="310088" url="https://ta.wikipedia.org/wiki?curid=310088" title="இராஜிந்தர் கவுர் பட்டல்">
இராஜிந்தர் கவுர் பட்டல்

இராசிந்தர் கவுர் பட்டல் ("Rajinder Kaur Bhattal") இந்திய அரசியல்வாதியும் காங்கிரசு உறுப்பினருமாவார். இவர் ஏப்ரல் 1996 முதல் பெப்ரவரி 1997 வரை பஞ்சாப் முதலமைச்சராகப் பணியாற்றி உள்ளார். பஞ்சாபின் முதல் பெண் முதலமைச்சராகவும் ஒரே பெண் முதலமைச்சராகவும் விளங்குகின்றார். இந்தியாவில் இவர் எட்டாவது பெண் முதலமைச்சராகும்.


</doc>
<doc id="310091" url="https://ta.wikipedia.org/wiki?curid=310091" title="வால்மீகி கோவில், திருவான்மியூர்">
வால்மீகி கோவில், திருவான்மியூர்

வால்மீகி கோவில் ("Valmiki temple") தமிழ்நாடு, சென்னையின் ஒரு பகுதியான திருவான்மியூரில் அமைந்துள்ள இந்துக் கோவிலாகும். இது இராமாயணம் எழுதிய வால்மீகி முனிவருக்கான கோவில். சிறு மண்டபம் போலமைந்துள்ள இக்கோயில் சுமார் 1200 ஆண்டுகள் பழமையானது.

வால்மீகி கோவில் திருவான்மியூரின் பேருந்து நிலையத்திற்கு அருகாமையில் கிழக்குக் கடற்கரைச் சாலையில் அமைந்துள்ளது. அதே தெருவின் மறுபுறம் இக்கோயிலுக்கு எதிர்ப்புறத்தில் திருவான்மியூர் மருந்தீசுவரர் கோவில் உள்ளது. மருந்தீசுவரர் கோயில் நிர்வாகத்தின் கீழ் இக்கோயில் கண்காணிக்கப்படுகிறது.

சிறு மண்டபம் போலமைந்துள்ள இக்கோயில் சுமார் 1200 ஆண்டுகள் பழமையானது. வால்மீகி முனிவரின் பெயரால் இப்பகுதி திருவான்மியூர் எனப் பெயர் பெற்றது. மருந்தீசுவரர் கோவிலுக்கு அருகிலுள்ள திருவான்மியூரின் ஒரு பகுதி வால்மீகி நகர் எனப் பெயரிடப்பட்டுள்ளது. தெற்கு நோக்கி கடற்கரை வழியே பயணப்பட்ட வால்மீகி இவ்விடத்தில் ஓய்வெடுத்ததாக மரபுவழிச் செய்தி நிலவுகிறது. 

கிழக்குக் கடற்கரையில் போக்குவரத்து நெரிசலான இடத்தில் சாலையின் நடுவே இக்கோயில் அமைந்துள்ளதால் ஒரு சமயம் சாலை விரிவுபடுத்தும் திட்டத்தின் கீழ் அகற்றப்படும் சிக்கலுக்கு உள்ளானது. ஆனால் கோவில் நிர்வாகிகளின் முயற்சியால் அது தடுக்கப்பட்டு, இப்போது இக்கோயில் சாலையைப் இரண்டாகப் பிரித்து போக்குவரத்தை ஒருவழிப்படுத்தும் இடைப்பிரிப்பாக போக்குவரத்துக்கு இடைஞ்சலின்றி உதவும்விதத்தில் நிலைப்பட்டுள்ளது



</doc>
<doc id="310092" url="https://ta.wikipedia.org/wiki?curid=310092" title="வால்மீகி கோவில்">
வால்மீகி கோவில்

வால்மீகி கோவில் என்ற தலைப்பிலுள்ள கட்டுரைகள்



</doc>
<doc id="310098" url="https://ta.wikipedia.org/wiki?curid=310098" title="அஜித் சிங் (காவற்துறை அதிகாரி)">
அஜித் சிங் (காவற்துறை அதிகாரி)

அஜித் சிங் ("Ajit Singh") (ஏப்ரல் 10,1945 - மே 7, 1991) இந்திய பஞ்சாபில் 1991 ஆம் ஆண்டின் தீவிரவாதிகளுடனான மோதலில் கொல்லப்பட்ட இந்தியக் காவல் பணி அதிகாரி ஆவர். 1968 ஆம் ஆண்டின் அதிகாரியான இவர், கொல்லப்பட்டபோது அமிருதசரசு எல்லைப்புற காவற்துறைத் தலைவராகப் (IGP) ஆகப் பொறுப்பு வகித்தார். அவருக்கு வீர சக்கரம் விருது வழங்கப்பட்டது.


</doc>
<doc id="310103" url="https://ta.wikipedia.org/wiki?curid=310103" title="குரு நானக் தேவ் பொறியியல் கல்லூரி, லூதியானா">
குரு நானக் தேவ் பொறியியல் கல்லூரி, லூதியானா

குரு நானக் தேவ் பொறியியல் கல்லூரி ("Guru Nanak Dev Engineering College, Ludhiana (GNDEC") ஒரு தன்னாட்சி பொறியியல் நிறுவனமான இது, இந்திய பஞ்சாப் மாகாணத்தின் லூதியானாவிலுள்ள கில் பார்க் என்னுமிடத்தில் அமைந்துள்ளது. 1956 -ஆம் ஆண்டில் நிறுவப்பட்ட இக்கல்வி நிறுவனம், இந்திய வடக்கு பகுதியின் மிக பழமையான பொறியியல் நிறுவனங்களில் ஒன்றாகும். "குரு நானக் தேவ் பொறியியல் கல்லூரி" என விளங்கியுள்ள இது, நங்கானா சாகிபு கல்வி அறக்கட்டளையின் கீழ் ("NSET") நிறுவப்பட்டதாகும். பாக்கித்தானில், உள்ள பஞ்சாப் மாநிலத்தின், நான்கானா சாகிப் மாவட்டத்தில் அமைந்துள்ள நங்கானா சாகிபு ("NSET") கோயில், சீக்கிய முதல் குருவான குரு நானக் தேவ் ஜி என்பவரின் பிறந்த இடமாகும்.


</doc>
<doc id="310107" url="https://ta.wikipedia.org/wiki?curid=310107" title="சீக்கியத் திறனாய்வு">
சீக்கியத் திறனாய்வு

சீக்கியம் (Sikhism) மற்ற கோட்பாட்டாளர்களால், வேறுபட்ட பல நோக்கங்களுக்காக, ஏதாவது ஒருவகையில் எதிர்த்து திறனாய்வுக்கு உட்படுத்தப்பட்டுள்ளது. இத்திறனாய்வாளர்களில் சீக்கியரும் சீக்கியர் அல்லாதவரும் அடங்குவர். இத்திறனாய்வு சமய நம்பிக்கைகளின்பாலோ அல்லது சீக்கிய சமய நடைமுறைகளின்பாலோ அச்சமயத் தோற்ற உண்மையின் மீதோ நிகழ்ந்துள்ளது. எனவே சீக்கியரின் இருப்பு, அவர்களின் கடந்தகால நடவடிக்கைகளுக்காகவோ நிகழ்கால இருத்தலுக்காகவோ தனித்துப் பாகுபடுத்திப் பார்க்கப்படுகின்றனர்.



</doc>
<doc id="310113" url="https://ta.wikipedia.org/wiki?curid=310113" title="பஞ்சாப் பள்ளிக் கல்வி வாரியம்">
பஞ்சாப் பள்ளிக் கல்வி வாரியம்

பஞ்சாப் பள்ளிக் கல்வி வாரியம் ( "Punjab School Education Board", P.S.E.B.) இந்தியாவின் சண்டிகரில் அமைந்துள்ள கல்வி வாரியமாகும். 1969இல் பஞ்சாப் மாநிலத்தில் பொதுப் பள்ளிகளில் கற்பிக்கப்படும் பாடதிட்டங்களை நிர்வகிக்கவும் சீரான தேர்வுகளை நடத்தவும் இந்திய பஞ்சாப் அரசால் சட்டமன்ற சட்டத்தின் கீழ் நிறுவப்பட்டது. மேலும் இது பாடபுத்தகங்களை வெளியிடுகின்றது. படிப்புதவித் தொகைகளை நிர்வகிப்பதும் இதன் பணிகளில் ஒன்றாக உள்ளது. இந்த வாரியத்தின் தலைமையகம் சண்டிகர் அருகில் சாகிப்ஜாடா அஜித்சிங் நகர் (மொகாலி)யில் அமைந்துள்ளது. 

பஞ்சாப் பள்ளிக் கல்வி வாரியத்திற்கு முழுநேர அவைத்தலைவர் தலைமை ஏற்கிறார். இவரது பதவிக் காலம் மூன்றாண்டுகளாகும். இவர் பஞ்சாப் மாநில அரசின் பள்ளிக் கல்விச் செயலரின் கீழ் பசியாற்றுகின்றார். தற்போதைய தலைவராக முனைவர். தேசீந்தர் கவுர் தாலிவால் உள்ளார்.


</doc>
<doc id="310114" url="https://ta.wikipedia.org/wiki?curid=310114" title="2015 குரு கிரந்த் சாகிப் அவமதிப்புப் போராட்டம்">
2015 குரு கிரந்த் சாகிப் அவமதிப்புப் போராட்டம்

2015 குரு கிரந்த் சாகிப் அவமதிப்பு போராட்டம் ("2015 Guru Granth Sahib desecration controversy") (இது 2015 குரு கிரந்த் சாகிப் அவமதிப்பு எனவும் வழங்கும்.) என்பது சீக்கியக் குருவான குரு கிரந்த் சாகிப் அவர்களை அவமதித்து நடந்த தொடர்நிகழ்வுகளையும் 2015 அதன்பின் அக்தோபர் மாதம் முழுவதும் இந்தியப் பஞ்சாபில் நிகழ்ந்த எதிர்ப்பு நடவடிக்கைகளையும் குறிக்கும். முதல் அவமதிப்பு நிகழ்ச்சி ஃபரீத்கோட் மாவட்டத்தில் உள்ள பர்காரில் நிகழ்ந்தது. அங்கு அக்தோபர் 12 இல் குருவின் 110 பதாகைகள் கிழிக்கப்பட்டுக் கிடந்துள்ளன. இரு எதிர்ப்பாளர்கள் காவல்துறையுடனான மோதலில் அக்தோபர் 14 இல் இறந்தனர். இந்நிகழ்வுகள் கனடா, அமெரிக்கா, பெரும்பிரித்தானியா ஆகியநாடுகளின் புலம்பெயர்ந்த சீக்கியராலும் கண்டிக்கப்பட்டன. பஞ்சாப் அமைச்சரவை 2015 நவம்பர் 20 இல் கூடி, அவமதிப்புக்கான தண்டனையாக இருந்த சிறைவாசத்தை மூன்றாண்டில் இருந்து ஆயுள்காலச் சிறைவாசமாக்க் கூட்ட முன்மொழிவு தந்தது.


</doc>
<doc id="310122" url="https://ta.wikipedia.org/wiki?curid=310122" title="தேசிய செயல்முறைப் பொருளியல் ஆய்வுக் குழு">
தேசிய செயல்முறைப் பொருளியல் ஆய்வுக் குழு

தேசிய செயல்முறைப் பொருளியல் ஆய்வுக் குழு ("National Council of Applied Economic Research", NCAER) புது தில்லியைத் தலைமையிடமாகக் கொண்டுள்ள இலாபநோக்கற்ற பொருளியல் மதியுரையகம் ஆகும்.

இதன் ஆளுமைக் குழுவின் தலைவராக நந்தன் நிலெக்கணியும் தலைமை இயக்குநராக முனைவர் சேகர் ஷாவும் உள்ளனர்.

இது 1956இல் ஃபோர்டு அறக்கட்டளை, நிதி அமைச்சகம் மற்றும் டாட்டா​ சன்ஸ் ஆதரவுடன் நிறுவப்பட்டது. ஜவகர்லால் நேரு அக்டோபர் 31, 1959இல் இந்த வளாகத்திற்கான அடிக்கல்லை நாட்டினார்.


</doc>
<doc id="310124" url="https://ta.wikipedia.org/wiki?curid=310124" title="ஓரசு">
ஓரசு

ஓரசு ("Horus") என்பவர் பழங்கால எகிப்திய மதத்தினர் வழிபட்ட முதன்மைக் கடவுளாவார். வல்லூறின் வடிவிலோ அல்லது வல்லூறின் தலை கொண்ட மனித வடிவிலோ குறிப்பிடப்படும் ஓரசு வானம், போர், வேட்டையாடுதல் ஆகியவற்றின் கடவுளாகக் கருதப்படுகிறார். இவருடைய வலது கண் ஞாயிறு கடவுள் ராவாகவும் இடது கண் திங்கள் கடவுளாகவும் இருப்பதாக கூறப்படுகிறது. இவர் ஓசிரிசு-இசிசு தம்பதியரின் மகனாக அறியப்படுகிறார். ஓரசின் மனைவி ஆத்தோர்.

பாலைவனம், புயல் முதலியவற்றின் கடவுளான சேத் என்பவர், ஓரசின் தந்தை ஓசிரிசை கொன்றார். தன் தந்தையின் இறப்புக்குப் பழிதீர்க்கவும், தாய் இசிசின் கட்டளைப்படி எகிப்து மக்களைக் காக்கவும் ஓரசு சேத்துடன் போர்புரிந்தார். அப்போரில் ஓரசின் இடது கண்ணை(நிலா) சேத் குத்தியதால் அதன் ஒளி குன்றியது. இதுவே கதிரவனை விட நிலா ஒளிகுறைவாக உள்ளதற்கு காரணம் என்று நம்பப்படுகிறது. ஓரசு சேத்தை தாக்கிய போது சேத்தின் விதைப்பையில் இருந்த ஒரு விதை விழுந்துவிடுகிறது. இதுவே பாலைவனத்தில் ஒருசில உயிர்கள் மட்டுமே வாழக் காரணம் என்று நம்பப்படுகிறது. 

ஓரசின் கண் என்பது பாதுகாப்பு மற்றும் சக்தியைக் குறிக்கும் பண்டைய எகிப்தியச் சின்னமாகும். இது எகிப்திய மொழியில் வெத்சட் என்று அழைக்கப்படுகிறது. இந்தக் கண் வத்செட், ஆத்தோர், பாசுடேட் மற்றும் மூத் ஆகிய எகிப்திய பெண் கடவுள்களுடன் ஒப்பிடப்படுகிறது. சோசெங்க்-2 என்ற மம்மிக்களில் காணப்படும் ஏழு காப்புகளில் இந்தக் கண் சின்னம் பொறிக்கப்பட்டுள்ளது.



</doc>
<doc id="310125" url="https://ta.wikipedia.org/wiki?curid=310125" title="சரைகி சல்வார் உடையணிகள்">
சரைகி சல்வார் உடையணிகள்

சரைகி சல்வார் உடையணிகள் (Saraiki shalwar suits) இருவகைப்படும். இவை பகவல்பூரி சல்வார் உடையணி, முல்தானி உடையணி எனப்படுகின்றன. இவை பாக்கித்தானிப் பஞ்சாபில் சரைகி கிளைமொழி பேசப்படும் வட்டாரத்தில் தோன்றின.



</doc>
<doc id="310128" url="https://ta.wikipedia.org/wiki?curid=310128" title="வத்செட்">
வத்செட்

வத்செட் என்பவர் பண்டைய எகிப்திய மதத்தில் வரும் பெண் கடவுள் ஆவார். இவர் கீழ் எகிப்தின் கடவுள் மற்றும் பாதுகாவலராக கூறப்படுகிறார். சூரிய தகடான யுரயசுவில் இவரது உருவம் பொறிக்கப்பட்ட சின்னத்தை கீழ் எகிப்திய பாரவோன்கள் அணிந்து வந்தனர். நிலத்தின் கடவுளாக கூறப்படும் வத்செட் எகிப்திய இராசநாகத்தை தலையாக கொண்டுள்ளார். இவர் இராவின் கண் மற்றும் ஓரசுவின் கண் ஆகியவற்றுடன் ஒப்பிடப்படுகிறார். இவரும் மேல் எகிப்தின் கடவுளான நெக்பெட்டும் இரு பெண்கள் என அழைக்கப்படுகின்றனர்.


</doc>
<doc id="310135" url="https://ta.wikipedia.org/wiki?curid=310135" title="இரா">
இரா

இரா ("Ra") என்பவர் பண்டைய எகிப்திய மதத்தில் கூறப்படும் கதிரவ கடவுளும் நண்பகல் வேளையின் கடவுளும் ஆவார். இவர் வானுலகம், புவி மற்றும் பாதாளம் ஆகிய மூவுலகையும் ஆள்பவராக கருதப்படுகிறார். இவரது மகன்கள் காற்று கடவுள் ஷூ மற்றும் மழைக் கடவுள் டெஃப்னூட் ஆகியோர் ஆவர். இராவின் கண்ணிலிருந்து வெளிப்பட்ட நெருப்பில் இருந்து பெண் சிங்கக் கடவுள் செக்மெட் தோன்றினார். 

"மான்ட்செட்" (காலை படகு) மற்றும் "மெசெக்டெட்" (மாலை படகு) என்னும் இரு படகுகளின் மூலம் இரா நாள்தோறும் வானுலகில் இருந்து துவாத் உலகிற்கு (பாதாளம்) நாள்தோறும் பயணம் செய்வதாகக் கூறப்படுகிறது. இவ்வாறு செல்லும் போது அவருக்கு ஆட்டுக்கிடாவின் தலை இருக்கும். 
வெறுமையின் கடவுளான "அபோபிசு" என்ற பெரிய பாம்பு இராவின் பயணத்தை தடுத்து நிறுத்த இரவு வேளையில் அவரது காலை படகை விழுங்கிவிடுகிறார். அதனால் இரா இரவு படகின் மூலம் பாதாளம் செல்கிறார். பிறகு மறுநாள் காலை இரா மீண்டும் மறுபிறவி எடுக்கிறார். வானக் கடவுள் "நூட்" இராவை பெற்றெடுக்கும் வேளையே கதிரவ உதயம் என்று கூறப்படுகிறது. இவ்வாறு நாள்தோறும் இராவின் பயணம் சுழற்சி முறையில் நடந்து கொண்டிருப்பதாகக் கூறப்படுகிறது.

ஈலியோபோலிசு மக்கள் இராவை பிறப்பின் கடவுளாக வழிபடுகின்றனர். அவர்கள் அனைவரும் இராவின் கண்ணீர் மற்றும் வியர்வை துளிகளில் இருந்து பிறந்ததாக நம்புகின்றனர். மேலும் இரா தானாக தோன்றியவர் என்று நம்புகின்றனர். ஆனால் தாவ் வழியினர் இராவை தாவ் கடவுள் உருவாக்கியதாக நம்புகிறார்கள்.


</doc>
<doc id="310136" url="https://ta.wikipedia.org/wiki?curid=310136" title="தாவ்">
தாவ்

தாவ் ("Ptah") என்பவர் பண்டைய எகிப்திய தொன்மவியலில் கூறப்படும் ஆக்கும் கடவுள் ஆவர். மெம்ஃபிசின் மும்மையில் இவர் செக்மெட்டின் துணையாகவும் நெஃப்ரெதமின் தந்தையாகவும் இருக்கிறார். இவர் தன் எண்ணம் மற்றும் சொல்லால் இந்த உலகை படைத்ததாக மெம்பிசு மக்கள் நம்புகின்றனர். இவர் பெரும்பாலும் பச்சை நிறத் தோல் மற்றும் தாடியுடன் மூன்று சின்னங்கள் பொருந்திய செங்கோலை கையில் ஏந்தியபடி காட்சியளிக்கிறார். மூன்று சின்னங்களில் "வாசு" செங்கோல் சின்னம் சக்தியையும் "அங்க்கு" சின்னம் வாழ்வையும் "செத்" தூண் சின்னம் நிலையையும் குறிக்கிறது. 

பண்டைய எகிப்திய மொழியில் "இகுதாவ்" என்ற சொல்லுக்கு தாவ்வுடைய ஆவியின் வீடு என்று பொருள். இந்த சொல்லில் இருந்து எகிப்து என்ற பெயர் தோன்றியது.


</doc>
<doc id="310137" url="https://ta.wikipedia.org/wiki?curid=310137" title="சேக்மெட்">
சேக்மெட்

சேக்மெட் என்பவர் பண்டைய எகிப்திய தொன்மவியலில் கூறப்படும் போர்க் கடவுளும் ஆற்றும் கடவுளும் ஆவார். இவர் எகிப்திய பாரவோன்களின் பாதுகாவலராகவும் போரில் அவர்களை வழிநடத்திச் செல்பவராகவும் கருதப்படுகிறார். இவர் கதிரவ கடவுள் இராவின் மகள் ஆவார். இவரது மூச்சுக்காற்றில் இருந்து பாலைவனம் உருவானதாக கூறப்படுகிறது. சேக்மெட் பெரும்பாலும் சிங்கத் தலையுடன் இரத்த நிற உடையுடன் காட்சியளிக்கிறார். இவர் வத்செட் கடவுளுடன் ஒப்பிடப்படுகிறார்.

சேக்மெட் கோபம் நிறைந்த உக்கிர கடவுள் ஆவார். சிங்கம் போன்ற வேட்டைக் குணம் கொண்ட சேக்மெட் பல மனிதர்களைக் கொன்று அவர்களின் குருதியைக் குடித்தார். அவரை தடுக்க எண்ணிய இரா, அவருக்கு குருதி என்று பொய் கூறி அதன் நிறத்தில் இருந்த மதுபானத்தை கொடுத்தார். அதை அருந்திய பிறகு சேக்மெட்டின் கோபம் தணிந்தது. அதனால் இன்றும் சேக்மெட்டின் வழிபாடு தலங்களில் அவருடைய கோபத்தை தணிப்பதற்காக அவருக்கு மதுபானம் படைக்கப்படுகிறது.

பண்டைய எகிப்திய மொழியில் சேக்கெம் என்ற சொல்லுக்கு வலிமை என்று பொருள். அந்தச் சொல்லில் இருந்து செக்மெட் என்ற பெயர் தோன்றியது. வலிமையான சிங்கக் கடவுளாக இருப்பதால் இந்தப் பெயர் அவருக்குப் பொருந்தியது. 



</doc>
<doc id="310138" url="https://ta.wikipedia.org/wiki?curid=310138" title="ஆத்தோர்">
ஆத்தோர்

ஆத்தோர் என்பவர் பண்டைய எகிப்திய தொன்மவியலில் கூறப்படும் பசு கடவுளும் ஓரசுவின் மனைவியும் ஆவார். இவர் பண்டைய எகிப்தில் புகழ்பெற்ற முக்கியமான கடவுள் ஆவார். ஆத்தோர் ஓரசின் கண்ணாக கருதப்படுகிறார். இறந்த பின்பு வாழ்க்கை எனப்படும் துவாத்திற்கு ஆத்தோர் வரவேற்பதாக கூறப்படுகிறது.




</doc>
<doc id="310140" url="https://ta.wikipedia.org/wiki?curid=310140" title="ஆத்துப்பாளையம் அணை">
ஆத்துப்பாளையம் அணை

ஆத்துப்பாளையம் அணை (Aathupalayam Dam) என்பது தமிழ்நாட்டின் கரூர் மாவட்டம், க. பரமத்தி வட்டம், கார்வழி ஊராட்சியில் நொய்யல் ஆற்றின் குறுக்கே கட்டப்பட்ட அணையாகும். இதன் மூலம் ஆற்றில் மழை வெள்ள காலங்களில் வரும் உபரி நீரையும், கீழ் பவானி வாய்க்காலில் வரும் கசிவு நீரையும் தேக்கி வைத்து, கரூர் மாவட்டத்தில் 19,000 ஏக்கருக்கும் மேலான நிலங்கள் பாசனம் பெற்று வந்தன. அணை கட்டி முடிக்கப்பட்ட ஐந்து ஆண்டுகள் மட்டுமே பாசனத்திற்கு தண்ணீர் கிடைத்தது. அதன்பிறகு திருப்பூர் சாயப்பட்டறை கழிவு நீர் கலந்து வந்ததால் விவசாய நிலங்கள் பாழாயின. இதனால் இதிலிருந்து பாசனத்திற்கு தண்ணீர் திறந்துவிட உயர்நீதிமன்றம் தடைவிதித்தது. 

இந்த அணையின் கட்டுமான பணி 1980 இல் துவங்கப்பட்டது தொழில்நுட்ப சிக்கல் மற்றும் நிதி ஒதுக்கீட்டு தாமதங்கள் போன்றவற்றால் பணிகளை முடிக்க பத்தாண்டுகள் தாமதம் ஆனது. 

இருப்பினும், விவசாயிகள் மகிழ்ச்சி அடைந்தனர் அவர்களின் மகிழ்ச்சி குறுகியகாலமே நீடித்தது. 1995 ஆம் ஆண்டுக்குப் பின் அணை நீரில் திருப்பூர் மற்றும் கோயம்புத்தூர் பகுதிகளில் உள்ள சாயப்பட்டறை மற்றும் பிளீச்சிங் தொழிற்சாலைகளில் இருந்து கழிவுநீர் நொய்யல் ஆற்றில் கலந்தது. இதனால் அணை நீர் வேளாண்மைக்கு தகுதியற்றதாக ஆனது. 

அணையின் கால்வாய்கள், நீர்த்தேக்க படுக்கை போன்றவை பெரிதும் பராமரிப்பு இல்லாத காரணத்தால் கடந்த 20 ஆண்டுகளில் சேறுசகதியோடு, மதகுகள் சேதமுற்றும் அணை அழியும் நிலையில் உள்ளது. 


</doc>
<doc id="310141" url="https://ta.wikipedia.org/wiki?curid=310141" title="இந்தியக் கூட்டாட்சி முறை">
இந்தியக் கூட்டாட்சி முறை

இந்தியாவில் மத்தியில் ஒன்றிய அரசும் மாநிலத்தில் மாநில அரசுகளுமாக இரண்டு அரசு இருக்கும் கூட்டாட்சி ("federal system") நடைமுறையில் உள்ளது. ஒன்றிய அரசும் மாநில அரசும் அதிகாரத்தையும், அவ்வதிகாரத்தைச் செயல்படுத்துவதற்கான வளத்தையும் பகிர்ந்து கொள்ளும். ஒரு சில அதிகாரங்களை இரண்டும் கூட்டாகச் சேர்ந்து செயல்படுத்துகிறது. 

கூட்டாட்சி முறையின் அம்சங்கள்: 

இந்திய அரசியலமைப்புச் சட்டத்தின் பிரிவு ஒன்று கூறுவது: 






இந்திய அரசியலமைப்புச் சட்டம் ஒரு கூட்டாட்சிக்குத் தேவையான அனைத்து அம்சங்களையும் கொண்டுள்ளது. இந்திய அரசியலமைப்புச் சட்டத்தின் படி ஒன்றிய, மாநில அரசுகள் என்ற இரு அமைப்புகள் எற்படுத்தப்பட்டுள்ளது. இவைகளுக்கிடையே அதிகாரங்களும் பகிர்ந்தளிக்கப்பட்டுள்ளது. ஒன்றிய அரசைப் பொறுத்தவரை தமக்கு அளிக்கப்பட்ட துறைகளில் முழு அதிகாரம் செலுத்திக் கொள்ளலாம். அது போலவே மாநில அரசும் தமது துறைகளில் முழு அதிகாரம் செலுத்திக்கொள்ளலாம். இந்திய அரசியலமைப்புச் சட்டம் எழுத்து வடிவிலானது. அரசியலமைப்புச் சட்டத்தின் பிரிவுகளை மாற்றுவது எளிதானது அல்ல. மாற்றம் தேவைப்பட்டால் பெரும்பான்மை மாநில அரசுகளின் ஒப்புதலும் தேவைப்படும். ஒன்றிய, மாநில அரசுகளுக்கிடையேயோ அல்லது மாநில அரசுகளுக்கிடையேயோ கருத்து வேறுபாடு ஏற்பட்டால் அவைகளைத் தீர்த்து வைப்பதற்கு இந்திய அரசியலமைப்புச் சட்டம் உச்ச நீதிமன்றத்தை ஏற்படுத்தியுள்ளது. அரசியலமைப்புச் சட்டத்தின் தன்மையைப் பாதுகாப்பதும், பிரிவுகளைச் செயல் படுத்த உதவுவதும் உச்ச நீதிமன்றத்தின் பொறுப்பு என இந்திய அரசியலமைப்புச்சட்டம் கூறுகின்றது.

இந்திய அரசியலமைப்புச் சட்டம் உண்மையான கூட்டாட்சி அல்ல அது கூட்டாட்சி போன்றது ( Quasi Federal ) என்று சில K.C வியார் போன்ற அறிஞர்கள் கூறுவதுண்டு. சில நேர்வுகளில் ஒன்றிய அரசு, மாநிலஅரசின் அதிகாரங்களில் தலையிட வாய்ப்பு உள்ளது என்றும் ஆதலால் மாநில அரசுகள் ஒன்றிய அரசிற்கு சமமானவை அல்ல என்றும் அவைகள் ஒன்றிய அரசின் கீழுள்ள அரசுகள் போல செயல்பட வேண்டிவருகின்றது என்றும் அதனால் இந்திய அரசியலமைப்புச் சட்டம் ஒரு முழுமையான கூட்டாட்சி தத்துவத்தை எதிரொளிப்பதில்லை என்றும் கூறுகின்றனர். இதற்கு ஆதாரமாக கீழ்க்கண்டவாதத்தை முன் வைக்கின்றனர் 

ஒவ்வொரு மாநிலத்திற்கும் குடியரசுத் தலைவர் ஆளுநரை நியமிப்பார். ஆளுநர் குடியரசுத் தலைவருக்குப் பதிலளிக்கும் பொறுப்புள்ளவர். அவர் பெயரளவிலேயே அரசின் தலைவராக இருந்தாலும் மாநில அமைச்சரவையின் பரிந்துரைக்குக் கட்டுப்பட்டவர். ஒருசில பிரிவுகளின் படி ஆளுநர் மாநில அரசின் சட்டங்களை குடியரசுத் தலைவர் ஒப்புதலுக்கு அனுப்ப வேண்டும். குடியரசுத் தலைவர் இவைகளை மறுப்பதற்கும் அதிகாரம் உண்டு. (பிரிவு 200, 288 (2)) 

பாராளுமன்றத்தின் மேலவை, மூன்றில் இரண்டு பங்கு பெருமான்மையுடன் தேசிய நலனைக் கருத்தில் கொண்டு மாநிலங்கள் அதிகார வரம்பில் உள்ள ஒரு பொருளின் மீது சட்டமியற்ற வேண்டும் என்று தீர்மானம் நிறைவேற்றினால், பாராளுமன்றம் அவ்வாறு சட்டமியற்ற முடியும். (பிரிவு249)

பாராளுமன்றம் புதிய மாநிலங்களைத் தோற்றுவிக்கலாம். மாநிலங்களின் எல்லைகளை மாற்றியமைக்கலாம். (பிரிவு 3) ஒரு மாநிலத்தின் இருப்புத் தன்மை பாராளுமன்றத்தின் விருப்பத்தைப் பொறுத்தது.

அரசியலமைப்புச் சட்டம் மூன்று வகையான அவசர நிலைகளைக் குறிப்பிடுகிறது. 
அவை: 

அவசர நிலை பிரகடனப் படுத்தப்பட்டால் மாநில அரசின் அதிகார வரம்பில் உள்ள பொருள்கள் மீது பாராளுமன்றம் சட்டமியற்றாலம். மாநிலத்தின் நிர்வாகம் எப்படிச் செயல்பட வேண்டும் என்று மைய அரசு அறிவுறுத்தலாம். தேவைப்பட்டால் குடியரசுத் தலைவர் மாநில அரசுகளையும் மாநில சட்ட மன்றங்களையும் கலைத்தும் ஆணையிடலாம்.


</doc>
<doc id="310145" url="https://ta.wikipedia.org/wiki?curid=310145" title="ஜெகத் சிங் அரோரா">
ஜெகத் சிங் அரோரா

லெப்டினண்ட் ஜெனரல் ஜெகத் சிங் அரோரா (Lieutenant General Jagjit Singh Arora) (பஞ்சாபி: ਜਗਜੀਤ ਸਿੰਘ ਅਰੋੜਾ) (பிறப்பு: 13 பிப்ரவரி 1916 –இறப்பு: 3 மே 2005) இந்தியத் தரைப்படையின் கிழக்கு கட்டளைப் பிரிவின் தலைமை அதிகாரியாக செயல்பட்டவர். 1971இல் நடந்த இந்திய-பாகிஸ்தான் போரின் போது, பாகிஸ்தானின் கிழக்குப் பகுதியான கிழக்கு பாகிஸ்தானை வென்று, வங்காள தேசம் எனும் புது நாடு உருவாக காரணமானவர். 





</doc>
<doc id="310146" url="https://ta.wikipedia.org/wiki?curid=310146" title="கால்சா கல்லூரி, அமிருதசரசு">
கால்சா கல்லூரி, அமிருதசரசு

கால்சா கல்லூரி, அமிருதசரசு ("Khalsa College, Amritsar") (பஞ்சாபி: ਖਾਲਸਾ ਕਾਲਜ khālsā kālaj) வரலாற்றுத்தன்மை நிறைந்த கல்வி நிறுவனமாக உள்ள இது, இந்திய பஞ்சாப் மாகாணத்தின் அமிருதசரசு நகரிலிருந்து சுமார் 8 கிலோமீட்டர் தொலைவில் அமைந்துள்ளது.

1892ம் ஆண்டில் நிறுவப்பட்ட இந்த கால்சா கல்லூரி, அமிருதசரசு-லாகூர் நெடுஞ்சாலையில் ("கிராண்ட் டிரங்க் ரோடு") சுமார் 300 ஏக்கர் (1.2 கிமீ 2) பரப்பளவு கொண்ட வளாகமாக தாபிக்கப்பட்டுள்ளது. இந்திய பஞ்சாப்பில் உள்ள சீக்கியர்கள், சீக்கிய அறிஞர்கள் மற்றும் பஞ்சாபிகளுக்கு உயர்கல்வி வழங்குவது குறித்து நினைத்த "கல்சா கல்லூரி" கல்வி நிறுவனம், இந்தியாவில் பிரித்தானியாவின் ( 1858-1947) ஆட்சியின் போது கட்டப்பட்டது. அதன் பின்னர், சிறந்த சீக்கிய கல்வி நிறுவனங்களில் ஒன்றாக மாறிய இக்கல்லூரி, அடுத்துள்ள குரு நானக் தேவ் பல்கலைக்கழக வளாகம், கால்சா கல்லூரிக் கல்வியில் இணைந்துள்ளன.

அமிருதசரசுவில் ஒரு உயர் கல்வி தாபனத்தை ஏற்படுத்தும் நோக்கில், 'கால்சா திவான்' ("Khalsa Diwan") தலைமையில் "சிங் சபா இயக்கத்திடம்" ("Singh Sabha Movement") நிதிதிரட்ட ஒப்படைக்கப்பட்டது. பின்னர், சீக்கிய மகாராசாக்கள் மற்றும் சீக்கிய மக்களால் நிதி திரட்டியும் நிலக்கொடை பெற்றும் இந்த தனித்தன்மை வாய்ந்த பல்கலைக்கழகம் கட்டப்பட்டது. இந்நிறுவனத்தை நிர்மாணிக்க, அமிருதசரசு மக்கள், லாகூர் மற்றும் பஞ்சாப்பின் பிற நகரங்களின் மக்கள், பணக்கார சீக்கியர்கள், மற்றும் மகாராசாக்களால் நிலங்களும், நிதிகளும் நன்கொடையாக அளிக்கப்பட்டு அமிருதசரசுவில் இந்த "கால்சா கல்லூரி" நிறுவப்பட்டது. மேலும், பஞ்சாப்பின் அப்போதைய பிரபல கட்டிட வடிவமைப்பாளர் "ராம் சிங்" (சிற்பி) ("Ram Singh (architect") என்பவரால், இங்கிலாந்தில் காணப்படும் பிரபல கட்டிடங்களின் சாயலில் "கால்சா கல்லூரி" உருவாக்கப்பட்டது. அதன் கட்டிடக்கலை அம்சங்கள், பிரிட்டிசார் கலவைவும், மற்றும் முகலாய சீக்கிய கட்டிட கலையும் கொண்டு உருவாக்கிய அதன் கட்டுமானப்பணி, 1911-12-ல் கட்டி முடிக்கப்பட்டது.


</doc>
<doc id="310148" url="https://ta.wikipedia.org/wiki?curid=310148" title="அர்ஜன் சிங்">
அர்ஜன் சிங்

மார்சல் அர்ஜன் சிங் (Arjan Singh), (பஞ்சாபி: ਅਰਜਨ ਸਿੰਘ) (பிறப்பு: 15 ஏப்ரல் 1919) 
பிரித்தானிய இந்தியாவின் தற்கால பஞ்சாபில் உள்ள பைசலாபாத் நகரத்தில், 15 ஏப்ரல் 1919 அன்று பிறந்தவர். இவரது தந்தை தர்பரா சிங் முதல் உலகப் போர் மற்றும் இரண்டாம் உலகப் போர்களில் குதிரைப் படையில் பணியாற்றி 1943இல் ஓய்வு பெற்றவர்.

இங்கிலாந்து நாட்டின் அரச விமானப்படைக் கல்லூரியில் பட்டம் பெற்றவர். 
அர்ஜன் சிங் 1 ஆகஸ்டு முதல் 15 சூலை 1969 முடிய இந்திய விமானப்படையின் தலைமைத் படைத்தலைவராகப் பணியாற்றியவர். 

ஓய்வுக்குப் பின்னர் தில்லி மாநில ஆளுனராகவும், சுவிட்சர்லாந்து மற்றும் கென்யா நாடுகளில் இந்தியத் தூதுவராகவும் பணியாற்றியவர்.


பல இராணுவ விருதுகளுடன் பத்ம பூசண் விருதையும் பெற்றவர்.



</doc>
<doc id="310149" url="https://ta.wikipedia.org/wiki?curid=310149" title="சீசியம் ஐதராக்சைடு">
சீசியம் ஐதராக்சைடு

சீசியம் ஐதராக்சைடு "(Cesium hydroxide)" என்பது CsOH என்ற என்ற வேதி வாய்ப்பாடு கொண்ட ஒரு கனிம வேதியியல் சேர்மமாகும். சீசியம் அயனியும் ஐதராக்சைடு அயனியும் சேர்ந்து சீசியம் ஐதராக்சைடு காரம் உருவாகிறது. சோடியம் ஐதராக்சைடு, பொட்டாசியம் ஐதராக்சைடு போன்ற பிற கார உலோக ஐதராக்சைடுகள் போலவே சீசியம் ஐதராக்சைடும் ஒரு வலிமையான காரமாகும். உண்மையில், விரைவாக கண்ணாடியை அரித்து அழிக்கும் அளவிற்கு இச்சேர்மம் வலிமை கொண்டுள்ளது. 

தீவிரமான வினைதிறன் கொண்டிருப்பதால் சீசியம் ஐதராக்சைடு ஒரு நீருறிஞ்சியாக செயல்படுகிறது. ஆய்வகத்தில் பயன்படுத்தும் சீசியம் ஐதராக்சைடுகள் பெரும்பாலும் நீரேற்றுகளாக உள்ளன. 

சீசியம் ஐதராக்சைடானது எண்முகத் தளங்களை வெளிப்படுத்துகின்ற வகையில், பண்புச்சீரில்லாதவாறு அரிக்கப்பட்ட சிலிக்கன் போன்றதாகும். இத்தகைய அரித்தல் பண்பால் பிரமீடுகள் உருவாக முடியும் மற்றும் நுண்மின்னணு இயந்திரவியல் திட்டம் போன்ற பிரிவுகளில் வழக்கமாக அரிக்கப்பட்ட இத்தகைய குழிகள் பயன்படும். 

குறைகடத்திகளில் பி-வகை சிலிக்கனை பதியவைப்பதற்கு பொதுவாக பயன்படுத்தப்படும் பொட்டாசியம் ஐதராக்சைடு காரத்தை விட சீசியம் ஐதராக்சைடு தெரிவுத்திறன் மிகுந்ததாக உள்ளது என அறியப்படுகிறது. ருபீடியம் ஐதராக்சைடு மற்றும் பொட்டாசியம் ஐதராக்சைடுகளை விட வலிமையாக செயல்பட்டாலும், உயர் விலை மதிப்பு காரணமாக பரிசோதனைகளில் இச்சேர்மம் பயன்படுத்தப்படுவதில்லை. 

சீசியம் ஐதராக்சைடை கீழ்கண்ட வேதி வினையில் கண்டுள்ளவாறு தயாரிக்க முடியும். 

2 Cs + 2 HO → 2 CsOH + H

பைரெக்சு கண்ணாடி குடுவையை நொறுக்குமளவிற்கு வெடியோசையுடன் இவ்வினை நிகழ்கிறது. – 116 பாகை செல்சியசு வெப்பநிலைக்கு மேல் உள்ள பனிக்கட்டியுடன் சீசியம் உலோகம் வினைபுரியும்.



</doc>
<doc id="310159" url="https://ta.wikipedia.org/wiki?curid=310159" title="குரு ஹர்கோபிந்த் அனல்மின் நிலையம்">
குரு ஹர்கோபிந்த் அனல்மின் நிலையம்

குரு ஹர்கோபிந்த் அனல்மின் நிலையம் ("Guru Hargobind Thermal Plant") இந்தியாவில் பஞ்சாபில் உள்ள பட்டிண்டாக்கும் பர்னாலா க்கும் இடையில் தேசிய நெடுஞ்சாலை எண்-7 ல் அமைந்துள்ளது.இது நிலக்கரியை எரிபொருளாகக் கொண்டு இயங்குகிறது.

இங்கு பயன்படுத்தப்படும் மின்னியற்றிகள் பாரத மிகு மின் நிறுவனத்தால் தயாரிக்கப்பட்ட உருளை சுழலி மின்னியற்றி வகையை சார்ந்தவை.

இங்கு பயன்படுத்தப்படும் நீர் பட்டிண்டாவில் உள்ள சிர்ஹிந்த் கால்வாய் மூலம் கிடைக்கிறது.

இதன் நிறுவப்பட்ட ஆற்றலளவு 920 மெகாவாட்.




</doc>
<doc id="310161" url="https://ta.wikipedia.org/wiki?curid=310161" title="குரு நானக்தேவ் அனல்மின் நிலையம்">
குரு நானக்தேவ் அனல்மின் நிலையம்

குரு நானக்தேவ் அனல்மின் நிலையம் ("Guru Nanakdev Thermal Plant") இந்தியாவில் பஞ்சாபில் உள்ள பட்டிண்டாவில் அமைந்துள்ளது.
இது நிலக்கரியை எரிபொருளாகக் கொண்டு இயங்குகிறது.
இது 1970 களில் கட்டப்பட்ட நடுத்தர அளவுடைய மின்னியற்றிகளைக் கொண்டது.1982 ல் கட்டிமுடிக்கப்பட்டது.

இங்கு மாசு காரணமாக மனிதருக்கு பல்வேறு உபாதைகள் வருவதாக கருத்துகள் உள்ளது.. 
இதன் நிறுவப்பட்ட ஆற்றலளவு 440 மெகாவாட்.




</doc>
<doc id="310165" url="https://ta.wikipedia.org/wiki?curid=310165" title="1590">
1590

ஆண்டு 1590 (MDXC) கிரெகொரியின் நாட்காட்டியில் ஒரு திங்கட்கிழமையில் துவங்கிய ஒரு சாதாரண ஆண்டு ஆகும். பழைய 10-நாட்கள் பின்தங்கிய யூலியன் நாட்காட்டியில் இது வியாழக்கிழமையில் ஆரம்பமான ஒரு சாதாரண ஆண்டாகும். 1582 இற்குப் பின்னரும் உலகின் பல நாடுகளில் யூலியன் நாட்காட்டி 1929 ஆம் ஆண்டு வரை பயன்பாட்டில் இருந்தது.





</doc>
<doc id="310166" url="https://ta.wikipedia.org/wiki?curid=310166" title="1591">
1591

ஆண்டு 1591 (MDXCI) கிரெகொரியின் நாட்காட்டியில் ஒரு செவ்வாய்க்கிழமையில் துவங்கிய ஒரு சாதாரண ஆண்டு ஆகும். பழைய 10-நாட்கள் பின்தங்கிய யூலியன் நாட்காட்டியில் இது வெள்ளிக்கிழமையில் ஆரம்பமான ஒரு சாதாரண ஆண்டாகும். 1582 இற்குப் பின்னரும் உலகின் பல நாடுகளில் யூலியன் நாட்காட்டி 1929 ஆம் ஆண்டு வரை பயன்பாட்டில் இருந்தது.





</doc>
<doc id="310167" url="https://ta.wikipedia.org/wiki?curid=310167" title="ஓல்லா மொகல்லா">
ஓல்லா மொகல்லா

ஹோலா மொகல்லா ("Hola Mahalla", , ; சுருக்கமாக ஹோலா) இரண்டாம் சந்திர மாதமான சேத்தின் இரண்டாம் நாள் கொண்டாடப்படும் ஒருநாள் சீக்கியத் திருவிழாவாகும். (ஹோலிகா தகனம் முதல் மாதமான பகுன் மாதத்தின் கடைசி நாளில், முழுமதி நாளில், கொண்டாடப்படுகின்றது; அடுத்த நாள், சேத்து மாதத்தின் முதல்நாளில் ஹோலி கொண்டாடப்படுகின்றது.) இது பெரும்பாலும் மார்ச்சு மாதத்தில் வருகின்றது. சில ஆண்டுகளில் சீக்கியப் புத்தாண்டு நாளிலும் வருவதுண்டு. 

ஆண்டுதோறும் மரபார்ந்து அனந்த்பூர் சாஹிப்பில் நடைபெறும் சந்தை மூன்று நாள் நிகழ்வாகும். இருப்பினும் இதில் பங்கேற்பவர்கள் அவ்வாரம் முழுமையும் அனந்த்பூர் சாகிபில் தங்குகின்றனர். இந்நாட்களில் பல்வேறு தற்காப்புக் கலைகள் காட்சிப்படுத்தப்படுகின்றன. தங்கள் வீரத்தையும் திறனையும் வெளிப்படுத்துகின்றனர். கீர்த்தன் பாடலிசைத்தல், கவிதை படித்தல் ஆகியவையும் நிகழ்த்தப்படுகின்றன. குருத்துவாராவில் உணவு உண்கின்றனர்; வருகையாளர்கள் "பங்கத்கள்" எனப்படும் வரிசையில் அமர்ந்து லங்கர்களில் வழங்கப்படும் ஊன்விலக்கிய உணவை உண்கின்றனர். இந்த மூன்று நாள் விழாவின் இறுதியில், ஹோலா மொகல்லா நாளன்று, சீக்கியத்தின் ஐந்து உலகியல்சார் இருக்கைகளில் ஒன்றான "தக்த் சிறீ கேசுகர் சாகிபின்" அருகிலிருந்து படைத்துறை அணிவகுப்பை ஒத்த நீண்ட பேரணியாகச் செல்கின்றனர்.


</doc>
<doc id="310170" url="https://ta.wikipedia.org/wiki?curid=310170" title="1592">
1592

ஆண்டு 1592 (MDXCII) கிரெகொரியின் நாட்காட்டியில் ஒரு புதன்கிழமையில் துவங்கிய ஒரு நெட்டாண்டு ஆகும். பழைய 10-நாட்கள் பின்தங்கிய யூலியன் நாட்காட்டியில் இது சனிக்கிழமையில் ஆரம்பமான ஒரு நெட்டாண்டாகும். பல நாடுகளில் யூலியன் நாட்காட்டி 1929 ஆம் ஆண்டு வரை பயன்பாட்டில் இருந்தது.




</doc>
<doc id="310171" url="https://ta.wikipedia.org/wiki?curid=310171" title="1593">
1593

ஆண்டு 1593 (MDXCIII) கிரெகொரியின் நாட்காட்டியில் ஒரு வெள்ளிக்கிழமையில் துவங்கிய ஒரு சாதாரண ஆண்டு ஆகும். பழைய 10-நாட்கள் பின்தங்கிய யூலியன் நாட்காட்டியில் இது திங்கட்கிழமையில் ஆரம்பமான ஒரு சாதாரண ஆண்டாகும். 1582 இற்குப் பின்னரும் உலகின் பல நாடுகளில் யூலியன் நாட்காட்டி 1929 ஆம் ஆண்டு வரை பயன்பாட்டில் இருந்தது.




</doc>
<doc id="310173" url="https://ta.wikipedia.org/wiki?curid=310173" title="2,4-சைலிடின்">
2,4-சைலிடின்

2,4-சைலிடின் "(2,4-Xylidine )" என்பது CHN என்ற வேதி வாய்ப்பாடு கொண்ட ஒரு கரிம வேதியியல் சேர்மமாகும். அனிலின் வழிப்பொருளான இச்சேர்மத்தின் கட்டமைப்பு (CH3)2C6H3NH2 என்று எழுதப்படுகிறது. 2,6-சைலிடின் மற்றும் 3,4-சைலிடின் சேர்மங்களின் மாற்று வடிவம் 2,4-சைலிடின் ஆகும். தூயநிலையில் நிறமற்ற திரவமாக 2,4-சைலிடின் உள்ளது. 

மெட்டா சைலின் சேர்மத்தை நைட்ரோ ஏற்றம் (−NO2 ) செய்து தொடர்ந்து விளையும் நைட்ரோ அரோமாட்டிக்கை ஐதரசனேற்றம் செய்வதன் மூலமாக 2,4 சைலிடின் தயாரிக்கப்படுகிறது. வர்த்தகமுறையில் முக்கியத்துவம் மிக்க கால்நடை மருந்தான சிமியசோல் மற்றும் நிறமி மஞ்சள் 81 போன்றவை 2,4-சைலிடின் வழிபொருட்களாகும்.


</doc>
<doc id="310180" url="https://ta.wikipedia.org/wiki?curid=310180" title="சிர்ஹிந்த் கால்வாய்">
சிர்ஹிந்த் கால்வாய்

சிர்ஹிந்த் கால்வாய் இந்திய பஞ்சாப்பில் சத்லஜ் ஆறு ஓடும் பகுதியில் ஆற்றிலிருந்து அதிக பாசனம் செய்யக்ககூடிய முக்கிய கால்வாய் ஆகும்.இது 1882 ல் உருவாக்கப்பட்டது.இக்கால்வாய் சிந்து ஆறு பாசன திட்டத்தில் மிகப் பழமையான மற்றும் பெரிய கால்வாய் ஆகும். இந்த கால்வாய் ரூப்நகர் மாவட்டம் ரூபார் நகரில் தொடங்குகிறது.

சிர்ஹிந்த் கால்வாய் ரூபார் நகரில் தொடங்குகிறது இது லூதியானா மாவட்டம் டொரபாக்கு தென்கிழக்கில் உள்ளது. டொரபாவில் இந்த கால்வாய் அபோஹர் கிளை,பட்டிண்டா கிளை மற்றும் பாட்டியாலா கிளை என மூன்று பிரிவாக பிரிகிறது.மறுபடியும் இவை பல பிரிவுகளாக பிரிந்து மால்வா பகுதியை வளமடையச் செய்கிறது.ஒருகாலத்தில் பயனற்ற நிலமாக இருந்த பகுதிகள் இக்கால்வாய் மூலம் நீர் வரத்து அதிகமாகி செழிப்படைந்துள்ளன.


</doc>
<doc id="310181" url="https://ta.wikipedia.org/wiki?curid=310181" title="3,4-சைலிடின்">
3,4-சைலிடின்

3,4-சைலிடின் "(3,4-Xylidine )" என்பது CHN என்ற வேதி வாய்ப்பாடு கொண்ட ஒரு கரிம வேதியியல் சேர்மமாகும். அனிலின் வழிப்பொருளான இச்சேர்மத்தின் கட்டமைப்பு (CH3)2C6H3NH2 என்று எழுதப்படுகிறது. 2,6-சைலிடின் மற்றும் 2,4-சைலிடின் சேர்மங்களின் மாற்று வடிவம் 2,4-சைலிடின் ஆகும். 3,4-சைலிடின் ஒரு படிகத் திடப்பொருளாக உள்ளது. 

3,4-சைலிடின் இரண்டு வழிமுறைகளில் தயாரிக்கப்படுகிறது.

உயிர்ச்சத்து பி எனப்படும் ரிபோபிளாவின் தயாரித்தலில் 3,4-சைலிடின் முன்னோடியாக விளங்குகிறது

மற்ற சைலிடின்கள் போலவே 3,4-சைலிடின் சுமாரான நச்சுத்தன்மை கொண்டுள்ளது. எலிகளுக்கு வாய்வழியாகக் கொடுக்கும்போது இதன் உயிர் கொல்லும் நச்சளவு 812 மி.கி/கி.கி ஆகும்

2003 ஆம் ஆண்டு அமெரிக்க இராணுவப் படைகள் ஈராக் படையெடுப்பின் போது இருபதுக்கும் மேலான படைவீரர்கள் 3,4-சைலிடினால் பாதிக்கப்பட்டு எண்ணற்ற உடல்நலக் கேடுகளுக்கு ஆளாயினர்


</doc>
<doc id="310183" url="https://ta.wikipedia.org/wiki?curid=310183" title="2,6-சைலிடின்">
2,6-சைலிடின்

2,6-சைலிடின் "(2,6-Xylidine )" என்பது CHN என்ற வேதி வாய்ப்பாடு கொண்ட ஒரு கரிம வேதியியல் சேர்மமாகும். அனிலின் வழிப்பொருளான இச்சேர்மத்தின் கட்டமைப்பு (CH)CHNH. என்று எழுதப்படுகிறது. 2,4-சைலிடின் மற்றும் 3,4-சைலிடின் சேர்மங்களின் மாற்று வடிவம் 2,6-சைலிடின் ஆகும். தூயநிலையில் நிறமற்ற திரவமாக உள்ள 2,6-சைலிடின் வர்த்தக நோக்கில் தயாரிக்கப்படும் மாதிரிகளில் மஞ்சள் அல்லது சிவப்பு நிறத்திலும் காணப்படுகிறது.

சைலின் சேர்மத்தை நைட்ரோ ஏற்றம் (−NO2 ) செய்து தொடர்ந்து அந்நைட்ரோ அரோமாட்டிக்கை ஐதரசனேற்றம் செய்வதன் மூலமாக பல சைலிடின்கள் தயாரிக்கப்படுகின்றன. ஆனால் இம்முறையில் இந்த மாற்றியனைத் தயாரிப்பது திறனுடையதாக இல்லை. மாறாக, தொடர்புடைய சைலினோல் உடன் அமோனியாவைச் சேர்த்து ஆக்சைடு வினையூக்கி முன்னிலையில் சூடுபடுத்தி தயாரிக்கிறார்கள்

உணர்வுநீக்கி இலிடோகெயின் தயாரிப்பதற்கான முன்னோடியாக 2,6-சைலிடின் விளங்குகிறது:. நிலையான கார்பீன் ஈதல் தொகுதிக்கும் 2,6-சைலிடின் ஒரு முன்னோடியாக விளங்குகிறது


</doc>
<doc id="310186" url="https://ta.wikipedia.org/wiki?curid=310186" title="பி. துரைபாண்டி">
பி. துரைபாண்டி

பி. துரைபாண்டி ஓர் இந்திய அரசியல்வாதியும், தமிழ்நாடு சட்டமன்றத்தின் மானாமதுரை சட்டமன்றத் தொகுதியின் முன்னாள் உறுப்பினரும் ஆவார். 1989 ஆம் ஆண்டில் நடைபெற்ற தமிழ்நாடு சட்டமன்றத் தேர்தலில் திராவிட முன்னேற்றக் கழகத்தின் வேட்பாளராகப் போட்டியிட்டு வெற்றி பெற்றார்.


</doc>
<doc id="310187" url="https://ta.wikipedia.org/wiki?curid=310187" title="வி. எம். சுப்பிரமணியன்">
வி. எம். சுப்பிரமணியன்

வி. எம். சுப்பிரமணியன் ஓர் இந்திய அரசியல்வாதியும், தமிழ்நாடு சட்டமன்றத்தின் மானாமதுரை சட்டமன்றத் தொகுதியின் முன்னாள் உறுப்பினரும் ஆவார். 1977 மற்றும் 1991 ஆம் ஆண்டுகளில் நடைபெற்ற தமிழ்நாடு சட்டமன்றத் தேர்தல்களில் அண்ணா திராவிட முன்னேற்றக் கழகத்தின் வேட்பாளராகப் போட்டியிட்டு வெற்றி பெற்றார்.


</doc>
<doc id="310188" url="https://ta.wikipedia.org/wiki?curid=310188" title="கால்சாவின் மரபுடமை">
கால்சாவின் மரபுடமை

கால்சாவின் மரபுடமை ( , "விரசத்-இ-கால்சா", "Virasat-e-Khalsa") பஞ்சாபின் தலைநகரம் சண்டிகர் அருகிலுள்ள புனித நகரம் அனந்த்பூர் சாகிபில் உள்ள சீக்கிய அருங்காட்சியகமாகும். சீக்கிய வரலாற்றின் 500 ஆண்டுகளையும் பத்தாவதும் கடைசி குருவுமான குரு கோவிந்த் சிங்கின் புனிதமொழிகளுக்கேற்ப கால்சா உருவானதின் 300ஆவது ஆண்டுவிழாவினையும் கொண்டாட இந்த அருங்காட்சியகம் அமைக்கப்பட்டுள்ளது.

பள்ளத்தாக்கின் இருபுறங்களிலிலுமாக இரண்டு வளாகங்கள் உள்ளன; இவை அலங்கார பாலமொன்றால் இணைக்கப்பட்டுள்ளன:

கட்டிடங்கள் அந்த இடத்திலேயே ஊற்றப்பட்ட காங்கிறீட்டால் கட்டப்பட்டுள்ளது; சில உத்தரங்களும் தூண்களும் மூடப்படாது உள்ளன; ஆனால் பெரும்பாலான கட்டமைப்புகள் உள்ளூர் தேன் வண்ண கற்களால் வேயப்பட்டுள்ளது. இரட்டை வளைவைக் கொண்டுள்ள கூரைகள் எஃகினால் வேயப்பட்டுள்ளன. இரவில் இவை வானத்து ஒளியை எதிரொளித்து பள்ளத்தாக்கிலுள்ள நீர்நிலைகள் இவற்றை மீள் எதிரொளிக்கின்றன.

இந்தக் கட்டிடத்தின் கட்டிடவடிவியலை மோஷே சாஃப்தீ நிறுவனத்தினர் வடிவமைத்துள்ளனர். 

கேள்-காண் அடக்கம், திரைப்படங்கள், திறந்தவெளி இசை மற்றும் விவரணங்களை பாபி பேடியின் கலைடோசுகோப் நிறுவனம் வடிவமைத்து உருவாக்கியுள்ளனர். 



</doc>
<doc id="310189" url="https://ta.wikipedia.org/wiki?curid=310189" title="கே. பாரமலை">
கே. பாரமலை

கே. பாரமலை ஓர் இந்திய அரசியல்வாதியும், தமிழ்நாடு சட்டமன்றத்தின் மானாமதுரை சட்டமன்றத் தொகுதியின் முன்னாள் உறுப்பினரும் ஆவார். இத்தொகுதியில், 1980 ஆம் ஆண்டில் நடைபெற்ற தேர்தலில் சுயேச்சை வேட்பாளராகவும், 1984 ஆம் ஆண்டில் நடந்த தமிழ்நாடு சட்டமன்றத் தேர்தலில் இந்திய தேசிய காங்கிரசு கட்சியின் வேட்பாளராகவும், 2001 தேர்தலில் தமிழ் மாநில காங்கிரசு கட்சியின் வேட்பாளராகவும் போட்டியிட்டு வெற்றி பெற்றார்.


</doc>
<doc id="310193" url="https://ta.wikipedia.org/wiki?curid=310193" title="மும்மெத்திலறுமெத்திலினீரமீன்">
மும்மெத்திலறுமெத்திலினீரமீன்

மும்மெத்திலறுமெத்திலினீரமீன் "(Trimethylhexamethylenediamine)" என்பது CHN என்ற வேதி வாய்ப்பாடு கொண்ட ஒரு கரிம வேதியியல் சேர்மமாகும். மும்மெத்தில்-1,6-எக்சேனீரமீன் சேர்மத்தின் இரண்டு மாற்றியன்கள் கலந்த கலவையைக் குறிக்க மும்மெத்திலறுமெத்திலினீரமீன் என்ற பெயர் பயன்படுத்தப்படுகிறது. டிஎம்டிடி எனப்படும் ஒருவகை நைலானில் இக்கலவை ஒற்றைப்படியாகப் பயன்படுத்தப்படுகிறது.

ஐசோபோரோன் எனப்படும் ஒருவகையான நிறைவுறா கீட்டோனில் இருந்து மும்மெத்திலறுமெத்திலினீரமீன் தயாரிக்கப்படுகிறது. முதலில் ஐசோபோரோன் ஐதரசனேற்றம் செய்யப்பட்டு மும்மெத்தில்வளையயெக்சனாலாக ஒடுக்கப்படுகிறது. இதனுடன் நைட்ரிக் அமிலம் சேர்த்து ஆக்சிசனேற்றம் செய்யப்பட்டு மும்மெத்திலறுமெத்திலினீரமீன் தயாரிக்கப்படுகிறது. இவ்வினை, வளையயெக்சேனில் இருந்து அடிப்பிக் அமிலம் தயாரித்தல் போன்ற அதே தொகுப்பு வினையாகும். இருநைட்ரைல் வழியாக இந்த ஈரமிலமானது ஈரமீனாக மாற்றப்படுகிறது


</doc>
<doc id="310196" url="https://ta.wikipedia.org/wiki?curid=310196" title="பாத்சாகி சாலை">
பாத்சாகி சாலை

பாத்சாகி சாலை "(Badshahi Road)" வங்கத்தில் உள்ள வரலாற்றுச் சிறப்பு மிக்க சாலைகளில் மிக முக்கியமான ஒரு சாலையாகும்.இச்சாலை கி.மு 300 காலகட்டத்தைச் சார்ந்த சாலையாக இருக்கலாம் . மால்டாவிலிருந்து (கவுர்) முர்சிதாபாத் வழியாக புரி (ஒரிசா) நகரத்தை இணைக்கும் சாலையாக இருந்ததால் முகலாயர் ஆட்சிக் காலத்தில் இந்த பாத்சாகி சாலை மிகுந்த முக்கியத்துவம் பெற்றது. இந்தச் சாலை வழியாக செல்லும் ஒருவனால் வரலாற்றின் ஒரு பெரும் பகுதியைக் கண்டுபிடிக்க முடியும். அகன்று பரந்த இச்சாலையில் ஒவ்வொரு எட்டு மைல் தொலைவிற்கும் ஒரு மசூதியும் மற்றும் தோண்டப்பட்ட பெரிய குளங்களும் அமைந்து, வரலாற்றில் வாழ்ந்த வளமான முகலாயர் காலத்தினை நினைவுபடுத்துகின்றன. வட இந்தியா மற்றும் வங்காளத்திலிருந்து ஒரிசா மாநிலம் புரியில் உள்ள சகந்நாதர் ஆலயத்திற்குச் செல்லும் இந்துக்களுக்கு இச்சாலை ஓர் பிரதானமான சாலையாகும். ஆதிசங்கரர் (788-820 CE), ஏற்படுத்திய நான்கு முக்கியமான மையங்களில் ஒன்றாக இங்குள்ள கோவர்தன மடம் திகழ்கிறது.
சைதன்யர் (1486-1533) மற்றும் அவரது ஆதரவாளர்கள் வங்காளம் முழுவதும் வைணவப் பிரிவை பக்தி இயக்கத்தின் மூலமாகப் பரப்பிய பிறகு, புனித யாத்திரை செல்லும் வங்காளிகளுக்கு புரிக்கு தெற்கிலும், வட மேற்காக உள்ள பிருந்தாவன் செல்லும் சாலையிலும் போக்குவரத்து நெரிசல் மென்மேலும் அதிகரித்துள்ளது. 


</doc>
<doc id="310200" url="https://ta.wikipedia.org/wiki?curid=310200" title="வணிக வானூர்திகளின் விபத்துக்கள் மற்றும் சம்பவங்களின் பட்டியல்">
வணிக வானூர்திகளின் விபத்துக்கள் மற்றும் சம்பவங்களின் பட்டியல்

வணிக வானூர்திகளின் விபத்துக்கள் மற்றும் சம்பவங்களின் பட்டியல் ("List of accidents and incidents involving commercial aircraft") எனப்படும் இந்த தொகுப்பு, வணிக வானூர்தியில் நடந்த விபத்துக்கள் மற்றும் சம்பவங்கள் பற்றிய ஒரு பட்டியலாகவும், மற்றும் விபத்துக்கள், சம்பவங்கள் நிகழ்ந்த ஆண்டுகள் இத்துடன் இணைக்கப்பட்டுள்ளது.















[[படிமம்:Boeing 247 d Smithsonian.JPG|right|200px|thumb|தேசிய ஏயர் மற்றும் ஸ்பேஸ் அருங்காட்சியகத்தில் போயிங் 247]]






























[[பகுப்பு:விமான விபத்துகள்]]

</doc>
<doc id="310201" url="https://ta.wikipedia.org/wiki?curid=310201" title="தம்சல் அணை">
தம்சல் அணை

தம்சல் அணை இந்தியாவின் பஞ்சாபில் ஹோசியார்பூர் மாவட்டத்திலுள்ள மெகிங்குரோவால் எனுமிடத்திலுள்ள ஒரு புவி நிரப்பு அணை ஆகும். இது தம்சல் ஆற்றுக்குக் குறுக்கே அமைக்கப்பட்டுள்ளது. இவ்வணை இப்பிரதேசத்தின் நீர்ப்பாசனம் மற்றும் வெள்ளத் தடுப்பு ஆகிய நோக்கங்களுக்காக அமைக்கப்பட்டது. இது கன்டி பிரதேச அணைப் பராமரிப்புப் பிரிவினால் நிர்வகிக்கப்படுகிறது.


</doc>
<doc id="310203" url="https://ta.wikipedia.org/wiki?curid=310203" title="தேசிய உறுதிமொழி பசிலிக்கா">
தேசிய உறுதிமொழி பசிலிக்கா

தேசிய உறுதிமொழி பசிலிக்கா ("Basilica of the National Vow"; ) என்பது ஒரு உரோமன் கத்தோலிக்க தேவாலயம் ஆகும். இது எக்குவடோரின் கித்தோ வரலாற்று மையத்தில் அமைந்துள்ளது. இது அமெரிக்காக்களில் உள்ள புதிய கோதிக் பசிலிக்காக்களில் பெரியது ஆகும்.


</doc>
<doc id="310204" url="https://ta.wikipedia.org/wiki?curid=310204" title="மகான் கோஷ்">
மகான் கோஷ்

குரு ஷாபாத் ரத்னகார் மகான் கோஷ் (Guru Shabad Ratnakar Mahan Kosh), என்பது பஞ்சாபி மொழியின் கலைக்களஞ்சியமாகும். இது மகான் கோஷ் எனும் பிரபலமான பெயராலே அறியப்படுகிறது. "பாய் கான் சிங் நாஃபா" என்பவரால் பதினாங்கு வருடங்கள் செலவிட்டு இது தொகுக்கப்பட்டது. இதில் 64,263 உள்ளடக்கங்கள் அகரவரிசைப்படி தொகுக்கப்பட்டுள்ளன. இதுவே பஞ்சாபி மொழியின் முதல் கலைக்களஞ்சியம் ஆகும். இது முதலில் நான்கு தொகுதிகளாக அச்சிடப்பட்டு 13 ஆப்ரல் 1930 ஆம் ஆண்டில் வெளியிடப்பட்டது. இது கடைசியாக 1981 ஆம் ஆண்டு ஒரே தொகுப்பாக வெளியாகி மூன்று பதிப்புகள் அச்சிடப்பட்டது. பஞ்சாபி பல்கலைக்கழகம் இதை ஆங்கிலத்தில் மொழிபெயர்த்து வெளியிட்டது.


</doc>
<doc id="310207" url="https://ta.wikipedia.org/wiki?curid=310207" title="1594">
1594

ஆண்டு 1594 (MDXCIV) கிரெகொரியின் நாட்காட்டியில் ஒரு சனிக்கிழமையில் துவங்கிய ஒரு சாதாரண ஆண்டு ஆகும். பழைய 10-நாட்கள் பின்தங்கிய யூலியன் நாட்காட்டியில் இது செவ்வாய்க்கிழமையில் ஆரம்பமான ஒரு சாதாரண ஆண்டாகும். 1582 இற்குப் பின்னரும் உலகின் பல நாடுகளில் யூலியன் நாட்காட்டி 1929 ஆம் ஆண்டு வரை பயன்பாட்டில் இருந்தது.





</doc>
<doc id="310209" url="https://ta.wikipedia.org/wiki?curid=310209" title="மரிங்கா பேராலயம்">
மரிங்கா பேராலயம்

மரிங்கா பேராலயம் ("Cathedral of Maringá") என சுருக்கமாக இது ஒரு கத்தோலிக்க பேராலயம் ஆகும். இது பிரேசில் பரானா மாநிலத்தில் உள்ள மரிங்கா என்ற இடத்தில் அமைந்துள்ளது. அதன் உயரம் 124 மீ ஆகும். 1972 இல் கட்டிமுடிக்கப்பட்ட இது தென் அமெரிக்காவில் மிக உயரமாகவும் உலகில் 16 வது உயரமான கிறித்தவக் கோயிலும் ஆகும்.



</doc>
<doc id="310210" url="https://ta.wikipedia.org/wiki?curid=310210" title="2,4,6-மும்மெத்திலனிலின்">
2,4,6-மும்மெத்திலனிலின்

2,4,6-மும்மெத்திலனிலின் "( 2,4,6-Trimethylaniline)" CHN என்ற வேதி வாய்ப்பாடு கொண்ட ஒரு கரிம வேதியியல் சேர்மமாகும். அரோமாட்டிக் அமீனான இச்சேர்மம் சாயங்கள் தயாரிப்பிற்கு ஒரு முன்னோடியாக இருப்பதால் வர்த்தக முக்கியத்துவம் பெற்றுள்ளது. மெசிட்டைலின் சேர்மத்தை தெரிவுசெய்த ஒற்றை நைட்ரோ ஏற்றம் செய்து 2,4,6-மும்மெத்திலனிலின் தயாரிக்கப்படுகிறது. மெத்தில் தொகுதிகளை ஆக்சிசனேற்றம் அடையவிடாமல் தவிர்த்து, வினையில் விளையும் நைட்ரோ சேர்மத்தை ஒடுக்கம் செய்தால் இந்த அனிலினைப் பெறலாம்

பல்வேறு வகையான பருமனான ஈதல் தொகுதிகளுக்கு கட்டுறுப்பாக 2,4,6-மும்மெத்திலனிலின் பயன்படுகிறது. கிளையாக்சாலுடன் 2,4,6-மும்மெத்திலனிலின் சேர்த்து ஆவிசுருக்க வினைக்கு உட்படுத்தினால் 1,2-ஈரிமின் ஈதல் தொகுதிகள் உருவாகின்றன. கிளையாக்சால் மற்றும் 2,4,6-மும்மெத்திலனிலின் சேர்மங்களின் ஆவிசுருக்க வினையில் மஞ்சள் நிரத்திண்மமாகத் தோன்றும் கிளையாக்சால்-பிசு(மெசிட்டைலிமின்) சேர்மத்தை ஒரு உதாரணமாகக் கூறலாம். கரிம ஈதல் தொகுதிகள் உள்ளிட்ட பரவலாக அறியப்பட்ட பல்லினவளைய கார்பீன் ஈதல் தொகுதிகளுக்கு முன்னோடியாக இந்த ஈரிமின்கள் பயன்படுகின்றன. இரண்டாம் தலைமுறை கிரப்சு வினையூக்கிகளில் காணப்படும் என் – பல்லினவளைய கார்பீன்கள் இச்சேர்மத்திலிருந்து தயாரிக்கப்படுகின்றன

1,3-இருகீட்டோனுடன் சேர்த்து ஆவிசுருக்க வினைக்கு உட்படுத்தினால் எதிரயனி இருகவர் வகையிலான ஈதல் தொகுதி கிடைக்கிறது.


</doc>
<doc id="310216" url="https://ta.wikipedia.org/wiki?curid=310216" title="சான் டியேகோ கலிபோர்னியாக் கோவில்">
சான் டியேகோ கலிபோர்னியாக் கோவில்

சான் டியேகோ கலிபோர்னியாக் கோவில் ("San Diego California Temple") என்பது பிற்கால பரிசுத்தவான்களின் இயேசு கிறித்து சபையின் 47 ஆவதாகக் கட்டப்பட்டதும் 45 ஆவதாக இயங்குவதுமான ஒரு கோவிலாகும். இது சான் டியேகோவில் அமைந்துள்ளது. இது இரு பிரதான சுருள் திருகு வடிவ கட்டடங்களைக் கொண்டும், ஒவ்வொரு பிரதான சுருள் திருகு வடிவ கட்டட அடியிலும் நான்கு சிறிய சுருள் திருகு வடிவ கட்டடங்கள் அமைக்கப்பட்டுள்ளது.



</doc>
<doc id="310219" url="https://ta.wikipedia.org/wiki?curid=310219" title="காமராஜ் சாகர் அணை">
காமராஜ் சாகர் அணை

காமராஜ் சாகர் அணை (Kamaraj Sagar Dam) ( சாண்டேநல்லா நீர்தேக்கம் எனவும் அழைக்கப்படுகிறது) என்பது தமிழ்நாட்டின் நீலகிரி மாவட்டத்தில் உள்ள ஒரு அணையாகும். இது ஊட்டி பேருந்து நிலையத்தில் இருந்து 10 கி.மீ. தொலைவில் அமைந்துள்ளது. இது ஒரு சுற்றுலாத்தலம் மற்றும் திரைப்பட படப்பிடிப்புகள் நடக்கும் இடமாக உள்ளது.

இங்கு பல்வேறு சுற்றுலா நடவடிக்கைகளான மீன்பிடித்தல், இயற்கையை, சுற்றுச்சூழலை கவணித்தல் போன்றவைக்கு ஏற்ற இடமாக உள்ளது.


</doc>
<doc id="310224" url="https://ta.wikipedia.org/wiki?curid=310224" title="குண்டேரிப்பள்ளம் அணை">
குண்டேரிப்பள்ளம் அணை

குண்டேரிப்பள்ளம் அணை (Kunderipallam Dam) என்பது தமிழ்நாட்டின், ஈரோடு மாவட்டம், கொங்கர்பாளையத்தின் வடக்கில் உள்ள அணையாகும். இதன் தெற்குப்பகுதியில் அடர்ந்த மலைக்காடுகளைக் கொண்டுள்ளது. தி இந்து நாளிதழ் இந்த அணையை ஈரோடு மாவட்டத்தில் வார இறுதி நாட்களில் சுற்றுலா செல்ல உகந்த சுற்றுலாதலமாக குறிப்பிட்டுள்ளது.


</doc>
<doc id="310234" url="https://ta.wikipedia.org/wiki?curid=310234" title="குப்பநத்தம் அணை">
குப்பநத்தம் அணை

குப்பநத்தம் அணை ("Kuppanatham Dam") என்பது தமிழ்நாட்டின் திருவண்ணாமலை மாவட்டம், செங்கம் வட்டத்தில் அமைந்துள்ளது முழுமைபெறாத அணையாகும். இதன் அருகில் உள்ள நகரம் பரமனேந்தல் ஆகும். இந்த அணை சோலை ஆற்றின் குறுக்கே 1987 இல் கட்டப்பட்டது. இன்று இது 300 க்கும் மேற்பட்ட மக்கள் தொகை கொண்ட ஊராக உள்ளது. இது 435 மீ உயரம் கொண்டதாக கட்டப்பட்டுள்ளது. அரசு எதிர்காலத்தில் இந்த அணையை கட்டி முடிக்க திட்டமிட்டுள்ளது.


</doc>
<doc id="310240" url="https://ta.wikipedia.org/wiki?curid=310240" title="பாயல் கோட்டை, பாட்டியாலா">
பாயல் கோட்டை, பாட்டியாலா

பாயல் கோட்டை இந்திய மாநிலமான பஞ்சாபின் பாட்டியாலா மாவட்டத்தில் அமைந்துள்ளது. இக்கோட்டை பாட்டியாலா மன்னர் அமர்சிங் மற்றும் முகலாயர் கூட்டுமுயற்சியில் 1771 இல் கட்டப்பட்டது. இக்கோட்டை இன்றளவும் உள்ளது. இதனுள் அரசு மகளிர் மேல்நிலைப் பள்ளி இயங்குகிறது.

இக்கோட்டையை இந்தியத் தொல்லியல் ஆய்வகம் கட்டுப்பாட்டில் வைத்துள்ளது. 
கோட்டையின் உட்புறம் வேகமாக சிதைவடைந்து வருகிறது.


</doc>
<doc id="310243" url="https://ta.wikipedia.org/wiki?curid=310243" title="1-பீனைலெத்திலமீன்">
1-பீனைலெத்திலமீன்

1-பீனைலெத்திலமீன் "(1-Phenylethylamine)" என்பது CHN என்ற வேதி வாய்ப்பாடு கொண்ட ஒரு கரிம வேதியியல் சேர்மமாகும். ஒற்றை அமீன் என வகைப்படுத்தப்படும் இந்த நிறமற்ற திரவம் பெரும்பாலும் நாற்தொகுதி தீர்மானங்களில் பயன்படுத்தப்படுகிறது. பென்சைலமீன் போலவே 1-பீனைலெத்திலமீன் சேர்மமும் மிகைக் காரமாகச் செயல்படுகிறது. மேலும் இச்சேர்மம், நிலையான அமோனியம் உப்புகளையும் இமின்களையும் உருவாக்குகிறது

இவ்வினைக்கு உகந்த பல்வேறு தரநிபந்தனைகளுக்கு உட்பட்டு , அசிட்டோபீனோனை குறைத்தல் வினைக்கு உட்படுத்தி அமைனேற்றம் செய்வதன் மூலம் 1-பீனைலெத்திலமீன் தயாரிக்க முடியும். 
மிக்னோனாக் வினை எனப்படும் அமைனேற்ற முறையில் ஐதரசன் வாயுவை குறைக்கும் முகவராகப் பயன்படுத்தி 1-பீனைலெத்திலமீன் தயாரிக்கும் முறையே பிரதானமான ஒரு வழிமுறையாகும்.: 

அமோனியம் பார்மேட்டைப் பயன்படுத்தும் இலியூக்கார்ட் வினையிலும் இச்சேர்மத்தைத் தயாரிக்கலாம்.


</doc>
<doc id="310248" url="https://ta.wikipedia.org/wiki?curid=310248" title="பகதுர்கர் கோட்டை">
பகதுர்கர் கோட்டை

பகதுர்கர் கோட்டை இந்திய மாநிலமான பஞ்சாபின் பாட்டியாலா மாவட்டத்தில் அமைந்துள்ளது. இக்கோட்டை நவாப் சைப் கானால் கட்டப்பட்டது. பின்பு 1837 இல் பாட்டியாலா மன்னர் கரம்சிங் இக்கோட்டையை புதுப்பித்தார். 

இக்கோட்டை 2100 சதுர அடி கொண்டது.வட்ட வடிவிலானது. சுற்றிலும் இரண்டு மதிற்சுவர்கள் மற்றும் அகழியால் சூழப்பட்டுள்ளது. கோட்டை 1658 ஆம் ஆண்டு கட்டப்பட்டது.பின்னர் 1845 க்கு 1837 இடையே புதுப்பிக்கப்பட்டது.

இக்கோட்டை சீக்கியரின் ஒன்பதாவது நானக் குரு தேக் பகதூர் பெயரால் அழைக்கப்படுகிறது.


</doc>
<doc id="310250" url="https://ta.wikipedia.org/wiki?curid=310250" title="லால் பங்களா">
லால் பங்களா

லால் பங்களா "(Lal Bangla)" இந்தியாவின் தில்லி மாநகரில் அமைந்துள்ள முகலாய ஏகாதிபத்தியத்தைச் சேர்ந்த இரண்டு கல்லறை மாடங்களாகும். இந்நினைவுச் சின்னத்தை இந்தியத் தொல்லியல் ஆய்வகம் தன் கட்டுப்பாட்டின் கீழ் வைத்துள்ளது .

லால் பங்களாவில் சிவப்பு மற்றும் மஞ்சள் நிறத்தில் மணற்கற்களால் கட்டப்பட்ட இரண்டு சமாதிகள் உள்ளன. அவற்றுள் ஒரு சமாதியில் இரண்டு சவக்குழிகள் உள்ளன. அவையிரண்டும் 1759-1806 காலப்பகுதியைச் சேர்ந்த இரண்டாம் சா ஆலமின் தாயார் இலால் கன்வார் மற்றும் அவருடைய மகள் பேகம் யான் ஆகியோருடைய சவக்குழிகள் என்று நம்பப்படுகிறது.

இரண்டு கல்லறை மாடங்களும் மூலைவிட்டங்களில் சதுர அறைகளும் அவற்றிற்கிடையில் நீள்சதுர அரங்குகளையும் கொண்டுள்ளன. மூலைகளில் அறைகளைக் கொண்ட சிவப்பு மணற்கற்களால் ஆன நடைமேடையின் மேல் இக்கல்லறை மாடங்கள் நிற்கின்றன. கல்லறையின் மேலுள்ள குவிமாடம் முகலாயர் பாணியில் கட்டப்பட்டுள்ளது. குவிமாடத்தின் உச்சியில் கோபுர முகடு அமைந்துள்ளது. சிவப்பு மற்றும் மஞ்சள் மணற்கற்களைப் பயன்படுத்தியுள்ள கட்டிடக்கலைச் சிறப்புகள், புதுதில்லியில் உள்ள சிறப்பு மிக்க சப்தார்சங் சமாதியின் கட்டிடக்கலையுடன் ஒத்திருப்பதாக அறியப்படுகிறது.

1806-1837 காலத்தைச் சேர்ந்த பேரரசர் இரண்டாம் அக்பர் சா குடும்பத்தைச் சேர்ந்தவர்களின் மூன்று கல்லறைகள் இதற்குப் பக்கத்தில் அமைந்துள்ளன. இக்கட்டிடங்கள் யாவும் தில்லி கால்ப் கழகத்தின் வளாகத்தில் உள்ளன. 
மேலும் இவ்வளாகத்திற்குள் மிகப்பழமை வாய்ந்த சையத் அபித் கல்லறையும் இடம்பெற்றுள்ளது. சாச்சகானின் முன்னணி படையினரில், சையத் அபித்தும் ஒருவரென தில்லியில் உள்ள சர் சையது அகமது கானின் நினைவுச் சின்னங்கள் தெரிவிக்கின்றன.



</doc>
<doc id="310251" url="https://ta.wikipedia.org/wiki?curid=310251" title="கத்ரி (இனம்)">
கத்ரி (இனம்)

கத்ரி ("Khatri") என்பது இந்தியத் துணைக்கண்டத்தின் வடபகுதி மக்களின் ஓர் இனமாகும். இந்தியாவிலுள்ள கத்ரிக்கள் பெரும்பாலும் பஞ்சாப் பகுதியைச் சேர்ந்தவர்களாக உள்ளனர். 

முகலாயப் பேரரசு காலத்தில் கத்ரிக்கள் இந்தியாவின் வாணிகத்தில் அதிகளவில் ஈடுபட்டிருந்தனர். பஞ்சாப் பகுதிக்கு அப்பாலும் இவர்கள் ஆட்சி மற்றும் இராணுவப் பொறுப்புகளிலும் சிறப்புப் பெற்றிருந்தனர். இசுகாட் கேமரூன் லெவி, கத்ரிக்களைத் துவக்ககால நவீன இந்தியாவின் முக்கிய வணிக இனமாகக் குறிப்பிடுகிறார்.

அனைத்து சீக்கிய குருக்களும் கத்ரி இனத்தவராவர்.

கத்ரிகள் தங்களை உண்மையான வேத மரவுவழியினராகக் கருதினர். அதனால் இராஜ புத்திரர் போன்ற சத்திரிய மரபினரைவிடவும் தாங்கள் உயர்ந்தவர்கள் என்ற எண்ணம் கொண்டிருந்திருந்தனர். டபிள்யூ. ஹெச். மெக்லியோடின் (W. H. McLeod) கூற்றின்படி, இலக்கியம் மற்றும் சாதியளவில் மற்றவர்கள் அனைவரையும்விடச் சிறந்து விளங்குமளவிற்கு அவர்கள் திறமையுடையவர்களாய் இருந்தனர். கத்ரிகளை சிறந்த போர்த்திறமையுடைய இனத்தவர் எனும் நாத்தின் கருத்துக்கு ஏற்றார்போல கத்ரிகள் முகலாயப் பேரரசின் படைகளில் போர்வீரர்களாக இருந்தனர். எனினும் பிரித்தானியர்கள் இந்தியாவிற்கு வந்த காலகட்டத்தில் கத்ரிகள் பெரும்பாலும் வணிகத்திலும் எழுத்தர் பணியிலும்தான் ஈடுபட்டிருந்தனர். முகலாயப் பேரரசின் விதவைகள் மறுமண ஆணையை கத்ரி இனத்தலைவர்கள் எதிர்த்ததால் கத்ரிகள் முகலாயப் படைகளிலிருந்து நீக்கப்பட்டதாகவும் அதனால் கத்ரிகள் படைத்தொழிலிருந்து வேறு தொழில்களுக்குச் செல்லவேண்டியிருந்தது எனவும் கத்ரி இனத்தின் குறிப்புகள் தெரிவிக்கின்றன

இராஜபுத்திரர், சத்திரியர்களின் இனத்தகுதி, தங்களுக்கும் வேண்டுமென கத்ரிகள் நியாயமாகவும் தொடர்ந்தும் வலியுறுத்தி வந்தாலும் அவர்களது கோரிக்கை ஏற்கப்படாதது, சாதிய அளவுகோளில் கத்ரிகளுக்கு ஒருதெளிவான நிலையைத் தரப்படவில்லை என்பதைக் காட்டுகிறது என கென்னத் டபிள்யூ ஜோன்சு கூறுகிறார் போர்வீரர்களாக இருந்து வணிகர்களாக மாறியவர்களாகக் கத்ரிகள் தங்களைக் காட்டிக்கொள்கின்றனர்.

19 ஆம் நூற்றாண்டில் பெரும்பான்மையான கத்ரிகள் வணிகத்தில் ஈடுபட்டிருந்ததால் அக்காலத்திய இந்தியர்களும் பிரித்தானிய ஆட்சியாளர்களும் கத்ரிகளின் சத்திரியத் தகுதிக் கோரிக்கையை ஏற்கத் தவறினர். இந்தியாவின் பிறமாநிலங்களில் வாழ்ந்துவந்த கத்ரிகள் வெவ்வேறு தொழில்களில் ஈடுபட்டிருந்தனர். குசராத்து, இராஜஸ்தான் மாநிலங்களில் வாழ்ந்த கத்ரிகள் தார்ஜி ("Darji") இனத்தவர் போல தையல் தொழிலில் திறைமையுடையவர்களாயிருந்தனர். கத்ரிகள் சத்திரிய-பிராமணக் கலப்பினமாக இருக்கலாமென தசரத் சர்மா கருதுகிறார்.

சீக்கியர்களின் கடைசி குருவான குரு கோவிந்த் சிங்கின் தன்வரலாறு எனக் கருதப்படு விசித்திர நாடகம் ("[[Bichitra Natak") என்ற நூலின்படி (இந்நுலின் நம்பகத்தன்மை குறித்த சர்ச்சையுள்ளது.), கத்ரி இனத்தின் உட்குலமான பேடி குலத்தவர் இந்து புராணங்களின் [[இராமர்|இராமரின்]] மகன் [[குசன்]] வழியினராவர் ; மற்றொரு உட்குலமான சோதி குலத்தவர் [[இராமர்|இராமரின்]] மற்றொரு மகனான [[இலவன்]] வழிவந்தவராவர்.

துவக்கத்தில் பட்டுத்துணிகள் நெய்வதில் ஈடுபட்டிருந்த கத்ரிகள் காலப்போக்கில் வணிகர்களாயினர். கத்ரிகள் வாழ்ந்த பகுதி கிபி 1013 வரை இந்து அரசர்களால் ஆளப்பட்டுவந்தது. அப்பகுதியின் [[இந்தியா மீதான இசுலாமியப் படையெடுப்பு|இசுலாமியரின் வெற்றிக்குப்]] பிறகு கத்ரிகளுக்கு இடைஞ்சல் ஏற்பட்டாலும் அவர்கள் தங்கள் பாரம்பரியத்தை விடாது பின்பற்றினர். கத்ரிகளின் கல்வியறிவின் சிறப்பால் துன்பகாலங்களிலும் அவர்களால் வாழ முடிந்தது.

தொடர்ந்து கத்ரிகள் முக்கியமான வணிகஇனமாக வளர்ந்து [[முகலாயப் பேரரசு|முகலாயப் பேரரசின்]]கீழ் இந்திய வணிகத்தில் முக்கிய பங்குவகித்தனர். இசுலாமியப் பிரபுக்களின் ஆதரவில் பஞ்சாப் பகுதிக்கு அப்பாலுள்ள இடங்களிலும் கத்ரிகள் படைப்பிரிவுகளிலும் ஆட்சிப் பொறுப்பிலும் பதவிகள் வகித்தனர். 19 ஆம் நூற்றாண்டின் கத்ரிஇனக் கதைகளின்படி முகலாயப் பேரரசர் [[ஔரங்கசீப்]]பின் காலம்வரை கத்ரிகள் படைப்பிரிவுகளில் பொறுப்பேற்றிருந்தனர். ஔரங்கசீப்பின் தக்காணப் போரில் கத்ரிகள் கொல்லப்பட்டு அவர்களது மனைவிகள் மறுமணம் செய்ய ஔரங்கசீப்பால் ஆணை பிறப்பிக்கப்பட்டது. இந்த ஆணையை மறுத்த கத்ரிகளைப் படைகளிலிருந்து நீக்கிவிட்டு அவர்களைக் கடையாளர்களாகவும் தரகர்களாகவும் இருக்கும்படியாக ஔரங்கசீப் பணித்தார்.

2003 ஆம் ஆண்டின் கணக்கீட்டின்படி தில்லி மக்கட்தொகையில் 9% கத்ரி இனத்தவர்கள்.

பஞ்சாபில் சமயப்பரப்புநர்களை எதிர்த்துச் செயற்பட, சிங் அவையைச் சேர்ந்த முக்கிய நபர்கள் [[தயானந்த சரசுவதி]]யை அழைத்தனர். 1877 இல் சாதிகள், சடங்குகள், உருவவழிபாடு ஆகியவற்றை எதிர்க்கும் இயக்கமான [[ஆரிய சமாஜம்|ஆரிய சமாஜத்தைத்]] தயானந்த சரசுவதி [[இலாகூர்|இலாகூரில்]] நிறுவினார். ஓரிறைவாதமே வேதங்களில் காணப்படும் முக்கிய சாராம்சமென்ற கருத்தை ஆரிய சமாஜம் முன்னிறுத்தியது. [[பஞ்சாபி இந்துக்கள்|பஞ்சாபி இந்துக்களிடம்]], குறிப்பாக இதேபோன்ற செய்தியைச் சீக்கிய குருமார்களின் செய்தியாகக் கேட்டு அதனால் ஈர்க்கப்பட்டிருந்த கத்ரிகளிடம் ஆரிய சமாஜம் பிரபலமானது சுவாமி சிரதானந்தர் போன்ற தனிப்பட்ட மனிதர்களையும் லாகா ஹான்ராஜ் குப்தாவால் துவக்கப்பட்ட ”தயானந்த ஆங்கிலோ-வேதப் பள்ளிகள்” (Dayanand Anglo-Vedic Schools System) போன்ற நிறுவனங்களையும் ஆரிய சமாஜம் ஈர்த்தது.

[[File:Guru Gobind Singh meets Guru Nanak Dev.jpg|thumb|[[குரு நானக்]]கை எதிர்கொள்ளும் [[குரு கோவிந்த் சிங்]] (பறவையுடன் இருப்பவர்). கற்பனையாக சித்திகரிக்கப்பட்ட 18 ஆம் நூற்றாண்டின் ஒரு ஓவியம்.]]
11 [[சீக்கியக் குருக்கள்|சீக்கியக் குருக்களும்]] கத்ரி இனத்தவராவர். குரு நானக் ஒரு பேடி, குரு அங்கட் ஒரு டிரெஹான், குரு அமர் தாஸ் ஒரு பல்லா, பிற குருக்களெல்லாம் சோதிகள் ஒவ்வொரு குருவின் வாழ்நாளிலும் அவர்களை ஆதரித்தவர்களும் சீக்கியர்களும் கத்ரிகளாகவே இருந்தனர். [[பாய் குருதாஸ்]] தனது வாரன் பாய் குருதாசில் இதுகுறித்த ஒரு பட்டியலைத் தந்துள்ளார்.

சீக்கிய வரலாற்றில் குறிப்பிடத்தக்க பிற கத்ரிகள்:
[[Image:A Khattri nobleman, in 'Kitab-i tasrih al-aqvam' by Col. James Skinner, aka Sikandar (1778-1841).jpg|130px|thumb|பிரித்தானிய கிழக்கிந்திய நிறுவனத்தின் படைத்தலவர் ஜேம்ஸ் ஸ்கின்னர் (எ) சிக்கந்தரின் படைப்பிலுள்ள ஒரு கத்ரி இனப் பிரபுவின் படம் (1778–1841).]]


[[பகுப்பு:இந்திய இனக்குழுக்கள்]]
[[பகுப்பு:பஞ்சாப்]]

</doc>
<doc id="310253" url="https://ta.wikipedia.org/wiki?curid=310253" title="ஜக்தேவ் சிங் ஜசோவால்">
ஜக்தேவ் சிங் ஜசோவால்

ஜக்தேவ் சிங் ஜசோவால் ( Jagdev Singh Jassowal 30 ஏப்பிரல் 1935--22 திசம்பர் 2014 ) பஞ்சாபைச் சேர்ந்த நூலாசிரியர், இலக்கியவாதி, பஞ்சாப் கலாச்சாரம், நாட்டுப்புறக் கலைகளின் மேம்பாட்டுக்கு உழைத்தவர் ஆவார். பஞ்சாபின் பாபா போகா எனவும் இவர் அழைக்கப்படுகிறார். 

இந்திய பஞ்சாப் லூதியானா மாவட்டத்தில் ஜசோவால் என்னும் ஊரில் பிறந்த ஜக்தேவ் சிங், அலிகார் பல்கலைக் கழகத்தில் சட்டம் படித்தார். இளமைக் காலத்தில் அரசியலில் ஈடுபட்டு 1980 ஆம் ஆண்டில் பஞ்சாப் சட்ட மன்றத்திற்குத் தேர்ந்தெடுக்கப்பட்டார். பேராசிரியர் மோகன் சிங் நினைவு அறக் கட்டளையைத் தோற்றுவித்தார். நாட்டுப்புறக் கலைஞர்களை ஊக்குவித்தார். பஞ்சாபின் புராதன நடனங்களான பாங்க்ரா, கிட்டா, லோக் நாக் போன்றவற்றை மீண்டும் உயிர்ப்பித்து மக்களிடையே பரப்பினார்.


</doc>
<doc id="310254" url="https://ta.wikipedia.org/wiki?curid=310254" title="தோதா, பஞ்சாப்">
தோதா, பஞ்சாப்

தோதா "(Doda)" என்பது இந்தியாவின் பஞ்சாப் மாநிலத்தில் உள்ள முக்த்சர் சாகிப் மாவட்டத்தில் இருக்கும் ஒரு கிராமம் மற்றும் நகரம் ஆகும். 

30°23′04″வடக்கு 74°38′22″கிழக்கு என்ற அடையாள ஆட்கூறுகளில் தோதா கிராமம் அமைந்துள்ளது. கடல் மட்டத்திலிருந்து சராசரியாக 610 அடிகள் உயரத்தில் இக்கிராமம் அமைந்துள்ளது. கிழக்கில் பட்டிண்டா நகரமும் வடமேற்கில் முக்த்சர் சாகிப் நகரமும் மற்றும் வடக்கில் பரித்கோட் மாவட்டமும் இக்கிராமத்திற்கு எல்லைகளாக உள்ளன. 

2001 ஆம் ஆண்டில் மேற்கொள்ளப்பட்ட இந்திய நாட்டின் மக்கள் தொகைக் கணக்கெடுப்பின்படி தோதா கிராமத்தின் மக்கள் தொகை 11,529 ஆகும். இம்மக்கள் தொகையில் 1951 குடும்பங்களைச் சேர்ந்த 6045 ஆண்கள் மற்றும் 5484 பெண்கள் அடங்குவர். மொத்த மக்கள் தொகையில் ஆண்கள் 52 சதவீதம் பேரும் பெண்கள் 48 சதவீதம் பேரும் இருந்தனர். தோதா கிராமத்தின் பாலின விகிதம் ஆயிரம் ஆண்களுக்கு 907 பெண்கள் என்ற அளவில் இருந்தது.


</doc>
<doc id="310258" url="https://ta.wikipedia.org/wiki?curid=310258" title="துனி விசித்திரம்">
துனி விசித்திரம்

துனி விசித்திரம் (துனிவிசித்திரம்) என்பது சிற்றிலக்கிய வகையில் பாகுபடுத்திக் காட்டப்பட்டுள்ள நூல் வகை. ஊடலில் விடாப் பிடியாகத் துனி கொண்டிருக்கும் பெண்ணை ஊடல் உணர்த்தி அவளோடு கலத்தலைப் பாடும் நூல் துனிவிசித்திரம் எனப்படும். 

"முத்து முலைப் பெண் கலவி பாடிப் பிரிவாய் விரித்து உரைத்தல் அண்ணும் துனிவிசித்திரம்" – பாடல் எண் 6. 

இது திருக்குறளில் புலவி நுணுக்கம் என்னும் அதிகாரத்தில் வரும் பாடல்கள் போன்ற பொருட்பாங்கினைக் கொண்டிருக்கும்


</doc>
<doc id="310263" url="https://ta.wikipedia.org/wiki?curid=310263" title="எம்60 இயந்திரத் துப்பாக்கி">
எம்60 இயந்திரத் துப்பாக்கி

எம்60 இயந்திரத் துப்பாக்கி என்பது அமெரிக்க பொது நோக்க இயந்திரத்துப்பாக்கியாகும். இது 7.62×51மிமீ இரவைகளைச் பட்டி இணைப்பு மூலமாக சுடக்கூடியது. இது பல வகையான, குறிப்பாக குண்டு, வரைபடி, கவசத் துளைப்பு இரவைகளைச் சுடக்கூடியது.




</doc>
<doc id="310264" url="https://ta.wikipedia.org/wiki?curid=310264" title="ருத்ராபூர் குண்டுவெடிப்புகள், 1991">
ருத்ராபூர் குண்டுவெடிப்புகள், 1991

ருத்ராபூர் குண்டுவெடிப்புகள், 1991 "(1991 Rudrapur bombings)" என்பது இந்தியாவின் உத்தராகண்டம் மாநிலத்தில் இருக்கும் ருத்ராபூர் நகரில் தீவிரவாதிகள் என்று சந்தேகிக்கப்படும் நபர்களால் குண்டுவீச்சுத் தாக்குதல் நிகழ்த்தப்பட்ட சம்பவத்தைக் குறிக்கிறது. 1991 ஆம் ஆண்டு அக்டோபர் மாதம் 17 ஆம் நாளில் அங்கு இரண்டு குண்டுகள் வெடித்தன. முதல் குண்டு வெடித்தபோது மக்கள் பொது மைதானத்தில் இராம்லீலா என்ற நாடகம் பார்த்துக் கொண்டிருந்தனர். 15 நிமிடங்களுக்குப் பின்னர் இரண்டாவது குண்டு அருகிலிருந்த மருத்துவமனைக்கு அருகில் வெடித்தது. முதல் குண்டு வெடிப்பில் காயமடைந்தவர்கள் சிகிச்சைக்காக இம்மருத்துவமனைக்கு கொண்டு வரப்பட்டிருந்தார்கள் என்பது குறிப்பிடத்தக்கது ஆகும். இக்குண்டு வெடிப்பு சம்பவத்தில் 40 பேர் கொல்லப்பட்டனர், 140 பேர் காயமடைந்தனர். காலிசுதான் தேசியப் படையினர் இச்சம்பவத்திற்கு பின்னர் பொறுப்பேற்றனர்.
1991 ருத்ராபூர் குண்டுவெடிப்பு சம்பவம் குறிப்பாக கைவினை வெடி குண்டு தாக்குதல் என்பது மிகவும் கவனிக்கத்தக்கது.


</doc>
<doc id="310266" url="https://ta.wikipedia.org/wiki?curid=310266" title="இலட்சுமி விலாசம்">
இலட்சுமி விலாசம்

இலட்சுமி விலாசம் (லட்சுமி விலாசம்) என்பது சிற்றிலக்கிய வகையில் ஒன்றான விலாசம் இலக்கிய வகையைச் சேர்ந்த நூலாகும். 

பெண்ணைத் திருமணம் செய்துகொள்வதற்காக, பேராவலோடு பொன்னைப் பரிசமாகத் தர ஒருவன் கொண்டுவந்திருப்பதாகப் பாடுதல் இலட்சுமி விலாசம் என்னும் நூல் வகையின்பால் கொள்ளப்படும். இங்கு ‘இலட்சுமி’ என்னும் சொல் பொன்னைக் குறிக்கும். பொன்னை விலாசம் போட்டுக் காட்டிக்கொண்டு, கொண்டுவருவதால் இந்தப் பொருள் பற்றிய நூலை இந்த வகையில் சேர்த்துள்ளனர். 

பெண்ணை மணங்கூட்ட மாலொடு பொன் வந்ததாப் பாடல் . 


</doc>
<doc id="310268" url="https://ta.wikipedia.org/wiki?curid=310268" title="எம்2 இயந்திரத் துப்பாக்கி">
எம்2 இயந்திரத் துப்பாக்கி

எம்2 இயந்திரத் துப்பாக்கி ("M2 Machine Gun") அல்லது எம்2 பிரவுனிங் ("M2 Browning") என்பது ஒரு கனரக இயந்திரத் துப்பாக்கியாகும். இது முதல் உலகப் போர் முடிவில் யோன் பிரவுனிங் என்பவரால் வடிவமைக்கப்பட்டது. எம்2 பெரிய, ஆற்றல் மிக்க .50 பிஎம்ஜி இரவைகளைப் பயன்படுத்துகின்றன. இந்த இரவைகள் "மா டியூஸ்" ("Ma Deuce"), எனவும் அழைக்கப்படுகின்றன. இத்துப்பாக்கி காலாட்படை, கவசமற்ற அல்லது இலகு கவசமுள்ள வாகனங்கள், படகுகள், அரண்கள், தாழப்பறக்கும் வானூர்திகள் என்பவற்றுக்கு எதிராக சிறப்பாக செயலாற்றுகிறது. இது ஏனைய இயந்திரத்துப்பாக்கிகளைவிட நீண்ட காலமாக உற்பத்தி செய்யப்படுகிறது.



</doc>
<doc id="310269" url="https://ta.wikipedia.org/wiki?curid=310269" title="1962 இலங்கை ஆட்சிக் கவிழ்ப்பு முயற்சி">
1962 இலங்கை ஆட்சிக் கவிழ்ப்பு முயற்சி

1962 இலங்கை ஆட்சிக் கவிழ்ப்பு முயற்சி ("Ceylonese coup d'état attempt", அல்லது "Colonels coup") என்பது இலங்கையில் 1962 சனவரி 27 இல் மேற்கொள்ளப்பட்ட ஒரு தோல்வியடைந்த இராணுவப் புரட்சியைக் குறிக்கும். கிறித்தவ உயர்குடி மூத்த இராணுவ மற்றும் காவல்துறை அதிகாரிகள் சிலர் பிரதமர் சிறிமாவோ பண்டாரநாயக்கா தலைமையிலான சனநாயக முறைப்படி தேர்ந்தெடுக்கப்பட்ட அரசாங்கத்தை வன்முறை மூலம் கவிழ்க்கத் திட்டமிட்டனர். 1962 சனவரி 27 இரவு புரட்சி முன்னெடுக்கப்படும் முன்னரேயே முக்கிய கிளர்ச்சித் தலைவர்கள் கைது செய்யப்பட்டனர்.

இலங்கை பிரித்தானியாவிடம் இருந்து 1948 ஆம் ஆண்டில் விடுதலை பெற்று "இலங்கை மேலாட்சி" என இலங்கை என அழைக்கப்பட்டது. இது உள்ளூர் மக்களின் சுயாட்சிக்கு வழிவகுத்தது. ஆனாலும், நாட்டின் முக்கிய அரசியல், அரச, மற்றும் இராணுவப் பதவிகள் 1948 இற்கு முன்னர் பிரித்தானியருக்கு விசுவாசமாகப் பணியாற்றிய இலங்கை கிறித்தவ மேல்குடித் தலைவர்களிடம் பிரித்தானியரால் கைமாறப்பட்டது.

1956 ஆம் ஆண்டில் ஆங்கிலிக்கக் கிறித்தவத்தில் இருந்து பௌத்தத்திற்கு மதம் மாறிய சாலமன் பண்டாரநாயக்கா பொதுத் தேர்தலில் வெற்றி பெற்றார். நாட்டின் பெரும்பான்மை பௌத்த, சிங்கள மக்களின் ஆதரவுடன் இவர் தேசியவாத இயக்கத்தைப் பரப்ப்னார். கிறித்தவ சிறுபான்மையினரை விட இவர்கள் தாம் சமுதாய அடிநிலையில் இருப்பதாக நம்பினர். தேர்தல் வெற்றியை அடுத்து, பண்டாரநாயக்கா அரசின் அனைத்துத் துறைகளிலும் தீவிர சிங்களமயமாக்கலை அறிமுகப்படுத்தினார். சிங்களம் மட்டும் சட்டத்தை அமுல் படுத்தினார். இலங்கையில் இருந்த கடைசிப் பிரித்தானிய படைத்தளத்தையும் மூடினார்.

இராணுவ உயர் பதவிகளில் ஐந்தில் மூன்று பங்கு கிறித்தவர்களும், ஐந்தில் ஒன்று தமிழரும், ஐந்தில் ஒன்று பரங்கியரும் இருந்த நிலையை பண்டாரநாயக்கா மாற்றி அமைத்தார். பௌத்த சிங்கள அதிகாரிகளை நியமித்தார். மூன்று கிறித்தவ உயர் அதிகாரிகள் பணியில் இருந்த போதிலும், ஒரு பௌத்தரை காவல்துறை மா அதிகாரியாக நியமித்தார்.

1961 அளவில் தாம் திட்டமிட்டு ஒடுக்கப்படுவதாக உயர்குடி கிறித்தவர்கள் மனதில் மனக்கசப்பு வளர்ந்தது. இலங்கை அரசு சிறுபான்மையினரின் கத்தோலிக்கப் பாடசாலைகளை அரசுமயப்படுத்தினர். அதே வேளையில் சில உயர்குடி ஆங்கிலிக்கப் பாடசாலைகளை அவர்கள் விட்டு வைத்தனர். இந்நிலையில் பல கிறித்தவர்கள் இலங்கையை விட்டு வெளியேற ஆரம்பித்தனர். பெரும்பாலானோர் ஐக்கிய இராச்சியம் நோக்கிப் புலம் பெயர்ந்தனர். நாட்டின் பொருளாதாரம் இதனால் பாதிப்படைந்தது. விலைவாசிகள், வேலையின்மை போன்றவை ஏறத்தொடங்கின. இதே வேளையில் பாக்கித்தானில் இராணுவத் தலைவர் அயூப் கான் நடத்திய இராணுவப் புரட்சி உள்ளூரில் சிலருக்கு ஊக்கம் கொடுத்தது.

இராணுவப் புரட்சிக்கு "வன்பிடி நடவடிக்கை" ("Operation Holdfast") எனப் பெயரிடப்பட்டது. பிரதமர், அமைச்சர்கள், பாதுகாப்புக்கான நாடாளுமன்றச் செயலர் (பீலிக்சு டயசு பண்டாரநாயக்கா), இராணுவத் தளபதி, கடற்படையின் பதில் தளபதி, காவல்துறை உயர் அதிகாரி, புலனாய்வுத்துறை உயர் அதிகாரி (ஜோன் ஆட்டிகலை) ஆகியோரைக் கைது செய்து இராணுவத் தலைமையகத்தில் சிறை வைப்பதே நோக்கமாக இருந்தது. ஆனாலும், புரட்சிக்குத் திட்டமிட்டவர்கள் “ஒரு துளி இரத்தமும் சிந்தாமல்" புரட்சியை முன்னெடுக்கத் திட்டமிட்டிருந்தனர்.




</doc>
<doc id="310271" url="https://ta.wikipedia.org/wiki?curid=310271" title="3,5-ஈரைதராக்சிபென்சாயிக் அமிலம்">
3,5-ஈரைதராக்சிபென்சாயிக் அமிலம்

3,5-ஈரைதராக்சிபென்சாயிக் அமிலம் "(3,5-Dihydroxybenzoic acid )" என்பது CHO என்ற வேதி வாய்ப்பாடு கொண்ட ஒரு கரிம வேதியியல் சேர்மமாகும். ஈரைதராக்சிபென்சாயிக் அமிலம் என வகைப்படுத்தப்படும் இச்சேர்மம் α-இரிசோர்சினால் என்ற பெயராலும் அழைக்கப்படுகிறது. ஆல்க்கைல்ரிசோர்சினால்களின் வளர்சிதை மாற்றத்தில் உருவாகும் பொருளான இவ்வேதிப்பொருள் முதன்முதலில் மனித சிறுநீரில் கண்டறிந்து அளவிடப்பட்டது. சிறுநீருக்கு மாற்றாக பிளாசுமா எனப்படும் உயிரணுக் கணிகத்திலும் இதனை அளவிட முடிந்தது. உட்கொள்ளப்பட்ட முழு கோதுமையின் அளவைக் காட்டும் உயிரிச்சுட்டாக
இச்சேர்மம் பயனாகிறது. 


</doc>
<doc id="310276" url="https://ta.wikipedia.org/wiki?curid=310276" title="பிகே இயந்திரத் துப்பாக்கி">
பிகே இயந்திரத் துப்பாக்கி

பிகே இயந்திரத் துப்பாக்கி ("PK"; , ஒலிபெயர்ப்பு: "Pulemyot Kalashnikova") என்பது 7.62மிமீ பொதுப் பயன்பாட்டு இயந்திரத் துப்பாக்கி ஆகும். சோவியத் ஒன்றியம் வடிவமைத்த இதனை தற்போது உருசியா செய்கிறது. பிகே இயந்திரத் துப்பாக்கி 1961 அறிமுகம் செய்யப்பட்டு பிகேஎம் என மேம்படுத்தப்பட்டது. இது தற்போது முன்வரிசை காலாட்படை, வாகனத்தில் பொருத்தப்பட்ட ஆயுதமாக உருசிய ஆயுதப்படைகளின் பாவனையில் உள்ளது.






</doc>
<doc id="310279" url="https://ta.wikipedia.org/wiki?curid=310279" title="பிகே">
பிகே

பிகே ("pk") என்பது:






</doc>
<doc id="310281" url="https://ta.wikipedia.org/wiki?curid=310281" title="அர்னால்ட் ஜோசப் டாயின்பீ">
அர்னால்ட் ஜோசப் டாயின்பீ

அர்னால்ட் ஜோசப் டாயின்பீ (Arnold Joseph Toinbee 14 ஏப்பிரல் 1889--22 அக்டோபர் 1975) பிரிட்டனைச் சேர்ந்த நூலாசிரியர், வரலாற்றாசிரியர் ஆவார்.

லண்டனில் பிறந்த அர்னால்ட் டாயின்பீ 1950-60களில் பரவலாக அறியப்பட்டவர். இவர் எழுதிய வரலாற்றாய்வு என்னும் நூல் 12 மடலங்களைக் கொண்டது. உழைக்கும் மக்களின் நலன்களை உயர்த்த எழுதிய அறிஞர் என்றும் பாராட்டப்படுபவர்.
உலகில் போர்களும் பூசல்களும் ஒழிந்து மனித இனத்தில் ஒற்றுமை தழைக்க வேண்டும் என்று கூறினார்.


</doc>
<doc id="310283" url="https://ta.wikipedia.org/wiki?curid=310283" title="அமதெரசு">
அமதெரசு

அமதெரசு என்பவர் சின்டோ மதத்தினர் வழிபடும் ஒரு முக்கிய பெண் கடவுள் ஆவார். இவர் கதிரவனின் கடவுளும் விண்ணகத்தின் கடவுளும் ஆவார். "விண்ணகத்தில் ஒளிவீசும்" என்ற பொருள் உடைய "அமதெரு" என்ற சொல்லிலிருந்து "அமதெரசு" என்ற பெயர் தோன்றியது. இவருடைய முழுப்பெயர் "அமதெரசு-ஓமிகாமி". இதற்கு "விண்ணகத்தில் ஒளிவீசும் பெரும் மாட்சிமையுள்ள கடவுள்" என்று பொருள். "கோசிகி" மற்றும் "நிகோன் சோகி" போன்ற சப்பானிய தொன்மவியல் நூல்களின் படி சப்பானிய பேரரசர்கள் அமதெரசுவின் நேரடி வாரிசுகளாகக் கருதப்படுகின்றனர். 

கதிரவக் கடவுளான அமதெரசு புயல் மற்றும் கடல் கடவுள் "சுசானவோ" மற்றும் நிலா கடவுள் "சுக்குயோமி" ஆகியோரின் உடன்பிறந்தவர் ஆவர். இவர்கள் மூவருமே "இசநாகி" செய்த சுத்தப்படுத்தும் சடங்கின் மூலம் பிறந்தனர். இசநாகி தன் இடது கண்ணைக் கழுவிய போது அமதெரசுவும், வலது கண்ணை கழுவிய போது சுக்குயோமியும் மூக்கைக் கழுவிய போது சுசானவோவும் பிறந்தனர். 

ஆரம்பத்தில் அமதெரசு தன் உடன்பிறந்தவரான சுக்குயோமியுடன் சேரந்து வானத்தை சரிநிகராக ஆண்டு வந்தார். ஒருநாள் அமாதெரசு தன் உயிர்த் தோழியான உணவு கடவுள் உகே மோச்சி அழைத்த விருந்திற்கு தனக்கு பதிலாக சுக்குயோமியை சென்று வருமாறு அனுப்பினார். அங்கு சென்ற சுக்குயோமிக்கு உகே மோச்சியின் உணவு பரிமாறிய விதம் சற்றும் பிடிக்காத்தால் அவரைக் கொன்றார். இதையறிந்து கோபமுற்ற அமாதெரசு இனி சுக்குயோமியின் முகத்தில் விழிக்கவே மாட்டேன் என்று கூறி அவரை விட்டு நிரந்தமாகப் பிரிந்தார். பிறகு சுக்குயோமி பாதாளத்திற்குச் சென்றதால் அவரது ஒளி குன்றியது. அமதெரசு காலை நேரத்திலும் சுக்குயோமி இரவு நேரத்திலும் வானத்தை ஆட்சி செய்தனர். இதுவே காலையும் மாலையும் தோன்றக் காரணமானது. 

இசநாகி சுசானவோவை விண்ணுலகை விட்டு செல்லுமாறு கட்டளையிட்டார். சுசானவோ இறுதியாக அமதெரசுவை சந்தித்து விடைபெற்றுச் செல்ல நினைத்தான். ஆனால் அமதெரசு அவரை நம்பவில்லை. இதனால் சுசானவோ தன்னை நிரூபிக்க்க ஒரு சவால் விடுத்தான். அந்த சவாலின் படி இருவரும் பொருட்களில் இருந்து கடவுள்களை பிறக்க வைத்தனர். சுசானவோவின் வாளின் மூலம் அமதெரசு மூன்று பெண் கடவுள்களை உருவாக்கினார். அமதெரசுவின் அணிகலன் மூலம் சுசானவோ ஐந்து ஆண் கடவுள்களை உருவாக்கினார், பிறகு அமதெரசு அந்த ஐந்து ஆண் கடவுள்கள் தன் அணிகலனில் இருந்து பிறந்ததால் தனக்கே உரிமையானது என்றும் சவாலில் தானே வெற்றி பெற்றதாகவும் கூறினார். இதனால் இருவருக்கும் சண்டை நடந்தது. சுசானவோ தன் வலிமை மூலம் அமதெரசுவின் வயல்களை அழித்தார். மேலும் அமதெரசுவின் வண்டியில் இருந்த குதிரையையும் அவரது ஊழியர்களில் ஒருவரையும் கொன்று விட்டார். இதனால் அமதெரசு கோபத்துடன் "அம-னோ-இவாடோ" என்ற குகையில் மறைந்து கொண்டார். இதனால் உலகம் இருண்டது. இதற்கு தண்டனையாக சுசானவோ விண்ணகத்தில் இருந்து முற்றிலுமாக வெளியேற்றப்பட்டார். 
உலகில் இருள் சூழ்ந்து உயிரினஙக்ள் அனைத்தும் துன்ப்ப்பட்டன. அமதெரசுவை திரும்பக் கொண்டு வர அனைத்து கடவுள்களும் திட்டம் தீட்டினர். .அதற்காக ஒரு மரத்தில் "யாடா-நோ-ககாமி" என்னும் கண்ணாடியையும் "யசகானி நோ மகடமா" என்னும் முத்து நகையையும் குகையின் வாயிலுக்கு நேர் எதிராக கட்டி வைத்தனர். பிறகு ஆடிப்பாடி மகிழ்ந்தனர். அந்த சத்தங்களைக் கேட்ட அமதெரசு காரணத்தை அறிய சிறிய துளை வழியாக வெளியே நோக்கினார். அப்போது சில கடவுள்கள் தங்களுக்கு வேறு ஒரு புதிய கதிரவ கடவுள் கிடைத்துவிட்டதாக கூறி மகிழ்ந்து கொண்டாடினர். இதைக்கேட்டு கோபமடைந்த அமதெரசு குகையின் வாயிலை உடைத்துக் கொண்டு வெளிப்பட்டார். அப்போது அவர் தன் முன்னே கட்டப்பட்டிருந்த கண்ணாடியில் தன் பேரொளி வீசும் முகத்தை பார்த்தார். அதனால் அவரது ஒளி பிரதிபலிப்படைந்து இருண்ட பூமியில் பட்டது. இதனால் பூமி பழைய நிலைக்கு திரும்பியது. பயிர்கள் செழித்தன, உயிரினங்கள் வாழ்வு பெற்றன. பிறகு வலிமையின் கடவுள் "அமெ-னோ-தசிகராவோ" தன் பலத்தால் குகையை நிரந்தரமாக மூடிவிட்டார். பிறகு அமதெரசு மீண்டும் விண்ணுலகம் சென்று தன் பணியைத் தொடர்ந்தார். 
பிற்காலத்தில் சுசானவோ, அமதெரசுவுடன் ஏற்பட்ட சண்டையை மறந்து சமாதானமாகினார். அதற்கு அடையாளமாக "குசநகி-நோ-சுருகி" என்ற வாளை அமதெரசுவிற்கு உடன்பாடு பரிசாக அளித்தார்.

அமதெரசு தன் மகனான "அமா-னோ-ஒசிகோ-மிமி"யிடம் பூமியை ஆளுமாறு கேட்டுக்கொண்டார். ஆனால் அவர் "அமா-னோ-அசித்ததே"யில் (விண்ணுலகம்-மண்ணுலகம் இரண்டையும் இணைக்கும் பாலம்) நின்றுகொண்டு பூமியில் நிகழும் பாவங்களைக் கண்டார். இதனால் பூமியை ஆள அவர் மறுத்துவிட்டார். பிறகு பூமியை ஆள பலரும் மறுத்துவிட்டனர். இறுதியாக அமதெரசுவின் பேரனும் அமா-னோ-ஒசிகோ-மிமியின் மகனுமான "நினிங்கி" பூமியை ஆள சம்மதித்தார். இதனால் மகிழ்ந்த அமதெரசு நினிங்கிக்கு மூன்று பரிசுகளை கொடுத்தனுப்பினார். அவை குகை நிகழ்வின் போது இருந்த "யசாகானி-நோ-மகடமா" என்னும் நகை மற்றும் "யாடா-நோ-ககாமி" என்னும் கண்ணாடி ஆகியவையும் சுசானவோ அளித்த "குசநகி-நோ-சுருகி" வாளும் ஆகும். இந்த மூன்றுமே நினிங்கியின் சின்னங்களாயின. பிற்காலத்தில் வந்த சப்பானிய பேரரசர்கள் இந்த மூன்றையும் தங்கள் அரசு சின்னமாகக் கொண்டனர். 



</doc>
<doc id="310284" url="https://ta.wikipedia.org/wiki?curid=310284" title="சுக்குயோமி">
சுக்குயோமி

சுக்குயோமி என்பவர் ஷிண்டோ மதம் மற்றும் சப்பானிய தொன்மவியலில் கூறப்படும் நிலா கடவுள் ஆவார். சப்பானிய மொழியில் "சுக்கு" என்றால் நிலா என்றும் "யோமி" என்றால் பாதாளம் என்றும் பொருள். உணவுக் கடவுள் உகே மோச்சியைக் கொன்றதால் சுக்குயோமி பாதாளத்திற்கு சென்றார். இதுவே அவர் பெயரில் "யோமி" தோன்றக் காரணமானது.

நிலா கடவுளான சுக்குயோமி இசநாகியின் சுத்தப்படுத்தும் சடங்கின் மூலம் பிறந்தார். இசநாகி தன் வலது கண்ணை கழுவிய போது சுக்குயோமியும் இடது கண்ணைக் கழுவிய போது அமதெரசுவும், மூக்கைக் கழுவிய போது சுசானவோவும் பிறந்தனர்.

ஆரம்பத்தில் சுக்குயோமி தன் உடன்பிறந்தவரான கதிரவ கடவுள் அமதெரசுவுடன் சேரந்து வானத்தை சரிநிகராக ஆண்டு வந்தார். ஒருநாள் அமாதெரசு தன் உயிர்த் தோழியான உணவு கடவுள் உகே மோச்சி அழைத்த விருந்திற்கு தனக்கு பதிலாக சுக்குயோமியை சென்று வருமாறு அனுப்பினார். அங்கு சென்ற சுக்குயோமிக்கு உகே மோச்சியின் உணவு பரிமாறிய விதம் சற்றும் பிடிக்கவில்லை. இதனால் சுக்குயோமி அவரைக் கொன்றார். இதையறிந்து கோபமுற்ற அமாதெரசு இனி சுக்குயோமியின் முகத்தில் விழிக்கவே மாட்டேன் என்று கூறி அவரை விட்டு நிரந்தமாகப் பிரிந்தார். பிறகு சுகுயோமி பாதாளத்திற்குச் சென்றதால் அவரது ஒளி குன்றியது. அமதெரசு காலை நேரத்திலும் சுக்குயோமி இரவு நேரத்திலும் வானத்தை ஆட்சி செய்தனர். இதுவே காலையும் மாலையும் தோன்றக் காரணமானது.


</doc>
<doc id="310285" url="https://ta.wikipedia.org/wiki?curid=310285" title="2,4-ஈரைதராக்சிபென்சாயிக் அமிலம்">
2,4-ஈரைதராக்சிபென்சாயிக் அமிலம்

2,4-ஈரைதராக்சிபென்சாயிக் அமிலம் "(2,4-Dihydroxybenzoic acid )" என்பது CHO என்ற வேதி வாய்ப்பாடு கொண்ட ஒரு கரிம வேதியியல் சேர்மமாகும். ஈரைதராக்சிபென்சாயிக் அமிலம் என வகைப்படுத்தப்படும் இச்சேர்மம் β -இரிசோர்சினால் என்ற பெயராலும் அழைக்கப்படுகிறது 

படிகத்தன்மை அமிலங்களின் மூன்று மாற்றியன்களில் இந்த β –இரிசோர்சினால் என்ற சேர்மமும் ஒன்றாகும். இரிசோர்சினாலில் கார்பாக்சிலிக் வழிப்பொருளாகவும் அதேசமயத்தில் பென்சாயிக் அமிலத்தின் ஈரைதராக்சி வழிபொருளாகவும் இச்சேர்மம் கருதப்படுகிறது..

டார்ட் செர்ரிகளில் இருந்து கிடைக்கும் சயனிதின் கிளைகோசைடுகளின் படியிறக்க விளைபொருள் 2,4-ஈரைதராக்சிபென்சாயிக் அமிலம் ஆகும். நெல்லிச்சாறு உட்கொண்டபின்னரான வளர்சிதை மாற்ற குருதிநீரில் காணப்படுகிறது. 


</doc>
<doc id="310286" url="https://ta.wikipedia.org/wiki?curid=310286" title="சுசானவோ">
சுசானவோ

சுசானவோ என்பவர் ஷிண்டோ மதத்தில் கூறப்படும் கடல் மற்றும் புயல் ஆகியவற்றின் கடவுள் ஆவார். இவரது மனைவி பெயர் குஷினாதாகிமே.

சுசானவோ என்பவர் கதிரவ கடவுள் அமதெரசு மற்றும் நிலா கடவுள் சுக்குயோமி ஆகியோரின் உடன்பிறந்தவர் ஆவார். இவர்கள் மூவரும் இசநாகியின் சுத்தப்படுத்தும் சடங்கின் மூலம் பிறந்தனர். இசநாகி தன் வலது கண்ணை கழுவிய போது சுக்குயோமியும் இடது கண்ணைக் கழுவிய போது அமதெரசுவும், மூக்கைக் கழுவிய போது சுசானவும் பிறந்தனர்.

இசாநாகி சுசானவோவை விண்ணுலகை விட்டு செல்லுமாறு கட்டளையிட்டார். சுசானவோ இறுதியாக அமதெரசுவை சந்தித்து விடைபெற்றுச் செல்ல நினைத்தான். ஆனால் அமதெரசு அவரை நம்பவில்லை. இதனால் சுசானவோ தன்னை நிரூபிக்க்க ஒரு சவால் விடுத்தான். அந்த சவாலின் படி ஒருவர் மற்றவர் பொருட்களில் இருந்து கடவுள்களை உருவாக்க வேண்டும். சுசானவோவின் வாளின் மூலம் அமதெரசு மூன்று பெண் கடவுள்களை உருவாக்கினார். சுசானவோ அமதெரசுவின் அணிகலன் மூலம் ஐந்து ஆண் கடவுள்களை உருவாக்கினார், பிறகு அமதெரசு ஆண் கடவுள்கள் தன் அணிகலனில் இருந்து பிறந்த்தால் தனக்கே உரிமையானது என்றார். இதனால் இருவருக்கும் சண்டை நடந்தது. முடிவில் அமதெரசு கோபத்துடன் அம-னோ-இவாடோ என்ற குகையில் மறைந்து கொண்டார். இதனால் உலகம் இருண்டது. இதற்கு தண்டனையாக சுசானவோ விண்ணகத்தில் இருந்து முற்றிலுமாக வெளியேற்றப்பட்டார்.

பிறகு சுசானவோ பூமியில் இசுமோ என்னும் பகுதிக்கு வந்தார். அங்கு இரு முதியவர்கள் இருந்தனர். அவர்கள் சுசானவோவிடம் தங்கள் எட்டு மகள்களில் ஏழு பேரை எட்டு தலையும் எட்டு வாலும் கொண்ட யமத்தோ-நோ-ஓரொச்சி என்ற வேதாளம் விழுங்கி விட்டாதகவும் எட்டாவது மகளான குஷினாதாகிமேவையும் இன்று விழுங்க வரப்போவதாகவும் கூறினர். சுசானவோ அவரை காப்பாற்றுவதாகவும் அதற்கு பதிலாக குஷினாதாகிமேயை தனக்கு மனைவியாகத் தர வேண்டும் என்று கூறினார். அதற்கு அவர்களும் சம்மதித்தனர். பிறகு குஷினாதாகிமேவை ஒரு சீப்பாக மாற்றி தன் தலையில் அணிந்து கொண்டார். அந்த வேதாளம் வந்த்து. சுசானவோ தன் வாளால் அந்த வேதாளத்தை துண்டு துண்டாக வெட்டி வீழ்த்தினார். ஆனால் அந்த வேதாளத்தின் வால் மட்டும் கடினமாக இருந்த்து. அதை சுசானவோ ஆராய்ந்து பார்த்தபோது அதன் உள்ளே ஒரு வாள் இருந்த்து. அந்த வாளின் பெயர் "அம-நோ-முரகுமோ-நோ-சுருகி" (விண்ணகத்தின் மேகங்களை சேர்க்கும் வாள்) அல்லது "குசநாகி-நோ-சுருகி" (புல்வெட்டும் வாள்). பிறகு சுசானவோ குஷினாதாகிமேயை பழைய நிலைக்கு மாற்றி அவரை மணந்துகொண்டார்.

பிறகு சுசானவோ அமதெரசுவுடன் ஏற்பட்ட சண்டையை மறந்து சமாதானமானார். அதனால சுசானவோ அவருக்கு குசாநாகி-நோ-சுருகியை உடன்பாடு பரிசாக வழங்கினார். பிற்காலத்தில் அமதெரசு இந்த வாளை தன் வாரிசான நினிங்கிக்கு அளித்தார்.



</doc>
<doc id="310288" url="https://ta.wikipedia.org/wiki?curid=310288" title="கூடன்மாலை">
கூடன்மாலை

கூடன்மாலை (கூடல் மாலை) என்பது சிற்றிலக்கிய வகைகளில் ஒன்றாகப் பாகுபடுத்திக் காட்டப்பட்டுள்ள நூல் வகை. 

மான் போன்ற பெண் ஒருத்தி ஒருவனோடு கூடியிருக்கத் தானே அவனை நாடி வருவதாகப் பாடுவது கூடன்மாலை சிற்றிலக்கியம் ஆகும். 

"மான் வலிய மேவ வரல் கூடல் மாலையாம்" என்பது நூற்பா. 


</doc>
<doc id="310290" url="https://ta.wikipedia.org/wiki?curid=310290" title="குலோதயமாலை">
குலோதயமாலை

குலோதயமாலை (குல உதய மாலை) என்பது சிற்றிலக்கிய வகைகளில் ஒன்றாகப் பாகுபடுத்திக் காட்டப்பட்டுள்ள நூல் வகை. 

தன்மானம் கொண்ட தன் குலத்தின் பெருமையை விரித்துரைத்துப் பாடுவது குலோதயமாலை என்னும் சிற்றிலக்கியம் ஆகும். 

"மானக் குலோதய மாலை குலம் தான் விரித்தல்" என்பது நூற்பா. 


</doc>
<doc id="310295" url="https://ta.wikipedia.org/wiki?curid=310295" title="நகர்வாலா ஊழல்">
நகர்வாலா ஊழல்

நகர்வாலா ஊழல் (1971 Nagarwala scandal) என்பது 1971 ஆம் ஆண்டில் இந்தியாவில் நிகழ்ந்த ஒன்று. 

ருஸ்தும் சோரப் நகர்வாலா என்பவர் அன்றைய இந்தியத் தலைமை அமைச்சர் இந்திரா காந்தி பேசுவது போல குரலை மாற்றிக் கொண்டு, தொலைபேசியில் வங்கி (SBI) தலைமைக் காசாளர் வேத் பிரகாசு மல்கோத்ராவிடம் உரையாடி, அறுபது லட்ச ரூபாய் ரொக்கப் பணத்தை மாநில வங்கியிலிருந்து பெற்று ஏமாற்றினார். உண்மை வெளிவந்ததும் நகர்வாலா கைது செய்யப்பட்டு சிறையில் தள்ளப்பட்டார். 4 ஆண்டு கால சிறைத் தண்டனையும் அடைந்தார். ஆனால் சிறையிலேயே இறந்து போனார். இந்த ஏமாற்று இந்திய அரசியலில் பெரும் சச்சரவையும் புயலையும் ஏற்படுத்தியது.

http://www.telegraphindia.com/1030627/asp/nation/story_2107442.asp


</doc>
<doc id="310297" url="https://ta.wikipedia.org/wiki?curid=310297" title="எம்249 இலகு இயந்திரத் துப்பாக்கி">
எம்249 இலகு இயந்திரத் துப்பாக்கி

எம்249 இலகு இயந்திரத் துப்பாக்கி ("M249 light machine gun") என்பது பெல்ஜிய எப்என் மினிமியின் அமெரிக்கத் தழுவலான ஒரு இலகு இயந்திரத் துப்பாக்கி ஆகும். எம்249 தென் கரொலைனாவில் உற்பத்தி செய்யப்பட்டு ஐக்கிய அமெரிக்க ஆயுதப் படைகள் பரவலாகப் பயன்படுத்தும் ஆயுதமாகும். இது 1984 இல் அறிமுகப்படுத்தப்பட்டது. எம்249 காலாட்படைகளுக்கு பாரிய அளவு விகித சுடுதலையும் இலக்கு நேர்த்தியையும் வழங்கும் இயந்திரத் துப்பாக்கியாகவும் உள்ளது.




</doc>
<doc id="310298" url="https://ta.wikipedia.org/wiki?curid=310298" title="ஆடாமணி">
ஆடாமணி

ஆடாமணி என்பது சிற்றிலக்கிய வகைகளில் ஒன்றாகப் பாகுபடுத்திக் காட்டப்பட்டுள்ள நூல் வகை. 

மனுநீதிச் சோழன் ஆராய்ச்சி மணி கட்டி ஆண்டது போல் ஆராய்ச்சிமணி கட்டி ஆள்வது தமிழ்நாட்டு அரசர்களின் வழக்கம். பகையரசன் நாட்டில் ஒற்றுப் பார்த்தல் அரசனின் கடமை. இதனைத் திருக்குறள் ஒற்றாடம் என்னும் அதிகாரந்நுல் விரித்துரைக்கிறது. இதனை ‘வேய்’ என்று இலக்கண நூல்கள் குறிப்பிடுகின்றன. இவ்வாறு வேவு (ஒற்று)ப் பார்த்து வந்த செய்தியை மின்னல் போன்ற பெண் ஒருத்தி அரசனுக்குச் சொல்ல அரசன் போருக்கெழுந்த செய்தியை விரித்துரைத்துப் பாடுவது ஆடாமணி என்னும் சிற்றிலக்கியம் ஆகும். ஆராய்ச்சி-மணி ஆடாமல் அரனுக்குச் செய்தி வந்ததால் இந்த இலக்கியம் ஆடாமணி என்னும் பெயரைப் பெற்றது. 

<poem>வாயின் மணிநா வாடாமற் செய மின்னாள்
வாயின் முத்து ஊற அசைக்க – வேய் இறைவன்
பூசலிட்டுப் பின் மேவப் பூட்டி உரைப்பதுவே
வாசம் மிகும் ஆடாமணி. என்பது நூற்பா. </poem> 


</doc>
<doc id="310300" url="https://ta.wikipedia.org/wiki?curid=310300" title="2,3- ஈரைதராக்சிபென்சாயிக் அமிலம்">
2,3- ஈரைதராக்சிபென்சாயிக் அமிலம்

2,3- ஈரைதராக்சிபென்சாயிக் அமிலம் "(2,3-Dihydroxybenzoic acid)" என்பது CHO என்ற வேதி வாய்ப்பாடு கொண்ட ஒரு கரிம வேதியியல் சேர்மமாகும். இயற்கை பீனால் எனக் கருதப்படும் இச்சேர்மம், பைலாந்தசு அசிடசு என்றழைக்கப்படும் அருநெல்லி மற்றும் சால்வினியா மொலெசுடா எனப்படும் நீர்வாழ் பெரணியிலும் 2,3- ஈரைதராக்சிபென்சாயிக் அமிலம் காணப்படுகிறது. பிளாகோர்டியா இன்னெர்மிசு எனப்படும் சீமைக்கொட்டைக்களா பழவகையிலும் இச்சேர்மம் அதிக அளவில் காணப்படுகிறது. ஈரைதராக்சிபென்சாயிக் அமிலம் என வகைப்படுத்தப்படும் இக்கரிமச்சேர்மம் நிறமற்ற திண்மமாக, ஏழுபடிநிலை வழிமுறையான சிக்கிமேட்டு வழிமுறையில் இயற்கையில் தோன்றுகிறது. மேலும், பல்வேறு சிடெரோபோர்களுடன் 2,3- ஈரைதராக்சிபென்சாயிக் அமிலம் ஒருங்கிணைக்கப்பட்டுள்ளது. சிடெரோபோர்கள் என்பவை வலிமையான இரும்பு கலப்புத்தொகுதி அயனிகளை பாக்டிரியாக்களுக்குள் ஈர்க்கும் மூலக்கூறுகளாகும். 2,3- ஈரைதராக்சிபென்சாயிக் அமிலத்தில் ஒரு கேட்டக்கால் தொகுதி இடம்பெற்றுள்ளது. புரோட்டான் நீக்கத்தின் போது இக்கேட்டக்கால் தொகுதி இரும்பு மையங்களை வலிமையாகப் பிணைக்கிறது. மற்றும் இப்பிணைப்பு இணைந்துள்ள கார்பாக்சிலிக் அமிலத் தொகுதி அமைடு இணைப்புகளுடன் பல்வேறு சாரங்களாக இனைந்துள்ளது. மூன்று ஈரைதராக்சிபென்சாயில் பதிலிகளைக் கொண்டுள்ள, பரவலாக அறியப்பட்ட எண்டரோசெலின் என்ற உயர் நாட்ட சிடெரோபோர், செரைனின் டெப்சிபெப்டைடுடன் இணைக்கப்பட்டுள்ளது. 
இரும்பு-இடுக்கி பிணைப்பு மருந்தாகவும் நுண்ணுயிர் கொல்லி பண்புகளுடனுடம் இது பெரிதும் பயன்படுத்தப்படுகிறது. 
மனித ஆசுப்ரீன் வளர்சிதை மாற்றத்தின் போது ஒரு விளைபொருளாகவும் 2,3- ஈரைதராக்சிபென்சாயிக் அமிலம் கிடைக்கிறது.


</doc>
<doc id="310304" url="https://ta.wikipedia.org/wiki?curid=310304" title="பருவமாலை">
பருவமாலை

பருவமாலை என்பது சிற்றிலக்கிய வகைகளில் ஒன்றாகப் பாகுபடுத்திக் காட்டப்பட்டுள்ள நூல் வகை. 

உலா நூல்களில் ஏழு பருவத்துப் பெண்கள் உலா வரும் தலைவனைக் கண்டு காமுறுவதாகப் பாடப்பட்டிருக்கும். இந்தப் பருவமாலை நூலில் ஏழு பருவத்துப் பெண்கள் எவ்வாறு நடந்துகொள்ள வேண்டும் என்னும் கல்வி புகட்டப்பட்டிருக்கும். 

"பெண் பருவம் ஏழுக்கும் ஆண்டு ஏழ் துறைக் கல்வி ஏற்றமுறல் வாழ் பருவ மாலை ஆமால்" என்பது நூற்பா. 


</doc>
<doc id="310306" url="https://ta.wikipedia.org/wiki?curid=310306" title="வினைல் ஆல்ககால்">
வினைல் ஆல்ககால்

வினைல் ஆல்ககால் "(Vinyl alcohol)" என்பது CH2CHOH, என்ற வேதி வாய்ப்பாடு கொண்ட ஒரு கரிம வேதியியல் சேர்மமாகும். எத்தினால் என்ற பெயராலும் இது அழைக்கப்படுகிறது. குடிக்கப்பதற்குப் பயன்படுவது எத்தனால் என்பது கவனிக்கத்தக்கது, வினைல் ஆல்ககால், அசிட்டால்டிகைடு மற்றும் எத்திலீன் ஆக்சைடு ஆகிய சேர்மங்களின் மாற்றியன் ஆகும்.

சாதாரண சூழ்நிலைகளில் வினைல் ஆல்ககால் அசிட்டால்டிகைடாக இயங்குச்சமநிலை மாற்றமடைகிறது. 

அசிட்டால்டிகைடு (H3CC(O)H), அறை வெப்பநிலையில் வினைல் ஆல்ககாலை விட அதிக நிலைப்புத்தன்மையுடன் (42.7கியூ/மோல்) : காணப்படுகிறது.

H2C=CHOH → H3CC(O)H , ΔH298,g = −42.7 கியூ/மோல்

இந்த கீட்டோ- ஈனோல் இயங்குச் சமநிலை மாற்றங்கள் ஒர் உயர் தடையாக உள்ள காரணத்தால் அறை வெப்பநிலைக்கு அருகில் மாற்றம் ஏற்படுவது இல்லை. ஒளிவேதியியல் செயல்முறையின் வினையூக்கத்தால் இயங்குச் சமநிலை மாற்றத்தை உண்டாக்க முடியும். 

வளிமண்டலத்திலும் படை மண்டலத்திலும் வினைல் ஆல்ககாலைப் பயன்படுத்தி கரிம அமிலங்கள் தயாரிப்பதற்கு, கீட்டோ ஈனோல் இயங்கு சமநிலை மாற்றமே பொருத்தமான வழியாக இருக்குமென்று இந்தக் கண்டுபிடிப்புகள் பரிந்துரைக்கின்றன . 

வினைல் ஆல்ககால் நிலைப்புத்தன்மை அற்றது என்பதால், மறைமுகமாக வெப்பநெகிழி பாலிவினைல் ஆல்ககால் உருவாக்கப்படுகிறது. வினைல் அசிட்டேட்ட்டின் எசுதர் பிணைப்புகளை நீராற்பகுப்பு வினைக்கு உட்படுத்தி தொடர்ந்து பலபடியாதல் வினையை நிகழ்த்துவதன் மூலம் மேற்கண்ட மாற்றத்தை ஏற்படுத்த முடியும். (Ac = அசிட்டைல், HOAc = அசிட்டிக் அமிலம்):
n CH2=CHOAc → (CH2−CHOAc)n
(CH2−CHOAc)n + n H2O → (CH2−CHOH)n + n HOAc

பல்வேறு உலோகக் கலப்புத் தொகுதிகள் வினைல் ஆல்ககாலை ஈதல் தொகுதியாகப் பெற்றுள்ளன என்பது அறியப்பட்டுள்ளது. Pt(acac)(η2-C2H3OH)Cl ஒர் உதாராணம் ஆகும் . (acac = அசிட்டைலசிட்டோனேட்டு)

தனுசு விண்மீன் குழாம் பி இன் மூலக்கூற்று மேகத்தில் வினைல் ஆல்ககால் கண்டறியப்பட்டுள்ளது. அமெரிக்காவின் கிட் பீக் தேதிய வானாய்வகம், 12 மீட்டர் வானொலி அதிர்வெண் தொலைநோக்கி மூலம் இதைக் கண்டுபிடித்துள்ளது . இவ்வினைல் ஆல்ககால் நீர்த்த விண்மீனிடை ஊடகத்தில் நிலைப்புத்தன்மையுடன் உள்ளதாகத் தெரிவிக்கப்படுகிறது. இத்தன்மை, இயங்குச் சமநிலை மாற்ற்றமென்பது ஒற்றை மூலக்கூறு சார்ந்ததல்ல என்பதைக் காட்டுகிறது.


</doc>
<doc id="310308" url="https://ta.wikipedia.org/wiki?curid=310308" title="நாட்டுப்புறத் தெய்வங்கள்">
நாட்டுப்புறத் தெய்வங்கள்

நாட்டுப்புறத் தெய்வங்கள் என்பவை நாட்டுப்புற மக்களான கிராம மக்கள் வழிபடுகின்ற தெய்வங்களாகும். இந்த தெய்வங்களை நாட்டார் தெய்வங்கள் என்றும், சிறு தெய்வங்கள் என்றும் கூறுகின்றனர். இந்த நாட்டுப்புறத் தெய்வங்களின் வழிபாடு பெருந்தெய்வங்களின் வழிபாடுகளைப் போல் அல்லாமல் மாறுபட்டுள்ளது. இதனை சிறுதெய்வ வழிபாடு என்கின்றனர். 

நாட்டுப்புறத் தெய்வங்கள் பெரும்பாலும் தெலுங்கு, தமிழ் மொழி பேசுகின்றவர்களால் வழிபடப்படுகின்றன. 
நாட்டுப்புறத் தெய்வங்களை ஊர்த்தெய்வம், குலத்தெய்வம், இனத்தெய்வம், மாலைத்தெய்வம், சமாதி தெய்வம் என ஐந்து வகையாக துளசி இராமசாமியும், விருப்பதெய்வம், குலதெய்வம், கிராமதெய்வம், ஊர் தெய்வம் என ஐந்து வகையாக மிஷல் மொஃபத்தும் வகைப்படுத்தியுள்ளனர்.

நாட்டுப்புறத் தெய்வங்களை ஆண் தெய்வங்கள், பெண் தெய்வங்கள், கல்கள் என ரைட் ரெவரேண்ட் கென்றி வகைப்படுத்தியுள்ளார்.

மனிதர்களின் அகால மரணம்த்திலிருந்து தோன்றுதல், வேள்விகளிலிருந்து தோன்றுதல், சிவபெருமான்- சக்தி உறவாலும், தேவர்கள் - அரக்கர்கள் தொடர்பாலும் தோன்றுதல் என மூன்று வகையான முறைகளில் நாட்டார் தெய்வங்கள் தோன்றுகின்றன. இவற்றில் மனிதர்களின் அகால மரணத்தில் தோன்றும் நாட்டுப்புறத் தெய்வங்கள், தற்கொலையிலிருந்து தோன்றுதல், கொலையிலிருந்து தோன்றுதல் என இரு வழிகளிலும், வேள்விகளிலிருந்து தோன்றும் நாட்டுப்புறத் தெய்வங்கள் சிவபெருமான் ஆணைப்படியும், மனிதர்கள் நடத்தும் வேள்வியிலிருந்தும் என இரு முறைகளில் உருவாகின்றார்கள். பிறவழிகளான உடலுறவிலிருந்து தோன்றுதல் சிவபெருமான் - சக்தி தம்பதிகளின் மூலமாகவோ, தேவர்- அசுரர்- முனிவர்களின் உடலுறவாலும் தோன்றுகின்றன.


சிறுதெய்வ வழிபாடு


</doc>
<doc id="310311" url="https://ta.wikipedia.org/wiki?curid=310311" title="தடாக சிங்காரம்">
தடாக சிங்காரம்

தடாக சிங்காரம் என்பது சிற்றிலக்கிய வகைகளில் ஒன்றாகப் பாகுபடுத்திக் காட்டப்பட்டுள்ள நூல் வகை. 

மன்னன் ஒருவன் உலா வருவான். சோலையில் இருக்கும் பொய்கைக்கு வரும்போது மின்னல் போன்ற ஒருத்தி வருவாள். அவளைக் கண்ட மன்னன் அவள் மீது மோகம் கொள்வான். அவள் போனதும் சோலையில் உள்ள அனைத்தும் அவள் போலவே அவனுக்குத் தோற்றம் தரும். இவ்வாறு தோற்றம் தருவதாகப் பாடுவது தடாக சிங்காரம் என்னும் சிற்றிலக்கியம் ஆகும். 

<poem>மன் பவனி சோலை மலர் மலி வாவி வர
மின் ஒருத்தி மின் போல் வியன் எய்தக் – கன்னிக்கு
இறை மோகத்தால் சோலை ஏற்ற எல்லாம் பாடல்
அறியும் தடாகச் சிங்காரம். </poem> 


</doc>
