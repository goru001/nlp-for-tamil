<doc id="153735" url="https://ta.wikipedia.org/wiki?curid=153735" title="திரிபுரனேனி இராமசாமி">
திரிபுரனேனி இராமசாமி

திரிபுரனேனி இராமசாமி (சவுத்ரி) (Tripuraneni Ramaswamy ) (தெலுங்கு త్రిపురనేని రామస్వామి) (ஜனவரி 15, 1887 - ஜனவரி 16, 1943) ஆந்திராவில் வாழ்ந்த ஒரு வழக்கறிஞர், நாடக ஆசிரியர் மற்றும் சீர்திருத்தவாதி.

இன்றைய ஆந்திர பிரதேசத்தின் கிருஷ்ணா மாவட்டத்தில் Angaluru கிராமத்தில் விவசாயக் குடும்பத்தில் பிறந்தவர் இராமசாமி. தனது 23ஆம் வயதுக்குப் பின்னர் மெட்ரிக்குலேசன் தேர்வில் தேர்ச்சி அடைந்த இராமசாமி அதே ஆண்டில் இரு நாடகங்களை எழுதினார்.

1914 இல், அவர் பிரிட்டனுக்குச் சென்று சட்டம் பயின்றார். அதே போல் டப்ளினில் ஆங்கிலம் இலக்கியம் மற்றும் நவீன ஐரோப்பிய கலாச்சாரம் படித்தார். இந்த நேரத்தில், அங்கிருந்தபடியே ஆந்திராவில் வெளிவந்து கொண்டிருந்த கிருஷ்ணா பத்ரிகா எனும் வார இதழில் எழுதினார். இந்திய விடுதலைப் போராட்டத்தில் ஆர்வம் கொண்ட இராமசாமி பல தேசபக்திப் பாடல்களை எழுதினார்.

இந்தியாவிற்கு திரும்பிய இராமசாமி சிலகாலம் தெனாலி நகரத்தில் வழக்கறிஞராகப் பணியாற்றினார். அதன் பின்னர் சாதி ஒழிப்பு, சமுதயாய சீர்திருத்தம் போன்றவைகளில் கவனம் செலுத்தலானார்.

தனது பகுத்தறிவு எண்ணங்களை வெளிப்படுத்தும் கருவியாக இலக்கியத்தைப் பயன்படுத்திக் கொண்ட இராமசாமி நடைமுறைக்கு ஒவ்வாத பல மூடநம்பிக்கைகளைக் கடுமையாகச் சாடினார். அவரது புகழ் பெற்ற நூலான சூத்ர புராணம் பழைய புராணங்களைக் கடுமையாகத் தாக்கியது.

பெரியார், அம்பேத்கர், புலே போன்ற பல சமூக சீர்திருத்தவாதிகளைப் போல இராமசாமியும் காங்கிரசைக் கடுமையாக எதிர்த்தார். புலே அவர்களைப் போலவே இவரும் ஆங்கில ஆட்சியையே விரும்பினார்.

இவர் எழுதிய சம்புக வதம் எனும் கவிதை நூல் காந்தியடிகள் மற்றும் இந்துக் கட்சியினர் விரும்பிய இராமராஜ்யத்தில் சூத்திரர்களின் நிலை என்னவாகும் என்ற அச்சத்தை உண்டாக்கியது.

இந்துத் திருமணச் சடங்குகளை எதிர்த்த இராமசாமி எளிமையான விவாக விதி ஒன்றை ஏற்படுத்தினார். எளிமைத் திருமணங்கள் பலவற்றைத் தானே முன்னின்று நடத்தியும் வைத்தார்.


</doc>
<doc id="153744" url="https://ta.wikipedia.org/wiki?curid=153744" title="பேராமை">
பேராமை

பேராமை அல்லது ஏழுவரி ஆமை, ஓங்கல் ஆமை, தோல்முதுகு ஆமை (Leather back turtle or Luth) எனவும் அழைக்கப்படும் இந்த ஆமையின் அறிவியல் பெயர் "Dermochelys Coriacea" ஆகும். இது கடல் ஆமைகளின் வகைகளுள் ஒன்றாகும். உலகத்திலேயே மிகவும் பெரிய கடல் ஆமை இதுதான். ஏறத்தாழ 1–1.75 மீ (3.3–5.7 அடி) நீளமும் 250 - 700 கிலோவரை எடையும் இருக்கும். இதன் மிக மென்மையான மேல் ஓடு சாம்பல் நிறம் கலந்த தவிட்டு வண்ணத்தில் வெண் புள்ளிகளுடன் இருக்கும். மழைக் காலத்தில் இது கரைக்கு வந்து, ஒரு மீட்டர் ஆழத்தில் குழி தோண்டி முட்டைகள் இடும். ஒரு முறையில் 80 லிருந்து 100 முட்டைகள் வரை இடும். இவ்வகை ஆமைகளை, இவற்றின் முட்டைகளுக்காகவும், இறைச்சிக்காகவும் மனிதர்கள் வேட்டையாடி வருகிறார்கள். 



</doc>
<doc id="153745" url="https://ta.wikipedia.org/wiki?curid=153745" title="சிற்றாமை">
சிற்றாமை

சிற்றாமை ("Lepidochelys") என்பது ஒரு கடலாமைப் பேரினம் ஆகும். இதில் கெம்ப்பின் சிற்றாமை மற்றும் ஒலிவ நிறச் சிற்றாமை ஆகிய இரு இனங்கள் அடங்கியுள்ளன. தற்போது கெம்ப்பின் சிற்றாமை மிக அருகிய இனங்கள் பட்டியலில் உள்ளது.

சிற்றாமைகள் 51-71 செ.மீ. நீளம் வரை வளரக்கூடியது. இவை 36-50 கிலோ எடையைக் கொண்டிருக்கும். இவை நண்டுகள், மீன்கள், தலைக்காலிகள், சிப்பிகள் மற்றும் கடல்வாழ் தாவரங்கள் ஆகியவற்றை உண்டு வாழ்கின்றன.


</doc>
<doc id="153746" url="https://ta.wikipedia.org/wiki?curid=153746" title="அழுங்காமை">
அழுங்காமை

அழுங்காமை ("Hawksbill turtle"): கடல் ஆமைகளில் மிகவும் அழகான ஒன்று. இதன் அறிவியல் பெயர் "Ertmochelys Imbricata" ஆகும். அழுங்காமை தவிட்டு நிறத்தில் மஞ்சள் புள்ளிகளுடன் கூடிய மேலோட்டைப் பெற்றிருக்கும். இவற்றின் உதடுகள் பருந்தின் அலகுபோல அமைந்திருப்பது இவற்றின் சிறப்புத் தன்மையாகும். உதடுகளைப் பயன்படுத்தி இவை சிப்பிகளை உடைத்துத் தின்னும். ஒரு மீட்டர் நீளம்வரை வளரும். அந்தமான் கடலில் இவை அதிகமாகக் காணப்படுகின்றன. அரிதாக இவை இந்தியாவின் கிழக்குக் கடற்கரைப் பகுதிகளுக்கு முட்டையிடுவதற்காக வருவதுண்டு. ஒரு முறையில் இவை, 96 முதல் 182 முட்டைகள்வரை இடும். இவற்றின் இறைச்சி விஷத்தன்மையுள்ளது. எனவே இவற்றை யாரும் உண்பதில்லை. ஆயினும் இவற்றின் அழகான மேல் ஓட்டுக்காக இவை பெருமளவில் கொல்லப்படுகின்றன.









</doc>
<doc id="153748" url="https://ta.wikipedia.org/wiki?curid=153748" title="தோணியாமை">
தோணியாமை

தோணியாமை ("green sea turtle"): கடலாமையின் ஒரு வகையான இதன் அறிவியல் பெயர் Chelonia mydas ஆகும். இவ்வகை ஆமைகள் ஒன்றரை மீட்டர் நீளம் கொண்டவை. 150 கிலோவுக்கும் அதிகமான எடையுடன் இருக்கும். இவற்றின் மேல் ஓடு அடர்ந்த பச்சை நிறம் கொண்டது. பாசிகளுக்கிடையே வளர்வதால்தான் இவை இந்த நிறத்தில் இருக்கின்றன. கிழக்குக் கடற்கரைப் பகுதிகளிலும், அந்தமான் கடற்பகுதிகளிலும் காணப்படுகின்றன.எப்போதாவது முட்டையிடுவதற்காக குஜராத் கடற்கரைப் பகுதிகளுக்கு வரும். இவை ஒரு தடவையில் 104 முட்டைகள்வரை இடும். இவை விஷ்ணுவின் அவதாரமாகக் கருதப்படுவதால் சில பகுதி மக்கள் இவற்றை வழிபடுகிறார்கள். இவற்றின் எலும்புகளால் சமைக்கப்பட்ட சூப் மிகவும் புகழ் பெற்றது. இவை, முட்டைக்காகவும், இறைச்சிக்காகவும் வேட்டையாடப்படுகின்றன. பெரிய துடுப்புபோன்ற இவற்றின் கால்கள் மூடுகாலணிகள் தயாரிப்பதற்குப் பயன்படுகின்றன.



</doc>
<doc id="153749" url="https://ta.wikipedia.org/wiki?curid=153749" title="மாபூதனார்">
மாபூதனார்

மாபூதனார் என்பவர் பாட்டியல் இலக்கணம் பாடிய புலவர்களில் ஒருவர். இவரது நூல் முழுமையாகக் கிடைக்கவில்லை. பன்னிரு பாட்டியல் என்னும் நூலில் இவரது பாடல்களில் சில அடைவாக்கப்பட்டுள்ளன. பாட்டியலின் மூன்று பகுதிகளில் ஒன்றான இனவியல் பகுதியில் இவரது பாடல்கள் இடம் பெற்றுள்ளன. மங்கல வெள்ளை, தாண்டகம் ஆகிய சிற்றிலக்கியங்களுக்கு அவை இலக்கணம் கூறுகின்றன.



</doc>
<doc id="153750" url="https://ta.wikipedia.org/wiki?curid=153750" title="பெருந்தலைக் கடலாமை">
பெருந்தலைக் கடலாமை

பெருந்தலைக் கடலாமை ("Loggerhead sea turtle", "Caretta caretta") என்பது உலகில் பரந்து காணபப்டும் கடலாமை வகைகளுள் ஒன்று ஆகும். இவை 90 செ.மீ (35 அங்குலம்) வளரக்கூடிய இதன் எடை 135 கி ஆகும். இது மஞ்சள் முதல் பழுப்பு நிறங்களில் காணப்படும். உலகில் மிகப்பெரிய கடினமான ஓட்டைக்கொண்ட இரண்டாவது ஆமை இதுவாகும். இவற்றின் ஆயுட்காலம் 47 ஆண்டுகள் தொடக்கம் 67 ஆண்டுகள் வரையாகும்.



</doc>
<doc id="153751" url="https://ta.wikipedia.org/wiki?curid=153751" title="கடலாமை">
கடலாமை

கடலாமை () ("Turtle") என்பது ஊர்ந்து செல்லும் ஆமை பிரிவைச் சேர்ந்த பெருங்குடும்பம் ஆகும். இவை கடலில் வாழ்ந்தாலும் கரைப் பகுதியில் ஏறத்தாழ அரை மீட்டர் ஆழத்திற்குக் குழி தோண்டிதான் முட்டையிடுகின்றன. கடல் ஆமைகளில் சில 150 வருடம்வரை கூட உயிர் வாழும். ஆமைகளை, அவற்றின் மேல் ஓட்டின் வடிவத்தை வைத்துத்தான் இனம் பிரித்து அறிகிறார்கள். ஆமைகளின் புதைபடிவங்கள் டிராசிக் காலத்தைச் சார்ந்தவை என்று கண்டறியப்பட்டுள்ளன, அதாவது 245 மில்லியன் ஆண்டுகள் முன்பானது. இதனால் கடல் ஆமைகள் ஊர்வன இனத்தைச் சார்ந்திருப்பதால், ஊர்வன இனம் டைனோசர்கள் (200 மில்லியன் ஆண்டுகள் முன்பு வாழ்ந்தவை) தோன்றும் முன்பாகவே இருந்ததை குறிப்பிடுகிறது. உலகம் முழுவதும் கடல் ஆமைகள் 225 வகைகள் காணப்பட்டாலும் மன்னார் வளைகுடா கடல் பகுதியில் மட்டும் 20க்கும் மேற்பட்ட கடல் ஆமைகள் காணப்படுகின்றன. பேராமை (leatherback) என்ற கடல் ஆமை 540 கிலோ எடை வரை வளரும் தன்மை கொண்டது. கேலபாகோஸ் பனிப்பிரதேசங்களில் வாழும் ஜியோகிலோனி எலபென்டோஸ் (Geochelone elephantopus) என்ற ஆமைகள் பரந்து விரிந்த மிகப்பெரிய நிலங்களில் வாழ்கின்றன.ஆமைகள் பற்றிய சில உண்மைகள் கட‌லி‌ல் வாழு‌ம் ஆமை வகைக‌ளி‌ன் கா‌ல்களே துடு‌ப்பு போ‌ன்று அமை‌ந்‌திரு‌க்கு‌ம். கடல் ஆமை ஒரே சமயத்தில் 200 முட்டைகளிடும். இவற்றில் சில இனங்கள் அழிவாய்ப்பை எதிர்கொள்கின்றன. கடலாமைகள் ஒப்பீட்டளவில் பெரியவை. தோல்முதுகுக் கடலாமை என்ற ஆமையினம் 900 கிலோகிராம் நிறை வரை வளர்கிறது. பொதுவாக உ‌யி‌ரின‌ங்க‌ளி‌ல் ஆமைகளு‌க்கு ‌நீ‌ண்ட ஆயு‌ள் உ‌ள்ளது. அத‌ன் இதய‌ம் ‌மிகவு‌ம் ‌நிதானமாக‌த் துடி‌ப்பதே அத‌ன் ‌நீ‌ண்ட ஆயுளு‌க்கு‌க் காரணமாக அமை‌கிறது.

இதன் மேலோடு கடுமையான பலம் பொருந்தியதாகவும் இதன் உட்பகுதி மிகவும் பாதுகாப்பாகவும் அமைந்துள்ளது. விலா எலும்புகளும் முதுகு எலும்புகளும் ஒன்றாகி உடல் தசைகள் சுருங்கி காணப்படுகின்றன. இவற்றின் நுரையீரல் மேலோட்டினை ஒட்டியவாறு அமைந்திருக்கிறது.
பற்களுக்குப் பதிலாக கொம்புகளால் ஆன அசையாத அலகு போன்ற அமைப்பு இரு தாடைகளிலும் இருக்கிறது. இதன் கை, கால்கள் நீர் மற்றும் நிலத்தில் வாழ ஏற்றதாகவும் உள்ளது. முன்கால்கள் துடுப்புகளைப் போன்று இருப்பதால் மிகவேகமாக கடலில் நீந்திச் செல்கின்றது. பின்னங்கால்களில் உள்ள விரல்கள் சவ்வு போன்ற அமைப்பால் இணைக்கப்பட்டுள்ளது. கண்கள் சிறியதாக இருப்பினும் அனைத்து வண்ணங்களையும் காணமுடியும். கடல் ஆமைகளின் வாயிலும் கழிவுகளை வெளியேற்றும் பகுதியிலும் சிறப்பு ரத்த நாளங்கள் உள்ளன. இவை நீரில் மூழ்கி இருக்கும் போது உயிர்வளியை நீரிலிருந்து பிரித்தெடுத்து சுவாசிக்க உதவுகிறது. ஆண் ஆமையின் வயிற்றுப்பகுதி குழியாகவும் பெண்ணின் வயிற்றுப்பகுதி பெருத்தும் குவிந்தும் காணப்படும்.

கடல் ஆமைகளின் ஓடுகள், பல அடுக்குகளால் ஆன எலும்புத் தட்டுகள் மற்றும் கொம்புகளால் ஆன கவசத்தையும் உடையது. ஆதலால் ஓடுகள் எதையும் தாங்கும் வலிமையுடையதாய் உள்ளது. ஆயினும் ஓட்டில் நரம்புகள் இருப்பதால் உணர்திறன் பெற்றுள்ளது. ஆமைகளின் முதுகு மற்றும் விலா எலும்புகள் ஓட்டுடன் இணைந்திருப்பதால் இதனை ஓடுகளில் இருந்து வெளியே கொண்டு வர முடியாது. மேலும் ஓடுகள் ஆமைகளுக்குப் பாதுகாப்பாகவும் திகழ்கிறது.

ஆமைக‌‌ள் மு‌ட்டை‌யி‌ட்டு கு‌ஞ்சு பொ‌ரி‌க்கு‌ம் இன‌த்தை‌ச் சே‌ர்‌ந்தவை. கட‌லி‌ல் வாழு‌ம் பெ‌ண் ஆமைக‌ள் கரு‌த்த‌ரி‌த்தது‌ம், ஆயிரம் மைல்களுக்கு அப்பால் உள்ள ஒரு கட‌ற்கரையை நோ‌க்‌கி கூ‌ட்டமாகப் பய‌ணி‌க்க‌த் தொடங்கு‌ம். ப்வை பெரும் கூட்டமாக அல்லது சிறிய குழுக்களாக வந்து பெரும்பாலும் ஒபிரஹேசத்திலேயே முட்டைகளை இடுகின்றன. அதாவது, ஒருமுறை முட்டை இட்ட கடற்கரையையே அடுத்தமுறையும் முட்டையிடுவதற்காகத் தெரிவுசெய்கின்றன. முட்டையிடவுள்ள கரையை அண்மித்த கடலில் குறித்த கடல் ஆமை இரவாகும் வரை காத்திருக்கும். இரவானதும் கடற்கரைக்குச் சென்று, தெரிவுசெய்த இடத்தில் தனது உடல் நிலத்தில் பதிவதற்கு ஏற்றவாறு முன்னங்கால்களால் குழி ஒன்றைத் தோண்டி, பின்னர் அந்தக் குழிக்குள் தனது பின்னங்கால்களால் கோப்பை வடிவில் குழி ஒன்றையும் தோண்டிக் கொள்ளும். இவ்வாறு முட்டை இடுவதற்கெனத் தோண்டும் குழி "முட்டைக் கூடு" என அழைக்கப்படுகின்றது. முட்டைக்கூடானது 50 முதல் 70 சென்ரிமீற்றர் அளவு ஆழத்தில் இருக்கும். இத்தகைய அளவுடைய ஒரு கூட்டில் சுமார் 100 முதல் 150 முட்டைகள் வரை இடும். பெரும்பாலான கடல் ஆமைவகைகளின் முட்டையொன்றின் அளவும் தோற்றமும் மேசைப்பந்தொன்றைப்போல் இருக்கும் இந்த முட்டையின் கோது மிகவும் மென்மையானது. முட்டை இட்டு முடிந்த பின்னர் பெண் கடலாமை அதன் முன்னங்கால்களால் மணலை வீசி முட்டைக்கூட்டை மூடிவிடும். முட்டைகளை மணல் போட்டு மூடிய பின்னர் அது மீண்டும் கடலுக்குள் சென்றுவிடும். இந்த முட்டைகள் சூரிய வெப்பத்தால் மணல் சூடாகும் போது இயற்கையாகவெ அடைகாக்கப்பட்டு, இரண்டு மாதங்களில் அதாவது 60 நாட்களில் பொரித்து குஞ்சுகளாக வெளிவருகின்றன.

60 நாட்களின் பின்னர் முட்டைகளில் இருந்து வெளிவரும் கடலாமக் குஞ்சுகள் இரண்டு நாட்களுக்கு முட்டைக்கூட்டினுள்ளேயே உயிர்வாழும். அப்போது. அவை அங்கும் இங்கும் செலவதால், அந்த அசைவின் காரணமாக, கூட்டின் மேற்பகுதியில் இருபக்கங்களிலும் உள்ள மணல் அதன் அடிப்பகுதியில், விழுந்து நிறையும். இதனால் கூட்டுக்குள் உள்ள ஆமைக் குஞ்சுகள் இயல்பாகவே, மேலே வந்து வெளியேறும். எவ்வாறாயினும், இந்த கடல் ஆமைக் குஞ்சுகள் இரவு வேளைகளிலேயே கூட்டில் இருந்து வெளிவரும். பின்னர், கடல் நீரின் மீது விழுகின்ற நிலவொளியின் ஆதரவுடன், மிக வேகமாக கடலை ன்நோக்கி ஓடும். இவ்வாறு கடலை நோக்கிச் செல்லும் குஞ்சுகள், நண்டுகள் மற்றும் கடல் பறவைகள் போன்ற உயிரினங்களின் தொல்லைகளுக்கு இலக்காகும் வாய்ப்புக்கள் அதிகமாய் உள்ளன. அவ்வாறே, கடலுக்குள் சென்ற பின்னர் அங்கு வாழும் பெரிய மீன்களாலும் ஏனைய கடல்வாழ் உயிரினங்களாலும் கூடைந்த சின்னஞ்சிறு குஞ்சுகளுக்குன் ஆபத்துக்கள் ஏற்படும். எவ்வாறாயினும், இந்த ஆபத்துக்களையும் தாண்டி அவை தொடர்ச்சியாக 48 மணித்தியாலங்களுக்கு நீந்திச் செல்லும். கடல் ஆமைக்குஞ்சுகள் வளர்ச்சியடைந்து பருவமைடைய 30 ஆண்டுகள் வரை செல்லும். 1000 ஆமைகளில் ஒன்றுதான் பல்வேறு தடைகளைத் தாண்டி முதிர்ந்த பருவத்தை அடையும். பயணத்தின் வழியிலும் முட்டையிடும் பழக்கம் கடல் ஆமைகளுக்கு உண்டு. வளர்ச்சி அடந்த ஆண் கடல் ஆமைக்கு முன்னங்கால்களில் நீளமான நகங்களும் பெண்கடல் ஆமையைவிட ஓரளவு நீளமான வால் ஒன்றும் காணப்படுகின்றது.

சில ஆமைகள் கடற்பாசிகளையும் கடற்பஞ்சுகளையும் உண்கின்றன. பெருந்தலை ஆமைகள் நண்டுகள் மற்றும் மெல்லுடலிகளையும் வேறுசில வகை ஆமைகள் கடலின் ஆழத்தில் சென்று ஜெல்லி மீன்களையும் சாப்பிடுகின்றன. இதன் இறைச்சியும், முட்டைகளும் உணவாகவும் பயன்படுகின்றன.

மிகச்சிறிய ஆமையாக கருதப்படும் 110 மி.மீ., கொண்ட "ஸ்டிங்காட்' ஆமையானது வடகிழக்கு அமெரிக்காவில் உள்ளது. மற்ற ஐந்து வகை ஆமைகள் இந்திய கடற்பகுதியில் வாழ்கின்றன. பேராமை அல்லது ஏழுவரி ஆமை, சிற்றாமை, அழுங்காமை, தோணியாமை, பெருந்தலைக் கடலாமை என்பவை அவற்றின் பெயராகும். பெருந்தலை ஆமையைத் தவிர மற்ற வகை ஆமைகள் மட்டுமே இந்திய கடற்கரை பகுதியில் முட்டையிடும்.

மீனவர்கள் விசைப்படகுகளின் மூலம் மீன் பிடிக்கும்போது மீன்பிடி வலைகளில் டெட் எனப்படும் ஆமை தவிர்ப்புக் கருவியைப் பொருத்திக் கொண்டால் வலைகளில் ஆமைகள் மாட்டி இறப்பதைத் தவிர்க்க முடியும். இந்த அரியவகை கடல்வாழ் உயிரினம் அழிந்து கொண்டே வருவதால் இவற்றைப் பிடிக்க தடை விதிக்கப்பட்டுள்ளது.

கடல் ஆமைகளின் முட்டைகளில் இருந்து மருந்துப் பொருட்கள், வாசனைத் திரவியங்கள், சோப்பு போன்றவை தயாரிக்கப்படுகின்றன. இவற்றின் ரத்தம் மூலநோய்க்கு சிறந்த மருந்தாகிறது. ஆமைகளின் ஓடுகளில் இருந்து அலங்காரப் பொருட்களும் காலணிகளும் கூட தயாரிக்கப்படுகின்றன.

முட்டை இட்டு குஞ்சு வெளியாகி அவை கடலில் சுயமாக வாழப்பழகும் வரை யில் ஏனைய உயிரினங்களால் கடல் ஆமைகள் அச்சுறுத்தல்களை எதிர்நோக்குகின்றன. குஞ்சுகளாக இருக்கும் போதே, பிற கடல் வாழ் உயிரினங்களுக்கு இரையாகும் வாய்ப்பு மிக அதிகம் என்பதால், ஆரம்ப கட்டத்திலேயெ அவை அழிந்து விடும் நிலை காணப்படுகின்றது. அதே போன்று, நன்கு வளர்ந்த பருவத்திலும் சுறா மற்றும் திமிங்கைலங்களுக்கு இவை இரையாகின்றன. குங்சுகளாக கடலை அடையும் வரையில் கடற் பருந்து, காகம், உடும்பு, நரி போன்றவற்றிற்கு இரையாகின்றன. இவ்வாறாக இயற்கைச்சூழலில் ஏற்படும் அச்சுறுத்தலிலில் இருந்து தம்மைப் பாதுகாத்துக்கொள்ள கடல் ஆமைகள் பெரும் போராட்டம் நடத்துகின்றன.

முட்டை இடுவதற்காக கடல் ஆமைகள் கரையை நோக்கி வரும் சந்தர்பங்களிலேயே, இவை இறைச்சிக்காகக் கொல்லப்படுகின்றன. இதனால், பெண் கடல் ஆமைகளே இந்த அச்சுறுத்தல்களுக்கு உள்ளாகின்றன. இவ்வாறு பெண் கடல் ஆமைகள் கொல்லப்படுவதால் கடல் ஆமைகள் விரைவாக அழியும் நிலை ஏற்படுகின்றது.

கடற்கரையில் முட்டை இட்ட பின்னர் தாய்க்கடல் ஆமைகள் வெளியேறி விடுகின்றன. இந்நிலையில், அந்த முட்டைகளைச் சேர்த்து மனிதர்கள் உணவுக்காகப் பயன்படுத்துகின்றனர். இதனால், இவற்றின் இனம் பெருக முடியாதபடி அழிவுறுகின்றது.

சில கடை ஆமைகளின் மேல் ஓடு அலங்கார வடிவில் இருப்பதால், அந்த ஓட்டினை பெறுவதற்காகவும் கடல் ஆமைகள் கொல்லப்படுகின்றன.

மீன்பிடிக்க வலை விரிக்கும் போது, ஆமைகள் மீன் வலைகளில் சிக்குகின்றன. அவற்றை மீனவர்கள் பிடித்து உணவுக்காகவும் அதன் ஓட்டினை எடுப்பதற்காகவும் கொன்றுவிடுகின்றனர்.

தவறான மனித செயற்பாடுகளால் கடல் மற்றும் கடற்கரைச் சூழல் பல்வேறு வழிகளில் மாசடைவதால் கடல் ஆமைகள் தமது வாழ்விடங்களை இழக்கின்றன. அத்துடன், கடல் அரிப்பைத் தடுப்பதற்காக, கடற்கரையில் தடுப்புச்சுவர் அமைக்கப்படுவதாலும் பாறைகள் அகற்றப்படுவதாலும் முட்டை இடும் இடங்கள் அழிக்கப்படுகின்றன.

கடலுக்கடியில் இருக்கும்முருகைக்கல் மற்றும் தாவரங்களுக்குள் மறைந்து வாழும் கிரிஸ்டேஸியா, நட்தை, பாசி போன்றவை கடல் ஆமைகளின் உணவாக இருக்கின்றன. கடல் மாசுபடுத்தப் படுவதனால் முருகைக்கற்கள் அழிவடைகின்றன. இதனால், கடல் ஆமைகளுக்கு உணவுத் தட்டுப்பாடு ஏற்பட்டு அவை உயிரிழக்க நேரிடுகின்றது.

கெம்ப்ஸ் சேற்றுக் கடல் ஆமை (Kemp's ridley sea turtle) உலகம் முழுவதும் சுமார் 2,000 அளவிலான கெம்ப்ஸ் சேற்றுக் கடல் ஆமைகள் வாழ்வதாகக் கணிப்பீடுகள் கூறுகின்றனர். இதன் விஞ்ஞானப் பெயர் "Lepidochelys kempii" என்பதாகும்.

 தட்டைக் கடல் ஆமை (Flatback sea turtle) என்பதன் விஞ்ஞானப் பெயர் "Natator depressus" என்பதாகும்.




</doc>
<doc id="153754" url="https://ta.wikipedia.org/wiki?curid=153754" title="கமலாலய புராணம்">
கமலாலய புராணம்

கமலாய புராணம் என்பது தி௫க்கயிலாய பரம்பரை வேளாக்குறிச்சி ஆதீன சீடர் மறைஞான சம்பந்தரால் செய்யப்பட்ட நூல். கமலாலயம் என்பது திருவாரூர் கோயிலிலுள்ள குளத்தின் பெயர். கமலாலய புராணத்திற்கு "ஆதி கமலாலய மகாத்மியம்" என்னும் பெயரும் உண்டு. இதில் 24 சருக்கங்களும், 1066 பாடல்களும் உள்ளன. 

இந்நூலில் சந்தப் பாடல்களும் மடக்கு நடையும் காணப்படுகின்றன. ஒவ்வொரு சருக்கத்தின் இறுதியிலும் நூலைக் கேட்டோர் எய்தும் பலன் கூறப்படுகிறது. திருவாரூர் சோழர் தலைநகரமாக விளங்கியது, மனுநீதிச் சோழன் ஆண்டது முதலான செய்திகள் இதில் கூறப்பட்டுள்ளன. 

இந்த நூலிலுள்ள ஒரு பாடல்




</doc>
<doc id="153755" url="https://ta.wikipedia.org/wiki?curid=153755" title="கருணாமிர்தம்">
கருணாமிர்தம்

கருணாமிர்தம் என்னும் நூல் சைவ இலக்கியங்களில் ஒன்று. இது "சிவஞான வள்ளல்" என்பவரால் செய்யப்பட்டது. 64 விருத்தங்கள் கொண்டது. பெரும்பாலான விருத்தங்கள் “திருப்புலி வனத்துளானே” என முடிகின்றன. புலிவனம் என்பது புலி பூசித்த தலம் என்பது ஐதிகம். புலி திரிந்த காடு எனக் காண்பது அறிவியல். இந்தப் புலிவனம் செங்கற்பட்டு வட்டத்தில் உள்ள ஓர் ஊர் என்கின்றனர். 

இதன் பாடல் ஒன்றில் சிவவாக்கியார் என்னும் சித்தர் பெயர் சிவாக்கியார் எனக் குறிப்பிடப்பட்டுள்ளது.

இதன் பாடல் ஒன்று:

இந்த நூலின் காலம் 15ஆம் நூற்றாண்டு.


</doc>
<doc id="153758" url="https://ta.wikipedia.org/wiki?curid=153758" title="சத்திய ஞான போதம்">
சத்திய ஞான போதம்

சத்திய ஞான போதம் என்பது சிவஞான வள்ளல் இயற்றிய 20 நூல்களில் ஒன்று. நூலின் காலம் 15ஆம் நூற்றாண்டு. 

இதன் சிறப்புகள்
முதலானவை

இந்நூல் அடிகளில் ஒன்று


</doc>
<doc id="153760" url="https://ta.wikipedia.org/wiki?curid=153760" title="உடுக்கைப்பாட்டு">
உடுக்கைப்பாட்டு


</doc>
<doc id="153763" url="https://ta.wikipedia.org/wiki?curid=153763" title="உறுமி கோமாளியாட்டம்">
உறுமி கோமாளியாட்டம்


</doc>
<doc id="153764" url="https://ta.wikipedia.org/wiki?curid=153764" title="எசு/2012 பி 1">
எசு/2012 பி 1

எசு/2012 (134340) 1 ("S/2012 (134340) 1") வேறுபெயர்கள் எசு/2012 பி 1 ("S/2012 P 1") அல்லது பி5 ("P5") என்பது புளூட்டோ என்ற குறுங்கோளின் இயற்கைத் துணைக்கோள் (நிலவு) ஆகும். இது புதிதாகக் கண்டறியப்பட்டு 2012 சூலை 11 இல் அறிவிக்கப்பட்டது. இது புளூட்டோவின் ஐந்தாவது துணைக்கோள். இதன் நான்காவது துணைக்கோள் எசு/2011 பி1 கண்டறியப்பட்டு ஒரு ஆண்டின் பின் இது கண்டறியப்பட்டுள்ளது.

இத்துணைக்கோள் கடந்த 2012 சூன் 26 முதல் சூலை 9 வரையான காலப்பகுதியில் ஹபிள் விண்வெளித் தொலைநோக்கியில் பொருத்தப்பட்டிருந்த வைட்பீல்ட் புகைப்படக்கருவி 3 இன் மூலம் பிடிக்கப்பட்ட ஒன்பது தொகுதி படிமங்களின் மூலம் கண்டறியப்பட்டுள்ளது. இக்கண்டுபிடிப்பின் மூலம் அடையப்பட்டுள்ள புதிய தரவுகள் புளூட்டோ பற்றிய பல தகவல்களை தரும் என நம்பப்படுகின்றது.

இத் துணைக்கோளின் விட்டம் 10-25 கிலோமீட்டர் எனக் கணிக்கப்பட்டுள்ளது. இப்பெறுமானங்கள் துணைக்கோளின் மேல் கீழ் எல்லைகளில் முறையே 0.35 மற்றும் 0.04 கணிப்புள்ள வெண் எகிர்சிதறல்களை அனுப்பிப் பெற்றுக்கொண்ட தோற்றளவுகளாகும்


</doc>
<doc id="153768" url="https://ta.wikipedia.org/wiki?curid=153768" title="ஒட்ட நாடகம்">
ஒட்ட நாடகம்

இவ்விழாக்கள் பெரும்பாலும் பங்குனி,சித்திரை மாதங்களில் நிகழ்வதால், இக்கலையும், இந்த மாதங்களிலேயே நிகழ்த்தப்படுகிறது . ஒட்ட நாடகத்தின் எல்லாப் பகுதிகளும், இசைப்பாட்டுகளாலேயே நிகழ்கிறது. கூத்தாக மட்டுமே நடிக்கப்பட்டு வந்த இந்நாடகமானது, இன்றைய நிலையில் "சித்திரவல்லி நாடகம்" என்ற பெயரில் நாடகமாக நிகழ்கிறது.நகர்ப்புறத் தாக்கம் இல்லாத இடங்களில் கூத்தாகவும், நகரங்களில் நாடகமாகவும் இன்றும் நடத்தப்பட்டு வருகிறது.


</doc>
<doc id="153781" url="https://ta.wikipedia.org/wiki?curid=153781" title="மெசியா நம்பிக்கை யூதம்">
மெசியா நம்பிக்கை யூதம்

மெசியா நம்பிக்கை யூதம் (, "மெசியானிக் யூடயிசம்") என்பது ஒரு 1960 மற்றம் 1950களில் உருவாகிய சமய இணைப்பு இயக்கமாகும். இது நற்செய்தி அறிவிப்பு கிறிஸ்தவ இறையியலுடன் யூத நடைமுறை மற்றும் சொல்லியல் மூலங்களை ஒன்றிணைக்கிறது. மெசியா நம்பிக்கை யூதமானது இயேசு யூதரின் மெசியா மற்றும் மகனாகிய கடவுள் (திரித்துவம்) ஆகிய இரண்டையும் கருத்துக்களையும் பொதுவாகக் கொண்டுள்ளது. ஆயினும், சிலர் திரித்துவம் பற்றிய நம்பிக்கைகளை ஏற்றுக் கொள்வதில்லை. சில மறுப்புக்களுடன், தனாக் மற்றும் புதிய ஏற்பாடு என்பன அதிகாரபூர்வமானதும் தெய்வத்தன்மையான தூண்டுதலுக்குள்ளான வேதப்புத்தகம் என நம்பப்படுகின்றது.

இயேசுவை ஒரே கடவுளின் மீட்பராக ஏற்றுக் கொள்வதனூடாக மீட்பினை அடைய முடியும் என்று அநேக மெசியா நம்பிக்கை யூதம் அமைப்புக்கள் கருதுகின்றன. இது இயேசுவின் மரணம், உயிர்ப்பு ஊடாக சகல பாவங்களுக்கான பரிகாரம் கிடைத்துவிட்டது என நம்புகின்றது. யூத சட்டம் அல்லது நடத்தைப் பழக்கங்களிளைப் பின்பற்றுவது கலாச்சார விடயமே, அதனூடாக மீட்பினை அடைய முடியாது மெசியத்துவத்திலும் இயேசுவின் தெய்வீகத்திலும் நம்பிக்கை என்ற மெசியா நம்பிக்கை யூதத்தின் பொதுக் கருத்தானது பல கிறிஸ்தவ பிரிவுகளினதும் கருத்தாகவும் யூதச் சமய இயக்கங்களினால் கிறிஸ்தவத்திற்கும் யூதத்திற்கும் இடையேயான வேற்றுமையாகவும் பார்க்கப்படுகின்றது. பிரதான கிறிஸ்தவ குழுக்கள் மெசியா நம்பிக்கை யூதத்தை கிறிஸ்தவத்தின் ஒரு வடிவமாகவே ஏற்றுக் கொள்கின்றன.

மெசியா நம்பிக்கை யூதத்தைக் கடைப்பிடிப்பவர்களில் சிலர் இன அடிப்படையில் யூதர்கள். பலர் இது யூதத்தின் ஒரு பகுதி என வாதிடுகின்றனர் யூத அமைப்புக்களும் இசுரேலிய உயர் நீதிமன்றமும் இதனை மறுத்து, கிறிஸதவத்தின் ஓர் வடிவமாகவே கருதுகின்றது. 2003 முதல் 2007 வரை, அமெரிக்காவில் 150 மெசியா நம்பிக்கை யூத வழிபாட்டு இல்லங்கள் பெருகி 438 ஆகவும், இசுரேலில் 100 அதிகமாகவும், உலகளவில் பலவாகவும் இவ்வமைப்பு பெருகியுள்ளது. பெரிய மெசியா நம்பிக்கை யூத அமைப்புக்களுடன் சிறியளவு அமைப்புக்கள் சேர்ந்தோ அல்லது அங்கீகரிக்கப்பட்டோ காணப்படுகின்றன. இவ்வமைப்பு 6,000க்கும் 15,000க்கும் இடைப்பட்ட அங்கத்தவர்களை இசுரேலிலும் 250,000 அங்கத்தவர்களை அமெரிக்காவிலும் கொண்டுள்ளதாக 2008இல் அறிக்கை வெளியிட்டது.





</doc>
<doc id="153782" url="https://ta.wikipedia.org/wiki?curid=153782" title="ஒயில் கும்மி">
ஒயில் கும்மி

ஒயில் கும்மியில் 10 பேர் வட்டமாக நிறபர். அல்லது இருவரிசையில் பத்து முதல் பன்னிரண்டு பேராக நிற்பதும் உண்டு. வேட்டியைப் பஞ்சகச்சம் வைத்துக் கட்டி, வண்ணச்சட்டை, தலையில் குஞ்சம் வைத்த தலைப்பாகை, கழுத்தில் பட்டை ஆகியவற்றைக் கட்டியிருப்பர். வாத்தியார் எனப்படும் குரு இவர்களின் எதிர் நிற்பார். இவரே பாட்டையும் ஆட்டத்தையும் துவக்கி வைப்பார். குழுவினர் ஆளோடு ஆள் உரசாமல் ஒரு முழம் இடைவெளியில் நின்று பாடிக்கொண்டே ஆடுவர். இந்த ஒயில் கும்மியில் வரும் பாடல்கள் பொதுவாக சங்கராபரணம் இராகத்தில் அமையும்.


</doc>
<doc id="153783" url="https://ta.wikipedia.org/wiki?curid=153783" title="வேதிக் குறியீடு">
வேதிக் குறியீடு

வேதிக் குறியீடு அல்லது இரசாயனக் குறியீடு ("Chemical Symbol") என்பது ஒரு தனிமத்துக்கான அனைத்துலக முறையில் ஏற்றுக் கொள்ளப்பட்ட ஓரெழுத்தால் அல்லது இரண்டு எழுத்துகளாலான குறியீடு ஆகும்.

வேதிக் குறியீட்டை எழுதும்போது முதலெழுத்து மாத்திரமே பேரெழுத்தாக எழுதப்படும். எடுத்துக்காட்டாக, ஈலியத்திற்கான குறியீடு "He" ஆகும் (Helium" என்ற ஆங்கிலச் சொல்லை அடிப்படையாகக் கொண்டது.). ஈயத்துக்கான குறியீடு "Pb" ஆகும் (Plumbum" என்ற இலத்தீன் சொல்லை அடிப்படையாகக் கொண்டது.). தங்குதனுக்கான குறியீடு "W" ஆகும் (W"olfram" என்ற இடாய்ச்சு மொழிச் சொல்லை அடிப்படையாகக் கொண்டது.).

வேதிக் குறியீட்டில் குறிப்பிட்ட தனிமம் பற்றிய தகவல்களும் குறிப்பிடப்படுவதுண்டு.

புதிதாகக் கண்டுபிடிக்கப்பட்ட தனிமங்களுக்கு மட்டும் தொடக்கத்தில் மூன்று எழுத்துகளினாலான குறியீடு வழங்கப்படும். எடுத்துக்காட்டாக, தொடக்கத்தில் "Uno" என்ற தற்காலிகக் குறியீடு ஆசியத்துக்கு வழங்கப்பட்டது. இப்போது "Hs" என்ற குறியீடு பயன்படுத்தப்படுகின்றது.



</doc>
<doc id="153786" url="https://ta.wikipedia.org/wiki?curid=153786" title="தங்குதன்">
தங்குதன்

தங்குதன் அல்லது டங்சுடன் "(Tungsten)" என்பது W என்னும் வேதியியல் குறியீடு கொண்ட ஒரு கனிமவேதியியல் தனிமம் ஆகும். செருமானிய மொழியில் உல்ப்ரம் என்ற பெயரில் அழைக்கப்படுவதால் முதல் எழுத்தான W இத்தனிமத்திற்குக் குறியீடாக ஆனது. கடினமான கல் என்ற பொருள் கொண்ட டங்சுடேட்டு கனிமமான சீலைட்டு என்ற சுவீடியப் பெயரிலிருந்து டங்சுடன் என்ற பெயர் வரப்பெற்றது . 
இதுவரை கண்டுபிடிக்கப்பட்டுள்ள தனிமங்கள் அனைத்திலும் டங்சுடனே மிக அதிக உருகு நிலையும் கொதி நிலையும் கொண்ட தனிமமாகும். டங்சுடனின் உருகுநிலை 3422° செல்சியசு வெப்பநிலையாகும். (6192 °பாரன்கீட்டு, 3695 கெல்வின்) வெப்பநிலையாகும். இதன் கொதிநிலை 5930 ° செல்சியசு (10706 °பாரன்கீட்டு, 6203 கெல்வின்) வெப்பநிலையாகும். தண்ணீரின் அடர்த்தியை விட யுரேனியம் மற்றும் தங்கத்தை ஒப்பிடுகையில் டங்சுடனின் அடர்த்தி 19.3 மடங்கு அதிகமாகும். காரியத்தைக் காட்டிலும் டங்சுடனின் அடர்த்தி 1.7 மடங்கு அதிகமாகும் . பல்படிகத் திண்மமான டங்சுடன் உட்புறமாக உடையும் தன்மை கொண்டது ஆகும் . திட்ட நிலைகளில் தனித்திருக்கும்போது இது கடினத்தன்மை மிகுந்து காணப்படுகிறது. இருப்பினும் தூய்மையான ஒற்றை-படிக டங்சுடன் நீளும் தன்மை கொண்டதாகவும் கடுமையான எஃகாலான வெட்டுக் கத்தியினால் வெட்டப்படக் கூடியதாகவும் உள்ளது.

ஒளிரும் மின்விளக்கு இழைகள், பேனா முனைகள், இசைக்கருவி நாண்கள், அறுவைச் சிகிச்சைக் கருவிகள், மின் இணைப்பு அமைப்புகள் தயாரித்தல் எக்சு கதிர்குழாய்களில் மாற்று எதிர்மின் முனையாகப் பயன்படுதல், கதிர்வீச்சு பாதுகாப்பு உள்ளிட்ட பல்வேறு வகையான பயன்களை டங்சுடனின் பல உலோகக் கலவைகள் கொண்டுள்ளன. டங்சுடனின் கடினத்தன்மை மற்றும் அதிக அடர்த்தி காரணமாக இது ஊடுருவும் எறிபொருளாக இராணுவ பயன்பாடுகளுக்கு உதவுகிறது. டங்சுடன் சேர்மங்கள் பெரும்பாலும் தொழில்துறை வினையூக்கிகளாகப் பயன்படுத்தப்படுகின்றன.

டங்சுடன் என்பது மூன்றாவது இடைநிலைத் தனிமங்கள் தொடரில் இருந்து பெறப்படும் ஒரே உலோகம் ஆகும். இது பாக்டீரியா மற்றும் ஆர்க்கீயா போன்ற சில உயிரினங்களில் பயன்படுத்தப்படுகிறது.எந்த உயிரினமாயிருப்பினும் அதற்குத் தேவையான அத்தியாவசியமான ஒரு மிகப்பெரிய தனிமம் இதுவாகும். மாலிப்டினம் மற்றும் செப்பு வளர்சிதை மாற்றத்தில் டங்சுடன் குறுக்கிடுவதோடு மட்டுமின்றி அவ்விலங்கின் வாழ்க்கையில் சற்றே நச்சுத்தன்மையும் தருகிறது. 

டங்சுடன் அதன் தூய மூலவடிவத்தில் ஒரு கடினமான எஃகு போன்ற சாம்பல் நிற உலோகமாகும். பிளாட்டினத்திற்கு ஒப்பான பளபளப்பு கொண்டது. பெரும்பாலும் நொறுங்கக் கூடியதாகவும் பயன்படுத்துவதற்கு கடினத்தன்மை கொண்டதாகவும் காணப்படுகிறது. மிகவும் தூய்மையான நிலை கொண்டதாக தயாரிக்கப்பட்டாலும் டங்சுடன் அதன் கடினத்தன்மையை தக்கவைத்துக் கொள்கிறது. (இது பல எஃகு இரும்புகளின் கடினத்தன்மையை விட அதிகமாகும்) தேவைக்கேற்றவாறு இதை மெல்லியதாக இழுக்கும் வகையில் இணக்க உலோகமாகவும் விளங்குகிறது . வளைந்து கொடுத்தல், நீட்டுதல், ஊடுருவுதல் போன்ற செயல்பாடுகளுக்கு ஏற்ற கெட்டியான படிக வகை உலோகமாக டங்சுடனின் பண்புகள் உள்ளன. பொதுவாக வெப்பப்படுத்தலால் டங்சுடன் உருவாக்கப்படுகிறது. 

தூயநிலையில் மற்ற அனைத்து தனிமங்களைக் காட்டிலும் டங்சுடன் உயர்ந்த உருகுநிலையைப் (3422 °செல்சியசு, 6192 °பாரன்கீட்டு வெப்பநிலை) பெற்றுள்ளது. இதே போல குறைந்த ஆவியழுத்த (1650 °செல்சியசுக்கு மேல் 3000 °பாரன்கீட்டு வெப்பநிலையில்) மதிப்பையும் பெற்றுள்ளது. அதிகபட்ச இழுவை நிலையைக் கொண்ட தனிமம் டங்சுடன் என்பது இதன் தனிச்சிறப்பு ஆகும். டங்சுடன் மற்ற தூய உலோகங்களைக் காட்டிலும் குறைவான வெப்ப விரிவு குணக மதிப்பைக் கொண்டுள்ளது. 5 டி எலெக்ட்ரான்கள் மூலம் டங்சுடன் அணுக்களுக்கு இடையில் உண்டாகும் வலுவான சகப்பிணைப்பினால்தான் டங்சுடனின் குறைந்த வெப்ப விரிவாக்கம் மற்றும் அதிகப்படியான உருகுநிலை மற்றும் இழுவலிமை ஆகியன உருவாகின்றன . எஃகு இரும்புடன் சிறிய அளவு டங்சுடன் உலோகத்தைச் சேர்த்து உருவாக்கப்படும் கலப்புலோகம் எஃகின் கடினத்தன்மையை அதிகரிக்கிறது.

α மற்றும் β. என்ற இரண்டு பிரதான படிகங்களாக டங்சுடன் காணப்படுகிறது. α வடிவ டங்சுடன் பொருள் மைய கனசதுர நெருங்கிய பொதிப்பு க்ட்டமைப்புடன் அதிக நிலைத்தன்மை கொண்டுள்ளது. Β வடிவ டங்சுடன் ஏ15 கனசதுர கட்டமைப்பைக் கொண்டு சிற்றுறுதியான நிலைப்புத்தன்மையைப் பெற்றுள்ளது. ஆனால் அத்தியாவசியமான நிபந்தனைகளில் α நிலையுடன் இணைந்து சமநிலையற்ற சமச்சீர்மை தொகுப்பாகவும் அல்லது அசுத்தங்கள் மூலம் நிலைப்புத்தன்மையையும் அடைகிறது. α நிலையில் இது சம அளவு மணிகளாகப் படிகமாகிறது. மாறாக β நிலையில் நிரல் ஒழுங்கு வடிவங்களாக உருவாகிறது. α நிலையில் மூன்றில் ஒரு பாகம் மின்தடையும் , Β வடிவ டங்சுடனுடன் ஒப்பிடுகையில் மிகக் குறைந்த மீக்கடத்து மாறுநிலை வெப்ப அளவும் கொண்டுள்ளது. இரண்டு நிலைகளையும் ஒன்றாகக் கலந்தால் இடைப்பட்ட மீக்கடத்து மாறுநிலை வெப்ப அளவு (TC) வெளிப்படுகிறது. வேரொரு உலோகத்தை டங்க்சுடனுடன் சேர்த்து இந்த அளவை அதிகரித்துக் கொள்ளலாம். (எ.கா. 7.9 K , W-Tc) இத்தகைய டங்சுடன் கலப்புலோகங்கள் சில சமயங்களில் தாழ் வெப்பநிலை மீக்கடத்துச் சுற்றுகளில் பயன்படுத்தப்படுகின்றன.

இயற்கையாகத் தோன்றும் டங்சுடன் ஐந்து ஐசோடோப்புகளைக் கொண்டுள்ளது, அதன் அரைவாழ்வுக் காலம் நீண்ட காலத்திற்கு நீடித்திருப்பதால் இவற்றை நிலைப்புத்தன்மை கொண்டவையாகக் கருதலாம் இவை ஐந்துமே ஆல்பா கதிரை உமிழ்ந்து ஆபினியம் தனிமமாக சிதைந்து ஐசோடோப்புகளாக உருவாக இயலும். ஆனால் 180W மட்டுமே அறியப்படுகிறது . இதன் அரைவாழ்வுக் காலம் (1.8 ± 0.2)×1018 ஆண்டுகள் எனக் கணக்கிடப்படுகிறது. சராசரியாக ஒரு கிராம் இயற்கை டங்சுடன் ஆண்டுக்கு இரண்டு ஆல்பா சிதைவுகளைக் கொடுக்கிறது. 
மற்ற இயற்கையாகத் தோன்றும் ஐசோடோப்புகள் ஏதும் அறியப்படவில்லை ..அவற்றின் 
அரைவாழ்வுக் காலம் குறைந்தபட்சமாக 4×1021 ஆண்டுகள் இருக்கலாம் என கணக்கிடப்படுகிறது. 
மேலும் 30 செயற்கை கதிரியக்க ஐசோடோப்புகள் இருக்கக்கூடும் என வரையறுக்கப்படுகிறது. இவற்றில் 181W ஐசோடோப்பு 121.2 நாட்கள் அரைவாழ்வுக் காலமாகக் கொண்டு அதிக நிலைப்புத் தன்மையுடன் உள்ளது. 185W ஐசொடோப்பு 75.1 நாட்கள், 188W ஐசோடோப்பு 69.4 நாட்கள், 178W ஐசோடோப்பு 21.6 நாட்கள், 187W ஐசோடோப்பு 23.72 மணி நேரம் என்பவை பிற ஐசோடோப்புகளின் அரைவாழ்வுக் காலமாகும் . எஞ்சியிருக்கும் மற்ற ஐசோடோப்புகள் அனைத்தும் 3 மணி நேரத்திற்கும் குறைவான அரை வாழ்வுக் காலத்தைக் கொண்டவையாக உள்ளன. இவற்றிலும் பெரும்பாலானவை 8 நிமிடங்களுக்கும் குறைவான அரை வாழ்வுக் காலத்தைக் கொண்டுள்ளன . மேலும் டங்சுடன் நான்கு சிற்றுறுதி நிலைகளில் காணப்படுகிறது. இவற்றில் 179mW அதிக நிலைப்புத் தன்மையுடன் t1/2 6.4 நிமிடங்கள்) உள்ளது. 

சாதாராண வெப்பநிலைகளில் டங்சுடன் காற்று அல்லது ஆக்சிசனால் பாதிக்கப்படுவதில்லை. அமிலங்களும் காரங்களும் கூட இதன் மீது பாதிப்பை உண்டாக்குவதில்லை . ஆனால் வெப்பப்படுத்தும்போது ஆக்சிசனுடன் வினைபுரிந்து டிரை ஆக்சைடைக் கொடுக்கிறது.

பொதுவாக +6 என்ற ஆக்சிசனேற்ற நிலையில் டங்சுடன் காணப்படுகிறது. ஆனால் −2 முதல் +6 வரையிலான எல்லா ஆக்சிசனேற்ற நிலைகளையும் இது வெளிப்படுத்துகிறது. 
மஞ்சள் நிறத்துடன் உருவாகும் இந்த டங்சுடிக் ஆக்சைடு நீரிய காரக் கரைசலில் கரைந்து டங்சுடேட்டு அயனிகளாக ( WO2−) உருவாகிறது

டங்க்சுடன் கார்பைடுகள் (W2C மற்றும் WC) போன்றவை டங்சுடன் தூளுடன் கார்பன் சேர்த்து சூடுபடுத்துவதால் உருவாகின்றன. .W2C வேதிப்பொருள்களின் தாக்கத்தால் பாதிக்கப்படுவதில்லை. இருந்தாலும் இது குளோரினுடன் சேர்ந்து வினைபுரிந்து டங்சுடன் எக்சாகுளோரைடாக (WCl6) உருவாகிறது.

நடுநிலை மற்றும் அமிலத்தன்மை நிபந்தனைகளுக்கு உட்பட்டு நீரிய கரைசலில் டங்சுடன் பல்லினபல்லாக்சைடுகளையும் பல்லாக்சோ உலோக எதிர்மின் அயனிகளையும் கொடுக்கிறது. டங்சுடேட்டை படிப்படியாக அமிலத்துடன் சேர்த்து சூடுபடுத்தினால் முதலாவதாக சிற்றுறுதி நிலையிலுள்ள பாராடங்சுடேட்டு ஏ எதிர்மின் அயனி (W7O6–24) உருவாகிறது. சிறிது நேரம் நேரங்கழிந்த பின்னர் குறைவான கரைதிறன் கொண்ட பாராடங்சுடேட்டு பி எதிர்மின் அயனியாக (H2W12O10–42) மாறுகிறது 
மேலும் கூடுதலாக அமிலத்தைச் சேர்த்தால் அதிக கரைதிரன் கொண்ட மெட்டாடங்சுடேட்டு ( H2W12O6–40) உருவாகிறது. இதன்பிறகு வேதிச்சமநிலை தோன்றுகிறது. மெட்டாடங்சுடேட்டு அயனி 12 டங்சுடன் – ஆக்சிசன் எண்முகியில் கெக்கின் எதிர் மின்னயனி என்ற பெயருடன் ஒரு சீர்மைக் கொத்தாகக் காணப்படுகிறது. மற்ற பல்லாக்சோ உலோக எதிர்மின் அயனிகள் சிற்றுறுதி நிலையிலேயே காணப்படுகின்றன. பாசுபரசு போன்ற வேறோர் அணுவை மெட்டாடங்சுடேட்டின் இரண்டு மைய்ய ஐதரசன்களுக்குப் பதிலாக உள்ளடக்கும் வினைக்கு உட்படுத்தினால் பாசுப்போடங்சுடிக் அமிலம் (H3PW12O40) போன்ற பல்லினபல் அமிலங்கள் உருவாகின்றன.

கார உலோகங்களுடன் டங்சுடன் டிரையாக்சைடு வினைபுரிந்து இடைச்செருகல் சேர்மங்கள் உருவாகின்றன. இவற்றை வெண்கலங்கள் என்கின்றனர். உதாரணமாக சோடியம் டங்சுடன் வெண்கலத்தைக் கூறலாம். 

1781 ஆம் ஆண்டில் கார்ல் வில்கெல்ம் சீல் என்பவர் டங்சுடிக் அமிலம் என்ற ஒரு புதிய அமிலத்தை சீலைட்டிலிருந்து கண்டுபிடித்தார். அந்த நேரத்தில் இதிலிருந்து தான் டங்சுடன் என்று பெயரிடப்பட்டது . கார்ல் வில்கெல்ம் சீலே மற்றும் டோர்பெர்ன் பெர்க்மன் ஆகியோர் இந்த டங்சுடிக் அமிலத்தை ஒடுக்குவதன் மூலம் இதிலிருந்து ஒரு தனிமத்தைத் தயாரிக்க முடியுமென பரிந்துரைத்தனர் .
1783 இல் யோசு எத்துயார் என்பவரும் பௌவ்சுடோ எத்துயாரும் இனைந்து உல்ப்ரமைட்டிலிருந்து டங்சுடிக் அமிலத்திற்கு இணையான ஓர் அமிலத்தைக் கண்டறிந்தனர். அந்தவருடத்தின் பின்பகுதியில் எசுப்ப்பானியாவில் எத்துயார் சகோதரர்கள் இருவரும் நிலக்கரியைப் பயன்படுத்தி அந்த அமிலத்தை ஒடுக்கி வெற்றிகரமாக டங்சுடனைப் பிரித்தெடுத்தனர். பின்னர் டங்சுடன் தனிமத்தைக் கண்டுபிடித்தமைக்கான பாராட்டும் இவர்களுக்குக் கிடைத்தது.

இருபதாம் நூற்றாண்டின் அரசியல் ஒப்பந்தங்களில் டங்சுடன் ஒரு குறிப்பிடத்தக்க வகையில் முக்கிய இடம் பிடித்தது. 1912 ஆம் ஆண்டின் முதலாம் உலகப்போரின்போது பிரித்தானிய அதிகாரிகள், செருமனியின் கம்பிரியன் நிறுவனத்திற்குச் சொந்தமான காரோக் சுரங்கத்தை விடுவித்து பிற இடங்களுக்கு செருமானியர்களின் அணுகலை தடுத்தனர் . இரண்டாம் உலகப்போரின்போது டங்சுடன் மேலும் முக்கியத்துவம் பெற்றது. போர்ச்சுக்கல் ஐரோப்பியர்களுக்கான பிரதானமான டங்சுடன் ஆதாரமாக திகழ்ந்தது. ஏனெனில் போர்த்துக்கலின் பணசுகுயிரா எனும் பகுதியில் உல்ப்ரமைட்டு படிவுகள் ஏராளமாக இருந்தன. இதனால் இரு பக்கத்தினரின் கவனத்தையும் இந்நகரம் ஈர்த்தது. 

டங்சுடன் அதிக வெப்பத்தைத் தாங்கக்கூடிய ஒரு உலோகமாக இருந்ததாலும் அது மற்றக் கலப்புலோகங்களுக்கு அதிக பலம் தந்ததாலும் இராணுவ பொருட்கள் உற்பத்தியில் மூலப்பொருளாக இருந்ததாலும் டங்சுடன் இத்தகைய முக்கிய இடத்தைப் பிடித்தது. இவ்விரு முக்கியப்பண்புகளும் ஆயுதத் தொழிலுக்கு இன்றியமையாதவை எனக் கருதப்பட்டன . டங்சுடன் கார்பைடு போன்ற வெட்டுக்கருவிகள் இயந்திரத் தயாரிப்பில் பெரிதும் உதவின. 

டங்சுடன் என்னும் பெயர் சுவீடிய மொழியிலிருந்து பலமான கல் என்ற பொருளில் பெறப்பட்டு ஆங்கிலம், பிரெஞ்சு போன்ற மேலும் பல மொழிகளில் இதே பெயரில் அழைக்கப்படுகிறது. ஆனால் இவ்வார்த்தை நோர்டிக் நாடுகளில் பயன்படுத்தப்படுவதில்லை. டங்சுடன் என்பது சீலைட்டின் பழைய சுவீடியப் பெயராகும். இதன் இன்னொரு பெயர் உல்ப்ரம் என்பதாகும். இச்சொல் அதிகமான ஐரோப்பிய நாடுகளில், குறிப்பாக செருமானிய மற்றும் சிலாவிக் மொழிகளில் பயன்படுகிறது. உல்ப்ரமைட்டு எனும் செருமானிய சொல்லிலிருந்து உல்ப்ரம் என்ற சொல் பெறப்பட்டது ஆகும். இந்தப்பெயரிலிருந்து தான் W என்கிற டங்சுடனின் மூலக்கூற்று வாய்ப்பாடும் அறிமுகமானது . யோகன் கோட்சால்க் வோலாரியாசால் 1747 ஆம் ஆண்டு இப்பெயரை அறிமுகப்படுத்தினார். 

டங்சுடன் பெருமளவில் உல்ப்ரமைட்டு என்ற கனிம வடிவிலேயே கிடைக்கிறது. (இரும்பு–மாங்கனீசு டங்சுடேட்டு (Fe,Mn)WO4,) பெர்பரைட்டு (FeWO4) மற்றும் அப்நெரைட்டு (MnWO4) என்ற இரண்டு கனிமங்களின் மற்றும் சீலைட்டு (கால்சியம் டங்சுடேட்டு) ஆகியவற்றின் திண்மக் கரைசல் உல்ப்ரமைட்டு ஆகும். மற்ற டங்க்சுடன் கனிமங்கள் பொருளாதார ரிதியாக பயனளிக்கும் வகையில் கிடைக்கவில்லை.

2009 ஆம் ஆண்டில் மட்டும் டங்சுடன் மட்டும் 61,300 டன்கள் தயாரிக்கப்பட்டது. 2010 ஆம் ஆண்டில் உலக டங்சுடன் உற்பத்தி அளவு 68,000 டன்கள் ஆகும். முக்கியமான உற்பத்தியாளர்கள் கீழே அட்டவணைப்படுத்தப்பட்டுள்ளது:

அமெரிக்காவில் கூடுதலாக உற்பத்தி செய்யப்படுகிறது. 140000 டன்கள் டங்சுடனை அமெரிக்கா இருப்பு வைத்துள்ளது. ஆண்டுக்கு 20000 டன் டங்சுடனை அமெரிக்கா பயன்படுத்துகிறது. இதில் 15000 டன் இறக்குமதியாகவும் 5000 டன் உள்நாட்டில் சுழற்சி மூறையில் தயாரிக்கப்பட்டதும் ஆகும். 
கொங்கோ சனநாயக குடியரசில் காணப்பட்ட நெறிமுறையற்ற சுரங்க நடைமுறைகளால் டங்சுடன் ஒரு முறையற்ற மோதல் தாதுவாக கருதப்படுகிறது.

ஐக்கிய இராச்சியத்தில் டார்ட்மூர் பூங்காவின் விளிம்பில் பெரிய அளவில் டங்சுடன் தாதுப் படிவு ஒன்று உள்ளது, இது முதலாம் உலகப் போரின்போதும் இரண்டாம் உலகப் போரின்போதும் சுரங்கமாக பயன்படுத்தப்பட்டு சுரண்டப்பட்டது. டங்சுடன் விலையில் ஏற்பட்ட சமீபத்திய அதிகரிப்பால் 2014 ஆம் ஆண்டில் இந்த சுரங்கம் மீண்டும் செயல்படத் துவங்கியது. 

டங்சுடன் அதன் தாதுக்களிலிருந்து பல கட்டங்களாகப் பிரித்தெடுக்கப்படுகிறது. தாதுவானது இறுதியாக டங்சுடன்(VI) ஆக்சைடாக (WO3) மாற்றப்படுகிறது, இது ஐதரசன் அல்லது கார்பனுடன் சேர்த்து சூடாக்கப்பட்டு டங்சுடன் தூளாக உற்பத்தி செய்யப்படுகிறது . டங்சுடனின் உயர் உருகுநிலை காரணமாக, டங்சுடன் பாளங்களாக பயன்படுத்த வணிக ரீதியாக சாத்தியமில்லை. அதற்கு பதிலாக, தூள் டங்சுடன் சிறிய அளவிலான தூள் நிக்கல் அல்லது பிற உலோகங்களுடன் கலந்த கலவையாக பயன்படுத்தப்படுகிறது. வெப்பச் செயல்பாட்டின் போது நிக்கல் டங்சுடனில் கலந்து ஒரு கலப்புலோகமாக உருவாகிறது. 

டங்சுடன் தாதுவான உல்ப்ரமைட்டு நன்கு தூளாக்கப்பட்டு மின்காந்த முறையில் அதிலுள்ள காந்த மாசுக்கள் முதலில் நீக்கப்படுகின்றன.

அடர்ப்பிக்க இத்தாதுவுடன் சோடியம் கார்பனேட்டு சேர்த்து வறுக்கப்பட்டு சோடியம் டங்சுடேட்டு அடுத்ததாகத் தயாரிக்கப்படுகிறது. இரும்பும் மாங்கனீசும் அவற்றின் ஆக்சைடுகளாக மாற்றமடைகின்றன.
சோடியம் டங்சுசேட்டுடன் வெந்நீர் சேர்க்கப்பட்டு அதிலிருந்து சாறு இறக்கப்படுகிறது. சோடியம் டங்சுடேட்டு நீரில் கரைந்துவிடும். கரையாத இரும்பு, மாங்கனீசு ஆக்சைடுகள் வடிகட்டி நீக்கப்படுகின்றன. சோடியம் டங்சுடேட்டு கரைசலுடன் அமிலமொன்றை சேர்த்து வினைப்படுத்தப்படுகிறது. டங்சுடன் டிரை ஆக்சைடு வீழ்படிவாகக் கிடைக்கிறது. இவ்விளைபொருளை நீரில் கழுவி உலர்த்துகிறார்கள். 

இவ்வீழ்படிவை ஐதரசன் அல்லது கார்பன் சேர்த்து ஒடுக்க வினைக்கு உட்படுத்தி டங்சுடன் தயாரிக்கப்படுகிறது. 

WO3 + 3H2 --> W + 3H2O . 
டங்சுடன் எக்சாபுளோரைடை ஐதரசனுடன் சேர்த்து ஒடுக்கியும் டங்சுடன் தயாரிக்கப்படுகிறது. 

WF6 + 3 H2 → W + 6 HF

டங்சுடன் எக்சாபுளோரைடை வெப்பச் சிதைவுக்கு உட்படுத்தியும் டங்சுடன் தயாரிக்கப்படுகிறது

WF6 → W + 3 F2 (ΔHr = +)

இதனுடைய அடர்த்தி தங்கத்தினதை ஒத்திருப்பதால் இது நகைகள் தயாரிப்பதில் தங்கத்திற்கும் பிளாட்டினத்துக்கும் பதிலாக பயன்படுத்த உதவுகிறது. உலோகத் தங்குதன் தங்கக் கலப்புலோகங்களை விட கடினமானது. இதன் காரணமாக இது மோதிரங்கள் செய்ய பயன்படுகிறது. மோதிரம் செய்ய இதைப் பயன்படுத்துவதால் உராய்வுத் தன்மை குறையும்.

தங்கத்தினுடைய அடர்த்திக்கு கிட்டத்தட்ட சமனாக இருப்பதால் (தங்குதன் இன் உடைய அடர்த்தி தங்கத்தை விட 0.36% குறைந்தது) தங்கத்திற்குப் பதிலாக பயன்படுத்துகிறார்கள். தங்குதனின் மேல் தங்கப் படலமிட்டு பயன்படுத்துகின்றார்கள். இது 1980 ஆம் ஆண்டுகளிலிருந்து கவனிக்கப்பட்டு வருகிறது. அல்லது தங்கக் கட்டியை எடுத்து நடுவில் பெரிய துளையிட்டு அதனுள் தங்குதனை இட்டும் பயன்படுத்துகின்றார்கள். தங்குதனினதும் தங்கத்தினதும் அடர்த்தி மிகச்சரியாக ஒன்றாக இல்லை, தங்குதனின் ஏனைய இயல்புகளும் தங்கத்துடன் மிகச்சரியாக ஒத்துப்போகவில்லை ஆனாலும் பரிசோதனைகளில் இவற்றைக் கண்டுபிடிப்பது கடினமாய் உள்ளது.

தங்கப்படலமிட்ட தங்குதன்கள் சீனாவில் (தங்குதனை அதிகமாக உற்பத்தி செய்யும் நாடுகளில் முதன்மையானது) கட்டிகளாகவும் நகைகளாகவும் கிடைக்கின்றன.


</doc>
<doc id="153798" url="https://ta.wikipedia.org/wiki?curid=153798" title="சமூகத் தனிமை">
சமூகத் தனிமை

சமூகத் தனிமை என்பது சமூகத்துடன் ஒரு தொடர்பற்ற நிலையைக் குறிக்கும். இது உளவியல் ரீதியான மனச்சிக்கல் ஆகும். இது தற்காலிகமாக வரக்கூடிய இயல்பான தனிமையுணர்வு போன்றது அல்ல. உண்மையான சமூகத் தனிமை என்பது நீண்ட காலத்திற்கு நீடிக்கக் கூடியது. இதனை உடைய மனிதருக்கு பெரும்பாதிப்பை ஏற்படுத்தும்.

இது நாள் தோறும் தொடர்ந்தால் ஏற்படுத்தும் விளைவுகள்:
இது கவலைமிகுந்த மனநிலைக்கு வழிவகுக்கும், ஏனெனில், தங்களுக்கு இது சரி, தவறு என்பதை உணர்த்த யாரும் இருப்பதில்லை.

உளவியல் காரணமாகவும், மன நிலை மாற்றம் காரணமாகவும் சமூகத் தனிமை ஏற்படுகிறது. ஒரு மனிதனிடத்தில் இக்குணம் (சிறுவயது முதல் இளைய பருவம் வரை) தொடர்ந்து நீடித்தால், வாழ்வில் தனிமையையே விரும்புவார்கள்.
தற்காலத்தில் உள்ள இணைய வசதி, அலைபேசிகள், சமூக வலைத்தளங்கள் போன்றவை சமூகத்தனிமைக்கு காரணமா என்று சமூகவியலாளர்கள் ஆராய்கின்றனர்.

இப் பிரச்சனை 15 வயது தொடக்கம் 30 வயதுக்குள் உட்பட்ட நபர்களுக்கே அதிகபட்சமாக ஏற்படுகிறது. மாணவர்கள் பள்ளி செல்வதில் சிரமம் எதிர்கொள்கின்றன. பல மக்கள் வேலைவாய்ப்பு இல்லாமல் வாழ்க்கை வாழ்கின்றனர். பல தற்கொலை நேர்ந்துள்ளது.


</doc>
<doc id="153800" url="https://ta.wikipedia.org/wiki?curid=153800" title="குறுங்கோழியூர்க் கிழார்">
குறுங்கோழியூர்க் கிழார்

குறுங்கோழியூர்க் கிழார் என்பவர் சங்க காலப் புலவர்களில் ஒருவர். குறுங்கோழியூர் என்ற ஊரில் வாழ்ந்தவர். கிழார் என்றால் வேளாண்மைத் தொழில் செய்பவர் என்று பொருள். எந்த அரசர்களையோ, வள்ளல்களையோ அண்டி வாழ்ந்தவரல்லர்.

இவர் பாடியதாகப் புறநானூற்றில் மூன்று பாடல்கள் உள்ளன. அவையாவன: 17, 20, 22 என்பன. இம்மூன்றும் சேர மன்னனான "யானைக்கண் சேய் மாந்தரஞ் சேரல் இரும்பொறை"யைச் சிறப்பித்துப் பாடிய பாடல்களாகும். இம்மன்னனே ஐங்குறுநூறு தொகுப்பினைத் தொகுப்பித்தவன் என்று கூறுவர். இவன் தலையாலங்கானத்துப் போரைப் பாண்டியன் நெடுஞ்செழியனோடு செய்தபோது, நெடுஞ்செழியனால் சிறையிடப்பட்டவன். சிறையிலிருந்து இவன் தப்பிச் சென்றிருக்கிறான். அகச் சான்றுகளாக இதனைக் குறுங்கோழியூர் கிழார் தனது பாடல்களில் சுட்டிக் காட்டுகின்றார்.

சேரமான் யானைக்கட் சேய் மாந்தரஞ்சேரல் இரும்பொறையை நேரில் கண்டு குறுங்கோழியூர் கிழார் இந்தப் பாடலைப் பாடியுள்ளார். அவனைக் குடவர் கோ என்றும் தொண்டியோர் அடுபொருநன் என்றும் குறிப்பிடுகிறார்.

பாண்டியன் தலையாலங்கானத்துச் செருவென்ற நெடுஞ்செழியன் இந்தச் சேரமன்னனைத் தன் சிறையில் அடைத்திருந்தான். குழியில் விழுந்த ஆண்யானை குழியைத் தூர்த்துக்கொண்டு சென்று தன் இனத்தைச் சேர்வது போலச் சேரன் பாண்டியனின் சிறையை உடைத்துக்கொண்டு சென்று தன் நாட்டுக்கு மீண்டும் அரசனானான்.
முயன்றால் துடியாதது இல்லை, உரிமை இழந்த மண்ணையும், இழந்த பொருளையும் மீட்டுக்கொள்ள முடியும் என்னும் உண்மையைச் சேரன் மெய்ப்பித்தான் என்று புலவர் குறிப்பிடுகிறார். 'உண்டாக்கிய உயர்மண்ணும், சென்று பட்ட விழுக்கலனும் பெறக்கூடும் இவன்' என்கிறார்.
'தென்குமரி வடபெருங்கல் குண குட கடலா எல்லை குன்று தலைமணந்த காடுநாடு' என்றுபட்டு யானைகட் சேய் மாந்தரஞ்சேரல் இரும்பொறை அரசனை வழிமொழிந்து வாழ்ந்தனராம்.

சேரமான் யானைக்கட்சேய் மாந்தஞ்சேரல் இரும்பொறையைப் புகழ்ந்து பாடும் பாடல் இது. 

இப்பாடலில் யானைக்கட்சேய் மாந்தரஞ்சேரல் இரும்பொறை அரவையில் இருக்கும் கோலம் பாராட்டப்பட்டுள்ளது.
கை தொங்கும். நடை ஓங்கும். மணி ஒலிக்கும். தந்தம் உயர்ந்து நிற்கும். நெற்றி பிறை போன்று இருக்கும். பார்வையில் சினம் தெரியும். அடி பரந்திருக்கும். எருத்து என்னும் கழுத்தின் பின்பகுதி பருத்திருக்கும். தேனைச் சிதைத்தது போல அதன் மதத்தில் மிஞிறுஇன வண்டு மொய்க்கும்.

சோர்ந்த கதிர் வீசும் நிலா போன்று மக்களுக்குக் குளுமை தரும்.
வாளேந்திய மெய்க்காப்பாளர் காக்கவேண்டிய நிலை இல்லாமல் உறங்குவர். 
நெல்லந் தாளாலும், கருப்பஞ் சருகாலும் வேயப்பட்ட வேறுவேறு கூரையில் காய்க்கும் கொடிகள் படர்ந்திருக்கும். அங்கு விழாக் கொண்டாடுவோர் போன்று களிப்புடன் தும்பைப் பூ சூடிக்கொண்டும், பனையோலை('பனைப்போழ்') செருகிக்கொண்டும் சினம் கொண்ட போர் வீரர்கள் குரவை ஆடுவர்.

வாயிலுக்குக் காவல் இல்லாத இவனது பாசறைக்கு வந்து வேந்தர்கள் திறை நல்குவர்(கப்பம் பட்டுவர்).

வேந்தர் தந்த திறைப்பொருள்களை நண்பர்களுக்கும், உறவிர்களுக்கும் கொடுத்து அவர்களை நிறைவடையச் செய்வான். புலவர்கள் பிறரை நாடாவண்ணம் அவர்களுக்கு மிகுதியாக நல்குவான்.

தேவர்கள் தேவை ஏதும் இல்லாமல் வாழ்வதாகக் கருதப்படும் கற்பனை உலகம் ப்த்தேள் உலகம். இவன் காப்பில் உள்ள நாடு தன்னிறைவு பெற்றுப் புத்தேள் உலகம் போல இருந்ததாம்.

'வேழ நோக்கின் விறல் வெஞ்சேய்' என்று இப்பாடலில் இவன் பாராட்டப்படுவதிலிருந்து இவனது பெயருக்கு முன் உள்ள 'யானைக்கண்' என்னும் அடைமொழி இவன் யானைக்கண் போலச் சிறுமையும், கூர்மையும் உடைய கண்ணைப் பெற்றிருந்தமையால் என்பதனை விளங்கிக்கொள்ள முடிகிறது.



</doc>
<doc id="153802" url="https://ta.wikipedia.org/wiki?curid=153802" title="ஆட்சி மொழி">
ஆட்சி மொழி

ஆட்சி மொழி () அல்லது அரசகரும மொழி அல்லது அலுவல் மொழி அல்லது உத்தியோகப்பூர்வ மொழி என்பது நாடுகளில், பிராந்தியங்களில் விசேட சட்ட அந்தஸ்து வழங்கப்பட்ட மொழியைக் குறிக்கும். சட்டமன்றங்கள் மற்றும் பிற சட்ட உறுப்புகள் பொதுவாக இம்மொழியைத் தான் தமது பொதுமொழியாகப் பயன்படுத்துகின்றன. மக்கள் பயன்படுத்தும் மொழியைச் சட்டத்தினால் மாற்ற முடியாது என்பதால் "ஆட்சி மொழி" என்னும் சொல் மக்கள் அல்லது நாடு பயன்படுத்தும் மொழியைக் குறிக்காது ஆனால் அரசாங்கம் பயன்படுத்தும் மொழியையே குறிக்கும்.

விதிவிலக்குகள் இருந்தாலும், பொதுவாக, ஆட்சி மொழியானது அந்நாட்டின் பெரும்பான்மை மக்களால் பேசப்படும் மொழியாகும்; இருந்த போதிலும், பல நாடுகளில் ஆட்சி மொழியற்ற ஏனைய மொழிகளிலும் ஆவணங்கள் வரையப்படவேண்டும் என சட்டம் வலியுறுத்துகிறது.

அதிகாரப்பூர்வமாக அங்கீகரிக்கப்பட்ட சிறுபான்மை மொழிகள் ஆட்சிமொழிகள் அல்ல. அரசால் அங்கீகரிக்கப்பட்டு பாடசாலைகளில் கற்பிக்கப்பட்டு அதிகாரப்பூர்வ ஆவணங்களில் பயன்படுத்தப்படும் சிறுபான்மை மொழிகள் ஆட்சிமொழியாக இருக்க வேண்டிய கட்டாயம் கிடையாது.


</doc>
<doc id="153804" url="https://ta.wikipedia.org/wiki?curid=153804" title="ஓரேருழவர்">
ஓரேருழவர்

ஓரேருழவர் சங்க கால நல்லிசைப் புலவர்களுள் ஒருவர். இவர் குறுந்தொகையில் ஒரு பாடலும் புறநானூற்றில் ஒரு பாடலும் பாடியுள்ளார். 
ஒக்கலாகிய ஒத்துப்போகும் உறவினரும் நண்பரும் துணை இருந்தால் யார் எந்தத் துன்பம் தந்தாலும் அத்துன்பத்திலிருந்து விடுபடலாம் என்னும் உலகியல் உண்மை ஓர் உவமை வாயிலாக இதில் சொல்லப்படுகிறது. மேளம் தட்டும்போது அதில் உள்ள தோல் அடிபடுவது போல, ஒருவன் ஒரு மானைச் சேறுபட்ட களர்நிலத்தில் ஓடவைத்துப் பிடிக்க முயல்கிறான். அப்போது அந்த மான் படும் துன்பம் போன்ற துன்பம் நேர்ந்தாலும், ஒக்கல் உதவி இருந்தால் தப்பித்துப் பிழைத்துக் கொள்ளலாம்.

ஓரேருழவர் என்பது இவரின் இயற்பெயரன்று. அஃது இவரின் சிறப்புப் பெயராகும். குறுந்தொகையில் இவர் பாடிய பாடலில் அமைந்துள்ள அழகான உவமையே இவருக்கு இப்பெயரைத் தந்தது.

அவ்வுவமையானது:

பொருள் தேடித் தலைவியைப் பிரிந்து சென்ற தலைவன் வினைமுடிந்து மீண்டு முல்லை நிலம் வழியாக வருகிறான். பெய்த மழையின் ஈரம் காயும் முன் வயலை உழுதுவிட விரைந்து செல்லும் ஒரே ஓர் ஏரை உடைய உழவனைப் போலத் தலைவியைக் காண தலைவனின் உள்ளமும் விரைந்தது.


</doc>
<doc id="153806" url="https://ta.wikipedia.org/wiki?curid=153806" title="சிவபெருமான் மும்மணிக்கோவை">
சிவபெருமான் மும்மணிக்கோவை

சிவபெருமான் மும்மணிக்கோவை என்னும் இந்த நூல் பதினோராம் திருமுறையில் இடம் பெற்றுள்ள நூல்களில் ஒன்று. 96 வகையான சிற்றிலக்கியங்களில் ஒன்று மும்மணிக்கோவை.

அகவல், வெண்பா, கட்டளைக்கலித்துறை ஆகிய மூன்று பாடல்கள் தொடர்ச்சியாக மாறி மாறி வருமாறு அடுக்கப்பட்டுள்ள 30 பாடல்களைக் கொண்டது இந்த நூல். 

இதன் ஆசிரியர் இளம்பெருமானடிகள்; காலம் 8ஆம் நூற்றாண்டு.





</doc>
<doc id="153812" url="https://ta.wikipedia.org/wiki?curid=153812" title="பதிபசுபாச விளக்கம் (நூல்)">
பதிபசுபாச விளக்கம் (நூல்)

பதி பசு பாசம் என்பது சைவ சித்தாந்த கோட்பாடு. இதனை விளக்கிக் காட்டும் வகையில் சிவஞான வள்ளல் ஒரு நூல் செய்துள்ளார். இது அவர் யாத்துள்ள 20 நூல்களில் ஒன்று. 
இதில் 257 விருத்தப்பாடல்கள் உள்ளன. நூலாசிரியர் தன் ஆசிரியர் சுயம்பிரகாசருக்கும், திருமூலர், வியாசர் போன்றோருக்கும் வணக்கம் கூறிவிட்டு நூல் செய்கிறார். இதில் வரும் தேவிகாலோத்திரம் என்னும் பகுதியில் காலத்தின் பாகுபாடுகள் அக்காலக் கண்ணோட்டத்தில் கூறப்படுகின்றன.


</doc>
<doc id="153813" url="https://ta.wikipedia.org/wiki?curid=153813" title="சித்தாந்த தரிசனம்">
சித்தாந்த தரிசனம்

சித்தாந்த தரிசனம் என்னும் நூல் சிவஞான வள்ளல் என்பவர் இயற்றிய 20 நூல்களில் ஒன்று. பாயிரம், பதி, பசு, பாசம், பாசமோசனம், சிவயோகம் என்னும் ஐந்து இயல்களைக் கூறும் வெண்பாக்களையும், 379 குறள்வெண்பாக்களையும் கொண்ட நூல் இது. இந்த நூல் சைவ சமயக் கருத்துகள் பலவற்றின் தொகுப்பு போல் உள்ளது. திருக்களிற்றுப்படியார், கந்தரலங்காரம் ஆகியவற்றிலுள்ள சொற்றொடர்கள் இதில் பயின்றுவருகின்றன. 
இந்த நூலிலுள்ள ஒரு வெண்பா


</doc>
<doc id="153815" url="https://ta.wikipedia.org/wiki?curid=153815" title="ஞான விளக்கம்">
ஞான விளக்கம்

ஞான விளக்கம் என்னும் நூல் சிவஞான வள்ளல் என்பவர் இயற்றிய 20 நூல்களில் ஒன்று. இது 101 வெண்பாக்களைக் கொண்ட நூல். 
இந்த நூலிலுள்ள ஒரு வெண்பா


</doc>
<doc id="153817" url="https://ta.wikipedia.org/wiki?curid=153817" title="இகாரசு">
இகாரசு

கிரேக்கத் தொன்மவியலில் இகாரசு ("Icarus") என்பவர் (தொன்கிரேக்கம்: Ἴκαρος, Íkaros, எட்ருசுகன்: Vikare), மிகவும் திறமைவாய்ந்த கைவினைஞரான டெடாலசு ("Daedalus") என்பாரின் மகனாவார். இவருக்கு இவர் தந்தையார் இறகுகள் மற்றும் மெழுகாலான இறக்கையைக் கட்டுவித்தார் எனவும், அவற்றினுதவியோடு அவர் 'கிரட்' எனப்படும் தீவிலிருந்து தப்ப முயன்றார் எனவும் கதைகள் வழங்கப்படுகின்றன. கதிரவனுக்கு அருகில் பறக்கவேண்டாம் என்று இவர் தந்தையார் அறிவுறுத்தியிருந்தார், அதைக் கேளாமல் அவர் கதிரவனுக்கு அருகில் பறந்ததால் இறக்கையிலிருந்த மெழுகு உருகி இறக்கை செயலிழந்தது; அவர் கடலில் விழுந்து மூழ்கியிறந்தார். கிரீசு நாட்டின் "எல்லானிக் வான்படைக் கழகம்" இகாரசு நினைவில் பெயர் சூட்டப்பட்டுள்ளது. கிரேக்கத் தொன்மவியல் இலக்கியங்களில் பறத்தல் முயற்சியில் ஈடுபட்ட நிபுணராக "இகாரசு" கருதப்படுகிறார்.




</doc>
<doc id="153818" url="https://ta.wikipedia.org/wiki?curid=153818" title="டெடாலசு">
டெடாலசு

கிரேக்கத் தொன்மவியலில் டெடாலசு என்பவர் (கிரேக்கம்: Δαίδαλος - தந்திரமான வேலையாள் என்ற பொருளுடையது, எட்ருசுகன்: Taitale), ஒரு திறமைமிகுந்த கைவினைஞராவார். இவர் இகாரசு மற்றும் லாபிக்சு என்பாரின் தந்தையார் ஆவார். இகாரசுக்கு இறகுகள் மற்றும் மெழுகாலான இறக்கையைக் கட்டமைத்து அவர் பறப்பதற்குக் காரணமாயிருந்தார். புனைவு அறிவியலாளர்களில் இவர் முக்கியமானவர் ஆவார்.



</doc>
<doc id="153836" url="https://ta.wikipedia.org/wiki?curid=153836" title="குவித்தேரியா">
குவித்தேரியா

புனித குவித்தேரியா (; ; ; ) 5ம் நூற்றாண்டைச்சேர்ந்த கிறித்தவப் புனிதரும், கன்னியரும், மறைசாட்சியும் ஆவார். இவரின் வாழ்க்கையைப்பற்றி முழுவதும் தெரியவில்லை. இவர் ரோமை புனிதர்களின் பட்டியலில் (Roman Martyrology) இடம் பெறுகின்றார். இவரின் விழாநாள் மே 22 ஆகும்.

வீரமாமுனிவர் இவரைக் காவியத்தலைவியாகக் கொண்டு எழுதிய "கித்தேரியம்மாள் அம்மானை" என்னும் நூல் இவரின் வரலாற்றையும், இவர் கி.பி 1716 புனிர் பட்டம் பெற்ற வரலாற்றையும் களமாகக் கொண்டுள்ளது. வீரமாமுனிவர் எழுதிய இந்நூல் திருநெல்வேலி மாவட்டத்தில் வங்க கரையோரம் அமைந்த கூத்தன்குழி எனும் கடற்கரை கிராமத்தில் பாதுகாக்கப்பட்ட வருகிறது.

போர்த்துகல் பாரம்பரியப்படி இவரின் சகோதரிகளான ஐமேலியா; லிபெறதா; ஜெமா; ஜெனீப்ரா; ஜெர்மானா; பசிலிசா; மரிக்கா; மற்றும் விடோரியா என்னும் சிறிய குழுவிற்க்கு தலைவியாக குவித்தேரியா இருந்தார் என்பர். இவர்கள் அனைவரும் ரோமில் இராணுவ அதிகாரியாக இருந்த ஒருவருக்கு ஒரே பிரசவத்தில் பிறந்த ஒன்பது குழந்தைகளாவர். ஒரு அடிமைப்பெண்னைப் போல ஒரே நேரத்தில் ஒன்பது மகள்களை பெற்றெடுத்ததால் வெறுப்படைந்த இவர்களின் தாய், இவர்களை ஒரு ஆற்றில் முக்கி கொல்ல வேலைக்காரிக்கு உத்தரவிட்டார். ஆனால் அவள் தலைவிக்கு கீழ்படியாமல், குழந்தைகளை சில உள்ளூர் பெண்களுக்கு தத்து கொடுத்தார். இவர்களது தந்தைக்கு இவர்களின் பிறப்பு செய்தி தெரியாமல் இருந்தது.

இவர்கள் வளர்ந்த பின்னர் ஒருமுறை ரோமானிய கடவுளர்களை வழிபாட மறுத்தனர். ஆகவே அவ்விடத்திற்க்கு அதிகாரியாக இருந்த தங்களின் தந்தையின், முன் கொண்டுவரப்பட்டனர். அவர்களைக்கண்ட உடனேயே அவர்களை தனது மகள்கள் என அவர் உணர்ந்தார். அவர்களின் தந்தை அவர்களை ரோம அதிகாரிகளுக்கு திருமணம் செய்து வைக்க விரும்பினார். அவர்கள் அதற்கு இணங்க மறுத்ததால் அவர்களை ஒரு கோபுரத்தில் சிறைவைத்தார். எனினும், அவர்கள் அங்கிருந்து தப்பி, அங்கிருந்த மற்ற கைதிகளையும் விடுவித்தனர்.

பின்னர் இவர்கள் உரோமைப் பேரரசுக்கு எதிராக கரந்தடிப் போரில் ஈடுபட்டனர். இப்போரின் போது இவர்கள் அனைவரும் கொல்லப்பட்டனர். குவித்தேரியா தலை வெட்டி கொல்லப்பட்டார்.



</doc>
<doc id="153842" url="https://ta.wikipedia.org/wiki?curid=153842" title="வேதமூர்த்தி பொன்னுசாமி">
வேதமூர்த்தி பொன்னுசாமி

வேதமூர்த்தி பொன்னுசாமி ("Waytha Moorthy Ponnusamy", பிறப்பு: 16 சூலை 1966), ஒரு மலேசிய வழக்குரைஞர் ஆவார். இவர் மனித உரிமைகள் ஆர்வலர். தற்போது இண்ட்ராப் குழுவினருடன் இணைந்து, மலேசிய இந்துக்களுக்கு எதிரான செயல்களுக்கு எதிர்ப்புத் தெரிவிக்கிறார். 

மலேசியாவுக்கு குடிபெயர்ந்த பொன்னுசாமி அருணாச்சலம் என்பவருக்கு மகனாகப் பிறந்தார். இவர் தனது வழக்கில், தன் கல்விக்காக பெற்றோர் தங்கள் வீட்டினை விற்றதாகக் கூறியியுள்ளார். இவர் இந்தியர் என்பதால் பல்கலைக்கழகத்தில் அனுமதி கிடைக்கவில்லை என்று குற்றம் சாட்டுகிறார்.


</doc>
<doc id="153849" url="https://ta.wikipedia.org/wiki?curid=153849" title="திருமுருகன் வீரன்">
திருமுருகன் வீரன்

திருமுருகன் (பிறப்பு: சனவரி 9, 1983) மலேசியக் கால்பந்தாட்ட வீரராவார். தற்போதைய மலேசிய கால்பந்துக் குழுவில் உள்ள முன்னணி வீரரும் இவரே. 2005 ஆம் ஆண்டு நடைபெற்ற மணிலா கடல்விளையாட்டுப் போட்டிகளில் மலேசிய கால்பந்துக் குழுவிற்கு வெண்கலப் பதக்கம் வென்று தந்தார். 



</doc>
<doc id="153852" url="https://ta.wikipedia.org/wiki?curid=153852" title="மாறுகண்">
மாறுகண்

மாறுகண்பொதுவாக இது “சோம்பேறிக் கண்நோய்” எனப்படுகிறது. இந்த வகை மாறுகண் கோளாறை சிறு வயதிலேயே சரிசெய்து இருக்க வேண்டும். வயதான பிறகு மாறுகண் கோளாறை சரிசெய்ய “காஸ்மெடிக் சர்ஜரி” முறையை நாடலாம். ஆனால், இதனால் பார்வைத் தெளிவு ஏற்படும் என்று உறுதியாக கூற முடியாது. அதேபோல் கண்பயிற்சியும் சிறுவயதில்தான் பலன் கொடுக்கும். உடனே கண் மருத்துவரை அணுகுவது நல்லது.

மாறுகண் என்பது இரண்டு கண்களும் ஒரே திசையில் ஓரிடத்தைப் பார்க்க இயலாத தன்மைக்குக் கொடுக்கப்பட்டுள்ள பெயராகும். ஒவ்வொரு கண் விழி அசைவும் நான்கு நேராகவும் இரண்டு சாய்ந்தும் உள்ள ஆறு தசை நார்களின் செயல்களைப் பொறுத்தே அமையும். இவற்றின் குறைகளே ஓரக் கண்பார்வையை ஏற்படுத்துகின்றன. ஏதாவது தசைநார் கண்ணை சரியாக இழுத்துப் பிடிக்காமலோ, அல்லது கருவிழியை ஒரு முனையை நோக்கி செலுத்தாமலோ இருந்தால், மாறு கண் உண்டாகிறது. குழந்தைகளின் தொலை பார்வைக் கோளாறு பல தடவைகளில் உள்புறமாக ஓரக்கண்பார்வையைத் தோற்றுவிக்கிறது. அதுவும் குறிப்பாகக் குழந்தையானது அருகிலுள்ளவற்றைப் பார்க்கும் போதே இது தோன்றும்.

கிட்டப்பார்வை வெளிப்புறப் பக்கவாட்டுப் பார்வையை உண்டாக்கும். குழந்தைப் பருவ காலத்திற்குச் சில ஆண்டுகள் கழித்தே ஓரக்கண் பார்வை பக்கவாதத் தாக்கத்தால் வழக்கமாய்த் தோன்றுகிறது. காரணம் மூளையைச் சில நோய்கள் தாக்குவதால் அல்லது கண்களின் தசை நார்களின் நரம்புகளைச் சில நோய்கள் தாக்குவதால் இது ஏற்படுகிறது.

ஒரு கண் மற்ற கண்ணைக் காட்டிலும் சிறந்த பார்வை உடையதாயின், சிறந்த பார்வையுடைய கண் அதிகமாகப் பயன்படுத்தப்படுகிறது. அதனால் மேலும் மேலும் திறன் குறைந்து அதன் செயல் தன்மை குறைந்து கொண்டே செல்லத் தொடங்குகிறது. எனவே ஒருக்கணிப்புக்கண் சிகிச்சை எவ்வளவு விரைவாகத் தொடங்க முடியுமோ அவ்வளவு விரைவாகத் தொடங்கப்படவேண்டும். ஒரு கறுப்பு லென்சை சிறப்புக் கண்ணின் தனிப்பயனைத் தடை செய்யும் பொருட்டு, ஒரு பக்கத்தில் கொண்ட மூக்குக் கண்ணாடியை அணிவதே வழியாகும். இவ்வணிதல், செயல் குறைந்து வரும் கண்ணை மேலும் செயலிழப்பதிலிருந்து தடுக்கும். கண்ணின் தசைநார்களை வலுப்படுத்த உதவுவதற்காகச் சரியான பார்வை சார்ந்த பயிற்சிகள் எனக் கூறப்படும் தனிப்பட்ட பயிற்சிகள் கொடுக்க வேண்டும். அப்பயிற்சியில் சரியாக இலக்கு நோக்கி உதவ ஒரு உருவத் துளையிட்ட மூக்குக் கண்ணாடியும் கொடுத்தல் உண்டு. சில நபர்களுக்கு நோயுற்ற கண்ணின் தசை நார்களைச் சரிப்படுத்த அல்லது சிறந்த கண்ணின் வலுமிகுந்த தசைநார்களின் வலுவை நெகிழச் செய்ய அறுவைச் சிகிச்சையும் தேவைப்படுகிறது 

பிற‌ந்த குழ‌ந்தை‌க்கு மாறு க‌ண் இரு‌ந்தா‌ல் அ‌தி‌ர்‌ஷ்ட‌ம் எ‌ன்று நினைப்பவர்கள் உண்டு. ஆனால் மருத்துவரீதியில் இது ஒரு குறைபாடு.


</doc>
<doc id="153858" url="https://ta.wikipedia.org/wiki?curid=153858" title="சலகண்டபுரம் ப. கண்ணன்">
சலகண்டபுரம் ப. கண்ணன்

சலகண்டபுரம் ப. கண்ணன் ஒரு தமிழறிஞர், எழுத்தாளர். சேலம் மாவட்டம் சலகண்டபுரத்தில் பிறந்த ப. கண்ணனின் இயற்பெயர் ஜெ.பி.கிருஷ்ணன். 1938ஆம் ஆண்டில் நடந்த கட்டாய இந்திக்கல்வி எதிர்ப்புப் போராட்டத்திற்குப் பின்னர் அவர் தன்னுடைய பெயரை சலகண்டபுரம் ப. கண்ணன் என தமிழ்ப்படுத்திக் கொண்டார்.

பெரியார் ஈ. வே. இராமசாமி. தோற்றுவித்த சுயமரியாதை இயக்கத்தில் இவர் தன்னுடைய அரசியல் வாழ்க்கையைத் தொடங்கினார். 1946ஆம் ஆண்டில் சுயமரியாதை இயக்கமும் நீதிக்கட்சி என்ற தென்னிந்திய நலவுரிமைச் சங்கமும் ஒன்றிணைக்கப்பட்டு திராவிடர் கழகம் தொடங்கப்பட்ட பொழுது, அதில் உறுப்பினர் ஆனார். அண்ணாதுரை தலைமையில் திராவிடர் கழகத்தைவிட்டு பிரிந்த பலர் ஒன்றிணைந்து 17.9.1949ஆம் நாள் திராவிட முன்னேற்றக் கழகத்தைத் தொடங்கினார். அப்பொழுது கண்ணனும் தி.க.விலிருந்து விலகி தி.மு.க.வில் இணைந்தார். அக்கட்சியின் பொதுக்குழு உறுப்பினராகவும் இருந்தார்.

இவர் சிறுகதைகள், வானொலி நாடகங்கள், மேடை நாடகங்கள், நெடுங்கதைகள், கட்டுரைகள், திரைப்பட உரையாடல்கள், இசைப்பாடல்கள் என பல்வேறு வடிவங்களில் படைப்புகளை உருவாக்கி இருக்கிறார். எழுத்தாளர், நடிகர், அச்சக உரிமையாளர், இதழாளர், பதிப்பக உரிமையாளர் என பல தொழில்களைச் செய்திருக்கிறார்.





15.1.1951ஆம் நாள் பகுத்தறிவு என்னும் திங்களிதழைத் தொடங்கினார். 13-7-1956 முதல் இவ்விதழை கிழமை இதழாக வெளியிட்டார். 1951-52ஆம் ஆண்டுகளில் நாவலர் இரா. நெடுஞ்செழியன் மொழிபெயர்த்த இராபர்ட் இங்கர்சால் ஆங்கிலத்தில் எழுதிய சமுதாய விடுதலை என்னும் நூல் இவ்விதழில் தொடர்கட்டுரையாக வெளிவந்தது. பாவலரேறு பெருஞ்சித்திரனார் தன்னுடைய இயற்பெயரான துரை-மாணிக்கம் என்னும் பெயரில் எழுதிய வெம்புலியே வாளெடு! என்னும் கவிதையும் இவ்விதழில் வெளிவந்திருக்கிறது.

எம். கே. இராதா கதைத் தலைவனாக நடித்து 1956ஆம் ஆண்டில் வெளிவந்த பாசவலை என்னும் திரைப்படத்திற்கான உரையாடல்களை கண்ணன் எழுதியிருக்கிறார்.

கண்ணன், செந்தமிழ் அச்சுக்கூடம் என்னும் அச்சகத்தையும் தென்றல் நூற்பதிப்புக் கழகம் என்னும் பதிப்பகத்தையும் நடத்தியிருக்கிறார்.

இவர் மனைவியின் பெயர் சிவகாமி. இவர்கள் குஞ்சிதம். மங்கையற்கரசி என்னும் பெண்மக்களை ஈன்றனர். மூத்தமகள் ப.க.குஞ்சித்திற்கும் மு.வடிவேலிற்கும் 26-5-1953ஆம் நாள் திருந்திய திருமணம் நடைபெற்றது. மற்றொரு மகளான மங்கையற்கரசிக்கும் மு.பழநியப்பனுக்கும் 21-11-1955ஆம் நாள் சலகண்டபுரத்தில் திருந்திய திருமணம் நடைபெற்றது. 



</doc>
<doc id="153864" url="https://ta.wikipedia.org/wiki?curid=153864" title="சிறீலங்கா முஸ்லிம் காங்கிரசு">
சிறீலங்கா முஸ்லிம் காங்கிரசு

சிறீலங்கா முஸ்லிம் காங்கிரசு ("Sri Lanka Muslim Congress") என்பது இலங்கையின் ஒரு அரசியல் கட்சியாகும். கிழக்கு மாகாணத்தின் காத்தான்குடி நகரில் 1981 ஆம் ஆண்டில் எம். எச். எம். அஷ்ரப் தலைமையில் இடம்பெற்ற கிழக்கு மாகாண உள்ளூர்த் தலைவர்களின் ஒரு சிறிய கூட்டத்தில் இலங்கை முஸ்லிம்களைப் பிரதிநித்துவப் படுத்துவதற்காக இக்கட்சி உருவாக்கப்பட்டது. 2004 ஆம் ஆண்டு இடம்பெற்ற நாடாளுமன்றத் தேர்தல்களில் 2% வாக்குகளைப் பெற்று 225 இடங்களில் 5 இடங்களைக் கைப்பற்றியது.



</doc>
<doc id="153870" url="https://ta.wikipedia.org/wiki?curid=153870" title="சிவாகமக் கச்சிமாலை">
சிவாகமக் கச்சிமாலை

சிவாகமக் கச்சிமாலை என்னும் நூல் சிவஞான வள்ளல் என்பவர் இயற்றிய 20 நூல்களில் ஒன்று. இது 100 கட்டளைக் கலித்துறைப் பாடல்களைக் கொண்ட நூல். இந்த நூலின் காலம் 15ஆம் நூற்றாண்டு. இதில் உள்ள எல்லாப் பாடல்களும் ‘கச்சி ஏகம்பனே’ என முடிகின்றன. இதன் உள்நோக்கம் சிவ ஆகமங்களை விளக்குதல்.<br> 
ஆகமம் என்பது ஆ கமம் என்னும் இரு தமிழ்ச் சொற்களின் புணர்நிலைத் தொடர். ஆ என்பது ஆன்மா. சைவ சித்தாந்தத்தில் இது பசு எனக் கூறப்படும். கமம் எனும் சொல் நிறைவு என்னும் பொருளைத் தரும். தொல்காப்பியம், உரியியல் நூற்பா 58 உயிர் சிவத்தோடு ஒன்றி நிறைவு பெறுதலை உணர்த்தும் தமிழ்ச்சொல் தொடர் ஆகமம்.



</doc>
<doc id="153874" url="https://ta.wikipedia.org/wiki?curid=153874" title="சுருதிசார விளக்கம்">
சுருதிசார விளக்கம்

சுருதிசார விளக்கம் என்னும் நூல் சிவஞான வள்ளல் என்பவர் இயற்றிய 20 நூல்களில் ஒன்று. இது 91 விருத்தப் பாடல்களைக் கொண்ட நூல். 
சுருதி என்பது வேதம். வேதத்தில் மகாவாக்கியங்கள் நான்கு. இந்த நான்கின் பொருளை விளக்குவது இந்த நூல். திருமூலர், சடகோபர், சிவாக்கர் (சிவ வாக்கியார்), வெண்காடர், சுயம்பிரகாசர் ஆகியோரை வணங்கியபின் நூல் விரிகிறது.
சுகமுனிவன் தன் ஐயங்களை பிரமன், சனகன் ஆகியோரிடம் வினவுவதாகவும், அவர்கள் விளக்கம் சொல்வதாகவும் நூல் அமைந்துள்ளது.



</doc>
<doc id="153914" url="https://ta.wikipedia.org/wiki?curid=153914" title="ஆசியம்">
ஆசியம்

ஆசியம் ("Hassium") என்பது ஒரு செயற்கைத் தனிமம் ஆகும். இதனுடைய தனிம எண் 108. "Hs" என்பது இதனுடைய வேதிக் குறியீடு ஆகும். இத்தனிமம் முதன்முதலில் 1984இல் அவதானிக்கப்பட்டது. இத்தனிமம், செயற்கையாக உருவாக்கப்பட்ட 20 தனிமங்களில் ஒன்றாகும். தனிம வரிசைப் பட்டியலில் எட்டாவது கூட்டத்தில் அதிக எடையுடைய தனிமம் இதுவே. இத்தனிமத்துடைய அரை ஆயுட்காலம் ~10 நொடிகளாகும்.

இத்தனிமத்திற்குத் தொடக்கத்தில் "Uno" என்ற குறியீடு வழங்கப்பட்டது. 1992இலேயே செருமானியக் கண்டுபிடிப்பாளர்களால் இதற்கு ஆசியம் எனப் பெயர் சூட்டப்பட்டது.



</doc>
<doc id="153915" url="https://ta.wikipedia.org/wiki?curid=153915" title="சூப்பர் சிங்கர் யூனியர்">
சூப்பர் சிங்கர் யூனியர்

சூப்பர் சிங்கர் ஜூனியர் விஜய் தொலைக்காட்சியின் பிரபலமான நிகழ்ச்சி . 2006இல் ஆரம்பித்தது. 6 -14 வயது குழந்தைகள் இதில் பங்கேற்று தங்கள் திறமைகளை நிரூபித்து வருகின்றனர். தமிழகம் முழுவதும் இதற்கான தேடல் நடை பெறும். அதில் சிறந்த பாடகர்களை தேர்தெடுத்து அவற்றில் வெற்றி பெறுபவர்களுக்கு சூப்பர் சிங்கர் பட்டம் கொடுக்கப்படும்.

வெற்றிபெற்றவர் ::கிருஷ்ணமூர்த்தி 

வெற்றிபெற்றவர் :அல்க அஜித் 

வெற்றிபெற்றவர் :ஆஜித் 
பாகம் மூன்றில் இரண்டாம் இடத்தை பிரகதியும், மூன்றாம் இடத்தை யாழினியும், நான்காம் இடத்தை சுகன்யாயாவும், ஐந்தாம் இடத்தை கெளதமும் வென்றனர்.





</doc>
<doc id="153931" url="https://ta.wikipedia.org/wiki?curid=153931" title="செயற்பாட்டு வரைபடம்">
செயற்பாட்டு வரைபடம்

செயற்பாட்டு வரைபடம் (Activity Diagram) என்பது ஒரு பணிப்போக்கின் (workflow) செயற்பாடுகளையும் (activities) செயல்களையும் (actions) காட்சிவடிவத்தில் விளக்கி ஆவணப்படுத்த உதவும் ஒரு வரைபடம் ஆகும். பொதுவாக மென்பொருட்களின் செயற்பாடுகளை விபரிக்க இது பயன்படுத்தப்படுகிறது. இது ஒருங்கு மாதிரியாக்க மொழியின் செயல் விளக்க வரைபட சீர்தரங்களில் ஒன்று. இது செயல்வழிப் படத்தை ஒத்தது. ஆனால் செயல்வழிப்படம் போல் அல்லாமல் concurrency செயற்பாடுகளை செயற்பாட்டு வரைபடம் கொண்டு விளக்கலாம். 




</doc>
<doc id="153932" url="https://ta.wikipedia.org/wiki?curid=153932" title="சிந்தனை வெண்பா">
சிந்தனை வெண்பா

சிந்தனை வெண்பா என்னும் நூல் சிவஞான வள்ளல் என்பவர் இயற்றிய 20 நூல்களில் ஒன்று. இது 35 வெண்பாக்களைக் கொண்ட நூல். இந்த நூலின் காலம் 15ஆம் நூற்றாண்டு.

திருஞான சம்பந்தரைப் போற்றிப் பாடப்பட்ட நூல் இது. மெய்கண்டார், வெண்காடர், எம்குரு, சிற்றம்பலவர், சுகர் ஆகிய ஐவரை இந்த நூல் ‘பூரணர்’கள் எனக் குறிப்பிடுகிறது. சான்றோர் என்னும் பழந்தமிழ்ச்சொல் பூரணர் ஆயிற்று. சாலும் என்றால் போதும் என்று பொருள். பூரணம் என்பது பூரித்த நிறைவுநிலை.


</doc>
<doc id="153933" url="https://ta.wikipedia.org/wiki?curid=153933" title="பஞ்சவர்">
பஞ்சவர்

பஞ்சவர் என்னும் சொல் பாண்டியரை உணர்த்தும். இப்பெயரில் இலங்கையை பொதுக்காலத்திற்கு சற்று முன்னர் ஆண்ட ஐந்து பாண்டியர்களும் குறிக்கப்படுகின்றனர். சங்ககாலத்திலும் பிற்காலத்திலும் பாண்டியரை பஞ்சவர் என்னும் பெயருடன் அழைப்பது மரபாகவே ஆனது.

இவற்றால் பஞ்சவர் என்னும் சொல் பாண்டியரைக் குறிக்கப் பயன்படுத்தப்பட்ட காரணம் விளங்கவில்லை.

சங்ககாலத்துக்கு பிறகு பெரும்பாலும் மதுரையில் மூத்தவனான பட்டத்தரசன் இருக்க தென்பாண்டி நாடு மற்றும் வட தமிழகத்தில் மூத்தவனது நான்கு சகோதரர்கள் இருந்து நடத்துவது வழக்கம். அதனால் பஞ்சவர் என்னும் பெயர் பிற்காலத்திலும் வழக்கில் இருந்தது. இதை பாண்டியர்களின் படைத் தளபதிகளாய் இருந்தவர்கள் சிலரும் தன் பெயரோடு பட்டமாக சேர்த்துக் கொண்டனர். அவற்றில் அதிகம் அறியப்படும் பாண்டியர்கள் சிலரின் பட்டியல் கீழே கொடுக்கப்பட்டுளது.



</doc>
<doc id="153940" url="https://ta.wikipedia.org/wiki?curid=153940" title="நிராமய அந்தாதி">
நிராமய அந்தாதி

நிராமய அந்தாதி என்னும் நூல் சிவஞான வள்ளல் என்பவர் இயற்றிய 20 நூல்களில் ஒன்று. இது 10 வெண்பாக்களைக் கொண்டு அமைந்துள்ள அந்தாதிச் சிறு நூல். 

திருஞான சம்பந்தரைப் போற்றும் நூல் இது. திருஞான சம்பந்தரை இந்நூல் ‘துரை காழிச் சம்பந்தர்’ எனக் குறிப்பிடுகிறது. 14ஆம் நூற்றாண்டில் வாழ்ந்த இரட்டையரும், அருணகிரிநாதரும் தோன்றல் அல்லது தலைவனைக் குறிப்பிடும் சொல்லாகத் ‘துரை’ என்னும் சொல்லைப் பயன்படுத்துகின்றனர். எனவே இந்த நூலின் காலம் 15ஆம் நூற்றாண்டு எனக் கொள்ளப்படுகிறது.
குளவி தன் கூட்டுப்புழுவைக் கொட்டக்கொட்டக் குளவியாக மாறிவிடுவது போலவும், விழல் என்னும் நாணல் ஆறு அமாவாசைகளில் பிடுங்கிப் பிடுங்கி நட்டால் விளாமிச்சையாக மாறிவிடுவது போலவும் குணப்பண்புகள் மாறிவிடும் என இது குறிப்பிடுவது கருதிப் பார்க்கத் தக்கது.



</doc>
<doc id="153941" url="https://ta.wikipedia.org/wiki?curid=153941" title="எஸ். இராமச்சந்திரன்">
எஸ். இராமச்சந்திரன்

எஸ். இராமச்சந்திரன் (பிறப்பு: திசம்பர் 4, 1949) இலங்கையின் மெல்லிசை, மற்றும் பொப் இசைப் பாடகர்.

யாழ்ப்பாண மாவட்டம், நவாலி என்ற ஊரில் பிறந்த இராமச்சந்திரன் வளர்ந்தது அரியாலையில். அரியாலை சிறீபார்வதி வித்தியாசாலையில் ஆரம்பக் கல்வி கற்று பின்னர் கனகரத்தினம் மத்திய மகா வித்தியாலயத்தில் உயர்கல்வி கற்றார். பாடசாலை நாட்களிலேயே யாழ்ப்பாணம் கண்ணன் கோஷ்டி இசைக் குழுவில் இணைந்து கோயில் திருவிழாக்களில் பாடியிருக்கிறார். பள்ளிப் படிப்பை முடித்த பின்னர் இலங்கை வானொலியில் ஒலிப்பதிவாளராக 1970இல் பணியில் சேர்ந்தார். வானொலி இசைப் பகுதி நிகழ்ச்சித் தயாரிப்பு உதவியாளராகப் பணியாற்றினார். இவரது மனைவி பத்மாசனி. இவர்களுக்கு கானரூபன், மூகாம்பிகை என இரண்டு பிள்ளைகள் உள்ளனர்.

1970களின் ஆரம்பம் இலங்கையில் ஈழத்து இதழ்கள், ஈழத்துத் திரைப்படங்கள், மெல்லிசைப்பாடல்கள், பொப் இசைப் பாடல்கள் எனக் கொடி கட்டிப்பறந்த காலம். இராமச்சந்திரனுக்கும் வானொலியில் பாடும் சந்தர்ப்பங்கள் கிடைத்தன. இவர் "வான நிலவில் அவளைக் கண்டேன் நான் ...!", "ஆடாதே ஆடாதே சூதாட்டம் ஆடாதே..." போன்ற பல புகழ் பெற்ற பாடல்களைப் பாடினார். கொழும்பு தமிழ் கலைஞர் சங்க மூலமாக பல கலை நிகழ்ச்சிகளை நடத்தியுள்ளார்.



</doc>
<doc id="153967" url="https://ta.wikipedia.org/wiki?curid=153967" title="கொட்டகுளம் வீமன் நன்னன்">
கொட்டகுளம் வீமன் நன்னன்

கொ.வீ.நன்னன்-கொட்டகுளம் வீமன் நன்னன் ("K. V. Nannan", பிறப்பு: செப்டம்பர் 16, 1934) ஓர் இந்திய அரசியல்வாதியும், எழுத்தாளரும் ஆவார். இவர் திராவிட முன்னேற்றக் கழகத்தின் தீவிர தொண்டரும், செங்கம் சட்டப்பேரவை தொகுதியின் முன்னாள் உறுப்பினருமாவார். இவர் 1996, மே 22 இல் செங்கம் தொகுதியின், சட்டப்பேரவை உறுப்பினராக பொறுப்பேற்றார். கொ. வீ. நன்னன், தமிழ் நாடகம், கதை, கவிதை பணிகளில் ஈடுபாடு கொண்டவர். பாவலர் என்று அன்போடு அழைக்கப்படுகின்றார். புரட்சிப்பாவலர் என்ற பட்டம் பெற்றவர். இன்றும் இலக்கியப்பணியில் தீராத ஆர்வத்துடன் பல புதிய நூல்களை இயற்றிவருகிறார்.

திருவண்ணாமலை மாவட்டம், செங்கம் வ‌ட்ட‌ம், புதுப்பாளைய‌ம் ஒன்றிய‌ம், கொட்ட‌குள‌ம் கிராம‌த்தில் 1934 ந‌வ‌ம்ப‌ர் 16ம் தேதி வீம‌ன் ம‌ற்றும் முத்தால‌ம்மாள் த‌ம்ப‌திக்கு முத‌லாவ‌து ம‌க‌னாக‌ பிற‌ந்தார். இவர‌து தாத்தா முத்துவின் ஊக்க‌த்தின் கார‌ண‌மாக‌ த‌மிழ் இலக்கிய‌த்தின் மீது ஆர்வ‌ம் செலுத்த‌ தொட‌ங்கினார். இள‌ம்வ‌ய‌து முத‌ல் க‌விதை புனைவ‌தில் திற‌ன் கொண்ட‌வ‌ராக‌த் திக‌ழ்ந்தார். கொட்ட‌குள‌ம் அர‌சு ஆர‌ம்ப‌ப்ப‌ள்ளியில் ஐந்தாம் வ‌குப்பு வ‌ரை ப‌டித்தார். வ‌றுமையின் கார‌ண‌மாக‌ மேலே ப‌டிக்க‌ முடியாத‌ சூழ்நிலையில் ப‌ள்ளிப்ப‌டிப்பை நிறுத்தி கொள்ள‌ நேர்ந்துள்ள‌து. 

ச‌முதாய‌த்தில் காண‌ப்ப‌டும் ஏற்ற‌த்தாழ்வுக‌ளை போக்குவ‌த‌ற்காக ச‌மூக‌ சீர்த்திருத்த‌ங்க‌ளில் ஈடுபாடு கொண்டு செய‌ல்ப‌ட‌ தொட‌ங்கினார். ஆர‌ம்ப‌க்கால‌த்தில் த‌ந்தை பெரியாரின் பேச்சால் ஈர்க்க‌ப்ப‌ட்டு, திராவிட‌ர் க‌ழ‌க‌த்தில் த‌ன்னை இணைத்து கொண்டார். பெரியாரின் கொள்கைக‌ள், த‌த்துவ‌ங்க‌ள், ச‌மூக‌சீர்த்திருத்த‌ சிந்த‌னைக‌ளை ப‌ர‌ப்புவ‌த‌ற்காக‌ நாட‌க‌ம், பாட‌ல்க‌ள், க‌விதைக‌ள் இய‌ற்றி கிராம‌ம் கிராம‌மாக‌ சென்று பிர‌சார‌ம் செய்தார். த‌மிழ‌க‌த்தின் பெரும்பாலான‌ மாவ‌ட்ட‌ங்க‌ளுக்கு சுற்றுப்ப‌ய‌ண‌ம் செய்து திராவிட‌ர் இய‌க்க‌க் கொள்கைக‌ளைப் ப‌ர‌ப்பிவ‌ந்தார். 

பின்ன‌ர், அறிஞ‌ர் அண்ணா த‌லைமையில் அமைந்த‌ திராவிட‌ர் முன்னேற்ற‌க்க‌ழ‌க‌த்துடன் த‌ன்னை இணைத்துக் கொண்டு ச‌மூக‌ப்ப‌ணிக‌ளுட‌ன் அர‌சிய‌ல் ப‌ணிக‌ளிலும் ஈடுப‌ட‌த் தொட‌ங்கினார். 1970களில் அழ‌கிரி க‌லைக்குழுவை அமைத்து அன்பானந்தம், கோபால் ஆகியோருடன் இணைந்து ஊர் ஊராக‌ சென்று திராவிட‌ இய‌க்க‌ கொள்கைக‌ளை பாட‌ல்க‌ள், நாட‌க‌ம், க‌விதைக‌ள் மூல‌ம் பிர‌சார‌ம் செய்துவ‌ந்தார்.

1983ல் செங்க‌ம் ந‌க‌ர‌ பொருளாள‌ராக‌ நிய‌மிக்க‌ப்ப‌ட்டார். 1996ம் ஆண்டு ந‌ட‌ந்த‌ தேர்த‌லில், திராவிட‌ முன்னேற்ற‌க்க கழ‌க‌ வேட்பாள‌ராக‌, செங்கம் தொகுதியில் போட்டியிட்டு 26 ஆயிர‌ம் வாக்கு வித்தியாச‌த்தில் த‌ன்னை எதிர்த்து போட்டியிட்ட‌ அதிமுக‌ கூட்ட‌ணி வேட்பாள‌ர் செ. கு. த‌மிழ‌ர‌ச‌னை தோற்கடித்தார். ந‌ன்ன‌ன் க‌ட்சியின் மாவ‌ட்ட‌ துணைப்பொதுச்செய‌லாள‌ராக‌ நிய‌மிக்க‌ப்ப‌ட்டார்.

கொட்ட‌குள‌ம் கிராம‌த்தை சேர்ந்த‌ வெள்ளைய‌ம்மாளை 1971ம் ஆண்டு திரும‌ண‌ம் செய்து கொண்டார். இவ‌ர்க‌ளுக்கு முத்தும‌ணி என்ற‌ ம‌க‌ன் உள்ளார். 1974ம் ஆண்டு இவர‌து ம‌னைவி வெள்ளைய‌ம்மாள் நோய்வாய்ப்பட்டு இற‌ந்தார். இவ‌ர‌து த‌ந்தை வீம‌ன், இராணுவ ‌வீர‌ர். 107 வ‌ய‌து வ‌ரை வாழ்ந்து ம‌றைந்த‌வ‌ர். 1919 ஆம் ஆண்டு பிற‌ந்த‌ தாய் முத்தால‌ம்மாள், திசம்பர் 23, 2010 அன்று கால‌மானார். நன்னன் மற்றும் வெள்ளையம்மாள் தம்பதிக்கு முத்துமணி என்ற மகன் உள்ளார். இவர் பி. எஸ். சி. படித்துவிட்டு பத்திரிகையாளராக பணியாற்றிவருகிறார். முத்துமணி பதிப்பகத்தின் மூலம் தனது தந்தை நன்னன் எழுதிய 'அருள்மழையாய்', 'சிகப்புக்குயில்',' வெள்ளிக்குடம்' ஆகிய நூல்களை வெளியிட்டுள்ளார். நன்னனின் மருமகள் கல்யாணி புகழ்பெற்ற கல்வியாளர். 

திராவிட‌ முன்னேற்ற‌க் கழக‌த்தின் த‌லைவ‌ரும், த‌மிழ‌க‌ முன்னாள் முத‌ல்வ‌ருமான‌ க‌லைஞ‌ர் மு.க‌ருணாநிதியை பாராட்டி 'அருள்ம‌ழையாய்' என்ற‌ நூலை 2010 ஆம் ஆண்டில் இய‌ற்றியுள்ளார். இதை தொட‌ர்ந்து ச‌மூக‌த்தில் ஜாதியால் ஏற்ப‌டும் தீமைக‌ளை விள‌க்கும் 'சிவ‌ப்புக்குயில்' ம‌ற்றும் 'வெள்ளிக்குட‌ம்' ஆகிய குறுங்காவிய‌ நூல்க‌ளை 2012 ஆம் ஆண்டில் வெளியிட்டுள்ளார். ஏப்ரல் 15, 2012 அன்று செங்க‌த்தில் ந‌ட‌ந்த‌விழாவில் இந்நூல்க‌ளை இல‌க்கிய‌ச்செல்வ‌ர் சில‌ம்பொலி செல்ல‌ப்ப‌ன் வெளியிட்டார். மூன்று நூல்களையும் பெங்களூரை சேர்ந்த முத்தும‌ணி ப‌திப்ப‌க‌ம் வெளியிட்டுள்ள‌து.


</doc>
<doc id="153970" url="https://ta.wikipedia.org/wiki?curid=153970" title="ஔவையார் வழிபாடு">
ஔவையார் வழிபாடு

ஔவையார் வழிபாடு அல்லது செவ்வாய் பிள்ளையார் வழிபாடு என்பது, தமிழ்நாட்டிலுள்ள பெண்களால் மட்டுமே நடத்தப் பெறும் ஒரு இந்து சமய வழிபாடாகும். இந்த வழிபாட்டில் ஆண்கள் கலந்து கொள்ள கூடாது. அதனால் ஆண்களுக்கு இந்த வழிபாட்டினை காணவும், அதன் நோக்கம் மற்றும் வழிபாட்டு முறை பற்றி அறிந்து கொள்ளவும் தடையுள்ளது. 

ஔவையார் வழிபாடு என்று அழைக்கப்படும் இந்த வழிபாடு முறை பல்வேறு பெயர்களில் அறியப்படுகிறன. செவ்வாய் பிள்ளையார் வழிபாடு என்றும், பாட்டி வழிபாடு என்றும் சில இடங்களில் அழைக்கப்படுகின்றன. அது போல இந்த வழிபாட்டிற்காக பெண்கள் கடைபிடிக்கும் விரதம் ஔவையார் விரதம், செவ்வாய் பிள்ளையார் விரதம் என்று வழங்கப்படுகிறது.

இந்த வழிபாட்டு முறை பொதுவாக ஆடி, தை, மாசி மாதங்களில், தொடர்ந்து ஏதேனும் மூன்று செவ்வாய்க்கிழமைகளில் நடத்தப்படுகிறது. இந்த வழிபாட்டிற்காக "அசந்தா ஆடியிலும் தப்புனா தையிலும் மறந்தா மாசியிலும்" என்ற சொல்லாடலுடன் வழங்கிவருகிறது.

வயதான சுமங்கலிப் பெண்ணின் தலைமையில், நள்ளிரவில் தேர்வு செய்யப்பட்ட ஒரு வீட்டில் இந்த வழிபாடு நடக்கும். அரிசி மாவை உப்பில்லாமல் பிசைந்துக் கொழுக்கட்டை செய்து, வேப்பிலை, புளிய இலை, புங்க இலைகளைப் பரப்பி அதில் கொழுக்கட்டையைப் படைத்து வழிபாடு செய்வர். இவ்வழிபாட்டுக்குத் தலைமையேற்ற வயதான சுமங்கலிப் பெண், ஒளவையாரின் பிள்ளையார் வழிபாட்டு கதையை அனைவருக்கும் எடுத்துச் சொல்வார்.

ஆடி மாதத்தின் செவ்வாய்க் கிழமைகளில் ஔவையார் வழிபாடு நடைபெறுகிறது. தை, மாசி மாதங்களின் செவ்வாய்க் கிழமைகளிலும் இந்த வழிபாடுகள் நடத்தப் பெறுவது உண்டு.

இவ்வழிபாடு மேற்கொள்ளும் கன்னியருக்கு அவர்களின் மனம் விரும்பிய மாப்பிள்ளை கிடைப்பார் என்பது நம்பிக்கை.

இந்த ஔவையார் வழிபாட்டில் பெண்கள் மட்டுமே கலந்து கொள்ள முடியும். ஆண்கள் கலந்து கொள்ள அனுமதி இல்லை. வழிபாட்டில் பயன்படுத்தப்படும் கொழுக்கட்டையை ஔவையார் கொழுக்கட்டை எனச் சொல்வார்கள். இந்தக் கொழுக்கட்டைப் பிரசாதம் ஆண்களுக்கு கொடுக்கப்படுவதில்லை. ஆண்கள் கண்ணில் பட்டால் அவர்களின் கண் கெட்டு விடும் என்று எச்சரிக்கையும் செய்யப்படுகின்றது. இதனால் பெண்கள் இதை மறைவாக வைத்துத்தான் சாப்பிடுவார்கள். சில வீடுகளில் சிறுவர்களின் தொல்லைகள் காரணமாக, ஆண் குழந்தைகளுக்கு, இந்தக் கொழுக்கட்டையை உண்ணத் தருவதுமுண்டு.




</doc>
<doc id="153975" url="https://ta.wikipedia.org/wiki?curid=153975" title="நிறைவு வாதம்">
நிறைவு வாதம்

நிறைவு வாதம் என்பது "இரட்டை உடன்படிக்கையுடன்" நேரடியாக வேறுபட்ட கிறித்தவ இறையியல். கடவுள் மனிதருடன் செய்யும் உறவு என வேதாகமம் வெளிப்படுத்துவது உடன்படிக்கைகள் என அறியப்படுகின்றது. ஆகவே, நிறைவு வாதத்தின் சர்ச்சைக்குரிய மூலக் கருத்து, இசுரவேலருடன் மோசேயூடாக செய்த உடன்படிக்கையை கிறிஸ்தவ உலகுடனான புதிய உடன்படிக்கை இடம் பிடிப்பது ஆகும். 

நிறைவு வாதம் புதிய ஏற்பாட்டு வசனங்களின் விளக்கமும், அதன்படி யூதர்களுடன் கடவுள் செய்துகொண்ட உடன்படிக்கை கிறிஸ்தவ சபையூடாக கிறிஸ்தவர்களுக்கு கடவுளுடனான உறவினால் உடைமையாகின்றது என விளக்கப்படுகின்றது.



</doc>
<doc id="153977" url="https://ta.wikipedia.org/wiki?curid=153977" title="தாகூர் கலைக் கல்லூரி">
தாகூர் கலைக் கல்லூரி

தாகூர் கலைக் கல்லூரி புதுச்சேரியிலுள்ள அரசு கலைக்கல்லூரிகளுள் ஒன்றாகும். 1996 ஆம் ஆண்டில் நிறுவப்பட்ட இக்கல்லூரி இருபாலர்களும் பயிலும் கல்லூரியாகும். இக்கல்லூரியில் கலை, அறிவியல் மற்றும் வணிகவியல் துறைப் பட்டப்படிப்புகளுக்கான பாடப்பிரிவுகள் கற்றுத் தரப்படுகின்றன. 



</doc>
<doc id="153990" url="https://ta.wikipedia.org/wiki?curid=153990" title="கண்ணம்புழா பகவதி அம்மன் கோவில்">
கண்ணம்புழா பகவதி அம்மன் கோவில்

கண்ணம்புழா பகவதி அம்மன் கோவில் ("Kannampuzha Bhagavathi Temple") சாலக்குடி நகரில் உள்ள பகவதி அம்மன் கோவில். இந்தக் கோவில் சாலக்குடி ஆற்றின் கரையில் உள்ளது.

கண்ணம்புழா பகவதி அம்மன் சுயம்பு வடிவத்தில் உருவானதாக நம்பப்படுகிறது. புதர் மண்டிக் கிடந்த இந்த இடத்திற்கு முதன் முதலாக வந்த ஒரு புலைய இனத்தைச் சேர்ந்த நபர் ஒருவர் தன் அரிவாளை அங்குள்ள ஒரு பாறை மீது தீட்டியதாகவும், அப்போது அந்த பாறையில் இருந்து இரத்தம் வடிந்தாகவும், அவ்வாறு அந்த இடம் புனித இடமாக மாறியதுமாக ஐதீகம். சுயம்பூவாக உருவான சிலை அதற்கு பின் கொஞ்சம் கொஞ்சமாக வளர்ந்து வந்ததாக அப்பகுதிவாழ் மக்கள் கூறுகின்றனர்.

இந்த கோவில் திராவிடர்களுக்கு சொந்தமானதாக இருந்து பிறகு ஆரியர்கள் அதை கைப்புற்றியுள்ளதாகவும் சில வரலாற்று நிபுணர்கள் நம்புகின்றனர். 

கோவில் ஆரியர்களின் கைக்கு வந்த பிறகு தெக்கேடத்து மனையைச் சேர்ந்த நம்பூதிரிமார் அங்கு பூசை செய்து வந்தனர். அந்த காலகட்டத்தில் தெக்கேடத்து முல்லய்க்கல் பகவதி என்று இந்த கோவில் அழைக்கப்பட்டு வந்தது. மலையாள நாட்காட்டியின் படி 1096-ஆம் ஆண்டு இந்த கோவில் சீரமைக்கப்பட்டதோடு கோவிலைச் சுற்றி நான்கு பிரகாரங்களும் அமைக்கப்பட்டன. அன்று முதல் கோவிலில் வழக்கமாக இரு வேளை பூசை மற்றும் நெய்வேத்தியம் தொடங்கப்பட்டது. அனைவரும் பாகுபாடின்றி கோவில்களுக்குள் நுழையலாம் என்ற கோவில்நுழைவு அறிக்கை வெளியிடப்பட்ட பிறகு 
இந்து மதத்தைச் சேர்ந்த அனைவருக்கும் அனுமதி வழங்கப்பட்டது. அன்று முதல், முல்லய்க்கல் பகவதி என்ற பெயரை விட்டு விட்டு, அப்பகுதியின் குலதெய்வம் என்ற புகழ் பெற்றது. 

இங்கு முக்கிய தெய்வம் பகவதி அம்மன் ஆகும். ஐயப்பன், சிவபெருமான், விஷ்ணு, பத்திரகாளி, துர்க்கா மற்றும் நாகராஜா மற்றும் நாகதேவதை ஆகிய தெய்வங்களும் உள்ளன.

தினசரி பூசைகள் தற்போதும் தெக்கேடத்து நம்பூதிரிமார் நடத்தி வருகின்றனர். தென்காசி எனப் போற்றப்படும் மலபாரில் உள்ள பிரசித்தி பெற்ற கொட்டியூர் மகாதேவ கோவிலின் பிரதான தந்திரி பதவியும் தெக்கேடத்து நம்பூதிரிமார்க்கு சேர்ந்தது. சபரிமலை விரத காலத்தில் (விருச்சிகம் 21 முதல்) வரநாட்டு குறுப்பின் களம் எழுத்து பாட்டும் ஒரு முக்கிய சடங்கு ஆகும். தினசரி நிறமாலையும் உண்டு. 

நவராத்திரிகாலங்களில் நிறமாலையும் குருதி என அழைக்கப்படும் வண்ணக்கலவை ஊற்றும் சடங்கு நடைபெறுகிறது. மகர செவ்வாய் மற்றும் மகர மாத அத்தம் நாளில் வரும் பிரதிஷ்டா தினத்தன்றும் கோவிலில் சிறப்பு வழிபாடுகள் நடைபெறும். அன்று தீபக்காட்சியும், கலைநிகழ்ச்சிகளும் நடைபெறும்.

கண்ணம்புழா பகவதி அம்மன் கோவிலில் நடைபெறும் முக்கிய விழா மலையாள நாட்காட்டி படி கும்ப மாசம் அசுவதி நாளில் (இரவு அசுவதி நாள் அதிகமாக வரும் நாள்) நடத்தப்படும். 

அன்றைய தினம் தேவிக்கு சார்த்த தாலிகளுடன் நாட்டின் பல்வேறு பகுதிகளில் இருந்து மேளதாளங்களுடன் தேவியை ஊர்வலமாக கொண்டு வருகின்றனர். 

அன்றைய தினம் ஐந்து அல்லது ஏழு யானைகளுடன் தெக்கேடத்து மனையை நோக்கி ஊர்வலம் செல்கிறது. தரிசனம் முடிந்த பிறகு தேவி திரும்ப கோவிலுக்கு அழைத்து செல்லப்படுகிறது. 

கண்ணம்புழ கோவிலின் உப தேவதை எனப் போற்றப்படும் பாறைப்புறத்து பகவதி அம்மனை கோவிலின் வடக்கு பகுதியில், தெக்கேடத்து மனையின் வளாகத்தில் பிரதிஷ்டை செய்துள்ளனர். 

பண்டைய காலத்தில் ஒரு நாள் தெக்கேடத்து மனையைச் சேர்ந்த மூத்த திருமேனி கொட்டியூர் கோவிலில் சில பூசை விஷயமாக சென்று வீடு திரும்பும் நேரத்தில், அடர்த்தியான காட்டுப்பகுதி வழியாக சென்று கொண்டிருந்த நம்பூதிரி அச்சத்தால் நடுங்கியதாகவும், இரவு வழி தெரியாமல் தடுமாறியதாகவும், அப்போது தேவியை பிரார்த்தனை செய்தபோது தொலைவில் இருந்து ஒரு பெண் விளக்கு ஏந்தி போவதை கண்டதாகவும் ஐதீகம். 

அந்த பெண்ணை பின்தொடர்ந்து நடந்து சென்ற நம்பூதிரி ஆபத்து ஏதும் இல்லாமல் காட்டில் இருந்து பாதுகாப்பாக மனைக்கு சென்றதாகவும் கூறப்படுகிறது. அன்று அவர் கண்ட பெண் உருவத்தை தேவி உருவத்தில் மனையின் வளாகத்தில் பாறையின் மீது பிரதிஷ்டை செய்ததாகவும், இது கண்ணம்புழ பகவதி அம்மனே ஆகும் என்றும் நம்பப்படுகிறது. தற்போது பாறைப்புறத்து பகவதி என்று அழைக்கப்ப்டடு வருகிறது.

மலையாள நாட்காட்டியின் அடிப்படையில், ஒவ்வொரு மாதமும் முதல் செவ்வாய் அல்லது வெள்ளிக்கிழமைகளில் மட்டுமே இந்த கோவிலின் நடை
திறந்து பூஜை செய்வது வழக்கம். அன்றைய தினம் மட்டும் தேவி பக்தர்களுக்கு தரிசனம் வழங்கும் என நம்பப்படுகிறது.


</doc>
<doc id="153991" url="https://ta.wikipedia.org/wiki?curid=153991" title="இருமல்">
இருமல்

இருமல் () "(cough)" என்பது உடனடியாகவும் தொடர்ந்தும் நிகழும் காப்பு மறிவினை ஆகும். இருமல் மூச்சுயிர்ப்பு வழித்தடத்தில் உள்ள பாய்மங்கள், எரிச்சலூட்டிகள், அயற்பொருட்கள், நுண்ணுயிரிகளை அகற்ற உதவுகிறது. இருமல் மறிவினையில் மூன்று கட்டங்கள் உள்ளன. அவை மூச்சிழுப்புக் கட்டம், குரல்வளையின் முகப்பு மூடிய நிலையில் வேகமாக அமையும் மூச்சுவிடுதல்கட்டம், அடுது குரல்வளை திறந்து நுரையீரலில் இருந்து காற்றுவீச்சு வெளியேற்றக் கட்டம் என்பனவாகும். இப்போது வழக்கமாக இருமலுக்கே உரிய ஓசை எழும்பும். இருமல் இயக்கு செயலாகவோ தன்னியல்பு செயலாகவோ அமையலாம்.

அடிக்கடி இருமுதல் நோயின் அறிகுறியாகும். பல நச்சுயிரிகளும் குச்சுயிரிகளும் படிமலர்ச்சிக் கண்ணோட்டத்தில், ஓம்புயிரியை இருமச் செய்து நன்மை அடைகின்றன. இருமும்போது நோய் புது ஓம்புயிரிகளுக்குப் பரவுகிறது. பல்வேளைகளில், ஒழுகற்ற இருமல் மூச்சுக் குழல் தொற்றால் ஏற்படுகிறது. இது புகைத்தல், காற்று மாசுறல், மூச்சு வழித்தட அடைப்பு, ஈளைநோய், இரைப்பை உணவுக்குழல் மறிவினை, மூக்கில் சொட்டு மருந்துவிடல், நாட்பட்ட மூச்சுக்குழல் அழற்சி, நுரையீரல் புற்று, இதய அடைப்பு , மருந்துகள் ஆகியவற்றாலும் கூட ஏற்படலாம்.
நோயை ஆற்ற நோயின் முதலைக் கண்டறிந்து சிகிச்சை தரவேண்டும்; எடுத்துகாட்டாக, புகைத்தலைத் தவிர்த்தல் அல்லது மருந்துகளைத் தவிர்த்தல் வழியும் இருமல் அடங்கலாம். கோடைன், டெக்சுட்ரோமெதார்பன் போன்ற இருமல் அடக்கிகளால் அவ்வளவாக பயன் ஏதும் கிடைப்பதில்லை. மற்ற சிகிச்சைகள் மூச்சுவழி அழற்சியைத் தணித்தலாகவோ கோழை அகற்றலாகவோ அமையலாம். இது இயற்கையான காப்பு மறிவினை என்பதால், காப்புதரும் இருமலை அடக்குதல் சிதைவு தரும் விளைவுகளையும் ஏற்படுத்த வாய்ப்புள்ளது.

நலமானவரில் இருமல் காப்பு மறிவினையாகும். இது பல உளவியல் காரணிகள்லாஇல் ஏற்படலாம். இந்த மறிவினை இருவகை ஏற்பு (உள்வரும்) நரம்புகளால் ஏற்படுகிறது; இவற்றில் ஒருவகை நரம்புக் காப்புறை உள்ள வேகமாகத் தகவமையும் புலன் ஏற்பிகளாகும்; மற்றொருவகை நரம்புக் காப்புறையற்ற நுறையீரல் முடிவுறும் சி வகை நாரிழைகள் ஆகும். என்றாலும், காப்புறையற்ற சி வகை நாரிழைகள் (அதன் ஐந்து உறுப்புகளால்) உடலியக்கவியல்படி, தற்காப்பு மறிவினையாக இருமலை உருவாக்குகின்றனவா என்பது உறுதிப்படுத்தப்படவில்லை: இத்தூண்டல் அசோ அசானிக் (asso-assonic) மறிவினையால் உயிர்க்கலங்களில் குறுனைநீக்கம் செய்யலாம் அல்லது வீக்கத்தை உருவாக்க, அது வேகமாக தகவமையும் புலன் ஏற்பிகளைத் தூண்டலாம்.

இருமல் வகை நோயறிதலுக்கு உதவுகிறது. மூச்சிழுத்தபடி கக்கும் ஒலியுள்ள இருமல் கக்குவான் இருமலாகும். 
பல காரணங்களால் இருமலோடு சிறிதளவு குருதிக்கசிவு ஏற்படலாம். ஆனால், கூடுதலான குருதிக்கசிவு இருந்தால் மூச்சுக்குழல் அழற்சியோ மூச்சுப் பிரிகுழல் விரிநோயோ, என்புருக்கி நோயோ, கடும்நுரையீரல் புற்றோ ஏற்பட்டிருக்க வாய்ப்புண்டு.
மேலும் சரியான நோயறிதலுக்கு ஆய்வக முறைகளையும் x-கதிர்களையும், நுரையீரல் செயல்திறனறி கருவியையும் பயன்படுத்தலாம்.

இருமலை அதன் நேர நீட்டிப்பு, பான்மை, தரம், தாக்கும் பருவம் அல்லது நேரம் ஆகியவற்றை வைத்து பிரித்து வகைபடுத்தலாம். இருமலின் நேர நீட்டிப்பு மூன்றுவாரங்களுக்கும் குறைவாக இருந்தால் உடனடிக் கடுமையானது எனவும் மூன்று முதல் எட்டு வாரங்கள் வரை இருந்தால் மிகக் கடுமையானது எனவும் எட்டு வாரங்களுக்கு மேலும் நீடித்தல் நாட்பட்டது எனவும் கூறப்படும். இருமல் உலர் இருமலாகவோ கூழைவரும் இருமலாகவோ அமையலாம். இருமல் இர்வில் மட்டுமோ (இது இரவு இருமல் எனப்படும்) அல்லது இரவிலும் பகலிலுமோ அல்லது பகலில் மட்டுமோ ஏற்படலாம். 

பன்முகப் பான்மைகள் அமைந்த இருமல்கள் நிலவுகின்றன. இவ்வகைகள் வளர்ந்தவரில் நோயறிதலுக்கு பயன்படாவிட்டாலும், குழந்தைகளுக்கு நன்கு பயன்படுகின்றன. குரைத்தலைப் போன்ற இருமல் குரூப் (croup) வகை இருமலின் பொது அடையாளமாகும், staccato இருமல் கிளாமிடியா நுண்ணுயிரித் தொற்றிய நுரையீரல் அழற்சியைக் குறிக்கும்.

குழந்தைகளின் இருமலைக் குறைக்க அல்லது தவிர்க்க, இருமல் ஏற்பட்டதற்கான காரணத்தைக் கண்டுபிடித்துப் பின்னரே சிகிச்சை மேற்கொள்ளப்படுகிறது. குழந்தைகளில் 50% நேர்வுகளில் சிகிச்சை தராமலே 10 நாட்களிலும் 90% நேர்வுகளில் 25 நாட்களிலும் இருமல் நின்றுவிடுகிறது.
அமெரிக்கக் குழந்தையியல் கல்விக்கழகம், இருமல் மருந்தின் பயன்பாடு இருமலை நிறுத்துவதற்கான சான்றுகள் இல்லை எனக் கூறுகிறது. குறைந்துவரும் இருமலுக்குத் தேன் டைபீனோஐதிரமைனைத் தருவதை விடவும் ஏதுமே தராமல் இருப்பதையும் விடவும் நல்லதாக அமைதலுக்கு சான்றுகள் உண்டு. என்றாலும், இது டெக்சுட்ரோமெதார்பனைவிட சிறந்ததல்ல.குழந்தைகள் நாட்பட்ட குச்சுயிரித் தாக்குதலால் ஏற்படும் மூச்சுக்குழல் அழற்சியால் விளையும் கடும் இருமலை நுண்ணுயிரித் தடுப்பு மருந்துகளையோ அல்லது இயக்க ஊக்கி மருந்துகளாகிய புறணிவகைப் (கார்ட்டிகோ) பருவகங்களை முகர்வதன் வழியாகவோ தடுத்து நிறுத்தலாம்.

அமெரிக்காவில் இருமலுக்காக பலர் தொடக்க் நலவாழ்வு மருத்துவரைப் பர்க்கின்றனர்.
கடற்பாலூட்டிகளாகிய டோல்பின்கள் இருமுவதில்லை. 


</doc>
<doc id="154003" url="https://ta.wikipedia.org/wiki?curid=154003" title="விறலியர்">
விறலியர்

விறலியர் என்பது கூத்தர் என்ற சொல்லின் பெண்பால். மலைபடுகடாம் நூலைக் கூத்தர் ஆற்றுப்படை என்பர். அதில் விறலியர் தொன்றுதொட்டு வரும் மரபுப்படி முதலில் கடவுளை வாழ்த்திப் பாடி ஆடுவர் எனக் குறிப்பிடப்பட்டுள்ளது. 

விறலி என்பவள் பாண்மகள் எனவும் அழைக்கப்படுகின்றாள்

விறலியர் இசைக்கருவிகளுடன் செல்வர். 

பாட்டுப் பாடிப் பண்ணிசைக்கேற்ப ஆடுவர். பாட்டின் பொருள் புலப்படும்படி உடல் உறுப்புகளை அசைத்துக் காட்டுவர். இவர்கள் இவ்வாறு காட்டுவதற்கு ‘விறல்’ என்று பெயர்.
திருமணம் செய்துகொண்டு வாழும் கற்பு ஒழுக்கத்தில் தலைவன் பரத்தையோடு இருந்துவிட்டு வீடு திரும்பும்போது தலைவி ஊடுவாள். அந்த ஊடலைத் தீர்க்க உதவும் வாயில்களில் விறலியரும் ஒரு சாரார்.


</doc>
<doc id="154011" url="https://ta.wikipedia.org/wiki?curid=154011" title="திருத்திய தமிழ் எழுத்துவடிவம்">
திருத்திய தமிழ் எழுத்துவடிவம்

திருத்திய தமிழரிச்சுவடி அல்லது சீர்திருத்திய தமிழரிச்சுவடி என்பது தமிழ் அரிச்சுவடியின் ஏற்படுத்தப்பட்ட மாற்றமாகும். 

1978இல் தமிழ்நாடு அரசு தற்போதுள்ள தமிழ் அரிச்சுவடியில் சில அசைகளை அரிச்சுவடியை இலகுபடுத்தும் நோக்குடன் திருத்தியது. அதன் நோக்கம் ஆ, ஓ மற்றும் ஐ அசைகளின் ஒரு அளவிற்குட்படாத அசைகளை அளவிற்குட்படுத்துவதாகும். இத்திருத்தங்கள் இந்தியாவிலும் எண்மிய உலகிலுமே பரவியது. ஏனைய பகுதிகளான இலங்கை, சிங்கப்பூர், மலேசியா, மொரிசியசு, ரீயுனியன் மற்றும் தமிழ் பேசும் பகுதிகள் பாரம்பரிய அசைகளையே தொடர்ந்து பாவித்தன.

மேலும், முன்மொழியப்பட்ட திருத்தங்கள் 15 இல் 13 மட்டுமே வெற்றியளித்தது. முன்மொழியப்பட்ட அய் என்பதற்குப் பதில் ஐ மற்றும் முன்மொழியப்பட்ட அவ் என்பதற்குப் பதில் ஒள ஆகியவற்றை மக்கள் தொடர்ந்து பாவித்தனர்














</doc>
<doc id="154014" url="https://ta.wikipedia.org/wiki?curid=154014" title="கனசதுரத்தை இரட்டிப்பாக்குதல்">
கனசதுரத்தை இரட்டிப்பாக்குதல்

கணிதத்தில் கனசதுரத்தை இரட்டிப்பாக்குதல் ("Doubling the cube") என்பது நேர்விளிம்பு மற்றும் கவராயம் கொண்டு தீர்க்க முடியாத மூன்று புகழ்பெற்ற வடிவவியல் கணக்குகளில் ஒன்று. பண்டைய எகிப்திய, கிரேக்க, இந்திய கணிதவியலாளர்கள் இக்கணக்குகளை அறிந்திருந்தனர்.

"s" அலகு பக்க நீளமுள்ள ஒரு கனசதுரத்தின் கனஅளவு: 

formula_1 

formula_2 கனஅளவுள்ள கனசதுரத்தின் பக்க நீளம்: 

ஆனால் formula_4 ≈ 1.25992105 என்ற எண்ணை நேர்விளிம்பு மற்றும் கவராயம் கொண்டு வடிவமைக்க இயலாது என்பதால், அதனை பக்க நீளமாகக் கொண்ட ஒரு கனசதுரத்தையும் நேர்விளிம்பு மற்றும் கவராயம் கொண்டு வரைதல் இயலாது.

கிரேக்க நாட்டின் டெலோஸ் தீவில் வாழ்ந்த மக்களுக்கு ஏற்பட்ட பிரச்சனையால் எழுந்ததால் இது "டெலிய கணக்கு" எனவும் அழைக்கப்படுகிறது. கிரேக்கக் கடவுள் அப்போலோவால் அனுப்பப்பட்ட தொற்றுநோயை முறியடிப்பதற்காக டெலோஸ் நகர மக்கள் டெல்பி பூசாரியிடம் போய் வழி கேட்டதால் உண்டான கணக்கு இது என்ற கருத்து உள்ளது. ஆனால் கிரேக்க வரலாற்றாளர் புளூட்டாக் டெலோசின் மக்கள் தங்களிடையே நிலவிய உள்நாட்டுக் குழப்பங்களைத் தீர்ப்பதற்காக டெல்ஃபியின் பூசாரியிடம் ஆலோசனை கேட்டதாகக் கூறுகிறார். அப்பலோவின் கோவிலின் அளவை இரட்டிப்பாக்கும்படி பூசாரி வாக்குக் கூற, அதன் பொருளை புரிந்து கொள்ள முடியாத மக்கள் பிளாட்டோவின் உதவியை நாடினர். பிளாட்டோ, கனசதுர வடிவிலுள்ள கோவிலை அதைவிட இருமடங்கு அதிக கனஅளவுள்ளதாக மாற்றுங்கள் எனச் சொல்லப்பட்டது, வீணான பிரச்சனைகளில் ஈடுபடாமல் வடிவவியலிலும் கணிதத்திலும் தங்கள் கவனத்தைச் செலுத்தும்படி கடவுள் அவர்களுக்குக் கூறுவதாற்காக என எடுத்துரைத்தார்.
ஹிப்போக்கிரட்டீசால் இக்கணக்கிற்கு தீர்வு காணும் முயற்சியில் குறிப்பிடத்தக்க முன்னேற்றம் ஏற்பட்டது. ஒரு கோட்டுத்துண்டு மற்றும் அதைப்போல் இருமடங்கு நீளமுள்ள கோட்டுத்துண்டு இரண்டின் இடைவிகித சமன் காணும் முறைக்குச் சமானமானதாக அவரது முயற்சி அமைந்திருந்தது. 

இது தற்காலக் குறியீட்டில், "a" மற்றும் 2"a" அலகு நீளமுள்ள இரு கோட்டுத்துண்டுகள் தரப்பட்டிருப்பின் கனசதுரத்தை இரட்டிப்பாக்குதல் என்பது பின்வருமாறு அமையும் நீளங்கள் "r" மற்றும் "s" கொண்ட இரு கோட்டுத்துண்டுகளைக் காண்பதாகும்.

அதாவது:

ஆனால் 1837 இல் பியாரே வாண்ட்செல் (Pierre Wantzel) 2 இன் கனமூலத்தை வடிவமைக்க முடியாத எண், அதாவது அதனை நேர்விளிம்பு மற்றும் கவராயம் கொண்டு வடிவமைக்க முடியாது என்பதை நிறுவினார்.


மேலும் சில கணிதவியலாளர்களாலும் தீர்வுகள் காணப்பட்டுள்ளன.



ஓர் அளவுகோலைப் பயன்படுத்தி தரப்பட்ட நீளத்தின் 2 இன் கனமூல மடங்குள்ள நீள அளவைக் கணக்கிட முடியும்.







இப்பொழுது,

GH =தரப்பட்ட நீளம்.

AG = தரப்பட்ட நீளத்தினைப் போல் 2 இன் கனமூல மடங்கு

மேலேதரப்பட்டுள்ள தீர்வுகள் எதுவும் நேர்விளிம்பு மற்றும் கவராயம் மட்டும் கொண்டு பெறப்படாமையால் கனசதுரத்தை இரட்டிப்பாக்கும் கணக்கு அம்முறையில் இன்னமும் தீர்வு காணப்படாத ஒன்றாகவே உள்ளது.



</doc>
<doc id="154027" url="https://ta.wikipedia.org/wiki?curid=154027" title="என்டபே நடவடிக்கை">
என்டபே நடவடிக்கை

என்டபே நடவடிக்கை இசுரேலிய பாதுகாப்புப் படைகளின் அதிர்ச்சித் தாக்குதல் படையினரால் உகண்டாவின் என்டபே விமான நிலையத்தில் வைத்து 4 சூலை 1976 அன்று நடத்தப்பட்ட ஒரு பயங்கரவாத எதிர்ப்பு பணயக் கைதிகள் மீட்பு நடவடிக்கையாகும். ஒரு வாரத்துக்கு முன், 27 சூன் அன்று பிரான்சிய விமானசேவை நிறுவனத்தின் ("Air France") வான் விமானம் 248 பயணிகளுடன் பலஸ்தீன விடுதலைக்கான மக்களாதரவு முன்னனி மற்றும் செருமனி விடுதலைக் குழுக்களினால் கடத்தப்பட்டு உகாண்டாவின் தலைநகர் கம்பாலாவிற்கு அருகிலுள்ள என்டபேக்கு கொண்டு செல்லப்பட்டது. கடத்தல்காரர்கள் இசுரேலியர்களையும் யூதர்களையும் பெரிய குழுவிலிருந்து வேறுபடுத்தி வேறு ஒரு அறையில் பலவந்தப்படுத்தி அடைத்தனர். அன்று பின்னேரம், 47 யூதரற்ற, இசுரேலியரற்றோர் விடுதலை செய்யப்பட்டனர். அடுத்த நாள், மேலும் 101 யூதரற்ற பணயக் கைதிகள் பிரான்சிய விமானசேவை நிறுவனத்தின் வான் விமானத்தினுள் செல்ல அனுமதிக்கப்பட்டனர். நூற்றுக்கு மேற்பட்ட யூத, இசுரேலிய பயணிகளுடன் யூதரல்லாத விமான மைக்கல் பாகோஸ் பணயக் கைதிகளாக கொலை அச்சுறுத்தலுக்குள்ளாயினர்.





</doc>
<doc id="154030" url="https://ta.wikipedia.org/wiki?curid=154030" title="ஒப்பேரா நடவடிக்கை">
ஒப்பேரா நடவடிக்கை

ஒப்பேரா நடவடிக்கை ("Operation Opera", ) அல்லது பாபிலோன் நடவடிக்கை இசுரேலினால் 7 சூன் 1981 அன்று நடத்தப்பட்ட எதிர்பாராத வான் தாக்குதல் நடவடிக்கையாகும். இத்தாக்குதலில் ஈராக்கின் பாக்தாத் நகருக்கு 17 கி.மி. (10.5 மைல்) தூரத்தில் கட்டப்பட்டுக் கொண்டிருந்த அணுக்கரு உலை அழிக்கப்பட்டது.

1976 இல் ஈராக் பிரான்சிடமிருந்து ஒசிரிஸ் வகுப்பு அணுக்கரு உலையினை வாங்கியது. பிரான்சியப் பெயரான ஒசிரக் என்பதையே இருநாடுகளும் பயன்படுத்தி, சமாதான அறிவார்ந்த ஆய்வுக்காகவே செய்யப்படுவதாகக் கூறின. இசுரேல் அதனைச் சந்தேகத்துடன் நோக்கி, அது அணு ஆயுதங்கள் உருவாக்க வடிவமைக்கப்பட்டதாகத் தெரிவித்தது. 7 சூன் 1981 அன்று இசுரேலிய விமானப்படையின் எப்-15 களின் பயணப் பாதுகாப்புடன் எப்-16 தாக்குதல் விமானங்கள் குண்டுத் தாக்குதல் நடத்தி, ஒசிரக் அணுக்கரு உலையினைப் பாரிய அழிவுக்குட்படுத்தின. இசுரேல் தற்பாதுகாப்பிற்காக அதனைச் செய்ததாகவும், ஒரு மாதத்திற்கும் குறைந்த காலத்தில் அது ஆபத்தாக மாறிவிடும் வாய்ப்பிருந்ததாகவும் கூறியது. பத்து ஈராக்கியப் படையினரும் ஒரு பிரான்சிய நபரும் கொல்லப்பட்டனர்.




</doc>
<doc id="154032" url="https://ta.wikipedia.org/wiki?curid=154032" title="ஆற்றுப்படை இலக்கணம்">
ஆற்றுப்படை இலக்கணம்

தொல்காப்பியம் ஆற்றுப்படை நூலுக்கு இலக்கணம் கூறுகிறது. வள்ளல் ஒருவரிடம் தன் வறுமையைப் போக்கும் வளங்களைப் பெற்றுவந்த ஒருவர். கூத்தர், பாணர், பொருநர், விறலி முதலானோரை அவரிடம் செல்லுமாறு வழி சொல்லி அனுப்புவது ஆற்றுப்படை.

புறப்பொருளின் இலக்கணம் கூறும் புறப்பொருள் வெண்பாமாலை இவர்கள் நால்வருக்கும் தனித்தனியே இலக்கண நூற்பாவும், பொருள் விளக்கப் பாடலும் கூறுகிறது. 

பாட்டியல் நூல்களில் காலத்தால் முந்திய பன்னிரு பாட்டியல் என்னும் தொகுப்பு நூலில் ஆற்றுப்படைக்குப் பொதுவகையில் இலக்கணம் கூறப்பட்டுள்ளது. 


</doc>
<doc id="154035" url="https://ta.wikipedia.org/wiki?curid=154035" title="பாணாற்றுப்படை">
பாணாற்றுப்படை

பாணாற்றுப்படை என்பது ஆற்றுப்படை நூல் அல்லது பாடல் வகையில் ஒன்று. பாணன் என்பவன் யாழிசை வாணன். இப்பாடல்கள் பாணன் ஒருவனைப் பரிசில் பெறச் செல்ல வழிப்படுத்திப் பாடப்படுவது. வறுமையில் வாடும் பாணனை ஆற்றுப்படுத்துவதாக எட்டுப் பாடல்கள் சங்கப் பாடல் தொகுப்பில் உள்ளன. மேலும் சிறுபாணாற்றுப்படை, பெரும்பாணாற்றுபடை என்னும் பத்துப்பாட்டுத் தொகுப்பிலுள்ள நூல்களும் இவற்றுடன் கொள்ளத் தக்கவை.


</doc>
<doc id="154048" url="https://ta.wikipedia.org/wiki?curid=154048" title="மாடாட்டம்">
மாடாட்டம்

மாடாட்டம் என்பது மாடு போன்று வேடம் அணிந்து ஆடப்படும் ஒரு நாட்டுப்புற ஆடற்கலை ஆகும். இதில் வேகமான காலசைவுகள் உண்டு. பொதுவாக பறை இசையுடன் வேறு பல ஆட்டங்களுடன் மாடாட்டமும் நிகழும். 


</doc>
<doc id="154062" url="https://ta.wikipedia.org/wiki?curid=154062" title="திருப்பாச்சேத்தி">
திருப்பாச்சேத்தி

திருப்பாச்சேத்தி, தமிழ்நாட்டின் சிவகங்கை மாவட்டம், திருப்புவனம் வட்டம், திருப்புவனம் ஊராட்சி ஒன்றியம், திருப்பாச்சேத்தி ஊராட்சியில் அமைந்த வருவாய் கிராமம் ஆகும். 

மதுரை- இராமேஸ்வரம் தேசிய நெடுஞ்சாலையில், வைகை ஆற்றின் கரையில் அமைந்த இக்கிராமம், மானாமதுரை சட்டமன்றத் தொகுதிக்கும், சிவகங்கை மக்களவைத் தொகுதிக்கும் உட்பட்டது.
திருப்பாச்சேத்தி அஞ்சலகத்தின் அஞ்சல் சுட்டு எண் 630610 ஆகும். இதன் தொலைபேசி குறியீடு எண் 04574. இதன் அருகமைந்த கிராமங்கள்; வெள்ளிக்குறிச்சி, வேம்பத்தூர், மாரநாடு, இடைக்காட்டூர் ஆகும். அருகமைந்த நகரங்கள் மதுரை, மானாமதுரை, பரமக்குடி ஆகும்.
திருப்பாச்சேத்தி, மதுரைக்கு கிழக்கில் இருந்து 30 கிமீ தொலைவிலும், மானாமதுரைக்கு மேற்கில் 18 கிலோமீட்டர் தொலைவிலும் உள்ளது.

2011ம் ஆண்டின் மக்கள்தொகை கணக்கெடுப்பின்படி, திருப்பாச்சேத்தி கிராமத்தின் மொத்த மக்கள்தொகை 1,505 ஆகும். அதில் ஒடுக்கப்பட்டோர் 0.07% உள்ளனர். ஆறு வயதிற்குட்பட்ட குழந்தைகள் 169 ஆகவுள்ளனர். இக்கிராமத்தில் மொத்தம் 380 வீடுகள் உள்ளது. பாலின விகிதம், ஆயிரம் ஆண்களுக்கு 1,045 பெண்கள் வீதம் உள்ளனர். சராசரி எழுத்தறிவு விகிதம் 82.63% ஆக உள்ளது.

மதுரை பெரியார் பேருந்து நிலையத்திலிருந்து திருப்பாச்சேத்திக்கு நேரடி நகரப் பேருந்துகள் உள்ளன. மதுரையிலிருந்து, இராமேஸ்வரம் செல்லும் பயணிகள் தொடருந்துகள், திருப்பாச்சேத்தி தொடருந்து நிலையத்தில் நின்று செல்கிறது. 

திருப்பாச்சேத்தியில் ஒரு அரசு முதன்மை சுகாதார மையமும், மூன்று தனியார் மருத்துவமனைகளும் உள்ளன.



பல ஆண்டுகளாக இந்த கிராமத்தில் தயாரிக்கப்படும் அரிவாள்கள் பிரபலமானது. சமீபத்தில் இந்த திருப்பாச்சி அரிவாள் அடிப்படையாகக் கொண்ட திரைப்படங்கள் தயாரிக்கப்பட்டுள்ளன. விவசாயப் பணிகளுக்காக இந்த பல வகையான அரிவாள்கள் தயாரிக்கப்படுகின்றன. திரைப்படங்கள் மற்றும் பாடல்களில் திருப்பாச்சி அருவா எனப் பொதுவாக குறிப்பிடப்படுகிறது.



</doc>
<doc id="154063" url="https://ta.wikipedia.org/wiki?curid=154063" title="ஓச்சாட் நடவடிக்கை">
ஓச்சாட் நடவடிக்கை

ஓச்சாட் நடவடிக்கை இசுரேலினால் சிரியாவின் டெய்ர் எஸ்-சோரிலுள்ள அணுக்கரு உலை மீது அந்நாட்டு நேரப்படி நள்ளிரவின் பின் செப்டம்பர் 6, 2007 அன்று நடத்தப்பட்ட வான் தாக்குதல் நடவடிக்கையாகும்.




</doc>
<doc id="154065" url="https://ta.wikipedia.org/wiki?curid=154065" title="மரக்கால் நடவடிக்கை">
மரக்கால் நடவடிக்கை

மரக்கால் நடவடிக்கை ("Operation Wooden Leg", ) துனீசியாவின் தலைநகரிலிருந்து 12 மைல் தொலைவிலுள்ள ஹமம் அல்-சாட் எனுமிடத்தில் அமைந்திருந்த பலஸ்தீன விடுதலை இயக்க தலைமையகம் மீது இசுரேலால் மேற்கொள்ளப்பட்டது. அக்டோபர் 1, 1985 அன்று மேற்கொள்ளப்பட்ட இந்நடவடிக்கை உகாண்டாஉகாண்டாவில் 1976 மேற்கொள்ளப்பட்ட என்டபே நடவடிக்கைஎன்டபே நடவடிக்கையின் பின் இசரேலினால் மேற்கொள்ளப்பட்ட தொலை தூர நடவடிக்கையானது இசுரேலில் இருந்து 1,280 மைல்களுக்கு (2060 கிமி) அப்பால் இடம்பெற்றது. துனீசியா ஆதாரங்கள் இத்தாக்குதல் அமெரிக்காவிற்குத் தெரிந்து அல்லது அமெரிக்காவின் ஒத்துழைப்புடன் மேற்கொள்ளப்பட்தென நம்புகின்றன.




</doc>
<doc id="154066" url="https://ta.wikipedia.org/wiki?curid=154066" title="பாணர்கள்">
பாணர்கள்

பாணர்கள் என்போர் இசைவாணர்கள். இவர்கள் பல்வகையான இசைக் கருவிகளை முழக்கிக்கொண்டு ஊர் ஊராகச் செல்வது உண்டு. யாழ் இவர்களின் முதன்மையான கருவி. பண்ணிசைத் தொழிலால் இவர்கள் பாணர் எனப்பட்டனர். பாணாற்றுப்படை இவர்களின் புறவாழ்க்கையைப் புலப்படுத்தும். பாணாற்றுப்படைப் பாடல்களும், சிறுபாணாற்றுப்படை, பெரும்பாணாற்றுப்படை நூல்களும் இவர்களின் பெருமையைப் பறைசாற்றுகின்றன. 

அகத்திணைப் பாடல்களில் தலைவியின் ஊடலைத் தீர்த்துவைக்கும் வாயில்கள் பன்னிருவரில் ஒருவராக, இவர்கள் தொல்காப்பியத்தில் குறிப்பிடப்படுகின்றனர்.

திருப்பாணாழ்வார், திருநீலகண்ட யாழ்ப்பாணர் போன்றோர் சமயம் சார்ந்து வாழ்ந்த பாணர்கள்.


</doc>
<doc id="154077" url="https://ta.wikipedia.org/wiki?curid=154077" title="குறுங்கோள்">
குறுங்கோள்

குறுங்கோள் ("dwarf planet") என்பது சூரியனின் நேரடிச் சுற்றுப்பாதையில் உள்ள ஒரு வான்பொருள் எனவும், அத்துடன் இதன் வடிவம் பொறிமுறை விசைகளால் அல்லாமல் புவியீர்ப்பு விசையினால் கட்டுப்படுத்தப்படும் அளவுக்கு பெரியதுமாகவும், ஆனால் தனது சுற்றுப்பாதைச் சூழலில் உள்ள வான்பொருட்களை நீக்காமலும் இருக்கும் ஒரு வான்பொருள் என பன்னாட்டு வானியல் ஒன்றியத்தினால் வரையறுக்கப்பட்டுள்ளது.

நெப்டியூனைவிட அதிக தூரத்தில் புளூட்டோவை விட பருமனில் கூடிய பல வான்பொருட்கள் சூரியனைச் சுற்றி வருவது கண்டுபிடிக்கப்பட்டதைத் தொடர்ந்தும், ஏரிசு என்ற பெரும் வான்பொருள் கண்டுபிடிக்கப்பட்டதைத் தொடர்ந்தும், இவ்வகையான வான்பொருட்களுக்கு "குறுங்கோள்" என்ற பெயரை 2006 ஆம் ஆண்டில் பன்னாட்டு வானியல் ஒன்றியம் சூட்டியது இந்தப் புதிய வகைப்பாட்டின் படி, கோள்கள் தமது சுற்றுப்பாதைச் சூழலில் 'அண்மையிலுள்ள பொருட்களை' நீக்கக்கூடியதாகப் பெரிதாக இருக்க வேண்டும். அதேவேளையில் தமது ஈர்ப்பு விசையினால் கவர முடியாத அளவுக்கு சிறியதாக இருக்கும் வான்பொருட்கள் "சிறிய சூரியக் குடும்பப் பொருட்கள்" எனப்படுகின்றன. குறுங்கோள்கள் இந்த இரு வகைகளுக்கும் இடைப்பட்டவை ஆகும். கோள்கள் என்ற வகைக்குள் இருந்து குறுங்கோள்களை அகற்றும் முடிவுக்கு ஆதரவும், எதிர்ப்பும் இருந்துள்ளது. எரிசு மற்றும் ஏனைய குறுங்கோள்களைக் கண்டுபிடித்த மைக்கேல் பிரவுண் இம்முடிவை வரவேற்றுள்ளார், ஆனால் "குறுங்கோள்" என்ற பதத்தை 1990 ஆம் ஆண்டிலேயே கோடிட்டுக் காட்டிய அலன் ஸ்டேர்ன் என்பவர் இம்முடிவை நிராகரித்துள்ளார்.

நமது சூரியக் குடும்பத்தில் தற்போது செரசு, புளூட்டோ, அவுமேயா, மெக்கேமேக், ஏரிசு ஆகிய ஐந்து குறுங்கோள்கள் இருப்பதை பன்னாட்டு வானியல் ஒன்றியம் ஏற்றுக் கொண்டுள்ளது. ஆனாலும், இவற்றில் செரசு, புளூட்டோ ஆகிய வான்பொருட்கள் மட்டுமே குறுங்கோள் என்ற வகைப்பாட்டுக்குள் இருப்பதற்கான போதியளவு தகவல்களைக் கொண்டுள்ளன. ஏரிசு புளூட்டோவை விடப் பெரிதாக இருப்பதால் அது குறுங்கோளாக ஏற்றுக் கொள்ளப்பட்டுள்ளது. நெப்டியூனுக்கு அப்பாலுள்ள விண்பொருட்களில் தனி ஒளித்தரம் +1 ஐ விட அதிகமாக உள்ள (குறைந்தது 838 கிமீ விட்டத்தைக் கொண்ட) பெயரிடப்படாத விண்பொருட்கள், அவை குறுங்கோள்களாக இருக்கும் பட்சத்தில் பெயரிடப்படவேண்டும் என வானியல் ஒன்றியம் முடிவு செய்தது. இதன்படி, தற்போது அறியப்பட்டுள்ள மெக்கேமெக், அவுமேயா ஆகிய இரண்டும் தகுந்த பெயரிடப்பட்டு குறுங்கோள்களாக அறிவிக்கப்பட்டன.

சூரியக் குடும்பத்தில் குறைந்தது மேலும் ஐம்பது குறுங்கோள்கள் இருக்கலாம் என சந்தேகிக்கப்படுகிறது. முழுமையான கைப்பர் பட்டையும் ஆராயப்படும் இடத்து 200 குறுங்கோள்கள் கண்டுபிடிக்கப்படலாம் எனவும், கைப்பர் பட்டைக்கு வெளியே சிதறிய பொருட்களையும் கருத்தில் கொண்டால் 2,000 இற்கும் அதிகமான குறுங்கோள்கள் இருக்கலாம் எனவும் நம்பப்படுகிறது.

2011 இல், ஐந்து வான்பொருட்கள் பன்னாட்டு வானியல் ஒன்றியத்தினால் அதிகாரபூர்வமாக குறுங்கோள்களாக அறிவிக்கப்பட்டுள்ளன, சூரியனில் இருந்தான தூர வகைப்பாட்டில் இந்த ஐந்து குறுங்கோள்களும் வருமாறு:


இவற்றை விட மைக்கேல் பிறவுண் பின்வரும் நான்கு விண்பொருட்களை குறுங்கோள்களாக "கிட்டத்தட்ட உறுதிப்படுத்தியுள்ளார்". ஆனால் இவை அதிகாரபூர்வமாக அறிவிக்கப்படவில்லை:


எந்தவொரு விண்கலங்களும் இதுவரை குறுங்கோள்கள் எதனையும் அடையவில்லை. நாசாவின் "டோன்" மற்றும் "நியூ ஹரைசன்ஸ்" ஆகிய விண்கலங்கள் முறையே செரசு, மற்றும் புளூட்டோவை நோக்கி அனுப்பப்பட்டுள்ளன. "டோன்" செரசு குறுங்கோளின் சுற்றுவட்டத்துக்கும், "நியூ ஹரைசன்ஸ்" புளூட்டோவின் அருகிலும் செல்லத் திட்டமிடப்பட்டுள்ளன. இவை இரண்டும் 2015 ஆம் ஆண்டிலேயே தமது இலக்கை அடையவுள்ளன. "டோன்" 2011 சூலை 16 இல் "கிட்டத்தட்ட குறுங்கோள்" எனக் கருதப்படும் வெஸ்டாவின் சுற்றுவட்டத்துக்குள் நுழைந்தது.



</doc>
<doc id="154094" url="https://ta.wikipedia.org/wiki?curid=154094" title="சேசன் பெரியசாமி">
சேசன் பெரியசாமி

சேசன் பெரியசாமி ("Jessen Periasamy", ஜேசன் பெரியசாமி; பிறப்பு: மே 9, 1988), மொரிசியசைச் சேர்ந்த தமிழ் இசைக்கலைஞர் ஆவார். பத்துக்கும் அதிகமான இசைக் கோவைகளை வெளியிட்ட ஒரே இந்தியர் என்ற பெருமையைப் பெற்றுள்ளார்.

1988 மே 9 இல் பிறந்த ஜேசன் பெரியசாமி இளமையிலேயே மேல்நாட்டுச் செந்நெறி இசையில் ஈர்க்கப்பட்டார். ஆர்கன், புல்லாங்குழல், கிளாரினெட் ஆகிய இசைக்கருவிகளில் இசைக்கப் பழகினார். இசைப் பயிற்சி வகுப்புகளுக்கும் சென்று தனது திறமையை மேம்படுத்திக் கொண்டார்.

மொரிசிய வானொலி, உள்ளூர் கூடலகங்கள், கல்லூரி களியாட்ட விழாக்கள் போன்றவற்றில் பாடினார். இதன் மூலம் அவருக்கு மொரிசியசில் பிரபலமான இசையமைப்பாளர்களுடன் இணைந்து பணியாற்றும் வாய்ப்பு கிடைத்தது.

ஆத்திரேலியாவுக்குப் புலம் பெயர்ந்த ஜேசன் மெல்பேர்ண் நகரில் பல நிகழ்ச்சிகளில் கலந்து கொண்டார். ஃபொக்சு எஃப்எம் வானொலி நிகழ்ச்சிகளில் பங்கு பற்றினார்.



</doc>
<doc id="154106" url="https://ta.wikipedia.org/wiki?curid=154106" title="குவிமைய நடவடிக்கை">
குவிமைய நடவடிக்கை

குவிமைய நடவடிக்கை ("Operation Focus") 1967இல் இடம்பெற்ற ஆறு நாள் போரின் ஆரம்பத்தில் இசுரேலினால் மேற்கொள்ளப்பட்ட ஆரம்ப வான் தாக்குதலாகும். இது "சீனாய் வான் தாக்குதல்" எனவும் அழைக்கப்படுகின்றது. இசுரேலிய விமானப்படை அதிகாரி மோர்டெசாய் கெட்டினால் சூன் 5, 1967 அன்று 07:45 மணிக்கு ஆரம்பிக்கப்பட்ட பாரிய வான் தாக்குதல் பெரும்பாலான எகிப்திய விமானப்படையின் விமானங்களை தரையில் வைத்து அழித்தது. நடுப்பகல் அளவில், எகிப்து, யோர்தான், சிரியா விமானப்படைகளின் கிட்டத்தட்ட 450 வானூர்திகள் அழிக்கப்பட்டன. மேலும், இதன் மூலம் 16 எகிப்திய வானூர்தித் தளங்கள் செயலற்றதோடு, எகிப்திய விமானப்படையின் நடவடிக்கைகளை போரின்போது தடைசெய்யப்பட்டது. 




</doc>
<doc id="154107" url="https://ta.wikipedia.org/wiki?curid=154107" title="தாரை வானூர்திப் பின்தங்கல்">
தாரை வானூர்திப் பின்தங்கல்

தாரை வானூர்திப் பின்தங்கல் ("Jet lag"), மருத்துவத்தில் ஒத்தியங்காக் கேடு ("desynchronosis") எனப்படுவது, தாரை வானூர்தியில் கிழக்கு மேற்காகவோ மேற்கு கிழக்காகவோ குறைந்த காலவெளியில் வெகுதொலைவு பயணிப்பதால் உடலின் நாளிடை இசைவில் உண்டாகும் மாற்றங்களால் ஏற்படும் உடலியங்கியல் கோளாறாகும். இது நாளிடை இசைவு தூக்கக் கோளாறுகளில் ஒன்றாக வகைப்படுத்தப்படுகிறது.

தாரை வானூர்திப் பின்தங்கல் நோய்குறிகள் புதிய நேர வலயத்திற்கு முழுமையாக மாறும்வரை பல நாட்களுக்குத் தொடரலாம். மருத்துவ அறிவுரைகளின்படி இதனிலிருந்து விடுபட ஒருவர் கடக்கும் ஒவ்வொரு நேர வலயத்திற்கும் ஒருநாள் எடுக்கலாம். முகனையாக வானூர்தி ஓட்டுனர்கள், வானூர்தி சேவைப்பணியாளர்கள், அடிக்கடி பயணிப்போருக்கு இந்த நோய்க்கூட்டறிகுறி ஏற்படுகிறது. இதனால் ஏற்படும் ஓட்டுனர் களைப்பைக் கருத்தில் கொண்டு வான்வழிச்சேவை நிறுவனங்கள் அவர்களுக்கு பணி வழங்குதில் கட்டுப்பாடுகளைக் கொண்டுள்ளன.

தாரை வானூர்திகள் வந்தபின்னரே இதன் மூலகாரணமான வெகுதொலைவு பயணங்களும் விரைவான பயணங்களும் ஏற்பட்டதால் இந்தக் கூட்டறிகுறி பொதுவாக தாரைவானூர்தி பினதங்கல் என அழைக்கப்படலாயிற்று. முந்தைய சுற்றியக்கி வானூர்திகள் மெதுவாக இருந்தமையாலும் வெகுதொலைவிற்கு செல்லும் திறன் இல்லாதிருந்ததாலும் அக்காலத்தில் இந்த நோய்க்கூட்டறிகுறிகள் அறியப்படாதிருந்தன. அதனிலும் பண்டைக் காலங்களில் கப்பல்களில் பயணங்கள் மாதக்கணக்கில் இருந்தமையால் உடலின் நாளிடை இசைவும் பயணத்துடன் இணைந்து மாறியது.

தாரை வானூர்திப் பின்தங்கலின் அறிகுறிகள் பல்வேறாக உள்ளன. இது எவ்வளவு நேர வலய மாற்றம் நிகழ்ந்துள்ளது, நாளின் நேரம் என்பவற்றையும் தனிநபர் இயல்புகளைப் பொறுத்தும் மாறுபடும். அவற்றில் சில பின்வருமாறு:



</doc>
<doc id="154109" url="https://ta.wikipedia.org/wiki?curid=154109" title="இரகுநாத்து மனே">
இரகுநாத்து மனே

இரகுநாத்து மனே (Raghunath Manet), புதுச்சேரியில் பிறந்து பரதநாட்டிய ஆடற்கலையில் தேர்ந்து புகழ்பெற்றவர். பிரான்சின் செவாலியர் விருது பெற்றவர். இவர் கருநாடக இசைமரபில் வீணையும் வாசிப்பார். பிரான்சு நாட்டின் நிகழ்கலைஞர்களாகிய அண்ட்டுவான் பூர்செலே (Antoine Bourseiller), மிசேல் போர்தால் (Michel Portal) ஆகியோருடனும் இணைந்து செயலாற்றியிருக்கின்றார். 





</doc>
<doc id="154112" url="https://ta.wikipedia.org/wiki?curid=154112" title="கட்சிப்பாட்டு">
கட்சிப்பாட்டு


</doc>
<doc id="154113" url="https://ta.wikipedia.org/wiki?curid=154113" title="1% விதி (இணையப் பண்பாடு)">
1% விதி (இணையப் பண்பாடு)

1% விதி அல்லது 90–9–1 கொள்கை (89:10:1 விகிதம் எனவும் சிலவேளை குறிக்கப்படுகிறது) என்பது ஒரு கற்பிதக் கொள்கையினை பிரதிபலிக்கின்றது. அதன்படி கணினி இணைப்பில் பங்கேற்பதைவிட, அதிகமானோர் மெய்நிகர் சமூகத்தில் பதுங்கியித்தல் என்பதாகும். இவ்வழக்கு இணையச் சுழலில் சமமற்ற பங்களிப்பினையும் குறிப்பிடப் பயன்படுத்தப்படுகின்றது. 
1% விதி இணையத்தில் உள்ளடக்கங்களை உருவாக்கும் ஏறக்குறைய 1% பயனர்களைவிட அதைப்பார்ப்போரின் எண்ணிக்கை கூடுதலாகவுள்ளது எனக் கூறுகின்றது. இப்பதம் பென் மக்கொனெல் மற்றும் ஜக்கி கூபா ஆகியோரால் புழக்கத்திற்கு கொண்டுவரப்பட்டது. இதற்கு முன்னரும் இக்கருத்து பாவிக்கப்பட்டாலும் இப்பெயர் பயன்படுத்தப்பட்டிருக்கவில்லை. உதாரணத்திற்கு: ஜிகாத்தியர்களின் பொதுவிடம் பற்றிய 2005 கற்கை 87% பயணர்கள் எப்போதுமே பதிவிடாமலும், 13% பயணர்கள் ஒருமுறை பதிவிட்டும், 5% பயணர்கள் 50 அல்லது அதற்கு மேலும் பதிவிட்டிருக்க 1% பயணர்கள் மாத்திரம் 500 மேல் பதிவிட்டிருந்தனர்.

90–9–1 கொள்கை 1% பயணர்கள் உள்ளடக்கத்தை உருவாக்க, 9% பயணர்கள் அதை தொகுக்க, 90% பயணர்கள் அதை பங்களிப்புச் செய்யாமல் பார்க்கிறார்கள் என்கின்றது.



</doc>
<doc id="154117" url="https://ta.wikipedia.org/wiki?curid=154117" title="கருவூர்த் தேவர்">
கருவூர்த் தேவர்

கருவூர்த் தேவர் ஒன்பதாம் திருமுறையில் சேர்க்கப்பட்டுள்ள திருவிசைப்பா பாடிய புலவர். இவரது காலம் கங்கைகொண்ட சோளேச்சரம் தோன்றிய காலத்தை அடுத்த 11ஆம் நூற்றாண்டு. 

திருவிடைமருதூரில் இறைவனிடம் திருவடிதீட்சை பெற்றார். இவரின் உருவச்சிலை கருவூர் பசுபதீஸ்வரர் கோயிலிலும், தஞ்சைப் பெரிய கோயிலிலும் இருக்கிறது. 

கருவூர்த் தேவர் கருவூரில் தோன்றியவராவார். இவர் ஒரு சித்தர் ஆவார். தஞ்சைத் சோழமன்னன் முதலாம் ராஜராஜனின் குருவாகவும் விளங்கினார். தஞ்சைப் பிரகதீஸ்வரர் கோவிலில் சிவலிங்கத்தை ஆவுடையாருடன் சேர்ந்து பிரதிஷ்டை செய்யக் கருவூரார் உதவினார் எனப்படுகிறது. பன்னிரு திருமுறைகளில் திருவிசைப்பா என்னும் ஒன்பதாம் திருமுறையில் ஒரு பகுதியைக் கருவூரார் இயற்றினார். 


ஆகிய 10 ஊர்களுக்குச் சென்று 10 பதிகங்கள் பாடியுள்ளார். இவற்றில் 103 பாடல்கள் உள்ளன.

<poem>
கலைகள்தம் பொருளும் அறிவுமாய் என்னைக்
கற்பினிற் பெற்றெடுத்(து) எனக்கே
முலைகள்தந்(து) அருளும் தாயினும் நல்ல
முக்கணான் உறைவிடம் போலும்
மலைகுடைந் தனைய நெடுநிலை மாட
மருங்கெலாம் மறையவர் முறையோத்(து)
அலைகடல் முழங்கும் அந்தணீர்க் களந்தை
அணிதிகழ் ஆதித்தேச் சரமே. 
</poem>
<poem>
அம்பளிங்கு பகலோன்போல் அடைப்பற்றாய் இவள்மனத்தில்
முன்பளிந்த காதலும்நின் முகத்தோன்ற விளங்கிற்றால்
வம்பளிந்த கனியே !என் மருந்தே ! நல் வளர்முக்கண்
செம்பளிங்கே ! பொழிற்கோடைத் திரைலோக்கிய சுந்தரனே
</poem>


</doc>
<doc id="154120" url="https://ta.wikipedia.org/wiki?curid=154120" title="கருவூரார்">
கருவூரார்

கருவூரார் கருவூரில் வாழ்ந்த சித்தர்களில் ஒருவர். கருவூரார் பூசாவிதி என்னும் நூலைச் செய்தவர். இவர் 16ஆம் நூற்றாண்டில் வாழ்ந்தவர்.




</doc>
<doc id="154122" url="https://ta.wikipedia.org/wiki?curid=154122" title="கருவூரார் பூசாவிதி">
கருவூரார் பூசாவிதி

கருவூரார் பூசாவிதி என்னும் நூல் கருவூரில் வாழ்ந்த கருவூரார் எனும் சித்தரால் செய்யப்பட்ட நூல். இவரது நூலில் கையாளப்பட்டுள்ள சொற்கள் இவரை 16ஆம் நூற்றாண்டுக்குத் தள்ளுகின்றன. இந்த நூலில் 30 விருத்தப் பாடல்கள் உள்ளன.



</doc>
<doc id="154124" url="https://ta.wikipedia.org/wiki?curid=154124" title="கல்லாடம்">
கல்லாடம்

கல்லாடம் என்ற தலைப்பில் பின்வரும் கட்டுரைகள் உள்ளன:



</doc>
<doc id="154125" url="https://ta.wikipedia.org/wiki?curid=154125" title="கல்லாடம் (சைவத் திருமுறை)">
கல்லாடம் (சைவத் திருமுறை)

கல்லாடம் என்னும் சைவ நூல் கல்லாடர் என்பவரால் இயற்றப்பட்டது. ஒன்பதாம் திருமுறைகளில் ஒன்றான இந்த நூல் 11ஆம் நூற்றாண்டில் தோன்றியது. 102 ஆசிரியப் பாக்கள் கொண்டது. இவற்றில் 2 பாயிரம். அடுத்து வரும் 100 பாடல்கள் நூல். ‘கல்லாடம் கற்றவனோடு சொல்லாடாதே’ என்பது சைவ சமயப் பழமொழி. சிவன் பற்றிய கதைகள் இதில் மலிந்துள்ளன. வெறிவிலக்கல், பாடல் 101 ஆறு பார்த்து உற்ற அச்சக் கிளவி பாடல் 102 முதலான அகத்திணைக்கு உரிய துறைத்தலைப்புகள் இதன் பாடல்களுக்குத் தலைப்பாக இடப்பட்டுள்ளன.

<poem>
'அன்பின் ஐந்திணை' என்று அறுபது சூத்திரம்
கடல்அமுது எடுத்துக் கரையில் வைத்ததுபோல்
பரப்பின் தமிழ்ச்சுவை திரட்டி மற்றவர்க்குத் 
தெளிதரக் கொடுத்த தென்தமிழ்க் கடவுள் 
</poem>




</doc>
<doc id="154128" url="https://ta.wikipedia.org/wiki?curid=154128" title="2012 உலகப் பல்கலைக்கழகத் தமிழ் இளையர் மாநாடு">
2012 உலகப் பல்கலைக்கழகத் தமிழ் இளையர் மாநாடு

2012 உலகப் பல்கலைக்கழகத் தமிழ் இளையர் மாநாடு ("World Tamil University Youth Conference, 2012") சிங்கப்பூர் தேசியப் பல்கலைக்கழகத் தமிழ்ப் பேரவையால் 2012, சூலை 20 முதல் சூலை 22 வரை நடத்தப்பட்ட ஒரு உலக இளையர் மாநாடு ஆகும்.

தற்கால உலகமயமாதல் சூழலில் தமிழ் பேசும் இளையோரின் அடையாளங்களின் தேடல், அவர்களைத் தமிழ் அடையாளத்தில் பெருமை கொள்ள உதவுதல் ஆகியவை இந்த மாநாட்டின் முதன்மை நோக்கங்களாகக் கூறப்பட்டது. தேசிய‌ ப‌ல்க‌லைக்க‌ழ‌க‌ த‌மிழ்ப் பேர‌வையின் 33ம் ஆண்டின் செய‌ற்குழுவின‌ர் ஏற்பாட்டில் நடைபெறும் இந்த மாநாடு "த‌மிழ் இளைய‌ர் அடையாள‌ம்: ஒரு க‌ண்ணோட்ட‌ம்," என்ற‌ க‌ருப்பொருளில் நடைபெற்றது.

தேசிய பல்கலைக் கழக நகர வளாகத்தின் டவுன் பிளாசா அரங்கத்தில் மூன்று நாட்களுக்கு நடைபெற்ற இந்த மாநாட்டில் கல்விசார் நிகழ்வுகள், திருவிழா என இரு பிரிவுகள் இடம்பெற்றன. சிங்கப்பூர், இந்தியா, இலங்கை, மலேசியா, பிலிப்பீன்சு, ஐக்கிய அமெரிக்கா, கனடா, மற்றும் ஐரோப்பிய நாடுகளிலிருந்து பல்கலைக்கழக மாணவர்கள் பங்குபற்றினர். 13 மாணவர்கள் ஆய்வுக் கட்டுரைகளை சமர்ப்பித்தனர். ஊடகங்களில் சிங்கப்பூர் தமிழ் இளையரின் சுய அடையாளம், தமிழ் திரைப்படங்களில் வட இந்திய நடிகைகளில் ஊடுருவல், பெண்களின் வெளிப்பாடு, முகநூலில் தமிழ் மொழியும் சாதியும், சங்க இலக்கியம் மூலம் தமிழ் இளையர் அடையாளத்தை வெளிக் காட்டுதல், தமிழ்நாட்டைச் சேர்ந்த இளம் முஸ்லிம் பெண்களிடையே நவீன தமிழ் மொழி அடையாளம் போன்ற தலைப்புகளில் ஆய்வுக்கட்டுரைகளும், விவாதங்களும் இடம்பெற்றன.



</doc>
<doc id="154131" url="https://ta.wikipedia.org/wiki?curid=154131" title="யோம் கிப்பூர்ப் போர்">
யோம் கிப்பூர்ப் போர்

யோம் கிப்பூர்ப் போர் அல்லது அக்டோபர் போர் ("Yom Kippur War" ; ) மற்றும் 1973 அரபு-இசுரேல் போர் அல்லது நான்காவது அரபு-இசுரேல் போர் என்பது 1973 அக்டோபர் 6 முதல் 25 வரை இடம்பெற்ற இசுரேலுக்கும் அரபு நாடுகளின் கூட்டுப் படைகளை வழிநடத்திய எகிப்து மற்றும் சிரியாக்கும் இடையில் நடைபெற்ற சண்டையினைக் குறிக்கும்.


</doc>
<doc id="154132" url="https://ta.wikipedia.org/wiki?curid=154132" title="தேய்வழிவுப் போர்">
தேய்வழிவுப் போர்

தேய்வழிவுப் போர் ("War of Attrition", , ) என்பது இசுரேலுக்கும் எகிப்துக்கும் இடையே 1967 முதல் 1970 வரை இடம்பெற்ற ஒரு வரையறுக்கப்பட்ட ஓர் போராகும். 



</doc>
<doc id="154152" url="https://ta.wikipedia.org/wiki?curid=154152" title="கலிங்கத்துப் பரணி (ஒட்டக்கூத்தர் நூல்)">
கலிங்கத்துப் பரணி (ஒட்டக்கூத்தர் நூல்)

செயங்கொண்டார் பாடிய கலிங்கத்துப்பரணி பலராலும் போற்றிப் பயிலபட்டுவருகிறது. கலிங்கத்துப் பரணி என்னும் பெயரில் ஒட்டக்கூத்தர் பாடிய பரணிநூல் ஒன்றும் உண்டு. 

செயங்கொண்டார் பாடிய கலிங்கத்துப் பரணி, முதலாம் குலோத்துங்கனின் படைத்தலைவன் கருணாகரத் தொண்டைமான் வடகலிங்க மன்னன் அனந்தவன்மனை வென்ற திறத்தைப் பாடுகிறது.

ஒட்டக்கூத்தர் பாடிய கலிங்கத்துப்பரணி, முதலாம் குலோத்துங்கனின் மகன் விக்கிரம சோழன் தென்கலிங்க மன்னன் கலிங்க வீமனை வென்ற திறத்தைப் பாடுகிறது. இந்த நூல் நமக்குக் கிடைக்கவில்லை. என்றாலும் இந்த நூலைப்பற்றிய குறிப்புகள் நமக்குக் கிடைக்கின்றன.
முதலாம் குலோத்துங்கன் ஆட்சிக் காலத்தில் அவன் மகன் விக்கிரமன் தன் தந்தையின் சார்பில் வேங்கி நாட்டில் இருந்துகொண்டு ஆட்சி புரிந்துவந்தான். அக்காலத்தில் தென்கலிங்க வீமனை வென்றதை ஒட்டக்கூத்தர் பாடிய நூலே முதலாவது கலிங்கத்துப் பரணி. 

கருணாகரத் தொண்டைமான் வடகலிங்கத்தை வென்றதைச் செயங்கொண்டார் பாடிய நூல் இரண்டாவது கலிங்கத்துப் பரணி. செயங்கொண்டார் இயற்றிய பரணி சொல்நயம், பொருள்நயம் மிக்கு விளங்கியமையால் முதல் பரணி வழக்கொழிந்து போயிற்று.


சிலப்பதிகாரம் நூலுக்கு உரை எழுதும் அடியார்க்கு நல்லார், இந்திரவிழாவில் பலியிடுதலைக் குறிப்பிடும்போது மூன்று பாடல்களை மேற்கோளாகத் தருகிறார். அவை இங்குத் தரப்படுகின்றன. இந்த மூன்றில் 2ஆம் பாடல் செயங்கொண்டார் கலிங்கத்துப் பரணியில் உள்ளது. மற்றைய இரண்டும் எந்த நூலிலும் காணப்படவில்லை. எனவே இவை ஒட்டக்கூத்தர் பாடிய பரணியின் பாடல் என அறிஞர்கள் கருதுகின்றனர்.
மோடி முன்தலையை வைப்பரே மூடி
ஆடி நின்று புதுத் திலதம்
அடிக் கழுத்தி னுடன் சிரத்தை அரிவராலோ
கொடுத்த சிரம் கொற்றவையைத் துதிக்குமாலோ
மண்ணின் ஆள் அற அறுத்த தங்கள் தலை
விண்ணின் ஆகிய தன் யாகசாலை தொறும்


</doc>
<doc id="154153" url="https://ta.wikipedia.org/wiki?curid=154153" title="பூழிநாடு">
பூழிநாடு



</doc>
<doc id="154155" url="https://ta.wikipedia.org/wiki?curid=154155" title="பூழி நாடு (பாண்டிய நாடு)">
பூழி நாடு (பாண்டிய நாடு)

பூழி நாடு என்பது பாண்டிய நாட்டில் அமைந்த அகநாடுகளுள் ஒன்று. 1378ஆம் ஆண்டு சேர நாட்டில் இருந்த ஒரு பாண்டிய மன்னனால் "வரகுண ராமன் சிந்தாமணி காத்தப்ப பூழித்தேவர்" என்ற தளபதிக்குத் தானமாக வழங்கப்பட்ட நாடே இந்த பூழிநாடு. ஆரம்ப காலத்தில் இதன் தலைநகரம் ஆவுடையார் புரம்.

நாயக்கர் காலத்தில் (1529-64) பாண்டி நாடு 72 பாளையங்களாக பிரிக்கப்பட்ட போது, பூழி நாட்டின் பகுதிகள் அதனுள் அடங்கின. அதன் பிறகு சில வருடங்கள் கழித்து அதன் தலைநகரம் நெற்கட்டாஞ்செவ்வலுக்கு மாற்றப்பட்டது. நாயக்கர் கால வீழ்ச்சியின் போது பாளையங்கள் சுயவுரிமை பெறத்தொடங்கின.

வரகுண ராமன் சிந்தாமனி காத்தப்ப பூழித்தேவரின் வழிவந்த பத்தாம் தலைமுறை மன்னனே சித்திர புத்திரத்தேவர் என்றவரார். இவருக்கு பிறந்த பூலித்தேவன் என்பவரே இந்திய விடுதலைப் போராட்டத்தை தமிழகத்தில் தொடங்குவதற்கு காரணமாயிருந்த பாளையக்காரர் போர்களின் முன்னோடி.


</doc>
<doc id="154184" url="https://ta.wikipedia.org/wiki?curid=154184" title="தமிழ்நாடு அரசின் அமைப்புகள்">
தமிழ்நாடு அரசின் அமைப்புகள்

தமிழ் நாடு அரசு அமைப்புகள், நிறுவனங்கள் மற்றும் இணையங்களின் பட்டியல்
இப்பட்டியல் தமிழ் நாடு அரசு கட்டுப்பாட்டில் இயங்கும் சிலவற்றை உள்ளடக்கியதாகும்:


=இயங்கிகொண்டிருக்கும் அமைப்புகள்=

= செயல்படாத அமைப்புகள் =

கீழ் கண்டவை தமிழ் நாடு அரசின் செயல்படாத அமைப்புகள்

=மேலும் பார்க்க=


= மேற்கோள்கள் =

= வெளி இணைப்புகள் =



</doc>
<doc id="154197" url="https://ta.wikipedia.org/wiki?curid=154197" title="வளைவு (கணிதம்)">
வளைவு (கணிதம்)

கணிதத்தில் வளைவு ("curvature") என்பது பொதுவாக ஒரு வடிவவியல் வடிவமானது தட்டையாக இல்லாமல் எவ்வளவு வேறுபட்டுள்ளது என்பதைக் காட்டுகிறது. ஒரு வட்டத்தின் வளைவு வட்டத்தின் மீதுள்ள அனைத்துப் புள்ளிகளிலும் சமமாக இருக்கும். மேலும் அதன் மதிப்பு வட்டத்தின் ஆரத்தின் தலைகீழியாகும். சிறிய (ஆரம்) வட்டங்கள் மிக வளைந்து, அதிகமான வளைவு உடையவையும் பெரிய வட்டங்கள் சிறிதே வளைந்து சிறியளவு அளவு கொண்டவையாகவும் இருக்கும். தளத்தில் (இரு பரிமாணம்) வளைவு ஒரு திசையிலி. ஆனால் முப்பரிமாணத்தில் வளைவு ஒரு திசையானாகும்.

கணிதவியலாளர் "கோஷி," (Cauchy) ஓர் வளைவரையின் "வளைவு மையத்தை" ("C") அவ்வளைவரையின் நுண்ணளவில் நெருக்கமான (infinitely close) செங்கோடுகள் சந்திக்கும் புள்ளி எனவும், ஓர் புள்ளியில் வளைவு ஆரத்தை" அப்புள்ளிக்கும் வளைவு மையத்திற்கும் இடைப்பட்ட தூரம் எனவும், "வளைவு மதிப்பை" ஆரத்தின் தலைகீழி எனவும் வரையறுக்கிறார்.

"C" என்பது ஒரு தளத்தில் அமைந்த ஒரு வளைவரை எனில், அதன் மீதுள்ள ஒரு புள்ளியானது தனது அண்மையில் நகரும்போது அப்புள்ளியில் வரையப்படும் தொடுகோட்டின் மாறுபாட்டின் அளவைத் தருவது வளைவாகும். இதன் விளக்கம் வெவ்வேறு விதங்களில் அணுகப்படுகிறது.
வடிவவியல் நோக்கில்:




அப்புள்ளியின் அண்மையில் தோராயமாக அவ்வளைவரையை ஒத்து அமையும் ஒரு வட்டமானது (கோடு), அந்த வளைவரைக்கு அப்புள்ளியில் அமையும் ஒட்டு வட்டம் (osculating circle) எனப்படும். 

"P" புள்ளியில் வளைவரையின் வளைவு என்பது இந்த ஒட்டு வட்டத்தின் (கோட்டின்) வளைவாகும். அதாவது ஒட்டு வட்டத்தின் ஆரத்தின் தலைகீழி.

இயற்பியல் நோக்கில்:


ஒரு துகள் சீரான வேகத்தில் ஒரு வளைவரையின் ("C") மீது நகர்கிறது எனில்:

நேரம் "s" -ஐ வளைவரையின் பண்பளவையாகக் கொண்டால், அலகு தொடுகோட்டுத் திசையன் T ஆனதும் நேரத்தைப் பொறுத்ததாக அமையும். வளைவு இந்த தொடுகோட்டுத் திசையனின் மாறுவீதத்தின் எண்ணளவையாக அமையும். 

குறியீட்டில்:

இது அந்தத் துகளின் முடுக்கத்தின் அளவாகவும், formula_3 முடுக்கத் திசையனாகவும் அமையும்.

வளைவரையின் அலகுத் தொடுகோட்டுத் திசையன் எவ்வளவு வேகமாக சுழற்கிறது என்பதை வளைவு formula_4 தருகிறது. வளைவரை அதிகத் திசை மாற்றமில்லாது கிட்டத்தட்ட ஒரே திசையில் இருக்குமானால் அலகுத் தொடுகோட்டுத் திசையன் சிறிதளவே மாறும். இதனால் வளைவின் மதிப்பும் மிகச் சிறிதாக இருக்கும். ஆனால் வளைவரை அதிகமான திருப்பம் கொண்டிருந்தால் அலகுத் தொடுகோட்டுத் திசையனின் மாற்றமும் அதிகமாக இருக்கும். அதனால் வளைவின் மதிப்பும் அதிகமாகும்.




</doc>
<doc id="154203" url="https://ta.wikipedia.org/wiki?curid=154203" title="புலவஞ்சி">
புலவஞ்சி

புலவஞ்சி என்னும் சிற்றூர் தமிழகத்தில் தஞ்சாவூர் மாவட்டம், பட்டுக்கோட்டை வட்டம், மதுக்கூர் அருகே அமைந்துள்ளது.


</doc>
<doc id="154210" url="https://ta.wikipedia.org/wiki?curid=154210" title="தாழ்ப்பாள்">
தாழ்ப்பாள்

தாழ்ப்பாள் என்பது கதவில் அமைக்கப்படும் ஒரு கருவி. வீட்டுக்கதவு, கோட்டைக்கதவு போன்றவற்றில் இது அமைக்கப்படும். உள்ளே இருப்பவர் தாழ்ப்பாள் போட்டுக்கொண்டால் வெளியே இருப்பவர் கதவைத் திறக்க முடியாது. தாழ்ப்பாள் போடுதலைத் 'தாளிடுதல்' என்பர்.
தொல்காப்பியர் காலத்தில் 'தாழ்' என்னும் பூட்டை உணர்த்திற்று. இக்காலத்தில் இதனைத் 'தாள்' எனவும் குறிப்பிடுகின்றனர். இக்காலத்தில் 'பூட்டுக்குச்சி' என வழங்கும் சொல்லைத் தொல்காப்பியம் 'தாழக்கோல்' எனச் சொல்லிக்காட்டுகிறது.


</doc>
<doc id="154215" url="https://ta.wikipedia.org/wiki?curid=154215" title="ரியூகியோங் உணவகம்">
ரியூகியோங் உணவகம்

ரியூகியோங் உணவகம் அல்லது யூகியூங் உணவகம் () என்பது 105 மாடி பிரமிடு வடிவ வட கொரியாவின் தலைநகர் பியொங்யாங்கில் கட்டப்பட்டுக் கொண்டிருக்கும் ஓர் வானளாவி. இதன் பெயர் பியொங்யாங்கின் வரலாற்றுப் பெயர்களில் ஒன்று ஆகும். இது 105 மாடி எனவும் அழைக்கப்படுகிறது. கட்டுமானப்பணிகள் 1987 ஆரம்பிக்கப்பட்டு 1989 இல் முடிவுற திட்டமிடப்பட்டிருந்தது. ஆயினும், சில தாமதங்களின் பின், சோவிற் ஒன்றியத்தின் வீழ்ச்சியுடன் கட்டுமானப் பொருட்களின் குறைவு, பரவலான பொருளாதார இடையூறுகள் என்பன 1992 இல் முடக்கத்தை ஏற்படுத்தின.

கட்டடத்தின் உச்சிவரை கட்டிமுடிக்கப்பட்ட போதும் சாரளம் மற்றும் உள்ளக பொருத்த வேலைகள் செய்யப்படாது 16 வருடங்கள் இருந்தது. ஏப்ரல் 2008 இல் மீண்டும் எகிப்தின் ஒரஸ்கொம் குழுவின் மேற்பார்வையில் ஆரம்பமாகியது. 2011 இல் வெளிப்புற வேலைகள் செய்து முடிக்கப்பட்டன. உள்ளக தரைக்கான வேலைகள் வேலைகள் 2012 அல்லது அதன் பின்னும் நடைபெறலாம். உணவகம், விடுதி, குடியிருப்பு, வணிக வசதிகள் ஆகியவற்றை அக்கட்டடம் கொண்டிருக்குமென ஒரஸ்கொம் தெரிவிக்கின்றது. இக்கட்டடம் உத்தியோக பூர்வமாக கிம்-II சூங்கின் 100வது பிறந்த தினமான ஏப்ரல் 2012 அன்று திறந்து வைக்கப்பட்ட எதிர்பார்க்கப்பட்டபோதும், அது நிறைவேறவில்லை.

இக்கட்டடம் உயரத்திற்கு காணப்பட்டு பியொங்யாங்கின் முக்கிய வானளாவியும் வடகொரியாவின் பெரிய கட்டுமானமாகவும் உள்ளது. இது 1989 இல் நிறைவுற்றிருந்தால் உலகின் உயரமான உணவம் என்ற சிறப்பினைப் பெற்றிருக்கும். கட்டிமுடிக்கப்படாத இது ரோஸ் கோபுரம் 2009 இல் கட்டிமுடிக்கப்படும் வரை உயரமான உணவகம் என்ற பெயருக்கு உரியதாகவிருந்தது. ரியூகியோங் உணவகம் உலகிலுள்ள உயரமான கட்டங்களில் 40வது கட்டடமாகவும் ("சீன உலக வர்த்தக மையம் III" எனும் கட்டடமும் 40வது கட்டடமாகவுள்ளது) மாடிகள் அதிகம் உள்ளதில் 5வது கட்டடமாகவும் காணப்படுகின்றது.


</doc>
<doc id="154228" url="https://ta.wikipedia.org/wiki?curid=154228" title="தேன் வளைக்கரடி">
தேன் வளைக்கரடி

தேன் வளைக்கரடி ("honey badger") என்பது கீரிக் குடும்பத்தைச் சேர்ந்த சிற்றினம் ஆகும். இது தென்மேற்கு ஆசியா, இந்தியத் துணைக்கண்டம், ஆப்பிரிக்கா ஆகிய பகுதிகளில் காணப்படுகின்றது. தேன் வளைக்கரடியானது ஏனைய வளைக்கரடி இனங்கள் போன்ற தோற்றத்தில் இருக்காது; மரநாயின் உடல் தோற்றத்தைக் கொண்டு காணப்படுகின்றது. இதன் பரவல் எல்லை மற்றும் சுற்றாடல் இசைவாக்கம் என்பவற்றைினால் இது பன்னாட்டு இயற்கைப் பாதுகாப்புச் சங்கத்தினால் தீவாய்ப்புக் கவலை குறைந்த இனம் என வகைப்படுத்தப்பட்டுள்ளது. இது முதன்மையாக ஊனுண்ணி வகையாக காணப்படுவதோடு, இதன் தடிப்பான தோல் மற்றும் இதன் மூர்க்கமான தற்காப்பு திறன்களினால் சில கொன்றுண்ணிகளையே கொண்டு காணப்படுகின்றது.

இந்திய துணைகண்டத்தில் இவ்விலங்கு மிகவும் அறிதாக காணப்படுகிறது. கர்நாடக மாநிலம் கனகபுரா தாலுகாவின் தொட்டாலஹல்லி என்ற கிராமத்தில் கிணற்றில் இருந்து காப்பாற்றப்பட்டு மைசூர் மிருகக்காட்சி சாலைக்கு மாற்றப்பட்டது, ஆனால் சில நாடகளிலேயே இறந்துவிட்டது. 2014ஆம் ஆண்டு பிப்ரவரி மாதத்தில் காவேரி வனவிலங்கு சரணாலயத்தில் உள்ளது புகைப்பட ஆதாரத்துடன் கண்டுபிடிக்கப்பட்டுள்ளது.


</doc>
<doc id="154232" url="https://ta.wikipedia.org/wiki?curid=154232" title="பரணி (இலக்கியம்)">
பரணி (இலக்கியம்)

பரணி என்பது தமிழில் வழங்கப்பெறும் தொண்ணூற்றாறு பிரபந்த வகைகளுள் ஒன்றாகும். போரிலே ஆயிரம் யானைகளைக் கொன்று வெற்றிபெறும் வீரர்கள் மேல் பாடப்படுவது "பரணி இலக்கியம்" ஆகும்.இதை,
ஆனை ஆயிரம் அமரிடை வென்ற மானவனுக்கு வகுப்பது பரணி எனப் பன்னிரு பாட்டியல் விளக்குகிறது.பெரும்போர் புரிந்து வெற்றி பெற்ற வீரனைச் சிறப்பித்துப் பாடுவதையும் பரணி என்று வழங்குவதுண்டு. போரிற் தோற்ற அரசன் நாட்டில் போர்க்களம் அமைத்துப் போர் செய்து, வெற்றி பெறுவதால் தோற்ற நாட்டுப் பெயரால் நூலை வழங்குவது மரபு. 
பரணி என்னும் சொல்லானது, காடுகிழவோன், பூதம், அடுப்பு, தாழி, பெருஞ்சோறு, தருமன் நாள், போதம் என்னும் பல பொருள்களைத் தரும். இதனைக்
என்பதால் அறியலாம்.

பொதுவாகப் பரணிகள் பின்வரும் பகுதிகளைக் கொண்டிருக்கும். 



</doc>
<doc id="154235" url="https://ta.wikipedia.org/wiki?curid=154235" title="பெருந்தேவனார்">
பெருந்தேவனார்

காலப்பாதையில் பெருந்தேவனார் என்னும் பெயருடன் அவ்வப்போது சில புலவர்கள் வாழ்ந்துள்ளனர்.


</doc>
<doc id="154246" url="https://ta.wikipedia.org/wiki?curid=154246" title="நேகா பாசின்">
நேகா பாசின்

நேகா பாசின் ("Neha Bhasin", பிறப்பு:நவம்பர் 18, 1982, தில்லி ) ஒர் இந்தியப் பாடகரும் பாடலாசிரியரும் ஆவார். தொலைக்காட்சித் தொகுப்பாளராகவும் நிகழ்கலை நிகழ்த்துனராகவும் பணியாற்றுகிறார். இவர் பஞ்சாபியைத் தாய்மொழியாகக் கொண்டவர். தன் சிறு வயது பள்ளிப் படிப்பையும் மேற்படிப்பையும் புது தில்லியிலேயே மேற்கொண்டார். எப்பொழுதும் இசையைப் பற்றியும், கலையைப் பற்றிய சிந்தனையைக் கொண்டிருந்தார். இதனால் சிறு வயதிலேயே பல போட்டிகளில் கலந்து கொண்டார்.இந்தியப் பெண்கள் பாப்பிசைக் குழுவான வீவா!வில் பங்கேற்றுள்ளார்.



</doc>
<doc id="154255" url="https://ta.wikipedia.org/wiki?curid=154255" title="சீரடி">
சீரடி

சீரடி ("Shirdi", ) இந்திய மாநிலம் மகாராட்டிரத்தில் அகமதுநகர் மாவட்டத்தில் ரகதா வட்டதைச் சேர்ந்த "சீரடி நகரப் பஞ்சாயத்து" நராட்சி எல்லைக்குள் அமைந்த பகுதியாகும். இது அகமதுநகர் - மன்மாட் மாநில நெடுஞ்சாலையில் அகமத்நகரிலிருந்து 83 கிமீ தொலைவில் உள்ளது. இவ்விடம் 19ஆம் நூற்றாண்டில் புகழ்பெற்றிருந்த சீரடி சாயி பாபா வாழ்ந்த இடம் என்பதால் பெரிதும் அறியப்படுகிறது. இங்கு அவர் வாழ்ந்த இடங்களும் சமாதி அடைந்த இடமும் வழிபாட்டுத் தலங்களாகவும் சுற்றுலாத் தலங்களாகவும் மாற்றம் பெற்று பலர் வருகின்ற ஊராக முன்னேறி உள்ளது. மும்பை, புனே போன்ற நகரங்களிலிருந்து நாளும் பல சுற்றுலாப் பேருந்துகள் இயக்கப்படுகின்றன. பல தங்குவிடுதிகளும் ஆன்மிக ஓய்வகங்களும் இங்கு கட்டமைக்கப்பட்டு வருகின்றன. நாட்டின் பிற பெருநகரங்களுடன் தொடர்வண்டி இணைப்புகளும் ஏற்படுத்தப்பட்டுள்ளன. 



</doc>
<doc id="154256" url="https://ta.wikipedia.org/wiki?curid=154256" title="உருமி (திரைப்படம்)">
உருமி (திரைப்படம்)

உருமி ("Urumi") 2012 இல் வெளியான தமிழ்த் திரைப்படமாகும். பிருத்விராஜ், சந்தோஷ் சிவன் ஆகியோரால் தயாரிக்கப்பட்டு சந்தோஷ் சிவனால் இயக்கப்பட்டது. பிருத்விராஜ், பிரபுதேவா, ஆர்யா, ஜெனிலியா, நித்யா மேனன் ஆகியோர் நடித்திருந்தனர்.

 09. ^ http://cinema.currentweek.net/2011/08/urumi-telugu-movie-review-rating-375.html



</doc>
<doc id="154258" url="https://ta.wikipedia.org/wiki?curid=154258" title="நரிமூக்குப் பழவௌவால்">
நரிமூக்குப் பழவௌவால்

நரிமூக்குப் பழவௌவால் அல்லது நரிமூக்கு இந்தியப் பழ வௌவால் ("greater short-nosed fruit bat") என்பது வெளவால் குடும்பத்தில் பழ வௌவால் சிற்றினம். இது தென் ஆசியாவிலும் தென்கிழக்காசியாவிலும் காணப்படுகின்றது.

இவ் வெளவால்கள் நீண்ட மூக்கு அமைப்பினைக் கொண்டு காணப்படுகின்றன. மேற்பகுதி பழுப்பிலிருந்து சாம்பல்-பழுப்பாகவும் கீழ்ப்பகுதி மங்கலாகவும் காணப்படும். உரோமம் மிருதுவாகவும் பட்டுப் போன்றும் காணப்படும். காது மற்றும் இறகு என்புகளின் ஓரங்கள் வெண்ணிறமாகவும் காணப்படும். கீழ்தாடைப் பற்கள் கூரற்று வட்டமாகக் காணப்படும். வளர்ந்த வெளவாலின் இறக்கையின் குறுக்களவு 48 செ.மீ. ஆகும். இளம் வௌவால்கள் வளர்ந்த வெளவால்களைவிட பாரம் குறைந்தவை. இவற்றின் முன்னங்கையின் நீளம் 70.2 மிமி (64-79மிமி) ஆகும்.

இவை பாக்கித்தான், வங்காளதேசம், பூட்டான், கம்போடியா, சீனா, இந்தியா, இந்தோனேசியா, லாவோஸ், மலேசியா, மியன்மார், பிலிப்பீன்சு, இலங்கை, தாய்லாந்து, வியட்நாம் ஆகிய நாடுகளில் பழவகைப் பயிர்கள் அறுவடை செய்யப்படும் வெப்ப வலயக் காடுகளில் இவ்வகையினம் பொதுவாக் காணப்படுகி்ன்றன. இவை புல்வெளிகளிலும் அலையாத்திக் காடுகளிலும் காணப்படும். சிறப்பான இவற்றின் கூடுகள் பனை மரங்களில் கட்டப்படும். வௌவால்கள் பனையின் இலை போன்ற பகுதிகளை மொன்று சாதாரணமான கூடுகளை அமைக்கின்றன. பனைகள் இல்லாத பகுதிகளில் அவை கட்டடங்களில் படரும் கொடிகளாலும் இலைகளை இணைத்தும் கூட்டினை அமைக்கும்.

இவ்வினங்கள் கூட்டமாய், தங்குமிடத்தின் ஒரே பாலைச் சேர்ந்த 8 முதல் 9 வௌவால்கள் வரை வாழும். இனப்பெருக்கக் காலம் அல்லது குழுவின் எண்ணிக்கை அதிகரிக்கும் வரை ஆண், பெண் என தனித்திருக்கும். பலமனைவி மணப் பழக்கம் உடைய இவை, பொதுவாக இனப்பெருக்கக் காலத்தில் 6-10 ஆண்கள் 10-15 பெண்களுடன் பனையிலுள்ள கூடுகளைப் பகிர்ந்து கொள்ளும். இனப்பெருக்க புணர்ச்சியின்போது வாய்வழிப் பாலியல் நடவடிக்கை மேற்கொள்ளும் முதனி அல்லாத ஒரே இனம் இந்த வௌவால் இனமாகும். புணர்ச்சியின் பின் சிறிது நேரம் பெண்களுடன் தங்கும் ஆண்கள் பின் ஒரே பால் குழுக்களிடம் திரும்பிவிடும்.


</doc>
<doc id="154259" url="https://ta.wikipedia.org/wiki?curid=154259" title="பூக்குழித் திருவிழா">
பூக்குழித் திருவிழா

பூக்குழித் திருவிழா என்பது, தமிழகத்தின் பெரும்பாலான மாரியம்மன் ஆலயங்களில் ஆண்டுக்கு ஒரு முறை நடைபெறும் ஒரு திருவிழா ஆகும். இத்திருவிழா, "பூமிதித் திருவிழா" என்றும் அழைக்கப்படும். இலங்கைபொன்ற நாடுகளிலும் தீமிதிப்பு மாரியம்மன், காளியம்மன், கண்ணகி, திரௌபதி அம்மன் ஆலயங்களில் நடைபெறுகின்றன. இலங்கையில் தேசத்துக் கோயில்கள் என வழங்கப்படுகின்றன அரசு மானியம் பெறும் சில ஆலயங்கள் கூட தீமிதிப்பு நடைபெறும் ஆலயங்களாக உள்ளன.

சற்று குழிவான ஒரு நிலப்பரப்பில் மரத்துண்டங்களை எரித்து, கங்கினை உருவாக்குவர். விரதம் மேற்கொண்ட பக்தர்கள், இந்த கனன்றுகொண்டிருக்கும் 'கங்குப் படுகை'யின் மேல் வெறுங்காலில் நடந்து செல்வர். பக்தியின் காரணமாக, நெருப்புகூட ஒரு பூப்போல சொல்லப்படுகிறது; கருதப்படுகிறது. 'தீமிதித் திருவிழா' என அழைப்பதை விட பூக்குழித் திருவிழா என சொல்லுவதையே பக்தர்கள் பெரிதும் கடைப்பிடிப்பர்.

திருவிழா அன்று காலையில் குண்டத்தில் மரக்கட்டைகளை குவிப்பர். இதில் வேப்பமரத்தின் கட்டைகள் பெரும்பான்மையாகும். ஆலயத்தின் முக்கியக் கருவறையிலிருந்து எரியும் கற்பூரம் கொண்டு வரப்பட்டு, அந்த நெருப்பினால் மரக்கட்டைகள் பற்ற வைக்கப்படும். பக்தர்கள் கொண்டு வரும் நல்லெண்ணையும் நெய்யும் கூடுதல் எரிபொருளாக, எரியும் மரக்கட்டைகளின் மீது ஊற்றப்படும். மரக்கட்டைகள் நன்கு எரிந்து துண்டங்களான பிறகு, அந்த கங்குகள் பரவிவிடப்பட்டு ஒரு படுகை போல உருவாக்கப்படும்.

விரதம் மேற்கொண்ட பக்தர்கள், வீதிவலம் வந்து இறுதியில் ஒருவர் பின் ஒருவராக அந்தக் கங்குப்படுகையின் மீது நடப்பர். பொதுவாக அம்மன் வீற்றிருக்கும் சப்பரமும் வீதிவலம் வந்து குண்டத்தின் முன் நிறுத்தப்படும்.




</doc>
<doc id="154271" url="https://ta.wikipedia.org/wiki?curid=154271" title="கலியாணன் கதை">
கலியாணன் கதை

கலியாணன் கதை என்னும் நூல் இன்று இல்லை. எனினும் இப்படி ஒரு நூல் இருந்தது என்பதை யாப்பருங்கல விருத்தி உரையிலிருந்து அறிகிறோம். இரண்டு இடங்களில் இந்த நூலைப்பற்றிய குறிப்புகள் இந்த விருத்தியுரையில் உள்ளன.
இந்தக் குறிப்புகளால் கலியாணன் கதை என்னும் நூல் சிலப்பதிகாரம் போல ‘என்’ என முடியும் ஆசிரியப் பாக்களால் ஆன நூல் என்பது தெரியவருகிறது. இதில் கூறப்படும் கலியாணன் சீவகனைப் போல் பல மனைவியரை மணந்தவன் ஆகலாம்.


</doc>
<doc id="154275" url="https://ta.wikipedia.org/wiki?curid=154275" title="எல்லா வெடிகுண்டுகளினதும் தந்தை">
எல்லா வெடிகுண்டுகளினதும் தந்தை

"எல்லா வெடிகுண்டுகளின் பிதா" (""Father of All Bombs"") என்ற அடை பெயருடைய சக்தி அதிகரிக்கப்பட்ட வான்வியல் வெப்ப அழுத்த வெடிகுண்டு ("Aviation Thermobaric Bomb of Increased Power") என்பது வான்வழியாக குண்டு வீச்சு விமானங்கள் மூலம் தரையின் செயற்படும் உரசியத் தயாரிப்பு வெப்ப அழுத்த ஆயுதமாகும். இவ்வாயுதத்தின் அழிவு சக்தி பற்றி் குறிப்பிட்ட உருசியக் ஆயுதப் படைகளின் அதிகாரி "உயிர்வாழும் அனைத்துமே சாதாரணமாய் ஆவியாகிவிடும்" என்றார். இது அமெரிக்க இராணுவத்தின் "எல்லா வெடிகுண்டுகளின் தாய்" என அழைக்கப்படும் வெடிகுண்டினைவிட நான்கு மடங்கு பலமுள்ளது. இதனால் இது வழக்கமான, அணு ஆயுதங்களற்ற உலகிலுள்ள ஆயுதங்களில் இதுவே மிகச் சக்தி வாய்ந்த ஆயுதமாகும். ஆயினும், உரசியர்களின் உரிமை கொண்டாடும் ஆயுதத்தின் அளவு, சக்தி பற்றி அமெரிக்க பாதுகாப்பு ஆய்வாளர்கள் கேள்வி எழுப்பியுள்ளனர்.

இவ்வாயுதம் 11 செப்டம்பர் 2007 அன்று வெற்றிகரமாகப் பரிசோதிக்கப்பட்டது. உரசிய இராணுவத்தின் கூற்றின்படி, இப்புதிய ஆயுதம் சில சிறிய வகை அணுக்குண்டுகளுக்கு மாற்றீடாக அமையும்.



</doc>
<doc id="154279" url="https://ta.wikipedia.org/wiki?curid=154279" title="எல்லா வெடிகுண்டுகளினதும் தாய்">
எல்லா வெடிகுண்டுகளினதும் தாய்

ஜிபியு-43/பி மாபெரும் பீரங்கி வான் வெடிப்பு ("GBU-43/B Massive Ordnance Air Blast" ("MOAB")) எனவும் பொதுவாக எல்லா வெடிகுண்டுகளின் தாய் ("Mother of All Bombs")என அழைக்கப்படும் இது அமெரிக்க இராணுவத்தினால் தயாரிக்கப்பட்ட ஒரு பாரிய விளைவு வழக்கமான வெடிகுண்டு. இதன் தயாரிப்புக் காலத்தில், இதுவே அணு ஆயுதங்களற்ற, அதிக சக்தி வாய்ந்த ஆயுதமாகக் காணப்பட்டது. இவ்வெடிகுண்டு சி-130, எம்சி-130 வகை வானூர்திகள் மூலம் விடுவிக்கப்பட வடிவமைக்கப்பட்டது.

இந்த வெடிகுண்டு 2017 ஏப்ரல் 13 அன்று ஆப்கானித்தானில் கொரோசான் மாகாணத்தில் இசுலாமிய அரசு தீவிரவாதிகளின் தளங்கள் மீது வீசியது. 9,800 கிலோ எடையுள்ள 30 அடி நீள இக்குண்டை வீசி அமெரிக்கா நடத்திய தாக்குதலில், 90 பேர் கொல்லப்பட்டுள்ளதாக ஆப்கானிய பாதுகாப்பு அமைச்சகம் தெரிவித்தது.

2007 ஆம் ஆண்டில், உருசியத் தயாரிப்பான "எல்லா வெடிகுண்டுகளின் பிதா" இதைவிட நான்கு மடங்கு சக்தி வாய்ந்தது என உரிமை கோரியது.




</doc>
<doc id="154281" url="https://ta.wikipedia.org/wiki?curid=154281" title="பசித்த மானிடம்">
பசித்த மானிடம்

பசித்த மானிடம், கரிச்சான் குஞ்சு எழுதிய தமிழ்ப் புதினம் ஆகும். காலச்சுவடு பதிப்பகத்தின் செம்பதிப்புகள் வரிசையில் வெளிவந்துள்ளது. கணேசன் மற்றும் கிட்டா ஆகிய கதை மாந்தர்களின் வழியாக மனித வாழ்வின் பசிகளைப் பேசுகிறது. முதன் முதலில் 1978 ஆம் ஆண்டு மதுரை மீனாட்சி புத்தக நிலையத்தாரால் வெளியிடப்பட்டது. 2005 இல் மீண்டும் காலச்சுவடு பதிப்பகத்தால் மறுபதிப்பு செய்யப்பட்டது. கணேசன் கிட்டா என எதிர் நிலை மனம் கொண்ட இரு பாத்திரங்கள் வழியாகக் கதை சொல்லப்பட்டுள்ளது. 



</doc>
<doc id="154282" url="https://ta.wikipedia.org/wiki?curid=154282" title="பள்ளிகொண்டபுரம்">
பள்ளிகொண்டபுரம்

பள்ளிகொண்டபுரம் நீல. பத்மநாபனின் சிறந்த புதினங்களுள் ஒன்று. திருவனந்தபுரத்தின் பின்னணியில் அமைந்த கதை. அனந்த நாயரின் வாழ்க்கையைப் பற்றிய தேடல்களும் அதற்கான கேள்விகளுமே புதினம் முழுவதும் பரவலாக உள்ளன.

இப்புதினம் முதல் பதிப்பாக டிசம்பர் 1970-இல் வாசகர் வட்டம், சென்னை என்ற நிறுவனத்தினரால் வெளியிடப்பட்டது. பிறகு இரண்டாம் பதிப்பு ஏப்ரல் 1985 இலும், மூன்றாம் பதிப்பு டிசம்பர் 2000-த்திலும் மணிவாசகர் பதிப்பகத்தினரால் வெளியிடப்பட்டிருக்கிறது. நான்காவது பதிப்பை காலச்சுவடு பதிப்பகம் வெளியிட்டுள்ளது.

இப்புதினத்தின் ஆங்கில மொழிபெயர்ப்பு "Pallikondapuram - The City Where God Sleeps" 1982 இல் முதல் பதிப்பாக கிறித்தவ இலக்கியக் கழகம் நிறுவனத்தராலும் இரண்டாவது பதிப்பு 2007 இல் இந்தியன் ரைட்டிங் நிறுவனத்தினரால் "Where The Lord Sleeps" என்ற தலைப்பிலும் வெளியிடப்பட்டிருக்கிறது. தேசிய புத்தக அறக்கட்டளை இப்புதினத்தை ஆதான் பிரதான் திட்டத்தில் தேர்ந்தெடுத்து அனைத்திந்திய மொழிகளிலும் மொழிபெயர்த்து வெளியிட்டிருக்கிறது. இதன்படி இந்தி, மலையாளம் (1982 இலும், 1998 இலும் இரண்டு பதிப்புகள்), உருது, பஞ்சாபி, மராட்டி, குசராத்தி, அசாமி, தெலுங்கு, ஒரியா, கன்னட, வங்க மொழிகளில் ஏற்கனவே வந்துவிட்டன. உருசிய மொழியில் லூபா பைச்சிகினா "Gorod Spyashchego Bogo" என்ற தலைப்பில் மொழிபெயர்த்திருக்கிறார்.

மேலும் இப்புதினத்தை, பல்வேறான ஆய்வு மாணவர்கள் தங்கள் ஆய்வு நிறைஞர், முனைவர் பட்டங்களுக்காகத் தமிழ் நாட்டிலும் வெளி மாநிலங்களிலும் உள்ள பல்வேறு பல்கலைக்கழங்களில் ஆய்வுசெய்து பட்டங்கள் எடுத்திருக்கிறார்கள்.



</doc>
<doc id="154284" url="https://ta.wikipedia.org/wiki?curid=154284" title="மிருணாள் கோரே">
மிருணாள் கோரே

மிருணாள் கோரே ("Mrinal Gore", சுமார்.1928 – 17 சூலை 2012, வாசை) இந்தியாவைச் சேர்ந்த ஓர் சோசலிச அரசியல்வாதி ஆவார். இவர் ஜனதா கட்சியின் ஒரு தலைவராகவும் இந்திய நாடாளுமன்ற உறுப்பினராகவும் இருந்துள்ளார்.தனது 83வது அகவையில் சூலை 17, 2012 அன்று மறைந்த இவரது அரசியல் சேவையை பலரும் பாராட்டியுள்ளனர்.

மும்பையின் வடக்கு சுற்றுப்புறப் பகுதியான கோரேகானுக்கு குடிநீர் வழங்கல் அமைந்திட எடுத்த முயற்சிகளுக்காக இவர் "பானிவாலி பாய்" என்று அறியப்படுகிறார். இளமைப் பருவத்திலேயே மகாத்மா காந்தியின் வெள்ளையனே வெளியேறு இயக்கத்தால் கவரப்பட்ட மிருணாள் மருத்துவப் பணிவாழ்வை துறந்து ஏழை மக்களின் நலனுக்காகப் போராடியுள்ளார். பெண்கள் உரிமைகள், குடி உரிமைகள், சமய நல்லிணக்கம், தொழிற்சங்க நடவடிக்கைகளுக்காக பல போராட்டங்களில் பங்கெடுத்துள்ளார். மகாராட்டிர சட்டப்பேரவையில் எதிர்கட்சித் தலைவராகவும் 1977ஆம் ஆண்டில் அமைந்த ஆறாவது மக்களவையில் வடக்கு மும்பை நாடாளுமன்றத் தொகுதி உறுப்பினராகவும் பணியாற்றி உள்ளார். 1977இல் அமைந்த அமைச்சரவையில் சுகாதாரத் துறை அமைச்சர் பதவிக்கான வாய்ப்பை மறுத்துள்ளார்.

மிருணாள் கோரேயின் மனைவியின் பெயர் கேசவ் கோரே. இவர்களுக்கு அஞ்சலி வர்தக் என்ற மகள் உள்ளார்.


</doc>
<doc id="154285" url="https://ta.wikipedia.org/wiki?curid=154285" title="சார் வெடிகுண்டு">
சார் வெடிகுண்டு

சார் வெடிகுண்டு ("Tsar Bomba" ) என்பது ஏஎன்602 என்னும் அணு வெப்பாற்றல் வெடிகுண்டின் அடை பெயரும், இதுவரை வெடிக்க வைக்கப்பட்ட அணுக் குண்டுகளில் மிகச் சக்தி வாய்ந்ததும் ஆகும். இது "குஸ்கினாசின் தாய்" என்றும் அழைக்கப்படும். இதன் அர்த்தம் 'இதற்கு முன் காணப்படாத ஒன்று' என்பதாகும்.




</doc>
<doc id="154288" url="https://ta.wikipedia.org/wiki?curid=154288" title="கொல்லங்கொண்டான்">
கொல்லங்கொண்டான்



</doc>
<doc id="154293" url="https://ta.wikipedia.org/wiki?curid=154293" title="வி-1 பறக்கும் வெடிகுண்டு">
வி-1 பறக்கும் வெடிகுண்டு

வி-1 பறக்கும் வெடிகுண்டு ("V-1 flying bomb" , Fi 103) என்பது சீர்வேக ஏவுகணைக்கு முந்திய ஆரம்ப துடிப்புத் தாரைப்பொறி ஆற்றல் வடிவமாகும். 


</doc>
<doc id="154300" url="https://ta.wikipedia.org/wiki?curid=154300" title="பன்னாட்டு நீச்சல் கூட்டமைப்பு">
பன்னாட்டு நீச்சல் கூட்டமைப்பு

பன்னாட்டு நீச்சல் கூட்டமைப்பு ("Fédération Internationale de Natation", FINA) என்பது பன்னாட்டளவில் நடத்தப்படும் நீர் விளையாட்டுகளை ஒழுங்குபடுத்த பன்னாட்டு ஒலிம்பிக் குழுவினால் அங்கீகரிக்கப்பட்ட பல நாடுகளின் தேசியக் கூட்டமைப்புக்களின் கூட்டமைப்பாகும். இதன் தலைமையகம் சுவிட்சர்லாந்திலுள்ள லோசான் நகரில் அமைந்துள்ளது. இது ஐந்து நீர் விளையாட்டுப் போட்டிகளை நிர்வகிக்கிறது: நீச்சல், நீரில் பாய்தல், ஒருங்கிசைந்த நீச்சல், நீர்ப் பந்தாட்டம் மற்றும் திறந்த நீர்வெளி நீச்சல். 
சூலை 24, 2009 தேர்ந்தெடுக்கப்பட்ட உருகுவே நாட்டு முனைவர்.ஜூலியோ மாக்லியோன் இதன் நடப்பு தலைவராக விளங்குகிறார்.




</doc>
<doc id="154305" url="https://ta.wikipedia.org/wiki?curid=154305" title="கொல்லங்கொண்டான் (பாளையம்)">
கொல்லங்கொண்டான் (பாளையம்)

கொல்லங்கொண்டான் என்பது சடையவர்மன் பராக்கிரம பாண்டியன் என்ற பாண்டியர் மன்னனால் வாண்டையார் என்ற தளபதிக்கு கொடுக்கப்பட்ட கிராமங்களாகும். பிற்பாடு நாயக்கர் காலத்தின் போது மதுரை 72 பாளையங்களாக பிரிந்த போது அதனுள் ஒன்றாக அடங்கியது. இது இராஜபாளையம் பகுதியில் உள்ளது.

அந்த வாண்டையார் வம்சத்தில் வந்த வாண்டாயத்தேவன் பரங்கியரை எதிர்த்து பாளையக்காரர் போர்களில் பூலித்தேவன் கீழ் பங்கு கொண்டான்.

பூலித்தேவருக்கு உதவியதால் ஆங்கிலேயர்கள் கொல்லங்கொண்டான் மீதும் படையெடுத்துச் சென்றார்கள். ஆங்கிலேயப் படைகளால் வாண்டாயத் தேவனின் கொல்லங்கொண்டான் கோட்டை முற்றுகை இடப்பட்டது. அந்த படையை மேஜர் பிளின்ட் மற்றும் கேப்டன் பெயிண்டர் போன்ற பரங்கித் தளபதிகள் வழிநடத்திச் சென்றனர். 1766ல் நெல்லையிலிருந்து வந்த அந்த இரண்டு தளபதிகளின் படைகளை வாண்டாயத் தேவன் எதிர்த்து நடத்திய போரை வரலாற்றாளர்கள் முரட்டுத்தனமான போர் என்று கூறுகின்றனர். பரங்கிப்படை அப்படி ஒரு தாக்குதலை அதுவரை கண்டதில்லை எனக் கூறப்படுகிறது. பரங்கிப்படை வாண்டாயத்தேவனின் தாக்குதல் முறையை கணிப்பதற்கு முன்பே பரங்கிப்படையில் பாதியை வாண்டாயத்தேவன் அழித்துவிட்டான். மேலும் அதில் ஐந்து முக்கிய பரங்கித்தளபதிகள் கொல்லப்பட்டனர். அதனால் வலிமையிழந்த பரங்கிப்படை பின் வாங்கியது.

1767ல் மீண்டும் பரங்கிப்படை கொல்லங்கொண்டான் கோட்டையை கர்னல் டொனால்ட் கேம்பல் கீழ் பீரங்கிப்படையுடன் தாக்கியது. இம்முறை பரங்கிப்படை நெல்லை தவிர்த்து சென்னையிலிருந்தும் வந்ததால் கொல்லங்கொண்டான் கோட்டை தகர்க்கப்பட்டது. அப்போது வாண்டாயத் தேவனின் மனைவி கர்ப்பிணியாக இருந்தார். போர் நடைபெறும் போது ஒருவேளை தோல்வியைத் தழுவ நேரலாம் அல்லது வீர மரணத்தைத் தழுவ வேண்டிய நிலை வரலாம். எனவே, தன் குல வாரிசைக் கருவில் தாங்கி நிற்கும் தன் மனைவியை, அரண்மனையில் இருந்து வெளியேற்றி விட வேண்டும் என்று வாண்டாயத் தேவன் நினைத்தார். அதனால் தனக்கு மிகவும் நம்பிக்கைக்கு உரிய ஒருவரின் துணையுடன் தன் மனைவியை, ரகசிய வழி ஒன்றின் மூலம் அரண்மனையை விட்டு வெளியேறச் செய்தார். அவர் எதிர்பார்த்தபடி அடுத்த நாள் காலையில் போர் உக்கிரமாக நடந்ததால் வாண்டாயத்தேவன் வீர மரணம் அடைந்தார்.

இரவோடு, இரவாக, அரண்மனையை விட்டு வெளியேறிய வாண்டாயத் தேவனின் மனைவி, தன் நாட்டின் எல்லையில் உள்ள ஒரு ஊரில் போய் மக்களோடு மக்களாகக் குடியேறினார். எதிர்பார்த்தது போலவே, ஆங்கிலேயருடன் நடந்த யுத்தத்தில் வாண்டாயத் தேவன் கொல்லப்பட்டார். என்றாலும், அவரின் மனைவியான நாச்சியார், மனத்திடத்துடன் மக்களோடு மக்களாக எளிய வாழ்க்கை வாழ்ந்து, குறிப்பிட்ட காலத்தில் அழகான ஒரு ஆண் மகவைப் பெற்றெடுத்தாள். தாயையும் சேயையும், அவ்வூர் மக்கள் உதவிகள் புரிந்து பாதுகாத்து வந்தார்கள்.அரண்மனையில் பிறந்து வளர்ந்து ஒரு பாளையக்காரருக்கு மனைவியாக வாழ்க்கைப் பட்ட நாச்சியார், காலம் செய்த கோலத்தால் வெள்ளையரின் படை எடுப்பால் பஞ்சைப் பதாரி போல், ஏழை, எளிய மக்களுடன் வாழ நேர்ந்த காரணத்தால், பிற்காலத்தில் அவ்வூரையே மக்கள் பஞ்சம் பட்டி என்று அழைத்தார்கள் என்று அவ்வூரைச் சேர்ந்த தகவலாளர் ஒருவர் கூறினார்.

இவரது மகனுக்கும் வாண்டாயத் தேவன் என்றே பெயரிடப்பட்டது. இவர் சிறிய வயதிலேயே அக்கிராம மக்களை அச்சுறுத்தி வந்த புலியை அடக்கினார். அந்த புகழினால் இவர் வாண்டாயத்தேவனின் மகன் என ஊர் மக்கள் கண்டு கொண்டனர். அந்த செய்தி பரங்கியருக்கும் எட்டி விட்டதால், பரங்கியர் தங்களைத் தாக்கக் கூடும் என்றறிந்த வாண்டாயத் தேவன் குடும்பமும் அந்த கிராம மக்களும் பஞ்சம்பட்டி கிராமத்தை காலி செய்து விட்டு வேறொரு ஊருக்கு சென்று விட்டதாகத் தெரிகிறது. அதன்பிறகு அவர்கள் என்ன ஆனார்கள் என்பது தெரியவில்லை.



</doc>
<doc id="154311" url="https://ta.wikipedia.org/wiki?curid=154311" title="எம்1 ஆப்ராம்ஸ்">
எம்1 ஆப்ராம்ஸ்

எம்1 ஆப்ராம்ஸ் ("M1 Abrams") என்பது அமெரிக்காவில் தயாரிக்கப்பட்ட மூன்றாம் தலைமுறை பிரதான சண்டை கவச வாகனம். இதன் பெயர் முன்னாள் அமெரிக்க பிரதம அதிகாரியாகவும், 1968 முதல் 1972 வரை நடந்த வியட்னாம் போரில் அமெரிக்க இராணுவப் படைகளின் கட்டளையதிகாரியாகவும் இருந்த "செரிங்டன் ஆப்ராம்ஸ்" என்பவரின் நினைவாக வைக்கப்பட்டது.




</doc>
<doc id="154326" url="https://ta.wikipedia.org/wiki?curid=154326" title="மர்கவா">
மர்கவா

மர்கவா அல்லது மர்க்கவா ("Merkava" எபிரேயம்: , "தேர்") என்பது இசுரேலிய பாதுகாப்புப் படைகளினால் பாவிக்கப்படும் பிரதான சண்டை கவச வாகனம். இக் கவச வாகன உருவாக்கம் 1973 இல் ஆரம்பித்து 1978இல் முழுப் பயன்பாட்டிற்கு வந்தது. நான்கு பிரதான மாற்றுவடிவ கவச வாகனங்கள் தயாராகவுள்ளன. இது முதன் முதலாக 1982 லெபனான் போரின்போது பரவலாகப் பாவிக்கப்பட்டது. ""மர்கவா"" எனும் பெயர் இசுரேலிய பாதுகாப்புப் படைகளின் ஆரம்ப உருவாக்கல் நிகழ்ச்சித் திட்டத்திலிருந்து பெறப்பட்டது.


</doc>
<doc id="154330" url="https://ta.wikipedia.org/wiki?curid=154330" title="தனிமையுணர்வு">
தனிமையுணர்வு

தனிமையுணர்வு என்பது சமூக உறவுகளுடனான மனக்கசப்பினால், வெறுமையைத் தோன்றச் செய்யும் ஒரு துன்பமான மன உணர்வு ஆகும். 
மக்கள் தங்களின் வாழ்க்கைச் சம்பவங்கள் மற்றும் பொதுவான பல காரணங்களால் இவ்வுணர்வை அடைவர். உதாரணமாக, சிறு வயதிலும் இளைய பருவத்திலும் தோழமை இன்றி வாடுவது, தனக்கு உதவும் மனிதர்களுக்காக ஏங்குவது போன்றவை இவ்வுணர்வைத் தோற்றுவிக்கலாம். பெரும்பாலானவர்கள் முதல்முறையாகத் தோன்றும் தனிமையுணர்வைத் தங்களின் குழந்தைப் பருவத்திலேயே அடைகின்றனர். தனிமையுணர்வு ஏற்படுவதற்கு, காதல் பிரிவு, திருமணமுறிவு அல்லது நெருங்கியவர்களின் பிரிவு போன்றவை காரணங்களாகும். சில நேரங்களில், பலர் தமக்கு உதவியாய் இருந்தாலும், நெருங்கிய மனிதரின் இறப்பும் தனிமையுணர்வைத் தோற்றுவிக்கும். தனிமையுணர்வைப் போக்க வாழ்வின் மாற்றங்களை ஏற்றுக் கொள்ளும் பக்குவத்தைப் பெற வேண்டும். கைதிகளைத் தனிச் சிறையில் அடைத்து தனிமையுணர்வை பெறச் செய்யும் முறை முற்காலத்தில் தண்டனையாக வழங்கப்பட்டது குறிப்பிடத்தக்கது.



</doc>
<doc id="154335" url="https://ta.wikipedia.org/wiki?curid=154335" title="பீரங்கி வண்டி">
பீரங்கி வண்டி

தகரி "(tank)" அல்லது தகரூர்தி அல்லது பீரங்கி வண்டி என்பது முன்னணித் தாக்குதலுக்காக வடிவமைக்கப்பட்ட கவசம் பூட்டிய போரிடும் ஊர்தியாகும். பீரங்கி வண்டி எஃகு கவசம் கொண்டு உருவாக்கப்படுகிறது. இதில் உயர் சுடுதிறன் உள்ள சுடுகலன்கள் அல்லது எந்திரத் துப்பாக்கிகள் பொருத்தப்பட்டிருக்கும். இதன் கவசமும், வேகமான இயங்குதிறமும், உயர் சுடுதிறமும் வலுவான கவசத் தாங்கியும் இதைத் தற்காலத் தரைப் போரின் ஒரு முதன்மை வாய்ந்த முன்னணி ஆயுதமாக ஆக்கியுள்ளது. இதில் அமைந்த எந்திரத் துப்பாக்கியை அனைத்து பக்கமும் திருப்பி தாக்க முடியும். இதை முதலாம் உலக போரின் போது இங்கிலாந்து உருவாக்கியது. முதல் உலகப் போரின் போது குறைந்த அளவே இது பயன்பட்டது. ஆனால் இரண்டாம் உலகப் போரின்போது பேரளவு வடிவமைப்பு மாற்றம் பெற்றது. 

தற்காலத் தகரிகள் அனைத்துப்பொது இயங்குநிலைத் தரை ஆயுத அமைப்புச் செயல்மேடைகள் ஆகும். இதில் சுழலும் துப்பாக்கிப் படுகையில் பேரளவீட்டுச் சுடுகலன் நிறுவப்பட்டிருக்கும். உடன் எந்திரத் துப்பாக்கிகளும் மற்ற பிற ஆயுதங்களும் அமைந்திருக்கும். படைக்குழுவுக்கும் ஆயுதங்களுக்கும் செலுத்தும் அமைப்புகளுக்கும் இயங்குதிறத்துக்கும் பாதுகாப்பளிக்க இது அடர்ந்த ஊர்திக் கவசத்தால் 
மூடப்பட்டுச் சக்கரங்களில் இயங்காமல் சுழல் தடத்தில் இயங்கும். எனவே இவை முரடான தரைப்பரப்பிலும் இயங்கிப் போர்க்களத்தில் மிக மேப்பட்ட இடத்தில் அமைந்து இயங்கவல்லதாக உள்ளது. இந்தக் கூறுபாடுகள் தகரி போர்த்தந்திரத்தோடு செயல்பட வழிவகுக்கிறது. திறம் மிக்க ஆயுதங்களின் சேர்மானம் தகரியின் துப்பாக்கி வழியாகச் சுடுகிறது. இது தனது தற்காப்புதிறத்தால் எதிரிப்படையின் சுடுதலில் இருந்தும் தப்பிக்கவல்லதாகும். இவை முற்றுகை, தற்காப்பு ஆகிய இருநிலைகளிலும் போர்க்களத்தில் கவச வண்டி அலகுகளுக்குத் தேவைப்படும் அனைத்துச் செயல்களையும் ஆற்றும் வல்லமைகொண்ட அலகுகளாக அமைகின்றன. தற்காலத் தகரி முதல் எளிய கவச ஊர்திகளில் இருந்து ஒரு நூற்றாண்டு கால வளர்ச்சியில் உருவானதாகும். உள் எரி பொறி போன்ற தொழில்நுட்ப வளர்ச்சிகள் கவச வண்டிகளின் வேகமான இயக்கத்துக்கு உதவின. இந்த முன்னேற்றங்களின் விளைவாக, தகரிகள் தன் முதல் தோற்றத்துக்குப் பிறகு பல ஆண்டுகளாக பேரளவு திறமை மாற்றங்களைப் பெற்றன.

முதல் உலகப் போரின்போது ஒருங்கே பெரும்பிரித்தானியாவும் பிரான்சும் தகரிகளைத் தனித்தனியாக மேலைய போர்முனையின் குழிப்பள்ள போரை உடைக்க உருவாக்கின. இங்கிலாந்து இலிங்கனில் உள்ள வில்லியம் பாசுட்டர் குழுமம் 1915 இல் உருவாக்கிய முதல் ஆய்த ஊர்தி சின்ன வில்லி என அழைக்கப்பட்டது. இதன் தட்த்தட்டுகளை அக்குழுமத்தின் வில்லியம் டிரைட்டனால் உருவாக்கப்பட்டது, இதன் பல்லிணைஇபேழையும் கல்லும் படைமேலராகிய வால்டேர் கோர்டான் வில்சனால் உருவாக்கப்பட்ட்து. இந்த முதனிலைப் புதிய வடிவமைப்பு, 1916 இல் முதலில் சொம்மே போரில் பயன்படுத்திய பிந்தைய பிரித்தானிய மார்க் I தகரியாக படிமலர்ந்தது. உருவாக்கத்தின் தொடக்கநிலைக் கட்டங்களிலேயே தகரி எனும் பெயரைப் பிரித்தானியப் படை வழங்கியது. முதல் உலகப் போரில் பிரித்தானியரும் பிரெஞ்சுப் படையும் ஆயிரக்கணக்கான தகரிகளை செய்ய, இதன் வல்லமையில் நம்பிக்கையற்ற செருமானியர் 20 தகரிகளை மட்டுமே உருவாக்கினர்.

தகரிகள் போரிடைக் காலத்தில் மிகப் பெரியனவாகவும் திறன்மிக்கனவாகவும் படிமலர்ந்து, இரண்டாம் உலகப் போர்க்காலத் தகரிகளாகப் படிமலர்ந்தன. இதில் கவசப் படைக்கலஞ்சார்ந்த பல கருத்துப்படிமங்கள் உருவாக்கப்பட்டன; சோவியத் ஒன்றியம் கால்கின் போரில் 1939 ஆகத்து திங்களில் முதல் பெருந்திரள் தகரி வான் தாக்குதலைத் தொடுத்தது. பின்னர், முதன்மைப் போர்க்களத் தகரியின் முன்னோடிகளில் ஒன்றாகிய T-34 வகை தகரியை உருவாக்கியது. இருவாரக் காலத்துக்கும் முன்பாக, செருமனி மின்னல்போர் எனும் பேரளவு கவச ஊர்திகளை வடிவமைத்தது. இதில் ஒடிகள் பூட்டிய தன்னியக்கப் பெருந்திரள் தகரிகள் பயன்பாட்டால், புதுவகைக் காலாட்படை, தரைப்படைக்கல அணி, வான்படையணி ஆகியவற்றை இணைவாக அணிதிரட்டி, எதிரிப்படை முகப்பை உடைத்து பகைவரின் எதிர்ப்பை முறியடித்தது.

இரண்டாம் உலகப் போரின் பின்னரைப் பகுதியில் பரவலாக அறிமுகப்படுத்தப்பட்ட உயர்வெடிப்பு தகரிதகர் படைக்கலங்கள் பாஞ்சர்பாசுட்டு போன்ற எடைகுறைந்த காலாட்படை சுமக்கும் தகரிதகர்ப்பு ஆயுதங்களை உருவாக வழிவகுத்தன. இவை சிலவகை தரிகளை அழிக்கும் வல்லமையைப் பெற்றிருந்தன. பனிப்போர்க் கால ஆயுதங்கள் இந்த ஆயுதங்களைக் கருத்தில்கொண்டு வடிவமைக்கப்பட்டன. இதனால், 1960 களில் மிகவும் மேம்பாடான கவசங்கள் உருவாகின; குறிப்பாக, கூட்டுக் கவசங்கள் உருவாகின. மேம்பாடான பொறிகளும் செலுத்தமும் தொங்கல்களும் இக்காலத் தகரிகளைப் பெரிய அளவில் வளர வழிவகுத்தன. துப்பாக்கித் தொழில்நுட்பம் சில கூறுபாடுகளின் மாற்றங்களாலும் வெடிகுண்டு வடிவமைப்பின் மேம்பாட்டாலும் குறிபார்த்தல் அமைப்புகளின் மேம்பாட்டாலும் கணிசமாக வளர்ந்தது.

பனிப்போரின்போது முதன்மைப் போர்த் தகரி பற்றிய கருத்துப்படிமம் உருவாகித் தற்காலப் படைகளின் முதன்மையான உறுப்பாகியது. 21 ஆம் நூற்றாண்டில், சீரிலா பொர்முறைகளின் வளர்நிலைப் பாத்திரத்தாலும் பனிப்போரின் முடிவாலும், விலைமலைந்த ஏவுகல செலுத்த வெடிகுண்டுகள் உலகமெங்கும் தோன்றியதால் தகரிகளின் பயன்பாட்டின் முதன்மைநிலை அருகலானது. இப்போது அவை தனியாகப் பயன்படுவதில்லை. மாறாக அவை கூட்டுப் படைக்கல அணிகளில் காலாட்படையின் போர்க்கல ஊர்திகளில் ஒருபகுதியாக மாறிவிட்டன. இவை கண்காணிப்புவான்கலங்களின் அல்லது தரைநோக்கித் தாக்கும் வான்கலங்களின் துணையோடு செயல்படுகின்றன.

இந்தியா உருசியவகை T -72 பீரங்கி வண்டி, T-90 பீரங்கி வண்டிகளைப் பயன்படுத்துகிறது.
அர்ஜுன் என்னும் பீரங்கி வண்டி இந்தியாவின் இன்றியமையாத போர் ஆயுதமாகும். இது முழுக்கமுழுக்க இந்தியாவிலே வடிவமைத்து செய்யப்பட்டது. இதன் வரைவு முதல் உருவாக்கம் வரை சென்னையிலேயே நடந்தது.

தகரி படைக்கு இயங்குதிறப் பாதுகாப்பும் சுடுதிறமும் வழங்க விரும்பிய பண்டைய கருத்துப்படிமத்தின் 20 ஆம் நூற்றாண்டு நடைமுறைப்படுத்தல் ஆகும். உள் எரி பொறி , கவசத் தட்டு, தொடர்ச்சியான தடம் ஆகியவை தற்காலத் தகரி புனைவுக்கான முதன்மையான புத்தாக்கங்களாகும்.

பல தகவல் வாயில்கள் வழியாக இலியனார்தோ தா வின்சியும் எச். ஜி. வெல்சும் ஏதோ ஒருவகையில் தகரியைப் புதிதாக்க் கண்டுபிடித்ததாக அறிகிறோம். முன்னவரது 15 ஆம் நூற்றாண்டுப் பிற்பகுதியின் ஓவியங்கள் த்கரியை விவரிக்கின்றன. இவற்றில் சுற்றிலும் சுடுகலன்கள் பூட்டிய சக்கர ஊர்திகள் மாந்தத் திறனால் இழுக்கப்படுவதாக வரையப்பட்டுள்ளன. என்றாலும் மாந்தர்குழு நெடுந்தொலைவுக்கு இந்த ஊர்திகளை இழுத்துச் செல்ல்ல் அரிய பணியாகும். மேலும் இப்பணிக்கு விலங்குகளைப் பயன்படுத்துவதும் குறுகிய இட நெருக்கடியால் சிக்கலானதாகும். 15 ஆம் நூற்றாண்டில், ஜான் சிசுகா துப்பாக்கிகளைக் கொண்ட கவச வண்டிகளை வடிவமைத்து பல போர்களில் அவற்றைத் திறம்பட இயக்கி வெற்றியோடு பயன்படுத்தியுள்ளார்.

சக்கர ஊர்திகளின் இயங்குதிறத்தை மேம்படுத்த, அவற்றின் எடையைப் பரவலாக்கித் தரையழுத்தத்தைக் குறைத்து இழுவலிமையைக் கூட்டும் "கம்பளிப்புழு" த் தடமுறை எழுந்தது. இதற்கான செய்முறைகள் 17 ஆம் நூற்றாண்டிலேயே தொடங்கிவிட்டன. 19 ஆம் நூற்றாண்டுக்குள் பல வடிவங்களில் நடைமுறையில் பல நாடுகளில் நடைமுறைப்படுத்தப்பட்டன.

இரிச்சர்டு உலோவல் எட்ஜ்வொத் கம்பளிப்புழுத் தடமுறையை உருவாக்கியதாக அடிக்கடி கூறப்படுகிறது. இவர் 1770 இல் தன்னையே சுமந்து சென்று சாலையை வேயும் எந்தரம் ஒன்றுக்குப் பதிவுரிமம் பெற்றத் உண்மைதான். ஆனால், இது அவரது சொல்தேர்வே ஆகும். அவரே தன் நாட்குறிப்பில் குதிரையால் ஓட்டப்பட்ட உயரமான சுவர்களையும் குதித்து தாண்டும் எட்டுச் சக்கர மர வண்டியைப் பற்ரி விவரித்துள்ளார். ஆனால் இந்த விவரிப்புக்கும் கம்பளிப்புழுத் தடத்துக்கும் எந்த ஒட்டுபத்தும் இல்லை. அன்னல், கவசத் தொடர்கல் 19 ஆம்நூற்றாண்டின் இடைக்காலத்தில் தோன்றின. பலகவசமிட்ட நீராவி, பாறைநெய் எரிமப் பொறிகள் இயக்கிய ஊர்திகளும் முன்மொழியப்பட்டன.

தகரியின் திறமையை மதிப்பிடும் மூன்று மரபான காரணிகளாக ஆற்றல் மிக்க விசைப்பொறிகளின் உதவியுடன் திறமையான "சுடுதிறம்" (Firing capabilities), வெடிபொருள் சாதனங்கள், மற்றும் மிதிவெடிகள் போன்றவற்றில் இருந்து கிடைக்க வேண்டிய "பாதுகாப்பு" (protection), கடினமான நிலங்களிலும், குறிப்பிடத்தக்க வினைத்திறனுடன் "நகரும் திறன்" (mobility) ஆகியவை கருதப்படுகின்றன.



</doc>
<doc id="154338" url="https://ta.wikipedia.org/wiki?curid=154338" title="விண்ணோடம்">
விண்ணோடம்

நாசாவின் விண்ணோடம் ("Space Shuttle") என்பது ஐக்கிய அமெரிக்க அரசினால் மனிதர்களையும் செயற்கைக்கோள்களையும் விண்வெளிக்கு அனுப்பப் பயன்படுத்தப்பட்ட விண்கலம் ("spacecraft") ஆகும். இது அதிகாரபூர்வமாக விண்வெளி போக்குவரத்து ஏற்பாடு ("Space Transportation System" - STS) என அழைக்கப்படுகிறது. செயற்கைக்கோள்கள் மற்றும் மற்ற கோள்களுக்கு கலன்களை அனுப்புதல், விண்வெளி அறிவியல் ஆய்வுகள் மேற்கொள்ளுதல், அனைத்துலக விண்வெளி நிலையம் கட்டுவதற்கும் பழுதுபார்ப்பதற்கும் மேற்கொண்ட 37 விண்பயணங்கள் இதன் முக்கிய பணித்திட்டங்களாகும். ஐரோப்பிய விண்வெளி நிறுவனம் கட்டமைத்த "விண்-ஆய்வகம்" (Spacelab) இவ்விண்ணோடம் மூலமாக ஏவப்பட்டது.

விண்ணோடத்தின் முக்கியமான பகுதிகள் 'விண் சுற்றுக்கலன், திரும்பப்பெறும் உந்துகலன்கள், வெளிப்புற எரிபொருட்கலன், சுமைகள் மற்றும் துணை உட்கட்டமைப்புப் பகுதிகள்' ஆகியவை ஆகும்.

விண்ணோடமானது பகுதியாக மறுபயன்பாடு செய்யப்படக்கூடிய ஏவுவாகனம் மற்றும் தாழ்நிலை சுற்றுப்பாதை வானூர்தியாகும். இது 1981-லிருந்து 2011-வரை அமெரிக்காவின் நாசாவினால் மனித விண்பயணங்களுக்குப் பயன்படுத்தப்பட்டது. இத்தொகுதியானது எறிசு ஏவல், சுற்றுப்பாதை வானூர்தி, மீள்-வரவு விண்ணூர்தி மற்றும் ஒவ்வொரு பயண தேவைகளுக்கேற்ற நீட்சிகள் ஆகியனவற்றை உள்ளடக்கியது. 1981-ல் முதல் நான்கு சோதனைமுறை விண்பயணங்கள் செய்யப்பட்டன. இதன் பின்னர் 1982-ல் பயன்பாட்டுமுறை பயணங்கள் மேற்கொள்ளப்பட்டன. அனைத்து ஏவல்களும் ஃபுளோரிடாவிலுள்ள கென்னடி விண்வெளி மையத்திலிருந்து செய்யப்பட்டன. 135 விண்பயணங்களுக்குப் பின்னர் 2011-ல் விண்ணோடங்கள் பயன்பாடு நிறுத்தப்பட்டது. முப்பதாண்டுகால விண்ணோட வரலாற்றில் கடைசிப் பயணமாக சூலை-8, 2011-ல் அட்லாண்டிசு விண்ணோடம் ஏவப்பட்டது. சூலை 21, 2011-ல் அட்லாண்டிசு விண்ணோடம் கென்னடி விண்வெளி மையத்தில் தரையிறங்கியதோடு விண்ணோட பயணத்திட்டம் முடிவுக்கு வந்தது. 1970-களில் சோதனைமுறை பயன்பாட்டுக்காக மூலப்பொறி (என்ஜின்) மற்றும் வெப்பக்கவசமற்ற எண்டர்பிரைசு விண்சுற்றுக்கலன் பயன்படுத்தப்பட்டது. விண்பயன்பாட்டுக்கேற்ற ஐந்து விண்சுற்றுக்கலன்கள் தயாரிக்கப்பட்டன - இரண்டு கலன்கள் விபத்துக்களில் அழிந்தன, மற்ற மூன்றும் பயன்பாடு நிறைவுபெற்றதும் கண்காட்சிக்கு வைக்கப்பட்டன.

இது நாசா, அமெரிக்க பாதுகாப்புத் துறை, ஐரோப்பிய விண்வெளி நிறுவனம், சப்பான் மற்றும் யெர்மனியால் விண்-சுற்றுப்பாதை செயல்பாடுகளுக்குப் பயன்படுத்தப்பட்டது. விண்வெளி போக்குவரத்து அமைப்பு வடிவமைப்பு & மேம்பாடு, மற்றும் விண்ணோட செயல்பாடுகளுக்கு யெர்மனி, அமெரிக்கா மற்றும் சப்பான் ஆகிய நாடுகள் நிதியளித்தன. விண் ஆய்வகம் டி-1, டி-2 ஆகியவற்றிற்கு முறையே மேற்கு யெர்மனியும் ஒன்றுபட்ட யெர்மனியும் நிதியளித்தது. மற்ற செயல்பாடுகளுக்கு அமெரிக்கா நிதியளித்தது மேலும் 'எஸ்.எல்.-ஜெ'க்கு சப்பான் பகுதியாக நிதியளித்தது.

விண்ணோடம் ஏவப்படும்போது ஆழ்ந்த ஆரஞ்சு வண்ணமுடைய விண்ணோட புறக்கலன் (external tank), இரண்டு ஒல்லியான விண்ணோட திட ஏவூர்தி உந்துகலன்கள், விண் சுற்றுக்கலன் (இதில் தான் பயண பணிக்குழுவும் பயணசுமையும் இருக்கும்) ஆகியவை சேர்ந்த அமைப்பாகவிருக்கும்.

சுற்றுக்கலன் விவரங்கள் (for "Endeavour", OV-105)

புறக்கலன் விவரங்கள் (for SLWT)

திட ஏவூர்தி உந்துகலன் விவரங்கள்

ஒருங்கிய அடுக்கு விவரங்கள்

விண்வெளி விமானம் என்பது மறுபாயன்பாடுடைய, சுற்றுப்பாதையில் இயங்கக்கூடிய விண்கலம் ஆகும். தாழ் புவி சுற்றுப்பாதைக்கு தாங்குபளு அல்லது தள்ளுசுமையை (payload) ஏற்றிச்செல்லவும் அனைத்துலக விண்வெளி நிலையத்திற்கு பணிக்குழு சுழற்சியைச் செய்யவும் செப்பனிடுதல் திட்டங்களுக்காகவும் இது பயன்படுத்தப்படுகின்றது.

விண்ணூர்தி அல்லது விண்கலம் என்பது விண்வெளியில் பயணம் செய்வதற்காக சிறப்பாக வடிவமைக்கப்பட்ட ஊர்தி ஆகும். சோவியத் ஒன்றியத்தின் சுபுட்னிக் 1 முதலாவதாக விண்வெளிக்கு ஏவப்பட்ட விண்ணூர்தியாகும். தற்பொழுது பல விண்ணூர்திகளில் ஐரோப்பிய விண்வெளி நிலையத்தின் ஏரைன், மனிதனை நிலவிற்க்கு கொண்டுசென்ற சேர்ட்டன், நாசாவின் விண்வெளியோடம் ஸ்பேஸ் ஷட்டில், இரசியாவின் சோயுஸ் என்பன முக்கியமானவையாகும்.



</doc>
<doc id="154340" url="https://ta.wikipedia.org/wiki?curid=154340" title="சீதமென்சவ்வு">
சீதமென்சவ்வு

சீதமென்சவ்வு (mucous membrane) எனப்படுவது வெளிச் சூழலுடன் தொடர்பு கொண்டிருக்கும் உடலின் உள்ளே காணப்படும் குழிகள், வழிகள் போன்றவற்றை மூடி இருக்கும் ஒரு அகவுறையாகும். மேலணி இழையம், தனித்துவப் படை (lamina propria) போன்றவை சீதமென்சவ்வின் பகுதிகளாகும்; இரையகக் குடலியத்தொகுதியில் மூன்றாவதாக தசைச் சீதச்சவ்வும் இதன் ஒரு பகுதியாகின்றது. 

சீதமென்சவ்வு இரையகக் குடலிய வழி, சிறுநீர் இனவுறுப்பு வழி, மூச்சு வழி போன்றவற்றில் அகவுறைப் படலமாக உள்ளது. வாய், மூக்கு, குதம் போன்ற பகுதிகள் வெளிச்சூழலுடன் நேரடித்தொடர்பு கொண்ட சீதமென்சவ்வினால் சூழப்பட்ட அமைப்புக்களாகும். சீதமென்சவ்வு உயிரணுக்களின் வகை மற்றும் அதனது சீதத்தின் வகை உறுப்புகளுக்கு உறுப்பு மாறுபடுகின்றது. 

சீதமென்சவ்வு சுரப்பிகளைக் கொண்டிருப்பதால், அது சீதம் எனும் பாய்மத்தைச் சுரப்பதால் ஈரலிப்புத்தன்மையைக் கொண்டுள்ளது, இது உடலின் பல்வேறு தொழிற்பாட்டுகளுக்கு உதவி புரிகின்றது. தேவையான பொருட்களை அகத்துறிஞ்சல், தேவையற்றவற்றை வெளியேற்றல் போன்ற செயற்பாட்டில் உன்னத பங்கு வகிக்கின்றது. அத்துடன் உடல் வழிகளை ஈரலிப்பாக வைத்திருத்தல், நோய் நுண்ணுயிரிகளுக்கும் வெளிப்புற அழுக்குகளுக்கும் பொறியாக விளங்குதல் போன்றன இவற்றின் ஏனைய தொழிலாகும். நுரையீரலில் வளிப்பரிமாற்றத்துக்கு உராய்வுநீக்கி போன்று உதவுகின்றது.

சீதமென்சவ்வின் சில பகுதிகளில், குறிப்பாக மூச்சு வழியில், நுண்ணிய மயிர் அமைப்பைப் போன்ற பிசிர்முனைப்புகள் காணப்படுகின்றன, இவை பொறிக்குள் அகப்பட்ட வேற்றுப் பொருட்களை (தூசு, நுண்ணுயிரிகள்) பிற்புற அசைவு மூலம் உடலில் இருந்து வெளியேற்றுகின்றன, இதன் போது சீதமும் சேர்ந்து வெளியேறினால் அது "சளி" எனப்படுகின்றது. தும்மும் போது அல்லது இருமும்போது இவற்றைக் காணலாம்.

சீதமென்சவ்வுள்ள பகுதிகளில் எளிதில் அகத்துறிஞ்சல் நடைபெறும் என்பதால், அவை நேரடியாக வெளிச் சூழலுடன் தொடர்பு கொள்ளும் பகுதிகளில் ஏற்படக்கூடிய நச்சுப்பொருட்களின் தொடுகை தீயவிளைவை உண்டாக்கும். இனவுறுப்பு வழியில் உள்ள சீதமென்சவ்வு நுண்ணுயிரிகளில் இருந்து பாதுகாக்கவும், உராய்வுநீக்கியாக விளங்கவும் உதவுகின்றது.


</doc>
<doc id="154352" url="https://ta.wikipedia.org/wiki?curid=154352" title="போடிநாயக்கனூர் (பாளையம்)">
போடிநாயக்கனூர் (பாளையம்)

தமிழகத்தில் விஜயநகரப் பேரரசின் ஆட்சி நடைபெற்ற போது, மதுரை மண்டலத்தை நிர்வகித்த விசுவநாத நாயக்கர், மதுரை மண்டலத்தை 72 பாளையங்களாகப் பிரித்தார். இப்பாளையங்களில் 
போடிநாயக்கனூர் எனும் பாளையமும் ஒன்று. இப்பகுதியின் பாளையக்காரராக இருந்த "திருமலை போடிநாயக்கர்" என்பவரின் பெயரால் இவ்வூர் அழைக்கப்படுகிறது. பாளையங்களின் ஆட்சியில் மிக பெரிய நில அமைப்புகளுடனும், இயற்கை வளம் நிறைந்ததாகவும், அதிக வரி தரும் பாளையமாகவும் இது அமைந்திருந்தது. 

போடி நாயக்கனூர் நகராட்சி


</doc>
<doc id="154354" url="https://ta.wikipedia.org/wiki?curid=154354" title="கண்டமநாயக்கனூர் (பாளையம்)">
கண்டமநாயக்கனூர் (பாளையம்)

தமிழகத்தில் விஜயநகரப் பேரரசின் ஆட்சி நடைபெற்ற போது, மதுரை மண்டலத்தை நிர்வகித்த விசுவநாத நாயக்கர், மதுரை மண்டலத்தை 72 பாளையங்களாகப் பிரித்தார். இப்பாளையங்களில் 
கண்டமநாயக்கனூர் எனும் பாளையமும் ஒன்று. இப்பகுதியின் பாளையக்காரராக இருந்த "கண்டமநாயக்கர்" என்பவரின் பெயரால் இவ்வூர் அழைக்கப்படுகிறது. கண்டமநாயக்கனூர் பிற்காலத்தில் கண்டமனூர் என்று மருவியது. 


</doc>
<doc id="154356" url="https://ta.wikipedia.org/wiki?curid=154356" title="கலைஞான தீபம்">
கலைஞான தீபம்

கலைஞான தீபம் நூலை இயற்றியவர் வீரை-கவிராச பண்டிதர். இந்த நூல் ‘புவனை கலைஞான தீபப் பனுவல்’ எனக் குறிப்பிடப்படுகிறது. உமையம்மை உலகைப் படைத்தாள் என்னும் கோட்பாட்டில் அவளைப் ‘புவனேச்வரி’ என்பர். இவளது பெருமைகளைப் பாடுவது இந்த நூல். முதல் 50 பாடல்கள் இறைவியை வணங்கும் தோத்திரப்பாடல்கள். பிற்பகுதி இறைவியைப் பற்றிய கதைகளைச் சாத்திக் கூறும் சாத்திரப் பாடல்கள். பாடல்கள் கட்டளைக் கலித்துறையால் ஆனவை. 
எடுத்துக்காட்டுக்கு ஒரு பாடல்
<poem>
புவனத் தடங்குங்கொல் யாவையும் ஈன்ற புவனையுரு, 
சிவம்எத் துணை,அத் துணையாம் அவள்அருள் செய்யும்,அருந்
தவம்எத் துணை,அத் துணைஅவள் தன்னளி, சாரும் அன்பர்
பவம்எத் துணை,அத் துணையும் கடந்தன பாதங்களே
</poem>


</doc>
<doc id="154357" url="https://ta.wikipedia.org/wiki?curid=154357" title="பாண்டிக்கோவை">
பாண்டிக்கோவை

பாண்டிக்கோவை என்னும் நூலின் பாடல்கள் இறையனார் களவியல் நூலுக்கு நக்கீரர் எழுதிய உரையில் மேற்கோள் பாடல்களாகத் தரப்பட்டுள்ளன. மதுரையிலிருந்துகொண்டு நாடாண்ட பாண்டியன் ‘அரிகேசரி நெல்வேலி வென்ற நெடுமாறன்’ இதன் பாட்டுடைத் தலைவன். இவன் திருஞான சம்பந்தர் காலத்தவன். கி. பி. 7ஆம் நூற்றாண்டு. நக்கீரர் எழுதிய களவியல் உரை 10ஆம் நூற்றாண்டு. இந்த நூலின் இரண்டு பாடல்கள் எடுத்துக்காட்டாக இங்குத் தரப்படுகின்றன.



</doc>
<doc id="154358" url="https://ta.wikipedia.org/wiki?curid=154358" title="நக்கீரர்">
நக்கீரர்

காலப்பாதையில் நக்கீரர் என்னும் பெயருடன் வெவ்வேறு புலவர்கள் வாழ்ந்துவந்தனர்.


</doc>
<doc id="154360" url="https://ta.wikipedia.org/wiki?curid=154360" title="நக்கீரர் பாடிய திருவள்ளுவமாலைப் பாடல்">
நக்கீரர் பாடிய திருவள்ளுவமாலைப் பாடல்

நக்கீரர் பலருள் ஒருவர் திருக்குறளைப் போற்றிப் பாடியதாகத் திருவள்ளுவமாலை தொகுப்பில் ஒரு பாடல் உள்ளது. திருக்குறள் அறம், பொருள், இன்பம் என முப்பாலாக உள்ளது. ஆனால் இந்தப் புலவர் நக்கீரர் வீட்டுநெறியும் இதன்கண் உள்ளதாகக் குறிப்பிடுகிறார். இந்தப் பாடல் இவர் பெயரில் அடைவு செய்யப்பட்டுள்ள பாடல் என்பது அறிஞர்கள் கருத்து. அடைவு செய்யப்பட்ட காலம் 11 ஆம் நூற்றாண்டு. 



</doc>
<doc id="154364" url="https://ta.wikipedia.org/wiki?curid=154364" title="தோப்பு வெங்கடாச்சலம்">
தோப்பு வெங்கடாச்சலம்

தோப்பு வெங்கடாச்சலம் ஒரு தமிழக அரசியல்வாதி. பெருந்துறை தொகுதியிலிருந்து தமிழக சட்டப்பேரவை உறுப்பினராகத் தேர்ந்தெடுக்கப்பட்டவர். பதினான்காவது சட்டமன்றத்தில் தமிழக அரசின் வருவாய்த் துறை அமைச்சராக பணியாற்றி வருகிறார். இவர் அனைத்திந்திய அண்ணா திராவிட முன்னேற்றக் கழகம் கட்சியைச் சார்ந்தவர். 


</doc>
<doc id="154365" url="https://ta.wikipedia.org/wiki?curid=154365" title="மாரிசா மேயர்">
மாரிசா மேயர்

மாரிசா அன் மேயர் (Marissa Ann Mayer,பிறப்பு: மே 30, 1975) யாகூ!வின் தலைவராகவும் முதன்மை செயல் அதிகாரியாகவும் பணியாற்றும் அமெரிக்க வணிக செயல்பணியாளர் ஆவார். முன்னதாக,கூகுள் நிறுவனத்தில் நெடுங்கால செயல்பணியாளராகவும் முகனையான தொடர்பாளராகவும் பணியாற்றி உள்ளார். உலகளவில் முதல் 500 நிறுவனங்களின் பட்டியலில் உள்ள நிறுவனமொன்றில் மிகக் குறைந்த அகவையில் முதன்மைச் செயல் அதிகாரியாகப் பணியாற்றுபவர் என்ற பெருமை உடையவர்.

மேயர் அமெரிக்காவின் விஸ்கொன்சின் மாநிலத்திலுள்ள "வோசோ" என்ற நகரில் பின்லாந்திய வம்சாவளியினராகிய ஓவிய ஆசிரியர் மார்கரெட் மேயருக்கும் பொறியாளர் மைக்கேல் மேயருக்கும் மகளாகப் பிறந்தவர். வோசோ மேற்கு உயர்நிலைப் பள்ளியில் 1993இல் படிப்பை முடித்தார். விஸ்கொன்சினிலிருந்து பங்கேற்க தேர்ந்தெடுக்கப்பட்ட இருவரில் ஒருவராக மேற்கு வெர்ஜினியாவில் நடத்தப்பட்ட தேசிய இளைஞர் அறிவியல் முகாமில் பங்கேற்றார்.தொடர்ந்து இசுட்டான்போர்டு பல்கலைக்கழகத்தில் குறியீட்டு அமைப்புகளில் இளங்கலை படமும் கணினி அறிவியலில் முதுகலைப் பட்டமும் பெற்றார். இவ்விரு கல்வித்திட்டங்களிலுமே மேயர் சிறப்புப் பாடமாக செயற்கை அறிவுத்திறன் எடுத்திருந்தார். 2009ஆம் ஆண்டில் தேடுதல் நெறிமுறைகளில் அவராற்றிய பணிக்காக இல்லினாய் தொழில்நுட்பக் கழகம் மேயருக்கு முனைவர் பட்டம் வழங்கிச் சிறப்பித்தது.


</doc>
<doc id="154368" url="https://ta.wikipedia.org/wiki?curid=154368" title="இசுபாட்டன் இராணுவம்">
இசுபாட்டன் இராணுவம்

இசுபாட்டன் இராணுவம் ("Spartan army") பண்டைக் கிரேக்கத்தின் முக்கிய நகர அரசுகளில் ஒன்றாகிய இசுபாட்டாவின் படைத்துறை ஆகும். இசுபாட்டா அரசின் மையமாகக் இப்படைத்துறை காணப்பட்டது. இசுபாட்டா குடிமகனின் முக்கிய கடமை சிறந்த போர்வீரனாக இருப்பதாகும். சிறு பராயத்திலிருந்தே படைத்துறை பயிற்சிபெற்றமை, இசுபாட்டன் உலக வரலாற்றில் மிக அச்சடமூட்டும் படைகளில் ஒன்றாகத் திகழக் காரணமாகியது. கி.மு. 6 முதல் 4 நூற்றாண்டுகள் வரையான காலம் இசுபாட்டன்களின் செல்வாக்கு மிகுந்த காலமாகவும், "ஒரு இசுபாட்டன் மற்ற அரசுகளின் சில வீரர்களுக்குச் சமம்" என்பது பொதுவாக ஏற்றுக் கொள்ளப்பட்டிருந்தது.


</doc>
<doc id="154373" url="https://ta.wikipedia.org/wiki?curid=154373" title="நாமும் குபேரன் ஆகலாம் (நூல்)">
நாமும் குபேரன் ஆகலாம் (நூல்)

நாமும் குபேரன் ஆகலாம் எனும் ஆன்மிக நூல் டெம்மி அளவில் 112 பக்கங்களைக் கொண்ட ஒரு நூல். இது சென்னை, ஸ்ரீ ஆனந்தி பிரசுரம் வழியாக வெளியிடப்பட்டுள்ளது.

திருநெல்வேலி மாவட்டத்திலுள்ள குட்டம் என்கிற கடற்கரையோர கிராமத்தில் பிறந்த ஜெயமுருகானந்தன் நிர்வாகவியலில் முதுகலைப் பட்டமும், இதழியல் மற்றும் மக்கள் தகவல் தொடர்பியலில் முதுகலைப்பட்டம் மற்றும் ஆய்வியல் நிறைஞர் பட்டமும் பெற்றவர். சென்னையில் ஊடகத் துறையில் துணை ஆசிரியராகப் பணியாற்றி வரும் இவர் சுவாமி விவேகானந்தர் மேல் கொண்ட பற்றுதலால் நெல்லை விவேகநந்தா என்கிற புனைப் பெயரில் கட்டுரைகள், தொடர்கள் போன்றவற்றை தமிழில் வெளியாகும் அச்சிதழ்கள் மற்றும் இணைய இதழ்களில் எழுதி வருகிறார்.

இந்நூலில் கீழ்காணும் 16 தலைப்புகளின் கீழ் உள்ளடக்கங்கள் இடம் பெற்றிருக்கின்றன.



</doc>
<doc id="154399" url="https://ta.wikipedia.org/wiki?curid=154399" title="காற்றில் மிதக்கும் நீலம் (நூல்)">
காற்றில் மிதக்கும் நீலம் (நூல்)

காற்றில் மிதக்கும் நீலம் எனும் கவிதை நூல் டெம்மி அளவில், சர்வதேசத் தர புத்தக எண் ISBN 978-93-81099-11-7 கொண்டு 104 பக்கங்களில் திருச்சி, உயிர் எழுத்து பதிப்பகம் வழியாக வெளியிடப்பட்டுள்ளது.

தேனி மாவட்டத்திலுள்ள அனுமந்தன்பட்டி எனும் ஊரில் பிறந்து, திண்டுக்கல் மாவட்டம், அய்யம்பாளையம் எனும் ஊரில் வசித்து வருபவர். உயிர் எழுத்து, காலச்சுவடு, தீராநதி, புதியபார்வை போன்ற இலக்கிய இதழ்களில் இவரது கவிதைகள் அடிக்கடி இடம் பெற்று வருகின்றன.

இக்கவிதை நூலுக்கு திருவனந்தபுரம் சுகுமாரன் முன்னுரை எழுதியிருக்கிறார்.

இந்நூலில் நூலாசிரியர் எழுதிய 64 புதுக்கவிதைகள் இடம் பெற்றிருக்கின்றன.


</doc>
<doc id="154401" url="https://ta.wikipedia.org/wiki?curid=154401" title="நிலம் புகும் சொற்கள் (நூல்)">
நிலம் புகும் சொற்கள் (நூல்)

நிலம் புகும் சொற்கள் எனும் கவிதை நூல் டெம்மி அளவில் 80 பக்கங்களைக் கொண்ட ஒரு நூல். இது திருச்சி, உயிர் எழுத்து பதிப்பகம் வழியாக வெளியிடப்பட்டுள்ளது.

இந்நூலின் ஆசிரியர் சக்தி ஜோதி. இவர் தேனி மாவட்டத்திலுள்ள அனுமந்தன்பட்டி எனும் ஊரில் பிறந்து, திண்டுக்கல் மாவட்டம், அய்யம்பாளையம் எனும் ஊரில் வசித்து வருபவர். உயிர் எழுத்து, காலச்சுவடு, தீராநதி, புதியபார்வை போன்ற இலக்கிய இதழ்களில் இவரது கவிதைகள் அடிக்கடி இடம் பெற்று வருகின்றன.

இக்கவிதை நூலுக்கு சாகித்ய அகாதமி விருது பெற்ற எழுத்தாளர் பிரபஞ்சன் அணிந்துரை எழுதியிருக்கிறார்.

இந்நூலில் நூலாசிரியர் எழுதிய 50 புதுக்கவிதைகள் இடம் பெற்றிருக்கின்றன.



</doc>
<doc id="154404" url="https://ta.wikipedia.org/wiki?curid=154404" title="இலங்கை மாகாண சபைத் தேர்தல்கள், 2012">
இலங்கை மாகாண சபைத் தேர்தல்கள், 2012

இலங்கை மாகாணசபைத் தேர்தல்கள் இலங்கையின் ஒன்பது மாகாண சபைகளில் கிழக்கு, சபரகமுவா, மற்றும் வடமத்திய ஆகிய மூன்று மாகாணசபைகளுக்கு 2012 செப்டம்பர் 8 ஆம் நாள் நடைபெற்றன. இலங்கை மாகாண சபைகளுக்கான தேர்தல்கள் படிநிலையில் நடைபெற்று வருகின்றன. இவ்வகையில் மூன்று மாகாண சபைகள் 2012 சூன் 27 இல் கலைக்கப்பட்டன. இவற்றுக்கான வேட்பு மனுக்கள் 2012 சூலை 12 முதல் சூலை 19 வரை ஏற்றுக்கொள்ளப்பட்டன. இத்தேர்தலில் முக்கிய கட்சிகளான ஐக்கிய மக்கள் சுதந்திரக் கூட்டணி, ஐக்கிய தேசியக் கட்சி, இலங்கைத் தமிழரசுக் கட்சி, சிறீலங்கா முஸ்லிம் காங்கிரசு, மக்கள் விடுதலை முன்னணி உட்படப் பல சுயேட்சைக் குழுக்களும் போட்டியிட்டன.

மூன்று மாகாணங்களிலும் 108 பிரதிநிதிகளை தெரிவுசெய்வதற்காக நடத்தப்பட்ட இத்தேர்தலில் அரசியல் கட்சிகள் மற்றும் சுயாதீனக் குழுக்களின் சார்பில் மொத்தம் 3073 வேட்பாளர்கள் போட்டியிட்டனர். தேர்தல் பிரச்சாரங்கள் 2012 ஆகத்து 5 உடன் நிறைவடைந்தன. மூன்று மாகாணங்களில் சபரகமுவா, மற்றும் வடமத்திய மாகாணங்களில் ஐக்கிய மக்கள் சுதந்திரக் கூட்டணி அறுதிப் பெரும்பான்மையை பெற்று ஆட்சியைக் கைப்பற்றியது. கிழக்கு மாகாணத்தில் மொத்தமுள்ள 37 உறுப்பினர்களில் இம்முன்னணி 14 உறுப்பினர்களுடன் முதலாவதாக வந்தது. இலங்கைத் தமிழரசுக் கட்சி 11 உறுப்பினர்களுடன் இரண்டாவதாக வந்தது. கிழக்கு மாகாணத்தில் 7 இடங்களைக் கைப்பற்றிய முஸ்லிம் காங்கிரசின் ஆதரவுடன் ஐக்கிய மக்கள் சுதந்திரக் கூட்டணி ஆட்சியமைத்தது.

ஈழப்போரை முடிவுக்குக் கொண்டு வரும் பொருட்டு, இலங்கை-இந்திய ஒப்பந்தம் 1987 அக்டோபர் 29 இல் கையெசுத்திடப்பட்டது. இந்த ஒப்பந்தத்தின் முக்கிய அம்சம் இலங்கை அரசு அதன் மாகாணங்களுக்கு அதிகாரங்களைப் பகிர்ந்தளிப்பதாகும். இதன் படி 1987 நவம்பர் 14 இல் இலங்கை நாடாளுமன்றம் தனது அரசியலமைப்பில் 13வது திருத்தம் மற்றும் மாகாணசபைச் சட்டம் இல. 42 (1987) ஆகியவற்றை அறிவித்தது. 1988 பெப்ரவரி 3 ஆம் நாள் ஒன்பது மாகாணசபைகள் உருவாகக்ப்பட்டன. மாகாணசபைகளுக்கான முதலாவது தேர்தல்கள் 1988 ஏப்ரல் 28 ஆம் நாள் வடமத்திய, வடமேல், சபரகமுவா, மற்றும் ஊவா ஆகிய மாகாணங்களுக்கு இடம்பெற்றன. 1988 சூன் 2 இல் மத்திய, தெற்கு, மற்றும் மேற்கு மாகாணங்களுக்கு தேர்தல்கள் நடத்தப்பட்டன. அன்று இலங்கையின் ஆளும் கட்சியாக இருந்த ஐக்கிய தேசியக் கட்சி (ஐதேக) ஏழு மாகாணசபைகளினதும் ஆட்சியைக் கைப்பற்றியது.

இலங்கை-இந்திய ஒப்பந்தத்தின் படி கிழக்கு மற்றும் வடக்கு மாகாணங்கள் ஒன்றிணைக்கப்பட்டு ஒரு நிருவாகத்தின் கீழ் கொண்டுவர இணக்கம் காணப்பட்டது. இவ்விணைப்பு நிரந்தர இணைப்பாக இருப்பதற்கு கிழக்கு மாகாணத்தில் 1988 திசம்பர் 31 இற்குள் பொது வாக்கெடுப்பு நடத்தப்பட வேண்டும் எனவும் தீர்மானிக்கப்பட்டது. ஆனாலும், இந்த பொது வாக்கெடுப்பை ஒத்திவைக்க இலங்கை அரசுத்தலைவருக்கு அதிகாரம் அளிக்கப்பட்டது. 1988 செப்டம்பர் 2 இல் அரசுத் தலைவர் ஜே. ஆர். ஜெயவர்தனா இரு மாகாணங்களையும் இணைத்து வடக்கு கிழக்கு மாகாண சபை என்ற ஒரு மாகாணசபையாக நிருவகிக்க உத்தரவு பிறப்பித்தார். இந்த இணைந்த மாகாணசபைக்கான தேர்தல் 1988 நவம்பர் 19 இல் நடத்தப்பட்டது. இந்தியாவின் ஆதரவில் இயங்கிய ஈழமக்கள் புரட்சிகர விடுதலை முன்னணி இத்தேர்தலில் வெற்றி பெற்றது. தமிழர் விடுதலைக் கூட்டணி இத்தேர்தலில் பங்கேற்கவில்லை.

1990, மார்ச்சு 1 அன்று, இந்திய அமைதி காக்கும் படையினர் இலங்கையை விட்டுப் புறப்படும் தறுவாயில், வடகிழக்கு மாகாணசபையின் முதலமைச்சர் அ. வரதராஜப் பெருமாள் மாகாணசபைக் கூட்டத்தில் தமிழீழத்தைப் பிரகடனப்படுத்தினார். இதனை அடுத்து அரசுத்தலைவர் பிரேமதாசா மாகானசபையைக் கலைத்து, நடுவண் அரசின் நேரடி ஆட்சியைக் கொண்டு வந்தார்.

1993 ஆம் ஆண்டில் வட-கிழக்குத் தவிர்ந்த ஏழு மாகாணங்களுக்கு 2வது தேர்தல்கள் இடம்பெற்றன. ஆறு மாகாணங்களில் ஆளும் ஐக்கிய தேசியக் கட்சி ஆட்சியைக் கைப்பற்றியது. மேற்கு மாகாணசபையை முக்கிய எதிர்க்கட்சிக் கூட்டணியான மக்கள் கூட்டணி கைப்பற்றியது. தெற்கு மாகாணத்தில் ஐதேகவின் சில உறுப்பினர்கள் கட்சி மாறியதை அடுத்து அங்கு 1994 ஆம் ஆண்டில் சிறப்புத் தேர்தல் நடத்தப்பட்டது. மக்கள் கூட்டணி வெற்றி பெற்றது.

3வது மாகாணசபைத் தேர்தல்கள் 1999 இல் வடகிழக்குத் தவிர்ந்த 7 மாகாணங்களுக்கு நடத்தப்பட்டன. ஆளும் மக்கள் கூட்டணி வடமத்திய மற்றும் வடமேற்கு மாகாணசபைகளைக் கைப்பற்றியது. ஏனைய மாகாணங்களில் சிறிய கட்சிகளின் துணையுடன் ஆட்சியமைத்தது. 2002 ஆம் ஆண்டில் மத்திய மாகாண சபையின் இலங்கை தொழிலாளர் காங்கிரஸ் உறுப்பினர்கள் மக்கள் கூட்டணிக்கான ஆதரவை விலக்கிக் கொண்டதை அடுத்து ஐதேக அங்கு ஆட்சியை மீண்டும் கைப்பற்றியது..

4வது மாகாணசபைத் தேர்தல்கள் ஏழு மாகாணங்களுக்கு 2004 ஆம் ஆண்டில் நடத்தப்பட்டன. இலங்கையின் ஆளும் கூட்டணியான ஐக்கிய மக்கள் சுதந்திரக் கூட்டணி அனைத்து சபைகளையும் கைப்பற்றியது.

வடக்கு மாகாணம் தவிர்ந்த எட்டு மாகாணங்களுக்கு 5வது மாகாண சபைத் தேர்தல்கள் நடத்தப்பட்டன. ஐக்கிய மக்கள் சுதந்திரக் கூட்டணி அனைத்து சபைகளையும் கைப்பற்றியது. தமிழ்த் தேசியக் கூட்டமைப்பு இத்தேர்தல்களில் பங்கேற்கவில்லை.

கிழக்கு மாகாணசபைக்கு முதலாவது தேர்தல் வடகிழக்கு இணைந்த மாகாணசபைக்காக 1988 ஆம் ஆண்டில் நடத்தப்பட்டது. பின்னர் வடகிழக்கு மாகாணம் இரண்டாகப் பிரிக்கப்பட்ட பின்னர் கிழக்கு மாகாண சபைக்குத் தனியாக முதலாவது தேர்தல் 2008 ஆம் ஆண்டில் நடத்தப்பட்டது. தமிழ்த் தேசியக் கூட்டமைப்பு (இலங்கைத் தமிழரசுக் கட்சி) 2008 தேர்தலில் போட்டியிடவில்லை.

2012 தேர்தலில் கிழக்கு மாகாணத்தின் மட்டக்களப்பு தேர்தல் மாவட்டத்தில், ஐக்கிய மக்கள் சுதந்திர முன்னணி, ஐக்கிய தேசியக் கட்சி, இலங்கைத் தமிழரசுக் கட்சி, சிறீலங்கா முஸ்லிம் காங்கிரசு, மக்கள் விடுதலை முன்னணி உட்பட 13 அரசியல் கட்சிகளும் 21 சுயேட்சைக் குழுக்களும், அம்பாறை மாவட்டத்தில் 16 அரசியல் கட்சிகளும் 18 சுயேட்சைக் குழுக்களும், திருகோணமல மாவட்டத்தில் 16 அரசியல் கட்சிகளும் 16 சுயேட்சைக் குழுக்களும் போட்டியிட்டன. கிழக்கு மாகாண சபையின் மொத்த வேட்பாளர்கள் 1470. தெரிவு செய்யப்படவேண்டிய உறுப்பினர்களின் எண்ணிக்கை 37 (கூடுதல் இரண்டு உறுப்பினர்களுடன்) ஆகும்.

வடமத்திய மாகாணத்தில் ஐக்கிய மக்கள் சுதந்திர முன்னணி, ஐக்கிய தேசியக் கட்சி, மக்கள் விடுதலை முன்னணி உட்பட 9 அரசியல் கட்சிகளும் 5 சுயாதீனக் குழுக்களும் அனுராதபுரம் மாவட்டத்திலும், 9 அரசியல் கட்சிகளும் 5 சுயாதீனக் குழுக்களும் பொலன்னறுவை மாவட்டத்திலும் போட்டியிட்டன. வட மத்திய மாகாண சபையின் மொத்த வேட்பாளர்கள் 544. தெரிவு செய்யப்படவேண்டிய உறுப்பினர்களின் எண்ணிக்கை 31.
வடமத்திய மாகாணசபைக்கான 2012 செப்டம்பர் 8 ஆம் நாள் இடம்பெற்ற தேர்தலின் முடிவுகள்:

சபரகமுவா மாகாணத்தில் ஐக்கிய மக்கள் சுதந்திர முன்னணி, ஐக்கிய தேசியக் கட்சி, மக்கள் விடுதலை முன்னணி உட்பட 13 அரசியல் கட்சிகளும் 6 சுயாதீனக் குழுக்களும் இரத்தினபுரி மாவட்டத்திலும், 13அரசியல் கட்சிகளும் 13 சுயாதீனக் குழுக்களும் கேகாலை மாவட்டத்திலும் போட்டியிட்டன. சபரகமுவா மாகாண சபையின் மொத்த வேட்பாளர்கள் 1059. தெரிவு செய்யப்படவேண்டிய உறுப்பினர்களின் எண்ணிக்கை 42.

சபரகமுவா மாகாணசபைக்கான 2012 செப்டம்பர் 8 ஆம் நாள் இடம்பெற்ற தேர்தலின் முடிவுகள்:

இலங்கை தேர்தல் திணைக்கள இணையத்தளம்


</doc>
<doc id="154405" url="https://ta.wikipedia.org/wiki?curid=154405" title="கடலோடு இசைத்தல் (நூல்)">
கடலோடு இசைத்தல் (நூல்)

கடலோடு இசைத்தல் எனும் கவிதை நூல் டெம்மி அளவில் 78 பக்கங்களைக் கொண்ட ஒரு நூல். இது திருச்சி, உயிர் எழுத்து பதிப்பகம் வழியாக வெளியிடப்பட்டுள்ளது.

தேனி மாவட்டத்திலுள்ள அனுமந்தன்பட்டி எனும் ஊரில் பிறந்து, திண்டுக்கல் மாவட்டம், அய்யம்பாளையம் எனும் ஊரில் வசித்து வருபவர். உயிர் எழுத்து, காலச்சுவடு, தீராநதி, புதியபார்வை போன்ற இலக்கிய இதழ்களில் இவரது கவிதைகள் அடிக்கடி இடம் பெற்று வருகின்றன.

இக்கவிதை நூலுக்கு சாகித்ய அகாதமி விருது பெற்ற எழுத்தாளர் நாஞ்சில் நாடன் அணிந்துரை எழுதியிருக்கிறார்.

இந்நூலில் நூலாசிரியர் எழுதிய 52 புதுக்கவிதைகள் இடம் பெற்றிருக்கின்றன.


</doc>
<doc id="154407" url="https://ta.wikipedia.org/wiki?curid=154407" title="எனக்கான ஆகாயம் (நூல்)">
எனக்கான ஆகாயம் (நூல்)

எனக்கான ஆகாயம் எனும் கவிதை நூல் டெம்மி அளவில், சர்வதேசத் தர புத்தக எண் ISBN 978-93-81099-03-2 கொண்டு 78 பக்கங்களில் திருச்சி, உயிர் எழுத்து பதிப்பகம் வழியாக வெளியிடப்பட்டுள்ளது.

தேனி மாவட்டத்திலுள்ள அனுமந்தன்பட்டி எனும் ஊரில் பிறந்து, திண்டுக்கல் மாவட்டம், அய்யம்பாளையம் எனும் ஊரில் வசித்து வருபவர். உயிர் எழுத்து, காலச்சுவடு, தீராநதி, புதியபார்வை போன்ற இலக்கிய இதழ்களில் இவரது கவிதைகள் அடிக்கடி இடம் பெற்று வருகின்றன.

இக்கவிதை நூலுக்கு திருநெல்வேலியைச் சேர்ந்த கல்யாண்ஜி என்கிற வண்ணதாசன் அணிந்துரை எழுதியிருக்கிறார்.

இந்நூலில் நூலாசிரியர் எழுதிய 55 புதுக்கவிதைகள் இடம் பெற்றிருக்கின்றன.


</doc>
<doc id="154423" url="https://ta.wikipedia.org/wiki?curid=154423" title="இராமசாமி பழனிச்சாமி">
இராமசாமி பழனிச்சாமி

இராமசாமி பழனிச்சாமி மலேசியாவின் பினாங்கு மாநில துணை முதல்வரும், ஜனநாயக செயல் கட்சியின் பினாங்கு பிறை நகர் சட்டமன்ற உறுப்பினரும் மற்றும் ஜனநாயக செயல் கட்சியின் துணை பொதுச் செயலாளரும் ஆவார். 

ராமசாமி அவர்களது தந்தை பழனிச்சாமியும் தாயார் பழனியம்மாளும் தோட்டங்களில் வேலை செய்வதற்காக தமிழ்நாட்டில் இருந்து 1920ல் மலாயாவுக்குக் குடிபெயர்ந்தனர். ராமசாமி மே 10 , 1949 அன்று சித்தியவான் பேராக்கில் பிறந்தார். இவருடன் பிறந்தவர்கள் ஆறு சகோதரிகளும் ஒரு சகோதரருமாகும். இராமசாமி ஆரம்பக் கல்வியை சித்தியவான் பேராக்கிலுள்ள ஆங்கிலோ சீன ஆரம்ப பள்ளியில் கற்றார். 

இராமசாமி புனித அந்தோனியார் மேல்நிலை பள்ளியில் இடைநிலைக் கல்வியையும், ஜோகோர் பரூ சுல்தான் அபுபக்கர் கல்லூரியில் மேல் நிலைக் கல்வியையும் பயின்றார். பின்னர் 1972 இல் நியூசிலாந்தின் வெலிங்டன் பாலிடெக்னியில் பத்திரிகை துறையில் டிப்ளமோ முடித்தவுடன் கோட்டா திங்கியில் தற்காலிக ஆசிரியராக பணியாற்றிய அவர், 1977 ஆம் ஆண்டு தன்னுடைய இளங்கலைப் பட்டத்தை அமெரிக்கா இந்தியானா பல்கலைக்கழகத்திலும், 1980ஆம் ஆண்டு முதுகலைப் பட்டத்தை புளூமிங்டன் கனடா பல்கலைக்கழகத்திலும் பெற்றார். இறுதியாக 1991 ஆம் ஆண்டில் மலாயா பல்கலைக்கழகத்தில் அரசியல் அறிவியல் / பொது நிர்வாகத்தில் இளநிலை "(Ph.D)" பட்டம் பெற்றார்.

1981 இல் மலேசிய தேசிய பல்கலைக்கழகம் பேராசிரியர் இராமசாமி அவர்களை அரசியல் அறிவியல் துறை விரிவுரையாளராக நியமித்தது. 1993 ஆம் ஆண்டில் அவர் அரசியல் பொருளாதாரம் பற்றிய துறையில் இணை பேராசிரியர் மற்றும் பேராசிரியராகப் பணியாற்றினார் . பேராசிரியராகப் பணியாற்றிய போது மலேசிய அரசியல், பொருளாதாரம், சர்வதேச உறவுகள், அரசியல் கோட்பாடு, தொழில்துறை உறவுகள், உலகமயமாக்கல், ஆட்சி போன்ற துறைகளில் இளங்கலை மற்றும் முதுகலை படிப்புகளுக்கான கற்றுறைகளை எழுதியுள்ளார். இன்றுவரை அவர் உள்ளூர் மற்றும் சர்வதேச பத்திரிகைகளில் பல கட்டுரைகளும், நான்கு நூல்களும் எழுதியுள்ளார். பேராசிரியர் இராமசாமி அவர்கள் உள்நாட்டு மற்றும் வெளிநாட்டு மாநாடுகளிலும் கருத்தரங்குகளிலும் நூற்றுக்கணக்கான ஆய்வறிக்கைகளையும் சமர்ப்பித்துள்ளார். அவரது நிபுணத்துவத்தை அங்கீகாரப்படுத்தி, மெக்கில் பல்கலைக்கழகத்தின் நோர்டிக் ஆசிய ஆய்வு நிறுவனமும், ஜப்பான் டோக்கியோ மற்றும் கியோட்டோ, பல்கலைக்கழகங்களும் விருதுகளை வழங்கி அவரை கெளரவப்படுத்தின. சமீபத்தில் ஜெர்மனி ரப்பர் பல்கலைக்கழகத்தினால் பேராசிரியர் இராமசாமிக்கு சிறப்பு பேராசிரியர் விருது வழங்கப்பட்டது.

சர்வதேச தொழிலாளர் அமைப்பு (ILO), ஐக்கிய நாடுகள் சபையின் அங்கீகரிக்கப்பட்ட அமைப்பு ஆகும். சமீபத்தில் இந்த அமைப்பின் உலக தொழிலாளர் பல்கலைக்கழக கல்வி திட்டத்தின் ஒருங்கிணைப்பாளராக பேராசிரியர் இராமசாமி நியமிக்கப்பட்டார். பல ஆண்டுகளாக, உள்நாட்டு மற்றும் வெளிநாட்டு தொழிற்சங்கங்களின் ஆலோசகராக பணியாற்றி வருகிறார். குழந்தை தொழிலாளர் (அடிமை முறை எதிர்ப்பு சமூகம், இங்கிலாந்து நிதி), சிலாங்கூர் தோட்ட வீட்டில் உரிமை திட்டம் (சிலாங்கூர் மாநில அரசாங்கம்), மலேசியா இந்தியர்கள் சமூக பொருளாதார அம்ச திட்டங்கள், பொருளாதார பொதுநல ஆராய்ச்சி அறக்கட்டளை, முன்னாள் தோட்ட தொழிலாளர்கள் மீது வணிக தாக்கம் (ஊரக வளர்ச்சி அமைச்சகம்), ரியோவில், சுமத்ரா ( நிசான் நிறுவனம், ஜப்பான்) மற்றும் தோட்ட தொழிலாளர் ஆய்வு மலேசியா ( ILO), தொழிலாளர் மீதான உலகமயமாக்கலின் தாக்கங்கள் உள்ளிட்டவை இவற்றில் குறிப்பிடத்தக்கன.

தமிழீழ விடுதலைப் புலிகள் 2003 ஆம் ஆண்டு பேராசிரியர் இராமசாமியை அதன் அரசியலமைப்பு விவகார குழுவின் உறுப்பினர்களிள் ஒருவராக நியமித்தது. இவரிடம் இலங்கையின் வடக்கு மற்றும் கிழக்கு தமிழ் பகுதிகளில் இடைக்கால நிர்வாக திட்டத்தை வரையும் பொறுப்பு ஒப்படைக்கப்பட்டது. இதில் அவரது ஈடுபாட்டை இலங்கையின் முன்னாள் பிரதமர் ரணில் மற்றும் அவரது அரசியலமைப்பு விவகார அமைச்சர் பேராசிரியர் பீரிஸ் ஆகியோர் பாராட்டினர். ராமசாமி அவர்கள் (கெரக்கான் ஆச்செ மெர்டேகா) ஆச்செ விடுதலை இயக்கத்தின் ஆலோசகர்களில் ஒருவராக ஆச்செ - இந்தோனேசியா பேச்சுவார்த்தையில் பங்கேற்றார். அவருடைய அயராத முயற்சியினால் ஆகஸ்ட் 5 , 2005 அன்று இரண்டு போட்டியிடும் கட்சிகள் இடையே ஒரு வரலாற்று சமாதான உடன்படிக்கை கையெழுத்தாகியது.

மலேசிய தேசியப் பல்கலைக்கழகத்தின் பேராசிரியராக பணிபுரிந்த இவரை, 26 ஆகஸ்ட், 2005 அன்று காரணம் இன்றி பல்கலைக்கழக நிர்வாகம் பணி நீக்கம் செய்தது. அவர் சிறுபான்மையினருக்காகப் பேசியது, இலங்கை மற்றும் ஆச்செ சமாதான பேச்சுக்களில் இடம் பெற்றவை போன்ற காரணங்களுக்காக நீக்கப்பட்டார் எனப் பின்னர் தெரிய வந்தது. பல்கலைக்கழகத்தில் இருந்து பணி நீக்கம் செய்யப்பட்ட பின்னர் அவர், அவரது கொள்கைகள் மற்றும் நோக்கங்களை அடிப்படையாகக் கொண்ட ஜனநாயக செயல் கட்சியில் சேர்ந்தார்.

2008 மலேசிய பொதுத் தேர்தலில், பினாங்கு சட்டமன்றத்தில், பாக்காத்தான் ராக்யாட்டின் ஜனநாயக செயல் கட்சி 19 இடங்களையும், மக்கள் நீதிக் கட்சி 9 இடங்களையும், மலேசிய இஸ்லாமிய கட்சி 1 இடமும் பெற்று வென்றன.. அதில் பேராசிரியர் இராமசாமி ஜனநாயக செயல் கட்சியின் சார்பில் பத்து காவான் நாடாளுமன்றம் மற்றும் பிறை சட்டமன்ற தொகுயில் அப்போதைய பினாங்கு முதலமைச்சர் கோ சு கூன்னை தோற்கடித்து மகத்தான வெற்றி பெற்றார்.

தேர்தல் முடிவுகளுக்குப் பின் பொறுப்பேற்ற புதிய பினாங்கு முதல்வர் லிம் குவான் எங் பினாங்கு துணை முதல்வராக இராமசாமியை நியமித்தார். மலேசிய அரசியல் வரலாற்றில் தமிழர் ஒருவர் மலேசிய மாநிலத் துணை முதல்வர் பதவி வகிப்பது இதுவே முதல் முறையாகும். துணை முதல்வராக ஆனபின் பினாங்கு தமிழர்கள் மற்றுமின்றி மலேசிய தமிழர்கள் மத்தியிலும் பிரபலமானார். சட்டமன்றத்தில் இவர் குரல் ஒலித்தது மட்டுமல்லாது 2008-2013 மலேசிய நாடாளுமன்றத்திலும் இவர் குரல் ஒலித்தது. 2008-2013 மலேசிய நாடாளுமன்றத்தில் தனி ஈழம் மற்றும் பாலஸ்தின விடுதலை பற்றி விவாதம் செய்தார். மலேசிய மத்திய அரசாங்கம், இலங்கை அரசை ஆதரிக்கக் கூடாது என்று கேட்டுக்கொன்டார்.

இரண்டாவது முறையாக 2013 மலேசிய பொதுத் தேர்தலில், மீண்டும் போட்டியிட்டு பிறை சட்டமன்ற தொகுதியில் மகத்தான வெற்றி பெற்றார். ஆனால் அவர் இம்முறை நாடாளுமன்றத்திற்கு போட்டியிடவில்லை. 2013 பினாங்கு சட்டமன்றத் தேர்தலில், பாக்காத்தான் ராக்யாட்டின் ஜனநாயக செயல் கட்சி, மக்கள் நீதிக் கட்சி, மலேசிய இஸ்லாமிய கட்சி ஆகியவை மீண்டும் பினாங்கில் வெற்றி பெற்றன. இரண்டாம் முறையாக பொறுப்பேற்ற முதல்வர் லிம் குவான் எங் பினாங்குத் துணை முதல்வராக மீண்டும் இராமசாமியை நியமித்தார். இவர் மாநில பொருளாதார திட்டமிடல், கல்வி, மனித வளங்கள், அறிவியல், தொழில்நுட்பம் மற்றும் கண்டுபிடிப்பு ஆகிய துறைகளின் அமைச்சராகவும், பினாங்கு இந்து அறப்பணி வாரிய தலைவராகவும், மாநகராட்சி குடிநீர் வழங்கல் வாரிய துணை தலைவராகவும் பணியாற்றுகின்றார்.




</doc>
<doc id="154436" url="https://ta.wikipedia.org/wiki?curid=154436" title="தமிழ்நாடு அரசு தொழில் முன்னேற்றக் கழகம் (வரையறுக்கப்பட்டது)">
தமிழ்நாடு அரசு தொழில் முன்னேற்றக் கழகம் (வரையறுக்கப்பட்டது)

தமிழ்நாடு அரசு தொழில் முன்னேற்றக் கழகம் (வரையறுக்கப்பட்டது) (சிப்காட்)() என்பது தமிழ் நாடு அரசின் கீழ் இயங்கும் ஒரு பொதுத்துறை நிறுவனமாகும். இந்நிறுவனம் தமிழகத்தின் சிறு, குறு மற்றும் உயர் தர தொழிற் பிரிவுகளுக்கு முதல் வித்தாக அமைகிறது. இதன் துவக்கதாரரும் முழு பங்குதாரரும் தமிழ்நாடு அரசு மட்டுமே.

கீழ்க்கண்ட இடங்களில் 16 சிப்காட் தொழிற் வளாகங்கள் உள்ளன





</doc>
<doc id="154438" url="https://ta.wikipedia.org/wiki?curid=154438" title="இதயவளை">
இதயவளை

நெஞ்சுவளை அல்லது இதயவளை ("cardioid") என்பது யூக்ளிடிய தளத்தில் வரையப்படும் ஒரு வளைவரை. இப்பெயர், இதயம் ("heart") எனப் பொருள்தரும் "καρδία" என்ற கிரேக்கச் சொல்லிருந்து பிறந்தது. சம ஆரங்கள் உடைய இரு வட்டங்களில் ஒன்று நிலையாகவும் மற்றொன்று முதல் வட்டத்தைத் தொட்டவாறு அதனைச் சுற்றி உருளும்போது உருளும் வட்டத்தின் மேல் அமைந்த ஏதேனும் ஒரு புள்ளியின் பாதை இதயவளைவரை ஆகும். இதனை ஓர் கூர்ப்புள்ளி கொண்ட புறவுருள் வட்டவளையுருவாக (epicycloid) வரையறுக்கலாம். இவ்வளைவரையை ஒருவகை நெடுக்கைவடிவச் சுருள்வரையாகவும் (sinusoidal spiral) மற்றும் பரவளைவின் நேர்மாறு வளைவரையாகவும் வரையறுக்கலாம். இந்த நேர்மாறு உருமாற்றத்தின் மையம் பரவளைவின் குவியமாக இருக்கும்

1741 இல் கணிதவியலாளர் டி காஸ்டியோனால் ("de Castillon") இப்பெயரிடப்பட்டாலும், இவ்வளைவரை குறித்த ஆய்வுகள் அதற்கு முந்தைய பத்தாண்டுகளாகவே தொடங்கியிருந்தன. இதயம் போன்ற வடிவத்தினால் இப்பெயர் பெற்றிருந்தாலும் இவ்வளைவரை அதிகமாக, வட்ட ஆப்பிளின் வெட்டுமுகத்தின் வெளிக்கோட்டுருவத்தினைப் (காம்பு நீங்கலாக) போன்று அமைந்துள்ளது.

ஒரு வட்டத்தின் மேல் இன்னொரு வட்டம் உருளும் போது கிடைக்கும் வளைவரையாக இதயவளைரைக் கொள்வதன் அடிப்படையில் அதன் சமன்பாட்டினை அமைக்கலாம்.

நிலையான வட்டத்தின் மையத்தை ஆதிப்புள்ளியிலும் இரு வட்டங்களின் சம ஆரம் "a" எனவும் எடுத்துக் கொண்டால் இதயவளையின் துணையலகுச் சமன்பாடுகள்:

சிக்கலெண் தளத்தில் இச்சமன்பாடு:


துணையலகு "t" நீக்கப்படக் கிடைக்கும் சமன்பாடு:

அல்லது கார்ட்டீசியன் ஆள்கூற்று முறைமையில்:

இந்த இதயவளையின் துணையலகு சமன்பாடுகள்:

சிக்கலெண் தளத்தில்:

அல்லது

இந்த இதயவளைவரையின் சமன்பாடு போலார் ஆயமுறைமையின்படி:

சமன்பாட்டின் இவ்வடிவம் இதயவளையானது நெடுக்கைவடிவச் சுருள்வளை குடும்பத்தைச் சேர்ந்த்தது என்பதை உறுதிப்படுத்துகிறது.

இந்த இதயவளையின் சமன்பாட்டின் கார்ட்டீசிய ஆள்கூற்று முறைமை வடிவம்:

ஒரு இதயவளையினால் அடைபெறும் பரப்பினை வளைவரையின் போலார் சமன்பாட்டிலிருந்து காணலாம்:

அதாவது இதயவளையை உருவாக்கும் வட்டத்தின் பரப்பளவைப் போல 6 மடங்காகும்.

இதயவளையின் மொத்த வில்லின் நீளம்:

பரவளைவை நேர்மாறு உருமாற்றம் காணக் கிடைக்கக்கூடிய வளைவரைகளில் ஒன்று இதயவளை. பரவளையத்தின் குவியத்தை மையமாகக் கொண்ட வட்டத்தில் பரவளைவின் நேர்மாறு உருமாற்றத்தின் விளைவு இதயவளை. இதயவளையின் கூர்புள்ளியானது அந்த வட்டத்தின் மையமாக, அதாவது பரவளைவின் குவியத்தில் அமையும்.

பரவளைவின் எல்லா நேர்மாறு உருமாற்ற வளைவரைகளும் இத்யவளைகளாக அமையாது. பரவளைவின் உச்சியை மையமாகக் கொண்ட வட்டத்தில் பரவளைவின் நேர்மாறு உருமாற்றம் டையோக்ளசின் சிசாய்ட் (cissoid of Diocles) ஆகும்.

படத்தில் காட்டப்பட்டுள்ள பரவளையத்தின் 



இந்த பரவளைவை அதன் குவியத்தை மையமாகக் கொண்ட அலகுவட்டத்தில் நேர் உருமாற்றம் காணக் கிடைக்கும் இதயவளையின் சமன்பாடு:




</doc>
<doc id="154442" url="https://ta.wikipedia.org/wiki?curid=154442" title="வடக்கு வாசல் செல்வி அம்மன்">
வடக்கு வாசல் செல்வி அம்மன்

வடக்கு வாசல் செல்வி அம்மன் ஒரு நாட்டுப்புற காவல் தெய்வம். வடக்கு வாசல் செல்வி அம்மனை திருநெல்வேலி மாவட்டத்தில் வழிபடுகின்றனர். இந்த அம்மன், சில குறிப்பிட்ட சமூகங்களின் குலதெய்வம் ஆகும்.

பிராமணக் குடும்பத்தில் பிறந்த பெண் ஒருவர், சக்தியின் வடிவமாக தெய்வமாகிவிட்டதாக நம்பிக்கை நிலவுகிறது.

அம்பிகை, காவல் தெய்வமான காளி அம்சத்தோடு வடக்குவாசல் செல்வியம்மன், நீலகண்டேஸ்வரி என்னும் இருவித கோலங்களில் கடையநல்லூரில் அருள்பாலிக்கிறாள். 

தேவர் தலைவனான இந்திரன், கவுதமரின் மனைவியான அகலிகை மீது ஆசை கொண்டான். ஒருநாள், நள்ளிரவில் சேவல் வடிவெடுத்து கூவினான். பொழுது புலர்ந்தது என எண்ணிய முனிவர், காலைநேர அனுஷ்டானத்திற்காக கிளம்பினார். இதைப் பயன்படுத்திக் கொண்ட இந்திரன், கவுதமரின் வடிவில் சென்று அகலிகையை ஏமாற்றினான். விஷயமறிந்த 
முனிவர், இந்திரன் உடம்பெங்கும் கண்ணாகும்படி சபித்தார். சாபம் தீர இந்திரன் யாத்திரை புறப்பட்டான். பூலோகத்தில் அர்ஜுனபுரி என்னும் (கடையநல்லூர்) தலத்தை அடைந்தான். அங்கு நீலமணிநாதர், அருணாசலேஸ்வரர் என்னும் இரு சிவலிங்கங்களை பிரதிஷ்டை செய்து வழிபட்டான். அப்பகுதியின் ஈசானபாகமான வடகிழக்கில் குளம் ஒன்றை வெட்டினான். 

நீலமணிநாதரின் வடபுறத்தில், அம்பாளை வடக்குவாசல் செல்வி என்னும் பெயரில் நிர்மாணித்து பூஜித்தான். இவர்களை வணங்கி சாப விமோசனம் பெற்றான்.

வடக்குவாசல் செல்வியம்மன் பெயருக்கேற்றாற் போல் ஊரின் வடபுறத்தில், அமைந்துள்ளது. பத்ரகாளி அம்சத்தோடு செல்வியம்மனும், சக்தி அம்சத்தோடு நீலகண்டேஸ்வரி அம்மனும் வீற்றிருக்கின்றனர். செல்வியம்மனுக்கு "உத்ரதுவார பாலினி' என்ற பெயரும் உண்டு. எதிரெதிர் சந்நிதிகளில் இரு அம்மன்களும் இருக்கின்றனர். செல்வியம்மன் அசுர சக்தியை அழித்து பக்தர்களைக் காக்கும் விதத்தில் வலக்கையில் திரிசூலம் ஏந்தியிருக்கிறாள். இடக்கரத்தில் விபூதி கொப்பரை உள்ளது. தீராத பழிபாவத்தில் இருந்து பக்தர்களைக்காப்பதில்நிகரற்றவளாகத் திகழ்கிறாள்.

அருவியூர் காளாப்பூர்

தை மாதம் மூன்றாம் செவ்வாய் அன்றும் அதற்கு அடுத்த தினமும் (புதன்கிழமை) 'கோயில் கொடை' நடத்தப்படும். விழாவிற்கு முதல்நாள் லலிதா சகஸ்ரநாம அர்ச்சனையும், குங்கும அபிஷேகமும் நடத்துவர். செவ்வாயன்று மதியம் வரை தொடர் அபிஷேகம் நடக்கும். செவ்வாய் அன்று இரவு தொடங்கி அதிகாலை வரை 'சாமக் கொடை' நடக்கிறது. இரவு 11 மணிக்கு அம்மனுக்கு சந்தன அலங்காரம் செய்வர். 

சாமக் கொடையின்போது 'ஆடு பலியிடுதலும்', 'அசைவப் படையலும்' நடைமுறையில் இக்கோவில்களிலும் உள்ளது. 
இந்த வழிபாடு, அம்மனுக்கு அல்ல; அம்மனின் காலடியில் கிடக்கும் அரக்கனுக்கு என்று சொல்லப்படுகிறது.

தீப்பந்தம் ஏந்தி, சாமி 'வேட்டைக்குப் போகுதல்', சாமி 'குறி சொல்லுதல்' போன்ற நம்பிக்கைச் செயல்பாடுகளும் இக்கோவில்களில் நடைமுறையில் உள்ளது. பொங்கல் வைத்தல், மாவிளக்கு வழிபாடு போன்றவையும் நடைமுறையில் உள்ளது.

புதனன்று காலை தொடங்கி மதியம் வரை 'பகல் கொடை' நடக்கிறது. வேண்டுதல் நிறைவேறிய பக்தர்கள் மாவிளக்கு, உருவம் செலுத்துவது போன்ற நேர்ச்சைகளைச் செலுத்துவர்.

அனைத்து செவ்வாய், வெள்ளிக்கிழமைகளில் சிறப்பு வழிபாடு நடைபெறுகிறது.


</doc>
<doc id="154453" url="https://ta.wikipedia.org/wiki?curid=154453" title="கன்னிவன புராணம்">
கன்னிவன புராணம்

கன்னிவன புராணம் என்னும் நூல் வீரைப் பரசமய கோளரி மாமுனி என்பவரால் பாடப்பட்டது. இந்த முனிவர் பூம்புலியூர் நாடகம் என்னும் நூலும் பாடியுள்ளார். இவர் பன்னிரண்டாம் நூற்றாண்டில் வாழ்ந்த செயங்கொண்டார் காலத்தவர். இந்த நூல்களின் பெயர்களைக் கல்வெட்டுகளிலிருந்து மட்டுமே அறியமுடிகிறது. நூல் கிடைக்கவில்லை. 


</doc>
<doc id="154454" url="https://ta.wikipedia.org/wiki?curid=154454" title="புலியூர் நாடகம்">
புலியூர் நாடகம்

புலியூர் நாடகம் என்னும் நூல் ‘வீரைப் பரசமய கோனேரி மாமுனி’ என்பவரால் பாடப்பட்டது. இந்த முனிவர் கன்னிவன புராணம் என்னும் நூலும் பாடியுள்ளார். இவர் பன்னிரண்டாம் நூற்றாண்டில் வாழ்ந்த செயங்கொண்டார் காலத்தவர்.



</doc>
<doc id="154455" url="https://ta.wikipedia.org/wiki?curid=154455" title="வீரைப் பரசமய கோளரி மாமுனி">
வீரைப் பரசமய கோளரி மாமுனி

வீரைப் பரசமய கோனேரி மாமுனி என்பவர் கன்னிவன புராணம், பூம்புலியூர் நாடகம் என்னும் நூல்களைப் பாடியுள்ளார். இவர் பன்னிரண்டாம் நூற்றாண்டில் வாழ்ந்த செயங்கொண்டார் காலத்தவர். 


</doc>
<doc id="154456" url="https://ta.wikipedia.org/wiki?curid=154456" title="கனவகுப்பு">
கனவகுப்பு

கனவகுப்பு என்னும் நூல் அருணகிரிநாதர் பாடினார் என அடைவாக்கப்பட்டுள்ளது. அருணகிரிநாதர் 18 திருவகுப்புகள் பாடியுள்ளார். இதனைக் கருத்தில் கொண்டு இதனையும் அருணகிரிநாதர் பாடினார் என்றனர். 

கனவகுப்பு நீண்டதொரு சந்தநூல். இதில் சாளுவத் திருமலைராயன் குறிப்பிடப்பட்டுள்ளான். இவன் காளமேகப் புலவரைப் போற்றிப் பாதுகாத்தவன். இவர்களது காலம் 15 ஆம் நூற்றாண்டு. அருணகிரிநாதரும் இதே நூற்றாண்டுதான் என்றாலும் திருமலைராயன் குறிப்பை உள்ளத்தில் கொண்டு இதனைக் காளமேகப்பலவர் பாடினார் எனக் கருதலாம். 


</doc>
<doc id="154458" url="https://ta.wikipedia.org/wiki?curid=154458" title="திருமலைராயன்">
திருமலைராயன்

திருமலைராயன் என்பவன் ஒரு வள்ளல். அரசன். சாளுக்கிய சோழர் மரபில் வந்தவன். காளமேகப் புலவரைப் போற்றிப் பாதுகாத்தவன். காலம் 15 ஆம் நூற்றாண்டு. காளமேகப் புலவரின் பாடலொன்றில் இது கூறப்படிவதைக் காணலாம்.


</doc>
<doc id="154460" url="https://ta.wikipedia.org/wiki?curid=154460" title="கிலோகிராம்">
கிலோகிராம்

கிலோகிராம் (குறுக்கம்: கிகி) என்பது சீர்தரம் செய்யப்பட்ட அனைத்துலக முறை அலகுகளில் உள்ள அடிப்படையான நிறை அலகு.

ஒரு கிலோகிராம் நிறை என்பது பிளாட்டினம்-இரிடியம் கலவையால் செய்யப்பட்டு பிரான்ஸ் நாட்டில் செவ்ரே என்ற இடத்தில் மிகவும் பாதுகாப்பாக சீரான வெப்ப அழுத்த நிலைகளில் வைக்கப்பட்டுள்ள ஒரு பொருளின் நிறை ஆகும். இப்பொருளை Le Grand K (லெ ‘கிரான்) என்று பிரெஞ்சு மொழியிலும், IPK அல்லது "International Prototype Kilogram" (அனைத்துலக முதலுருக் கிலோகிராம் என்று பொருள்படும் இன்ட்டர்நேசனல் புரோட்டோ டைப் கிலோகிராம்) என்று ஆங்கிலத்திலும் அழைக்கிறார்கள். 

ஒரு கிலோகிராம் என்பது சற்றேறக்குறைய ஒரு லிட்டர் நீரின் நிறையை ஒத்தது. உலகில் உள்ள நிறைகள் எல்லாமும் ஒப்பீடு செய்யும் முதன்மை சீர்தர அளவு இந்த கிலோகிராம் என்பது. அடிப்படையான அனைத்துலக முறை அலகுகளில் இது ஒன்றுதான் கிலோ போன்ற முன்னொட்டு கொண்ட அலகு. அதே போல இது ஓர் அலகு மட்டுமே இயற்கையான இயற்பியல் அடிப்படை நிகழ்வு அல்லாமல், ஒரு குறிப்பிட்ட புறப்பொருளின் அடிப்படையில் அமைந்த அலகு. 

அன்றாட வாழ்வில் ஒரு கிலோகிராம் என்பது ஒரு நிறை என்றாலும், புவியின் ஈர்ப்பால் ஏற்படும் ஒருகிலோகிராம் எடையோடு நினைத்துப் புழங்குவது வழக்கம். ஆனால் நிறை (இலங்கையில் திணிவு) என்பது உண்மையில் எடை அல்ல. எடை என்பது ஒரு பொருளின் நிறை மீது செலுத்தும் புவி ஈர்ப்பு விசை ஆகும். இந்த விசையை நியூட்டன் என்னும் அலகால் அளப்பர். எனவே நிறை அல்லது திணிவு என்பது பொருளின் இயல் தன்மை, பொருண்மைத்தன்மை. 

ஒரு பொருளின் நிறை என்பது அப்பொருள் மீது எந்த விசையைச் செலுத்தினாலும், அந்த விசையினால் அப்பொருள் கொள்ளும் முடுக்கத்தின் அளவை தீர்மானம் செய்யும் இயல்தன்மை எனலாம். ஒரு கிலோகிராம் நிறை மீது ஒரு நியூட்டன் விசையைச் செலுத்தினால், ஒரு மீ/நொ முடுக்கம் கொள்ளும்.

"கிலோகிராம்" ("kilogramme" or "kilogram") எனும் சொல் பிரான்சிய மொழியிலிருந்து கொண்டுவரப்பட்ட சொல்லாகும் (பிரான்சிய சொல் "kilogramme"). இது பிரான்சு மொழிக்கு கிரேக்கத்திலிருந்து வந்தது. "ஆயிரம்" எனும் கருத்தைத் தரக்கூடிய ""χίλιοι"" ("சிளியோய்", ஆங்கிலம் "chilioi") எனும் சொல்லும், "ஒரு சிறியளவு" நிறை எனும் கருத்தைத் தரக்கூடிய ""γράμμα"" ("கிரம்மா", ஆங்கிலம் "gramma") இணைந்ததால் பெறப்பட்ட சொல்லாகும்."கிலோகிராம்" ("kilogramme") எனும் சொல் பிரான்சிய சட்டத்தில் 1795 ஆம் ஆண்டு சேர்க்கப்பட்டது. பிரான்சிய மொழியில் கிலோகிராம் எனும் சொல் எவ்வாறு உச்சரிக்கப்பட்டதோ அவ்வாறே ஐக்கிய அரபு இராச்சியத்திலும் 1797ஆம் ஆண்டு ஆங்கிலத்துக்கு அறிமுகப்படுத்தப்பட்ட போதும் உச்சரிக்கப்பட்டது. ஐக்கிய அரபு இராச்சியத்தில் உச்சரிக்கப்பைடவாறே அமெரிக்காவிலும் அச்சொல் உச்சரிக்கப்பட்டது. ஐக்கிய அரபு இராச்சியத்தில் கிலோகிராம் என்றும் கிலோக்ராமே என்றும் உச்சரிக்கப்பட்டது, ஆனாலும் கிலோகிராம் என உச்சரிப்பது அதிகமாக வழக்கத்தில் இருந்து வந்தது.கிலோகிராம் எனும் உச்சரிப்பு தற்போது அதிக சர்வதேச அமைப்புக்களால் அங்கீகரிக்கப்பட்ட உச்சரிப்பு முறையாகும்.
19 ஆம் நூற்றாண்டில் பிரான்சிய சொல்லான "கிலோ" ("kilo"), எனும் "கிலோகிராமே" ("kilogramme") எனும் சொல்லின் குறு எழுத்துமுறை ஆங்கில மொழிக்குள் கொண்டுவரப்பட்டது.கிலோ எனும் சொல்லும் கிலோகிராம் எனும் ஒரே பொருளையே தருகிறது.
அமெரிக்காவின் காங்கிரஸ் மெட்ரிக் முறையை 1866 அறிமுகப்படுத்திய போது அந்தக்காங்கிரஸ் "கிலோ" எனும் சொல்லை கிலோகிராமின் மாற்றுப்பெயராக பயன்படுத்த அனுமதி அளித்தது, ஆனால் 1990 ஆம் ஆண்டு "கிலோ" என்னும் சொல் பயன்பாடு பற்றிய கருத்தை மீளப்பெற்றது. 

1889 ஆம் ஆண்டு முதல் பொருளின் நிறையை கிலோகிராம் பெருமமாக அழைப்பது "சர்வதேச முதலுருக் கிலோகிராம்" என வரையறுக்கப்பட்டுள்ளது. இதனை தொழிற்முறை எடை அளவுகள் ஆய்வியலில் "IPK" (international prototype kilogram) என்று குறிப்பிடப்படுகிறது. இந்த சர்வதேச முதலுருக் கிலோகிராமானது "Pt‑10Ir" என்றழைக்கப்படும் பிளாட்டினம் உலோகக் கலவையால் ஆனது. இக்கலவையில் 90% "பிளாட்டினம் மற்றும் 10% இரிடியம் உள்ளது. இக்கலவை செவ்வட்டவுருளையாக மாற்றப்பட்டு (உயரம்=விட்டம்) மேற்ப்பரப்பு பகுதி 39 மி.மீட்டர் குறைக்கப்படுகிறது.10% இரிடியம் கூடுதலாக சேர்க்கப்படுவதால் பிளாட்டினத்தின் பண்பு மேம்படுத்தப்பட்டு அதன் கடின மற்றும் உறுதித்தன்மை தக்க வைத்துக்கொள்ளப்படுவதுடன் கீழ்கண்ட நற்பண்புகளையும் பெற்றிருக்கின்றன.

அனைத்துலக முன்மாதிரிக் கிலோகிராமின் பல்வேறு நகல்கள் கீழ்கண்டவாறு உலகின் பல்வேறு நாடுகளில் பாதுகாக்கப்படுகின்றன.


கிலோ ஆனது ஐக்கிய நாடுகள் பயன்படுத்தும் ஒலியியல் அகரத்தில் K ஐக் குறிப்பிடுகின்றது.

கிலோ அனைத்துலக முறையலகுகளில் முறையில் 10 அல்லது 1000 ஐக் குறிப்பிடுகின்றது. எடுத்துக் காட்டாக

1795 இல் முறையாகப் பயன்பாட்டுக்கு வந்தது (இதற்கு முன்னரும் பாவனையில் இருந்தது). இது கிரேக்க மொழியில் ஆயிரத்தைக் குறிக்கும் χίλιοι ("khilioi") என்னும் சொல்லில் இருந்து வந்ததாகும்.

கணினியில் கிலோபைட் ஆனது 2 அல்லது 1024 பைட்டைக் குறிக்கும். இதனால் 1000 இருந்து வேறுபடுத்த பலரும் சிறிய k இற்குப் பதிலாகக் K ஐப் பொதுவாகப் பாவிக்கின்ற போதிலும் எல்லாரும் இந்நடைமுறையைப் பின்பற்றுவதில்லை. 

ஹாட்டிஸ்க் தயாரிப்பாளர்கள் பெரும்பாலும் 1000 பைட்களை ஒரு கிலோபைட் என்றே எடுத்துக் கொள்கின்றனr எனினும் விண்டோஸ் 1024 பைட்டையே 1 கிலோபைட்டை என எடுத்துக் கொள்வதால் ஹாட்டிஸ்க் தயாரிப்பாளர்களின் கூறும் கொள்ளவானது பிழையாகக் கூடுதல் இட வசதியிருப்பதாகக் பிழையான விளக்கத்தை ஏற்படுத்தலாம். ஏனெனில் கிலோபைட்டை 1000 ஆகவோ அல்லது 1024 ஆகவோ கருதினால் வழுவீதம் 2.4% வீதமே இதுவே பின்னர் ரேராபைட்டாகும் போது 10% ஆகின்றது.


</doc>
<doc id="154473" url="https://ta.wikipedia.org/wiki?curid=154473" title="ஃபிளாபல்">
ஃபிளாபல்

ஃபிளாபல் (/fəˈlɑːfəl/; ஆங்கிலம்: Falafel; அரபு: فلافل‎) என்பது கொண்டைக் கடலையை அரைத்து பல்வேறு சுவைப்பொருட்களைச் சேர்த்து மோதகம் போன்ற வடிவில் தட்டி பொரித்து செய்யப்படும் ஒரு மத்தியகிழக்கு உணவு ஆகும். இதை பீற்ரா எனப்படும் ஒரு வகை ரொட்யை பை போன்று அமைத்து அதற்கு ஃபிளாபிலையும் பல்வேறு பிற மரக்கறிகளையும் சேர்த்துத் தருவர். இவற்றோடு தகினீ எனப்படு எள்ளினால் செய்த சுவைச்சாறு, உறைப்புச் சாறு, உள்ளிச் சாறு போன்றவற்றையும் சேர்த்துத் தருவர்.


</doc>
<doc id="154474" url="https://ta.wikipedia.org/wiki?curid=154474" title="இராமசாமி">
இராமசாமி

இராமசாமி அல்லது ராமசாமி என்ற பெயரில் உள்ள கட்டுரைகள்:







</doc>
<doc id="154475" url="https://ta.wikipedia.org/wiki?curid=154475" title="ராமசாமி">
ராமசாமி

ராமசாமி தாஸ் ஒரு இந்திய அரசியல்வாதியும், தமிழ்நாட்டின் சட்டமன்ற முன்னாள் உறுப்பினரும் ஆவார். 1952 தேர்தலில் கோவில்பட்டி தொகுதியில் இருந்து இந்திய தேசிய காங்கிரஸ் வேட்பாளராக தமிழக சட்டமன்றத்தில் தேர்ந்தெடுக்கப்பட்டார். [1].


</doc>
<doc id="154476" url="https://ta.wikipedia.org/wiki?curid=154476" title="மொமொ (உணவு)">
மொமொ (உணவு)

மொமொ என்பது ஒரு வகை dumpling ஆகும். இது ஒரு பரவலாக விரும்பப் பெற்ற திபெத்திய, நேப்பாளிய உணவு. இது மா, நீர், சில வேளைகளில் அப்பச்சோடா ஆகியவற்றை சேர்த்து உருவாக்கப்படும் மாவில் இருந்து பை பொன்ற மோதகம் அல்லது கொழுக்கட்டை வடிவிலான பைகளைச் செய்து அதற்குள் இறைச்சியை அல்லது மரக்கறிகளை அல்லது வேறு பொருட்களை இட்டு இறைச்சி அல்லது தக்காளிப்பள broth மேல் அவியவிடுவர். சிலர் இவற்றை பொரித்தும் எடுப்பர். இவை சட்னி அல்லது சம்பல் போன்றவற்றுடோடு சேர்த்து உண்ணப்படும்.


</doc>
<doc id="154478" url="https://ta.wikipedia.org/wiki?curid=154478" title="ஒருங்குறியக் கூட்டமைப்பு">
ஒருங்குறியக் கூட்டமைப்பு

ஒருங்குறியக் கூட்டமைப்பு(ஆங்கிலம்:Unicode Consortium (Unicode Inc.) என்பது ஒருங்குறியத் தரத்தைப் பேணுவதற்காக, உருவாக்கப்பட்ட இலாப நோக்கற்ற அமைப்பாகும். பல்வகை வேறுபாடுகள் உடைய மொழிகளையும், ஒரே சூழலில் கையாளும் திறனை வளர்ப்பதற்காக, இவ்வமைப்பு செயல்படுகிறது.

இவ்வமைப்பு தோன்றுவதற்க்கு முன்பு, ஒவ்வொரு மொழிக்கும், ஒரு குறிப்பிட்ட கணினி எழுத்து முறைமை என பல்வேறு எழுத்து முறைமைகள் இருந்தன. அவை அனைத்தினையும் தன்னுள் அடக்கி, பல்மொழிச்சூழலை வளர்க்கவே, ஒருங்குறி(Unicode Transformation Format (UTF)) ஏற்படுத்தப்பட்டது. இவ்வாறு ஒருங்கிணைத்தலே,இக்கூட்டமைப்பின் இலக்கும், நோக்கமும் ஆகும்.

சர்வதேசமயப்படுத்தலும் உள்ளூர்மயப்படுத்தலும் என்ற அடிப்படையில், ஒரு கணினியின் மென்மப் பயன்பாடு வெற்றியடைய, ஒருங்குறியக் கூட்டமைப்பின் செயற்பாடே, மிகமிக முதன்மைத்துவம் வாய்ந்ததாகத் திகழ்கிறது.

ஒருங்குறியத் தர முறைமையை வளர்க்க, இவ்வமைப்பு அனைத்து உலக தர அமைப்புகளுடன் () இணைந்து 
பணியாற்றுகிறது. ISO/IEC JTC1, W3C, IETF, ECMA போன்ற தர அமைப்புகளுடன், இக்கூட்டமைப்பு இணைந்து பணியாற்றுவது, குறிப்பிடத்தக்கது.





</doc>
<doc id="154480" url="https://ta.wikipedia.org/wiki?curid=154480" title="திலிப் வர்மன்">
திலிப் வர்மன்

திலிப் வர்மன் ஓரு மலேசியப் பாடகர். இவர் பாடலாசிரியரும் இசையமைப்பாளரும் ஆவார். இவர் மலேசியாவின் பினாங்கு மாநிலத்தில் பிறந்து வளர்ந்தவர். இந்தியப் பின்னணிப் பாடகர்களுடன் ஒப்பிடப்படும் மலேசியத் தமிழ்ப் பாடகரான இவர், தமிழ் இசையமப்பாளர்களான இளையராஜாவுக்கும், ஏ.ஆர்.ரகுமானுக்கும் ரசிகராவார். தனது இசைப் பயணத்தை சிறு மேடை நிகழ்ச்சிகளின் வாயிலாகத் தொடங்கிய திலிப் வர்மனின் பாடல்களில் "கனவெல்லாம் நீதானே" என்ற பாடல் மிகப் புகழ் பெற்றதாகும். 

மலேசியத் தமிழ்த் திரைப்படங்களான "நவம்பர் 24", "கண்கள்", "இவன்தான் ஹீரோ" ஆகிய படங்களுக்கு இசையமைத்துள்ளார். 2007 ஆம் ஆண்டிற்கான மலேசிய இந்திய இசைத் துறை வழங்கிய சிறந்த ஆண் பாடகருக்கான விருதினைப் பெற்றுள்ளார்.

முன்னாள் மலேசிய அமைச்சர் டத்தோ சிறீ சாமிவேலுவும் இவரது ”கனவுகள் வரும்” பாடல்தொகுப்பிற்கு ஓர் பாடல் எழுதியுள்ளார்.

2002 ஆம் ஆண்டில்தான் இவரது திறமை அங்கீகரிக்கப்பட்டது எனலாம். ”நவீனம்” என்னும் பாடல்தொகுப்பில் பாடும் வாய்ப்பைப் பெற்றர்.

திலிப் தனது ”உயிரைத் தொட்டேன்” என்னும் பாடலின் மூலம் மேலும் புகழ் பெற்றார். இந்த பாடலின் சிறந்த இசையின் காரணமாகவும், தரத்தினாலும் ”டி.ஹெச்.ஆர் ராகா மலேசியன் டாப் 10” என்ற நிகழ்ச்சியில் நீண்ட நாட்களாக ஒலிபரப்பப்பட்டது.

மாபெரும் வெற்றிபெற்ற ”கனவெல்லாம்” என்னும் இசைக்கோவைக்குப் பிறகு ”மீண்டும் மீண்டும்” என்னும் இசைக்கோவையைத் துவங்கினார். இந்த இசைக்கோவையை இந்தியப் பாடகருடன் இந்தியாவில் பாடியுள்ளார்.



</doc>
<doc id="154491" url="https://ta.wikipedia.org/wiki?curid=154491" title="நாற்பா">
நாற்பா

தமிழில் உள்ள பழம்பாடல்களைத் தொல்காப்பியமும் யாப்பருங்கலக்காரிகையும் நான்கு வகையாகப் பகுத்துக் காட்டுகின்றன.
என்பன அவை.
யாப்பருங்கலக்காரிகை இந்தப் பாக்களின் இனங்கள் என
என்னும் பாகுபாடுகளை விரித்துக்கொள்கிறது.


</doc>
<doc id="154497" url="https://ta.wikipedia.org/wiki?curid=154497" title="சன்யாசிப்புடவுக் கல்வெட்டு">
சன்யாசிப்புடவுக் கல்வெட்டு

சன்யாசிப் புடவுக் கல்வெட்டு என்பது குற்றால மலையிலுள்ள தேனருவி பக்கத்தில் சன்யாசிப் புடவு என்னும் இயற்கைக் குகையில் கண்டுபிடிக்கப்பட்ட 2500 வருடங்களுக்கு முற்பட்ட கல்வெட்டு. இதில் காணப்படும் எழுத்துக்கள் சில மூலப் பிராமி எழுத்துக்கள் போல் இருந்தாலும் இதைக் கல்வெட்டு ஆய்வாளர்களால் முழுவதுமாகப் படிக்க இயலவில்லை.

இதிலுள்ள எழுத்துக்களில் சில கி.மு. மூன்றாம் நூற்றாண்டைச் சேர்ந்தது போல் தெரிந்தாலும் மற்றவை கி.மு. மூன்றாம் நூற்றாண்டைச் சேர்ந்த மாங்குளம் கல்வெட்டுகளிலுள்ள எழுத்துக்களுடன் பொருந்தாததால் இதை அக்கல்வெட்டுகளுக்கு முந்தியவையாகவே கொண்டுள்ளனர். இதன் மாதிரி குற்றாலம் தொல்லியல் அருங்காட்சியகத்தில் உள்ளது.

இதை முதலில் 1911ஆம் ஆண்டில் பிரித்தானிய நடுவணரசு படி எடுத்தது. அப்போது இருந்த வசதிக்கு அதை படிக்க முடியாத எழுத்துக்கள் என அறிவித்தனர். ஆனால் இவ்வெழுத்துக்களை அரப்பன் கால உருவ எழுத்துக்கள் நிலையான எழுத்துக்களாக வளர்ச்சி பெற்ற காலத்துக்கு முன் வழக்கிலிருந்த எழுத்துக்களாக இருக்கலாம் என்று சிலர் கருதுகின்றனர்.



</doc>
<doc id="154500" url="https://ta.wikipedia.org/wiki?curid=154500" title="வெண்டுறை">
வெண்டுறை

வெண்டுறை (வெண்பாத் துறை) என்னும் நாற்பாப் பாவின வகையை யாப்பருங்கலம், யாப்பருங்கலக்காரிகை என்னும் யாப்பியல் இலக்கண நூல்கள் வகைப்படுத்திக் காட்டுகின்றன. 


மூன்றடியாய், முதலடியை விடப் பின்னிரண்டடிகளும் இருசீர் குறைந்து வருவதால் இது வெண்டுறையாகும். பாடல் முழுதும் ஒரே ஓசையமைப்பில் (ஒரே மாதிரிச் சீர்கள்) உள்ளமையால் இது ஓரொலி வெண்டுறை.


</doc>
<doc id="154504" url="https://ta.wikipedia.org/wiki?curid=154504" title="உறங்குநிலையில் திடுக்கம்">
உறங்குநிலையில் திடுக்கம்

உறங்குநிலையில் திடுக்கம் ("hypnic jerk") என்பது பலருக்கும் உறங்கச் செல்லும்போது அரைத்தூக்கத்தில் அவ்வப்போது நிகழும் ஒரு விளைவாகும். ஆழ்நிலைத்தூக்கத்துக்குச் செல்லும் முன்னர் உடல் தசைகள் தளர்வதால் ஏற்படும் இழுப்பினால் சுண்டித் திடுக்கிடுகிறது. இத்தகைய அதிர்ப்பு நிகழும்போது பல வேளைகளில் விழுவது போன்ற உணர்வோ "'கனவோ" ஏற்பட்டு விழித்துக் கொள்வர். ஒழுங்கான தூக்க நேரங்களைப் பின்பற்றாதவர்களிடையே இது கூடுதலாக நிகழ்கிறது.

பொதுவாகவே உறங்கச் செல்லும்போது உடலில் ஏற்படும் மாற்றங்களான மூச்சு குறைவது, உடல் வெப்பம் தணிவது போலவேதான் இவ்விளைவும் ஏற்படுவதாகக் கருதுகின்றனர். சில அறிஞர்கள் உறக்கத்துக்குச் செல்லும்போது தசைகள் திடீரென இறுக்கம் தளர்வதால் மூளைக்கு விழுவதைப் போன்ற உணர்வு ஏற்படுகிறது என்றும் விழுவதை விரைந்து தவிர்க்க முனையும்போது சுண்டி இழுப்பதாகவும் கருதுகின்றனர். இத்தகைய நிகழ்வுகளின்போது விழுவதைப் போலக் கனாக் காண்பதையும் சுட்டுகின்றனர். (ஆழ்நிலைத்தூக்கத்துக்கு முன்னர் வருவதால் அவை மெய்யான கனவுகள் இல்லை என நம்பப்படுகிறது.) உறக்கம் தொடர்பான மருத்துவத்துக்கான அமெரிக்கக் கழகத்தின்படி கலக்கம், கஃவீன், மன அழுத்தம், மாலைப்பொழுதில் கடுமையான அலுப்பூட்டும் பணிகளைச் செய்வது, சில மருந்துகள், போதைப் பொருட்களை உட்கொள்ளுதல் போன்றவற்றால் உறங்குநிலையில் திடுக்கிடுதல் மிகுதியாகக் கூடும்.

மக்களில் 70 விழுக்காட்டினருக்கு இது சில வேளைகளில் ஏற்படுவதாக மாயோ மருத்துவமனையின் ஆய்வுகளில் அறிந்துள்ளனர். சிறுவயதில் கூடுதலாக ஏற்படுகிறது. ஆனால், சிலர் அடிக்கடி திடுக்கிட்டு விழித்துக் கொள்ளுவதால் அச்சமும் தூக்கமின்மையும் ஏற்படுகிறது. அதனால் இவ்வகையான திடுக்கம் மேலும் அடிக்கடி நிகழும் வாய்ப்பும் உண்டாகிறது.



</doc>
<doc id="154507" url="https://ta.wikipedia.org/wiki?curid=154507" title="2012 அவுரோரா துப்பாக்கிச் சூடு">
2012 அவுரோரா துப்பாக்கிச் சூடு

20 சூலை 2012 அன்று ஒரு ஆயுததாரியால் த டார்க் நைட் ரைசஸ் என்ற திரைப்படம் திரையிடப்பட்டுக் கொண்டிருந்த அமெரிக்காவின் கொலராடோ மாநிலத்திலுள்ள அவுரோரா எனுமிடத்திடத்திலுள்ள ஓர் படமாளிகை மீது நடத்தப்பட்ட துப்பாக்கிச் சூட்டில் 12 பேர் கொல்லப்பட்டும், 58 பேர் காயமடைந்தனர். பாதுகாப்புக் கவசம் அணிந்திருந்த தனியொரு ஆயுததாரி படமாளிகையினுள் நுழைந்து புகை கைக்குண்டுகளினால் தாக்கிவிட்டு பலவித துப்பாக்கிகளினாலும் தாக்குதல் நடத்தினார். சமகால அமெரிக்க வரலாற்றில் இது பயங்கரமான பொருந்திரள் கொலையும் உலகளாவிய ஊடகங்களில் இத்தாக்குதல் முக்கிய இடத்தையும் பிடித்தது.

10 பேர் சம்பவ இடத்தில் மரணமடைய, 2 பேர் உள்ளூர் வைத்தியசாலையில் மரணமடைந்தனர் சுடப்பட்ட 70 பேர்களில் 58 பேர் காயமடைய, 12 பேர் மரணமாயினர்.

தாக்குதலுக்குள்ளானோரில் 3 மாத குழந்தை முதல் 51 வயது உடையோர் வரை காணப்பட்டனர். காயப்பட்டவர்களில் 3 அமெரிக்க படைத்துறையினரும் அடங்குவர்.

சந்தேக நபர் ஜேம்ஸ் ஈகன் கொல்மஸ் (பிறப்பு: டிசம்பர் 13, 1987) சம்பவம் நடைபெற்ற இடத்திலிருந்து காவல் துறையினரால் கைது செய்யப்பட்டார் படமாளிகைக்கு அருகிலுள்ள வாகனத் தரிப்பிடத்தில் காணப்பட்ட இவர் கைது செய்தபோது எதிர்ப்பு எதனையும் காட்டவில்லை. அவருடைய வாகனத்திலிருந்து பல துப்பாக்கிகள் மீட்கப்பட்டன. இது பற்றி கருத்துத் தெரிவித்த அலுவலர்கள் சந்தேக நபர் தன் தலைக்கு சிவப்பு நிற மை புசி தன்னைத்தானே "கோமாளி" என்றழைத்ததாக ஏபிசி செய்திக்குத் தெரிவித்தனர். ஆயினும் இதுபற்றி அவுரோரா காவல்துறை அதிகாரி எதுவும் தெரிவிக்கவில்லை.

வரைபடம்
ஒலி வடிவம்
செய்திகளும் காணொளியும்


</doc>
<doc id="154508" url="https://ta.wikipedia.org/wiki?curid=154508" title="கோந்தைப்பிட்டி மீன்பிடித்துறைப் பிரச்சினை">
கோந்தைப்பிட்டி மீன்பிடித்துறைப் பிரச்சினை

கோந்தைப்பிட்டி மீன்பிடித்துறைப் பிரச்சினை என்பது இலங்கையின் வடக்கு மாகாணத்தில் மன்னார் மாவட்டத்தில் கோந்தைப்பிட்டி என்னும் இடத்தில் முஸ்லிம் மீனவர்களுக்கும், தமிழ் மீனவர்களுக்கும் இடையில் 2012 சூலை 16 முதல் இடம்பெற்று வரும் மீன்பிடித்துறை தொடர்பான சர்ச்சையைக் குறிக்கும்

கோந்தைப்பிட்டி என்பது மன்னார் நகரத்தை ஒட்டிய கடற்கரையோரத்தில் அமைந்துள்ள ஒரு சிறிய மீன்பிடித்துறையாகும். இத்துறையை மன்னாரில் உள்ள உப்புக்குளம் என்ற இடத்தைச் சேர்ந்த முஸ்லிம் மீனவர்கள் தமது தொழிலுக்குப் பயன்படுத்தி வந்தனர். ஆயினும், மன்னாரின் விடத்தல் தீவில் இருந்து போர்ச்சூழல் காரணமாக இடம்பெயர்ந்து மன்னார் நகரில் தங்கியிருந்த தமிழ் கத்தோலிக்க மீனவக் குடும்பங்கள் இங்கு தொழில் செய்வதற்கான அனுமதியை முஸ்லிம் மீனவர்கள் வழங்கியிருந்தார்கள்.

ஆனாலும், போர்ச்சூழலில் இடம்பெயர்ந்து புத்தளம் பகுதிக்குச் சென்றிருந்த முஸ்லிம் மீனவர்கள் திரும்பி மன்னார் வந்தபோது கோந்தைப்பிட்டி மீன்பிடி துறையைத் தம்மிடம் மீளத் தருமாறு கேட்டிருந்தனர். இதனை அடுத்து தமிழ் மீனவர்களுக்கென மன்னார் நகரில் இரண்டாம் கட்டைப் பகுதியில் வேறு இடம் ஒதுக்கப்பட்டது. ஆனால் அந்த இடத்திற்கு தனியார் முஸ்லிம் ஒருவர் உரிமை கோரியதால், அங்கு அவர்கள் மீன் பிடிக்க முடியவில்லை. அவர்களை அங்கு மீன் பிடிக்கத் தடை செய்யக்கோரி அவர் வழக்குப் பதிந்திருந்தார். இந்த வழக்கு முடியும் வரையில் தமிழ் மீனவர்களை கோந்தைப்பிட்டியிலேயே தொழில் செய்ய அனுமதிக்குமாறு மன்னார் நீதிமன்றம் உத்தரவிட்டிருந்தது.

முஸ்லிம் மீனவர்களும், ஊர் மக்களும் இணைந்து கோந்தைப்பிட்டிக்குச் சென்று அங்கிருந்த தமிழ் மீனவர்களின் மீன்வாடிகள், மீன்பிடி படகுகள் ௭ன்பவற்றை அடித்து நொறுக்கி சேதப்படுத்தினார்கள். இதனை அடுத்து தமிழ் மீனவர்களுக்கு மாற்று ஏற்பாடு செய்யப்படும் வரை அவர்களுக்குக் காவல்துறையினர் பாதுகாப்பு அளிக்க வேண்டும் என நீதிமன்றம் 2012 சூலை 16 அன்று உத்தரவிட்டது. இந்த உத்தரவை முஸ்லிம் மீனவர்கள் ஏற்றுக் கொள்ளாமல், தமிழ் மீனவர்கள் உடனடியாகவே அங்கிருந்து வெளியேற்றப்பட வேண்டும் ௭னக் கோரி ஆர்ப்பாட்டத்தில் ஈடுபட்டனர். 

சூலை 18 புதன்கிழமை காலை மன்னார் பாலத்தருகில் கூடிய முஸ்லிம் மீனவர்களும் மக்களும் நீதிமன்றத்தின் உத்தரவுக்கு ௭திராக ஆர்ப்பாட்டத்தில் ஈடுபட்டனர். மன்னார் நகருக்கான பிரதான வீதி இதனால் தடைப்பட்டது. நீதிமன்றத்திற்கும் மன்னார் நீதவானுக்கு ௭திராகவும் அவர்கள் குரல் ௭ழுப்பினர். ஆர்ப்பாட்டத்தில் ஈடுபட்டிருந்தவர்களைக் கலைந்து செல்லுமாறு கூறிய காவல்துறையினர் அவர்களைக் கலைப்பதற்கு முற்பட்டார்கள். காவல்துறையினர் மீதும், நீதிமன்றக் கட்டிடத்தின் மீதும், வாகனங்கள் மீதும் கற்கள் வீசப்பட்டன. அப்போது அங்கு தயார் நிலையில் வைக்கப்பட்டிருந்த கலகம் அடக்கும் காவல்துறையினர் தடியடியைத் தொடங்கினர். இந்தக் கலவரத்தின்போது, மூன்று உயர் அதிகாரிகள் உட்பட ஆறு காவல்துறையினரும், பொதுமக்கள் சிலரும் காயமடைந்தனர். மன்னார் மேல் நீதிமன்றத்தின் கண்ணாடிகள் அடித்து நொறுக்கப்பட்டன. இதனை அடுத்து இராணுவத்தினர் வரவழைக்கப்பட்டனர். ஆர்ப்பாட்டக்காரர்கள் மீது கண்ணீர்ப் புகைக்குண்டுகள் வீசப்பட்டது.

இந்த ஆர்ப்பாட்டங்களில் ஈடுபட்டிருந்தவர்களுக்குப் பின்னணியில் இலங்கை அமைச்சர் ரிசாட் பதியுதீன் இருந்ததாகக் குற்றம் சாட்டப்பட்டுள்ளது. மன்னார் நீதவானை அமைச்சர் தொலைபேசியில் அழைத்து அவரது தீர்ப்பு பிழையானது ௭ன்றும், இதனால் மன்னார் பற்றி ௭ரியும் ௭ன்று தெரிவித்திருந்ததாகவும் எதிர்க்கட்சி நாடாளுமன்ற உறுப்பினர் ஜோன் அமரதுங்க நாடாளுமன்றத்தில் தெரிவித்திருந்தார். ஆனால், இக்குற்றச்சாட்டை அமைச்சர் ரிசாட் பதியுதீன் மறுத்துள்ளார்.

மன்னாரில் நீதிமன்றம் தாக்கப்பட்டமையைக் கண்டித்து 2012 சூலை 20 அன்று இலங்கை முழுவதிலும் உள்ள வழக்கறிஞர்களும், நீதிபதிகளும் பணிப்புறக்கணிப்பு நடவடிக்கையில் இறங்கினார்கள். பல இடங்களிலும் வழக்கறிஞர்களும் ஊழியர்களும் ஆர்ப்பாட்டத்திலும் ஈடுபட்டார்கள்.

மன்னார் நீதவான் அச்சுறுத்தப்பட்ட சம்பவத்தை வன்மையாக கண்டிப்பதாக இலங்கை நீதி அமைச்சர் ரவூப் ஹக்கீம் தெரிவித்தார். மன்னார் நீதவான் செய்த முறைப்பாடு தொடர்பாக முறையான விசாரணை நடத்துமாறு காவல்துறை மா அதிபருக்கு அரசுத்தலைவர் மகிந்த ராஜபக்ச உத்தரவிட்டுள்ளார்


</doc>
<doc id="154512" url="https://ta.wikipedia.org/wiki?curid=154512" title="மரியம் உசு-சமானி">
மரியம் உசு-சமானி

மரியம் உசு-சமானி பேகம் சாகிபா அல்லது இராச்குமாரி ஈரா குன்வாரி அல்லது உருக்மாவத்தி சாகிபா அல்லது அர்கா பாய் (मारियम उज़-ज़मानी बेगम साहिबा அல்லது राजकुमारी हिरा कुंवरी அல்லது रुक्मावती साहिबा அல்லது हर्खाबाई, பாரசீகம்: مریم الزمانی بیگم صاحبہ) என்பவர் முகலாயப் பேரரசரான அக்பரைத் திருமணஞ்செய்த பின்பு, முகலாயப் பேரரசியாகிய இராசபுத்திர இளவரசி ஆவார். மரியம் உசு-சமானி ஆமேரின் அரசரான பார்மலின் மூத்த மகள் ஆவார். இவர் பேரரசர் சகாங்கீரின் தாயும் ஆவார்.

முகலாய வரலாற்றில் இவர் பெயர் மரியம் உசு-சமானி என்றே பதிவாகியுள்ளது. இதனாலேயே இலாகூரின் அரணமைக்கப்பட்ட நகரத்தில் (இப்போது பாக்கித்தானில் அமைந்துள்ளது.) மரியம் சமானி பேகத்தின் பெயரால் பள்ளிவாசல் ஒன்று கட்டப்பட்டுள்ளது. இந்தப் பள்ளிவாசல் மரியம் உசு-சமானியின் மகனான சகாங்கீரால் கட்டப்பட்டது.

இராச்குமாரி ஈரா குன்வாரி பேரரசர் அக்பரை பெப்ரவரி 6, 1562 இல் இந்தியாவில் இராச்சசுத்தானிலுள்ள சாம்பார் எனும் இடத்தில் திருமணஞ்செய்தார். இவர் பேரரசர் அக்பரின் மூன்றாவது மனைவி ஆவார். பேரரசர் அக்பரின் முதலாவது மனைவி உருக்காயா பேகம் ஆவார். இரண்டாவது மனைவி சலீமா சுல்தான் ஆவார். திருமணத்தின் பின்பு, இராச்குமாரி ஈரா குன்வாரிக்கு மரியம் உசு-சமானி என்ற பெயர் வழங்கப்பட்டது.

இவர் 1622 ஆம் ஆண்டு இறந்தார்.

பேரரசர் அக்பரின் மனைவி, சகாங்கீரின் தாய் சோதா பாய் என்று அறியப்பட்டதாகவும் ஒரு பார்வை உண்டு. சகாங்கீரின் வாழ்க்கை வரலாற்றைக் கூறும் துற்கு-இ-சகாங்கிரி என்ற நூலில் சோதா பாய் என்று யாருமே குறிப்பிடப்படவில்லை. அக்பர்நாமாவிலோ முகலாயர் கால வரலாற்றாதாரங்களிலோ மரியம் உசு-சமானிக்குச் சோதா பாய் என்ற பெயர் பயன்படுத்தப்பட்டதாகத் தகவலில்லை.

சிரின் மூசுவியின் கருத்துப்படி, 18 ஆம், 19 ஆம் நூற்றாண்டுகளிலேயே வரலாற்று இலக்கியங்களில் பேரரசர் அக்பரின் மனைவியைக் குறிக்கச் சோதா பாய் என்ற பெயர் பயன்படுத்தப்பட்டுள்ளது. இம்தியாசு அகமதின் கருத்துப்படி, பேரரசர் அக்பரின் மனைவிக்குச் சோதா அக்பர் எனும் பெயர் முதன்முறையாக "அன்னல்சு அண்டு ஆண்டிக்குட்டீசு ஆவு இராச்சசுத்தான்" என்ற நூலில் பயன்படுத்தப்பட்டுள்ளது.




</doc>
<doc id="154514" url="https://ta.wikipedia.org/wiki?curid=154514" title="திறனுள்ள வல்லரசுகள்">
திறனுள்ள வல்லரசுகள்

திறனுள்ள வல்லரசு என்பது வல்லரசாக ஊகிக்கப்படும் அல்லது 21ஆம் நுற்றாண்டின் ஒரு நாளில் வல்லரசாக வருவதற்கான செயல்பாட்டில் உள்ள ஒரு நாடு அல்லது அரசியல் மற்றும் பொருளாதார உட்பொருள் ஆகும். தற்போதைய நிலையில் அமெரிக்க ஐக்கிய நாடுகள் மட்டுமே வல்லரசாக இருப்பதற்கான அனைத்து தகுதிகளையும் கொண்டுள்ளதாக பரவலாகக் கருதப்படுகிறது. . பல்வேறு காரணிகளைக் கருத்தில் கொண்டு, பரவலான அளவில் திறனுள்ள வல்லரசுகளாக கருதப்படுபவையாவன, பிரேசில், சீனா, ஐரோப்பிய ஒன்றியம் (a supranational entity), இந்தியா மற்றும் ரஷ்யா, ஆகும். இந்த ஐந்து திறனுள்ள வல்லரசுகளும், அமெரிக்க ஐக்கிய நாடுகளும் சேர்ந்து உலகளவிய மொத்த உள்நாட்டு உற்பத்தியில் (nominal) 66.6 சதவீதமும், உலகளாவிய மொத்த உள்நாட்டு உற்பத்தியில் (PPP) 62.2 சதவீதமும் கொண்டுள்ளன, மேலும் உலகின் மொத்த நிலப்பரப்பில் மூன்றில் ஒரு பங்கிற்கு மேற்பட்ட நிலப் பகுதியையும், உலகின் மக்கள்தொகையில் 50 சதவீதத்திற்கும் மேற்பட்ட மக்கள்தொகையினையும் இந்நாடுகளே கொண்டுள்ளன.

கடந்த காலங்களில் செய்யப்பட்ட கணிப்புகளும் மிகவும் சரியானதாக இருந்ததில்லை, எடுத்துக்காட்டாக 1980களில் நிறைய அரசியல் மற்றும் பொருளாதார வல்லுனர்கள் ஜப்பான், அதனுடைய அதிக மக்கள்தொகை, மிக அதிக மொத்த உள்நாட்டு உற்பத்தி, அந்த காலகட்டத்தில் அதன் மிக அதிக பொருளாதார வளரச்சி ஆகியவற்றை கொண்டு வல்லரசாகும் என கணித்தனர். . ஆனாலும் இன்றும் 2012ன் படி யப்பான் உலகின் மூன்றாவது மிகப்பெரிய பொருளாதாரத்தையே கொண்டுள்ளது, மேலும் யப்பான் அதன் 1990களின் இழந்த நூற்றாண்டிற்குப் பிறகு குறைவான வளர்ச்சியையே கொண்டுள்ளது, 2000த்தின் தொடக்கத்தில் இருந்து அதன் வயதான மக்கள் தொகையினால் பாதிக்கப்பட்டுள்ளது, இதனால் அதன் வல்லரசாகும் திறன் குறைந்துள்ளது.

பிரேசில் கூட்டாட்சிக் குடியரசை பல ஆய்வாளர்கள் மற்றும் கல்வியாளர்கள் 21ஆம் நூற்றாண்டின் வல்லரசாகும் திறனுள்ள நாடு என கருதுகின்றனர். உலகளாவிய கல்விக்கான கார்னெல் பல்கலைக்கழக மாரியோ எயணைடி (Mario Einaudi) மையத்தில் வெளியிடப்பட்ட “உலகின் திறன்மிக்க நாடாகும் பிரேசில்” எனப்படும் ஒரு சொற்பொழிவில், லெஸ்லி எலியட் அர்மிஜோ மிக விரைவில் பிரேசில் லத்தீன் அமெரிக்காவின் முதல் வல்லரசாகும் எனக் கூறுகிறார். 
பல்வேறு ஊடக வெளியீட்டாளர்களும், கல்வியாளர்களும் இந்தியக் குடியரசின் வல்லரசாகும் திறனை பற்றி உரையாடியுள்ளன. 


</doc>
<doc id="154522" url="https://ta.wikipedia.org/wiki?curid=154522" title="நப்ரொக்சென்">
நப்ரொக்சென்

நப்ரொக்சென் (Naproxen) ஒரு அழற்சிக்கு எதிரான இயக்க ஊக்கிகள் இல்லாத மருந்துகள் பகுப்பில் அடங்கும் மருந்து ஆகும். இது பொதுவாக பலவகை மூட்டழற்சியால் ஏற்படும் வலி , காய்ச்சல், மாதவிடாய் வலி போன்றவற்றிற்குப் பயன்படுத்தப்படுகின்றது. வேதியற் கட்டமைப்பைப் பொறுத்து இம்மருந்து புரொப்பியோனிக் காடிக் கிளைப் பொருள்கள் வகைக்குள் அடங்குகின்றது.
இம்மருந்து ஆன்டெஸ்வெல் (Antesvel), ஆர்தொபன்(Arthopan), செனொபிட் ஜெல்(Xenobid Gel) போன்ற வணிகப் பெயர்களில் விற்பனை செய்யப்படுகின்றது. வேறு வணிகப் பெயர்கள்: அலேவே (Aleve), அனப்ராக்ஸ் (Anaprox), அன்டல்ஜின் (Antalgin), பிமினக்ஸ் அல்ட்ரா (Feminax Ultra), பிளனக்ஸ் (Flanax), இன்சா (Inza), நல்கேசின் (Nalgesin), நபோசின் (Naposin), நப்றேலன் (Naprelan), நப்ரோகேசிக் (Naprogesic), நப்ரோசின் (Naprosyn), (Narocin) நரோசின் , ப்ரோக்சேன் (Proxen) , சின்பிலெக்ஸ் (Synflex), சேநோபிட் (Xenobid) . 

பொதுவாக தேய்மான மூட்டழற்சி, முடக்குவாத மூட்டழற்சி, தசைநாண் அழற்சி, கீல்வாதம் போன்ற நோய்களுக்கு நப்ரொக்சென் பயன்படுத்தப்படுகின்றது, இவை தவிர வலிமிக்க மாதப்போக்கு போன்றவற்றிற்கும் பயன்படுத்தலாம்.

இம்மருந்தைப் பயன்படுத்துவதால் ஏற்படக்கூடிய பிரதான பக்கவிளைவுகள் நெஞ்செரிவு, குடற்புண், வயிற்றுப்போக்கு, மலச்சிக்கல் போன்ற இரையகக் குடலிய விளைவுகள் மற்றும் தலைச்சுற்று, தோல் நமைச்சல், மங்கலான பார்வை, வீக்கம், மூச்சு விடக் கடினம், ஒழுங்கற்ற இதயத்துடிப்பு, காதில் இரைச்சல் ஆகும். இவற்றைத்தவிர மாரடைப்பு, மூளைக் குருதியடைப்பு, ஒவ்வாமை போன்ற கடுமையான பக்க விளைவுகளும் நப்ரொக்சென் பயன்பட்டால் ஏற்படும்.

இம்மருந்து குருதி சம்பந்த நோய்கள், கல்லீரல், சிறுநீரக நோய்கள், குடற்புண், இதயச் செயலிழப்பு, மாரடைப்பு, மூளைக்குருதியடைப்பு போன்ற நோய்கள் வந்தவர்களில் அல்லது இருப்பவர்களில் அறவே பயன்படுத்தக் கூடாது.


</doc>
<doc id="154523" url="https://ta.wikipedia.org/wiki?curid=154523" title="பெனோப்ரோபென்">
பெனோப்ரோபென்

பெனோப்ரோபென் (Fenoprofen) ஒரு அழற்சிக்கு எதிரான இயக்க ஊக்கிகள் இல்லாத மருந்துகள் பகுப்பில் அடங்கும் மருந்து ஆகும். இது பொதுவாக தசை, மூட்டழற்சியால் ஏற்படும் வலி , காய்ச்சல், வேறு சிறிய அளவிலான வலிகள் போன்றவற்றிற்குப் பயன்படுத்தப்படுகின்றது. வேதியற் கட்டமைப்பைப் பொறுத்து இம்மருந்து புரொப்பியோனிக் காடிக் கிளைப் பொருள்கள் வகைக்குள் அடங்குகின்றது.
இம்மருந்து Nalfon போன்ற வணிகப் பெயர்களில் விற்பனை செய்யப்படுகின்றது.

பொதுவாக முடக்குவாத மூட்டழற்சி போன்ற மூட்டழற்சியால் ஏற்படும் குறைவான, மிதமான வலி, காய்ச்சல் போன்ற நோய்களுக்கு பெனோப்ரோபென் பயன்படுத்தப்படுகின்றது, இவை தவிர தேய்மான மூட்டழற்சி போன்றவற்றிற்கும் பயன்படுத்தலாம்.

இம்மருந்தைப் பயன்படுத்துவதால் ஏற்படக்கூடிய பிரதான பக்கவிளைவுகள் சிறுநீரகப்பாதிப்பு, குடற்புண், மலச்சிக்கல் ஆகும். இவற்றைத்தவிர தலைச்சுற்று, தூக்கமின்மை, வியர்த்தல், தோல் அரிப்பு பக்க விளைவுகளும் பெனோப்ரோபென் பயன்பட்டால் ஏற்படும்.

இம்மருந்து குடற்புண், ஒவ்வாமை உள்ளவர்கள் அல்லது சிறுநீரகப் பாதிப்பு போன்ற நோய்கள் வந்தவர்களில் அல்லது இருப்பவர்களில் அறவே பயன்படுத்தக் கூடாது.


</doc>
<doc id="154524" url="https://ta.wikipedia.org/wiki?curid=154524" title="கீற்றோப்ரோபென்">
கீற்றோப்ரோபென்

கீற்றோப்ரோபென் (Ketoprofen) ஒரு அழற்சிக்கு எதிரான இயக்க ஊக்கிகள் இல்லாத மருந்துகள் பகுப்பில் அடங்கும் மருந்து ஆகும். இது பொதுவாக நரம்பு வலி, காய்ச்சல் போன்றவற்றிற்குப் பயன்படுத்தப்படுகின்றது. வேதியற் கட்டமைப்பைப் பொறுத்து இம்மருந்து புரொப்பியோனிக் காடிக் கிளைப் பொருள்கள் வகைக்குள் அடங்குகின்றது.
இம்மருந்து Actron, Orudis, Lupiflex, Oruvail போன்ற வணிகப் பெயர்களில் விற்பனை செய்யப்படுகின்றது.

பொதுவாக பலவகை மூட்டழற்சியால் ஏற்படும் வலி, பல்வலி போன்ற நோய்களுக்கு கீற்றோப்ரோபென் பயன்படுத்தப்படுகின்றது, இவை தவிர களிம்பு, திரவம், தெளிப்பு, அல்லது ஜெல் போன்றவடிவங்களில் தசைவலி மற்றும் நரம்பு சம்பந்தமான வலிகள் போன்றவற்றிற்கும் பயன்படுத்தலாம்.

இம்மருந்தைப் பயன்படுத்துவதால் ஏற்படக்கூடிய பிரதான பக்கவிளைவுகள் சிறுநீரகப்பாதிப்பு, குடற்புண், மலச்சிக்கல் ஆகும். இவற்றைத்தவிர ஒவ்வாமை பக்க விளைவுகளும் கீற்றோப்ரோபென் பயன்பட்டால் ஏற்படும்.

இம்மருந்து குடற்புண், ஆஸ்துமா, ஒவ்வாமை உள்ளவர்கள் அல்லது சிறுநீரகப் பாதிப்பு போன்ற நோய்கள் வந்தவர்களில் அல்லது இருப்பவர்களில் அறவே பயன்படுத்தக் கூடாது.


</doc>
<doc id="154525" url="https://ta.wikipedia.org/wiki?curid=154525" title="இன்டோமெதாசின்">
இன்டோமெதாசின்

இன்டோமெதாசின் (Indometacin) ஒரு அழற்சிக்கு எதிரான இயக்க ஊக்கிகள் இல்லாத மருந்துகள் பகுப்பில் அடங்கும் மருந்து ஆகும். இது பொதுவாக பலவகை மூட்டழற்சியால் ஏற்படும் வலி , மாதவிடாய் வலி, தலைவலி போன்றவற்றிற்குப் பயன்படுத்தப்படுகின்றது. வேதியற் கட்டமைப்பைப் பொறுத்து இம்மருந்து அசிட்டிக் காடிக் கிளைப் பொருள்கள் வகைக்குள் அடங்குகின்றது.
இம்மருந்து indomethasin போன்ற வணிகப் பெயர்களில் விற்பனை செய்யப்படுகின்றது.

பொதுவாக திறந்த தமனி நாளம் மூடுதல், தொடர் ஒற்றைத்தலைவலி (Hemicrania continua), ஒற்றைத்தலைவலி, எலும்பு மூட்டுத்தேய்வு, தம்ப முள்ளந்தண்டழற்சி, கீல்வாதம், மாதவிடாய் வலி,முடக்கு வாதம் போன்ற நோய்களுக்கு இன்டோமெதாசின் பயன்படுத்தப்படுகின்றது, இவை தவிர குறைப்பிரவசத்தைத் தாமதமாக்கல், பலவகை மூட்டழற்சியால் ஏற்படும் வலி போன்றவற்றிற்கும் பயன்படுத்தலாம்.

இம்மருந்தைப் பயன்படுத்துவதால் ஏற்படக்கூடிய பிரதான பக்கவிளைவுகள் நெஞ்செரிவு, குடற்புண், கருப்பு நிறத்துடன் அல்லது குருதியுடன் வயிற்றுப்போக்கு, மூச்சு விடக் கடினம், குறைவாக சிறுநீர் கழித்தல், தசைச் சோர்வு ஆகும். இவற்றைத்தவிர வயிற்றுப் பொருமல், குருதிக்குழலிய விளைவுகள் (மாரடைப்பு, மூளைக் குருதியடைப்பு), தோல் நமைச்சல், காதில் ரீங்காரம், தலைச்சுற்று பக்க விளைவுகளும் இன்டோமெதாசின் பயன்பட்டால் ஏற்படும்.

இம்மருந்து குடற்புண், ஆஸ்துமா, ஒவ்வாமை உள்ளவர்கள், உயர் குருதி அழுத்தம், கல்லீரல் பாதிப்பு, சிறுநீரகப் பாதிப்பு போன்ற நோய்கள் வந்தவர்களில் அல்லது இருப்பவர்களில் அறவே பயன்படுத்தக் கூடாது.


</doc>
<doc id="154526" url="https://ta.wikipedia.org/wiki?curid=154526" title="பிரொக்சிகாம்">
பிரொக்சிகாம்

பிரொக்சிகாம் (Piroxicam) ஒரு அழற்சிக்கு எதிரான இயக்க ஊக்கிகள் இல்லாத மருந்துகள் பகுப்பில் அடங்கும் மருந்து ஆகும். இது பொதுவாக முடக்குவாத மூட்டழற்சி, எலும்பு மூட்டுத்தேய்வு போன்றவற்றிற்குப் பயன்படுத்தப்படுகின்றது. வேதியற் கட்டமைப்பைப் பொறுத்து இம்மருந்து ஈனோலிக் காடிக் கிளைப் பொருள்கள் வகைக்குள் அடங்குகின்றது.
இம்மருந்து Feldene, Roxam போன்ற வணிகப் பெயர்களில் விற்பனை செய்யப்படுகின்றது.

பொதுவாக முடக்குவாத மூட்டழற்சி, எலும்பு மூட்டுத்தேய்வு போன்ற நோய்களுக்கு பிரொக்சிகாம் பயன்படுத்தப்படுகின்றது, இவை தவிர மாதவிடாய் வலி, அறுவைச்சிக்கிச்சையின் பின்னரான வலி போன்றவற்றிற்கும் பயன்படுத்தலாம்.

இம்மருந்தைப் பயன்படுத்துவதால் ஏற்படக்கூடிய பிரதான பக்கவிளைவுகள் குடற்புண், இரையகக் குடலியக் குருதிப்போக்கு, கடுமையான தோல் விளைவுகள் (இசுடீபன்-யோன்சன் கூட்டறிகுறி) ஆகும். இவற்றைத்தவிர குருதிக்குழலிய விளைவுகள் (மாரடைப்பு, மூளைக் குருதியடைப்பு), காதில் ரீங்காரம், தலைச்சுற்று, தலைவலி, தோல் சினைப்பு பக்க விளைவுகளும் பிரொக்சிகாம் பயன்பட்டால் ஏற்படும்.

இம்மருந்து குருதி சம்பந்த நோய்கள், ஆஸ்துமா, ஒவ்வாமை உள்ளவர்கள், கல்லீரல், சிறுநீரக நோய்கள், குடற்புண், இதயச் செயலிழப்பு, மாரடைப்பு, மூளைக்குருதியடைப்பு போன்ற நோய்கள் வந்தவர்களில் அல்லது இருப்பவர்களில் அறவே பயன்படுத்தக் கூடாது.


</doc>
<doc id="154527" url="https://ta.wikipedia.org/wiki?curid=154527" title="மெலொக்சிகாம்">
மெலொக்சிகாம்

மெலொக்சிகாம் (Meloxicam) ஒரு அழற்சிக்கு எதிரான இயக்க ஊக்கிகள் இல்லாத மருந்துகள் பகுப்பில் அடங்கும் மருந்து ஆகும். இது பொதுவாக முடக்குவாத மூட்டழற்சி, எலும்பு மூட்டுத்தேய்வு போன்றவற்றிற்குப் பயன்படுத்தப்படுகின்றது. வேதியற் கட்டமைப்பைப் பொறுத்து இம்மருந்து ஈனோலிக் காடிக் கிளைப் பொருள்கள் வகைக்குள் அடங்குகின்றது.
இம்மருந்து Mobic, Movalis, Melox, Melonex, Recoxa போன்ற வணிகப் பெயர்களில் விற்பனை செய்யப்படுகின்றது.

பொதுவாக முடக்குவாத மூட்டழற்சி, எலும்பு மூட்டுத்தேய்வு போன்ற நோய்களுக்கு மெலொக்சிகாம் பயன்படுத்தப்படுகின்றது, இவை தவிர காய்ச்சல் போன்றவற்றிற்கும் பயன்படுத்தலாம்.

இம்மருந்தைப் பயன்படுத்துவதால் ஏற்படக்கூடிய பிரதான பக்கவிளைவுகள் குடற்புண், இரையகக் குடலியக் குருதிப்போக்கு ஆகும். இவற்றைத்தவிர காதில் ரீங்காரம், குருதிக்குழலிய விளைவுகள் (மாரடைப்பு, மூளைக் குருதியடைப்பு) பக்க விளைவுகளும் மெலொக்சிகாம் பயன்பட்டால் ஏற்படும்.

இம்மருந்து குருதி சம்பந்த நோய்கள், ஆஸ்துமா, ஒவ்வாமை உள்ளவர்கள், கல்லீரல், சிறுநீரக நோய்கள், குடற்புண், இதயச் செயலிழப்பு, மாரடைப்பு, மூளைக்குருதியடைப்பு போன்ற நோய்கள் வந்தவர்களில் அல்லது இருப்பவர்களில் அறவே பயன்படுத்தக் கூடாது.


</doc>
<doc id="154528" url="https://ta.wikipedia.org/wiki?curid=154528" title="மெஃபெனமிக் காடி">
மெஃபெனமிக் காடி

மெஃபெனமிக் காடி (Mefenamic acid) ஒரு அழற்சிக்கு எதிரான இயக்க ஊக்கிகள் இல்லாத மருந்துகள் பகுப்பில் அடங்கும் மருந்து ஆகும். இது பொதுவாக வலி , மாதவிடாய் வலி போன்றவற்றிற்குப் பயன்படுத்தப்படுகின்றது. வேதியற் கட்டமைப்பைப் பொறுத்து இம்மருந்து ஃபெனமிக் அமிலக் கிளைப் பொருள்கள் வகைக்குள் அடங்குகின்றது.
இம்மருந்து Mefalth, Mefalth T, Ponstel, Ponstan, Ponstal போன்ற வணிகப் பெயர்களில் விற்பனை செய்யப்படுகின்றது.

பொதுவாக வலி , மாதவிடாய் வலி (வலிமிக்க மாதப்போக்கு) போன்ற நோய்களுக்கு மெஃபெனமிக் காடி பயன்படுத்தப்படுகின்றது, இவை தவிர பலவகை மூட்டழற்சியால் ஏற்படும் வலி போன்றவற்றிற்கும் பயன்படுத்தலாம்.

இம்மருந்தைப் பயன்படுத்துவதால் ஏற்படக்கூடிய பிரதான பக்கவிளைவுகள் வாந்தி, தலைவலி, பதட்டம் ஆகும். இவற்றைத்தவிர காதில் ரீங்காரம், வயிற்றுப்போக்கு, தோல் அரிப்பு, பார்வை மங்கல், வயிற்றுப் பொருமல், தூக்கமின்மை பக்க விளைவுகளும் மெஃபெனமிக் காடி பயன்பட்டால் ஏற்படும்.

இம்மருந்து குடற்புண், ஒவ்வாமை உள்ளவர்கள் அல்லது சிறுநீரகப் பாதிப்பு போன்ற நோய்கள் வந்தவர்களில் அல்லது இருப்பவர்களில் அறவே பயன்படுத்தக் கூடாது.


</doc>
<doc id="154538" url="https://ta.wikipedia.org/wiki?curid=154538" title="தெற்கிலிருந்து வடக்கு">
தெற்கிலிருந்து வடக்கு

தெற்கிலிருந்து வடக்கு என்பது தமிழர் உலகப் பரவல் பற்றி சில இயக்கங்களும் நபர்களும் கூறிய கொள்கையாகும். இதன்படி தமிழர் தென்னிந்தியாவில் இருந்து வடக்கு நோக்கி பெயர்ந்து பல்வேறு நாகரிகங்களை பல்வேறு நாடுகளில் உருவாக்கினர் என்று கூறப்படுகிறது. இதை குமரிக்கண்ட ஆதரவாளர்களும் விவேகானந்தர் போன்றோரும் தாங்கள் எழுதிய நூல்களில் குறித்துள்ளனர்.

பாவாணர் தமிழர் தெற்கிலிருந்து வடக்கு நோக்கி குடி பெயர்ந்தனர் என்று பின்வரும் வாதங்களை முன் வைக்கிறார்.




</doc>
<doc id="154546" url="https://ta.wikipedia.org/wiki?curid=154546" title="செய்யுள் உறுப்பு">
செய்யுள் உறுப்பு

செய்யுள் உறுப்புகளை இலக்கண நூல்கள் இரண்டு வகைகளாகப் பாகுபடுத்திப் பார்க்கின்றன.
தொல்காப்பியப் பாகுபாடு இந்த இருவகை நெறிகளையும் வெளிப்படையாகவும், குறிப்பாகவும் உணர்த்துகிறது. 

தொல்காப்பியர் எழுத்து வடிவம் பெற்ற அனைத்து நூல்களையும் ‘செய்யுள்’ என்னும் சொல்லால் குறிப்பிடுகிறார். செய்யுள் பயிர் வளரும் செய்யுள் நிலங்கள் ஏழு எனக் காட்டுகிறார்.



</doc>
<doc id="154549" url="https://ta.wikipedia.org/wiki?curid=154549" title="கணிதவியலாளர்">
கணிதவியலாளர்

கணிதவியலாளர் (() என்பவர் கணிதத்தில் பரந்த அறிவுடையவரும், கணிதச் சிக்கல்களைத் தீர்ப்பதற்கு அந்த அறிவைப் பயன்படுத்துபவரும் ஆவார். கணிதம் என்பது எண்கள், தரவுகள், தொகுப்புக்கள், கணியங்கள், அமைப்பு, வெளி, மாதிரிகள், மாற்றம் என்பவற்றோடு தொடர்புடையது. 

தூய கணிதத்துக்குப் புறம்பான சிக்கல்களைத் தீர்க்கும் கணிதவியலாளர் பிரயோக கணிதவியலாளராவார். பிரயோக கணிதவியலாளர்கள் என்போர், தமது சிறப்பு அறிவையும், துறைசார் வழிமுறைகளையும் பயன்படுத்திப் பல்வேறு அறிவியல் துறைகளோடு தொடர்புள்ள கணிதப் பிரச்சினைகளை அணுகும் கணித அறிவியலாளர்கள் ஆவர். பல்வேறுபட்ட பிரச்சினைகளில் துறைசார் கவனத்துடனும், கோட்பாட்டு முறைகளைப் பயன்படுத்தியும், கணித மாதிரிகளை ஆய்வு செய்தல் அவற்றை உருவாக்குதல் போன்ற செயற்பாடுகளில் பிரயோக கணிதவியலாளர்கள் ஈடுபடுகின்றனர். 

பிரயோக கணிதத் துறையானது அறிவியல், பொறியியல், வணிகம், தொழிற்றுறை போன்றவற்றில் பொதுவாகப் பயன்படுகின்ற கணித முறைகளோடு தொடர்புபட்டது. அதனால், இத்துறைசார் வல்லுனர்களான பிரயோக கணிதவியலாளர்கள், அறிவியல், பொறியியல், வணிகம் என்பவற்றை உட்படுத்திய பல்வேறு கணிதம்சார் செயற்பாடுகளைக் கொண்ட துறைகளில், தமது அறிவைப் பயன்படுத்துகின்றனர்.

கணிதம் தொடர்பான கல்வி பள்ளிகளில் கீழ் வகுப்புக்களிலேயே கற்பிக்கப்படுகிறது. ஆனாலும், கணிதவியலாளர் ஆவதற்குத் தேவையான பல்வேறு தலைப்புக்களிலான கல்வி இளநிலைப் பட்டப் படிப்பு மட்டத்திலேயே கற்பிக்கப்படுகிறது. இக்கல்வி பொதுவாகப் பல்கலைக்கழகங்களில் மூன்றாண்டுப் பாடநெறிகளாகக் கற்பிக்கப்படுகிறது. பல பல்கலைக் கழகங்களில் வெளிவாரி மாணவர்களாகவும் பதிவு செய்துகொண்டு தேர்வு எழுதிப் பட்டம் பெற முடியும். தொடர்ந்து கணிதத்தில் தனித்துறை வல்லுனராக விரும்புவோர் முதுநிலைப் பட்டத்துக்கான இரண்டாண்டுப் பாடநெறிகளில் இதற்கான கல்வியைப் பெறுகின்றனர். உரிய தகைமை கொண்டவர்கள் ஆய்வு மாணவர்களாகப் பதிவு செய்துகொண்டு ஆய்வுக் கட்டுரைகளைச் சமர்ப்பித்துக் குறிப்பிட்ட கணிதத் துறைகளில் முனைவர் பட்டத்தையும் பெறமுடியும்.

கணிதத் துறையில் இருக்கக்கூடிய தொழில்களிற் சில பின்வருமாறு:

உலகின் குறிப்பிடத்தக்க கணிதவியலாளர்களில், யொகான் பர்னோலி, யாக்கோப் பர்னோலி, ஆரியபட்டா, பாசுக்கரா 2, நீலகண்ட சோமையா, ஆன்ட்ரே கொல்மோகோரோவ், அலெக்சான்டர் குரோதென்டீக், யோன் வொன் நியூமன், அலன் டூரிங், கர்ட் கோடெல், அகசுட்டீன் லூயிசு கோச்சி, ஜார்ச் கன்டர், வில்லியம் ரோவான் அமில்ட்டன், கார்ல் யாக்கோபி, நிக்கோலாய் லோபாசெவ்சுக்கி, யோசெப் பூரியர், பியரே சைமன் லாப்பிளாசு, அலன்சோ சர்ச், நிக்கோலாய் போகோல்யுபோவ், சீனிவாச இராமானுஜன் என்போர் அடங்குவர்.


</doc>
<doc id="154556" url="https://ta.wikipedia.org/wiki?curid=154556" title="செய்யுள் நிலம்">
செய்யுள் நிலம்

செய்யுள் நிலம் என்பது செய்யுளாகிய கருத்துப் பயிர் வளரும் நிலம். தொல்காப்பியர் எழுத்து வடிவம் பெற்ற அனைத்து நூல்களையும் ‘செய்யுள்’ என்னும் சொல்லால் குறிப்பிடுகிறார். இந்தச் செய்யுளாகிய பயிர் வளரும் நிலங்கள் ஏழு எனக் காட்டுகிறார். அவை 
என்பன.

இவற்றுள் பாட்டு, உரை, நூல் என்னும் முதல் மூன்றும் மொழியமைதிப் பாகுபாடுகள். ஏனைய நான்கும் செய்யுளில் அமைந்துள்ள பொருளமைதிப் பாகுபாடுகள். 


</doc>
<doc id="154558" url="https://ta.wikipedia.org/wiki?curid=154558" title="ஆங்கிலத்தில் மிக நீண்ட சொல்">
ஆங்கிலத்தில் மிக நீண்ட சொல்

ஆங்கிலத்தில் மிக நீண்ட சொல் என்பதை அடையாளம் காண்பதானது ஆங்கிலத்தில் ஒரு சொல் எவ்வாறு அமைகின்றது என்பதை வரையறை செய்வதில் தங்கியுள்ளது. அத்தோடு உள்ளக கண்டுபிடிப்புக்களின்றி ஆங்கில மொழியின் மூலத்திலிருந்து இயற்கையாகவே பெறப்பட்டிருக்க வேண்டும். ஆங்கிலம் புதுப் படைப்பு, அமைப்பு ஆகியவற்றால் புதிய சொற்களை அனுமதிப்பது இடங்களின் பெயர்கள், தொழில் நுட்ப பதங்கள் பலவந்தமாக நீண்டு காணப்பட வாய்ப்புள்ளது. நீளமானது எழுத்திலக்கணம், எழுதப்படும் அரிச்சுவடி எண்ணிக்கை அல்லது குறைவான ஒலியியல், ஒலியன்கள் எண்ணிக்கை ஆகியனவற்றால் விளங்கிக் கொள்ளப்படும். 


</doc>
<doc id="154560" url="https://ta.wikipedia.org/wiki?curid=154560" title="அர்த்தமுள்ள இந்து மதம் (நூல்)">
அர்த்தமுள்ள இந்து மதம் (நூல்)

அர்த்தமுள்ள இந்து மதம் என்பது கவிஞர் கண்ணதாசன் இந்து சமயத்தின் பல்வேறு தத்துவங்களையும், அத் தத்துவங்களில் பொதிந்துள்ள ஆழமான கருத்துக்களையும் கொண்டு எழுதிய ஒரு சமய நூல். தினமணிக் கதிர் இதழில் ஒராண்டுக் காலம் தொடராக வெளிவந்த கட்டுரைகள் தொகுக்கப்பட்டு வானதி பதிப்பகம் மூலம் நூலாக வெளியிடப்பட்டது. பத்து பாகங்களாகத் தனித்தனிப் புத்தகங்களாக வெளியிடப்பட்ட இந்த நூலை 2009 ஆம் ஆண்டில் ஒரே நூலாகத் தொகுத்து கண்ணதாசன் பதிப்பகம் வெளியிட்டது.

இந்நூலில் காஞ்சி காமகோடி பீடாதிபதி ஜகத்குரு சிரீ சங்கராசார்ய சுவாமிகள் மற்றும் வானதி பதிப்பகத்தின் பதிப்பாசிரியர் ஏ. திருநாவுக்கரசு ஆகியோரின் வாழ்த்துரைகள் இடம் பெற்றிருக்கின்றன. கட்டுரைகளின் இடையிடையே ஓவியர் சில்பி அவர்களின் அழகிய ஓவியங்களும் இடம்பெற்றுள்ளது. "அர்த்தமுள்ள இந்து மதம்" என்ற இந்த நூல் எழுதப்பட்டதன் நோக்கம் பற்றிய கவிஞரின் 22/08/1972 நாளிட்ட கடிதத்தினை தொடர்ந்து முதல் பாகத்தின் முதல் கட்டுரை தொடங்குகிறது.

பாகம் 1ல் உள்ள கட்டுரைகளின் தலைப்புகள்:
1.1

ஆசை 3. துன்பம் ஒரு சோதனை 4. பாவமாம், புண்ணியமாம் 5. மறுபடியும் பாவம் - புண்ணியம் 6. புண்ணியம் திரும்ப வரும் 7. விதிப் படி பயணம் 8. ஆணவம் 9. தாய் - ஒரு விளக்கம் 10. மங்கல வழக்குகள் 11. கல்லானாலும் ... புல்லானாலும் ... 12. நல்ல மனைவி 13. நல்ல நண்பன் 14. கீதையில் மனித மனம் 15. உயர்ந்தோர் மரணம் 16. கண்ணனை நினைப்பவர்கள் சொன்னது பலிக்கும் 17. பூர்வ ஜென்மம் 18. பிற மதங்கள் 19. சமதர்மம் 20. குட்டி தேவதைகள் 21. உலவும் ஆவிகள் 22. சோதனையும் வேதனையும் 23. ஒரு கடிதமும் பதிலும் 24. பாவிகளே பிரார்த்தியுங்கள் 

nandriedited by Mr.Parthasarathy
[[பகுப்பு:கண்ணதாசன் நூல்

</doc>
<doc id="154561" url="https://ta.wikipedia.org/wiki?curid=154561" title="எல்லா எழுத்து">
எல்லா எழுத்து

எல்லா எழுத்து ("pangram", கிரேக்கம்: παν γράμμα, "pan gramma", "எல்லா எழுத்து") அல்லது முழு அரிச்சுவடி வாக்கியம் என்பது ஒரு மொழியின் அரிச்சுவடியிலுள்ள அனைத்து எழுத்துக்களாலும் அமைக்கப்பட்ட சொற்றொடரைக் குறிக்கும். இது அச்செழுத்தின் வடிவத்தை காட்ட, அச்செழுத்து கருவியை பரிசோதிக்க, கையெழுத்து, வனப்பெழுத்து மற்றும் தட்டச்சுத் திறனை வளர்க்கவென பாவிக்கப்பட்டது. சில எடுத்துக் காட்டுகள்:


</doc>
<doc id="154569" url="https://ta.wikipedia.org/wiki?curid=154569" title="குறள் யாப்பு நூல்கள்">
குறள் யாப்பு நூல்கள்

திருக்குறளுக்குப் பின்னர் குறட்பாக்கள் தத்துவங்களை விளக்குவதற்காகவே பயன்படுத்தப்பட்டுள்ளன. 


</doc>
<doc id="154572" url="https://ta.wikipedia.org/wiki?curid=154572" title="காகபுருடர் குறள்">
காகபுருடர் குறள்

காகபுருடர் குறள் என்னும் நூல் 16ஆம் நூற்றாண்டில் வாழ்ந்த காகபுருடர் என்பவரால் இயற்றப்பட்ட சிறு நூல். இதில் 16 குறள் வெண்பாக்கள் மட்டுமே உள்ளன. இதில் சிவராச யோகம், வாசிமுனி மைந்தன் முதலான செய்திகள் உள்ளன.

இது குறள் யாப்பு நூல்கள் சிலவற்றில் ஒன்று.
இதன் குறள்கள் - எடுத்துக்காட்டு



</doc>
<doc id="154587" url="https://ta.wikipedia.org/wiki?curid=154587" title="அம்மன் ஆலய வழிபாட்டு வகைகளின் பட்டியல்">
அம்மன் ஆலய வழிபாட்டு வகைகளின் பட்டியல்

தமிழகத்திலும் தமிழர்கள் வாழும் பிற இடங்களிலும் அமைந்துள்ள அம்மன் ஆலயங்களில் நடைபெறும் பல்வேறு வகையான வழிபாடுகள், இங்கே பட்டியலிடப்பட்டுள்ளன:



</doc>
<doc id="154591" url="https://ta.wikipedia.org/wiki?curid=154591" title="காகபுருடர் காவியம்">
காகபுருடர் காவியம்

காகபுருடர் காவியம் என்னும் நூல் 16ஆம் நூற்றாண்டில் வாழ்ந்த காகபுருடர் என்பவரால் இயற்றப்பட்டது. இதில் காப்புச்செய்யுள் ஒன்றும், 33 நூல் செய்யுள்களும் எண்சீர்விருத்தங்களாக உள்ளன. 

அவற்றுள் சில பகுதிகள்:
கேளப்பா சிவமோடி அண்டம் பாயும்
சேற்றிலே நாட்டியதோர் கம்பம் போலத்
தண்ணிதண்ணி என்றலைந்தால் தாகம் போமோ



</doc>
<doc id="154593" url="https://ta.wikipedia.org/wiki?curid=154593" title="காகபுருடர் உபநிடதம்">
காகபுருடர் உபநிடதம்

காகபுருடர் உபநிடதம் என்னும் நூல் 16ஆம் நூற்றாண்டில் வாழ்ந்த காகபுருடர் என்பவரால் இயற்றப்பட்டது. இதில் 31 எண்சீர்விருத்தங்கள் உள்ளன. 

அவற்றின் பாடல் பகுதிகள் - எடுத்துக்காட்டு
மோக,சித்த விருத்திகளைச் சுத்தம் பண்ணி
காணுகின்ற பூவிலுறை வாசம் போலும்
தோணும் மயில் முட்டையின்மேல் வன்னம் போலும்



</doc>
<doc id="154596" url="https://ta.wikipedia.org/wiki?curid=154596" title="தேசிய வானூர்தியியல் ஆலோசனை செயற்குழு">
தேசிய வானூர்தியியல் ஆலோசனை செயற்குழு

தேசிய வானூர்தியியல் ஆலோசனை செயற்குழு-நாகாவானது (National Advisory Committee for Aeronautics-NACA) ஐக்கிய அமெரிக்க கூட்டரசால் வானூர்தியியல் ஆராய்ச்சி மற்றும் மேம்பாட்டுக்காக மார்ச் 3, 1915-ஆம் ஆண்டு நிறுவப்பட்டது. அக்டோபர் 1, 1958-இல் நாகா அமைப்பு கலைக்கப்பட்டது, அதன் சொத்துக்கள் மற்றும் வேலையாட்கள் புதிதாக நிறுவப்பட்ட தேசிய வானூர்தியியல் மற்றும் விண்வெளி நிர்வாகம்-நாசா அமைப்புக்கு மாற்றப்பட்டனர். இவ்வமைப்பின் ஆராய்ச்சியில் வடிவமைக்கப்பட்ட நாகா காற்றிதழ்கள் இன்றளவும் பயன்பாட்டில் உள்ளன.




</doc>
<doc id="154597" url="https://ta.wikipedia.org/wiki?curid=154597" title="காகபுருடர் ஞானம்">
காகபுருடர் ஞானம்

காகபுருடர் ஞானம் என்னும் நூல் 16ஆம் நூற்றாண்டில் வாழ்ந்த காகபுருடர் என்பவரால் இயற்றப்பட்டது. இதில் 79 எண்சீர்விருத்தங்கள் உள்ளன. 


</doc>
<doc id="154602" url="https://ta.wikipedia.org/wiki?curid=154602" title="எண்பேராற்றல்">
எண்பேராற்றல்

பேரண்டத்தின் எண்பேராற்றல்கள் அட்டமா சக்திகள் எனத் தொகுக்கப்பட்டுப் பெயர் சூட்டப்பட்டுள்ளன. அவை சயை, விசையை, சயந்தி, அபராசிதை, சித்தை, இரத்தை, அலம்பதை, உற்பலை என்பவை. இவை வடநூல் வழி வந்தவை.


</doc>
<doc id="154608" url="https://ta.wikipedia.org/wiki?curid=154608" title="சிங்கப்பூர் தமிழ்த் திரைப்படத்துறை">
சிங்கப்பூர் தமிழ்த் திரைப்படத்துறை

தமிழை ஆட்சி மொழியாகக் கொண்ட சிங்கப்பூரில் தமிழ்த் திரைப்படங்கள் தயாரிக்கப்படுகின்றன. திரைப்படங்கள் சிங்கப்பூரிலேயே தயாரிக்கப்பட்டு வெளியாகின்றன. சிங்கப்பூரில் தமிழ்த் திரைத் துறை வளர்ச்சியடைந்திருக்கிறது. 



</doc>
<doc id="154609" url="https://ta.wikipedia.org/wiki?curid=154609" title="மலேசியத் தமிழ்த் திரைப்படத்துறை">
மலேசியத் தமிழ்த் திரைப்படத்துறை

தமிழர் உலகெங்கும் பரவி வாழ்வதால் தங்களின் தாயகத்திற்கு வெளியிலிருந்தும் தமிழ்த் திரைப்படங்களுக்கு ஆதரவு வழங்குகின்றனர். இதனால் தாயகத்திற்கு வெளியிலான தமிழ்த்திரைத்துறை வளர்கிறது. குறிப்பாக, தமிழர் அதிகமாக வாழும் தெற்காசியாவில் தமிழ்த் திரைப்படத்துறை சிறந்த வளர்ச்சியைக் கண்டிருக்கிறது. துடிப்பான திரைப்படத் தயாரிப்பாளர்கள், சிங்கப்பூரிலும் மலேசியாவிலும் திரைப்படங்களைத் தயாரித்து, தமிழ்த் திரைத் துறையில் முத்திரை பதிக்கின்றனர்.

1970களிலேயே மலேசியாவில் தமிழ்த் திரைப்படங்கள் தொடங்கப்பட்டன. சிங்கப்பூரில் 2008ஆம் ஆண்டில் தமிழ்த் திரைப்படத் துறை உருவானது. எரிக் கூ என்பவர் 2008 ஆம் ஆண்டில் தயாரித்த மை மேஜிக் என்ற தமிழ்த் திரைப்படமே சிங்கப்பூரில் இருந்து கேன்ஸ் திரைப்பட விழாவிற்கு அனுப்பி வைக்கப்பட்ட முதல் படம் ஆகும். தமிழில் முதலில் வெளியான அனிமேஷன் திரைப்படம் எஸ்டேட் பாய் என்பதாகும்.



மலேசியத் தமிழ்த் திரைப்படங்கள் ஆண்டுக்கொரு முறை தமிழ்நாட்டின் சென்னையில் திரையிடப்படுகின்றன. 2012 ஆம் ஆண்டு சனவரி மாதத்தில் மலேசியாவில் தயாரான பத்து திரைப்படங்கள் திரையிடப்பட்டன.


</doc>
<doc id="154612" url="https://ta.wikipedia.org/wiki?curid=154612" title="திருமுருகன்">
திருமுருகன்

திருமுருகன் என்பது பொதுவான தமிழ்ப் பெயர்.
இப்பெயரில் உள்ள கட்டுரைகள்:



</doc>
<doc id="154617" url="https://ta.wikipedia.org/wiki?curid=154617" title="மணியம் மூர்த்தி">
மணியம் மூர்த்தி

மணியம் மூர்த்தி, (”முகமது அப்துல்லா”), எவரஸ்ட் சிகரத்தில் ஏறிய, மலேசிய நாட்டின் முதலாம் நபர் இவரே. மலேசிய இராணுவத்தில் பணியாற்றிய, இவர் ஓர் மலேசியத் தமிழ் ஆவார். மலேசிய இந்துவாக பிறந்தாலும், இசுலாமிய சடங்கின்படி அடக்கம் செய்யப்பட்டார். இவர் மனைவி இதற்கெதிராக வழக்குத் தொடர்ந்திருந்தாலும், இவர் இசுலாமியராக மாறியதாகக் கூறப்படுகிறது.. இது தொடர்பான வழக்கு மலேசிய நீதிமன்றத்தில் நடைபெற்றது. இவருக்குப் பின் எவரெஸ்ட் சிகரத்தில் ஏறிய இருவரும் மலேசியத் தமிழர்கள் ஆவர்.


</doc>
<doc id="154624" url="https://ta.wikipedia.org/wiki?curid=154624" title="காலிங்கர்">
காலிங்கர்

திருக்குறளுக்கு உரை செய்த பதின்மருள் காலிங்கர் என்பவர் ஒருவர். "திருக்குறள் உரைக்கொத்து" நூலில் இவரது பெயர் ‘கவிப்பெருமாள்’ எனக் குறிப்பிடப்பட்டுள்ளது. இவரது பெயரைக் ‘காளிங்கர்’ எனவும் வழங்குவர். கண்ணன் காளிங்கன் தலைமேல் ஏறி ஆடினான் என்னும் கதையைக் கருத்தில் கொண்டு காளிங்கன் என வழங்கலாயினர். 

திருக்குறள் காலிங்கர் உரை ஓரளவு திருக்குறள் நூல் முழுமைக்கும் கிடைத்துள்ளது. கிடைக்காத சிற்சில இடங்களில் பரிதியார் உரையையே காலிங்கர் உரையாகப் பதிப்பித்துள்ளனர். இவை பரிதியார் உரையை இவர் அப்படியே எழுதியதாகலும் இருக்கலாம். இந்த உரைநூலின் காலம் 13ஆம் நூற்றாண்டு. திருக்குறளை ஓரு அதிகாரத்துக்குள் வரிசைப்படுத்தும் வைப்பு முறையில் இவர் பரிதியாரைப் பல இடங்களில் பின்பற்றியும், சில இடங்களில் வேறுபட்டும் நிற்கிறார்.

காலிங்கராயர் குடியில் தோன்றிய இவர் ஒரு உழவராகவும் படைவீரராகவும் சிறந்த மருத்துவராகவும் வாழ்ந்தவர் என அறியமுடிகிறது.

இவரது தமிழ்நடை எவ்வாறு இருக்கும் என்பதை இந்த எடுத்துக்காட்டால் அறியலாம்.




</doc>
<doc id="154625" url="https://ta.wikipedia.org/wiki?curid=154625" title="பரவளையவுரு">
பரவளையவுரு

கணிதத்தில் பரவளையத்திண்மம் அல்லது பரவளையவுரு ( paraboloid) என்பது ஒரு சிறப்பு வகையான இருபடிப் பரப்பாகும் (quadric surface). இதில் நீள்வட்டப் பரவளையவுரு மற்றும் அதிபரவளையப் பரவளையவுரு என இரு வகைப்பாடுகள் உள்ளன.

நீள்வட்டப் பரவளையவுரு நீள்வட்டமான கிண்ணவடிவில் அமையும். இதற்கு ஒரு பெரும அல்லது சிறுமப் புள்ளி இருக்கலாம். formula_1 formula_2 formula_3 எனும் மூன்று அச்சுக்களைக் கொண்ட பொருத்தமான ஆள்கூற்று முறைமையில், இதன் சமன்பாடு:

இங்கு formula_5 formula_6 இரண்டும் முறையே formula_7-formula_8 formula_9-formula_3 தளங்களில் இவ்வுருவின் வளைவினைத் தீர்மானிக்கும் மாறிலிகள் ஆகும். இந்த நீள்வட்டப் பரவளையவுரு மேல்நோக்கித் திறந்திருக்கும்.
அதிபரவளைய பரவளையவுரு சேண வடிவில் அமைந்ததொரு இரட்டைக் கோடிட்டப் பரப்பாகும். formula_1 formula_2 formula_3 எனும் மூன்று அச்சுக்களைக் கொண்ட பொருத்தமான ஆள்கூற்று முறைமையில், இதன் சமன்பாடு:

c>0 எனில், இந்த அதிபரவளைய பரவளையவுரு, x-அச்சுத் திசையில் மேல்நோக்கித் திற்ந்ததாகவும், y-அச்சுத் திசையில் கீழ்நோக்கித் திறந்ததாகவும் இருக்கும்.

நீள்வட்டப் பரவளையவுரு

formula_15 எனில், நீள்வட்டப் பரவளையவுரு ஒரு பரவளையச் சுழற்சியுருவாக இருக்கும் (அதாவது ஒரு பரவளையத்தை அதன் அச்சைப் பொறுத்து சுழற்றுவதால் கிடைக்கும் திண்மம்.) 

இந்த வடிவம் பரவளைய எதிரொளிப்பிகள், வானலைக் கும்பா ஆகியவற்றில் பயன்படுத்தப்படுகிறது. நீர்ம ஆடித் தொலைநோக்கிகளில் பயன்படும் சுழலும் நீர்மப் பரப்பு இவ்வடிவமுடையது. இவ்வடிவம் "வட்ட பரவளையவுரு" எனவும் அழைக்கப்படுகிறது. 
ஒளி மூலத்திலிருந்து குவியம் வழிச்செல்லும் ஒளிக்கதிர்கள், ஆடியில் பட்டு இணையான ஒளிக்கதிர்களாகப் எதிரொளிக்கப் படுகின்றன. அதேபோல் இணையான ஒளிக்கதிர்கள் ஆடியில் பட்டு எதிரொளிப்பால் குவியத்தின் வழிச் செல்கின்றன. இது ஒளி அலைகளுக்கு மட்டுமல்லாது மற்ற அலைகளுக்கும் பொருந்தும். இக்கொள்கையே "பரவளைய எதிரொளிப்பி"யிலும் "வானலைக் கும்பா"க்களிலும் பயன்படுகிறது. 

அதிபரவளைய பரவளையவுரு

அதிபரவளைய பரவளையவுரு ஒரு இரட்டைக் கோடிடப்பட்ட பரப்பு. இதில் இருவகையான கோடுகள் அமைந்துள்ளன. அவை இரண்டும் ஒன்றுக்கொன்று வெட்டாக் கோடுகள் கொண்டவை. ஒவ்வொரு வகையிலும் அதிலுள்ள கோடுகள் ஒரு பொதுத் தளத்திற்கு இணையாக இருக்கும். ஆனால் அவைகளுக்குள்ளாக இணையாக இரா.



இவ்விரண்டு வளைவுகளும் நேர்மதிப்புடையவை; ஆதிப்புள்ளியில் பெரும மதிப்புடையவை. மேலும் நீள்வட்டப் பரவளையவுருவின் மேற்பரப்பிலுள்ள ஒரு புள்ளியானது ஆதிப்புள்ளியிலிருந்து விலகிச் செல்ல செல்ல அப்புள்ளியில் வளைவின் மதிப்புக் குறைந்து கொண்டே வந்து, புள்ளி ஆதியிலிருந்து முடிவிலாத் தூரத்தில் அமையும் போது வளைவின் மதிப்பு பூச்சியத்தை நெருங்கும். 




</doc>
<doc id="154629" url="https://ta.wikipedia.org/wiki?curid=154629" title="ஆபாவாணன்">
ஆபாவாணன்

ஆபாவாணன் தமிழ் திரைப்பட தயாரிப்பாளரும், கதையாசிரியரும், வசன எழுத்தாளரும், பாடலாசிரியரும், பாடகரும் ஆவார். இவர் குமாரபாளையத்திற்கு அருகிலுள்ள தேவூர் என்ற ஊரில் பிறந்தவர். இவரின் தந்தை ஆறுமுகம், தாயார் பாவாயி ஆவார்கள். இவரின் இயற்பெயர் மதிவாணன். தந்தை தாய் ஆகியோரின் முதல் எழுத்துக்களை எடுத்து ஆபாவாணன் என தன் பெயரை மாற்றிக்கொண்டார்.

திரைப்படக்கல்லூரியில் பயின்ற இவர் எடுத்த முதல் படம் ஊமை விழிகள். இதுவே திரைப்படக் கல்லூரி மாணவர்கள் எடுத்த முதல் படமாகும். இவர் உழவன் மகன், செந்தூரப்பூவே, தாய் நாடு, இணைந்த கைகள், காவியத் தலைவன், முற்றுகை, கருப்பு ரோஜா முதலான படங்களை தயாரித்திருக்கிறார். மனோஜ்-கியான் என்ற இரட்டையரை (இசையமைப்பாளர்களை) ஊமை விழிகள் படம் மூலம் தமிழுக்கு அறிமுகம் செய்தார்.

கங்கா-யமுனா-சரஸ்வதி என்ற நெடுந்தொடரை தொலைக்காட்சிக்காக எடுத்தார். இது ராஜ் தொலைக்காட்சியில் வந்தது. 

ராம்கி, அருண் பாண்டியன் ஆகியோர் இவருடன் திரைப்படக் கல்லூரியில் படித்தவர்கள். இவர்கள் நடிப்புத்துறையிலும், இவர் இயக்குனர் துறையிலும் பயின்றார்கள்.

ஊமை விழிகள் படத்தில் "தோல்வி நிலையென நினைத்தால்" , "குடுகுடுத்த கிழவனுக்கு கல்யாண பேச்சு" ஆகிய பாடல்களையும் தம்பி அர்ஜூனா படத்தில் புலிகள் கொஞ்சம் பதுங்கும்போது என்ற பாடலையும் இரண்டு பேர் படத்தில் வரான் வரான் பூச்சாண்டி ரயிலு வண்டியிலே என்ற பாடலை எழுதி பாடியுள்ளார்.

தமிழ் திரையுலகுக்கு டி. டி. எசு என்னும் ஒலி வடிவத்தை தனது கருப்பு ரோஜா படம் மூலம் முதன் முதலாக அறிமுகப்படுத்தினார். 



</doc>
<doc id="154630" url="https://ta.wikipedia.org/wiki?curid=154630" title="திருக்குறள் வைப்புமுறை">
திருக்குறள் வைப்புமுறை

திருக்குறள் 133 அதிகாரங்களைக் கொண்டது. ஒவ்வோர் அதிகாரத்திலும் பத்துப் பாடல்கள் உள்ளன. இந்தப் பத்தைத் திருக்குறளுக்கு உரை எழுதிய பழைய உரையாசிரியர்கள் வரிசைப்படுத்திக்கொள்வதில் மாறுபடுகின்றனர். ஒரு அதிகாரத்தில் உள்ள பத்துக் குறள்களை வரிசைப்படுத்தும் முறை வைப்பு முறை ஆகும். இக்காலத்தில் நாம் கையாளும் பதிப்புகள் பரிமேலழகர் வைப்பு முறையைப் பின்பற்றியுள்ளன.

எடுத்துக்காட்டுக்கு அன்புடைமை என்னும் அதிகாரத்தில் உள்ள குறட்பாக்களின் வெவ்வேறு வைப்புமுறை வரிசையை நோக்குவோம். 


</doc>
<doc id="154716" url="https://ta.wikipedia.org/wiki?curid=154716" title="பரிதியார்">
பரிதியார்

திருக்குறள் பழைய உரையாசிரியர்கள் பதின்மரில் பரிதியாரும் ஒருவர். இவர் பெயரைப் ‘பருதியார்’ எனவும் எழுதுவர். காலிங்கர் உரைக்கு முற்பட்டது 
இவர் உரை. மணக்குடவரின் திருக்குறள் வைப்புமுறையை மாற்றி இவர் தனக்கென ஒர் வைப்புமுறையை உருவாக்கிக்கொண்டிருக்கிறார். இவரது உரை சுருக்கமாக, செய்தி விளக்கமாக உள்ளது.

எடுத்துக்காட்டு 

"யாதானும் நாடாமால் ஊராமால் என்னொருவன் சாந்துணையும் கல்லாதவாறு" என்னும் திருக்குறளுக்கு உரை எழுதும்போது "எந்தத் தேசமேயானாலும் தன் தேசமேயாம்; மால் ஊராகிய வைகுண்டப் பதம் மறுமைக்கு ஆம். அதனால் சாம் அளவும் கல்வியே பயிலுவான்" என்று குறிப்பிடுகிறார். இதனால் இவர் வைணவ சமயத்தவர் எனத் தெரிகிறது. 


</doc>
<doc id="154717" url="https://ta.wikipedia.org/wiki?curid=154717" title="பரிப்பெருமாள்">
பரிப்பெருமாள்

திருக்குறள் பழைய உரையாசிரியர்கள் பதின்மரில் பரிப்பெருமாளும் ஒருவர். மணக்குடவரின் திருக்குறள் வைப்புமுறையை இவர் அப்படியே பின்பற்றியதோடு அவரது உரையை அப்படியே எழுதிவிட்டு மேலும் விளக்கம் எழுதுகிறார். 
இவரது உரை அமைதி - எடுத்துக்காட்டு 
– இது மணக்குடவர் உரை. இந்த உரையை அப்படியே எழுதிய பின்னர் மேலும் விளக்குகிறார். 
-இது பரிப்பெருமாள் விளக்கம். இதன் குறள் 
<poem>
சூழ்வார்கண் ணாக ஒழுகலான் மன்னவன்
சூழ்வாரைச் சூழ்ந்து கொளல். - குறள் 445
</poem>


</doc>
<doc id="154730" url="https://ta.wikipedia.org/wiki?curid=154730" title="கந்தசாமிப் புலவர்">
கந்தசாமிப் புலவர்

கந்தசாமிப் புலவர் என்பவர் 18 ஆம் நூற்றாண்டில் தூத்துக்குடி மாவட்டம் முத்தாலங்குறிச்சியில் வாழ்ந்த ஒரு கவிஞர் ஆவார். ஈழவர் எனும் சாதியினரான இவர் சீதக்காதி நொண்டி நாடகம், செந்திற் பெருமான் நொண்டி நாடகம், திருவனந்தபுரம் நொண்டி நாடகம் ஆகிய நூல்களைப் பாடியுள்ளார். 


</doc>
<doc id="154732" url="https://ta.wikipedia.org/wiki?curid=154732" title="தமிழ் மகாபாரத நூல்கள்">
தமிழ் மகாபாரத நூல்கள்

மகாபாரதம், இந்தியாவின் இரண்டு இதிகாசங்களுள் (பழங்கதைகள்) ஒன்று. மற்றொன்று இராமாயணம். இவை இரண்டும் வடமொழியில் தோன்றியவை. இக் கதைகளின் சிற்சில குறிப்புகள் சங்கப்பாடல்களில் உள்ளன. இவற்றில் இராமாயணத்தைக் கம்பரும் ஒட்டக்கூத்தரும் தமிழ்ப்படுத்தினர். மகாபாரதத்தை மூவர் தமிழ்ப்படுத்தியிருக்கிறார்கள்.

5 ஆம் நூற்றாண்டில் முதலாம் நந்திவர்மன் காலத்தில் பாரதம் பாடிய பெருந்தேவனார் தமிழ்ப்படுத்தினார். இந்த நூலின் பாடல்கள் சில இடையில் உரைநடையோடு கூடிய பாடல்களாகக் கிடைத்துள்ளன. 

அடுத்து, 10ஆம் நூற்றாண்டில் மூன்றாம் இராச சிம்ம பாண்டியன் ‘மகாபாரதம் தமிழ்ப் படுத்தும், மதுராபுரிச் சங்கம் வைத்தும் விளங்கினான் என்று சின்னமனூர் செப்பேடு குறிப்பிடுகிறது. இந்த நூல் கிடைக்கவில்லை.

பின்னர், 13ஆம் நூற்றாண்டில் மூன்றாம் குலோத்துங்கன் 32ஆவது ஆட்சி ஆண்டில் (கி. பி. 1210) அருள்நிலை விசாகன் என்பவன் பாரதத்தைத் தமிழ்ப்படுத்தினான் என இந்தச் சோழனின் திருவாலங்காட்டுச் செப்பேடு குறிப்பிடுகிறது.

அதன் பின்னர், 15ஆம் நூற்றாண்டில் வில்லிபுத்தூரார் இயற்றிய பாரதம் முழுமையான நூலாக உள்ளது.




</doc>
<doc id="154752" url="https://ta.wikipedia.org/wiki?curid=154752" title="ஒட்டுண்ணிப் புழுவெதிரி">
ஒட்டுண்ணிப் புழுவெதிரி

ஒட்டுண்ணிப் புழுவெதிரிகள் (Antihelminthics) ஒட்டுண்ணிப் புழுக்களுக்கு எதிராகத் தொழிற்பட்டு அவற்றை உணர்வியக்கச் செய்து அல்லது உயிரிழக்கச் செய்து ஓம்புயிரின் உடலில் இருந்து அகற்ற உதவும் மருந்து வகைகளைக் குறிக்கும். ஒட்டுண்ணிப் புழுக்கள் பெரும்பாலும் குடலில் செறிந்து வாழ்வதால் இவற்றை குடற்புழுவெதிரி என்றும் அழைக்கலாம், எனினும் உடலின் ஏனைய பாகங்களிலும் ஒட்டுண்ணிப் புழுக்கள் வாழ்வது குறிப்பிடத்தக்கது. இவை புழுக்களை உயிரிழக்கச் செய்தால் ஒட்டுண்ணிப் புழுக்கொல்லிகள் (vermicides) என்றும் உணர்வியக்கச் செய்தால் ஒட்டுண்ணிப் புழுவகற்றிகள் (vermifuges) என்றும் அழைக்கப்படும்.




</doc>
<doc id="154758" url="https://ta.wikipedia.org/wiki?curid=154758" title="இந்திரா சமரசேகர">
இந்திரா சமரசேகர

இந்திரா வசந்தி சமரசேகர, (பிறப்பு: ஏப்ரல் 11, 1952) கனடாவில் வசிக்கும் இலங்கைத் தமிழர் ஆவார். இவர் ஆல்பர்டா பல்கலைக்கழகத்தின் 12வது மற்றும் தற்போதைய தலைவரும் துணைவேந்தரும் ஆவார்.. மேலும் ஆல்பர்ட்டாவின் பல்கலைக்கழகங்களிலேயே ஒரு பெண் தலைவராகியுள்ளது இதுவே முதல் முறை.

இலங்கையின் தலைநகர் கொழும்பில் பிறந்த இவர் ஓர் இலங்கைத் தமிழர் ஆவார். இவர், 1974 ஆம் ஆண்டு, தன் இளநிலை இயந்திரப் பொறியியலை இலங்கைப் பல்கலைக்கழகத்திலும், 1976 ஆம் ஆண்டு மேற்படிப்பை கலிபோர்னியா பல்கலைக்கழகத்திலும் பயின்றார். பின்னர் கனடாவிற்கு குடிபெயர்ந்து, 1980 ஆம் ஆண்டில் பிரித்தானிய கொலம்பியா பல்கலைக்கழகத்தில் முனைவர் பட்டம் பெற்றார்.



</doc>
<doc id="154759" url="https://ta.wikipedia.org/wiki?curid=154759" title="ஆவண நூல்கள்">
ஆவண நூல்கள்

ஆவண நூல்கள் என்பது ஆவணங்களில் குறிப்பிடப்பட்டுள்ள நூல்களைக் குறிக்கும். ஆவணங்கள் சாசனங்கள் எனவும் வழங்கப்படுகின்றன. பண்டைய அரசர்களின் ஆவணங்கள் கல்வெட்டுகளாகவும், செப்பேடுகளாகவும் உள்ளன. ஓலையில் எழுதப்பட்ட ஆவணங்களும் உண்டு. இதற்கு எடுத்துக்காட்டு, சுந்தரரின் முன்னோர் பித்தனுக்கு அடிமை என எழுதிக் கொடுத்த ஓலை (பெரியபுராணம்) .

ஆவணங்களில் குறிப்பிடப்படும் நூல்களை ‘ஆவண நூல்கள்’ என்றும், அந்த நூல்களை எழுதிய புலவர்களை ‘ஆவணப் புலவர்கள்’ என்றும் குறிப்பிடப்படுகின்றனர். 13ஆம் நூற்றாண்டில் நாடாண்ட சோழ, பாண்டிய அரசர்கள் அளித்த ஆவணங்களில் இத்தகைய நூல்களும், புலவர்களும் காணப்படுகின்றனர்.





</doc>
<doc id="154760" url="https://ta.wikipedia.org/wiki?curid=154760" title="ஆவணப் பாடல்கள்">
ஆவணப் பாடல்கள்

பாட்டுடைத் தலைவர்கள் சிலர் ஆவணப்பாடல்களால் சிறப்பிக்கப்பட்டுள்ளனர். கல்வெட்டுகள் செப்பேடுகள் முதலானவற்றில் காணப்படும் பாடல்களை ஆவணப்பாடல்கள் என்பர். நமக்குக் கிடைத்துள்ள நூல்களும், தனிப்பாடல்களும் பனையோலை ஏட்டுச் சுவடியிலிருந்து கிடைத்தவை. மெய்க்கீர்த்திகள் போல் அல்லாமல் ஆவணப் பாடல்கள் வெண்பா, விருத்தம் முதலான மரபுக் கவிதைகளாக உள்ளன. 


</doc>
<doc id="154761" url="https://ta.wikipedia.org/wiki?curid=154761" title="கிழவனும் கடலும்">
கிழவனும் கடலும்

கிழவனும் கடலும், (தி ஓல்ட் மேன் அன்ட் தி சீ, ஆங்கிலம்: The old man and the sea) எனும் இப்புதினம் எர்னஸ்ட் ஹெமிங்வே எனும் அமெரிக்க எழுத்தாளரால் 1951ஆம் ஆண்டு கியூபாவில் எழுதப்பட்டு, 1952ஆம் ஆண்டு வெளியிடப்பட்டது.

"தி ஓல்ட் மேன் அன்ட் தி சி" என்ற ஆங்கில நூலின் தமிழாக்கம் கிழவனும் கடலும். எம்.எஸ் இதை மொழிபெயர்த்துள்ளார். மீன் பிடிக்கும் ஓர் கிழவனும் ஓர் சிறுவனும் இக்கதையின் கதை மாந்தர்கள். இது ஹெமிங்வே உருவாக்கி மற்றும் அவரது வாழ்நாளில் வெளியிடப்பட்டிருக்க வேண்டிய புனைவின் கடைசி முக்கிய பணியாக இருந்தது. அவரது மிகவும் பிரபலமான பணிகளில் ஒன்றான இது, வளைகுடா நீரோடையில் ஒரு பிரமாண்ட மார்லின் (முரல்) மீனுடன் போராடும் ஒரு வயதான மீனவரை மையப்படுத்துகிறது. ஓல்ட் மேன் அண்ட் சீக்காக 1953 ல் புனைவுக்கான புலிட்சர் விருது வழங்கப்பட்டதோடு 1954 ல் இலக்கியத்திற்கான பங்களிப்பை வழங்கிய ஹெமிங்வேக்காக நோபல் பரிசு வழங்க நோபல் கமிட்டி மூலம் பரிந்துரைக்கப்பட்டது.

"ஓல்ட் மேன் அண்ட் சீ" பழைய, அனுபவமிக்க கியூப மீனவர் மற்றும் ஒரு பெரிய முரல் மீன் இடையிலான ஒரு போராட்டக் கதை. நாவல், சாண்டியாகோ என்ற மீனவர், மீன் பிடிக்க இயலாமல் 84 நாட்களை கடத்தி இருக்கிறார் என்ற விளக்கத்துடன் ஆரம்பிக்கிறது. சாண்டியாகோ "சலாவோ", துரதிஷ்டத்தின் மோசமான வடிவம் என கருதப்பட்டார். உண்மையில், அவர் தனது இளம் பயிற்சிபெறும் மனொலின், வயதான மனிதருடன் பயணம் செய்ய அவன் பெற்றோர்களால் தடைசெய்யப்பட்டதோடு மிகவும் வெற்றிகரமான மீனவர்களோடு மீன் பிடிக்கச்செல்ல உத்தரவிடப்பட்ட அளவுக்கு அவர் மிகவும் ராசியில்லாதவர். 
இன்னும் வயதான மனிதனுக்கு அர்ப்பணித்து, எவ்வாறெனினும் பையன் ஒவ்வொரு நாள் இரவும் சான்டியாகோவின் இன் குடிசைக்குச் சென்று, அவன் மீன்பிடி கியரை மீண்டும் தூக்குவது, அவருக்கு உணவு பெறுவது, அமெரிக்க பேஸ்பால் மற்றும் அவரது விருப்பமான வீரர் ஜோ டிமக்கியோ பற்றி விவாதித்தும் வருகிறான். அடுத்த நாள், வளைகுடா நீரோடைக்குள்ளே நீண்ட தூரம் போய் புளோரிடா நீரிணையின் வடக்கு கியூபாவில் மீன் பிடித்து சாதிப்பேன் என சாண்டியாகோ அவர் துரதிஷ்டத்தின் கீற்று முடிவுறும் என்ற நம்பிக்கையில் மனொலினிடம் சொல்கிறார்.

இவ்வாறு எண்பத்து ஐந்தாவது நாளில், சாண்டியாகோ வளைகுடா நீரோடை செல்வதற்கு அவருடைய லேசான சிறு படகு எடுத்து, தனியாக வெளியே தயாராகிறார் . முதல் நாள் நண்பகலில் அவர் தூண்டிலோடு நிற்கிறார், ஒரு பெரிய மீன், அவருக்கு நிச்சயமாக தெரியும் ஒரு மார்லின் அவரது இரையை எடுத்துக்கொள்கிறது.

பெரிய மார்லினை இழுக்க முடியவில்லை, பதிலாக அவரது லேசான சிறு படகை மீன் இழுப்பதை சாண்டியாகோ காண்கிறார்.இவ்வாறு வயதான மனிதன் தன் உடலால் தூண்டிலின் அழுத்தத்தை தாங்கியவாறு இரண்டு நாட்கள் மற்றும் இரண்டு இரவுகள் கடக்கின்றன. அவருக்கு, போராட்டத்தின் மூலம் வலியும் காயமும் பட்டு இருப்பினும் சாண்டியாகோ பெரும்பாலும் ஒரு அண்ணனைப்போல் அவரே, அவரை பற்றி ஒரு கருணையுடன் பாராட்டு வெளிப்படுத்துகிறார். மேலும் மீனின் பெரும் கண்ணியத்தை எண்ணி, மார்லினை உண்ணத் தகுதியானவர் எவருமில்லை என்று தீர்மானிக்கிறார்.

மிகவும் சோதனையான மூன்றாவது நாள், வயதான மனிதருடைய உடல் சோர்வை காட்டும் வகையில் மீன், லேசான சிறு படகை வட்டமிட தொடங்குகிறது. சாண்டியாகோ, பக்கத்தில் மீனை இழுக்க அவர் அவரிடம் இருந்த அனைத்து வலிமையையும் பயன்படுத்தி, ஒரு ஈட்டி கொண்டு மார்லினை குத்தி, வயதான மனிதன் மற்றும் உறுதியான மீன் இடையே நீண்ட போர் முடிவுக்கு வந்து , இப்போது முற்றிலும் களைப்படைந்து கிட்டத்தட்ட சித்தப்பிரமை பிடித்து கிடக்கிறார். சாண்டியாகோ அவரது லேசான சிறு படகு பக்கத்தில் மார்லினை இழுத்து, சந்தையில் மீன் அவருக்கு கொண்டுவரும் உயர்ந்த விலை மற்றும் எத்தனை மக்களுக்கு அவர் மீனை ஊட்டுவார் என்பது பற்றி நினைத்தவாறு வீடுநோக்கி செல்கிறார்.

சாண்டியாகோ கரைக்கு அவருடைய பயணத்தை தொடர்ந்த போது, நீரில் மார்லின் விட்ட இரத்த தடங்கள் மூலமாக சுறாக்கள் ஈர்க்கப்படுகின்றன. முதலில், ஒரு பெரிய மேக்கோ சுறா, சாண்டியாகோ தனது ஈட்டி கொண்டு, செயல்பாட்டில் அந்த ஆயுதத்தை இழந்து அதை கொன்று விடுகிறார்.அவர் அடுத்த வரிசை சுறாக்களிடம் இருந்து விடுபட உதவும் வகையில் ஒரு படகு துடுப்பு முனையில் அவருடைய கத்தியால் சீவுவதன் மூலம் ஒரு புதிய ஈட்டி செய்கிறார். மொத்தமாக, ஐந்து சுறாக்கள் கொல்லப்பட மற்றும் பல விட்டு விரட்டப்பட்டன. ஆனால் சுறாக்கள் வந்துகொண்டே இருந்தன.

காணொளியில் 'கிழவனும் கடலும்'


</doc>
<doc id="154763" url="https://ta.wikipedia.org/wiki?curid=154763" title="காங்கேயன் பிள்ளைத்தமிழ்">
காங்கேயன் பிள்ளைத்தமிழ்

காங்கேயன் பிள்ளைத்தமிழ் என்னும் பெயரில் இரண்டு நூல்கள் இருந்ததாகக் கல்வெட்டு ஆவணங்களிலிருந்து தெரியவருகின்றன. ஒன்று "கண்ணமங்கலம் காங்கேயன்" மீது பாடப்பட்ட பிள்ளைத்தமிழ். மற்றொன்று "நியமம் காங்கேயன்" மீது பாடப்பட்ட பிள்ளைத்தமிழ். 
பாடப்பட்ட இருவரும் மாறவர்மன் சுந்தர பாண்டியனின் அலுவலர்கள்.

சிறு பெரிச்சியூர்க் கொடிக்கொண்டான் பெரியான் ஆதிச்ச தேவன் என்னும் புலவர் இந்த இரண்டு நூல்களையும் பாடியவர்.

மாறவர்மன் சுந்தரபாண்டியன் (கி.பி. 1216-1238) அவைக்களப் புலவராக விளங்கியவர் காரணை விழுப்பரையர் என்னும் புலவர். இவரது நண்பர் ஆதிச்ச தேவன். சுந்தர பாண்டியனின் அலுவலன் காங்கேயன். இவன் திண்டிவனம் வட்டம் கண்ணமங்கலம் என்னும் ஊரில் வாழ்ந்தவன். விழுப்பரையர் தன் நண்பர் ஆதிச்ச தேவனை கண்ணமங்கலம் காங்கேயனுக்கு அறிமுகம் செய்துவைத்தார். கண்ணமங்கலம் காங்கேயன் மீது பிள்ளைத்தமிழ் நூல் ஒன்று பாடுமாறும் செய்தார். ஆதிச்ச தேவன் பாடினார். இது ஒரு காங்கேயன் பிள்ளைத்தமிழ்.

இந்த நூல் தேராற்றுப் படுகையில் உள்ள நியமம் என்னும் ஊரில் வாழ்ந்த கண்டன் உதயஞ்செய்தான் காங்கேயன் என்பவன் மீது பாடப்பட்டது. பாட்டுக்குப் பரிசாகப் புலவருக்குச் சாத்தனேரி என்னும் ஊரில் இருந்த நிலங்களை இந்தக் காங்கேயன் வழங்கினான்.



</doc>
<doc id="154767" url="https://ta.wikipedia.org/wiki?curid=154767" title="நாடு கடந்த இந்திய அரசு">
நாடு கடந்த இந்திய அரசு

விடுபட்ட இந்தியாவின் இடைக்கால அரசு (, , அல்லது ஆசாத் இந்த் அரசு), சுருங்க விடுதலையான இந்தியா அல்லது ஆசாத் இந்த், 1943ஆம் ஆண்டில் சிங்கப்பூரில் நிறுவப்பட்ட தற்காலிக அரசு ஆகும்.

இரண்டாம் உலகப் போரில் பிரித்தானியப் படைக்கு எதிரான நாடுகளை குறிப்பாக ஜெர்மனி, இத்தாலி ஆகிய நாடுகளின் ஆதரவுடன் இந்தியச் சுதந்திரத்தை அடைய விரும்பிய சுபாஷ் சந்திர போஸ் அந்நாடுகளிடம் உதவி கேட்டார். ஜெர்மனி, இத்தாலியின் உதவி கிடைக்காது போகவே, ஜப்பான் செல்ல முடிவு செய்து, போர் காலத்தில் நீர் மூழ்கி கப்பல் மூலம் ஜப்பான் சென்று ராணுவ ஜெனரல் டோஜோவை சந்தித்து உதவி கேட்டார். பிரித்தானிய அரசுக்கு எதிராக உருவாகி செயல்படாமல் இருந்த இந்திய தேசிய ராணுவத்தை மீள் உருவாக்கம் செய்து அதன் தலைவரானார் சுபாஷ். சுதந்திரத்திற்கு போராடி நாட்டிற்காக உயிர் தர இளைஞர்கள் வேண்டுமென ஆட்கள் திரட்டி பயிற்சி அளிக்கப்பட்டது.
1943 அக்டோபர் 21 இல் சிங்கப்பூரில் போஸ், ”ஆசாத் இந்த்” என்ற சுதந்திர அரசு பிரகடனத்தை வெளியிட்டார். டிசம்பர் 29 ந் தேதி அரசின் தலைவராக தேசிய கொடியை ஏற்றினார். அவற்றை ஜப்பான், இத்தாலி, ஜெர்மனி, சீனா உட்பட 9 நாடுகள் ஆதரித்தன.

பிரதமர் பதவியையும், பிரதம படைத்தளபதி பொறுப்பையும் போஸ் ஏற்றார். பெண்கள் படையின் தளபதியாக தமிழ்ப் பெண்ணான மேஜர் லட்சுமி சுவாமிநாதன் நியமிக்கப்பட்டார். சுதந்திர அரசாங்கம் அமைக்கப்பட்ட 2 நாட்களில், பிரிட்டனுக்கும், அமெரிக்காவுக்கும் எதிரான போர்ப்பிரகடனத்தை நேதாஜி வெளியிட்டார்.அரசாங்கத்தையும், ராணுவத்தையும் குறுகிய காலத்தில் வலுப்படுத்தினார். தேசிய அரசாங்கம் போரை நடத்தியதுடன் நில்லாது, பல பள்ளிக்கூடங்களைத் திறந்தது; புதிய நாணயங்களை வெளியிட்டது. பத்திரிகைகளையும் நடத்தியது. சுதந்திர அரசாங்கத்தின் தலைமையகம், முதலில் சிங்கப்பூரில் இருந்து பிறகு ரங்கூனுக்கு மாறியது. இந்த அரசாங்கத்தின் கிளை அலுவலகங்கள், பல்வேறு தென்கிழக்கு ஆசிய நாடுகளில் அமைக்கப்பட்டன.

நேதாஜியின் சுதந்திர அரசுக்கு ஜப்பான், பிலிப்பைன்ஸ், ஜெர்மனி, இத்தாலி, அயர்லாந்து முதலிய நாடுகள் அங்கீகாரம் அளித்தன. சுதந்திர அரசுக்கென தனியாக இரண்டு வாரங்களில் “ஆசாத் ஹிந்த் பாங்க்” தொடங்கப்பட்டது.




</doc>
<doc id="154769" url="https://ta.wikipedia.org/wiki?curid=154769" title="எருசலேம் சிலுவை">
எருசலேம் சிலுவை

எருசலேம் சிலுவை அல்லது சிலுவைப் போர்வீரர்களின் சிலுவை என்பது முன்னறிவிப்புச் சிலுவை அல்லது கிறித்தவ அடையாளம். இது நான்கு சிறிய கிரேக்க சிலுவைகளால் சூழப்பட்ட பெரியதொரு கிரேக்க சிலுவையைக் கொண்டதாகும்.

முதலாவது சிலுவைப் போரின்போது இரண்டாம் ஏர்பன் எனும் திருத்தந்தையால் சிலுவைப் போர்வீரர்களுக்குக் கொடுக்கப்பட்ட பதாகை பின்பு இலத்தீன் எருசலேம் பேரரசின் அடையாளமாக விளங்கியது. இது "சிலுவைப் போர்வீரர்களின் சிலுவை" என அழைக்கப்படும். இது அப்பேரரசின் முதலாவது தலைவராகவிருந்த கோட்பிரி என்பவரால் அணியப்பட்டது. நான்கு சிறிய சிலுவைகளும் நான்கு நற்செய்தி நூல்கள் அல்லது எருசலேமிலிருந்து நாற் திசைக்கும் பரந்து சென்ற கிறிஸ்துவின் வார்த்தை என மாதிரியாகக் கொள்ளப்படுகின்றது. மாற்றீடாக, ஐந்து சிலுவைகளும் இயேசுவின் ஐந்து காயங்களையும் முதல் ஐந்து கிறிஸ்தவ சபைகளையும் அடையாளப்படுத்துவதாகவும் அர்த்தம் கொள்ளப்படும்.

எருசலேம் சிலுவை சியார்சியா நாட்டுக்கொடியிலும், கத்தோலிக்க கய்ரோஸ் ஞான ஒடுக்கத்தின் பின்பு அணியும் பதக்கமாகவும், திருக்கல்லறைத் தேவாலய ஆணையிலும், கனடாவின் ஆளுனரின் சின்னத்திலும் பாவிக்கப்படுகின்றது.

ஒருங்குறி குறியீடு பிற அடையாளங்களின் அட்டவணையில் , U+2629 ("CROSS OF JERUSALEM") காணப்படுகின்றது. ஆயினும், அக்குறியீடு எருசலேம் சிலுவை அல்லாமல் கிரேக்க சிலுவை போன்று காணப்படுகின்றது. 


</doc>
<doc id="154770" url="https://ta.wikipedia.org/wiki?curid=154770" title="சோழவர் ஆட்டம்">
சோழவர் ஆட்டம்

சோழவர் ஆட்டம் எனப்படுவது அந்தியூர் பகுதியில் வாழும் சோழவர் மக்கள்குழுவால் ஆடப்படும் ஒரு குழு ஆட்டம் ஆகும். மண்மேளம் போன்ற இசைக்கருவிகள் இசைக்கப்பட வட்டமாக ஆடுவர். ஆண்கள், பெண்கள், சிறுவர்கள், பெரியவர்கள் இணைந்து ஆடுவது இந்த ஆட்டத்தின் சிறப்புக்களில் ஒன்றாகும்.



</doc>
<doc id="154772" url="https://ta.wikipedia.org/wiki?curid=154772" title="செய்யூர்">
செய்யூர்

செய்யூர் தமிழ்நாடு, காஞ்சிபுரம் மாவட்டத்தில் மதுராந்தகத்தில் இருந்து 29 கிமீ தொலைவில் அமைந்துள்ள ஒரு கிராமம் ஆகும். இந்த கிராமம் முந்தைய ஜெயம்கொண்ட சோழபுரம், சேயூர் (Seyur) மற்றும் பேலபுரி (Belapuri) என்று அழைக்கப்பட்டது. 

ஆரம்ப நாட்களில், இந்த பகுதியில் இருந்த ஒரு அடர்ந்த காட்டில் வேட்டையாடும் வழக்கத்தை சோழர்கள் வைத்திருந்திருக்கிறார்கள்.
சோழ மன்னர்கள் ஆட்சிக்காலத்தில் கட்டப்பட்டது செய்யூர் சிவன் கோவில். சிவன் கோவில் அருகில், அவரது குழந்தை அம்சம் கொண்ட முருகன் கோவில் உள்ளது. 

தமிழில் 'சேய்' என்பது 'குழந்தை' எனப் பொருள்படும். முருகனைச் 'சேய்' என்று தொல்காப்பியம் குறிப்பிடுகிறது. முருகன் கோயில் உள்ள இடம் சேயூர். சேயூர் முருகன் உலா, சேயூர் முருகன் பிள்ளைத்தமிழ் ஆகிய நூல்கள் இவ்வூர் முருகன்மீது பாடப்பட்டவை. சேயூர் (பின்னர் செய்யூர்) என்ற பெயராக மருவிற்று.

கந்தசாமி கோவில் அமைந்துள்ள செய்யூர் கிராமத்தின் தோற்றம் குறித்த கதை ஒன்று உள்ளது. கோவில் இராசேந்திர சோழன் மற்றும் மூன்றாம் குலோத்துங்கன் ஆட்சிக்காலத்தில் கட்டப்பட்டது.


</doc>
<doc id="154773" url="https://ta.wikipedia.org/wiki?curid=154773" title="அருள்நிலை விசாகன்">
அருள்நிலை விசாகன்

அருள்நிலை விசாகன் என்பவன் மகாபாரதக் கதையைத் தமிழில் செய்தவர்களில் ஒருவன். மூன்றாம் குலோத்துங்க சோழன் ஆட்சியின் 32-ஆவது ஆண்டில் (கி.பி. 1210) வெட்டப்பட்ட கல்வெட்டு ஆவணம் அருள்நிலை விசாகன் மகாபாரதத்தைத் தமிழில் செய்தான் எனக் குறிப்பிடுகிறது. இவனது பெயரை ‘அறநிலை விசாகன்’ எனவும் படித்தறிவர், சதாசிவ பண்டாரத்தார். இந்த நூல் இன்று கிடைக்கப்பெறவில்லை. கல்வெட்டுத் தொடர் இவனை அரசுத் தலைவன் எனக் காட்டுகிறது.


</doc>
<doc id="154779" url="https://ta.wikipedia.org/wiki?curid=154779" title="குவியம் (வடிவவியல்)">
குவியம் (வடிவவியல்)

வடிவவியலில் குவியம் ("foci") என்பது ஒரு சிறப்புவகைப் புள்ளி. இப்புள்ளியைக் கொண்டு பலவகையான வளைவரைகள் வரையறுக்கப்படுகின்றன. எடுத்துக்காட்டாக, கூம்பு வெட்டுகளான வட்டம், பரவளைவு, நீள்வட்டம், அதிபரவளைவு ஆகிய வளைவரைகள் குவியத்தினைக் கொண்டு வரையறுக்கப்படுகின்றன. மேலும் "கசினி முட்டைவடிவவளைவரை" (Cassini oval) மற்றும் "கார்ட்டீசியன் முட்டைவடிவவளைவரை" (Cartesian oval) இரண்டும் குவியத்தைப் பயன்படுத்தி வரையறுக்கப்படுகின்றன.

இரண்டு நிலையான புள்ளிகளிலிருந்து அதன் தூரங்களின் கூட்டுத்தொகை எப்பொழுதும் ஒரே மாறிலியாக இருக்கும்படி இயங்கும் புள்ளியின் இயங்குவரையாக நீள்வட்டம் வரையறுக்கப்படுகிறது. இந்த இரண்டு நிலையான புள்ளிகளும் நீள்வட்டத்தின் குவியங்களாகும். 

நீள்வட்டத்தின் ஒரு சிறப்புவகை வட்டம். வட்டத்திற்கு இரு குவியங்களும் ஒன்றி, ஒற்றைக் குவியமாக இருக்கும். எனவே வட்டம், ஒரு நிலையான புள்ளியிலிருந்து (ஒற்றைக் குவியம்) எப்பொழுதும் சமதூரத்தில் உள்ளவாறு நகரும் புள்ளியின் இயங்குவரையாக வரையறுக்கப்படுகிறது. 

அப்பொலோனியஸ் வட்டம், இரு குவியங்கள் கொண்டு வரையறுக்கப்படுகிறது. தரப்பட்ட இரு குவியங்களிலிருந்து உள்ள தூரங்களின் விகிதம் ஒரே மாறிலியாகக் கொண்ட புள்ளிகளின் கணம் அப்பொலோனியஸ் வட்டமாகும். 

பரவளைவு நீள்வட்டத்தின் ஒரு எல்லைவகை.
நீள்வட்டத்தின் இரு குவியங்களில் ஒன்று முடிவிலியில் அமைந்தால் அது பரவளைவாக மாறும்.

இரண்டு நிலையான புள்ளிகளிலிருந்து அதன் தூரங்களின் வித்தியாசத்தின் தனிமதிப்பு எப்பொழுதும் ஒரே மாறிலியாக இருக்கும்படி இயங்கும் புள்ளியின் இயங்குவரையாக அதிபரவளைவு வரையறுக்கப்படுகிறது. இந்த இரண்டு நிலையான புள்ளிகளும் அதிபரவளைவின் குவியங்களாகும்.

கூம்பு வெட்டை ஒரு குவியம் மற்றும் ஒரு இயக்குவரை (கோடு) கொண்டும் வரையறுக்கலாம். இயக்குவரைக் கோட்டின் மீது குவியம் அமையாது.

குவியத்திலிருந்து உள்ள தூரத்தை இயக்குவரையிலிருந்து உள்ள தூரத்தால் வகுக்கக் கிடைப்பது எப்பொழுதும் ஒரு நேர் மாறிலியாக உள்ளவாறு இயங்கும் புள்ளியின் இயங்குவரையாகக் கூம்பு வெட்டு வரையறுக்கப்படுகிறது. இந்த மாறிலி கூம்பு வெட்டின் வட்டவிலகல் என அழைக்கப்படும். இதன் குறியீடு "e". 

வட்டவிலகலின் வெவ்வேறு மதிப்புகளுக்கு ஏற்பக் கூம்பு வெட்டு வட்டம், அதிபரவளைவு, நீள்வட்டம், அதிபரவளைவு எனக் கீழ்க்கண்டவாறு அமையும்:

வட்டத்திற்கு இயக்குவரை முடிவிலியில் அமையும் ஒரு கோடாக இருக்கும்.

கூம்பு வெட்டுகளை ஒரு குவியம் மற்றும் ஒரு வட்டமான இயக்குவரை (இயக்குவட்டம்) கொண்டும் வரையறுக்கலாம். கூம்பு வெட்டுகள், குவியத்திலிருந்தும் இயக்கு வட்டத்திலிருந்தும் சமதூரத்தில் உள்ளவாறு இயங்கும் புள்ளிகளின் இயங்குவரைகள் ஆகும்.

நீள்வட்டத்தின் குவியத்திற்கும் இயக்கு வட்டத்தின் மையத்திற்கும் முடிவுறு அச்சுதூரங்கள் உண்டு. இயக்கு வட்டத்தின் ஆரம், இயக்குவட்ட மையத்திற்கும் குவியத்திற்கும் இடைப்பட்ட தூரத்தை விட அதிகமாக இருக்கும். எனவே குவியம் இயக்கு வட்டத்தினுள் அமையும். நீள்வட்டத்தின் மற்றொரு குவியம் இயக்கு வட்டத்தின் மையமாக இருக்கும். இதனால் நீள்வட்டமானது முழுவதுமாக இயக்கு வட்டத்தினுள் அமையும்.

நீள்வட்டத்தின் ஒரு குவியம் முடிவிலியில் அமைந்தால் கிடைக்கும் வளைவரையாகப் பரவளைவு உள்ளதால் அதன் இயக்குவரையின் மையம் முடிவிலியில் அமையும் புள்ளியாக இருக்கும். எனவே பரவளைவிற்கு இயக்கு வட்டம் பூச்சிய வளைவுடைய வளைவரையாகும்.

அதிபரவளைவிற்கு இயக்கு வட்டத்தின் ஆரம், இயக்கு வட்ட மையத்திற்கும் குவியத்திற்கும் இடைப்பட்ட தூரத்தை விடச் சிறியது. எனவே அதிபரவளைவின் குவியம் இயக்கு வட்டத்திற்கு வெளியே அமையும்.

"கார்ட்டீசியன் முட்டைவடிவ வளைவரை", தரப்பட்ட இரு குவியங்களில் இருந்து காணப்படும் தூரங்களின் நிறையிட்ட கூடுதல் (weighted sum) மாறிலியாக உள்ள புள்ளிகளின் கணம்.

"காசினி முட்டைவடிவ வளைவரை", தரப்பட்ட இரு குவியங்களில் இருந்து காணப்படும் தூரங்களின் பெருக்குத் தொகை மாறிலியாக உள்ள புள்ளிகளின் கணம்.



</doc>
<doc id="154782" url="https://ta.wikipedia.org/wiki?curid=154782" title="சோமண்டார்குடி">
சோமண்டார்குடி

சோமண்டார்குடி எனும் அழகிய கிராமம், விழுப்புரம் மாவட்டம், சங்கராபுரம் வட்டத்தில் கள்ளக்குறிச்சி அருகே 5 கிமீ தொலைவில் அமைந்துள்ளது.

கோமுகி ஆற்றின் வடகரையில் அமைந்துள்ள இந்த ஊரில் தொன்மையான அருள்மிகு சோமநாத ஈஸ்வர் உடனுறை லோகாம்பாள் திருக்கோவில் உள்ளது. இக்கோயில் பல நூறு ஆண்டுகளுக்குப் பிறகு தற்போது புதுப்பிக்கப்பட்டு வருகிறது. தமிழர்களின் கலை, பண்பாடு ஆகியவகளைப் பிரதிபலிக்கும் இந்த ஊரில் வாழும் மக்களின் முக்கிய தொழில் விவசாயம் ஆகும். குறிப்பாக கரும்பு, நெல் முக்கியமான சாகுபடிகளாகும்.

இவ்வூரைச் சார்ந்த பண்ணையத்தார் ஞான வள்ளளல் திரு அம்மாவாசியாப்பிள்ளை அவர்கள் சுதந்திரப் போராட்ட தியாகி, அத்துடன் திரு எஸ்.பி.பச்சையப்பன் ஒரு முறை எம்..எல். ஏ-ஆகவும். திரு எஸ் எஸ்.கலிதீர்த்தான் இருமுறை சட்ட மன்ற உறுப்பினராாகவும் பணியாற்றி உள்ளனர்.(சங்கராபுரம்). கோமுகி ஆற்றிின் கரைகளில் , அடர்ந்த மரங்களும் மணற் பரப்பும் கொண்டிருந்த கோமுகி ஆறு இன்று களை இழந்து காணப்படுகிறது.இவ்வூரை சார்ந்த திரு க.காமராஜ் தற்போது கள்ளக்குறிச்சி பாராளுமன்ற உறுப்பினராக தேர்ந்தெடுக்கப்பட்டு சிறப்பாக பணியாற்றி வருகிறார் .இவ்வூரின் சோமநாதர் ஆலயம் கடந்த 
1.05.2015 அன்று மகா கும்பாபிஷேகம் செய்யப்பட்டது .


</doc>
<doc id="154792" url="https://ta.wikipedia.org/wiki?curid=154792" title="மகாஜனபதம்">
மகாஜனபதம்

மகாஜனபதம் ("Mahājanapada", சமசுகிருதம்: महाजनपद) என்பது பண்டைய இந்தியாவில் கி மு 600 முதல் கி மு 300 முடிய காணப்பட்ட அரசுகள் அல்லது நாடுகளைக் குறிக்கும். "அங்குத்தர நிக்காய" போன்ற பண்டைய பௌத்த சமய நூல்களில் இவை பற்றிய குறிப்புகள் காணப்படுகின்றன. இவை இந்திய துணை க்கண்டத்தின் வடமேற்கிலுள்ள காந்தாரம் முதற்கொண்டு கிழக்குப் பகுதியில் காணப்பட்ட அங்கம் வரையிலான பதினாறு அரசுகளாகும்.




</doc>
<doc id="154795" url="https://ta.wikipedia.org/wiki?curid=154795" title="செழியன் காசுகள்">
செழியன் காசுகள்

செழியன் காசுகள் என்பது தென்னிந்திய நாணயவியல் சங்கத்தின் தலைவர் இரா.கிருஷ்ணமூர்த்தி அவர்களால் கண்டறியப்பட்ட பாண்டியர் காலத்து நாணயங்களாகும்.


இக்காசுகளில் காணப்படும் செழியன் மற்றும் மாங்குளம் கல்வெட்டுகளில் காணப்படும் செழியன் என்ற இரு சொற்களும் ஒரே கால தமிழ் பிராமி போல் தெரிவதால் இவற்றின் காலத்தை கி. மு. இரண்டாம் நூற்றாண்டு என ஆய்வாளர்கள் கொள்கின்றனர்.

செழிய, செழியன் நாணயங்கள் குறித்து டாக்டர் இரா.கிருஷ்ணமூர்த்தி 'செழிய, செழியன் நாணயங்கள்' எனும் நூலை எழுதி 2014 ஆகஸ்டு 27 இல் வெளியிட்டுள்ளார்.



</doc>
<doc id="154817" url="https://ta.wikipedia.org/wiki?curid=154817" title="வர்க்காரி">
வர்க்காரி

வர்க்காரி ("Varkari") ( என்பது மகாராட்டிர மாநிலத்தை மையமாகக் கொண்ட ஒரு வைணவ பக்தி இயக்க வாழ்க்கை முறை. மராத்திய மொழியில் வர்க்காரி என்பதற்குப் புனித நடைப்பயணி (பாதயாத்ரீகர்) என்று பொருள். ஒவ்வோர் ஆண்டும் இவர்கள் பண்டரிபுரத்திற்கு மேற்கொள்ளும் புனிதப் பயணத்தால் இப் பெயர் ஏற்பட்டுள்ளது.
வர்க்காரிகள் விதோபா எனப்படும் விட்டலரை வணங்குகின்றனர். ஞானேஸ்வர் (தியானேஸ்வர்), நாமதேவர், துக்காராம், ஏகநாதர் போன்றோர் வர்க்காரி குருக்களில் குறிப்பிடத்தக்கவர். 

வர்க்காரி வாழ்க்கை முறை ஒழுக்கத்தையும் நன்னெறியையும் போதிக்கிறது. ஏகாதசியில் விரதமிருத்தல், மது, புகையிலை ஆகியவற்றைத் தவிர்த்தல், சைவ உணவு முறை போன்றவற்றை வர்க்காரி இயக்கத்தினர் கடைப்பிடிக்கின்றனர்.


</doc>
<doc id="154820" url="https://ta.wikipedia.org/wiki?curid=154820" title="புவனேசுவரி">
புவனேசுவரி

புவனேசுவரி இந்து சமய நம்பிக்கைகளில் மகாவித்யா சக்தியின் பத்து அம்சங்களில் நான்காவது சொரூபமாக விளங்குகின்றாள். பௌதீக உலகின் தோற்றத்திற்கு காரணமான மகா சக்தியாக வர்ணிக்கப்படுகின்றாள். மேலும், உலகின் தீயவற்றை அழிப்பவளாகவும், நல்லவற்றை உருவாக்குபவளாகவும் போற்றப்படுகின்றாள். இவளே சரஸ்வதி, இலக்குமி, காளி மற்றும் காயத்ரி முதலான தெய்வங்களின் தாய்த் தெய்வம் என்பர். புராணக்கதைகளும் இந்து மத ஐதீககங்களும் இவளை சக்தி வாய்ந்த பெரும் தெய்வமாக வர்ணிக்கின்றன. நவக்கிரங்கள் மற்றும் மும்மூர்த்திகள் ஆகியவர்களாலும் தடுக்க முடியாத அதிசக்தி வாய்ந்தவராக இவர் கருதப்படுகிறார். 


</doc>
<doc id="154823" url="https://ta.wikipedia.org/wiki?curid=154823" title="பண்டு">
பண்டு

பண்டு (Land of Punt) என்பது பண்டைய எகிப்து நாட்டின் வணிகப் பங்காளி நாடு என்று எகிப்திய வரலாற்று இலக்கியங்கள் குறிக்கின்றன. இது தற்போது எங்குள்ளது என்பது பற்றி அறிஞர்களிடம் பலதரப்பட்ட கருத்துக்கள் உள்ளன. சிலர் இந்நாடு சோமாலியா, சிபூட்டி, எரித்திரியா, சூடான் ஆகிய தற்போதைய நாடுகள் அடங்கிய பகுதி என்றும் சிலர் இது அராபியத் தீபகற்பம் எனவும் சிலர் இது பாண்டியர் நாடு எனவும் கூறுகின்றனர். மற்றொரு ஆராய்ச்சி இதை எத்தியோப்பியா நாடென்றும் கூறுகிறது.

இது பாண்டியர் நாடாக இருக்கலாம் என்பது தமிழ் ஆராய்ச்சியாளர்கள் கருத்து. அதன்படி "பண்ட்" என்பது பாண்டி நாடு என்பதும், "ஓவிர்" என்பது உவரி என்ற தென்பாண்டி நாட்டுத் துறைமுகம் என்றும் இவர்கள் கூறுகின்றனர். எகிப்தியர் "பண்டு" என்ற நாட்டையும் அதிலுள்ள "ஓவிர்" என்ற துறைமுகத்தையும், அதனருகே கிடைக்கும் தங்கம், தேக்கு, மனப் பொருட்கள் ஆகியவற்றையும் இறக்குமதி செய்ததும் அல்லாமல் அந்த நாட்டையே தங்கள் மூலத் தாயகமென்றும் குறிப்பதால் அது பாண்டி நாடு என்பது தமிழறிஞர் கருத்து. கி.மு. இரண்டாம் ஆயிரம் ஆன்டுகளில் இப்பகுதி குறிக்கப்படுவதால் இதை பாண்டியர் வாழ்ந்ததாக கருதப்படும் குமரிக்கண்டம் என்று கூறுவோருன் உண்டு. இதற்கு வலுசேர்க்கும் விதமாக தற்போதைய சுயஸ் கால்வாய் வழியாகவே பாண்டியர்கள் பண்டைய எகிப்து மற்றும் பண்டைய ரோம் நகரோடு பண்டு காலம் முதல் ஜூலியன் காலம் வரை வணிகம் செய்ததாக ஒரு ஆராய்ச்சி தெரிவிக்கிறது.



</doc>
<doc id="154826" url="https://ta.wikipedia.org/wiki?curid=154826" title="விறைக்க முடியாமை">
விறைக்க முடியாமை

விறைக்க இயலாமை ("Erectile dysfunction", ED) என்பது பாலுறவில் ஆண்குறியை விறைக்க அல்லது விறைப்பை நீட்டிக்க இயலாது உடலுறவு கொள்ள முடியாதிருத்தல் ஆகும். 

ஆண்குறி விறைத்து எழுவது குருதி உள்ளேறி ஆண்குறிக்குள் இருக்கும் கடற்பஞ்சு போன்ற பாகங்களில் தங்குவதால் ஏற்படும் நீர்ம விசையால் ஆகும். பாலுணர்வு தூண்டுதலால் மூளையிலிருந்து ஆண்குறியிலுள்ள நரம்புகளுக்கு சமிக்ஞைகள் அனுப்பப்படுவதால் இவ்வாறு நிகழ்கிறது. இந்நிலையில் விறைப்பு ஏற்படாதிருக்குமேயானால் அது விறைக்க இயலாமை என்று குறிக்கப்படுகின்றது. இதற்கு பல காரணங்கள் உள்ளன; அவற்றில் ஒன்றாக குடிநீரில் ஆர்செனிக் கலந்து ஆண்குறியிலுள்ள பொட்டாசியம் கால்வாயில் மாற்றங்கள் நிகழ்வதும் உள்ளது. மற்ற முக்கிய காரணங்களாக குருதிக் குழலிய நோய்கள், நீரிழிவு நோய், நரம்புத்தொகுதி கோளாறுகள், இயக்குநீர் குறைபாடுகள் மற்றும் மருந்துகளின் பின்விளைவுகள் ஆகியன உள்ளன. 

உளவியல் சார் விறைக்க இயலாமையில் உடற்குறைபாடுகளாலன்றி எண்ணங்கள் அல்லது உளவியல் காரணங்களால் விறைத்தலோ பாலுறவோ கொள்ள இயலாதிருத்தல் ஆகும். இது வெகு அரிதாகக் காணப்பட்டாலும் இதனை குணமாக்க முடியும். பெரும்பாலும் மருந்து என்று வழங்கப்படும் ஆறுதல் மருந்துக்கு உளவியல் இயலாமை குணப்படும். விறைக்க இயலாமை ஒருவரின் ஆண்மையுடன் பார்க்கப்படுவதால் கடுமையான உளவியல் எதிர்வினைகளை ஏற்படுத்துகிறது. 


</doc>
<doc id="154830" url="https://ta.wikipedia.org/wiki?curid=154830" title="மயிலம் பொம்மபுர ஆதீனம்">
மயிலம் பொம்மபுர ஆதீனம்

மயிலம் பொம்மபுர ஆதீனம் வீரசைவ மரபைச் சேர்ந்த ஆதீனமாகும். இது புதுவையை ஒட்டிய தமிழ்நாட்டின் விழுப்புரம் மாவட்ட கடலோர எல்லைப் பகுதியில் அமைந்துள்ளது. ஆதீனங்கள், பக்தி நெறி தழைக்கவும், தமிழ் மொழியை வளர்க்கவும் தோன்றின. மனித நிலையிலிருந்து இறைநிலையை அடைய உதவும் வாழ்வியல் ஒழுகலாறுகளைப் போதிப்பவை ஆதீனங்களாகும்.

மயிலம் பொம்மபுர ஆதீனம் திருக்கயிலாய ஞானபரம்பரையின் வழிவந்தது ஆகும். திருக்கயிலையில் சிவபெருமானுக்கு மேற்குத் திசைக் காவலராக விளங்கிய பூதகணங்களுள் ஒருவர் சங்குகன்னர் ஆவார். இவரைச் சிவபெருமான் அழைத்து, ‘தென்னாட்டில் வீரசைவநெறி தழைத்தோங்கவும் சித்தர் கொள்கைகள் வலுப்பெறவும் செய்க!’ என்று அருளாணை இட்டார்.

அதற்குச் சங்குகன்னர் கயிலையில், ‘தான் இருப்பது போன்றே மண்ணுலகிலும் இறைவனுக்கு அருகில் இருக்கும் நிலையை அடைந்திருக்க வேண்டும்’ என்று சிவபெருமானிடம் வேண்டினார். அவ்வேண்டுதலை சிவபெருமான் ஏற்று, ‘முருகப் பெருமானின் அருளோடு அவருக்கருகில் சிவயோக சமாதியுற்று சிவலிங்க வடிவமெய்தி அடியார்களால் வணங்கப்பெறும் நிலை பெறுக!’ என்று வாழ்த்தியருளினார்.

அவ்வழியே சங்குகன்னர் உலகில் கருவழித் தோன்றாமல் திருநீறு, உருத்திராக்கம், கல்லாடை, இட்டலிங்கம் அணிந்த மார்பு, செஞ்சடை, குண்டலமணிந்த திருச்செவிகள், சின்முத்திரையுடன் கூடிய வலக்கை, திருநீற்றுப்பை, மாத்திரக்கோல் இடக்கை, வீரசைவ ஆகமங்கூறும் திருவாய், ஐந்தெழுத்தை ஒலிக்கும் திருநாக்கு ஆகியவற்றுடன் கூடிய திருக்கோலத்துடன் பத்து வயது நிறைந்த பாலகனாகத் தோன்றினார்.

இதனை அடுத்துள்ள, பெருமுக்கல் முதலிய மலைகளுக்கும் வனங்களுக்கும், தம் யோக வல்லமையால் உலாவிச் சென்று ஆங்காங்குள்ள சித்தர்களுக்கும், அடியார்களுக்கும் வீரசைவ ஆகம நெறிகளை உணர்த்தினார். சித்துக்களையும் செய்தருளினார். பாலவயதினராய்ச் சித்துக்கள் பல செய்தமையால் பாலசித்தர் எனப்பெயர் கொண்டார். பிரம்மநிலையை உணர்ந்து தங்கியிருந்தமையால் இவ்வூர் பிரமபுரம் என வழங்கலாயிற்று. பாலசித்தரின் தவஆற்றல் உலகில் பரவியதால் சீடர்கள் பலர் உருவாயினர். அச்சீடர்களின் பக்குவநிலையறிந்து ஞானஉபதேசம் செய்தருளித் தாம் தங்கிச் சிவயோகம் புரிவதற்கு அமைத்துக் கொண்ட திருமடம் பொம்மயபாளையத் திருமடம் என்ற பெயரில் அழைக்கப் பெறலாயிற்று.

 இங்ஙனம் பாலசித்தர் திருமடத்தில் வீற்றிருக்கும் நாளில், சிவபெருமானது ஆணையின்வண்ணம் நாரதர், பாலசித்தர் முன் தோன்றி, ‘பொம்மபுரத்திற்கு மேற்கே மயூராசலம் (மயிலம்) என்ற ஓர் ஊர் உள்ளது. ஆங்கே முன்னாளில் சூரபதுமன் மயில் வடிவ மலையாக இருந்து முருகனை நோக்கி, கடுந்தவம் புரிந்தனன். அதற்கு முருகப் பெருமான் சூரபதுமன் விருப்பப்படியே அவனை மயில்வாகனமாக ஏற்றருளினார். அவனும் “ஐயனே, மலைவடிவாக இருந்து யான் தவம் செய்தமையால் இம்மலை மயிலமலை என்ற பெயரால் வழங்க வேண்டும்” என்றும் “தேவரீர் எந்நாளும் இங்கிருந்து அன்பர்களுக்கு அருள்பாலிக்க வேண்டும்” என்றும் வேண்டிக் கொண்டான். அவ்வாறே முருகனும் “சிலகாலத்திற்குப் பின்னர் இம்மலையில் பாலசித்தர் என்பால் எம்மை நோக்கி வந்து தவம் புரிந்து எம்முடன் போரிட்டு எம்மால் ஆட்கொள்ளப் பெறும் காலத்து எம்தேவியருடன் எழுந்தருளி நின் விருப்பத்தை நிறைவேற்றுவோம்” என்றுரைத்து மறைந்தருளினார். எனவே, தாங்களும் மயிலமலையை அடைந்து தவம் செய்தால் எண்ணிய யாவும் கைகூடும்’ என்று நாரதர் பாலசித்தருக்கு உணர்த்தி விடைபெற்றார். 

 இந்நிலையில், பாலசித்தர் மயிலம் அடைந்து அங்குள்ள சுனைகளில் நீராடி முருகனை வழிபட்டார். மேலும் முருகனை நோக்கி, பதுமாசனமாக முப்பத்தைந்து ஆண்டு காலம் தவநிலையில் இருந்தார். முருகன் அருள்புரியாததால் பஞ்சாக்கினி நடுவிலிருந்து கடுந்தவமும் புரியலானார். இந்நிலையிலும் முருகப்பெருமான் அருளாததால் அவர்தம் தேவியராகிய வள்ளி தெய்வயானையரை நோக்கி, பலநாள் தவம் செய்தார் பாலசித்தர். தேவியர் இருவரும் சித்தரின் தவத்திற்கு இரங்கி, அவருக்கு அருள்புரியுமாறு முருகப் பெருமானிடம் வேண்டினர். முருகனும் “அருள்புரியும் காலம் வருந்துணையும் யாம் அமைதியாக இருப்பதனை அறியாமல் அவருக்கு அருள்புரிய வேண்டுமென்று வற்புறுத்தும் நீவிர் இருவரும் எம்மை விட்டு அகல்வீராக” என ஆணையிட்டார். 

உடனே, பாலசித்தருக்கு அருள்புரியாத முருகன்பால் ஊடல் கொண்ட தேவியர் இருவரும் சித்தக் கன்னியர்களாக வடிவம் கொண்டு சித்தருக்கு முன் தோன்றி நின்றனர். அதனைக் கண்ட சித்தர் முருகப் பெருமானுடைய தேவியர்களே தம்மை ஆட்கொள்ள 
இவ்வுருக் கொண்டு எழுந்தருளினர் என யோக ஞான வல்லமையால் உணர்ந்து, அவர்களை உபசரித்து, “நீங்கள் யார்? வந்த காரணம் யாது?” என வினவினார். அவர்களும் “இவ்விடத்தில் சித்தர் இருப்பதை அறிந்து இங்கு உறைய விரும்பி வந்தோம். 
நீங்கள் உங்கள் புதல்வியர்களாக எங்களைப் போற்றிக் காத்தல் வேண்டும்” என வேண்டினர். 
அதற்குச் சித்தரும் உடன்பட்டுத் தேவியரை, தேவதச்சனைக் கொண்டு ஒரு மாளிகை உருவாக்கச் செய்து அதில் வீற்றிருக்கச் செய்தார்.

 முருகப்பெருமான் பாலசித்தருக்கு அருள்புரியும் காலம் கனிந்தமையால் பிரிந்த தேவியரைத் தேடிவருவார்போல, மயில மலையை அடைந்து தேவியர் இருக்கும் இடம் இதுவெனத் துணிந்து போர்க்கோலம் கொண்ட அரசர் வடிவத்தில் அம்மாளிகையில் நுழையச் சென்றார். அங்கிருந்த பாலசித்தர், “கன்னியர் இருக்குமிடத்து ஆடவர் புகுதல் தகாது” எனத் தடுத்தும் முருகன் நுழைய முற்பட்டபோது இருவருக்கும் போர் ஏற்பட்டது. பாலசித்தர் முருகன் எய்திய படைகள் அனைத்தையும் தடுத்ததோடு, இறுதியாக முருகன் ஏவிய வேலினையும் கன்னியர் அருளால் தம்வசப்படுத்திக் கொண்டார். 

தம்மோடு போர்புரிந்தவர் முருகனே என உணர்ந்த பாலசித்தர் போர் செய்த குற்றத்தைப் பொறுத்தருளுமாறு திருவடி பணிந்து வேண்டி நின்றார்.
முருகனும் அவ்வாறே பாலசித்தருக்கு ஞான உபதேசம் வழங்கி மாளிகையினுள் இருந்த அரியணையில் அமர்ந்தார். அந்நிலையில் சித்தரும், தேவியர் இருவரையும் அழைத்து வந்து, அவர்களோடு முருகப் பெருமானை வணங்கி நின்று, “அடியேன் என் புதல்வியர்களாகப் பாவித்த இக்கன்னியர்களை தேவரீர் மணமுடித்து மணக்கோலத்துடன் இத்தலத்தில் எந்நாளும் எழுந்தருள வேண்டும்” என வேண்டினார். 

அவ்வாறே, முருகனும் உமாதேவியாரோடு சிவபெருமான் தேவகணங்கள் சூழ எழுந்தருளும்படி தியானித்தார். அக்கணத்தே, தேவகணங்கள் சூழ இறைவனும் இறைவியும் எழுந்தருளி மயன் வகுத்த மணிமண்டபத்தில் வீற்றிருந்தனர். சிவனது அருளாணையின் வண்ணம் நான்முகன் திருமணச் சடங்கு நிகழ்த்த, பாலசித்தர் தத்தநீர் வார்க்கவும், முருகன் கன்னியர் இருவரையும் மணந்தருளினார்.

அவ்வமயத்தில், சிவன் பாலசித்தரை நோக்கி, “இத்திருத்தலத்தில் நம் குமரனாகிய முருகன் என்றென்றும் திருவருளையும் குருவருளையும் வழங்கிக் கொண்டிருக்க இன்னும் ஐந்நூறு ஆண்டு காலம் அனைவருக்குக்கும் புலப்படுமாறு வெளிப்பட இருந்து வீரசைவ நெறியை ஓங்கச் செய்து, பின் முருகனின் வலப்பாகத்தில் ஜீவசமாதி நிலையடைந்து பின் அருளுருப் பெற்று அனைவருக்கும் அருள் வழங்குக!” என அருள்புரிந்தார். 

 இவ்வாறு அருள்பெற்ற பாலசித்தர், பொம்மபுரத்தை அடுத்த பெருமுக்கல் மலையில் தங்கியிருந்து வீரசைவ நெறிபரப்பிவந்த காலத்தில், சிதம்பரம் பச்சைக்கந்த மரபைச் சார்ந்த அம்மவை என்பார் மகப்பேறு இன்றி வருந்தினார். இனிச் சிவத்தொண்டே மேற்கொள்வது என்னும் திண்ணிய எண்ணத்தோடு பாலசித்தரை அணுகி, அவருக்குத் தம் கணவரும் தாமும் தொண்டு புரியலாயினர். அம்மவை அம்மையார் சித்தருக்குத் தாமே சதுரக்கள்ளிப் பாலைக் கறந்து வந்து கொடுக்கும் திருத்தொண்டினைச் செய்து வந்தார். அங்ஙனம் கள்ளிப்பாலைத் தந்த அளவில் சித்தர் உண்டு எஞ்சிய கள்ளிப்பால் பிரசாத சேடத்தை அம்மவை அம்மையார் அருந்தியதால் குருவருள் வழி ஓர் அழகிய ஆண்மகவை ஈன்றெடுத்தார். பாலசித்தருடைய அறிவுரைப்படி அவருடைய திருவருட் பார்வையால் அக்குழந்தை வளர்ந்து, அவருக்குத் தொண்டு செய்து வந்தது. அக்குழந்தையின் பக்குவநிலையுணர்ந்து சீடராக அமைத்துக் கொண்டார் பாலசித்தர்.

 முருகன் அருள்பெற்ற பாலசித்தர் பொம்மபுர மடத்தில் அச்சீடருக்குச் சந்நியாசாசிரமம் தந்து, ஞானஉபதேசம் புரிந்து, பின்னர் ஆசாரிய அபிடேகமும் செய்து, தமது அமிசத்திலே ஓர் அமிசம் அவரிடத்தில் பதியும்படி திருவருள் புரிந்து, அவர்தம்மை நோக்கி “நீ பாலை உணவாகக் கொண்டு, சீடபரம்பரையோடு சிவஞானபாலய தேசிகன் என வாழ்வாயாக!” என்று அருள்புரிந்தார். மேலும், “இத்திருமடம் பாலயசுவாமிகள் திருமடம் என்றும் வழங்குவதாகுக!” என அருள்புரிந்த நிலையில் பாலசித்தரின் சீடர் பரம்பரை மயிலம் திருமடத்தில் வீரசைவ நெறிபோற்றிச் சிவத்தொண்டை வாழையடி வாழையாக வளர்த்து வருகிறது.




</doc>
<doc id="154844" url="https://ta.wikipedia.org/wiki?curid=154844" title="உட்சில்லுரு">
உட்சில்லுரு

உட்சில்லுரு ("hypotrochoid") என்பது ஒரு வட்டத்துடன் தொடர்புபடுத்தப்பட்ட புள்ளியொன்றின் தடத்தினைக் காட்டும் சிறுசில்லி (roulette) வகையைச் சேர்ந்த ஒரு வளைவரை. தொடர்புபடுத்தப்பட்ட வட்டத்தின் மையத்துக்கும் அப்புள்ளிக்கும் இடையே உள்ள தூரம் "d" அலகுகள். இந்த வட்டத்தின் ஆரம் "r" அலகுகள். இவ்வட்டம் "R" அலகு ஆரமுள்ள மற்றொரு நிலையான வட்டத்தின் உட்புறத்தைத் தொட்டபடியே நழுவாமல் உருளும் போது, நாம் எடுத்துக்கொண்ட புள்ளி நகர்கின்ற தடம் ஒரு வளைவரையாக இருக்கும். சிறுசில்லி வகையைச் சேர்ந்த இவ்வளைவரை, உட்சில்லுரு என அழைக்கப்படுகிறது.

"d" இன் அளவு "r" இன் மதிப்பை விடச் சிறியதாகவோ, பெரியதாகவோ அல்லது சமமாகவோஇருக்கலாம். அதாவது புள்ளி வட்டத்துக்குள்ளே, வட்டத்திற்கு வெளியே அல்லது வட்டத்தின் மீது இருக்கலாம். வட்டத்தின் மீது புள்ளி அமையும் போது உட்சில்லுரு, உள்வட்டப்புள்ளியுருவாக அமையும்.


இங்கு formula_3 உருளும் வட்டத்தின் மையம் கிடைமட்டத்தோடு உண்டாக்கும் கோணம். (formula_3 போலார் கோணம் அல்ல.)




</doc>
<doc id="154851" url="https://ta.wikipedia.org/wiki?curid=154851" title="எசு. எசு. தென்னரசு">
எசு. எசு. தென்னரசு

எசு.எசு. தென்னரசு (S. S. Thennarasu) தமிழ்நாடு அரசின் கலைமாமணி விருது (1990 - 1991) பெற்ற எழுத்தாளர் ஆவார். இவர் எழுதிய நூற்களை தமிழ்நாடு அரசு 2007 - 08 இல் நாட்டுடைமை ஆக்கியுள்ளது. இவர் இந்திய அரசியல்வாதியும், தமிழகத்தின் முன்னாள் சட்டமன்ற உறுப்பினரும் ஆவார். 1989 ஆம் ஆண்டு தமிழ்நாடு சட்டமன்றத் தேர்தலில், சிவகங்கை மாவட்டம், திருப்பத்தூர் சட்டமன்றத் தொகுதியில் இருந்து, தமிழ்நாடு சட்டமன்ற உறுப்பினராகத் தேர்ந்தெடுக்கப்பட்டார்.




</doc>
<doc id="154853" url="https://ta.wikipedia.org/wiki?curid=154853" title="பாஸ்கா">
பாஸ்கா

பாஸ்கா (ஆங்கிலம்: "Passover", எபிரேயம், இத்திய மொழி: פֶּסַח "Pesach,") என்பது ஓர் யூத விழா. இது பண்டைய எகிப்தின் அடிமை முறையிலிருந்து இசுரவேலர் விடுதலையாகிய விடுதலைப் பயணம் பற்றிய நினைவு கூறலாகும். வடக்கு அரைக்கோள தொடக்கத்தைக் கொண்ட எபிரேய நாட்காட்டியின் நிசான் மாதத்தில் 15ம் நாள் பாஸ்கா தொடங்கி, ஏழு அல்லது எட்டு நாட்களுக்கு கொண்டாடப்படும். பரவலாக அதிகம் கடைப்பிடிக்கப்படும் யூத விடுமுறைகளில் இதுவும் ஒன்று.


</doc>
<doc id="154872" url="https://ta.wikipedia.org/wiki?curid=154872" title="தமிழ்க் கல்லூரிகள்">
தமிழ்க் கல்லூரிகள்

தமிழ்நாட்டில் ஏழு தமிழ்க்கல்லூரிகள் உள்ளன. இவற்றைக் கீழ்த்திசைக் கல்லூரிகள் என்பர். இவற்றில் திருவையாறு கல்லூரியில் வடமொழியும், இசையும் கற்பிக்கப்படுகின்றன. அரபு மொழிக் கல்லூரி ஒன்றும் தமிழ்நாட்டில் உள்ளது.



</doc>
<doc id="154882" url="https://ta.wikipedia.org/wiki?curid=154882" title="பிராணயாமா">
பிராணயாமா

பிராணயாமா அல்லது பிராணயாமம் (சமசுகிருதம்: "" ) என்பது ஒரு சமசுகிருத சொல், அதற்கு "பிராணா அல்லது மூச்சைக் கட்டுப்படுத்தி வைத்தல்" என்று பொருள். அந்தச் சொல் இரு சமசுகிருத சொற்களால் உருவாக்கப்பட்டது அவை "பிராணா" வாழ்வாற்றல் அல்லது முக்கியமான வலிமை குறிப்பாக மூச்சோட்டம் மற்றும் "ஆயாமா" நிறுத்தி வைத்தல் அல்லது கட்டுப்படுத்தி வைத்தல் என்று பொருள். அது அவ்வப்போது வாழ்வாற்றலை (பிராணா) கட்டுப்படுத்துதல் என்று மொழிபெயர்க்கப்படுகிறது. யோகாவில் ஒரு தொழில்நுட்ப வார்த்தையாகப் பயன்படுத்தும்போது அது பெரும்பாலும் குறிப்பாக "மூச்சுக் கட்டுப்பாடு" என்று மொழிபெயர்க்கப்படுகிறது. நேரடி மொழிபெயர்ப்புகளில் உள்ளடங்குபவை ஏ. ஏ. மெக்டோனெல்லின் "மூச்சுக்காற்றை நிறுத்தி வைத்தல்" மற்றும் ஐ.கே. தாய்ம்னியின் "மூச்சுக்காற்றை ஒழுங்குபடுத்துதல்.

பிராணயாமா (தேவநாகரி: , "" ) என்பது ஒரு சமசுகிருதக் கலவை.

"பிராணா" (தேவநாகரி :, "" ) என்ற சொல்லுக்கு வி.எஸ்.ஆப்தெ பதினான்கு வெவ்வேறு பொருள்களை வழங்குகிறார், அவற்றுள் இவையும் அடங்கும்:

இந்தப் பொருள்களில், 'முக்கியக் காற்று' என்னும் கருத்தாக்கம், பிராணயாமாவை உட்படுத்தும் சமஸ்கிருத உரைகளில் பயன்படுத்தப்படுவதைப் போன்றே, இந்த கருத்தாக்கத்தை விவரிப்பதற்குப் பட்டாச்சார்யா அவர்களால் பயன்படுத்தப்படுகிறது. தாமஸ் மெக்ஈவிலெ "பிராணா"வை "உயிர்-வலிமை" என்று மொழிபெயர்க்கிறார். அதன் மிக நுட்பமான பொருள் வடிவமாக இருப்பது மூச்சு, ஆனால் அது இரத்தத்திலும் காணப்படுகிறது, மேலும் அதனுடைய தீவிரமான வடிவம் ஆண்களிடத்தில் விந்துவாகவும் பெண்களிடத்தல் யோனி திரவமாகவும் இருக்கிறது.

மோனீர் வில்லியம் இந்தக் கலவையை ' இவ்வாறு விவரிக்கிறார் (m., மேலும் pl.) களின் போது செய்யப்படும் மூன்று 'மூச்சு-பயிற்சிகளில் ("பார்க்கவும்" ' , ' , ' " இந்தத் தொழில்நுட்ப வரையறை மூன்று செயல்முறையாக்கங்களுடன் ஒரு குறிப்பிட்ட அமைப்பிலான மூச்சுக் கட்டுப்பாட்டைக் குறிக்கிறது, இது பட்டாச்சாரியா அவர்களால் இவ்வாறு விவரிக்கப்படுகிறது: ' (மூச்சுக்காற்றை உள்ளுக்குள்ளாக கொண்டு செல்வதற்கு), ' (அதைத் தக்கவைத்துக் கொள்வதற்கு), மற்றும் "" (அதை வெளியேற்றுவதற்கு). இந்த மூன்று அடி மாதிரி மட்டுமின்றி பிராணயாமாவுக்கு வேறு இதர செயல்முறையாக்கங்களும் இருக்கிறது.

மெக்டோனெல் அந்தச் சொற்பிறப்பியலை ' + "ஆயாமா" என்றும் வழங்கி அதை ""m." மூச்சை அடக்கிவைத்தல்("sts. pl." )" என்று விவரிக்கிறார்.

' பற்றிய ஆப்தெவின் வரையறை, அதை ' + ' லிருந்து பெறுகிறது மேலும் அது கலவைகளுடன் பயன்படுத்தப்படும்போது அதற்குப் பலவிதமான பொருள்களைக் கொடுக்கிறது. முதல் மூன்று பொருள்கள் "நீளம்", "விரிவாக்கம், நீட்டிப்பு", மற்றும் "நீளப்படுத்துதல், அதிகப்படுத்துதல்" ஆகியவற்றுடன் தொடர்பு படுத்தப்படுகிறது, ஆனால் கலவையில் பயன்படுத்தும் குறிப்பிட்ட நிலைகளில்' அவர் விவரிக்கும் " பொருள் "தடுத்தல், கட்டுப்படுத்தல், நிறுத்துதல்".

கலவைக்கான மாற்று சொற்பிறப்பியலாக இராமமூர்த்தி மிஷ்ரா மேற்கோள் காட்டுகிறார், அவர் இவ்வாறு கூறுகிறார்:

"தனிப்பட்ட ஆற்றலை காஸ்மிக் ஆற்றலாக விரிவாக்குவது ' என்றழைக்கப்படுகிறது (' , ஆற்றல் + " , விரிவாக்கம்)."

"யமா அல்லது யமம்" (தேவநாகரி: , "" ) என்ற சொல், "இடைநிறுத்துதல்" என்று பொருள்படும் அல்லது மிகப் பொதுவாகச் சொல்வதென்றால் "கட்டுப்படுத்துதல்" அல்லது "அடக்கிக்கொள்வது".

மூச்சு விடல் பற்றியான இப்பயிற்சியில் 4 நிலைகள் உள்ளன.

சில அறிஞர்கள் பிராணயாமாவின் ஹதா மற்றும் இராஜ யோக வகைகளுக்கிடையில் வேறுபடுத்துகின்றனர், இதில் முதல் வகையானது வழக்கமாக தொடக்கப் பயிற்சியாளர்களுக்கானது. தாய்ம்னியின் கூற்றுப்படி, ஹதா யோக பிராணயாமா சித்த-விருத்திகள் மற்றும் உணர்வு நிலையில் மாற்றங்களுக்கான கட்டுப்பாட்டைக் கொண்டுவருவதற்கு மூச்சுவிடும் ஒழுங்குமுறை மூலம் பிராண ஓட்டங்களைத் திறமையாகக் கையாள்வதை உள்ளடக்கியிருக்கிறது, அதே வேளையில் ராஜ யோக பிராணயாமாவோ உணர்வுநிலையிலான சித்த விருத்திகளை மன உறுதிப்பாட்டின் மூலம் நேரடியாக கட்டுப்படுத்துதலை உள்ளடக்கியிருக்கிறது. இதனால் பிராணயாமாவை பயில்வதற்குத் தகுதிபடைத்த மாணவர்கள் எப்போதுமே முதலில் ஹதா பிராணயாமா உத்திகளில் சேர்த்துக்கொள்ளப்படுகிறார்கள்.

பகவத் கீதையின் 4.29 ஆம் கவிதையில் பிராணயாமா குறிப்பிடப்பட்டிருக்கிறது.

பதஞ்சலியின் யோகா சூத்திரத்தின் 2.29 கவிதையில் குறிப்பிடப்பட்டுள்ள இராஜ யோகாவின் எட்டு கிளைகளில் பிராணயாமா தான் நான்காவது 'கிளை'யாகும். பிராணயாமாவுக்கான தன்னுடைய குறிப்பிடப்பட்ட அணுகுமுறையை பதஞ்சலி தன்னுடைய கவிதைகள் 2.49 முதல் 2.51 வரையில் விவரிக்கிறார், மேலும் 2.52 மற்றும் 2.53 கவிதைகளை அந்தப் பயிற்சியின் நன்மைகளை விவரிப்பதற்காக ஒதுக்குகிறார். பிராணாவின் இயல்பை பதஞ்சலி முழுமையாக விளங்கச்செய்வதில்லை மேலும் பிராணயாமாவின் கருத்துகள் மற்றும் செயல்முறைகள் அவருக்குப் பின்னர் பல முக்கிய வளர்ச்சிகளுக்கு உட்பட்டிருப்பதாகத் தோன்றுகிறது. அவர் பிராணயாமாவை முதன்மையில் ஒருமுகப்படுத்துவதற்கான அத்தியாவசிய பயிற்சியாக வழங்குகிறார், இதற்கு முன்னர் இருந்த புத்தமத உரைகளும் அவ்வாறே அளித்துவந்தன.

பதஞ்சலியின் ராஜ யோக போதனைகளின் இதர கிளைகளை, குறிப்பாக யமம், நியமம் மற்றும் யோகாசனம்களை உள்ளடக்கியிருக்கும் ஒட்டுமொத்த பயிற்சியின் ஒரு அங்கமாக பிராணயாமா இருக்கவேண்டும் என்று பல யோகா ஆசிரியர்கள் அறிவுறுத்துகின்றனர்.

புத்தர், தான் ஞானம் பெறுவதற்கு முன்னர் ஒரு தியான உத்தியைப் பயின்று வந்ததாகவும் அதன் மூலம் அவர் தன் நாக்கால் மேல் அண்ணத்தை அழுத்தியபடி மூச்சை வலுக்கட்டாயமாக நிறுத்தி வைக்க முயன்றதாகவும் பாலி புத்தமத அடிப்படைத்தத்துவம் கூறுகிறது. இது மிகவும் வலியுடையதென்றும் ஞானம் பெறுவதற்கு நன்மை பயக்கக்கூடியதல்ல என்றும் விவரிக்கப்படுகிறது. புத்தமத திட்டக் கூற்றுப்படி, மூச்சுவிடுதல் நான்காவது ஞானத்தில் நின்றுவிடுகிறது, இருந்தபோதிலும் இது இந்த உத்தியின் பக்க விளைவாக இருக்கிறது மேலும் இது உள்நோக்கத்தின் முயற்சிக்கான விளைவாகவும் இருப்பதில்லை.

அனாபனாசதி சுட்டாவில் ஆரம்பக்கட்ட நான்கன்தொகுதியின் ஒரு அங்கமாக புத்தர் மூச்சின் நீளத்தை ஒரு மிதமான மாற்றியமைத்தல் மூலம் இணைத்துக்கொண்டார். அங்கு அதன் பயன்பாடு ஒருமுகப்படுத்தலுக்கான தயார்நிலையாக இருந்தது. விமர்சன இலக்கியத்தின் கூற்றுப்படி, இது ஆரம்ப பயிற்சியாளர்களுக்குப் பொருத்தமானது.

புத்தருக்கு, மூச்சு தியானத்தின் முக்கிய அம்சமாக இருப்பது மூச்சுவிடுதலை கவனிக்கும் உணர்வுநிலை. பொதுவாக புத்தமத பாரம்பரியங்கள், மூச்சுவிடுதலைத் திறமையாகக் கையாளுதலில் ஒரு மிதமான நிலையை வலியுறுத்துகின்றன.

பத்மாசனம் செய்வதற்கு உட்காருவதற்கு முன் முகம் கைகால்களுடன் மூக்குத் துவாரங்களைத் தண்ணீா் விட்டு விரலால் துழாவி சளி, தூசு போன்றவை இல்லாமல் சுத்தம் செய்து கொள்ள வேண்டும். தூய துணியை எடுத்துக் கைகால்களுடன் மூக்குத் துவாரத்தையும் துடைத்துவிட வேண்டும். இவ்விதம் சுத்தம் செய்வதால் மூக்குத் துவராத்தின் வழியே தங்கு தடையின்றி காற்று செல்லவும் திரும்ப வெளியே வரவும் வாய்ப்பு ஏற்படுகிறது.

பிரணாயாயம் எனும் மூச்சுப் பயிற்சி பயில்பவர், பத்மாசனத்தில் அமர்ந்து, வலது நாசித்துவாரத்தை இடது கை மோதிர விரலால் மூடி, இடது நாசித்துவரத்தின் வழியாக சீராக மூச்சினை உள்ளிழுக்கவேண்டும். இதனை பூரகம் என்பர். அவ்வாறு உள்ளிழுத்த சுவாசக் காற்றினை எவ்வளவு நேரம் நெஞ்சினுள் நிறுத்த முடியுமோ, அவ்வளவு நேரம் நிறுத்த வேண்டும். இதற்கு கும்பகம் என்பர். பின்னர் இடது கை கட்டை விரலால் இடது நாசிதுவாரத்தை மூடிக் கொண்டு, வலது நாசித் துவாரத்தின் வழியாக மெதுவாகும், ஒரே சீராகவும் வெளியிடுதல் வேண்டும். இதற்கு ரோசகம் என்பர். பின்னர் இடது நாசிதுவாரத்தை மூடி வலது நாசி துவாரத்தின் வழியே சீராக மூச்சினை உள்ளிழுத்து, நிலை நிறுத்திய பின்னர், வலது நாசி துவாரத்தின் வழியே சீராக மூச்சினை வெளியிட வேண்டும். கும்பகம்.

பிரணாயாமம் பயிற்ச்சியை பத்மாசனம் அல்லது சுகாசனத்தில் அமர்ந்து செய்ய வேண்டும்.

இடது நாசி வழியாக உள்ளிழுக்கும் சுவாசம் பதினாறு மத்திரைகால அளவும், உள் நிலை நிறுத்தும் கால அளவு அறுபத்தி நான்கு மாத்திரை கால அளவும், வலது நாசிவழியாக வெளிவிடும் சுவாசகால அளவு முப்பத்திரெண்டு மாத்திரை கால அளவும் இருக்க வேண்டும். 
இதனைபோலவே வலது நாசி துவாரத்தில் ஆரம்பித்து இடது நாசி துவாரத்தில் வெளியிட வேண்டும், மீண்டும் சுழற்சியினை தொடரவேண்டும். இவ்விதம் மூச்சுப் பயிற்சி ஒரு நாளில் மூன்று முறை சூரிய உதயம், மதியம், சூரிய அஸ்தமன நேரங்களில் செய்யவேண்டும்.

பிராணயாமா உத்திகள் பலதரப்பட்ட மனஅழுத்தம் தொடர்பான ஒழுங்கீனங்களைக் குணப்படுத்துவதில் நலம் பயக்கிறது, தன்னியக்கமுள்ள செயல்பாடுகளை மேம்படுத்துகிறது, ஆஸ்த்துமா நோய்அறிகுறிகளை நீக்குகிறது, மற்றும் உயிர்வளியேற்ற மனஅழுத்த அறிகுறிகளை குறைக்கிறது எனவும் பல ஆராய்ச்சியாளர்கள் தெரிவிக்கின்றனர். பிராணயாமாவைப் பயிற்சி செய்வதால் சீரான மனம், உறுதியான மனோதிடம் மற்றும் ஆரோக்கியமான முடிவெடுத்தலை ஏற்படுத்துவதாகவும், நீடித்த பிராணயாமா பயிற்சி வாழ்வை நீட்டிப்பதாகவும் உணரும் ஆற்றலை மேம்படுத்துவதாகவும் மருத்துவப் பயிற்சியாளர்கள் தெரிவிக்கின்றனர். பிராயாணமத்தினால் பொறுமை , சமாளித்தல், சகிப்புத் தன்மை, உடல் வேதனை (வலி) தாங்குதல் , வாழ்க்கைப் போரட்டங்களை தாங்கி நிற்றல். கவலை, கலக்கம், இவைகள் அனைத்திலும் பாதிப்பின்றி வெற்றியடைய மனபலம் பெற, மனமடங்க, மூச்சுக்காற்றை (பிராணனை) அடக்குவதன் மூலம் கிடைக்கிறது. பிராணாயாமம் மூலம் ரத்த சுத்திக்கும், ரத்த சுழற்சிக்கும், ரத்தத்தில் பிராண வாயுவை பாய்ச்சுவதற்கும் பயனுள்ளதாக இருக்கிறது. மூச்சுப் பயிற்சியின் மூலம் ரத்தத்தில் இருக்கும் அசுத்தங்கள் களையப்பட்டு விடுவதால் தூய ரத்தம் மிகத்தூய்மையான உயிர்காற்றான பிராணவாயுவை சுமந்து சென்று உடலின் நுண்ணிய உறுப்புகளுக்கு உணவாக தருகிறது. பிரணாயாமத்துடன் யோகாசனம் செய்வதால் உடலின் அன்னைத்து பகுதிகளும் வலிமை பெறுகிறது.

பிராணயாமா உத்திகள் கவனத்துடன் பயிற்சி செய்யப்படவேண்டும் என்றும் முன்னேற்றமடைந்த பிராணயாமா உத்திகள் ஒரு ஆசிரியரின் வழிகாட்டுதலுடனே பயிற்சி செய்யப்படவேண்டும் என்றும் பல யோகா ஆசிரியர்கள் பரிந்துரைக்கிறார்கள். இந்த எச்சரிக்கைகள் பாரம்பரியமிக்க இந்து இலக்கியங்களிலும் கூட சொல்லப்பட்டிருக்கிறது.

=பிராணாயாமம் செய்வதால் ஏற்படும் நன்மைகள்=
பிராணாயாமத்தை முறையாக செய்து வந்தால் ஏராளமான நன்மைகள் ஏற்படும். உடல் ஆரோக்கியமாக இருக்கும். உடல் வளமையடையும். ஊளைச்சதை கரைந்து விடும். தேவைக்கு அதிகமான கொழுப்புச் சத்துக் குறையும். கண்கள் பிரகாசமடையும். வயிற்றுக்கோளாறு, ஜீரணக் கோளாறு ஆகியவை மறைந்துவிடும். உடல் உறுப்புகள் திறம்பட வேலை செய்யும். சிந்திக்கும் திறன் பெருகும்.

Sakarpa pranayamam




</doc>
<doc id="154906" url="https://ta.wikipedia.org/wiki?curid=154906" title="ஆயிஷா">
ஆயிஷா

ஆயிஷா பின்த் அபூபக்கர் (ரலி) (612-678) முகம்மது நபியின் துணைவியருள் ஒருவர்.இஸ்லாத்தின் அடிப்படையில் ‘உம்முஹாத்துல் முஃமினீன்’(இறைநம்பிக்கையாளர்களின் அன்னையர்)என்றும் அழைக்கப்படுபவர். சித்தீக்கா என்ற சிறப்புப் பெயர் இவருக்கு உண்டு.

அபூபக்கர்(ரலி) உம்மு ரூமான்(ரலி) தம்பதியருக்கு மகளாக மக்காவில் பிறந்தார்கள்.

இவர்களுக்கு மூன்று சகோதரர்களும், இரண்டு சகோதரிகளும் உண்டு. இவர்களில் அப்துர் ரஹ்மான்(ரலி) சொந்த சகோதரர் ஆவார். முஹம்மத் என்பவர் அபூபக்ர் (ரலி) அவர்களின் மூன்றாவது மனைவியான அஸ்மா பின்த் உமைஸ் (ரலி) என்பவருக்குப் பிறந்தவர். அவ்ஃப் இப்னு ஹாரித் (ரலி) என்பவர் பால் குடி சகோதரர் ஆவார். இரண்டு சகோதரிகளும் அபூபக்ர் (ரலி) அவர்களின் மற்ற மனைவியருக்குப் பிறந்தவர்கள். அஸ்மா(ரலி) அவர்கள் கதீலா (குதைலா என்போரும் உண்டு) என்ற முதல் மனைவிக்கும், உம்மு குல்சூம்(ரலி) என்பவர் நான்காவது மனைவி உம்மு ஹபீபா(ரலி) அவர்களுக்கும் பிறந்தவர்கள்.


</doc>
<doc id="154924" url="https://ta.wikipedia.org/wiki?curid=154924" title="குமாரவேலு சந்திரசேகரன்">
குமாரவேலு சந்திரசேகரன்

குமாரவேலு எசு. சந்திரசேகரன் (ஆங்கிலம்: Komaravolu S. Chandrasekharan) (பிறப்பு: 21 நவம்பர் 1920)
சுவிட்சர்லாந்தில் உள்ள சூரிக்கு நகரில் உள்ள உயர்நுட்பக்கல்விக் கழகமாகிய ஈ.டி.எச் (ETH Zurich, Eidgenössische Technische Hochschule Zürich) பணியாற்றி ஓய்வுபெற்ற ஒரு கணிதவியல் பேராசிரியர்; இவர் டாட்டாவின் அடிப்படை ஆய்வுகளுக்கான கல்விக்கழகத்தின் கணிதத் துறையின் தோற்றுநர்களில் ஒருவராவார். இவர் எண் கோட்பாட்டில் கூட்டுமை (summability) பற்றிய ஆய்வுகளில் புகழ் ஈட்டியவர். பதுமசிரீ விருதும், சாந்தி சொரூப்பு பட்நாகர் விருதும், இராமானுசன் பதக்கமும் வென்றவர். இவர் டாட்டா அடிப்படைஆய்வுகளுக்கான கல்விக்கழகத்தின் (டி.ஐ.எவ்.ஆர், TIFR) பெருமையப் பேராளராக (Honorary Fellow) உள்ளார்.

சந்திரசேகரன் ஆந்திரப்பெரதேசத்தில் உள்ள பாப்பட்லா என்னும் ஊரில் உள்ள பள்ளியில் படித்தார். பின்னர் சென்னையில் உள்ள பிரசிடென்சி கல்லூரியில் கணிதத்தில் முதுகலைப் பட்டமும், சென்னைப் பல்கலைக்கழத்தில் 1942 இல் கே. ஆனந்தராவ் நெறியாளுமையில் முனைவர் பட்டமும் (பி.எ.டி) பெற்றார்.

சந்திரசேகரன், அமெரிக்காவில் நியூ செர்சி மாநிலத்தில், பிரின்சிட்டனில் உள்ள முன்னோடு ஆய்வுகளுக்கான கழகத்தில் ([Institute for Advanced Study, Princeton) இருந்தபொழுது ஓமி பாபா (Homi Bhabha) அழைப்பின் பேரில் டாட்டா ஆய்வுக்கழகத்தில் வந்து சேர்ந்தார். உலகின் பல அறிஞர்களை டாட்டா ஆய்வுக்கழகத்தில் வந்து உரையாற்ற வைத்தார். 1965 இல் ஓமிபாபா ஒரு வானூர்தித் தீநேர்ச்சியில் இறந்து போன பின்பு, டாட்டா ஆய்வுக் கழகத்தை விட்டுவிட்டு சுவிட்சர்லாந்தில், சூரிக்கு நகரத்தில் உள்ள ஈ.டி.எச் என்னும் உயர்நுட்பக் கல்விக்கழகத்தில் சேர்ந்தார் , பின்பு அங்கிருந்து 1988 இல் ஓய்வு பெற்றார்



</doc>
<doc id="154925" url="https://ta.wikipedia.org/wiki?curid=154925" title="எருசலேம் பேரரசு">
எருசலேம் பேரரசு

எருசலேம் இலத்தீன் பேரரசு என்பது முதலாம் சிலுவைப்போரின் பின் 1099இல் மத்தியதரைக் கடலின் கிழக்கோர நிலப்பகுதியில் உருவாக்கப்பட்ட உரோமன் கத்தோலிக்க பேரரசாகும். இப்பேரரசு 1099 முதல் 1291 வரை மம்லுகுகளினால் அக்ரே அழிக்கப்படும்வரை கிட்டத்தட்ட இருநூறு வருடங்கள் நீடித்தது. ஆனாலும் வரலாற்றில் இது இரு வேறுபட்ட காலங்களினால் பிரிக்கப்பட்டது. முதலாம் பேரரசு 1099 முதல் 1187 வரை சலாகுத்தீனால் ஏறக்குறைய முழுவதும் வெல்லப்படும் வரை நீடித்தது. மூன்றாவது சிலுவைப்போரின் பின்னர் மீண்டும் அக்ரேவில் 1192இல் உருவாக்கப்பட்டு அந்நகரம் அழியும் வரை நீடித்தது. இரண்டாவது பேரரசு அக்ரோ பேரரசு எனவும் சிலவேளைகளில் அழைக்கப்படும்.


</doc>
<doc id="154940" url="https://ta.wikipedia.org/wiki?curid=154940" title="கருணானந்தம்">
கருணானந்தம்

கருணானந்தம் அவர்கள் ஒரு பாவலர் ஆவார். இவரின் படைப்புகளை 2007 - 08 இல் தமிழ் நாடு அரசு நாட்டுடைமை ஆக்கியது. கருணானந்தம் அவர்கள் 15.10.1925 இல் பிறந்தார். இருபதாம் நூற்றாண்டின் மருமலர்ச்சிக் கவிஞர்களுள் ஒருவர். தஞ்சை மாவட்டம் சுங்கம் தவிர்த்த சோழன் திடல் என்னும் ஊரைச் சார்ந்தவர். பெற்றோர் திரு. சுந்தரமூர்த்தி, திருமதி. ஜோதியம்மாள். அஞ்சலகப் பணியாளராகத் தொடங்கிப் பின்னாளில் தமிழக அரசுச் செய்தித் துறையில் துறை இயக்குநராகப் பணியாற்றியவர். 




</doc>
<doc id="154947" url="https://ta.wikipedia.org/wiki?curid=154947" title="வெளிச்சில்லுரு">
வெளிச்சில்லுரு

வெளிச்சில்லுரு ("epitrochoid") என்பது ஒரு வட்டத்துடன் தொடர்புபடுத்தப்பட்ட புள்ளியொன்றின் தடத்தினைக் காட்டும் சிறுசில்லி (roulette) வகையைச் சேர்ந்த ஒரு வளைவரை. தொடர்புபடுத்தப்பட்ட வட்டத்தின் மையத்துக்கும் அப்புள்ளிக்கும் இடையே உள்ள தூரம் "d" அலகுகள். இந்த வட்டத்தின் ஆரம் "r" அலகுகள். இவ்வட்டம் "R" அலகு ஆரமுள்ள மற்றொரு நிலையான வட்டத்தின் வெளிபுறத்தைத் தொட்டபடியே நழுவாமல் உருளும் போது, நாம் எடுத்துக்கொண்ட புள்ளி நகர்கின்ற தடம் ஒரு வளைவரையாக இருக்கும். சிறுசில்லி வகையைச் சேர்ந்த இவ்வளைவரை, வெளிச்சில்லுரு என அழைக்கப்படுகிறது.

"d" இன் அளவு "r" இன் மதிப்பை விடச் சிறியதாகவோ, பெரியதாகவோ அல்லது சமமாகவோஇருக்கலாம். அதாவது புள்ளி வட்டத்துக்குள்ளே, வட்டத்திற்கு வெளியே அல்லது வட்டத்தின் மீது இருக்கலாம். வட்டத்தின் மீது புள்ளி அமையும் போது வெளிச்சில்லுரு, வெளிவட்டப்புள்ளியுருவாக அமையும்.



இங்கு formula_3 ஒரு துணையலகு (போலார் கோணம் அல்ல).




</doc>
<doc id="154955" url="https://ta.wikipedia.org/wiki?curid=154955" title="செந்தமிழ்க் கல்லூரி, மதுரை">
செந்தமிழ்க் கல்லூரி, மதுரை

மதுரையில் உள்ள செந்தமிழ்க் கல்லூரி தமிழ்நாட்டிலுள்ள தமிழ்க் கல்லூரிகளில் ஒன்று.

மதுரையில் பாண்டித்துரைத் தேவர் 14-09-1901 அன்று நான்காம் தமிழ்ச்சங்கத்தை நிறுவினார். 
ஆகிய குறிக்கோள்களுடன் அது செயல்பட்டுவந்தது. 

இதன் குறிக்கோளின்படி 1957-ஆம் ஆண்டு செந்தமிழ்க்கல்லூரி தோற்றுவிக்கப்பட்டது. இதில் தமிழ் பயின்று, தேர்வில் வெற்றி பெற்றவர்களுக்குப் ‘பண்டிதர்’ என்னும் பட்டம் வழங்கப்பட்டுவந்தது. சில ஆண்டுகளுக்குப் பின்னர் இந்தக் கல்லூரி சென்னைப் பல்கலைக் கழக வரம்புக்குள் கொண்டுவரப்பட்டது.



</doc>
<doc id="154960" url="https://ta.wikipedia.org/wiki?curid=154960" title="கரந்தைத் தமிழ்க்கல்லூரி">
கரந்தைத் தமிழ்க்கல்லூரி

கரந்தைத் தமிழ்க்கல்லூரி, தமிழ்நாட்டிலுள்ள தமிழ்க் கல்லூரிகளில் ஒன்று. தஞ்சையின் வடக்கே 2 கி.மீ. தொலைவில் உள்ள கரந்தட்டாங்குடியில்(முன்பு கருந்திட்டைக்குடி) கரந்தைத் தமிழ்ச்சங்கம் 1911-ஆம் ஆண்டு தோற்றுவிக்கப்பட்டது. இதனை ஐந்தாம் தமிழ்ச்சங்கம் என்பர். இதன் வளர்ச்சியில் 1916-ஆம் ஆண்டு கரந்தைத் தமிழ்ச்சங்கச் செந்தமிழ்க் கைத்தொழில் கல்லூரியானது தொடங்கப் பெற்றது. தமிழ், தமிழர், தமிழ் இலக்கியம், இசை போன்றவற்றிற்கு இச்சங்கம் பல்வகையில் பணியாற்றியுள்ளது. கரந்தைத் தமிழ்ச் சங்கப் பொறுப்பாளர்களாகத் தேர்ந்தெடுக்கப் பெற்ற அதனை ஆதரித்த அரித்துவாரமங்கலம், பெருநிலக் கிழார் பெருவள்ளல் வா. கோபாலசாமி இரகுநாத இராசாளியார், ஆண்டிப்பட்டி பெருநிலக் கிழார் பெருவள்ளல் சா.ராம.ழ.சித. பெத்தாச்சி செட்டியார்.
இதன் வளர்ச்சிக்கு காரணகர்த்தாவாக இருந்தவர் வழக்கறிஞர் தமிழவேள் உமாமகேசுவரனார் ஆவார். பல காலமாக 'தமிழ்ப் பொழில்' என்ற செந்தமிழ் மாத இதழை இச்சங்கம் நடத்தி வருகிறது. புலவர் தேர்வு நடத்தி பல புலவர்களைச் சங்கம் மூலம் வெளிக் கொண்டு வந்துள்ளது. இங்குப் பணியாற்றியவர்களில் குறிப்பிடத்தக்கோர்: கரந்தை கவியரசு வேங்கடாசலனார், ந.மு. வேங்கடசாமி நாட்டார், நீ. கந்தாமி பிள்ளை, பேரா. பாலசுந்தரம், வரலாற்றறிஞர் சீ. கோவிந்த ராசனார் முதலியோர் ஆவர். கரந்தை செப்பேட்டை கண்டுபிடித்து சங்கம் பாதுகாத்து வருகிறது. 'யாழ்நூல்' கண்ட விபுலானந்தருக்கு உதவி செய்து நூலை சங்கம்தான் வெளியிட்டது. இந்தி போரில் கலந்து கொண்ட போராட்ட வீரர்களுக்கு உறுதுணையாக இருந்தது. தமிழர் வரலாற்றில் மறக்க முடியாது இடத்தைக் கரந்தைத் தமிழ்ச் சங்கம் பிடித்திருக்கிறது

உமாமகேசுவரனாரின் தொடர் முயற்சிகளின் விளைவாக, 1938 ஆம் ஆண்டு, கரந்தைத் தமிழ்ச் சங்கத்தின் வெள்ளி விழாவின்போது தனித் தமிழ்க் கல்லூரி ஒன்றினை, கரந்தைப் புலவர் கல்லூரி என்னும் பெயரில் தொடங்குவது என்று தீர்மானிக்கப் பட்டது. க.வெள்ளைவாரணன் என்பார் இப்புலவர் கல்லூரியின் முதல் ஆசிரியராக நியமனம் செய்யப் பெற்றார். திருப்பாதிரிப் புலியூர் ஞானியார் அடிகள், நாவலர் ந.மு. வேங்கடசாமி நாட்டார் முதலானோர் இதன் வளர்ச்சிக்கு உதவியுள்ளனர்.

மதுரைத் தமிழ்ச்சங்கம் நடத்திய தமிழ்த் தேர்வுகளில் வெற்றி பெற்றவர்களுக்குப் 'பண்டிதர்' என்னும் பட்டம் வழங்கப்பட்டது போல, கரந்தைத் தமிழ்ச்சங்கம் நடத்திய தமிழ்த் தேர்வுகளில் வெற்றி பெற்றவர்களுக்குப் 'புலவர்' என்னும் பட்டம் வழங்கப்பட்டுவந்தது. சில ஆண்டுகளுக்குப் பின்னர் இந்தக் கல்லூரி சென்னைப் பல்கலைக்கழக வரம்புக்குள் இணைந்தது.


</doc>
<doc id="154963" url="https://ta.wikipedia.org/wiki?curid=154963" title="ஆலங்குடி இராமச்சந்திரன்">
ஆலங்குடி இராமச்சந்திரன்

ஆலங்குடி இராமச்சந்திரன் (சூன் 22, 1912 - சூன் 15, 1975) தமிழ்நாட்டைச் சேர்ந்த கடம் கலைஞர் ஆவார்.<ref </ref>'த இந்து' ஆங்கில நாளிதழில் எழுதப்பட்ட ஒரு கட்டுரை</ref> இவர், செம்பை வைத்தியநாத பாகவதர், ஜி. என். பாலசுப்பிரமணியம், மதுரை மணி ஐயர் போன்ற புகழ்மிக்க கருநாடக இசைப் பாடகர்களுக்கு பக்க வாத்தியமாக கடம் வாசித்திருக்கிறார்.


</doc>
<doc id="154968" url="https://ta.wikipedia.org/wiki?curid=154968" title="ரூபிசெம்சு">
ரூபிசெம்சு

ரூபி செம்சு (RubyGems) என்பது ரூபி நிரலாக்க மொழிக்கான ஒரு பொது மேலாண்மைக் கருவி ஆகும். ரூபி நிரல்களையும் காப்பகங்களையும் விநியோகிப்பதற்கான தரப்படுத்தப்பட்ட முறை இதுவாகும். இதனைப் பயன்படுத்தி இவற்றை இலகுவாக நிறுவி மேலாண்மை செய்ய முடியும். ரூபி 1.9 மற்றும் அதன் பின்னர் வெளியிடப்பட்ட அனைத்து பதிவுகளிலும் ரூபி செம்சு ஒரு பகுதியாக உள்ளடக்கப்பட்டுள்ளது.



</doc>
<doc id="154969" url="https://ta.wikipedia.org/wiki?curid=154969" title="2016 கோடைக்கால ஒலிம்பிக் விளையாட்டுப் போட்டிகள்">
2016 கோடைக்கால ஒலிம்பிக் விளையாட்டுப் போட்டிகள்

2016 கோடைக்கால ஒலிம்பிக் விளையாட்டுப் போட்டிகள், (2016 Summer Olympics), அலுவல்முறையில் 31வது ஒலிம்பியாட்டின் விளையாட்டுக்கள் (Games of the XXXI Olympiad) அல்லது ரியோ டி ஜனேரோ 2016 ஒலிம்பிக் விளையாட்டுக்கள் ஆகத்து 5, 2016 முதல் ஆகத்து 21, 2016 வரை பிரேசிலின் ரியோ டி ஜனேரோ மாநகரத்தில் நடைபெற்ற உலக ஒலிம்பிக் விளையாட்டுக்களாகும். 2016 கோடைக்கால மாற்றுத்திறனாளர் ஒலிம்பிக் விளையாட்டுக்களும் இதே நகரத்தில் இதே குழுவின் மேற்பார்வையில் செப்டம்பர் 7 முதல் 18 வரை நடைபெற உள்ளன. அக்டோபர் 2, 2009இல் கோபனாவன், டென்மார்க்கில் நடைபெற்ற பன்னாட்டு ஒலிம்பிக் குழுவின் 121ஆவது அமர்வில் போட்டிகளை நடத்தும் நகரமாக இரியோ டி செனீரோ அறிவிக்கப்பட்டது. 

பங்கேற்கும் நாடுகளின் எண்ணிக்கையிலும் போட்டியிடப்படும் விளையாட்டுக்களின் எண்ணிக்கையிலும் இந்த ஒலிம்பிக்சு சாதனை நிகழ்த்தியுள்ளது. 206 தேசிய ஒலிம்பிக் குழுக்களின் 10,500க்கும் கூடுதலான விளையாட்டு வீரர்கள் பங்கேற்றனர்; முதன்முறையாக கொசோவோவும் தெற்கு சூடானும் பங்கேற்றன. 28 ஒலிம்பிக் விளையாட்டுக்களில் மொத்தம் 306 பதக்க கணங்கள் வழங்கப்பட்டன; 2009இல் பன்னாட்டு ஒலிம்பிக் குழு சேர்த்த எழுவர் ரக்பி, குழிப்பந்தாட்டம் போட்டிகளும் இதில் அடங்கும். நடத்தப்படும் நகரத்தின் 33 நிகழிடங்களிலும், சாவோ பாவுலோ, பெலோ அரிசாஞ்ச், சவ்வாதோர், பிரசிலியா, மனௌசு நகரங்களில் ஒவ்வொரு இடத்திலும் போட்டிகள் நடந்தன.


ஒலிம்பிக் போட்டியில் பங்கேற்கும் இந்திய அணிக்காக கிரிக்கெட் வீரர் சச்சின் டெண்டுல்கர், தமிழக இசையமைப்பாளர் ஏ.ஆர்.ரஹ்மான், ஒலிம்பிக் விளையாட்டு வீரர் அபினவ் பிந்த்ரா ஆகியோர் தூதர்களாக நியமிக்கப்பட்டனர்.

துவக்கவிழா ஆகத்து 5, 2016 அன்று மரக்கானா விளையாட்டரங்கத்தில் இரவு 8 மணிக்குத் துவங்கி நடந்தது.

2016 கோடை ஒலிம்பிக்கில் 28 விளையாட்டுக்களில் 41 பிரிவுகளில் 306 நிகழ்வுகள் நடைபெற்றன.

இரியோ டி செனீரோவின் மரக்கானா அரங்கை விட சில காற்பந்தாட்டப் போட்டிகள் சாவோ பாவுலோ, பெலோ அரிசாஞ்ச், சவ்வாதோர், பிரசிலியா, மனௌசு ஆகிய நகரங்களில் உள்ள ஐந்து அரங்குகளில் நடைபெற்றன.

அனைத்து 206 தேசிய ஒலிம்பிக் குழுக்களிலிருந்தும் குறைந்தது ஒரு விளையாட்டு வீரராவது போட்டிகளில் பங்கேற்க தகுதி பெற்றிருந்தார். இந்தப் போட்டிகளில் பங்குபெற தகுதி பெற்ற முதல் மூன்று நாடுகளாக செருமனி, பெரிய பிரித்தானியா, நெதர்லாந்து இருந்தன. 2014ஆம் ஆண்டு உலக குதிரையேற்ற விளையாட்டுக்களில் வென்றதால் குதிரேயேற்ற நடைப்பயிற்சியில் இந்த நாடுகள் ஒவ்வொன்றிலிருந்தும் நான்கு விளையாட்டாளர்கள் தகுநிலைக்கு எட்டினர்.

தெற்கு சூடான், கொசோவோ ஆகிய நாடுகள் முதல் முறையாக ஒலிம்பிக்கில் பங்கெடுத்தன. ஐரோப்பிய ஒன்றியத்தில் ஏற்பட்ட அகதிகள் பிரச்சனை காரணமாகவும் மற்ற நாடுகள் எதிர்கொள்ளும் அகதிகள் பிரச்சனை காரணமாகவும் பத்து பேர் கொண்ட அகதிகள் ஒலிம்பிக் அணி உருவாக்கப்பட்டு பங்குகொண்டது. இந்த அணி ஒலிம்பிக் கொடியின் கீழ் அணிவகுப்பில் கலந்துகொண்டது. குவைத் அரசு அந்நாட்டு ஒலிம்பிக் ஆணையத்தில் தலையிடுவதாக கூறி ஐந்து ஆண்டுகளில் இரண்டாம் முறையாக குவைத் 2015 அக்டோபர் மாதம் ஒலிம்பிக்கில் பங்கேற்பது தடை செய்யப்பட்டது. இது முதன்முறை 2010இல் தடைசெய்யப்பட்டது அத்தடை 2012இல் விலக்கிக்கொள்ளப்பட்டது.

</div>

2016 கோடைக்கால ஒலிம்பிக் விளையாட்டுப் போட்டிகளுக்கான அலுவல்முறையான சின்னத்தை பிரேசிலிய விளம்பரவடிவமைப்பு முகமை "தாதில் வடிவமைப்பு" வடிவமைத்து திசம்பர் 31, 2010இல் 139 போட்டியிட்ட நிறுவனங்களை எதிர்த்து வெற்றியடைந்தது. இந்தச் சின்னத்தில் மூவரின் கால்களும் கைகளும் இணைந்தும் மொத்தமாக பிரேசிலின் சர்க்கரைக்கட்டி மலையை ஒத்தும் அமைந்துள்ளது. தவிரவும் இது முப்பரிமாணத்தில் உள்ளது; இதை வடிவமைத்த பிரெட் கெல்லி "ஒலிம்பிக் வரலாற்றில் முதல் முப்பரிமாண சின்னம் இதுவே" எனக் கூறியுள்ளார்.

பிரேசிலிய பாடலாசிரியர் வினிசியசு டி மோரேசை நினைவுறுத்தி கோடை ஒலிம்பிக்கின் சின்னம், வினிசியசு என்ற பெயரிடப்பட்டுள்ளது. வினிசியசின் வடிவம் பிரேசிலிய காட்டுயிரை எதிரொளிக்கின்றது; "பூனைகளின் விரைவியக்கம், குரங்குகளின் அசைவாட்டம், பறவைகளின் நளினத்தை" இணைக்கின்றது. இந்த கதாபாத்திரத்தின் கைகளையும் கால்களையும் எவ்வளவு தொலைவு வேண்டுமானாலும் நீட்டலாம். இசைக்கலைஞர் டாம் ஜோபிமை நினைவுறுத்தி மாற்றுத் திறனாளர் ஒலிம்பிக்கின் சின்னம், டாம் பெயரிடப்பட்டுள்ளது. டாமின் வடிவமைப்பு பிரேசிலியக் காடுகளில் உள்ளத் தாவரங்களை எதிரொளிக்கின்றது; டாமின் தலையிலுள்ள இலைகளிலிருந்து எந்தப் பொருளையும் வெளியிழுக்கலாம்.

நிறைவு விழா மரக்கானா விளையாட்டரங்கத்தில் ஆகத்து 21, 2016 அன்று நடைபெற்றது.

2016 இரியோ ஒலிம்பிக்கில் பல்வேறு போட்டிகளில் 27 உலக சாதனைகளும் 91 ஒலிம்பிக் சாதனைகளும் நிகழ்த்தப்பட்டன.

IOA - ஒலிம்பிக் கொடியின் கீழ் போட்டியிட்ட தனி நபர். இது அகதிகள் குழு\அணி அல்ல. அகதிகள் அணியும் ஒலிம்பிக் கொடியின் கீழ் போட்டியிட்டது. குவைத்தின் பாகித்-அல்-திகானி துப்பாக்கி சுடும் போட்டியில் (இரு "டிராப்") தங்கம் வென்றார். 




</doc>
<doc id="154975" url="https://ta.wikipedia.org/wiki?curid=154975" title="குழந்தை பிரான்சிசு">
குழந்தை பிரான்சிசு

குழந்தை பிரான்சிசு (Kulandei Francis, பிறப்பு:1947) தமிழ்நாட்டைச் சேர்ந்த ஓர் தன்னார்வலத் தொண்டு நிறுவனர். "ஒருங்கிணைந்த சிற்றூர் மேம்பாட்டுத் திட்டம்" (Integrated Village Development Project) என்ற அரசுசாரா தன்னார்வல அமைப்பை நிறுவி கிருஷ்ணகிரி மாவட்டத்தில் உள்ள வறியவர்களுக்கு தமது சொந்தக் கால்களில் நிற்கத் துணை நின்றவர். 2012க்கான ரமன் மக்சேசே பரிசு பெற்றவர்களில் ஒருவராவார்.

சேலம் மாவட்டத்தில் காரிப்பட்டி சிற்றூரில் ஓர் வறிய குடும்பத்தில் தந்தை குழந்தை மற்றும் தாய் மதலை மேரிக்கு மகனாகப் பிறந்தார். தங்கள் மகன் நன்கு கற்றுத்தேற வேண்டும் என்ற நோக்கத்துடன் பிரான்சிசின் பெற்றோர் தங்களிடமிருந்த ஒரே நிலத்துண்டையும் விற்று அவரை அண்ணாமலைப் பல்கலைகழகத்தில் பட்டப்படிப்பு படிக்க உதவினர். ஓர் கிறித்தவப் பாதிரியாக விரும்பிய பிரான்சிஸ் 1970இல் "திருச்சிலுவைத் துறவியர் சபையில்" இணைந்தார். அவர்களால் மகாராட்டிராவிலுள்ள புனேயில் இறையியல் படிக்க அனுப்பப் பட்டார். அந்தப் படிப்பின் தொடர்பாக 1971ஆம் ஆண்டு வங்காளதேச போரில் துயர் துடைப்பு பணிகளில் ஈடுபட்டார். 1972ஆம் ஆண்டு புனேயில் ஏற்பட்ட வறட்சியால் பாதிக்கப்பட்டோருக்கு துயர் துடைப்புப் பணிகளிலும் பங்கேற்றார்.

வறியவர்களின் வாழ்நிலையை ஏற்றிட விருப்பமுற்ற பிரான்சிஸ் கனடாவிலுள்ள கோடி பன்னாட்டு கழகத்தில் சமூக மேம்படுத்தல் கல்வியையும் பிலிப்பைன்சு நாட்டில் ஊரக மேலாண்மை கல்வியையும் கற்றார்.

கோசலை மேரியை மணமுடித்துள்ள பிரான்சிசுக்கு சுனிதா நந்தினி எஸ்தர் என்ற பெண் உள்ளார். இவரது தன்னார்வலத் திட்டப்பணிகளில் மனைவியும் மகளும் துணை நிற்கின்றனர்.

1979இல் பிரான்சிசு "ஒருங்கிணைந்த சிற்றூர் மேம்பாட்டுத் திட்டம்" (Integrated Village Development Project - IVDP) என்னும் தன்னார்வல தொண்டு நிறுவனத்தை கிருஷ்ணகிரியில் நிறுவினார். இரவு பள்ளிக்கூடம், முதல் உதவி நிலையம் போன்ற சிறு திட்டங்களோடு அது தொடங்கியது. பின்னர், மண்ணரிப்பைக் குறைப்பதற்காக நீர் ஓடும் ஓடைகளின் குறுக்கே கட்டப்படுகின்ற தடுப்பணைகள் கட்டும் பணியை அந்நிறுவனம் மேற்கொண்டது. 60 கிராமங்களில் இத்தகைய 331 தடுப்பணைகள் கட்டப்பட்டு, 40 ஆயிரம் மக்களுக்குப் பயன் ஏற்பட்டுள்ளது.

"ஒருங்கிணைந்த சிற்றூர் மேம்பாட்டுத் திட்டத்தின்" முயற்சியால் 1989இல் பெண்களுக்கான தன்னுதவிக் குழுக்கள் தொடங்கப்பட்டன. 2011ஆம் ஆண்டளவில் இத்தகைய தன்னுதவிக் குழுக்கள் 8231 நிறுவப்பட்டு, 153,990 உறுப்பினர்கள் பயன்பெறுகின்றனர். அவர்களது சேமிப்பு நிதி 40 மில்லியன் டாலர், மொத்த கடன்தொகை அளிப்பு 435 மில்லியன் டாலர், மற்றும் ஒதுக்கு நிதி சுமார் 9 மில்லியன் டாலர்.

குழந்தை பிரான்சிசு தொடங்கி நடத்துகின்ற "ஒருங்கிணைந்த சிற்றூர் மேம்பாட்டுத் திட்டத்தின்" சேவையைப் பாராட்டி 2012ஆம் ஆண்டுக்கான ரமோன் மக்சேசே விருது வழங்கப்பட்டது. பரிசுப் பட்டயத்தில் பின்வரும் கருத்துகள் குறிக்கப்பட்டன:

குழந்தை பிரான்சிசு நிறுவி நடத்திவருகின்ற திட்டம் இன்று தமிழ்நாட்டில் தருமபுரி, கிருஷ்ணகிரி, வேலூர் ஆகிய மூன்று மாவட்டங்களிலும் சிறப்பாகச் செயல்பட்டுவருகிறது.



</doc>
<doc id="154979" url="https://ta.wikipedia.org/wiki?curid=154979" title="இராமன் பரிமளா">
இராமன் பரிமளா

இராமன் பரிமளா (ஆங்கிலம்: Raman Parimala (பிறப்பு 1948) ஓர் இந்திய கணிதவியலாளர். இவர் இயற்கணிதத் துறையில் (algebra) செய்த ஆய்வுகளுக்காக புகழ்பெற்றவர். இவர் அமெரிக்காவில் உள்ள எமறி பல்கலைக்கழகத்தில் "ஆசா கிரிகிசு கேண்டுலர்" பேராசிரியராக உள்ளார். இப்பொறுப்புக்கு முன்பு பல ஆண்டுகளாக இந்தியாவில் மும்பையில் உள்ள டாட்டா அடிப்படை ஆய்வுக் கழகத்தில் (டி.ஐ.எவ்.ஆர்) இருந்தார்.

பரிமளா இந்தியாவில் தமிழ்நாட்டில் வளர்ந்தார். சாரதா வித்தியாலயா பெண்கள் உயர்நிலைப்பள்ளியில் பயின்று, சென்னையில் உள்ள இசிட்டெல்லா மாரிசுக் கல்லூரியில் பயின்று 1970 ஆம் ஆண்டு சென்னைப் பல்கலைக்கழத்தில் அறிவியல் முதுநிலைப் பட்டம் பெற்றார். பின்னர் டாட்டா அடிப்படை ஆய்வுக் கழகத்தில் (டி.ஐ.எவ்.ஆர்) நெறியாளர் இரா. சிரீதரனிடம் பயின்று மும்பைப் பல்கலைக்கழகத்தில் 1976 ஆம் ஆண்டு முனைவர் பட்டம் (பி.எச்.டி) பெற்றார்


பரிமளா சூரிக்கல் 1994 இல் நடந்த அனைத்துலக கணிதவியலாளர்கள் பேராயத்தில் அழைப்புப் பேச்சாளராக இருந்தார்; 2010 ஆம் ஆண்டும் ஐதராபாத்தில் நடந்த பேராயத்தில் சிறப்புச் சொற்பொழிவாளராக இருந்தார்.




</doc>
<doc id="155009" url="https://ta.wikipedia.org/wiki?curid=155009" title="திருவாழி பரப்பினான் கூத்தன்">
திருவாழி பரப்பினான் கூத்தன்

திருவாழி பரப்பினான் கூத்தன் என்னும் புலவன் ‘சிந்து’ என்னும் சிற்றிலக்கிய நூல் ஒன்று பாடினான். திருவாழி என்னும் சொல் ஆழியை வலக்கையில் கொண்டுள்ள திருமாலைக் குறிக்கும். எனவே இந்த நூல் திருமாலின் மீது பாடப்பட்டதாகலாம். அல்லது பரிசு வழங்கிய திருக்காளத்தித் தேவன் மீது பாடப்பட்டதாகலாம். 

இந்த நூலுக்குப் பரிசாக வள்ளுவப்பாக்கம் என்னும் ஊரை முற்றுட்டாகப் பெற்றான். வழங்கியவன் பொத்தம்பிச் சோழன் திருக்காளத்தி தேவன். 


</doc>
<doc id="155012" url="https://ta.wikipedia.org/wiki?curid=155012" title="பொத்தம்பிச் சோழன்">
பொத்தம்பிச் சோழன்

பொத்தம்பிச் சோழன் என்பவன் மதுராந்தகப் பொத்தம்பிச் சோழன். இவன் சீயகங்கன் என்பவனின் அம்மான் (தாய்மாமன்). இந்தச் சீயகங்கன் பவணந்தி முனிவரைப் போற்றிப் பாதுகாத்தவன். 



</doc>
<doc id="155018" url="https://ta.wikipedia.org/wiki?curid=155018" title="சிந்து (சிற்றிலக்கியம்)">
சிந்து (சிற்றிலக்கியம்)

செய்யுள் இலக்கணத்தில் ‘சிந்தியல் வெண்பா’ என்பது மூன்று அடிகளை உடைய வெண்பாப் பாடல். கலம்பகம் என்னும் சிற்றிலக்கியத்தின் உறுப்பாக வரும் ‘சிந்து’ பாடல் ஒருவகை இசைப்பாடல். 

திருவாழி பரப்பினான் கூத்தன் என்னும் புலவர் பாடிய சிந்து நூல் பற்றிக் கல்வெட்டு குறிப்பிடுகிறது.

சிந்து என்பது இசைத்தமிழ் பாகுபாடுகளில் ஒன்றாகும். அது ஐந்து இசை உறுப்புகளால் ஆன யாப்பு. எடுப்பு 1, தொடுப்பு 1, உறுப்பு 3 என்று 5 உறுப்புகளைக் கொண்டது ‘சிந்து’ பாடல். (அவை பல்லவி, அநுபல்லவி, மூன்று கண்ணிகள் அடங்கிய சரணம் ஆகும்.) 

காவடிச் சிந்து பல்லவியும் அநுபல்லவியும் இன்றிச் சரணங்களுக்குரிய கண்ணிகளை மாத்திரம் பெற்று வரும். அண்ணாமலை ரெட்டியார் காவடிச் சிந்து என்னும் சிற்றிலக்கியத்தில் பலராலும் போற்றப்படும் நூலாகும்.


</doc>
<doc id="155024" url="https://ta.wikipedia.org/wiki?curid=155024" title="கோகராஜார் மாவட்டம்">
கோகராஜார் மாவட்டம்

கோகராஜார் மாவட்டம் ("Kokrajhar district", அசாமிய மொழி: কোকৰাঝাৰ জিলা) வட கிழக்கு இந்தியாவின் அசாம் மாநிலத்தின் ஓர் மாவட்டம் ஆகும். இந்த மாவட்டத்தின் தலைநகரம் இதே பெயரிலுள்ள கோகராஜார் நகரமாகும். இந்த மாவட்டத்தின் பரப்பளவு 3,169.22 ச.கிமீ ஆக உள்ளது. 2001 கணக்கெடுப்பின்படி, இந்த மாவட்டத்தின் மக்கள்தொகை 905,764 ஆகும். இதில் இந்துக்கள் 594,168, இசுலாமியர் 184,441(20.36%) ஆகும்.

கோகராஜார் முன்னதாக கோல்பரா மாவட்டத்தின் பகுதியாக இருந்தது. 1957ஆம் ஆண்டில் கோகராஜார் வட்டம் உருவானது. சூலை 1, 1983 அன்று இது மாவட்டமாக உயர்ந்தது.

1989ஆம் ஆண்டில் செப்டம்பர் 29இல் கோகராஜார் மாவட்டத்தின் சில பகுதிகளையும் கோல்பரா மாவட்டத்தின் சில பகுதிகளையும் இணைத்து புதிய பொங்கைகாவ்ன் மாவட்டம் உருவானது.



</doc>
<doc id="155036" url="https://ta.wikipedia.org/wiki?curid=155036" title="குலோத்துங்கன் கோவை">
குலோத்துங்கன் கோவை

குலோத்துங்கன் கோவை என்பது கல்வெட்டு ஆவணத்தால் அறியப்படும் ஒரு சிற்றிலக்கியம். இதனைப் பாடியவர் இன்னார் எனத் தெரியவில்லை. என்றாலும் கி.பி. 1201-ஆம் ஆண்டுக் கல்வெட்டு ஒன்றால் இதனை இயற்றியவர் வீராந்தகப் பல்லவரையர் எனக் கருத இடமுண்டு. 


</doc>
<doc id="155037" url="https://ta.wikipedia.org/wiki?curid=155037" title="பாரசவன் பொன்னன்">
பாரசவன் பொன்னன்

பராசவன் பொன்னன் என்பவன் மூன்றாம் குலோத்துங்கன் அவையில் நிருத்தப் பேரரையனாக விளங்கியவன். நிருத்தத்தை இக்காலத்தில் நட்டுவாங்கம் என்பர். இவனை அரசவை நிருத்தப் பேரரையனாக அமர்த்தும்படி அரசனிடம் பரிந்துரைத்தவர் வீராந்தகப் பல்லவரையர் என்னும் புலவர்.


</doc>
<doc id="155038" url="https://ta.wikipedia.org/wiki?curid=155038" title="வீராந்தகப் பல்லவரையர்">
வீராந்தகப் பல்லவரையர்

வீராந்தகப் பல்லவரையர் என்பவர் மூன்றாம் குலோத்துங்கன் என்னும் சோழப் பெருவேந்தனிடம் செல்வாக்குப் பெற்ற புலவராக விளங்கியவர். பாரசவன் பொன்னன் எனபவனைக் குலோத்துங்கன் அரசவையில் நிருத்தப் பேரரையனாக அமர்த்தும்படி பரிந்துரை செய்து வெற்றி கண்டவர். குலோத்துங்கன் கோவை என்னும் ஆவண நூலைப் பாடியவர் எனக் கருதப்படுபவர். 


</doc>
<doc id="155039" url="https://ta.wikipedia.org/wiki?curid=155039" title="திருவரன்குளம் உடையான்">
திருவரன்குளம் உடையான்

திருவரன் குளமுடையான் என்னும் புலவர் போர்வஞ்சி என்னும் பெயர் கொண்ட ஒரு சிற்றிலக்கியம் பாடியவர். இது ஒரு ஆவணத் தமிழ் நூல். இக்காலத்தில் புதுக்கோட்டை மாவட்டத்திலுள்ள பொன்னமராவதியில் அக்காலத்தில் வாழ்ந்த போர் மறவர்கள் மீது இது பாடப்பட்டது. இந்த நூலைப் பாடியதற்காக இவருக்குத் தூத்துக்குடி இக்காலத்தில் நன்னிலம் என்னும் பகுதியாக விளங்கும் ஊரின் பாதி நிலம் இறையிலியாக வழங்கப்பட்டது. .


</doc>
<doc id="155040" url="https://ta.wikipedia.org/wiki?curid=155040" title="இறையிலி">
இறையிலி

இறையிலி என்னும் சொல் தமிழ்க் கல்வெட்டுகளில் பரவலாகக் காணப்படும் சொற்களில் ஒன்று. போர்வீரர், புலவர் முதலானோரைப் பாராட்டி அரசன் தன் ஆளுகைக்கு உட்பட்ட நிலத்தை வழங்குவது உண்டு. அப்போது அது முற்றுட்டாகவோ இறையிலியாகவோ வழங்கப்படும். இறையிலி என்றால் நிலம் பெற்றவர் அந்த நிலத்துக்கு வரி செலுத்தவேண்டியது இல்லை. நிலம் அவருக்கு உடைமை அன்று. அந்த நிலத்தை அவர் விற்கவோ, ஒற்றிக்கு வைக்கவோ இயலாது. பயிர் செய்து பலனைப் பயன்படுத்திக் கொள்ளலாம்.
கோயில்களின் பராமரிப்பிற்காக வழங்கப்பட்ட நிலங்கள் , பார்ப்பனர்களுக்கு வழங்கப்பட்ட நிலங்கள் (பிரம்மதேயம்) ஆகியனவும் இவ்வகையில் ( வரி செலுத்துவதிலிருந்து விலக்களிக்கப்பட்ட ) அடங்கும். 


</doc>
<doc id="155041" url="https://ta.wikipedia.org/wiki?curid=155041" title="முற்றுட்டு">
முற்றுட்டு

முற்றுட்டு என்னும் சொல் தமிழ்க் கல்வெட்டுகளில் பரவலாகக் காணப்படும் சொற்களில் ஒன்று. 

போர்வீரர், புலவர் முதலானோரைப் பாராட்டி அரசன் தன் ஆளுகைக்கு உட்பட்ட நிலத்தை வழங்குவது உண்டு. அப்போது அது முற்றுட்டாகவோ இறையிலியாகவோ வழங்கப்படும். 

இறையிலி என்றால் நிலம் பெற்றவர் அந்த நிலத்துக்கு வரி செலுத்தவேண்டியது இல்லை. நிலம் அவருக்கு உடைமை அன்று. அந்த நிலத்தை அவர் விற்கவோ, ஒற்றிக்கு வைக்கவோ இயலாது. பயிர் செய்து பலனைப் பயன்படுத்திக் கொள்ளலாம். 

முற்றுட்டு என்பது முழு உரிமையுடன் வழங்கப்படும் நிலத்தைக் குறிக்கும். முற்றுட்டாகப் பெற்றவர் பெற்ற நிலத்தில் பயிரிட்டும் உண்ணலாம்; விற்பனையும் செய்துகொள்ளலாம். முற்றுட்டாக நிலத்தைப் பெற்றவர் நிலத்தை உழுதுண்ணும்போது அதற்கு வரியும் செலுத்தவேண்டியதில்லை. அவர் விற்பனை செய்து வேறொருவர் வாங்கிவிட்டால் வாங்கியவர் அரசுக்கு வரி செலுத்த வேண்டும்.


</doc>
<doc id="155042" url="https://ta.wikipedia.org/wiki?curid=155042" title="உறைபொதியாக்கம் (நிரலாக்கம்)">
உறைபொதியாக்கம் (நிரலாக்கம்)

நிரல் மொழிகளில் உறைபொதியாக்கம் (Encapsulation) என்பது பின்வரும் இரண்டு முக்கிய கருக்களைக் சுட்டி நிற்கிறது. 

குறிப்பாக பொருள் நோக்கு நிரலாக்கத்தின் ஒரு தனித்துவமான கூறாக உறைபொதியாக்கம் பார்க்கப்படுகிறது. பெரும்பாலான மொழிகள் பின்வரும் அனுமதி குறியீடுகளைக் கொண்டுள்ளன. ஒரு வகுப்பை, அல்லது வகுப்பின் குறிப்பிட்ட புலங்களை அல்லது செயலிகளை இக் குறியீடுகளைப் பயன்படுத்தி அவற்றுக்கன அனுமதியைக் கட்டுப்படுத்த முடியும். 



</doc>
<doc id="155044" url="https://ta.wikipedia.org/wiki?curid=155044" title="போர்வஞ்சி">
போர்வஞ்சி

போர்வஞ்சி என்பது திருவரன்குளம் உடையான் என்னும் புலவரால் இயற்றப்பட்ட ஒரு நூல். இது ஆவணங்களில் காணப்படும் நூல். பெருவஞ்சி என்னும் சிற்றிலக்கிய வகையைச் சேர்ந்த்து. திரிபுவன சக்கரவர்த்தி மாறவர்மன் சுந்தர பாண்டியன் தஞ்சையையும், உறந்தையையும் வென்று தீயிட்டுக் கொளுத்தினான் என்று கூறும் புதுக்கோட்டை, திருவரன்குளம், திருமால் கோயில் கல்வெட்டு இந்த நூலைக் குறிப்பிடுகிறது. இந்த நூலைப் பாடியதற்காக இவருக்குத் தூத்துக்குடி இக்காலத்தில் நன்னிலம் என்னும் பகுதியாக விளங்கும் ஊரின் பாதி நிலம் இறையிலியாக வழங்கப்பட்டது. 



</doc>
<doc id="155045" url="https://ta.wikipedia.org/wiki?curid=155045" title="பிரசார் பாரதி">
பிரசார் பாரதி

பிரசார் பாரதி (ஆங்கிலம்: Prasar Bharati), இது இந்தியாவின் மிகப்பெரிய பொதுத்துறை நிறுவனங்களில் ஒன்றாகும். இந்திய அரசின் தகவல் மற்றும் ஒளிபரப்புத்துறை அமைச்சகத்தினால் தனியாகச் சட்டம் இயற்றப்பட்டு தனிச்சையாகச் செயல்படும் ஓர் அமைப்பு ஆகும். பல்வேறு நாடுகளில் உள்ளதைப் போன்று இந்தியாவிற்குச் சொந்தமாகச் செயல்படும் ஒரு ஒளிபரப்பை ஏற்படுத்தும் விதத்தில் நவம்பர் 23, 1997 ஆம் ஆண்டு பிரசார் பாரதியை இந்திய அரசு விரிவுபடுத்தியது.


</doc>
<doc id="155060" url="https://ta.wikipedia.org/wiki?curid=155060" title="கிரமரின் விதி">
கிரமரின் விதி

ஒருங்கமை அட்சர கணிதத்தில் கிரமரின் விதி எனப்படுவது ஒரேயொரு தீர்வை மட்டும் உள்ளடக்கிய ஒருங்கமை சமன்பாட்டுத் தொகுதியின் தீர்வைக் காண்பதற்கான சூத்திரமாகும். இது சமன்பாட்டின் தீர்வை குணகத் தாயம் மற்றும் அதன் ஒவ்வொரு நிரலையும் மூலக்காவி கொண்டு பிரதியிடுவதன் மூலம் உருவாக்கப்படும் தாயங்களின் துணிகோவைகள் சார்பில் வெளிப்படுத்துகிறது. இம்முறையைக் கண்டுபிடித்த கபிரியேல் கிரமரின் (1704–1752) பெயரில் இது வழங்கப்படுகிறது. இவர் எந்தவொரு ஒருங்கமை சமன்பாட்டுத் தொகுதிக்கும் பொருந்தும் விதத்தில் இம் முறையை 1750இல் வெளியிட்டார். ஆயினும் இவற்றில் விசேட வகைகளுக்கான விதியை கொலின் மக்கிளோரின் என்பார் 1748இலேயே வெளியிட்டிருந்தார். (இதை அவர் 1729இலேயே கண்டுபிடித்திருந்தார்).
"n" தெரியாக்கணியங்களைக் கொண்ட "n" ஒருங்கமை சமன்பாடுகளையுடைய தொகுதியொன்றைக் கருதுக, இதன் தாயப் பெருக்கல் வடிவம் வருமாறு:

இங்கு "n x n" தாயம் formula_1 ஒரு பூச்சியமல்லாத துணிகோவையைக் கொண்டுள்ளது. மேலும் காவி formula_2 மாறிலிகளின் நிரல் காவியாகும்.

இப்போது தேற்றப்படி, இத்தொகுதி ஒரேயொரு தீர்வை மட்டுமே கொண்டுள்ளது. தீர்வுத்தொடையின் தனித்தனிப் பெறுமானங்கள் பின்வருமாறு தரப்படும்.

இங்கு formula_4 என்பது formula_1யின் "i"வது நிரலை நிரல் காவி formula_6 கொண்டு பிரதியிடுவதன் மூலம் உருவாகும் தாயமாகும். 

இவ்விதி மெய்யெண் புலம் மட்டுமன்றி எந்தவொரு புலத்திலும் குணகங்களையும் தெரியாக் கணியங்களையும் கொண்டுள்ள சமன்பாட்டுத் தொகுதிக்கும் பொருந்தும்.


</doc>
<doc id="155070" url="https://ta.wikipedia.org/wiki?curid=155070" title="இடப்பெயர்ச்சி">
இடப்பெயர்ச்சி

இரு புள்ளிகளிடையேயான மிகக்குறுகிய தூரம் இடப்பெயர்ச்சி ("displacement") எனப்படும். எனவே இது இரு புள்ளிகளிடையேயான நேர்ப்பாதையின் நீளத்தை தருகிறது. ஒரு 'இடப்பெயர்ச்சித் திசையனானது' அந்த கற்பனை நேர்ப்பாதையின் நீளத்தையும் திசையையும் குறிக்கிறது.

ஒரு நிலைத் திசையன் ஒரு தன்னிச்சை குறிப்பு புள்ளி O விலிருந்து (பொதுவாக ஒரு ஆள்கூற்று முறைமை துவக்கம்) வெளியிலுள்ள ஒரு புள்ளி P யின் நிலையை இடப்பெயர்ச்சியின் பெயரில் வெளிப்படுத்துகிறது. அதாவது, இது குறிப்பு நிலையில் இருந்து புள்ளியின் உண்மையான நிலையை ஒரு நேர்கோட்டினால் இணைக்கும் ஒரு கற்பனை நகர்வை தொலைவு, திசை இரண்டிலும் குறிக்கிறது.

இடப்பெயர்ச்சியானது 'சார்பு நிலை' என்றும் விவரிக்கப்படலாம்: ஒரு புள்ளியின் இறுதி நிலை (R) அதன் ஆரம்ப நிலை சார்பாக (R) என்றும், இடப்பெயர்ச்சி திசையனானது கணிதப்படி இறுதி, ஆரம்ப நிலை திசையன்களுக்கு இடையிலான வேறுபாடு எனவும் வரையறுக்கலாம்:

நேரத்துடனான பொருட்களின் இயக்கத்தை கருத்தில் கொண்டால் பொருளின் கணநேர திசைவேகம் என்பது இடப்பெயர்ச்சி மாற்றவிகிதம், இது நேரத்தின் சார்பாகும். திசைவேகமானது நிலைத் திசையனின் நேரத்துடனான மாற்றவிகிதம் என்றும் கருதப்படலாம்.

குறிப்பிட்ட நேர இடைவெளிலான இயக்கத்தில், இடப்பெயர்ச்சியினை நேர இடைவெளியின் நீளத்தால் வகுக்க வருவது சராசரி திசைவேகம் என வரையறுக்கப்படுகிறது.

ஒரு திடப்பொருளின் இயக்கத்தில் "இடப்பெயர்ச்சி" என்ற சொல்லானது உடல்களின் சுழற்சியையும் உள்ளடக்குகிறது. இவ்விடத்தில், உடலின் ஒரு துணிக்கையின் இடப்பெயர்ச்சி நேர்கோட்டு இடப்பெயர்ச்சி (ஒரு கோட்டின் மீதான இடப்பெயர்ச்சி) என்று அழைக்கப்படுகையில் சுழற்சியானது கோண இடப்பெயர்ச்சி என்று அழைக்கப்படுகிறது.

ஒரு நிலை திசையன் s ஆனது நேரம் t இன் சார்பாக உள்ளது, வகைக்கெழுக்களை "t" குறித்து கணக்கிட முடியும். இந்த வகைக்கெழுக்கள் இயக்கவியல், கட்டுப்பாட்டு கோட்பாடு, பிற அறிவியல் மற்றும் பொறியியல் துறைகளின் கற்கையில் பொதுவான பயன்பாடாக இருக்கிறது.
திசைவேகம்

முடுக்கம்

திடுக்கம்

மேலுள்ளவை அடிப்படை இயக்கவியலில் பொதுவாக பயன்படுத்தப்படும் கலைச்சொற்களை குறிக்கின்றது. விரிவாக்கம் மூலம், உயர் வரிசை வகைக்கெழுக்களை இதே முறையில் கணக்கிட முடியும். இந்த உயர்ந்த வரிசை வகைக்கெழுக்களின் ஆய்வினால் உண்மையான இடப்பெயர்ச்சி சார்பின் தோராயமாக்கல்களினை மேம்படுத்த முடியும். இத்தகைய உயர்ந்த வரிசை துல்லியமாக ஒரு முடிவிலி தொடரின் கூட்டுத்தொகையாக இடப்பெயர்ச்சி சார்பினை பிரதிபலிக்க, பொறியியலினதும் இயற்பியலினதும் பல பகுப்பாய்வு நுட்பங்களை செயல்படுத்தும் பொருட்டு தேவைப்படுகிறது.


</doc>
<doc id="155078" url="https://ta.wikipedia.org/wiki?curid=155078" title="நீரிய மின்மி">
நீரிய மின்மி

நீரிய மின்மி அல்லது ஐதரசன் அயன் ("Hydrogen Ion") என்பது நீரியத்தினதும் அதன் அனைத்து ஓரிடத்தான்களினதும் மின்மிகளின் பொதுப் பெயராகும். மின்மியின் ஏற்றத்தினடிப்படையில், நீரிய மின்மியானது நேர்ம மின்மியாகவோ எதிர்ம மின்மியாகவோ அமையலாம்.

நீரியம் அதனுடைய எதிர்மின்னியை இழக்கும்போது பின்வரும் நேர்ம மின்மிகள் உருவாக்கப்படும்.

நேர்ம மின்மிகளின் நீருடனான தாக்கத்தின் மூலம் உருவாகும் ஐதரேற்றுகளும் நீரிய மின்மிகள் என்றே அழைக்கப்படும்.

நீரியத்தில் எதிர்மின்னியொன்று வேண்டப்படுகையில் எதிர்ம மின்மிகள் உருவாகும்.



</doc>
<doc id="155079" url="https://ta.wikipedia.org/wiki?curid=155079" title="தலவாக்கலை தமிழ் மகா வித்தியாலயம்">
தலவாக்கலை தமிழ் மகா வித்தியாலயம்

தலவாக்கலை தமிழ் மகா வித்தியாலயம் ஒரு அரச, கலப்பு பள்ளி ஆகும். இது தலவாக்கலை நகரில் அமைந்துள்ளது.

தலவாக்கலை,நுவரெலியா பிரதான பாதையில் தலவாக்கலை நகரில் அமைந்துள்ளது.

இங்கு தற்போது மாணவர்கள் கல்வி கற்கின்றனர்

தரம் ஒன்று தொடக்கம் தரம் பதிமூன்று வரையான வகுப்புகள் உள்ளன. இதில் தரம் ஒன்று தொடக்கம் தரம் ஐந்து வரையான வகுப்புகள் பாலர் பிரிவு எனவும், தரம் ஆறு தொடக்கம் தரம் பதினொன்று வரையான வகுப்புகள் சாதாரண தரம் எனவும், தரம் பன்னிரெண்டு, பதிமூன்று வகுப்புகள் உயர்தரம் எனவும் வகைபடுத்தபட்டுள்ளது



</doc>
<doc id="155086" url="https://ta.wikipedia.org/wiki?curid=155086" title="எனது இந்தியா (நூல்)">
எனது இந்தியா (நூல்)

எனது இந்தியா நூல் ஆங்கிலப் புத்தகமான "மை இந்தியா"வின் (My India) தமிழாக்கமாகும். யுவன் சந்திரசேகர் இதை மொழிபெயர்த்துள்ளார். மிகவும் புகழ் பெற்ற வேட்டை இலக்கியக்காரரான "எட்வர்ட் ஜேம்ஸ் ஜிம் கார்பெட்" எழுதிய புகழ் பெற்ற நூல். மனித மனத்தின் குரூரத்திற்கு வேட்டையாடாமல், சக மனிதர்களைத் தாக்கும் ஆட்கொல்லி மிருகங்களை வேட்டையாடுபவர். அவரது வேட்டை அனுபவங்களே இந்நூல். அவரது மனிதப் பண்பும் , கனிவும் வழிந்தோடும் பக்கங்கள் அடங்கிய நூல். இரயில்வேயின் சரக்குப் பிரிவில் ஒப்பந்ததாரராக பணியாற்றி சக ஊழியர்களிடம் நன்மதிப்பைப் பெற்றவர். இந்திய மக்களின் மேல் கரிசனம் கொண்டவர் இவர். இவரது சிறு வயதுமுதலே வேட்டையாடுதலில் ஈடுபடத்தொடங்கியவரின் அனுபவங்களின் தொகுப்பே இந்நூல். மனிதர்களை மட்டுமல்ல மிருகங்களையும் வனங்களையும் மிகத்துல்லியமாக இப்புத்தகத்தில் பதிவு செய்துள்ளார். இவரது புத்தகங்களை வேட்டை இலக்கியம் என்று வகைப்படுத்துவர்.

இவர் பதிவு செய்யும் காட்சிகள் வனத்தில் இயற்கையின் சமநிலையையும், வனவிலங்குகளும் தமக்கென ஒரு சட்டதிட்டங்களுடன் இயங்குகின்றன என்பதை சொல்வதாகவும் இருக்கின்றன.
77 மணி நேரம் வனத்தில் அகப்பட்டுக்கொண்ட இரு சிறு குழந்தைகள் (புடாலி 2 வயது, புன்வா 3 வயது) எந்த ஒரு வன விலங்காலும் தாக்கப்படாமல் மீட்கப்பட்டதையும், பிறந்து ஒரு மாதமே ஆன ஒரு ஆட்டுக்குட்டியை கொல்லாமல் பரிவோடு விட்டுச் சென்ற பெண்புலியையும் சுட்டிக்காட்டி, வனத்தின் இத்தகைய எழுதப்படாத சட்டம் மக்களிடம் இல்லை என்று குறிப்பிடுகிறார்.
ஹிட்லரது போர்க் கொடூரங்களோடு ஒப்பிட்டு,வலிமையானவர்களிடம் பலவீனர்களை நோக்கிய இத்தகைய பரிவு இருந்திருந்தால் உலகில் போர் இருந்திருக்காது என்ற தன் கருத்தை பதிவு செய்கிறார்.

இந்த நூல் தமிழில் மொழிபெயர்க்கப்பட்டு காலச்சுவடு பதிப்பகத்தினரால் வெளியிடப்பட்டுள்ளது.


</doc>
<doc id="155098" url="https://ta.wikipedia.org/wiki?curid=155098" title="பசுபதி பாண்டியன்">
பசுபதி பாண்டியன்

சி. பசுபதி பாண்டியன் ஒரு தமிழக அரசியல்வாதி ஆவார். இவர் தூத்துக்குடி மாவட்டத்தில் அலங்காரத் தட்டு என்னும் கிராமத்தில் பிறந்தார். பாட்டாளி மக்கள் கட்சி, தமிழ் பாட்டாளி மக்கள் கட்சி, தமிழர் அரசு போன்ற கட்சிகளின் முக்கியப் தலைமை பொறுப்புகளை கொண்டு இருந்த இவர் பின்னர் தேவேந்திர குல வேளாளர் கூட்டமைப்பு என்ற கட்சியை உருவாக்கி அதன் நிறுவனத் தலைவராக இருந்தார்.

இவர் பாட்டாளி மக்கள் கட்சியின் மாநிலப் பொருளாளராக இருந்தார். இக்கட்சியை சேர்ந்த பேராசிரியர் தீரன் இக் கட்சியை விட்டு வெளியேறி தமிழ் பாட்டாளி மக்கள் கட்சியைத் தொடங்கிய போது, இவரும் பாட்டாளி மக்கள் கட்சியிலிருந்து வெளியேறி தமிழ் பாட்டாளி மக்கள் கட்சியின் பொதுச்செயலராக இருந்தார். இதன் பின்னர் கடந்த 2005-ஆம் ஆண்டு பா.ம.க.வில் இருந்து விலகிய முருகவேல் ராஜன் என்பவருடன் சேர்ந்து, "தமிழர் அரசு" என்ற தனிக் கட்சியைத் தொடங்கினார். அக்கட்சிக்குத் தலைவராக சி. பசுபதிபாண்டியன் இருந்து வந்தார். எனினும் இக்கட்சி தீவிரமாகச் செயல்படவில்லை. இந்நிலையில், கடந்த 2011-ல் நடைபெற்ற சட்டப் பேரவைத் தேர்தலில் திருநெல்வேலி சட்டமன்றத் தொகுதியில் தேவேந்திர குல வேளாளர் கூட்டமைப்பின் சார்பில் இவர் போட்டியிட்டு வெறும் 4000 வாக்குகளை பெற்று அரசியலில் இருந்து ஒதுங்கினார்.

1990ஆம் ஆண்டில் தூத்துக்குடி பகுதியில் இரு பிரிவினரிடையே அடிக்கடி தகராறு ஏற்பட்டு வந்தது. இது தொடர்பாக ஆகஸ்டு 31, 1990இல் சிலுவைபட்டி மைக்கேல் என்பவர் கொலை செய்யப்பட்டார். இந்த வழக்கில் பசுபதி பாண்டியன் குற்றவாளியாகச் சேர்க்கப்பட்டார். இதற்குப் பின்பு டிசம்பர் 25, 1990இல் தூத்துக்குடி அருகே கிருஷ்ணராஜபுரத்தைச் சேர்ந்த அந்தோணிசாமி என்ற இளைஞர் கொலை செய்யப்பட்ட வழக்கிலும் பசுபதி பாண்டியன் சேர்க்கப்பட்டார்.

2006 ஆம் ஆண்டு ஏப்ரல் 6 ஆம் தேதி அன்று இவர் மனைவியுடன் தூத்துக்குடிக்கு வந்து கொண்டு இருந்த போது, எப்போதும் வென்றான் அருகே ஒரு பாலத்தில் வந்து கொண்டிருக்கும்போது வெடிகுண்டு வீசப்பட்டு, அரிவாளால் வெட்டப்பட்டதில் மனைவி ஜெசிந்தா பாண்டியன் உயிர் இழந்தார். இந்த நிலையில் ஜந்து ஆண்டுகளுக்குப் பின்னர் ஜனவரி 10 , 2012 அன்று திண்டுக்கல் மாவட்டம் நந்தவனப்பட்டியில் அவருக்குச் சொந்தமான வீட்டின் முன்பு பசுபதி பாண்டியன் வெட்டிக் கொலை செய்யப்பட்டார்.

1990 ஆம் ஆண்டு பழைய காயல் அருகே புல்லாவெளி கிராமத்தை சேர்ந்தவர்களுக்கும், மூலக்கரை பண்ணையார் சிவசுப்பிரமணிய நாடார் என்பவருக்கும் உப்பளத்திற்கு தண்ணீர் பாய்ச்சுவது தொடர்பாக தகராறு நடந்து வந்தது. இதில் பசுபதிபாண்டியன் புல்லாவெளி கிராமத்தை சேர்ந்தவர்களுக்கு ஆதரவாகச் செயல்பட்டார். இதனால், பசுபதி பாண்டியன் மற்றும் அவரது கூட்டாளிகள் சனவரி 24, 1993 ஆம் ஆண்டு சிவசுப்பிரமணிய நாடாரின் மகன் அசுபதி பண்ணையாரைக் கொலை செய்தனர். அசுபதி பண்ணையார், சுபாஷ் பண்ணையாரின் தந்தையும், வெங்கடேஷ் பண்ணையாரின் சித்தப்பாவும் ஆவார். பின்பு சூலை 8, 1993 இல் சிவசுப்பிரமணிய நாடாரையும் பசுபதிபாண்டியன் மற்றும் அவரது கூட்டாளிகள் கொலை செய்ததாக, மீண்டும் இரு தரப்பினருக்கும் இடையே அடுத்தடுத்து மோதல்கள் ஏற்பட்டன. இதில் இரு தரப்பிலும் பலர் உயிரிழந்தனர். பசுபதி பாண்டியனுக்கும், மறைந்த வெங்கடேஷ் பண்ணையாருக்கும் விரோதம் இருந்த நிலையில், வெங்கடேஷ் பண்ணையார் காவல் துறையால் சுடப்பட்டு மரணம் அடைந்தார். இதற்குப் பிறகும். அவரது தம்பி சுபாஷ் பண்ணையாருக்கும், பசுபதி பாண்டியனுக்கும் விரோதம் தொடர்ந்து இருந்து வந்தது.

சி.பசுபதி பாண்டியன் கொலை செய்யப்பட்டதை அடுத்து இந்த வழக்கில் தொடர்புடையவராக கருதப்பட்ட ஒன்றியக் கவுன்சிலர் முத்துப்பாண்டி என்பவரும், ராஜபாளையம் அருகில் உள்ள சேத்தூர் என்னும் ஊரைச்சேர்ந்த புறா மாடசாமி என்பவரும் சில மாதங்களுக்கு முன்னர் கொலை செய்யப்பட்டனர். அதன் பின்னர் ஜூன் மாதம் 15ஆம் தேதி 2014ஆம் ஆண்டு சுபாஸ் பண்ணையாரின் கூட்டாளிகள் மீது நாட்டு வெடிகுண்டு வீசப்பட்டது. இதில் எவருக்கும் காயம் ஏற்படவில்லை. 

தேவேந்திரகுல வேளாளர் கூட்டமைப்பு


</doc>
<doc id="155100" url="https://ta.wikipedia.org/wiki?curid=155100" title="ஜூனியர் விகடன்">
ஜூனியர் விகடன்

ஜுனியர் விகடன் என்பது விகடன் குழுமத்தின் வாரமிருமுறை செய்தி இதழ் ஆகும். இது அரசியல்,சமூக விழிப்புணர்வு, சமீபத்திய நிகழ்வுகள், திரையுலக செய்திகள் போன்ற செய்திகளைக் கொண்டுள்ளது. இந்த வாரமிருமுறை இதழில் பெரிதும் படிக்கப்படுவது "மிஸ்டர் கழுகு" என்னும் பகுதி ஆகும். இப்பகுதி புலனாய்வு செய்திகளையும் அரசியல் நிகழ்வுகளையும் கொண்டுள்ளது.


</doc>
<doc id="155109" url="https://ta.wikipedia.org/wiki?curid=155109" title="2012 கோடைக்கால ஒலிம்பிக் செய்தித் தொகுப்பு">
2012 கோடைக்கால ஒலிம்பிக் செய்தித் தொகுப்பு

2012 கோடைக்கால ஒலிம்பிக் விளையாட்டுப் போட்டிகளின் குறிப்பிட்டுச் சொல்லத்தக்க முக்கிய முடிவுகள் இங்கு தொகுக்கப்பட்டுள்ளன.

இந்த ஒலிம்பிக் நிகழ்வின் முதல் பதக்கம், பெண்களுக்கான 10 மீட்டர் காற்றழுத்த வெடிகுழல் (ஏர் ரைபிள்) போட்டியில் வழங்கப்பட்டது.<br> 
தங்கம் வென்றவர்: யி சில்லிங் (சீன மக்கள் குடியரசு) - 502.9 புள்ளிகள்<br>
வெள்ளிப் பதக்கம் வென்றவர்: சில்வியா பொகச்கா (போலந்து) - 502.2 புள்ளிகள்<br>
வெண்கலப் பதக்கம் வென்றவர்: யூ டான் (சீன மக்கள் குடியரசு) - 501.5 புள்ளிகள்


விரிவான தகவல்களுக்கு, காண்க: 2012 கோடைக்கால ஒலிம்பிக் நீச்சல் விளையாட்டுக்கள்

குத்துச்சண்டையில் இருவருக்கு வெண்கலப்பதக்கம் வழங்கப்படும். அரையிறுதி ஆகத்து 8 அன்றும் இறுதி போட்டி ஆகத்து 9 அன்றும் நடைபெற்றது.

விரிவான தகவல்களுக்கு, காண்க: 2012 கோடைக்கால ஒலிம்பிக் தட கள விளையாட்டுக்கள்



</doc>
<doc id="155110" url="https://ta.wikipedia.org/wiki?curid=155110" title="கே. தவமணி தேவி">
கே. தவமணி தேவி

கே. தவமணி தேவி ("K. Thavamani Devi", இறப்பு: பெப்ரவரி 10, 2001) இலங்கைத் திரைப்பட நடிகை. 1940களில் பல தமிழ்த் திரைப்படங்களில் நடித்தவர்.

யாழ்ப்பாணத்தில் இணுவிலில் பிறந்து கொழும்பில் வளர்ந்தவர். இவரின் தந்தை கார்த்திகேசு, ஒரு பிரபலமான வழக்கறிஞர். பெற்றோரின் விருப்பப்படி இவர் சிறு வயதிலேயே சென்னைக்குக் குடி பெயர்ந்தார்.

சென்னையில் இருக்கும் போது அவர் பரத நாட்டியம், கருநாடக இசை முறையாகப் பயின்றார். இதனால் இவருக்கு தமிழ்த் திரைப்படங்களில் பாடி நடிக்கும் வாய்ப்புக் கிடைத்தது. 1937 இல் தனது 15வது வயதில் திரைப்படத்துறையில் நுழைந்தார். அந்தக் கால கட்டத்திலேயே காற் சட்டையுடன் துணிச்சலாக நடிக்க வந்த பெண்மணி.

இவரது முதல் படம் சதி அகல்யா மாடர்ன் தியேட்டர்ஸ் தயாரிப்பில் 1937 ஆம் ஆண்டில் வெளிவந்தது. முதல் படத்திலேயே அகலிகை வேடத்தில் கதாநாயகியாக அறிமுகமானார். படமும் சிறந்த வரவேற்பைப் பெற்றது. இவர் நடித்து 1941 இல் வெளிவந்த வனமோகினியும் பெரும் வெற்றி பெற்றது. "த ஜங்கிள் பிரின்செசு" என்ற ஹாலிவுட் திரைப்படத்தைத் தழுவி எடுக்கப்பட்ட இத்திரைப்படத்தில் டொரத்தி லமூர் நடித்த வேடத்தில் தவமணி தேவி நடித்தார். மூலப் படத்தில் லமூர் உடுத்திய அவாய் நாட்டுப் பாணியிலான சாரத்தையே தவமனி தேவியும் உடுத்தி நடித்திருந்தார். இப்படத்தில் இடம்பெற்ற 10 பாடல்களில் பெரும்பாலானவற்றை இவரே பாடியிருந்தார். இவரது பாடல் திறமையால் இவர் "சிங்களத்துக் குயில்" என அழைக்கப்பட்டார். 1941 இல் வெளியான வேதவதி (சீதா ஜனனம்) என்ற படத்தில் சீதை பாத்திரத்தில் கதாநாயகியாக நடித்தார்.

1946 ஆம் ஆண்டில் வெளிவந்த வித்யாபதி இவரது மற்றொரு வெற்றிப் படம். இப்படத்தில் தேவதாசி மோகனாம்பாள் என்ற வேடத்தில் தவமணி தேவி நடித்திருந்தார். இந்தத் திரைப்படத்தில் மேற்கத்திய பாணியிலான இவரது நடனங்களும் பாடல்களும் இடம் பெற்றிருந்தன.

கலைஞர் மு. கருணாநிதியின் வசனத்தில் 1947 இல் வெளிவந்த "ராஜகுமாரி" திரைப்படத்தில் எம்.ஜி.ஆருடன் இணைந்து நடித்தார். இது இவருக்கு பெரும் புகழையும் வெற்றியையும் ஈட்டிக் கொடுத்தது. தவமணி தேவிக்கு ராஜகுமாரி திரைப்படத்தில் நாயகனை மயக்கும் ராணி வேடம். இவரின் மெய்ப் பாதுகாவலராக சாண்டோ எம். எம். ஏ. சின்னப்பாதேவர் நடித்திருந்தார்.

தவமணி தேவி 1962 ஆம் ஆண்டில் ராமேசுவரத்தைச் சேர்ந்த கோடிலிங்க சாஸ்திரி என்பவரைக் காதலித்து மணந்து கொண்டார். திருமணத்தின் பின்னர் திரைப்படத் துறையை விட்டு முற்றாக விலகி ஆன்மீகத்தில் அதிக நாட்டம் கொண்டிருந்தார். இராமேசுவரத்தில் தனது இறுதிக் காலத்தைக் கழித்த அவர் தனது 76வது வயதில் 2001 பெப்ரவரி 10 இல் காலமானார்.




</doc>
<doc id="155115" url="https://ta.wikipedia.org/wiki?curid=155115" title="சின்ன விஷயங்களின் கடவுள் (நூல்)">
சின்ன விஷயங்களின் கடவுள் (நூல்)

சின்ன விஷயங்களின் கடவுள் என்பது அருந்ததி ராய் எழுதிய "த காட் ஆஃப் சிமோல் திங்சு" ("The god of small things") என்ற புகழ் பெற்ற ஆங்கில நூலின் தமிழ்ப் பதிப்பு ஆகும்.

காலச்சுவடு பதிப்பக வெளியீடாக ஜி. குப்புசாமியின் மொழிபெயர்ப்பில் 2012 சூலை 28-ஆம் தேதி சென்னை எழும்பூரில் உள்ள டோன் போஸ்கோ பள்ளியில் நடைபெற்ற விழாவில் இந்நூல் வெளியிடப்பட்டது.

ஐரோப்பிய மொழிகள் உட்பட ஏராளமான மொழிகளுக்கு இந்நூல் மொழிபெயர்க்கப்பட்டுள்ளது. இந்த வரிசையில் கடைசியாக தமிழில் வெளியிடப்பட்டதோடு இதுவரை இந்நூல் வெளியிடப்பட்ட மொழிகளின் எண்ணி்க்கை 39 ஆகும்.

மலையாள மொழியில் இந்த நூல் ஏற்கனவே பிரியா ஏ.எஸ் என்பவரால் "குஞ்ஞு காரியங்களுடைய ஒடே தம்புரான்" (കുഞ്ഞു കാര്യങ്ങളുടെ ഒടേതമ്പുരാന്‍) என்ற பெயரில் வெளியிடப்பட்டுள்ளது.

தினமலர் நாளிதழ் செய்தி 


</doc>
<doc id="155125" url="https://ta.wikipedia.org/wiki?curid=155125" title="காரணை விழுப்பரையன் மடல்">
காரணை விழுப்பரையன் மடல்

காங்கேயன் பிள்ளைத்தமிழ் பாடிய ஆதிச்ச தேவன் என்னும் புலவர் காரணை விழுப்பரையன் மடல் என்னும் நூலையும் பாடியுள்ளார் எனத் தெரியவருகிறது. நூல் தோன்றிய காலம் 13-ஆம் நூற்றாண்டு.


</doc>
<doc id="155126" url="https://ta.wikipedia.org/wiki?curid=155126" title="உம்மு ரூமான்">
உம்மு ரூமான்

உம்மு ரூமான் (ரலி) ("Zaynab bint ‘Āmir "Umm Rooman"", () அவர்கள் அபூபக்கர் சித்திக் (ரலி) அவர்களுடைய மனைவியும், உம்முல் மூஃமினீன் ஆயிஷா சித்தீக்கா (ரலி) அவர்களின் தாயாரும் ஆவார்.இவரது தந்தை ஆமிர் இப்னு உமைர் கினானா எனும் குலத்தில் பிறந்தவர்.

இவர் ஆரம்ப கால கட்டத்திலேயே இசுலாத்தை ஏற்று மக்காவிலிருந்து அபிசீனியாவிற்கு ஹிஜ்ரத் செய்தவர்களில் ஒருவர் ஆவார்.
இவரது கணவர் அபூபக்கர் மூலம் ஆயிஷா மற்றும் அப்துர் ரஹ்மான், ஆகியோர் பிறந்தனர்.


</doc>
<doc id="155127" url="https://ta.wikipedia.org/wiki?curid=155127" title="நான் ஈ (திரைப்படம்)">
நான் ஈ (திரைப்படம்)

நான் ஈ ("Naan Ee") 2012ஆம் ஆண்டில் வெளிவந்த தமிழ்த் திரைப்படம். இத்திரைப்படம் ஈகா என்ற பெயரில் தெலுங்கில் வெளியானது. தமிழிலும் தெலுங்கிலும் தயாரிக்கப்பட்ட படம் இது. இப்படம் மலையாளம், இந்தியில் மொழிமாற்றம் செய்யப்பட்டு வெளியானது. இறந்தவர் தன்னைக் கொன்றவரை பழிவாங்குவதற்காக ஈயாக மறுபிறவி எடுப்பதே கதை. தமிழில் வெளியான அறிவியல் கதைகளைக் கொண்ட திரைப்படங்களில் இதுவும் ஒன்று. 

நானி தன் எதிர் வீட்டு பெண் பிந்து மீது 2 ஆண்டுகளாக காதல் கொண்டுள்ளார். தன் காதலை பலவிதங்களில் பிந்துவுக்கு தெரியப்படுத்துகிறார். பிந்துவும் நானியை காதலிக்கிறார் ஆனால் தன் காதலை நானியிடம் சொல்லாமல் மறைத்து அவரிடம் கடுமையாக நடந்து கொள்கிறார்.

சுதிப் பெரும் பணக்கார தொழிலதிபர். அவர் பெண்களை மயக்குபவராகவும் உள்ளார். பணத்திற்காக தன் மனைவியை கொன்றவர். ஒரு நாள் பிந்து சுதிப்பின் அலுவலகத்துக்கு தன்னுடைய லாப நோக்கற்ற அமைப்புக்கு நன்கொடை கேட்க வருகிறார். பிந்துவின் மீது விருப்பம் கொண்ட சுதிப் அவருக்கு 15 இலட்ச ரூபாயுக்கு காசோலை தருகிறார். சுதிப்பின் உண்மையான நோக்கத்தை அறியாத பிந்து அவருக்கு தன் அமைப்பு பற்றி விளக்குகிறார். சுதிப் பிந்துவை மதிய உணவு உண்ண வெளியில் செல்லலாம் என சொல்கிறார். 

உணவகத்தில் பிந்து நானியை பார்த்து விடுகிறார். நானி நீச்சல் குளத்திற்கு அந்தபுறம் உணவகத்திற்கு வாணவெடிகளை பொருத்துகிறார். பிந்து நானியை பார்ப்பதை அறிந்து சுதிப் நானி மேல் பொறாமை கொள்கிறார். பிந்து இரவு நீண்ட நேரம் வேலை செய்ததால் நானியை துணைக்கு வர கூப்பிடுகிறார். அப்பொழுது பிந்துவுக்கு கழுத்தணி செய்வதற்கான சில குறிப்புகளை நானி தருகிறார். இக்கழுத்தணியை செய்து முடித்ததும் நானியிடம் தன் காதலை சொல்ல பிந்து முடிவு செய்கிறார். பிந்துவை அவர் வீட்டில் விட்டதும் நானியை சுதிப் இடுகாட்டிற்கு கடத்திச்சென்று நன்றாக அடித்து தான் பிந்துவை காதலிப்பதாகவும் நானி இனி பிந்துவை பார்க்கக்கூடாது என்றும் மிரட்டுகிறார். பிந்துவின் பக்கத்தில் சுதிப் சென்றால் அவரை கொன்று விடுவேன் என்று நானி சொல்கிறார். நானியை கழுத்தை நெரித்து சுதிப் கொல்கிறார். பிந்து நானியை காதலிப்பதாக அவருக்கு அலைபேசியில் குறுஞ்செய்தி அனுப்புகிறார். பிந்து தன்னை காதலிப்பதை அறிந்தபின் நானியின் உயிர் பிரிகிறது. அவர் 'ஈ'யாக மறு பிறப்பெடுக்கிறார். 

சுதிப்பின் அலுவலகத்திற்கு ஈ (நானி) வருகிறது. சுதிப்பை கண்டதும் ஈக்கு தன் பழைய பிறப்பு பற்றி நினைவுக்கு வருகிறது. சுதிப் பண்ணிய கொடுமைகளுக்கு பழிதீர்க்க முயலுகிறது. சுதிப் எங்கு சென்றாலும் அவரை பின்தொடர்ந்து அவருக்கு கடும் எரிச்சலை ஏற்படுத்துகிறது. நானியின் இறப்பை நினைத்து பிந்து வருந்துவதை அறிந்து நானியை மறந்து தன்னை காதலிக்க வைக்க சுதிப் முயற்சிகளை மேற்கொள்கிறார்.

கல்வித்துறை அமைச்சரை சந்திக்க தன்னுடன் டில்லி வரும்படி பிந்துவை சுதிப் கேட்கிறார். அவரை சந்தித்தால் பிந்துவின் லாப நோக்கற்ற அமைப்புக்கு தேசிய அளவில் அறிமுகம் கிடைக்கும் என்கிறார், பிந்து டில்லி வரி ஒப்புக்கொள்கிறார். இதை அறிந்த ஈ (நானி) சுதிப் வானூர்தி நிலையம் செல்லும் வழியில் விபத்தில் சிக்க வைக்கிறது. விபத்தில் சிக்கிய மகிழுந்தில் நான் உன்னை கொல்லுவேன் என ஈ (நானி) எழுதி காட்டுகிறது. அதிலிருந்து சுதிப் ஈயை கண்டால் பயப்பட ஆரம்பிக்கிறார், தன் வீட்டில் எந்த ஈயும் வர முடியாதவாறு பல ஏற்பாடுகளை செய்கிறார். 

பிந்துவின் வீட்டை அடையும் ஈ (நானி) அவருக்கு ஈ உருவத்தில் உள்ளது நானி என புரியவைக்கிறது. தன்னைக்கொன்றது சுதிப் என சொல்கிறது. பிந்துவிற்கு சுதிப்பின் உண்மையான குணம் பற்றி தெரிகிறது அவர் ஈ (நானி) யுடன் இணைந்து சுதிப்பின் வாழ்வை சீரழிக்க திட்டமிடுகிறார். பிந்துவின் உதவியால் சுதிப்பின் வீட்டிற்குள் நுழையும் ஈ (நானி) அவருக்கு பல்வேறு சிக்கல்களை உருவாக்குகிறது. பாதுகாப்பு பெட்டகத்தில் இருந்த அவரின் பணம் முழுவதையும் எரித்துவிடுகிறது. சுதிப் மந்திரவாதியை அழைத்து ஈ (நானி)யை ஒழிக்க ஓமம் செய்கிறார், ஈ (நானி) அதிலிருந்து தப்பித்து மின் இணைப்பில் குறுஞ்சுற்றிணைவு கசிவு ஏற்படுத்துகிறது அதனால் மந்திரவாதி இறக்கிறார், சுதிப் மயக்கமடைகிறார். 

அடுத்த நாள் மயக்கம் தெளிந்த சுதிப் ஈ (நானி)யும் பிந்துவும் இணைந்து செயல்படுவதை கண்டுபிடிக்கிறார். கோபமடைந்த சுதிப் பிந்துவை தன் வீட்டுக்கு கூட்டி வந்து அவரை இழிவாக பேசுகிறார். ஈ (நானி)யின் இறக்கைகளை வெட்டி விடுகிறார், அதை ஊசியால் குத்துகிறார். இறக்கும் தருவாயில் சிறிய பீரங்கியில் தீ வைத்து சுதிப்பை கொல்லுகிறது.

பின்னர், பிந்து சாலையிற்செல்லும்போது ஓரிளைஞன் அவருடன் தவறாக நடந்து கொள்ள முயற்சிக்கின்றார். அப்போது, நானி மீண்டும் இன்னோர் ஈயாகப் பிறப்பெடுத்து அவ்விளைஞனைத் தாக்கி, எப்போதும் பிந்துவுக்குப் பாதுகாப்பாக இருக்கின்றார்.



</doc>
<doc id="155128" url="https://ta.wikipedia.org/wiki?curid=155128" title="ஆதிச்ச தேவன்">
ஆதிச்ச தேவன்

ஆதிச்ச தேவன் 13-ஆம் நூற்றாண்டில் வாழ்ந்த புலவர்களில் ஒருவர். காங்கேயன் பிள்ளைத்தமிழ், காரணை விழுப்பரையன் மடல் ஆகிய நூல்களைப் பாடியவர். இவரது இந்த நூல்களைப் பற்றிக் கல்வெட்டு ஆவணங்களிலிருந்து அறியமுடிகிறது. நூல்கள் கிடைக்கவில்லை.



</doc>
<doc id="155129" url="https://ta.wikipedia.org/wiki?curid=155129" title="ஆராய்ச்சி மணி">
ஆராய்ச்சி மணி

மக்கள் தம் குறைகளை மன்னரிடம் எளிதாக எடுத்துரைக்கும் பொருட்டு அரண்மனையில் கட்டப்படும் மணியே ஆராய்ச்சி மணியாகும். மன்னரிடம் தம் குறைகளைக் கூற வரும் மக்கள் மன்னரின் கீழுள்ள எவரிடமும் அனுமதி கோராமல் மன்னரை நேரடியாக சந்திப்பதற்கு இவ்வாராய்ச்சி மணியை அடிப்பர். இம்மணியின் ஒலி கேட்டவுடன் மன்னர், மக்கள் வந்திருப்பது அறிந்து அவர்களைச் சந்தித்து குறைகளைக் கேட்டறிவார். நெறி தவறாது அரசு செலுத்திய மன்னர்கள் இத்தகைய மணிக்கு மிகுந்த சிறப்பளித்தனர்.

மனுநீதிச் சோழன் தன் அரண்மனையிலுள்ள ஆராய்ச்சி மணியை, மன்னனின் மகன் அறியாமல் செய்த தவறால் தன் கன்றையிழந்த தாய்ப்பசு, அடித்தது. நடந்தவற்றை அறிந்த மன்னன், நீதியை நிலைநாட்டும் பொருட்டு, தன் மகனைத் தானே தேரேற்றிக் கொன்றான். இந்நிகழ்ச்சியினைப் பெரியபுராணத்தில் சேக்கிழார், திருமலைச் சருக்கத்திலுள்ள திருநகரச் சிறப்பு என்னும் பகுதியில், தெரிவிக்கிறார். திருநகரச் சிறப்பில் 27வது பாடலாக வரும் கீழ்க்காணும் பாடலில் ஆராய்ச்சி மணி இருந்ததற்கான குறிப்பு வருகிறது<br>.

<br>

இப்பாடலில் "மனுவின் பொன் கோயில் வாயில் பொன் அணி மணி" என்பது மனுநீதிச் சோழனின் அரண்மனை வாயிலிலுள்ள ஆராய்ச்சி மணியைக் குறிக்கிறது. இந்நிகழ்ச்சியின் மூலமாக நெறி தவறாத மன்னர்களின் அரண்மனையில் ஆராய்ச்சி மணி இருந்ததற்கானச் சான்று தெளிவாகிறது.


</doc>
<doc id="155131" url="https://ta.wikipedia.org/wiki?curid=155131" title="கரிசல்பட்டி">
கரிசல்பட்டி

கரிசல்பட்டி ("KarisalPatti") , இந்தியாவின் தமிழ்நாடு மாநிலத்தில் அமைந்துள்ள திருநெல்வேலி மாவட்டத்தில் அம்பாசமுத்திரம் வட்டத்தில் சேரன்மகாதேவி ஊராட்சி ஒன்றியத்தில் இருக்கும் ஒரு கிராமம் மற்றும் ஊராட்சி ஆகும்.
அடிப்படையில் இது கிராமமாக இருப்பினும் இது சற்று நாகரிகமடைந்த வாழ்க்கை முறையை ஒத்து நகர வாழ்க்கையைப் போன்ற சூழல் கொண்ட கிராமமாகும். காரணம் கிராமத்தில் படித்தவர்களே மிக அதிகம். கிராமத்திலே ஒரு உயர் நிலைப் பள்ளி இருப்பதால் அனைவரும் குறைந்தது பன்னிரெண்டாம் வகுப்பு வரை படித்து விடுகின்றனர். மேலும் பெரும்பான்மையானவர்கள் வசதி படைத்தவர்களாக இருப்பதால் கல்லூரி படிப்பும் தொடர்கிறது.

கரிசல்பட்டி ஒரு பழமையான கிராமம், ஆரம்ப காலத்து கரிசல்பட்டி பிராமணர்களைக் கொண்ட கிராமமாகும். தற்போது ஊர் குளத்திற்கு தெற்கு பகுதில் உள்ள ஊரணி உள்ள இடமே பிராமணர் காலத்து கரிசல்பட்டியாகும். தற்போது அதற்கான அடையாளம் கூட இல்லாமல் இருக்கும் இவ்விடத்தில் இருந்து சுமார் இரண்டு தலைமுறைகளுக்கு முன் வீடு கட்டுவதற்காக எடுக்கப்பட்ட பெரிய அளவினால படிக்கட்டுக்கற்களே அதற்கு ஆதாரம். பின்னர் விவசாயப் பணிகளுக்காக குடியேறியவர்களே நாடார் சமுதாயத்தினர். தெற்கே பிராமணர்களும் வடக்கே நாடார்களும் வசித்து வந்த கிராமத்தில் பிராமணர்கள் நகர்ப்புறங்களுக்கு குடிபெயர ஆரம்பித்ததாலும் தீண்டாமை போன்ற பிரச்சனைகளாலும் இருந்த இடம் தெரியாமல் போய் விட்டனர். இன்று சுமார் நானூறு நாடார் இன குடும்பங்கள் வசிக்கும் இவ்வூரில் அனைவரும் கிறித்தவ நாடார்களே.

சுமார் நூற்றைம்பது அல்லது இருநூறு ஆண்டுகளுக்கு முன்பே கிருத்தவம் கரிசல்பட்டியில் நுழைந்திருக்கவேண்டும். ஆரம்பத்தில் லண்டனை தலைமையகமாகக் கொண்டு தென்னிந்தியாவில் குறிப்பாக திருநெல்வேலி மாவட்டத்தில்(தற்போதைய தூத்துக்குடி மாவட்டம் உட்பட) சுவிசேச ஊழியம் செய்து வந்த சி.எம்.எஸ்.சபையே கரிசல்பட்டிக்கு கிருத்துவத்தை கொண்டுவந்தது. சி.எம்.எஸ் ஆல் கட்டப்பட்ட தூய பவுல் ஆலயம் நூற்றுப்பத்து ஆண்டுகளையும் கடந்து கம்பீரமாய் காட்சியளிக்கிறது. இந்த சி.எம்.எஸ்-ல் சுவிசேச ஊழியம் செய்வதற்காக கரிசல்பட்டிக்கு வந்தவரே சுவி.தாவீது ஐயா அவர்கள். அறுபது ஆண்டுகளைக் கடந்து சி.எம்.எஸ் பரி.காபிரியேல் ஆலயமும், நூற்றாண்டுகளைக் கடந்து சி.எஸ்.ஐ தூய பவுல் ஆலயமும் ஒற்றுமையுடன் இணைந்து செயல்படுகிறது.

கரிசல்பட்டி ஊராட்சி, சேரன்மகாதேவி ஊராட்சி ஒன்றியத்திற்குட்பட்ட ஒரு சிற்றூராட்சியாகும். இது கரிசல்பட்டி மற்றும் பூங்குடையார்குளம் என்னும் இரு வருவாய் கிராமங்களையும் கரிசல்பட்டி, ஓடைக்கரை, மேல உப்பூரணி, கீழ உப்பூரணி, தெய்வநாயகப்பேரி மற்றும் கோவிந்தப்பேரி என்னும் சிற்றூர்களையும் கொண்டது. இதன் எல்கையாக திருவிருத்தான்புள்ளி, உலகங்குளம் ஊராட்சிகளும், மேலச்சேவல் பெரூராட்சியும் மற்றும் நாங்குநேரி தாலுகாவைச் சேர்ந்த சிங்கிகுளம் ஊராட்சியும் அமைந்துள்ளது.


</doc>
<doc id="155135" url="https://ta.wikipedia.org/wiki?curid=155135" title="கவிராயர் ஈசுவர சிவ உடையார்">
கவிராயர் ஈசுவர சிவ உடையார்

கவிராயர் ஈசுவர சிவ உடையார் என்பவர் 13-ஆம் நூற்றாண்டில் வாழ்ந்த ஒரு புலவர். மாறவர்மன் சுந்தர பாண்டியன் (1216-1238) காலத்தவர். இந்தப் பாண்டியன் காலத்தில் கானப்பேர் என்னும் ஊரைத் தலைநகராகக் கொண்டு ஆண்டுவந்தவன் திருகானப்பேர் உடையான் என்னும் குறுநில மன்னன். இவனுக்கு ஆசிரியராக விளங்கியவர் இந்தக் கவிராயர் ஈசுவர சிவ உடையார். குறுநில மன்னன் திருக்கானப்பேர் உடையான் தன் ஆசிரியருக்கு விளங்கிளி நல்லூர் என்னும் ஊரினை முற்றுட்டாக வழங்கிப் பாராட்டினான். 


</doc>
<doc id="155143" url="https://ta.wikipedia.org/wiki?curid=155143" title="திருகானப்பேர் உடையான்">
திருகானப்பேர் உடையான்

திருக்கானப்பேர் உடையான் என்பவன் திரிபுவன சக்கரவர்த்தி மாறவர்மன் சுந்தர பாண்டியன் (1216-1238) ஆளுகைக்கு உட்பட்ட ஒரு குறுநில மன்னனாக விளங்கினான். இவனது தலைநகர் கானப்பேர். இவன் தன் ஆசிரியர் கவிராயர் ஈசுவர சிவ உடையார் என்பவருக்கு விளங்கிளி நல்லூர் என்னும் ஊரினை முற்றுட்டாக வழங்கிப் பாராட்டியவன். 


</doc>
<doc id="155173" url="https://ta.wikipedia.org/wiki?curid=155173" title="தாயின் நல்ல பெருமாள்">
தாயின் நல்ல பெருமாள்

தாயின் நல்ல பெருமாள் என்பவர் 13-ஆம் நூற்றாண்டில் வாழ்ந்த ஒரு புலவர். இவரது பெயரைக் கல்வெட்டு 'புவனேக வீரத் தொண்டைமானான தாயின் நல்ல பெருமாள் முனையதரையன்' எனக் குறிப்பிடுகிறது. இவர் ஆதித்த வல்லையன் என்னும் படைத்தலைவன் மீது பாடிய ஆறு பாடல்கள் ஆவணப் பாடல்களாகக் கல்வெட்டில் உள்ளன. 


</doc>
<doc id="155175" url="https://ta.wikipedia.org/wiki?curid=155175" title="பழையன்">
பழையன்

பழையன் என்னும் பெயரில் சங்கநூல்களில் இருவர் காட்டப்படுகின்றனர்.


</doc>
<doc id="155179" url="https://ta.wikipedia.org/wiki?curid=155179" title="புவனேக வீரன்">
புவனேக வீரன்

புவனேக வீரன் என்பது மாறவர்மன் விக்கிரம பாண்டியன் தரித்துக்கொண்ட பட்டப்பெயர். தனது படைத்தலைவன் ஆதித்த வல்லையன் உதவியோடு, சிதம்பரம் பகுதியைக் கைப்பற்றி 1248-ஆம் ஆண்டு இவன் தரித்துக்கொண்ட பட்டம் இது. இந்தப் பட்டத்தை ஆதித்த வல்லையனைப் பாடிய தாயின் நல்ல பெருமாள் என்னும் புலவரும் தன் பெயரோடு சூட்டிக்கொண்டுள்ளார்.


</doc>
<doc id="155180" url="https://ta.wikipedia.org/wiki?curid=155180" title="ஆதித்த வல்லையன்">
ஆதித்த வல்லையன்

ஆதித்த வல்லையன் என்பவன் மாறவர்மன் விக்கிம பாண்டியனின் படைத்தலைவன். இந்தப் பாண்டியன் தில்லையைக் கைப்பற்ற இவன் உதவியிருக்கிறான். இவனது இந்த உதவியையும், போர்த்திறமையையும் பாராட்டித் தாயின் நல்ல பெருமாள் என்னும் புலவர் பாடிய ஆவணப்பாடல்கள் ஆறு கல்வெட்டுப் பதிவாக உள்ளன. 


</doc>
<doc id="155194" url="https://ta.wikipedia.org/wiki?curid=155194" title="2012 கோடைக்கால ஒலிம்பிக் பதக்க நிலவரம்">
2012 கோடைக்கால ஒலிம்பிக் பதக்க நிலவரம்

2012 கோடைக்கால ஒலிம்பிக் பதக்க நிலவரம் 2012ஆம் ஆண்டில் சூலை 27 முதல் ஆகத்து 12 வரை ஐக்கிய இராச்சியத்தின் தலைநகர் இலண்டன் மாநகரில் நடந்தேறிய 2012 ஒலிம்பிக்சில் தேசிய ஒலிம்பிக் குழுக்கள் வென்ற பதக்கங்களின் எண்ணிக்கைக் கொண்டு தரவரிசைபடுத்தியப் பட்டியலாகும். 26 விளையாட்டுக்களில் நடந்த 302 போட்டிகளில் ஏறத்தாழ 10,500 விளையாட்டாளர்கள் பங்கேற்றனர்.

பங்கெடுத்த 204 தேசிய ஒலிம்பிக் குழு அணிகளில், 85 நாடுகள் குறைந்தது ஒரு பதக்கமாவது வென்றன; 54 நாடுகள் குறைந்தது ஒரு தங்கப் பதக்கமாவது வென்றன. பக்ரைன், போட்சுவானா, சைப்பிரசு, காபோன், கிரெனடா, குவாத்தமாலா, மற்றும் மொண்டனேகுரோ தங்கள் முதல் ஒலிம்பிக் பதக்கத்தை வென்றன;கிரெனடாவிற்கு முதல் பதக்கமே தங்கமாக அமைந்தது.

இந்தப் பட்டியலில் தரப்பட்டுள்ள தரவரிசை பன்னாட்டு ஒலிம்பிக் குழு (IOC)வின் மரபுமுறைகளுக்கு ஒப்பவும் அந்த அமைப்பால் தரப்பட்ட தரவுகளின் அடிப்படையிலும் கொடுக்கப்பட்டுள்ளது. இயல்பிருப்பாக ஒரு நாட்டின் (இங்கு "நாடு" அந்நாட்டு தேசிய ஒலிம்பிக் குழுவைக் குறிக்கிறது) விளையாட்டாளர்கள் வென்ற தங்கப் பதக்கங்களைக் கொண்டு வரிசைப்படுத்தப்பட்டுள்ளது. அடுத்து வென்ற வெள்ளிப் பதக்கங்களும் பின்னர் வெண்கலப் பதக்கங்களும் கருத்துள் கொள்ளப்படுகின்றன. இரு நாடுகளும் ஒரே எண்ணிக்கையைப் பெற்றவிடத்து அவர்களுக்கு ஒரே தரவரிசை வழங்கப்பட்டு பன்னாட்டு ஒலிம்பிக் குழுவின் நாட்டுக் குறியீடுகளின்படி அகரவரிசையில் வரிசைப்படுத்தப்பட்டுள்ளன. 

குத்துச்சண்டை, யுடோ, டைக்குவாண்டோ, மற்றும் மல்யுத்தப் போட்டிகளில் ஒவ்வொரு எடை வகுப்பிலும் இரண்டு வெண்கலப் பதக்கங்கள் வழங்கப்படும்.

ஆண்களுக்கான 200 மீட்டர் 'ப்ரீஸ்டைல்' நீச்சல் போட்டியில் இரண்டு பேருக்கு வெள்ளிப் பதக்கங்கள் வழங்கப்பட்டது. சமநிலையில் இரண்டுபேரின் திறமை வெளிப்பட்டதால் நடுவர்குழு இங்ஙனம் தீர்மானித்தது; வெண்கலப்பதக்கம் வழங்கப்படவில்லை.
<br>
<br>

</onlyinclude>

ஆகத்து 13, 2012 அன்று பன்னாட்டு ஒலிம்பிக் அவை பெண்கள் குண்டு எறிதல் போட்டியில் தங்கப் பதக்கம் பெற்ற பெலருசு நாட்டு விளையாளர் நாட்சியா ஓஸ்டப்சுக்கை ஊக்க மருந்து பயன்படுத்தியதாக பதக்கத்தைத் திரும்பப் பெற்றது. இதன் விளைவாக நியூசிலாந்து வெள்ளிப் பதக்கத்திற்கு மாறாக தங்கப் பதக்கமும் உருசியா வெண்கலப்பதக்கத்திற்கு மாறாக வெள்ளிப் பதக்கமும் வழங்கப்பட்டன. நான்காவதாக வந்த சீனாவின் கோங் லிஜியோவிற்கு வெண்கலப் பதக்கம் வழங்கப்பட்டது.



</doc>
<doc id="155197" url="https://ta.wikipedia.org/wiki?curid=155197" title="சில்லுரு">
சில்லுரு

சில்லுரு ("Trochoid") என்பது ஒரு கோட்டின் வழியாக நழுவாமல் ஒரு வட்டம் உருளும்போது, அவ்வட்டத்துடன் தொடர்புபடுத்தப்பட்ட ஒரு புள்ளியின் பாதையாக அமையும் வளைவரை ஆகும். இது ஒருவகைச் சிறுசில்லி. இவ்வளைவரைக்கு "Trochoid" எனப் பெயரிட்டது பிரெஞ்சு கணிதவியலாளர் கில்லஸ் டி ராபெர்வல் (Gilles de Roberval). "a" அலகு ஆரமுள்ள வட்டமானது நழுவாமல் கோடு "L" இன் வழியே உருளும்போது வட்டத்தின் மையம் "C," "L," கோட்டிற்கு இணையாக நகரும். மேலும் வட்டத்துடன் தொடர்புபடுத்தப்பட்ட மற்றும் உருளும் தளத்தில் அமைந்த ஒவ்வொரு புள்ளி ("P") இன் பாதை சில்லுருவாக அமையும். 


"L" கோட்டை x-அச்சாக எடுத்துக் கொண்டால் சில்லுருவின் துணையலகுச் சமன்பாடுகள்:

இங்கு "θ" என்பது வட்டம் உருளுகின்ற அளவைத் தரும் கோணம்.



</doc>
<doc id="155201" url="https://ta.wikipedia.org/wiki?curid=155201" title="நான்">
நான்

நான் என்ற தலைப்பிலுள்ள கட்டுரைகள்:




</doc>
<doc id="155202" url="https://ta.wikipedia.org/wiki?curid=155202" title="நான் (திரைப்படம்)">
நான் (திரைப்படம்)

நான் (திரைப்படம்) என்ற தலைப்பிலுள்ள கட்டுரைகள்


</doc>
<doc id="155204" url="https://ta.wikipedia.org/wiki?curid=155204" title="நான் (2012 திரைப்படம்)">
நான் (2012 திரைப்படம்)

நான் ("Naan") என்பது 2012இல் வெளிவந்த தமிழ்த் திரைப்படம் ஆகும். இந்தத் திரைப்படம் சீவா சங்கரின் இயக்கத்திலும் நீலன் கே. சேகரின் திரைக்கதையிலும் விசய் ஆண்டனியை முதன்மைக் கதைமாந்தராகக் கொண்டு வெளிவந்துள்ளது.

இது விசய் ஆண்டனி நடிக்கும் முதலாவது திரைப்படம் என்பதோடு, அவர் இசையமைக்கும் 25ஆவது திரைப்படம் ஆகும்.

முதன்மைக் கதைமாந்தராக நடித்த விசய் ஆண்டனியே இத்திரைப்படப் பாடல்களுக்கு இசையமைத்துள்ளார். தமிழ்த் திரைப்படங்களில் பொத்துவில் அசுமின் எழுதிய முதலாவது பாடலான "தப்பெல்லாம் தப்பே இல்லை" இத்திரைப்படத்திலேயே இடம்பெற்றுள்ளது.


</doc>
<doc id="155213" url="https://ta.wikipedia.org/wiki?curid=155213" title="வேலைவாய்ப்புச் செய்தி (இதழ்)">
வேலைவாய்ப்புச் செய்தி (இதழ்)

வேலைவாய்ப்புச் செய்தி என்பது இந்திய அரசின் வேலைவாய்ப்பு சம்பந்தப்பட்ட ஒரு வாராந்திரச் செய்தியிதழ் ஆகும். இந்த இதழானது முன்னாள் இந்தியப் பிரதமரான இந்திரா காந்தியால் 1976 ஆம் ஆண்டு துவங்கப்பட்டது. மத்திய அரசு, மாநில அரசுகள், பொதுத்துறை நிறுவனங்கள், பல்கலைக்கழகங்கள் மற்றும் தனியார் நிறுவங்கள் போன்றவற்றுக்குத் தேவையான பணிடங்களை நிரப்பும் பொருட்டு வேலைவாய்ப்புச் செய்திகளை வெளியிடும் பணியைச் செய்துவருகிறது.
மேலும் ஆங்கிலம், இந்தி மற்றும் உருது ஆகிய மூன்று மொழிகளில் வாரந்தோறும் வெளியாகிறது.


</doc>
<doc id="155215" url="https://ta.wikipedia.org/wiki?curid=155215" title="அஸ்பார்ட்டம்">
அஸ்பார்ட்டம்

அஸ்பார்ட்டம் "(aspartame)" என்பது ஒரு செயற்கை இனிப்பூட்டி. கரும்புச் சர்க்கரையான சுக்ரோசை விட இது 200 மடங்கு இனிப்புச் சுவையைத் தூண்டக் கூடியது. இதைச் சர்க்கரை என்று சொல்வது தவறு. ஏனெனில், வேதியியல் அடிப்படையில் இது ஃபினைல் அலனைன் மற்றும் அஸ்பார்ட்டிக் அமிலம் ஆகிய இரு அமினோ அமிலங்கள் கொண்ட ஓர் பெப்டைடு. 

இது 1965 ஆம் ஆண்டில் முதன் முதலாக தயாரிக்கப்பட்டு நியூட்ரா சுவீட் எனும் வணிகப் பெயரில் விற்கப்பட்டது. இதன் காப்புரிமை 1992 ஆம் ஆண்டோடு முடிவடைந்து விட்டது. 

அதிக வெப்ப நிலையில் அஸ்பார்ட்டம் அமினோ அமிலங்களாக உடைந்து விடும். எனவே சூடான பானங்களோடு இதைப் பயன்படுத்த இயலாது. குறைவான வெப்பநிலை மற்றும் அமிலத் தன்மை கொண்ட திரவங்களில் இதன் அரை வாழ்நாள் காலம் 300 நாட்கள் ஆகும். இதனால் குளிர்பானங்கள் பலவற்றில் அஸ்பார்ட்டம் பயன்படுத்தப்படுகிறது.
அஸ்பார்ட்டம் ஃபினைல் அலனைன் அமினோ அமிலத்தைக் கொண்டிருப்பதால் ஃபினைல் கீட்டோனூரியா நோய் உடையோர் இதைப் பயன்படுத்தக் கூடாது.


</doc>
<doc id="155219" url="https://ta.wikipedia.org/wiki?curid=155219" title="டொன் பொஸ்கோ (நடிகர்)">
டொன் பொஸ்கோ (நடிகர்)

டொன் பொஸ்கோ (இறப்பு: சூலை 22, 2012, அகவை 65) இலங்கையின் புகழ்பெற்ற நாடக, மற்றும் திரைப்பட நகைச்சுவை நடிகர். இவர் இலங்கையில் தயாரிக்கப்பட்ட பல நாடகங்களில் நகைச்சுவை நடிகராக நடித்தவர். 25 இற்கும் மேலான தமிழ்த் திரைப்படங்களில் நடித்தவர். ௭ஸ். வி. சந்திரன் இயக்கிய உங்களில் ஒருவன் ௭ன்ற படத்தில் கதாநாயகனாக நடித்திருந்தார். இவர் இலங்கை வானொலியின் புகழ் பெற்ற நடிகரான ரொசாரியோ பீரிசின் சகோதரர் ஆவார்.



</doc>
<doc id="155222" url="https://ta.wikipedia.org/wiki?curid=155222" title="விறுவிறுப்பு (இணையத்தளம்)">
விறுவிறுப்பு (இணையத்தளம்)

விறுவிறுப்பு (இணையத்தளம்) என்பது கனடாவில் இருந்து இயங்கும் ஒரு பொதுவான செய்தி இணையத்தளம் ஆகும். இந்த இணைத்தளத்தில் அரசியல், புலனாய்வு, ராணுவம், உளவுத்துறை, தொழில் நுட்பம் போன்ற செய்திகளை வெளியிடுகின்து. இந்த விறுவிறுப்பு இணையத்தளம் கனடா நாட்டில் "பரபரப்பு வாராந்திர இதழை" வெளியிடுகிறது.


</doc>
<doc id="155225" url="https://ta.wikipedia.org/wiki?curid=155225" title="ஆரிய சேகரன்">
ஆரிய சேகரன்

ஆரியசேகரன் என்பவன் ஆரியச்சக்கரவர்த்தி ஆரியசேகரன் என விரித்துரைக்கப்படுகிறான். 
இவன் முதலாம் மாறவர்மன் குலசேகர பாண்டியன் (1268-1311) படைத்தலைவர்களில் ஒருவன். இவன் பாண்டிய நாட்டுச் செவ்விருக்கை நல்லூர் பகுதியிலுள்ள "சக்கரவர்த்தி நல்லூர்" என்னும் ஊரில் பிறந்தவன். ‘மதிதுங்கன்’ என்பது இவனது இயற்பெயர். ‘தனி நின்று வென்ற பெருமான்’ என்னும் பட்டம் வழங்கி மாறவர்மன் இவனைப் பாராட்டியிருக்கிறான். 

இவன் சிங்கள அரசனைப் போரில் வென்று அவனது ‘அவகிரி’க் கோட்டையைக் கைப்பற்றினான். புகழேந்திப் புலவர் இலங்கை சென்று இந்த ஆரியசேகரனைப் பாடிப் பரிசில் பெற்றார். கொழும்பு பொருட்காட்சிச்சாலையில் உள்ள ஓர் ஆவணப்பாடல் இந்த ஆரியசேகரனைக் குறிப்பிடுகிறது. அந்தப் பாடல்
<poem>
கங்கணம் வேற் கண் இணையால் கட்டினார் காமர்வளைப்
பங்கயங்கை மேல்திலதம் பாரித்தார் – பொங்கொலிநீர்ச்
சிங்கைநகர் ஆரியனை சேரா அனுரேசர்
தங்கள் மடமாதர் தாம். 
</poem> 
அனுரேசர் எனப் போற்றி வணங்கப்படும் சிவபெருமான், கோயில் கொண்டுள்ள ஊர் வாழ் மாதர் சிங்கைநகர் ஆரியனை (ஆரிய சேகரனை) தம் இணைவேற்கண் கங்கணத்தால் கட்டிப்போட்டனர். கண்டோர் விரும்பும் தம் வளைக்கைத் தாமரையாலும் கட்ட விரும்பித் தம் நெற்றியில் திலகம் வைத்துக்கொண்டனர்.


</doc>
<doc id="155233" url="https://ta.wikipedia.org/wiki?curid=155233" title="எருசலேம் முற்றுகை (கிபி 70)">
எருசலேம் முற்றுகை (கிபி 70)

எருசலேம் முற்றுகை ("Siege of Jerusalem") என்பது கி.பி. 70 இல் இடம்பெற்ற முதலாம் யூத-உரோமைப் போரின் தீர்மானிக்கப்பட்ட இறுதி நிகழ்வாகும். கி.பி. 66 இல் யூதப் பாதுகாவலர்களால் கைப்பற்றப்பட்ட எருசலேம், அன்றைய எதிர்காலப் பேரரசரான தித்துஸினாலும் அவருக்கு அடுத்த நிலைத் தளபதி திபேரியுஸ் யூலியுஸ் அலெக்சாண்டரினாலும் வழிநடத்தப்பட்ட உரோமைப் பேரரசுப் படை எருசலேம் நகரை முற்றுகையிட்டு வெற்றி கொண்டது.

அம்முற்றுகை, நகரம் முழுவதும் கொள்ளையிடப்பட்டு, புகழ்பெற்ற இரண்டாம் எருசலேம் கோவில் அழிக்கப்பட்டதும் நிறைவுற்றது. முதலாம், இரண்டாம் எருசலேம் கோவிலின் அழிவு குறித்து இன்றும் யூத நோன்பான "திஸ்ச பாவ்" என ஆண்டுதோறும் துக்கம் அனுசரிக்கப்படுகிறது. உரோமையரால் எருசலேம் நகரமும் கோவிலும் சூறையாடப்பட்டு வெற்றி கொள்ளபட்டதன் நினைவாகக் கட்டப்பட்ட தித்துஸ் வளைவு இன்றும் உரோமையில் உள்ளது.

உரோமர்களின் முற்றுகையை எதிர்த்துப் போரிடும்போது ஆரம்பத்தில் யூதர்கள் வெற்றி பெற்றிருந்தும் யூதக் கூட்டங்களாகிய 'ஜிலாட்' தங்களுக்குள்ளேயே சண்டையிட்டுக் கொண்டதாலும், சரியான தலைமை இல்லாததாலும், போருக்கான தயாரிப்பு, பயிற்சி, கட்டுக்கோப்பு ஆகியவற்றில் குறைபாடு ஏற்பட்டது. ஒரு கட்டத்தில் அவர்கள் நகரின் உணவுக் கிடங்குகளை எல்லாம் அழித்துவிட்டனர். இது முற்றுகையிடப்பட்ட யூதர்களின் சார்பாக ஒருவேளை கருணைமிக்கக் கடவுளின் தலையீடு ஏற்பட்டு ஏதேனும் நடக்காதா என்ற விபரீதமான சிந்தனைக்கு இட்டுச்சென்றது.

தித்துஸ் பாஸ்காவிற்குச் சில நாட்களின் முன் முற்றுகையை ஆரம்பித்தார். மூன்று காலாட்படைகள் நகரின் மேற்குப் புறத்திலிருந்தும் நான்காவது படை ஒலிவ மலையின் கிழக்கிலிருந்தும் எருசலேம் நகரைச் சூழ்ந்து கொள்ள, தித்துஸ் தனது முற்றுகைக்கு ஆயத்தமானான். ஜொசிஃபஸ் (முதல் உரோம-யூதப் போரில் பங்கு பெற்ற ஒருவர்) எழுதிய "யூதப்போர்" என்ற புத்தகத்தில் 6:421 பகுதியில் தித்துஸினுடைய முற்றுகைக் குறிப்பு என்பதில், விளக்கமளிப்பதில் கடினம் இருந்த போதிலும், ஜொசிஃபஸின் கருத்துப்படி, பாஸ்காக் கொண்டாட்டத்திற்காக எருசலேத்தில் பெருங்குழுவாக யூதர்கள் குழுமியிருந்தனர். யோப்பா நுழைவாயிலின் வடக்குப் புற மூன்றாவது சுவரின் மேற்குப் பகுதியிலிருந்து முற்றுகையின் வேகம் ஆரம்பித்தது. மே மாதத்தில் மூன்றாவது சுவர் தகர்க்கப்பட்டது. சிறிது காலத்தில் இரண்டாவது சுவரும் கைப்பற்றப்பட்டது. மேல், கீழ் நகரம் மற்றும் கோவில் உடைமையாளர்களாக இருந்த யூதப் பாதுகாவலர்கள் வெளியேற்றப்பட்டனர். யூதப் படையினர் பல பிரிவுகளாகப் பிரிந்து இருந்தனர். கோவிலின் முன்கட்டில் சூழ்ந்திருந்த ஒரு யூதக் குழுவின் தலைவனான எலிசர் பென் சீமோனைக் கிஸ்சலாவின் ஜோன் தலைமையிலான குழு கொன்றது. முற்றுகையிட்ட உரோமப் படைகள் பாதுகாப்பு அரண்களை நிமிர்த்தத் தொடங்கிய போது யூத குழுக்களான, கிஸ்சலாவின் ஜோன் குழுவிற்கும், சியேன் பார் கியோரா குழுவிற்கும் பகைமை மூண்டது. நகரில் உள்ள மக்கள் மேலும் பசியாலும் பட்டினியாலும் துன்பப்படும் பொருட்டு தித்துஸ் நகரைச் சுற்றிச் சுவரை எழுப்பினான். யூதர்களின் ஆண்டோணியா அரணைத் தகர்க்க முயன்ற உரோமன் படைகள் பலமுறை தோல்வியுற்றன. இறுதியில் சூலை பிற்பகுதியில், யூதப் படைகள் உறங்கிக் கொண்டிருந்த வேளையில் மறைமுகத் திடீர்த் தாக்குதல் நடத்தி ஆண்டோனியா அரணை உரோமன் படைகள் கைப்பற்றின.

யூத கூட்டுப் படைகள் உரோமன் படைவீரர்கள் பலரையும் கொன்றுவிட்டிருந்த வேளையில், தித்துஸ் யூத வரலாற்று ஆசிரியரான ஜொசிஃபாசை யூதப் படைகளுடன் சமரசப் பேச்சுக்காக அனுப்பினார். ஆனால், சமரசம் செய்யமல், ஜொசிஃபாசை அம்பினால் காயப்படுத்தியும், அதைத் தொடர்ந்து மற்றொரு தாக்குதலையும் நடத்தினார். இந்த திடீர்த் தாக்குதலில், எதிரிகளிடம் பிடிபடயிருந்த தித்துஸ் மயிரிழையில் தப்பினான்.

கோவிலை பகுதியை முழுவதுமாக நோட்டமிட்ட உரோம படைகள், அரண்தான் கோவிலை தாக்க ஒரு சரியான இடமாக இருந்ததைக் கண்டு கொண்டன. போர் இயந்திரங்களும் முன்னேறிச் சென்று கொண்டிருந்த வேளையில், சண்டையின் ஊடே, உரோம படைவீரர் எறிந்த தீக்கட்டையால் கோவில் சுவர் முழுவதும் பற்றி எரிய ஆரம்பித்தது. கோவிலை தகர்ப்பது தித்துஸின் நோக்கமாக இருக்கவில்லை. ஆனால் தோராயமாக பல ஆண்டுகளுக்கு முன் முதலாம் ஏரோது மன்னனால் விரிவுபடுத்தப்பட்ட இடங்களை அழிப்பதே நோக்கமாக இருந்தது. தித்துஸ் இடத்தை கைப்பற்றி, அதை கோவிலாக மாற்றி உரோம பேரரசர்களுக்கும், உரோம பல் தெய்வக் கோவில்களுக்கும் அர்ப்பணிக்க விரும்பினான். ஆனால் கட்டுப்பாட்டை மீறி தீ வேகமாக பரவியது. ஆகத்து மாத இறுதியில் திஸ்ச பாவ்வின் அன்று (ஆவ் மாதத்தின் நோன்பின் ஓன்பதாவது நாள்) கோவில் கைப்பற்றப்பட்டு அழிக்கப்பட்டது. தீ மேலும் நகரின் குடியிருப்பு பகுதிகளுக்கும் பரவியது. இதை ஜொசிஃபெஸ் கீழ்க்கண்டவாறு விவரிக்கிறார்.
உரோமானியா படையினர் அதிகாரத்தை பெற்றதும், அவர்களின் சிந்தனைக்கு எந்த ஒரு அறிவுறுத்தலோ, அல்லது பயமோ எட்டவில்லை. அதைப்பற்றி அவர்கள் யோசிக்கவில்லை. இடத்தை கைப்பற்றும் எண்ணம் மட்டுமே மேலோங்கி, அவர்களின் கட்டளையாக இருந்தது. நுழைவாயிலை சுற்றி பெருங்கூட்டமாக கூடினர். அவர்களிலே பலர், சக படைவீரர்களின் கால் மிதியில் சிக்கியும், நெருப்பும் புகையுமாக அழிந்துகிடந்த தூண் வரிசைகளில் ஒரு மோசமான தோல்வியை அடைந்ததுபோல விழுந்தும் இறந்தனர். (கோயில்) புகலிடத்தை அடைந்த அவர்கள், சீசருடைய கட்டளையை கேட்காமல், முன்னாலிருந்த படைவீரர்களை மேலும் எரிபந்துகளை வீசுமாறு ஏவினர். பிரிந்து கிடந்த யூதப்படைகள் எந்த ஒரு உதவியும் செய்யும் நிலையில் இல்லை. எங்கு பார்த்தாலும் சண்டையும், வெட்டும், கொலையுமாக இருந்தது. பாதிக்கப்பட்டவர்களில் பெரும்பாலோனோர் சாதாரண மக்களும், பலவீனமான ஆயுதமற்ற மனிதர்களும் ஆகியோர் பிடிபட்ட இடங்களில் வெட்டப்பட்டனர். பிணக்குவியல்கள் படையல் மேடைகளாக மேலும் மேலும் வளர்ந்தன. புகலிடத்தின் கீழ்பகுதியில் இரத்த ஆறு ஓடியது. அதில் இறந்தவர்களின் உடல்கள் வளைந்து நெளிந்து மூழ்கிக்கொண்டிருந்தன.

கோவிலின் அழிவிற்கு தித்தூஸ் எந்தவகையிலும் காரணமானவன் இல்லை என ஜொசிஃபஸ் கூறினார். ஆனால், இது உரோம அரசவம்சத்தினரை குளிர்விப்பதற்காக ஜொசிஃபஸ் ஆசைபட்டார் என்பதை பிரிதிபலிக்கிறது.

அடுத்து மிக விரைவாக உரோமப் படைகள், யூதர்களின் தடைகளை நசுக்கியது. யூதப்படைகளின் ஒருபகுதி மறைவான பாதாள குகை வழியாக தப்பியோடியது. மற்ற யூதப்படைகள் மேல் நகரத்தில் தங்கள் நிறுத்தத்தை நிறுவின. இது உரோமபடைகளின் முன்னேற்றத்தை நிறுத்தியது, செப்டெம்பர் 7 அன்று நகரம் முழுவதும் உரோம படைகளின் கட்டுப்பாட்டிற்கு வந்தது. உரோமர் நகரத்திலிருந்து தப்பியோடியவர்களை பிடிப்பதை தொடர்ந்தார்கள்.

ஜொசிஃபெஸ், தித்துஸைப் பற்றி விவரிக்கும்போது, அவர் அணுகுமுறையில் ஒரு நடுத்தரமானவர் என்றும், அவர் மற்றவர்களிடம் கலந்தாலோசித்த பிறகு 500 வருட பழமை வாய்ந்த கோயிலை அழிக்ககூடாதென்று உத்தரவிட்டதாக குறிப்பிடுகிறார். ஆனால், யூதர்களின் தாக்குதல்களாலும், தந்திரோபாயங்களாலும் சீற்றமடைந்திருந்த உரோமானியா வீரர்கள் தித்துஸின் உத்தரவை ஏற்காமல் கோயிலுடன் இணைந்திருந்த பகுதியில் தீ வைத்தனர் என்றும், அது அனைத்திடங்களுக்கும் பரவியது என்றும் ஜொசிஃபெஸ் குறிப்பிடுகிறார். தித்துஸ் சக மதத்தவர் என்பதால், ஜொசிஃபஸ் இவ்வாறு குறிப்பிட்டு இருக்கலாம்.

ஜொசிஃபெஸ் உரோமானியர்களுக்கு மத்தியஸ்தராக செயல்பட்டார். பேச்சுவார்த்தை தோல்வியுற்ற பிறகு அவர் உரோமானியர்களின் முற்றுகை மற்றும் பின் விளைவுகள் பற்றி பதிவு செய்துள்ளார். உரோமானியா இராணுவம் அனைவரையும் கொன்றழித்து, அனைத்து பொருட்களையும் சூறையாடிய பிறகு, அவர்களின் சீற்றத்தை தணிக்க அந்த நகரத்தில் வேறெதும் இல்லாதலால் சீசர் தனது வீரர்களுக்கு முழுநகரத்தையும், கோவில்களையும் இடிக்குமாறு உத்தரவு பிறபித்தார். ஆனால், உயர் புகழ் பெற்ற கோபுரங்களையும், மேற்கு திசையிலுள்ள சுவற்றையும் விட்டுவிட வேண்டுமென்று கட்டளையிட்டார். உரோமானிய படையெடுப்புக்கு முன்னர் அந்நகரம் எவ்வாறு விளங்கியது என்பதை பின்வரும் தலைமுறைக்கு காண்பிப்பதற்காக கோபுரங்களை விட்டுவைத்தனர். படைவீரர்கள் தங்குவதற்கு கூடாரம் அமைப்பதற்காக சுவற்றை விட்டுவைத்தனர். ஆனால், எருசலேத்தை சுற்றி அமைந்திருந்த மீதமிருந்த சுவற்றை, மண்ணோடு மண்ணாக்கி, யாரும் வாழ்ந்ததற்கான அறிகுறி இல்லாத அளவுக்கு அழித்தனர். இதுவே பெரும்புகழும் மற்றும் அழகிய தோற்றமும் பெற்றிருந்த எருசலேம் நகரத்தின் முடிவாக அமைந்தது.
காணுமிடமெல்லாம் மரங்களும், அழகிய தோட்டங்களும் கொண்ட இடங்களெல்லாம் அழிக்கப்பட்டு, வாழத் தகுதியற்ற இடம்போல் காட்சியளித்தது. யூதேயா மற்றும் அதன் சுற்றியுள்ள சில நகரங்களை முன்பு பார்த்து சென்ற எந்தவொரு வெளிநாட்டவருக்கும், இப்போது இது பாலைவனம் போல் காட்சி அளித்தது. இந்த மாற்றம் மிகுந்த துக்கத்தையும், துயரத்தையும் தருவதாக அமைந்தது. இப்போரினால் அந்நகரம் தனது எழில்மிகு தோற்றத்தை இழக்க நேரிட்டது. முன்பு இங்கு வாழ்ந்தவர்கள் இப்போது வந்தால் அவர்களால் கூட அடையாளம் காண இயலாதவாறு இருந்தது.

ஜொசிஃபெஸின் கூற்றுப்படி 11 லட்சம் பேர் இப்போரில் இறந்தனர். அதில் பெரும்பாலோனோர் யூதர்கள் என்றும், சீமோன் பார் கியோரா மற்றும் கிஸ்சலாவின் ஜோன் உட்பட 97,000 பேர் கைது செய்யப்பட்டு அடிமைகளாக்கப்பட்டனர் என்று கூறப்பட்டுள்ளது. ஆனால், ஜொசிஃபெஸின் கூற்றை மறுக்கும் தற்போதைய அறிஞர்கள், போர் நடந்த காலத்தில் சுமார் 10 லட்சம் பேர் பாலத்தீனத்தில் வாழ்ந்தனர், அதில் பாதிப்பேர் யூதர்கள் என்றும் இக்குறிப்பிட மக்கள் தொகையில் போர் முடிந்த பிறகும் போரினால் கடுமையாக பாதிக்கப்பட்ட யூதேயா நகரம் உட்பட அனைத்திடங்களிலும் யூதர்கள் இருந்தனர் என கூறுகின்றனர்.

இப்போரினால் அதிகம் பேர் நடுநிலக் கடலை சுற்றியுள்ள பகுதிகளுக்கு சென்றனர். இந்த வெற்றியை தனது வெற்றியென கருதாத தித்துஸ், இது என்னுடைய முயற்சியால் கிடைத்த வெற்றியில்லை, தான் கடவுளின் தண்டனைக்கு கருவிபோல் செயல்பட்டதாக சொன்னான்.



இந்த நிகழ்வை, அன்றைய யூத சமூகத்தினரிடையே இருந்த ஒரு அடிப்படையற்ற பகைமையின் காரணமாக, கடவுளால் கொடுக்கப்பட்ட தண்டனையே இந்த அழிவுகள் என்று யூத அறிஞர்கள் கூறினர்.

கிருத்துவம், யூத மூலத்திலிருந்து பிரிந்ததன் ஒரு முக்கிய புள்ளியாக இந்த நிகழ்வு அமைந்தது. பெரும்பாலான கிருத்துவர்கள் யூத கோட்பாடுகளிலிருந்து விலகியிருந்து எதிர்வினையாற்றினர். கி.பி 70 பிறகு வந்த நற்செய்தி நூல்களில் இது பிரதிபலித்தது மற்றும் இயேசுவை யூதர்கள் ஏற்காததன் தண்டனையாகவும் நற்செய்தி நூல்கள் இந்த நிகழ்வை சித்தரித்தன.





</doc>
<doc id="155262" url="https://ta.wikipedia.org/wiki?curid=155262" title="வீ கிம் வீ">
வீ கிம் வீ

வீ கிம் வீ (Wee Kim Wee, 4 நவம்பர் 1915 – 2 மே 2005), சிங்கப்பூரின் நான்காவது அதிபராக 1985 முதல் 1993 வரை பதவி வகித்தவர். குடும்ப வறுமை காரணமாக படிப்பை பாதியிலேயே விட்டு பின்னர் பெருமைக்குரிய முனைவர் பட்டம் பெற்றவர். சிங்கப்பூரர்களால் 'மக்கள் அதிபர்' என்று அன்போடு அழைக்கப்பட்டவர். 

1915ஆம் ஆண்டு நவம்பர் நான்காம் தேதி. சிங்கப்பூரில் ஒரு சராசரி குடும்பத்தில் நான்காவதும் கடைசிப் பிள்ளையுமாகp பிறந்தார் கிம் வீ. இவரது தந்தை பெயர் வீ சூங் லாய் (Wee Choong Lay) ஓர் அலுவலகப்பணியாளர். தாயார் சூ லாய் ஹூ (Chua Lay Hua). மிக எளிமையான சூழலில் வறுமையில் வளர்ந்த வீ தனது தொடக்கக் கல்வியை 'பெர்ல்ஸ் ஹில்' தொடக்கப்பள்ளியில் பயின்றார். அவருக்கு எட்டு வயதானபோது அவரது தந்தை தொண்டைப் புற்று நோயால் காலமானார். மிகுந்த இன்னல்களுக்கிடையே ராஃபிள்ஸ் கல்விக் கழகத்தில் உயர்நிலை படிப்பை மேற்கொண்டார். ஆனால் குடும்ப வறுமை காரணமாக இரண்டு ஆண்டுகள் மட்டுமே தனது கல்வியைத் தொடர முடிந்தது. வீ கிம் வீ 1936 ஆம் ஆண்டு கோ சாக் இயாங்கு என்பவரை மணந்து கொண்டார். அவர்களுக்கு ஒரு ஆண், ஆறு பெண்கள் என ஏழு பிள்ளைகள் பிறந்தனர்.

1930 ஆம் ஆண்டில் அவர் "ஸ்ட்ரெயிட்ஸ் டைம்ஸ்" இதழில் அலுவலக உதவியாளராகவும் பின்னர் கடுமையாக உழைத்து விளம்பரப் பிரிவில் சேர்ந்தார். பின்னர் நிருபராகப் பதவி உயர்வு கிட்டியது. 1941இல் அவர் 'யுனைட்டேட் பிரஸ் அசோஸியேஷன் (யு. பி .ஏ)' எனப்படும் அமெரிக்க செய்தி நிறுவனத்தில் சேர்ந்தார். சப்பானிய ஆட்சிக் காலத்தின் போது அந்த வேலையை அவரால் தொடர முடியவில்லை. சப்பானிய இராணுவ அமைப்பில் எழுத்தராக வேலை செய்தார். 1945ஆம் ஆண்டு சப்பானிய ஆட்சியில் இருந்து சிங்கப்பூர் விடுபட்டபோது அவர் மீண்டும் யுனைட்டேட் பிரஸ் அசோஸியேஷனில் சேர்ந்தார். அதில் நல்ல இதழியல் அறிவு கிடைத்ததால் மீண்டும் 1959ஆம் ஆண்டில் ஸ்ட்ரெயிட்ஸ் டைம்ஸில் சேர்ந்தார். இம்முறை அவருக்கு உதவி ஆசிரியர் பணி கிடைத்தது..

அந்தக் காலக்கட்டத்தில் ஒரு நிருபராக இருந்து பல முக்கிய நிகழ்வுகளை சிங்கப்பூரர்களுக்கு கொண்டு வரும் வாய்ப்பு அவருக்குக் கிட்டியது. குறிப்பாக, 1966ஆம் ஆண்டு இந்தோனோசியாவுக்கும் மலேசியாவுக்கும் இடையே நிலவிய பதற்றமான அரசியல் சூழ்நிலையின் போது துணிவுடன் சகார்தாவுக்கு சென்று இந்தோனோசியாவின் முன்னாள் அதிபர் சுகார்த்தோவை நேரடியாகப் பேட்டி கண்டார். அடுத்த நாளே மூன்றாண்டு பதற்றத்தை முடிவுக்கு கொண்டு வர இந்தோனோசியா விரும்புகிறது என்ற தலைப்புச் செய்தியை உலகுக்குத் தந்தார். 

1973 ஆம் ஆண்டு வீ கிம் வீ பதவி ஓய்வு பெற இரண்டு ஆண்டுகளே இருந்தபோது அவரை மலேசியாவிற்கான தூதராக நியமித்தது சிங்கப்பூர் அரசாங்கம். மூன்று ஆண்டுகள் மட்டுமே நீடிக்க வேண்டிய அந்த பதவியில் வீ ஏழு ஆண்டுகள் நீடித்தார். அந்த ஏழு ஆண்டுகளில் இணக்கமான சிங்கப்பூர், மலேசிய உறவுகளுக்கு நல்ல அடித்தளம் அமைத்துக் கொடுத்தார்.

அந்தப்பணி முடிந்து 1980 ஆம் ஆண்டில் சப்பானுக்கான தூதராகவும், அதற்கு அடுத்த ஆண்டு கூடுதலாக கொரியாவுக்கான தூதராகவும் நியமிக்கப்பட்டார். அவருடைய தூதுப் பணி 1984ல் முடிவடைந்ததும் முன்னைய சிங்கப்பூர் ஒளிபரப்புக் கழகத்தின் தலைவராக நியமிக்கப்பட்டார். 1985 ஆகஸ்ட் 30ந்தேதி, சிங்கப்பூரின் நான்காவது அதிபராக நாடாளுமன்றம் அவரை தேர்ந்தெடுத்தது.


</doc>
<doc id="155264" url="https://ta.wikipedia.org/wiki?curid=155264" title="கிறிஸ்டோபர் ரீவ்">
கிறிஸ்டோபர் ரீவ்

கிறிஸ்டோபர் ரீவ்("Christopher D'Olier Reeve" செப்டம்பர் 25, 1952 – அக்டோபர் 10, 2004) ஓர் அமெரிக்க திரைப்பட மற்றும் நாடக நடிகர்; தயாரிப்பாளர்; திரைக்கதையாசிரியர்; எழுத்தாளர் மற்றும் "சூப்பர் மேன்" என்ற தனது கதாபாத்திரத்தில் நடித்ததன் மூலம் புகழ்பெற்றவர்.

1995 ஆம் ஆண்டு மே மாதம் 27 ஆம் தேதி. வர்ஜீனியாவில் ஒரு குதிரையேற்றத்தில் தன் குதிரை மீது அமர்ந்து அவர் சாகசங்கள் புரிந்து கொண்டிருந்தபோது ஏற்பட்ட எதிர்பாராத நேர்வினால் திரையில் அட்டகாசமாக விண்ணில் பறந்த அவர் தன் விரல்களைக்கூட அசைக்க முடியாமல் தண்டுவடம் பாதிக்கப்பட்டு சக்கர நாற்காலியில் முடங்கிப்போனார். இந்த நேர்வு நிகழ்ந்த பிறகு தற்கொலை செய்துகொள்ளும் அளவுக்கு போய் பின்னர் வாழ்க்கையில் போராட முடிவெடுத்து அதன் மூலம் தனது உண்மையான வலிமையையும் உள்ளத்திடத்தையும் உலகுக்குக் காட்டியவர். தண்டுவட பாதிப்புகளால் ஏற்படும் நோய்கள்(Spinal-cord injury), செல் ஆய்வு (stem cell research), ஆகியவற்றை ஆராய்ச்சிக்காக கிறிஸ்டோபர் ரீவ் அறக்கட்டளை மற்றும் ரீவ் இர்வின் ஆராய்ச்சி மையம் ஆகியவற்றை நிறுவியுள்ளார்.

1952 ஆம் ஆண்டு செப்டம்பர் 25 ஆம் தேதி நியூயார்க் நகரில் பிறந்தார் கிரிஸ்டோபர் ரீவ்ஸ். இவருடைய தாயார் பார்பரா பிட்னீ ஒரு பத்திரிகையாளர். இவர் வில்லியம் பிராட்போர்டு (1590–1657) வழியில் வந்தவர். ஐக்கிய அமெரிக்க உச்ச நீதிமன்ற நீதிபதியாகப் பணியாற்றிய மக்லன் பிட்னீ என்பவரின் பேத்தி ஆவார். தந்தை பிராங்க்ளின் ரீவ், ஒரு ஆசிரியர், நாவலாசிரியர், கவிஞர் மற்றும் அறிஞர் ஆவார். அவரது தந்தை வழி தாத்தா,கர்னல் ரிச்சர்ட் ஹென்றி ரீவ் இருபத்தி ஐந்து ஆண்டுகளுக்கு மேலாக புரூடென்ஷியல் நிதி நிறுவனத்தின் தலைமை நிர்வாக அதிகாரியாக இருந்தவர். அவரது பெரிய-தாத்தா, பிராங்க்ளின் டி ஆலிவர், ஒரு பெரிய தொழிலதிபராவார். இவர் முதல் உலக போர், நடைபெற்ற போது அமெரிக்காவின் முதல் தேசிய தளபதியாகவும் இருந்தார். ரீவ் தந்தை வழியில் உறவினர்கள்; மாசசூசெட்ஸ் ஆளுநராக இருந்த தாமஸ் டட்லி மற்றும் ஜான் விந்த்ரோப், பென்சில்வேனியா துணை ஆளுநரான தாமஸ் லாய்ட் மற்றும் ஒரு ஐக்கிய அமெரிக்க உச்ச நீதி மன்ற நீதிபதியாக இருந்த ஹென்றி பால்ட்வின் ஆகியோராவார். கிறிஸ்டோபர் ரீவின் சகோதரன் பெஞ்சமின் ரீவ் ஆவார்.

இவருடைய அவருக்கு நான்கு வயதானபோது அவரது பெற்றோர்கள் விவாகரத்து செய்துகொண்டனர். தன் சகோதரர் பெஞ்சமினுடனும், தாயாருடன் சேர்ந்து வசிக்கத் தொடங்கினார் கிரிஸ்டோபர். சிறுவயதிலிருந்தே இரு சகோதரர்களுக்கும், நடிப்பது என்றால் மிகவும் பிடிக்கும். அட்டைப்பெட்டிகளை கப்பல்கள் போல் பாவித்து அவர்கள் கடற்கொள்ளையர்களாக நடித்து மகிழ்வர். எட்டு வயதானபோதே பள்ளி நாடகங்களில் நடிக்கத் தொடங்கினார். இசைமீது ஆர்வம் ஏற்பட்டதால் பியானோ கற்றுக்கொள்ளத் தொடங்கினார். பள்ளிப்பாடகர் குழுவிலும், ஐசாக்கி குழுவிலும் சேர்ந்து பள்ளியில் மிக துடிப்பான மாணவராக விளங்கினார்.

உயர்நிலைப்பள்ளிக் கல்வியை முடித்த பிறகு அவர் கார்னெல் (Cornell) பல்கலைக்கழகத்தில் சேர்ந்தார். பல்கலைக்கழக இறுதியாண்டில் அவருக்கு ஓர் அரிய வாய்ப்பு கிட்டியது. நியூயார்க்கின் உலகபுகழ் பெற்ற ஜூலியட் மேடை கலைப் பள்ளியில் நடிப்புப் பயிற்சிபெற அவரும், இன்னொரு கார்னெல் பல்கலைக்கழக மாணவரும் தேர்ந்தெடுக்கப்பட்டனர். அந்த இன்னொரு மாணவரின் பெயர் ராபின் வில்லியம்ஸ். இவர் ரீவின் நெருங்கிய நண்பராக இருந்தார். இருவருமே பின்னாளில் புகழ்பெற்ற ஹாலிவுட் நடிகர்களானவர்கள். ஜூலியட் மேடைக் கலைப்பள்ளியில் பயின்றபோதே கிரிஸ்டோபருக்கு பல்வேறு நடிப்பு வாய்ப்புகள் வந்தன. 1976-ல் புகழ்பெற்ற நடிகை கேத்ரின் ஹெப்பர்னுடன் முதன் முதலாக A Matter of Gravity என்ற Broadway என்ற இசை நாடகத்தில் நடித்தார். அதனால் அவரால் நடிப்புப் பள்ளியில் தொடர முடியவில்லை.

1978 ஆம் ஆண்டில்தான் உலகம் அவரை உற்றுப் பார்த்து அதிசயிக்கும் அந்த வாய்ப்பு கிட்டியது. 'சூப்பர்மேன்' என்ற திரைப்படத்தில் கதாநாயகன் வேடத்தில் நடிக்க உகந்தவரை தேடியது ஹாலிவுட். அதற்காக விண்ணப்பித்த சுமார் 200 பேர் பல்வேறு கேமரா சோதனைகளுக்கு உட்படுத்தப்பட்டனர். அவர்களிலிருந்து தேர்வு செய்யப்பட்டு பதினெட்டு மாத படப்பிடிப்புக்குப் பிறகு உலகத் திரைகளில் 'சூப்பர்மேனாக' அவதரித்தார் கிரிஸ்டோபர் ரீவ்ஸ். "

சூப்பர் மேனாக அவருடைய கட்டான தோற்றமும், வசீகரமான முகமும் ரசிகர்களை பெரிதும் கவர்ந்தன." இப்படம் உலக அளவில் 300,218,018 அமெரிக்க டாலருக்கு வசூலை அள்ளிக் குவித்தது. முதல் படம் தந்த வெற்றியைத் தொடர்ந்து அவர் மேலும் பதினாறு திரைப்படங்களிலும், பணிரெண்டு தொலைக்காட்சிப் படங்களிலும் சுமார் 150 மேடை நாடகங்களிலும் நடித்தார். மற்ற பெரிய நடிகர்களைப்போல் கதாநாயகன் பாத்திரத்தில் மட்டும்தான் நடிப்பேன் என்றில்லாமல் தன் நடிப்புத் திறமையை வெளிப்படுத்தும் எந்தப் பாத்திரத்திலும் நடித்தார் ரீவ்ஸ். மிகச் சிரமமான சாகசக் காட்சிகளில்கூட துணை நடிகர்களைப் பயன்படுத்தாமல் சொந்தமாகவே நடித்தார். தான் ஈடுபட்ட எந்தக் காரியத்திலும் அவ்வுளவு ஈடுபாடு இருந்தது அவருக்கு. நடிப்புதான் அவருக்கு உயிர் என்றாலும் வெளிப்புற நடவடிக்கைகளிலும் மிகுந்த ஈடுபாடு காட்டினார் ரீவ்ஸ்.

கிறிஸ்டோபர் ரீவ் விமானி உரிமம் பெற்று இரண்டு முறை சிறிய விமானத்தில் தனியாக அட்லாண்டிக் பெருங்கடலை கடந்திருக்கிறார், படகோட்டம், முக்குளித்தல், பனிச்சறுக்கு,குதிரையேற்றம் ஆகியவற்றையும் ரீவ் அறிந்திருந்தார்.. 1990 களில் அவருக்கு குதிரையேற்றம் மிகப்பிடித்த விளையாட்டாக இருந்தது.

இப்படி மிகத் துடிப்பான வாழ்க்கை வாழ்ந்து கொண்டிருந்த ரீவ்ஸின் வாழ்க்கை 1995 ஆம் ஆண்டு மே மாதம் 27 ஆம் தேதி தலை கீழாக மாறியது. தன் குதிரை மீது அமர்ந்து அவர் சாகசங்கள் புரிந்து கொண்டிருந்தபோது சற்று மிரண்டுபோன குதிரை எதிர்பாராத விதமாக முன்பக்கமாக அவரை தூக்கி அடித்தது. குதிரையின் கடிவாளத்தில் ரீவின் கைகள் மாட்டிக்கொள்ள அவர் தலைகுப்புற கீழே விழுந்தார். முதுகெலும்பின் முதல் இரண்டு எலும்புகள் நொறுங்கின. அந்தக்கணமே கழுத்துக்கு கீழ் அவரது உடல் செயலிழந்தது. மூச்சு விடக்கூட முடியாமல் தவித்த அவருக்கு உடனடி மருத்துவ உதவி வழங்கப்பட்டது.

மிக நுண்ணிய அறுவை சிகிச்சை செய்து அவரது தலையை முதுகெலும்போடு மருத்துவர்கள் இணைத்தனர். ஆறு மாதங்கள் நியூ ஜெர்ஸி மருத்துவமனையில் இருந்தார் ரீவ்ஸ். தான் வாழ்ந்த ஒவ்வொரு கணத்தையும் மிகத் துடிப்பாக செலவழித்த ஒரு மனிதன் தன் சுண்டு விரலைக்கூட அசைக்க முடியாத நிலையை அடைந்து வேதனைப்பட்டார். எனவே தான் தற்கொலையைப் பற்றியும் சிந்தித்தார் ரீவ். ஆனால் தன் மனைவி பிள்ளைகளுக்காககவும், இதுவரை தான் வாழ்ந்த வாழ்க்கைக்கு பொருள் கற்பிக்க வேண்டும் என்பதற்காகவும், உயிருள்ளவரை போராடத் தீர்மானித்தார். தான் புகழ்பெற்ற நடிகன் என்பதால் தன் மீது அனைத்துலக கவனம் பதிந்திருந்ததை நன்கு அறிந்த ரீவ்ஸ் முதுகெலும்பு காயங்களுக்கான ஆராய்ச்சியில் அதிகம் செலவிடுமாறு அமெரிக்க அரசாங்கத்தையும் உலக நாடுகளையும் கேட்டுக்கொண்டார்.

உடற்குறையோருக்கான வசதிகள் மேம்படுத்தப்பட வேண்டும் என்று குரல் கொடுத்தார். அதோடு நின்று விடாமல் 1996 ஆம் ஆண்டு கிரிஸ்டோபர் ரீவ் அறக்கட்டளையை நிறுவி உடற்குறை உடையோரின் நலனுக்காக நிதி திரட்டும் முயற்சிகளை தொடங்கி வைத்தார். stem cell research எனப்படும் மூல உயிரனு ஆய்வுக்காக குரல் கொடுத்தார். அதற்கான நிதி உதவியும் செய்தார். 1998-ல் Still Me என்ற தலைப்பில் தனது தன்வரலாற்றை எழுதினார். அதிகம் விற்பனையாகும் நூல்கள் பட்டியலில் அது இடம்பிடித்தது. 1996 ஆம் ஆண்டு அகாடமி விருது வழங்கும் விழாவில் கலந்துகொள்ள அவர் அழைக்கப்பட்டார். அட்லாண்டாவில் நடைபெற்ற உடற்குறையோருக்கான ஒலிம்பிக் போட்டிகளில் அறிவிப்பாளராக கலந்துகொண்டார். தொடர்ந்து பல்வேறு அமைப்புகளும், பல்கலைக்கழகங்களும் அவரை பேச அழைத்தன. தாதியரின் துணையுடன் எல்லா அழைப்பையும் ஏற்றுக்கொண்டு உலகுக்கு தன்னம்பிக்கை என்ற விலை மதிக்க முடியாத பண்பை பறைசாற்றினார் ரீவ்.

பல நிகழ்ச்சிகளில் உயிரை உருக்கும் வலியைப் பொறுத்துக் கொண்டு அவர் உதிர்த்த புன்னகையை உலகம் கலங்கிய கண்களோடு பார்த்தது. கழுத்துக்கீழ் எந்த பாகத்தையும் அசைக்க முடியாமல் கிட்டதட்ட காய்கறிபோல் ஆகிவிட்டது அவரது உடல். ஆனால் உள்ளம் மட்டும் வலிமை குன்றாமல் இருந்தது. அவருக்கு சிகிச்சை அளித்த வாஷிங்டன் பல்கலைக்கழக மருத்துவர் டாக்டர். ஜான் மெக்டொனால்ட் "தன் வாழ்நாளில் தான் சந்தித்தவர்களில் கிரிஸ்டோபர் ரீவ்ஸைப்போன்ற மனோத்திடத்தை வேறு எவரிடத்திலும் கண்டதில்லை என்றும், இதற்கு முன் இதுபோன்ற காயம் ஏற்பட்டவர்களால் எதுவும் செய்ய முடியாது என்றுதான் கருதப்பட்டது, ஆனால் ரீவ்ஸ்க்கு பிறகு தன்னம்பிக்கை என்றால் என்ன என்பதை நாம் கற்றுக்கொண்டிருக்கிறோம் " என்றும் கூறினார்.

ரீவ்ஸ் 1996 ஆம் ஆண்டில் 'A Step Toward Tomorrow' என்ற தொலைக்காட்சிப் படத்தில் சிறிய வேடத்தில் நடித்தார். அதே ஆண்டு 'In the Gloaming' என்ற HBO படத்தை சக்கர நாற்காலியில் அமர்ந்துகொண்டே முதன்முதலாக இயக்கினார். அந்தப்படம் ஐந்து எமி(AMY) விருந்துகளுக்காக முன்மொழியப்பட்டது. Cable Ace விருது வழங்கும் விழாவில் அந்தப்படம் நான்கு விருதுகளை வென்றது. தொடர்ந்து தொலைக்காட்சித் தொடர்களிலில் நடித்தார். The fan community met the episode with rave reviews and praise it as being among the series' best to this day.

விபத்து நிகழ்ந்ததிலிருந்து கிட்டதட்ட ஒன்பது ஆண்டுகள் 'சூப்பர்மேன்' என்ற பெயருக்கேற்ப அசாதாரணமான மனோதிடத்தை உலகுக்கு படம் பிடித்துக்காட்டி பல துவண்டுபோன உள்ளங்களுக்கு உத்வேகத்தை அளித்த கிரிஸ்டோபர் ரீவ்ஸ் பல்வேறு நோய் மற்றும் உடல் நலக் குறைவுகளால் தமது 52 ஆவது வயதில் 2004 ஆம் ஆண்டு அக்டோபர் 10 ஆம் தேதி காலமானார்.
கிறிஸ்டோபர் ரீவ் அறக்கட்டளையை இவரது மனைவி டானா ரீவ் ஏற்று நடத்தினார். அவரும் நுரையீரல் புற்றுநோயால் பாதிக்கப்பட்டு 2006-ல் மரணமடைந்தார்.

கிறிஸ்டோபர் ரீவுக்கு மரணத்துக்கு பிந்தைய கெளரவ டாக்டர் பட்டம் வழங்கி சிறப்பித்தது நியூஜெர்சியின் ரஜ்ஜஸ் பல்கலைக்கழகம். டோனிப்ரூக் பல்கலைக்கழகமும் அவருக்கு கெளரவ பட்டம் வழங்கி சிறப்பித்தது.



</doc>
<doc id="155275" url="https://ta.wikipedia.org/wiki?curid=155275" title="முதலாம் யூத-உரோமைப் போர்">
முதலாம் யூத-உரோமைப் போர்

முதலாம் யூத-உரோமைப் போர் ("first Jewish–Roman War", கி.பி. 66 – 73) அல்லது பெரும் கிளர்ச்சி ("The Great Revolt", , ) என அழைக்கப்படும் இது யூதர்களின் உரோமைப் பேரரசுக்கு எதிரான பாரம்பரிய மூன்று கிளர்ச்சிகளில் முதலாவதாகும். இரண்டாவது கிளர்ச்சி கி.பி. 115-117 இலும், மூன்றாவது கிளர்ச்சி கி.பி. 132-135 இலும் இடம்பெற்றன. 

இந்தப் பெரும் கிளர்ச்சி கி.பி 66 இல், உரோம, யூத இனங்களுக்கிடையே உருவாகியது. வரி எதிர்ப்புப் போராட்டம், உரோமானியா குடிமக்கள் மீதான தாக்குதல் ஆகியன நெருக்கடியை அதிகமாக்கியது. இதற்குப் பதிலடியாக, உரோமானியர்கள் யூதக் கோவிலைக் கொள்ளை அடித்தும், கிட்டத்தட்ட எருசேலத்தில் 6,000 யூதர்களைக் கொன்றதாலும் ஒரு முழு அளவிலான கிளர்ச்சியை உருவாக்கினர். ஆனால், மிக விரைவாக யூத கலகக்காரர்களால், யூத நிலத்தில் இருந்த உரோமானியக் காவல் படைகள் துரத்தியடிக்கப்பட்டன. இதில் உரோம அரசன் இரண்டாம் அக்ரிப்பாவும் உரோம அதிகாரிகளும் எருசேலத்தை விட்டு வெளியேறினர். இந்தக் கிளர்ச்சி, கட்டுப்பாட்டை மீறிச் செல்வது தெளிவாகிய பொழுது, கிளர்ச்சியைக் கட்டுப்படுத்தி, சட்டம் ஒழுங்கு திரும்புவதற்காக சிரியாவின் ஆளுநராக இருந்த செஸ்டியஸ் காலுஸ், சிரியப்படையுடனும் அதன் துணைப்படைகளுடனும் களத்திற்கு வந்தான். ஆரம்பத்தில் சிரியப் படைகள் முன்னேறி, ஜாப்பா நகரைக் கட்டுக்குள் கொண்டு வந்ததும், பதுங்கிருந்த யூத கலகக்காரர்கள், சிரியப் படைகளைப் பெத் ஹாரோன் களத்தில் வீழ்த்தினர். இதில் 6,000 உரோமானியர்கள் கொன்றழிக்கப்பட்டனர். மேலும், உரோமானியப் படையின் அக்யுலா என்ற சின்னமும் இடிக்கப்பட்டது. இது உரோமனியத் தலைமைக்குப் பெரும் அதிர்ச்சியை ஏற்படுத்தியது.

பிறகு, எருசலேமில் சிகாரி என்றழைக்கப்பட்ட யூத குழுக்கள் மெனாகேம் பெண் டெபஹோடா தலைமையில் நகரைக் கைப்பற்ற முயன்று தோல்வியுற்றது. தலைவன் கொல்லப்பட்டான். சிகாரி குழுக்கள் நகரைவிட்டு வெளியேற்றப்பட்டனர். எருசலேமின் அடிப்படைவாத உளவுத் தலைவர் சீமோன் பார் கியோராவும் புதிய யூத அரசால் நகரை விட்டு வெளியேற்றப்பட்டார். ஆனால் பென் ஆனானஸ் நகரை மீண்டும் வலிமைப்படுத்தத் தொடங்கினான். யோசப் பென் மத்தியாகு கலிலேயா நகரத் தளபதியாகவும், எலேசர் பென் ஹனானியா எடோம் பகுதி தளபதியாகவும் நியமிக்கப்பட்டனர்.

கர்வமற்ற, மிக்க அனுபவமுள்ள உரோமப் பேரரசன் வெஸ்பாசியனுக்கு, யூத பகுதியிலுள்ள கலகக்காரர்களை அழிக்கும் பொறுப்பு கொடுக்கப்பட்டது. அவனுடைய மகன் தித்தூஸ் படைத்தளபதியாக நியமிக்கப்பட்டான். கி.பி. 67 இல் நான்கு படைப்பிரிவுகளோடு, அரசன் இரண்டாம் அகரிப்பாவுடைய படைகளும் உதவிக்கு வர, கி.பி. 67 இல் கலிலேயா பகுதிக்குள் வெஸ்பாசியன் ஊடுருவினான். முதன்மை கலகக்காரர்களின் பாதுகாப்பில் இருந்த வலிமையான எருசலேம் நகரை நேரடியாகத் தாகர்ப்பதைத் தவிர்த்த உரோமப் படைகள், கலகக்காரர்களின் கோட்டையை முற்றிலும் ஒழிக்கவும், தண்டிக்கவும், முனைப்பியக்கதையை சளைக்காமல் ஏவ ஆரம்பித்தனர். சில மாதங்களுக்குள்ளாகவே வெஸ்பாசியனும், தித்துவும் கலிலேயா பகுதியின் யூதர்களின் முக்கிய கோட்டையை கைப்பற்றினர். மேலும், முற்றுகையின் 47 ஆம் நாளில் யோசேப் பென் மத்தேயகுவன் கட்டுப்பாட்டில் இருந்த யோம்பாத் பகுதியும் கைப்பற்றப்பட்டது. கலிலேயாவிலிருந்து விரட்டியடிக்கப்பட்ட சிலாட் (ஒரு யூத குழு) மற்றும் அகதிகள் எருசலேமிற்கு வந்து அங்கு ஒரு அரசியல் இடர்பாட்டை ஏற்படுத்தினர். சிலாட் படையில் ஜான் கிச்காலா மற்றும் எலேசர் பென் சீமோன் கட்டுப்பாட்டில் இருந்த குழுவிற்கும், எருசலேமின் சதுசேய குழுவிற்கும் இடையே ஒரு எதிர்ப்பு மோதல் ஏற்பட்டு பின் அது பெரும் வன்முறையாக வெடித்தது. சிலாட் யூத குழுக்களுக்கு ஆதரவாக சண்டையிட 'எடொமிட்' படையினர் நகருக்குள் நுழைந்தனர். அனானுஸ் பென் அனானுஸ் கொல்லப்பட்டான். அவனுடைய படையினருக்கும் பெருத்த சேதம் ஏற்பட்டது. சிலாட் குழுக்களுக்கு எதிராக சண்டையிட, சதுசேயர் தலைவர்கள் சீமோன் பார் கியோராவை எருசலேமிற்கு அழைத்தனர். சீமோன் படை 15,000 படைவீரர்களுக்கு தளபதியாக இருந்தான். சீமோன் படை வந்ததும் நகரின் பெரும்பாலான பகுதிகள் கட்டுப்பாட்டுக்குள் கொண்டு வரப்பட்டது. பார்-கியோரா குழுவினருக்கும், ஜான் மற்றும் எலேசர் படையினருக்குமிடையே கடும் சண்டை கி.பி 69 இல் ஏற்பட்டது.

உரோம் நகரில் ஏற்ப்பட்ட அரசியல் குழப்பங்கள், சண்டைகள் காரணமாக, இராணுவ செயல்பாடுகளில் தொய்வு ஏற்பட்டதால் வெஸ்பாசியன் மீண்டும் உரோம் நகருக்கு அழைக்கப்பட்டு கி.பி. 69 இல் அரசனாக நியமிக்கப்பட்டான். வெஸ்பாசியன் புறப்பட்டதை தொடர்ந்து, தித்து எருசலேமில் கலகக்காரர்களின் மையப்பகுதியை கைப்பற்ற முன்னேறிச் சென்றான். மூன்று வார காலத்திற்குள்ளாக எருசலேமின் முதல் இரண்டு சுவர்கள் தகர்க்கப்பட்டன. ஆனால், கடினமான மூன்றாவது சுவரை உரோமப் படைகள் தகர்பதை, கலகக்காரர்கள் முன்னின்று எதிர்த்து தடுத்தி நிறுத்தினர். ஏழு மாத கால மிக கொடுமையான முற்றுகை சண்டையில், நகரின் உணவு விநியோகம் முற்றிலும் தடைப்பட்டது. கி.பி. 70 ஆம் ஆண்டில் கோடை காலத்தில் பலவீனமான யூத படைகளின் பாதுகாவலை உரோமப் படைகள் தகர்த்து வெற்றிக் கண்டது. எருசலேமின் வீழ்ச்சிக்குப் பிறகு, தித்து உரோமை விட்டு வெளியேறி உரோம இராணுவத்தின் பத்தாவது படையினரோடு மீதமிருந்த யூத கோட்டைகளை தோற்கடிக்க கிளம்பினான். கி.பி. 73-74 இல் மசாடாவை முற்றுகையிட உரோம முனைப்பியக்கம் இறுதி செய்யப்பட்டது.

ஏரோது அரசன் உரோமானிய ஆட்சிக்குழுவில் யூதர்களின் அரசனாக பற்றுறுதி குத்தகையின் அடிப்படையில் எருசலேமை ஆட்சி செய்ய நியமிக்கப்பட்டான். கி.மு. 37 லிருந்து 4 வரை ஆட்சி செய்தான். தனது சிம்மாசனத்தை உரிமை கோரி வாதாட யார் வந்தாலும், அவர்களை கொன்றொழிப்பதையே தனது முனைப்பியக்கமாக கொண்டிருந்ததனால் ஏரோது கொடுங்கோல அரசன் என்று அறியப்பட்டான். மக்கபேய அரச வம்சத்தில் இருந்த தனது அனைத்து உறவுகளையும் தூக்கிலிட்டு கொன்றான். இதில் அவனது மனைவி, மக்கபேயனின் மகள் மற்றும் அவளுடைய குடும்பத்தினரும் அடங்குவர். அவனுக்கு விசுவாசமாக இருப்பதே உயர்ந்த பெருந்தன்மை குணம் என்று புது வரைவிலக்கணத்தையே உருவாகினான். முந்தைய அரச வம்சங்களோடு தொடர்பில்லாதவர்களை புதிய குருக்களாக நியமித்தான். ஏரோதின் மறைவிற்கு பிறகு, அவனுடைய அரியணையை பிடிக்க அவனுடைய உறவினர்கள் பலபேர் உரிமை கோரினர். அது ஏரோதியரின் நால்வரணி பிரிவிலிருந்து தொடங்கியது.

ஏரோதுதினுடைய மற்றறொரு கொடுங்கோல் மரபாக பொருளாதார இன்னல்கள் இருந்தது. அவனுடைய மிகப்பெரும் கட்டுமானப் பணியில் ஈடுபட்டிருந்த தொழிலாளர்கள் எந்த ஒரு ஆதரவின்றியும் இருந்தனர். ஏரோதுடைய மரணத்திற்கு பிறகு, மோசமான பொருளாதார சூழ்நிலையால் கலவரங்கள் வெடிக்க ஆரம்பித்தன. சரியான தலைமை இல்லாதலால் வன்முறைகள் கட்டுகடங்காமல் சென்றது. ஏரோதுடைய தலைமையிடம் வெற்றிடமானதால், வன்முறை நிகழ்வதற்கு ஏற்றவகையில் மிகப் பலவீனமான இடமாக அந்த இடம் மாறியது. இதுவே 'பெரும் கிளர்ச்சி' என்றறியப்பட்ட யூத-உரோம போரின் முன்னெச்சரிக்கையாக கருதப்பட்டது.

ஏரோதுவின் இறப்பின் பின், அவனுடைய அரசவை ஆட்களுடைய பதவி இறக்கப்பட்டு, யூத நிலத்தை நிர்வகிக்க உரோமனியார்கள், அதிகாரிகள் குழுவை நிறுவினர். ஆரம்பத்தில், யூத மக்களின் சட்டம் மற்றும் பழக்க வழக்கங்களை மதித்து நடந்த உரோம அதிகாரிகள், அவர்களுக்கு சனிக்கிழமைகளில் முறையாக விடுப்பு எடுத்து கொள்ளவும் (சமய சடங்குகளுக்காக), மற்ற பாகால் சமயச் சடங்குகளை செய்ய நிர்பந்திக்காமலும் உரிமை கொடுத்தனர். மேலும் மற்றப் பகுதிகளில் உருவம் பொறித்த நாணயங்கள் பழக்கத்தில் இருந்தாலும், யூதர்களுக்கென உருவமற்ற நாணயங்களும் வெளியிடப்பட்டன. ஆனால், பின்னர் யூதர்களின் சட்டங்களையும் வழக்கங்களையும் அவமரியாதை செய்ய ஆரம்பித்த அதிகாரிகளுக்கு எதிராக, அவர்களை நீக்குமாறு சிரியாவினுடைய ஆளுநரிடம் மனு கொடுத்தனர். உரோம யூத நிலம் அப்போது சிரியாவினுடைய துணைப் பகுதியாக இருந்தது. கெஸ்ஸியஸ் புளோரஸ், அதிகாரியாக நியமிக்கப்பட்டான். யூத கோவிலின் கருவூலத்தை கொள்ளையடித்த புளோரஸ், குழப்ப நிலையை உருவாக்கினான். அதனை எதிர்த்த யூதர்களை கொன்றழித்தான். புளோரஸ் அதிகாரியாக இருப்பதில் பிரச்சனையை எதிர்கொண்ட யூதர்கள், அப்போதைய சிரியாவின் ஆளுநர் செஸ்டியஸ் கால்ஸியிடம் ஆதரவை திரட்ட முயன்றனர். இதன் பிறகு ஏற்ப்பட்ட கலவரங்களே, இந்த உரோம-யூத கிளர்ச்சியின் ஆரம்பமாக உருவெடுத்து, பின் பல புரட்சி குழுக்கள் உருவாக வழிகாட்டியது. இந்த கலவரங்களை கட்டுப்படுத்த புளோரஸ் முயற்சித்தாலும், அது மேலும் தீவிரமடையவே வழிவகுத்து, புரட்சியாளர்களின் கிளர்ச்சியை மேலும் தூண்டியது.

கிழக்கு நடுநிலைப்பகுதியில், உரோமனியர்களின் ஆதிக்கம் அதிகரித்ததை தொடர்ந்து, பகுதி-சுகந்திரமாக இருந்த ஏரோதிய வம்சம் கி.பி. 6 இல் அதிகாரப்பூர்வமாக உரோம பேரரசுடன் தன்னை இணைத்துக் கொண்டது. சார்பு முடியரசிலிருந்து, உரோம மாகாணமாக நிலைமாறிய நிகழ்வு பெரும் பதற்றத்தை கொண்டு வந்தது. மேலும் கலிலேயாவன் யூதாசின் தலைமையில் உருவான யூத குழு, குயுரினியஸ் பிரபுவால் ஏற்படுத்தப்பட்ட வரியை எதிர்த்து எழுந்தது. ஆனால், இந்த கிளர்ச்சி உடனடியாக உரோமனியர்களால் கட்டுக்குள் கொண்டுவரப்பட்டது.

கி.பி 7 லிருந்து 26 வரை ஓரளவு அமைதியாக சென்றது, ஆனால், கி.பி.37 இற்குப் பிறகு, மாகாணத்தில் சச்சரவுகள் வெடிக்க ஆரம்பித்தது. அரசன் கலிகுலாவிற்கு இடர்பாட்டை உருவாக்கியது. பதட்டங்களுக்கான காரணங்கள் சிக்கலானது. கிரேக்க கலாச்சார பரவல், உரோம சட்டங்கள், பேரரசில் யூதர்களின் உரிமை போன்றவை இதில் அடங்கும். கலிகுலா, எகிப்தின் நிர்வாக அலுவலர் ஆலுஸ் அவிளியுஸ் பிலாகஸ் மீது நம்பிக்கை வைக்கவில்லை. பிலாகஸ் உரோம அரசன் திபெரியளுக்கு விசுவாசமாக இருந்து, கலிகுலாவின் தாயாருக்கு எதிராக சதி செய்த அவன் மேலும் எகிப்திய பிரிவினைவாதிகளுடன் தொடர்பு வைத்திருந்தவன். கி.பி 38 இல் கலிகுலா அகரிப்பாவை எந்த ஒரு முன்னறிவுப்புமின்றி அலெக்ஸாண்றியா நகருக்கு அனுப்பி பிளாகஸனை நோட்டமிட்டான். இந்த வருகையின் போது கிரேக்கர்கள் ஆக்ரிப்பாவை யூதர்களுடைய மன்னன் என நினைத்து இகழ்ச்சி செய்தனர். அக்ரிப்பா, கிரேக்க மக்களுக்கும் கலிகுலாவிற்கும் இடையே சமாதானம் செய்விக்க முயன்று அரசனுடைய சிலையை யூதர்களின் தொழுகைக் கூடங்களில் வைக்க நினைத்தான்.

ஆனால், இதன் விளைவாக நகரத்தில் மிகப்பெரும் மதக் கலவரம் வெடித்தது. இதன் எதிர்வினையாக கலிகுலா பிலாகசை பதவியிலிருந்து இறக்கி, தூக்கிலிட்டான். கலிலேயா மற்றும் பார்த்தியா பகுதியின் நால்வர் ஆட்சியாளர்களில் ஒருவனான ஏரோது அந்திப்பாஸ், உரோம ஆட்சிக்கு எதிராக கிளர்ச்சி செய்ய திட்டமிட்டான் என அக்ரிப்பா குற்றம் சாட்டினான். கலிகுலா ஹெராட் ஆண்டிபாசை நாடு கடத்தினான். ஆக்ரிப்பாவுக்கு அந்த நிலப்பகுதி பரிசளிக்கப்பட்டது.

கி.பி 40 இல், அலெக்சாந்திரியாவில் யூதர்களுக்கும், கிரேக்கர்களுக்கும் இடையே மீண்டும் வன்முறை தலைதூக்கியது. யூதர்கள் மன்னனை மதிப்பதில்லை என குற்றம் சாட்டப்பட்டனர். ஜாம்னியா நகரிலும் குழப்ப நிலை ஏற்ப்பட்டது. களிமன் பலிபீடத்தை அமைத்ததால் யூதர்கள் ஆத்திரம் அடைந்து அதை அழித்தனர். இதற்கு பதிலடியாக கலிகுலா யூத யூதர்களின் கோவிலில், தன்னுடைய சிலையை வைக்க கட்டளையிட்டான். ஆனால், இந்த கட்டளை நிறைவேற்றப்பட்டால் மீண்டும் ஒரு உள்நாட்டுப் போர் வருமென பயந்த சிரியாவின் ஆளுநர் பப்ளியஸ் பெட்ரோனியஸ், ஒரு வருடம் வரை அதை நிறைவேற்றாமல் இழுத்தடித்தான். இறுதியில் அக்ரிப்பா கலிகுலாவை சமாதானம் செய்து அந்த உத்தரவை திரும்ப பெறச் செய்தான்.

கி.பி 46 இல், யூத நிலப்பகுதியில், யூதர்களால் ஆட்சி எதிர்ப்பு வெடித்தது. இது சகோதரர்கள் ஜாகோப் மற்றும் சிமோனால் மேலும் தூண்டிவிடப்பட்டு, கி.பி 48 வரை நீடித்தது. இந்தக் கிளர்ச்சி, கலிலேயா நகரில் மையப்படுத்தி, பல இடங்களில் ஏற்பட்டது. கி.பி 48 இல் இரு சகோதரர்களும் உரோம அதிகாரிகளால் தூக்கிலிடப்பட்டனர்.

ஜொசிஃபஸ் கூற்றுப்படி, கோபமூட்டும் வகையில், சில கிரேக்க வணிகர்கள் யூதர்களுடைய உள்ளூர் வழிபாட்டு கூடத்தின் முன்னால் பறவையை பலியிட்டதே வன்முறைக்கு ஆரம்பமாக இருந்தது. உரோம காவற்படைகள் இதில் தலையிடவில்லை, மேலும் கிரேக்க சாரார்களுக்கும், யூதர்களுக்குமான மத பிரச்சனையாக உருவெடுத்தது. இதன் எதிர்வினையாக யூத கோவிலின் வரைவாளர் எலிசர் பென் ஹனானியா வழிபாட்டை நிறுத்தி, ‌உரோம அரசர்களுக்காக கோவிலில் ஒரு பலியீட்டை நடத்தினான். வரிவிதிப்பிற்கு எதிரான போராட்டங்களும் இதனுடன் சேர்ந்து அங்கிருந்த உரோம குடிமக்கள் மீது தாக்குதல் நடத்தப்பட்டது. எருசலேம் முழுவதும் ஒருவித தேசத்துரோக மனநிலை உருவானது. உரோம ஆளுநர் கெஸ்ஸியஸ் புளோரஸ் ஆணையின் கீழ் உரோம படைகள் யூதர்களின் கோவிலை தகர்த்து, கோவிலின் கருவூலத்திலிருந்து பதினேழு தாலந்துகள் (தாலந்து என்பது அன்றைய கால எடைஅளவை குறிக்கும் அலகு) செல்வங்கள் எடுக்கப்பட்டு, இது அரசனுடைய செல்வம் என உரிமை கோரப்பட்டது. இதன் விளைவாக, நகரம் ஒருவித பதட்டத்திற்கு உள்ளானது மேலும் சில யூதர்கள், புளோரஸை பரிகசிக்கும் விதமாக, ஏழை புளோரஸிடம் பணம் இல்லை ஆகவே பணம் கொடுத்து உதவுங்கள் என்று கூடைகளில் வசூலிக்கத்தொடங்கினர். இதனால் ஆத்திரமடைந்த புளோரஸ், மறுநாள் எருசலேமிற்கு படைவீரர்களை அனுப்பி, நகரின் குழுத்தலைவர்களை கைது செய்து கசையாலடித்து சிலுவையில் அறைந்தான். இதில் பல உரோமைக் குடியுரிமை கொண்ட மக்களும் கூட அடங்குவர். விரைவிலேயே சித்தரவதைக்கு உள்ளான யூத நில தேசியவாதிகள் ஆயுதங்கள் தாங்கி, எருசலேமிலிருந்த உரோம படைவீரர்களை எதிர்த்து, அவர்களை பின்னோக்க வைத்தனர். நிலைமையின் தீவிரத்தை கண்டு பயந்த இரண்டாம் அக்ரிப்பா மற்றும் அவனுடைய சகோதரி பெரிநிஸ் கலிலேயா நகருக்குத் தப்பினர். யூத நிலப்பகுதியில் இருந்த உரோம குடிமக்கள், அதிகாரிகள் என எல்லோரும் யூத நில போராளிகளால் உரோம தடயமே இல்லாதவாறு சுத்தமாக விரட்டப்பட்டனர். நான்காம் நூற்றாண்டு தேவாலய பாதிரிமார்கள் எசுபியஸ் மற்றும் எபிஃபானியஸ் கூற்றுப்படி எருசலேமிலிருந்த கிறுத்துவர்கள் போர் தொடங்கும் முன்னரே பெல்லாவிற்கு இடம் பெயர்ந்தனர்.

யூத நிலப்பகுதியில் ஏற்பட்ட பதற்றத்தின் விளைவாக, சிரியாவின் ஆளுநர் செஸ்டியஸ் கால்லுஸ் ஒரு படையைத் திரட்டினான். அப்படையானது, சிரியாவின் பன்னிரென்டாம் புல்மினட்டா படை, மூன்றாம் கால்லிகா படை, நான்காம் சய்திகா படை, ஆறாம் பெர்ராடா படை, மற்றும் துணைப்படைகள் என 30,000 போர் வீரர்களை உள்ளடக்கியது. இது சிரியாவை சுற்றியிருந்த மாகாணத்தில் சட்டம் ஒழுங்கை திருப்பி கொண்டுவர முனைந்தது. இந்த சிரியப் படை நார்பாட்டாவையும், சிப்போரியஸையும் கைப்பற்றியது. அவர்கள் சண்டையிடாமலேயே சரணடைந்தனர். சிப்போரியஸில் தப்பிய யூத கிளர்ச்சியாளர்கள் அட்ஸ்மோன் மலையில் அடைக்கலமாயினர். ஆனாலும் சிறிது காலத்திலேயே அவர்களும் வீழ்த்தப்பட்டனர். கால்லுஸ் பிறகு மேற்கு கலிலேயா பகுதியை அடைந்து, அங்கிருந்து செசாரியா மற்றும் யாப்பாவை நோக்கி முன்னேறினான். அங்கே கிட்டதட்ட 8,400 மக்களைக் கொன்றழித்தான். இராணுவ முனைப்பியக்கத்தை முன்னோக்கி செலுத்திய கால்லுஸ் லைட்டா மற்றும் அஃபெக் பகுதிகளை கைப்பற்றினான். ஜெவா பகுதியில் யூத நில கிளர்ச்சியாளர்களுடனான சண்டையில் 500 உரோம வீரர்கள் பலியாயினர். சீமோன் பார் கியோரா தலைமையில் இருந்த யூதக் குழு அடியாபென் பகுதி கூட்டாளிகள் உதவியோடு வலிமை பெற்றிருந்தது.

சிரியப் படைகள் பின்னர் எருசலேமை சுற்றி வளைத்தது. ஆனால் ‌எதிர்பாராத சில காரணங்களால், முதலில் முன்னேறிய படை பின்னர் கடற்கரை பகுதி நோக்கி பின்வாங்கியது. பெத் கரோன் யுத்தகளத்தில், பதுங்கிப் பாய்ந்த யூத கிளர்ச்சியாளர்கள் சிரியா படைகளை வெற்றி கொண்டனர். இது உரோம தலைவர்களுக்கு அதிர்ச்சி அளித்தது. பெத் கரோன் களத்தில் உரோமர்கள் தோற்றது. ‌உரோம பேரரசு வரலாற்றிலேயே மோசமான தோல்வியாக பார்க்கப்பட்டது. கிட்டதட்ட 6,000 உரோம படை வீரர்கள் மாண்டனர் பலர் காயமுற்றனர். பன்னிரென்டாம் புல்மினட்டா தனது அகுலா சின்னத்‌தை இழந்தது. கால்லூஸ் அவனது படைகளை கைவிட்டுவிட்டு சிரியாவிற்கு ஓடினான்.

பேரரசன் நீரோ, கிளர்ச்சியாளர்களை ஒடுக்க வெஸ்பாசியனை கால்லூசுக்குப் பதிலாக நியமித்தான். கி.பி 67 இல் வெஸ்பாசியன் மற்ற படைகளான பிரடென்சிஸ் பத்தாம் பிரிவு, மெஸடோனியா ஐந்தாம் பிரிவு, ஆகியவற்றோடு பிடோலிமாய்ஸ் நிலப்பகுதிக்கு சென்றடைந்தான். அலெக்சாந்திரியாவிலிருந்து திரும்பிய வெஸ்பாசியனின் மகன் தித்தூஸ் அவனுடைய படைகளோடு அங்கு சேர்ந்துகொண்டான். இது போக மற்ற சில துணைப்படைகள், மன்னன் இரண்டாம் அக்ரிப்பாவின் படைகளும் சேர்ந்தன. 60,000 போர் வீரர்களுடன் கலிலேயா பகுதியைக் கைப்பற்றும் செயல்பாட்டை தொடங்கினான். பல நகரங்கள் சண்டையிடாம‌லேயே கைப்பற்றப்பட்டன. ஆனால் சில இடங்களில் படை ஆதிக்கம் செலுத்தவேண்டியிருந்தது. இவைகளைப்பற்றி ஜொசிஃபெஸ் தெளிவான விவரங்களை தொகுத்துள்ளார். கி.பி 68 இல் வடக்கு பகுதியில் யூதர்களின் எதிர்ப்பு ஒடுக்கப்பட்டது. வெஸ்பாசியன் செசாரியா கடற்கரையோரத்தை தலைமையிடமாக உருவாக்கி, நாட்டின் கடற்க‌ரைப் பகுதியில் சீரான முன்னேற்றத்தின் மூலம் எதிரிகளை அழித்து வந்தான். ஆனால் எருசலேமில் நேரடியாக கிளர்ச்சியாளர்களை அவன் சந்திக்கவில்லை. ஜொசிஃபெஸின் கேள்விக்குட்டுத்த வேண்டிய கூற்றுப்படி, உரோமானிய படையெடுப்பில் 100,000 யூதர்கள் கொல்லப்பட்டனர் அல்லது அடிமைகளாக்கப்பட்டனர்.

கலிலேயா நகரிலிருந்து விரட்டப்பட்ட யூதர்கள் கால்லூஸ் படையால் அழிக்கப்பட்டிருந்த யோப்பா நகரை மறுகட்டமைப்பு செய்தனர். உரோமர்களிடமிருந்து பாதுகாத்துகொள்ள நகரை சுற்றி மதில்களை எழுப்பினர். தொடர்ச்சியாக அலெக்சாந்திரியாவிலிருந்து உரோம் நகருக்கு வழங்கப்பட்டுவந்த தானியங்களை தடுத்தனர்.

“யூதப்போர்” என்ற புத்தகத்தில் ஜொசிஃபெஸ் பின்வருமாறு எழுதுகிறார்:

வடக்கு பகுதியில் தோல்வியுற்றிருந்த ஜான் கிஸ்காலா மற்றும் எலியேசர் பென் சீமோன் ஒரு பெரும் படையுடன் கலிலேயாவிலிருந்து எருசலேம் நோக்கித் தப்பினர். உரோமானிய படையால் தாக்கப்பட்டிருந்த பல குழுக்கள் இந்த கூட்டத்தில் ஒன்றிணைந்தனர். ‌எருசலேம் கலவரமான பதற்ற நிலைக்கு இறங்கியது. நகரின் பெரும்பகுதிகள் சில அடிப்படைவாதிகளின் கட்டுப்பாட்டிற்கு வந்தன. மோசமான உள்நாட்டுப்போர் மூண்டது. சிலாட் யூதப் படைகள், சிகாரி யூத படைகளில் சரணடைய மறுத்தவர்களை தூக்கிலிட்டது. கி.பி 68 இல், உள்நாட்டு சண்டையால் தெற்கு பகுதி தலைமையே இல்லாமல் நகரம் சீரழிந்தது.

யூத நிலத்தில் போர் நடைபெற்றுக்கொண்டிருந்த அதேவேளையில், உரோமில் மிகப்பெரும் நிகழ்வுகள் நடந்தன. கி.பி 68 இன் மத்தியில், அரசன் நீரோவின் ஒழுங்கற்ற நடத்ததைகள் அதிகமாகி கொண்டு சென்றதில், அவனுடைய பதவியை நீடிப்பதற்கான ஆதரவை இழக்க நேரிட்டது. உரோம ஆட்சி மன்றம், பாதுகாப்பு பிரிவு மற்றும் பல இராணுவ படைத்தலைவர்கள் சேர்ந்து நீரோவை நீக்க சதி செய்தனர். ஆட்சிமன்றம் நீரோவை மக்களின் எதிரி என்று பிரகடனம் செய்தனர். நீரோ உரோமை விட்டு தப்பியோடி தற்கொலை செய்துகொண்டான். அதன் பிறகு, முன்னாள் ‌ஸ்பெயின் ஆளுநராக இருந்த கல்பா புதிய அரசனாக நியமிக்கப்பட்டான். ஆனால் சில மாதங்களிலேயே கல்பா கொல்லப்பட்டான், அது அங்கு உள்நாட்டுப்போரை தூண்டியது. இந்த நான்கு பேரரசர்களின் ஆண்டு என்றறியப்பட்டது. கி.பி 69 இல் வெஸ்பாசியன் அரசனாக பதவி‌யேற்க அழைக்கப்பட்டான். இன்னும் அதிக ஆதரவை பெற, வெஸ்பாசியன் உரோமிற்கு திரும்பினான். யூத நிலத்தில் நடைபெற்ற போரை முடிவுக்கு கொண்டுவர அவனுடைய மகன் தித்தூஸை அங்கு நிறுத்தினான். ஏற்கனவே, பதவியிலிருந்து கீழிறங்கிய ‌உசர்பெரிடமிருந்து மன்னனாக முடிசூட வெஸ்பாசியன் உரோம் சென்றான்.

எருசலேமில் தன்னுடைய படைகளின் இழப்பிற்குப் பயந்த வெஸ்பாசியன் நேரடியாக எருசலேமை முற்றுகையிடுவதை எதிர்த்து வந்தான். ஆனால் வெஸ்பாசியன் திரும்பிய பிறகு, தித்தூஸ் உரோம படைகளுடன் கலகம் நடைபெற்ற மாகாணத்தின் தலைமையிடத்திற்கு முன்னேறினான். மிக மோசமான ஒடுக்குதலுக்கு ஆளாகியிருந்த யூத அகதிகள் எருசலேமில் அடைக்கலம் தேடினர். யூத கிளர்ச்சியாளர்கள் உரோம படைகளுடனான நேரடி சண்டையை தவிர்த்து வந்தனர். உரோம படைய தோற்கடிப்பதைவிட பெரும்பாலான குழுக்கள் அவரவர்கள் தங்கள் கட்டுப்பாட்டில் நிலம் இருக்க வேண்டும் என்பதையே முதன்மையாக கருதினர். உள்நாட்டுப்போரால் பலவீனமாக நகரம் இருந்தாலும், சிலாட் யூதப்படைகள் கணிசமான படைகளுடன் உரோம ஆக்கிரமிப்பை எதிர்த்துக்கொண்டிருந்தனர்.

யூத மாகாணத்தின் தலைநகர் எருசலேமின் முற்றுகை ஒரு சிக்கலான இழுபறி நிலையாக மாறியது. எருசலேம் நகரின் பாதுகாப்பை உடைக்க முடியாத உரோம படைகள் நகரின் வெளியே நிரந்தரமாக ஒரு முகாமை நிறுவியது. எருசலேம் நகரை சுற்றியிருந்த மதில் சுவரின் உயரத்திற்கு நிகராக உரோம படையும் ஒரு சுவற்றை எழுப்பி, அதைச்சுற்றி அகழியையும் தோண்டினர். நகரை விட்டு தப்பியோட நினைப்பவர்கள் அகழியில் மாட்டிக்கொள்ளும்போது அவர்கள் பிடிக்கப்பட்டு, சித்தரவதை செய்யப்பட்டு, பின்னர் சுவரின் உச்சியில் எருசலேம் நகரைநோக்கி நிறுத்தப்பட்டனர். சிலாட் யூத படை தலைவர்களான ஜான் கிஸ்சலா மற்றும் சிமோன் பார் கியோரா பகைமையை நிறுத்தி, போர்ப்படைகளை ஒன்றிணைத்து நகரை பாதுகாக்க முற்பட்டனர். அதே சமயம் உரோம படைகளும் முற்றுகைக்காக பாதுகாப்பு அரண்களை அமைப்பதை தொடங்கியது. யாரெல்லாம் நகரைவிட்டு வெளியேற முற்பட்டார்களோ அவர்கள் கொல்லப்பட்டனர். ஒரு நாளைக்கு கிட்டதட்ட 5,000 பேர் சித்தரவதைக்கு உள்ளாக்கப்பட்டு கொல்லப்பட்டனர்.

நகருக்குள் நடந்த உள் சண்டையின் போது, சிலாட் பிரிவினர் கையிருப்பிலிருந்த உணவுப்பொருட்களை வேன்டுமென்றே எரித்து நாசமாக்கினர், இதனால் போராளிகள் பேச்சுவார்த்தையின் பக்கம் முனையாமல் முற்றுகைக்கு எதிராக மேலும் சண்டையிடுவார்கள் என நினைத்தனர். இதனால் நகரில் வசித்த குடிமக்களும், போர்வீரர்களும் உணவின்றி பட்டினியால் மடிந்தனர். அன்றைய வரலாற்று ஆசிரியர் டாசிடஸ் குறிப்பிடும் போது, எரு‌சலேமில் முற்றுகையிடப்பட்டிருந்தவர்கள் வெறும் 6,000 மக்கள்தான் இருப்பார்கள், எனெனில் அனேக ஆண்களும், பெண்களும் ஆயுதம் ஏந்தி போரில் இருந்தனர். நாட்டைவிட்டு வெளியேறி வாழ்வதைவிட சாவதே‌மேல் என போரிட்டனர். ஆனால் ஜொசிஃபெஸ் கிட்டதட்ட பத்துலட்சம் மக்கள் முற்றுகையிடப்பட்டிருந்தனர் என கூறுகின்றார்.
கிட்டதட்ட ஏழுமாத கால முற்றுகையில், வெஸ்பாசியனின் மகன் தித்தூஸ் பிளாவியஸ் நகரில் பல மதில்களை அழித்திருந்தான். கி.பி 70 இல் கோடையில் எருசலேமின் மதில்சுவர் தகர்க்கப்பட்டது, நகரம் முழுவதும் எரித்தும் சூறையாடப்பட்டும் நாசமாக்கப்பட்டது. உரோம படைகள் நகரின் பலவீனமான மதில்சுவராகிய மூன்றாவது சுவரை தாக்க ஆரம்பித்தனர். அந்தசுவர் முற்றுகைக்கு சில காலங்கள் முன்னர்தான் கட்டப்பட்டிருந்தது. ஆகையால் பெரிய பாதுகாப்பு ஏற்பாடுகள் இல்லாமல் இருந்தது. மே மாத இறுதியில் நகரின் முக்கியமான இரண்டாம் மதில் சுவரும் நொறுக்கப்பட்டது. உரோம படைகளின் இறுதி தாக்குதலின் போது, ஜான் கிஸ்காலா தலைமையிலான சிலாட் படைகள் கோவிலை தங்கள் வசம் வைத்திருந்தன. மேல்நகரம் சீமோன் பார் க‌ியோரா தலைமையிலான சிகாரி படைகள் வசம் இருந்தது. கடைசிஅரணாக இரண்டாம் கோவில் திசா பாவ் விழாவின் போது அழிக்கப்பட்டது (29 அல்லது 30 சூலை 70).

எருசலேம் நகர அரண்களான மூன்று முக்கிய மதில்களும், கோவில்களும், கோட்டைகளும் அழிக்கப்பட்டன. நகரில் உயிருடன் இருந்தவர்கள் அடிமைகளாக்கப்பட்டனர். ஜான் கிஸ்காஸா இரண்டாம் அக்ரிப்பாவினுடைய ஜோட்டபடா படை அரணில் சரணடைந்தான், ஆயுள் சி‌றைத்தண்டனை விதிக்கப்பட்டான். இரண்டாம் கோவிலின் கருவூலத்தை கைப்பற்றிய உரோம படையின் வெற்றியை பாறைசாற்றும் விதமாக தித்தூஸ் வளைவு இன்றும் உரோம் நகரில் உள்ளது. எருசலேமின் வீழ்ச்சிக்குபிறகு அங்கொன்றும் இங்கொன்றுமாக புரட்சிகள் கி.பி 73 வரை யூதப்பகுதியில் நடந்துகொண்டிருந்தது.

கி.பி 71 இல் தித்தூஸ் உரோமுக்கு பயணமானான். புதிதாக இராணுவ ஆளுநராக நியமிக்கப்பட்ட லுசிலியஸ் பாஸ்ஸஸ், யூத நிலத்தில் மிச்ச செயல்பாடுகளையும் முடிக்க ஆணையிடப்பட்டான். எஞ்சியிருந்த சில பாதுகாப்பு கோட்டைகளையும் கைப்பற்ற பத்தாம் பிரெடன்சிஸ் படையை பயன்படுத்தி பாஸ்ஸஸ் கிளம்பினான். ‌ஹெரோடியம் பகுதியை கைப்பற்றிய பாஸ்ஸஸ் ஜோர்டானை கடந்து சாக்கடல் பகுதியான மசாயிரஸ் கோட்டையை கைப்பற்ற முனைந்தான். ஆனால் உடல்நலக்குறைவால் பாதியிலேயே பாஸ்ஸஸ் இறந்தான். லூசியஸ் பிளாவியஸ் சில்வா அவனுக்கு பதிலாக வந்தபின் யூதப்பகுதியின் கடைசிகோட்டை மசாடாவை அடைந்தான். கி.பி 72 இல் பத்தாம் படையணி, துணைப்படை, யூத கைதிகள் என அனைவரையும் பயன்படுத்தி 10,000 படை வீரர்களை திரட்டினான்.

எதிரிகள் சரணடையுமாறு அவன் தெரிவித்த கட்டளை நிராகரிக்கப்பட்டதால், சில்வா கோட்டையை சுற்றிவளைத்தான். ஜொஸஃபாசுடைய கூற்றுப்படி, ‌உரோம படைகள் கோட்டையை தகர்த்து உள்நுழைந்தபோது 967 பாதுகாப்பு வீரர்களில் 960 வீரர்கள் தற்கொலை செய்துகொண்டு மாண்டிருந்தனர்.

யூத கிளர்ச்சியாளர்கள் தோல்வியுற்ற பிறகு, யூதக் கலகக்காரர்களில் பெரும்பாலானவர்கள் அங்கும் இங்குமாக சிதறிச்சென்றனர், பலர் அடிமைகளாக்கப்பட்டனர். ஜொஸிஃபாஸ் மொத்தம் 1,100,000 மக்கள் முற்றுகையில் கொல்லப்பட்டதாக கூறுகின்றார். இதில் குறிப்பிடத்தகுந்த அளவு யூதர்களாலேயே கொல்லப்பட்டும், பட்டினியால் இறந்ததும் ஆகும். ஒரு மரண தொற்றுநோய் போல நடந்த அழிவும், அதன்பிறகான பட்டினியும் திடீரென அவர்களை தாக்கி அழித்தது போன்று இருந்தது இந்த நிகழ்வு. கிட்டதட்ட 97,000 பேர் பிடிபட்டு அடிமைகளாக்கப்பட்டனர் மற்றும் பலர் மத்திய நிலப்பகுதிக்கு தப்பியோடினர்.

தித்தூஸ் இந்த மிகப்பெரும் வெற்றியை ஏற்க விரும்பாமல் மறுத்தான். அவர்களுடைய கடவுளாலேயே கைவிடப்பட்ட அந்த மக்களை வெற்றி கொண்டதில் எந்த ஒரு சிறப்பும் இல்லை எனக் கூறினான். 

வெஸ்பாசியன் யூதப்பகுதியை விட்டு கிளம்பும்முன், ஒரு யூத பள்ளிக்கூடத்தை நிறுவி தோராவை கற்றுத்தரும் ஆசிரியரான யொஹானன் பென் ஜக்கி வெஸ்பாசியனிடம் அனுமதி வாங்கியிருந்தான். ஜக்கி அவரது மாணவர்களாலேயே சவப்பெட்டியில் வைத்து எருசலேமைவிட்டு கடத்தப்பட்டார். பின்னாளில் அந்த பள்ளி தல்மூத் கல்வியை கற்றுத்தரும் இடமாக மாறியது.

“பெரும் கிளர்ச்சி” யூத-உரோம போரின் ஆரம்பமாக கருதப்பட்டது. அது கிழக்கு மத்தியதரைப்பகுதியில் பெரும் மாற்றத்தை ஏற்படுத்தியது. உரோம அரசு மற்றும் யூதர்களின் முன்னேற்றத்தில் ‌பெரும் விளைவை ஏற்படுத்தியது. பெரும்கிளர்ச்சி முடிவுற்ற பிறகும், பதற்றம் இருந்து கொண்டிருந்தது. கிழக்கிலிருந்து பார்த்தய அரசால் அச்சுறுத்தல், கி.பி 117 இல் மத்தியதரைப்பகுதியில் யூத சமூகத்திடையே கிளர்ச்சி, அதனை கட்டுப்படுத்த உரோம படைகளுக்கு இரண்டு வருடம் தேவைப்பட்டது. கியாட் போரின் கடைசிப்பகுதி மட்டுமே யூத நிலத்தில் நடந்திருந்தாலும் அது உரோம - யூத போரின் அங்கமாகவே கருதப்பட்டது. கியாட் போரினால் ஏற்பட்ட மிக மோசமான உயிரிழப்பால் ‌சைப்ரஸ், சைரெனைகா பகுதியில் மக்கள் தொகை குறைந்தது. யூத-உரோம போரின் கடைசிக் குழப்பம் கி.பி 132 இல் சிமோன் பார் கோக்பா தலைமையில் ஏற்பட்டது. ஆரம்பத்தில் கோக்பா வெற்றிபெற்று ஒரு சிறுநகரை நிறுவினாலும், பின்னர் உரோமபடை கோக்பாவை வீ‌ழ்த்தியது. இதன் முடிவு யூத இனப்படுகொலை, யூத சமயத் தடை, யூத பகுதி பாலஸ்தினியா என பெயர்மாற்றம். ஹாட்ரியன் மறைவிற்கு பிறகு, யூதர்களுக்கு சிறிது விடுதலை கிடைத்தாலும், அவனது முனைப்பியக்கத்தில் தப்பித்தவர்கள் சிலரே. கலிலேயா பகுதியில் சிறு யூத சமூகம், மற்றும் மத்திய தரைப்பகுதியில் சில சமூகம் மட்டுமே இருந்தன. யூதப் போதகர்களின் யூதம் கலிலேயா பகுதியில் மறுபிரவேசம் எடுத்து மறுவாழ்வு பெற்றாலும், பாபிலோனிய யூதம் முக்கியமாக வளர்ந்தது.

யூதப் போதகர்களின் குறிப்பணிகள் போதகர் காமலியேலியால் உருவாக்கப்பட்டது. பரிசேயர் கோட்பாடுகளுடனான போதகர்களின் தொடர்புகள் விவாதத்திற்குட்பட்டது. ஆனால், கி.பி 70 இற்கு பிறகு, யூத சமூகத்தில் உயர் குரு நிலை போதகர்களால் மாற்றப்பட்டது.

கி.பி 70 ஆம் ஆண்டு, இரண்டாம் கோவில் இடிக்கப்பட்டது யூத வரலாற்றில் ஒரு திருப்புமுனையாக அமைந்தது. தொழுகைக் கூடம் யூதர்களின் வாழ்க்கையில் முக்கிய அங்கமானது. கோவிலுக்கு பதிலாக தொழுகைக் கூடம் யூதர்களின் சந்திப்பு இடமாகியது. தலைமைக் குருக்களுக்கு மாற்றாக யூதப் போதகர்கள் யூத சமூகத்தின் தலைவர்களானார்கள். கி.பி 70 இற்கு பிறகு யூதப் போதகர்களின் கோட்பாடு அதிக ஆதிக்கம் செலுத்தியதால் அது யூதப் போதகர்களுடைய காலம் என்றழைக்கப்பட்டது. பெரும் கிளர்ச்சிக்கு பிறகு யூத தலைமை வெற்றிடத்தை யூதப் போதகர்கள் நிரப்பினர். மேலும் அவர்களுடைய இலக்கியம் மற்றும் பயிற்றுவிப்பின் மூலமாக ஒரு புதிய யூத கோட்பாடுகளை உருவாக்கினர்.

இந்த கிளர்ச்சியின் முக்கிய நிகழ்வுகள் ஜொசிஃபஸ் மூலமாக கிடைக்கப்பெறுகின்றன. ஜொசிஃபஸ் கலிலேயா பகுதியின் இராணுவ தளபதியாக இருந்தவர். பின்னர் யோத்ஃபாட் முற்றுகைக்குப் பிறகு உரோம படையில் பிடிபட்டார். தித்தூஸின் சார்பாக யூதர்களிடத்தில் சமாதான பேச்சுவார்த்தை நடத்தியவர். ஜொசிஃபசும் தித்துசும் நெருங்கிய நண்பர்களாயிருந்தினர். பின்னாளில் உரோம குடியுரிமை, உரோம அரசால் ஓய்வூதியமும் ஜொசிஃபசுக்கு கொடுக்கப்பட்டது. எருசலேமின் வீழ்ச்சிக்கு பிறகு ஜொசிஃபஸ் தாய்நாட்டிற்கு திரும்பவேயில்லை, வெஸ்பாசியன் மற்றும் தித்தூசின் ஆதரவோடு உரோம் நகரிலேயே ஒரு வரலாற்று ஆசிரியராக வாழ்ந்தார்.



</doc>
<doc id="155276" url="https://ta.wikipedia.org/wiki?curid=155276" title="யூத-உரோமைப் போர்கள்">
யூத-உரோமைப் போர்கள்

யூத-உரோமைப் போர்கள் என்பது உரோமைப் பேரரசுக்கு எதிராக யூதேய மாகாண மற்ற கிழக்கு மத்தியதரை யூதர்களின் ஓர் பெரும் அளவிலான தொடர்ச்சியான போர்கள். சில மூலங்கள் முதலாம் யூத-உரோமைப் போர் (66-73) மற்றும் பார்-கோக்பா கிளர்ச்சி (132–135) என்பனவற்றை மட்டுமே குறிப்பிடுகின்றன. மற்ற மூலங்கள் கிடோஸ் போரையும் யூத-உரோமைப் போர்களில் ஒன்றாக குறிப்பிடுகின்றன. எவ்வாறாயினும், இக்கிளர்ச்சி புலம்பெயர் யூதர்களால் சிரெனேசியாவில் ஆரம்பிக்கப்பட்டு, அதன் இறுதி நிலைகள் யூதேயா மாகாணத்தில் இடம்பெற்றன. 


</doc>
<doc id="155277" url="https://ta.wikipedia.org/wiki?curid=155277" title="புதிய புத்தகம் பேசுது">
புதிய புத்தகம் பேசுது

புதிய புத்தகம் பேசுது என்பது தமிழ் பதிப்புத்துறை மற்றும் நூல்கள் பற்றிய ஒர் மாதாந்திர இதழ் ஆகும். இதன் நோக்கம் "எழுத்தாளர்கள், பதிப்பாளர்கள் வாசகர்களிடையே ஓர் இணைப்புப் பாலமாக" அமைவதாகும். இதில் நூல்கள் பற்றிய மதிப்புரைகள், நேர்காணால்கள், செய்திகள், ஆய்வுக் கட்டுரைகள் உட்பட்ட படைப்புகள் இடம்பெறுகின்றன. 

இதனை


</doc>
<doc id="155279" url="https://ta.wikipedia.org/wiki?curid=155279" title="ரோஜா இதழ்">
ரோஜா இதழ்

ரோஜா இதழ் என்பது உரோசா முத்தையா ஆராய்ச்சி நூலகத்தால் வெளியிடப்படும் காலாண்டிதழ் ஆகும். இது நூலகவியல், ஆவணவியல் பற்றிய ஆராச்சியக் கட்டுரைகளையும் செய்திகளையும் கொண்டு வெளிவருகிறது. இதன் ஆசிரியர் குழுவில் வ. கீதா, அ. சதீஷ், சு. தியடோர் பாஸ்கரன், க. சுந்தர் ஆகியோர் உள்ளார்கள். 



</doc>
<doc id="155281" url="https://ta.wikipedia.org/wiki?curid=155281" title="புதிய நூலகம்">
புதிய நூலகம்

புதிய நூலகம் என்பது, நூலகவியல் சார்ந்த ஆவண திங்களிதழ் ஆகும். இவ்விதழில் எண்ணிம நூலகங்கள், ஆவணகவியல் பற்றிய கட்டுரைகளும் செய்திகளும் இடம்பெறுகின்றன. இலங்கைத் தமிழ் ஆவணகவியல் செய்திகளும் கட்டுரைகளும் இதில் முதன்மையாக இடம் பெறுகின்றன. 


</doc>
<doc id="155282" url="https://ta.wikipedia.org/wiki?curid=155282" title="வட்டப்புள்ளியுரு">
வட்டப்புள்ளியுரு

வட்டப்புள்ளியுரு ("cycloid") என்பது ஒரு கோட்டின் வழியாக ஒரு வட்டம் நழுவாமல் உருளும்போது, அவ்வட்டத்தின் மீதமையும் ஒரு புள்ளியின் பாதையாக அமையும் வளைவரை ஆகும். இது ஒருவகைச் சிறுசில்லி.

வட்டப்புள்ளியுரு முதலில் கணிதவியாலாளர் கூசாவின் நிக்கோலசாலும் (Nicholas of Cusa) பின்னர் மாரின் மெர்சனாலும் (Marin Mersenne) ஆய்வு செய்யப்பட்டது. 1599 இல் கலிலியோவால் பெயரிடப்பட்டது. 1634 இல் ஜி. பி. தே. ரோபர்வல் (G.P. de Roberval) வட்டப்புள்ளியுருவின் ஒருவளைவின் பரப்பு, அதை உருவாக்கும் வட்டத்தின் பரப்பைப் போல மூன்று மடங்கு எனக் காட்டினார். 1658 இல் கிறிஸ்டோஃபர் விரென் (Christopher Wren) இதன் ஒருவளைவின் வில்லின் நீளம், உருவாக்கும் வட்டத்தின் விட்டத்தைப் போல் நான்கு மடங்கு என நிறுவினார். 17 ஆம் நூற்றாண்டு கணிதவியாளர்களிடையே அடிக்கடி விவாதங்கள் எழக் காரணமாயிருந்தமையால் வட்டப்புள்ளியுரு "தி ஹெலென் ஆஃப் ஜியோமீட்டர்ஸ்" (The Helen of Geometers) என அழைக்கப்பட்டது.

ஆதிப்புள்ளி வழிச் செல்வதும் "r" அலகு ஆரமுள்ள வட்டத்தினால் உருவாக்கப்படுவதுமான, ("x", "y") புள்ளிகளைக் கொண்ட வட்டப்புள்ளியுருவின் துணையலகுச் சமன்பாடுகள்:

வட்டம் உருளுகின்ற கோணத்தின் அளவைக் (ரேடியனில்) குறிக்கும் துணையலகு "t" 

குறிப்பிட்ட "t" இன் மதிப்பிற்கு, உருளும் வட்டத்தின் மையம்:

வட்டப்புள்ளியுருவின் துணையலகுச் சமன்பாடுகளிலிருந்து "t" -ஐ நீக்கக் கிடைக்கும் அதன் கார்ட்டீசியன் சமன்பாடு:

வட்டப்புள்ளியுருவின் முதல்வளைவில் உள்ள புள்ளிகள் அமையும் வீச்சு:

"r" அலகு ஆரமுள்ள வட்டத்தினால் உருவாக்கப்படும் வட்டப்புள்ளியுருவின் முதல்வளைவின் பரவளைவின் துணையலகுச் சமன்பாடுகள்:

இதிலிருந்து,

முதல்வளைவின் பரப்புக் காண:

வட்டப்புள்ளியுருவின் ஒருவளைவின் வில்லின் நீளம் "S" எனில்:

வட்டப்புள்ளியுருவோடு தொடர்புடைய பல வளைவரைகள் கீழே தரப்படுகின்றன.








மேலே தரப்பட்டுள்ள வளைவரைகள் அனைத்தும் சிறுசில்லிகளாகும். 

வட்டப்புள்ளியுரு, உள்வட்டப்புள்ளியுரு, வெளிவட்டப்புள்ளியுருரு மூன்றும் அவற்றின் மலரிகளோடு வடிவொத்தவையாக இருக்கும்.




</doc>
<doc id="155283" url="https://ta.wikipedia.org/wiki?curid=155283" title="ஜான் சிமித் (தேடலறிஞர்)">
ஜான் சிமித் (தேடலறிஞர்)

தளபதி ஜான் சிமித் (சனவரி 1580 – 21 ஜுன் 1631)புதிய இங்கிலாந்தின் கடற்படையில் ஆங்கில படை வீரராகவும், தேடலறிஞராகவும் மற்றும் படைப்பாளராகவும் இருந்தார். இவர் எழுதிய புத்தகங்களின் மூலம் ஆங்கிலேயரின் காலனி ஆதிக்கத்தைப் பரவலாக்கவும், புதிய உலகத்தைப் படிப்பதற்கும் மிக முக்கிய குறிப்பாக அமைந்தது. ஜான் சிமித் ஆங்கிலேயரின் காலனி ஆதிக்கத்தை பரவலாக்குவதைக் குறிக்கோளாக கொண்டு செயல்பட்டார்.


</doc>
<doc id="155285" url="https://ta.wikipedia.org/wiki?curid=155285" title="ஜெய்ஹிந்த் (திரைப்படம்)">
ஜெய்ஹிந்த் (திரைப்படம்)

ஜெய் ஹிந்த் 1994ஆம் ஆண்டு வெளிவந்த அதிரடித் தமிழ்த் திரைப்படம் ஆகும். இது அர்ஜுனால் இயக்கப்பட்டது. இப்படத்தில் அர்ஜுன் மற்றும் ரஞ்சிதா ஆகியோர் முக்கிய கதாபாத்திரங்களில் நடித்துள்ளனர். இப்படத்திற்கு வித்யாசாகரால் இசையமைக்கப்பட்டது. இப்படம் 20 மே 1994 அன்று வெளியிடப்பட்டது. 


</doc>
<doc id="155287" url="https://ta.wikipedia.org/wiki?curid=155287" title="ராப்பா நூயி தேசியப் பூங்கா">
ராப்பா நூயி தேசியப் பூங்கா

ராப்பா நூயி தேசியப் பூங்கா என்பது சிலியின் ஈஸ்டர் தீவில் அமைந்துள்ள ஓர் உலகப் பாரம்பரியக் களம். இப்பூங்க ஏழு பகுதிகளாகப் பிரிக்கப்பட்டுள்ளது:

ஆரம்ப வரலாறு இன்றிலிருந்து கிட்டத்தட்ட ஒரு மில்லியன் வருடங்களுக்கு முன் மனித குடியேற்றம் தொடங்குகின்றது. தொடரும் மிகுமக்கள்தொகை, காடழிப்பு விளைவு என்பன மனித சமூகத்தின் வீழ்ச்சிக்கு இட்டுச் செல்கின்றன. புதைபடிவ பதிவு, மோவாய் ஆகியன ஆரம்ப குடியேற்றத்தின் தொல்பொருளியல் சாட்களாகும். இப்பதிவுகளை மூலம் விஞ்ஞானிகள் இன்று மறைந்துள்ள ஈஸ்டர் தீவுப் பனை ஆரம்ப கால குடியேற்றக்காரர்களுக்கு உணவு, எரிபொருள், போக்குவரத்து என்பனவற்றை அளித்தது என விளங்கிக் கொண்டுள்ளனர். சிலி 1935ஆம் ஆண்டு தேசிய பூங்காவாக அறிவித்தது. யுனெஸ்கோ மார்ச் 22, 1996 அன்று இதை உலகப் பாரம்பரியக் களமாக தெரிவித்தது. பூங்காவின் எல்லை சில சம்பவங்களினால் மாறுபட்டது.



</doc>
<doc id="155290" url="https://ta.wikipedia.org/wiki?curid=155290" title="வள்ளுவன்">
வள்ளுவன்

வள்ளுவன் என்னும் சொல் ‘வள்’ என்னும் வேர்ச்சொல்லிலிருந்து பிறந்தது. வளை, வளைவு என்னும் பொருள்களைத் தருவது. வள்ளல், வள்ளியோர் என்னும்போது கையை வளைத்து வழங்குவோரைக் குறிக்கும். வள்ளி என்னும்போது வளையும் கொடியைக் குறிக்கும். வளம், வள்ளுரம் என்னும்போது பொருள் வளத்தையும், மனவளத்தையும் குறிக்கும்.

வள்ளுவன் என இக்காலத்தில் தன்னைக் கூறிக்கொள்ளும் சாதியினரைத் தமிழ்நாடு அரசு தாழ்த்தப்பட்டோர் பட்டியலில் வைத்துக் கல்வி, வேலைவாய்ப்புத் துறைகளில் 7% இட ஒதுக்கீடு செய்து சலுகை வழங்கிவருகிறது. இந்திய அரசும் இச் சலுகையை வழங்குகிறது.

இவர்கள் அண்மைக்காலம் வரையில் நல்லநேரம், திருமணப் பொருத்தம் முதலானவற்றைப் பார்த்துச் சொல்லும் கணியர்களாக விளங்கிவந்துள்ளனர். எனினும் மேல்சாதியினரால் தீண்டத் தகாதவர் என ஒதுக்கப்பட்டு வந்த்தால் இவர்கள் இந்தப் பட்டியலில் சேர்க்கப்பட்டுள்ளனர்.

சங்க காலத்தில் நாஞ்சில் வள்ளுவன் என்னும் குறுநிலத் தலைவன் சிறந்த வள்ளலாக விளங்கினான்.

12-ஆம் நூற்றாண்டுக் கல்வெட்டு ஒன்று வள்ளுவப்பாடி நாடு என ஐயாற்றுப் படுகை கண்ணனூரைக் குறிப்பிடுகிறது. இங்கு இப்போதும் வள்ளுவன் என்னும் சாதி மக்கள் மிகுதியாக வாழ்ந்துவருகின்றனர். இங்கு அரிசனநல மேல்நிலைப் பள்ளி ஒன்றும் தனியாக இயங்கிவருகிறது. 

இந்த வள்ளுவப்பாடி நாடுதான் புகழேந்திப் புலவரைப் போற்றிப் பேணிய சந்திரன் சுவர்க்கியின் மள்ளுவநாடு எனச் சதாசிவ பண்டாரத்தார் குறிப்பிடுகிறார் என்று மு. அருணாசலம் தெரிவிக்கிறார். 
திரு வள்ளுவரை பலர் ஜாதியல் பெயரால் சித்தரிக்கபடுகின்றனர் இது மாபெரும் பாவசெயல். 


</doc>
<doc id="155296" url="https://ta.wikipedia.org/wiki?curid=155296" title="தூசணை வார்த்தை">
தூசணை வார்த்தை

சமூகத்தின் முன்னிலையில் வெளிப்படுத்தும்போது வருத்தத்தை அல்லது அருவருப்பை ஏற்படுத்தக் கூடிய வார்த்தைகள் தூசணை வார்த்தைகள் எனப்படும். பொதுவாகப் பிறப்புறுப்பு, துணைப்பால் உறுப்புகள் மற்றும் பாலின்ப நடவடிக்கைகள் சார்ந்த பேச்சுச் சொற்கள் தூசணை வார்த்தகளாகப் பயன்படுகின்றன. பல்வேறு மொழிகளிலும் அவற்றின் மொழிப் பண்பாட்டு இயல்புகளுக்கு ஏற்ப தூசணை வார்த்தைகள் அமைகின்றன. ஆங்கில மொழியில் வழங்கப்படும் ஏழு பொதுவான தூசணை வார்த்தைகளை அமெரிக்க நகைச்சுவை நடிகரான ஜார்ச் கார்லின் என்பவர் 1972 இல் தனது ஓரங்க நாடகத்தில் "தொலைக்காட்சியில் ஒருபோதும் சொல்லமுடியாத ஏழு வார்த்தைகள்" என வெளியிட்டார். 


</doc>
<doc id="155301" url="https://ta.wikipedia.org/wiki?curid=155301" title="சொல்லாக்க ஆட்டம்">
சொல்லாக்க ஆட்டம்

சொல்லாக்க ஆட்டம் ("Scrabble") என்பது formula_1 ஆட்டப் பலகையில் எழுத்துகளுள்ள காய்களைப் பயன்படுத்தி இரண்டிலிருந்து நான்கு வரையானவர்களால் ஆடப்படும் சொல்லாட்டம் ஆகும். சொல்லாக்க ஆட்டத்தில் உருவாக்கப்படும் சொற்கள் கிடையாகவோ செங்குத்தாகவோ குறுக்கெழுத்துப் பாணியில் அமைந்திருப்பதுடன் தரமான அகரமுதலியொன்றில் அமைந்திருக்க வேண்டும். சொல்லாக்க ஆட்டத்தில் பயன்படுத்த ஒப்புதல் வழங்கப்பட்ட சொற்களின் பட்டியல் அலுவல் முறையாக வெளியிடப்பட்டுள்ளது.

ஐக்கிய அமெரிக்காவிலும் கனடாவிலும் சொல்லாக்க ஆட்டம் என்பதன் ஆங்கிலச் சொல்லான "Scrabble" என்பது ஆற்பிரோவின் வணிகச் சின்னம் ஆகும். ஏனைய இடங்களில் "Scrabble" என்பது மேட்டலின் வணிகச் சின்னம் ஆகும்.

சொல்லாக்க ஆட்டமானது 29 வேறுபட்ட மொழிகளில் 121 நாடுகளில் விற்பனை செய்யப்படுகின்றது. உலக அளவில் ஏறத்தாழ 150 மில்லியன் சொல்லாக்க ஆட்டப் பலகைகள் விற்கப்பட்டுள்ளதுடன் ஐக்கிய அமெரிக்காவிலுள்ள மூன்று வீடுகளுக்கு ஒரு வீட்டில் சொல்லாக்க ஆட்டப் பலகை உள்ளது.

1938இல் ஆல்விரடு மோசெர் பட்சு என்ற அமெரிக்க கட்டடக் கலைஞர் முன்னைய சொல்லாட்டமொன்றின் வகையாக ஓராட்டத்தை உருவாக்கினார். அவ்விரு ஆட்டங்களும் ஒரே வகையான எழுத்துக் காய்களையும் புள்ளிகளையும் கொண்டிருந்தன. ஆல்விரடு மோசெர் பட்சு த நியூ யார்க்கு தைம்சு உள்ளடங்கலாகப் பல மூலங்களில் எழுத்துக்களின் பயன்பாட்டை ஆய்வு செய்தார். அவ்வாறு உருவாக்கப்பட்ட புது விளையாட்டு குறுக்குமறுக்கெழுத்துகள் எனப்பட்டது. அவ்விளையாட்டு formula_1 ஆட்டப் பலகையில் ஆடப்பட்டதுடன் குறுக்கெழுத்துப் பாணியிலும் அமைந்திருந்தது. ஆல்விரடு மோசெர் பட்சு அவராகவே சில குறுக்குமறுக்கெழுத்துகள் ஆட்டப் பலகைகளை உருவாக்கினாலும் அக்காலத்தில் பேராட்ட உற்பத்தியாளர்களுக்கு அவற்றை விற்க முடியவில்லை.

1948இல், விற்கப்படும் ஒவ்வோராட்டப் பலகைக்கும் உரிமத் தொகையை வழங்குவதாக ஆல்விரடு மோசெர் பட்சுடன் மேற்கொண்ட ஒப்பந்தத்தின் மூலம், குறுக்குமறுக்கெழுத்துகள் ஆட்டத்தைத் தயாரிப்பதற்கான உரிமத்தை சேம்சு புருனாட்டு வாங்கினார். சேம்சு புருனாட்டு குறுக்குமறுக்கெழுத்துகள் ஆட்டத்தைப் பெரிதளவில் மாற்றாவிட்டாலும் சிறப்புக் கட்டங்களின் அமைவைச் சிறிதளவில் மாற்றியதுடன் விதிகளையும் இலகுவாக்கினார். அத்தோடு குறுக்குமறுக்கெழுத்துகள் ஆட்டத்தின் பெயரையும் "Scrabble" என்று மாற்றினார்.

சொல்லாக்க ஆட்டமானது formula_1 அளவிலான பலகையில் இரண்டிலிருந்து நான்கு வரையானவர்களால் ஆடப்படும். அலுவல் முறைச் சொல்லாக்கச் சுற்றுப் போட்டிகளில் சொல்லாக்க ஆட்டமானது எப்போது இரு போட்டியாளர்களுக்கு இடையேயே இடம்பெறும். பலகையில் உள்ள ஒவ்வொரு கட்டமும் ஒவ்வோர் எழுத்துக் காயை உள்ளடக்கக்கூடியது.

சொல்லாக்க ஆட்டப் பலகையானது, கிடைக்கப் பெறும் புள்ளிகளைப் பெருக்கும் சிறப்புக் கட்டங்களையும் கொண்டுள்ளது. சொல்லாக்க ஆட்டப் பலகையில் எட்டுக் கடுஞ்சிவப்பு மும்மைச் சொற்கட்டங்கள், 17 இளஞ்சிவப்பு இரட்டைச் சொற்கட்டங்கள் (இவற்றுள் ஒன்று பலகையின் நடுக்கட்டமான "H8" ஆகும். இது உடு அல்லது வேறு குறியீடு மூலம் காட்டப்படும்.), 12 கடும்நீல மும்மை எழுத்துக் கட்டங்கள், 24 இளம்நீல இரட்டை எழுத்துக் கட்டங்கள் ஆகிய சிறப்புக் கட்டங்கள் உள்ளன.

2008இல் ஆற்பிரோ மும்மைச் சொற்கட்டங்களின் நிறத்தைச் செம்மஞ்சளாகவும் இரட்டைச் சொற்கட்டங்களின் நிறத்தைச் சிவப்பாகவும் இரட்டை எழுத்துக் கட்டங்களின் நிறத்தை நீலமாகவும் மும்மை எழுத்துக் கட்டங்களின் நிறத்தைப் பச்சையாகவும் மாற்றினாலும் சுற்றுப் போட்டிகளில் இன்னும் மூல முறையே விருப்பத்துக்குரியதாக இருக்கின்றது.

ஆங்கில மொழிச் சொல்லாக்க ஆட்டக் காய்களின் தொகுதி 100 காய்களைக் கொண்டிருக்கும். அவற்றுள் 98 காய்கள் எழுத்துகளைக் கொண்டிருப்பதுடன் அவற்றுக்கு ஒன்றிலிருந்து பத்து வரையான பெறுமானங்கள் வழங்கப்பட்டிருக்கும். தரமான ஆங்கில எழுத்தில் எழுத்துகள் பயன்படுத்தப்படும் வீதத்தை அடிப்படையாகக் கொண்டே இப்பெறுமானங்கள் வழங்கப்பட்டுள்ளன. கூடுதலாகப் பயன்படுத்தப்படும் "E, O" ஆகிய எழுத்துகளுக்கு ஒரு புள்ளியும் குறைவாகப் பயன்படுத்தப்படும் "Q, Z" ஆகிய எழுத்துகளுக்குப் பத்துப் புள்ளிகளும் வழங்கப்பட்டுள்ளன. ஆட்டக் காய்களின் தொகுதியானது புள்ளிகள் ஏதுமற்ற இரு வெற்றுக் காய்களையும் கொண்டுள்ளது. இவ்வெற்றுக் காய்களை எந்தவோரெழுத்தாகவும் பயன்படுத்தலாம். ஆனாலுங்கூட, இவ்வெற்றுக் காய்களைப் பலகையில் வைத்த பின், அவை அவற்றை வைத்த போட்டியாளர் கூறிய எழுத்துகளை மட்டுமே குறிக்கும். ஏனைய மொழிகளிலமைந்த சொல்லாக்க ஆட்டக் காய்களின் தொகுதிகள் வேறுபட்ட விதத்தில் அமைந்திருக்கும்.

சொல்லாக்க ஆட்டச் சுற்றுப் போட்டிகளுக்கான பொதுவான குறியீட்டு முறைமையில் ஆட்டப் பலகையின் நிரல்கள் "A" முதல் "O" வரையான எழுத்துகளாலும் நிரைகள் 1 தொடக்கம் 15 வரையான எண்களாலும் பெயரிடப்பட்டிருக்கும் (மேட்டலின் சொல்லாக்க ஆட்டப் பலகைகளில் நிரைகள் எழுத்துகள் மூலமும் நிரல்கள் எண்கள் மூலமும் பெயரிடப்பட்டிருக்கும்.).

குறியீட்டு முறைமையில் போட்டியாளர் வைத்த சொல் குறித்துக் காட்டப்பட்டிருப்பதற்கான எடுத்துக்காட்டு, பின்வருமாறு:-


இங்கே ஏற்கனவே பலகையிலிருந்து "D" என்ற எழுத்துடனும் "AL" என்ற சொல்லின் பகுதியுடனும் இணைத்துச் சொல் வைக்கப்பட்டிருப்பதைக் குறிப்பதற்காக, அவை அடைப்புக் குறிக்குள் காட்டப்பட்டுள்ளன. இரண்டாவது "I"இற்குப் பதிலாக வெற்றுக் காயைப் பயன்படுத்தியுள்ளதால் இரண்டாவது "I" கட்டத்தினுள் காட்டப்பட்டுள்ளது. "D3" கட்டத்திற்சொல் தொடங்கியிருப்பதை "D3" என்பது குறிக்கின்றது. "74" என்பது பெற்ற புள்ளிகளைக் குறிக்கிறது.

ஓராட்ட முறையின்போது போட்டியாளர் ஏழு காய்களையோ அதற்குக் குறைந்த காய்களையோ கொண்டிருப்பார். அப்போது அவர், மூன்று வழிகளில் தனது முறையை நிறைவு செய்யலாம்.

சொல்லாக்க ஆட்டத்தில் முதலில் வைக்கப்படும் சொல் குறைந்தது இரண்டு எழுத்துகளைக் கொண்டதாகவாவது இருக்க வேண்டியுள்ளதுடன், "H8" கட்டத்தை மூடுவதாக இருக்க வேண்டும். அதனைத் தொடர்ந்து ஒன்று அல்லது அதற்கு மேற்பட்ட காய்களைப் பயன்படுத்திப் பின்வரும் வழிகளில் ஆட்டத்தைத் தொடரலாம்.

சொல்லாக்க ஆட்டத்தில் புள்ளிகள் பின்வருமாறு வழங்கப்படும்.

எழுத்துகள் அனைத்தும் வெளியே எடுக்கப்பட்ட பின், இறுதி முறையுங்கூட வெற்றியாளரைத் தீர்மானிக்க வாய்ப்புண்டு.

தெரிவு செய்யப்பட்ட அகரமுதலிகளிலுள்ள முதன்மைச் சொற்களும் அவற்றின் வடிவங்களுமே சொல்லாக்க ஆட்டத்தில் ஏற்றுக் கொள்ளப்பட்டுள்ளன. சொற்பிரிகை கொண்ட சொற்கள், பேரெழுத்திற்றொடங்கும் சொற்கள் (சிறப்புப் பெயர்கள்), தனி மேற்கோட்குறியைக் கொண்ட சொற்கள் ஆகியவை ஏற்றுக் கொள்ளப்படுவதில்லை. "JACK" என்பது சிறப்புப் பெயராக இருந்தாலும் பொதுப் பெயராகக் கருத்தையும் கொண்டிருப்பதால் ஏற்றுக் கொள்ளப்பட்டுள்ளது. ஏற்றுக் கொள்ளக்கூடிய பதிவுகளைக் (எ-டு: "RADAR, LASER, AWOL, SCUBA") கொண்ட அஃகுப் பெயர்களைத் தவிர ஏனைய அஃகுப் பெயர்கள் ஏற்றுக் கொள்ளப்படுவதில்லை. வேறுபட்ட எழுத்துக் கூட்டல்கள், கொச்சைச் சொற்கள், வழக்கொழிந்த சொற்கள், வட்டார வழக்குச் சொற்கள் ஆகியவை ஏனைய விதிகளை மீறாவிடின், ஏற்றுக் கொள்ளப்படும். ஆங்கிலச் சொல்லாக்க ஆட்டத்தில் ஆங்கில மொழியில் உள்வாங்கப்பட்ட வேற்றுமொழிச் சொற்களைத் தவிர ஏனைய வேற்றுமொழிச் சொற்கள் ஏற்கப்பட மாட்டா.

சொல்லாக்க ஆட்டத்தில் உயர்புள்ளியைப் பெறக்கூடியவாறு வைக்கக்கூடிய சாத்தியமான சொல் மூன்று மும்மைச் சொற்புள்ளிகளிலும் தொடுகையுறுமாறு வைக்கப்படுகின்ற "OXYPHENBUTAZONE" என்பதாகும். ஆனாலும் இச்சொல் இன்னமும் எந்தவொரு போட்டியிலும் வைக்கப்படவில்லை.

பிரையன் செப்பர்டு என்பவர் மேவன் என்ற சொல்லாக்க ஆட்டக் கணினிப் போட்டியாளரை உருவாக்கியுள்ளார். அட்டாரியின் அலுவல் முறை வட அமெரிக்கச் சொல்லாக்க ஆட்டக் கணினி ஆட்டமொன்று மேவனின் பதிப்பொன்றையும் கொண்டுள்ளது. வட அமெரிக்காவுக்கு வெளியில் உபிசாவ்டு அலுவல் முறைச் சொல்லாக்க ஆட்டக் கணினி ஆட்டத்தை வெளியிடுகின்றது.



</doc>
<doc id="155302" url="https://ta.wikipedia.org/wiki?curid=155302" title="பெட்ரா">
பெட்ரா

பெட்ரா ("Petra") (கிரேக்கம் "πέτρα" , "கல்" என்று அர்த்தம்;) என்பது யோர்தானில் அமைந்துள்ள ஒரு வரலாற்று, தொல்பொருளியல் நகர். இது அதனுடைய பாறை வெட்டு கட்டடக்கலை மற்றும் நீர்க்குழாய் முறைகளுக்கு புகழ்பெற்றது. இது கி.மு. 6ம் நூற்றாண்டளவில் நபாட்டான் தலைநகராக இருந்தபோது உருவாக்கப்பட்டது. இது யோர்தானின் சின்னமாகவும் சுற்றுலாப்பயணிகளை அதிகம் கவரும் இடமாகவும் உள்ளது. இது ஓர் எனப்படும் மலைச் சரிவில் உள்ளது. பெட்ரா 1985இல் இருந்து யுனெஸ்கோ உலகப் பாரம்பரியக் களமாக உள்ளது.



</doc>
<doc id="155307" url="https://ta.wikipedia.org/wiki?curid=155307" title="இடிமழை">
இடிமழை

இடிமழை ("thunderstorm", அல்லது பொதுவாக "storm") எனப்படுவது புவி வளிமண்டலத்தில் இடி அல்லது மின்னலுடன் கூடிய மழையைக் குறிக்கும். இது இடிமின்னல் மழை எனவும் அழைக்கப்படும். புவியைத் தவிர வெள்ளி மற்றும் வியாழன் ஆகிய கிரகங்களிலும் இது ஏற்படும்.

குளிர்ந்த வளியை விட வெப்பம் அதிகமான வளி அடர்த்தி குறைந்தது. எனவே வெப்பம் அதிகமான வளி மேலெழும்பும் குளிர்ந்த வளி கீழே தங்கும். இவ்விளைவை வெப்பக் காற்று பலூனில் அவதானிக்கலாம். வெப்பக் காற்று அதிகளவான நீராவியையும் கொண்டிருக்கும். இவ்வளி மேலெழும்பும் போது இந்நீராவி ஒடுங்கி முகில்களை உருவாக்கும். நீராவி ஒடுங்குகையில் ஆவியாகு மறைவெப்பம் வெளியிடப்பட்டு மேலெழும்பும் காற்று அதனைச் சூழ்ந்துள்ள காற்றை விடக் குளிர்வடையும். வளிமண்டலத்தில் இவ்வாறு கிடைக்கக்கூடிய சலன நிலை ஆற்றல் தொடருமாயின் மழையை உருவாக்கும் திரள் முகில் தோன்றும். இவை மின்னல் மற்றும் இடியை உருவாக்கும். பொதுவாக இடியுடன் கூடிய மழை உருவாக பின்வரும் காரணிகள் அவசியமாகும்.

இதுவே இடியுடன் கூடிய மழையின் முதலாவது நிலை ஆகும். இந்நிலை ஈரப்பதனுடன் கூடிய காற்று மேலெழுவதால் உருவாகும். காற்றிலுள்ள ஈரப்பதன் மிக உயரத்திற்குச் செல்லும்போது குளிர்ந்து ஒடுக்கமடைந்து நீர்த்துளியாக உருமாறி திரள் முகில்களாகத் தோன்றும். இவ்வாறு உருவாகும் நீர்த்துளிகள் வெளியிடும் ஆவியாகு மறைவெப்பத்தால் அதனைச் சூழ்ந்துள்ள காற்று வெப்பமடைந்து மேலெழும்பும். இதனால் ஏற்படும் வெற்றிடத்தின் விளைவினால் குறைந்த காற்றழுத்த மண்டலம் உருவாகும். பொதுவாக இந்நிலையில் 5×10 டன் நீராவி புவியின் வளிமண்டலத்தில் மேலெழும்பும் விசை காரணமாகச் சேர்க்கப்படும்.

சூடாக்கப்பட்ட வளி தொடர்ந்து மேலெழும்பி, தொடர்ந்தும் மேலெழும்ப முடியாத நிலையை அடையும். பொதுவாக அடிவளிமண்டலத்தின் எல்லையில் இது அமைந்திருக்கும். இதனால் வளி அவ்விடத்தில் பரவி ஒரு அடைக்கல் வடிவத்தை இடியுடன் கூடிய மழையின் வளர்ச்சியடைந்த நிலைக்குக் கொடுக்கும். சிறிய நீர்த் துளிகள் ஒன்று சேர்ந்து பின்னர் உறைந்து பனிக்கட்டிகளை உருவாக்கும். இவை புவியீர்ப்பின் காரணமாக கீழே விழும்போது உருகி மழையைக் கொடுக்கின்றது. சிலவேளைகளில் ஆலங்கட்டி மழை அல்லது சுழற்காற்றுகளும் இந்நிலையில் உருவாகும். பொதுவாக அதிகரிக்கும் மழை காரணமாக முகில் தனது அழிவடையும் நிலையை அடையும். சிலவேளைகளில் மேலெழும்பும் வளி கீழ்வரும் வளியில் இருந்து காற்றின் வேகம் அல்லது திசை காரணமாகப் பிரிக்கப்படுமாயின், மீகலன் முகிலாக மாற்றமடைந்து தனது நிலையை பல மணித்தியாலங்கள் தக்கவைத்துக் கொள்ளும்.

கலையும் நிலையில் கீழாகப்பாயும் வளித்திரளால் முகில் ஆதிக்கம் செலுத்தப்படும். இது குளிர்ந்த காற்றையும் மழையையும் நிலப்பகுதிக்குக் கொண்டுவரும். இவ்வாறான காற்று இடியுடன் கூடிய மழைக்கு உள்ளீடாக மேலாகப்பாயும் காற்றைத்தடுக்கின்றது. இதனால் 20-30 நிமிடங்களில் இடியுடன் கூடிய மழையின் ஆயுட்காலம் முடிவடையும்.

இடியுடன் கூடிய மழை அதன் முகில் வகைகளைக் கொண்டு வகைப்படுத்தப்படும்.
ஒரு மேலெழும்பும் காற்றை மாத்திரம் கொண்ட முகிலைக் கொண்ட இடியுடன் கூடிய மழையே ஒருகலன் அல்லது தனிக்கலன் எனப்படும். இவற்றை மிதமான காலநிலைப் பிரதேசங்களில் அதிகமாக அவதானிக்கலாம். சிலவேளைகளில் குளிருடன் கூடிய நிலையற்ற வளித்திணிவுகளிலும் அவதானிக்கலாம். இவை அவ்வளவாகப் பயங்கரமானவை அல்ல. இவை பொதுவாக 20 முதல் 30 நிமிடங்களுக்கு நீடிக்கும். 

இடியுடன் கூடிய மழைகளில் இதுவே மிகவும் பொதுவானதாகும். வளர்ச்சியடைந்த முகில்கள் கூட்டத்தின் மத்தியில் காணப்படும். இவ்வகைக் கூட்டம் ஒன்று அல்லது அதற்கு மேற்பட்ட மீகல முகில்களாக மாற்றமடையலாம்.

வேறாகப் பிரிக்கப்பட்ட மேலெழும்பும் மற்றும் கீழ்வரும் வளி நிரல்களை உடைய பெரும் முகிலே மீகல முகிலாகும். இவை பெரும் சேதத்தை உண்டாக்கும் சுழல் காற்றுகளையும் அதிக மழையையும் உண்டாக்கக் கூடியன. இவை பொதுவாக 24 கிமீ வரை பரந்திருப்பவை. இம்முகிலின் காற்றுத் திசை உயரத்திற்கு ஏற்ப வேறுபடக்கூடியது. சிலவேளைகளில் மணிக்கு 130 கிமீ வேகத்தில் கூட காற்று வீசலாம். இடியுடன் கூடிய மழைகளில் இதுவே அதிக சக்தி வாய்ந்ததாகும். 
இடியுடன் கூடிய மழை இரு வகைகளில் பாதையை மாற்றக் கூடியது. வளர்ச்சியடைந்த முகில்கள் அதிக வேகத்துடன் செல்ல மாட்டா.

இடியுடன் கூடிய மழை பல வகைக் கேடுகளை ஏற்படுத்தக்கூடியன. இவை சிலவேளைகளில் உயிரிழப்பையும் ஏற்படுத்தும்.

இடியுடன் கூடிய மழையின் போது அதிகமாக நடைபெறும் நிகழ்வே இதுவாகும். இதில் மிக முக்கியக் கேடு காட்டுத்தீயாகும். பொதுவாக வறட்சியால் பாதிக்கப்பட்ட பகுதிகளில், வறட்சியின் இறுதியில் இடியுடன் கூடிய மழை சிறிதளவில் பொழியும். அதிகம் ஈரமடையாத மரங்கள் மின்னலின் போது எரிய ஆரம்பிக்கும். சிறிதளவு மழையே பொழிவதால் நெருப்பு அணையாமல் பரவி காட்டுத்தீயாகலாம். இந்நிகழ்வு கலிபோர்னிய பகுதிகளில் அதிகம் நடைபெறும். நேரடி மின்னல் தாக்கத்தாலும் உயிரிழப்புகள் ஏற்படும்.

சில முகில்கள் ஆலங்கட்டி மழையை உருவாக்கும். இவை பச்சைநிறத் தோற்றத்தை முகில்களில் உருவாக்கும். இந்நிகழ்வு மலைப்பிரதேசங்களில் அதிகமாக நடைபெறும். இமயமலைகளில் அதிக தடவைகள் நடைபெறுவதாகும். அதிக பாரமுள்ள ஆலங்கட்டியால் உயிரிழப்புகளும் பொருட்சேதமும் ஏற்படலாம்

சிலவேளைகளில் காற்று மேகமூட்டத்திலிருந்து தரைநோக்கிய கூம்புவடிவத்தூண் போன்ற அமைப்பில் சுழன்றடிக்கும். பொதுவாக 64 முதல் 177 கி.மீ. விரைவில் சுழலும் ஒரு மைல் விட்டம் கொண்ட இச்சுழல்கள் 100 கி.மீ. தொலைவுக்கு நகரக்கூடும். இவை செல்லுமிடங்களில் மரங்களையும் வீடுகளையும் நிலைகுலைத்துவிடும்.

வழக்கமாக ஆறுகளில் வெள்ளப்பெருக்கேற்படும் காலங்களிலல்லாது, ஒரு பகுதியில் பெருமழை காரணமாக சடுதியில் எதிர்பாராவண்ணம் ஏற்படும் வெள்ளப்பெருக்கைத் திடீர்வெள்ளம் என்பர். ஊரகப்பகுதிகளில் இவை ஏற்படும்போது உயிருக்கும் உடமைகளுக்கும் பாதிப்பை ஏற்படுத்தக்கூடும்.

சில வேளைகளில் அடர்த்தி அதிகமான காற்று மிகுந்த அழுத்தத்துடன் கீழ்நோக்கிவிரைந்து தரையில் மோதி, பின் தரைக்கு இணையாக விரையும். இது மரங்களையும், கட்டடங்களையும் சாய்க்கவல்லது. கீழே அழுந்தும் காற்று தரையிறங்கும் விமானங்களையோ மேலேயெழும்பும் விமானங்களையோ தாக்கி வீழ்த்திவிடக்கூடும். பிற வாகனங்களும் பாதிக்கப்படலாம்.



</doc>
<doc id="155308" url="https://ta.wikipedia.org/wiki?curid=155308" title="மோவாய்">
மோவாய்

மோவாய் ("Moai") , என்பன சிலியின் ஈஸ்டர் தீவுத் பொலினீசியாவில் பாறையில் செதுக்கப்பட்ட 1250க்கும் 1500க்கும் இடைப்பட்ட கால ஒன்றைக் கல் மனித உருவங்கள். கிட்டத்தட்ட அரைவாசி பிரதாக கற்சுரங்க பகுதி ரனோ ரரக்குவில் காணப்பட, நூற்றுக்கணக்கானவை ஈஸ்டர் தீவின் சுற்றளவைச் சுற்றி அகு மேடையில் வைக்கப்பட்டுள்ளன. ஏறக்குறைய எல்லா மோவாய்களும் உடலைவிட ஐந்திற்கு மூன்று என்ற அளவு தலைகளை உடையன. மோவாய்க்கள் தெய்வத்தன்மையுடைய மூதாதையர்களின் முக்கியமான உயிர்வாழும் முகங்களாகும். 

இவற்றின் உருவாக்கமும் 887 சிலைகளை ஓர் இடத்திலிருந்து இன்னுமோர் இடத்திற்கு கொண்டு சென்றதும் குறிப்பிடத்தக்க படைப்பாற்றலும் அருந்திறனுமென கருதப்படுகின்றன. "பரோ" என அழைக்கப்படும் உயரமான மோவாய் கிட்டத்தட்ட உயரமும் 82 டன் எடையும் உள்ளது அதிக எடைகூடிய, குள்ளமான "அகு டொங்காரிகி" எனும் இடத்திலுள்ள மோவாய் 86 டன் எடையுள்ளது. முடிவடையாத மோவாய் ஒன்றுள்ளது. அது முடிவுற்றிருந்தால் அது ஏறக்குறைய உயரமும் கிட்டத்தட்ட 270 டன் எடையும் உடையதாக இருந்திருக்கும்.



</doc>
<doc id="155312" url="https://ta.wikipedia.org/wiki?curid=155312" title="கீழ்முகவிசை">
கீழ்முகவிசை

கீழ்முகவிசை என்பது ஒரு தானுந்தின் காற்றியக்க அமைப்புகளால் ஏற்படுத்தப்படும் கீழ்நோக்கிய விசையாகும். வளைவுகளில் செல்லும்போது ஒரு தானுந்தின் வேகத்தை அதிகரிப்பதே இதன் பணியாகும் - அதாவது கீழ்நோக்கி செங்குத்தாக செயல்படும் விசையால் டயர்களுக்கும் சாலைக்குமான பிடிப்பு அதிகரிக்கிறது, எனவே தானுந்து சாதாரணமாக செல்லக்கூடிய வேகத்தைவிட அதிக வேகத்தில் வளைவில் செல்லமுடிகிறது.


"Competition Car Downforce: A Practical Handbook" by Simon McBeath (2nd edition), SAE International 2000 ISBN 1-85960-662-8



</doc>
<doc id="155313" url="https://ta.wikipedia.org/wiki?curid=155313" title="இளவேனில் கோயிலின் புத்தர்">
இளவேனில் கோயிலின் புத்தர்

இளவேனில் கோயிலின் புத்தர் () என்பது வைரோசன புத்தர் சித்தரிப்பு சிலையாகும். இது சீனாவின் கெனன் எனுமிடத்தில் அமைந்துள்ளது.

20 மீ (66 அடி) தாமரை பீடம் உட்பட 128 மீ (420 அடி) கொண்ட இது உலகிலுள்ள உயரமான சிலையாகும். 25 மீ (82 அடி) அடிப்பீடத்துடன் இதன் மொத்த உயரம் 153 மீ (502 அடி) ஆகும். 2008 அக்டோபர், சிலையைத் தாங்கிய குன்று மீள் வடிவமைக்குள்ளாகி, இரண்டு மேலதிக அடிப்பீடங்கள் சேர்க்கப்பட்டன. ஒன்று 15 மீ உயரமுடையது. தற்போது இச்சிலையின் மொத்த உயரம் ஆகும்.



</doc>
<doc id="155315" url="https://ta.wikipedia.org/wiki?curid=155315" title="தாவீது (மைக்கலாஞ்சலோ)">
தாவீது (மைக்கலாஞ்சலோ)

தாவீது என்பது இத்தாலிய கலைஞர் மைக்கலாஞ்சலோ 1501க்கும் 1504க்கும் இடைப்பட்ட காலத்தில் உருவாக்கிய ஓர் சிறப்பு மறுமலர்ச்சி கால சிற்பமாகும். இது உயரமுடைய. நிர்வாணமாக நிற்கும் ஓர் ஆணின் பளிங்குச் சிற்பம். இச்சிலை விவிலிய கதாபாத்திரமான தாவீதினுடையதாகும். இது புளோரன்ஸ் கலையின் விருப்பத்திற்குரிய விடயமாகும்



</doc>
<doc id="155323" url="https://ta.wikipedia.org/wiki?curid=155323" title="மேற்குக் கல்">
மேற்குக் கல்

மேற்குக் கல் என்பது எருசலேமின் மேற்குச் சுவரில் கீழ்பகுதியின் கற் பாளமாகும். ஒற்றைக் கல் கட்டடக்கலையான இது வில்சன் வளைவின் வட பகுதியில் அமைந்துள்ளது. இது 517 டன் எடை (570 குறை டன்) உடைய இது உலகிலுள்ள பாரிய ஒற்றைக்கல் கட்டட பாளங்களில் ஒன்றாகும். இக்கல் 13.6 மீட்டர் (44.6 அடி) நீளமும் 3 மீட்டர் (9.8 அடி) உயரமும் 3.3 மீட்டர் (10.8 அடி) அகலமும் உடையதாகும்.



</doc>
<doc id="155325" url="https://ta.wikipedia.org/wiki?curid=155325" title="தாராபாரதி">
தாராபாரதி

தாராபாரதி (பிறப்பு:26 பிப்ரவரி 1947 - இறப்பு: 13 மே 2000) தமிழகத்தை சேர்ந்த ஆசிரியர் மற்றும் கவிஞர் ஆவார். திருவண்ணாமலை மாவட்டம் ‘குவளை’ என்னும் சிற்றூரில் பிறந்தார். இவரது இயற்பெயர் ராதாகிருஷ்ணன். பெற்றோர் துரைசாமி; புஷ்பம் அம்மாள். துணைவியாரின் பெயர் சந்தானலட்சுமி. 34 ஆண்டுகள் ஆசிரியராகப் பணியாற்றியாவர். ஆசிரியர் சேவைக்காக தமிழக அரசின் நல்லாசிரியர் விருது பெற்றவர். "கவிஞாயிறு" என்ற சிறப்புப் பெயரால் அழைக்கப்படுகிறார். தமிழ் நாடு அரசு 2010 - 2011 இல் இவரது நூல்களை நாட்டுடைமை ஆக்கியுள்ளது. இவருக்கு இரு புதல்வர்கள், விவேகாநந்தன் மற்றும் முனைவர் லோகுதுரை. 



</doc>
<doc id="155335" url="https://ta.wikipedia.org/wiki?curid=155335" title="கிளாடியேட்டர்">
கிளாடியேட்டர்

கிளாடியேட்டர் (, "வாள் வல்லுனர்") என்பது ஓர் ஆயுதம் தரித்த சண்டைக்காரரைக் குறிக்கும். இவர் ஏனைய கிளாடியேட்டர், காட்டு விலங்குகள், குற்றஞ்சாட்டப் பெற்ற குற்றவாளிகளுடன் வன்முறையாக மோதி உரோமைக் குடியரசு மற்றும் உரோமைப் பேரரசு பார்வையாளர்களை மகிழ்ச்சிப்படுத்துவார். சில கிளாடியேட்டர்கள் தன்னிச்சையாக அரங்கில் தோற்றுவதன் மூலம் சட்ட, சமூக நிலை சிக்கலுக்குள்ளாவதுடன் அவர்களின் வாழ்வை ஆபத்துக்குள்ளாக்குவதுண்டு. அனேகமானோர் அடிமைகளாக, மோசமான நிலையில் பயிற்றுவிக்கப்பட்டவர்களாக, சமூதாயத்தால் ஒதுக்கப்பட்டவர்களாக, மரணத்திற்குக் கூட ஒதுக்கி வைக்கப்பட்டவர்களாக இருப்பர்.




</doc>
<doc id="155338" url="https://ta.wikipedia.org/wiki?curid=155338" title="எபிரேய மொழி உயர்கல்விக்கழகம்">
எபிரேய மொழி உயர்கல்விக்கழகம்

எபிரேய மொழி உயர்கல்விக்கழகம் என்றும் இவிரித்து உயர்கல்விக்கழகம் (הָאָקָדֶמְיָה לַלָּשׁוֹן הָעִבְרִית, HaAkademya laLashon ha'Ivrit) என்றும் அழைக்கப்பெறும் நிறுவனம் யெரூசலத்தில் உள்ள எபிரேயப் பல்கலைக்கழகத்தில் உள்ள கிவாத்துராம் (Givat Ram) வளாகத்தில் இசுரேலிய அரசால் நிறுவப்பட்டுள்ளது". இது எபிரேய மொழிக்கான உச்ச நிறுவனமாக 1953 இல் நிறுவப்பட்டது.



</doc>
<doc id="155339" url="https://ta.wikipedia.org/wiki?curid=155339" title="இசுரேல் தேசிய நூலகம்">
இசுரேல் தேசிய நூலகம்

இசுரேல் தேசிய நூலகம் (எபிரேயம்: הספרייה הלאומית) முன்னர் யூத தேசிய மற்றும் பல்கலைக்கழக நூலகம் (எபிரேயம்: בית הספרים הלאומי והאוניברסיטאי) என்றழைக்கப்பட்டது. இது இசுரேலின் தேசிய நூலகம் ஆகும். இந்த நூலகத்தில் 5 மில்லியனுக்கு மேற்பட்ட புத்தகங்கள் உள்ளன. இது எருசலேமிலுள்ள எபிரேய பல்கலைக்கழகத்தின் கிவத்துராம் வளாகத்தில் அமைந்துள்ளது.
இந்நூலகத்தில் உலகின் பெரு எண்ணிக்கையிலான எபிரேய மொழி மற்றும் யூத கலைப்பொருட்கள் தொடர்பான பழங்கால சுவடிகள், புத்தகங்கள், கலைப்பொருட்கள் உள்ளன.



</doc>
<doc id="155343" url="https://ta.wikipedia.org/wiki?curid=155343" title="உள்வட்டப்புள்ளியுரு">
உள்வட்டப்புள்ளியுரு

உள்வட்டப்புள்ளியுரு ("hypocycloid") என்பது ஒரு சிறிய வட்டமானது அதைவிடப் பெரியதொரு நிலையான வட்டத்துக்குள் அதனைத் தொட்டவாறே நழுவாமல் உருளும் போது, உருளும் வட்டத்தின் மீது அமைந்த ஒரு புள்ளியின் பாதையை வரையக் கிடைக்கும் வளைவரை ஆகும். இது ஒரு வகைச் சில்லுரு ஆகும். வட்டப்புள்ளியுருவிற்கும் உள்வட்டப்புள்ளியுருவிற்கும் உள்ள வேறுபாடு உருளும் வட்டம் எதன் மீது உருளுகிறது என்பதில் உள்ளது. வட்டப்புள்ளியுருவில் உருளும் வட்டம் ஒரு நிலையான கோட்டின் மீதும் உள்வட்டப்புள்ளியுருவில் உருளும் வட்டம் ஒரு நிலையான வட்டத்துக்குள்ளும் உருள்கின்றன.

உருளும் வட்டமானது நிலையான வட்டத்திற்கு வெளியே உருளும்போது உருளும் வட்டத்தின் மீது அமைந்த ஒரு புள்ளியின் பாதையை வரையக் கிடைக்கும் வளைவரை வெளிவட்டப்புள்ளியுரு ஆகும்.

உருளும் சிறுவட்டத்தின் ஆரம் "r", வட்டத்தின் ஆரம் "R" = "kr" எனில் உள்வட்டப்புள்ளியுருவின் துணையலகுச் சமன்பாடுகள்:









</doc>
<doc id="155344" url="https://ta.wikipedia.org/wiki?curid=155344" title="தேசிய ஒலிம்பிக் குழு">
தேசிய ஒலிம்பிக் குழு

தேசிய ஒலிம்பிக் குழு ("National Olympic Committee", NOC) உலகளாவிய ஒலிம்பிக் இயக்கத்தின் தேசிய அங்கமாகும். பன்னாட்டு ஒலிம்பிக் குழுவின் கட்டுப்பாட்டில் இயங்கும் இந்தக் குழுக்கள் தங்கள் நாட்டு மக்கள் ஒலிம்பிக் போட்டிகளில் பங்கேற்க பொறுப்பானவர்கள். இக்குழுக்கள் தங்கள் நாட்டு நகரங்கள் வருங்கால ஒலிம்பிக் போட்டிகளை நடத்தும் உரிமை பெற பரிந்துரைக்கும் அதிகாரம் கொண்டவர்கள். மேலும் தங்கள் புவியியல் பகுதியில் தேசிய அளவில் விளையாட்டாளர்களை வளர்த்தெடுத்து மேம்படுத்தியும் பயிற்சியாளர்களையும் விளையாட்டு நிருவாகிகளையும் பயிற்றுவித்தும் ஒரு கட்டமைப்பை உருவாக்குகின்றனர். 

2011ஆம் ஆண்டு நிலவரப்படி, தன்னாளுமை பெற்ற நாடுகள் மற்றும் பிற புவியியல் பகுதிகளின் சார்பாளர்களாக 204 தேசிய ஒலிம்பிக் குழுக்கள் உள்ளன. 193 ஐக்கிய நாடுகள் சபையின் உறுப்பு நாடுகளில் 192 பன்னாட்டு ஒலிம்பிக் குழுவால் அங்கீகரிக்கப்பட்ட தேசிய ஒலிம்பிக் குழுக்களைக் கொண்டுள்ளன. சூலை 9,2011இல் விடுதலை பெற்ற தெற்கு சூடான் மட்டுமே விதிவிலக்காக இதுவரை தேசிய ஒலிம்பிக் குழுவை அமைக்கவில்லை.) 

பன்னாட்டுக் குழு அங்கீகரித்துள்ள 12 பிற நிலப்பகுதிகள்:



</doc>
<doc id="155351" url="https://ta.wikipedia.org/wiki?curid=155351" title="வள்ளுவப்பாடி நாடு">
வள்ளுவப்பாடி நாடு

வள்ளுவப்பாடி நாடு என்பது திருச்சி மாவட்டம் முசிறி வட்டம் கண்ணனூர் என்னும் ஊரை மையமாகக் கொண்ட நாட்டுப்பகுதி எனத் தெரியவருகிறது. இப்பகுதியில் இக்காலத்திலும் வள்ளுவன் குடியைச் சேர்ந்த மக்கள் வாழ்ந்துவருகின்றனர். இந்த வள்ளுவப்பாடி நாடுதான் புகழேந்திப் புலவரைப் போற்றிப் பேணிய சந்திரன் சுவர்க்கியின் மள்ளுவநாடு எனச் சதாசிவ பண்டாரத்தார் குறிப்பிடுகிறார் என்று மு. அருணாசலம் தெரிவிக்கிறார்.


</doc>
<doc id="155357" url="https://ta.wikipedia.org/wiki?curid=155357" title="சந்திரன் சுவர்க்கி">
சந்திரன் சுவர்க்கி

சந்திரன் சுவர்க்கி புகழேந்திப் புலவரைப் போற்றிய வள்ளல். இவன் மள்ளுவ நாட்டு அரசன். இவன் இப் புலவரைப் பேணிய செய்தியை இப் புலவர் தன் நளவெண்பா என்னும் நூலில் தொரிவிக்கிறார். அந்தப் பாடல்:
<poem>
வண்டார் வளவயல்சூழ் மள்ளுவநாட்(டு) எம் கோமான்
தண் தார் புனைச் சந்திரன் சுவர்க்கி – கொண்டாடும்
பாவலன்பால் நின்ற பசிபோல நீங்கிற்றே
காவலன்பால் நின்ற கலி. 
</poem>
வள்ளுவப்பாடி நாடுதான் புகழேந்திப் புலவரைப் போற்றிப் பேணிய சந்திரன் சுவர்க்கியின் மள்ளுவநாடு எனச் சதாசிவ பண்டாரத்தார் குறிப்பிடுகிறார் என்று மு. அருணாசலம் தெரிவிக்கிறார். 


</doc>
<doc id="155358" url="https://ta.wikipedia.org/wiki?curid=155358" title="பண்டைய நாடுகள்">
பண்டைய நாடுகள்

சங்ககாலத்திலும், இடைக்காலத்திலும் சேர, சோழ, பாண்டிய மன்னர்கள் ஆண்ட நாட்டை முறையே சேரநாடு, சோழநாடு , பாண்டியநாடு என வழங்கினர். இவை ஆளும் மன்னர்களால் பெயர் பெற்ற நாட்டுப் பெயர்கள். சேரர், சோழர், பாண்டியர் என்னும் பெயர்களும் முறையே சேர்ப்பு நாட்டு மக்கள், (சோறு)சோற்றுவளம் மிக்க நாட்டு மக்கள், பண்டைய மக்கள் எனக் குடிமக்கள் பெயர்களாகக் கொண்டு குடிமக்களால் பெயர்பெற்ற நாட்டுப் பெயர்கள் எனக் கொள்ளினும் அமையும்.

ஓய்மானாடு 
கொங்கு நாடு , வள்ளுவப்பாடி நாடு , ஆகியவை குடிமக்களால் பெற்ற நாட்டின் பெயர்கள். 

தொண்டை நாடு , வேங்கடநாடு முதலானவை நிலவியலால் பெயர் பெற்ற நாட்டுப் பெயர்கள். 


</doc>
<doc id="155376" url="https://ta.wikipedia.org/wiki?curid=155376" title="மைனா (திரைப்படம்)">
மைனா (திரைப்படம்)

மைனா பிரபு சாலமன் கதை எழுதி இயக்கி 2010 ஆம் ஆண்டு வெளிவந்த தமிழ்த் திரைப்படம் ஆகும். இந்த திரைப்படத்தை உதயநிதி ஸ்டாலினும் கல்பாத்தி அகோரமும் வெளியிட்டனர். இதில் வித்தார்தும் அமலாபாலும் முக்கிய கதாபாத்திரங்களில் தோன்றினர். இப்படத்திற்கு இமான் இசையமைத்தார். 2010 நவம்பர் 5 ஆம் தேதி தீபாவளியன்று இப்படம் வெளியிடப்பட்டது. இப்படத்திற்கு நேர்மறையான விமர்சனங்கள் கிடைத்ததுடன் 58வது தென்னிந்திய பிலிம்பேர் விருதில் சிறந்த திரைப்படத்திற்கான விருதும் இப்படத்தில் நடித்தமைக்காக தம்பி ராமையாவிற்கு சிறந்த துணைநடிகருக்கான தேசிய விருதும் கிடைத்தது.


இப்படத்தின் ஐந்து பாடல்கள் மற்றும் பின்னணி இசையை உருவாக்கியவர் டி. இமான் ஆவார். இப்படத்தில் இடம்பெற்ற பாடல் வரிகளை யுகபாரதி, எக்நாத் ஆகியோர் எழுதியிருந்தனர். அனைத்துப் பாடல்களும் மிகவும் வரவேற்பு பெற்ற பாடல்களாகும்.


</doc>
<doc id="155380" url="https://ta.wikipedia.org/wiki?curid=155380" title="நடுநாடு">
நடுநாடு

நடுநாடு என்பது சோழநாட்டுக்கும் தொண்டைநாட்டுக்கும் இடைப்பட்ட நிலப்பகுதியாகும். பத்தாம் நூற்றாண்டில் தோன்றிய இடைக்காலச் சோழர் ஆட்சியின்போது ஆட்சி அமைப்பில் வளநாடு, நாடு, கூற்றம், என்னும் நாட்டுப் பிரிவுகள் தோன்றின. அப்போது சோழநாட்டுக்கும், தொண்டைநாட்டுக்கும் இடைப்பட்டுக் கிடந்த நிலப்பகுதியை நடுநாடு எனப் பெயரிட்டு வழங்கினர். தேவாரத் திருத்தலங்களும், திவ்விய தேசங்களும் நடுநாட்டிலுள்ள கோயில்கள் எனச் சில கோயில்களைப் பகுத்துக் காட்டுகின்றன. இந்த நடுநாட்டை மகதம் எனவும் வழங்குவர். மகதை என்பது தமிழ்நாட்டிலுள்ள மகதம். இதனை நடுநாடு என்றும் கூறுவர். சங்ககாலத்தில் இது அருவாளர் வாழ்ந்த அருவாள் நாடு, ஓய்மான் நல்லியாதன் முதலானோர் ஆண்ட ஓய்மானாடு ஆகிய பெயர்களுடன் விளங்கியது. வடநாட்டிலுள்ள மகதம் தமிழ் அல்லாத மொழி பேசப்படும் 17 நிலங்களில் ஒன்று.


</doc>
<doc id="155391" url="https://ta.wikipedia.org/wiki?curid=155391" title="இந்தியாவின் விடிவெள்ளி - சுவாமி விவேகானந்தர் (நூல்)">
இந்தியாவின் விடிவெள்ளி - சுவாமி விவேகானந்தர் (நூல்)

இந்தியாவின் விடிவெள்ளி சுவாமி விவேகானந்தர் என்பது நெல்லை விவேகநந்தா எழுதிய விவேகானந்தர் வாழ்க்கை வரலாற்று நூல். இது சென்னையில் உள்ள வானதி பதிப்பகத்தால் வெளியிடப்பட்டுள்ளது.

திருநெல்வேலி மாவட்டத்திலுள்ள குட்டம் என்கிற கடற்கரையோர கிராமத்தில் ஜெயமுருகானந்தன் பிறந்தார். இவர் நிர்வாகவியலில் முதுகலைப் பட்டமும், இதழியல் மற்றும் மக்கள் தகவல் தொடர்பியலில் முதுகலைப்பட்டமும் ஆய்வியல் நிறைஞர் பட்டமும் பெற்றவர். சென்னையில் ஊடகத் துறையில் துணை ஆசிரியராகப் பணியாற்றியவர். இவர் சுவாமி விவேகானந்தர் மேல் கொண்ட பற்றுதலால் நெல்லை விவேகநந்தா என்கிற புனைப் பெயரில் கட்டுரைகளையும் தொடர்களையும் தமிழில் வெளியாகும் அச்சிதழ்களிலும் இணைய இதழ்களிலும் எழுதியுள்ளார்.

இந்த நூலுக்கு, ஸ்ரீராமகிருஷ்ண விஜயம் எனும் ஆன்மிக - பண்பாட்டு மாத இதழின் ஆசிரியர் சுவாமி விமூர்த்தானந்தர் அணிந்துரை எழுதியிருக்கிறார்.

இந்நூலில் 43 தலைப்புகளில் விவேகானந்தரின் வாழ்க்கை வரலாற்றை கதை நடையில் எழுதியுள்ளனர்.



</doc>
<doc id="155394" url="https://ta.wikipedia.org/wiki?curid=155394" title="ஸ்பாட்டகஸ்">
ஸ்பாட்டகஸ்

ஸ்பாட்டகஸ் (, ""; ) (கி.மு. 109–71) என்பவர் உரோமைக் குடியரசுக்கு எதிரான ஓர் பாரிய அடிமைகளின் எழுச்சியின் மூன்றாம் சேர்விலே போரில் உரோமினால் அடிமைகளாக்கப்பட்டவர்களின் தலைவராக இருந்தவர். போருக்கு வெளியே ஸ்பாட்டகஸ் பற்றி குறைவாகவே அறியப்படுகின்றது. வரலாற்றுப் பதிவுகளும்கூட குழப்பமானவையும் நம்பகத்தன்மையற்றதாகவுமே காணபப்டுகின்றன. ஆனாலும் எல்லா மூலங்களும் அவர் ஓர் முன்னாள் கிளாடியேட்டராகவும் முழுமையான படைத் தலைவராகவும் இருந்தார் என்பதில் உடன்படுகின்றன.

ஸ்பாட்டகஸின் போராட்டம் என்பது அது அடிமை ஆட்சிக்கெதிரான ஒடுக்கப்பட்ட மக்களின் விடுதலைக்கு எடுத்துக்காட்டாக சிலரால் விளக்கமளிக்கப்பட்டு, பல அரசியல் சிந்தனையாளர்களின் அகத்தூண்டலாக இருந்து வருகின்றது. இது பல இலக்கியங்கள், தொலைக்காட்சிகள், திரைப்படங்கள் ஆகியவற்றில் கவனத்தை ஈர்த்து வருகின்றது.



</doc>
<doc id="155395" url="https://ta.wikipedia.org/wiki?curid=155395" title="ஆபிரகாமிய சமயங்கள்">
ஆபிரகாமிய சமயங்கள்

ஆபிரகாமிய சமயங்கள் என்பன ஆபிரகாமுக்கு முக்கியத்துவம் கொடுத்து, அவரை தங்கள் பொது மூலமாகக் கொண்டு அல்லது அவரின் காணப்பட்ட ஆன்மீக பாரம்பரியத்தை ஏற்றுக்கொண்ட ஒரு கடவுட் கொள்கை சமயங்களாகும். அவை மூன்று பிரதான ஒப்புநோக்கிய சமயங்களான ஒன்றாக, ஏனைய இந்திய சமயங்கள், கிழக்கு ஆசிய சமயங்களுடன் காணப்படுகின்றன. இருபத்தியோராம் நூற்றாண்டின் ஆரம்பத்தில், உலக சனத்தொகையில் 54% மக்கள் (3.8 மில்லியன் மக்கள்) ஆபிரகாமிய சமயங்களை பின்பற்றுபவர்களாகவும், 30% மக்கள் ஏனைய சமயங்களை பின்பற்றுபவர்களாகவும், 16% மக்கள் சமயம் எதுவுமற்றவர்களாகவும் காணப்படுகின்றனர்.

உருவாக்கப்பட்ட காலவரிசைப்டி, யூதம், கிறித்தவம், இசுலாம் ஆகிய மூன்று பெரிய சமயங்கள் என்பன ஆபிரகாமிய சமயங்கள் ஆகும்.



</doc>
<doc id="155399" url="https://ta.wikipedia.org/wiki?curid=155399" title="எரிபற்றுநிலை">
எரிபற்றுநிலை

எரிதகவுள்ள பொருளொன்று எரிய ஆரம்பிப்பதற்குத் தேவையான இழிவு வெப்பநிலை அதன் எரிபற்றுநிலை ("Fire point") எனப்படும். இது திறந்த சுவாலையில் எரியூட்டப்பட்டு குறைந்தது 5 செக்கன்களில் எரியத் தொடங்கும் வெப்பநிலையாகக் கருதப்படும்.

குறைந்த எரிபற்றுநிலை கொண்ட பொருட்களே சிறந்த எரிபொருட்களாகும்.



</doc>
<doc id="155401" url="https://ta.wikipedia.org/wiki?curid=155401" title="மேகதூதம்">
மேகதூதம்

மேகதூதம் (சமற்கிருதம்: Meghadūtam; "மேக தூதன்" என்று பொருள்) புகழ்பெற்ற சமற்கிருத புலவரான காளிதாசரால் இயற்றப்பட்ட ஒரு காவியம். இது தமிழில் உள்ள தூது இலக்கியத்தை ஒத்தது. 

பணி காரணமாக நீண்ட நாட்களாக திரும்பாத தலைவர், தன் மனைவிக்கு மேகத்தை தூதுவிடுவதாக இப்பாடல் அமைகிறது. இது பல்வேறு மொழிகளில் மொழிபெயர்க்கப்பட்டுள்ளது.

இக்காவியத்தில் 111 பாடல்கள் உள்ளன, இது காளிதாசனின் மிகப் பிரபலமான படைப்புகளில் ஒன்றாகும். இப்படைப்பு 'பூர்வ-மேகம்', 'உத்தர-மேகம்' என இரு பிரிவுகளை கொண்டது. ஒரு யக்ஷன் (செல்வத்தின் அரசனான குபேர மன்னனின் ஒரு பிரஜை), தன் பணிகளை சரியாக செய்யாததால் ராஜ்யத்தில் இருந்து மத்திய இந்தியாவிற்கு விரட்டப்பட்டுவிடுகிறான். அவன் வானில் செல்லும் ஒரு மேகத்தை பார்த்து, இமயமலை அடிவாரத்தில் இருக்கும் அலகாபுரி நகரில் வசிக்கும் தன் மனைவிக்கு ஒரு தகவல் எடுத்துசெல்லுமாறு கேட்கிறான். அலகாபுரி செல்லும் வழியில் உள்ள மனதை கவரும் காட்சிகளை வழிகாட்டியாக இருக்க மேகத்திடம் கூறுகிறான் தலைவன்.

மேகதூதத்தின் பிரபலம் காரணமாக அதே போல் எழுந்த பல "ஸந்தேஶ" (தூது) காவியங்கள் பல மேகதூதம் இயற்றப்பட்ட மந்தகிரந்த சந்தத்தில் இயற்றப்பட்டுள்ளன. உதாரணமாக ஹம்ஸ-ஸந்தேஶத்தில், இராமன் சீதைக்கு தூதாக ஒரு ஹம்ஸத்தை (அன்னத்தை), வழியில் காணக்கூடிய அற்புத காட்சிகளை வர்ணித்து, அனுப்புகிறான்.

மல்லிநாதர் என்னும் அறிஞர் இதற்கு வடமொழியில் உரை எழுதியுள்ளார். 1813-இல் ஹோரேஸ் ஹேய்மேன் வில்ஸன் என்ற அறிஞரால் ஆங்கிலத்தில் மொழிபெயர்க்கப்பட்டது. பல்வேறு மொழிகளில் அதன்பிறகு மொழிபெயர்க்கப்பட்டுள்ளது. 

தீபா மேத்தாவின் 'வாடர்' என்னும் திரைப்படத்தில் இக்காவியத்திலிருந்து சில வரிகள் இடம்பெறுகின்றன.



</doc>
<doc id="155402" url="https://ta.wikipedia.org/wiki?curid=155402" title="சந்திரகாந்தா (தொலைக்காட்சித் தொடர்)">
சந்திரகாந்தா (தொலைக்காட்சித் தொடர்)

சந்திரகாந்தா ஒரு இந்திய கற்பனை கதை நாடகம் ஆகும். 1995 ஆம் ஆண்டுகளில் தூர்தர்சனில் ஒளிபரப்பு செய்யப்பட்டது. இந்த கதையானது தேவகி நந்தன் காற்றி என்பவரின் நாவலில் இருந்து சுனில் அக்னிஹோத்ரி என்பவரால் இயக்கப்பட்டது. இத்தொடரின் இயக்குனர் நீதிமன்றத்தில் 1996 ஆம் ஆண்டு தூர்தர்சன் தொலைக்காட்சியை எதிர்த்து வழக்கு தொடர்ந்தார். சிறிது காலத்திற்குப் பின் இந்தத் தொடர் சோனி மற்றும் ஸ்டார் பிளஸ் தொலைக்காட்சிகளில் ஒளிபரப்பானது.


</doc>
<doc id="155404" url="https://ta.wikipedia.org/wiki?curid=155404" title="வெளிவட்டப்புள்ளியுரு">
வெளிவட்டப்புள்ளியுரு

வெளிவட்டப்புள்ளியுரு ("epicycloid") என்பது ஒரு சிறிய வட்டமானது அதைவிடப் பெரியதொரு நிலையான வட்டத்துக்கு வெளியே அதனைத் தொட்டவாறே நழுவாமல் உருளும் போது, உருளும் வட்டத்தின் மீது அமைந்த ஒரு புள்ளியின் பாதையை வரையக் கிடைக்கும் வளைவரை ஆகும். இது ஒரு வகைச் சில்லுரு ஆகும். வட்டப்புள்ளியுருவிற்கும் வெளிவட்டப்புள்ளியுருவிற்கும் உள்ள வேறுபாடு உருளும் வட்டம் எதன் மீது உருளுகிறது என்பதில் உள்ளது. வட்டப்புள்ளியுருவில் உருளும் வட்டம் ஒரு நிலையான கோட்டின் மீதும் வெளிவட்டப்புள்ளியுருவில் உருளும் வட்டம் ஒரு நிலையான வட்டத்துக்கு வெளியிலும் உருள்கின்றன.

உருளும் வட்டமானது நிலையான வட்டத்திற்கு உள்ளே உருளும்போது உருளும் வட்டத்தின் மீது அமைந்த ஒரு புள்ளியின் பாதையை வரையக் கிடைக்கும் வளைவரை உள்வட்டப்புள்ளியுரு ஆகும்.








புள்ளி formula_5 இன் இருப்பிடம் காணல்:

தொடுபுள்ளியிலிருந்து நகரும் புள்ளிவரை (formula_5) உள்ள கோண அளவு formula_7 (ரேடியனில்)

தொடக்கப்புள்ளியிருந்து தொடுபுள்ளி வரயிலான கோணம் formula_8 (ரேடியனில்)

உருளும் வட்டம் நழுவாமல் உருளுவதால்:

ரேடியனின் வரையறைப்படி:

இவற்றிலிருந்து:

எனவே formula_12 formula_8 இரண்டுக்குமானத் தொடர்பு:

படத்திலிருந்து, நகரும் புள்ளி formula_5 இன் நிலையைக் கீழ்க்காணும் மதிப்புகள் தருவதைத் தெளிவாகக் காண முடியும்:

(1) இல் உள்ளபடி formula_12 மதிப்பைப் பிரதியிட்டுச் சுருக்க:



</doc>
<doc id="155409" url="https://ta.wikipedia.org/wiki?curid=155409" title="மகதைப் பெருமாள்">
மகதைப் பெருமாள்

மகதைப் பெருமாள் என்பவன் மூன்றாம் குலோத்துங்கனின் படைத்தலைவர்களில் ஒருவன். ‘வாணகோவரையன் பொன்பரப்பினான்’ என்னும் அடைமொழியுடனும் இவனது பெயரைக் கல்வெட்டுகள் குறிப்பிடுகின்றன. மகதை என்பது தமிழ்நாட்டிலுள்ள மகதம். இதனை நடுநாடு என்றும் கூறுவர். மகதை, மகதநாடு என்பதன் மரூஉ. இது வடபுலத்திலுள்ள மகத தேசம் அல்ல. தமிழ்நாட்டிலேயே மேற்கே சேர்வராயன் மலை, தெற்கில் கொல்லி மலை, வடக்கில் சவ்வாது மலை எனும் மலைகளிடைப்பட்டு செங்கம் கணவாய் வழியாக திருவண்ணாமலை மற்றும் அதன் கிழக்கில் அமைந்துள்ள பெண்ணையாறு பாயும் நிலப்பரப்பினை சார்ந்துள்ள நாட்டினைக்குறிக்கும். மலைபடுகடாமில் பாட்டுடைத் தலைவனாக பாடப்பட்ட நன்னன் சேய் நன்னன் தன் நாட்டினை சூழ்ந்துள்ள பகுதியுமாகும். வாணர்குலத் தவைர்கள் இப்பகுதியை சிலகாலம் ஆண்டுள்ளனர். இவர் நீண்ட தனி அரசமரபுடையோர் இல்லை எனினும் இடையிடையே பற்பலகாலங்களில் பெருமன்னர்களுக்கு கீழிருந்து படைத்தலைவர்களாகவும், தனியாட்சி பெற்ற குறுநில மன்னர்களாகவும் திகழ்ந்துள்ளர்.வடநாட்டிலுள்ள மகதம் தமிழ் அல்லாத மொழி பேசப்படும் 17 நிலங்களில் ஒன்று. மகதைப் பெருமாள் திருவண்ணாமலைக் கோயிலில் பொன் வேய்ந்தான். இவனைப் போற்றும் 22 பாடல்கள் (வெண்பாக்கள்) திருவண்ணாமலைக் கோயில் சுவரில் கல்வெட்டுகளாக உள்ளன. 

<poem>
தாரும் முடியும் முரசும் தமக்குரிய
பாரும் உடன்பெறுவர் பார்வேந்தர் – வீரப்
பெருமாள் மகதேசன் பேர்எழுதித் தத்தம்
திருமார்பில் ஆளோலை செய்து.
</poem>
தார், முடி, முரசு, ஆளும் நிலம் போன்றவற்றைத்தான் பார்வேந்தர் பெறுவர். மகதை வீரப்பெருமாள் காலத்திலோ இவன் பேரை எழுதிய ஆள்மாலை (ஒன்று) செய்தும் அணிந்துகொள்வர் (மகதைப் பெருமாளோ தன் மார்பில் பலர் எழுதிய ஓலைகளை (விழுப்புண்களை) அணிந்துகொண்டிருக்கிறான் எனினும் அமையும்.)

பார்வேந்தர்கள் மகதேசனை நாடிச்சென்று தார், முடி, முரசு, தமக்குரிய அரசு ஆகியவற்றைப் பெறுவர். மேலும் மகதேசனுக்கு தாங்கள் அடிமை என தம் மார்பில் ஆளோலை எழுதி அணிவர். என்னும் பொருளிலும் அமையும்.


</doc>
<doc id="155411" url="https://ta.wikipedia.org/wiki?curid=155411" title="பயங்கரவாதத்திற்கு எதிரான போர்">
பயங்கரவாதத்திற்கு எதிரான போர்

பயங்கரவாதத்திற்கு எதிரான போர் என்பது அமெரிக்காவும் பிரித்தானியாவும் நேட்டோவினதும் நேட்டோ அல்லாத நாடுகளினதும் உதவியுடன் நடாத்தும் பன்னாட்டு படை நடவடிக்கையைக் குறிக்க பொதுவாகக் கையாளப்படும் பதமாகும். முதலில் அல் காயிதா மற்றும் ஏனைய சன்டையிடும் இயக்கங்களை அழிக்கும் நோக்குடன் ஆரம்பிக்கப்பட்ட படை நடவடிக்கையாகும்.


</doc>
<doc id="155416" url="https://ta.wikipedia.org/wiki?curid=155416" title="அ. திருமலைமுத்துசுவாமி">
அ. திருமலைமுத்துசுவாமி

அ. திருமலைமுத்துசுவாமி (1928 - 1980?) தமிழ் விரிவுரையளராக வாழ்க்கைத் தொடங்கி, பொதுநூலக நூலகராகவும் கல்லூரி நூலகராகவும் பணியாற்றி, பல்கலைக் கழக நூலகத்துறைத் தலைவராகப் பணியாற்றியவர். தமிழறிஞர். கவிஞர். அவரது படைப்புகளை தமிழ்நாடு அரசின் தமிழ்வளர்ச்சித்துறை நாட்டுடைமையாக்கி இருக்கிறது.

திருநெல்வேலி மாவட்டம் நாங்குநேரி என்னும் ஊரில் வாழ்ந்த தமிழாசிரியர் அருணாசலம் பிள்ளை – மங்கையர்க்கரசி என்னும் இணையருக்குத் தலைமகனாக 1928 - ? - ? ஆம் நாள் பிறந்தார். இவருடன் சங்கரவள்ளி நாயகம், சுப்பிரமணியன், காமாட்சி மற்றும் ஒருவர் இவருடன் பிறந்தவர்கள் ஆவர்.

சென்னை பச்சையப்பன் கல்லூரியில் பேராசிரியர்கள் அ. மு. பரமசிவானந்தம், முனைவர் மு. வரதராசன் ஆகியோரிடம் பயின்று தமிழிலக்கியத்தில் சிறப்பு இளங்கலைப் பட்டம் (BA - Hons) பெற்றார். இப்பட்டம் கலை முதுவர் பட்டத்திற்கு இணையானதாகும். பின்னர் கல்வியியல் இளவர் (Bachelor of Teaching) பட்டமும் நூலக அறிவியல் பட்டயமும் (Diploma in Library Science) பெற்றார். தமிழிலக்கியத்தில் ஆய்வுசெய்து 1967ஆம் ஆண்டில் இலக்கிய முதுவர் (Master of Literature) என்னும் பட்டமும் பெற்றார். 1973 -74 ஆம் ஆண்டில் கர்நாடகப் பல்கலைக் கழகத்தில் நூலகவியல் முதுவர் பட்டப்படிப்பில் (M.Lib.Sc.) பல்கலைக் கழக முதல்வராகத் தேறி பொற்பதக்கம் பெற்றார்.

திருநெல்வேலியில் உள்ள மதுரை திரவியம் தாயுமானவர் இந்து கல்லூரியில் தமிழ் விரிவுரையாளராகப் பணியாற்றினார்.

1953ஆம் ஆண்டில் நெல்லை மாவட்ட மைய நூலகத்தில் நூலகராகப் பணியாற்றினார்.

1955 சூன் முதல் 1960 ஏப்ரல் வரை மதுரை தியாகராசர் கல்லூரியில் நூலகத் துறைத் தலைவராகப் பணியாற்றினார்.

1960 சூலை முதல் 1977 வரை சென்னைப் பல்கலைக் கழக நூலகத்துறையில் விரிவுரையாளராகப் பணியாற்றினார். 1977 ஆம் ஆண்டு முதல் தான் மறையும் வரை மதுரை காமராசர் பல்கலைக் கழகத்தின் நூலகத்துறைத் தலைவராகப் பணியாற்றினார்.

1965 ஆம் ஆண்டில் ஐந்து மாதங்கள் கல்வியுலாவாக அமெரிக்க நாட்டிற்குச் சென்று திரும்பினார். அதனால் கிடைத்த பட்டறிவைக் கொண்டு நூலக நாட்டில் நூற்றியிருபது நாள்கள் என்னும் நூலை எழுதினார்.

தமிழிலும் நூலகவியலிலும் புலமைபெற்ற திருமலை முத்துசுவாமி, இவ்விரு துறைகளிலும் தமிழ். ஆங்கிலம் ஆகிய இரு மொழிகளிலும் நூல்களை எழுதியிருக்கிறார். அவை பின்வருமாறு:

சைவம், தமிழ், நூலகவியல் ஆகியவற்றில் துறைபோகியவராக இருந்த திருமலை முத்துசுவாமிக்கு பின்வரும் பட்டங்களும் பாராட்டுகளும் வழங்கப்பட்டன:


திருமலை முத்துசுவாமி, பகவதி என்பவரை மணந்தார்.

திருமலை முத்துசுவாமி மதுரை காமராசர் பல்கலைக் கழகத்தில் பணியாற்றும்பொழுது 1980ஆம் ஆண்டில் மஞ்சள் காமாலை நோய்க்கு ஆட்பட்டு மரணமடைந்தார்.


</doc>
