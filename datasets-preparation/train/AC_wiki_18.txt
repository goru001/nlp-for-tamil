<doc id="147384" url="https://ta.wikipedia.org/wiki?curid=147384" title="தமிழ்நாட்டில் கிறித்தவம்">
தமிழ்நாட்டில் கிறித்தவம்

தமிழ்நாட்டில் கிறித்தவம் என்பது கிறித்தவ சமயம் தொடங்கிய காலத்திலிருந்து அது தமிழகத்தில் காலூன்றி வளர்ந்த வரலாற்றையும், இன்று அதன் நிலையையும் குறிக்கிறது.

கிறித்தவம் தமிழ் மண்ணில் வேரூன்றக் காரணமாக அமைந்தவர் இயேசு கிறித்துவின் சீடர்களுள் ஒருவரான புனித தோமா என்று பெரும்பான்மையான வரலாற்றாசிரியர்கள் கருதுகின்றனர். அவர்கள் ஆதாரமாகக் காட்டுவன இவை: இன்றைய கேரள மாநிலத்தில் வந்திறங்கிய புனித தோமா, கிபி 52-72 ஆண்டுகளில் கிறித்தவ சமயத்தை அறிவித்து, மயிலாப்பூரில் உயிர்நீத்தார் என்னும் வாய்மொழி மரபு கேரள கிறித்தவர்களிடையே ஆழமாக வேரூன்றியுள்ளது; கிபி முதல் நூற்றாண்டுகளிலிருந்தே கிறித்தவ எழுத்தாளர்கள் புனித தோமா இந்தியாவுக்குக் கிறித்தவத்தைக் கொணர்ந்தார் எனக் குறிப்பிட்டுள்ளனர்.சென்னை சாந்தோம் தேவாலயம் புனித தோமாவின் கல்லறை இருந்ததாகக் கருதப்படும் இடத்தின்மேல் கட்டப்பட்டது.

கிபி 13ஆம் நூற்றாண்டில் தமிழகம் வந்த மார்க்கோ போலோ போன்ற கிறித்தவப் பயணியர் மயிலாப்பூரில் புனித தோமாவின் கல்லறையைச் சந்தித்த குறிப்புகளை விட்டுச்சென்றுள்ளனர்.

கிபி 15ஆம் நூற்றாண்டின் இறுதியில் இந்தியாவுக்குக் கடல்வழி கண்டுபிடிக்கப்பட்டதைத் தொடர்ந்து, போர்த்துகீசியரின் ஆதரவின் கீழ் பல கிறித்தவ மறைபரப்பாளர்கள் தமிழகம் வந்து கிறித்தவ மறையைப் பரப்பினார்கள். இவர்கள் அனைவரும் கத்தோலிக்க கிறித்தவ சபையைச் சார்ந்தவர்கள். அவர்களுள் குறிப்பிடத்தக்கோர் சிலர்:


கிபி 18ஆம் நூற்றாண்டின் தொடக்கத்திலிருந்து புரோட்டஸ்தாந்த சபைகளைச் சார்ந்த கிறித்தவ மறைபரப்பாளர்கள் தமிழகம் வந்தனர். அவர்கள் ஒல்லாந்து, செருமனி, இங்கிலாந்து, ஐக்கிய அமெரிக்கா போன்ற நாடுகளிலிருந்து வந்து, தமிழகத்தில் கிறித்தவ மறையைப் பரப்பினர்.

அவர்களுள் குறிப்பிடத்தக்கோர் சிலர்:


மேலே குறிப்பிட்ட வெளிநாட்டு கிறித்தவ மறைப்பணியாளர்களும் வேறு பலரும் தமிழ் இலக்கணம், இலக்கியம், உரைநடை, அச்சுக்கலை வளர்ச்சிக்கு அரும் தொண்டு ஆற்றியுள்ளனர் என்பது குறிப்பிடத்தக்கது.

தமிழகத்தின் மக்கள் தொகையில் 6 விழுக்காடு கிறித்தவர்கள் ஆவர். தமிழகத்தின் தென் மாவட்டங்களில் கிறித்தவர்கள் கணிசமான எண்ணிக்கையில் உள்ளனர். 2001ஆம் ஆண்டு இந்திய மக்கள் தொகைக் கணிப்புப்படி, கன்னியாகுமரி மாவட்டத்தில் 44% பேர் கிறித்தவர்கள் ஆவர். தூத்துக்குடி மாவட்டத்தில் 17% மக்களும், திருநெல்வேலி மாவட்டத்தில் 11% மக்களும் கிறித்தவ சமயத்தைச் சார்ந்தவர்கள்.

தமிழகத்தில் பரவியிருக்கின்ற கிறித்தவப் பிரிவுகள் மூன்று பெரும் அமைப்புகளுக்குள் அடங்கும் அவை: 1) கத்தோலிக்க திருச்சபை; 2) புரோட்டஸ்தாந்து சபைகள்; 3) மரபுவழி (ஆர்த்தடாக்சு) சபைகள்.

கத்தோலிக்க திருச்சபை மிகப் பெரும்பான்மையாக இலத்தீன் வழிபாட்டு முறையைச் சார்ந்தது. ஆங்காங்கே மலபார் மற்றும் மலங்கரை கத்தோலிக்கர் உள்ளனர்.

புரோட்டஸ்தாந்து சபைகளுள் பெரும்பான்மை உறுப்பினரைக் கொண்ட சபை தென்னிந்தியத் திருச்சபை ஆகும். மேலும், லூத்தரன் சபை, பிரதரன் சபை, பெந்தகோஸ்து சபை போன்ற பிற புரோட்டஸ்தாந்து சபைகளும் தமிழகத்தில் உள்ளன.

மரபுவழி (ஆர்த்தடாக்சு) சபைகள் கன்னியாகுமரி மாவட்டம், சென்னை போன்ற பகுதிகளில் உள்ளன.

தமிழகத்தில் கத்தோலிக்க திருச்சபை 18 மறைமாவட்டங்களாக அமைந்து இயங்கிவருகிறது. ஒவ்வொரு மறைமாவட்டமும் ஓர் ஆயர் ("bishop") அல்லது பேராயர் ("archbishop") தலைமையில், குருக்களின் நேரடி ஒத்துழைப்போடு நடத்தப்படுகிறது. குருக்களுள் பெரும்பான்மையோர் மறைமாவட்டக் குருக்கள் என்னும் வகையினர். இவர்கள் பெரும்பாலும் பங்குத்தந்தையராகப் பணிபுரிகின்றார்கள். மேலும், இயேசு சபை,கப்புச்சின் சபை,சலேசிய சபை போன்ற துறவறசபைக்குருக்கள் மறைப்பணி,கல்விப்பணி,சமூகப்பணி போன்ற பணிகளை மிகசிறப்பாக தமிழகமெங்கும் சிறப்பாக ஆற்றிவருகின்றனர்.

ஒவ்வொரு மறைமாவட்டத்திலும் பெண்துறவியர் பலர் பல துறவற சபைகளில் உள்ளனர். இவர்கள் அருட்சகோதரிகள் என்று அழைக்கப்படுகின்றனர். கல்விக்கூடங்களை நடத்துவதோடு, மருத்துவ மனைகள், முதியோர் இல்லங்கள், அனாதை இல்லங்கள் போன்ற பிறரன்புப்பணி நிறுவனங்களையும் இவர்கள் நடத்தி, சாதி மத வேறுபாடின்றி பணியாற்றுகின்றனர்.


மேற்கூறிய 18 இலத்தீன் வழிபாட்டுமுறை கத்தோலிக்க மறைமாவட்டங்கள் தவிர, கீழ்வரும் கீழை வழிபாட்டுமுறை கத்தோலிக்க மறைமாவட்டங்களும் தமிழகத்தில் செயல்படுகின்றன. அவை:


தென்னிந்தியத் திருச்சபை தமிழகத்தில் 8 பேராயங்களாக ("dioceses") அமைந்து இயங்கிவருகிறது. ஒவ்வொரு பேராயமும் ஒரு பேராயரின் ("bishop") தலைமையின் கீழ் உள்ளது. பேராயங்கள் கீழ்வருவன:


தென்னிந்தியத் திருச்சபையும் பல கல்லூரிகள், பள்ளிக்கூடங்கள், சேவை நிறுவனங்கள் போன்றவற்றை நடத்தி, மக்களுக்குப் பணிசெய்துவருகிறது.

தமிழ்நாட்டில் சிறப்புவாய்ந்த கிறித்தவத் திருத்தலங்கள் கீழ்வருவன:


தமிழ் இலக்கிய வளர்ச்சிக்குப் பங்களித்த சில தமிழகக் கிறித்தவர்களின் பட்டியல்:


தமிழ் இலக்கிய வளர்ச்சிக்குத் துணைபுரிந்த மேலைநாட்டுக் கிறித்தவர்கள் சிலர்:




</doc>
<doc id="147385" url="https://ta.wikipedia.org/wiki?curid=147385" title="மார்க்கண்டேயனார் காஞ்சி">
மார்க்கண்டேயனார் காஞ்சி

மார்க்கண்டேயனார் காஞ்சி என்பது பழமையான நூல்களில் ஒன்று. இளம்பூரணர் இந்த நூலின் பாடல்-பகுதி ஒன்றைக் குறிப்பிடுகிறார்.


</doc>
<doc id="147386" url="https://ta.wikipedia.org/wiki?curid=147386" title="புலன் (நூல்வனப்பு)">
புலன் (நூல்வனப்பு)

நூலின் வனப்பு-இயல்புகள் எட்டு எனத் தொல்காப்பியர் பகுத்துக் காட்டுகிறார். அவற்றில் புலன் என்பது ஒன்று. 

தெளிவாகப் புலப்படும் மொழிநடையில் செய்யப்படும் நூல் புலன்-வனப்பு-நூல். 

சேரிமொழி என்பது ‘பாடிமாற்றங்கள்’ என்கிறார். 
இது ஊர்மக்கள் பேசும் மொழி. 
‘விளக்கத்தார் கூத்து முதலாகிய நாடகச் செய்யுளாகிய வெண்டுறைச் செய்யுள்’ எனப் புலன்-வனப்பு நூலுக்கு எடுத்துக்காட்டும் தருகிறார்.


</doc>
<doc id="147387" url="https://ta.wikipedia.org/wiki?curid=147387" title="விருந்து (நூல்வனப்பு)">
விருந்து (நூல்வனப்பு)

நூலின் வனப்பு-இயல்புகள் எட்டு எனத் தொல்காப்பியர் பகுத்துக் காட்டுகிறார். அவற்றில் விருந்து என்பது ஒன்று. 

புதிவராக வீட்டுக்கு வருபவரை விருந்து என்போம். 
அதுபோல மரபுவழிமேல் புதிதாக வரும் நூல்களை விருந்து-வனப்பு நூல் எனத் தொல்காப்பியர் குறிப்பிடுகிறார்.

பேராசிரியர் 
ஆகியவை விருந்து-வனப்பு நூல்கள் என இவர் குறிப்பிடுகிறார்.


</doc>
<doc id="147388" url="https://ta.wikipedia.org/wiki?curid=147388" title="ஓவியர் குடி">
ஓவியர் குடி

ஓவியர் என்போர் சங்க காலத்தில் இப்போதுள்ள திண்டிவனம் பகுதியில் வாழ்ந்த குடிமக்கள். இந்த ஓவியர்-குடி மக்கள் வாழ்ந்த நாடு ஓய்மானாடு எனப்பட்டது. ஓய்மான் நல்லியக்கோடன், ஓய்மான் வில்லியாதன் ஆகிய மன்னர்கள் இந்த நாட்டுப்பகுதியை ஆண்ட ஓவியர்-குடி அரசர்கள்.

'ஓ' என்னும் சொல் மதகடைக்கும் பலகையைக் குறிக்கும். ஓய்மானாட்டில் ஏரிகள் மிகுதி. மதகடைக்கும் ஓக்கள் மிகுதியாக இருந்த நாடு ஓய்மானாடு எனப்பட்டது. இந்த நாட்டைப் பற்றிக் கூறும் சிறுபாணாற்றுப்படை அடிகள் இதனை 'பொருபுனல் தரூஉம்' என்று குறிப்பிடுவது 'ஓ' < ஓய் என மருவியது என்பதற்கு வலுவூட்டுகிறது.

ஓவியர்குடி மக்கள் வாட்போரில் வல்லவர்கள். 

இவர்களின் முன்னோன் ஒருவன் இலங்கைத் தீவிலிருந்தபோது கரு தரித்து தாய் இங்கு வந்தபின் பிறந்தான் என்று பாடல் தெரிவிக்கிறது. இவன் தலைதூக்கி நிறுவிய ஊர் ‘நன்மாவிலங்கை’. இது இவன் கருவுற்ற ‘தொன்மாவிலங்கை’ நினைவாகச் சூட்டப்பட்டது. 

வில்லியாதன் ஆண்ட ஊர் இப்போது ‘வெள்ளிமேடுபேட்டை’ என்னும் பெயருடன் விளங்குகிறது.



</doc>
<doc id="147392" url="https://ta.wikipedia.org/wiki?curid=147392" title="பெண்குறிக் காம்பு">
பெண்குறிக் காம்பு

பெண்குறிக் காம்பு ("clitoris" அல்லது மதன பீடம் ,பெண்குறிப் பருப்பு, யோனிலிங்கம்,யோனிப் பருப்பு) பெண் பாலூட்டிகளில் மட்டுமே உள்ள ஓர் பாலுறவு உறுப்பாகும். மனிதர்களில் பருப்பு அல்லது மொட்டு போன்று காணப்படும் பகுதி சிறுநீர்க் குழாய் மற்றும் புணர்புழை துளைகளின் மேலே சிறிய இதழின் முன்பக்க சந்திப்புக்கு அண்மையில் உள்ளது. பெண்குறிக் காம்பிற்கு ஒத்தமைப்புடைய ஆண்குறி போலன்றி இதன் சேய்மையில் சிறுநீர்க்குழாய் கொண்டிருக்கவில்லை. இதற்கு ஒரே விலக்காக "புள்ளியிட்ட கழுதைப்புலி" உள்ளது. இத்தகைய இனங்களில் உள்ள சிறுநீர்பாலின உறுப்புக்கள் தனித்தன்மையோடு "ஆண்குறிப்போலி" எனப்படும் விரிந்த பெண்குறிக்காம்பு மூலமாக சிறுநீர் கழித்தல், புணர்ச்சி மற்றும் மகப்பேறு செயல்பாடுகளை ஆற்றுகின்றன.

மனித இனத்தில் பெண்குறிக்காம்பு பெண்களுக்கு மிகவும் பாலுறவு உணர்ச்சியைத் தூண்டக்கூடிய ஒரு உடற்பகுதியாகவும் பாலின்பத்திற்கான முதன்மை காரணியாகவும் விளங்குகிறது. பாலுறவுத் தூண்டலால் ஏற்படும் பெண்குறிக்காம்பின் விறைப்பும் புணர்ச்சி பரவசநிலையும் இதன் அளவு மற்றும் உணர்ச்சித் திறனைப் பொறுத்துள்ளது; இவை பல சமூகவியலாளர்கள் மற்றும் பாலின மருத்துவ வல்லுனர்களால் தொடர்ந்து விவாதிக்கப்பட்டு வருகிறது.

பாலுறவில் தூண்டப்படும்போது பெண்குறிக் காம்பின் இழையங்களில் பரவசநிலை அடையும் வரை குருதி நிரம்பி விறைப்பாக எழுகிறது. மேலும் இதனைத் தொடுவதால் பெண்ணின் புணர்புழை வடிவம் மாறுவதுடன் உயவுப்பொருளை சுரக்கிறது. இவற்றால் ஆண்குறி நுழைவது எளிதாகி பாலுறவு நடக்கிறது. பெரும்பகுதியான பெண்குறிக்காம்பு உள்ளே மறைந்து வெளியே சிறு பகுதி மட்டுமே காணக் கூடியதாக உள்ளது. எனவே உள் மற்றும் வெளிப்பகுதிகளை மொத்தமாகக் கருதினால் இதன் அளவு ஆண்குறியின் அளவை ஒத்ததே. இவை இரண்டுமே கருவில் ஒரே இழையவகையிலிருந்து உருவானவை.

யோனி மேட்டின் அடியில் வெளிப்புற இதழ்கள் இணையும் "பெண்குறிக் காம்பு சந்திப்பிலிருந்து" புணர்புழைத் துளைக்குக் கீழே உட்புற இதழ்கள் சந்திக்கும் "பிரிவு" வரை பெண்குறிக் காம்பின் வெளிப்பகுதிகளைக் காணலாம்.

 விறைப்பு இழையம், சுரப்பிகள், தசைகள், குருதிக் கலங்கள், நரம்புகள் ஆகியன பெண்குறிக்காம்பின் உடலின் உள்ளே மறைந்துள்ள பகுதிகளாகும். பெண்குறிக் காம்பு மற்றும் ஆண்குறி இரண்டிலும் இருவகை விறைப்பு இழையங்கள் இருக்கின்றன: குகைத் திசுக்கள் ("corpus cavernosum") மற்றும் கடற்பஞ்சு போன்ற மென்திசுக்கள் ("corpus spongiosum"). இவை பால்வினையின்போது குருதியால் நிரப்பப்பட்டு எழும்பி நிற்கின்றன. தோலுக்குக் கீழே காம்புத் தண்டு மொட்டுடன் இணைக்கப்பட்டுள்ளது. காம்புத் தண்டு உருளையான மென்திசுகளால் ஆன விறைப்புத் திசுவாகும். இது மொட்டினைப் போன்றே மிகவும் உணர்திறனுடையது. அரை அங்குலத்திலிருந்து ஓரங்குலம் வரை நீளமுள்ள ஓர் கடினமான வரிமுகடு போன்று உணரப்படும் இது கூதிமேடு நோக்கி எழும்பி பின் நறுக்காக வளைந்து மென்திசுக்களால் ஆன இரு மெல்லிய கால்களாக இரண்டாகப் பிரிகிறது. இந்தக் கால்கள் ஓரு கோழி நெஞ்செலும்பு போல உள்ளது. ஆண்,பெண் இருபாலருக்கும் சிறுநீர்க் குழாயைச் சுற்றி மென்திசுக்கள் சூழ்ந்துள்ளன.



</doc>
<doc id="147393" url="https://ta.wikipedia.org/wiki?curid=147393" title="யூத எதிர்ப்புக் கொள்கை">
யூத எதிர்ப்புக் கொள்கை

யூத எதிர்ப்புக் கொள்கை என்பது யூதர்கள் மீது சந்தேகம் கொள்ளுதல், வெறுப்புக் காட்டுதல், புறக்கணித்தல் போன்ற செயற்பாடுகளாகும். 2005ம் ஆண்டில் வெளியிடப்பட்ட அமெரிக்க அறிக்கை, யூதவைரி என்பது யூதர் மீதான வெறுப்பு, தனியாகவும் குழுவாகவும், யூதர்களின் மதம் மற்றும்/அல்லது இனம் சார்ந்து வெளிப்படுதல் எனக் குறிப்பிடுகிறது. இவ்வாறான கொள்கையைக் கொண்டிருப்பவர் யூதவைரி எனப்படுவர்.

யூத எதிர்ப்புக் கொள்கை பல வழிகளிலும் வெளிப்படும். யூதர்களுக்கு எதிராக பாரபட்சம் காட்டுதல், வெறுப்பு போன்ற முறைகளில் குழு, அரச காவற்றுறை மற்றும் பாதுகாப்புப் படைகள் மூலம் இது வெளிப்படுடலாம். 1096இல் முதலாம் சிலுவைப் போர், 1290இல் பிரித்தானியாவிலிருந்து யூதர்கள் வெளியேற்றம், 1391 இல் எசுபானியாவில் யூதப் படுகொலை, எசுபானிய விசாரணை தண்டனை, 1492இல் எசுபானியாவிலிருந்து வெளியேற்றம் 1497 இல் போர்த்துக்கல்லிலிருந்து வெளியேற்றம், உரசிய படுகொலைகள், பிரெஞ்சு அவதூறு, நாட்சி ஜெர்மனியின் "இறுதித் தீர்வு" உரசியாவின் யூத எதிர்ப்புக் கொள்கை ஆகிய துன்புறுத்தல்கள் உச்ச எடுத்துக்காட்டுகளாகக் கொள்ளலாம்.

யூத எதிர்ப்புக் கொள்கை என்பது சொற்பிறப்பியல் சொற்பிறப்பியலில் செமிட்டிக் இனத்தவருக்கு எதிரானது எனும் கருத்தையும் கொண்டுள்ளது. இது 19ம் நூற்றாண்டின் இறுதியில் செருமனியில் உருவாகியது. "யூத வெறுப்பு" எனும் அடிப்படையிலான இப்பதம் அன்றிலிருந்த இன்றும் சாதாரணமாகப் பாவிக்கப்படுகின்றது.


</doc>
<doc id="147398" url="https://ta.wikipedia.org/wiki?curid=147398" title="ஒளி நாடு">
ஒளி நாடு

செந்தமிழ் சேர்ந்த 12 நாடுகளில் ஒன்று ஒளிநாடு. 

இந்நாட்டு மக்கள் ஒளியர் எனப்பட்டனர், 

பட்டினப்பாலை என்னும் நூலின் பாட்டுடைத் தலைவன் திருமாவளவன் ஒளியர் மன்னர் பலரைப் பணிந்து ஒடுங்கும்படி செய்தான். 


</doc>
<doc id="147405" url="https://ta.wikipedia.org/wiki?curid=147405" title="ஒளியர்">
ஒளியர்

ஒளியர் ஒளிநாட்டுச் சங்க கால மக்கள். 

பட்டினப்பாலை என்னும் நூலின் பாட்டுடைத் தலைவன் திருமாவளவன் ஒளியர் மன்னர் பலரைப் பணிந்து ஒடுங்கும்படி செய்தான். 


</doc>
<doc id="147418" url="https://ta.wikipedia.org/wiki?curid=147418" title="அருவாளர்">
அருவாளர்

அருவாளர் அருவாணாட்டுச் சங்க கால மக்கள். 

பட்டினப்பாலை என்னும் நூலின் பாட்டுடைத் தலைவன் திருமாவளவன் ஒளியரை ஒடுக்கியது கண்டு அஞ்சி அருவாளர் மன்னர் பலர் பணிந்து கரிகாலனுக்கு எடுபிடி வேலைகள் செய்துவந்தனர். 


</doc>
<doc id="147429" url="https://ta.wikipedia.org/wiki?curid=147429" title="முல்லை ஆறு">
முல்லை ஆறு

முல்லை ஆறு என்னும் தலைப்பில் உள்ள கட்டுரைகள் கீழே உள்ளன.



</doc>
<doc id="147439" url="https://ta.wikipedia.org/wiki?curid=147439" title="மெய்நிகர் உலகம்">
மெய்நிகர் உலகம்

மெய்நிகர் உலகம் (virtual world) என்பது உலகின் உள்ள மக்கள் பலரும் கணினி அடிப்படையிலான ஒப்புச்செயலாக்கச் சூழலில் ஒருவரோடு ஒருவர் செயல்புரிதல் ஆகும். 

பெரும்பாலும் கணினி விளையாட்டுகளில் மெய்நிகர் உலகம் பயன்பட்டாலும் பல சூழ்நிலைகளிலும் ஏதோ ஒரு வகையில் இது பயன்படுகிறது. உதாரணத்திற்கு நகைமுகங்களைச் சொல்லலாம். தன்னுடைய உள்ளத்து உணர்வுகளையோ தன் முகமாற்றத்தையோ நேரடியாக காட்ட இயலாத ஒருவர் இந் நகைமுகங்கள் மூலம் காட்டுகிறார். 


</doc>
<doc id="147440" url="https://ta.wikipedia.org/wiki?curid=147440" title="பிலிப்பைன் கடல்">
பிலிப்பைன் கடல்

பிலிப்பைன் கடல் என்பது பிலிப்பைன்ஸ் நாட்டைச் சூழ்ந்த ஒரு குறுங்கடல். இதன் பரப்பளவு பிலிப்பைன்ஸ் நாட்டின் கிழக்கு மற்றும் வடக்கு பகுதிக்கும்,வட பசிபிக் பெருங்கடல் மேற்கு பகுதிக்கும் இடைப்பட்ட 2 மில்லியன் மைல் (5 மில்லியன் சதுர கிமீ) கடல் மேற்பரப்பைக் கொண்டது என்று மதிப்பிடப்பட்டுள்ளது.
பிலிப்பைன் கடலின் மேற்கு பகுதியில் பிலிப்பைன்ஸ், தைவான் மற்றும் வடக்கு பகுதியில் ஜப்பான், தெற்கு பகுதியில் பாலாவ் மற்றும் கிழக்கு பகுதியில் உள்ள மரியானா தீவுகள் ஆகியவை எல்லைகளாக அமைந்துள்ளன. 

அருகில் அமைந்துள்ள கடல்களிடம் இருந்து, பிலிப்பைன் கடல் கீழ்கண்டவாறு பிரித்து அறியப்படுகிறது 


</doc>
<doc id="147442" url="https://ta.wikipedia.org/wiki?curid=147442" title="தலித்ஸ்தான்.ஆர்க்">
தலித்ஸ்தான்.ஆர்க்

தலித்ஸ்தான்.ஆர்க் என்பது இந்தியாவைப் பல நாடுகளாகப் பிரித்து தலித்துகளுக்னெ்று தனியான நாடு கோரும் ஓர் இணையதளம். 1999 ஆம் ஆண்டு இந்த இணையதளம் ஹெலன் ஹீக்ளாண்ட் என்பவரால் டெக்சாஸில் உள்ள முகவரி ஒன்றில் பதிவு செய்யப்பட்டது.

பிரிவினைவாதத்தைத் தூண்டும் வகையிலான செய்திகளை உள்ளடக்கியதால் இந்த இணையதளம் இந்திய அரசால் தடைசெய்யப்பட்டுள்ளது.


</doc>
<doc id="147443" url="https://ta.wikipedia.org/wiki?curid=147443" title="நாளைய தீர்ப்பு">
நாளைய தீர்ப்பு

நாளைய தீர்ப்பு ("Naalaiya Theerpu") என்பது 1992ஆம் ஆண்டு வெளிவந்த தமிழ்த் திரைப்படம் ஆகும். இத்திரைப்படம் எசு. ஏ. சந்திரசேகரின் இயக்கத்திலும் சோபா சந்திரசேகரின் திரைக்கதையிலும் விசயை முதன்மைக் கதைமாந்தராகக் கொண்டு வெளிவந்துள்ளது. இத்திரைப்படத்தில் கீர்த்தனா, சிறீவித்யா, இராதா இரவி, சரத்து பாபு ஆகியோரும் நடித்துள்ளனர். புதுமுகமான மணிமேகலையின் இசையில் இத்திரைப்படப் பாடல்கள் இடம்பெற்றுள்ளன.

விசய் முதன்மைக் கதைமாந்தராக நடித்த முதலாவது திரைப்படம் இதுவே.


</doc>
<doc id="147454" url="https://ta.wikipedia.org/wiki?curid=147454" title="உடலியங்கியல்">
உடலியங்கியல்

உடலியங்கியல் (இலங்கை வழக்கு: உடற்றொழிலியல்) (Physiology, ) என்பது உயிரினங்களின் "செயல்பாட்டைக்" குறித்த அறிவியல் ஆகும். அறிவியலின் இப்பிரிவு உயிரிகளிலுள்ள உயிர் மூலக்கூறுகள், உயிரணுக்கள், இழையங்கள், உறுப்புக்கள், உடல் உறுப்புத் தொகுதிகள், எவ்வாறு வேதியியல் அல்லது இயற்பியல் செயல்பாடுகளைச் செய்கின்றன என்பதைக் குறித்ததாகும். ஓர் உயிரியில் எவ்வாறு உறுப்புக்கள் இயங்கி அதனால் தனது செயல்களை மேற்கொள்ள முடிகிறது என உடலியங்கியலாளர்கள் அறிகின்றனர். எடுத்துக்காட்டாக மனிதர்களில் உணவு செரிக்க இரைப்பை, கல்லீரல், மற்றும் கணையம் போன்றவை சுரக்கும் வேதிப்பொருட்கள் குறித்தும், அவை உடல் எவ்வாறு உணவை உறிய வைக்கின்றன என்பது குறித்ததுமாக கற்பது. இதேபோல் தசைகளில் நரம்புகள் எடுத்துச்செல்லும் வேதிச் செய்திகளுக்கேற்ப சுருங்கி விரிதல் ஏற்படுவதும் உடலியங்கியல் ஆகும். இயல்பாக உடல் எப்படிச் செயல்படுகிறது என்பதை அறிவதன் மூலம், மருத்துவர்கள் உடலுறுப்புகள் இயல்பாகச் செயல்படாதிருக்கும்போது என்ன நிகழ்கிறது என்பதைப் புரிந்து கொள்ள முடிகிறது. எடுத்துக் காட்டாக, தைராய்டு சுரப்பி எவ்வாறு வேலை செய்கிறது என்பதை அறிந்ததால் முன்கழுத்துக் கழலை என்னும் நோய்க்குச் சிகிச்சை அளிக்க முடிந்தது.

இத்துறையில் வழங்கப்படும் மிக உயரிய விருதாக வேந்திய சுவீடனின் அறிவியல் அகாதமி 1901 முதல் அளித்துவரும் உடலியங்கியலுக்கான நோபெல் பரிசு உள்ளது.



</doc>
<doc id="147463" url="https://ta.wikipedia.org/wiki?curid=147463" title="வில்லியம் கோல்கேட்">
வில்லியம் கோல்கேட்

வில்லியம் கோல்கேட் (William Damian "Will" Colgate: ஜனவரி 25, 1783 – மார்ச்சு 25, 1857) இங்கிலாந்து நாட்டினைச் சேர்ந்த தொழிலதிபர்; அமெரிக்காவைச் சேர்ந்த கோல்கேட் என்ற (தற்போது இது புராக்டர் அன்ட் கேம்பல்) பற்பசைத் தயாரிப்பு நிறுவனத்தை 1806-ல் தொடங்கியவர். இங்கிலாந்தின் கென்ட் என்ற இடத்தில் உள்ள ஹோலிங்பர்ன் என்ற இடத்தில் இராபர்ட் கோல்கேட்- சாரா தம்பதியருக்கு இரண்டாவது மகனாகப் பிறந்தார்.


</doc>
<doc id="147465" url="https://ta.wikipedia.org/wiki?curid=147465" title="வாஷிங்டன் ஷெப்பில்டு">
வாஷிங்டன் ஷெப்பில்டு

வாஷிங்டன் வெண்ட்வொர்த் ஷெப்பில்டு ("Washington Wentworth Sheffield") என்ற இங்கிலாந்தைச் சேர்ந்த பல் மருத்துவர் மற்றும் வேதியலாளர் உலகின் முதல் நவீன பற்பசையையும், அதனை அடைக்கும் மடக்குக் குழாய்களையும் தயாரித்தவர். இயற்கையாகக் கிடைக்கும் கால்சியம் புளோரைடுகளைக் கொண்டு தனது 23 ஆம் வயதில் பற்பசை தயாரிக்கும் தொழில்நுட்பம் (Creme Dentifrice) ஒன்றை 1892 ஆம் ஆண்டு கண்டறிந்தார். தொடர்ந்து பற்பசையை அடைத்து விற்பதற்காக மடக்குக் குழாய்களை (collapsible tube) தயாரிக்கும் தொழில்நுட்பத்தை 1894 ஆம் ஆண்டில் கண்டறிந்தார். இரண்டையும் ஷெப்பில்டு காப்புரிமை பெறுவதற்குள் கோல்கேட் கம்பெனி இவர் தயாரித்த அதே தொழில்நுட்பத்தை அடிப்படையாகக் கொண்டு பற்பசை தயாரித்து மடக்கு குழாய்களில் அடைத்து கோல்கேட் டூத்பேஸ்ட் என்ற பெயரில் சந்தையில் விற்பனை செய்யத் தொடங்கியது. இன்றும் கூட அதிக அளவு மாற்றத்தை சந்திக்காமல் ஷெப்பில்டு தயாரித்த அதே தொழில்நுட்பத்தை அடிப்படையாக கொண்டுதான் பற்பசையும், பற்பசையை அடைத்து விற்க பயன்படுத்தும் மடக்குக் குழாய்களும் உற்பத்தி செய்யப்படுகிறது. 




</doc>
<doc id="147470" url="https://ta.wikipedia.org/wiki?curid=147470" title="அதியமான்">
அதியமான்

அதியமான்(அதியன், அதிகன், அதிகமான், சத்தியபுத்திரன், சத்தியபுத்திரன் அதியன்) மரபினர் சங்ககாலத்தில் அதிகன் நாட்டை தகடூரைத் தலைநகராகக் கொண்டு ஆண்ட அரசர்கள் ஆவர். சங்ககாலத் தகடூர் இக்காலத்தில் பழை தருமபுரி என்னும் பெயருடன் தருமபுரி அருகே விளங்கி வருகிறது. இப்போது அதியமான் கோட்டை தகடூரில் உள்ளது. இவர்கள் தமிழ்நாட்டின் மிகப் பழைய மரபொன்றைச் சார்ந்தவர்கள் எனக் கருதப்படுகிறது. அதியர் மரபினர் சேரரின் கிளைக்குடிகளாக இலக்கியச் சான்றுகள் மூலமும் தொல்லியல் சான்றுகளின் மூலமும் அறியப்படுகிறார்கள். அதற்கு ஆதாரமாக,


இவற்றின் மூலம், அதியர் மரபினர் சேரரின் கிளை மரபினர் என்பதும் பிற்கால சோழருக்குக் கீழ் பிற்கால அதியர் மரபினனான விடுகாதழகிய பெருமாள் ஆட்சி செய்த நிலப்பரப்பும் அறியவருகிறது. மேலும், சிந்துவெளி எழுத்தாய்வு அறிஞரான இரா. மதிவாணன் அவர்கள், நியூ கினியாவுக்கு அருகிலுள்ள சாலமன் தீவில் இயற்கையாக விளைந்த கரும்புப் பயிரை கி.மு. 3000 கால அளவில் தமிழகத்திற்கு கொண்டு வந்து பயிரிட்ட சேரனின் பெயர் அதியஞ்சேரல், என்று கூறுகிறார். சங்க இலக்கியப்படி, கரும்பை முதன் முதலில் சங்ககால தமிழகத்திற்கு கொண்டு வந்து பயிரிட்டது அதியமான் மரபினர் என்றுள்ளது. இதிலிருந்தும், அதியஞ்சேரல் என்ற பெயரிலிருந்தும் அதியர் குடியினர் சேரரின் கிளைக்குடியினர் என்பதை அறியலாம்.

தற்கால தருமபுரி மாவட்டம் தவிற, சங்ககால அதியர்கள் ஆட்சி செய்த நிலப்பரப்பு எது எது என்று முழுமையாக அறியப்படவில்லையென்றாலும், கி.மு. 3 நூற்றாண்டிலிருந்து கி.பி. 1 நூற்றாண்டு வரை இதுவரை கிடைத்துள்ள தொல்லியல் ஆதாரங்களையும் சங்க இலக்கிய ஆதாரங்களையும் வைத்து பார்க்கும் போது, அதியன் நாடு மலையமான் ஆட்சி செய்த திருக்கோவலூர் நாட்டின் எல்லை வரை நீண்டிருந்தது தெரியவருகிறது.

பிற்கால அதியர் மரபினர், இதுவரை கிடைத்துள்ள இலக்கியம் மற்றும் தொல்லியல் ஆதாரங்கள் படி, பிற்கால சோழருக்குக் கீழ், கி.பி. 12 நூற்றாண்டின் பிற்பகுதி முதல் கி.பி. 13 நூற்றாண்டின் முற்பகுதி வரை, தற்கால ஆந்திரத்தில் உள்ள சித்தூர், தமிழ்நாட்டின் வட ஆற்காடு, தென் ஆற்காடு, சேலம், திருச்செங்கோடு ஆகிய பகுதிகளை உள்ளடக்கி ஆட்சி புரிந்தனர்.

சங்கப் பாடல்களிலே அதியமான்கள் பற்றிய குறிப்புக்கள் உள்ளன. அதியர் கோமான் என்று அஞ்சியும் (அதியமான்) அவன் மகன் எழினியும் குறிப்பிடப்படுகின்றனர். எழினி அதியமான் எழினி என்றும் குறிப்பிடப்படுகிறான். சங்கப் புலவரான ஔவையாருக்கு நெடுமான் அஞ்சி நெருங்கியவனாக இருந்தான் என்று சங்கப் பாடல்கள் காட்டுகின்றன. நீண்ட ஆயுள் தரும் நெல்லிக்கனி அதியமானுக்கு கிடைத்த போது அதை தான் உண்ணாமல் ஔவையாரின் சேவைகருதி அவருக்கு ஈந்தான். ஔவைக்கு நெல்லிக்கனி ஈந்த அதியமான் நெடுமான் அஞ்சி அதிகன் என்றும் குறிப்பிடப்படுகிறான். இவன் கடையேழு வள்ளல்களில் ஒருவனாகக் குறிப்பிடப்படுகிறான். இவன் மகன் எழினியை மற்றொரு புலவர் கடையேழு வள்ளல்களில் ஒருவன் என்கிறார். அதியமான் நெடுமான் அஞ்சியின் முன்னோர் முதன் முதலாகத் தமிழ்நாட்டுக்குக் கரும்பைக் கொண்டுவந்து பயிரிட்டனர்.

அதியன், அதிகன் என்னும் சொற்கள் ஒருவனையே குறிப்பதால் ‘அத்தி’ என்னும் அரசனும் இக் குடியைச் சேர்ந்தவன் எனக் கொள்வது பொருத்தமானது என்றும் ‘அத்திமரம்’ இக் குடிமக்கள் தலைவனின் காவல்மரமாக இருந்திருக்கலாம் என்றும் கூறுவாருமுளர்.

அதியர் மரபு சேரர் மரபிலிருந்து எப்போது எப்படி முதன்முதலில் தோன்றியது என்பது தெரியவில்லையென்றாலும், கி.மு. 3 நூற்றாண்டைச் சேர்ந்த அசோகரின் காலத்தில் அசோகரால் வெட்டப்பட்ட இரண்டாம் பெரும்பாறை கல்வெட்டில், மூவேந்தர்களுடன் அதியர் பெயரும் குறிப்பிடப்பட்டுள்ளது. ஆகையால், குறைந்தபட்சம் கி.மு. 3 நூற்றாண்டிலேயே, அதியர்கள் ஆட்சி செய்துள்ளனர் என்பது தெரியவருகிறது. அக்கல்வெட்டு வெட்டப்பட்ட காலத்தில் ஆட்சி செய்த அதியர் மரபு அரசர்கள் பெயர்கள் தெரியவில்லையென்றாலும் அதற்கு பிந்தைய காலத்திலிருந்து பிற்கால சோழர் காலம் வரை ஐந்து அதியர் மரபு அரசர்கள் பல்வேறு இலக்கியம் மற்றும் தொல்லியல் சான்றுகள் மூலம் அறியப்படுகிறார்கள்.

அதியமான் பொகுட்டெழினி என்பவன் சங்ககாலத்தில் தகடூர் நாட்டை ஆண்ட ஒரு மன்னன். அதியமான் மரபைச் சேர்ந்த இம்மன்னன் அதியமான் நெடுமான் அஞ்சியின் மகன். இவனது தந்தையைப் பாடிய ஔவையார், அரிசில் கிழார் போன்ற புலவர்கள் இவனையும் பாடியுள்ளனர். இவனும் வீரத்திலும், கொடைச் சிறப்பிலும் புகழ் பெற்று விளங்கியது மேற்படி புலவர்களுடைய பாடல்கள் மூலம் தெரிகிறது.

அதியமானுக்கும் சேர மன்னனுக்கும் நிகழ்ந்ததாக இலக்கியங்கள் கூறும் தகடூர்ப் போர் இவனுக்கும் சேரனுக்கும் இடையிலேயே நிகழ்ந்ததாகக் கூறுவாரும் உளர். இப்போரில் இறந்தவன் பொகுட்டெழினியே அன்றி நெடுமான் அஞ்சி அல்ல என்கின்றனர் இவர்கள். இப்போர் பற்றி விபரிக்கும் தகடூர் யாத்திரை என்னும் நூல் முழுமையாகக் கிடைக்காததால் இது குறித்துத் தெளிவான முடிவு எதுவும் இல்லை. இந் நூலிலிருந்து இது வரை கிடைத்த பாடல்கள் எதிலும் மன்னர்களின் இயற் பெயர்கள் இடம்பெறவில்லை.

இம்மன்னனே சங்ககால அதியர் மரபின் கடைசி மன்னன் என வரலாற்றாளர்கள் கருதுகின்றனர்.

இராசராச அதியமான் என்பவன், 12 ஆம் நூற்றாண்டின் பிற்பகுதியில் தகடூர்நாட்டை ஆண்ட அரசன். சோழப் பேரரசுக்குக் கீழ்ப்பட்டு ஆட்சி செய்து வந்தான். இவன் மூன்றாம் குலோத்துங்க சோழன் காலத்தவன். சங்க காலத்துக் மன்னர்களான அதியமான் மரபினரில் எட்டாம் நூற்றாண்டுக்குப் பின்னர் அரசனாக அறியப்படும் முதல் மன்னன் இவனாவான். தகடூர்ப் பகுதியில் இவன் கோயில்களுக்குத் தானம் அளித்ததையும், திருப்பணிகள் செய்ததையும் குறிப்பிடும் பல கல்வெட்டுக்கள் கிடைத்துள்ளன.

இப்போது அதியமான் கோட்டை என்று அழைக்கப்படும் இடத்தில் இருந்த கோட்டையைக் கட்டியவன் இராசராச அதியமானே எனக் கருதப்படுகிறது. தருமபுரிப் பகுதியில் உள்ள மாட்லாம்பட்டி, இண்டமங்கலம் என்னும் ஊர்களுக்கு அருகே கண்டுபிடிக்கப்பட்ட பழங்காலத்து வழித்தூரம் குறிக்கும் கற்கள் இரண்டு அதியமான் பெருவழி என்னும் சாலையில் இருந்த நாவல்தாவளத்துக்கான தூரத்தைக் குறிக்கின்றன. இக் கற்களும் இதே மன்னன் காலத்தவை எனப்படுகின்றன.

விடுகாதழகிய பெருமாள் என்பவன் அதியர் மரபைச் சேர்ந்த ஒரு மன்னன். இவன் 12 ஆம் நூற்றாண்டின் பிற்பகுதியிலும், 13 ஆம் நூற்றாண்டின் தொடக்கப் பகுதியிலும் தகடூர் நாட்டை ஆட்சி செய்தவன். இவன் இப் பகுதியை ஆண்ட இராசராச அதியமானின் மகன். இவனது ஆட்சி சுமார் 25 ஆண்டுகள் நிலைபெற்றிருந்ததாகத் தெரிகிறது. சோழப் பேரரசுக்கு அடங்கி ஆட்சி புரிந்த இம்மன்னன் மூன்றாம் குலோத்துங்க சோழன் காலத்தவன். இவனது ஆட்சிப்பகுதி ஆந்திராவில் உள்ள சித்தூர், தமிழ் நாட்டின் வட ஆற்காடு, தென் ஆற்காடு, சேலம், திருச்செங்கோடு ஆகிய பகுதிகளையும் உள்ளடக்கி விரிவடைந்திருந்தது.

இவனது காலத்தைச் சேர்ந்தவையாகக் கிடைத்துள்ள கல்வெட்டுக்கள் இவன் சைவக் கோயில்களுக்குச் செய்த திருப்பணிகள் பற்றியும் சமணக் குடைவரை கோயில்களைப் புதுக்கி அமைத்தமை பற்றியும் கூறுகின்றன. வாணியம்பாடியில் உள்ள ஒரு சைவக் கோயிலில் சிவனுக்கு விடுகாதழகிய ஈசுவரமுடையார் என்ற பெயர் இருப்பதும், ஊத்தங்கரை என்னுமிடத்தில் விடுகாதழகிய பெரும்பள்ளி என்னும் சமணப் பள்ளி ஒன்று இருந்தது பற்றிக் கல்வெட்டுகள் கூறுவதாலும் சமணம், சைவம் இரண்டுக்கும் இம்மன்னன் உதவியளித்துச் சமயப் பொறையை கடைப்பிடித்து வந்தமை தெரிகிறது.

விடுகாதழகிய பெருமாளுக்குப் பின்னர் ஹொய்சளர் வலிமை பெற்றதால் சோழர்கள் தகடூர்ப் பகுதியில் தமது கட்டுப்பாட்டை இழந்ததுடன், அதியர் மரபினரின் ஆட்சியும் அற்றுப்போனது. விடுகாதழகிய பெருமாளே அதியர் மரபின் கடைசி மன்னனாவான்.

அதியர்களை அசோகரின் கிர்னர் கல்வெட்டில் சத்தியபுத்திரர் என குறிபிடபட்டுள்ளது. இதற்க்கு ஆதாரமாக இக்விளங்குகின்றது. சங்ககாலத் தமிழ் இலக்கியமான புறநானூற்றில் பேசப்படுபவனும், தகடூர்த் தலைவனுமாகிய அதியமான் நெடுமான் அஞ்சியை ஒரு குகை வாழிடத்தைத் தானமாகக் கொடுத்ததை இக் கல்வெட்டு அறிவிக்கின்றது.

சங்ககால அரசன் ஒருவனின் பெயர் கொண்ட கல்வெட்டுச் சான்று ஒன்று கிடைத்தது இக் கல்வெட்டின் ஒரு சிறப்பு. அத்துடன், அதியமான் இக் கல்வெட்டில் "சதிய புத்தோ" என்னும் அடை மொழியுடன் குறிப்பிடப்பட்டுள்ளான். இதன்மூலம், கி.மு மூன்றாம் நூற்றாண்டில் மகத நாட்டை ஆண்ட அசோகனின் கல்வெட்டொன்றில், தன் நாட்டுக்கு வெளியேயுள்ள சேர, சோழ, பாண்டியர்களுடன் "சதிய புத்தோ" எனக் குறிப்பிடப்பட்டுள்ள அரசகுலம் எது என்பது குறித்து நிலவிய விவாதங்களுக்கும் முற்றுப்புள்ளி வைப்பதாக அமைந்ததும் இதன் இன்னொரு சிறப்பு ஆகும்.

மேலும், அதியமானை "ஸதியபுதோ" என்றும் குறிப்பிட்டதில் உள்ள 'ஸதிய' என்பது அதியர் என்னும் சொல்லின் வடமொழி ஒலி. 'புதோ' என்பது 'புத்திரன்' என்னும் வடசொல்லின் சிதைவு. 'மகன்' என்னும் தமிழ்ச்சொல்லின் மொழிபெயர்ப்பு. 'மகன்' எனும் சொல் 'மான்' என மருவியது.





</doc>
<doc id="147472" url="https://ta.wikipedia.org/wiki?curid=147472" title="பாஅ வண்ணம்">
பாஅ வண்ணம்

வண்ணம் என்பது இங்குத் தமிழ்ப் பாடல்களில் (செய்யுளில்) அமைந்துள்ள நடைப்பாங்கைக் குறிக்கும். இந்தப் பாநடைப் பாங்கால் செய்யுளின் இசைப்பாங்கு வேறுபடும்.


</doc>
<doc id="147473" url="https://ta.wikipedia.org/wiki?curid=147473" title="தாஅ வண்ணம்">
தாஅ வண்ணம்

வண்ணம் என்பது இங்குத் தமிழ்ப் பாடல்களில் (செய்யுளில்) அமைந்துள்ள நடைப்பாங்கைக் குறிக்கும். இந்தப் பாநடைப் பாங்கால் செய்யுளின் இசைப்பாங்கு வேறுபடும்.


</doc>
<doc id="147474" url="https://ta.wikipedia.org/wiki?curid=147474" title="வல்லிசை வண்ணம்">
வல்லிசை வண்ணம்

வண்ணம் என்பது இங்குத் தமிழ்ப் பாடல்களில் (செய்யுளில்) அமைந்துள்ள நடைப்பாங்கைக் குறிக்கும். இந்தப் பாநடைப் பாங்கால் செய்யுளின் இசைப்பாங்கு வேறுபடும்.

வல்லிசை வண்ணம் என்பது செய்யுளில் வல்லின எழுத்துக்கள் மிகுதியாகப் பயின்று நடக்கும் பாங்கு.


</doc>
<doc id="147475" url="https://ta.wikipedia.org/wiki?curid=147475" title="மெல்லிசை வண்ணம்">
மெல்லிசை வண்ணம்

வண்ணம் என்பது இங்குத் தமிழ்ப் பாடல்களில் (செய்யுளில்) அமைந்துள்ள நடைப்பாங்கைக் குறிக்கும். இந்தப் பாநடைப் பாங்கால் செய்யுளின் இசைப்பாங்கு வேறுபடும்.

மெல்லிசை வண்ணம் என்பது செய்யுளில் மெல்லின எழுத்துக்கள் மிகுதியாகப் பயின்று நடக்கும் பாங்கு.


</doc>
<doc id="147483" url="https://ta.wikipedia.org/wiki?curid=147483" title="இளவரசர் ஆண்ட்ரூ, யார்க் கோமகன்">
இளவரசர் ஆண்ட்ரூ, யார்க் கோமகன்

இளவரசர் ஆண்ட்ரூ, யார்க் கோமகன் (Prince Andrew, Duke of York, பிறப்பு: ஆண்ட்ரூ ஆல்பர்ட் கிறிஸ்டியன் எட்வர்ட்; பெப்ரவரி 19, 1960), ஐக்கிய இராச்சியத்தின் முடியரசி இரண்டாம் எலிசபெத் மற்றும் எடின்பரோ கோமகன் பிலிப்பின் இரண்டாம் மகனும் மூன்றாவது குழந்தையுமாவார். பிறக்கும்போது ஐக்கிய இராச்சியம் மற்றும் பொதுநலவாய மண்டலம் எனப்படும் ஏழு சுதந்திர நாடுகளுக்கு தலைமையேற்க தகுதிபெற்ற அரசமரபினர்களில் இரண்டாவதாக இருந்தார். தற்போது மூத்த சகோதரருக்கு இரண்டு மக்கள் பிறந்துள்ளநிலையில் மற்றும் பொதுநலவாய நாடுகள் அமைந்தபிறகு 16 நாடுகளின் அரசராக தகுதியுடைய நான்காவது நபராக உள்ளார். 

வேந்திய கடற்படையில் உலங்கு வானூர்தி ஓட்டுநராகவும் பின்னர் பயிற்சியாளராகவும் பணிபுரிந்துள்ள ஆண்ட்ரூ தற்போது "கமாண்டராக" பணிநிலை வகிக்கிறார்; "ரியர் அட்மிரல்" என்ற கௌரவ பணிநிலை வழங்கப்பட்டுள்ளது.
1986இல் இளவரசர் ஆண்ட்ரூ சாரா பெர்குசனை திருமணம் புரிந்தார்; இவர்களது திருமணம், பின்னர் பிரிந்து வாழ்தல் மற்றும் 1996இல் மணமுறிவு ஆகியன பிரித்தானிய ஊடகங்களில் மிகவும் இடம்பிடித்திருந்தன.



</doc>
<doc id="147486" url="https://ta.wikipedia.org/wiki?curid=147486" title="இயைபு வண்ணம்">
இயைபு வண்ணம்

வண்ணம் என்பது இங்குத் தமிழ்ப் பாடல்களில் (செய்யுளில்) அமைந்துள்ள நடைப்பாங்கைக் குறிக்கும். இந்தப் பாநடைப் பாங்கால் செய்யுளின் இசைப்பாங்கு வேறுபடும்.

இயைபு வண்ணம் என்பது செய்யுளில் இடையின எழுத்துக்கள் மிகுதியாகப் பயின்று நடக்கும் பாங்கு.


</doc>
<doc id="147487" url="https://ta.wikipedia.org/wiki?curid=147487" title="அளபெடை வண்ணம்">
அளபெடை வண்ணம்

வண்ணம் என்பது இங்குத் தமிழ்ப் பாடல்களில் (செய்யுளில்) அமைந்துள்ள நடைப்பாங்கைக் குறிக்கும். இந்தப் பாநடைப் பாங்கால் செய்யுளின் இசைப்பாங்கு வேறுபடும்.

அளபெடை வண்ணம் என்பது செய்யுளில் அளபெடை எழுத்துக்கள் மிகுதியாகப் பயின்று நடக்கும் பாங்கு.


</doc>
<doc id="147488" url="https://ta.wikipedia.org/wiki?curid=147488" title="குருவி (திரைப்படம்)">
குருவி (திரைப்படம்)

குருவி ("Kuruvi") என்பது 2008ஆம் ஆண்டு வெளிவந்த தமிழ்த் திரைப்படம் ஆகும். இந்தத் திரைப்படம் தரணியின் இயக்கத்திலும் திரைக்கதையிலும் விசயை முதன்மைக் கதைமாந்தராகக் கொண்டு வெளிவந்தது. இத்திரைப்படத்தில் திரிசா, சுமன், விவேக், ஆஷிஷ் வித்யார்த்தி, மணிவண்ணன், மாளவிக்கா ஆகியோரும் நடித்திருந்தனர்.


</doc>
<doc id="147490" url="https://ta.wikipedia.org/wiki?curid=147490" title="அளபெடை">
அளபெடை

அளபெடை என்பது எழுத்தின் ஒலிக்கு மாத்திரை கூட்டுதல்.


இவற்றை எழுத்துப் பாங்கு நோக்கி 
என இரண்டாகப் பகுத்துக் காண்பர்.
4.3 உயிரளபெடை
பழங்காலத்தில் தமிழ் மொழியில் இலக்கியங்கள் பெரும்பாலும் செய்யுள்களாகவே இருந்தன. செய்யுள், ஓசையை அடிப்படையாகக் கொண்டது. குறள் வெண்பா முதல் பல வகையான செய்யுள் வடிவங்கள் இருந்தன. செய்யுளில் ஓசை குறையும் இடங்களில் ஓசையை நிறைவு செய்வதற்காக எழுத்துகள் நீண்டு ஒலிக்கும். இவ்வாறு நீண்டு ஒலிப்பதை, அளபெடுத்தல் என்று கூறுவர். அளபெடை இரண்டு வகைப்படும். அவை, 
1. உயிரளபெடை 
2. ஒற்றளபெடை
என்பவை ஆகும். 
நெடில் எழுத்துகளே அளபெடுக்கும். நெடில் எழுத்து அளபெடுக்கும் போது, அந்த நெடில் எழுத்திற்கு இனமான குறில் எழுத்து அளபெடுப்பதற்கு அடையாளமாக அதன் அருகில் எழுதப்படும். செய்யுளில் இவ்வாறு எழுதப்பட்டுள்ள இடங்களில் நீட்டி ஒலிக்க வேண்டும் என்பது அதன் கருத்தாகும். நெடில் எழுத்து இரண்டு மாத்திரை. அளபெடுக்கும்போது அதற்கு இனமான குறில் எழுத்தையும் எழுதுவதால், குறிலுக்கு உரிய ஒரு மாத்திரையும் சேர்த்து உயிரளபெடை மூன்று மாத்திரை நேரம் ஒலிக்கும்.
இன எழுத்துகள் ஆஅ, ஈஇ, ஊஉ, ஏஎ, ஐஇ, ஓஒ, ஒளஉ என்பனவாகும், ஐகாரத்திற்கும் ஒளகாரத்திற்கும் இணையான குறில் இல்லை என்பதால், முறையே இகரம், உகரம் ஆகியவை அடையாளமாக எழுதப்படும்.
மாஅயோள் 
பேஎய்ப் பக்கம்
இசை கெடின் மொழி முதல் இடை கடை நிலை நெடில் 
அளபு எழும் அவற்று அவற்று இனக் குறில் குறியே 
பொதுவாக, செய்யுளில் ஏற்படும் ஓசைக் குறைவை நிறைவு செய்யவே அளபெடுக்கிறது. எனினும் வேறு காரணங்களுக்காக அளபெடுப்பதும் உண்டு. உயிரளபெடை நான்கு வகைப்படும்.
1. இயற்கை அளபெடை 
2. சொல்லிசை அளபெடை 
3. இன்னிசை அளபெடை 
4. செய்யுளிசை அளபெடை.

இயல்பாகவே சொல்லில் வரும் எழுத்துகள் அளபெடுத்து நின்றால் அதை இயற்கை அளபெடை என்று கூறுவர்.
இவை இயற்கையாகவே அளபெடுப்பதால் இயற்கை அளபெடை எனப்படுகின்றன

ஒரு பெயர்ச் சொல்லை வினை எச்சமாக மாற்றுவது சொல்லிசை அளபெடை எனப்படும்.
நசை என்பது விருப்பம் என்று பொருள்படும். அதையே
நசைஇ என்று அளபெடை ஆக்கினால், விரும்பி என்றுபொருள் தரும். இதுவே சொல்லிசை அளபெடை ஆகும்.

தொகை தொகைஇ (தொகுத்து)
வளை வளைஇ (வளைத்து)

செய்யுளில் ஓசை குறையாத இடத்திலும் இனிய ஓசை தருவதற்காக குறில் எழுத்துகள் நெடில் எழுத்துகள் ஆகி, அளபெடுத்தல் இன்னிசை அளபெடை ஆகும்.

கெடுப்பதும் என்ற சொல்லில் உள்ள து என்ற குறில்எழுத்து, தூ என நெடில் எழுத்தாகி, கெடுப்பதூஉம் என அளபெடுத்தல் இன்னிசை அளபெடை ஆகும்.

இந்தக் குறளில் உள்ள உடுப்பதூஉம் உண்பதூஉம் என்ற இரண்டும் இன்னிசை அளபெடைகளே.

செய்யுளில் ஓசை குறையும்போது அளபெடுத்து ஓசையைநிறைவு செய்வது செய்யுளிசை அளபெடை ஆகும். 

இந்தக் குறளில் தொழாள் என்று இயல்பாக இருந்தால், அது ஒரே நிரை அசை ஆகிவிடும். இந்த இடத்தில் ஓசை கெடாமல் இருக்க நிரை, நேர் என்ற இரு அசைகள் தேவை. தொழாஅள் என்று அளபெடுத்தபின், தொழா என்பது நிரை அசையாகவும், அள் என்பது நேர் அசையாகவும் அமைந்து ஓசையை நிறைவு செய்கின்றன. செய்யுளிசை அளபெடையை அறிந்துகொள்ள யாப்பிலக்கணம் பற்றித் தெரிந்துகொள்ள வேண்டியது அவசியம். யாப்பிலக்கணப் பாடங்களில் அளபெடை பற்றி விரிவாக விளக்கப்படும். 

என்று வரும் இவையும் செய்யுளிசை அளபெடை ஆகும். செய்யுளிசை அளபெடை சொல்லின் முதலிலும் இடையிலும் இறுதியிலும் வரும். செய்யுளிசை அளபெடையை இசைநிறை அளபெடை என்றும் கூறுவர்.

அளபெடைச் சொற்களைச் சொல்லும் போது, நெடில் எழுத்தைத் தனியாகவும் அதனோடு ஒட்டி வரும் குறில் எழுத்தைத் தனியாகவும் ஒலிக்கக் கூடாது. இரண்டு எழுத்துகளின் ஓசையும் ஒட்டி வரும்படியே நீட்டி ஒலிக்க வேண்டும். அளபெடையில் எழுத்துகளை விட்டு இசைப்பது ஓசை இனிமையைக் கெடுக்கும்.

நமச்சிவாய வாஅழ்க நாதன் தாள் வாழ்க


</doc>
<doc id="147491" url="https://ta.wikipedia.org/wiki?curid=147491" title="ரோமைன் ரோலண்ட்">
ரோமைன் ரோலண்ட்

ரோமைன் ரோலண்ட் "(Romain Rolland)" (29.01.1866 – 30.12.1944) ஃபிரான்சு நாட்டைச் சேர்ந்த நாவலாசரியர், நாடக ஆசிரியர், வரலாற்றாளர் ஆவார். 1915 ஆம் ஆண்டில் இவருக்கு இலக்கியத்துக்கான நோபெல் பரிசு வழங்கப்பட்டது.

தன் வாழ்நாளின் இறுதி வரை காந்தியடிகளுடன் நட்புக் கொண்டிருந்த இவர் அஹிம்சாவாதியாக இருந்தார்.


</doc>
<doc id="147492" url="https://ta.wikipedia.org/wiki?curid=147492" title="செய்யுளிசை அளபெடை">
செய்யுளிசை அளபெடை

அளபெடை என்பது எழுத்தின் ஒலிக்கு மாத்திரை கூட்டுதல். செய்யுளிசை அளபெடை செய்யுளில் இசையைக் கூட்டுவதற்குப் பயன்படுத்தப்படும். இதனை இசைநிறை அளபெடை என்றும் வழங்குவர்.

எடுத்துக்காட்டு

இதில் 'அ' எழுத்து இசை நிறைக்க வந்துள்ளது.
கடாக் களிறு என எழுதினால் செப்பலோசை குன்றும்.

கடாக் களிறு
கடா - நிரை - இது சீர் ஆகாது. 'கடாஅ' என இசை கூட்டும்போது 'புளிமா' என்னும் வாய்பாட்டுச் சீராக அமைந்து 'மா முன் நிரை' என்னும் என்னும் வெண்டளையாகி வெண்பாவுக்கு உரிய செப்பலோசையாகிவிடுகிறது. 


</doc>
<doc id="147497" url="https://ta.wikipedia.org/wiki?curid=147497" title="சொல்லிசை அளபெடை">
சொல்லிசை அளபெடை

அளபெடை என்பது எழுத்தின் ஒலிக்கு மாத்திரை கூட்டுதல். சொல்லிசை அளபெடை வினையெச்ச வாய்பாட்டை இசையாக்கி ஒலித்துக் காட்டும்.

ஏடுத்துக்காட்டு

அளவு என்பது அளவுதலைக் குறிக்கும் வினைச்சொல். 'அளவி' என்பது இதன் வினையெச்சம். 'அளவி' என எழுதியிருந்தாலும் செய்யுள் தளை தட்டாது. பொருளும் மாறுபடாது. அப்படி இருக்கும்போது 'அளைஇ' என இங்கு இசைச்சொல்லாக அமைக்கப்பட்டுள்ளது. இவ்வாறு அமைப்பது சொல்லிசை அளபெடை.


</doc>
<doc id="147512" url="https://ta.wikipedia.org/wiki?curid=147512" title="சாந்தி தேவி">
சாந்தி தேவி

சாந்தி தேவி "(Shanti Devi)" (11.11.1926 - 27.12.1987) இந்தியாவின் தில்லியில் பிறந்த ஒரு பெண். தனது நான்காம் வயதில் சாந்தி தனது உண்மையான வீடு மதுராவில் இருப்பதாகத் தனது பெற்றோரிடம் கூறினார். பெற்றோர்கள் இதைக் கண்டித்தனர். 

பள்ளியில் ஆசிரியர்கள் மற்றும் தலைமை ஆசிரியர்களிடம் தனது கணவன் பெயர் கேதார்நாத் என்றும் தனது பெயர் லுக்தி தேவி என்றும் குழந்தை சாந்தி தேவி கூறினார். மேலும் ஒன்பது வருடங்களுக்கு முன்னால் தனது மகனைப் பெற்ற பத்தாவது நாளில் தான் மரணமடைந்ததாகவும் கூறினார். 

விசாரித்துப் பார்த்ததில் அவர் கூறிய தகவல்கள் அனைத்தும் உண்மையாக இருந்தது. இந்த விவரங்கள் அண்ணல் காந்தியடிகளின் கவனத்திற்கு கொண்டு வரப்பட்டது. அவர் இது குறித்து விசாரிக்க ஒரு குழுவை அமைத்தார். விசாரணைக் குழுவினரோடு மதுரா சென்ற சாந்தி தேவி தனது முன்பிறவி உறவினர்கள் அனைவரையும் அடையாளம் காட்டினார். விசாரணை முடிவில் சாந்தி தேவி லுக்தி தேவியின் மறுபிறப்பு என்ற அறிக்கை அளிக்கப்பட்டது. 

சாந்தி தேவி தன் வாழ்நாளில் திருமணம் செய்து கொள்ளவில்லை. இயான் ஸ்டீவன்சன் உள்ளிட்ட பல மறுபிறவி ஆய்வாளர்கள் இவர் குறித்து ஆராய்ச்சி செய்துள்ளனர். 


</doc>
<doc id="147522" url="https://ta.wikipedia.org/wiki?curid=147522" title="நெடுஞ்சீர் வண்ணம்">
நெடுஞ்சீர் வண்ணம்

வண்ணம் என்பது இங்குத் தமிழ்ப் பாடல்களில் (செய்யுளில்) அமைந்துள்ள நடைப்பாங்கைக் குறிக்கும். இந்தப் பாநடைப் பாங்கால் செய்யுளின் இசைப்பாங்கு வேறுபடும்.

நெடுஞ்சீர் வண்ணம் என்பது செய்யுளில் நெடில் எழுத்துக்கள் மிகுதியாகப் பயின்று நடக்கும் பாங்கு.


</doc>
<doc id="147524" url="https://ta.wikipedia.org/wiki?curid=147524" title="மாரி. அறவாழி">
மாரி. அறவாழி

மாரி. அறவாழி (பிறப்பு: பிப்ரவரி 6, 1935 இறப்பு: அக்டோபர் 3, 1999) என்பவர் ஒரு தமிழக எழுத்தாளர். மா.சேதுரத்தினம் எனும் இயற்பெயருடைய இவர் புனைபெயராக மாரி. அறவாழி எனும் பெயரினை வைத்துக் கொண்டார். சேலம் நகராட்சிக் கல்லூரியில் இடைநிலைக் கல்வியை முடித்த பின்பு இந்திய அஞ்சல் துறைப் பணியில் சேர்ந்தார். அஞ்சல் துறையில் பணியாற்றிக் கொண்டே இவர் படைத்த சிறுகதைகள் நானூற்றுக்கும் மேற்பட்டவை. இவை பல்வேறு இதழ்களில் வெளியாகியிருக்கின்றன. இவர் நாற்பது குமுகாயப் புதினங்களையும், ஒரு வரலாற்றுப் புதினத்தையும் படைத்துள்ளார். சென்னைத் தொலைக்காட்சியில் ஒரு நாடகத்தையும், கட்டுரைகளையும் படைத்துள்ளார். இவரது பல சிறுகதைகள் ஆங்கிலம், இந்தி,தெலுங்கு,கன்னடம்,மலையாளம் ஆகிய மொழி இதழ்களில் வெளியாகியிருக்கின்றன. 

ஆடக சுந்தரி (1989)

வேள்வி (1991)

தங்கம் எங்கே போகிறாள்? (1992)

இன்னொரு துவக்கம் (1994)

உயிர் வீணை (1996)

நீலா (1999)

புதைமணல் (1999)




</doc>
<doc id="147525" url="https://ta.wikipedia.org/wiki?curid=147525" title="குறுஞ்சீர் வண்ணம்">
குறுஞ்சீர் வண்ணம்

வண்ணம் என்பது இங்குத் தமிழ்ப் பாடல்களில் (செய்யுளில்) அமைந்துள்ள நடைப்பாங்கைக் குறிக்கும். இந்தப் பாநடைப் பாங்கால் செய்யுளின் இசைப்பாங்கு வேறுபடும்.

குறுஞ்சீர் வண்ணம் என்பது செய்யுளில் குறில் எழுத்துக்கள் மிகுதியாகப் பயின்று நடக்கும் பாங்கு.


</doc>
<doc id="147526" url="https://ta.wikipedia.org/wiki?curid=147526" title="சித்திர வண்ணம்">
சித்திர வண்ணம்

வண்ணம் என்பது இங்குத் தமிழ்ப் பாடல்களில் (செய்யுளில்) அமைந்துள்ள நடைப்பாங்கைக் குறிக்கும். இந்தப் பாநடைப் பாங்கால் செய்யுளின் இசைப்பாங்கு வேறுபடும்.

சித்திர வண்ணம் என்பது செய்யுளில் குறில், நெடில் எழுத்துக்கள் விரவி நடக்கும் பாங்கு.


</doc>
<doc id="147527" url="https://ta.wikipedia.org/wiki?curid=147527" title="நலிபு வண்ணம்">
நலிபு வண்ணம்

வண்ணம் என்பது இங்குத் தமிழ்ப் பாடல்களில் (செய்யுளில்) அமைந்துள்ள நடைப்பாங்கைக் குறிக்கும். இந்தப் பாநடைப் பாங்கால் செய்யுளின் இசைப்பாங்கு வேறுபடும்.

நலிபு வண்ணம் என்பது செய்யுளில் ஆய்த எழுத்துக்கள் விரவி நடக்கும் பாங்கு.


</doc>
<doc id="147529" url="https://ta.wikipedia.org/wiki?curid=147529" title="அகப்பாட்டு வண்ணம்">
அகப்பாட்டு வண்ணம்

வண்ணம் என்பது இங்குத் தமிழ்ப் பாடல்களில் (செய்யுளில்) அமைந்துள்ள நடைப்பாங்கைக் குறிக்கும். இந்தப் பாநடைப் பாங்கால் செய்யுளின் இசைப்பாங்கு வேறுபடும்.

அகப்பாட்டு வண்ணம் என்பது செய்யுளில் பொருள் முடிவைச் சொல்லாமல் பொருள் முடிவை முடித்துவைக்கும். 
தாங்கும் வலிமையை உணரவேண்டும் என்பது புலப்படுமாறு நின்று பொருள் முடிந்து வைக்கப்பட்டுள்ளது. 


</doc>
<doc id="147530" url="https://ta.wikipedia.org/wiki?curid=147530" title="இரும்புத் தாது">
இரும்புத் தாது

இரும்புத் தாது என்பது இரும்பைப் பிரித்தெடுக்கக் கூடிய பாறை அல்லது கனிமம் ஆகும். இந்த தாதுக்களில் பொதுவாக இரும்பு ஆக்சைடுகள் அதிகமாக காணப்படுகிறது. இத்தாதுக்கள் அடர் சாம்பல், வெளிரிய மஞ்சள், துருப்பிடித்த சிவப்பு நிறத்தில் மற்றும் ஆழ்ந்த ஊதா நிறங்களில் காணப்படுகிறது. இரும்பு தாது பொதுவாக மேக்னடைட் (Fe3O4), ஹமட்டைட் (Fe2O3), ஜியொதைட்(FeO (OH)), லிமோனைட்டு (FeO (OH). N (H2O)) அல்லது சிடரைட்(FeCO3) போன்ற நிலைகளில் காணப்படுகிறது. அதிகமாக மேக்னடைட், ஹமட்டைட் (60% மேல்) கொண்டுள்ள தாதுவை இயற்கை தாது என்று அழைக்கப்படுகிறது. இத்தாதுவை நேரடியாக இரும்பு தயாரித்தலில் போது ஊதுலைகளில் பயன்படுத்தலாம். இரும்பு தாது, கசடு இரும்பு தயாரிக்க தேவையான மூலப்பொருளாகும். கசடு இரும்பு எஃகு தயாரிப்பின் மூலப்பொருளாகும்.


</doc>
<doc id="147531" url="https://ta.wikipedia.org/wiki?curid=147531" title="புறப்பாட்டு வண்ணம்">
புறப்பாட்டு வண்ணம்

வண்ணம் என்பது இங்குத் தமிழ்ப் பாடல்களில் (செய்யுளில்) அமைந்துள்ள நடைப்பாங்கைக் குறிக்கும். இந்தப் பாநடைப் பாங்கால் செய்யுளின் இசைப்பாங்கு வேறுபடும்.

புறப்பாட்டு வண்ணம் என்பது செய்யுளில் பொருள் முடிவைச் சொன்னது போல் காட்டிக்கொள்ளும். ஆனால் பொருள் முடிவு சொல்லாமல் விடப்பட்டிருக்கும்.
<poem>
நிலவுமணல் அகன்துறை வலவன் ஏவலின்
எரிமணிப் புள்ளினம் மொய்ப்ப நெருநலும்
வந்தன்று கொண்கன் தேரே இன்றும்
வருகுவ தாயின் சென்று சென்று
தோன்றுபு ததைந்த புன்னைத் தாதுகு
தன்பொழில் மெல்லக வனமுலை நெருங்கப்
புல்லின் எவனோ மெல்லியல் நீயும்
நல்காது விடுகுவை ஆயின் அல்கலும்
படர்மலி உள்ளமொடு மடல்மா ஏறி
அறுதுயர் உலகுடன் அறியநம்
சிறுகிடிப் பாக்கத்துப் பெரும்பழி தருமே. 
</poem>
கொண்கன் தேர் நேற்று வந்தது. இன்று வந்தால் நீ சென்று அவ்வனைத் தழுவினால் என்ன? தழுவாவிட்டால் அவன் மடல்மா ஏறி நம் ஊரில் வந்தால் நமக்குப் பழி அல்லவா? - என்று தோழி தன் கருத்தினை முற்றுப்பெறக் கூறி முடித்திருக்கிறாள். ஆனால் கொண்கனைத் தழுவுவதும் தழுவாமல் இருப்பதும் தலைவியின் விருப்பம். இது சொல்லப்படவில்லை. இதனால் இது முடிந்தது போல் முடியாத பொருளைத் தருகிறது. இப்படி வருவது புறப்பாட்டு வண்ணம்.


</doc>
<doc id="147534" url="https://ta.wikipedia.org/wiki?curid=147534" title="உதயநிதி ஸ்டாலின்">
உதயநிதி ஸ்டாலின்

உதயநிதி இசுட்டாலின் ("Udhayanidhi Stalin") என்பவர் ஒரு தமிழ்த் திரைப்பட நடிகரும், தயாரிப்பாளரும், அரசியல்வாதியும் ஆவார். இவர் "இரெட் செயன்டு மூவிசு" திரைப்படத் தயாரிப்பு நிறுவனத்தைச் சொந்தமாகக் கொண்டுள்ளார்.

உதயநிதி இசுட்டாலின் தமிழ்நாட்டின் முன்னாள் முதலமைச்சரான மு. கருணாநிதியின் பேரனும் மு. க. இசுட்டாலினின் மகனும் ஆவார். இவர் கிருத்திகா என்பவரைத் திருமணம் செய்துள்ளார்.

விசய், திரிசா நடித்த குருவியே உதயநிதி இசுட்டாலினின் தயாரிப்பில் வெளிவந்த முதல் திரைப்படமாகும். உதயநிதி இசுட்டாலினை வழங்குநராகக் கொண்டு வெளிவந்த முதற்றிரைப்படம் கௌதம் மேனனின் விண்ணைத்தாண்டி வருவாயா என்ற திரைப்படம் ஆகும்.

திரைப்பட நடிப்பில் ஆர்வமாக நடித்து வந்த உதயநிதி இசுட்டாலின், தீவிர அரசியலில் ஈடுபட உள்ளேன் ; தொண்டர்களோடு இருக்க விரும்புகிறேன்; இனி என்னை அடிக்கடி திமுக மேடைகளில் காணலாம் எனக் கூறினார்.


</doc>
<doc id="147543" url="https://ta.wikipedia.org/wiki?curid=147543" title="டைம் 100">
டைம் 100

"டைம்" 100 ஆண்டுதோறும் உலகில் மிகவும் தாக்கமேற்படுத்திய 100 நபர்களைப் பட்டியலிடும் இதழாகும். இதனை "டைம் இதழ்" தொகுத்து வழங்குகிறது. 1999ஆம் ஆண்டு முதல்முறையாக இப்பட்டியல் வெளியிடப்பட்டது. 

வாசிங்டன், டி. சி.யில் பெப்ரவரி 1, 1998ஆம் ஆண்டில் நடைபெற்ற கருத்தரங்கு ஒன்றில் இதற்கான எண்ணக்கரு விளைந்தது. இந்தக் கருத்தரங்கில் சிபிஎஸ் செய்தித் தொகுப்பாளர் டான் ராதர், வரலாற்றாளர் டோரிசு கேர்ன்சு குட்வின், முன்னாள் நியூயார்க் ஆளுநர் மாரியோ குவோமோ, அப்போது அரசியல் கல்வி பேராசிரியராக இருந்த காண்டலீசா ரைஸ், புதுப் பழமைவாதம் வெளியீட்டாளர் இர்விங் கிரிஸ்டல் மற்றும் டைம் இதழின் மேலாண் இயக்குனர் வால்டர் ஐசாக்சன் ஆகியோர் கலந்து கொண்டனர். 

1999ஆம் ஆண்டு டைம் இதழ் இருபதாம் நூற்றாண்டின் மிகவும் செல்வாக்குள்ள 100 நபர்கள் என்றுத் தலைப்பிட்டு இந்தப் பட்டியலை வெளியிட்டது. இதன் பரவலான வரவேற்பை அடுத்து 2004ஆம் ஆண்டு இதனை ஆண்டுதோறும் வெளியிடப்படும் பட்டியலாக மாற்றியது. இந்தப் பட்டியலில் இடம் பெறுவது ஒரு பெருமையாகக் கருதப்படுகிறது; இருப்பினும் டைம் இதழின் விளக்கத்தின்படி இதில் நேர்மறையாகவோ அல்லது எதிர்மறையாகவோ உலகை மாற்றியவர்கள் பட்டியலிடப்படுகிறார்கள். எனவே உலகில் மிகுந்த கொடுமை இழைத்தவர்களும் மிகுந்த தாக்கமேற்படுத்தியிருந்தால் பட்டியலிடப்படுகிறார்கள். ஐந்து வகைகளில் பட்டியலில் இடம் பெறுகின்றனர்: தலைவர்களும் புரட்சியாளர்களும், கட்டமைப்பாளர்களும் வணிகப் புலிகளும், கலைஞர்களும் மகிழ்வூட்டுபவர்களும், அறிவியலாளர்களும் சிந்தனையாளர்களும் மற்றும் சாதனையாளர்களும் பிம்பங்களும். ஒவ்வொரு வகைப்பாட்டினுள்ளும் 20 மிகவும் தாக்கமேற்படுத்திய நபர்கள் (சில நேரங்களில் இரட்டையாக அல்லது சிறு குழுக்களாக) தேர்ந்தெடுக்கப்பட்டு ஆண்டுக்கு 100 நபர்களின் பட்டியல் வெளியிடப்படுகிறது.



</doc>
<doc id="147546" url="https://ta.wikipedia.org/wiki?curid=147546" title="டைம் (இதழ்)">
டைம் (இதழ்)

டைம் (வணிகக்குறி: TIME) ஐக்கிய அமெரிக்காவின் நியூயார்க் நகரத்திலிருந்து வாரம் ஒருமுறை வெளியாகும் ஓர் செய்தி இதழ் ஆகும். "த இன்டர்நேசனல் மாகசைன் ஆப் இவென்ட்சு" என்பதன் ஆங்கிலச் சொற்களின் முதலெழுத்துச் சுருக்கமே டைம் என்பதாகும். ஐரோப்பியப் பதிப்பு ("டைம் ஐரோப்பா", முன்பு "டைம் அட்லாண்டிக்") இலண்டனிலிருந்து வெளியாகிறது. இந்தப் பதிப்பு மத்திய கிழக்கு, ஆப்பிரிக்கா மற்றும் 2003ஆம் ஆண்டிலிருந்து இலத்தீன் அமெரிக்கா செய்திகளையும் உள்ளடக்கியது. ஆசியப் பதிப்பு ("டைம் ஆசியா") ஹாங்காங்கிலிருந்து வெளியாகிறது. சிட்னியிலிருந்து வெளியாகும் தென் பசிபிக் பதிப்பு, ஆத்திரேலியா, நியூசிலாந்து மற்றும் பசிபிக் தீவுகள் குறித்த செய்திகளை கொண்டுள்ளது. கனடாவிலிருந்து வெளியிட்டு வந்த விளம்பரதாரர் பதிப்பை திசம்பர் 2008 முதல் டைம் நிறுத்திக் கொண்டது. 

"டைம்" உலகின் மிகவும் படிக்கப்படும் வாரமொருமுறை செய்தி இதழாக 25 மில்லியன் வாசகர்களைக் கொண்டுள்ளது. இவர்களில் 20 மில்லியன் வாசகர்கள் ஐக்கிய அமெரிக்காவில் உள்ளனர்.
இதன் மேலாண் தொகுப்பாசிரியராக ரிச்சர்டு இசுடெங்கெல் 2006ஆம் ஆண்டு முதல் இருந்து வருகிறார்.




</doc>
<doc id="147550" url="https://ta.wikipedia.org/wiki?curid=147550" title="உருசிய வரலாறு">
உருசிய வரலாறு

உருசிய வரலாறு 9ஆம் நூற்றாண்டில் துவங்குகிறது. நொவ்கொரொடு (Novgorod) என்ற நகரத்தில் வாழ்ந்த ஸ்லாவ் (Slav) இன மக்களிடையே ஒற்றுமை ஏற்படுத்த கி.பி. 860-இல் வைகிங் என்ற இன மக்கள் அழைத்து வரப்பட்டனர். நாளடைவில் அவர்கள் நாவ்கொராடு மற்றும் கீவ் (Kiev) நகரங்களுக்கு இடையே தங்கி வாழத்தொடங்கினர். அவர்கள் வாஞ்சியன் ருஸ் (Vangian Rus) என்று அழைக்கப்பட்டமையால் அவர்கள் வாழுமிடம் உருஷ்யர்கள் நாடு என்று அழைக்கப்பட்டது.
1237-1240 ஆண்டு காலகட்டத்தில் நடைபெற்ற மங்கோலிய படையெடுப்புகள் காரணமாக அங்குள்ள மக்களில் பாதிபேர் இறந்தனர் மேலும் அது பல்வேறு பகுதிகளாக சிதறுண்டது.அதேசமயத்தில் அங்கு பல குழுக்களிடையே அந்நாட்டின் மரபுரிமைக்காக போராடின அவற்றுள் நொவ்கொரோட்(Novgorod), சொகோவ்(Pskov)ஆகியவை குறிப்பிடதக்கவையாகும். 

13 ஆம் நூற்றாண்டின் பின்பகுதியில் மாஸ்கோ ஒரு கலாச்சார மையமாக மாறியது.
18 ஆம் நூற்றாண்டில், ரஷ்யா ட்சார்டோம் (Tsardom) பேரரசு போலந்து , லிதுவேனிய காமன்வெல்த் இருந்து கிழக்கில் பசிபிக் பெருங்கடல் அகன்று இருந்தது. மேற்கு திசையில் அதன் விரிவாக்கம் ஐரோப்பாவில் நடந்த பிறகு அது அங்கு பிரபலமடைந்தது.
1861 இல் ரஷியாவிலிருந்து பண்ணையடிமை முறை நீக்கப்பட்டது எனினும் விவசாயிகளுக்கு சாதகமில்லாத நிபந்தனைகளை அது கொண்டிருந்தது புரட்சிக்கு வித்திட்டது. அடிமைத்தனத்தை ஒழித்ததிலிருந்து 1914 ல் முதல் உலக போர் வரையிலான காலகட்டத்தில் அங்கு பல் சீர்திருத்தங்கள் ஏற்ப்பட்டது. 1906 ல் அதன் டுமா மாநிலம் அரசியலமைப்பு, பொருளாதாரம் மற்றும் ரஷ்ய அரசியலில் குறிப்பிடத்தக்க மாற்றங்களை அறிமுகப்படுத்தியது,எனினும் ட்சார்ஸ்(tsars)பகுதி தன் சர்வாதிகார ஆட்சியை கைவிட தயாராக இல்லை.

1917 ல் ரஷியாவின் பொருளாதார சரிவு, போர் களைப்பு , மற்றும் அரசாங்கத்தின் எதேச்சதிகார அமைப்பு மீதான அதிருப்தி காரணமாக அங்கு ஒரு புரட்சி வெடித்தது.இதன் காரணமாக 25 அக்டோபர் அன்று கம்யூனிஸ்ட் போல்ஷ்விக்குகள் தலைமையில் ஆட்சியை கைப்பற்றினர்.1922 மற்றும் 1991 க்கு இடையில் ரஷ்ய வரலாறு சோவியத் ஒன்றியத்தின் வரலாறாக மாறியது.மார்ச் 1918 ல் தொடங்கி 80 கள் வரை அங்கு கம்யூனிஸ்ட்டுகளின் ஒரு கட்சி ஆட்சியே நடைமுறையில் இருந்தது. , எனினும் 1980 ஆம் ஆண்டுகளில் இறுதியில் அரசியல் கட்டமைப்புகள் மற்றும் பொருளாதார பலவீனங்கள், கம்யூனிஸ்ட் தலைவர்களின் சீர்திருத்தங்கள் போன்றவை சோவியத் ஒன்றியத்தின் வீழ்ச்சிக்கு வழிவகுத்தது 

ரஷியன் கூட்டமைப்பு வரலாறு ஜனவரி 1992 ல் இருந்து தொடங்குகிறது இது சர்வதேச அரங்கில் சோவியத் ஒன்றியத்தின் சட்டபூர்வ வாரிசு என அறிவிக்கப்பட்டத.எனினும் ரஷ்யா சோவியத் யூனியனின் வீழ்ச்சிக்கு பின் அதன் அரசியல் மற்றும் பொருளாதார அமைப்பை பலப்படுத்தும் முயற்சியில் தீவிர சவால்களை எதிர்கொள்கிறது இதன் காரணமாக அது அதன் வல்லரசு நிலையை இழந்துவிட்டது.அது சந்தை முதலாளித்துவத்தை அடிப்படையாக கொண்ட ஒரு பொருளாதாரத்தை உருவாக்க முயற்சிகிறது எனினும் அது பெரும்பாலும் எதிர்பாரா விளைவுகளையே ஏற்ப்படுத்துகிறது.இன்றும் அது தன் அரசியல் கலாச்சார மற்றும் சமூக கட்டமைப்புகளில் ட்சார்ஸ் மற்றும் சோவியத்து கூட்டமைப்புகளின் கொள்கைகளையே சார்ந்துள்ளது.

2006 ஆம் ஆண்டு ரஷ்யாவின் வடக்கு காசசஸ் (Caucasus) மாகாணத்தின் தகெஸ்தான் அகுஷா (Dagestan Akusha) பகுதியில் 15 இலட்சம் ஆண்டுகளுக்கு முந்தய பழைய கற்கால கருவிகள் கனரியப்பட்டது.இது அங்கு கற்கால மனிதர்கள் வாழ்ந்ததற்க்கான ஒரு முக்கிய ஆதாரமாக உள்ளது.மேலும் டான் ஆற்றுப்படுக்கையின் கரைகளில் 45,000 முந்தய மனிதர்கள் வசித்தற்க்கான ஆதாரங்கள் கிடைத்துள்ளது.மேலும் நியாந்தடால் மனிதஇனத்தினர் கடைசி காலகட்டங்களில் வாழ்ந்த இடங்களில் ரஷ்யாவும் ஒன்றாகும்.அங்குள்ள மெஸ்மைஸ்கயா குகை (Mezmaiskaya cave in Adygea) பகுதியில் 29000 ஆயிரம் ஆண்டுகளுக்கு முந்தைய நியாண்டர்தால் இன குழந்தையின் எலும்புகள் சில கிடைத்துள்ளது.மேலும் 2008 ஆம் ஆண்டு சைபீரியாவின் அல்டை மலைத்தொடரில் 40000 ஆன்டுக்கு முந்தய ஒரு சுண்டுவிரல் எலும்ம்னபு கிடைக்கப்பட்டது.பரிசோதனை முடிவில் அதனுடய டி.என்.ஏ இதுவரை கண்டரியப்பட்ட எந்த இனத்தொடும் பொருந்தவில்லை என அரியப்பட்டது.அதற்க்கு டெனிசோவா ஹோமின்(Denisova hominin) என்று பெயரிடப்பட்டது

கீவன் பகுதியின் முதல் அரசர் விளாடிமர் (கி.பி. 980-1015) என்பவர். இவரும் இவர்தம் குடிமக்களும் கி.பி.988-இல் கிருத்துவ மதத்தைத் தழுவினர். அதுமுதல் கிழக்குக் கிரேக்கத் திருச்சபை உருஷ்யாவின் அதிகாரம் பெற்ற திருச்சபையாயிற்று. கிழக்கிலிருந்து வந்த நாடோடி இனத்தவர் பலர் கீயெவ் இராச்சியத்தைத் தாக்கினர். கி.பி.13ஆம் நூற்றாண்டில் மங்கோலியர் படையெடுத்து வந்தனர் அவர்கள் கீயெவ் இராச்சியத்தைத் தாக்கி அதிக நாசம் விளைவித்தனர். கி.பி.1380- இல் மாஸ்க்கோவை ஆண்டு வந்த டிமீட்ரி (Dmitri) கூலிக்கோவோ (KuliKovo) போரில் இவர்களை வென்றார். 15-ஆம் நூற்றாண்டின் இறுதியில் மூன்றாம் அய்வன் (Ivan III) மங்கோலியர் ஆதிக்கத்தை ஒழித்து ரஷ்யா முழுவதற்கும் மன்னரானார்.

மூன்றாம் அய்வன் கி.பி. 1533 முதல் 1584 வரை உருஷ்யாவை ஆண்டார். சார் (Tsar) என்ற பட்டத்தை இவர் முதலில் சூடிக்கொண்டார். இவரது ஆட்சிக் காலத்தில் வால்கா ஆறு முதல் முதல் யூரல் மலைத் தொடர் வரை ரஷ்ய ஆட்சி பரவியது. ரஷ்ய எல்லைகளை (Cossacks) காஸக்குகள் என்பவர்கள் காத்தனர். போயர்கள் எனப்பட்ட நிலப்பிரபுக்கள் ஒழிக்கப்பட்டனர். நான்காம் அய்வனுக்குப்பின் உருஷ்யா குழப்பத்தில் ஆழ்ந்தது. இவர் கொடூர அய்வன் (Ivan, The terrible) என புகழ் பெற்றார்.

கி.பி.1613-இல் ஒடுக்கப்பட்ட போயர்கள் ஒன்றிணைந்து மைக்கல் ரோமனாவ் (Michael Romanov) என்பவரை மன்னராகத் தேர்ந்தெடுத்தனர். போயர்கள் உருஷ்யாவை 300 ஆண்டுகள் ஆண்டனர். மகா பீட்டர் (Peter, The Great) கி.பி. 1689-இல் சக்ரவர்த்தியானார். இவர் செயின்ட் பீட்டர்ஸ்பர்க் என்னும் நகரத்தை நிறுவனார். மக்களை ஐரோப்பியர் வாழ்க்கை முறையை கைக் கொள்ளச் செய்தார். மதவாதிகளின் அதிகாரத்தை ஒழித்தார். நீண்ட தாடிவைத்துக் கொள்வதைக் கண்டித்தார். உருஷ்யாவின் முன்னேற்றத்திற்காகச் உழைத்தார். ஆனால், வரலாறு இவரை மேதைமை மிக்கக் காட்டுமிராண்டியென்றே கருதுகிறது.

பின்னர் 18ஆம் நூற்றாண்டில் ரஷ்யா காதரின் (Catherine II) என்ற ஒரு ஜெர்மானிய அரசகுமாரியின் ஆட்சிக்கு உள்ளானது. இவரது ஆட்சிக் காலத்தில் மக்கள் துன்பத்துக்கு ஆளாயினர். பெரும்பாலான வறுமை மிகுந்த உருஷ்ய விவசாயிகள் கி.பி.1770இல் ஆட்சியை எதிர்த்து கிளர்ச்சியில் ஈடுபட்டனர். அரசு கிளர்ச்சியை அடக்கி ஒடுக்கியது.


</doc>
<doc id="147552" url="https://ta.wikipedia.org/wiki?curid=147552" title="கொம்பு (உயிரியல்)">
கொம்பு (உயிரியல்)

கொம்பு (Horn) என்பது இரட்டைக் குளம்புள்ள ஆடு, மாடு, மான் முதலிய விலங்குகளின் தலையிலிருந்து முளைக்கின்ற வளர்ச்சி ஆகும். இவை எண்ணிக்கையில் இணையான இரண்டாகவும், சிலவற்றுக்கு முன்னும் பின்னும் இரண்டாகவும், சிலவற்றுக்கு ஒன்றாகவும் இருக்கும். பல்வேறு விலங்குகளின் கொம்புகள் அனைத்தும் ஒத்த தன்மையை உடையவை அல்ல. அமைப்பிலும் வேதித் தன்மையிலும், பண்பிலும் வேறுபட்ட தன்மையைக் கொண்டிருக்கும்.

கொம்புகளில் பொதுவாக:
ஆகியன காணப்படும். ஒரு சில இனங்களில் இவை வேறுபட்டும் இருக்கும்.


விலங்கியல் ஆய்வுகளின்படி மானின் தலையில் இருப்பது கொம்புகள் என்று கூறப்பட்டாலும், அவை எலும்புகளின் நீட்சியே ஆகும். தலையின் எலும்பு வெளியே நீண்டு வளரும் ஒரே விலங்கு மான் ஆகும். மானின் கொம்புகள், ஆண்டுதோறும் விழுந்து புதிதாக முளைக்கும். முதல் ஆண்டில் கிளை இல்லாமல் இருக்கும். பிறகு ஆண்டுதோறும் விழுந்து புதிய கிளைகளுடன் முளைக்கும். மானின் வயது அதிகமாகும்போது கிளைகளும் அதிகமாகும். கொம்பு விழுந்த மான் புதுக்கொம்புகள் முளைக்கும் வரை எதிரிகளின் பார்வையில்படாமல் காட்டில் மறைந்தே வாழும்.

மானின் கொம்புகள் ஆண்டுதோறும் விழுந்து முளைத்தாலும் "ப்ரோங் ஹார்ன்" என்னும் மானின் கொம்புகள் பழைய கொம்புகள் இருக்கும்போதே, அதன் கீழிருந்து புதிய கொம்புகள் முளைக்கத்தொடங்கிவிடும். பழைய கொம்பு விழுந்தவுடன் புதிய கொம்பு வளர்ந்து வெளியே தெரியும். பொதுவாக ஆண்மானுக்கே கொம்பு உண்டு. ஆனால் பனிமான்களில் ஆண், பெண் இரண்டுக்கும் கொம்புகள் உண்டு. மான் இனத்தைச் சேர்ந்த "சேபில்" என்னும் விலங்கின் கொம்புகள் அரைவட்டமாக இருக்கும். "லெஸர் குடு" எனும் மானின் கொம்புகள் இரண்டு பக்கமும் ஒரே மாதிரி முறுக்கியபடி அமைப்புடன் காணப்படும். நான்கு கொம்புகள் உள்ள ஒரே விலங்கினம் "ஜீனஸ் டெட்ரா செரோஸ்" என்னும் மான் ஆகும். இதன் தலையின் உச்சியில் இரண்டும், நெற்றியில் இரண்டுமாக நான்கு கொம்புகள் காணப்படும்.

புள்ளிமானின் கொம்புகள் சுமார் 100 செ. மீ இருக்கும். "ஓரிக்ஸ்" என்ற மானின் கொம்புகள் 130.செ.மீ. வரை இருக்கும். அது தன் கூர்மையான கொம்புகளால் ஒரு சிங்கத்தைக் கூட குத்திக் கொன்றுவிடும். உலகின் மிகவும் அகலமான பெரிய கொம்புகளை உடையது "மூஸ்" எனும் மானினம் ஆகும். இதன் கொம்பு 190 செ.மீ நீளமும் 90 செ.மீ அகலம் வரையும் இருக்கும்.

பொதுவாக மானின் கொம்புகள் தற்காப்பிற்காகப் பயன்படுகின்றன. ஆனால் சில சமயம் இதுவே ஆபத்தாகவும் முடிந்துவிடும். ஆண் கலைமான்களுக்குள் சண்டை ஏற்படும்போது, இரண்டு மான்களின் கொம்புகளும் பிரிக்க முடியாதபடி சிக்கிக் கொள்ளும்; இரை தின்ன முடியாமல், நீர் அருந்த முடியாமல் இரண்டும் பட்டினியால் இறக்க நேரிடுவதும் உண்டு.

ஆடுகளுக்கு பெரும்பாலும் இரண்டு கொம்புகள் காணப்படுகின்றன. சிலநேரம் ஆடுகள் நான்கு கொம்புகளுடன் அதிசயமாகப் பிறப்பதும் உண்டு. உருசியாவில் செர்பெஷ்தி, இந்தியாவின் குஜராத் ஆகிய இடங்களில் நான்கு கொம்புகளுடன் ஆடுகள் பிறந்ததாகக் கூறப்படுகிறது. "மார்கோ போலோ" என்ற செம்மறி ஆட்டின் கொம்புகள் திருகிக்கொண்டு அச்சமூட்டும் தோற்றத்துடம் இருக்கும். ஆடுகளில் பெரிய கொம்புகளை உடையது சைபீரியாவின் மலை ஆடு ஆகும்.

காண்டாமிருகத்தின் மூக்கின் நடுக்கோட்டில் ஒன்று அல்லது இரண்டு கொம்புகள் முளைக்கும். இதன் கொம்பு கெட்டியான "கெரடீன்" என்ற நார்ப்பொருளால் ஆனது. இதன் கொம்பு சுமார் 100 செ.மீ நீளம் வரை இருப்பதுண்டு. காண்டாமிருகத்தின் கொம்புகளின் எண்ணிக்கை அதன் இனத்திற்கேற்றவாறு மாறுபடும். ஒற்றைக் கொம்பு காண்டாமிருகம் இந்தியா, ஜாவா இனத்தைச் சேர்ந்ததாகும். ஆசியா கண்டத்திலும் சுமத்தரா ஆப்பிரிக்கா ஆகிய இடங்களிலும் இரட்டைக்கொம்பு காண்டாமிருகங்கள் காணப்படுகின்றன

ஒட்டகச் சிவிங்கிகளில் ஆணுக்கும் பெண்ணுக்கும் கொம்பு உண்டு. இதன் கொம்புகள் எலும்பு முடிச்சாகவும், மேலே தோல் மூடியும் இருக்கும். ஆனால் இதனைக் கொம்பின் வகையில் சேர்ப்பது இல்லை. இதன் கொம்புகளால் இதற்கு எந்தப் பயனும் இல்லை.

பொதுவாக விலங்குகள் தங்களது எல்லை மற்றும் ஆதிக்கத்தை முடிவு செய்ய கொம்புகள் பயன்படுகின்றன. இனச்சேர்க்கைக்கு பெண் இனத்தைக் கவரவும் தங்கள் கொம்புகளைப் பயன்படுத்துகின்றன.பிற கொன்றுண்ணிகளிடம் இருந்து தங்களைத் தற்காத்துக் கொள்ளவும் சண்டையிடவும் கொம்புகள் உதவுகின்றன.. 
சவானாப் புல்வெளிகள் போன்ற திறந்த வாழ்விடங்களில் வாழும் உயரமான விலங்கினங்களில் பொதுவாக ஆணினத்தில் கொம்புகள் உள்ளன ஆனால் சில இனங்களில், பெண்ணினத்திற்கும் கொம்புகள் உள்ளன. தம்மை நீண்ட தூரம் வரை புலப்படுத்தவும், கொன்றுண்ணிகளிடமிருந்து தம்மை வேறுபடுத்தவும் இவை உதவுகின்றது என ஆய்வாளர்கள் கருதுகின்றனர்.
விலங்குகளின் கொம்புகள் மரத்துண்டு, பட்டை, வேர், மண் ஆகியவற்றை அகழ்ந்தெடுக்கவும் உதவும். கொம்புடன் உள்ள ஆண் விலங்கு பொதுவாக பெண் இனத்தைக் கவரவும் தனது எல்லைக்கு அதனை ஈர்க்கவும் தனது கொம்புகளைப் பயன்படுத்துகின்றது. சில சமயம் இக்கொம்புகள் உடல் வெப்பத்தினைச் சமன் செய்து குளிர்விப்பதற்கும் எலும்பு மைய இரத்த நாளங்களில் கொம்புகள் ஒரு ரேடியேட்டர் போலவும் செயல்படுகிறது.

'கோகுலம்', மே-2012 இதழ்


</doc>
<doc id="147554" url="https://ta.wikipedia.org/wiki?curid=147554" title="தேய்வழக்கு">
தேய்வழக்கு

தேய்வழக்கு "(Cliché)" என்பது மிக அதிகமான பயன்பாட்டினால் ஒன்று தனது உண்மையான பொருளை இழந்து விடுதல் அல்லது முன்னர் ஏற்படுத்திய உணர்வை ஏற்படுத்தத் தவறுதல் ஆகும். எழுத்து, பேச்சு, கலைநுட்பம் என எது மிக அதிகமாகப் பயன்படுத்தப்படுகிறதோ அதற்கு இந்த நிலை ஏற்படலாம். 

தேய்வழக்குகளைத் தங்கள் எழுத்திலோ பேச்சிலோ பயன்படுத்துதல் பயன்படுத்துவோரின் அனுபவமின்மையைக் காட்டுவதாய்க் கருதப்படுகிறது. 

ஆங்கிலத் தேய்வழக்குகள் சிலவற்றின் பட்டியல்


</doc>
<doc id="147555" url="https://ta.wikipedia.org/wiki?curid=147555" title="போலி வரலாறு">
போலி வரலாறு

போலிவரலாறு என்பது ஆய்வு நெறிமுறைக்கு ஒவ்வாத அல்லது ஆதாரமற்ற தகவல்களை உணர்வுகளைத் தூண்டும் வகையில் வரலாறு என்ற பெயரில் தருவதாகும். இவற்றை உண்மையென்று ஒத்துக் கொண்டால் வரலாற்றுப் புத்தகங்களில் பெருமளவு மாறுதல் செய்ய நேரிடும்.



</doc>
<doc id="147557" url="https://ta.wikipedia.org/wiki?curid=147557" title="சுத்தி (இந்து மதம்)">
சுத்தி (இந்து மதம்)

சுத்தி "(Shuddhi)" என்பது தூய்மைப்படுத்தல் எனப் பொருள்படும் வடமொழிச் சொல். சில வேளைகளில் இச் சொல் மதம் மாறினோர் மீண்டும் தாய் மதமான இந்து சமயத்துக்குத் திரும்புதலைக் குறிக்கவும் பயன்படுத்தப்படுகிறது. 

சுத்தி இயக்கம் ஆரிய சமாஜ நிறுவனர் தயானந்த சரசுவதியால் முன்னெடுக்கப்பட்டது. இந்து மக்கள் கட்சி போன்ற அமைப்புகள் தமிழ்நாட்டில் இதைச் செய்கின்றன.'


</doc>
<doc id="147559" url="https://ta.wikipedia.org/wiki?curid=147559" title="எரிக் வான் டேனிகன்">
எரிக் வான் டேனிகன்

எரிக் ஆன்டன் பால் வான் டேனிகன் "(Erich von Däniken)" சுவிட்சர்லாந்து நாட்டைச் சேர்ந்த ஒரு நூலாசிரியர். அயற்கோளிலிருந்து வந்தோர் மானிடப் பண்பாட்டில் மாற்றங்கள் விளைவித்தனர் என்பது போன்ற சர்ச்சைக்குரிய கருத்துக்களைத் தனது நூல்களின் மூலம் பலரறியச் செய்தவர் இவர். 

தனது புத்தகங்கள் 32 மொழிகளில் மொழிபெயர்க்கப்பட்டுள்ளதாகவும் 63 மில்லியன் பிரதிகள் விற்றுள்ளதாகவும் டேனிகன் தெரிவித்திருந்தார்.

இவரது கருத்துகள் அறிவியலாளர்களால் போலிவரலாறு என்று கருதப்பட்டு நிராகரிக்கரிக்கப்பட்டன. 


</doc>
<doc id="147562" url="https://ta.wikipedia.org/wiki?curid=147562" title="ஒழுகு வண்ணம்">
ஒழுகு வண்ணம்

வண்ணம் என்பது இங்குத் தமிழ்ப் பாடல்களில் (செய்யுளில்) அமைந்துள்ள நடைப்பாங்கைக் குறிக்கும். இந்தப் பாநடைப் பாங்கால் செய்யுளின் இசைப்பாங்கு வேறுபடும்.

ஒழுகு வண்ணம் என்பது செய்யுளின் ஓசை ஒழுகுதல். ஒழுகுதல் என்பது ஆற்றில் நூர் ஒழுகுவது போல ஒழுகும் நடையோட்டம். இதனை யாற்றுநீர் பொருள்கோள் எனவும் கூறுவர்.
<poem>
அம்ம வாழி தோழி காதலர்
இல்முன் பனிக்கும் இன்னா வாடையொடு
புன்கண் மாலை அன்பின்று கழிய 
உய்யலள் இவளென உணரச் சொல்லி
சொல்லுநர்ப் பெறினே செய்ய வல்ல
இன்அளி இறந்த மன்னவர்
பொன்னணி நெடுந்தேர் பூண்ட மாவே. 
</poem>


</doc>
<doc id="147563" url="https://ta.wikipedia.org/wiki?curid=147563" title="ஒரூஉ வண்ணம்">
ஒரூஉ வண்ணம்

வண்ணம் என்பது இங்குத் தமிழ்ப் பாடல்களில் (செய்யுளில்) அமைந்துள்ள நடைப்பாங்கைக் குறிக்கும். இந்தப் பாநடைப் பாங்கால் செய்யுளின் இசைப்பாங்கு வேறுபடும்.

ஒரூஉ வண்ணம் என்பது செய்யுளின் தொடைவகையில் நிகழும் நடை. எதுகை, மோனை, இயைபு, முரண் என்னும் எந்தத் இல்லாமல் செந்தொடையாகி நடப்பது. ஒருவுதல் என்பது விலகுதல். 
<poem>
தொடிநெகிழ்ந் தனவே கண்பசந் தனவே
யான்சென் றுரைப்பின் மாண்பின் றெவனோ
சொல்லாய் வாழி தோழி வரைய
முள்ளில் பொதுளிய பல்குரல் நெடுவெதிர்
பொங்குவரல் இளமழை துவைப்ப
மணிநிலா விரியும் குன்றுகிழ வோற்கே. 
</poem>


</doc>
<doc id="147564" url="https://ta.wikipedia.org/wiki?curid=147564" title="எண்ணு வண்ணம்">
எண்ணு வண்ணம்

வண்ணம் என்பது இங்குத் தமிழ்ப் பாடல்களில் (செய்யுளில்) அமைந்துள்ள நடைப்பாங்கைக் குறிக்கும். இந்தப் பாநடைப் பாங்கால் செய்யுளின் இசைப்பாங்கு வேறுபடும்.

எண்ணு வண்ணம் என்பது செய்யுளின் தொடைவகையில் நிகழும் நடை. பாடலில் சில பொருள்களை அடுக்கி இத்தனை என எண்ணிக் காட்டும்.
<poem>
நிலம்நீர் வளிவிசும் பென்ற நான்கின்
அளப்பரியளயே
நாள்கோள் திங்கள் ஞாயிறு கனையழல்
ஐந்தொருங்கு புணர்ந்த விளக்கத்து அனையை 
</poem>


</doc>
<doc id="147567" url="https://ta.wikipedia.org/wiki?curid=147567" title="அகைப்பு வண்ணம்">
அகைப்பு வண்ணம்

வண்ணம் என்பது இங்குத் தமிழ்ப் பாடல்களில் (செய்யுளில்) அமைந்துள்ள நடைப்பாங்கைக் குறிக்கும். இந்தப் பாநடைப் பாங்கால் செய்யுளின் இசைப்பாங்கு வேறுபடும்.

அகைப்பு வண்ணம் என்பது செய்யுளின் நடையில் அறுபட்டு அறுபட்டு நடக்கும். 
<poem>
தொடுத்த வேம்பின்மிசைத் துதைந்த போந்தை
அடைய அசைத்த ஆர்மலைப் பாட்டூர்
அண்ணல் என்போன் இயன்ற சேனை
முரசிரங்கும் தானையெதிர் முயன்ற
வெந்தருயிர் குருக்கும் வேலின் அன்னவன் ... 
</poem>


</doc>
<doc id="147568" url="https://ta.wikipedia.org/wiki?curid=147568" title="ஏந்தல் வண்ணம்">
ஏந்தல் வண்ணம்

வண்ணம் என்பது இங்குத் தமிழ்ப் பாடல்களில் (செய்யுளில்) அமைந்துள்ள நடைப்பாங்கைக் குறிக்கும். இந்தப் பாநடைப் பாங்கால் செய்யுளின் இசைப்பாங்கு வேறுபடும்.

ஏந்தல் வண்ணம் என்பது சொன்ன சொல்லே திரும்பத் திரும்ப வருமாறு செய்யுள் இயற்றுவது. இதனைச் சொற்பின் வருநிலை அணி, சொற்பொருள் பின்வருநிலை அணி எனக் குறிப்பிடுகிறோம். 
<poem>
கூடுவார் கூடல்கள் கூடல் எனப்படா
கூடலுள் கூடலே கூடலும் – கூடல்
அரும்பிய முல்லை அரும்பவிழ் மாலை
பிரிவிற் பிரிவே பிரிவு. 
</poem>
ஆணும் பெண்ணும் கூடுதலைக் கூடல் என்று சொல்லாதே. கூடல் நகரில் மக்கள் கூடுவதையே கூடல் என்று சொல். முல்லை மலரும் மாலை வேளையில் தலைவன் தலைவியைப் பிரிவதை மட்டுமே பிரிவு எனக் கொள்க. – என்பது இப்பாடலில் சொல்லப்பட்ட செய்தி.


</doc>
<doc id="147569" url="https://ta.wikipedia.org/wiki?curid=147569" title="இதழ் (பிறப்புறுப்பு)">
இதழ் (பிறப்புறுப்பு)

பிறப்புறுப்பு இதழ்கள் ("labia") என்பன பெண் பிறப்புறுப்பின் ஓர் உடற்கூற்று அமைப்புகளாகும். அவை பெண்குறிக்கு வெளிப்புறமாகத் தெரியும் முதன்மைவாய்ந்த பகுதிகளாகும். மனித இனத்தில் இவை இரு இணையாக உள்ளன: ஓரிணை வெளி இதழ்கள் அல்லது மேல் இதழ்கள் ("லாபியா மேஜரா") பெருத்தும், கொழுத்தும் அமைந்திருப்பவை. மற்றொரிணை உள் இதழ்கள் அல்லது கீழ் இதழ்கள் ("லாபியா மைனரா") வெளி இதழ்களினுள் மறைக்கப்பட்ட தோல் மடிப்புக்களாலானவை. இவ்விதழ்கள் பெண்குறிக் காம்பையும், யோனியின் துளைகளையும், சிறுநீர்வழியையும் சுற்றிச்சூழ்ந்தமைந்து பாதுகாக்கிறன. 

"லாபியம்" (பன்மை: "லாபியா") என்பது இலத்தீன் மொழிச் சொல். அஃது "உதடு" எனப் பொருள்படும். மனித உதடு போல் இவை தோற்றம் கொண்டுள்ளதால் இவ்வாறு அழைக்கப்படுகின்றன. ஆகவே, இவற்றைத் தமிழ் மொழியில் "பிறப்புறுப்பு இதழ்கள்" எனக்கூறப்படுகின்றன.

கீழிதழ்களின் நிறம், அளவு, நீளம், வடிவம் ஆகியவை ஒவ்வொரு பெணிடமிருந்து பரவலாக மாறுபட்டு அமைந்திருப்பன. இவை சிலப் பெண்ணிடம் ஏறக்குறைய இல்லா நிலையிலும், மற்ற சிலரிடம் சதைப்பற்றி முனைப்பாகத் தெரிகின்ற நிலையிலும் அமைந்திருக்கக்கூடும். இவை ஒவ்வொருவரிடமும் இளஞ்சிவப்பு நிறத்திலிருந்து பழுப்புக் கருப்பு நிற வரையிலும், இழையமைப்பு மெல்லிழைந்தும் சுரள் மடிப்புகள் வாய்ந்தும் வேறுபட்டு அமைந்திருப்பன.

பிறப்பிதழ்கள் ஒரு பெண்ணிற்குரிய காமவுணர்ச்சி வலையங்களில் ஒன்றாகும். கீழ்ழிதழ்கள் காமவுணர்ச்சிக்கு எதிர்குறிப்பு அளிப்பன, இவற்றின் உணர்திறன் பெண்களுக்கிடையில் மிகவும் வேறுபடுகின்றன. உணர்ச்சி மிகுதியால் சிலப்பெண்ணிடம் மென்மையான தொடுதலுக்குத்தவிர மற்றவைக்கு இதமின்றி இருக்கும். அப்படி இருக்கையில், சிலப்பெண்ணிடம் தூண்டுதல் காமத்தை வெளிப்படுத்தாமலும் இருக்கும். தன்னின்பம் மூலமாகவும், தன்னிணையுடன் வாய்வழியும், விரல் கொண்டு தொட்டும் பாலுறவு கொள்வதன் மூலமாகவும் இதழ்கள் பாலுணர்ச்சித் தூண்டுதலடையும். கீழ்ழிதழ்களை அசைவிப்பதால், மிகவுணர்ச்சியுடைய பெண்குறிக் காம்பு தூண்டுதலடையும்.

பாலியல் விழிப்புணர்ச்சியின் போது, மேல்லிதழ்களின் மிகுதியான குருதி ஓட்டத்தால் வீங்குகின்றன பிறகு அவை சமநிலைக்கு யோனி சற்றுத்திறந்து திரும்புகின்றன. கீழ்ழிதழ்கள் குருதியோட்டத்தால் விரிவடைவதால், அவற்றின் குறுக்களவு இரண்டு முதல் முன்று மடங்கு வரை விரிவடைந்து, கருத்தோ சிவந்தோ காணப்படுகின்றன. சூல், பிள்ளைப் பேறு ஆகியவற்றை அடைவதால் இனப்பெருக்கவுறுப்புக் குருதி நாளங்கள் வளர்ச்சியடைகின்றன. அத்தகைய பெண்களுக்கு மேல்லிதழ்களும், கீழ்ழிதழ்களும் விரைந்து விரிவடையக்கூடும்.

பாலியல் தூண்டல் காலத்திற்குப்பிறகு, கீழ்ழிதழ்கள் 30 விநாடிகள் முதல் 3 நிமிடங்கள் வரை குருதியால் மென்மேலும் விரிவடைந்தும், மென்மேலும் சிவந்தும் புணர்ச்சிப் பரவசநிலைக்கு முன்னர் காணப்படும். இத்தகைய காலத்தில், பிள்ளைப்பேறு அடைந்த பெண்களின் கீழ்ழிகழ்கள் குறிப்பாக வீங்குகியும், கருஞ்சிவந்தும் காணப்படலாம். தொடர்ந்து தூண்டுதல் புணர்ச்சிப் பரவசநிலைக்கு வழிவகுக்கும், இதனால் ஏற்பட்ட சுருக்கங்கள் மேல்லிதழ்களிலும், கீழ்ழிதழ்களிலும், பெண்குறிக் காம்பிலும், யோனியின் மற்ற பகுதிகளிலும் செயலறு நிலையிலுள்ள குருதியை அகற்றுவதற்கு உதவுதன் மூலம் இன்பக் காமக்கிளர்ச்சி ஏற்படுத்துகின்றன.

புணர்ச்சிப்பரவசநிலையைத் தொடர்ந்தோ, ஒரு பெண்ணுக்குக் காமவிழிப்புணர்ச்சி நீளாமல் தொடர்ந்தோ இருப்பின் இதழ்கள் கிளர்ச்சியற்ற நிலைக்குத்திரும்புகின்றன. கீழ்ழிதழ்கள் இரண்டு நிமிடங்களில் அதன் இயல்பு நிறத்திற்கு திரும்புகின்றன, ஐந்து நிமிடங்கள் முதல் பத்து நிமிடங்களுக்குள் அவற்றின் குருதி வீக்கமும் மறைவுறும். மேல்லிதழ்கள் கிளர்ச்சியற்ற நிலைக்குத்திரும்ப கிட்டத்தட்ட ஒரு மணிநேரமாகும்.


</doc>
<doc id="147572" url="https://ta.wikipedia.org/wiki?curid=147572" title="சண்முகசுந்தரி">
சண்முகசுந்தரி

சண்முகசுந்தரி (இறப்பு: மே 1, 2012, அகவை: 75), ஒரு தமிழ் நடிகை. இவர் பின்னணி பாடகியும், நடிகையுமான டி.கே.கலாவின் தாயார். எம். ஜி. ஆர், சிவாஜி கணேசன், ஜெமினி கணேசன் உள்ளிட்ட நடிகர்களுடன் நடித்தவர் நடிகை சண்முகசுந்தரி.

தன்னுடைய ஐந்தாம் அகவையில் இருந்து, நாடகங்களில் நடித்து வந்துள்ளார். சுமார் 45 வருடங்களுக்கு மேல் சினிமாவில் நடித்துக் கொண்டிருந்தார். இதுவரையிலும் 750க்கும் மேற்பட்ட படங்களில் நடித்துள்ளார். ஏராளமான படங்களுக்கு "டப்பிங்" எனப்படும் பின்னணி குரலும் கொடுத்துள்ளார்.

இவர் எம்.ஜி.ஆருடன் "இதயக்கனி", "நீரும் நெருப்பும்", "கண்ணன் என் காதலன்", "என் அண்ணன்" போன்ற படங்களில் நடித்துள்ளார்.
சிவாஜியுடன் "லட்சுமி கல்யாணம்","வடிவுக்கு வளைகாப்பு" படங்களிலும், ஜெமினியுடன் "மாலதி" படத்திலும் நடித்துள்ளார்.

இவர் நாடகம் மற்றும் திரைத்துறையில் சிறந்து விளங்கியதற்காக, தமிழக அரசின் கலைமாமணி விருதை பெற்றுள்ளார்.

நடிகர் வடிவேலுவுக்கு நிறைய படங்களில் அம்மாவாகவும் நடித்துள்ளார். அதிலும் குறிப்பாக "மிடில் க்ளாஸ் மாதவன்" படத்தில் வடிவேலு குடித்துவிட்டு, சண்முகசுந்தரியை பார்த்து பேசும் அது வேற வாய்... இதுநாற வாய் என்ற நகைச்சுவை மிகவும் பிரபல்யம்.

சண்முகசுந்தரிக்கு டி.கே.கலா, நீலா, மாலா, மீனா, செல்வி என்ற 5 மகள்கள் உள்ளனர். இவர்களில் டி.கே.கலா சினிமாவில் பின்னணி பாடகியாகவும், நடிகையாகவும் இருக்கிறார் என்பது குறிப்பிடத்தக்கது.

2012 ஆம் ஆண்டு மே 1-ம் திகதி அதிகாலை 4.30 மணிக்கு உடல்நலக்குறைவால் பாதிக்கப்பட்டு இருந்த சண்முகசுந்தரி மரணம் அடைந்தார்.


</doc>
<doc id="147574" url="https://ta.wikipedia.org/wiki?curid=147574" title="பல்லுறுப்புக்கோவை">
பல்லுறுப்புக்கோவை

கணிதத்தில் ஒரு பல்லுறுப்புக்கோவை ("polynomial") என்பது மாறிகள், மாறிலிகள் மற்றும் எண்கெழுக்களைக் கூட்டல், கழித்தல், பெருக்கல் மற்றும் எதிரெண்ணில்லா முழு எண் அடுக்கேற்றம் ஆகிய கணிதச் செயல்களால் குறிஇணைக்கப்பட்ட முடிவுறு எண்ணிக்கையிலான உறுப்புகளைக் கொண்டதொரு கோவையாகும். எடுத்துக்காட்டாக, என்பது ஒரு பல்லுறுப்புக்கோவை, ஆனால் ஒரு பல்லுறுப்புக்கோவை அல்ல. ஏனென்றால் அதன் இரண்டாவது உறுப்பில் மாறியால் வகுத்தலும் மூன்றாவது உறுப்பில் பின்ன எண் அடுக்கும் வருகின்றன.

"பல" எனப் பொருள்தரும் கிரேக்க மொழிச் சொல்லான "poly" மற்றும் இடைக்கால லத்தீன் மொழிச் சொல்லான "binomium" ("binomial") ஆகியவற்றிலிருந்து உருவானது பல்லுறுப்புக்கோவையின் ஆங்கிலச் சொல் "polynomial".லத்தீன் மொழியில் இச்சொல் பிரெஞ்சுக் கணிதவியலாளர் "பிரான்சிஸ்கா வியேடாவால்" (Franciscus Vieta) அறிமுகப்படுத்தப்பட்டது. பல்லுறுப்புக்கோவைகள், பல்லுறுக்கோவைச் சமன்பாடுகளாகவும் பல்லுறுப்புக்கோவைச் சார்புகளாகவும் கணிதத்திலும் அறிவியலிலும் பயன்படுகின்றன.

ஒரு பல்லுறுப்புக்கோவை பூச்சியமாகவோ அல்லது ஒன்றுக்கு மேற்பட்ட பூச்சியமற்ற உறுப்புகளின் கூடுதலாகவோ இருக்கலாம். பல்லுறுப்புக்கோவையிலுள்ள உறுப்புகளின் எண்ணிக்கை முடிவுறு எண்ணாகவே இருக்கும். ஒவ்வொரு உறுப்பும் மாறிலி எனப்படும் எண்ணால் பெருக்கப்பட்ட மாறிகளைக் (மதிப்பு தீர்மானிக்க முடியாதவை]]) கொண்டிருக்கும். ஒரு உறுப்பிலுள்ள மாறிகளின் எண்ணிக்கையும் முடிவுறு எண்ணாகவே இருக்கும். ஒரு உறுப்பிலுள்ள ஒவ்வொரு மாறியும் ஒரு இயல் எண் அடுக்கினைக் கொண்டிருக்கும். மாறியின் அடுக்கு, அந்த "மாறியின் படி" எனவும் ஒரு "உறுப்பின் படி" அதிலுள்ள அனைத்து மாறிகளின் படிகளின் கூடுதலாகவும், "கோவையின் படி" அக்கோவையிலுள்ள உறுப்புகளிலேயே மிகப்பெரிய படி கொண்ட உறுப்பின் படியாகவும் கொள்ளப்படுகிறது. , என்பதால் அடுக்கு எழுதப்படாமல் உள்ள மாறியின் படி 1. மாறிகளே இல்லாமலுள்ள உறுப்பு "மாறிலி" அல்லது "மாறிலி உறுப்பு" எனப்படும். பூச்சியமற்ற மாறிலி உறுப்பின் படி 0. ஒரு உறுப்பில் மாறியைப் பெருக்கினதாக அமைந்த எண் (மாறிலி) அந்த உறுப்பின் கெழு என அழைக்கப்படும். ஒரு பல்லுறுப்புக்கோவையின் உறுப்புகளின் கெழுக்கள் ஒரு குறிப்பிட்ட எண் கணத்தைச் சேர்ந்தவையாக இருக்கலாம். மெய்யெண்களைக் கெழுக்களாகக் கொண்ட பல்லுறுப்புக்கோவை, மெய்யெண்கள் மீதான பல்லுறுப்புக்கோவை எனப்படும். முழு எண் கெழுக்கள் கொண்ட பல்லுறுப்புக்கோவைகளும் கலப்பெண் கெழுக்கள் கொண்ட பல்லுறுப்புக்கோவைகளும் உள்ளன.

எடுத்துக்காட்டு:

இதேபோன்ற உறுப்புகள் பல சேர்ந்ததே ஒரு பல்லுறுப்புக்கோவை.

எடுத்துக்காட்டு:

இப்பல்லுறுப்புக்கோவையில் மூன்று உறுப்புகள் உள்ளன.


முதல் உறுப்பின் படி 2; இரண்டாம் உறுப்பின் படி 1; மூன்றாம் உறுப்பின் படி 0. எனவே இப் பல்லுறுப்புக்கோவையின் படி 2.


முதல் உறுப்பின் கெழு 3; இரண்டாம் உறுப்பின் கெழு ; மூன்றாம் உறுப்பு மாறிலி உறுப்பு.

கூட்டலின் பரிமாற்றுப் பண்பின்படி ஒரு பல்லுறுப்புக்கோவையின் உறுப்புகளை நமக்குத் தேவையான வரிசைப்படி எழுத முடியும். ஒரு மாறியில் அமைந்த பல்லுறுப்புக்கோவையின் உறுப்புகள் அவ்வுறுப்புகளின் படிகளின் ஏறு வரிசை அல்லது இறங்கு வரிசையில் எழுதப்படுகின்றன. மேலே தரப்பட்டுள்ள பல்லுறுப்புக்கோவை, மாறி "x" -ன் படிகளின் இறங்கு வரிசையில் எழுதப்பட்டுள்ளது.

ஒரே மாறிகளில் சமமான அடுக்குகளை உடைய உறுப்புகள் ஒத்த உறுப்புகள் எனப்படும். இரண்டு ஒத்த உறுப்புகளைப் பங்கீட்டு விதியைப் பயன்படுத்தி ஒரே உறுப்பாகச் சுருக்க முடியும். புது உறுப்பின் கெழு பழைய இரு உறுப்புகளின் கூட்டலாக அமையும்.

எடுத்துக்காட்டு:




இரு பல்லுறுப்புக்கோவைகளைக் கூட்டலும் ஒரு பல்லுறுப்புக்கோவையாகவே இருக்கும். கூட்டலின் போது அவற்றிலுள்ள ஒத்த உறுப்புக்கள் பங்கீட்டுப் பண்பின் படி ஒரே உறுப்பாகச் சுருக்கப்படுகின்றன. ஏனைய உறுப்புகள் உள்ளபடியே இணைக்கப்படுகின்றன.

இரு பல்லுறுப்புக்கோவைகளின் பெருக்கற்பலன் ஒரு பல்லுறுப்புக்கோவையாக அமையும்.


எடுத்துக்காட்டாக, ("x" + 1) ஒரு பல்லுறுப்புக்கோவை; இதன் திட்ட வடிவம்:  "x" + 3"x" + 3"x" + 1.


எனினும் ஒரு பூச்சியமற்ற எண்ணால் ஒரு பல்லுறுப்புக்கோவை வகுக்கப்படும்போது கிடைப்பது ஒரு பல்லுறுப்புக்கோவையே.

எடுத்துக்காட்டு:

இதனை formula_24 என எழுதலாம் என்பதாலும் formula_25 ஒரு மாறிலி என்பதாலும் எடுத்துக்காட்டாகத் தரப்பட்ட கோவையை ஒரு பல்லுறுப்புக்கோவையின் உறுப்பாகவோ அல்லது பல்லுறுப்புக்கோவையாகவோ கருதலாம். ஒரு உறுப்பாகக் கருதும்போது அவ்வுறுப்பின் கெழு formula_25.





பல்லுறுப்புக்கோவையின் மதிப்பைக் கணிப்பதன் மூலம் அப்பல்லுறுப்புக்கோவையை ஒரு சார்பாகக் கருதலாம். ஒருமாறி கொண்ட சார்பு "ƒ" பின்வரும் கூற்றை நிறைவு செய்தால் அது ஒரு பல்லுறுப்புக்கோவைச் சார்பு எனப்படும்.


எடுத்துக்காட்டு:



ஒரு பல்லுறுப்புக்கோவைச் சமன்பாட்டில் இரு பல்லுறுப்புக்கோவைகள் சமப்படுத்தப்படுகின்றன. இச்சமன்பாடுகள் இயற்கணிதச் சமன்பாடுகள் எனவும் அழைக்கப்படுகின்றன.

எடுத்துக்காட்டு:

ஒருமாறியில் அமைந்த பல்லுறுப்புக்கோவைச் சமன்பாட்டின் இருபுறமுமுள்ள பல்லுறுப்புக்கோவைகள் இரண்டையும் ஒருங்கே நிறைவு செய்யும் மாறியின் மதிப்புகள் அச்சமன்பாட்டின் "தீர்வுகள்" எனவும் அம்மதிப்புகளைக் காணும் முறை சமன்பாட்டின் "தீர்வு காணல்" எனவும் அழைக்கப்படுகின்றன. ஒரு சமன்பாட்டிற்கு ஒன்றுக்கு மேற்பட்ட தீர்வுகள் இருக்கலாம்.





ஒருமாறியில் அமைந்த பல்லுறுப்புக்கோவைகளை வரைபடங்கள் மூலமாகக் குறிக்கலாம்.






கீழே பல்லுறுப்புக்கோவைச் சார்புகளின் வரைபடங்களின் சில எடுத்துக்காட்டுகள் தரப்பட்டுள்ளன:



</doc>
<doc id="147578" url="https://ta.wikipedia.org/wiki?curid=147578" title="கே. ஏ. தங்கவேலு">
கே. ஏ. தங்கவேலு

கே. ஏ. தங்கவேலு "(K. A. Thangavelu)"(இறப்பு: 28 செப்டம்பர், 1994) 1950 முதல் 1970 வரை தமிழ் திரைப்படங்களில் நகைச்சுவை வேடத்தில் நடித்த நடிகராவார். டணால் தங்கவேலு என்று பரவலாக அழைக்கப்படுபவர். இவருடைய துணைவியார், எம். சரோஜாவுடன் இணைந்து நடித்த கல்யாண பரிசு திரைப்படம் புகழ்பெற்றது. இவர் சிவாஜி கணேசன் மற்றும் பத்மினியுடன் இணைந்து நடித்த "தில்லானா மோகனாம்பாள்", இவரை மேலும் புகழ் பெறச் செய்தது. 

நடிகர் கே. ஏ. தங்கவேலுவும், எம். சரோஜாவும் இணையராக 50 படங்களுக்கு மேல் நடித்த பிறகு, 1958-ம் ஆண்டு காதல் திருமணம் புரிந்தனர்.




</doc>
<doc id="147580" url="https://ta.wikipedia.org/wiki?curid=147580" title="தூங்கல் வண்ணம்">
தூங்கல் வண்ணம்

வண்ணம் என்பது இங்குத் தமிழ்ப் பாடல்களில் (செய்யுளில்) அமைந்துள்ள நடைப்பாங்கைக் குறிக்கும். இந்தப் பாநடைப் பாங்கால் செய்யுளின் இசைப்பாங்கு வேறுபடும்.

தூங்கல் வண்ணம் என்பது தூங்கல் ஓசை கொண்ட வஞ்சிப்பா ஓசை கொண்டு கொண்டு நடக்கும்.
<poem>
வசையில்புகழ் வயங்குவெண்மீன்
திசைதிரிந்து தெற்கேகினும் 
</poem>
இந்த ஆசிரியப்பாவில் தடித்த எழுத்தில் காட்டப்பட்டுள்ளவை வஞ்சி-உரிச்சீர்.


</doc>
<doc id="147581" url="https://ta.wikipedia.org/wiki?curid=147581" title="உருட்டு வண்ணம்">
உருட்டு வண்ணம்

வண்ணம் என்பது இங்குத் தமிழ்ப் பாடல்களில் (செய்யுளில்) அமைந்துள்ள நடைப்பாங்கைக் குறிக்கும். இந்தப் பாநடைப் பாங்கால் செய்யுளின் இசைப்பாங்கு வேறுபடும்.

உருட்டு வண்ணம் என்பது நாற்சீர்-அடியில் அராகம் தொடுக்கும்.
<poem>
தாதுறு முறிசெறி தடமல ரிடையிடை 
தழலென விரிவன பொழில். 
</poem>
பூந்தாது பொருந்தி செறிந்து கிடக்கும் அகன்ற மலர்களுக்கு இடையிடையே பொழில்-பூக்காடு செந்தழல் போல விரிந்து கிடந்தது. – இது எடுத்துக்காட்டப்பட்டுள்ள பாடலின் பொருள்.


</doc>
<doc id="147583" url="https://ta.wikipedia.org/wiki?curid=147583" title="முடுகு வண்ணம்">
முடுகு வண்ணம்

வண்ணம் என்பது இங்குத் தமிழ்ப் பாடல்களில் (செய்யுளில்) அமைந்துள்ள நடைப்பாங்கைக் குறிக்கும். இந்தப் பாநடைப் பாங்கால் செய்யுளின் இசைப்பாங்கு வேறுபடும்.

முடுகு வண்ணம் என்பது நாற்சீரின் மிக்கு வரும் அடி கொண்ட பாடலில் உருட்டு-வண்ணத்தில் வருவது போலவே அராகம் தொடுத்து வருவது.

அகத்திணைப் பாடல்களில் தலைவன் தலைவியருக்கு உதவி புரியும் வாயிலாக வரும் அறிவர் என்னும் சான்றோர் எப்படிப்பட்டவர் என்பதை விளக்கும் பாடலடிதான் இங்குக் காட்டாகத் தரப்பட்டுள்ளது. 

அறிவன் எனப்படும் சான்றோர் நன்னெறி அறிந்தவர். பிறர் முகத்தில் செறிந்துள்ள குறியைப் புரிந்துகொள்ளக் கூடியவர்கள். நன்னெறியிலிருந்து திரிதலை அறியாதவர்கள். (இவர்களை முன்வைத்துதான் அக்காலத் திருமணங்கள் நடைபெற்றன). – இவை முடுகு-வண்ண அடியில் காணப்படும் பாடலில் சொல்லப்படும் பொருள்.


</doc>
<doc id="147597" url="https://ta.wikipedia.org/wiki?curid=147597" title="கள்வர்">
கள்வர்



</doc>
<doc id="147598" url="https://ta.wikipedia.org/wiki?curid=147598" title="கள்வர் குடியினர்">
கள்வர் குடியினர்

கள்வர் என்போர் திருவேங்கடமலைப் பகுதியில் சங்க காலத்தில் வாழ்ந்த பழங்குடி மக்கள். இவர்கள் ஆறலை கள்வர் அல்லர். கள்ளுக்காக யானைக்கன்றுகளைப் பிடித்துவந்து கள்ளுக்காக விற்றவர்கள். தலையில் மராம் மரத்துப் பூவைச் சூடிக்கொள்வார்கள். மராம் மரம் நாரோட்டம் உள்ள மரம். அதனைப் பிளந்து நார்க்கயிறாக்கி யானைக் கன்றுகளைப் பிடித்துவரப் பயன்படுத்தினர். 


</doc>
<doc id="147604" url="https://ta.wikipedia.org/wiki?curid=147604" title="மாலைமாற்று">
மாலைமாற்று

மாலைமாற்று அல்லது இருவழியொக்கும் சொல் ("Palindrome") என்பது பின்புறமிருந்து படித்தாலும் முன்புறம் படித்ததைப்போலவே பொருள் கொண்ட சொல், தொடர் அல்லது இலக்கம் ஆகும்.

தமிழ் இலக்கியத்தில் ஓவியக் கவி, மிறைக் கவி ஆகிய பிரிவுகளுள் மாலைமாற்று அடங்கும். மாலைமாற்று என்பதற்கான ஆங்கிலச் சொல்லான "Palindrome" என்பது கிரேக்க வேர்ச் சொற்களிலிருந்து பெறப்பட்டு ஆங்கில எழுத்தாளரான பென் சான்சன் என்பவரால் 17ஆம் நூற்றாண்டில் பயன்படுத்தப்பட்டது.

இது வரையில் கண்டறியப்பட்ட பழைய மாலைமாற்றானது கி. மு. 79ஐச் சேர்ந்த இலத்தீன் சொல்லான "Sator Arepo Tenet Opera Rotas" என்பதாகும்.


ஆக்சுவோர்டு ஆங்கில அகரமுதலியில் மாலைமாற்றாகவுள்ள நீண்ட சொல் "Tattarrattat" என்பதாகும்.

தமிழ் மொழியில் 
போன்ற தொடர்கள் மாலைமாற்றாக அமைந்துள்ளது. 

ஆங்கிலத்தில் 
போன்ற தொடர்கள் மாலைமாற்றுகள் ஆகும். 

பொதுவாக, மாலைமாற்றுத் தொடர்களில் வரும் இடைவெளிகள், நிறுத்தக்குறிகள், பேரெழுத்து-சிற்றெழுத்து வேறுபாடு போன்றவை கவனிக்கப்படுவதில்லை.

ஆங்கிலத்தில் "Anna, Hannah, Ada, Bob, Eve" போன்ற பெயர்கள் மாலைமாற்றுகளாக அமைந்துள்ளன.

திருஞானசம்பந்தமூர்த்தி நாயனாரின் மாலைமாற்றுத் திருப்பதிகத்தில் 10 மாலை மாற்றுத் திருப்பதிகங்களும் ஒரு மாலைமாற்றுத் திருக்கடைக்காப்பும் உள்ளன. 

கீழ்வரும் பாடல் அவற்றுள் ஒன்று.

மாதவச்சிவஞானயோகிகள் காஞ்சிப் புராணம், மகாவித்துவான் மீனாட்சிசுந்தரம் பிள்ளை திருநாகைக் காரோணப் புராணம் ஆகிய தமிழ் இலக்கியங்களிலும் மாலைமாற்றுப் பாக்கள் உள்ளன.


</doc>
<doc id="147606" url="https://ta.wikipedia.org/wiki?curid=147606" title="நிசாப் புயல் (2008)">
நிசாப் புயல் (2008)

நிசாப் புயல் ("Cyclone Nisha") என்பது 2008 வட இந்தியப் பெருங்கடற்புயற்காலத்தின்போது ஏற்பட்ட ஒன்பதாவது புயல் ஆகும். அத்துடன் 2008ஆம் ஆண்டு வங்காள விரிகுடாவில் ஏற்பட்ட ஏழாவது புயலாகும். இப்புயல் நவம்பர் 25, 2008இல் தோன்றி, நவம்பர் 29, 2008 வரை நீடித்தது. நிசாப் புயல் இலங்கையிலும் இந்தியாவிலும் குறிப்பிடத்தக்க சேதங்களை ஏற்படுத்தியுள்ளது.

இப்புயலுக்கு நிசா என்ற பெயரை வங்காளதேசம் சூட்டியது.

நவம்பர் 25, 2008இல் வட இலங்கையைத் தாக்கிய நிசாப் புயல் காரணமாக 15 பேர் இறந்தனர். கடும்மழை, வெள்ளப்பெருக்கு என்பவற்றினால் வன்னியில் 60000இற்கும் 70000இற்கும் இடைப்பட்டோரும் யாழ்ப்பாணத்தில் ஏறத்தாழ 20000 பேரும் இடம்பெயர்ந்தனர்.

தமிழ்நாட்டில் வீசிய நிசாப் புயல் காரணமாக 189 பேர் இறந்தனர். சில இடங்களில் கடும் மழை பொழிந்தது. ஒரத்தநாட்டில் இரண்டு நாட்களில் 990 மில்லிமீற்றர் மழைவீழ்ச்சி பதிவானது. இந்தியாவில் 3789 கோடி பெறுமதியான சொத்துகள் சேதமடைந்தன.


</doc>
<doc id="147613" url="https://ta.wikipedia.org/wiki?curid=147613" title="ஜர்ணா தாரா சௌத்ரி">
ஜர்ணா தாரா சௌத்ரி

ஜர்ணா தாரா சௌத்ரி (Jharna Dhara Chowdhury) கிழக்கு வங்காளச் சமூக சேவையாளர். காந்திய வழியில் சமூக மேம்பாட்டிற்காக தன் வாழ்வை முழுமையாக அர்ப்பணித்தவர். சுமார் 25,000 ஏழைக் குடும்பங்களுக்கு வாழ்வாதாரங்களை அமைத்துக் கொடுத்து அவர்களுக்கு வளமான வாழ்வை உறுதி செய்தவர். ஜமன்லால் பஜாஜ் அமைப்பு, 'இந்தியாவிற்கு அப்பாலுள்ள இந்தியரல்லாத சிறந்த காந்தியவாதி' என்ற வகையில் 1998 ஆம் ஆண்டு இவருக்கு விருது வழங்கி சிறப்பித்துள்ளது. 2010 ஆம் ஆண்டு மேற்கு வங்க ஆளுநரால் இந்திய அரசு வழங்கும் "காந்தி புரஸ்கார் விருது" பெற்றவர்.

1936 ஆம் ஆண்டில் வங்காளத்தில் உள்ள லக்ஷ்மிபூர் அருகே ஓர் கிராமத்தில் ஜர்ணா தாரா சௌத்ரி பிறந்தார். 1946-47 ஆம் ஆண்டுகளில் வெடித்த நவகாளிப் படுகொலையின் போது எழுந்த கலவரங்கள், எட்டு வயதுச் சிறுமியாக இருந்த ஜர்ணா சௌத்ரியின் மனதில் ஆழமான காயங்களை ஏற்படுத்தின. கலவரத்தில் ஜர்ணாவின் பூர்வீக வீடும் கொளுத்தப்பட்டது. எனவே அவர்கள் குடும்பத்தோடு அருகில் உள்ள அஸ்ஸாமிற்கு இடம்பெயர்ந்தார்கள். வங்காளம் இயல்பு நிலைக்குத் திரும்பிய பின்னரே அவர்கள் ஊருக்குத் திரும்பினார்கள்.


</doc>
<doc id="147614" url="https://ta.wikipedia.org/wiki?curid=147614" title="நவகாளிப் படுகொலைகள்">
நவகாளிப் படுகொலைகள்

நவகாளிப் படுகொலைகள் "(Noakhali genocide or Noakhali Carnage",(Bengali: নোয়াখালী গণহত্যা) ) என்பது
1946 ஆம் ஆண்டின் பிற்பகுதியில் தனி நாடு வேண்டி முஸ்லீம் லீக் விடுத்த நேரடி செயல்பாடு அறைக்கூவலையடுத்து வங்காளத்தில் கிளர்ந்து எழுந்த வன்முறை ஆகும். ஆங்கிலேய ஆட்சியிலிருந்து இந்தியா விடுதலை பெறுவதற்குச் சரியாக ஓராண்டுக்கு முன்பு 1946, அக்டோபர்- நவம்பரில் சிட்டகாங் மாவட்டத்தில் இந்து மதத்தினருக்கு எதிராக பெரும் வன்முறை வெடித்தது. இந்து மதத்தினர் வாழ்ந்த கிராமங்களில் முக்கியமாக நவகாளி மாவட்டம் மற்றும் திப்பெராவில் கொலை, வல்லுறவு, குடும்பங்களைச் சிதைத்தல்; சொத்துகளைச் சூறையாடுதல், கிராமங்கள் ஒட்டுமொத்தமாக கொளுத்தப்படுதல் போன்ற வன்முறை நிகழ்வுகள் அரங்கேறின. இதைக் கண்டு மிகவும் மனம் வருந்திய காந்தி நவகாளியை ஒட்டியுள்ள அறுபது கிராமங்களுக்குப் பயணம் மேற்கொண்டார்.அவருடன் எல்லை காந்தி கான் அப்துல் கப்பார் கான் அவர்களும் பயணம் மேற்கொண்டார். இது நவகாளி யாத்திரை எனப்பட்டது.

தமிழக எழுத்தாளர் சாவி என்பவர் காந்தியடிகள் மேற்கொண்ட நவகாளி யாத்திரை குறித்த நூல் ஒன்றை, நர்மதா பதிப்பகம் மூலம் வெளியிட்டுள்ளார்.



</doc>
<doc id="147624" url="https://ta.wikipedia.org/wiki?curid=147624" title="எசுப்பானியப் பேரரசு">
எசுப்பானியப் பேரரசு

எசுப்பானியப் பேரரசு ("Spanish Empire") () என்பது ஐரோப்பா, அமெரிக்கா, ஆப்பிரிக்கா, ஆசியா, ஓசியானியா ஆகிய உலகப்பகுதிகளில், எசுப்பானியா நேரடியாக ஆட்சிசெய்த பிரதேசங்களையும் குடியேற்றங்களையும் உள்ளடக்கிய நிலப்பரப்பு ஆகும்.

எசுப்பானியப் பேரரசு கண்டுபிடிப்புக் காலத்திலிருந்து தொடங்கியது. எனவே, உலகளாவிய விரிவுகொண்ட முதல் பேரரசுகளுள் ஒன்றாக அது திகழ்ந்தது. ஆப்சுபர்க்கு (Habsburg) வம்ச அரசர்களின் ஆட்சியின்கீழ் எசுப்பானியாவின் உலகளாவிய அதிகாரம் தன் உச்சக்கட்டத்தை எட்டியது.எசுப்பானியா ஓர் உலக வல்லரசாக மாறியது.

எசுப்பானியா 15ஆம் நூற்றாண்டில் பேரரசாக மாறத் தொடங்கியதிலிருந்து, நவீன உலக விரிவாண்மையும் ஐந்து நூற்றாண்டுகளாக ஐரோப்பா உலக அளவில் கோலோச்சிய செயல்பாடும் ஆரம்பித்தது. எசுப்பானியா 1492இல் தொடங்கி அமெரிக்கா நோக்கி கடற்பயணங்களை மேற்கொண்டது. அதிலிருந்து சுமார் ஆறு நூற்றாண்டுகளாக எசுப்பானியாவின் ஆதிக்கம் ஐரோப்பிய எல்லைகளைத் தாண்டிச் சென்றது. எசுப்பானியாவின் குடியேற்ற ஆதிக்கத்தின் கீழ் இருந்த ஆப்பிரிக்க பிரதேசங்கள் 1970களில் சுதந்திரம் அடைந்தன. அதுவரையிலும் எசுப்பானியாவின் பேராண்மை உலகளவில் நீடித்தது.

எசுப்பானியாவில் நிலவிய மாகாண ஆட்சிகளுள் கஸ்தீலியா பிரதேசமும் அரகோன் பிரதேசமும் முதன்மைபெற்றிருந்தன. கஸ்தீலியாவின் ஆட்சியைப் பிடிக்க 1475-1479 காலக்கட்டத்தில் நிகழ்ந்த போரில் இசபெல்லா அணி வெற்றிபெற்றது. அதை எதிர்த்த ஹுவானா அணி தோல்வியுற்றது. இசபெல்லா ஏற்கனவே அரகோன் பிரதேச இளவரசரான பெர்டினான்டு என்பவரை மணந்திருந்ததால், கஸ்தீலியாவும் அரகோனும் ஒரே அரசர்களின் கீழ் வரலாயின. இசபெல்லாவும் பெர்டினான்டும் "கத்தோலிக்க அரசர்கள்" ("Catholic Monarchs"- எசுப்பானியம்: "los Reyes Catolicos") என்னும் பெயராலும் அழைக்கப்படுகிறார்கள். 

1472இல், எசுப்பானிய அரசர்களான இசபெல்லா-பெர்டினான்டு தம்பதியர் ஆட்சியின்போது கிரனாடா பிரதேசத்தில் நிலவிய முசுலீம் ஆட்சி முறியடிக்கப்பட்டு, கிரனாடா பகுதி கஸ்தீலியா அரசின் கீழ் கொண்டுவரப்பட்டது. இவ்வாறு, எட்டு நூற்றாண்டுகளாக எசுப்பானியாவிலும் போர்த்துகல் பகுதிகளிலும் நிலவிய முசுலீம் ஆட்சி முற்றிலுமாக முடிவுற்றது. இது "ஆட்சி மீட்பு" ("Reconquest" - எசுப்பானியம்: "Reconquista") என அழைக்கப்படுகிறது. 

அதே 1472ஆம் ஆண்டில் எசுப்பானிய அரசர்களான இசபெல்லா-பெர்டினான்டு தம்பதியர் ஆதரவோடு, கிறிஸ்டோபர் கொலம்பஸ் அட்லான்டிக் பெருங்கடலில் மேற்குத் திசை நோக்கிப் பயணம் சென்று இந்தியாவுக்குக் கடல்வழி கண்டுபிடிக்க முயன்றார். ஆனால், இந்தியாவை வந்தடைவதற்குப் பதிலாக அமெரிக்கா என்னும் புதியதொரு பெருநிலப்பகுதியைக் கண்டுபிடித்தார். 

அதிலிருந்து ஐரோப்பா, குறிப்பாக எசுப்பானியா, அமெரிக்காக்களில் குடியேற்ற ஆதிக்கம் ஏற்படுத்தத் தொடங்கியது.





</doc>
<doc id="147625" url="https://ta.wikipedia.org/wiki?curid=147625" title="பார்த்தோலின் சுரப்பி">
பார்த்தோலின் சுரப்பி

பார்தோலின் சுரப்பிகள் ("Bartholin's glands") என்பன பெண்ணின் புணர்புழைத் துளையின் இடது மற்றும் வலது புறத்தில் சற்றே கீழாக உள்ள இரு சுரப்பிகளாகும். இவை பதினேழாம் நூற்றாண்டில் "காசுபர் பர்தோலின் த யங்கர்" (1655-1738) என்ற தென்மார்க்கு உடற்கூற்று மருத்துவரால் கண்டறியப்பட்டது.

இந்தச் சுரப்பிகள் பாலுறவு எளிதாக நடந்தேற சளி நீர்மம்|சளி நீர்மத்தை சுரக்கிறது. பர்தோலின் சுரப்பிகள் பெண்ணின் பால்வினைத் தூண்டலின்போது மிகச்சிறிய அளவுகளில் (ஓரிரு சொட்டுக்கள்) நீர்மத்தை சுரக்கின்றன.

சிலநேரங்களில், பர்தோலின் சுரப்பிகள் நோய் தொற்றால் தாக்கப்படும்போது விங்கி மிகவும் வலி உண்டாகிறது. இதனை நுண்ணுயிர் எதிர்ப்பி கொண்டு மருத்தவர் குணமாக்குவார்.




</doc>
<doc id="147629" url="https://ta.wikipedia.org/wiki?curid=147629" title="மராத்தி எழுத்தாளர்கள் பட்டியல்">
மராத்தி எழுத்தாளர்கள் பட்டியல்

மராத்தி எழுத்தாளர்கள் பட்டியல்


</doc>
<doc id="147631" url="https://ta.wikipedia.org/wiki?curid=147631" title="இந்தி மொழிக் கவிஞர்கள் பட்டியல்">
இந்தி மொழிக் கவிஞர்கள் பட்டியல்

இதுவொரு இந்தி மொழிக் கவிஞர்கள் பட்டியலாகும்



</doc>
<doc id="147632" url="https://ta.wikipedia.org/wiki?curid=147632" title="பாளையம் (ஆட்சி நிர்வாக முறை)">
பாளையம் (ஆட்சி நிர்வாக முறை)

பாளைய முறையை பற்றி முழுமையாக அறிய பாளையக்காரர்கள் எனும் கட்டுரையைக் காணவும்

பாளையம் என்பது தமிழகத்தில் விஜயநகரப் பேரரசின் ஆட்சி நடைபெற்றபோது, மதுரை மண்டலத்தை விசுவநாத நாயக்கர் மதுரை நாயக்க அரசாக உருவாக்கினார். விஜயநகரப் பேரரசின் படை மானிய முறையில் அமைந்த நாயங்கர நிர்வாக முறையைத் தழுவி அமைத்த பாளையப்பட்டு எனும் புதிய முறை ஆகும். இம்முறையின் கீழ் மதுரையை மையமாகக் கொண்டு மதுரை மண்டலம் 72 பாளையங்களாகப் பிரிக்கப்பட்டது. இப்பாளையம் ஒவ்வொன்றும் ஒரு படைநிலை ஆகும். இப்பாளையத்தை நிர்வாகம் செய்வதற்காக நியமிக்கப்பட்ட தலைவன் பாளையக்காரர் எனப்பட்டார். 

"பாலாமு” என்கிற தெலுங்கு மொழிச் சொல்லிலிருந்து பாளையம் என்ற சொல் உருவானது. பாலாமு என்றால் படை முகாம் என்று பொருள்படும்.இன்றைய தெலங்கானாவில் இப்பொழுது வாரங்கல் என அழைக்கப்படும் ஓருகல்லைத் தலைநகராகக் கொண்ட காகதிய அரசால் பாளைய முறை ஏற்படுத்தப்பட்டது என்று ஒரு சில வரலாற்று அறிஞர்கள் கூறுகிறார்கள். விஜயநகர பேரரசர்களில் முக்கியமான அரசரான குமார கம்பனன் கி.பி 1336 -. கி.பி. 1378 மதுரையை பிடித்தார்.கேரளா , ஆந்திரா , கர்நாடகா , தமிழ்நாடு என்று துங்கபத்ரா ஆற்றுக்குத் தெற்கில் உள்ள அனைத்து பகுதியையும் தன் வசம் கொண்டு வந்து விரிந்த பேரரசை ஏற்படுத்தினார். விஜயநகர அரசு விரிந்து பரந்திருந்ததால் பேரரசை பாளையம் எனும் சிறு சிறு பகுதிகளாகப் பிரித்து அரசாங்க வசதிக்காக அமைத்து கொண்டார். இம்முறையின்படியே பின்னாளில் விசுவநாத நாயக்கர் 72 பாளையங்களாக நாட்டைப் பிரித்து மதுரையை தலைநகராக் கொண்டு மதுரை நாயக்க அரசை ஏற்படுத்தினார். இது பின்னாளில் 200 பாளையங்கள் வரை பிரிக்கப்பட்டன. 

அம்மையநாயக்கனூர்,அத்திப்பட்டி, அழகாபுரி,ஆய்க்குடி,ஆற்றங்கரை,இளசை,இரசக்கயனூர்,இலக்கையனூர்,இடையக்கோட்டை,இராமகரி,உதயப்பனூர்,ஊற்றுமலை,ஊர்க்காடு,எட்டையபுரம்,ஏழுமலை,ஏழாயிரம்பண்ணை,கடலூர்,கல்போது,கன்னிவாடி,கம்பம்,கண்டமனூர்,கவுண்டன்பட்டி,கடம்பூர்,காமநாயக்கனூர்,காசையூர்,காடல்குடி,குமரவாடி,குளத்தூர்,குருவிகுளம்,கூடலூர்,கொல்லப்பட்டி,கொல்லங்கொண்டான்,கோலார்பட்டி,கோட்டையூர்,கோம்பை,சந்தையுர்,சக்கந்தி,சமுத்தூர்,சேத்தூர்,சிவகிரி,சிங்கம்பட்டி,சுரண்டை,சொக்கம்பட்டி,தலைவன்கோட்டை,தேவாரம்,தொட்டப்பநாயக்கனூர்,தோகைமலை,தும்பிச்சிநாயக்கனூர்,படமாத்தூர்,பாஞ்சாலங்குறிச்சி,பாவாலி,பெரியகுளம்,போடிநாயக்கனூர்,ரோசலைப்பட்டி,வடகரை,வாராப்பூர்,விருப்பாட்சி,வெள்ளிக்குன்றம்,விரமலை,நத்தம்,நடுவக்குறிச்சி,நாகலாபுரம்,நிலக்கோட்டை,நெற்கட்டும் செவல்,மணியாச்சி,மருங்காபுரி,மன்னார்கோட்டை,மலைப்பட்டி,மருதவானையூர்,முதுவார்பட்டி,முல்லையூர்,மேல்மாந்தை



</doc>
<doc id="147638" url="https://ta.wikipedia.org/wiki?curid=147638" title="பாரதம் படித்தல்">
பாரதம் படித்தல்

பாரதம் படித்தல் என்பது தமிழ்நாட்டின் கிராமப்பகுதிகளில் திருவிழாக்களின் போது நிகழ்த்தப்படும் ஒரு நிகழ்ச்சியாகும். பாரதம் படித்தல் பொதுவாக கூத்தாண்டவர் மற்றும் திரௌபதி அம்மன் கோவில்களில் முக்கிய நிகழ்வாகும். திருவிழா சாட்டியதிலிருந்து பதினெட்டு நாட்கள் தினமும் கோவில் திடலின் ஒரு புறத்தில் அமைக்கப்பட்ட மேடையில் மகாபாரதம் நூலைப் படிப்பர். செய்யுள்வடிவில் அமைந்த பாடல்கள் பாடி விளக்கமளித்தல், கதை நிகழ்வுகளைச் சொற்பொழிவாகச் செய்தல், பாடலும் விளக்கமும் இணைந்த கதாகாலட்சேபம் எனும் வடிவில் பாரதம் படித்தல் நிகழும்.
சாளுக்கிய மன்னன் புலிகேசிக்கும் பல்லவர்களுக்கும் கி. பி ஏழாம் நூற்றான்டில் பகைமை வளர்ந்தது. பல்லவ மன்னன் மகேந்திரவர்மன் புலிகேசியால் தோற்கடிக்கப்பட்டு காஞ்சியிலிருந்து துரத்தப்பட்டான். இதற்கு பழிவாங்க சபதமேற்ற அவனது மகன் நரசிம்மவர்மன்(மாமல்லபுரம் நகரை தலைநகராக கொண்டு ஆட்சி செய்த அரசன் மாமல்லன்) , இதற்காக மக்களுக்கு போர்க்குணம் ஏற்படச் செய்யவேண்டும் என்பதற்காக பாரதம் படிக்கும் பழக்கத்தை ஏற்படுத்தினான் என் வரலாற்று ஆய்வாளர்கள் கூறுவர். இதன் பலனாக கி.பி.642 ஆம் ஆண்டில் இரண்டாம் புலிகேசி தோற்கடிக்கப்பட்டான். பாதாமி நகர் (இது கருநாடக மாநிலத்தில் உள்ள நகரம் - தமிழில் வாதாபி என அழைக்கப்படுகிறது) அழிக்கப்பட்டது.

நரசிம்மவர்மனது படைவீரர்களாக இருந்தவர்கள் வன்னியர்கள் ஆவர். பாதாமியை வென்ற படைக்கு தலைமையேற்றவர் வன்னியர் குலத்தைச் சேர்ந்த பரஞ்சோதி என்கிற சிறுதொண்டர் ஆவார். இத்தாக்கத்தினால் வன்னியர்களிடையே அவர்கள் வாழும்பகுதிகளில் பாரதம் படிக்கும் பழக்கம் பரவலாக ஏற்படத்தொடங்கியது. பாரதம் படிக்கும் பழக்கத்திலிருந்து பாரதக்கூத்து வந்தது. பாரதக்கதையின் பாதிப்பால் வன்னியர்கள் வாழும் பகுதிகளில் திரௌபதி அம்மன் கோவில்கள் உருவாயின.

இத்தாக்கத்தின் விளைவாக வன்னிய புராணம் என்ற ஒரு கதையும் உருவானது. வாதாபி சூரனை அழிக்க வேண்டும் என்பதை நோக்கமாகக் கொண்ட வன்னிய புராணம், வன்னியர்களிடையே கதையாகப் பரவியிருந்தது. வன்னியர்களின் தலைவன் வீரவன்னிய ராசன், வாதாபியை அழிப்பதற்காக சிவனால் தோற்றுவிக்கப்பட்டவர். வாதாபி அரக்கனை அழிக்கப் புறப்படும்போது அவருடைய மனைவி மந்திரமாலா போரின் விளைவு என்னவாகுமோ என கவலைப் படுகிறாள். அதற்கு வன்னியராசன் "என்னுடன் நாய் வருகிறது. நான் போரில் இறந்தால் நாய் திரும்பிவரும், வீட்டில் ஏற்றப்பட்ட காமாட்சி விளக்கு அணையும், மல்லிகைப் பூ வாடும்" என்று சொல்லிவிட்டு செல்கிறார். வன்னியராசன் செல்லும் வழியில் ஆறு குறுக்கிடுகிறது. அவர் ஆற்றைக் கடந்து சென்றுவிடுகிறார். ஆனால் நாய் கடக்க முடியாமல் திரும்பி விடுகிறது. நாயைப் பார்த்த மந்திரமாலா கணவர் இறந்துவிட்டதாகக் கருதி தாலியை அறுத்துவிடுகிறாள். வீட்டில் விளக்கு அணையாததையும், மலர் வாடாதைதையும் அவள் கவனிக்கவில்லை. போரில் வெற்றிபெற்று திரும்பும் வீரவன்னிய ராசன் தன் மனைவி விதவைக் கோலத்தில் இருப்பதைக் கண்டு அதிர்ச்சியடைகிறான். நடந்ததை அறிந்து மீண்டும் தாலி கட்டுகிறான். இப்படி தாலியை அறுத்துக்கட்டக்கூடிய பழக்கம் வன்னியர்களிடையே இருக்கிறது. இன்றைக்கும் ஆடி 18 அன்று தாலியை அறுத்துக்கட்டும் சடங்கை பல வன்னியர்கள் செய்கின்றனர். இக்கதை வன்னியக்கூத்து என்ற பெயரில் கூத்தாகவும் நடத்தப்படுகிறது. வன்னியர் புராணத்தில் உள்ள ஒரு கதை, பாரதக் கதையில் உட்புகுத்தப்பட்டு கடைசியில் அரவாணிகளுடனும் கூத்தாண்டவருடனும் தொடர்புபடுத்தப்படுகிறது.

வன்னிய புராணம், பாரதக் கதை - இவை இரண்டுமே வன்னிய மக்களுக்கு போர்க்குணம் ஏற்பட வேண்டும் என்பதற்காக பல்லவ மன்னனால் திட்டமிட்டு உருவாக்கப்பட்டவை. பாரதம் படிப்பதற்கென்று பல மானியங்களை பல்லவ மன்னர்கள் அளித்துள்ளதை கல்வெட்டுகள் காட்டுகின்றன. பாரதக் கதையின் பாதிப்பால் உருவான திரௌபதி அம்மன் கோவில்களிலும், கூத்தாண்டவர் கோவில்களிலும் பாரதம்படித்தல் என்பது இன்றும் ஒரு பண்பாட்டு மரபாக விளங்கி வருகின்றது .




</doc>
<doc id="147645" url="https://ta.wikipedia.org/wiki?curid=147645" title="சுதந்திரத்தின் தங்க எழுதுகோல் விருது">
சுதந்திரத்தின் தங்க எழுதுகோல் விருது

சுதந்திரத்தின் தங்க எழுதுகோல் விருது ("Golden Pen of Freedom Award") என்பது செய்தித்தாட்டுறையின் சுதந்திரத்திற்கும், மேம்பாட்டுக்கும், அதன் பாதுகாப்புக்கும் தனித்துவமான பங்களிப்புகளை வழங்கிய தனி நபர்கள், அமைப்புகளுக்கு வழங்கப்படும் ஒரு உலகளாவிய விருதாகும். இவ்விருது உலகச் செய்தித்தாள் நிறுவனத்தினால் 1961 முதல் வழங்கப்பட்டு வருகின்றது. விருது பெற்றவர்களின் தனிச்சிறப்பு என்பது திடமனம், அர்ப்பணிப்பு, சிறை வாழ்க்கை, உடல் சார்ந்த துன்புறுத்தல்கள், தணிக்கை, தலைமறைவு வாழ்க்கை, படுகொலை என்பவற்றை உள்ளடக்கியதாகும்.




</doc>
<doc id="147646" url="https://ta.wikipedia.org/wiki?curid=147646" title="அதிர்வலை">
அதிர்வலை

அதிர்வலை (Shock wave), ("அதிர்வு முகப்பு" (Shock front) அல்லது எளிமையாக "அதிர்வு" (Shock)) என்பது, ஒருவகையான பரவும் இடையூறு ஆகும். இதுவும் சாதாரண அலை போல் ஊடகங்கள் (காற்று, திரவம், அயனிமம் மற்றும் திண்மம்) வழியாக பரவுகிறது. சில வேளைகளில் ஊடகங்கள் இல்லாத இடங்களிலும், புலன் வழியாக (எ-கா: மின்காந்தப்புலன்) பரவுகிறது. அதிர்வலை திடீரென்று ஏற்பட்டு தொடர்பற்ற மாற்றத்தை ஊடகத்தில் ஏற்படுத்தும் தன்மை கொண்டது. அதிர்வின் குறுக்காக அழுத்தம், வெப்பம், அடர்த்தி ஆகியவை துரிதமாக அதிகரிக்கும். மீயொலிவேக பாய்வுகளில், விரிதலானது ஒரு விரிதல் விசிறி மூலமாக நடைபெறுகிறது. அதிர்வலையானது மற்றெந்த அலைகளையும் விட அதிவேகத்தில் ஓர் ஊடகம் வழியே பரவக்கூடியது.

சாலிடான்களைப் போலன்றி (மற்றொரு வகை நேரிலா அலை) அதிர்வலைகளின் ஆற்றல் தூரத்தைப் பொறுத்து வெகுவேகமாக குறையும். மேலும், உடனேகும் விரிதல் அலையானது இதனோடு நெருங்கிவந்து பின் கலந்துவிடுகிறது, அதில் பகுதியாக அதிர்வலை கரைந்து போகிறது. மீயொலி வேக வானூர்திகளோடு தொடர்புடைய ஒலி முழக்கம், வானூர்தியால் உருவாகும் அதிர்வலை தரவீழ்ச்சியாலும் விரிதல் அலையோடு ஒன்றுகலப்பதாலும் உருவாகும் ஒலி அலையாகும்.

அதிர்வலையானது ஓர் ஊடகத்தின் வழியே பரவும்போது, மொத்த ஆற்றல் மாறுபடுவதில்லை. ஆனால், வேலையாக மாற்றப்படக்கூடிய ஆற்றல் குறைகிறது மற்றும் சிதறம் (Entropy) அதிகரிக்கிறது. இது, எடுத்துக்காட்டாக, வானூர்திமேல் அதிகமான இழுவையை அதிர்வுகள் மூலம் ஏற்படுத்துகிறது.


</doc>
<doc id="147649" url="https://ta.wikipedia.org/wiki?curid=147649" title="பாண்டிய குலோதயம்">
பாண்டிய குலோதயம்

பாண்டிய குலோதயம் என்பது தென்காசி பாண்டியர் காலத்தின் மண்டலக் கவி ஒருவரால் எழுதப்பட்ட பாண்டியர் வரலாற்று நூலாகும்.




</doc>
<doc id="147658" url="https://ta.wikipedia.org/wiki?curid=147658" title="இசுகேன் சுரப்பி">
இசுகேன் சுரப்பி

இசுகேன் சுரப்பிகள் (Skene's glands, அல்லது சிறு இடைகழி சுரப்பிகள் அல்லது சிறுநீர்க்குழாய் அடுத்த சுரப்பிகள்) என்பன பெண்ணின் புணர்புழையின் மேற்புறச் சுவரில் அமைந்துள்ள சுரப்பிகளாகும். இவை சிறுநீர்க் குழாயில் வடிகின்றன.இவை ஜி ஸ்பாட்டிற்கு அண்மையில் உள்ளன. 
ஆண்களின் முன்னிற்கும் சுரப்பிக்கு ஒத்தமைப்புடைய இனப்பெருக்க உறுப்பாகையால் இவை பெண்ணின் புரோசுடேட் என்றும் அழைக்கப்படுகின்றன. 
இந்தச் சுரப்பிகளைக் கண்டறிந்த மருத்துவர் அலெக்சாண்டர் இசுகேன் நினைவாக இவை பெயரிடப்பட்டுள்ளன. 


</doc>
<doc id="147662" url="https://ta.wikipedia.org/wiki?curid=147662" title="சீன இசைக் கருவிகளின் பட்டியல்">
சீன இசைக் கருவிகளின் பட்டியல்

சீனாவின் பாரம்பரிய மரபு இசைக்கருவிகளின் பட்டியல் இங்கு தரப்பட்டுள்லது




</doc>
<doc id="147664" url="https://ta.wikipedia.org/wiki?curid=147664" title="ழவாபு">
ழவாபு

ழவாபு அல்லது ரிவாபு என்பது ஒரு வகை சீன நரம்பிசைக் கருவி ஆகும். சீனாவின் உய்கூர், தாஜிக் மற்றும் உஸ்பெக் இன மக்கள் இவ்விசைக் கருவியை மீட்டுகின்றனர். 14வது நூற்றாண்டில் தோன்றிய இவ்விசைக் கருவி, சுமார் 600 ஆண்டு வரலாறுடையது. 600 ஆண்டுகளுக்கு முன் சிங்ஜியாங் மற்றும் உள்நாட்டு, வெளிநாட்டுத் தேசிய இனங்களுக்கிடையிலான பொருளாதார மற்றும் பண்பாட்டுத் துறைகளிலான பரிமாற்றம் பரந்த அளவில் நடைபெற்றது. உய்கூர் இன மக்கள் அவர்களுடைய நாட்டுப்புற இசைக்கருவிகளின் அடிப்படையில் அந்நிய இசைக் கருவிகளின் மேம்பாட்டை ஏற்றுக்கொண்டு, சில புதிய வகை இசைக் கருவிகளைத் தயாரித்துள்ளனர். அவ்வகையில் உருவாக்கப்பட்ட இசைக்கருவியே "ழவாபு" எனப்படும் இசைக் கருவி ஆகும்.

ழவாபு இசைக்கருவி ஒரு வகை வெட்டு மரத்தால் தயாரிக்கப்படுகின்றது. அதன் வடிவம் தனிச்சிறப்பியல்பு வாய்ந்தது. கருநாடக இசையில் பயன்படுத்தப்படும் தம்புராவின் வடிவத்தை சிறிதளவு ஒத்திருக்கும். அதன் மேற்பகுதி மெல்லியதாகவும், நீளமானதாகவும் இருக்கும். அதன் மேற்பகுதியின் நுனி வளைந்தது. அதன் கீழ் பகுதியின் முனையில் அரைப் பந்து வடிவில் இசையதிர்வு எழுப்பும் குடம் உள்ளது. இந்த இசைக்கருவியானது, மூன்று முதல் எட்டு வரை அல்லது ஒன்பது தந்திகளைக் கொண்டது. இதை இயக்கும் போது, அதன் மிக வெளிப்புறத்திலான தந்தி பயன்படுத்தப்படுகிறது. ஏனைய தந்திகளும் எதிரொலிப்பை முழங்கும்.

ழவாபு இசைக்கருவியின் வடிவம் பலவிதமானது. உய்கூர், தாஜிக் மற்றும் உஸ்பெக் இன மக்கள் சிங்ஜியாங் உய்கூர் தன்னாட்சிப் பிரதேசத்தில் வாழ்ந்த போதிலும், இவ்விசைக் கருவிக்கு, அவர்கள் வெவ்வேறு பெயர்களைச் சூட்டியுள்ளனர். தாஜிக் மக்களிடையில் ழவாபு, ழபுப் என அழைக்கப்படுகின்றது.

இவ்விசைக்கருவியின் ஒலி பெரியது, தெளிவானது, தனிச்சிறப்புடையது. பொதுவாக இவ்விசைக்கருவி, தனிக்குரல் இசை, கூட்டுக்குரலிசை அல்லது இணைக்குரலிசையாகப் பயன்படுத்தப்படுவதுண்டு. இவ்விசைக்கருவியை இயக்கும்போது, சரியாக அமரவோ நிற்கவோ வேண்டும். இரண்டு தோள்களும் ஒரே நிலையில் இருக்க வேண்டும். இசை இயக்குபவர் இவ்விசைக் கருவியை தன் மார்புக்கு முன் வைத்து, அதன் குடத்தை வலது கை முழங்கையின் நடுப்பகுதியில் வைத்து இடது கையால் இதை ஏந்திய வண்ணம் விரலால் தந்தியைத் தொட்டு, இசையின் அளவை நிர்ணயிக்கலாம்.




</doc>
<doc id="147670" url="https://ta.wikipedia.org/wiki?curid=147670" title="கிராஃபென்பெர்க் இடம்">
கிராஃபென்பெர்க் இடம்

கிராஃபென்பெர்க் இடம் ("Gräfenberg spot", பரவலாக G-spot) பெண்களின் பூப்பெலும்பிற்கு பின்னால் உள்ள ஓர் இடமாகும். இது சிறுநீர்க் குழாய் மென்பஞ்சின் ஓர் அங்கமாகும். சிலர் இது பெண் இனப்பெருக்கத் தொகுதியின் நரம்புக்கற்றை என்றும், இங்கு தூண்டப்பட்டால் மிகுந்த இன்பமுற்று பெண் பீச்சல் மற்றும் உச்சக்கட்ட புணர்ச்சிப் பரவசநிலை ஏற்படும் என்றும் நம்புகின்றனர். வேறு சில பெண் உடற்கூற்றியல் மருத்துவ வல்லுனர்கள் இவ்வகையான "இடம்" இருப்பதற்கான உடற்கூற்றுச் சான்று இல்லை என மறுத்துள்ளனர்.

'ஜி-ஸ்பாட்' என இவ்விடத்தை 1981ஆம் ஆண்டில் அட்டிகோவும் பிறரும் பெயரிட்டனர். செருமானிய மகளிர் நலவியலாளர், "எர்ன்ஸ்ட் கிராஃபென்பெர்க்" நினைவாக பெயரிடப்பட்டுள்ளது. கிராஃபென்பெர்க் தான் முதலில் "பெண் புணர்ச்சிப் பரவசநிலையில் சிறுநீர்க்குழாயின் பங்கு" என்பது குறித்து 1950இல் எழுதினார். 1982ஆம் ஆண்டில் இந்த இடம் குறித்து ஐக்கிய அமெரிக்காவின் மூன்று ஆசிரியர்கள் எழுதிய முதல் நூல் ஆங்கிலத்தில் ""ஜி ஸ்பாட்டும் மனிதப் பாலின்பம் குறித்த பிற கண்டறிதல்களும்"" வெளியாயிற்று.

ஜி-இடம் இருக்குமிடம் குறித்துத் தெளிவில்லை. இருப்பினும், இதனைக் கண்டறிய இரு செயற்பாடுகள் பயன்படுத்தப்படுகின்றன:

ஜி-ஸ்பாட்டை தூண்டுவதனால் தங்களுக்கு “ஆழ்ந்த” பரவசநிலை எட்டுவதாக பெண்கள் கூறுகின்றனர். இதனை அறிவியல் முறையில் கண்டறிய முயன்ற சிலர் ஆய்வகச் சூழலில் புணர்புழையின் பல்வேறு இடங்களைத் தொட்டு ஜி-ஸ்பாட்டுக்கள் புணர்புழையின் முற்பாகத்தில் இருப்பதாக அறிவித்துள்ளனர்.

சில மருத்துவர்கள் உட்பட பலர் இவ்வகையான இடம் இருப்பதாக நம்புவதில்லை. "ஜி ஸ்பாட்டும் மனிதப் பாலின்பம் குறித்த பிற கண்டறிதல்களும்" என்ற நூல் 1981இல் வெளியானபோது பலத்த விமரிசனம் எழுந்தது. மருத்துவரல்லாத சிலர் இது புணர்புழையின் "மிகுந்த உணர் திறனுடைய பகுதி" என விவரிக்கின்றனர்.



</doc>
<doc id="147674" url="https://ta.wikipedia.org/wiki?curid=147674" title="மான்டேசொரி கல்வி">
மான்டேசொரி கல்வி

மான்டேசொரி கல்வி (Montessori education) என்பது ஒருவகை பயிற்றுவிப்பு முறையாகும். இத்தாலியைச் சேர்ந்த மருத்துவரும் கல்வியாளருமான மரியா மான்டேசொரி எனும் பெண்மணியால் இக்கல்வி முறை உருவாக்கப்பட்டது. உலகம் முழுவதுமாக சுமார் 20,0000 பள்ளிக்கூடங்கள், இக்கல்வி முறையை பின்பற்றுகின்றன.

மான்டேசொரி கல்வி என்பது சுதந்திரத்தை வலியுறுத்தி, அச்சுதந்திரத்தை வரையறைக்குள் கொண்டுவந்து, குழந்தைகளின் இயல்பான உளவியல், உடல் மற்றும் சமூக வளர்ச்சியை மதிப்பதைக் குறிப்பதாக உள்ளது. மான்டேசொரி என்ற பெயரால் பலதரப்பட்ட பயிற்சிகள் வழக்கத்தில் இருந்தாலும், அகில உலக மான்டேசொரி சங்கம் (AMI) மற்றும் அமெரிக்கன் மான்டேசொரி சமூகம்(AMS) கீழ்க்காணும் சில அடிப்படைக் கூறுகளை வரையறுத்துள்ளது:


மேலும், பல மான்டோசொரி பள்ளிகள் மான்டோசொரியின் மனித மேம்பாட்டிற்கான மாதிரியையும் அவரது புத்தகங்களையும் அடிப்படையாகக்கொண்டு தங்கள் பள்ளிக்கான செயல்முறை திட்டத்தை நிறுவிக்கொள்கிறார்கள். அத்துடன், மான்டோசொரியால் தன் வாழ்நாளில் அளிக்கப்பட்ட ஆசிரியர் பயிற்சியின்போது அறிமுகப்படுத்தப்பட்ட ஆசிரியரியல், பாடங்கள், மற்றும் மூலப்பொருட்களையும் பயன்படுத்துகின்றனர்.


</doc>
<doc id="147677" url="https://ta.wikipedia.org/wiki?curid=147677" title="குட்டுவர்">
குட்டுவர்

குட்டுவர் மரக்கலம் செலுத்தி வாணிகம் செய்து வந்த சேரநாட்டுக் குடிமக்கள். 

தலையாலங்கானத்துச் செருவென்ற பாண்டியன் நெடுஞ்செழியன் இத்தகைய கடல் வாணிகத்தில் ஈடுபட்டிருந்தபோது குட்டுவர் கூட்டம் அவனுக்கு இன்னல் விளைவித்தது. இதனால் நெடுஞ்செழியன் ‘பல்குட்டுவர் வெல் கோ’ என்னும் பெருமையினைப் பெற்றுள்ளான். 

இளஞ்சேரல் இரும்பொறை என்னும் சேர வேந்தன் கொங்குநாட்டுக் கருவூரில் இருந்து கொண்டு ஆட்சி புரிந்த போது குட்ட நாட்டில் குட்டுவர் தன்னாட்சி நாட்ட முனைந்தனர். இந்த இரும்பொறை அந்தக் குட்டுவரை அடக்கியதால் ‘குட்டுவர் ஏறு’ எனப் போற்றப்பட்டான். இவ்வாறு பொறையர், குட்டுவர் எனப்பட்ட இருவேறு சேரர் கால்வழியினரிடையே சிறந்து விளங்கியவன் என்பதால் ‘குட்டுவர் ஏறு’ எனப் போற்றப்பட்டான். இதன் பொருள் இவன் குட்டுவரில் அரிமா போன்றவன் என்பதாகும். 

கொங்கர் ஆடுமாடுகளை மேய்க்கும் போது கட்டுச்சோறு கொண்டு செல்வது போலக் குட்டுவர் மரக்கலங்களில் செல்லும் போது ‘மட்டப் புகா’ கொண்டு செல்வர். குட்டுவர் பலருள் இந்தக் குட்டுவன் ஏறு போன்றவன். 

சேரன் செங்குட்டுவன் ‘குடக்கோச் சேரலன் குட்டுவர் பெருந்தகை’ எனப் பாராட்டப்பட்டுள்ளான். 



</doc>
<doc id="147679" url="https://ta.wikipedia.org/wiki?curid=147679" title="கந்தர் அலங்காரம்">
கந்தர் அலங்காரம்

கந்தர் அலங்காரம் என்பது அருணகிரிநாதர் இயற்றிய முருகன் பற்றிய பக்திப் பாடல்கள் கொண்ட நூலாகும். தமிழ்ச் சிற்றிலக்கிய வரிசையில் பாடப்பெற்ற முதல் அலங்கார நூல் இதுவாகும். காப்பு பாடல் ஒன்றும், நூற்பயன் பாடல் எழும் சேர்ந்து மொத்தம் 108 பாடல்கள் கொண்ட இந்நூல் முருகனிடமிருந்து ஞான உபேதசம் பெறுவதைப் போன்று பாடல்கள் அமைந்துள்ளன. இந்நூல் வெவ்வேறு வேளைகளில் அருணகிரிநாதரால் இயற்றப்பட்ட பாடல்களின் தொகுப்பு என்றும், முருகனால் உபதேசம் பெற்றப்பட்ட போது எழுதப்பட்டது என்றும் இருவேறு கருத்துக்கள் நிலவுகின்றன. அருணகிரிநாதர் உலக வாழ்வை வெறுத்து உயிரை மாய்த்துக் கொள்ள துணிந்தபோது இவரைக் காப்பாற்றி முருகன் வழங்கிய உபதேசங்களைப் பற்றி இந்நூல் கூறுகிறது.

இந்நூல் தேவாரம் போல வழிபாட்டு நூலாகக் கருதப்படுகிறது. கந்த சஷ்டி நாளில் முருகன் பக்திப் பாடல்களாக இந்நூல் பாடப்படுகிறது.




</doc>
<doc id="147680" url="https://ta.wikipedia.org/wiki?curid=147680" title="கன்னிச்சவ்வு">
கன்னிச்சவ்வு

கன்னிச்சவ்வு ("hymen" அல்லது "maidenhead") அல்லது யோனிச்சவ்வு என்பது புணர்புழையின் வாயிலை சுற்றியுள்ள அல்லது பகுதியும் மூடியுள்ள ஓர் சவ்வு போன்ற இழையம் ஆகும். முழுமையும் மூடாதிருப்பதால் கன்னியரும் மாதவிடாய் காலத்தில் கருப்பைக் கழிவுகளை வெளியேற்ற இயலும். இந்தச் சவ்வின் பயன் குறித்து அறியாது உள்ளது. பொதுவாக முதல் உடலுறவின்போது இது கிழிபடுவதால் இது "கன்னிச்சவ்வு" எனவும் கிழிபடாதவர்கள் கன்னியர்கள் எனவும் கருத்து உள்ளது. இது ஓர் தவறான கருத்து ஆகும். ஒரு பெண்ணின் கன்னிச்சவ்வு சில விளையாட்டுக்களில் ஈடுபட்டால் கூட கிழிபடலாம். மேலும் சில பெண்களுக்கு பிறவியிலேயே கன்னிச்சவ்வு இல்லாமல் இருக்கலாம். 

கன்னிச்சவ்வுகள் பலவகைப்படும். 2000இல் ஒரு பெண்ணிற்கு கன்னிச்சவ்வு உருவாவதே இல்லை: இது "துளையில்லா கன்னிச்சவ்வு" எனப்படுகிறது. 

பிற வகைகள்:

கன்னிச்சவ்வு விளையாடுவதாலோ பஞ்சுத்தக்கைகளைப் பயன்படுத்துவதாலோ கிழிபடலாம்.

பூப்படைந்த பெண்களுக்கு கன்னிச்சவ்வு இழுபடக்கூடியத் தன்மையுடன் உள்ளது. உடலுறவைத் தவிர குதிரை சவாரி, ஈருளி வண்டியோட்டல் போன்றவை எளிதாக இச்சவ்வை பாதிக்கும். 

கீழ்வரும் விலங்குகளுக்கு கன்னிச்சவ்வு உள்ளன:

இது கன்னிச்சவ்வு உள்ள விலங்குகளின் முழுமையான பட்டியல் அல்ல. மேலும் பல விலங்குகளுக்கு கன்னிச்சவ்வு உள்ளது. 

முதிர்கரு உருவாகும்போது புணர்புழை துளை இருப்பதில்லை. அப்போது புணர்புழையை மூடுகின்ற தோலில் இருந்து இது உருவாகிறது. 

பிறந்த குழந்தைகளுக்கு கன்னிச்சவ்வு தடிமனாகவும் இளஞ்சிவப்பாகவும் காணப்படும். தாய்ப்பாலில் இருந்து பெறப்படும் தாயின் இயக்குநீரால் இவ்வாறுள்ளது. பூப்படையாத பெண்களுக்கு ஈத்திரோசன் இயக்குநீர் இல்லாமையால் கன்னிச்சவ்வு மெலிதாக இருக்கிறது. இது மிகவும் உணர்திறனோடு தொடுதலால் வலி ஏற்படுமளவில் மென்மையாக உள்ளது. பூப்படைந்த பின்னர் இயக்குநீர் சுரப்பதால் மீண்டும் தடித்தும் இளஞ்சிவப்பாகவும் இருக்கும். 



</doc>
<doc id="147681" url="https://ta.wikipedia.org/wiki?curid=147681" title="ஈத்திரோசன்">
ஈத்திரோசன்

ஈத்திரோசன் (Estrogen) அல்லது ஈஸ்ட்ரோசன் என்பது ஓர் பெண் பாலின இயக்குநீர் ஆகும். இது பெண்களின் பூப்புக் கால வளர்ச்சிக்கும் மாற்றங்களுக்கும் காரணமாக உள்ளது. மாதவிடாய் காலங்களில் முக்கியப் பங்காற்றுகின்றது. மாதவிடாய் நின்றபிறகு, ஈத்திரோசன் அளவுகள் குறைகின்றன. இதனையொத்த ஆண் பாலின இயக்குநீர் இசுடெசுத்தோசத்தெரோன் ஆகும்.

இயற்கையான இயக்குநீரைப் போன்று விளைவுகளை ஏற்படுத்துகின்ற, இயற்கையாகவோ அல்லது செயற்கையாகவோ உள்ள எந்தவொரு பொருளையும் ஈத்திரோசன் என்றே குறிப்பிடலாம். 17-பீட்டா ஈஸ்திரடையோல் ஒரு மிகுந்த ஆற்றல்மிக்க, பரவலாக இருக்கக்கூடிய உள்ளார்ந்த ஈத்திரோசன் என்றாலும், பல்வேறு ஈத்திரோசன் ஆக்கச்சிதைமாற்றப் பொருள்கள் ஈத்திரோசனைப் போன்று இயக்குநீர் செயற்பாடுகளைக் கொண்டிருக்கும். செயற்கையாக உருவாக்கப்படும் ஈத்திரோசன்கள் சில கருத்தடைக் குளிகைகளில், வயது முதிர்ந்த பெண்களுக்கு (மாதவிடாய் நிறுத்தத்திற்குப்பின்) அளிக்கப்படும் ஈத்திரோசன் மாற்றீடு சிகிச்சைகளில், மூன்றாம் பாலினப் பெண்களுக்கு அளிக்கப்படும் ஈத்திரோசன் மாற்றீடு சிகிச்சைகளின் ஒரு பகுதியாக உபயோகப்படுத்தப்படுகின்றன.

ஈத்திரோசன் அனைத்து முதுகெலும்பிகளிலும் சில பூச்சிகளிலும் இணைத்துருவாக்கப்படுகின்றது. இவை இரண்டிலும் ஈத்திரோசன் இருப்பதைக் காண்கையில் ஈத்திரோசன் பாலின இயக்குநீர்கள் கூர்ப்பின் தொன்மையான காலந்தொட்டே இருந்துள்ளதை அறிய முடிகின்றது.

பெண்களில் இயற்கையாகக் காணப்படும் மூன்று முதன்மையான ஈத்திரோசன்களின் வடிவங்கள் பின்வருமாறு: ஈஸ்திரோன் (E1), ஈஸ்திரடையோல் (E2), ஈஸ்திரியோல் (E3). இன்னொரு வகையான ஈத்திரோசன் வடிவமான ஈஸ்ததிரோல் (E4) மகப்பேறுகாலங்களில் மட்டும் உருவாகிறது. ஒப்பீட்டளவில், ஆண், பெண் இருபாலரிலும் ஆண்மை இயக்குநீர்களைக் காட்டிலும் ஈத்திரோசன்கள் குறைந்த அளவே இரத்தத்தில் காணப்படுகிறன. பெண்களைக் காட்டிலும் ஆண்களில் குறிப்பிடத்தக்க அளவில் குறைவான ஈத்திரோசன்கள் இருந்தாலும், இவை ஆண்களின் உடலியக்கத் தொழிற்பாடுகளில் இன்றியமையாத பங்களிப்பினை அளிக்கின்றன.

பிற இசுடீராய்டுகளைப் போலவே, ஈத்திரோசனும் உயிரணு மென்சவ்வின் ஊடாக தடையின்றி பரவக்கூடியது. உயிரணுக்களின் உள்ளே, ஈத்திரோசன் அதன் ஏற்பிகளுடன் (estrogen receptors; ERs) இணைந்து அவற்றைத் தூண்டுகின்றன. இதனால், பல மரபணுக்களில் அவற்றின் வெளிப்பாடு நெறிமுறைப்படுத்தப்படுகிறது. இதைத்தவிர உயிரணு மென்சவ்வில் உள்ள, துரித சமிக்ஞைகளைத் தரக்கூடிய, ஜி-புரதம் பிணைந்த சமிக்ஞை ஏற்பிகளைப் (GPR30) போன்ற மென்சவ்வு ஈத்திரோசன் ஏற்பிகளுடன் (membrane estrogen receptors; mERs) ஈத்திரோசன்கள் இணைந்து அவற்றை விரைவாகத் தூண்டுகின்றன.

ஈத்திரோசன், புரோஜெஸ்ட்டிரோன் இயக்குநீர்களுக்கிடையேயுள்ள சமநிலையைப் பொருத்து தன்னெதிர்ப்பு நோய்களின் தாக்கம் அல்லது வெளிப்பாடு இருக்கலாம் என்று கருதப்படுகிறது.


</doc>
<doc id="147683" url="https://ta.wikipedia.org/wiki?curid=147683" title="செஞ்சி ஆறு">
செஞ்சி ஆறு

செஞ்சி ஆறு விழுப்புரம் மாவட்டம், புதுச்சேரி போன்ற வட தமிழகப் பகுதிகளில் பாயும் சங்கராபரணி ஆற்றின் கிளையாறு ஆகும். புதுச்சேரி காரைக்கால் பகுதியில் வடமேற்கிலிருந்து தென்கிழக்காக இந்த ஆறு பாய்கிறது. காரைக்காலின் குடிநீர் ஆதாரங்களுள் ஒன்றாகும். மலையனூர் மலைப்பகுதிகளில் உருவாகி 79 கி.மீ. பாய்கிறது. பருவக்காலங்களுக்கேற்ப இந்த ஆற்றுத் தண்ணீர் வரத்தும் இருக்கும். அக்டோபர்-டிசம்பர் போன்ற மழைக்காலத்தில் நீரோட்டம் அதிகமாகக் காணப்படுகிறது.


</doc>
<doc id="147685" url="https://ta.wikipedia.org/wiki?curid=147685" title="ஆண்மையியக்குநீர்">
ஆண்மையியக்குநீர்

ஆண்மையியக்குநீர் ("Testosterone") அல்லது (ஆங்கிலம்:டெஸ்டெஸ்தரோன்) என்பது ஓர் அந்திரோசன் வகை பாலின இயக்குநீர் ஆகும். இயக்க ஊக்கி இயக்குநீர்கள் கொலஸ்டிராலில் இருந்து உருவானவை. பாலின இயக்க ஊக்கி உடலின் இனப்பெருக்கத் தொகுதி அவயங்களில் மாற்றங்களைக் கட்டுப்படுத்துகிறது. அந்திரோசன் வகை இயக்குநீர்கள் ஆண்மை ஊக்கிகளாகும்.

ஆண்களின் விந்துச் சுரப்பிகள் மிகக் கூடுதலான இசுடெசுத்தோசத்தெரோனைச் சுரக்கின்றன. சூலகங்களும் அண்ணீரகச் சுரப்பிகளும் இதனை குறைந்தளவில் சுரக்கின்றன. பெண்களை விட ஆண்களில் மிகவும் கூடுதலான அளவில் இருக்கிறது.

இசுடெசுத்தோசத்தெரோன் இரண்டு விளைவுகளை ஏற்படுத்துகிறது. முதலாவதாக இது ஓர் ஆக்கமிக்க வளர்சிதைமாற்றத்தை உருவாக்குகிறது. இதனால் தசைகளும் எலும்புகளும் மிக்க வளர்ச்சி அடைகின்றன. மற்றது இது ஓர் ஆண்மை ஊக்கியாகச் செயலாற்றுகிறது. இவை இரண்டும் சேர்ந்து உடலுக்கு ஆண்மைத்தன்மையைக் கொடுக்கிறது.

இதனால் பருவ காலத்தில் சிறுவர்களுக்கு மீசை,தாடி முளைப்பதும், ஆண்குறி, விந்துப்பை பெரிதாவதும் குரல் உடைவதும் நிகழ்கின்றன.


</doc>
<doc id="147686" url="https://ta.wikipedia.org/wiki?curid=147686" title="கெய்த் ஹேரிங்">
கெய்த் ஹேரிங்

கெய்த் ஹேரிங் (மே 4, 1958 - பிப்ரவரி 16, 1990), ஒரு அமெரிக்க ஓவியர். 1980-களில், சமூகம், ஓரினச்சேர்க்கை தொடர்பாக இவர் வரைந்த கிராஃபிட்டி, பாப் ஓவியங்களால் புகழ் பெற்றார். தன்னுடைய சொத்துக்களை குழந்தைகள் காப்பகத்துக்கும், அவர்களுடைய மருத்துவத்துக்கும் நன்கொடையாக வழங்கினார். இவருடைய ஓவியம் உலகம் முழுவதும் புகழ் பெற்றது குறிப்பிடத்தக்கது. ஹேரிங் ஒரு ஓரினச்சேர்க்கையாளர். 1990 ஆம் ஆண்டு, எய்ட்ஸ் நோயால் பாதிக்கப்பட்டு இறந்தார். 1989 ஆம் ஆண்டு இவர் ஆரம்பித்த கெய்த் ஹேரிங் தொண்டு நிறுவனம் தற்போதும் குழந்தைகளுக்கான சேவைகளில் ஈடுபட்டுள்ளது.



</doc>
<doc id="147687" url="https://ta.wikipedia.org/wiki?curid=147687" title="முதலாம் மர்செல்லுஸ் (திருத்தந்தை)">
முதலாம் மர்செல்லுஸ் (திருத்தந்தை)

திருத்தந்தை முதலாம் மர்செல்லுஸ் ("Pope Marcellus I") உரோமை ஆயராகவும் திருத்தந்தையாகவும் 308 மே (அல்லது சூன்) மாதத்திலிருந்து 309ஆம் ஆண்டு சனவரி 16ஆம் நாள் வரை ஆட்சி செய்தார். இவருக்கு முன் திருத்தந்தையாக இருந்தவர் மர்செல்லீனுஸ் என்பவர். திருத்தந்தை முதலாம் மர்செல்லுஸ் கத்தோலிக்க திருச்சபையின் 30ஆம் திருத்தந்தை ஆவார்.


திருத்தந்தை மர்செல்லீனுஸ் இறந்த வேளையில் கிறித்தவ சபை உரோமை மன்னனாகிய தியோக்ளேசியனால் தொடர்ந்து துன்புறுத்தப்பட்டது. எனவே, அமைதி குறைந்த அக்காலத்தில் புதிய திருத்தந்தையாக மர்செல்லீனுஸ் ஏறக்குறைய நான்கு ஆண்டுகளுக்குப் பின்னரே தேர்ந்தெடுக்கப்பட்டார்.

சில பண்டைய ஏடுகள் முதலாம் மர்செல்லுஸ் என்பவரை, அவருக்கு முன் பதவியிலிருந்த மர்செல்லீனுஸ் என்னும் திருத்தந்தையோடு குழப்பிவிட்டன. இதனால் மர்செல்லுஸ் ஆட்சிக்காலம் நவம்பர்/டிசம்பர் 306 முதல் சனவரி 16, 308 வரை என்றொரு கணிப்பும், அவர் மே/சூன் 308இலிருந்து சனவரி 16, 309 வரை திருத்தந்தையாக ஆட்சிசெய்தார் என்று மற்றொரு கணிப்பும் உள்ளன.

மர்செல்லீனுஸ் என்னும் திருத்தந்தை இறந்தபோது கிறித்தவ திருச்சபை துன்பங்களுக்கு உள்ளாக்கப்பட்டது. அதைத் துன்புறுத்திய தியோக்ளேசியன் மன்னன் 305இல் பதவி நீங்கினார். 306 அக்டோபரில் மாக்சேன்சியுசு என்பவர் உரோமை மன்னரானார். திருச்சபையைத் துன்புறுத்திய செயலும் ஓரளவு குறைந்தது. ஆயினும் இரண்டரை ஆண்டுகளுக்குப் பின்னரே புதிய திருத்தந்தை தேர்ந்தெடுக்கும் வகையில் அமைதி திரும்பியது.

வத்திக்கானிலிருந்து வெளியாகின்ற "திருத்தந்தை ஆண்டுக் குறிப்புகள்" ("Annuario Pontificio") என்னும் ஏட்டின்படி, மர்செல்லுஸ் மே 27/சூன் 26, 308ஆம் ஆண்டில் திருத்தந்தையாகத் தேர்ந்தெடுக்கப்பட்டார்.;

அந்த வேளையில் கிறித்தவர்கள் ஒன்றுகூடிய இடங்கள் பறிக்கப்பட்டிருந்தன; அவர்களுடைய கல்லறைத் தோட்டங்கள் அகற்றப்பட்டிருந்தன. திருச்சபையின் வழக்கமான வாழ்க்கைமுறை குலைக்கப்பட்டிருந்தது.

திருச்சபைக்கு உள்ளேயும் குழப்பமான சூழ்நிலை நிலவியது. தியோக்ளேசியன் திருச்சபையைத் துன்புறுத்திய காலத்தில் சாவுக்கு அஞ்சிய பல கிறித்தவர்கள் தங்கள் மதத்தை மறுதலித்திருந்தனர். அவர்கள் மனம் வருந்தி மீண்டும் திருச்சபையோடு சேர விருப்பம் தெரிவித்தனர். அவர்கள் மன வருத்தம் தெரிவிக்காவிட்டாலும் அவர்களை மீண்டும் ஏற்கவேண்டும் என்று ஒரு கலகக்காரர் வற்புறுத்தி வன்முறையிலும் இறங்கினார்.

ஆனால் திருத்தந்தை மர்செல்லுஸ் திருச்சபையை விட்டுச் சென்றவர்களைத் திரும்பவும் ஏற்க மிகக் கடுமையான நிபந்தனைகள் விதித்தார். இவ்வாறு நாட்டில் குழப்பம் ஏற்பட்டது. இதனால் கோபம் கொண்ட மாகென்சியுஸ் மன்னன் திருத்தந்தையை உரோமையிலிருந்து நாடுகடத்தினான்.

"திருத்தந்தையர் நூல்" என்னும் பண்டைய ஏட்டின்படி, மர்செல்லுஸ். திருச்சபையின் நிர்வாகத்தை 25 மாவட்டங்களாகப் பிரித்தார். ஒவ்வொரு மாவட்டத்திற்கும் ஒரு மூப்பரைத் தலைவராக ஆக்கினார். பொது நோன்புகளைக் கடைப்பிடிப்பது பற்றி வழிமுறைகள் கொடுத்து, மக்களுக்குத் திருமுழுக்கு வழங்குவது மூப்பரின் பொறுப்பு. அவர் இறந்தோரை அடக்கம் செய்வதோடு, மறைச்சாட்சிகளாக உயிர்துறந்தோரின் நினைவுக் கொண்டாட்டத்துக்கும் ஏற்பாடு செய்யும் பொறுப்புக் கொண்டிருந்தார்.

புனித பிரிசில்லா கல்லறைத் தோட்டத்துக்கு எதிர்ப்புறத்தில், சலாரியா சாலை ஓரத்தில் புதியதொரு கல்லறைத் தோட்டம் அமைக்க மர்செல்லுஸ் ஏற்பாடு செய்தார்.

மர்செல்லுஸ் மாக்சென்சியுஸ் மன்னனால் வெளியேற்றப்பட்ட சில மாதங்களுக்குள் இறந்தார். அவருடைய திருவிழா சனவரி 16ஆம் நாள் கடைப்பிடிக்கப்பட்டது. அது அவர் இறந்த நாளா, அல்லது அவர் நாடுகடத்தப்பட்டு இறந்த இடத்திலிருந்து அவருடைய உடல் தோண்டி எடுக்கப்பட்டு மீண்டும் கல்லறையில் முறையாக அடக்கம் செய்யப்பட்ட நாளா என்பது குறித்து வரலாற்று ஆசிரியர்களிடையே ஒத்த கருத்து இல்லை. அவருடைய உடல் புனித பிரிசில்லா கல்லறைத் தோட்டத்தில் அடக்கம் செய்யப்பட்டது.




</doc>
<doc id="147694" url="https://ta.wikipedia.org/wiki?curid=147694" title="படிமங்கள் காப்பகமும் பரிமாற்றகமும்">
படிமங்கள் காப்பகமும் பரிமாற்றகமும்

படிமங்கள் காப்பகமும் பரிமாற்றகமும் அல்லது பேக்ஸ்(PACS - picture archiving and communication system) என்பது, பல்வேறு வகையான மருத்துவ கருவிகளிலிருந்து பெறப்படும் மருத்துவ படிமங்களுக்கு தேவையான சேமிப்பகம் அல்லது காப்பகம், மற்றும் வசதியான அணுகல் முறையை ஏற்படுத்தி தரும் அமைப்பாகும்.

மின்னணு படங்கள் மற்றும் அறிக்கைகள் பேக்ஸ் வழியாக எண்ணிம முறையில் பரிமாற்றம் செய்யப்படுகிறது; இதனால் கைமுறையாக செய்யதேவையான, கோப்புகளை மீட்டெடுத்தல், கோப்புகள் பரிமாற்றம் ஆகியவற்றை எளிமையாக்குகிறது. பேக்ஸ் கருவிகள், படிமங்களை டைகாம் தரவு முறையிலேயே கையாளுகின்றன. படிமங்களைத் தவிர உள்ள வருடப்பட்ட ஆவணங்கள் (scanned documents), கையடக்க ஆவண வடிவமைப்பு கோப்புகள்(PDF), போன்ற நுகர்வோர் துறையில் நிலையான வடிவமைப்புகளை பயன்படுத்தி இணைக்கப்பட்டது.

படிமங்கள் காப்பகமும் பரிமாற்றகமும் நான்கு முக்கிய கூறுகளை கொண்டுள்ளது.

வளர்ந்து வரும் இணைய தொழில்நுட்பத்துடன் இணைந்து, பேக்ஸ் கருவியானது படிமங்கள், விளக்கங்கள், மற்றும் அது தொடர்பான தகவல்களை உரிய நேரத்தில் மற்றும் திறமையான அணுக்கத்தை அளிக்கும் திறன் பெற்றுள்ளது. படிமங்கள் காப்பகமும் பரிமாற்றகமானது, பழைய முறைகளான படிமங்களை தடிமமான ஊடுகதிர் அட்டைகளில் அச்சிடுதல், திரும்ப எடுக்க விரையப்படும் நேரம், அதற்கான விநியோகம், போன்ற தடைகளை உடைத்தெறிகிறது.

பெரும்பாலான பேக்ஸ் கருவிகள், மீயொலி நோட்டம், காந்த அதிர்வு அலை வரைவு, positron emission tomography (PET), வரியோட்டவழிக் கணித்த குறுக்குவெட்டு வரைவி, உள்நோக்கியியல், முலை ஊடுகதிர்ப்படச் சோதனை, Digital radiography (DR), computed radiography (CR), ஆப்தமாலஜி (ophthalmology), உள்ளிட்ட பெரும்பாலான மருத்துவ கருவிகளிடமிருந்து வரும் படிமங்களை பெறுகின்றன. அதுமட்டுமின்றி பிற படிம தரவுகளுக்கும் ஆதரவு தருகின்றது. கதிரியக்கத்துறை மட்டுமல்லாது, cardiology, oncology, gastroenterology and even the laboratory போன்ற மருத்துவ படிமங்களினை உருவாக்கும் அனத்து கருவைகளையும் பேக்ஸ் கருவியுடன் இணைக்கலாம். (பார்க்க டைகாம் பயன்பாடுகள்).

பேக்ஸ் கொள்கைகளை முதன்முதலில் 1982-ஆம் ஆண்டில் கதிரியக்க துறையில் பணிபுரிபவர்களின் சந்திப்புகளில் விவாதிக்கப்பட்டது. பெரும்பாலானேர் ஒன்று சேர்ந்து, "பேக்ஸ்" (" PACS") என்ற சொல்லை உருவாக்கினர். 1983-ம் ஆண்டு இதயக்குழலி கதிரியக்க வல்லுநர் மருத்துவர். ஆண்ட்ரே ட்யூவரிகன்க்ஸ் என்பவர் 1981-ம் ஆண்டு முதல் இப்பெயரினை பயன்படுத்தி வருவதாக அறிவித்தார்.இருப்பினும் மருத்துவர். சாமுவேல் ட்வியர், இப்பெயர் அறிமுகத்துக்காக மருத்துவர். ஜூடித் எம் ப்ரீவிட் என்பவரை பாராட்டுகிறார்.

மருத்துவர். ஹரோல்ட் க்ளாஸ், 1990-ம் ஆண்டின் துவக்கத்தில் ஐக்கிய ராச்சியத்தின் பாதுகாக்கப்பட்ட அரசு நிதியுதவியுடன், லண்டனில் உள்ள ஹாமர் ஸ்மித் மருத்துவமனையை ஐக்கிய ராச்சியத்தில் முதல் படிமமற்ற(filmless) மருத்துவமனையை உருவாக்கினார். க்ளாஸ், தன்னுடைய திட்டம் நல்லதொரு உச்சம் பெறுவதற்கு முன்னதாகவே, திட்டம் உருவான சில மாதங்களிலேயே இறந்து போனார். ஆயினும், பேக்ஸ் கருவியின் முன்னேடிகளில் ஒருவராக திகழ்கிறார்.

முதல் பெரிய அளவிலான பேக்ஸ் கருவி, 1992-ம் ஆண்டு கன்சாஸில் உள்ள கன்சாஸ் பல்கலைக்கழகத்தில் உருவாக்கப்பட்டது. இக்கருவி பயன்பாட்டை விட அதனை எவ்வாறு நிறுவ வேண்டுமென்பதினையும், எவ்வாறு உபயோகப்படுத்த வேண்டுமென்று மற்றவர்கள் பழகவே அதிகமாக பயன்பட்டது.

ஐக்கிய அமெரிக்க நாடுகளில், பேக்ஸ் கருவி மருத்துவ சாதனம் என்று வகைப்படுத்தப்பட்டு, அதனுடைய வர்த்தகத்தினை யு. எஸ். எப். டி. ஏ. என்னும் ஐக்கிய நாடுகளின் உணவு மற்றும் மருத்துவ கட்டுப்பாட்டுகழகத்தின் கீழ் கொண்டுவந்துள்ளது. (USFDA - Food and Drug Administration (United States)). பொதுவாக அவை 2-ம் வகுப்பு கட்டுப்பாடுகளுக்கு உட்பட்டு உள்ளன, எனவே பிரிவு 510 (K)-கீழ் வரும், தனிப்பட்ட பேக்ஸ் கூறுகளுக்கான கட்டுப்பாடுகள் குறைவாக இருக்கிறது. சில குறிப்பிட்ட பயன்பாடுகளுக்கு பயன்படுத்தும் கருவிகளுக்கு, மேலும் சில கட்டுப்பாடுகள் உள்ளன.




</doc>
<doc id="147695" url="https://ta.wikipedia.org/wiki?curid=147695" title="படிமப் பதிவு முறை">
படிமப் பதிவு முறை

படிமப் பதிவு முறை ("Image Registration") என்பது பல்வேறு தொகுப்புகளான தரவை ஒரே ஆள்கூற்று முறைமைக்கு மாற்றுவதாகும். அத்தரவானது, பல்வேறு புகைப்படங்களாகவோ, பல்வேறு உணரிகளின் வெளியீடுகளாகவோ, பல்வேறு நேரங்களிலோ அல்லது பல்வேறு பரிமானங்களிலோ எடுக்கப்பட்டிருக்கலாம். இப்படிம பதிவு முறையானது, படிமங்களை கணினிமயமாக்குதல் (computer vision), மருத்துவ படிமம், இராணுவம் (தானியங்கி தாக்குதல் அடையாளம் காணல்), மற்றும் செயற்கைக்கோள் புகைப்படங்கள் பதிவு செய்தல் போன்றவற்றை உள்ளடக்கியது. வெவ்வேறு அளவுகளில் உள்ள மற்ற படிமங்களுடன் ஒப்பீடு செய்வதற்கும், அதனோடு ஒருங்கிணைக்கவும் பதிவு அவசியமாகிறது.

பல்வேறு வகையான படிமமுறைகள் இருந்தாலும், பெரும்பாலானவை செறிவு சார்ந்த முறை அல்லது வசதி சார்ந்த முறையையே பயன்படுத்தப்படுகிறது.

படிமப் பதிவில் உருமாற்ற மாதிரிகள் முக்கிய பங்குவகிக்கிறது.

சில சமயங்களில் படிமங்களை பதிவு செய்யும் பொழுது, தற்காலிக இடம் சார்ந்த நிலையற்ற தன்மை நிலவுகிறது. மருத்துவ போன்ற உயிர் சம்பந்தமான துறைகளில் இவ்வாற நிலையற்ற தன்மை ஏற்ப்படுவதால் பிணக்குகள் (சிக்கல்) அதிகரிக்கும்.

படிம பதிவு முறை பல்வேறு துறைகளில் பல்வேறு சேவைகளுக்காக பயன்படுகிறது. நிலப்படவரைவியல் துறையில் தொலையுணர் கருவி எடுக்கும் படிமங்களை கணினியில் பதிவு செய்வதற்காக பயன்படுத்தப்படுகிறது. இவ்வாறு முக்கியமான பணிகளுக்காக பயன்படுவதால், இதற்கான நிலையான நெறிமுடையை சிரமமான காரியமாகும். ஆயினும், சில பொதுவான செயல்கள் அனைத்து துறையினருக்கும் பொருந்தும்.

மருத்துவ படிம பதிவு முறையானது பெரும்பாலும் "உறுதியற்ற உருமாற்றம்" ("elastic" (also known as "nonrigid") registration) வாயிலாகவே நடைபெறுகிறது, ஏனெனில் ஒரே நோயளிக்கு பல முறையோ அல்லது, நோயின் தாக்கத்திற்கு (கட்டிகள், புற்றுநோய் போன்ற காரணங்களினால்) ஏற்பவும் மூச்சுக்காற்று விடும்பொழுதும், உள்ளிழுக்கும் பொழுதும் படிமங்களின் உருவமும் அளவுகளும் மாற்றமடையும். இவ்வாறு உறுதியற்ற உருமாற்ற பதிவுமுறையினை பயன்படுத்தும் மருத்துவ படிமங்கள் நோயாளியின் தரவு உட்பட அனைத்தையும் உள்ளடக்கியவை நரம்பியல் படிமங்களின் ஆய்வில், உடற்கூறியல் படிமத்தொகுப்பில் (anatomical atlas) பயன்படுத்தப்படும்.

படிம பதிவு முறையானது, விண்வெளியில் புகைப்படங்கள் எடுப்பதற்கும், அவற்றை சரியான முறையில் ஒழுங்குபடுத்துவதற்கும் பயன்படுகிறது. தானாகவோ அல்லது மனித உள்ளீடுகளால் பெறப்பட்ட கட்டுப்பாட்டு புள்ளிகளை (control points) கொண்டு கணினியானது, ஒரு படிமத்தினை அடிப்படையாகக் கொண்டு, பிற படிமங்களுக்கு உருமாற்றத்தை செயல்படுத்துகிறது.

படிம பதிவு முறை, படிமங்களை உருவாக்குவதில் முக்கிய பங்கு வகிக்கின்றது. நிழற்பட கருவி மற்றும் நிழற்பட கருவியுள்ள நகர்பேசிகளில் இப்படிம பதிவுமுறை பல்வேறு தொழில்நுட்பங்களை அடிப்படையாகக் கொண்டு வேலை செய்கிறது.




</doc>
<doc id="147696" url="https://ta.wikipedia.org/wiki?curid=147696" title="விஞ்சிய சமன்பாடு">
விஞ்சிய சமன்பாடு

கணிதத்தில் ஒரு விஞ்சிய சமன்பாடு ("transcendental equation") என்பது விஞ்சிய சார்புகளைக் கொண்டமையும் ஒரு சமன்பாடு. 

எடுத்துக்காட்டுக்கள்:

விஞ்சிய சமன்பாடுகளைத் தீர்வு காணும் சில முறைகளில் வரைபடம் மற்றும் எண் முறைகளைக் பயன்படுத்துகின்றன.

வரைபட மூலம் தீர்வு காணும் முறையில், ஒரு விஞ்சிய சமன்பாட்டின் இருபுறமுள்ள ஒருமாறியில் அமைந்த சார்புகளை ஒரு சார்மாறிக்குச் சமன்படுத்தி அவற்றின் வரைபடங்கள் வரையப்படுகின்றன. அவ்வரைபடங்கள் இரண்டும் சந்திக்கும் புள்ளிகள் மூல விஞ்சிய சமன்பாட்டின் தீர்வுகளாகும்.

எண்முறையில், எண் கணக்கிடுதலைப் பயன்படுத்தி வெட்டிக்கொள்ளும் புள்ளி கண்டுபிடிக்கப்படுகிறது. இம்முறையில் காணப்படும் தீர்வுகள் தோராயமான தீர்வுகளாகவே இருக்கும். ]].


</doc>
<doc id="147713" url="https://ta.wikipedia.org/wiki?curid=147713" title="தமிழ்நாட்டுத் தமிழில் வழங்கும் இந்தி மொழிச் சொற்கள்">
தமிழ்நாட்டுத் தமிழில் வழங்கும் இந்தி மொழிச் சொற்கள்

இந்தியாவில் ஒன்றிய அரசு அதிகம் பயன்படுத்தும் ஆட்சி மொழியான இந்தி மொழிச் சொற்கள் பல அரசின் ஊடகங்கள் வழியாகவும், ஒன்றிய அரசு அலுவலகங்கள் வழியாகவும் தமிழ்நாட்டு மக்களின் அன்றாட வாழ்க்கையில் பயன்படுத்தும் சொற்களாக மாறிவிட்டன. அப்படி தமிழில் கலந்திருக்கும் இந்தி மொழிச் சொற்கள் பல இருக்கின்றன. அந்தச் சொற்களை இங்கு பட்டியலிடும் முயற்சி.



</doc>
<doc id="147715" url="https://ta.wikipedia.org/wiki?curid=147715" title="ஆள்கூற்று முறைமை">
ஆள்கூற்று முறைமை

ஆய முறை "(Coordinate system)" அல்லது ஆள்கூற்று முறைமை என்பது பகுமுறை வடிவவியலில் ஓர் பகுப்பாய்வு முறைமையாகும். இம்முறையில் யூக்ளிடிய வடிவவியல் போன்ற பன்மடிவெளியில் அமைந்துள்ள புள்ளி மற்றும் பிற வடிவவியல் பொருள்களின் நிலைகள், ஒன்று அல்லது அதற்குமேற்பட்ட எண்கள் அல்லது ஆயங்களைக் கொண்டு குறிக்கப்படுகின்றன. இவ்வாறு கணிக்கப்படும் ஆயங்களின் வரிசைமுறை மிகவும் முதன்மையானது. சில சமயங்களில் வரிசைப்படுத்தப்பட்ட ஆயங்கள் ஒவ்வொன்றும் அவை ஏற்கும் இடங்களாலும், சில சமயங்களில் x - ஆயம் , y - ஆயம் என்பது போல எழுத்துக்களாலும் குறிக்கப்படுகின்றன. ஆயங்கள் அடிப்படைக் கணிதத்தில் மெய்யெண்களாக அமைகின்றன. ஆயங்கள் சிக்கலெண்களாகவும் அமையலாம். மேலும் இவை இணைபெயர்வு வலயத்தின் நுண்ணாக்கங்களாகவும் அமைதல் உண்டு. ஆய முறையின் பயன்பாடு வடிவியல் கணக்குகளை எண்சார் கணக்குகளாக மாற்றுகிறது. அதேபோல, எண்ணியல் கணக்குகளை வடிவியல் கணக்குகளாகவும் மாற்றலாம்; பகுமுறை வடிவியலின் அடிப்படையே இது தான்.

ஆய முறையில் கார்ட்டீசிய ஆய முறை மற்றும் வட்ட ஆய முறை என்ற இருவகைகளும் பரவலான பயன்பாட்டில் உள்ளன. புவி மேற்பரப்பில் வரையப்படுகின்ற கற்பனைக் கோடுகளான நிலநிரைக்கோடு அல்லது நெடுவரை அல்லது நெட்டாங்கு, நிலநேர்க்கோடு அல்லது கிடைவரை அல்லது அகலாங்கு ஆகிய இரண்டும் புவிக்கோள அல்லது நிலக்கோள ஆய முறையில் பயன்படுகின்றன.

ஆய முறைமையின் ஒரு எளிய எடுத்துக்காட்டு நேர்க்கோட்டு ஆயமுறை ஆகும். நேர்க் கோட்டின் மீதமையும் ஒவ்வொரு புள்ளியும் ஒரு மெய்யெண்ணால் குறிக்கப்படுகிறது.

இம்முறைமையில் மாறத்தக்க ஏதாவதொரு புள்ளி "O"யாக ("தோற்றப் புள்ளி"யாக) தரப்பட்டக்கோட்டின் மீது தேர்ந்தெடுக்கப்படுகிறது. இதில் இருந்து நேர்க்கோட்டின் மீதுள்ள வேறொரு புள்ளி "P" இன் ஆயம், புள்ளிகள் "O" , "P" இரண்டிற்கும் இடையிலுள்ள திசையுள்ள தொலைவால் வரையறுக்கப்படுகிறது. திசையுள்ள தொலைவு ஆரம் எனப்படும். ஆரம் என்பது அப்புள்ளி தோற்றப் புள்ளிக்கு எந்தப்பக்கம் அமைகிறது என்பதைப் பொறுத்தது. இடப்புறம் அமைந்தால் ஆரம் எதிர்க்குறியுடனும் வலப்பக்கம் அமைந்தால் ஆரம் நேர்க்குறியுடனும் தரப்படுகிறது. நேர்க்கோட்டின் மீதமையும் ஒவ்வொரு புள்ளிக்கும் ஒரு தனித்த மெய்யெண் ஆயம் உண்டு. அதேபோல ஒவ்வொரு மெய்யெண்ணுக்கும் அதனை ஆயமாகக் கொண்ட ஒரு தனித்த புள்ளி நேர்க்கோட்டின் மீது உண்டு..

ஆய முறையின் முன்வடிவத்துக்கான சிறந்த எடுத்துக்காட்டு கார்ட்டீசிய ஆய முறையாகும். ஒரு தளத்தில் இரு செங்குத்துக் கோடுகளை தேர்ந்தெடுத்து, ஒரு இருப்புப் புள்ளியின் ஆயங்களாக கோடுகளில் இருந்து அமையும் குறியமைந்த தொலைவுகளாகும். இது ஒரு தளத்தில் உள்ள ஒவ்வொரு புள்ளியையும் துல்லியமாய்க் குழப்பம் ஏதும் இன்றிக் குறிக்கப் பயன்படும் ஒரு முறை.

முப்பருமானத்தில், மூன்று செங்குத்துத் தளங்கள் தேர்ந்தெடுக்கப்படுகின்றன. இதில் அமையும் ஓர் இருப்புப் புள்ளியைன் ஆயங்கள் அந்தத் தளங்களில் இருந்து அமையும் குறியிட்ட தொலைவுகள் ஆயங்களாக அமைகின்றன. பல பருமான அல்லது "n" பருமான யூக்கிளிடிய வெளியில் அமையும் ஓர் இருப்புப் புள்ளியின் ஆயங்கள் "n" குறியிட்ட தொலைவுகளால் குறிக்கப்படும்.

திசையையும் ஆயங்களின் அச்சுகளின் வரிசைமுறையையும் பொறுத்து இது வலஞ்சுழி அமைப்பாகவோ இடஞ்சுழி அமைப்பாகவோ அமையலாம். பலவகை ஆய முறைகளில் இதுவும் ஒன்றாகும்.

மற்றொரு தள ஆய முறை "முனைய" அல்லது "வட்ட ஆய முறை"யாகும். வட்ட ஆய முறை என்பது ஒரு சமதளத்தில் அமைந்துள்ள எப்புள்ளியையும் முறையாகக் குறிப்பிடும் ஒரு முறைமை ஆகும். இம்முறையில் சமதளத்தில் உள்ள எந்தவொரு புள்ளியும் ஒரு ஆரம், ஒரு கோணம் ஆகிய இரண்டு ஆயங்களால் குறிக்கப்பெறுகின்றது.இதில் ஓர் இருப்புப் புள்ளி "முனை" என வழங்குகிறது. இதில் இருந்து தோற்றத்தினை இணைக்கும் கதிர் அல்லது கோடு "முனைய அச்சு" எனப்படுகிறது. தரப்பட்டுள்ள θ கோணத்துக்கு முனை வழியாக ஒரே கோடு மட்டுமே அமையும். Θ கோணம் அச்சில் இருந்து கோடு வரை இடஞ்சுழி முறையில் அளக்கப்படுகிறது. இந்தக் கோட்டில் தோற்றத்தில் இருந்து "r" குறியிட்ட தொலைவில் ஒரே புள்ளி மட்டுமே அமையும்r". குறிப்பிட்ட இணை ஆயங்களுக்கு ("r", θ) ஒரு தனிப் புள்ளி அமையும். அன்னல் ஒவ்வொரு புள்லியும் பல இணை ஆயங்களால் குறிப்பிடப்படிகிறது. எடுத்த்காட்டாக, ("r", θ), ("r", θ+2π), (−"r", θ+π) ஆகிய அனைத்துமே ஒரே புள்ளிக்கான இணை முனையவகை ஆயங்கள் ஆகும். தரப்பட்ட θ மதிப்புக்கு, முனை (0, θ) ஆல் குறிக்கப்படும்.

கணிதவியலில் கோள ஆய முறை "(spherical coordinate system)" என்பது முப்பருமான வெளிக்கான ஆய முறையாகும். இதில் உள்ள இருப்புப் புள்ளிகள் மூன்று எண்களால் குறிக்கப்படும். அவை தோற்றத்தில் இருந்து அப்புள்ளிக்குள்ள ஆரத் தொலைவு, அதன் முனையக் கோணம், கிடைக்கோணம் என்பனவாகும். முனையக் கோணம் அல்லது ஏற்றக்கோணம் என்பது நிலையான தோற்றத்தின் ஊடே செல்லும் அடித் திசையில் இருந்து அளக்கப்படுகிறது. கிடைக்கோணம் அல்லது திசைக்கோணம் என்பது முனையக் கோணத்துக்குச் செங்குத்தாகவும் தோற்றத்தின் ஊடாகச் செல்லும் நிலையான தளத்தில் உள்ள அதன் வீழல் கோனமாகும். இது அந்த்த் தளத்தில் அமைந்த நிலையான மேற்கோள் திசையில் இருந்து அளக்கப்படுகிறது. இது முனைய ஆய முறையின் முப்பருமான வகையாகும். 

ஆரத் தொலைவு ஆரம் அல்லது ஆர ஆயம் எனப்படுகிறது. முனையக் கோணம், உச்சிக் கோணம் அல்லது செங்கோணம் அல்லது சரிவுக்கோணம் அல்லது இணையகலாங்கு என வழங்கப்படுகிறது".

ஆயவரிசைகளும் அவற்றின் குறியீடுகளும் நூலுக்கு நூல் மாறுபடுவதால் மிகக் கவனமாக எவ்வகையில் ஆயங்கள் அமைந்துள்ளன என்பதை அறிதல் வேண்டும். இயற்பியலில் அடிக்கடி பயன்படும் ஒரு முறையில் (, , ) ஆகியன, ஆரத்த் தொலைவையும் முனையக்கோணத்தையும் கிடக்கோணத்தையும் குறிக்க, கணிதவியலில் பயன்படும் மற்றொரு முறையில் ஆரத் தொலைவையும் முனையக்கோணத்தையும் கிடைக்கோணத்தையும் குறிக்கிறது.இரு முறைகளிலுமே is often used instead of குறியீட்டுக்குப் பதிலாக எனும் குறியீடு அடிக்கடி பயன்படுகிறது.

உருளை ஆய முறை "(cylindrical coordinate system)" என்பது ஒரு முப்பருமான ஆய முறையாகும் இது இருப்புப் புள்ளியைத் தேர்ந்தெடுத்த மேற்கோள் அச்சில் இருந்துள்ள தொலைவாலும் தேர்ந்தெடுத்த மேற்கோள் திசையில் இருந்து அச்சுக்குள்ள சார்புத் திசையாலும், அச்சுக்குச் செங்குத்தாக தேர்ந்தெடுத்த மேற்கோள் தளத்தில் இருந்தமையும் தொலைவாலும் குறிக்கிறது. இருப்புப் புள்ளி மேற்கோள் தளத்துக்கு எந்தபக்கம் உள்ளது என்பதைப் பொறுத்து பின் குறிப்பிட்ட தொலைவு நேர் அல்லது எதிர்க் குறியைப் பெறும்.

அனைத்து ஆயங்களும் சுழியாக உள்ள இருப்பு தோற்றமாக அமையும். இது அச்சும் மேற்கோள் தளமும் வெட்டிக்கொள்ளும் பகுதியாகும்.

இம்முறையின் அச்சு, முனய அச்சில் இருந்து வேறுபடுத்த, உருளை அச்சு அல்லது நெடுக்கு அச்சு எனப்படுகிறது. இது தோற்றத்தில் இருந்து தொடங்கி, மேற்கோள் தளத்தில் அமைந்தவண்னம் மேற்கோள் திசையில் செல்லுகிறது.

ஒருபடித்தான ஆயங்களில் ஓர் இருப்புப் புள்ளி மும்மை எண்களால் ("x", "y", "z") குறிக்கப்படுகின்றன. இங்கு "x"/"z" , "y"/"z" ஆகியவை அப்புள்ளியின் கார்ட்டீசிய ஆயங்கள் ஆகும். தளப்புள்ளியைக் குற்ப்பிட இரு புள்லிகளே போதும் என்றாலும் இம்முறை ஒரு கூடுதலான ஆயத்தை அறிமுகப்படுத்துகிறது. ஆனால், இம்முறை ஈறிலியைப் பயன்படுத்தாமலே வீழல் தளத்தில் எந்தவொரு புள்ளியையும் குறிப்பிடுவதால் மிகவும் பயன்மிக்கதாக அமைகிறது. பொதுவாக, இம்முறையில் ஆயங்களின் விகிதங்கள் தாம் ஆயங்களின் உண்மை மதிப்புகளை விட முதன்மையானவையாக அமைகின்றன.

வழக்கில் பின்வரும் ஆய முறைகளும் அமைகின்றன:

ஆயங்களைப் பயன்படுத்தாமலே வளைவை இயல்பான சமன்பாடுகளால் விவரிக்கும் முறைகளும் உள்ளன. இவை மாறாத அளவுகளாகிய [[வளைமை]], [[வட்டவில் நீளம்]] ஆகியவற்றைப் பயன்படுத்துகின்றன. பின்வரும் சமன்பாடுகள் இவ்வகைமையில் அடங்கும்.





[[பகுப்பு:பகுமுறை வடிவவியல்]]
[[பகுப்பு:ஆய முறைகள்|*]]

</doc>
<doc id="147716" url="https://ta.wikipedia.org/wiki?curid=147716" title="தமிழ்நாட்டுத் தமிழில் வழங்கும் தெலுங்கு மொழிச் சொற்கள்">
தமிழ்நாட்டுத் தமிழில் வழங்கும் தெலுங்கு மொழிச் சொற்கள்

விஜயநகரப் பேரரசின் ஆட்சிக்குட்பட்ட பகுதியாக தமிழ்நாடு இருந்த போது தெலுங்கு மொழி பேசுபவர்கள் பலர் பணியின் நிமித்தமாகக் கொண்டு வரப்பட்டனர். இவர்கள் தமிழ்நாட்டின் பல்வேறு பகுதிகளில் பரவலாக இருந்தனர். இதனால் தெலுங்கு மொழிச் சொற்கள் பல தமிழ்நாட்டு மக்களின் அன்றாட வாழ்க்கையில் பயன்படுத்தும் சொற்களாக மாறிவிட்டன. அப்படி தமிழில் கலந்திருக்கும் தெலுங்கு மொழிச் சொற்கள் பல இருக்கின்றன. அந்தச் சொற்களை இங்கு பட்டியலிடும் முயற்சி.




</doc>
<doc id="147717" url="https://ta.wikipedia.org/wiki?curid=147717" title="தமிழ்நாட்டுத் தமிழில் வழங்கும் உருது மொழிச் சொற்கள்">
தமிழ்நாட்டுத் தமிழில் வழங்கும் உருது மொழிச் சொற்கள்

தென்னிந்தியாவில் இசுலாமியர் ஆட்சியின் போது உருது மொழிச் சொற்கள் பல தமிழ்நாட்டு மக்களின் அன்றாட வாழ்க்கையில் பயன்படுத்தும் சொற்களாக மாறிவிட்டன. அப்படி தமிழில் கலந்திருக்கும் உருது மொழிச் சொற்கள் பல இருக்கின்றன. அந்தச் சொற்களை இங்கு பட்டியலிடும் முயற்சி.




</doc>
<doc id="147720" url="https://ta.wikipedia.org/wiki?curid=147720" title="இயற்பியலுக்கான நோபல் பரிசு பெற்றவர்கள்">
இயற்பியலுக்கான நோபல் பரிசு பெற்றவர்கள்

இயற்பியலுக்கான நோபல் பரிசு () ராயல் சுவீடிஷ் அறிவியலுக்கான அகாதமியால் வழங்கப்டடும், சிறந்த இயற்பியலாளருக்கான விருதாகும். ஆல்ப்ரெட் நோபல் பெயரால் வழங்கப்படும் ஐந்து நோபல் பரிசுகளில் இதுவும் ஒன்றாகும். ஆல்ப்ரெட் நோபலின் விருப்பப்படி, நோபல் தொண்டு நிறுவனத்தால் ஐந்து நபர்களைக் கொண்ட குழுவால் தேர்ந்தெடுக்கப்படும் இயற்பியலாளருக்கு இப்பரிசு வழங்கப்படுகிறது. 1901-ம் ஆண்டு முதல் இயற்பியலுக்கான நோபல் பரிசு வழங்கப்படுகிறது. செருமனியைச் சார்ந்த வில்லெம் ரோண்ட்கனுக்கு இயற்பியலுக்கான முதல் நோபல் பரிசு வழங்கப்பட்டது. இப்பரிசில் ஒரு பதக்கமும், சான்றிதழ் மற்றும் சன்மானமும் வழங்கப்படுகிறது. 1901-ம் ஆண்டு, ரோண்டகனுக்கு 150,782 SEK வழங்கப்பட்டது, இதன் மதிப்பு திசம்பர் 2007 அன்று சுமார் 7,731,004 SEK ஆகும். 2011-ம் ஆண்டு,இப்பரிசு சோல் பெர்ல்மட்டர், பிறையன் சிமித் மற்றும் அடம் ரீஸ் ஆகிய மூவருக்கும் பகிர்ந்தளிக்கப்பட்டது. இந்தப் பரிசு நோபல் இறந்தநாள் நினைவு தினத்தன்று நடைபெற்ற விழாவில் வழங்கப்பட்டது.

சான் பர்தீன், என்பவர் இருமுறை 1956 மற்றும் 1972-ம் ஆண்டிற்கான இயற்பியலுக்கான நோபல் பரிசு பெற்றுள்ளார். மேரி க்யூரி இயற்பியலுக்கான 1903-ம் ஆண்டின் நோபல் பரிசையும், வேதியலுக்கான 1911-ம் ஆண்டின் நோபல் பரிசையும் பெற்றுள்ளார். வில்லியம் லாரன்ஸ் பிராக் தன்னுடைய 25-ம் அகவையில் 1915-ம் ஆண்டு இயற்பியலுக்கான நோபல் பரிசு பெற்றார், குறைந்த வயதில் நோபல் பரிசு பெற்ற சிறப்பும் இவருக்கே. இது வரையிலும் மேரி க்யூரி மற்றும் மரியா கோயெப்பெர்ட் மேயர்(1963) ஆகிய இரு பெண்கள் மட்டுமே இயற்பியலுக்கான நோபல் பரிசு பெற்றுள்ளனர், மற்ற துறையில் நோபல் பரிசு பெற்ற பெண்களை விட இது குறைவான அளவாகும். 2011-ம் ஆண்டு வரையிலும், 191 நபர்களுக்கு இயற்பியலுக்கான நோபல் பரிசு வழங்கப்பட்டுள்ளது. 1916, 1931, 1934, 1940–1942 ஆகிய ஆறு ஆணடுகளில் நோபல் பரிசு யாருக்கும் வழங்கப்படவில்லை என்பது குறிப்பிடட்த்தக்கது.




</doc>
<doc id="147725" url="https://ta.wikipedia.org/wiki?curid=147725" title="சிறுநீர்க்குழாய் மொட்டுச் சுரப்பி">
சிறுநீர்க்குழாய் மொட்டுச் சுரப்பி

சிறுநீர்க்குழாய் மொட்டுச் சுரப்பிகள் ("bulbourethral gland") அல்லது கூப்பரின் சுரப்பிகள் ("Cowper's gland") மனித ஆண்களின் இனப்பெருக்கத் தொகுதியில் காணப்படுகின்ற இரு சிறிய சுரப்பிகளாகும். இவை பார்த்தோலின் சுரப்பிகளுக்கு இணையானவை. 

சிறுநீர்க் குழாய் மொட்டு சுரப்பிகள் ஆண்குறியின் அடிப்பகுதியில் ஈரடுக்கு திசுநார்ப் பட்டைகளுக்கிடையில் சிறுநீர்க் குழாய் அருகே அமைந்துள்ளன. இவை பட்டாணி போன்ற அளவுள்ளவை. ஆண் அகவை கூடக்கூட இவை மெதுவாக குறுகுகின்றன.இவை திசுநார்களால் பிணைக்கப்பட்ட பல மடல்களால் ஆனவை.

பாலுறவுத் தூண்டலின்போது இரு சுரப்பிகளும் விந்து தள்ளலுக்கு முன்னர் முன்பீச்சுப் பாய்மம் என்ற தெளிவான நிறமற்ற நீர்மத்தை சுரக்கின்றன. இந்த நீர்மம் சிறுநீர்க் குழாயில் விந்தணு எளிதாக பயணித்திட உயவூட்டுகிறது. இந்தப் பாதையிலுள்ள சிறுநீரையும் தூசுகளையும் நீக்கிடவும் உதவுகிறது. 


</doc>
<doc id="147729" url="https://ta.wikipedia.org/wiki?curid=147729" title="பக்கக் குறி">
பக்கக் குறி

பக்கக் குறி ("Bookmark") என்பது கணினியில் சேமிக்கப்பட்டுள்ள சமச்சீர் வள இனங்காட்டியாகும். பெரும்பாலான நவீன வலை மேலோடிகள் பக்கக் குறி வசதிகளைக் கொண்டுள்ளன.

பக்கக் குறிகளின் பட்டியலை முகாமிப்பதற்கு ஒவ்வொரு வலை மேலோடியும் அதற்கான கருவியைக் கொண்டுள்ளது. பக்கக் குறிகளின் பட்டியலைத் தேக்கி வைக்கும் முறையானது வலை மேலோடி, அதன் பதிப்பு, இயங்குதளம் என்பவற்றுக்கேற்ப வேறுபடும்.

நெட்சுக்கேப்பிலிருந்து பெறுவிக்கப்பட்ட மேலோடிகள் பக்கக் குறிகளை "Bookmarks.htm" என்ற மீப்பாடக் குறிமொழிக் கோப்பாகச் சேமித்து வைத்திருக்கும்.

பக்கக் குறிகளாகச் சேமிக்கப்பட்ட யாவாசிக்கிரிப்டு செய்நிரல்கள் குறிநிரல்கள் எனப்படும். குறிநிரல் என்பதற்கான ஆங்கிலச் சொல்லான "Bookmarklet" என்பது "Bookmark, Applet" ஆகிய சொற்களை இணைத்துப் பெறப்பட்டது. "Bookmarklet" என்ற சொல் முதன்முதலாக இசுட்டீவு கங்கசால் பயன்படுத்தப்பட்டது.

இணையப் பக்கக் குறிகள் நிகழ்நிலைப் பக்கக் குறிகள் என அழைக்கப்படும். மொசில்லா பயர்பாக்சு மேலோடியில் நிகழ்நிலைப் பக்கக் குறிகள் அறிமுகம் செய்யப்பட்டுள்ளன.


</doc>
<doc id="147731" url="https://ta.wikipedia.org/wiki?curid=147731" title="களம்பூர்">
களம்பூர்

களம்பூர் (Kalambur) இந்தியாவின், தமிழ்நாடு மாநிலத்திலுள்ள, திருவண்ணாமலை மாவட்டத்தில், போளூர் வட்டத்தில் உள்ள ஒரு தேர்வுநிலைப் பேரூராட்சி ஆகும். களம்பூர் அரிசி உற்பத்திக்கு புகழ்பெற்றது. 2011 மக்கள் தொகை கணக்கெடுப்பின்படி 31,751 மக்கள் இங்கு வசிக்கின்றனர்.

களம்பூர் ஒரு காலத்தில்  "போர் காலம்" என்று அழைக்கப்படும் போர்க்களமாக இருந்தது. போர் காலம் பல ஆண்டுகளாக "கலாம் போர்" ஆனது, பின்னர் "களம்பூர்" என்று அழைக்கப்பட்டது. இதன் பழைய பெயர் அலியாபாத் ஆகும்.

இந்தியாவின் 2001 ஆம் ஆண்டு மக்கள் தொகை கணக்கெடுப்பின்படி, களம்பூர் 13,291 பேர் வசிக்கின்றனர். இவர்களில் 49.6% ஆண்கள், 50.4% பெண்கள் ஆவார்கள். களம்பூர் மக்களின் சராசரி கல்வியறிவு 75% ஆகும், இதில் ஆண்களின் கல்வியறிவு 79%, பெண்களின் கல்வியறிவு 57% ஆகும். இது இந்திய தேசிய சராசரி கல்வியறிவான 59.5% விட கூடியதே. 2001 இல் களம்பூர் மக்கள் தொகையில் 11% ஆறு வயதுக்குட்பட்டோர் ஆவார்கள்.

களம்பூரில் உள்ள பள்ளிகள்:


காளம்பூரில் உள்ள நிலம் ஒரு பசுமையானதாகும். பெரும்பாலான மக்கள் விவசாயத்தில் ஈடுபட்டுள்ளனர். நகரத்திற்கு இரண்டு ஏரிகள் உள்ளன, அவை நகரம் மற்றும் சுற்றியுள்ள கிராமங்களுக்கு தண்ணீர் வழங்குகின்றன.

களம்பூரில் நிறைய கோயில்கள் உள்ளன. அவற்றில் முக்கியமானவை சிவன் கோவில்கள் - காசி விசுவநாதர், விசாலாட்சி மற்றும் வீர ஆஞ்சநேயர் (அனுமான்) கோவில் ஆகும். களம்பூரிலிருந்து சுமார் 1.5 கி.மீ. தொலைவில் உள்ள சனீஷ்வரன் கோயில், களம்பூர் பேரூராட்சியின் கீழ்வரும் ஏரி குப்பம் என்ற இடத்தில் உள்ளது. 

அரிசி உற்பத்திக்கு களம்பூர் குறிப்பிடத்தக்கது. நகரில் சுமார் 70  அரிசி ஆலைகள் உள்ளன. தமிழ்நாடு மற்றும் தமிழ்நாட்டின் மற்ற பகுதிகளுக்கு களம்பூரில் இருந்து அரிசி வழங்கப்படுகிறது. இது நேரடியாக சிங்கப்பூர் மற்றும் மலேசியாவிற்கு ஏற்றுமதி செய்யப்படுகிறது. மற்றும் பட்டு புடவைகளுக்கு இந்த நகரம் மிகவும் பிரபலமானதாக உள்ளது. 

நகரத்தில் உள்ள அரிசி ஆலைகள் எண்ணிக்கை காரணமாக, காற்று மாசுபட்டது. அரிசி ஆலைகள் மாசுபட்ட கார்பன் டை ஆக்சைடு மற்றும் பசுமை இல்ல வாயு  கலவைகளை நேரடியாக காற்றுக்குள் வெளியிடுகின்றன. மாசுபடுத்தப்பட்ட காற்றின் காரணமாக வளிமண்டலமானது ஒவ்வொரு நாள் காலையிலும் கருப்பு நிறமாக மாறுவதை நாம் காணலாம். அரிசி ஆலைகள் சில மாசு வடிகட்டி முறைகளை பயன்படுத்த நகரத்தில் உள்ள மக்கள் எதிர்பார்க்கின்றனர். 

இந்நகரத்திற்கு சாலை மற்றும் இரயில் போக்குவரத்து நன்றாக இணைக்கப்பட்டுள்ளது. ஆரணி மற்றும் திருவண்ணாமலை நகரங்கள் மாவட்ட நெடுஞ்சாலைகளால் இணைக்கப்பட்டுள்ளன. வேலூர் நகரம் மற்றும் படவேட்டை இணைக்கும் சாந்தவாசல் சாலை, மற்றொரு முக்கிய சாலை ஆகும்.  சென்னை, திருவண்ணாமலை, காஞ்சிபுரம், சேலம் மற்றும் பிற நகரங்களுக்கு அரசு விரைவுப் பேருந்துகள் இயக்கப்படுகின்றன. ஆரணி மற்றும் போளூர் இடையே நகரப் பேருந்துகள் இயக்கப்படுகின்றன.

இந்த நகரத்தில், "ஆரணி  சாலை" என்ற பெயரில் ரயில் நிலையம் அமைந்துள்ளது: நிலைய குறியீடு ARV. இந்த நிலையம் வழியாக ஆரணி நகரை எளிதில் அணுகலாம். முன்பு மீட்டர் பாதையாக இருந்தது, தற்போது அகல இரயில் பாதையாக மாற்றப்பட்டது.

களம்பூரில்  ஒரு மேம்படுத்தப்பட்ட அரசு சுகாதார மையம் மற்றும் மற்றும் ஒரு அரசு கால்நடை மருத்துவமனை உள்ளது. நகரின் பல தனியார் மருந்தகங்கள் உள்ளன. 

இந்நகரத்தின் அனைத்து மக்களும் தமிழ் புத்தாண்டு தினம், மற்றும் சித்திரை முதல்  நாள் அல்லது லக்க்ஷ தீப திருவிழா  போன்ற தினங்களை கொண்டாடுகின்றனர். இந்த நிகழ்வில் மக்கள் வீரர் ஆஞ்சனேயரை (ஜெய் அனுமன்) பிரார்த்தனை செய்கின்றனர். இது ஒவ்வொரு வருடமும் கொண்டாடப்படும் பெரிய திருவிழா ஆகும். அருள்மிகு திரவுபதி அம்மன் கோயில்  பண்டிகையையும் மக்கள் கொண்டாடுகின்றனர்.


</doc>
<doc id="147732" url="https://ta.wikipedia.org/wiki?curid=147732" title="ஒன்றிணைப்பு">
ஒன்றிணைப்பு

கணினி நிரலாக்கத்தில் ஒன்றிணைப்பு ("Concatenation") என்பது இரண்டு வரியுரு இழைகளை ஒன்றிணைத்தலைக் குறிக்கும். எடுத்துக்காட்டாக, "விக்கிப்" என்ற இழையும் "பீடியா" என்ற இழையும் ஒன்றிணைக்கப்பட்டால் "விக்கிப்பீடியா" என்று தோன்றும்.

செய்நிரல்களில் ஒன்றிணைப்பை மேற்கொள்வதற்கு <nowiki>+</nowiki> அல்லது & பயன்படுத்தப்படுகின்றது.

<nowiki>+</nowiki>ஐப் பயன்படுத்துவதற்கு எடுத்துக்காட்டாக, codice_1 என்பதைக் கூறமுடியும். இதன் வருவிளைவாக விக்கிப்பீடியா, கட்டற்ற கலைக்களஞ்சியம் என்பது அமையும்.

&ஐப் பயன்படுத்துவதற்கு எடுத்துக்காட்டாக, மைக்ரோசாப்டு எக்செலில் codice_2 என்பதைக் கூறமுடியும். இதன் வருவிளைவாகத் தமிழ்மொழி என்பது அமையும்.

மைக்ரோசாப்டு எக்செலில் "CONCATENATE" எனும் சார்பைப் பயன்படுத்துவதன் மூலமும் ஒன்றிணைக்க முடியும்.

கதைக்கும் கடிகார மென்பொருட்களில் தேவையான சொற்கள் ஒவ்வொன்றும் தனித்தனியே பதிவு செய்யப்பட்டிருக்கும். அவற்றை ஒன்றிணைப்பதன் மூலம் பயனருக்குக் கருத்துப் பிழையற்ற முழுமையான வசனம் கிடைக்கும். எடுத்துக்காட்டாக,
என்றவாறு அமையும்.

தொலைபேசி நிறுவனங்களில் பண மீதியைப் பயனர்களுக்குத் தெரியப்படுத்தவும் இம்முறையே பயன்படுத்தப்படுகின்றது.


</doc>
<doc id="147734" url="https://ta.wikipedia.org/wiki?curid=147734" title="யூசேபியஸ் (திருத்தந்தை)">
யூசேபியஸ் (திருத்தந்தை)

திருத்தந்தை யூசேபியஸ் ("Pope Saint Eusebius") உரோமை ஆயராகவும் திருத்தந்தையாகவும் 309 ஏப்பிரல் 18ஆம் நாளிலிருந்து 309 அல்லது 310 ஆகத்து 17ஆம் நாள் வரை ஆட்சி செய்தார். இவருக்கு முன் திருத்தந்தையாக இருந்தவர் முதலாம் மர்செல்லுஸ் என்பவர். திருத்தந்தை யூசேபியஸ் கத்தோலிக்க திருச்சபையின் 31ஆம் திருத்தந்தை ஆவார்.


திருத்தந்தை யூசேபியஸ் பற்றிய குறிப்புகள் திருச்சபையின் 37ஆம் திருத்தந்தையான முதலாம் தாமசுஸ் என்பவர் பொறித்த கல்லறைக் கல்வெட்டிலிருந்து தெரியவருகின்றன. அதன்படி, திருத்தந்தை முதலாம் மர்செல்லுஸ் காலத்தில் இருந்த நிலை யூசேபியஸ் ஆட்சியின்போதும் தொடர்ந்தது.

தியோக்ளேசியன் மன்னன் கிறித்தவர்களைத் துன்புறுத்தியபோது அவர்களுள் பலர் தம் உயிரைக் காக்கும் பொருட்டு கிறித்தவ மதத்தை மறுதலித்திருந்தனர். அவர்களை மீண்டும் திருச்சபையில் ஏற்கலாமா என்பது பெரிய பிரச்சினை ஆயிற்று. சிலர் தவறிப்போன கிறித்தவர்களைத் திருச்சபையில் மீண்டும் சேர்க்கக்கூடாது என்று வாதாடினர். சிலர் அவர்களை நிபந்தனையின்றி ஏற்கவேண்டும் என்றனர். மேலும் சிலர் தவறிழைத்த கிறித்தவர்கள் தங்கள் தவற்றுக்கு மனம் வருந்தி, தகுந்த ஒறுத்தல் முயற்சி மேற்கொண்டால் அவர்களைத் திருச்சபையில் மீண்டும் சேர்க்கலாம் என்றனர். இக்கருத்தைத் திருத்தந்தை யூசேபியஸ் ஆதரித்தார்.

ஆனால் ஹெராக்ளியஸ் என்றொருவரும் அவருடைய குழுவினரும் யூசேபியசின் அணுகுமுறையைக் கடுமையாக எதிர்த்தனர். திருச்சபையை விட்டுச் சென்றவர்களுக்குக் கடும் தண்டனை கொடுக்க வேண்டும் என்று அவர்கள் வாதாடியதாகத் தெரிகிறது. இதனால் கட்சிப் பிளவுகளும் பெரும் குழப்பமும் ஏற்பட்டு வன்முறை வெடித்தது. பலர் உயிரிழந்தனர். நாட்டில் ஒழுங்கு ஏற்படுத்தும் சாக்கில் மக்சேன்சியுஸ் மன்னன் ஹெராக்ளியசையும் யூசேபியசையும் சிசிலித் தீவுக்கு நாடு கடத்தினான். வன்முறையைப் பயன்படுத்தி குழப்பத்தை அடக்கினான்.

நாடுகடத்தப்பட்ட நிலையில் யூசேபியஸ் இறந்தார். அவர் இறந்த நாள் 309 (அல்லது) 310, அக்டோபர் 21 என்று கணிக்கப்படுகிறது. வத்திக்கான் பட்டியல் கணிப்புப்படி, அவர் 309/310 ஆகத்து 17ஆம் நாள் இறந்தார்.

அவருடைய உடல் உரோமைக்குக் கொண்டுவரப்பட்டு, கலிஸ்டஸ் கல்லறைத் தோட்டத்தில் அடக்கம் செய்யப்பட்டது.

புனித யூசேபியசின் திருவிழா செப்டம்பர் 26ஆம் நாள் கொண்டாடப்படுகிறது.



</doc>
<doc id="147740" url="https://ta.wikipedia.org/wiki?curid=147740" title="ஆண்குறி மொட்டு">
ஆண்குறி மொட்டு

ஆண்குறி மொட்டு ("glans penis" அல்லது "glans") என்பது ஆண்குறியின் உணர்திறன் மிக்க முனையாகும். இது ஆண்குறியின் "தலை" என்றும் அழைக்கப்படுகிறது. விருத்த சேதனம் செய்யாத ஆண்களுக்கு ஆண்குறி விறைக்காது இருக்கும்போது இதனை மொட்டுமுனைத் தோல் மூடியிருக்கும்.

சிறுநீர்க் குழாயின் திறப்பு மொட்டின் முனையில் உள்ளது. விருத்த சேதனம் செய்யப்பட்ட குழந்தை அரைக்கச்சை அணியும் குழந்தைகளுக்கு ஆண்குறியின் திறப்பிற்கு பாதுகாப்பு இல்லை. இதனால் சிறுநீர்க் குழாய் குறுகி விடுவதால் பின்னாளில் மீண்டும் அறுவைச் சிகிச்சை மூலம் திறக்க வேண்டியிருக்கும்.

ஆண்குறி மொட்டின் புறவணியிழையம் ஈரத்தன்மை உடையது; இதனை அடிக்கடி கழுவுவதால் மொட்டை மூடியுள்ள சளிச்சவ்வு உலர்ந்து தோல் அழற்சி ஏற்படலாம்.

மென்பஞ்சுத் திசுத்திரளை சூழ்ந்துள்ள தொப்பியாக ஆண்குறி மொட்டு அமைந்துள்ளது. இது குகைத்தனைய திசுத்திரள் ஆண்குறிக்கு இணைக்கப்பட்டு சிறுநீர்க் குழாயின் துளையை தனது முனையில் கொண்டுள்ளது. விருத்த சேதனம் செய்த ஆண்களுக்கு மொட்டு உலர்ந்து இருக்கும்.


</doc>
<doc id="147743" url="https://ta.wikipedia.org/wiki?curid=147743" title="லியுசின்">
லியுசின்

லியுசின் (liuqin: 柳琴; pinyin: liǔqín, pronounced [li̯òʊ̯tɕʰǐn]) என்பது சீனாவின் நரம்பிசைக் கருவிகளுள் ஒன்று. வில்லோ மரப்பலகையால் தயாரிக்கப்பட்டது. இக்கருவி வில்லோ மரத்தின் இலை வடிவில் இருப்பதால், "வில்லோ மர இலை இசைக்கருவி" எனவும் அழைக்கப்படுகின்றது. லியுசின் இசைக் கருவியின் வடிவமும் அமைவும் பிபா(pipa)எனும் சீன இசைக்கருவியைப் போலவே ஆனால் சற்றே நீளத்தில் வேறுபட்டு இருக்கும். இக்கருவியை இயக்கும் வழிமுறையும், பிபாவை இயக்கும் வழிமுறையும் ஒன்று போலவே இருக்கும். சீனாவின் சாங்துங், அன்ஹுவெய், ஜியாங்சு ஆகிய மாநில மக்களிடையில் நீண்ட காலமாக இசைக்கப்படும் ஓர் பாரம்பரிய இசைக்கருவியாகும். இக்கருவி நாட்டுப்புற இசை நாடகத்தில் பயன்படுத்தப்பதும் உண்டு. 
இன்று லியுசின் எனப்படும் இசைக் கருவி, சீன இசைத் துறையில் பல்வேறு பங்கு வகிக்கின்றது. சீனாவின் பாரம்பரியமிக்க நரம்பிசைக் கருவிகளில் லியுசின் தனிச்சிறப்பு மிக்க உயர் குரலொலி இசைக்கருவியாகும். அதன் ஒலி இதர இசைக்கருவிகளின் ஒலியினால் பாதிக்கப்படாது. இதர இசைக்கருவியின் ஒலியுடன் இணையாது. தவிர, மேலை நாட்டு இசைக்கருவியான மெடுலின் இசைக்கருவியிலிருந்து வெளிவரும் ஒலிப்பயன் இதற்கு உண்டு. 


</doc>
<doc id="147746" url="https://ta.wikipedia.org/wiki?curid=147746" title="சியாயேசியம்">
சியாயேசியம்

சியாயேசியம் (Gayageum) என்பது கொரிய இனத்தின் தொன்மை வாய்ந்த கம்பி இசைக்கருவியாகும். அது, வடகிழக்குச் சீனாவின் ஜிலின் மாநிலத்தில் யெபியென் கொரிய இனத் தன்னாட்சி வட்டாரத்தில் இசைக்கப்பட்டு வரும் மரபிசைக்கருவியாகும். சீனாவிம் பாரம்பரியமிக்க ஹென் இனத்தவரின் குச்சங்(Guzheng) என்னும் இசைக்கருவியைப் போன்ற வடிவம் உடையது. கி.பி. 500-ஆம் நூற்றாண்டுக்கு முன்பிருந்தே இசைக்கப்பட்டு வரும் இசைக்கருவியாகும். பண்டைய கொரிய நாடான சியாயேசின் நாட்டு மன்னர் குச்சன் வடிவத்தில் ஒரு வகை நரம்பிசைக் கருவியைத் தயாரித்தார். 1500 ஆண்டு வரலாறுடைய இக்கருவி "சியாயேசின்" என்ற பெயரால் கொரிய இனமக்களால் அழைக்கப்படுகிறது. 
பண்டைகாலத்தில் சியாயேசின் மிக அரிதாகவே பயன்படுத்தப்பட்டு வந்தது. இதனுடைய ஓசையும் மிக தணிவாகவே ஒலித்தது. பின்னர் கொரிய இன மக்களால் படிப்படியாக மேம்படுத்தப்பட்டு வந்து, இறுதியில் தேசிய இனத் தனிச்சிறப்பியல்பு வாய்ந்த தரமான சியாயேசியம் என்னும் தற்கால இசைக்கருவியானது.சீன மக்கள் குடியரசு நிறுவப்பட்ட பின், இவ்விசைக்கருவி மேலும் மேம்பட்டது. 18 அல்லது 21 தந்திகள் வரை கொண்ட சியாயேசின் இசைக்கருவிகள் தயாரிக்கப்பட்டுள்ளன.

சியாயேசின் இசைக்கருவியின் ஒலி இனிமையானது. இவ்விசைக்கருவியை மீட்டும் போது, இடது கையால் தந்திகளை வருடி, வலது கையால் இசையின் அளவை நிர்ணயிக்கலாம். இவ்விசைக்கருவி, இரு குரல் இசை அல்லது கூட்டுக்குரலிசையில் பயன்படுத்தப்பகிறது. மக்களின் மகிழ்ச்சி, கோபம், துயரம் உள்ளிட்ட வேறுபட்ட உணர்ச்சிகளை இவ்விசைக்கருவி மூலம் வெளிப்படுத்தலாம். குறிப்பாக, மகிழ்ச்சிகரமான நாட்டுப்புற இசைப் படைப்புகளை இயக்குவதற்கு இவ்விசைக்கருவி தகுந்தது. முன்பு, இவ்விசைக்கருவியை இயக்குப்பவர்களில் பெரும்பாலோர் ஆண்களாகவே இருந்தனர் ஆனால், இவ்விசைக்கருவி, கொரிய இன மக்களின் பாரம்பரிய இசைக்கருவிகளில் ஒன்றாக மாறியுள்ளதால், பெண்களும் அதிகம் இசைக்கின்றனர்.
சியாயேசின் முக்கியமாக கூட்டிசைப் பாடல்களைப் பாடுவதற்குப் பயன்படுத்தப்படுகிறாது. பாரம்பரியமிக்க தேசிய இன இசைக் குழுவில் இதனைப் பயன்படுவதுண்டு. இவ்விசைக்கருவியை மீட்டும் போது, தேசிய இன ஆடை அணிந்த பத்துக்கும் அதிகமான கொரிய இன மகளிர் மேடையில் ஒரு வரிசையாக இருந்து, சியாயேசினின் பின் பகுதியைத் தரையில் வைத்து, அதன் முற்பகுதியை தமது கால் முழங்காலில் சாய்த்து வைத்து, இடது கையால் தந்தியை வருடி, வலது கையால் இசை அளவை நிர்ணயித்து, இசை இயக்குவதோடு, பாடலும் பாடுவர். அப்போது, இசைக்கருவியின் இனிமையான ஒலியும் பாடலொலியும் இணைந்து ரசிகர்களை மகிழ்விக்கும். 


</doc>
<doc id="147751" url="https://ta.wikipedia.org/wiki?curid=147751" title="அயர்லாந்தின் உருளைக்கிழங்குப் பஞ்சம்">
அயர்லாந்தின் உருளைக்கிழங்குப் பஞ்சம்

அயர்லாந்தின் உருளைக்கிழங்குப் பஞ்சம் ("Irish Potato Famine") அல்லது பெரும் பஞ்சம் ("Great Famine") என்பது 1845-1852 காலக் கட்டத்தில் அயர்லாந்து நாட்டில் பெரும் திரளான மக்கள் பட்டினியாலும் நோயாலும் மடிந்ததையும் வாழ்வுதேடி வெளிநாடுகளுக்குப் பெயர்ந்து சென்றதையும் குறிக்கும்.

அயர்லாந்துக்கு வெளியே "அயர்லாந்து உருளைக்கிழங்குப் பஞ்சம்" என்னும் பெயரால் அழைக்கப்படுகின்ற இந்த நிகழ்வு அயரிய மொழியில் ("Irish language") an Gorta Mór ( என்று அழைக்கப்படுகிறது. அதற்கு "பெரும் பஞ்சம்" ("the Great Hunger") என்பது பொருள். இதைக் "கெட்ட காலம்" ("the bad times") என்றும் (அயரிய மொழியில் an Drochshaol () என்றும் அழைப்பர்.

அயர்லாந்தில் பெரும் பஞ்சம் ஏற்பட பல காரணங்கள் இருந்தன. நேரடிக் காரணமாக அமைந்தது உருளைக்கிழங்குச் சாகுபடியைத் தாக்கிய ஒருவகை நோய் ஆகும். "உருளைக்கிழங்கு நோய்" ("potato blight") என்ற அந்த தாக்குதல் 1840களில் ஐரோப்பாவின் பல பகுதிகளில் அழிவை ஏற்படுத்தியது உண்மை. என்றாலும், அயரிய மக்கள் தொகையில் மூன்றில் ஒரு பகுதியினர் உருளைக்கிழங்கை நம்பியே பிழைத்தனர். 

மேலும், அயர்லாந்தில் அப்போது நிலவிய அரசியல் சூழ்நிலையும், அரசு நடவடிக்கை எடுக்கத் தவறியதும், சமூக, பொருளாதாரக் கூறுகளும் அயரிய பஞ்சத்தின் கொடுமையை இன்னும் கடுமை ஆக்கின. அயர்லாந்தின் பெரும் பஞ்சம் இவ்வளவு பெரிய சேதத்தை ஏற்படுத்தியதற்கு அரசியல், சமூக, பொருளாதாரக் கூறுகளைக் கட்டுப்படுத்திய ஆட்சியாளர்கள் எந்த அளவுக்குப் பொறுப்பு ஏற்கவேண்டும் என்பது பற்றிய விவாதம் இன்றும் தொடர்கிறது.

1541ஆம் ஆண்டிலிருந்து அயர்லாந்து நாடு முற்றிலுமாகப் பிரித்தானிய கட்டுபாட்டுக்கு உட்படலாயிற்று. இங்கிலாந்தின் நிலக்கிழார்கள் அயர்லாந்தின் நிலத்தில் பெரும்பண்ணைகளுக்கு உரிமையாளர் ஆனார்கள். அயர்லாந்தின் குடியானவர்கள் அப்பண்ணை நிலங்களில் குத்தகைத் தொழிலாளிகளாக வேலை செய்தார்கள். அவர்கள் சோளம், உருளைக்கிழங்கு ஆகியவற்றைப் பயிர்செய்ததோடு, ஓரளவுக்கு கால்நடைகளையும் வளர்த்தார்கள். நிலக்கிழார்களுக்குக் கொடுக்கவேண்டிய குத்தகைத் தொகையாக தானியங்களும் கால்நடைகளும் இங்கிலாந்துக்கு அனுப்பப்பட்ட பிறகு, அயரிய குடியானவர்களுக்கு எஞ்சியதெல்லாம் உருளைக்கிழங்கு மட்டுமே. அதைச் சிறிதளவு நிலத்திலும் பயிரமுடியும் என்பதாலும், அப்பயிர் எளிதாகவும் விரைவாகவும் பலனளிக்கும் என்பதாலும், உருளைக்கிழங்கே அயர்லாந்தில் சாமானியர்களின் அன்றாட உணவாக மாறிற்று. 

அயர்லாந்து மக்களுள் மிகப் பெரும்பான்மையோர் கத்தோலிக்க சமயத்தைக் கடைப்பிடித்தனர். 17ஆம் நூற்றாண்டில் இங்கிலாந்து புராட்டஸ்தாந்து சபையைத் தழுவியதும், அயர்லாந்து கத்தோலிக்கரின் உரிமைகள் பறிக்கப்பட்டன. அவர்கள் நிலத்தை உடைமையாகக் கொண்டிருக்க தடை விதிக்கப்பட்டது. நிலத்தை வாங்கினாலோ குத்தகைக்குக் கொடுத்தாலோ தண்டனை வழங்கப்பட்டது. 

இங்கிலாந்தையும் இசுக்காந்துலாந்தையும் சார்ந்த புராட்டஸ்தாந்து சமயத்தவர்களுக்கு அயர்லாந்தின் விளைச்சல் நிலங்கள் பங்கிட்டுக் கொடுக்கப்பட்டன. இவ்வாறு வெளிநாட்டு நிலக்கிழார்கள்களின் கீழ் குத்தகை விவசாயிகளாக அயர்லாந்தது நாட்டவர் மாறினர்.

அயரிய கத்தோலிக்கருக்கு வாக்குரிமை மறுக்கப்பட்டது. அவர்களுக்கு அரசு வேலைகள் கொடுக்கப்படவில்லை. நகரப் பகுதிகளில் அவர்கள் குடியேற உரிமை மறுக்கப்பட்டது. நகரங்களிலிருந்து 5 மைலுக்கு அப்பால்தான் அவர்கள் வீடுவைக்க முடிந்தது. அவர்கள் கல்வி பெற உரிமை கிடையாது. இவ்வாறு பலவகைகளில் கொடுமைப்படுத்தப்பட்ட அயரிய மக்களுக்கு ஓரளவு நிவாரணம் கிடைத்தது "அயரிய விடுதலைச் சட்டம்" ("Emancipation Act") வழியாகத்தான் (1778). 

அயரிய கத்தோலிக்கரும் நிலத்தை உடைமையாகக் கொள்ளலாம் என்று சட்டம் இயற்றப்பட்ட போதிலும், ஏழ்மையில் வாடிய அவர்களால் நிலத்தை விலைகொடுத்து வாங்க இயலவில்லை.

அயரிய மக்களில் 72% பேர் நிலத்தைப் பயிரிடுவதில் ஈடுபட்டிருந்தனர். எனவே குத்தகைக்கு எடுத்து பயிரிடுவதற்குப் போதுமான நிலமும் கிடைக்கவில்லை. குறைந்தது 8 ஏக்கர் நிலமாவது பயிரிட இருந்தால்தான் ஒரு குடும்பம் அதைக்கொண்டு வாழமுடியும் என்ற நிலையில், 65% குத்தகை நிலங்கள் ஒவ்வொன்றும் 5 ஏக்கருக்குக் குறைவாகவே இருந்தன. 

பயிர்த்தொழிலை விடுத்து வேறு வேலை வாய்ப்புகள் அயரிய கத்தோலிக்கர்களுக்கு அளிக்கப்படவில்லை. வட அயர்லாந்தின் அல்ஸ்டர் பகுதியைத் தவிர வேறு ஓரிடத்திலும் தொழிற்சாலைகள் நிறுவப்படவுமில்லை. பிரித்தானிய அரசு கடைப்பிடித்த ஒருதலைச் சார்பான கொள்கைகளாலும் வரிவிதிப்புகளாலும் அயர்லாந்தில் தொழில்வளர்ச்சி தடைபட்டது என்று அதிகாரபூர்வமான ஒரு குழு அறிக்கை கூறியது. நிலச் சீர்திருத்தம், குத்தகைக் குடியானவர்களின் உரிமைப் பாதுகாப்பு, பொதுப்பணி செயல்பாடு, தொடருந்துப் பாதைகளை நிறுவுதல் போன்றவை செயல்படுத்தப்பட வேண்டும் என்றும் அந்த அறிக்கை கூறியதை பிரித்தானிய அரசு கண்டுகொள்ளவில்லை.

 1848ஆம் ஆண்டுக்கான கணிப்பு, முழுமையற்ற புள்ளிவிவரங்களின் அடிப்படையில் அமைந்தது.

அயர்லாந்தின் பெரும் பஞ்சத்தின்போது ஏறத்தாழ ஒரு மில்லியன் மக்கள் பட்டினியாலும் நோயாலும் இறந்தார்கள். பட்டினிக்குத் தப்புவதற்காகவும், வாழ்வு தேடியும் மற்றும் ஒரு மில்லியன் அயரிய மக்கள் தம் நாட்டை விட்டு வேறு நாடுகளுக்கு, குறிப்பாக அமெரிக்காவுக்குக் குடிபெயர்ந்தனர்.இதனால் அயர்லாந்து நாட்டின் மக்கள் தொகை 20-25% வீழ்ச்சியடைந்தது. 
அயர்லாந்தின் வரலாற்றில் பெரும் பஞ்சம் ஒரு முக்கிய திருப்புமுனையாகக் கருதப்படுகிறது. அப்பஞ்சத்தின் விளைவாக, அயர்லாந்தின் மக்கள் தொகையில் பெரும் மாற்றம் ஏற்பட்டது. அந்நாட்டின் அரசியலில் அடிப்படையான திருப்பம் நிகழ்ந்தது. அயரிய கலாச்சாரத்திலும் ஆழ்ந்த தாக்கம் உண்டாயிற்று. 

"பஞ்சத்திற்கு முந்திய காலம்", "பஞ்சத்திற்குப் பிந்திய காலம்" என்று அயரிய வரலாற்றைப் பிரித்துப் பார்க்கும் அளவுக்கு அந்த நிகழ்ச்சி அயரிய மக்களின் நினைவில் பதிந்துபோயிற்று. 

பஞ்சத்தைத் தொடர்ந்து அயர்லாந்தில் தங்கியவர்களும் சரி, பிழைப்புக்காக வெளிநாடு பெயர்ந்தவர்களும் சரி, அயர்லாந்தின் பெரும் பஞ்சத்தைத் தங்கள் வரலாற்றின் முக்கியதொரு கட்டமாகக் கருதுகின்றார்கள்.

பெரும் பஞ்சம் ஏற்பட்ட காலத்தில் அயர்லாந்து நாடு "பிரித்தானிய மற்றும் அயரிய ஐக்கிய இராச்சியம்" ("United Kingdom of Great Britain and Ireland") என்ற அரசியல் அமைப்பின் பகுதியாக இருந்தது. எனவே, அயரிய பெரும் பஞ்சம் அயரிய மக்களிடையே தேசிய உணர்வைத் தூண்டி எழுப்பி, அவர்கள் பிரித்தானிய ஆட்சியை எதிர்த்துக் குரல்கொடுக்க உந்துதல் அளித்தது.



</doc>
<doc id="147757" url="https://ta.wikipedia.org/wiki?curid=147757" title="தன்நிறப்புரி">
தன்நிறப்புரி

தன்நிறப்புரி அல்லது தன்னிறமூர்த்தம் ("Autosome") எனப்படுவது பால்குறி நிறப்புரியிலிருந்து வேறுபட்ட நிறப்புரியாகும். மனிதரை எடுத்துக் கொண்டால், 22 சோடி தன்நிறப்புரிகளும், ஆண், பெண் வேறுபாட்டைத் தீர்மானிக்கும் ஒரு சோடி பால்குறி நிறப்புரிகளும் காணப்படுகின்றன.


</doc>
<doc id="147758" url="https://ta.wikipedia.org/wiki?curid=147758" title="பால்குறி நிறப்புரி">
பால்குறி நிறப்புரி

பால்குறி நிறப்புரி அல்லது இலிங்க நிறமூர்த்தம் ("Allosome" or sex chromosome) எனப்படுவது தன்நிறப்புரியில் இருந்து வேறுபட்ட நிறப்புரியாகும். மனிதரை எடுத்துக் கொண்டால், 22 சோடி தன்நிறப்புரிகளும், ஆண், பெண் வேறுபாட்டைத் தீர்மானிக்கும் ஒரு சோடி பால்குறி நிறப்புரிகளும் காணப்படுகின்றன. பால்குறி நிறப்புரிகளை X, Y என்ற ஆங்கில எழுத்துக்கள் மூலம் குறிப்பிடுவர். பெண்களில் இரு X நிறப்புரிகளும் (அதாவது XX), ஆண்களில் ஒரு X உம் ஒரு Y உம் சேர்ந்து XY என்ற நிறப்புரி சோடியும் காணப்படுகின்றன.

அசாதாரண நிலைகளில் XYY, XXY, XXX, XXXX, XXXXX, XXYY போன்ற பல இணைவுகள் காணப்படும். இவை மரபியல் சீர்குலைவுகளாகக் கண்டறியப்படுகின்றன.


</doc>
<doc id="147763" url="https://ta.wikipedia.org/wiki?curid=147763" title="வேற்றுமை நெறி (விளக்கம்)">
வேற்றுமை நெறி (விளக்கம்)

தமிழில் வேற்றுமையை நெறிப்படுத்தி எண்ணின் பெயரால் வழங்குகிறோம். அந்த நெறியின் பாங்கு ஓர் ஒழுங்கு முறைப்படி அமைந்துள்ளது.

தொல்காப்பியர் வேற்றுமையை வேற்றுமை-உருபின் பெயராலும் குறிப்பிடுகிறார்.

மொழியும்போது வினை எழுமிடம் (வினை தோன்றுமிடம்) (வினையாற்றும் பொருள்) எழுவாய் 

பொருளை (எழுவாயை) வேறு இடத்துக்கு மாற்றுவது வேற்றுமை.

எப்படியெல்லாம் பயனிலை ஏற்கும் என்பதற்குத் தொல்காப்பியர் தந்துள்ள விளக்கம்

வினையானது இரண்டாம் வேற்றுமைக்கு இரு வகையில் அமையும்
இவை ஏற்கும் பொருள்கள்
மூன்றாம் வேற்றுமை உருபைக் கையாளும் மரபு

மூன்றாம் வேற்றுமை உருபினை ஏற்ற பெயர் எத்தகைய பொருள்களை வினையாகக் கொள்ளும் எனத் தொல்காப்பியர் எண்ணிப்பார்க்கிறார்.

நான்காம் வேற்றுமை உருபு ‘கு’ இன்னின்ன பொருளை இணைத்துக்கொள்ளும் எனத் தொல்காப்பியர் தொகுத்துக் காண முனைந்துள்ளார். சாத்தற்குச்சோறு என்பது போல் எப்பொருளும் கொள்ளும் எனக் கூறிவிட்டுப் பட்டியலிடுகிறார்.

பண்ணனுக்குத் தக்கது பண்ணிசைப்பாடல் என்பதனை உரையாசிரியர் 'பிற' என்பதற்கு எடுத்துக்காட்டாகத் தருகிறார்.

ஐந்தாம் வேற்றுமை உருபு ‘இன்’. இதற்குப் பொருள் ‘பொரூஉ’. பொரூஉ என்பது போரிட்டு விலக்குமிடம். பொருந்தாமல் நீங்குவதும் இதனுள் இணைந்ததே. தொல்காப்பியர் நீங்கலைப் ‘பற்றுவிடுதல்’ எனக் குறிப்பிடுகிறார். 

உரையாசிரியரும், பிற்கால நன்னூலாரும் எல்லை, ஏது என்று மேலும் இரண்டு பொருள்களைக் கூட்டி நீங்கல், ஒப்பு, எல்லை, ஏது ஏன நான்கு பொருள்களைக் காட்டுகின்றனர்.
தொல்காப்பியர் கூறும் 'தீர்தல்', ‘பற்றுவிடுதல்’ ஆகிய பொருள்களைப் பிற்காலத்தில் ‘நீங்கல்’ என்றனர். பிற்காத்தவர் சேர்த்துக்கொண்ட ‘எல்லை’ப் பொருளும், ‘ஏது’ப் பொருளும் ‘பற்றுவிடுதல்’ பொருளுக்குள் அடங்குதலை அவற்றிற்குத் தரப்படும் எடுத்துக்காட்டுகளால் நாம் உணரமுடியும்.


பொரூஉப் பொருளுக்குத் தொல்காப்பியர் 26 பண்புகளைக் குறிப்பிடுகிறார். இவற்றை நன்னூலார் ‘ஒப்பு’ என்கிறார். 
ஆறாம் வேற்றுமை கிழமைப் பொருளில் வரும். 
தொல்காப்பியர் இதனை அது-வேற்றுமை எனக் குறிப்பிடுகிறார். 
‘அது’, ‘ஆது’ என்னும் உருபுகள் ஒருமைக்கும், ‘அ’ உருபு பன்மைக்கும் வரும் என நன்னூல் குறிப்பிடுகிறது. 
இக்காலத்தில் ‘உடைய’ என்னும் உருபும் வழக்குக்கு வந்துவிட்டது.

இவை தற்கிழமை, பிறிதின் கிழமை என இரண்டாகப் பாகுபடுத்தப்பட்டுள்ளன. நன்னூல் 300

தொல்காப்பியர் “ஒன்றினும் பிறிதினும் இதன் இது எனும் அன்ன கிளவிக் கிழமை” எனக் குறிப்பிடுவதை நன்னூல் தற்கிழமை, பிறிதின் கிழமை எனப் பாகுபடுத்திக் கொண்டுள்ளது.
ஏழாம் வேற்றுமை வேற்றுமையைத் தொல்காப்பியர் ‘கண்’-வேற்றுமை எனவும் குறிப்பிடுகிறார். இது வினைசெய் இடம், நிலம், காலம் ஆகிய குறிப்புகளில் தோன்றும் என்கிறார். 
ஆறு பொருள் மேலும் வரும் என்கிறது நன்னூல். இதனை மேலும் தற்கிழமை, பிறிதின் கிழமை எனப் பாகுபடுத்தி நன்னூல் காண்டிகை உரை எடுத்துக்காட்டுகளைத் தருகிறது.

தொல்காப்பியருக்கு முன் தமிழில் வேற்றுமை ஏழு என்றனர் தொல்காப்பியர் விளி வேற்றுமையையும் சேர்த்து எட்டு என வகைப்படுத்தினார். 




</doc>
<doc id="147773" url="https://ta.wikipedia.org/wiki?curid=147773" title="சமூது">
சமூது

சமூது ("Thamūd", அரபு: ) இனத்தவர் எனப்படுவோர் முகம்மது நபி அவர்களின் காலத்திற்கு மிக முன்னர் கிமு 1ம் நூற்றாண்டு காலப்பகுதியில் பண்டைய அராபியத் தீபகற்பத்தில் வாழ்ந்த மக்களாவர். தென் அரேபியாவில் இவர்கள் தோன்றியதாகக் கருதப்பட்டாலும், இவர்கள வடக்கே அத்லப் மலைப் பகுதிக்கு இடம் பெயர்ந்ததாகக் கருதப்படுகிறது. சமூது மக்கள் தண்டிக்கப்பட்டதாகவும், ஒலி அலை ஒன்று இவர்களை அழித்ததாகவும் திருக்குர்ஆன் கூறுகிறது.

அத்லப் மலைப் பகுதியிலும், நடு அராபியாவின் பெரும் பகுதியிலும் சமூது மக்களைப் பற்றிய பல்வேறு பாறை எழுத்துகளும் ஓவியங்களும் கண்டுபிடிக்கப்பட்டுள்ளன.


</doc>
<doc id="147776" url="https://ta.wikipedia.org/wiki?curid=147776" title="டைட்டன் (துணைக்கோள்)">
டைட்டன் (துணைக்கோள்)

டைட்டன் (அல்லது சனி VI) ஆனது சனியின் நிலவுகளின் மிகப்பெரியது ஆகும். அடர்த்தியான வளிமண்டலத்தை கொண்டுள்ளதாக அறியப்படும் ஒரேயொரு இயற்கைத் துணைக்கோள் இதுவாகும், மேலும் பூமியைத் தவிர மேற்பரப்பில் நிலையான நீர்ம பரப்புகள் உள்ளதற்கான ஆதாரங்கள் உள்ள ஒரே துணைக்கோள் டைட்டன் ஆகும். 2012 ஆம் ஆண்டு செப்டம்பர் மாதம் காசினி செயற்கைக்கோள் அனுப்பிய புகைப்படங்களிலிருந்து டைட்டனில் ஒரு நதி இருப்பது கண்டறியப்பட்டு குட்டி நைல்நதி எனப் பெயர் சூட்டப்பட்டுள்ளது.

டைட்டன் சனியின் ஆறாவது துணைக்கோள் ஆகும். அடிக்கடி கோளைப் போல உள்ளதாக விவரிக்கப்படும் இது பூமியின் நிலவை விட 50% அதிக விட்டத்தையும், 80% அதிக நிறையையும் கொண்டது. இது சூரியக் குடும்பத்தில் வியாழனின் துணைக்கோள் கனிமீட்டிற்கு அடுத்த இரண்டாவது மிகப்பெரிய நிலவு ஆகும், மேலும் இது கொள்ளவைப் பொறுத்து மிகச்சிறிய கோளான புதனை விட பெரியது, எனினும் புதனின் நிறையில் பாதியளவே டைட்டன் கொண்டுள்ளது.
டைட்டன் ஆனது முதலில் அறியப்பட்ட சனியின் நிலவாகும். டச்சு வானியலாளர் கிறிஸ்டியான் ஹைஜென்சால் 1655 இல் டைட்டன் கண்டுபிடிக்கப்பட்டது. பூமியைத் தவிர மற்ற கோள்களின் நிலவுகளில் ஐந்தாவதாக கண்டுபிடிக்கப்பட்ட நிலவு இதுவாகும்.

டைட்டன் முதன்மையாக நீர், பனிக்கட்டி, பாறை பொருட்களால் உருவாக்கப்பட்டது.2004 ஆம் ஆண்டு காசினி-ஹைஜென்ஸ் செயற்க்கைகோளின் ஆராய்ச்சிக்கு பின்பே அதன் அடர்த்தியான வளிமண்டலதிற்க்கு அடியில் துருவ பகுதிகளில் திரவ ஹைட்ரோகார்பன் ஏரிகள் இருப்பது கண்டறியப்பட்டது. மேலும் அதன் மேற்பரப்பு இளம் நிலவமைப்பை கொண்டதாகவும் சில மலைகள் மற்றும் விண்கல் பள்ளங்களுடன் அதிக அளவில் சமதளபரப்பை கொண்டது என அறியப்படுகிறது.மற்றும் இது அதி உறைநிலை எரிமலைகளையும் கொண்டிருக்கலாம் என கருதப்படுகிறது. 
இந்த கோளானது அதிக அளவில் நைட்ரஜனை கொண்டுள்ளதால் இதன் மேற்ப்பரப்பில் மீத்தேன் மற்றும் ஈதேன் மேகங்கள் மற்றும் நைட்ரஜன் நிறைந்த கரிம பனிப்புகை அதிக அளவில் காணப்படுகிறது.மேலும் இது காற்று மற்றும் மழை உட்பட பல மாறுபட்ட காலநிலைகளை கொண்டுள்ளது.எனவே இது பூமியை போல குன்றுகள், ஆறுகள், ஏரிகள், கடல்கள்(திரவ மீத்தேன் மற்றும் ஈத்தேன்), மற்றும் கழிமுக பூமி போன்ற மேற்பரப்பு அம்சங்களை கொண்டுள்ளது, மற்றும் பூமியில் இருப்பது போன்று பருவகால வானிலைகளையும் கொண்டுள்ளது. அதன் திரவங்கள் மற்றும் அடர்ந்த நைட்ரஜன் வளிமண்டலத்தில் மீத்தேன் சுழற்சி பூமியின் தண்ணீர் சுழற்சியை ஒத்து குறைந்த வெப்பநிலையில் நடைபெறலாம் என கருதப்படுகிறது.

இதிலுள்ள இந்த அம்சங்கள் காரணமாக இது நைட்ரஜனை அடிப்படையாக கொண்ட உயிரினங்கள் இங்கு தோன்றி இருக்கலாம் அல்லது அதற்க்கான வாய்ப்பு இருக்கலாம் என கருதப்படுகிறது.எனவே இது சூரிய குடும்பத்தில் அதிகமாக கவனிக்கப்படும் நிலவுகளில் ஒன்றாக இது உள்ளது.

டச்சு வானியலாளர் கிறிஸ்டியன் ஹைஜென்ஸ் மூலம் மார்ச் 25, 1655 அன்று டைட்டன் கண்டுபிடிக்கப்பட்டது.1610 இல் வியாழனின் நான்கு பெரிய சந்திரன்கள் பற்றிய கலிலியோவின் கண்டுபிடிப்பு மற்றும் தொலைநோக்கி தொழில்நுட்பம் ஆகியவற்றால் கவரப்பட்ட அவர் தனது சகோதரர் இளைய கான்ச்டன்டிஜின் ஹைஜென்ஸ் உதவியுடன் 1650 ல் தனது முதல் தொலைநோக்கியை உருவாக்கினார்.அதன் மூலம் இவர் டைட்டனை கண்டறிந்தார்.இது சனி கோளின் முதலாவது கண்டறியப்பட்ட கோளாகும்.இவர் முதலில் இதற்க்கு சனியின் நிலா என பொருள் படும் "சட்டர்னி லூனா" என்று பெயரிட்டார்.
அதன் பின்னர் சனியின் ஏழு செயற்கைக்கோள்கள் கண்டறியப்பட்ட பின் ஜான் ஹெர்ச்செல் (சனியின் வேறு இரு கோள்களை கண்டறிந்தவர்) 1847 ஆம் ஆண்டு வெளியிட்ட புத்தகத்தில் டைட்டன் என்ற பெயரை முதன் முதலாக பயன்படுத்தினார்.கிரேக்க புராணத்தின் படி இப்பெயரானது கையா மற்றும் யுரேனசு ஆகியோரின் குழந்தைகளான குரோனசு மற்றும் அவனது சகோதர,சகோதரிகளை குறிக்கும் இவர்கள் பழம்பெரும் பொற்கால ஆட்சி போது சக்திவாய்ந்த தெய்வங்களாக இருந்தனர் என குறிப்பிடப்படுகிறது.



</doc>
<doc id="147780" url="https://ta.wikipedia.org/wiki?curid=147780" title="வாழை இலை">
வாழை இலை

வாழை இலை என்பது வாழை மரத்தின் இலையாகும். இது உணவு பரிமாறும் தட்டாகவும், அலங்காரப் பொருளாகவும், படையல் விரிப்பாகவும் மற்றும் சமையலிலும் பயன்படுகிறது. இந்து மற்றும் புத்த சமய பழக்கங்களில் அலங்காரப்பொருளாக பண்டிகைகளில் பயன்படுத்தப்படுகிறது. இந்தியா, இந்தோனேசியா போன்ற நாடுகளில் உணவு கொள்ளும் தட்டாக பயன்படுகிறது.

வாழை இலையின் நீர் உறியாதன்மையாலும், வசதியாகயிருப்பதாலும் தென்னிந்தியா, பிலிப்பீன்சு, கம்போடியா உணவு வகைகள் பெரும்பாலும் இவ்விலையிலேயே பரிமாறப்படுகிறது. தமிழ் நாடு, கேரளம், ஆந்திரப் பிரதேசம் மற்றும் கர்நாடகம் பகுதிகளில் முக்கிய விழாக்காலங்களில் வாழையிலையில் மட்டுமே உணவு பரிமாறப்படுகிறது.
உணவின் மணத்தை அதிகரிக்க வாழை இலை பயன்படுகிறது. பதார்த்தங்களுடன் வேகவைப்பதால் மெல்லிய சுவை கொடுக்கிறது. மேலும் உணவை மடித்துக் கட்டவும் பயன்படுகிறது. இலையில் உள்ள இயற்கை சாறு உணவை பாதுகாத்து சுவையையும் கூட்டுகிறது. தமிழ் நாட்டில் இவ்விலையைக் காயவைத்தும் பயன்படுத்துகின்றனர். வாழைச் சருகு என்ற பெயரில் காய்ந்த இலைகள் உணவுக்கிண்ணங்களாக பயன்படுகின்றன. வியட்நாம், இந்தோனேசியா, மலேசியா, சிங்கப்பூர் உணவு வகைகளிலும் வாழை இலை கொண்டு பொட்டலம் போடப்படுகிறது.

புவேர்ட்டோ ரிக்கோ மற்றும் டொமினிக்கன் குடியரசு நாடுகளில், வாழை இலையும் தோல் தாளும் பேஸ்ட்லஸ்களை (pasteles) உறையிடப் பயன்படுகின்றன. பச்சை வாழைப் பழமும், இறைச்சியும், வாழை இலையுடன் சேர்த்து வேகவைக்கப்பட்டு உணவின் சுவை கூட்டப்படுகிறது.

மெக்சிகோ மற்றும் வஃகாக்காவின் தமாள் மற்றும் ஆட்டுக் கறி அல்லது பார்பகோ தாக்கோ போன்ற உணவுவகைகள் வாழை இலையுடன் வேகவைக்கப்படுகிறது. ஹவாய் நாட்டினரும் வாழை இலையுடன் சமையல் செய்கின்றனர்.


</doc>
<doc id="147782" url="https://ta.wikipedia.org/wiki?curid=147782" title="அவகாசியிலிக் கொள்கை">
அவகாசியிலிக் கொள்கை

வாரிசு இழப்புக் கொள்கை ("Doctrine of Lapse") என்பது இந்தியாவிலிருந்த பிரித்தானியக் கிழக்கிந்திய நிறுவனத்தில் 1848இலிருந்து 1856 வரை ஆளுநராக இருந்த டல்ஹளசி பிரபுவால் அறிமுகப்படுத்தப்பட்ட ஒன்றிணைப்புக் கொள்கையாகும்.

வாரிசு இழப்புக் கொள்கையின்படி, பிரித்தானியக் கிழக்கிந்திய நிறுவனத்தின் நேரடிச் செல்வாக்குக்குட்பட்ட மன்னரானவர் ஆட்சி புரிவதற்குத் தகுதியானவராகவோ அல்லது நேரடி வாரிசு இன்றி இறந்து போனாலோ அம்மன்னராட்சி, பிரித்தானியக் கிழக்கிந்திய நிறுவனத்தின் ஆட்சியில் இணைக்கப்படும்.

பிரித்தானியக் கிழக்கிந்திய நிறுவனம் வாரிசு இழப்புக் கொள்கை எனும் அவகாசியிலிக் கொள்கையின் படி, சதாரா (1848), செய்ப்பூர் (1849), சம்பல்பூர் (1849), நாக்பூர் (1854), சான்சி (1854), தஞ்சாவூர் மன்னராட்சி (1855), உதயப்பூர் ஆகிய மன்னராட்சிப் பகுதிகளை சொந்தமாக்கிக் கொண்டது. அயோத்தி இராச்சியம் மட்டும் மோசமான ஆட்சி முறை என காரணம் காட்டி 1858ல் பிரித்தனிய இந்திய அரசுடன் இணைக்கப்பட்டது.

சான்சியின் மகாராசா கங்காதர இராவ் நேரடி வாரிசின்றி நவம்பர் 21, 1853இல் இறந்தமையால் ஆங்கிலேயர் வாரிசு இழப்புக் கொள்கையின்படி சான்சியைத் தமது ஆட்சியின் கீழ்க் கொண்டு வர முயற்சித்தனர். மார்ச்சு, 1854இல் இராணி இலட்சுமிபாய்க்கு 60000 ரூபாயை ஓய்வூதியமாகக் கொடுத்து சான்சிக் கோட்டையை விட்டு வெளியேறுமாறு கூறினர். ஆயினும் இராணி இலட்சுமிபாய் இதனை ஏற்றுக் கொள்ள மறுத்தார். பின்னர், ஈ உரோசு தலைமையிலான பிரித்தானியப் படை வீரர்கள் படையெடுப்பின் மூலம் சான்சியைக் கைப்பற்றினர். ஆகையால், 1857ஆம் ஆண்டுப் ஏற்பட்ட பெரும்புரட்சியின் போது சான்சியில் ஏற்பட்ட கிளர்ச்சிக்கு இராணி இலட்சுமிபாய் தலைமை தாங்கி நடத்திட இது ஒரு முக்கிய காரணமாக அமைந்தது.

ஆங்கிலேயர்கள், அவத் பகுதியின் அயோத்தி இராச்சியத்தின் நவாப் ஆட்சி செய்வதற்குத் தகுதியற்றவர் எனக் கூறி அவத் நாட்டை பிரித்தானிய இந்தியாவின் ஆட்சியின் கீழ் கொண்டு வந்தனர். ஆனாலும் இவ்வொன்றிணைப்பு எதிர்க்கப்பட்டதுடன் 1857 இந்தியக் கிளர்ச்சிக்கான காரணமாகவும் அமைந்தது.


7. நவீன இந்திய வரலாறு பிபன் சந்திரா தமிழாக்கம் இரா.சிசுபாலன் 


</doc>
<doc id="147787" url="https://ta.wikipedia.org/wiki?curid=147787" title="தும்பை">
தும்பை

தும்பை ("Momordica dioica") எனப்படுவது இந்தியாவிலும் இலங்கையிலும் மரக்கறியாகப் பயன்படுத்தப்படும் தாவர இனமொன்றாகும். தும்பங்காய் என்று இலங்கையில் அழைக்கப்படுகிறது. தமிழகத்தின் மேற்கு தொடர்ச்சி மலையோர கிராமங்களிலும், திருநெல்வேலி மாவட்டத்தில் அமைந்துள்ள சிவகிரி வட்டத்திற்க்குட்பட்ட ஆத்துவழி மலைபிரதேசங்களிலும் காணப்படுகிறது. இக்காய்களை தமிழகத்தில் பழுப்பக்காய், அல்லது பழுவக்காய் என்று அழைக்கின்றனர். இதன் காய்கள் பொரிக்கவும், கறியாக்கவும் படுவதுடன் இறைச்சி அல்லது மீனுடன் சேர்த்தும் உணவாகக் கொள்ளப்படுகின்றன. இது துவர்ப்புச் சுவையுடன் இருக்கும். இக்காய் நீரிழிவு நோய் நோய்க்குச் சிறந்த மருந்தாகப் பயன்படுகிறது.





</doc>
<doc id="147790" url="https://ta.wikipedia.org/wiki?curid=147790" title="தமிழில் வழங்கும் பிற மொழிச் சொற்களின் பட்டியல்">
தமிழில் வழங்கும் பிற மொழிச் சொற்களின் பட்டியல்

தமிழ்நாட்டின் தற்போதைய பயன்பாட்டிலுள்ள தமிழ் மொழியில் இந்தி, தெலுங்கு, கன்னடம், சமஸ்கிருதம், பாரசீகம், அரபு, உருது, மராட்டியம், ஆங்கிலம் என பல்வேறு மொழிச் சொற்கள் கலந்து போய் விட்டன. இவை தமிழ்நாட்டு மக்களின் அன்றாட வாழ்க்கையில் பயன்படுத்தும் சொற்களாகவும் கூட இருக்கின்றன. அப்படி தமிழில் கலந்திருக்கும் பிற மொழிச் சொற்களை குறிப்பிட்ட தலைப்புகளின் வழியாக இங்கு பட்டியலிடப்பட்டுள்ளன. 





</doc>
<doc id="147791" url="https://ta.wikipedia.org/wiki?curid=147791" title="தமிழ்நாட்டுத் தமிழில் வழங்கும் பிற மொழிச் சொற்களின் பட்டியல் - அணிகலன்கள்">
தமிழ்நாட்டுத் தமிழில் வழங்கும் பிற மொழிச் சொற்களின் பட்டியல் - அணிகலன்கள்

தமிழ்நாட்டின் தற்போதைய பயன்பாட்டிலுள்ள தமிழ் மொழியில் அணிகலன்கள் எனும் தலைப்பின் கீழ் கலந்துள்ள பிற மொழிச் சொற்களின் அட்டவணை இது.



</doc>
<doc id="147792" url="https://ta.wikipedia.org/wiki?curid=147792" title="சுவரொட்டி">
சுவரொட்டி

சுவரொட்டி (Poster) என்பது மதில் அல்லது செங்குத்துச் சுவர்களில் ஒட்டப்படும் விதத்தில் வடிவமைக்கப்படும் அச்சிடப்பட்ட தாள் ஆகும். பொதுவாகச் சுவரொட்டிகள் அச்சுக்கலை, வரைகலைக் கருவிகளால் முழுமையாகவோ பகுதியாகவோ தயாரிக்கப்படும். விளம்பரம் (கலை நிகழ்ச்சி, திரைப்படம் சார்ந்தவை), பரப்புரை (அரசியல்), எதிர்ப்புப் போராட்டம் போன்றவற்றின் தகவற்பரிமாற்றத்திற்கான முக்கியக் கருவியாகச் சுவரொட்டிகள் உள்ளன. சுவரொட்டிகளில் பார்வையாளரின் கவனத்தை ஈர்க்கும் விதமாகத் தகவலும், வடிவமைப்பும் இருக்கும்.
இந்தியாவில் குறிப்பாக தமிழகத்தில் திரைப்படங்களை விளம்பரப்படுத்துவதற்காக இந்த சுவரொட்டிகள் அதிக அளவில் பயன்படுகின்றன. 

வண்ணங்களை வைத்து இவற்றை ஒற்றை வண்ண (Monotone) சுவரொட்டி, பல்வண்ண சுவரொட்டி எனவும், அச்சிடப்படும் விதத்தின் அடிப்படையில் லித்தோ போஸ்டர் என்றும் வகைப்படுத்தலாம். பயன்பாட்டின் அடிப்படையில் திரைப்பட சுவரொட்டி, அஞ்சலி சுவரொட்டி, நிறுவனங்களின் பொருட்கள் அல்லது சேவைகள் குறித்த விளம்பர சுவரொட்டி என்றும் பிரிக்கலாம். 


</doc>
<doc id="147793" url="https://ta.wikipedia.org/wiki?curid=147793" title="டல்ஹவுசி (நகரம்)">
டல்ஹவுசி (நகரம்)

டல்ஹவுசி (Dalhousie:இந்தி: डलहौज़ी) இந்தியாவின் இமாச்சலப் பிரதேசம் மாநிலத்தின் சம்பா மாவட்டத்தில் உள்ள ஒரு மலை வாழிடம் மற்றும் கோடைவாழிடமாகும். மலையின் மீதுள்ள இந்த நகரைச் சுற்றி 5 மலைகள் உள்ளன. இவ்விடத்தில் பாயும் முதன்மை ஆறுகள் சீனாப், ராவி, மற்றும் பியாஸ் ஆகியவையாகும்.
இம்மலையில்; புகழ்பெற்ற ஒரு சக்திதேவியின் ஆலயம் உள்ளது. இந்நகரிலிருந்து இமயமலை மிகவும் அருகாமையில் அதாவது ஒரு சில மைல் தூரத்தில் அமைந்துள்ளது.

டல்ஹவுசி மலை வாழிடம் கிழக்கிந்திய கம்பெனியாருக்கான இந்தியாவின் கோடைவாழிடமாக பிரித்தானிய அரசால் கி.பி 1854- ஆம் ஆண்டு நிறுவப்பட்டது. இந்தியா, பிரித்தானியாவின் நேரடி ஆட்யின் வருவதற்கு முன், கிழக்கிந்திய கம்பெனியின் கட்டுப்பாட்டில் இருந்தது. அப்போது இந்தியாவுக்கான நேரடி பொறுப்பை வகித்தவர் ஆளுநர் (கவர்னர் ஜெனரல்) என அழைக்கப்பட்டார். 1848 முதல் 1856 வரை இந்தியாவில் கவர்னர் ஜெனரலாகப் பணியாற்றியவர் டல்ஹவுசி பிரபு ஆவார். இந்தியாவின் வெப்பத்தை தாங்க இயலாத கிழக்கிந்தியக் கம்பெனியினர், தற்போதுள்ள இமாசலப் பிரதேசத்தில் உள்ள சம்பா மாவட்டத்தில், ஒரு கோடைவாழிட நகரை உருவாக்கினர். இந்த நகர் 1854-ல் உருவாக்கப்பட்டது. புதிய நகருக்கு அப்போது கவர்னர் ஜெனரலாக இருந்த டல்ஹவுசியின் பெயர் சூட்டப்பட்டது. தற்போதும் அவ்வாறே அழைக்கப்படுகிறது.
இமாச்சலப் பிரதேசத்தின் வட பகுதியான சம்பா மாவட்டத்தில் இநாகர் அமைந்துள்ளது இந்நகரைச் சுற்றிலும் ஐந்து மலைகள் அமைந்துள்ளன. இமய மலைகளின் மேற்கு எல்லையாக உள்ள பனிமூடிய மலையாகிய தௌலாதர் மலையில் இதன் அமைவிடம் உள்ளது. கடல் மட்டத்திலிருந்து 6,000- முதல் 9,000 அடி வரை (2,700 மீ.) உயரத்தில் அமைந்துள்ளது.

குளிர் காலத்தில் மிகவும் பனி சூழ்ந்து காணப்படும் ஜூன் முதல் செப்டம்பர் வரையிலான மழைக்காலத்தில் இடியுடன் கூடிய மழைப்பொழிவு இருக்கும். மே முதல் ஜூலை வரையில் காலையும் நன்பகலிலும் மித வெப்பமும் மாலையில் குளிரும் மற்றும் இரவுகளில் கடுங்குளிரும் காணப்படும். குளிர்காலங்களில் மழை பொழிவுடன் கருங்குளிர் நிலவும். அதனால் டிசம்பர், ஜனவரி மாதங்களில் பனிப்பொழிவுகள் இருக்கும். இக்காலநிலை காரணமாகவே இந்நகரம் புகழ்பெற்றுள்ளது. கோடைக்காலத்தில் அதாவது மே முதல் செப்டம்பர் வரையான காலம் இங்கு சுற்றுலா செல்ல ஏற்ற காலமாகும்.

டல்ஹவுசியில் சுற்றுலாப் பயணிகள் காணத்தக்க இடங்கள் பல உள்ளன. அவற்றில் ஒன்று ஆலா. இது ஒரு உருளைக்கிழங்கு தோட்டமாகும். இது மனதைக் கவரும் இடமாகும். மற்றொரு இடம் கரேலனு. இது இங்குள்ள குணமாக்கும் நீரால் புகழ்பெற்ற இடமாகும். மற்றொரு பிரபலமான இடம் Karelanu பகுதியில் உள்ளது. அதன் விலைமதிப்பற்ற தண்ணீர் பிரபலமானது. சுபாஷ் சந்திர போஸ் காச நோயால் பாதிக்கப்பட்டிருந்த போது அவர் இங்குள்ள நீரைத் தொடர்ந்து குடித்து வந்ததால் குணமானார் எனக் கூறப்படுகிறது.

இஸ்காட்டிய மற்றும் விக்டோரிய கலை நுணுக்கங்களுடன் கூடைய பல்வேறு கட்டிடங்கள் இந்நகரத்தில் அமைக்கப்பட்டுள்ள பண்டைய சம்பா இராச்சியத்தில் டல்ஹவுசி ஒரு நுழைவாயில் நகரமாக இருந்தது. தற்போதுஇந்தியாவின் இமாச்சலப்பிரதேச மாநிலத்தின் ஒரு பகுதியாக, சம்பா மாவட்டமாக விளங்குகிறது.
நீண்ட காலமாக அதாவது கி.பி ஆறாம் நூற்றாண்டில் இருந்து வரும் பண்டைய இந்து மதத்தின் கலாச்சார அடையாளங்களான கலைகள், கோயில்கள், மற்றும் கைவினை பொருட்கள் போன்றவை பாதுகாக்கப்பட்டு வரும் களஞ்சியமாகவும் கலாச்சார மையமாகவும் சம்பா மலைப்பகுதி விளங்குகிறது. இங்குள்ள பார்மௌர் எனப்படும் இடம் பண்டைய கட்டி(Gaddi)மற்றும் குஜ்ஜார்(Gurjar) பழங்குடியின மக்களின் தலைநகரமாக விளங்கியது. கி. பி. ஏழாம் நூற்றாண்டு முதல் பத்தாம் நூற்றாண்டு வரை அமைக்கப்பட்ட 84 பழங்காலக் கோயில்கள் இன்றும் இங்கு காணப்படுகின்றன.



</doc>
<doc id="147794" url="https://ta.wikipedia.org/wiki?curid=147794" title="தமிழ்நாட்டுத் தமிழில் வழங்கும் பிற மொழிச் சொற்களின் பட்டியல் - ஆடைகள்">
தமிழ்நாட்டுத் தமிழில் வழங்கும் பிற மொழிச் சொற்களின் பட்டியல் - ஆடைகள்

தமிழ்நாட்டின் தற்போதைய பயன்பாட்டிலுள்ள தமிழ் மொழியில் ஆடைகள் எனும் தலைப்பின் கீழ் கலந்துள்ள பிற மொழிச் சொற்களின் அட்டவணை இது.



</doc>
<doc id="147798" url="https://ta.wikipedia.org/wiki?curid=147798" title="தமிழ்நாட்டுத் தமிழில் வழங்கும் பிற மொழிச் சொற்களின் பட்டியல் - உண்பொருள்">
தமிழ்நாட்டுத் தமிழில் வழங்கும் பிற மொழிச் சொற்களின் பட்டியல் - உண்பொருள்

தமிழ்நாட்டின் தற்போதைய பயன்பாட்டிலுள்ள தமிழ் மொழியில் உண்பொருள் எனும் தலைப்பின் கீழ் கலந்துள்ள பிற மொழிச் சொற்களின் அட்டவணை இது.




</doc>
<doc id="147799" url="https://ta.wikipedia.org/wiki?curid=147799" title="டல்ஹவுசி பிரபு">
டல்ஹவுசி பிரபு

ஜேம்ஸ் ஆண்ட்ரூ பி ரௌன்-ராம்சே என்ற இயற்பெயர் கொண்ட டல்ஹவுசி பிரபு (James Andrew Broun-Ramsay, 1st Marquess of Dalhousie: 22 ஏப்ரல் 1812–19 டிசம்பர் 1860), ராம்சே பிரபு எனவும் ஏர்ல் ஆப் டல்ஹவுசி எனவும் அழைக்கப்பட்ட ஒரு இசுக்காட்லாந்தியர் ஆவார். இவர் பிரித்தானிய இந்தியாவின் காலனித்துவ நிர்வாகியாவார். டல்ஹவுசி 1848 இலிருந்து 1856 வரை இந்தியாவின் இந்தியத் தலைமை ஆளுநராகப் பணியாற்றினார். கிழக்கிந்தியக் கம்பெனியின் விதிகளுக்குப் புறம்பாக இந்தியாவில் நிர்வாகம் செய்து ஆங்கிலேய ஆட்சியை விரிவு செய்தவராவார். இவரது நிர்வாகத் திறமை, இவருக்குப் பின் இந்தியாவை ஆண்ட ஆளுநர்களுக்கு ஒரு வழிகாட்டியாய் அமைந்தது.

இவர் அறிமுகப்படுத்திய அவகாசியிலிக் கொள்கையின் படி, ஆண் வாரிசு இன்றி இறந்த இந்திய இந்திய சுதேச மன்னர்களின் இராச்சியங்கள், கிழக்கிந்தியக் கம்பெனியின் நேரடி ஆட்சியில் இணைக்கப்ப்பட்டது. அவ்வாறு இணைக்கப்பட்ட இராச்சியங்களில் தஞ்சாவூர் மராத்திய அரசு ஒன்றாகும். 




</doc>
<doc id="147806" url="https://ta.wikipedia.org/wiki?curid=147806" title="இலங்கை தேர்வுத் துடுப்பாட்டக்காரர்கள் பட்டியல்">
இலங்கை தேர்வுத் துடுப்பாட்டக்காரர்கள் பட்டியல்

இலங்கை தேர்வுத் துடுப்பாட்டக்காரர்கள் பட்டியல்'. தேர்வுத் துடுப்பாட்ட போட்டியில் வெற்றி பெற்ற எண்ணிக்கையின் அடிப்படையில் வரிசைப்படுத்தப்பட்டுள்ளது. 24 August 2008 புள்ளிவிபரங்களின் அடிப்படையில் திரட்டப்பட்ட தொகுப்பாகும்.

குறிப்பு:



</doc>
<doc id="147808" url="https://ta.wikipedia.org/wiki?curid=147808" title="இந்தியத் தேர்வுத் துடுப்பாட்டக்காரர்கள் பட்டியல்">
இந்தியத் தேர்வுத் துடுப்பாட்டக்காரர்கள் பட்டியல்

இந்தியத் தேர்வுத் துடுப்பாட்டக்காரர்கள் பட்டியல் தேர்வுத் துடுப்பாட்டப் போட்டியில் வெற்றி பெற்ற எண்ணிக்கையின் அடிப்படையில் வரிசைப்படுத்தப்பட்டுள்ளது.

இப்பட்டியலில் இந்திய ஆத்திரேலியா 2011-2012 தேர்வுத் துடுப்பாட்டம் வரையான போட்டிகள் கணக்கில் கொள்ளப்பட்டுள்ளன.

இதுவரை 31 தலைவர்களை இந்திய தேர்வுத் துடுப்பாட்ட அணி கொண்டுள்ளது.




</doc>
<doc id="147809" url="https://ta.wikipedia.org/wiki?curid=147809" title="தமிழ்நாட்டுத் தமிழில் வழங்கும் பிற மொழிச் சொற்களின் பட்டியல் - கட்டடப் பொருள்">
தமிழ்நாட்டுத் தமிழில் வழங்கும் பிற மொழிச் சொற்களின் பட்டியல் - கட்டடப் பொருள்

தமிழ்நாட்டின் தற்போதைய பயன்பாட்டிலுள்ள தமிழ் மொழியில் கட்டடப் பொருள் எனும் தலைப்பின் கீழ் கலந்துள்ள பிற மொழிச் சொற்களின் அட்டவணை இது.




</doc>
<doc id="147810" url="https://ta.wikipedia.org/wiki?curid=147810" title="தமிழ்நாட்டுத் தமிழில் வழங்கும் பிற மொழிச் சொற்களின் பட்டியல் - அறையுறை">
தமிழ்நாட்டுத் தமிழில் வழங்கும் பிற மொழிச் சொற்களின் பட்டியல் - அறையுறை

தமிழ்நாட்டின் தற்போதைய பயன்பாட்டிலுள்ள தமிழ் மொழியில் அறையுறை எனும் தலைப்பின் கீழ் கலந்துள்ள பிற மொழிச் சொற்களின் அட்டவணை இது.



</doc>
<doc id="147811" url="https://ta.wikipedia.org/wiki?curid=147811" title="தமிழ்நாட்டுத் தமிழில் வழங்கும் பிற மொழிச் சொற்களின் பட்டியல் - பயன்பொருள்">
தமிழ்நாட்டுத் தமிழில் வழங்கும் பிற மொழிச் சொற்களின் பட்டியல் - பயன்பொருள்

தமிழ்நாட்டின் தற்போதைய பயன்பாட்டிலுள்ள தமிழ் மொழியில் பயன்பொருள் எனும் தலைப்பின் கீழ் கலந்துள்ள பிற மொழிச் சொற்களின் அட்டவணை இது.




</doc>
<doc id="147812" url="https://ta.wikipedia.org/wiki?curid=147812" title="தமிழ்நாட்டுத் தமிழில் வழங்கும் பிற மொழிச் சொற்களின் பட்டியல் - கூலங்கள்">
தமிழ்நாட்டுத் தமிழில் வழங்கும் பிற மொழிச் சொற்களின் பட்டியல் - கூலங்கள்

தமிழ்நாட்டின் தற்போதைய பயன்பாட்டிலுள்ள தமிழ் மொழியில் கூலங்கள் எனும் தலைப்பின் கீழ் கலந்துள்ள பிற மொழிச் சொற்களின் அட்டவணை இது.




</doc>
<doc id="147813" url="https://ta.wikipedia.org/wiki?curid=147813" title="கதர் கட்சி">
கதர் கட்சி

கதர் இயக்கம் அல்லது கதர் கட்சி ("Ghadar Party", தேவநாகரி: "ग़दर पार्टी", நாட்டலீக்கு: "غدر پارٹی", பஞ்சாபி: ਗ਼ਦਰ ਪਾਰਟੀ) அமெரிக்கா, கனடா ஆகிய நாடுகளில் வாழ்ந்த பஞ்சாபி இந்தியர்களால் உருவாக்கப்பட்ட இயக்கமாகும். இவ்வியக்கம் அமைதிப்பெருங்கடற்பகுதியில் பணியாற்றிய இந்தியர்களால் தொடங்கப்பட்டது. மியான்மர், சிங்கப்பூர், மலேசியா, சப்பான், ஆப்கானித்தான், செருமனி, இங்கிலாந்து, கனடா, அமெரிக்கா உள்ளிட்ட பல்வேறு நாடுகளில் வாழ்ந்து வந்த இந்தியர்கள் அங்கிருந்தபடியே பிரித்தானியருக்கு எதிரான விடுதலைப் போராட்டத்தில் ஈடுபட்டனர். இந்திய நாட்டின் விடுதலைக்கு உதவிடும் நோக்கில் பல அமைப்புகளை உருவாக்கினர். அவற்றில் ஒன்று கதர் இயக்கமாகும். லாலா ஹர்தயாள், ராஷ் பிஹாரி போஸ் (இந்தியத் தேசப் படையை நிறுவியவர்), சசீந்திர சன்யால், கணேஷ் பிங்காலே, ஷோகன் சிங் வாக்னா, தோஹி கர்த்தார் சிங் ஆகியோர் இந்திய விடுதலைக்காக வெளியிலிருந்து உதவும் பொருட்டு இவ்வமைப்பைத் தொடங்கினர்.

செப்டெம்பர், 1914இல் 400 கதர் வீரர்களைச் சுமந்துகொண்டு கோம்காதா மாரு என்ற கப்பல் கொல்கத்தாத் துறைமுகம் வந்தது. அங்கு வெள்ளையப் படைகளுக்கும் கதர் வீரர்களுக்கும் இடையே கடும் போர் மூண்டது. இதில் கதர் வீரர்கள் வீரமரணம் எய்தினர். சிலரே தப்பித்தனர். இதனால் கதர் இயக்கம் சளைத்துவிடவில்லை. பெப்ரவரி 21, 1915ஆம் திகதி பிரித்தானிய ஆட்சிக்கு எதிரான கிளர்ச்சியை துவக்குவதற்கு நாள் குறித்து அதற்கான மறைமுக நடவடிக்கைகளில் ஈடுபட்டது. ஏராளமான நிதி திரட்டி ஆயுதங்களை வாங்கிக் குவித்த கதர் இயக்கம், தெற்காசிய நாடுகளின் படைகளில் இருந்த இந்தியப் படை வீரர்களையும் பிரித்தானிய அரசிற்கு எதிராகக் கிளர்ச்சி செய்யுமாறு தூண்டியது.

கதர் இயக்கத்தில் ஊடுருவியிருந்த பிரித்தானிய ஒற்றர்களால் இத்திட்டம் காலனிய அரசுக்குத் தெரிந்து விட்டது. அதன் மறைமுகத் திட்டங்களை கிர்பால் சிங் என்பவர் வெள்ளையர் அரசிடம் தெரிவித்தார். உடனடியாக முக்கியத் திட்டத்தலைவர்கள் பலர் கைது செய்யப்பட்டதால் இக்கலகம் நிகழ்வது தவிர்க்கப்பட்டது. எனினும் ஆங்காங்கே கலகங்களும் புரட்சிகளும் மூண்டன. அவை காலனிய அரசால் அடக்கப்பட்டன. லாகூர் சதி வழக்கு, இந்து-ஜெர்மானிய சதி வழக்கு ஆகிய வழக்குகள் தொடரப்பட்டன. இதன் விளைவாக காலனிய அரசின் இந்தியக் கொள்கைகளில் நிறைய மாற்றங்கள் ஏற்பட்டன.




</doc>
<doc id="147814" url="https://ta.wikipedia.org/wiki?curid=147814" title="தமிழ்நாட்டுத் தமிழில் வழங்கும் பிற மொழிச் சொற்களின் பட்டியல் - கவின்பொருள்">
தமிழ்நாட்டுத் தமிழில் வழங்கும் பிற மொழிச் சொற்களின் பட்டியல் - கவின்பொருள்

தமிழ்நாட்டின் தற்போதைய பயன்பாட்டிலுள்ள தமிழ் மொழியில் கவின்பொருள் எனும் தலைப்பின் கீழ் கலந்துள்ள பிற மொழிச் சொற்களின் அட்டவணை இது.




</doc>
<doc id="147815" url="https://ta.wikipedia.org/wiki?curid=147815" title="தமிழ்நாட்டுத் தமிழில் வழங்கும் பிற மொழிச் சொற்களின் பட்டியல் - போக்குவரத்து">
தமிழ்நாட்டுத் தமிழில் வழங்கும் பிற மொழிச் சொற்களின் பட்டியல் - போக்குவரத்து

தமிழ்நாட்டின் தற்போதைய பயன்பாட்டிலுள்ள தமிழ் மொழியில் போக்குவரவு எனும் தலைப்பின் கீழ் கலந்துள்ள பிற மொழிச் சொற்களின் அட்டவணை இது.



</doc>
<doc id="147817" url="https://ta.wikipedia.org/wiki?curid=147817" title="தமிழ்நாட்டுத் தமிழில் வழங்கும் பிற மொழிச் சொற்களின் பட்டியல் - தகவல் தொடர்பு">
தமிழ்நாட்டுத் தமிழில் வழங்கும் பிற மொழிச் சொற்களின் பட்டியல் - தகவல் தொடர்பு

தமிழ்நாட்டின் தற்போதைய பயன்பாட்டிலுள்ள தமிழ் மொழியில் தகவல் தொடர்பு எனும் தலைப்பின் கீழ் கலந்துள்ள பிற மொழிச் சொற்களின் அட்டவணை இது.





</doc>
<doc id="147818" url="https://ta.wikipedia.org/wiki?curid=147818" title="தமிழ்நாட்டுத் தமிழில் வழங்கும் பிற மொழிச் சொற்களின் பட்டியல் - வாணிகம்">
தமிழ்நாட்டுத் தமிழில் வழங்கும் பிற மொழிச் சொற்களின் பட்டியல் - வாணிகம்

தமிழ்நாட்டின் தற்போதைய பயன்பாட்டிலுள்ள தமிழ் மொழியில் வாணிகம் எனும் தலைப்பின் கீழ் கலந்துள்ள பிற மொழிச் சொற்களின் அட்டவணை இது.




</doc>
<doc id="147822" url="https://ta.wikipedia.org/wiki?curid=147822" title="மலச்சிக்கல்">
மலச்சிக்கல்

மலச்சிக்கல் (Constipation; costiveness) வலிமலக்கழிப்பு (dyschezia) என்பது மலங்கழிப்புகள் அரிதாகவும், மலத்தை வெளியேற்றுவதற்கு கடினமாகவும் உள்ள நிலையைக் குறிக்கும். இது, மனிதனுக்கு ஏற்படும் ஒரு உடல் உபாதை ஆகும். உட்கொள்ளும் உணவானது சில காரணங்களால் மலக்குடலில் தங்கிவிடுவதால் மலம் கழிக்கும் போது, மலம் வெளியேறுவதில் சிக்கல் ஏற்படுகிறது. வலியுடன் மலங்கழிப்பதற்கு மலச்சிக்கலே பொதுவானக் காரணமாக அமைகிறது. கடும் மலச்சிக்கல், நோய்முதலறியா மலச்சிக்கல் (obstipation) (மலம், வாயு (குசு) வெளியேற்ற முடியாத நிலை) மற்றும் மலக்கட்டு (fecal impaction) ஆகியவற்றை உள்ளடக்கியதாகும்.

மலச்சிக்கல் சாதாரணமாகக் காணப்படும் ஒன்றாகும்; பொதுவான மக்கள்தொகையில் மலச்சிக்கலின் விழுப்பாடு (நிகழ்வு) 2-30 சதவிகிதம் உள்ளது.

மலச்சிக்கல் பல்வேறு காரணங்களைக் கொண்ட அறிகுறியாகும். இக்காரணங்கள் இருவகைப்படும்: தடுக்கப்பட்ட மலங்கழித்தல் மற்றும் பெருங்குடல் மெதுவாக மலம் கடத்துவது [பெருங்குடல் குறையசைவு (hypomobility)]. மூன்றாம் நிலை பரிந்துரைக்கப்பட்ட மருத்துவமனைகளில் ஏறத்தாழ ஐம்பது சதவிகித நோயாளிகளை மலச்சிக்கலுக்கு மதிப்பீடு செய்ததில் தடுக்கப்பட்ட மலங்கழித்தல் முக்கிய காரணமாக இருப்பதுக் கண்டறியப்பட்டது. தடுக்கப்பட்ட மலங்கழித்தல் வகையான மலச்சிக்கல் இயக்கமுறை மற்றும் செயற்பாட்டுக் காரணங்களைக் கொண்டுள்ளது. பெருங்குடல் குறையசைவு மலச்சிக்கலுக்கான காரணங்களாக உணவுவகை, வளரூக்கிகள், மருந்துகளின் பக்கவிளைவுகள், அடர் உலோக நச்சுத்தன்மை ஆகியவற்றைக் கூறலாம்.

மலச்சிக்கலுக்கு உணவுப் பழக்கவழக்கங்களில் மாறுதல்களைக் கொண்டுவருதல், மலமிளக்கிகளை உபயோகித்தல், மலக்குடலைக் கழுவுவல், உயிரியப்பின்னூட்டம் (biofeedback), அறுவைச் சிகிச்சை ஆகிய சிகிச்சை முறைகள் உள்ளடங்கும்.

மலச்சிக்கலின் வரையறைகளுக்குள் பின்வருவன உள்ளடங்குவதாக கூறலாம்: அரிதான மலங்கழிப்புகள் (வாரத்திற்கு மூன்று அல்லது அதற்கு குறைவான முறைகள்), மலங்கழிப்பின்போது சிரமப்படுதல் (25 சதவிகிதத்திற்கும் மேலான மலங்கழிப்பு சமயங்களில் திணறுதல் (கடுமுயற்சி செய்தல்) அல்லது கடினமான மலம் வெளிவரக்கூடிய அகவயமான உணர்வினைக் கொண்டிருத்தல்) மற்றும் முழுவதுமாக மலங்கழிக்காத உணர்வு.

நாள்பட்ட மலச்சிக்கலைக் கண்டறிவதற்கு ரோம்-III கட்டளை விதிகள் பரவலாக உபயோகப்படுத்தப்படுகின்றன. இவ்விதிகள், நாள்பட்ட மலச்சிக்கல் செயற்பாடுகளை, தீவிரமற்ற நேர்வுகளிலிருந்து வேறுபடுத்தி அறிய உதவுகின்றது.

சாதாரணமாகக் குழந்தைகளில் மலச்சிக்கல் மூன்று வெவ்வேறான காலகட்டங்களில் நிகழ்கிறது: குழந்தை உணவு (infant formula) அல்லது பதப்படுத்தப்பட்ட உணவு ஆரம்பித்த பிறகு (மழலையராக உள்ளபோது), நடைக்குழந்தை பருவத்தில் கழிவறைப் பயிற்சியின்போது, மழலையர் பள்ளியில் சேர்ந்து பள்ளி செல்லும்போது.

குழந்தை பிறந்தவுடன், பெரும்பாலான மழலையர் ஒரு நாளைக்கு நான்கிலிருந்து ஐந்துமுறை மிருதுவாக, தண்ணீர்போல் மலங்கழிப்பார்கள். பொதுவாக, தாய்ப்பால் குடிக்கும் குழந்தைகள், குழந்தை உணவு உட்கொள்ளும் குழந்தைகளைக் காட்டிலும் அதிகமாக மலங்கழிப்பார்கள். சில தாய்ப்பால் குடிக்கும் குழந்தைகள், பால் குடிக்கும் ஒவ்வொரு தடவையும், மற்ற குழந்தைகள் இரண்டு-மூன்று நாட்களுக்கு ஒரு முறையும் மலங்கழிப்பார்கள். தாய்ப்பால் குடிக்கும் குழந்தைகள் மிக அரிதாக மலச்சிக்கலுக்கு உள்ளாகிறார்கள். சாதாரணமாக நாளொன்றிற்கு, இரண்டு வயதுடையக் குழந்தைகள் ஒன்று-இரண்டு முறையும், நான்கு வயதுடையக் குழந்தைகள் ஒரு முறையும் மலங்கழிப்பார்கள்.

மலச்சிக்கலுக்கான காரணங்களை பிறவிக்கோளாறு, முதன்மையானவை, இரண்டாம் தரமானவை என வகைப்படுத்தலாம். பெரும்பான்மையானப் பொதுக்காரணங்கள் முதன்மையானவை என்றாலும் வாழ்கையை பயமுறுத்துபவை அல்ல. பெரியவர்களில் மலச்சிக்கல் ஏற்படுவதற்கு பின்வரும் காரணங்களை குறிப்பிடலாம்: உணவில் நார்ச்சத்து தேவையான அளவு இல்லாமை, தேவையான அளவு திரவங்களை அருந்தாமை, குறைந்த அளவு உடல் உழைப்பு, மருந்துகளை உட்கொள்வதால் ஏற்படும் பக்க-விளைவுகள், தைராய்டு சுரப்புக் குறை, மலக்குடலுக்குறிய புற்றுநோயினால் ஏற்படும் அடைப்பு.

மருத்துவ விளக்கம் அளிக்க முடியாத மலச்சிக்கலில் ஆண்களைக் காட்டிலும் பெண்களே அதிக அளவு பாதிக்கப்படுகிறார்கள்.

மலங்கழிக்காமல் தன்னிச்சையாக தடுத்து நிறுத்துவது மலச்சிக்கலுக்கு பொதுவான காரணமாகும். இவ்விதம் தடுத்து நிறுத்துவதற்கு வலி ஏற்படும் என்னும் அச்சம், பொது கழிவறைகளைக் குறித்த பயம் அல்லது சோம்பல் ஆகியன காரணமாகலாம். குழந்தைகள் இவ்வாறு மலங்கழிக்காமல் தடுத்து நிறுத்துவதை உற்சாகமூட்டல், பானங்கள் (தண்ணீர்) குடிக்க வைத்தல், நார்ச்சத்துமிக்க உணவினைக் கொடுத்தல், மலமிளக்கிகளைக் கொடுத்தல் ஆகிய முறைகளை உபயோகப்படுத்தி இச்சிக்கலைத் தீர்க்க உதவலாம்.


</doc>
<doc id="147828" url="https://ta.wikipedia.org/wiki?curid=147828" title="ராஷ் பிஹாரி போஸ்">
ராஷ் பிஹாரி போஸ்

ராஷ் பிஹாரி போஸ் (Rashbehari Bose,Bengali: রাসবিহারী বসু Rashbihari Boshu:மே 25, 1886 – ஜனவரி 21, 1945) பிரித்தானிய அரசுக்கு எதிராகப் புரட்சி செய்த இந்தியர். இந்திய விடுதலைப் போராட்ட வீரர். வெளிநாட்டில் வாழ்ந்த இந்தியர்கள் இந்திய விடுதலைக்கு உதவும் பொருட்டு தொடங்கிய கதர் கட்சியின் அமைப்பாளர்களில் ஒருவர். இந்திய தேசியப் படையை நிறுவியவர். "ஆசாத் இந்து அரசு" அமைத்து போர்ப்படை நடத்திய நேதாஜி சுபாஷ் சந்திர போஸின் முன்னோடியாவார்

ராஷ் பிகாரி போசு 25.05.1886-ல் மேற்கு வங்காளம், பர்த்வான் மாவட்டத்தில், சுபல்தகா கிராமத்தில், அரசு ஊழியர் வினோத் பிகாரி போசின் மகனாகப் பிறந்தார் சந்தன் நகரில் தனது கல்வியை முடித்த ராஷ், இளமையிலேயே புரட்சி இயக்கத்தினருடன் நெருங்கிய தொடர்பு கொண்டிருந்தார். வங்கத்தின் புரட்சி இயல்புக்கேற்ப, ராஷ் பிகாரி போசும் விடுதலைப் போரில் ரகசியமாக இணைந்தார். அரவிந்தர் உள்ளிட்ட புரட்சி இயக்கத்தினருடன் அவருக்கு நெருங்கிய தொடர்பு ஏற்பட்டது.

குதிராம் போஸ் என்ற புரட்சியாளர் நடத்திய குண்டுவீச்சால் கிங்க்ஸ்போர்ட் என்ற ஆங்கிலேய அதிகாரியின் குடும்ப உறுப்பினர்கள் கொல்லப்பட்டதை அடுத்து, அலிப்பூர் சதி வழக்கு (1908) தொடரப்பட்டது. அதில் அரவிந்தர் கைது செய்யப்பட்டார். ராஷ் பிகாரி போசும் அந்த வழக்கில் தேடப்பட்டார். அதிலிருந்து தப்ப வங்கத்தை விட்டு வெளியேறிய ராஷ், டேராடூனில் வனவியல் ஆய்வு மையத்தில் தலைமை எழுத்தராகச் சேர்ந்து பணி புரிந்தார்.

25.12.1912-ல் டில்லியில் அன்றைய வைசிராய் ஹார்டிங் பிரபுவின் பதவியேற்பு விழாவை ஒட்டி நிகழ்ந்த அணிவகுப்பில், யானை மீது அம்பாரியில் அமர்ந்து வந்த வைசிராய் மீது வெடிகுண்டு வீசப்பட்டது. அதில் அவர் தப்பினார்; யானையின் மாவுத்தன் கொல்லப்பட்டார். இந்த குண்டுவெடிப்பு தொடர்பாக வசந்த் குமார் பிஸ்வாஸ் உள்ளிட்ட பலர் கைது செய்யப்பட்டனர். ஆனால், குண்டுவீச்சுக்கு மூலகாரணமான புரட்சியாளரைத் தேடியவண்ணம் இருந்தனர். ராஷ் பிகாரி போஸ்தான் இந்த கொலை முயற்சியின் மூலகாரணமாக இருந்தார் என்பதை பிரித்தானியர் அறிய மூன்றாண்டுகள் ஆயின. டில்லியில் குண்டுவீச்சுக்கு காரணமாக இருந்துவிட்டு, இரவு ரயிலிலேயே டேராடூன் திரும்பிய ராஷ், எதுவும் அறியாதவர் போல மறுநாள் பணியில் ஈடுபட்டார். மேலும் வைசிராய் மீது நடத்தப்பட்ட குண்டுவீச்சுக்கு கண்டனம் தெரிவித்து அங்கு அவர் கூட்டமும் நடத்தினார். குண்டுவீச்சில் கைதானவர்களுக்கு ஆயுள் தண்டனை கிடைத்தது. ஆனால், தில்லி சதி வழக்கு என்று குறிப்பிடப்படும் அவ்வழக்கின் முதன்மைக் குற்றவாளியான ராஷ் பிஹாரி போஸை அவரது ஆயுள் மட்டும் பிரிட்டீஷ் போலீசாரால் கைதுசெய்ய முடியவில்லை.

புரட்சியாளர் அமரேந்திர சட்டர்ஜியுடன் ஏற்பட்ட நட்பின் விளைவாக யுகாந்தர்(ஜுகாந்தர்) புரட்சி இயக்கத்தின் குழு உறுப்பினர் ஆனார். 1913- ல் யுகாந்தர் இயக்கத்தின் தலைவர் ஜதிந்திர முகர்ஜியுடன் ராஷுக்கு நேரடித் தொடர்பு ஏற்பட்டது. அவரது தலைமைப் பண்பை உணர்ந்த ஜதிந்திர முகர்ஜி, அவருக்கு மேலும் பொறுப்புகளை அளித்து அவரைப் பயிற்றுவித்தார்.

1914 முதல் 1918 வரை முதல் உலகப் போர் நடைபெற்றது. அதனைப் பயன்படுத்தி, இந்தியாவிலிருந்து ஆங்கிலேயரை விரட்ட புரட்சியாளர்கள் திட்டம் தீட்டினர். ஜெர்மனி, அமெரிக்கா உள்ளிட்ட கடல் கடந்த நாடுகளில் இருந்த தீவிர வலதுசாரிகளின் ஆதரவுடனும், அமெரிக்காவில் இயங்கிய கதர் கட்சி உதவியுடனும், இந்தியாவிலிருந்த ஆங்கிலேயப் படைக்குள் ஊடுருவி தாக்குதல் நடத்த திட்டம் வகுக்கப்பட்டது. இத் திட்டத்தின் மூளையாக ராஷ் செயல்பட்டார்.

ஆனால், ரகசிய ஒற்றர்கள் உதவியுடன் கதர் புரட்சியை கண்டுகொண்ட ஆங்கிலேய அரசு, புரட்சிக்கு முன்னதாகவே கடும் நடவடிக்கை எடுத்து, ஊடுருவலை நசுக்கியது. நாடு முழுவதும் புரட்சியாளர்கள் பலர் கைது செய்யப்பட்டனர். கடல் கடந்தும் அதன் தாக்கம் இருந்தது. சில இடங்களில் புரட்சியாளர்களின் கலகம் நடந்தாலும், ஆங்கிலேய அரசு பல இடங்களில் கொடூரமான நடவடிக்கைகளால் புரட்சியை அழித்தொழித்தது. இதில் ஈடுபட்ட பல முன்னணி தலைவர்கள் வெளிநாடுகளுக்கு தப்பிச்சென்றனர். ராஷ் பிஹாரி போஸும் ஜப்பானுக்கு தப்பினார்.

ஜப்பான் சென்ற ராஷ் அங்கு அரசியல் அடைக்கலம் பெற்றார். ஜப்பானிலிருந்து ராஷை நாடு கடத்துமாறு பிரித்தானியா ஜப்பான் அரசை வலியுறுத்தி வந்தது. எனவே வெவ்வேறு பெயர்களில் அங்கு அவர் அலைந்து திரிந்தார். அப்போது , ஜப்பானில் செயல்பட்ட ஆசிய வலதுசாரி (பான் ஆசியன்) தீவிரவாதிகளுடன் ராஷுக்கு தொடர்பு ஏற்பட்டது. அவர்களுள் ஒருவரான சொமோ ஐசோ என்பவரது மகளைத் திருமணம் செய்து கொண்டார். அதன்பிறகு (1923) ஜப்பானின் குடியுரிமையாளராக மாறிய ராஷ், பத்திரிகையாளராகவும் எழுத்தாளராகவும் பணிபுரிந்து வந்தார்.

குடும்ப வாழ்வில் ஈடுபட்டபோதும், ராஷ் பிகாரி போசின் புரட்சி எண்ணம் கனன்றுகொண்டே இருந்தது. ஜப்பானில் இருந்த மற்றொரு விடுதலைவீரரான ஐயப்பன் பிள்ளை மாதவன் நாயருடன் இணைந்து, ஜப்பான் அதிகாரிகளுடன் நெருங்கிய தொடர்பு கொண்டார். இந்திய விடுதலை வீரர்களுக்கு ஜப்பானின் கடல்கடந்த ஆதரவு கிடைக்கச் செய்தார்.

மலாயா மற்றும் தாய்லாந்தில் இருந்த இந்திய பொதுமக்களின் பிரதிநிதிகளும், இந்தியப் படை அதிகாரிகளும் ஜப்பானியத் தலைமையுடன் ஒருங்கிணைந்து செயல்படுவதற்காக டோக்கியோவில் ஒரு மாநாடு நடத்தினர் 1942 மார்ச் 28ம் தேதி முதல் 31ம் தேதி வரை இம்மாநாடு நடந்தது. இந்தியா விடுதலைப் போராட்டத்திற்கு கடல்கடந்த ஆதரவு அளிப்பதாக ராஷ் அறிவித்தார். அதன் தொடர்ச்சியாக ‘இந்திய சுதந்திர லீக்’ என்ற அமைப்பு தோற்றுவிக்கப்பட்டது.






1942, ஜூன் 22 ல் பாங்காக்கில் இரண்டாவது மாநாட்டை ராஷ் கூட்டினார். மலேயா, சிங்கப்பூர், பர்மா, ஜாவா, போர்னியோ, மணிலா, தாய்லாந்து, ஹாங்காங், ஷாங்காய், மஞ்சூரியா மற்றும் பிரெஞ்ச் இந்தோசீனாவிலிருந்து மொத்தம் 150க்கு மேற்பட்ட பிரதிநிதிகள் கலந்துகொண்டார்கள். ராஷ் பிகாரிபோஸ் தலைமை வகித்தார். இம்மாநாட்டில் காங்கிரசிலிருந்து வெளியேறி புரட்சி வீரராக உருவான சுபாஷ் சந்திர போசுக்கு, ராஷ் பிகாரிபோஸ் அறைகூவல் விடுத்தார். "போரினால் மட்டுமே இந்தியாவுக்கு விடுதலை சாத்தியமாகும்; அதற்கான போர்ப்படைக்குத் தலைமை தாங்க நேதாஜி முன்வர வேண்டும்" என்று வரவேற்று, அம்மாநாட்டில் தீர்மானம் நிறைவேற்றினார்.

இந்திய போர்க்கைதிகள் பல்லாயிரம் பேர் பர்மாவிலும் மலேயாவிலும் ஜப்பான் படையால் கைது செய்யப்பட்டிருந்தனர். ஜப்பான் ராணுவ அதிகாரிகளை அணுகிய ராஷ், தனது முயற்சியால் இந்திய வீரர்களை விடுவிக்கச் செய்தார். அந்த வீரர்களைக் கொண்டு, இந்திய தேசிய ராணுவத்தை (INA) "மோகன் சிங்" என்ற தளபதியின் தலைமையில் 1942, செப்டம்பர் 1-ல் அமைத்தார் ராஷ். இதுவே முதல் இந்திய தேசிய இராணுவம் என்று அழைக்கப்படுகிறது. இந்திய தேசிய ராணுவம் மூன்று பிரிவுகளைக் கொண்டிருந்தது. படைப் பிரிவுகளுக்கு காந்தி, நேரு ஆசாத் பெயர்கள் சூட்டப்பட்டன. ஜப்பான் படையின் உதவியுடன், இந்திய சுதந்திர லீகின் படையாக அது அமைந்தது. ஆனால், ராஷுடன் செய்துகொண்ட உடன்பாட்டின்படி ஜப்பான் படை நடந்துகொள்ளவில்லை. தங்களை மீறி INA செயல்படுவதாகக் கருதிய அவர்கள் அதனைக் கலைக்கச் செய்தனர். ஆயினும் INA வீரர்கள் கட்டுக் குலையாமல் இருந்தனர்.

இந்திய அரசின் வீட்டு சிறைவாசத்திலிருந்து தப்பிய சுபாஷ் சந்திர போஸ் ஜப்பானுக்கு சென்றபோது, அவரை ராஷ் வரவேற்று, இந்திய சுதந்திர லீகின் தலைமைப் பொறுப்பை ஏற்குமாறு கூறினார். ‘ஆசாத்’(விடுதலை) என்ற கொடியையும் அவர் அறிமுகம் செய்தார். அதன்பிறகு ஜப்பான் அதிகாரிகளுடன் பேசிய நேதாஜி, முடக்கப்பட்ட இந்திய தேசிய ராணுவத்தை மீண்டும் கட்டமைத்தார். ராஷ், மோகன் சிங் உள்ளிட்டவர்கள் அதன் துடிப்புள்ள இயக்கத்திற்கு காரணமாயினர். இரண்டாம் உலகப்போர் நடந்தபோது, ஜப்பான் வீழ்ச்சி அடையவே, இந்திய விடுதலைக் கனவு மேலும் மூன்று ஆண்டுகளுக்கு தள்ளிப்போனது. இப்போரில் நேதாஜி கொல்லப்பட்டதாக கூறப்படுகிறது.

ராஷ் பிகாரி போஸும் 21.01.1945 ல் போரில் கொல்லப்பட்டார். ஜப்பான் அரசு ராஷ் பிகாரி போசின் வீரத்தை மெச்சி, அவருக்கு மறைவுக்குப் பிந்தைய 'ORDER OF RISING SUN ' என்ற உயர் விருதை வழங்கிச் சிறப்பித்தது.



</doc>
<doc id="147830" url="https://ta.wikipedia.org/wiki?curid=147830" title="பகுமுறை வடிவவியல்">
பகுமுறை வடிவவியல்

பகுமுறை வடிவவியல் ("Analytic geometry" அல்லது "analytical geometry") "நவீன மேம்பட்ட" மற்றும் "மரபு சார்ந்த அடிப்படையான" என இருவிதமாக அமைந்துள்ளது. இக்கட்டுரை மரபு சார்ந்த அடிப்படையான பகுமுறை வடிவவியலையே தருகிறது. பகுமுறை வடிவவியல் ஆள்கூற்று வடிவவியல் ("coordinate geometry") அல்லது கார்ட்டீசியன் வடிவவியல் ("Cartesian geometry") எனவும் அழைக்கப்படும். பகுமுறை வடிவவியலானது வடிவவியலின் கருத்துருக்களை ஆள்கூற்று முறைமை, இயற்கணிதக் கொள்கைகள் மற்றும் பகுவியலைப் பயன்படுத்தி விளக்க முற்படுகிறது. 

யூக்ளிடியன் வடிவவியல் சில வடிவவியல் கருத்துக்களை அடிப்படையாக எடுத்துக் கொண்டு, மற்றக் கருத்துக்களை அடிக்கோள்கள் மற்றும் தேற்றகள் மூலமாக ஊகிக்கும் முறையில் உண்மையென நிறுவ முற்படுகிறது. ஆனால் பகுமுறை வடிவவியல் யூக்ளிடியன் வடிவவியலில் இருந்து மாறுபட்டுள்ளது. பகுமுறை வடிவவியல் பரவலாக இயற்பியலிலும் பொறியியலிலும் பயன்பாடு கொண்டுள்ளது. இயற்கணித வடிவவியல், வகையீட்டு வடிவவியல், தனிநிலை வடிவவியல் மற்றும் கணிப்பிய வடிவவியல் போன்ற பெரும்பாலான வடிவவியலின் நவீன கிளைப்பிரிவுகளுக்கு அடிப்படையாகவும் பகுமுறை வடிவவியல் விளங்குகிறது.

வழக்கமாக கார்ட்டீசியன் ஆள்கூற்று முறைமையானது தளங்கள், கோடுகள், சதுரங்கள், வட்டங்கள், கோளங்கள்... போன்ற இருபரிமாண மற்றும் முப்பரிமாண வடிவங்களுக்குச் சமன்பாடுகள் காணப் பயன்படுத்தப்படுகிறது. இதில் இருபரிமாண மற்றும் முப்பரிமாண யூக்ளிடியன் தளங்கள் வடிவவியல் ரீதியாக அறியப்படுகிறது. 

பள்ளிப்பாடப் புத்தகங்களில் தரப்பட்டுளதுபோல பகுமுறை வடிவவியலுக்கு எளிதான விளக்கத்தைத் தரலாம்: பகுமுறை வடிவவியலானது, வடிவவியல் வடிவங்களை எண்முறையில் வரையறுக்கவும் குறிப்பிடவும் பயன்படுகிறது. மேலும் இந்த எண்முறையின வரையறை மற்றும் குறிப்பீடுகளைக் கொண்டு அந்த வடிவங்களைப் பற்றிய எண்முறையின விவரங்களை அறிந்து கொள்ளவும் பயன்படுகிறது. இந்த விவரம் ஒரு திசையன் அல்லது ஒரு வடிவவியல் வடிவமாக அமையலாம்.

பண்டைய கிரேக்க கணிதவியலாளர் "மேனெக்ம்ஸ்" (Menaechmus) கணக்குகளையும் தேற்றங்களையும் தீர்ப்பதற்குப் பயன்படுத்திய முறை ஆள்கூறுகளைப் பயன்படுத்தும் முறையைப் போன்று அமைந்துள்ளது. ஆள்கூறுகள் பயன்பாட்டுக்கும் இம்முறைக்கும் இடையேயுள்ள நெருங்கிய ஒற்றுமை இவர்தான் பகுமுறை வடிவவியலிலை அறிமுகப்படுத்தியவராக இருக்க வேண்டும் என்ற எண்ணைத்தினைத் தோற்றுவிப்பதாகவும் உள்ளது. 

"பெர்காவின் அப்பலோனியஸ்" கையாண்ட கணக்குகள், ஒரு பரிமாண பகுமுறை வடிவவியலை ஒத்துள்ளது. எடுத்துக்காட்டாக, அவர் கையாண்ட ஒரு கோட்டின் மீது மற்ற புள்ளிகளோடு குறிப்பிட்ட விகிதத்தில் அமையும் புள்ளிகளைக் காணும் கணக்கினைக் கொள்ளலாம். அப்பலோனியஸ் தனது படைப்பான "Conics" இல் பகுமுறை வடிவவியலைப் போலுள்ள ஒரு முறையைப் பயன்படுத்தியுள்ளார். இது டெக்கார்ட் அறிமுகப்படுத்திய பகுமுறை வடிவவியலுக்கு, 1800 ஆண்டுகளுக்கு முந்தைய முன்னோடியாக அமைந்துள்ளது. அப்போலோனியஸ் ஆதாரக் கோடுகளாக எடுத்துக்கொண்ட ஒரு விட்டம் மற்றும் தொடுகோடு இரண்டும் நாம் தற்போது பயன்படுத்தும் ஆள்கூற்று அச்சுகளுகளை ஒத்துள்ளன. தொடுபுள்ளியிலிருந்து விட்டத்தின் போக்கில் அளக்கப்படும் தூரம் கிடைமட்டத்தூரத்தையும் அச்சுக்கும் வளைவரைக்கும் இடைப்பட்ட, தொடுகோட்டுக்கு இணையாக அமையும் பகுதி நிலைக்குத்துத் தூரத்தையும் ஒத்துள்ளன. இவர் மேலும் கண்டறிந்த இந்த கிடைமட்டத் தூரத்திற்கும் நிலைக்குத்து தூரத்திற்கும் இடையேயுள்ள தொடர்புகள் வளைவரைகளின் சமன்பாடுகளின் முன்னோடியாக அமைகின்றன. அப்பலோனியசின் முறைகள் பின்னால் நெறிமுறைப்படுத்தப்பட்ட பகுமுறை வடிவவியலுக்கு மிகவும் நெருக்கமானதாக ஒத்து அமைந்தாலும் அவர் எதிர் மதிப்பு அளவுகளை (negative magnitudes) கருத்தில் எடுத்துக் கொள்ளாததால் அவர் பயன்படுத்திய முறை முழுமையான பகுமுறை வடிவவியலாக அமையவில்லை.

11 நூற்றாண்டின் பாரசீகக் கணிதவியலாளர் உமர் கயாம், வடிவவியலுக்கும் இயற்கணிதத்திற்கும் இடையே ஒரு நெருங்கிய தொடர்புள்ளதைக் கண்டறிந்தார். அவ்வழியில் தனது செயற்பாடுகளை அமைத்து அவர் கண்டுபிடித்த முப்படியச் சமன்பாடுகளுக்கான வடிவவியல் தீர்வுகள், எண் இயற்கணிதத்திற்கும் வடிவவியலுக்குமிடையே உள்ள தூரத்தைக் குறைத்தது. எனினும் பகுமுறை வடிவவியலுக்கான முறையான அடித்தளமிட்டது டெக்கார்ட்ட் தான். 

வழக்கமாக பகுமுறை வடிவவியல் டெக்கார்ட்டால் உருவாக்கப்பட்டதாகக் கருதப்படுகிறது. டெக்கார்ட் தனது "La Geometrie" (வடிவவியல்) கட்டுரையில் பகுமுறை வடிவவியல் முறைகளைப் பற்றிய விவரங்களை மேம்படத் தந்துள்ளார். "Discourse on the Method for Rightly Directing One's Reason and Searching for Truth in the Sciences" (பொதுவாக அழைக்கப்படும் பெயர்:"Discourse on Method") என்ற படைப்புடன் சேர்ந்த இணைப்பாக 1637 இல் வெளியான மூன்று கட்டுரைகளில் இதுவும் ஒன்று. இது பிரெஞ்சு மொழியில் வெளியிடப்பட்டிருந்தது. ஆரம்பத்தில் சரியான வரவேற்பைப் பெறவில்லை. 1649 இல் லத்தீனில் "வான் ஸ்கூட்டன்" என்பவரின் விளக்கங்களுடனும் விமரிசனங்களுடன் வெளியான பின்னர் டெக்கார்ட்டின் படைப்புக்கு அங்கீகாரம் கிடைத்தது. 

பகுமுறை வடிவவியலின் மேம்பாட்டில் கணிதவியலாளர் "பெர்மா"வின் பங்கும் குறிப்பிடத்தக்கது. இவர் உயிரோடு இருந்த போது அறியப்படாமல் இருந்தாலும்,டெக்கார்ட்டின் "Discourse on Method" வெளியிடப்படுவதற்கு முன்பாக இவரது "Ad locos planos et solidos isagoge" (Introduction to Plane and Solid Loci)[ இன் கையெழுத்துப் பிரதி 1637 இல் பாரிசு நகரில் புழக்கத்தில் இருந்தது. தெளிவாகவும் பிறரால் ஏற்றுக்கொள்ளப்பட்டதுமான இந்தப் படைப்பே பகுமுறை வடிவவியல் உருவாவதற்கு அடிகோலியது. பெர்மா ஓர் இயற்கணிதச் சமன்பாட்டை எடுத்துக் கொண்டு அச்சமன்பாட்டை நிறைவு செய்யும் வளைவரையை விளக்கினார்; ஆனால் டெக்கார்ட் ஒரு வளைவரையை எடுத்துக்கொண்டு அவற்றுக்குரிய இயற்கணிதச் சமன்பாட்டை அவ்வளைவரையின் பல பண்புகளில் ஒன்றாகத் தந்துள்ளார். இதுவே பெர்மா மற்றும் டெக்கார்ட்டஸ் இருவரின் அணுகுமுறைகளிலும் இருந்த அடிப்படை வேறுபாடாகும். டெக்கார்ட்டின் இந்த அணுகு முறையால் அவர் மிகவும் சிக்கலான சமன்பாடுகளையும் உயர் படி பல்லுறுப்புக்கோவைச் சமன்பாடுகளையும் எதிர்கொள்ள வேண்டியிருந்தது.

பகுமுறை வடிவவியலில் யூக்ளிய தளத்திற்கு ஒரு ஆள்கூற்று முறைமை தரப்படுகிறது. இதன்படி அத்தளத்தில் உள்ள ஒவ்வொரு புள்ளிக்கும் அதன் ஆள்கூறுகள் அல்லது அச்சுதூரங்கள் அல்லது ஆயதொலைவுகள் எனப்படும் ஒரு சோடி மெய்யெண்கள் தரப்படுகின்றன. ஆள்கூற்று முறைமைகளிலேயே அதிகமாக வழக்கத்தில் உள்ள முறைமை கார்ட்டீசியன் ஆள்கூற்று முறைமை ஆகும். கார்ட்டீசியன் ஆள்கூற்று முறைமையில் ஒரு புள்ளியின் கிடைமட்ட நிலையைக் குறிக்கும் "x" அச்சுதூரம் அல்லது ஆய தொலைவும் அதன் நிலைக்குத்து நிலையைக் குறிக்கும் "y" அச்சுத் தூரம் அல்லது ஆய தொலைவும் தரப்படுகின்றன. இந்த இரு அச்சுதூரங்களும் ("x", "y") என்ற வரிசைச் சோடியால் தரப்படுகின்றன. இம்முறைமையை முப்பரிமாணத்தில் யூக்ளிடிய தளத்திற்கு நீட்டிக்கலாம். யூக்ளிடிய தளத்தில் ஒவ்வொரு புள்ளியும் ("x", "y", "z") என்ற வரிசைப்படுத்தப்பட்ட மூன்று மெய்யெண்களால் குறிக்கப்படுகின்றன.

பிற ஆள்கூற்று முறைமைகள்: 

பகுமுறை வடிவவியலில் ஆள்கூறுகளில் அமைந்த ஒரு சமன்பாடு அத்தளத்தின் ஒரு உட்கணத்தைக் குறிக்கும். அந்த உட்கணம் சமன்பாட்டின் தீர்வுகள் எனப்படும். எடுத்துக்காட்டாக, சமன்பாடு "y" = "x" என்பது "x"-ஆள்கூறு மற்றும் "y"-ஆள்கூறு இரண்டும் சமமாக உள்ள புள்ளிகளின் கணத்தைக் குறிக்கும். இப்புள்ளிகள் அனைத்தும் ஒரு நேர்கோட்டின் மீது அமையும். அக்கோட்டின் சமன்பாடு "y" = "x" ஆகும். பொதுவாக "x" மற்றும் "y" இல் அமைந்த நேரியல் சமன்பாடுகள் கோடுகளையும், இருபடிச் சமன்பாடுகள் கூம்பு வெட்டுகளையும் மற்றும் மேலும் சிக்கலான சமன்பாடுகள் சிக்கலான வளைவரைகளையும் குறிக்கும்.

வழக்கமாக, ஒரு சமன்பாடு ஒரு தளத்தில் அமைந்த ஒரு வளைவரையைக் குறிக்கிறது. இதற்கு விதிவிலக்காக அமையும் சிற்சில எடுத்துக்காட்டுகளும் உள்ளன. "x" = "x" என்ற சமன்பாடு முழுத் தளத்தையும் "x" + "y" = 0 என்ற சமன்பாடு (0, 0) என்ற புள்ளியை மட்டுமே குறிக்கின்றன. 

முப்பரிமாணத்தில் ஒரு சமன்பாடு ஒரு பரப்பைக் குறிக்கும். ஒரு வளைவரையானது இரு பரப்புகளின் வெட்டுப்பகுதியாக அமையும். சமன்பாடு "x" + "y" = "r", அலகு ஆரமுள்ள வட்டத்தைக் குறிக்கும்.

பகுமுறை வடிவவியலில் தொலைவு மற்றும் கோணம் போன்ற வடிவவியல் அடிப்படைக் கருத்துருக்கள் வாய்ப்பாடுகள் மூலம் வரையறுக்கப்படுகின்றன. இவ்வாய்ப்பாடுகள் யூக்ளிடிய வடிவவியலோடு ஒத்தவாறு வடிவமைக்கப்ப்ட்டுள்ளன. 

எடுத்துக்காட்டு: 

கார்ட்டீசியன் ஆள்கூற்றுகளைப் பயன்படுத்தி தளத்தில் அமையும் இரு புள்ளிகளுக்கு இடையேயுள்ள தூரம்: 

புள்ளிகள்: ("x", "y") மற்றும் ("x", "y") 

தூரம் காணும் வாய்ப்பாடு:

இதேபோல் ஒரு கோடானது ஒரு கிடைமட்டத்தோடு உண்டாக்கும் கோணம்:

வாய்ப்பாடு:
இங்கு "m" நேர்கோட்டின் சாய்வு.

பகுமுறை வடிவவியலில் ஒரு கோட்டின் பகுதியை வாய்ப்பாட்டின் மூலம் தரலாம். 

ஒரு கோட்டுத் துண்டைக் குறிப்பிட்ட விகிதத்தில் பிரிக்கும் புள்ளியின் ஆள்கூறுகள்: 

எடுத்துக்கொண்ட கோட்டின் ஒரு துண்டின் இரு முனைகள்: (c,d) மற்றும் (e,f) 

பிரிக்கப்படும் விகிதம்: m:n

பிரிக்கும் புள்ளி S இன் ஆள்கூறுகளின் வாய்ப்பாடு: 

S(a,b) = (nc+me/m+n, nd+mf/m+n)

இப்பகுதியில் xy-தளம் மட்டுமே எடுத்துக் கொள்ளப்பட்டாலும் உயர்பரிமாணங்களுக்கும் இக்கருத்தினை நீட்டிக்கலாம். இரு வடிவவியல் பொருட்கள் P(x,y) மற்றும் Q(x,y) இரண்டின் வெட்டுப்பகுதி என்பது இரண்டுக்கும் பொதுவான அனைத்துப் புள்ளிகளைக் கொண்டதாகும்.

எடுத்துக்காட்டு:



இவ்விரண்டின் வெட்டுப்பகுதி என்பது இவ்விரண்டு சமன்பாடுகளையும் மெய்ப்படுத்தும் புள்ளிகள் அடங்கிய கணமாகும். 

புள்ளி (0,0) இரு சமன்பாடுகளையும் மெய்ப்படுத்துமா எனக் காணலாம்:

Q இல் (0,0) என (x,y) -க்குப் பதில் பிரதியிட:

P இல் (0,0) என (x,y) -க்குப் பதில் பிரதியிட: 

ஆகவே (0,0), இவ்விரண்டு வட்டங்களுக்கும் பொதுவான புள்ளி அல்ல, அது வட்டங்களின் வெட்டுப்பகுதியில் அமையாது.

P மற்றும் Q இரண்டின் வெட்டுப்பகுதியை அவற்றின் சமன்பாடுகளை ஒருங்கே தீர்ப்பதன் மூலம் காணலாம்:

x+y = 1

(x-1)+y = 1

இவ்விரு சமன்பாடுகளையும் பிரதியிடல் முறை மற்றும் நீக்கல் முறை என இருமுறைகளில் தீர்க்கலாம்.

பிரதியிடல் முறை: 

முதல் சமன்பாட்டிலிருந்து y இன் மதிப்பை x மூலமாக கண்டுபிடித்துக் கொண்டு அந்த மதிப்பை இரண்டாவது சமன்பாட்டிலுள்ள y இல் பிரதியிட வேண்டும்:

முதல் சமன்பாட்டிலிருந்து:

இதனை இரண்டாவது சமன்பாட்டில் பிரதியிட:

இந்த x இன் மதிப்பை இரண்டில் ஏதாவதொரு மூலச்சமன்பாட்டில் பிரதியிட்டு y இன் மதிப்பைக் காணலாம்.:

எனவே வெட்டுப்பகுதியில் அமையும் புள்ளிகள்:

நீக்கல் முறை: 

ஒரு சமன்பாட்டின் மடங்கினை மற்றொரு சமன்பாட்டுடன் கூட்டியோ அல்லது கழித்தோ ஏதாவது ஒரு மாறியை நீக்க வேண்டும்.

இந்த எடுத்துக்காட்டில் முதல் சமன்பாட்டை இரண்டாவது சமன்பாட்டிலிருந்து கழிக்க:

முதல் சமன்பாட்டின் y உறுப்பு இரண்டாவது சமன்பாட்டின் y உறுப்பிலிருந்து கழிக்கப்பட்டு y உறுப்பே இல்லாமல் நீக்கப்பட்டு விட்டது.

இதன் பிறகு மீதமுள்ள சமன்பாட்டிலிருந்து x இன் மதிப்பு காண வேண்டும்:

இந்த மதிப்பை இரண்டில் ஏதேனும் ஒரு சமன்பாட்டில் பிரதியிட்டு y இன் மதிப்பைக் காணலாம்:

எனவே இரண்டு வட்டங்களும் வெட்டும் புள்ளிகள்:

கூம்பு வெட்டுகளுக்கு நான்கு வெட்டுப்புள்ளிகள் வரை அமையலாம்.

வெட்டுக்களில் முக்கியமானவையாகக் கருதப்படுபவை ஒரு வடிவவியல் பொருள் x மற்றும் y அச்சுக்களோடு உண்டாக்கும் வெட்டுப்பகுதிகளாகும். இவை முறையே x -வெட்டுத்துண்டு மற்றும் y -வெட்டுத்துண்டு என அழைக்கப்படுகின்றன.

வடிவவியல் பொருளுக்கும் y-அச்சுக்கும் உள்ள வெட்டுப்பகுதி y-வெட்டுத்துண்டு எனப்படும்.

வடிவவியல் பொருளுக்கும் x-அச்சுக்கும் உள்ள வெட்டுப்பகுதி x-வெட்டுத்துண்டு எனப்படும்.

நேர்கோடு y=mx+b இல், b என்பது கோடு y அச்சை சந்திக்கும் புள்ளியைத் தரும். சந்தர்ப்பத்தைப் பொறுத்து b அல்லது (0,b) y-வெட்டுத்துண்டு எனப்படும்.

பகுமுறை வடிவவியலின் முக்கிய கருப்பொருள்கள்:

மேலே தரப்பட்டுள்ளவற்றில் பெரும்பாலானவை நேரியல் இயற்கணிதத்தைக் கொண்டவை.



</doc>
<doc id="147836" url="https://ta.wikipedia.org/wiki?curid=147836" title="முட்டையுரு">
முட்டையுரு

முட்டையுரு ("Oval") என்பது முட்டையின் தோற்றத்தை ஒத்த வளைந்த தளவுருவாகும். முட்டையுருவினுடைய முப்பரிமாண வடிவம் முட்டை வடிவப் பொருள் என அழைக்கப்படும்.

வடிவியலில், சில வளையிகளைக் குறிப்பிடுவதற்கு முட்டையுரு எனும் சொல் பயன்படுத்தப்படுகின்றது. முட்டையை ஒத்த வளையி முட்டையுரு என அழைக்கப்படும்.

வடிவியலில் முட்டையுரு பயன்படுத்தப்படுவதற்கான எடுத்துக்காட்டுகள் பின்வருமாறு:-

தொழினுட்ப வரைதலில் படத்திலுள்ளவாறு முட்டையுரு வரையப்படும்.

முட்டையுரு என்பதன் ஆங்கிலச் சொல்லான "Oval" என்பது இருபரிமாணத்திலோ முப்பரிமாணத்திலோ உள்ள முட்டையைப் போல் உள்ள உருவத்தை அல்லது நீள்வட்டத்தைக் குறிக்கிறது. சில இடங்களிற்செவ்வகம் ஒன்றினால் இணைக்கப்பட்ட ஈரரை வட்டங்களைக் குறிக்கவும் "Oval" என்ற ஆங்கிலச் சொல் பயன்படுத்தப்படுகின்றது.


</doc>
<doc id="147837" url="https://ta.wikipedia.org/wiki?curid=147837" title="ஒற்றைச் சில்லு வண்டி">
ஒற்றைச் சில்லு வண்டி

ஒற்றைச் சில்லு வண்டி ("Wheelbarrow") என்பது ஒரு சில்லை மட்டும் கொண்ட மனித விசையினால் இயங்கும் சிறிய வண்டி ஆகும். பின்பக்கத்திலுள்ள இரு கைப்பிடிகளையும் பிடிப்பதன் மூலம் இவ்வண்டியைத் தனி ஒருவர் இயக்க முடியும்.

பொதுவாக ஒற்றைச் சில்லு வண்டிகள் தோட்ட வேலைகளின்போதும் கட்டட அமைப்பு வேலைகளின்போதும் பயன்படுத்தப்படும்.

ஒரு சில்லைக் கொண்டுள்ள வண்டி என்பதால் இதற்கு ஒற்றைச் சில்லு வண்டி எனப் பெயர் வந்தது.

ஒற்றைச் சில்லு வண்டி என்பதற்கான ஆங்கிலச் சொல்லான "Wheelbarrow" என்பது இரண்டு சொற்களால் உருவாக்கப்பட்டுள்ளது. அவை "Wheel, Barrow" என்பனவாகும். "Wheel" என்பது சில்லைக் குறிக்கும். "Barrow" என்பது சுமை சுமக்குங்கருவியைக் குறிக்கும் பண்டைய ஆங்கிலச் சொல்லான "Bearwe" என்பதிலிருந்து மருவியுள்ளது.

ஒற்றைச் சில்லு வண்டியானது இரண்டாம் வகை நெம்புகோலாக வடிவமைக்கப்பட்டுள்ளது. பண்டைய சீன ஒற்றைச் சில்லு வண்டிகளில் சுமையைத் தாங்குவதற்காக நடுவிலும் ஒரு சில்லு அமைக்கப்பட்டிருந்தது. பொதுவாக, ஒற்றைச் சில்லு வண்டிகள் ஏறத்தாழ 170 இலீற்றர்க் கொள்ளளவை உடையவை.

1970களில் சேம்சு இடைசன் கோள வடிவான சில்லுடன் ஒற்றைப் பந்து வண்டியொன்றை அமைத்தார்.

1998இல் ஓண்டா எச். பி. இ. 60 என்ற மின்சாரத்தில் இயங்கும் ஒற்றைச் சில்லு வண்டியும் தயாரிக்கப்பட்டது.


</doc>
<doc id="147839" url="https://ta.wikipedia.org/wiki?curid=147839" title="டி. என். சேசகோபாலன்">
டி. என். சேசகோபாலன்

மதுரை டி. என். சேஷகோபாலன் (பிறப்பு:செப்டம்பர் 5, 1948) தமிழகத்தைச் சேர்ந்த கருநாடக இசைப் பாடகர் ஆவார்.

தமிழ்நாட்டின் நாகப்பட்டினத்தில் பிறந்த இவர், ஆரம்பத்தில் தனது தாயாரிடம் இசை பயின்றார். அதன்பிறகு ராமநாதபுரம் சி. எஸ். சங்கரசிவனிடம் இசை கற்றுத் தேர்ந்தார். சென்னைப் பல்கலைக்கழகத்தில் அறிவியலில் பட்டம் பெற்றுள்ள இவர், மதுரை காமராஜர் பல்கலைக்கழகத்தில் இசைப்பட்டம் பெற்றார். மதுரை காமராசர் பல்கலைக்கழத்தில் இசைப் பேராசிரியராகவும் பணியாற்றியுள்ளார்.

ஹரிகேசநல்லூர் முத்தையா பாகவதரின் குருப் பரம்பரையின்படி ஹரிகதை சொல்லுவதில் இவர் வல்லவர். இவர் தில்லானா, பஜன், நாமாவளி மற்றும் அபங் பாடல்களை தானும் எழுதிப் பாடி வருகிறார். வட இந்திய ராகங்களைப் பாடுவதிலும் ஆர்வம் காட்டும் இவர், பல்வேறு ஜுகல்பந்திகளிலும் பங்கேற்கிறார்.

1984 ல் ஆஸ்திரேலியாவின் அடிலைய்டு நகரில் நடந்த சர்வதேசத் திருவிழாவில் கலந்துகொண்டு பாடுமாறு இவர் அழைக்கப்பட்டார். பெர்த், சிட்னி மற்றும் நியூசிலாந்திலும் நிகழ்ச்சிகளில் பாடியுள்ளார். 1987 ல் ருஷ்யாவுக்கான இந்தியாவின் கலாச்சாரத் தூதராக நியமிக்கப்பட்டார். சிங்கப்பூர், மலேசியா, பஹ்ரைன், இலங்கை மற்றும் அமெரிக்க ஐக்கிய நாடுகளில் இசை நிகழ்ச்சிகள் நிகழ்த்தியுள்ளார்.




</doc>
<doc id="147840" url="https://ta.wikipedia.org/wiki?curid=147840" title="எரி சுழல் காற்று">
எரி சுழல் காற்று

மிகப் பெரிய நெருப்பு சுழல் காற்று வடிவை அடைதல் எரி சுழல் காற்று (Fire whirl அல்லது fire tornado) எனப்படும். இது பொதுவாக காட்டுத்தீகளின் போது உருவாகும். அதிக வெப்பத்தின் காரணமாக காற்று மேலெளும்பலாலேயே இவ்வாறு உருவாகிறது. 
1923ல் ஜப்பான் மற்றும் 2012ல் ஹவாய் ஆகிய இடங்களில் எரிசுழல் காற்று உருவாகியுள்ளது.


</doc>
<doc id="147841" url="https://ta.wikipedia.org/wiki?curid=147841" title="தமிழ்நாட்டுத் தமிழில் வழங்கும் பிற மொழிச் சொற்களின் பட்டியல் - எடை அளவு">
தமிழ்நாட்டுத் தமிழில் வழங்கும் பிற மொழிச் சொற்களின் பட்டியல் - எடை அளவு

தமிழ்நாட்டின் தற்போதைய பயன்பாட்டிலுள்ள தமிழ் மொழியில் எடை அளவு எனும் தலைப்பின் கீழ் கலந்துள்ள பிற மொழிச் சொற்களின் அட்டவணை இது.




</doc>
<doc id="147842" url="https://ta.wikipedia.org/wiki?curid=147842" title="தமிழ்நாட்டுத் தமிழில் வழங்கும் பிற மொழிச் சொற்களின் பட்டியல் - ஆட்சியியல்">
தமிழ்நாட்டுத் தமிழில் வழங்கும் பிற மொழிச் சொற்களின் பட்டியல் - ஆட்சியியல்

தமிழ்நாட்டின் தற்போதைய பயன்பாட்டிலுள்ள தமிழ் மொழியில் ஆட்சியியல் எனும் தலைப்பின் கீழ் கலந்துள்ள பிற மொழிச் சொற்களின் அட்டவணை இது.




</doc>
<doc id="147863" url="https://ta.wikipedia.org/wiki?curid=147863" title="வானிலையியல்">
வானிலையியல்

வானிலையியல் என்பது வளிமண்டலம் தொடர்பான அறிவியல் துறை ஆகும். இத்துறை தொடர்பான ஆய்வுகள் ஆயிரம் ஆண்டுகளுக்கு முற்பட்ட பழமையுடையவை எனினும், 18 ஆம் நூற்றாண்டு வரை குறிப்பிடத்தக்க முன்னேற்றம் எதுவும் ஏற்படவில்லை. 19 ஆம் நூற்றாண்டில் பல நாடுகளையும் தழுவிய கவனிப்பு வலையமைப்புக்கள் உருவானதோடு முக்கியமான முன்னேற்றங்கள் ஏற்பட்டன. 20 ஆம் நூற்றாண்டின் பிற்பகுதியில் கணனித் துறையில் ஏற்பட்ட வளர்ச்சிகளைத் தொடர்ந்து காலநிலை முன்னறிவிப்பில் பெரிய முன்னேற்றங்களைக் காண முடிந்தது. 

வானிலையியல் தோற்றப்பாடுகள் என்பன, வானிலை அறிவியலுக்குத் தெளிவைக் கொடுப்பனவும், அந்த அறிவியலால் விளக்கப்படுவதுமான கவனிக்கத்தக்க வானிலை நிகழ்வுகள். இந்த நிகழ்வுகள், வளிமண்டலத்தில் காணப்படும் வெப்பநிலை, வளியமுக்கம், ஈரப்பதன் என்பவற்றாலும், அவற்றின் மாறல் வீதம், அவற்றிடையேயான இடைவினைகள், காலத்தோடு அவை மாறும் விதம் என்பவற்றாலும் கட்டுப்படுத்தப்படுகின்றன.


</doc>
<doc id="147874" url="https://ta.wikipedia.org/wiki?curid=147874" title="மோதிலால் நேரு">
மோதிலால் நேரு

மோதிலால் நேரு (6 மே 1861 – 6 பிப்ரவரி 1931) ஒரு இந்தியச் சுதந்திர போராட்ட வீரரும், வழக்கறிஞரும் ஆவார். இவர் இந்திய தேசிய காங்கிரசு கட்சியின் தலைவராக 1919–1920 மற்றும் 1928–1929 என இரண்டு முறை பதவி வகித்துள்ளார். இந்தியாவின் பெரிய அரசியல் குடும்பமான நேரு-காந்தி குடும்பத்தின் முன்னோடியாவார். இவர் முன்னாள் இந்தியப் பிரதமர் ஜவகர்லால் நேருவின் தந்தையும் ஆவார்.

காஷ்மீர் பண்டித் குடும்பத்தில் பிறந்த மோதிலால் அக்கால ஜெய்ப்பூர் மாநிலத்தில் வசித்துவந்தார். இவரது தாத்தா லெட்சுமிநாராயண், பிரித்தானிய கிழக்கிந்திய நிறுவனத்தின் முகலாயப் பேரரசு நீதிமன்றத்தில் வழக்கறிஞராயிருந்தவர். இவரது தந்தை கங்காதர் நேரு டெல்லியில் காவலராகயிருந்தவர். கேம்பிரிச் பல்கலைக்கழகத்தில் "பார் அட் லா" என்ற வழக்கறிஞர் பட்டம் பெற்றார். மகாத்மா காந்தியின் ஈர்ப்பால் 1918ல் இந்திய தேசிய காங்கிரசுக் கட்சியில் இணைந்தார். பின்னர் சுயாட்சிக் கட்சியில் இணைந்து பிரித்தானிய அரசுக்கெதிராய் போராடினார். சைமன் குழுவிடம் பேச்சு நடத்த 1928ல் அமைக்கப்பட்ட நேரு குழுவின் தலைவராகயிருந்தவர்.
இவர் ஐரோப்பிய நாகரிகத்தை பின் பற்றினார் .முன்கோபம் உள்ளவர்.இவர் தமது இருபதாவது வயதில் லாகூரில் காஷ்மீரத்துப் பெண்மணியை திருமணம் செய்து கொண்டார் .ஒரு ஆண் மகவைப் பிரசவித்த பின் அந்தப் பெண் இறந்து விட்டாள் .பின் அந்த குழந்தையும் இறந்துவிட்டது .இவரது இரண்டாம் மனைவி துஸ்சூ என்ற பெயருடைய சொரூப ராணியைத் திருமணம் செய்து கொண்டார் .

இவரது துணைவியார் பெயர் சொருப் ராணி ஆகும். 1889ல் ஜவகர்லால் நேரு என்ற ஒரு புதல்வரும், 1900ல் பிறந்த விஜயலட்சுமி பண்டிட் மற்றும் 1907ல் பிறந்த கிருஷ்ண ஹுதீசிங் என்ற இரு புதல்விகளும் இவருக்குண்டு.


</doc>
<doc id="147876" url="https://ta.wikipedia.org/wiki?curid=147876" title="சிற்றூர்தி">
சிற்றூர்தி

சிற்றூர்தி ("Van") என்பது பொருட்களையும் மக்களையும் கொண்டு செல்லும் ஊர்தி ஆகும்.

சிற்றூர்தியின் ஆங்கிலப் பெயரான "Van" என்பது மூடப்பட்ட ஊர்தியைக் குறிக்கும் "Caravan" என்ற ஆங்கிலச் சொல்லின் சுருக்கம் ஆகும்.

இந்தியாவில் சிற்றூர்தி மூலம் பயணஞ்செய்தல் பொதுவான பயணஞ்செய்யும் முறைகளுள் ஒன்றாகக் காணப்படுகிறது. பெரும்பாலும் பாடசாலை மாணவர்களைக் கொண்டு செல்வதற்குச் சிற்றூர்தி பயன்படுத்தப்படுகின்றது.

ஐக்கிய அமெரிக்காவின் நகரப் பகுதிகளில் முழு அளவுச் சிற்றூர்திகள் 1971இலிருந்து பயணச் சிற்றூர்திகளாகப் பயன்படுத்தப்படுகின்றன.

பெரும்பாலான நகர்வாணிபங்களிலும் பொருட்களைக் கொண்டு செல்லச் சிற்றூர்திகள் பயன்படுத்தப்படுகின்றன.

படிச் சிற்றூர்தியானது பெரும்பாலும் வழங்கற்சேவைகள், தூதஞ்சற்சேவை போன்றவற்றுக்காகப் பயன்படுத்தப்படுகின்றது. ஐக்கிய அமெரிக்காவிலும் கனடாவிலும் அஞ்சலகங்களினால் பொதிப் பிரிப்புச் சேவைக்கும் படிச் சிற்றூர்தி பயன்படுத்தப்படுகின்றது.

பெரிய நகரங்களில், படிச் சிற்றூர்திகள் அவற்றின் வாயிலைத் திறந்தபடியே செல்வதை அவதானிக்க முடியும்.


</doc>
<doc id="147877" url="https://ta.wikipedia.org/wiki?curid=147877" title="இரு தளப் பேருந்து">
இரு தளப் பேருந்து

இரு தளப் பேருந்து அல்லது இரட்டைத் தட்டுப் பேருந்து ("Double-decker Bus") என்பது இரு தளங்களை அல்லது இரு மாடிகளையுடைய பேருந்து ஆகும். இலண்டனில் பாரிய அளவிலான போக்குவரத்துக்குச் சிவப்பு நிற இரு தளப் பேருந்துகள் பயன்படுத்தப்படுகின்றன. ஐரோப்பா, ஆசியா, முந்திய பிரித்தானியக் குடியேற்றங்களிலும் ஆங்காங்கு, சிங்கப்பூர், கனடா போன்ற காப்பரசுகளிலும் உள்ள ஏனைய நகரங்களிலும் இரு தளப் பேருந்துகள் பயன்படுத்தப்படுகின்றன. 

பெரும்பாலும் அனைத்து இரு தளப் பேருந்துகளும் ஒரு வளையாத தனி அடித்தட்டைக் கொண்டிருக்கும்.

இந்த வகைப் பேருந்தானது பாரிய அளவிலான போக்குவரத்தைக் காட்டிலுஞ் சுற்றுலாவிற்கே அடிக்கடி பயன்படுத்தப்படுகிறது.

பிரித்தானியாவில் இரு தளப் பேருந்துகள் பொதுப் பயன்பாட்டில் உள்ளன. பிரித்தானியாவிலுள்ள பெரும்பாலான இரு தளப் பேருந்துகள் 9.5 மீற்றருக்கும் 11 மீற்றருக்கும் இடைப்பட்ட நீளத்தைக் கொண்டவை.

1941இல் பிரித்தானியாவில் இரு தள ஊர்தி ஒன்றைச் செலுத்துவதற்கான ஒப்புதற்பத்திரத்தைப் பிலிசு தாம்சன் பெற்றுக் கொண்டார். இரு தள ஊர்தியொன்றைச் செலுத்துவதற்கான ஒப்புதற்பத்திரத்தைப் பிரித்தானியாவில் பெற்ற முதற்பெண் இவராவார்.

இலண்டனில் உள்ள பேருந்துகளில் அதிகமானவை இரு தளப் பேருந்துகளாகும். 2007இல் இலண்டன் பேருந்துத் தெரு 141இல் கலப்பு இரு தளப் பேருந்து அறிமுகப்படுத்தப்பட்டது.

அயர்லாந்தில் இடப்லினைச் சூழவுள்ள இடங்களில் இடப்லின் பேருந்தால் இயக்கப்படும் பேருந்துகளில் பெரும்பாலானவை இரு தளப் பேருந்துகளாகும்.

செருமனியில் பெர்லினிலுள்ள இரு தளப் பேருந்துகள் பெர்லினெர் வெர்கெர்சுபெட்ரியெபெயால் இயக்கப்படுகின்றன. 2002இல் இயக்கப்பட்ட இரு தளப் பேருந்துகள் 13.5 மீற்றர் நீளமாகவும் 95 பயணிகளைக் கொண்டு செல்லக் கூடியதாகவும் இருந்தன. பின்னர், அவை நாமன் பேருந்தால் வழங்கப்பட்ட இரு தளப் பேருந்துகள் மூலம் மாற்றீடு செய்யப்பட்டன. இப்புதிய பேருந்துகள் 128 பயணிகளைக் கொண்டு செல்லக்கூடிய விதத்தில் அமைக்கப்பட்டுள்ளன.

மாக்கடோனியக் குடியரசின் தலைநகரான இசுப்கோப்சேயில் போக்குவரத்துச் செய்வதற்காக அரசாங்கம் 220 இரு தளப் பேருந்துகளை வாங்கியுள்ளது. இப்பேருந்துகள் 80 பயணிகளைக் கொண்டு செல்லக்கூடியவாறு வடிவமைக்கப்பட்டுள்ளன.

துருக்கியில் இசுத்தான்புல் பொதுமக்கட்போக்குவரத்து அமைப்பு நீண்ட தொலைவுப் பயணங்களுக்காக 89 இரு தளப் பேருந்துகளைப் பயன்பாட்டில் ஈடுபடுத்தியுள்ளது.

முதலாவது இரு தளப் பேருந்து 1853இல் பாரிசில் கண்டுபிடிக்கப்பட்டது. அவ்விரு தளப் பேருந்து குதிரைகளின் மூலம் இழுக்கப்பட்டது. அதனுடைய மேற்றளம் பெரும்பாலும் மூடப்படாமலேயே இருந்தது.

பின்னர், பாரிசில் விசைப் பொறி மூலம் இயங்கும் முதலாவது இரு தளப் பேருந்து 1906இல் அறிமுகப்படுத்தப்பட்டது. 

1950களில் தென்மேற்குப் பேருந்து நிறுவனத்தின் இரு தளப் பேருந்துகள் இலங்கையின் காலித் தெருவில் பயன்பாட்டுக்கு விடப்பட்டன. பின்னர், 1958இல் அனைத்துப் பேருந்துச் சேவைகளும் தேசியமயமாக்கப்பட்டபோது இவ்விரு தளப் பேருந்துகளை இலங்கை போக்குவரத்து சபை பெற்றுக் கொண்டது.

ஆங்கொங்கில் 1949இல் கௌலூன் விசைப் பொறிப் பேருந்து நிறுவனத்தால் இரு தளப் பேருந்துகள் அறிமுகப்படுத்தப்பட்டன.

மக்காவில் 1970களின் தொடக்கத்திலிருந்து 1980களின் பிற்பகுதி வரை இரண்டாங்கையான இரு தளப் பேருந்துகள் பயன்படுத்தப்பட்டன.

1937இலிருந்து மும்பையில் இரு தளப் பேருந்துகள் இயக்கப்படுகின்றன. சென்னை, கொச்சி, திருவனந்தபுரம், கொல்கத்தா, ஐதராபாக்கம் ஆகிய இடங்களிலும் இரு தளப் பேருந்துகள் இயக்கப்படுகின்றன. இவை இலண்டன் இரு தளப் பேருந்துகளின் வடிவமைப்பில் உருவாக்கப்பட்டுள்ளன.

இந்தியாவில் பெரும்பாலும் அசோக்கு இலேலண்டின் இரு தளப் பேருந்துகள் பயன்படுத்தப்படுகின்றன.

கனடாவில் 2000இலிருந்து பொதுப் போக்குவரத்து அமைப்புகளில் நவீன இரு தளப் பேருந்துகள் பயன்படுத்தப்படுகின்றன. இவை பிரித்தானியாவிலிருந்து இறக்குமதி செய்யப்படுகின்றன.

ஐக்கிய அமெரிக்காவில் மாணவர்களால் நடாத்தப்படும் பேருந்து நிறுவனமொன்று இலண்டனிலிருந்து இறக்குமதி செய்யப்பட்ட ஆறு இரு தளப் பேருந்துகளைச் சேவையில் ஈடுபடுத்துகிறது.

மெகாவசு என்ற தனியார் நிறுவனமும் இரு தளப் பேருந்துகளை இயக்கி வருகிறது.

இரு தளப் பேருந்துகள் தாழ்வாக உள்ள அணைகளுடன் மோதி இடிபட்டும் உள்ளன. செப்டெம்பர், 2010இல் மெகாவசு இடிபாடு இவ்வாறே ஏற்பட்டது.


</doc>
<doc id="147878" url="https://ta.wikipedia.org/wiki?curid=147878" title="கல்லாறு">
கல்லாறு

கல்லாறு வேலூர் மாவட்டம், பெரம்பலூர் மாவட்டம் போன்ற வட தமிழகத்தில் ஓடும் ஒரு சிறு ஆறாகும். கிழக்குத் தொடர்ச்சி மலைகளில் ஒன்றான பச்சைமலையில் உற்பத்தியாகி, சுவேதா ஆற்றில் கலக்கிறது. பெரிய ஏரிகளில் ஒன்றான வெங்கலம் பகுதியில் உள்ள ஏரியில் கலந்து அங்கிருந்து கிழக்கு திசை நோக்கி பாய்ந்து, கொல்லிமலையில் உற்பத்தியாகிவரும் சுவேதா ஆற்றில் சேர்கிறது. கல்லாற்றின் நீளம் சுமார் 20 கிலோமீட்டர். வருடத்தின் ஆறுமாதங்களுக்கும் அதிகமாக பாயும் இந்த நதியின் மூலம் சுமார் 10 ஆயிரத்திற்கும் அதிகமாக ஏக்கர் விவசாய நிலங்கள் பாசனவசதி பெறுகின்றன. மேலும் 15-க்கு மேற்ப்பட்ட கிராமங்களுக்கு குடிநீர் மற்றும் அத்தியாவசியத் தேவைகளுக்கு இன்றியமையாத ஒன்றாக திகழ்கிறது கல்லாறு.

இந்த நதியில் சிறிதும் பெரிதுமாக கற்கள் நிறைந்து காணப்படுவதால் கல்லாறு என பெயர் பெற்றதாகவும் கூறப்படுகிறது. கல்லாறு என்ற பெயரில் தென்கேரளத்திலும் ஆறு ஒன்று ஓடுகிறது.



</doc>
<doc id="147882" url="https://ta.wikipedia.org/wiki?curid=147882" title="உமானந்த தீவு">
உமானந்த தீவு

உமானந்த தீவு ("Unamanda Island", உமா = சிவனின் மனைவி, ஆனந்த = மகிழ்ச்சி) இந்தியாவின் வடகிழக்கு மாநிலமான அசாமில் உள்ள குவகாத்தி நகரத்தில் பாயும் பிரம்மபுத்திரா ஆற்றின் நடுவே அமைந்துள்ள சிறிய தீவு ஆகும். ஆங்கிலேயர்கள் அதன் வடிவம் கண்டு மயில் தீவு ("Peacock Island") எனப் பெயரிட்டனர்.

இந்தத் தீவில் சிவன் கோயில் அமைந்துள்ளது.

பத்தாம் நூற்றாண்டில் இக்கோயில் அசாம் மன்னர்களால் சீர்திருத்தப்பட்டது. 1665ல் மீண்டும் புதுப்பிக்கப்பட்டது.


</doc>
<doc id="147883" url="https://ta.wikipedia.org/wiki?curid=147883" title="ஆரணி ஆறு">
ஆரணி ஆறு

ஆரணி ஆறு (Arani River) கிருஷ்ணா ஆற்றின் கிளையாறாக திருவள்ளூர் மாவட்டம் போன்ற வடதமிழகத்தில் பாயும் ஆறாகும்.
கிருஷ்ணா ஆறு ஊத்துக்கோட்டையின் வழியாக தமிழ்நாட்டினுள் நுழைந்து கொடுதலை ஆறு மற்றும் ஆரணி ஆறு என்று இரண்டாகப் பிரிகிறது. கொடுதலை ஆற்றுநீர் சோழவரம் ஏரியில் சேமிக்கப்பட்டு கோடைகாலத்தில் சென்னையின் குடிநீராக பயன்படுத்தப்பட்டு, மீதமுள்ள தண்ணீர் காரனோடை பாலம், நாபாளத்து பாலம் வழியாக வங்கக்கடலில் சென்று கலக்கிறது. 

ஆரணி ஆறு பெரியபாளையம், பொன்னேரி, பெரும்பேடு வழியாகச் சென்று பழவேற்காடு அருகே வங்கக்கடலில் கலக்கிறது. பொன்னேரி அடுத்துள்ள ஆலாடு எனும் இடத்தில் ஆரணி ஆற்றின் குறுக்காக அணை கட்டி தண்ணீரை சேமித்து சுற்றிலுமுள்ள விவசாயிகளின் பாசனத்திற்கு பயன்படுத்துகின்றனர். புனித ஆறாகவும் கருதப்படும் இவ்வாற்றின் கரையில் உள்ள பெரியபாளையத்திலுள்ள ரேணுகாதேவி பவானி அம்மன் கோயிலும், பாபஹரேஸ்வரர் கோயிலும், பொன்னேரி சிவன் கோயிலும் பிரசித்தி பெற்ற கோயில்களாகும்.


</doc>
<doc id="147890" url="https://ta.wikipedia.org/wiki?curid=147890" title="ராணிதிலக்">
ராணிதிலக்

ராணிதிலக் என்பவர் தமிழக எழுத்தாளர், கவிஞர். இவரது இயற்பெயர் ரா. தாமோதரன். வேலூரைச் சேர்ந்த இவர் தஞ்சாவூர் மாவட்டம் மெலட்டூர் அரசுப் பள்ளியில் தமிழாசிரியராகப் பணியாற்றி வருகிறார். இவரது படைப்புகள் பெரும்பான்மையாக சிறுபத்திரிகைகளில் வெளியாகியுள்ளன. 



</doc>
<doc id="147894" url="https://ta.wikipedia.org/wiki?curid=147894" title="வராக ஆறு (விழுப்புரம்)">
வராக ஆறு (விழுப்புரம்)

வராக ஆறு, தமிழ்நாட்டின் காஞ்சிபுரம், திருவண்ணாமலை, விழுப்புரம் ஆகிய மாவட்டங்களில் ஓடும் முக்கிய ஆறு ஆகும். பாலாறு ஆற்றுப்படுகைக்கும் பெண்ணையாறு ஆற்றுப்படுகைக்கும் நடுவில் அமைந்துள்ளது வராக ஆற்றுப்படுகை. அன்னமங்கலம், நரியாறு, தொண்டியாறு, பம்பையாறு, பம்பை ஓடை, செங்கை ஓடை போன்றவை இதன் துணையாறுகளாகும். இந்த ஆறு 78.50 கி.மீ நீளமும் 1936.75 கி.மீ நீர்ப்பிடிப்புப் பகுதியும் கொண்டது.

வராக ஆற்றிற்கும் தொண்டியாற்றிற்கும் இடையே 4,511 மீட்டர் நீளமும் 605 அடி கொள்ளளவும் கொண்ட வீடூர் அணை உள்ளது. இவ்வணையின் மூலம் விழுப்புரம் மற்றும் புதுச்சேரி பகுதிகளில் 3,200 ஏக்கர் பாசம் வசதி பெறப்படுகிறது.



</doc>
<doc id="147901" url="https://ta.wikipedia.org/wiki?curid=147901" title="மாவீரன் (திரைப்படம்)">
மாவீரன் (திரைப்படம்)

மாவீரன் (திரைப்படம்) என்ற தலைப்பிலுள்ள கட்டுரைகள்


</doc>
<doc id="147902" url="https://ta.wikipedia.org/wiki?curid=147902" title="அலகுப் பின்னம்">
அலகுப் பின்னம்

அலகுப் பின்னம் ("Unit Fraction") என்பது தொகுதி எண்ணாக ஒன்றையும் பகுதி எண்ணாக நேர் நிறையெண்ணையும் கொண்ட, பின்னமாக எழுதப்பட்ட விகிதமுறு எண்ணாகும். ஓர் அலகுப் பின்னமானது நேர் நிறையெண்ணொன்றின் பெருக்கல் நேர்மாறாக அமையும்.

அலகுப் பின்னங்களுக்கான எடுத்துக்காட்டுகளாக formula_1, formula_2, formula_3, formula_4 போன்றவற்றைக் கூற முடியும்.

இரண்டு அலகுப் பின்னங்களைப் பெருக்கினால் இன்னொரு அலகுப் பின்னமே கிடைக்கும்.

formula_5

ஆனால், இரண்டு அலகுப் பின்னங்களைக் கூட்டினாலோ கழித்தாலோ வகுத்தாலோ பொதுவாக அலகுப் பின்னமல்லாத பெறுமானமே கிடைக்கும்.

formula_6

formula_7

formula_8

எந்தவொரு நேர் விகிதமுறு எண்ணையும் அலகுப் பின்னங்களின் கூட்டுத்தொகையாகப் பல்வேறு வழிகளில் எழுத முடியும். எடுத்துக்காட்டாக,

formula_9

இரண்டு பின்னங்களுக்கிடையிலான வேறுபாடு ஓர் அலகுப் பின்னத்திற்குச் சமனாக இருப்பின் அவ்விரு பின்னங்களும் அடுத்துள்ள பின்னங்கள் என அழைக்கப்படும்.


</doc>
<doc id="147903" url="https://ta.wikipedia.org/wiki?curid=147903" title="மாவீரன் (2011 திரைப்படம்)">
மாவீரன் (2011 திரைப்படம்)

மாவீரன் ("Maaveeran", தெலுங்கு: "మగధీర", மலையாளம்: "മഗധീര") என்பது 2011ஆம் ஆண்டு வெளிவந்த தமிழிற்கு மொழி மாற்றம் செய்யப்பட்ட திரைப்படம் ஆகும். இத்திரைப்படமானது தெலுங்கு மொழியில் மகதீரா என்ற பெயரில் வெளிவந்தது.

இந்தத் திரைப்படம் எசு. எசு. இராசமௌலியின் இயக்கத்திலும் திரைக்கதையிலும் இராம் சரண் தேசாவை முதன்மைக் கதைமாந்தராகக் கொண்டு வெளிவந்துள்ளது.

இத்திரைப்படம் முதன்முதலில் தெலுங்கு மொழியில் மகதீரா என்ற பெயரில் சூலை 31, 2009இல் வெளியாகியது. பின்னர், மலையாளத்தில் தீரா-த வாரியர் என்ற பெயரில் வெளியானது.


</doc>
<doc id="147904" url="https://ta.wikipedia.org/wiki?curid=147904" title="தமிழ்ச் சிற்றிதழ்களின் பட்டியல்">
தமிழ்ச் சிற்றிதழ்களின் பட்டியல்

இப்பட்டியலில் தமிழ்நாடு, கர்நாடகா, கேரளா, புதுச்சேரி ஆகிய மாநிலங்களில் இருந்து வெளிவரும் சிற்றிதழ்களும், இலங்கையிலிருந்து வெளிவரும் தமிழ் சிற்றிதழ்களும் அவற்றின் ஆசிரியர் பெயர்களும் அகரவரிசைப்படி பட்டியலிடப்பட்டுள்ளன.



</doc>
<doc id="147912" url="https://ta.wikipedia.org/wiki?curid=147912" title="ஆற்றல்தணிக்கை">
ஆற்றல்தணிக்கை

ஆற்றல் தணிக்கை ("Energy Audit") என்பது "ஆற்றலை சரிபார்த்து, கண்காணித்து மற்றும் உபயோகிக்கும் முறையை பகுப்பாய்ந்து ஆற்றல் நுகர்வை குறைக்க
ஒரு செயல் திட்டத்துடன் கூடிய ஆற்றல் திறன் மேம்படுத்துவதற்கான பரிந்துரைகள் கொண்ட தொழில்நுட்ப அறிக்கையை சமர்ப்பித்தலை உள்ளடக்கியது”




</doc>
<doc id="147913" url="https://ta.wikipedia.org/wiki?curid=147913" title="குதிராம் போஸ்">
குதிராம் போஸ்

குதிராம் போஸ் (Khudiram Bose , Bengali: ক্ষুদিরাম বসু )(திசம்பர் 3, 1889 – ஆகஸ்ட் 11 ,1908) வங்காளப் புரட்சியாளர். இந்திய விடுதலை இயக்கத்தில் மிக இளம் வயதிலேயே புரட்சியில் ஈடுபட்டவர். ஆங்கிலேய ஆட்சிக்கு எதிராக மாஜிஸ்திரேட் கிங்க்ஸ்போர்ட் என்பவர் மீது வெடிகுண்டு வீசி, தனது 18 ஆம் வயதில் தூக்குமேடை ஏறியவர்.

1889 ஆம் ஆண்டு டிசம்பர் 3 ஆம் நாள் வங்காளத்தின் மிதுனப்பூர் மாவட்டத்தில், ஹபிப்பூர் என்ற கிராமத்தில் பிறந்தார். இவரது தந்தை திரிலோகநாத் போசு, தாயார் லட்சுமிப்ரியதேவி. சிறு வயதிலேயே நாட்டுப்பற்றுடன் வளர்ந்த குதிராம், தனது பதின்மூன்றாம் அகவையில் 1902 இல் அப்போதைய வங்க விடுதலைப் போராட்ட வீரர்களின் ஆசானாக விளங்கிய அரவிந்தர், சகோதரி நிவேதிதை ஆகியோரின் சொற்பொழிவுகளால் ஈர்க்கப்பட்டார்.

சிறு வயதிலிருந்தே கீதையைப் படித்து அதன்படி நடக்க முயன்றார். ஆங்கிலேய ஆட்சியை முறியடிக்கத் தானும் ஏதாவது வழியில் உதவ வேண்டும் எனக் கருதினார். 1904 ல் மேதினிப்பூரில் உள்ள கல்லூரியில் சேர்ந்தார். அங்கு ஆசிரியர் சத்தியேந்திரநாத் போஸ் வழிகாட்டதல் கிட்டியது. அங்கு அவருக்கு பல புரட்சியாளர்களுடன் தொடர்பு ஏற்பட்டது. தனது பதினாறாவது யுகந்தர்(ஜுகந்தர்) இயக்கத்தில் இணைந்து ஆங்கிலேய ஆட்சியை மறைமுகமாக எதிர்த்தார். மூன்றாண்டுகள் (இறக்கும் வரை) இவ்வியக்கத்தில் இருந்தார்.

1905-வங்கப் பிரிவினைக்கு எதிராக நாடே கொந்தளித்தது. தேசப்பற்று மிக்க குதிராமும் இயல்பாகவே அந்தப் போராட்டத்தில் குதித்தார்; பல காவல் நிலையங்களை குதிராமின் குழு குண்டுகளால் தாக்கியது. இச்சம்பவத்தைத் தொடர்ந்து நாட்டின் பல்வேறு இடங்களில் பிரிட்டிஷ் அதிகாரிகள் மீது தாக்குதல்கள் நடந்தது. யார் தாக்குகிறார்கள் என்று தெரியாமல் ஆங்கிலேய அரசு மிரண்டது. 1908 ல் குதிராம் கைது செய்யப்பட்டபோதுதான், 18 வயதே நிறைந்த இளைஞனின் செயல் அது என்று அரசு உணர்ந்தது.
ஆங்கிலேய அரசுக்கு எச்சரிக்கை விடுக்கும் வண்ணம், ஆங்கிலேய அதிகாரிகளைத் தாக்கி பாடம் கற்பிக்க குதிராம் குழு திட்டமிட்டது. அதன்படி, வங்கத்தில் முசாபர்பூரில் அதிகாரியாகப் பணிபுரிந்த கிங்க்ஸ்போர்ட் என்பவர் மீது குண்டுவீச, குதிராம் போசும், அவரது நண்பர் பிரபுல்ல சாஹியும் முசாபர்பூரில் உள்ள ஐரோப்பிய கிளப் சென்றனர். 1908, ஏப். 30 ம் தேதி, அங்கு வந்த மாஜிஸ்திரேட் கிங்க்ஸ்போர்ட் வாகனம் மீது இருவரும் வெடிகுண்டுகளை வீசினர். ஆனால், அதில் கிங்க்ஸ்போர்ட் வரவில்லை. அதில் வந்த அவரது மனைவியும் மகளும் கொல்லப்பட்டனர். இந்தச் சம்பவம் ஆங்கிலேயரை உலுக்கியது. 
குண்டுவீசி தப்பியவர்களைப் பிடிக்க அரசு கடும் முயற்சிகளை மேற்கொண்டது. புரட்சியாளர்கள் குறித்த தகவல் தெரிவிப்போருக்கு ஆயிரம் ரூபாய் சன்மானம் அறிவிக்கப்பட்டது. அடுத்த சில நாட்களில், சமஸ்திப்பூரில் காவலர்களிடம் பிடிபட்ட பிரபுல்ல சாஹி, தன்னைத் தானே சுட்டு தற்கொலை செய்துகொண்டார். மே மாதம் முதல் தேதி குதிராமும் சிக்கினார். விடுதலை வீரர்களுக்கு கொடும் தண்டனை வழங்கி வந்ததால்தான் மாஜிஸ்திரேட் கிங்க்ஸ்போர்டைக் கொல்ல குண்டு வீசியதாகவும், அதில் அவர் தப்பியதும் அவரது குடும்பத்தைச் சார்ந்தவர்கள் இறந்ததும் வருத்தம் அளிப்பதாகவும் குதிராம் கூறினார். அதன் பிறகு நடந்த தேசத்துரோக வழக்கில் குதிராமுக்கு தூக்கு தண்டனை விதிக்கப்பட்டது.

அதன்படி, 1908-ஆம் ஆண்டி ஆகஸ்ட் 11 ம் தேதி குதிராம் போசுக்கு, முசாபர்பூர் சிறையில் தூக்கு தண்டனை நிறைவேற்றப்பட்டது. அப்போது அவருக்கு 18 வயது. அவரது கையில் பகவத் கீதையுடன், வாய் "வந்தே மாதரம் என முழங்க அவர் உயிர் பிரிந்தது



</doc>
<doc id="147923" url="https://ta.wikipedia.org/wiki?curid=147923" title="சிலிக்கேட்டு">
சிலிக்கேட்டு

சிலிக்கேட்டு "(Silicate)" என்பது (SiO) என்ற எதிர்மின் அயனியைக் கொண்டுள்ள ஒரு சிலிக்கன் சேர்மமாகும். சிலிக்கேட்டுகளில் பெரும்பாலானவை ஆக்சைடுகளாகும். ஆனால் எக்சாபுளோரோசிலிக்கேட்டு ([SiF6]2−) போன்ற ஆக்சிசனைக் கொண்டிராத மற்ற எதிர்மின் அயனிச் சேர்மங்களும் சிலிக்கேட்டாகக் கருதப்படுகின்றன. 
ஆர்த்தோசிலிக்கேட்டு என்பது என்ற அயனியாகும். இதை சிலிக்கன் டெட்ராக்சைடு என்ற பெயராலும் அழைக்கிறார்கள். இந்த அயனியின் பெயரையே சுருக்கமாக சிலிக்கேட்டு என்கிறார்கள். ஆர்த்தோசிலிக்கேட்டுகள் என்ற எதிர்மின் அயனிகளின் குடும்பம் அல்லது அவற்றின் சேர்மங்கள் [SiO2+n]2n−என்ற பொதுவாய்ப்பாட்டைக் கொண்டுள்ளன. வளைய மற்றும் ஒற்றைச் சங்கிலி சிலிக்கேட்டுகள் {[SiO3]2−}n மற்றும் தகடுகளாக உருவாகும் சிலிக்கேட்டுகள் {[SiO2.5]−}n. போன்றவை இக்குழுவின் முக்கியமான உறுப்பினர்களாகும் . 

பூமியின் மேற்புறத்தில் பெரும்பான்மையும் சிலிக்கேட்டுகளால் ஆக்கப்பட்டதாகும். இது தவிர கோள்கள், சிறுகிரகங்கள், நிலவுப்பாறைகள், மற்றும் எரிமலைகள் போன்றவையும் சிலிக்கேட்டுகளேயாகும். மணல், சிமெண்ட்டு மற்றும் ஆயிரக்கணக்கான கனிமங்களும் சிலிக்கேட்டுக்கு உதாரணங்களாகும். சிலிக்கேட்டு எதிர்மின் அயனிகளை கொண்டுள்ள சிலிக்கேட்டு கனிமங்கள் உட்பட்ட சிலிக்கேட்டு சேர்மங்களின் எதிர்மின் சுமையானது பல்வேறு நேர்மின் அயனிகளால் சமப்படுத்தப்படுகிறது. எண்ணற்ற சிலிக்கேட்டுகள் தோன்ற இயலும். அவை ஒவ்வொன்றும் வெவ்வேறு நேர்மின் அயனிகளுடன் சேர்ந்து சேர்மங்களாக உருவாகின்றன. எனவே இவ்வகைப்பாட்டில் கனிமங்கள் செயற்கைப் பொருட்கள் என ஏராளமான சேர்மங்கள் காணப்படுகின்றன. 

பரவலாக சிலிக்கேட்டுகள் மற்றும் சிலிக்கேட்டு கனிமங்களில் நான்கு ஆக்சிசன் மையங்களால் சூழப்பட்டு சிலிக்கன் நாற்கோண சூழலை ஆக்ரமித்துள்ளது. இக்கட்டமைப்புகளில் சிலிக்கனின் வேதிப் பிணைப்புகள் எண்ம விதியை உறுதி செய்கின்றன. இந்த நாற்கோணம் சில சமயங்களில் SiO4−4 மையங்களாக தனிமைப்படுத்தப்படுகின்றன. ஆனால் மிகப் பொதுவாக இந்த நாற்கோணங்கள் இணைகளாகவும் (Si2O6−7) வளையங்களாகவும் (Si6O12−18) பல்வேறு முறைகளில் இணைந்திருக்கின்றன. பொதுவாக சிலிக்கேட்டு எதிர்மின் அயனிகள் சங்கிலிகள், இரட்டைச் சங்கிலிகள், தகடுகள் மற்றும் முப்பரிமாண கட்டமைப்புகள் வடிவில் காணப்படுவது வழக்கமாகும். சாதாரண வெப்பநிலைகளில் அனைத்து சிலிக்கேட்டுகளும் மிகக் குறைவான அளவில் நீரில் கரைவனவாக உள்ளன. 

சிலிக்கேட்டுகள் யாவும் திண்மங்கள் என்று தெளிவாக வரையறை செய்யப்பட்டுள்ளது. அதனால் கரைசல்களில் தென்படுவது மிகக் குறைவாக காணப்படுகிறது. SiO4−4 எதிர்மின் அயனி சிலிசிக் அமிலத்தின் (Si(OH)4) இணை காரணமாகும். இவை இரண்டும் இடைநிலை இனங்களில் தோற்றம் பெறுவது மழுப்பலாக இருக்கிறது. கரைசல்களுக்குப் பதிலாக சிலிக்கேட்டுகள் வழக்கமாக அமுக்கப்பட்ட, பகுதியாக புரோட்டானேற்றம் செய்யப்பட்ட சிலிக்கேட்டு தொகுதிக் கலவைகளாக இருப்பதை அறியமுடிகிறது. கரையும் சிலிக்கேட்டுகளின் இயற்பியல் தன்மை உயிரியகனிமப்படுத்தலையும், சியோலைட்டுகள் எனப்படும் அலுமினோசிலிக்கேட்டுகளைத் தொகுப்பதையும் புரிந்துகொள்ள பொருத்தமானதாக இருக்கிறது . 

சிலிக்கன் சேர்மங்கள் வழக்கமாக நாற்கோணக ஒருங்கிணைப்பு வடிவியலைப் பெற்றுள்ளன என்றாலும் சிலிக்கன் அதைவிட அதிகமான ஒருங்கிணைவு எண்களை ஏற்கத்தக்கது என்பது நன்கு அறியப்பட்டதேயாகும். இதற்கு நன்கு அறியப்பட்ட உதாரணமாக இருப்பது எக்சாபுளோரோசிலிக்கேட்டு (SiF2−6) ஆகும். எண்கோண ஒருங்கிணைப்பில் ஆறு ஆக்சிசன் மையங்கள் அறியப்படுகின்றன. மிக உயர்ந்த அழுத்தத்தில் SiO2 சேர்மமும் கூட அதனுடைய கனிமமான சிடிசோவைட்டில் இவ்வடிவத்தை ஏற்கிறது. 

நிலவியல் மற்றும் வானவியலில் சிலிக்கேட்டு என்ற சொல் சில வகையான பாறை வகைகளையும் குறிப்பாக சிலிக்கேட்டு கனிமங்களையும் குறிக்கவே பயன்படுகிறது. பூமியின் மேலோட்டில் பலவிதமான சிலிக்கேட் தாதுக்கள் புவி மேற்பரப்பை உருவாக்கும் மற்றும் புதுப்பிக்கும் செயல்முறையில் பரவலான கலவைகளில் உருவாகின்றன, பகுதியாக உருவாக்கம், படிகமாதல், பகுதியாதல், பல் உருவமாதல் போன்ற செயல்பாடுகள் இதிலடங்கும். வாழும் உயிரினங்களும் புவியில் சிலிக்கேட்டுச் சுழற்சிக்கு பெரிதும் உதவுகின்றன. சிலிக்கா அல்லது சிலிக்கன் டை ஆக்சைடும் சில சமயங்களில் சிலிக்கேட்டு என்றழைக்கப்படுகிறது. இயற்கையில் குவாட்சு கனிமத்தில் சிலிக்கா காணப்படுகிறது. 


</doc>
<doc id="147925" url="https://ta.wikipedia.org/wiki?curid=147925" title="விமல் (நடிகர்)">
விமல் (நடிகர்)

விமல் (பிறப்பு: 13 சூன், 1981) தமிழ்த் திரைப் படங்களில் நடிக்கும் ஒரு இந்திய திரைப்பட நடிகர் ஆவர். விஜய் நடித்துள்ள கில்லி மற்றும் குருவி மற்றும் அஜித் குமாரின் கிரீடத்திலும் நடித்தார். தொடர்ந்து இயக்குனர் பாண்டிராஜ் இயக்கிய பசங்க திரைப்பட விமர்சன ரீதியாக பாராட்டப்பட்டர். பின்னர், இவர் பல குறைந்த நிதிநிலை (budget) தயாரிப்பில் உருவாகும் படங்களில் முன்னணி கதாபாத்திரங்களில் நடித்துள்ளார்.

விமல் தமிழ்நாட்டின், மணப்பாறை அருகில் உள்ள பண்ணங்கொம்பு என்னும் கிராமத்தில் பிறந்தார். பின்பு இவர் சென்னைக்கு இடம் பெயர்ந்தார். இவர் தனது படிப்பை நிறுத்திவிட்டு, நடனம் கற்பதற்கு சென்னையில் உள்ள கூத்துப்பட்டறை என்னும் நாடகக் குழுவில் சேர்ந்தார். இதைத் தொடர்ந்து இவர் முன்னணி நடிகர்களான அஜித் குமார், விஜய், நடித்த கில்லி (2004), கிரீடம் (2007), மற்றும் குருவி (2008) ஆகிய திரைப்படங்களில் இவர் நடித்தார். ஆனால் இவற்றில் இவர் புகழ்பெறவில்லை என்றாலும், இவர் இதைத்தொடர்ந்து சசிகுமார் தயாரித்து, பாண்டிராஜ் இயக்கிய பசங்க படத்தின் மூலம் கதாநாயகனாக அறிமுகமானார். இத் திரைப்படத்தில் இவருடைய கதாப்பாத்திரத்தின் பெயர் "மீனாட்சி சுந்தரம்" ஆகும். இப்படத்தில் இவர் கைபேசியில் என்று இவர் பேசிய வசனம் மிகவும் பிரபலம் ஆனது. இதைத் தொடர்ந்து களவாணி படமும் மிகப் பெரிய வெற்றியைத் தேடித்தந்தது. இதன் பின் தொடர்ச்சியாக தூங்கா நகரம், எத்தன், மற்றும் வாகை சூட வா படங்களில் நடித்தார். வாகை சூட வா திரைப்படத்தின் கதைக்களம் 1960-ம் ஆண்டு கிராமத்தில் நடப்பதாக அமைக்கப்பட்டுள்ளது. மேலும் இத்திரைப்படம் நார்வே சினிமா திரைப்பட விழாவில் சிறந்த தமிழ் திரைப்படம், சிறந்த நடனமைப்பாளர், சிறந்த இயக்குநர், என ஏழு விருதுகளையும் சிறந்த தமிழ்த் திரைப்படத்துக்கான தேசிய விருதினையும் வென்றுள்ளது. மற்றும் விமல் தற்போது அவரது அடுத்த படம் இஷ்டம், இவர் முதல் முறையாக ஒரு நகர்ப்புற பாத்திரம் ஏற்றுள்ளார்.. இத்திரைப்படம் தெலுங்கில் வெற்றியான ஏமந்தி ஈ வேலாவின், ஒரு மறுகலப்பு (ரீ -மிக்ஸ்). மேலும் இவர் ஒரு நாகரீகமான மட்டையாளராக சென்னை சூப்பர் ஸ்டார் இந்திய கிரிக்கெட் லீக் விளம்பரத்தில் தோன்றினார்.

விமல் அவரது பால்ய நண்பரும் உறவினருமான அட்சயா என்ற பிரியதர்சினியை காதலித்து வந்தார். பின்பு தன் காதலை உறவினர்களிடம் கூறினார். அதற்கு அட்சயாவின் பெற்றோர்கள் அந்த காதலை ஏற்றுக் கொள்ளவில்லை என்பதால், இருவரும் வீட்டை விட்டு ஓடிப்போய் திருமணம் செய்ய முடிவு செய்தனர். அதன் பிறகு
டிசம்பர் 12, 2010 அன்று, கும்பகோணத்தில் உள்ள சுவாமிமலை முருகன் கோவிலில், ஒரு எளிய முறையில் விமல்-பிரியதர்சினி திருமணம் நடைபெற்றது. இந்த தம்பதிக்கு ஒரு மகன் உள்ளார் மற்றும் விமல் நாயுடு சமுதாயத்தை சேர்ந்தவர்.


</doc>
<doc id="147933" url="https://ta.wikipedia.org/wiki?curid=147933" title="ஓங்கூர் ஆறு">
ஓங்கூர் ஆறு

ஓங்கூர் ஆறு (Ongur River)காஞ்சிபுரம் மாவட்டம், விழுப்புரம் மாவட்டம் ஆகிய வடதமிழகப் பகுதிகளில் ஓடும் சிற்றாறாகும். வராக ஆற்றுப் படுகையில் உள்ள ஓங்கூர் சிற்றாற்றுப் படுகையைச் சேர்ந்ததாகும். மொத்தம் 1480.08 கி.மீ பரப்பளவு கொண்ட நீர்பிடிப்புப் பகுதிகளைக் கொண்டுள்ளது. வந்தவாசியின் தெற்கே உற்பத்தியாகி 50 கி.மீ பயணம் செய்து மரக்காணம் அருகே வங்கக்கடலில் கலக்கிறது.


</doc>
<doc id="147935" url="https://ta.wikipedia.org/wiki?curid=147935" title="அக்னி ஆறு">
அக்னி ஆறு

அக்னி ஆறு (Agniaru) புதுக்கோட்டை மாவட்டத்தில் ஓடும் ஆறாகும். அக்னி ஆற்றுப்படுகையின் வடக்கே காவிரி ஆற்றுப் படுகையும் தெற்கே பாம்பாற்றுப் படுகையும் உள்ளன. அக்னி ஆறு, அம்புலி ஆறு, வெள்ளாறு ஆகிய மூன்றும் அக்னி ஆற்றுப்படுகையின் முக்கிய ஆறுகளாகும். 80கி.மீ நீளம் கொண்டது இந்த ஆறு. நரியாறு-I, நரியாறு-II, மற்றும் மகாராஜா சமூத்திரம் ஆகியவை இதன் துணையாறுகளாகும்.. தமிழக நதிநீர் இணைப்புத் திட்டத்தின்படி காவிரியுடன் இந்த ஆற்றை இணைக்க திட்டமிடப்பட்டுள்ளது.


</doc>
<doc id="147937" url="https://ta.wikipedia.org/wiki?curid=147937" title="ராமபத்ராச்சார்யா">
ராமபத்ராச்சார்யா

ஜகத்குரு ராமாநந்தாசார்ய ஸ்வாமி ராமபத்ராசார்ய (பிறப்பு கிரிதர் மிஸ்ரா; 14 ஜனவரி 1950) ஒரு இந்து சமயத் தலைவர், கல்வியாளர், ஸம்ஸ்க்ருத அறிஞர், பன்மொழியாளர், கவிஞர், எழுத்தாளர், கருத்துரையாளர், தத்துவஞானி, பாடலாசிரியர், பாடகர், நாடக ஆசிரியர் மற்றும் கதையாசிரியர். மேலும் இவர் சித்திரகூடம், இந்தியாவைச் சேர்ந்தவர். ஜகத்குரு ராமபத்ராசார்ய பட்டம் பெற்ற நால்வரில் இவரும் ஒருவராவார். இவர் இப்பெயரை 1988 ல் இருந்து வைத்துள்ளார்.


</doc>
<doc id="147939" url="https://ta.wikipedia.org/wiki?curid=147939" title="அம்புலி ஆறு">
அம்புலி ஆறு

அம்புலி ஆறு (Amballur) திருச்சி மாவட்டம், புதுக்கோட்டை மாவட்டம், தஞ்சாவூர் மாவட்டம் ஆகிய பகுதிகளில் ஓடும் ஒரு சிற்றாறாகும். அக்னி ஆற்றுப் படுகையில் ஓடும் இந்த ஆறு, தஞ்சாவூர் மாவட்டம் சேதுபாவாசத்திரம் அருகே அம்புலியாறு அம்மன்சத்திரம் என்ற இடத்தில் வங்கக் கடலில் கலக்கிறது. பூனைக்குட்டியாறு மற்றும் மருதங்குடியாறு ஆகியவை இதன் துணையாறுகளாகும். இந்தாற்றின் குறுக்கே அடைக்களதேவன் அணைக்கட்டுள்ளது.


</doc>
<doc id="147942" url="https://ta.wikipedia.org/wiki?curid=147942" title="வெள்ளாறு (தெற்கு)">
வெள்ளாறு (தெற்கு)

வெள்ளாறு (South Vellar) புதுக்கோட்டை மாவட்டம், திருச்சி மாவட்டம் போன்ற பகுதிகளில் ஓடும் சிற்றாறாகும். திருச்சி மாவட்டம், மணப்பாறை தாலுகா, துவரங்குறிச்சியிலிருந்து 20 கி.மீ வடமேற்கேவுள்ள குமரிக்கட்டை வனப்பகுதிகளில் உற்பத்தியாகிறது. வேம்பனூர் நீர்த்தேக்கத்திலிருந்து வரும் உபரிநீரையும் சேர்த்துக் கொண்டு 137 கிமீ தூரம் ஓடி மணமேல்குடி தாலுகா, மும்பாலை கிராமத்தின் அருகே வங்கக்கடலில் சேர்கிறது. நெருங்கிக்குடியாறு மற்றும் குண்டாறு இதன் துணையாறுகளாகும். புதுக்கோட்டை திருமயம் வட்டத்திலிருந்து 30 கி.மீ ஓடி கும்மன்குடி அருகே நெருங்கிக்குடியாறு வெள்ளாற்றுடன் சேர்கிறது. புதுக்கோட்டை, கவிநாடு பெரிய நீர்த்தேக்கத்திலிருந்து 7.50 கி.மீ ஓடி கடயக்குடியில் குண்டாறு இவ்வாற்றுடன் சேர்கிறது. தமிழக நதிநீர் இணைப்புத் திட்டத்தின்படி காவிரியுடன் இந்த ஆற்றை இணைக்க திட்டமிடப்பட்டுள்ளது.


</doc>
<doc id="147943" url="https://ta.wikipedia.org/wiki?curid=147943" title="வெள்ளாறு">
வெள்ளாறு

வெள்ளாறு என்னும் தலைப்பில் உள்ள கட்டுரைகள் கீழே உள்ளன.



</doc>
<doc id="147944" url="https://ta.wikipedia.org/wiki?curid=147944" title="கும்மன்குடி">
கும்மன்குடி

கும்மன்குடி (Kummankudi) புதுக்கோட்டை மாவட்டம் அரிமளம் வருவாய் கோட்டத்தைச் சேர்ந்த கிராமம் ஆகும். புதுக்கோட்டையிலிருந்து 22.5 கி.மீ தொலைவிலும், அரிமளமிலிருந்து 7.4 கி.மீ தொலைவிலும் சென்னையிலிருந்து 351 கி.மீ தொலைவிலும் உள்ளது.

2001 மக்கள் தொகை கணக்கின்படி இக்கிராமத்தில் 3863 பேர் வசிக்கிறார்கள். அதில் 1841 ஆண்களும் 2022 பெண்களும் அடக்கம். கல்வியறிவு பெற்றவர்களின் எண்ணிக்கை மொத்தம் 1862 ஆகும்.


</doc>
<doc id="147945" url="https://ta.wikipedia.org/wiki?curid=147945" title="தொகையீட்டுச் சமன்பாடு">
தொகையீட்டுச் சமன்பாடு

கணிதத்தில் தொகையீட்டுச் சமன்பாடு ("integral equation") என்பது தெரியாத சார்பைத் தொகையீட்டுக் குறியீட்டின்கீழ் கொண்ட ஒரு கணிதச் சமன்பாடாகும். வகையீட்டுச் சமன்பாடுகளுக்கும் தொகையீட்டுச் சமன்பாடுகளுக்கும் நெருங்கிய தொடர்புள்ளது.


முதல் வகை :

இங்கு, 

இரண்டாம் வகை:

இவ்வகையில் தொகையீட்டுக்குறிக்கு உள்ளும் புறமும் தெரியாத சார்புகள் அமையும்.

இங்கு λ தெரியாத காரணி.


மேலே தரப்பட்ட நான்கிலும் சார்பு "f" பூச்சியத்துக்கு ஒப்பானால் சமன்பாடுகள் "சமபடித்தான தொகையீட்டுச் சமன்பாடுகள்" எனவும் பூச்சியமாக இல்லையெனில் "சமபடித்தான தொகையீட்டுச் சமன்பாடுகள்" எனவும் அழைக்கப்படுகின்றன.

தொகையீட்டில் எல்லைகள், தெரியாத சார்பு இடம்பெறும் நிலை மற்றும் தெரிந்த சார்பின் தனமை ஆகிய மூன்று கருத்துக்களைக் கொண்டு தொகையீட்டுச் சமன்பாடுகளை எட்டு வகைச் சமன்பாடுகளாகப் பிரிக்கலாம்:


தொகையீட்டுச் சமன்பாடுகள் மிகவும் முக்கியமான பல பயன்பாடுகள் கொண்டவை. கதிரியக்கச் சக்தி மாற்றல், கம்பி, அச்சு, சவ்வு போன்றவற்றின் அலைவு ஆகியவற்றில் தொகையீட்டுச் சமன்பாடுகள் பயன்படுகின்றன. அலைவு கணக்குகளுக்கு வகையீட்டுச் சமன்பாடுகள் மூலமாகவும் தீர்வு காணப்படலாம்.

சார்பு φ(x) -ன் நேரியல் தன்மையால், ஃபிரெதோல்ம் மற்றும் வோல்டெர்ரா சமன்பாடுகள் இரண்டுமே நேரியல் சமன்பாடுகள்.

நேரியலற்ற வோல்டெர்ரா தொகையீட்டுச் சமன்பாட்டின் பொதுவடிவம்:

இங்கு தெரியாத சார்பு -F.




</doc>
<doc id="147949" url="https://ta.wikipedia.org/wiki?curid=147949" title="அமெரிகோ வெஸ்புச்சி">
அமெரிகோ வெஸ்புச்சி

அமெரிகோ வெஸ்புச்சி ("Amerigo Vespucci") ஒரு இத்தாலியக் கடலோடி ஆவார். இவரே கொலம்பசுக்குப் பின்னர் அமெரிக்கக் கண்டத்துக்குச் சென்றவர். இவரது பெயரில் இருந்தே "அமெரிக்கா" என்ற பதம் உருவானது. இவர் 1454 ஆம் ஆண்டு இத்தாலியின் புளோரன்சில் பிறந்தார்.


</doc>
<doc id="147955" url="https://ta.wikipedia.org/wiki?curid=147955" title="விம்பிள்டன்">
விம்பிள்டன்



</doc>
<doc id="147963" url="https://ta.wikipedia.org/wiki?curid=147963" title="என். ஜி. ராமசாமி">
என். ஜி. ராமசாமி

என். ஜி. ராமசாமி அல்லது கோவை என். ஜி. ராமசாமி [பிறப்பு: 11 மார்ச்சு 1912] [இறப்பு: 12 பெப்பிரவரி 1943] தமிழ் நாட்டின் அன்றைய கோவை மாவட்டத்தின் பீர்மேட்டில் பிறந்த இந்திய விடுதலைப்போராட்ட வீரர் ஆவார். கோவை மாவட்டத்தின் முதல் சத்தியாகிரகியாக தேர்ந்தெடுக்கப்பட்டவர். 1937-ல் சட்டமன்ற உறுப்பினராக இருந்தவர். கோவை பஞ்சாலைத் தொழிலாளர் சங்கத்தின் நிறுவனத் தலைவராக விளங்கியவர்..

தமிழ்நாட்டின் கோயமுத்தூர் மாவட்டத்தில் 1912- ஆம் ஆண்டு மார்ச் 11ஆம் நாள் ராமசாமி பிறந்தார். தந்தை பெயர் கோவிந்தசாமி, தாயார் சித்தம்மாள். இவரது சிறு வயதிலேயே இவருடைய பெற்றோர்கள் காலமானதால், இவரது அண்ணன் ராஜு என்பவரின் அரவணைப்பில் வளர்ந்தார். 1930-இல் மகாத்மா காந்தி உப்பு சத்தியாக்கிரகத்தில் கைதானபோது, இவர் தனது மாணவத்தோழர்களை ஒன்று திரட்டித் தனது எதிர்ப்பை வெளிப்படுத்தினார். புரட்சியில் மனம் சென்றாலும் காந்தியின் அகிம்சை, சத்தியம் ஆகிய கோட்பாடுகள் இவரைக் கவர்ந்தன. ராமசாமியும் அவரின் நண்பர்களும் ஒன்றுசேர்ந்து "உண்மை உள்ள கழகம்" என்ற பெயரில் ஒரு சங்கம் நிருவி வாரம் ஒருமுறை ஒளிவு மறைவின்றி தத்தமது கருத்துக்களை வெளியிடும் வழக்கத்தைக் கையாண்டனர். இக்குழுவினர் ஓர் அச்சகத்தையும் நடத்தி வந்தனர்.

கோவையின் சரோஜா பஞ்சாலையில் வேலைக்குச் சேர்ந்த ராமசாமி, அங்குள்ள இயந்திரங்களில் பழுது நீக்குவதில் தலைசிறந்த வல்லுநர் என்று பெயர் பெற்றார். அந்த ஆலையில் 'மாஸ்டர்' எனும் தகுதி பெற்றார். மக்களை ஒன்று திரட்டுவதிலும், திறமையாக வழிநடத்திச் செல்வதிலும் சிறந்த பணியாற்றினார். பணியாற்றும்போதே தொழிலாளர்களின் நலனில் அக்கறை கொண்டு விளங்கினார்.

தொழிலாளர்களின் நலனில் அக்கறை கொண்டவர் என்ற முறையிலும் இவரது தொண்டுகளையும் கண்ட காங்கிரஸ் கட்சி 1937-ல் நடைபெற்ற சட்டமன்றத் தேர்தலில் இவரைப் போட்டியிட வைத்தது. இவருக்கு எதிராக வலிமையான போட்டி இருந்தும், காங்கிரஸ் தலைவர்களின் ஆதரவில் இவரே வெற்றி பெற்று தனது 25- ஆம் வயதில் சட்டமன்ற உறுப்பினர் ஆனார். 1937இல் ராஜாஜி தலைமையில் அமைந்த சென்னை சட்டசபையில் இவரே வயதில் இளையவர். இவரது தொழிலாளர் சார்பு நடவடிக்கைகள், தொழிலாளர் நலனையே முதன்மையாகக் கொண்டிருந்தது.

இவரது நடவடிக்கைகள் கோவை ஆலை உரிமையாளர்களுக்கு வருத்தத்தை அளித்தபோதும், அதனைப் பொருட்படுத்தாது இவர் தொழிலாளர் நலனையே முக்கியமாக நினைத்தார். ஆனால் இவரது நடவடிக்கைகளால் ஆத்திரமடைந்த ஆலை உரிமையாளர்கள் சிலர் இவரை ஒழித்துக் கட்ட முனைந்தனர். அந்த முயற்சியில் தொழிலாளர்களையேப் பயன்படுத்துவது என்றும் முடிவு செய்தனர். அச்சமயத்தில் தொழிலாளர்கள் தங்களது கோரிக்கைகளை வலியுறுத்தி வேலை நிறுத்தம் செய்து வந்தனர். புலியங்குளம் எனும் இடத்தில் ஓர் கூட்டத்தில் பேசிவிட்டுத் திரும்புகையில் சிலர் இவரைத் தாக்கி விட்டு, இறந்துவிட்டார் என்று ஓடிவிட்டனர்.

ஆத்திரமடைந்த தொழிலாளர்களை என். ஜி. ராமசாமி அழைத்து "அமைதியாக இருங்கள். ஆத்திரப்படாதீர்கள். ”கொதிப்பும் ஆத்திரமும் காந்திய கொள்கைகளுக்கு முரணானவை" என்று எடுத்துரைத்தார். அகில் இந்திய தொழிலாளர் தலைவர் வி. வி. கிரி அவர்கள் தலையிட்டு வேலைநிறுத்தத்தை முடிவுக்குக் கொண்டு வந்தார். 1937-இல் "கோவை ஜில்லா சோஷலிச பஞ்சாலைத் தொழிலாளர் சங்கம்" நிருவப்பட்டது. அதற்கு என். ஜி. ராமசாமி துணைத் தலைவராக இருந்தார். சோஷலிசம் என்ற பெயரை அரசாங்கம் ஏற்காததால் அந்தச் சொல்லை நீக்கியே சங்கம் பதிவு செய்யப்பட்டது. பின்னர் என். ஜி. ராமசாமி இந்த சங்கத்தின் தலைவராக ஆனார்.

1938-ல் ஆந்திர மாநிலத்தைச் சேர்ந்த கோபால ரெட்டி கலந்து கொள்ளும் ஒரு கூட்டம் ஏற்பாடு செய்யப்பட்டிருந்தது. இந்தக்கூட்டம் முடிந்து அனைவரும் திரும்பும் வேளையில் என்.ஜி.ஆரை இரும்புத் தடிகள் கொண்டு தாக்கி வீழ்த்தினார்கள். இவர் மருத்துவ மனையில் இரண்டு மாத காலம் சிகிச்சை பெற்றுத் தேறினார். பிறகு 1940இல் உடுமலைப் பேட்டையில் நடந்த கூட்டத்திலும் இவர் தாக்கப்பட்டார். இதில் இவரது தொடை எலும்பு முறிந்தது. நீண்ட நாள் சிகிச்சைக்குப் பின் இவர் தேறினாலும் தனது 28ஆம் வயதிலேயே கைத்தடி கொண்டு நடக்கும் நிலைக்கு ஆளானார்.

இரண்டாம் உலகப் போர காலத்தில், பிரித்தானியரின் போர் முயற்சிகளுக்கு உதவக்கூடாது என்று சத்தியாக்கிரகம் நடந்தபோது, ராமசாமி கோவை பகுதியில் 1940 ஆகஸ்ட் 22ஆம் தேதி சிங்காநல்லூரில் சத்தியாக்கிரகம் செய்தார். இதனால் சிறைப்பட்டு, வேலூர் கொண்டு செல்லப்பட்டார். அங்கு அவர் நோய்வாய்ப்பட்டார். 6 நவம்பர் 1941-இல் சிறை தண்டனை முடிந்து விடுதலையானார்.

இவர் கோவையில் மருத்துவமனையில் தங்கி சிகிச்சை எடுத்துக் கொண்டிருந்த நேரத்தில் மறுபடியும் எதிரிகள் இவரைக் கத்தியால் குத்தி கொல்ல முயன்றனர். தப்பிய ராமசாமி விடுதலைப் போரில் தீவிரமாக ஈடுபட்டார். இவரது தலைமையில் இருந்த தொழிற்சங்கம் மூலம் பல காங்கிரஸ் தலைவர்களை அழைத்துக் கூட்டங்களை நடத்தினார். சுதந்திரப் போராட்ட வேகத்தை அதிகப்படுத்தினார்.

இந்தச் சூழ்நிலையில் கோவை முருகன் ஆலையில் பகுதிநேர வேலை (ஷிஃப்ட்) தொழிலாளர்களுள் ஒரு பகுதி தொழிலாளர்கள் அனைவரையும் நிர்வாகத்தினர் வேலை நீக்கம் செய்தனர். நீதி கேட்கச் சென்றபோது ராமசாமியும், கே. பி. திருவேங்கடம் எனும் தலைவரும் தாக்கப்பட்டனர். இதன் பயனாகப் பெரும் கலவரம் மூண்டது. ஒரு தொழிலாளி இறந்தார். இதற்கிடையே 1942 ஆகஸ்ட் 8ஆம் தேதி மும்பையில் கூடிய காங்கிரஸ் மாநாட்டில் மகாத்மா காந்தி அவர்கள் வெள்ளையனே வெளியேறு இயக்கத்தை முழக்கினார். பல காங்கிரஸ் தலைவர்கள் இவ்வியக்கத்தில் பங்கெடுத்து கைது செய்யப்பட்டனர். கோவையில் 1942 ஆகஸ்ட் 13ஆம் தேதி ராமசாமியும் கைதானார்.

வேலூர் சிறையில் இருந்த ராமசாமியின் உடல்நிலை மிகவும் மோசமாகவே, யாராவது கோவையிலிருந்து வந்து அழைத்துப் போகுமாறு சிறை நிர்வாகம் கேட்டுக் கொண்டது. ஆனால் யாரும் போய் அழைத்து வருவதற்கு முன்பே இவரை தொடர்வண்டியில் ஏற்றித் தனியாக அனுப்பிவிட்டது. கோவையில் மயக்க நிலையில் வந்திறங்கிய இவரை மருத்துவர் சிவானந்தம் என்பவர் அழைத்துச் சென்று சிகிச்சை அளிக்க ஏற்பாடு செய்தார். அதன் பிறகு மூன்று மாதங்களே உயிரோடு இருந்த என். ஜி. ராமசாமி தனது 31ஆம் வயதில், 1943 பிப்ரவரி 12ஆம் நாள் கோவையில் விடுதலையைக் காணாமலேயே மறைந்தார். கோவை உப்பிலிபாளையத்தில் இவரது பெயரால் ஒரு பள்ளி இயங்கி வருகிறது. உடுமலைப் பேட்டை நகரின் ஒரு பகுதிக்கு என். ஜி. ராமசாமி என்று பெயர் வைத்துள்ளனர். 



</doc>
<doc id="147969" url="https://ta.wikipedia.org/wiki?curid=147969" title="இந்திய விடுதலைப் போராட்டத்தில் தமிழர்கள்">
இந்திய விடுதலைப் போராட்டத்தில் தமிழர்கள்

இந்திய விடுதலைப்போராட்டத்தில் தமிழர்கள் குறிப்பிடத்தக்க பங்கு வகித்தனர். 1857-ல் நடந்த சிப்பாய் கலகம் முதல் இந்திய விடுதலைப் போர் எனக் குறிப்பிடப்படுகிறது. எனினும் தென்னிந்தியாவில் அதற்கு முன்னரே பிரித்தானிய கிழக்கிந்திய நிறுவனத்துக்கு எதிராகப் பல போர்களும் கிளர்ச்சிகளும் நடைபெற்றன.

மதுரை நாயக்க மன்னர்களுக்குக் கட்டுப்பட்ட சிற்றரசர்களாக கப்பத்தொகையினை செலுத்திவந்த பாளையக்காரர்கள், மற்றும் மறவர்கள் மதுரை நாயக்க மன்னர்களின் மறைவிற்குப் பிறகு கப்பம் கட்ட மறுத்தனர். எனவே ஆற்காடு, மதுரை உள்ளிட்ட அரசுகள் நவாப்பின் ஆட்சிக்குட்பட்ட போது கிட்டத்தட்ட 20 ஆண்டுகாலம் தன்னாட்சி புரிந்து வந்த இவர்கள், கட்டுப்பட்டு கப்பம் செலுத்த மறுத்தனர். இதனால் ஏற்பட்ட கிளர்ச்சியை அடக்க நவாப்புக்குப் படை உதவி செய்த ஆங்கிலேயர்களுக்கு நவாப், கட்டணம் செலுத்த வேண்டியிருந்தது. இது பெரும் கடன்தொகையாக மாறவே இப்பகுதிகளில் எல்லாம் வரி வசூல் செய்யும் உரிமையை கம்பனியார் பெற்றனர். இதனை அழகு முத்துக்கோன், பூலித்தேவன், கட்டபொம்மன் உள்ளிட்ட பலர் எதிர்த்தனர்.

. வீர அழகுமுத்துக்கோன் (1728-1757) கட்டாலங்குளம் சீமையின் அரசராக இருந்தவர். ஜெகவீரராமபாண்டிய எட்டப்பன் என்கிற எட்டயபுரம் மன்னருக்கு சிறந்த நண்பராக விளங்கினார்.. இந்தியாவின் முதல் விடுதலை போர் 1857 என்று அறியப்படுகிறது. ஆனால், அதற்கு முன்பே இந்தியாவின் பல இடங்களில் போர் நடந்துள்ளது. அதில் முதன்மையானவர் மன்னர் வீர அழகுமுத்துக்கோன் (1728-1757).

நெற்கட்டான் செவ்வலைத் தலைமையிடமாகக் கொண்டு ஆண்ட பூலித்தேவன் மற்றும் பூலித்தேவரின் சுற்று வட்டார பாளையங்களைச் சேர்ந்த வாண்டாயத்தேவன் போன்றவர்கள் பதினெட்டாம் நூற்றாண்டின் நடுப்பகுதியில கிழக்கிந்திய நிறுவனத்துக்கு எதிராகச் செயல்பட்டனர்.

1750-ல் இராபர்ட் கிளைவ் திருச்சிக்கு வந்து ஆங்கிலக் கொடியை ஏற்றிவைத்துவிட்டு தென்னாட்டுப் பாளையக்காரர்கள் தன்னை பேட்டி காண வேண்டுமென்று அறிவித்தார். இதனால் வெகுண்ட பூலித்தேவன் திருச்சிக்குத் தனது படையுடன் சென்று ஆங்கிலேயரை எதிர்த்தார். இதில் பூலித்தேவனே வெற்றிபெற்றார் என 'பூலித்தேவன் சிந்து' என்ற கதைப்பாடல் கூறுகிறது. பூலித்தேவனும் இராபர்ட் கிளைவும் திருவில்லிப்புத்தூர் கோட்டையில் சந்தித்திருக்கலாம் என்றும் கருதப்படுகிறது.

பின்னர் 1755 -ல் கப்பம் வசூலிக்க வந்த ஆங்கிலத் தளபதி அலெக்சாண்டர் கெரான் என்பவரோடு போரிட்டு வெற்றி பெற்றார். இதுவே பாளையக்காரர்கள்-ஆங்கிலேயர் மோதல்களில் ஆங்கிலேயருக்கு ஏற்பட்ட முதல் தோல்வியாகும். மேலும் பூலித்தேவன் 1750 முதல் 1767 வரை சுமார் 17 ஆண்டு காலம் தொடர்ந்து பல போர்களை நடத்திவந்தார்.

1752ல் மதுரையை ஆண்ட விசயகுமார நாயக்கர் மீது பரங்கியர் கேப்டன் கோப் தலைமையில் போர் தொடுத்து கைப்பற்றினர். அதையறிந்த முத்துவடுகநாதர் மதுரை மீது போர் தொடுத்து அங்கிருந்த கேப்டன் கோப்பையும் அவர் படைகளையும் விரட்டியடித்து மீண்டும் விசயகுமார நாயக்கரையே மதுரை மன்னராக பதவி அமர்த்தினார். அவரின் இறப்புக்கு பின்னர் அவரின் மனைவி வேலுநாச்சியாரும் படைத்தளபதிகளான மருது சகோதரர்களும் போராட்டத்தை தொடர்ந்தனர்.

1780-இல் , தனது பிரதானி தாண்டவராயப் பிள்ளையின் ஆலோசனையின் படி மருது சகோதரர்களின் உதவியோடும் கும்பினி எதிர்ப்புப்படை ஒன்றை அமைத்து சிவகங்கையை மீட்டவர் வேலுநாச்சியார்.

இருபது ஆண்டுகளுக்கு மேலாக கப்பத் தொகையினை யாருக்கும் கட்டாமல் தன்னிச்சையாக இயங்கி வந்த இராமநாதபுரம் சேதுபதியை ஆயுத வலிமை கொண்டு அடக்கிட நாவாப் விரும்பினார். 1772-ல் நவாப் முகமது அலியின் மகனான உம் தத்துல் உம்ரா, கம்பனித் தளபதி ஜோசப் ஸ்மித் ஆக்யோர் தலைமையில் பெரும்படை ஒன்று இராமநாதபுர கோட்டையைக் கைப்பற்றினர். அங்கிருந்த ராணி, அவரது இரு பெண்குழந்தைகள் இளவல் முத்துராமலிங்க சேதுபதி ஆகியோர் கைது செய்யப்பட்டு திருச்சிக் கோட்டையில் அடைக்கப்பட்டனர். இதனால் ஏற்பட்ட கிளர்ச்சி காரணமாக 1781-ல் நாவாப் சிறையிலிருந்த இளம் சேதுபதி மன்னருடன் ஓர் உடன்பாடு செய்துகொண்டு இராமநாதபுரத்தில் சேதுபதி மன்னர் தமது ஆட்சியைத் தொடர வழி கோலினார். சேதுபதி திருவிதாங்கூர் மன்னர் மற்றும் திருநெல்வேலிப் பாளையக்காரர்களுடன் நட்புகொண்டார். மேலும் நவாபுக்கும் கிழக்கிந்திய நிறுவனத்துக்கும் எதிராக டச்சுக்காரர்களுடனும் உடன்பாடு செய்துகொண்டார்.

ஆற்காடு நவாப்பின் இறையாண்மைக்கு உட்பட்ட நிலையில் அவரது சலுகைகளை எதிர்பார்த்து தங்களது வணிகத்தைத் தொடர்ந்து வந்த ஆங்கிலேயர் சேது நாட்டின் வணிகத்தில் தனது ஆதிக்கத்தை நிலை நாட்ட முயன்றனர். ஆனால் சேதுபதி மன்னர் மறுத்தார். எனவே பலவகையில் முயன்று ஆற்காட்டு நவாப்பிற்கும், ஆட்சியர் பவுனிக்கும் முறையிட்ட கம்பனியர் போர் தொடுக்க இரகசியத் திட்டம் தீட்டினர். மன்னருக்கு மிகவும் நம்பிக்கையான தளபதி மார்ட்டினிடம் கோட்டை வாசல் கதவுகளுக்கான சாவிகள் இருந்தன. எனவே 1795 பிப்ரவரி எட்டாம் நாள் கம்பெனியாரது படை இராமநாதபுரம் கோட்டை வாயிலைக் கடந்து அரண்மனையைச் சூழ்ந்து கொண்டது.

ஆயுதக் கிடங்கு, வெடிமருந்து இருப்பு, போர்வீரர் எண்ணிக்கை மற்றும் நாட்டுப்புறங்களில் பயிற்சிபெற்ற நாலாயிரம் போர்வீரகள், ஆயுதம் ஏந்தக் கூடிய ஆறாயிரம் குடிமக்கள் ஆகியோர் இருந்தும் மன்னர் வஞ்சகமாக கைது செய்யப்பட்டு திருச்சி சிறைக்கு அனுப்பப்பட்டார். மன்னரது தளபதி மயிலப்பன் சேர்வைக்காரன் என்பவர் மன்னரைத் தப்புவிக்கும் முயற்சியில் தோல்வியடைந்தபின் மக்களைத் திரட்டி ஆயுதக் கிளர்ச்சியொன்றைத் தொடங்கினார். முதுகுளத்தூர், அபிராமபுரம், கமுதி ஆகிய ஊர்களிலுள்ள கம்பெனியாரது தானியக் களஞ்சியம், கிடங்குகள் ஆகியன சூறையாடப்பட்டன இப்புரட்சியில், குளத்தூர், காடல்குடி, நாகலாபுரம், பாஞ்சலங்குறிச்சி மக்களும் கலந்துகொண்டனர். நாற்பத்து இரண்டு நாட்கள் நீடித்த இப்புரட்சி கம்பெனியாரது ஆயுத பலத்தினால் ஒடுக்கப்பட்டது. மன்னர் சேதுபதி திருச்சி சிறையிலிருந்து நெல்லூர் சிறைக்கு மாற்றப்பட்டர். அங்கு கொடுமைதாளாது, இரவுபகல் தெரியாமல் பதினான்கு ஆண்டுகள் கழித்தார். குற்றாச்சாட்டுகள், விசாரணைகள் என எதுவுமே இல்லாமல் தமது வாழ்நாளைச் சிறையில் கழித்த சேதுபதி மன்னர் 1809-ல் இறந்தார்.

சிற்றூர்களில் வாழும் மக்கள் தங்களுக்குள் அரிகாரன் எனப்படும் ஒற்றர்கள் மூலம் செய்தி பரப்பினர். கூட்டங்கள் கூடி புரட்சி குறித்து முடிவெடுத்தனர். தமிழகத்தில் அமைதியின்மை உருவாகிவிட்டதை அறிந்த மைசூரின் திப்பு சுல்தானும் பிரான்சு நாட்டு நிர்வாகக் குழுவினரும் இரகசியமாகத் தூதர்களை அனுப்பிவைத்தனர். இதன் விளைவாக விருப்பாச்சி கோபால நாயக்கர் தலைமையில் பழனியிலும், மருதுபாண்டியர் தலைமையில் சிவகங்கையிலும். மயிலப்பன் தலைமையில் இராமநாதபுரத்திலும், சிவகிரியின் மாப்பிள்ளை வன்னியத்தேவர் மற்றும் பாஞ்சாலங்குறிச்சியின் வீரபாண்டிய கட்டபொம்மன் ஆகியோர் தலைமையில் திருநெல்வேலியிலும் குழுக்கள் தோற்றுவிக்கப்பட்டன. இதே நேரம் தென்னிந்தியாவின் பிற பகுதிகளிலும் இத்தகைய புரட்சிக் குழுக்கள் தோன்றின. குறிப்பாக மலபாரில் கேரள வர்மா, கன்னட தேசத்தில் விட்டலஹெக்டே, அரிசிக்கரையில் கிருஷ்ணப்ப நாயக்கர், பெல்ஹாமில் தூந்தாஜி வாக் ஆகியோர் தலைமையில் குழுக்கள் உருவாயின.

இப்புரட்சியாளர்கள் மைசூர் அரசு, நிசாம் அரசு, குவாலியர் அரசு, மொகலாயர், சீக்கியர் போன்ற வட இந்திய ஆட்சிக்குடியினர் ஆகியோரிடம் ஆதரவு தேடினர். இவர்களுள் மைசூரின் திப்புவும், குவாலியரின் சிந்தியாவும் புரட்சியாளர்களின் நடவடிக்கைக்குத் தமது ஆதரவைத் தெரிவித்தனர். 1799-ல் திப்புசுல்தான், உரிய வெகுமதிகளுடனும் கடிதங்களுடனும் தம்முடைய பிரதி நிதிகளைப் பழனிக்கு அனுப்பி வைத்தார். ஆனால் மார்ச் 5, 1799-ல் நடந்த ஆங்கிலேயர்களுக்கெதிரான போரில் திப்பு கொல்லப்பட்டார். வெற்றிக்குப்பின் மதராஸ் (இன்றைய சென்னை) ஆளுநர் எட்வர்டு கிளைவ் பாஞ்சாலங்குறிச்சியை வென்று அடிமைப்படுத்த தமது இராணுவத்தை அனுப்பினார். இப்படையினர் கோட்டையைத் தாக்கிக் கைப்பற்றி கட்டபொம்மனைத் தேடிக் கண்டுபிடித்து தூக்கிலிட்டனர். கீழைப் பாளையக்க்காரர்களையும் ஒடுக்கினார்கள்.

இந்தியாவிற்கு வந்து திப்புவின் படைகளுடன் சேர்ந்து போரில் பங்கேற்கும் எண்ணத்தில் எகிப்து, சிரியா வரை படை நடத்தி வந்த நெப்போலியன் போனபார்ட் தமது கிழக்கிந்தியப் போர் நடவடிக்கையைக் கைவிட்டுப் பிரன்சுக்குத் திரும்பினார். எனவே, பிரெஞ்சு உதவியாவது கிடைக்கும் என்ற நம்பிக்கையும் பொய்த்தது.

சூழ்நிலை பாதகமாக இருந்தாலும் திருநெல்வேலியிலும், மைசூரிலும் எஞ்சியிருந்த புரட்சியணியினர் சிவகங்கைக் காடுகளுக்கும் பழனிக்காடுகளுக்கும் வந்து சேர்ந்தனர். அடர்ந்த காடுகள் தந்த பாதுகாப்பின் காரணமாக புரட்சிக்கான சூழ்நிலை மீண்டும் உருவாகத் தொடங்கியது. விருப்பாச்சி கோபால நாயக்கர், மருது பாண்டியன் ஆகியோரின் ஊக்கத்தால் புரட்சியாளர்கள் விடுதலை பெறவேண்டுமென்ற தங்களது தீர்மானத்தினை செயல்படுத்துவதற்காக மீண்டும் இயக்கத்தினைக் கட்டமைத்தனர். கூட்டாளிகளின் ஆதரவின்றி இந்நோக்கம் எளிதில் நிறைவேற்ற இயலாது. எனவே தக்காணத்தில் தனக்கென ஒர் அரசை உருவாக்கிக்கொண்டு, "இரு பேருலகுகளின் சக்கரவர்த்தி" எனத் தம்மை அறிவித்துக் கொண்டு, பிரித்தானியர்களுடன் தொடர்ந்து போரிட்டு வந்த மராட்டியத் தலைவர் தூந்தாஜி வாக்கின் ஆதரவைப் பெற புரட்சியாளர்கள் முயன்றனர். ஈரோடு சின்னணகவுண்டர், வெங்கடரமணய்யா, பரமத்தி அப்பாஜிக்கவுண்டர் ஆகியோர் தலைமையில் இரகசியமாக மூன்று தூதுக்குழுக்களைத் தனித்தனியாக அனுப்பினர். இவர்கள் காட்டுவழிகளில் பயணம் செய்து தூந்தாஜி வாக்கின் முகாமை அடைந்தனர். தமிழர்கள் புரட்சிக்கு ஆயத்தமாக உள்ளனர் எனப் பலவிதங்களிலும் வலியுறுத்திக்கூறிய பின்னரே தூந்தாஜிவாக்கின் ஆதரவு குறித்த உறுதிமொழியைத் தூதுக்குழுவினரால் பெற முடிந்தது. அதன் பின்னர் தூந்தாஜி வாக், பெருந்துறை, கரூர், அரவக்குறிச்சி, காங்கேயம், மதுரை முதலிய பல ஊர்களின் மணியக்காரர்களுக்கு(நாட்டாண்மை) ஏராளமான கடிதங்களை எழுதி தூதுவர்களிடம் கொடுத்தார். புரட்சி நடவடிக்கைகளை ஒருங்கிணைக்க தனது பிரதிநிதியாக தும்பிச்சி முதலி என்பவரை நிர்ணயித்தார். நிஜாம் பகுதியைச் சேர்ந்த சர்தார்கள், விஜயநகர வம்சத்தவரான ஆனகுந்தி அரசர், ஷோலாப்பூர், ராயதுர்க்கம் ஆகியவற்றின் ஆட்சியாளர்கள் ஆகியோர் புரட்சியாளர்களுக்கு ஆதரவு அளித்தனர்.

1800- ஆண்டு ஜூன் மாதம் சிவகங்கை மருது, மராட்டியப் புரட்சியாளர்களுடன் உறுதியான பிணைப்பை ஏற்படுத்திக்கொண்டு விட்டார் எனவும், தூந்தாஜி வாக் படையில் ஆயுதம் தரித்த ஆடவர் குழுக்கள் அணியணியாகச் சென்று சேர்வதாகவும் பிரித்தானிய நிர்வாகத்தினருக்கு அரிக்காரர்கள் மூலம் தகவல் கிடைத்தது. ஆங்கிலேய எதிர்ப்புக் குழுக்கள் ஒன்றுடனொன்று கூட்டணியமைத்து திட்டமிட்ட ஆயுதப் புரட்சியில் ஈடுபட்டதன் விளைவாக கிளர்ச்சியின் தாக்கம் திருநெல்வேலியிலிருந்து மலபாருக்கும், மலப்பாரிலிருந்து குவாலியருக்கும் விரவிப் பரவியது.

1800-ஆம் ஆண்டு ஏப்ரல் 29-ஆம் நாள் எதிர்ப்புப் படையினர் தமது செயல்திட்டத்தை வகுப்பதற்காகக் கூடினர். பழனி சதித்திட்டம் எனப்படும் இக்கூட்டத்தில் புரட்சியணியின் தலைவர்களும் அவர்களது உதவியாளர்களும் கலந்து கொண்டனர். இக்கால கட்டத்தைச் சேர்ந்த ஆங்கிலேயரின் குறிப்பேடுகளின், மராட்டியப் புரட்சியாளர்களின் பிரதிநிதிகள் ஏப்ரல் 28-ஆம் நாளன்று விருப்பாச்சியை அடைந்தனரென்றும், பேச்சுவார்த்தைகளை முடித்துக்கொண்டு 30 ஆம் தேதியன்று திரும்பினர் என்றும் திட்டவட்டமாகக் குறிப்பிட்டுள்ளது. இக்கூட்டத்திற்கு கோபால நாயக்கர் தலைமை வகித்தார். 1800 ஜூன் 3 ஆம் நாள் கோயமுத்த்தூர் கோட்டையைத் தாக்குவதென்றும் பிரித்தானிய குதிரைப்படையின் ஐந்தாவது படை வகுப்பினை முற்றிலும் அழிப்பதென்றும். நாடுமுழுவதும் பிரித்தானியருக்கு எதிரான கிளர்ச்சியை வெடிக்கச் செய்வதற்கு இதுவே குறியீடாக இருக்கும் என்றும் இக்கூட்டம் முடிவு செய்தது.

புரட்சிப்பேரணியின் இரு பிரிவுகளான தென்னக மற்றும் வட இந்திய அணிகளுக்கிடையே கோயமுத்தூர் ஒரு பாலமாக விளங்கியதால், கோயமுத்தூர் கோட்டையைத் தேர்ந்தெடுத்தனர். 1800- ஜூன் 3 ஆம் நாளைத் தேர்ந்தெடுக்கக் காரணம் அந்நாள் முகர்ரம் விழாவின் இறுதிநாள் ஆகும். கோயமுத்தூர் கோட்டையைக் காக்கும் பொறுப்பு பெரும்பாலும் முகமதிய சிப்பாய்களையே கொண்டிருந்த ஐந்தாவது படை வகுப்பிடம் இருந்தது. எனவே முகமதிய வீரர்கள் பல இரவுகளாகத் தொடர்ந்து கண்விழித்து முகர்ரம் விழாவினைக் கொண்டாடி களைத்து ஓய்ந்திருப்பர் என புரட்சியாளர்கள் எதிர்பார்த்தனர்.

போராளிகள் ஷேக் ஹுசைன் தலைமையில் அருகிலிருந்த மலைகளின் ஒளிந்துகொண்டு காத்திருக்கவும், திண்டுக்கல்லைச் சேர்ந்த புரட்சியாளர்கள் ஷேக் ஹுசைனுக்கு ஆதரவாக உரிய வேளையில் வந்து சேர்ந்துகொள்ளவும் தீர்மானித்தனர். தூந்தாஜி வாக் தமது குதிரைப்படையை கோயமுத்தூருக்கு அனுப்புவதென்றும் அக்குதிரைப்படைத் தொகுதி வந்து சேர்ந்ததும் மருது பாண்டியனும் அவருடைய கூட்டாளிகளும் ஒரே நேரத்தில் கலகத்தில் இறங்குவதென்றும் தீர்மானிக்கப்பட்டது. இக்கலகத்தில் சிற்றூர்களும் கலந்துகொண்டன. அவர்கள் படை உதவிக்கு விரைந்து வந்து சேர "கிள்ளு" என்ற அடையாள முறை பின்பற்றப்பட்டது. எதிரியின் ஆயுதப்படை பற்றி அறிந்திருந்ததால் கொரில்லாப்போர் முறையைப் பின்பற்றுவதென தேசபக்தர்கள் முடிவு செய்தனர்.

புரட்சி குறித்த கைப்பிரதிகள், குறிப்பாக திருச்சி மலைக்கோட்டையின் நுழைவாயிலிலும், திருவரங்கம் கோயில் கோபுரத்திலும் மருதுபாண்டியனின் பிரகடனங்கள் ஒட்டப்பட்டன. அவை பிரித்தானியரின் நம்பிக்கைத் துரோகத்தினையும், மக்களின் நிலை மற்றும் ஒற்றுமையின்மையையும், புரட்சியின் நோக்கங்களையும் குறிக்கோள்களையும் வரையறுத்துக் கூறின. எதிரியுடன் நாம் நேருக்கு நேர் மொதுதலை விட கொரில்லாப்போர் முறையைப் பின்பற்றலாம் என திட்டம் தீட்டப்பட்டது. காட்டுச்சூழலைத் துணைகொண்டு எதிரியை அலைக்கழிக்க வேண்டுமென்பதில் மருதுபாண்டியன், செவத்தையா ஆகியோர் உறுதியுடன் இருந்ததனர்.

1800-ஆம் ஆண்டு மே மாதம் புரட்சியணி ஐந்து பகுதிகளாகப் பிரிந்து பழனி-திண்டுக்கல் பகுதிக்க்காடுகளிலிருந்து தாராபுரம் நோக்கி முன்னேறியது. இப்படை ஈட்டிகளையும் நெருப்புப்பற்றவைத்துச் சுடும் துப்பாக்கிகளையும் ஏந்தியிருந்தன. சின்னண கவுண்டர் இவ்வைந்து பிரிவுகளுக்கும் தலைமை வகித்தார். ஜூன் 3 ஆம் நாள் 600 பேர் கொண்ட புரட்சியாளர் படை கோயம்புத்தூர்க் கோட்டை கண்ணுக்குத் தென்படும் ஓர் இடத்தை அடைந்து முகமது ஹாஷமின் படைத் தொகுதியும் தூந்தாஜி வாக்கின் குதிரைப்படையும் வந்து சேரும் வரை தன்னை வெளிப்படுத்திக் கொள்ளாமல் காத்திருந்தது.

கம்பெனியார் மேற்கொண்ட இராணுவ நடவடிக்கைகளின் காரணமாக வடக்கிலிருந்து வந்து சேரவேண்டிய படைகள் வந்து சேரவில்லை.. மேலும் புரட்சியாளர்கள் பற்றி கோயமுத்தூர் வட்டாட்சியரின் மூலமாக செய்தி அறிந்த ஆங்கிலேயர்கள், கோட்டையில் ஐரோப்பிய மற்றும் இராஜபுத்திர வீரர்களைக் காவலுக்கு நிறுத்தினர். இஸ்லாமிய வீரர்களை வெளியே அனுப்பிப் போரிடவும் ஒளிந்துகொண்டிருக்கும் பிற புரட்சியாளர்களை வேட்டையாடவும் பணித்தனர். "தலைமலை"யில் ஏற்பட்ட பின்னடைவால் புரட்சியாளர்கள் பலர் சிறைசெய்யப்பட்டனர். புரட்சியணித்தலைவர்களின் கடிதங்களை வைத்திருந்த முகமது ஹாஷம் சிறைபிடிக்கப்பட்டார். ஆனால் கடிதங்களை அழித்துவிட்ட ஹாஷம் 1800 ஜூன் 8-ஆம் நாள் தன் குரல்வளையை தாமே அறுத்துக்கொண்ட்டு தற்கொலை செய்துகொண்டு புரட்சியணியின் முதல் தியாகியானார்.

அப்பாஜிக்கவுண்டர் மற்றும் 42 புரட்சியாளர்களுக்கு உடனடியாக மரண தண்டனை விதிக்கப்பட்டது. கலகம் நிகழ்ந்த இடங்களான கோயம்புத்தூர், தாராபுரம், சத்தியமங்கலம் முதலிய இடங்களில் தண்டனை நிறைவேற்றப்பட்டது. மக்கள் முன் அச்ச உணர்வைப் பரப்புவதற்காக அரங்கேறிய இக்காட்டுமிராண்டித்தனம் நேர்மாறான விளைவை ஏற்படுத்தியது. இக்கொடுமையறிந்த பிற பகுதிகளிலிருந்த புரட்சியாளர்களும் உடனடியாக போரிலிறங்கக் களம் புகுந்தனர்.

புரட்சியாளர்கள் ஒன்றுபட்டு தக்காணத்தில் குந்தா, கன்னடப்பகுதி, பெல்காம், மைசூர் இராச்சியத்தின் மேற்குப்பகுதி ஆகியவற்றைக் கைப்பற்றினர். ஜமலாபாத், வனவாசி, கோண்டா ஆகிய ஊர்களில் இருந்த பிரித்தானிய இராணுவ நிலைகளைத் தாக்கி, அவற்றையும் கைக்கொண்டனர். மலபாரின் கேரள வர்மாவும், பழனியின் கோபால நாயக்கரும் மலைக்கோட்டைகளிலிருந்த பிரித்தானிய சிப்பாய்களை விரட்டிவிட்டு இராணுவப் பண்டகசாலைகளைக் கொள்ளையடித்துச் சென்றனர்.

மருது பாண்டியன் பாளையங்கோட்டையில் இருந்த புரட்சியாளர்களை விடுவிப்பதற்கான நடவடிக்கையில் இறங்கினார். 1799-ல் கட்டபொம்மன் உள்ளிட்ட பாளையக்காரரை அடக்கிய பின் பிரித்தானியர் அவரது தம்பிகளான செவத்தையா, ஊமைத்துரை உட்பட 17 புரட்சித் தலைவர்களை பாளையங்கோட்டையில் சிறை வைத்திருந்ததனர். 1801- ஆம் ஜனவரி மாதம் 200 புரட்சியாளர்கள், திருச்செந்தூருக்குத் திருத்தலப்பயணம் மேற்கொள்ளும் பரதேசிகள் போல வேடமிட்டு கோட்டைக்குள் நுழைந்து கைதிகளை விடுவித்துக் கொண்டு தப்பினர். துணிச்சலான இந்தச் செயல் தென்கோடிவரை புரட்சி பரவியதற்கு அடையாளமாக விளங்கியது.

பாஞ்சாலங்குறிச்சியிலிருந்து தூத்துக்குடி கடற்கரைப் பகுதிவரை புரட்சியாளர்கள் கைப்பற்றினர். 1801-ஆம் ஆண்டு மே மாதத்தில் கலகக்காரர்கள் இராமநாதபுரத்தையும் தஞ்சையின் சில பகுதிகளிலும் ஊடுருவினர். இதனிடையில் திண்டுக்கல்லிலும் பழனியிலும் புரட்சியணியின் அதிகாரத்தைக் கோபால நாயக்கர் நிலைநாட்டினார். மதுரை இராச்சியத்தின் மேற்குப்பகுதியைக் கள்ளர் குலத்தவர் கைப்பற்றினர். கடற்கரைப் பகுதியைத் தனது கட்டுப்பாட்டில் கொணர்ந்த தேசப்பற்றாளர்கள் பெரிய தோணிகள் மூலமாகப் பண்டங்களையும் மளிகைப் பொருட்களையும் போர்த்தளவாடங்களையும் கொண்டுவந்து சேர்த்தனர்.

ஆங்கிலேயரிமிருந்து விடுவிக்கப்பட்ட பகுதிகளில் வாழும் மக்களை நல்ல முறையில் நிர்வகிக்கவும், அதிகாரம் தவறாகப் பயன்படுத்தப்படாமலிருக்க, விழிப்புடன் கண்காணிக்கவும் புரட்சியணித்தலைவர்கள் முயன்றனர். நிலவருவாய் நிர்ணயம் செய்து, வரிவசூல் செய்வதற்கு அமுல்தார்கள் எனப்படும் அதிகாரிகளை நியமித்தனர். தாணியமோ, விறகோ, வைக்கோலாகவோ புரட்சி நடவடிக்கையை ஊக்குவிக்க தம்மால் முடிந்தட ஏதாவது ஒரு பொருளை கொடுத்தால் போதும் என்பது மட்டும் குடிமக்களிடம் எதிர்பார்க்கப்பட்டது. புரட்சியரசிடம் பணிபுரியும் பொதுத்துறை ஊழியர்கள், மக்களுக்கு எதிராக முறையற்ற செயலில் ஈடுபட்டால் அதுபற்றியோ, ஐயத்துக்கிடமான நபர்களின் தவறான நடவடிக்கை பற்றியோ புரட்சியரசுக்குத் தெரிவிக்க அரிக்காரர்கள் நியமிக்கப்பட்டனர். புரட்சியின் அவசியத்தை அனைவரும் உணரவும், புரட்சியின் குறிக்கோள்கள் ஈடேறச்செய்யவும் அரசாங்க அலுவலர்கள் நியமிக்கப்பட்டனர். கிராம சமுதாயம் மீண்டும் தனது பணியினைத் தொடங்கிச் செயல்பட உதவிக்கரம் நீட்டப்பட்டது. அதே வேளையில் படைக்கலன்கள் உருவாக்குவதற்கும் அவற்றை மாற்றார்க்குக் கிட்டாத இடங்களில் சேகரித்து வைப்பதற்கும் அதிக முக்கியத்துவம் அளிக்கப்பட்டது.

புரட்சி அதி வேகத்தில் பரவியதும், அதனால் விளைந்த நன்மைகளைத் தக்கவைத்துக் கொள்வதற்காக எடுக்கப்பட்ட முயற்சியும் ஆங்கிலேயரை வியக்க வைத்தன. தமது பொது எதிரியான ஆங்கிலேயரை எதிர்க்க அனைத்துப் புரட்சியாளர்களும் ஒன்றுபட்டனர். எனவே எதிர்ப்பும் உறுதியாக இருந்தது. தாம் தாக்கப்படும்போது தகவல் தொடர்புகளைத் துண்டித்தும், எதிரி எதிர்பாராத வகையில் தங்களுடைய நிலைகளைத் தாங்களே தீயிட்டு அழித்துவிட்டு அடர்ந்த காடுகளில் ஓடி ஒளிந்துகொண்டும் கொரில்லாப் போர்முறையைப் பின்பற்றி பிரித்தானியப் படையினரை அலைகழித்துச் சோர்வுறச் செய்தனர். இந்த கொரில்லாப் போர்முறையை வேலு நாச்சியார் பெண்கள் படைப்பிரிவில் இருந்த குயிலி என்ற தாழ்த்தப்பட்ட சமுதாயப் பெண் பின்பற்றி உயிர் துறந்தது குறிப்பிடத்தக்கது.

புரட்சியாளர்களுடைய போர் நடவடிக்கைகளால் எளிதில் இராணுவத்தின் கைகளில் பிடிபடாமல் தப்பினர். எனினும், பிரித்தானியருக்கு பல விதங்களில் நிலைமை சாதகமானதாக இருந்தது.

தமிழகப் புரட்சியாளர்களை அவர்களது வட இந்தியக் கூட்டாளிகளிடமிருந்து பிரித்துத் தனிமைப்படுத்தும் முயற்சியில் ஆங்கிலேயர் ஈடுபட்டனர். தொடக்கத்தில் தொடர்ந்து தோல்விகளைச் சந்தித்த பிரித்தானியர் பேஷ்வா, நிசாம் முதலிய அச்சு அரசுகளின் உதவி கொண்டு மராட்டிய கர்நாடக, மலபார்ப் பகுதிகளைச் சேர்ந்த கலகக் காரர்களை ஒடுக்கியது. கர்னல் வெல்லெஸ்லி படை நடவடிக்கைக்குத் தலைமையேற்றார். தூந்தாஜி வாக் , ராணாபெத்னூர், சாவனூர் ஆகிய இடங்களில் தோவியைச் சந்தித்தார். எனவே புரட்சிப்படை ராய்ச்சூருக்குப் பின்வாங்கியது. இச்சண்டையில் 1800, செப்டம்பர் 10 ஆம் நாள் தூந்தாஜி வாக் கொல்லப்பட்டார். மலபாரில் செயல்திறம் மிக்க கேரள வர்மாவுக்குத் துணை நின்ற ஏமன் நாயர் தமது அணியின் இரகசியங்களை ஆங்கிலேயரிடம் தெரிவித்ததார், எனினும் தமது தொண்டர் படையின் நீண்ட நாட்கள் போராடிய கேரள வர்மா 1805, நவம்பர் 30 ஆம் நாள் கம்பெனியாரின் துருப்புப்பிரிவு ஒன்றினால் கொல்லப்பட்டார்.

தமிழகப் புரட்சியாளர்களுக்கு எதிராக புனித ஜார்ஜ் கோட்டை, புனித தாமஸ் மலை (பரங்கிமலை), ஆற்காடு, மலபார் ஆகிய இடங்களில் இருந்து துருப்புகள் கொணர்ந்து இறக்கப்பட்டது. அக்னியூ என்பவரின் தலைமையில் புறப்பட்ட இப்படை 1801, மே 24 ஆம் நாள் பாஞ்சாலங்குறிச்சியைத் தாக்கி 1050 பேரைக் கொன்றது. செவத்தையா, ஊமைத்துரை உட்பட உயிர்பிழைத்தவர்கள் மருது சகோதரர்களின் உதவியை நாடினர். பிரித்தானியப் படை மானாமதுரை, பார்த்திபனூர் வழியாகப் பரமக்குடியைக் கைப்பற்றி மதுரையையும் புரட்சியாளர்கள் பிடியிலிருந்து விடுவித்தது. தொண்டி துறைமுகத்தை அடைந்த ஆங்கிலேயப் போர்க்கப்பல் ஒன்று புரட்சியாளர்களுக்கு சரக்குகள் இறக்குமதி செய்வதற்காக வந்த பெரிய தோணிகளைத் தாக்கி அழித்தது.

1801, செப்டம்பரில் மருது பாண்டியர்களின் வலிமையான தளமாக விளங்கிய காளையார் கோவில் நடை ஆங்கிலேயப் படையின் மூன்று பிரிவுகள் ஒரே நேரத்தில் அதிரடியாகத் தாக்கிக் கைப்பற்றினர். ஆயினும் மருது சகோதரர்கள் தப்பித்து சிங்கம்புணரிக் காடுகளுக்குள் புகுந்து கொண்டனர். தப்பியோடிய பிற புரட்சியாளர்கள் ஊமைத்துரையின் தலைமையில் கோபால நாயக்கரின் அணியினருக்குப் பக்க பலமாகச் சென்று சேர்ந்தனர். 4000 பேருடன் பழனிமலைத் தொடரைப் பிடித்துகொண்ட ஊமைத்துரை எதிரி முன்னேறி வருவதைத் தடுக்க தடுப்புச் சுவர் எழுப்பினர். இருப்பினும் இன்னஸ் தலைமையில் வந்த படைகள் அதனைக் கைப்பற்றி, பிரித்தானியரின் அதிகாரத்தை நிலைநாட்டி புரட்சியாளர்களை விரட்டிச் சென்றது. திண்டுக்கல்லில் இருந்து வெற்றிலைக் குண்டு (வத்தலகுண்டு) வரை 51 மைல் தொலைவுக்கு மூன்று நாட்கள் உணவோ தண்ணீரோ இன்றிப் புரட்சியாளர்கள் போரிட்டுக்கொண்டே பின்வாங்கினர். தம் சக்தியை இழந்து சோர்ந்து போன புரட்சியாளர்கள் இறுதியில் முறியடிக்கப்பட்டனர்.

துரோகிகள் சிலரின் உதவியோடு 1801 ஆம் ஆண்டு இறுதிக்குள் காடுகளில் ஒளிந்திருந்த மற்ற புரட்சியணித் தலைவர்களையும் ஆங்கிலேயர்கள் கண்டு பிடித்து சிறை செய்தனர். உடனடியாக விசாரனை மேற்கொள்ளப்பட்டு அவர்களுக்கு மரணதண்டனை விதிக்கப்பட்டது.

1801, அக்டோபர் 24 ஆம் நாள் வெள்ளை மருது, அவர்களுடைய மகன்கள் கருத்ததம்பி, முள்ளிக்குட்டித் தம்பி ஆகியோரும், மருது பாண்டியன் அவருடைய மகன் செவத்த தம்பி, சிறுவயதேயான பேரன் முத்துசாமி, இராமநாதபுரம் ராஜா என்றழைக்கப்பட்ட முத்துகருப்பத்தேவர், காடல்குடிப்பாளையக்காரர் ஆகியோர் உட்பட்ட பெரும் எண்ணிக்கையிலானோர் சிவகங்கைச் சீமையிலுள்ள திருப்பத்தூரில் தூக்கிலிடப்பட்டனர்.

செவத்தையாவும் ஊமைத்துரையும் அவர்களுடைய நெருங்கிய சகாக்களும் பாஞ்சாலங்குறிச்சிக்குக் கொண்டு செல்லப்பட்டனர். அங்கு அவர்களுக்கு மரண தண்டனை நிறைவேற்றப்பட்டது. ஒரே மரத்தில் அனைவரும் ஒன்றாகத் தூக்கிலிடப்பட்டனர்.

புரட்சியணித்தலைவர்கள் 73 பேருக்கு நாடு கடத்தப்படும் தண்டனை(தீவாந்தர சிட்சை) வழங்கப்பட்டது. இவர்கள் அனைவரும் 1802 ஆம் ஆண்டு பிப்ரவரி 11 ஆம் நாள் "அட்மிரல் நெல்சன்" என்ற கப்பலில் ஏற்றப்பட்டு பினாங்கைச் சேர்ந்த பிரின்ஸ் ஆப் வேல்ஸ் தீவுக்கு அனுப்பப்பட்டனர். இருவர் இருவராகச் சேர்த்துக் கைவிலங்கிடப்பட்டிருந்த இவர்கள் எழுபத்தாறு நாள்கள் நீடித்த இக்கடற்பயணத்த்தின் போது அடைந்த துயர் அவலமானது. இவர்களுல் ஒருவர் வழியிலேயே கடலில் விழுந்து இறந்தார். ஒருவர் நோய்வாய்ப்பட்டு இறந்தார். பினாங்கைச் சென்றடைந்த பின்னர் தண்டனைக் காலம் ஐந்து மாதங்கல் கழிவதற்குள் 24 பேர் இறந்து போயினர்.

புரட்சியணியில் எஞ்சியிருந்த வீரர்களை, அவர்களது பின்னனியைப் பற்றிச் சரியாகத் தெரிந்து கொள்ளாமலேயே ஆங்கிலேயர்கள் வேலூர்க்கோட்டையில் பணியமர்த்தினர். ஐரோப்பியத் துருப்புகள் தவிர, 23-ஆம் படைவகுப்பின் இரன்டவது பட்டாளப்பிரிவும் வேலூர் கோட்டையில் இருந்தது. இந்த இரண்டாவது பட்டாளப்பிரிவு முழுவதும், புரட்சி ஒடுக்கப்பட்ட பின்னர், திருநெல்வேலியிலிருந்து தேர்ந்தெடுத்து நியமிக்கப்பட்ட வீரர்களைக் கொண்டதாகும். மேலும் வேலுர்க்கோட்டையில் திப்பு சுலதான்களின் மகன்கள் குறிப்பாக மூத்த மகன் பத்தே ஹைதர் இருப்பதை அவர்கள் கண்டனர். பத்தே ஹைதர் சிறையிருந்த போதும் பல்வேறு குறுநிலத் தலைவர்களுடன் கடிதத் தொடர்பு கொன்டு புரட்சியை மீண்டும் வடிவமைக்கும் துடிப்புடன் செயல்பட்டார். மேலும் புரட்சியாளர்களுக்கு மரணதண்டனை விதித்து அதனைத் தாமே தலைதாங்கி நடத்திய அக்னியூ வேலூர்க்கோட்டைத் தலைமையதிகாரி. எனவே புரட்சியாளர்கள் வேலூரை தமது நடவடிக்கைக்கான ஒரு மையமாக மாற்றினர்.

இதே சமயத்தில் இராணுவ வீரர்கள், நெற்றியில் சமய வழிபாட்டுச் சின்னங்கள் எவையும் அணியக் கூடாதென்றும், காதணி போன்ற அணிகலன்கள் அணியக் கூடாதென்றும் அவர்களுக்குத் தடை விதிக்கப்பட்டது. புதிய வடிவிலமைந்த தலைப்பாகையினை அணிய வேண்டுமென அவர்கள் கட்டாயப்படுத்தப்பட்ட்னர். இது வீரர்களிடையே கொதிப்பினை ஏற்படுத்தின. எனவே பிரித்தானியரின் அதிகாரத்தை வீழ்த்த வேண்டுமென புரட்சியாளர்கள் தீர்மானித்தனர். பள்ளிகொண்டா, வாலாஜாபாத், சித்தூர், ஆற்காடு, ஸ்ரீகாகுளம், ஐதராபாத் ஆகிய இடங்களில் தமக்கு ஆதரவு தேடினர். எனினும் மற்ற பகுதிகளின் புரட்சியணியினர் வேலூரில் நடக்கப்போகும் புரட்சியின் சாதக பாதகங்களை அறியக் காத்திருந்தன்ர்.

1806-ஆம் ஆண்டு ஜூலை 12 ஆம் நாள் பொது எழுச்சியொன்றை நிகழ்த்தத் தீர்மானிக்கப்பட்டது, ஐதரபாத்திலும் வேலூரிலும் இருந்த இராணுவ முகாம்களில் இத்தேதி குறித்த செய்தி மறைமுகமாகப் பேசிக்கொள்ளப்பட்டது. ஆயினும் வேலூரில் ஜூலை, 10-ஆம் நாள் அதிகாலையிலேயே கலகம் வெடித்தது. புரட்சியாளர்கள், ஐரோப்பியப்படை வீரர் குழுவொன்றினைக் கொன்றொழித்து விட்டுக் கோட்டையைத் தங்கள் ஆதிக்கத்தில் கொணர்ந்தனர். திப்புவின் கொடியை கொடிமரத்தில் ஏற்றினர். இதைத் தொடர்ந்து வாலாஜாபாத்திலும், ஐதராபாத்திலும் 13 ஆம் தேதியன்று சிறுகலகம் ஏற்பட்டது. கர்னல் கில்லிஸ்பி வேலூர்க்கோட்டையின் கதவை உடைத்து உள்ளே நுழைந்தான் 113 ஐரோப்பிய இராணுவ வீரர்களை இழந்த பிரித்தானியப்படை புரட்சியாளர்கள் 350 பேரை கொன்று 500 பேரைச் சிறை செய்து, கோட்டையைத் தனது கட்டுப்பட்டுக்குள் கொண்டுவந்தது.


இதன் பின்னர் 1857 இல் நடைபெற்ற சிப்பாய் கலகம் வட இந்தியாவில் வெகுவாகப் பரவினாலும், தென்னிந்தியாவில் குறிப்பிடத்தக்க தாக்கத்தினை ஏற்படுத்தவில்லை

பத்தொன்பதாம் நூற்றாண்டின் இறுதிப் பகுதியில் தோன்றிய [[இந்திய தேசிய காங்கிரசு]] இந்திய விடுதலை இயக்கத்துக்குத் தலைமை ஏற்று வன்முறை தவிர்த்த முறைகளில் ஈடுபட்டது. இந்த நடவடிக்கைகளில் தமிழக செயற்பாட்டாளர்கள் குறிபிடத்தக்க பங்கு வகித்தனர்.

மதேவன் மகன் வைதிலிங்கம் -வடசேரி.நாகர்கோவில்.விடுதலைப் போராட்டத்தில் பங்கு பெற்று சிறை சென்றவர்.தாமரைப் பட்டயம் பெற்றவர்.மண்டைக்காடு கலவரத்தின் போது, அமைதி ஏற்பட தவத்திரு குன்றக்குடி அடிகளாருடன் பெருமுயற்சி எடுத்துக் கொண்டவர்.



[[பகுப்பு:இந்திய விடுதலைப் போராட்ட வீரர்கள்]]
[[பகுப்பு:இந்திய விடுதலைப் போரில் தமிழகம்]]
[[பகுப்பு:சென்னை மாகாணம்]]
[[பகுப்பு:தமிழ்நாட்டு இந்திய விடுதலைப் போராட்ட வீரர்கள்‎]]

</doc>
<doc id="147986" url="https://ta.wikipedia.org/wiki?curid=147986" title="மைன்றீ">
மைன்றீ

மைன்றீ லிமிட்டெடு (ஒலிப்பு "மைன்ட்ரீ லிமிட்டெட்", முன்பு மைன்றீ கன்சல்டிங் லிமிட்டெடு () என்பது ஒரு நடுத்தர அளவான அனைத்துலகத் தகவல் தொழில்நுட்பம் சார்ந்த ஆலோசனை வழங்குதலுக்கும் செயல்படுத்துதலுக்குமான நிறுவனம் ஆகும். இது இரண்டு பிரிவுகளை செயல்படுத்துகிறது: 1. தயாரிப்பு பொறியியல் சேவைகள் 2. தகவல் தொழில்நுட்ப சேவைகள். 

1999ல் கேம்ப்ரிட்சு டெக்னாலச்சி பார்ட்னர்சு, இலுசென்ட்டு டெக்னாலச்சீசு மற்றும் விப்ரோ ஆகிய நிறுவனங்களில் பணியாற்றிய 10 தகவல் தொழில்நுட்ப வல்லுனர்களால் தொடங்கப்பட்டது. இது தற்போது வாரன், நியூ செர்சி மற்றும் பெங்களூர், இந்தியா ஆகிய இடங்களில் இரட்டை தலைமையகங்களைக் கொண்டுள்ளது. இது இந்தியாவில் மூன்று மேம்பாட்டு மையங்களையும் ஆசியா, ஐரோப்பா மற்றும் ஐக்கிய அமெரிக்கா ஆகிய இடங்களில் 15 அலுவலகங்களையும் கொண்டுள்ளது. 

மைன்றீ ஆனது இந்திய தகவல் தொழில்நுட்ப நிறுவனங்களில் 18வது இடத்திலும், மொத்தமாக 445வது இடத்திலும் பார்ச்சூன் இந்தியா 500 -இன் 2011ஆம் ஆண்டு பட்டியலில் பட்டியலிடப்பட்டுள்ளது.

2010–11 நிதியாண்டில் இந்நிறுவனம், இந்திய அரசின் "ஆதர்" எனப்படும் பொது அடையாள அட்டைத் திட்டத்திற்கு (UID) மென்பொருள் உருவாக்கம், பராமரிப்பு, ஆதரவு சேவைகள் ஆகியவற்றை வழங்குதலை திட்டமிட்டு பணிபுரிந்து வருகிறது.


</doc>
<doc id="147989" url="https://ta.wikipedia.org/wiki?curid=147989" title="மரணத்தில் துளிர்க்கும் கனவு">
மரணத்தில் துளிர்க்கும் கனவு

மரணத்தில் துளிர்க்கும் கனவு என்பது பன்னாட்டுத் தரப்புத்தக எண் ISBN 978-93-80244-31-0 கொண்டு ஈழத்தின் எட்டு சமகாலக் கவிஞர்களின் கவிதைகளை உள்ளடக்கமாகக் கொண்ட ஒரு தொகுப்பு நூல் ஆகும்.

அனார், அலறி, பஹீமாஜஹான், சித்தாந்தன், துவாரகன், தீபச்செல்வன், பொன். காந்தன், தானா விஷ்ணு ஆகிய எட்டு ஈழக்கவிகளின் 80 கவிதைகள் இதில் இடம்பெற்றுள்ளன. இந்த நூலைத் தீபச்செல்வன் தொகுத்துள்ளார்.



</doc>
<doc id="147990" url="https://ta.wikipedia.org/wiki?curid=147990" title="டேவிடு இல்பேர்ட்டு">
டேவிடு இல்பேர்ட்டு

டேவிட் இல்பேர்ட்டு "(David Hilbert, மாற்று ஒலிப்பு:டேவிட் ஹில்பெர்ட்)" எப்.ஆர்.எசு. [1] (சனவரி 23, 1862 – பெப்ரவரி 14, 1943) ஒரு செருமானிய கணிதவியலாளர் ஆவார். பத்தொன்பது மற்றும் இருபதாம் நாற்றாண்டுத் தொடக்கக் காலத்தில் அனைத்துலக அளவில் மிகவும் தாக்கமேற்படுத்தியவராகவும், செல்வாக்கு உள்ள கணிதவியலாளராகவும் இவர் அறியப்படுகிறார். பல துறைகளில் அடிப்படைத் தத்துவங்களை கண்டறிந்தும், பரந்த அளவில் அவற்றை மேம்படுத்தியும் உள்ளார். மாறாக் கோட்பாடு மற்றும் வடிவவியலில் பிரிவுகளில் இல்பேர்ட்டின் கருதுகோள்கள் முக்கியமானவையாக இருக்கின்றன. மேலும் இல்பேர்ட்டு இடைவெளிகள் என்ற ஒரு கொள்கையையும் இவர் உருவாக்கியுள்ளார் . இவை சார்புப் பகுப்பாய்வின் அடித்தளமாக விளங்குகின்றன.

கேன்டரின் கணக் கோட்பாட்டினையும், வரம்பிலி எண்களையும் இல்பேர்ட்டு சியார்சு ஏற்றுக்கொண்டதுடன் அதனை ஆதரிக்கவும் செய்தார். 1900ஆம் ஆண்டில் அவர் அளித்த கணிதச் சிக்கல்களின் தொகுப்பு இருபதாம் நூற்றாண்டின் பல கணித ஆய்வுக் கட்டுரைகளுக்கு காரணமாக அமைந்தது என்பதைக் கொண்டு இவரது கணித வல்லமையை அறியலாம்.

தற்கால கணித இயற்பியலுக்கான முக்கிய கருவிகளை மேம்படுத்துவதிலும் முறைமைகளை நிறுவுவதிலும் இல்பேர்ட்டு மற்றும் அவரது மாணாக்கர்களின் பங்கு குறிப்பிடத்தக்கது. கணித ஏரணம் மற்றும் நிரூபணக் கோட்பாடுகளின் நிறுவனர்களில் ஒருவராகவும் கணிதத்திற்கும் உயர்ஏரணக் கணிதத்திற்கும் உள்ள வேறுபாட்டை உணர்ந்த முதல் கணிதவியலாளர்களில் ஒருவராகவும் இல்பேர்ட்டு கருதப்படுகிறார் .

ஓட்டோ மற்றும் மரியா தெரேசே ஆகியோரின் இரு குழந்தைகளில் முதல் குழந்தையாக டேவிட் இல்ட்பேர்ட் பிறந்தார், இவர் பிறந்த போது செருமனியில் இருந்த புருசிய இராச்சியத்தின் புருசியா மாகாணத்தில் கோனிசுபெர்க் பகுதியில் இவரது தந்தை பணிபுரிந்து கொண்டிருந்ததாக இல்பேர்ட்டின் கூற்றிலிருந்தே அறியப்படுகிறது. அல்லது 1946 ஆம் ஆண்டு முதல் கோனிசுபெர்க் பகுதிக்கு அருகில் சினாமென்சிக் என்று அறியப்பட்டு வருகின்ற வெக்லௌ பகுதியாகவும் இது இருக்கலாம் . 

1872 ஆம் ஆண்டின் பிற்பகுதியில் இல்ட்பேர்ட் பிரைடெரிக்சுகோல்லிக் பள்ளியில் சேர்ந்தார். இதே பள்ளியில்தான் 140 ஆண்டுகளுக்கு முன்னர் இம்மானுவல் கான்ட் சேர்ந்து படித்தார் என்பது குறிப்பிடத்தக்கது ஆகும். ஆனால் சில ஆண்டுகளுக்குள்ளாகவே இவர் அறிவியலுக்கு முக்கியத்துவம் கொடுக்கும் வில்லெம் பள்ளிக்கு மாற்றப்பட்டு பஃடிப்பைத் தொடர்ந்தார் . 
1880 ஆம் ஆண்டின் இலையுதிர் காலத்தில், இல்பேர்ட், அல்பெர்டினா என்றழைக்கப்படும் கோனிக்சுபெர்க் பல்கலைக் கழகத்தில் சேர்ந்தார்.1882 ஆம் ஆண்டின் தொடக்கத்தில் எர்மான் மிங்கோவ்சுகி என்ற இவரைவிட இரண்டு வயது குறைந்த ஆனால் புத்திசாலித்தனமான மாணவரும் கோனிக்சுபெர்க் பல்கலைக் கழகத்தில் சேர்ந்தார். இதே பள்ளியில் படித்து மூன்று பருவப் படிப்புக்காக பெர்லின் சென்று திரும்பிய மிங்கோவ்சுகியின் சொந்த ஊர் கோனிக்சுபெர்க்கேயாகும். விரைவில் இல்பேர்ட்டும் மிங்கோவ்சுகியும் நண்பர்களானார்கள்.

1884 ஆம் ஆண்டில், அடோல்ப் அர்விட்சு கோட்டின்கென்டில் இருந்து பேராசிரியராக வந்து சேர்ந்தார். மூவ்ருக்குமிடையில் ஆழ்ந்த மற்றும் பயனுள்ள அறிவியல் கருத்துப் பரிமாற்றங்கள் தொடங்கின. மிங்கோவ்சுகியும் இல்பேர்ட்டும் தங்கள் விஞ்ஞான வாழ்க்கையின் பல்வேறு சந்தர்ப்பங்களில் நேரெதிரான கருத்துக்களைப் பரிமாறிக்கொண்டு ஒருவருக்கொருவர் செல்வாக்கு செலுத்த முற்படுவார்கள். இல்பேரெட் 1885 ஆம் ஆண்டில் தனது முனைவர் பட்டத்தை பெற்றார், பெர்டினான்ட் வான் லிண்டெமான் என்பவரின் வழிகாட்டுதலில், சிறப்பு இரும எண் வடிவங்களின் மாறாத பண்புகள், குறிப்பாக கோள ஒற்றுமை செயல்பாடுகள் என்ற தலைப்பில் இவருடைய ஆய்வுக் கட்டுரை எழுதப்பட்டது.

1886 ஆம் ஆண்டு முதல் 1895 வரை கோனிக்சுபெர்க் பல்கலைக் கழகத்திலேயே ஒரு மூத்த விரிவுரையாளராக இல்பேர்ட்டு தொடர்ந்து பணியாற்றினார். 1895 ஆம் ஆண்டில், பெலிக்சு கிளீன் தலையிட்டதன் விளைவாக கோட்டிங்கன் பல்கலைக் கழகத்தில் கணித பேராசிரியராகப் பொறுப்பேற்றார். கிளீன் மற்றும் இல்பேர்ட் பனிபுரிந்த ஆண்டுகளில், கோட்டிங்கன் பல்கலைக்கழகம் கணித உலகில் முதன்மையான நிறுவனமாக சிறப்பு பெற்றது. இல்பேர்ட் தனது வாழ்நாள் முழுவதும் இங்கேயே தங்கியிருந்தார்.

கோனிக்சுபெர்க் நகர வணிகரின் மகள் கேத்தி யெரோச் என்பவரை 1892 ஆம் ஆண்டில் இல்பேர்ட் திருமணம் செய்து கொண்டார். இல்பேர்ட்டின் உள்ளார்ந்த எண்னங்களுக்குப் பொருத்தமானவராகவும் சுதந்திர மனப்பான்மை கொண்டவராகவும் இவருடைய மனைவி இருந்தார். பிரான்சு இல்பேர்ட் என்ற குழந்தைக்கு இவர்கள் பெற்றோராயினர். 

இல்பேர்ட்டின் மகன் பிரான்சு இல்பேர்ட் தனது வாழ்நாள் முழுவதிலும் கண்டறிய இயலாத ஒருவகை மனநோயால் பாதிக்கப்பட்வாறே வாழ்ந்தார். தன்னுடை குழந்தையின் தாழ்வான அறிவு இல்பேர்ட்டுக்கு ஒரு பயங்கரமான ஏமாற்றத்தைத் தந்தது. இத் துன்பம் பல்கலைக்கழகத்தின் கணிதவியலாளர்களுக்கும் மாணவர்களுக்கும் கூட துன்பத்தை ஏற்படுத்தியது. 

இல்பேர்ட் கணிதவியலாளர் எர்மான் மிங்கோவ்சுகியை தன்னுடைய சிறந்த மற்றும் உண்மையான நண்பராக கருதினார். 

[File:Mathematik Göttingen.jpg|thumb|right|கோட்டிங்கன்னில் உள்ள கணிதவியல் நிறுவனம். இராக்பெல்லர் அறக்கட்டளையின் நிதி உதவியால் கட்டப்பட்ட புதிய கட்டிடம் இல்பேர்ட் மற்றும் கூரெண்ட்டால் 1930 இல் திறக்கப்பட்டது.]]

1912ஆம் ஆண்டு வரை இல்பேர்ட்டு கணிதவியலாளராக இருந்தார். அவருடன் பணியாற்றிய கணிதவியலாளரும் ஆசிரியருமான ஹெர்மன் 1912ல் மரணம் அடைந்தார். அதனால் இவர் 1913ஆம் ஆண்டில் இருந்து இயற்பியல் ஆசிரியர் ஆனார். அல்பர்ட் ஐன்ஸ்டீன் புவியீர்ப்பு கொள்கைகளின் அடிப்படைகளை 1907ஆம் ஆண்டிலேயே வடிவமைத்து இருந்தாலும் பொதுச் சார்புக் கோட்பாடை இறுதி வடிவத்துக்கு கொண்டுவர பெரிதும் போராடினார். அதனால் இல்பேர்ட்டு தான் பணி செய்த பல்கலைக்கழகத்துக்கு அல்பர்ட் ஐன்ஸ்டீனை அழைத்து அது தொடர்பான விரிவுரைகளை பாடம் எடுக்குமாறு வேண்டினார். 1915ஆம் ஆண்டில் ஐன்ஸ்டீன் தன் புவியீர்ப்பு கொள்கைகளின் முக்கிய விடயங்களை பதிவாக்கிய போதே இல்பேர்ட்டும் தான் செய்த புவியீர்ப்பு சமன்பாடு பற்றிய விடயங்களை பதிவாக்கி இருந்தாலும் இக்கொள்கையில் ஐன்ஸ்டீனே முழு உரிமை உடையவர் என்று கூறினார்.

1899ஆம் ஆண்டில் "வடிவக் கணிதத்தின் அடித்தளங்கள்" ("Grundlagen der Geometrie") என்ற தமது ஆக்கத்தை வெளியிட்டார். இதில் வழைமையான யூக்ளிடின் கருதுகோள்களுக்கு மாறாக இல்பேர்ட்டின் கருதுகோள்கள் என்ற முறையான தொகுப்பை முன்மொழிந்தார். இவை யூக்ளிடின் கருதுகோள்களின் தளர்ச்சிகளைக் களைய பயனுள்ளவையாக இருந்தன.

1900ஆம் ஆண்டு பாரிசு|பாரிசில் நடந்த பன்னாட்டு கணிதவியலாளர் மாநாட்டில் பல தீர்வுகாணாத கணிதச் சிக்கல்களை எடுத்தியம்பினார். இதுவே ஒரு தனி கணிதவியலாளரால் தொகுக்கப்பட்ட தீர்வுகாணா சிக்கல் தொகுப்பாக அமைந்துள்ளது. இதனைப் பின்னர் 23 சிக்கல்களாக விரிவுபடுத்தினார்.

1920இல் "உயர் ஏரணக் கணிதத்தில்" இவர் துவங்கிய ஆய்வுத்திட்டம் இல்பேர்ட்டின் திட்டம் என அழைக்கப்பட்டது. கணிதம் திடமான முழுவதும் ஏரணமான தளத்தில் அமைய வேண்டும் என விரும்பினார். இதற்கான வழிமுறைகளாக அவர் முன்மொழிந்தவை:


இந்த முன்மொழிதலை உருவாக்கிடத் தேவையான துறைசார் மற்றும் மெய்யியல் காரணங்கள் இல்பேர்ட்டிடம் இருந்தன.

இல்பேர்ட்டு தான் பணிசெய்த தேவாலயங்களுக்கு எதிராகவே அவரின் ஆய்வுக்கருத்துகள் மூலம் பார்க்கப்பட்டார். இவர் இறைவன் இருப்பை அறியத் தெரியாதவர் என அடையாளம் காட்டப்பட்டு தேவாலயத்தை விட்டு நீக்கப்பட்டார். கணிதச் சமன்பாடுகள் என்பது கடவுளை சாராத ஒன்று என்றும் அவை முந்தைய கடவுள் கற்பனைக் கதைகளுடன் தொடர்பற்றது எனவும் வாதிட்டார்.

இல்பேர்ட்டு நாசிச ஆசிரியர்கள் மூலம் மற்ற முக்கியமான ஆசிரியர்கள் அனைவரும் கோட்டிங்கனின் ஜார்ஜு ஆகஸ்டு பல்கலைக்கழகத்தில் இருந்து நீங்கும் வரை அதாவது 1933 வரை பணியாற்றினார். இல்பேர்ட்டு 1943ல் காலமானார். அவரின் இறப்பு பற்றிய விவரங்கள் வெளி உலகுக்கு ஆறு மாதங்கள் கழித்தே அறிவிக்கப்பட்டன.



</doc>
<doc id="147996" url="https://ta.wikipedia.org/wiki?curid=147996" title="உதட்டுச் சாயம்">
உதட்டுச் சாயம்

உதட்டுச்சாயம் (Lipstick ) என்பது நிறப்பசைகள், எண்ணெய்கள், மெழுகுகள் ஆகியவற்றைக் கொண்டு தயாரிக்கப்பட்டு, பல்வேறு நிறங்களில் அமைந்த, உதடுகளைப் பாதுகாக்க உதவும் ஓர் ஒப்பனைப் பொருள் ஆகும். உதட்டுச் சாயங்கள் பல்வேறு நிறங்களில், வகைகளில் கிடைக்கின்றன. பெரும்பாலும் பெண்கள் தங்களின் அன்றாட ஒப்பனையில் சில வேளைகளில் இந்த உதட்டுச்சாயத்தைப் பயன்படுத்துகின்றனர்.

பண்டைய காலம் முதலே, அதாவது, கி. மு. 3300–கி. மு. 1300ஆம் ஆண்டுகளிலேயே உதட்டுச்சாயம் பயன்படுத்தப்பட்டு வந்துள்ளது. இந்தியா, மெசொப்பொத்தேமியா, எகிப்து, அரேபியா, ஐரோப்பா, அமெரிக்க நாடுகளிலும் உலகெங்கிலும் உதட்டுச்சாயம் பயன்படுத்தப்பட்டு வந்துள்ளது.

உலகிலேயே முதன் முதலில் உதட்டுச்சாயம் தயாரித்து பயன்படுத்தியவர்கள் இந்தியர்களாவர். பஞ்சாபிய மக்கள் தான் உலகில் முதன்முதலில் உதட்டுச் சாயத்தைத் தயாரித்துப் பயன்படுத்தியவர்கள். சிந்துவெளி நாகரிகத்தில் சிந்து சமவெளிப் பிரதேசம் என்பது இன்றைய பாகித்தானின் பெரும்பான்மையான பகுதிகளையும் இந்தியாவின் குசராத், இராச்சசுத்தான், பஞ்சாப் ஆகிய பகுதிகளையும் உள்ளடக்கியது. ஏறத்தாழ 3500 ஆண்டுகளுக்கு முன்பு இன்றைய பஞ்சாப் பகுதியில் வாழ்ந்த மக்கள் திருமண வைபவங்களின் போது மணப்பெண்களை அலங்கரிக்கச் சில ஒப்பனைப் பொருட்களைப் பயன்படுத்தியுள்ளனர். அவற்றுள் ஒன்று உதட்டுச்சாயமாகும். இவர்கள் தேன்மெழுகு, தாவரங்களிலிருந்து எடுக்கப்பட்ட நிறமிகள் என்பனவற்றைக் கலந்து திரவ வடிவில் கிடைத்த கூழ்மத்தைத் தங்களது உதடுகளில் பூசிக்கொண்டனர். இதுவே இன்றைய நவீன உதட்டுச் சாயங்களின் முன்னோடியாகும்.

பின்னர் சில நூற்றாண்டுகளுக்குப் பிறகு வணிகர்களின் வாயிலாக உதட்டுச் சாயம்பற்றிய செய்திகள் மெசொப்பொத்தேமியா வரை பரவியது. மெசொப்பொத்தேமிய மக்கள் கி. மு. 1500களில் விலையுயர்ந்த நகைகளைப் பொடியாக்கி உதட்டில் சாயமாகப் பூசினர். பின்னர் வண்ணத்துப்பூச்சிகளின் உடலிலுள்ள நிறத்தையும் இன்னும் சிலர் மயிலின் இறகிலுள்ள நிறத்தையும் கொண்டு தங்களது உதட்டை அலங்கரித்துக் கொண்டார்கள் என்று வரலாற்றுச் சான்றுகள் தெரிவிக்கின்றன.

பண்டைய எகிப்திய நாகரிக மக்களும் உதட்டுச் சாயத்தைப் பயன்படுத்தியுள்ளனர். அவர்கள் ஒரு வகைக் கள்ளிச் செடியின் நிறமியைக் கொண்டு உதடுகளுக்கு நிறம் பூசிக்கொண்டனர். இதில் 0.001 விழுக்காடு அயோடின் மற்றும் சில புரோமின் பொருட்களும் இருந்ததால் பயன்படுத்தியோருக்குத் தீராத நோய்கள் ஏற்பட்டன. கிளியோபாட்ரா கருஞ்சிவப்பு நிறத்தில் எறும்புகள் மற்றும் வண்டுகளிலிருந்து கிடைக்கும் நிறமிகளைக் கொண்டு தனது உதடுகளை ஒப்பனை செய்து கொண்டார். பளபளப்பைத் தருவதற்காக மீன்களின் செதில்களும் பயன்படுத்தப்பட்டன.

கி. பி. பதினாறாம் நூற்றாண்டு வரை பொதுமக்களிடையே உதட்டுச் சாயம் உபயோகிப்பதில் மிகப்பெரும் தயக்கம் இருந்தது. ஆரம்பக் காலகட்டங்களில் அரேபியர்கள், உதட்டுச்சாயம் தயாரிப்பதற்கான மூலப்பொருட்கள் கிடைக்காத சமயத்தில் ஒருவகை வானவில் நிறமுள்ள பாம்பின் உடலிலிருந்து எடுக்கப்பட்ட நிறமிகளைக் கொண்டு தங்கள் உதடுகளை ஒப்பனை செய்துகொண்டனர். ஆனால், நாளடைவில் இதனைப் பயன்படுத்திய பெண்களைச் சில கொடிய நோய்கள் தாக்க ஆரம்பித்தன.

பின்னர் "அபு அல் காசிம்" (Abu al-Qasim al-Zahrawi;கி. பி. 936–கி. பி. 1013) என்ற இசுலாமிய மேதை, தேன்மெழுகு, மெழுகு, ஆமணக்கு எண்ணெய் மற்றும் நிறப்பசைகள் கொண்டு முதன்முதலாகத் திண்ம வடிவிலான (Solid-Lipstick) உதட்டுச்சாயம் உருவாக்கும் தொழிற்நுட்பத்தைக் கண்டறிந்தார். அது வரை உதட்டுச்சாயம் திரவ வடிவில் தான் தயாரிக்கப்பட்டது. அரேபியர்களின் அச்சம் காரணமாகப் பின்விளைவுகளை ஏற்படுத்தாத உதட்டுச்சாயத்தை "அபு அல் காசிம்" கண்டறிந்த போதும் அதனை உபயோகிப்பதில் மக்களிடையே அச்சம் நிலவியது.

பதினாறாம் நூற்றாண்டில் இங்கிலாந்து இராணி எலிசபெத் தான் உதட்டுச்சாயத்தை முதலில் பயன்படுத்திய புகழ்பெற்ற நபராவர். வெள்ளை நிற உடல் கொண்ட அவர், அடர் சிவப்பு நிற உதட்டுச் சாயத்தைப் பயன்படுத்தியது மிகவும் எடுப்பாகக் காட்சியளித்தது. அது முதல் உதட்டுச்சாயம் புகழ்பெறத் துவங்கியது. இருந்தாலும் பொதுமக்கள் மத்தியில் வெளிப்படையாக இதனை உபயோகிப்பதில் தொடர்ந்து தயக்கம் இருந்தது. பதினெட்டாம் நூற்றாண்டு வரையில் பெரும்பாலும் பாலியல் தொழில் செய்பவர்களும், நடிகர்களும் நடிகைகளும் மட்டுமே உதட்டுச்சாயத்தைப் பயன்படுத்தி வந்தனர். 1880ஆம் ஆண்டு வாக்கில் "சாரா பெர்னார்டு" (Sarah Bernhardt – கி.பி.1844–1923) என்ற புகழ் பெற்ற நடிகை பொது நிகழ்ச்சியில் கலந்து கொள்ளும் போதும், வெளியிடங்களுக்கு செல்லும் போதும் உதட்டுச் சாயத்தைப் பயன்படுத்தத் துவங்கினார். அதைத் தொடர்ந்து பொதுமக்களில் சிலரிடையே புகைப்படங்கள் எடுக்கும் போது மட்டும் உதட்டுச்சாயம் பயன்படுத்தும் பழக்கம் ஏற்பட்டது. உதட்டுச்சாயம் பயன்படுத்துவதை உலகம் முழுவதும் உள்ள மக்களின் பயன்பாட்டிற்கு எடுத்துச் சென்றவர்கள் ஐரோப்பியர்கள் ஆவர். ஆயினும் திருச்சபையினரால் உதட்டுச்சாயம் பயன்படுத்துவது சாத்தானின் செயல் என தடை செய்யப்பட்டது.

பத்தொன்பதாம் நூற்றாண்டு வரை உதட்டுச்சாயம் தயாரிக்கும் தொழிலானது ஆங்காங்கு குடிசைத்தொழில் போல நடைபெற்று வந்தது. 1884-ஆம் ஆண்டு குர்லைன் (Guerlain) என்ற பிரெஞ்சு நிறுவனம் வணிக நோக்கில் மிகப்பெரிய அளவில் உதட்டுச் சாயத்தைத் தயாரித்து சந்தைப்படுத்தியது. தேன், ஆமணக்கு எண்ணெய், மான் மற்றும் மாடுகளின் கொழுப்புகளைக் கொண்டு வணிக நோக்கிலான உதட்டுச்சாயத்தை அந்நிறுவனம் தயாரித்தது. துவக்கத்தில் உதட்டுச்சாயம் பட்டுத்துணிகள் மற்றும் பாத்திரங்களில் அடைக்கப்பட்டு விற்பனைக்கு வந்தது, ஆகையால் இதனைத் தூரிகைகள் கொண்டு உதடுகளில் பூசிக்கொண்டனர்.

1912-ஆம் ஆண்டு "மாரிஸ் லெவி" என்பவர் இன்று நாம் பயன்படுத்தும் உதட்டுச்சாயங்கள் அடைத்து விற்கப் பயன்படும் உருளைக் குப்பிகளை உலோகத்தில் தயாரித்து அறிமுகப்படுத்தினார். இதில் சில குறைபாடுகள் இருந்தது, அதனைக் களைந்து 1923-ல் திருகினால் உதட்டுச்சாயம் இருக்கும் தகடு மேலே வரும் வகையிலான உலோக உருளையை "ஜேம்ஸ் புரூஸ் பேசன்" என்பவர் கண்டறிந்தார். இரண்டாம் உலகப் போர் நடைபெற்ற காலத்தில் நெகிழியிலான உருளைக் குப்பிகளில் அடைக்கப்பட்டு விற்பனைக்கு வந்தது.

1930-ஆம் ஆண்டு "எலிசபெத் ஆர்டன்" என்ற அழகுக்கலை நிபுணர் பல்வேறு உதட்டுச் சாயத்திற்கு நிறங்களைத் தரும் பல்வேறு வகையான நிறமிகளைக் கண்டறிந்து அறிமுகப்படுத்தினார். அதன் பின்னர்தான் பல்வேறு வகையான வண்னங்களில் தயாரிக்கப்பட்டு கடைகளில் விற்பனைக்கு வரத்தொடங்கியது

காலிபோர்னிய பல்கலைக்கழக ஆய்வொன்று உதட்டுச் சாயத்தில் ஒன்பது வகையான உலோகங்கள் காணப்படுவதாகக் தெரிவிக்கிறது. அவ்வுலோகங்கள் காரீயம், காட்மியம், கோபால்ட், அலுமினியம், டைட்டானியம், செம்பு, மாங்கனீசு, குறோமியம் மற்றும் நிக்கலாகும்.



</doc>
<doc id="147999" url="https://ta.wikipedia.org/wiki?curid=147999" title="மாழைப் பிணைப்பு">
மாழைப் பிணைப்பு

இலத்திரன்களுக்கும் நேர்மின் அயனிகளுக்கும் உள்ள வலுவான கவர்ந்திழுக்கும் விசையால் மாழைகளின் உருகுநிலை அல்லது கொதிநிலைகள் மிகவும் உயர்வாக உள்ளன. இது அயனிப் பிணைப்புகளுக்கு ஒத்தது.

இந்த மாழைப் பிணைப்புக்களே உலோகங்களின் வலிமை தகடாகுந்தன்மை, நுண்கம்பியாகுந்தன்மை, மிளிர்வு, வெப்பக் கடத்தல் மற்றும் மின் கடத்தல் போன்ற பல இயற் பண்புகளுக்கு காரணமாக அமைந்துள்ளன.

நேர்மின் அயனிகளிடையே இலத்திரன்கள் தனித்து நகர முடிவதால் மாழைகளுக்கு மின்கடத்துத் திறன் உண்டாகிறது. இதே போன்றே வெப்பக் கடத்துத் திறனும், பிணைக்கப்படாத இலத்திரன்கள் தாம் பெற்ற ஆற்றலை விரைவாக எடுத்துச் செல்ல முடிவதால், சகப்பிணைப்பு கொண்ட பொருட்களை விட கூடுதலாக உள்ளது. மாழையல்லாத சில பொருட்களும் நல்ல கடத்திகளாக உள்ளன: காரீயம் (மாழைகளைப் போன்றே பிணைக்கப்படாத இலத்திரன்களைக் கொண்டுள்ளது) மற்றும் உருக்கிய நீர்மையான அயனிச் சேர்மங்கள் (இவற்றில் பிணைக்கப்படாத அயனிகள் கடத்துகின்றன) 

அடுத்துள்ள அணுக்களுடன் பகிர்ந்துகொள்ளாத ஒரு இணைதிறன் எதிர்மின்னியையாவது மாழை பிணைப்புகள் கொண்டுள்ளன. இலத்திரன்களை இழந்து அவை அயனிகளை உருவாக்குவதுமில்லை. மாறாக, மாழை அணுக்களின் வெளி ஆற்றல் நிலைகள் (அணுப் பரிதியங்கள்) ஒன்றின் மேல் ஒன்று பதிகின்றன. இவை சகப் பிணைப்புக்களைப் போன்றவை. மாழைப் பிணைப்புகளை அனைத்து உலோகங்களும் காட்டுவதில்லை; காட்டாக பாதரச அயனிகள் () மாழை-மாழை சகப் பிணைப்புக்களால் உருவாகின்றன.

கலப்புலோகம் என்பது உலோகங்களின் கரைசலாகும்.



</doc>
<doc id="148003" url="https://ta.wikipedia.org/wiki?curid=148003" title="ஆற்றங்கரையில் அமைந்துள்ள இந்திய நகரங்கள்">
ஆற்றங்கரையில் அமைந்துள்ள இந்திய நகரங்கள்

ஆற்றங்கரையில் உள்ள இந்திய நகரங்களின் பட்டியல்:


</doc>
<doc id="148004" url="https://ta.wikipedia.org/wiki?curid=148004" title="கடல் நாய்">
கடல் நாய்

கடல் நாய் ("Common Seal" அல்லது "Harbour Seal") என்பது உலகின் வட அரைக்கோளத்தில் ஆர்க்டிக் கடற்கரைப் பகுதிகளில் வாழும் ஒரு கடற்பாலூட்டி விலங்கு. இவை பொதுவாக அட்லாண்டிக், பசிபிக் பெருங்கடல்கள், பால்டிக் கடல், வடகடல் ஆகியவற்றின் கரைப்பகுதிகளில் காணப்படுகின்றன. இவையே பின்னிபெட் (=தப்பை போன்ற கால்களையுடைய விலங்கு) வகைகளில் மிகுந்து காணப்படும் விலங்குகள்.

சீல்கள் பழுப்பு, சாம்பல் நிறங்களில் காணப்படும். 1.85 மீட்டர் நீளமும் 130 கிலோ கிராம் எடையும் வளரக்கூடியன. இவை குறிப்பிட்ட ஒரே இடத்தில் ஓய்வெடுப்பதை வழக்கமாகக் கொண்டவை. பொதுவாக இவ்விடங்கள், இவற்றை கொன்று தின்னும் விலங்குகள் நெருங்கமுடியாததாகவும் தாங்கள் உண்பதற்கு மீன் கிடைக்கக் கூடிய இடமாகவும் இருக்கும்.

உலகில் தற்போது நான்கு முதல் ஐந்து இலட்சம் சீல்கள் இருப்பதாக கணிக்கப்படுகிறது.




</doc>
<doc id="148005" url="https://ta.wikipedia.org/wiki?curid=148005" title="இந்தியாவும் பேரழிவு ஆயுதங்களும்">
இந்தியாவும் பேரழிவு ஆயுதங்களும்

இந்தியா அணு ஆயுதங்கள் மற்றும் குறுகிய மற்றும் இடைப்பட்ட தூர ஏவுகணைகள், அணு ஆற்றலுடன் கூடிய விமானங்கள், கப்பல்கள் ஆகியவற்றை வைத்துள்ளது. அணு ஆற்றலுடன் கூடிய நீர்முழ்கிக் கப்பல்கள் தற்போது மேம்பாட்டின்கீழ் உள்ளது, எனினும் இந்தியாவின் அணு ஆற்றலுடன் கூடிய ஐஎன்எஸ் அரிகந்த் நீர்மூழ்கிக் கப்பல் 2009ஆம் ஆண்டு இந்திய இராணுவத்தில் இணைக்கப்பட்டது. இந்த அணு ஆற்றலுடன் கூடிய நீர்மூழ்கிக் கப்பல் அணு ஆயுதங்களை தாங்கிச் செல்ல இயாலாததாக இருந்தது. தற்போது அது மேம்படுத்தப்பட்டு கடலில் சோதனையோட்டத்தில் உள்ளது, விரைவில் இந்திய இராணுவத்தில் இந்த நீர்முழ்கிக் கப்பல் முழுச் செயல்பாட்டுக்கு வரும் என எதிர்பார்க்கப்படுகிறது.

இந்தியா அதிகாரப் பூர்வமாக அதன் அணு ஆயுதங்களின் அளவைப் பற்றி கூறாவிட்டாலும், சமீபத்திய மதிப்பீடுகளின்படி இந்தியா 80 முதல் 100 வரையிலான அணு ஆயுதங்களை வைத்திருக்கலாம் என நம்பப்படுகிறது., இது இந்தியா 75–110 ஆயுதங்களுக்கு ஏற்றவாறு அணு ஆயுத தர புளுட்டோனியத்தைத் தயாரித்துள்ளதாக வெளியான முந்தைய மதிப்பீடுகளுக்கு ஏற்றவாறு உள்ளது.


</doc>
<doc id="148007" url="https://ta.wikipedia.org/wiki?curid=148007" title="கான்டிலோ என்டர்டெய்ன்மென்டு">
கான்டிலோ என்டர்டெய்ன்மென்டு

கான்டிலோ என்டர்டெய்ன்மென்டு ("Contiloe Entertainment") என்பது தொலைக்காட்சி நிகழ்ச்சிகளைத் தயாரித்து வழங்கும் இந்திய நிறுவனம் ஆகும்.

கான்டிலோ என்டர்டெய்ன்மென்டு நிறுவனம் 1995ஆம் ஆண்டில் அபிமன்யு சிங்கு என்பவரால் தொடங்கப்பட்டது.

இந்நிறுவனம் தொலைக்காட்சித் தொடர்களையும் திரைப்படங்களையும் தயாரித்து வழங்குகின்றது. இரன்னிங்கு உட்டு இசுட்டான்டு இசுட்டில், இசுப்பிலிட் செக்கண்டு ஏண்டு ஆகிய திரைப்படங்கள் இந்நிறுவனத்தின் தயாரிப்பில் வெளிவந்துள்ளன.

ஜான்சி ராணி... ஒரு வீரப்பெண்ணின் கதை, பிட்டோ, "Maniben.com" முதலிய தொலைக்காட்சித் தொடர்களையும் இந்நிறுவனமே தயாரித்துள்ளது.


</doc>
<doc id="148039" url="https://ta.wikipedia.org/wiki?curid=148039" title="மறுகாலனியாக்கம்">
மறுகாலனியாக்கம்

மறுகாலனியாக்கம் என்பது 1990களுக்குப் பிறகு இந்தியாவில் செயல்படுத்தப்பட்ட தனியார் மயமாக்கம், தாராள மயமாக்கம், உலக மயமாக்கம் அடிப்படையிலான பொருளாதாரக் கொள்கைகளைக் குறிக்க இடதுசாரிக் கட்சிகள் பயன்படுத்தும் சொல் ஆகும்

1947 இல் பிரித்தானியக் காலனி ஆட்சியிலிருந்து விடுதலை பெற்ற இந்தியாவில் கலப்பு பொருளாதார முறை பின்பற்றப்பட்டது. இந்தியாவின் முதல் பிரதமர் ஜவஹர்லால் நேருவின் தலைமையில் பொதுத்துறை நிறுவனங்களுக்கு முக்கிய இடம் கொடுக்கப்பட்ட தொழிற் கொள்கை செயல்படுத்தப்பட்டது. தனியார் நிறுவனங்கள் தொழிற்சாலைகள் தொடங்குவதும், உற்பத்தியை அதிகரிப்பதும் உரிமங்கள் (licencing), அளவு கட்டுப்பாடுகள் (quota) மூலம் ஒழுங்குபடுத்தப்பட்டன. அன்னிய நிறுவனங்கள் இந்தியாவில் தொழில் செய்வது பெரிதும் மட்டுறுத்தப்பட்டிருந்தது. பிரதமர் இந்திரா காந்தியின் ஆட்சியில் 1970களில் தனியார் வங்கிகள் அரசுடமையாக்கப்பட்டன. 1980களில் ராஜீவ் காந்தியின் ஐந்து ஆண்டு கால ஆட்சியில் ஆரம்பித்து வைக்கப்பட்ட பொருளாதார கொள்கைகளின் படி, இந்த கொள்கைகள் படிப்படியாக தளர்த்தப்பட்டன. 

இந்தியாவின் திட்டமிட்ட பொருளாதார அமைப்பினுள் ராஜீவ் காந்தி அறிமுகப்படுத்திய தாராள மயக் கொள்கைகள், 1980களின் பிற்பகுதியில் நிலவிய நிச்சயமற்ற அரசியல் சூழ்நிலை இவற்றால் இந்தியாவின் வெளியாட்டு வர்த்தக நிதி பற்றாக்குறை பெரிதும் வளர்ந்தது. 1990ல் சந்திரசேகர் தலைமையிலான அரசாங்கம் நாட்டின் தங்க சேமிப்பை பேங்க் ஆப் இங்கிலாந்துக்கு அனுப்ப வேண்டிய சூழ்நிலை ஏற்பட்டது. இந்தியாவின் அன்னிய செலாவணிக் கையிருப்பு உடனடி இறக்குமதி தேவைகளை கூட சந்திக்க முடியாத அளவுக்கு குறைந்தது. 

1991 முதல் 1996 வரை மத்தியில் ஆட்சி புரிந்த திரு பி. வி. நரசிம்ம ராவ் தலைமையிலான காங்கிரஸ் அமைச்சரவை புதிய பொருளாதாரக் கொள்கைகளை அமல்படுத்த ஆரம்பித்தது. அதை முன் நின்று நடத்தியவர் அப்போது நிதி அமைச்சராக பணி புரிந்த மன்மோகன் சிங்.

இந்தியாவின் பணம் ரூபாய் நடப்பு கணக்கில் மாற்றக் கூடியதாக படிப்படியாக மாற்றப்பட்டது. தொழில் துறையில் தனியார் உற்பத்திக்கான கட்டுப்பாடுகள் நீக்கப்பட்டன. அன்னிய முதலீடுகள் படிப்படியாக பல துறைகளிலும் அனுமதிக்கப்பட்டன.

கலப்பு பொருளாதார முறையில் பொதுத்துறை நிறுவனங்கள் திறமையுடன் செயல்படுவதில்லை. தொலைபேசி சேவை, கார், இரு சக்கர ஊர்தி போன்ற துறைகளில் நுகர்வோர் நீண்ட காலம் காத்திருக்க வேண்டியிருந்தது. தனியார் தொழில் முனைவோரின் போட்டியிடும் துடிப்பையும், புதிய முயற்சிகளுக்கும் ஊக்கம் இல்லாமல் இருந்தது. 

"தாமதமாக வரும் அரசுப் பேருந்து, எரிச்சலுடன் வாடிக்கையாளரை விரட்டும் வங்கிப் பணியாளர், சேவையில்லாமலே தெனாவெட்டாக நடக்கும் தபால் துறை, தருமத்துக்கு நடக்கும் அரசுப் பள்ளிகள், வசதிகளற்ற அரசு மருத்துவமனைகள் இப்படி அன்றாட வாழ்வின் இன்னல்களை முன் வைத்து தனியார் மயம், தாராள மயம், உலக மயமாக்கலை ஆதரிக்கின்றவர்கள் வாதிடுகிறார்கள். 

இந்திய பொருளாதாரத்தில் கட்டுப்பாடுகளை நீக்கி தனியார் முதலீட்டையும், அன்னிய முதலீட்டையும் அனுமதிப்பதன் மூலம் இந்த குறைபாடுகளை நீக்கி இந்தியா பொருளாதார வளர்ச்சிக்கு வழி வகுத்தது என்று புதிய பொருளாதாரக் கொள்கைக்கு ஆதரவானவர்கள் வாதிடுகிறார்கள். 



</doc>
<doc id="148044" url="https://ta.wikipedia.org/wiki?curid=148044" title="அயனிப் பிணைப்பு">
அயனிப் பிணைப்பு

அயனிப் பிணைப்பு "(இலங்கை வழக்கு: அயன் பிணைப்பு ஆங்கிலம்:Ionic bonding)" என்பது ஒரு வகையான வேதிப்பிணைப்பு ஆகும். இதை மின்வலுப் பிணைப்பு அல்லது மின்மவணுப் பிணைப்பு என்றும் அழைக்கிறார்கள். ஒர் அணு மற்றோர் அணுவுக்கு ஒன்று அல்லது அதற்கு மேற்பட்ட எலக்ட்ரான்களைத் தேவைக்கேற்ப வழங்குவதால் உண்டாகும் இருவேறுவகை எதிரெதிர் மின்சுமையுள்ள அயனிகளுக்கிடையே நிலவும் மின் கவர்ச்சி விசையையே அயனிப்பிணைப்பு என்கிறோம். 

அயனிப் பிணைப்புகள் ஓர் நேர்மின் அயனிக்கும், பொதுவாக ஓர் உலோகம் (மாழை), எதிர்மின் அயனிக்கும், பொதுவாக ஓர் அலோகம் (மாழையிலி) இடையே உருவாவதாகும். "தூய" அல்லது முழுவதுமான அயனிப் பிணைப்பு இருக்க இயலாது: அனைத்து அயனிப் பிணைப்பு சேர்மங்களும் பல்வேறளவுகளில் சகப் பிணைப்பு (பகிர்வுப் பிணைப்பு) கொண்டுள்ளன. எனவதயனிப்பிணைப்பு என்பது சகப் பிணைப்புத் தன்மையை விட (பகிர்வுப் பிணைப்புத் தன்மையைவிட) அயனிப்பிணைப்புத் தன்மை கூடுதலாக உள்ளவை என்று கூறுவது பொருந்தும். இரு அயனிகளுக்கும் உள்ள மின்னூட்டுக்களின் வேறுபாடு கூடுதல் ஆக ஆக சகப் பிணைப்பை விட அயனிப் பிணைப்புத் தன்மை கூடுகிறது. பகுதி அயனிப் பிணைப்பாகவும் பகுதி சகப் பிணைப்பாகவும் உள்ள பிணைப்புகள் "முனைவுறு சகப் பிணைப்புகள்" (முனைவுறு பகிர்வுப் பிணைப்பு) என அழைக்கப்படுகின்றன. 

திடநிலையில் மின்கடத்தா அயனிச் சேர்மங்கள் உருகிய நிலையில் அல்லது கரைசல்களில் மின்கடத்தியாக விளங்குகின்றன. இவற்றிற்கு பொதுவாக உயர்ந்த உருகுநிலை இருக்கும். பெரும்பாலும் நீரில் இவை கரையும்.

உறுதியான இலத்திரன் நிலையமைப்பை அடைவதற்காக குறைந்தளவு மின்னெதிர்த்தன்மை உடைய அணு இலத்திரனை வெளியேற்றும் போது அயன் பிணைப்பு உருவாதல் ஆரம்பமாகின்றது. இவ்வாறு நேர் மின்னேற்றம் உடைய கற்றயன் உருவாகும். (ஏனெனில் அணு எதிர்மின்னியை/ எதிர்மின்னிகளை இழந்து விட்டதால் அணுவில் உள்ள நேர்மின்னிகளின் எண்ணிக்கை எதிர்மின்னிகளின் எண்ணிக்கையை விட அதிகமாகும்.) இவ்வாறு வெளியேற்றப்படும் இலத்திரனை மின்னெதிர்த்தன்மை அதிகமுள்ள (அனேகமாக ஒரு அல்லுலோகம்) அணுவால் ஏற்றுக்கொள்ளப்பட்டு மறை மின்னேற்றமுடைய அனயன்கள் (ஏனெனில் அணு எதிர்மின்னியை/ எதிர்மின்னிகளை ஏற்றுக்கொண்டதால் அணுவில் உள்ள எதிர்மின்னிகளின் எண்ணிக்கை நேர்மின்னிகளின் எண்ணிக்கையை விட அதிகமாகும்) உருவாக்கப்படும். இவ்வாறு எதிர்மின்னிகளை இழப்பதாலும், பெற்றுக்கொள்வதாலும் உறுதியான இலத்திரன் நிலையமைப்பை அயன் பிணைப்பில் பங்குகொள்ளும் அணுக்கள் பெற்றுக்கொள்கின்றன.

உதாரணமாக மேலே அசைவூட்டல் படத்தில் காட்டப்பட்ட அயனிப் பிணைப்பு உருவாக்கத்தை நோக்குவோம். 

சோடியம் (Na) என்ற உலோகம் 2,8,1 என்ற எண்ணிக்கையில் எலக்ட்ரான்களை முறையே 1,2,3 வட்டப்பாதைகளில் பெற்றுள்ளது. இது தனது 3 ஆவது வட்டப்பாதையிலுள்ள ஒரு எலக்ட்ரானை இழந்து சோடியம் நேர்மின் அயனியாக மாறுகிறது. இவ்வயனி தற்போது 2 ஆவது வட்டப்பாதையை கடைசி வட்டப்பாதையாகக் கொண்டு அதில் எட்டு எலக்ட்ரான்களைப் பெற்றிருப்பதால் நிலைப்புத் தன்மையை அடைகிறது. 
புளோரின் (F) என்ற அலோகம் 2,7 என்ற எண்ணிக்கையில் எலக்ட்ரான்களை முறையே 1,2, வட்டப்பாதைகளில் பெற்றுள்ளது. சோடியம் வழங்கும் ஓர் எலக்ட்ரானை இரண்டாவது வட்டப்பாதையில் ஏற்று புளோரைடு என்னும் எதிர்மின் சுமையுடைய அயனியாக மாறுகிறது. இந்த அயனி தற்போது 2 ஆவது வட்டப்பாதையை கடைசி வட்டப்பாதையாகக் கொண்டு அதில் எட்டு எலக்ட்ரான்களைப் பெற்றிருப்பதால் நிலைப்புத் தன்மையை அடைகிறது.

இத்தகைய நிலைப்புத் தன்மையை எய்துவதற்காக சோடியம் அணு எலக்ட்ரான் வழங்கியாகவும் புளோரின் அணு எலக்ட்ரான் ஏற்பியாகவும் செயல்பட்டு முறையே நேர், எதிர் மின் சுமைகொண்ட அயனிகளாக மாற்றம் பெறுகின்றன. எதிரெதிரான மின்சுமை கொண்ட இவ்விரு அயனிகளுக்கிடையே நிலவும் நிலைமின் கவர்ச்சி அவற்றிடையே ஒரு வலுவான பிணைப்பைத் தோற்றுவிக்கின்றது. இப்பிணைப்பே அயனிப் பிணைப்பு எனப்படுகிறது. 

பொதுவாக அயன் பிணைப்பு உருவாவதற்கு அயன் பிணைப்பை உருவாக்கும் அணுக்களுக்கிடையிலான மின்னெதிர்த்தன்மை வித்தியாசம் 2.1க்கும் அதிகமாக இருத்தல் வேண்டும்.



</doc>
<doc id="148052" url="https://ta.wikipedia.org/wiki?curid=148052" title="ஐக்கிய அமெரிக்காவும் பேரழிவு ஆயுதங்களும்">
ஐக்கிய அமெரிக்காவும் பேரழிவு ஆயுதங்களும்

ஐக்கிய அமெரிக்கா பேரழிவு ஆயதங்களின் வகைகளான அணு ஆயுதங்கள், இரசாயன ஆயுதங்கள் மற்றும் உயிரியல் ஆயுதங்கள் ஆகியவற்றை வைத்துள்ளதாக அறியப்படுகிறது. அணு ஆயுதத்தை போரில் பயன்படுத்திய ஒரே நாடு ஐக்கிய அமெரிக்கா ஆகும். மேலும் ஐக்கிய அமெரிக்கா இரசாயன ஆயதங்களை முதல் உலகப் போரில் பயன்படுத்தியுள்ளது. ஐக்கிய அமெரிக்கா இரகசியமாக 1940 களில் மன்ஹாட்டன் திட்டம் என்ற பெயரில் அணு ஆயுதங்களை உருவாக்கியுள்ளது. ஐக்கிய அமெரிக்கா அணுக்கரு இணைவு மற்றும் அணுக்கரு பிளவு ஆகிய இருவகையான அணு குண்டுகளைத் தயாரிப்பதிலும் முன்னோடியாக உள்ளது. அமெரிக்காவே உலகில் மிக அதிகமான அணு ஆயுதங்களை நிலை நிறுத்தியுள்ளது. அதாவது ரஷ்யாவை விட 300 க்கும் மேற்பட்ட அணு ஆயுதங்களை நிலை நிறுத்தியுள்ளது.


</doc>
<doc id="148053" url="https://ta.wikipedia.org/wiki?curid=148053" title="ஈழக்கவிகளின் கூட்டுக் கவிதைத் தொகுப்புகள்">
ஈழக்கவிகளின் கூட்டுக் கவிதைத் தொகுப்புகள்

=அறிமுகம்= 
ஈழத்துக் கவிகள் பலரின் கவிதைகளைக் கொண்ட கூட்டுக் கவிதைத் தொகுப்புகள் காலத்துக்குக் காலம் வெளிவந்துள்ளன. அவை ஈழம், தமிழகம், புகலிடம் என்ற மூன்று நிலப்பரப்பிலிருந்தும் பல்வேறு பதிப்பகங்களால் வெளியிடப்பட்டுள்ளன.

=வெளிவந்த தொகுப்புகள்=




















=வெளியிணைப்பு=


</doc>
<doc id="148054" url="https://ta.wikipedia.org/wiki?curid=148054" title="கேட்புலத்தொகுதி">
கேட்புலத்தொகுதி

செவித் தொகுதி ("auditory system") கேட்டல் என்னும், ஒலியை உணர்வதற்கான உணர்வுத் தொகுதி ஆகும். இதற்குரிய புலனாக செவி விளங்குகிறது.

செவிக் குழாயினைச் சுற்றி அமைந்துள்ள குருத்தெலும்பு மடிப்புக்கள் புறச்செவி ஆகும். இவை காது மடல் எனப்படுகின்றன. 

ஒலி அலைகள் செவிக் குழாயின் ஊடாக செவிப்பறையில் அறைகின்றன. சம்மட்டியுருவெலும்பு, பட்டடையுருவெலும்பு, அங்கவடி எலும்பு என்ற மூன்று சங்கிலி போன்ற எலும்புகள் இந்த ஒலி அலைகளை உயரழுத்த அதிர்வுகளாக மாற்றுகின்றன. இவை பின்னர் "காக்ளியா" எனப்படும் நத்தை எலும்பில் நரம்புத் தூண்டல்களாக மாற்றப்படுகின்றன. 

உட்செவியின் பெரும்பங்காக நத்தை எலும்பு உள்ளது. 

நத்தை எலும்பு அல்லது உட்செவிச் சுருள் மூன்று பகுதிகளால் ஆனது. இதில் நீர்மம் நிரப்பப்பட்டுள்ளது. இங்குதான் ஒலி அலைகள் மின் சமிக்ஞைகளாக நரம்பணுக்களில் மாற்றப்படுகின்றன.



</doc>
<doc id="148056" url="https://ta.wikipedia.org/wiki?curid=148056" title="மொட்டுமுனைத் தோல்">
மொட்டுமுனைத் தோல்

மொட்டுமுனைத் தோல் ("foreskin") ஆண்குறி மொட்டினை மூடியுள்ள தோல் மடிப்புகள் ஆகும். இஃது ஆண்குறி விறைப்பாக இல்லாதபோது ஆண்குறி மொட்டைப் பாதுகாக்கிறது. பெரும்பாலான பாலூட்டிகளுக்கு மொட்டுமுனைத் தோல் உள்ளது. 
மொட்டுமுனைத் தோலின் வெளிப்பகுதி வழைமையான தோல் போன்றதே; ஆனால் முனைத்தோலின் உட்புறம் கண் இமை அல்லது வாய்த் தோலின் உட்பகுதிகளைப் போல மென்தோல் ஆக உள்ளது. மொட்டுமுனைத் தோல் ஆண்குறியுடன் கடிவாளத் திசுக்களால் பிணைக்கப்பட்டுள்ளதால் நகர முடியும். தசைகளுக்கு மீள்திறன் உள்ளது. ஆண்குறியின் மிகவும் உணர்திறனுடைய ஐந்து இடங்கள் முன்தோலில் உள்ளன.

மொட்டுமுனைத் தோல் மொட்டை ஈரமாக வைத்திருக்கவும் பாதுகாக்கவும் பாலுறவின்போது பல நரம்புத்தொகுதிகள் உள்ளதால் இன்பத்தை கூட்டவும் பயனாவதாக உலக சுகாதார அமைப்பு கூறுகிறது. 

இருப்பினும், மோசசு மற்றும் பெய்லி (1998) "மொட்டு முனைத்தோல் ஆணின் பால்வினை இன்பத்தைக் கூட்டுவதாக தெரியக் காட்டவில்லை " எனக் கூறுகின்றனர்.
"விருத்த சேதனம்" என்பது மொட்டுமுனைத் தோலை மத சடங்குகளுக்காக அல்லது அறுவை சிகிட்சை மூலம் நீக்குவதாகும். இவ்வாறு முனைத்தோலை நீக்குவதால் சில நோய்களைத் தவிர்க்கலாம் என்ற கருத்தும் உள்ளது; ஆனால் இத்தகைய பயன் மிகவும் குறைவானதாக பல மருத்துவ சங்கங்கள் நம்புகின்றன. ஒய்யாரத்திற்காக சில நேரங்களில் முன்தோலில் துளை இடுவதும் பிளவுபடுத்துவதும் உண்டு.


</doc>
<doc id="148057" url="https://ta.wikipedia.org/wiki?curid=148057" title="வேற்றுமை மயக்கம்">
வேற்றுமை மயக்கம்

வேற்றுமை மயக்கம் என்பது உருபு மயக்கம்.

பெயர்ச்சொல் இடம் மாறுவதை வேற்றுமை என்கிறோம். வேற்றுமையை உணர்த்த ‘வேற்றுமை உருபுகள்’ பயன்படுத்தப்படுகின்றன. இந்த உருபுகள் பெயர்ச்சொல்லின் இறுதியில் பொருந்தி வரும். இது ‘பின்னொட்டு’. 

(ஆங்கிலத்தில் வேற்றுமை உருபு முன்னொட்டாகவும் at the door பின்னொட்டாகவும் Ram’s father உள்ளொட்டாகவும் his pen தொகையாகவும் call him வரும். தமிழில் முன்னொட்டாவோ, உள்ளொட்டாகவோ வருவதில்லை.) 

சொல் வகையில் வேற்றுமை உருபுகளை ‘இடைச்சொல்’ என்கிறோம். 

சில வேற்றுமை உருபுகள் தமக்கு உரிய பொருளை உணர்த்தாமல் வேறொரு வேற்றுமைக்கு உரிய பொருளை உணர்த்துவது உண்டு. இதனை வேற்றுமை மயக்கம் என்கிறோம். இதனை நன்னூல் எளிமையாத் தெளிவுபடுத்துகிறது. 


</doc>
<doc id="148058" url="https://ta.wikipedia.org/wiki?curid=148058" title="சென்னியர்">
சென்னியர்

சென்னியர் குடிமக்கள் கடவுள் சிலைகளுக்கு முன்னர் யாழிசை கூட்டிப் பாடுவர். (பொருள் தேடச் சென்ற தன் தலைவன், சென்னியர் கூட்டும் யாழிசை போல ஊதும் குருகில் இசை எழுப்பிக்கொண்டு கங்கையாற்று மூடாக்குப் படகில் சென்றுகொண்டிருப்பானோ என ஒரு தலைவி எண்ணுகிறாள்) 


</doc>
<doc id="148059" url="https://ta.wikipedia.org/wiki?curid=148059" title="ஹாவர்ட் கார்ட்டர்">
ஹாவர்ட் கார்ட்டர்

ஹவார்ட் கார்ட்டர் (Howard Carter; மே 9, 1874 - மார்ச் 2, 1939) பிரித்தானிய தொல்பொருள் ஆய்வாளர். எகிப்திய மன்னன் பாரோ துட்டன்காமன் என்பவனின் கல்லறையைக் கண்டுபிடித்தவர்களுள் முதன்மையானவர்.

1874 ஆம் ஆண்டு மே 9 ஆம் நாள் இங்கிலாந்திலுள்ள லண்டனில், கென்சிங்டன் என்ற இடத்தில் ஹோவர்ட் கார்ட்டர் பிறந்தார். இவருடைய தந்தை சாமுவேல் கார்ட்டர், தாயார் மார்த்தா ஜாய்ஸ் கார்ட்டர். சாமுவேல் கார்ட்டர் ஒரு திறமையான தொல்லியல் கலைஞர் ஆவார். எனவே தனது வழியை பின்பற்ற ஹோவர்ட் கார்ட்டருக்குப் பயிற்சியளித்தார். மிக இளம் வயதிலேயே ஹோவார்ட் இத்துறையில் திறமையுடன் விளங்கினார்.

1891-ல் தனது 17 ஆம் வயதில் எகிப்தில் பெனிஹசன் என்னுமிடத்தில் உள்ள மத்திய இராச்சியத்தில் உள்ள கல்லறைகளை அகழ்வாய்வு செய்த பெர்சி நியூபெர்ரி என்பவரின் உதவியாளராகச் சேர்ந்தார். மேலும் அவர் இளம் வயதிலேயே கல்லறையில் உள்ள வேலைப்படுகளை புதுமையான முறையில் நகல் எடுக்கும் பணியில் ஈடுபட்டார்.

1892-ல் பிரித்தானியாவின் புகழ்பெற்ற தொல்பொருள்துறை அகழ்வாய்வாளரானா "பிளிண்டர்ஸ் பெட்ரி" (Flinders Petrie) என்பவர் எகிப்தின் அமர்னா (Amarna) பகுதியில் இருந்த மன்னன் பாரோ அக்கினேட்டன்(Akhenaten) கல்லறை அகழ்வாய்வுகளில் ஈடுபட்டிருந்த போது, அவரின் கீழ் ஹோவார்ட் கார்ட்டர் ஆய்வுப்பணிகளில் ஈடுபட்டார். இவ்வாய்வில் அக்கினேட்டனின் தலைநகர் கண்டுபிடிக்கப்பட்டது. பின்னர். 1894 முதல் 1899 வரை "எட்வர்டு நாவில்லி" என்பவருன் டீர் எல் பகாரி என்னுமிடத்தில் ஆய்வு மேற்கொண்டார். அப்போதுதான் அவர் தனது புகழ்பெற்ற ஆய்வான, ஹாட்செப்புட் கோவிலின் சுவரில் இருந்த செதுக்குச் சிற்பங்களைக் கண்டறிந்து சாதனை புரிந்தார்.

1899-ல், எகிப்திய எகிப்தின் Egyptian Antiquities Service)(EAS) என்ற நிறுவனத்தின் முதல் தலைமை ஆய்வாளராக நியமிக்கப்பட்டார். இவர் மேற்பார்வையில் தீப்ஸ் என்னுமிடத்தில் (இப்போது லக்சர் என அழைக்கப்படுகிறது.) பல அகழ்வாய்வுகள் மேற்கொள்ளப்பட்டன. 1904-ல் கீழ் எகிப்தின் ஆய்வு மேலாளராக நியமிக்கப்படும் வரை சுமார் ஐந்தாண்டுகள் இங்கு ஆய்வுப்பணிகளில் ஈடுபட்டார். 1905-ல் எகிப்திய ஆய்வுக்கள காவலாளிகளுக்கும் பிரெஞ்சு சுற்றுலாப் பயணிகளுக்குமிடையே ஏற்பட்ட ஒரு வழக்கு காரணமாக இவர் இப்பணியைத் துறந்தார்.

மூன்று ஆண்டுகளுக்குப் பிறகு, 1907-ல் கார்னாவன் பிரபு தனது ஆகழ்வாய்வுப்பணியில் ஹாவர்டு கார்ட்டரை பணியமர்த்தினார். கேஸ்டன் மேஸ்பெரோவால் அறிமுகப்படுத்தப்பட்ட நவீன அகழ்வாய்வு முறைகளையும் பதிவு செய்யும் முறைகளையும் கார்ட்டர் பின்பற்றினார்.

1914 முதல் அரசர்களின் பள்ளத்தாக்கு என்ற பகுதியில் கார்ட்டர் தனது ஆய்வுகளை மேற்கொள்ள கார்னாவன் பிரபு நிதி உதவி செய்தார். ஆனால் முதல் உலகப்போரின் காரணமாக இப்பணிக்கு இடையூறு ஏற்பட்டது. பல ஆண்டுகளாகத் தேடியும் இவ்வாய்வில் பலனேதும் கிட்டவில்லை. இதனால் அதிருப்தியடைந்த கார்னாவன் பிரபு 1922-ல் கல்லறையைத் தேடும் பணியில் கார்ட்டருக்கு மேலும் ஒரு வாய்ப்பை வழங்கி நிதியுதவி செய்தார்.

4 நவம்பர் 1922, நவம்பர் 4 ஆம் நாள் கார்ட்டரின் அகழ்வாய்வுக் குழுவினர் துட்டன்காமன் கல்லறைக்குச் செல்லும் ஒரு வழியைK ( KV62) கண்டறிந்தனர். உடனே கார்ட்டர் கார்னாவன் பிரபுவிற்குத் தகவல் அனுப்பினார். கார்னாவன் பிரபு தனது மகள் மற்றும்ம் பிறருடன் அங்கு வந்தார். அவர்களின் முன்னிலையில்; அவ்வாயில் படியில் மேல் இடது கை மூலையில் உள்ள சிறிய வாயிலைக் கண்டறிந்தார். வருங்காலத்தில் மிகப்பெரிய தொல்பொருள் ஆய்வாளனாக வருவாயாக எனற ஆசிகளுடன் தனது பாட்டி தன் பதினேழாவது பிறந்த நாளில் பரிசாகத்தந்த உளியின் உதவியால் அவ்விடத்தில் ஒரு வழியை ஏற்படுத்தினார். ஆனால் அவ்விடம் ஒரு கல்லறையா அல்லது கல்லறையில் அத்துமீறி நுழைவோரை குழப்பத்தில் ஆழ்த்துவதற்காக உள்ள வெறும் இடைமாற்று வழியா எனத் தெரியாத நிலையில் நவம்பர் 26 - எகிப்திய மன்னன் துட்டன்காமன் என்பவனின் கல்லறைக்குள் ஹவார்ட் கார்ட்டர் மற்றும் கார்னாவன் பிரபு ஆகியோர் சென்றனர். 3000 ஆண்டுகளுக்குப் பின்னர் அதற்குள் சென்ற முதல் மனிதர்கள் இவர்களே. அங்கு வெறும் மெழுகுவர்த்தி வெளிச்சத்தின் மூலம் இரண்டு காவலாளி சிலைகளால் முத்திரையிடப்பட்டு உறுதியாகப் பாதுகாக்கப்பட்டிருந்த ஒரு நுழைவாயிலும் அங்கிருந்த தங்கம் மற்றும் கருங்காலி மரத்தினாலான ஒரு வழியையும் கண்டனர். நீ எதையாவது பார்க்க முடிந்ததா? எனக் கேட்ட கார்னாவன் பிரபுவிற்கு "ஆம் அற்புதமான விஷயங்களைப் பார்த்தேன்" என கார்ட்டர் தனது புகழ்பெற்ற வார்த்தைகள் மூலம் விடையளித்தார்.

அடுத்த சில மாதங்களில் எகிப்திய தொல்பொருள் துறையின் இயக்குனர் பியர் லாகவ் என்பவரின் மேற்பார்வையில் கார்ட்டர் பணியாற்ற வேண்டியிருந்தது. இதனால் கார்ட்டர் அடிக்கடி மன அழுத்ததிற்கு ஆளானார். அப்போது அக்கல்லறையின் முக்கிய அறைக்கு செல்வதற்குரிய இடைவெளி உள்ளடக்கங்களை பட்டியலிட்டு கழித்தார். 1923, பிப்ரவரி 16 அன்று, கார்ட்டர், முத்திரையிடப்பட்ட வாயில் ஒன்றைக் கண்டறிந்தார். அது உண்மையில் ஒரு அடக்கம் செய்யும் அறை என்று கண்டுபிடிக்கப்பட்டது. அங்கு பூவேலைகளால் செதுக்கப்பட்ட ஒரு பழங்கால, கல்லால் ஆன சவப்பெட்டியைக் கண்டறிந்தார். இந்த கண்டுபிடிப்பினைப் பற்றி உலகின் செய்தி நிறுவனங்கள் அனைத்தும் ஆவலுடன், செய்தி வெளியிட்டன. எனவே செய்தியாளர்கள் அப்பகுதியில் திரன்டனர். ஆனால் அவர்கள் அங்கு அனுமதிக்கப்படவில்லை. அவர்களின் பிரதிநிதியாக எச் வி மோர்டன் என்பவர் மட்டுமே காண அனுமதிக்கப்பட்டார்.. எச். வி. மோர்டன் தனது தெளிவான விளக்கங்கள் மூலம் பிரிட்டிஷ் பொது மக்களிடையே கார்ட்டரின் மரியாதையை மேலும் உயர்த்த உதவினார். 

அதிகாரப்பூர்வமாக துட்டகாமனின் அடக்கஅறை மற்றும் கல்லறைத் திறப்பதற்கு முன்னர் கார்ட்டர் எழுதிய குறிப்புகளும் கார்னாவன் பிரபு, லேடி ஈவ்லின் ஹெர்பர்ட் ஆகியோர் உள்ளிட்ட புகைப்பட ஆதாரமும் இதனை உறுதிசெய்கின்றன.

துட்டகாமனின் கல்லறையிலிருந்த ஆயிரக்கணக்கான பொருள்களைக் கண்டறியும் வரை அப்பணியிலிருந்த கார்ட்டர். பரபரப்பான தனது ஆய்வுப்பணியிலிருந்து 1932 -ல் தொல்லியல் துறை இருந்து ஓய்வு பெற்றார். அதன் பின்னர் பழங்காலப் கலை பொருட்கள் சேகரிப்பு நிறுவனங்கள் மற்றும் அருங்காட்சியகங்களில் பகுதி நேர முகவர் ஆனார். அவற்றுள் கிளிவ்லேண்ட் அருங்காட்சியகம் மற்றும் டெட்ராய்ட் நிறுவனம் ஆகியவையும் இருந்தன. 
1924 ல் அமெரிக்கா சென்ற கார்ட்டர், நியூயார்க் நகரம் மற்றும் அமெரிக்காவில் மற்ற நகரங்களில் தொடர்ந்து விரிவுரைகள் வழங்கினார். இவரது விரிவுரைகள் அங்கு ஆர்வத்துடன் கலந்து கொண்ட பார்வையாளர்களிடம்" "எகிப்தோமானியா" வைப் பற்றவைக்க பரவ வழிவகை செய்தது.

1939-ல் லண்டனில் உள்ல கென்சிங்டனில் லிம்போமா எனும் ஒரு வகைப் புற்றுநோய் தாக்குதலால் இறந்தார். இயற்கையாக ஏற்பட்ட இவரது மரணம் கூட நீண்ட நாட்களாக (3000 ஆண்டுகளாக) அமைதியுடன் இருந்த துட்டகாமனின் கல்லறையை வன்முறையுடன் தோண்டியதால் தான் ஏற்பட்டது எனக் கூறப்பட்டது. இங்கிலாந்தின் புட்னெ வேலி கல்லறைத் தோட்டத்தில் இவருடைய உடல் அடக்கம் செய்யப்பட்டது. இவரது கண்டுபிடிப்புகளின் துணை கொண்டு சிற்பங்கள், இசைத்தொகுப்புகள், கதை இலக்கியங்கள்
, திரைப்படங்கள் மற்றும் தொலைக்காட்சித் தொடர்கள் ஆகியன வெளியிடப்பட்டன. கூகுள் நிறுவனம் கார்ட்டரின் 138வது பிறந்தநாளில் டூடுள் வெளியிட்டுச் சிறப்பித்தது.



</doc>
<doc id="148065" url="https://ta.wikipedia.org/wiki?curid=148065" title="நிறப்புரி பிறட்சிகள்">
நிறப்புரி பிறட்சிகள்

நிறப்புரி பிறட்சிகள் அல்லது குரோமோசோம் பிறட்சிகள் (Chromosome abnormality) என்பது இருமய நிறப்புரிகளின் எண்ணிக்கை அல்லது அமைப்பில் ஏற்படக்கூடிய இயல்புக்கு மாறான மாற்றமாகும். ஒரு உயிரினத்தின் அனைத்து தொகுப்பு நிறப்புரிகளும் கணக்கில் கொண்டு ஒரு இனத்தின் இயல்பான நிறப்புரிகள் அடையாளம் காணப்படுகிறது. அந்த இயல்பு நிறப்புரியைக் கொண்டே இயல்பற்ற நிறப்புரிகள் அடையாளம் காணப்படுகின்றன. கலப்பிரிவின் போது ஏற்படும் இத்தகைய பிறட்சிக்கு காரணம் ஒடுக்கற்பிரிவு அல்லது இழையுருப்பிரிவு ஆகும். இத்தகைய இயல்பற்ற நிறப்புரிகளை எண்ணிக்கை அடிப்படையிலும் அமைப்பு அடிப்படையிலும் இருவகையாகப் பிரிக்கப்படுகின்றன.

ஒவ்வொரு இனத்தின் சிற்றினங்களின் உயிரணுக்களில் குறிப்பிட்ட எண்ணிக்கையில் நிறப்புரிகள் உள்ளன. இவைகள் இணை இணையாகவே இருக்கும். பாலணுக்கள் உண்டாகும் போது நிறப்புரிகளின் எண்ணிக்கை பாதியாகக் குறைகிறது. அதனால் பாலணுவில் ஒற்றைமய நிறப்புரிகள் உருவாகின்றன. இருமய நிறப்புரிகளின் எண்ணிக்கையில் மாற்றம் ஏற்படில் அது நிறப்புரி எண்ணிக்கைப் பிறட்சி அல்லது பிளாய்டி எனப்படுகிறது. இருவகையான எண்ணிக்கைப் பிறட்சி தோன்றிகின்றன. அவை யூபிளாய்டி மற்றும் அன்யூபிளாய்டி ஆகும். மனிதருக்கு ஏற்படும் நிறப்புரிகளின் எண்ணிக்கைப் பிறட்சியால் உண்டாகும் நோய் டெளன் நோய்க்கூட்டறிகுறி ஆகும்.

அமைப்பின் அடிப்படையில் ஏற்படும் நிறப்புரிகளின் பிறட்சி நான்கு வகைப்படும். அவை நீக்கம் பெறுதல், இரட்டிப்பாதல், தலைக்கீழ் திருப்பம் மற்றும் இடம் பெயர்தல் ஆகும்.


</doc>
<doc id="148069" url="https://ta.wikipedia.org/wiki?curid=148069" title="ரும்டெக் மடம்">
ரும்டெக் மடம்

ரும்டெக் மடம் என்பது இந்தியாவின் சிக்கிம் மாநிலத்தின் தலைநகரான கேங்டாக் நகருக்கு அருகே உள்ள ஒரு திபெத்திய பௌத்த மடம். இது தர்மசக்ரா மையம் என்றும் அழைக்கப்படுகிறது.

புகழ் பெற்ற இம்மடாலயம் சிக்கிமின் பெரிய மடாலயம். அதிகளவில் லாமாக்கள் இங்கு உள்ளனர். சிக்கிம் மற்றும் திபெத் கட்டிடக் கலைஞர்கள் கொண்டு நிர்மாணிக்கப்பட்ட மடாலயம். 


</doc>
<doc id="148072" url="https://ta.wikipedia.org/wiki?curid=148072" title="இரா. சீனிவாசன்">
இரா. சீனிவாசன்

தோழர் இரா சீனிவாசன் ("R Srinivasan", இறப்பு: மே 5, 2012, அகவை 61) மக்கள் கலை இலக்கியக் கழகத்தின் பொருளாளராக பணியாற்றினார்.

70களின் பிற்பகுதியிலிருந்தே அவர் நக்சல்பாரி புரட்சிகர அரசியலின் ஆதரவாளராக இருந்து, பின்னர் மக்கள் கலை இலக்கியக் கழகத்தின் தன்னை இணைத்துக் கொண்டார். கட்சி நடவடிக்கைகளிலும், புரட்சிகர அரசியலின் மீதும் கொண்ட ஈடுபாட்டின் காரணமாக, அரசுப் பணியிலிருந்து விருப்ப ஓய்வில் 1991ம் ஆண்டு விடுபட்டு, 20 ஆண்டுகளுக்கும் மேலாக முழுமையாக பொதுப் பணிகளில் ஈடுபட்டு வந்தார். மகஇக மாநிலப் பொருளாளராகப் பணியாற்றியது மட்டுமின்றி, பல்வேறு போராட்டங்களிலும் முன்னணிப்பாத்திரம் ஆற்றி, பல முறை சிறை சென்றிருக்கிறார்.



2011ம் ஆண்டு சனவரி மாதம் அவரை கணையப் புற்றுநோய் தாக்கியிருப்பது தெரிய வந்தது. கிட்டத்தட்ட ஒன்றேகால் ஆண்டுக்குப் பிறகு சிகிச்சை பலனளிக்காமல் உயிரிழந்தார். கடும் வலியால் வேதனைப்படும் நிலையிலும் கலக்கமோ அச்சமோ சிறிதுமின்றி அமைப்பு நிகழ்ச்சிகள், போராட்டங்கள் பற்றிக் கேட்டறிதல், நமது பத்திரிகைகளைப் படித்தல், தன்னை சந்திக்க வருகின்ற தோழர்களுடன் மகிழ்ச்சியுடன் உரையாடுதல் என உறுதியையும் உற்சாகத்தையும் தோழர் வெளிப்படுத்தி வந்தார்.



இறப்புச் செய்தி


</doc>
<doc id="148075" url="https://ta.wikipedia.org/wiki?curid=148075" title="சேரலர்">
சேரலர்

சேரநாட்டு மக்கள் சேரலர். 

சுள்ளியம் பேரியாறு பாய்ந்த சேர்ப்பு நாடே நேரநாட்டின் தலைமைப் பகுதி. 

இதன் வேந்தன் களங்காய்க்கண்ணி நார்முடிச்சேரல், ‘சேரலர் வேந்து’ எனப் பாராட்டப்படுகிறான். 

கொங்கு நாட்டுக் கருவூரைத் தலைநகராகக் கொண்டு ஆண்ட செல்வக்கடுங்கோ வாழியாதன் ‘சேரலர் மருகன்’ எனப் பாராட்டப்படுகிறான். மருகன் என்றால் மரபில் வந்தவன் என்பது பொருள்.
காரி ஓரியைக் கொன்று கொல்லி நாட்டைச் சேரலர்க்கு ஈந்தான். 

இமயவரம்பன் நெடுஞ்சேரலாதன் என்னும் பெயரில் உள்ள ‘சேரல்’ என்னும் பெயரே இவன் சேரலர் பெருமான் என்பதை விளக்குகிறது. 


</doc>
<doc id="148082" url="https://ta.wikipedia.org/wiki?curid=148082" title="தமிழ் எழுத்தாளர்கள் பட்டியல்">
தமிழ் எழுத்தாளர்கள் பட்டியல்

தமிழ் மொழியில் எழுதும் எழுத்தாளர்கள் இங்கு அகரவரிசையில் பட்டியலிடப்பட்டுள்ளனர்.


</doc>
<doc id="148083" url="https://ta.wikipedia.org/wiki?curid=148083" title="இந்திய எழுத்தாளர்கள் பட்டியல்">
இந்திய எழுத்தாளர்கள் பட்டியல்

இந்தியாவிலுள்ள அல்லது இந்தியாவைச் சேர்ந்த எழுத்தாளர்கள் பட்டியல்



</doc>
<doc id="148085" url="https://ta.wikipedia.org/wiki?curid=148085" title="தமிழ்நாட்டுக் கோயில்களின் கருணை இல்லங்கள்">
தமிழ்நாட்டுக் கோயில்களின் கருணை இல்லங்கள்

தமிழ்நாடு அரசின் இந்து சமய அறநிலையத் துறையின் கீழ் செயல்படும் தமிழ்நாட்டுக் கோயில்களில் குறிப்பிட்ட சில கோயில்களின் நிர்வாகத்தின் கீழ் ஆதரவற்ற குழந்தைகளைப் பராமரிப்பதற்கான கருணை இல்லங்கள் அமைக்கப்பட்டுள்ளன. 2005 - 2006 ஆம் ஆண்டில் 37 கோயில்களின் நிர்வாகத்தின் கீழ் 42 கருணை இல்லங்கள் செயல்பட்டு வந்தன. தற்போது இது 31 கோயில்களின் நிர்வாகத்தின் கீழ் 34 கருணை இல்லங்கள் என குறைந்து போய் விட்டன.


</doc>
<doc id="148087" url="https://ta.wikipedia.org/wiki?curid=148087" title="தென்பரதவர்">
தென்பரதவர்

தென்பரதவர் என்போர் தமிழ்நாட்டின் தென்பகுதியில் கொற்கைப் பகுதியில் முத்துக் குளிக்கும் தொழில் செய்துவந்த மக்கள்.

பாண்டியன் தலையாலங்கானத்துச் செருவென்ற நெடுஞ்செழியன் காலத்தில் இவர்கள் தன் அரசன் பாண்டியனுக்கு எதிராகப் போரிட்டனர். இவர்களோடு நெடுஞ்செழியன் போரிட்டு அடக்கினான்.

சோழன் செருப்பாழி எறிந்த இளஞ்சேட்சென்னி தென்பரதவரின் வலிமையைப் குன்றச் செய்தான்.


</doc>
<doc id="148088" url="https://ta.wikipedia.org/wiki?curid=148088" title="குருதோங்மார் ஏரி">
குருதோங்மார் ஏரி

குருதோங்மார் ஏரி அல்லது குருதோக்மார் ஏரி என்பது இந்தியாவின் சிக்கிம் மாநிலத்தில் உள்ள ஒரு புனித ஏரியாகும். இது உலகின் உயரமான இடத்தில் அமைந்துள்ள ஏரிகளுள் ஒன்று. இது கடல் மட்டத்தில் இருந்து 17, 100 அடி உயரத்தில் அமைந்துள்ளது. இது சிக்கிம் மாநிலத்தின் வடக்குப் பகுதியில் உள்ளது. இந்த ஏரி தீட்தா ஆற்றின் மூலங்களில் ஒன்றாகக் கூறப்படுகிறது.

இந்த மேட்டு நிலத்தின் பெரும்பகுதியில் இந்திய இராணுவம் தனது நிலைகளை அமைத்துள்ளதால் இந்தியர்களுக்கு மட்டுமே இந்த ஏரிக்குச் செல்ல அனுமதி உண்டு. இது அதிக உயரத்தில் அமைந்திருப்பதால் இங்கு ஆக்சிசன் குறைவாக இருக்கும். இதனால் சில சுற்றுலாப் பயணிகளுக்கு மூச்சு விடுவது கடினமாக இருக்கலாம்.

எட்டாம் நூற்றாண்டில் திபெத்திய புத்த மதத்தைத் தோற்றுவித்த குரு பத்மசாம்பவர் என்பவர் இவ்விடத்திற்கு வந்து சென்றதால் இந்த ஏரிக்கு குருதோங்மார் என்று பெயரிடப்பட்டது. 


</doc>
<doc id="148089" url="https://ta.wikipedia.org/wiki?curid=148089" title="மனித உரிமைகள் ஆணையம்">
மனித உரிமைகள் ஆணையம்

மனித உரிமைகள் ஆணையம் என்பது, மனித உரிமைகளை பாதுகாக்கவும், அவர்களுக்கு எதிரான கொடுமைகளை கேட்கவும் உருவாக்கப்பட்ட அமைப்பாகும்.
இது தேசிய அல்லது நாடு தழுவிய அல்லது மாநிலம் சார்ந்த மனித உரிமைகள் ஆணயங்களை குறிப்பிடலாம்.

தேசிய அல்லது உள்கூட்டமைப்பு சார்ந்த ஆணையங்கள் உருவாக்கப்பட்டதிற்கான முழுமுதற்காரணமாக விளங்குவது குடிமக்களின் நலனுக்காகவும், அவர்களுடைய உரிமைகளுக்காகவும் குரல் கொடுக்க ஒரு அமைப்பாக விளங்கவே. இவ்வாணையத்தில் பங்கு பெறுபவர்கள், பெரும்பாலும் மக்களிடைய நல்ல பெயர் பெற்றவர்களாகவும், சமுதாய நலனில் அக்கறை கொண்டவர்களாகவும் இருப்பர். ஒவ்வொரு நாட்டிலும், குறைகேள் அதிகாரிகளால், இப்பணி செம்மையாகச் செய்யப்படுகிறது.



</doc>
<doc id="148091" url="https://ta.wikipedia.org/wiki?curid=148091" title="நாடுகள் வாரியாகத் தமிழ் நாளிதழ்கள் பட்டியல்">
நாடுகள் வாரியாகத் தமிழ் நாளிதழ்கள் பட்டியல்

தமிழ் மொழி செய்தி நாளேடுகள் உலகெங்கும் பல நாடுகளில் அச்சிட்டு வெளியிடப்படுகிறது:

=இலங்கை=

=இந்தியா=


=மலேசியா=

=சிங்கப்பூர்=


</doc>
<doc id="148092" url="https://ta.wikipedia.org/wiki?curid=148092" title="காஜல் அகர்வால்">
காஜல் அகர்வால்

காஜல் அகர்வால் ("Kajal Aggarwal") (பிறப்பு: 19 சூன், 1985) ஓர் இந்தியத் திரைப்பட நடிகை ஆவார். ஹோ கயா நாவில் 2004ஆம் ஆண்டு நடிகையாக அறிமுகமானார். பின்னர், 2007ஆம் ஆண்டு இலட்சுமி கல்யாணம் என்ற திரைப்படத்தின் மூலமாகத் தெலுங்குத் திரைத்துறையில் அறிமுகமானார். அதன்பிறகு 2008ஆம் ஆண்டு இவர் நடித்த பழனி என்ற திரைப்படம் தமிழில் வெளியானது. அதுவரையில் இவர் நடித்த திரைப்படங்கள் சரியாக ஓடாத நிலையில், 2009ஆம் ஆண்டு இவர் நடித்த மகதீரா மிகப்பெரிய வசூல் சாதனை புரிந்தது. இவருக்கு அத்திரைப்படத்திற்காக பிலிம்பேர் விருது பரிந்துரை செய்யப்பட்டது. அதன்பிறகு இவர் நடிப்பில் வெளிவந்த தாலிங்கு (2010), பிருந்தாவனம் (2010), மிட்டர். பெருபெட்டு (2011), பிசினசு மேன் (2012), சில்லா போன்ற திரைப்படங்களும் வெற்றிபெற தற்போது, தமிழ், தெலுங்கு மொழிகளில் முன்னணி நட்சத்திரமாகத் திகழ்கிறார்.

மும்பையில் சுமன் அகர்வால், வினய் அகர்வால் தம்பதியினருக்கு மகளாகப் பிறந்தார். இவருடைய தங்கை நிஷா அகர்வால், தெலுங்கு, தமிழ்த் திரைப்பட நடிகை ஆவார். இவர் தன்னுடைய கல்வியை மும்பையிலேயே முடித்த பிறகு, விளம்பரங்களில் நடிக்க ஆரம்பித்தார்.

இவர் ஆரம்பகாலத்தில் நடித்த "கியூன்...! ஹோ கயா நா", ஐஷ்வர்யா ராயின் தோழியாக நடித்த அப்பாத்திரம் பெரியதாக பேசப்படவில்லை, பின்னர் 2007-ம் ஆண்டு லக்‌ஷ்மி கல்யாணம் திரைப்படத்தின் மூலமாக தெலுங்கு திரைத்துறையில் முக்கிய கதாமாந்திராக அறிமுகமானார், இதுவும் வெற்றிபெற தவறியது. ஆண்டின் இறுதியில் கிருஷ்ண வம்சி இயக்கத்தில் ச்சந்தமாமா திரைப்படத்தில் நடித்தார், இது அவருடைய வளர்ச்சிக்கு பெரிதும் உதவிபுரிந்தது. 

அதன்பிறகு 2008-ம் ஆண்டு பேரரசு இயக்கத்தில் பரத்துடன் இவர் நடித்த பழனி திரைப்படம் தமிழில் வெளியானது. பின்னர் வெங்கட் பிரபுவின் இயக்கத்தில் சிறு வேடத்தில் சரோஜா திரைப்படத்திலும் பிறகு பாரதிராஜாவின், "பொம்மலாட்டம்" திரைப்படத்தில் நடித்தார், ஆயினும் மிகவும் தாமதமாக வெளியான இத்திரைப்படமும் எடுபடவில்லை. 

2009-ம் ஆண்டு இவர் நான்கு திரைப்படத்தில் நடித்தார். அதுவரையில் இவர் நடித்த சரியாக ஒடாத நிலையைல், எஸ். எஸ். ராஜமவுலி இயக்கத்தில் இளவரசியாக இவர் நடித்த "மஹதீரா மிகப்பெரிய அளவில் வெற்றிபெற்றது, இவருக்கும் பாராட்டுகள் குவிந்தன., இவருக்கு அத்திரைப்படத்தில் சிறப்பாக நடித்ததிற்காக பிலிம்பேர் விருது பரிந்துரை செய்யப்பட்டது. அதன்பிறகு இவர் நடிப்பில் வெளிவந்த டார்லிங்க் (2010), பிருந்தாவனம் (2010), மிஸ்டர். பெர்பெக்ட் (2011), பிஸ்னஸ் மேன் (2012) என அனைத்துத் திரைப்படங்களும் வெற்றிபெற தற்போது, தமிழ், தெலுங்கு என்று அனைத்து மொழிகளிலும் முன்னணி நட்சத்திரமாக திகழ்கிறார்.

தற்போது, சூர்யாவுடன், மாற்றான் திரைப்படத்திலும் ஏ. ஆர். முருகதாஸ் இயக்கத்தில் விஜய்யுடன் "துப்பாக்கி" திரைப்படத்திலும் நடித்து வருகிறார். தெலுங்கில், மகேஷ் பாபுவுடன் இணைந்து சுகுமாரின் பெயரிடப்படாத திரைப்படமொன்றிலும் நடித்து வருகிறார்.



</doc>
<doc id="148096" url="https://ta.wikipedia.org/wiki?curid=148096" title="மரணத்துள் வாழ்வோம்">
மரணத்துள் வாழ்வோம்

மரணத்துள் வாழ்வோம் ("maraṇattuḷ vāḻvōm") ஈழத்தில் வெளிவந்த ஒரு கவிதைத்தொகுப்பு ஆகும். இதில் 31 கவிஞர்களின் 82 அரசியற்கவிதைகள் உள்ளன. இது கார்த்திகை 1985இல் வெளிவந்தது. 

இத்தொகுப்பில் பின்வரும் கவிஞர்களின் கவிதைகள் உள்ளன: முருகையன், சோ. பத்மநாதன், மு. பொன்னம்பலம், எம். ஏ. நுஃமான், சண்முகம் சிவலிங்கம், தா. இராமலிங்கம், அ. யேசுராசா, வ. ஐ. ச. ஜெயபாலன், சேரன், சு. வில்வரத்தினம், மு. புஷ்பராஜன், சாருமதி, ஆதவன், ஊர்வசி, ஹம்சத்வனி, நா. சபேசன், இளவாலை விஜயேந்திரன், பாலசூரியன், மைத்திரேயி, ஔவை, துஷ்யந்தன், ரஞ்சகுமார், மா. சித்திவினாயகம்பிள்ளை, கீதப்பிரியன், உதயன், செழியன், நிலாந்தன், வண்ணச்சிறகு, அருள், விமல். 

இந்நூலுக்கு உ. சேரன் முன்னுரை எழுதியிருக்கிறார்.
நூலகத் திட்டத்தில் மரணத்துள் வாழ்வோம்


</doc>
<doc id="148097" url="https://ta.wikipedia.org/wiki?curid=148097" title="விக்கிப்பல்கலைக்கழகம்">
விக்கிப்பல்கலைக்கழகம்

விக்கிப்பல்கலைக்கழகம் ("Wikiversity") என்பது கற்கும் கூட்டத்தினருக்கும் அவர்கள் கற்பதற்குத் தேவையான குறிப்புகளுக்கும் உதவி வழங்கும் விக்கிமீடியாத் திட்டமாகும். இத்திட்டமானது விக்கிப்பீடியா போன்ற கலைக்களஞ்சியத் திட்டங்களிலிருந்து பெரிதும் வேறுபடுகின்றது.

ஆகத்து 15, 2006இல் ஆங்கில மொழி விக்கிப்பல்கலைக்கழகம் சோதனைப் பதிப்பாக அறிமுகப்படுத்தப்பட்டது.

தற்போது, விக்கிப்பல்கலைக்கழகத்தை ஆங்கிலம், செக்கு, இடாய்ச்சு, கிரேக்கம், எசுப்பானியம், பிரான்சியம், இத்தாலியம், சப்பானியம், போர்த்துகேயம், உருசியம், பின்னியம், சுவீடியம் ஆகிய 12 மொழிகளில் பெற முடியும்.

விக்கிப்பல்கலைக்கழகம் தமிழ் மொழியில் இன்னும் ஆரம்பிக்கப்படவில்லை.


</doc>
<doc id="148100" url="https://ta.wikipedia.org/wiki?curid=148100" title="புறம்பான தீர்வுகளும் விடுபட்ட தீர்வுகளும்">
புறம்பான தீர்வுகளும் விடுபட்ட தீர்வுகளும்

கணிதத்தில் புறம்பான தீர்வு ("extraneous solution") என்பது ஒரு சமன்பாட்டின் தீர்வுகளைக் காணும்போது கிடைக்கும் தீர்வுகளில் அச்சமன்பாட்டிற்குப் பொருந்தாததாகக் கிடைக்கக்கூடிய ஒரு தீர்வு. விடுபட்ட தீர்வு ("missing solution") என்பது சமன்பாட்டின் தீர்வுகளைக் காணும்போது மேற்கொள்ளப்பட்ட செயல்களால், கண்டுபிடிக்கப்பட்ட தீர்வுகளின் பட்டியலில் இடம்பெறாமல் போன அச்சமன்பாட்டின் ஒரு தீர்வு. தீர்வு காணும் போது மாறிகளின் சில அல்லது அனைத்து மதிப்புகளுக்கும் நேர்மாறுச் செயல் இல்லாத செயல்களை மேற்கொள்வதே இவ்வாறு புறம்பான தீர்வுகள் கிடைப்பதற்கும் ஏற்கனவே உள்ள தீர்வுகள் விடுபட்டுப் போவதற்கும் காரணம்.

ஒரு சமன்பாட்டின் தீர்வுகளைப் பாதிக்காத வண்ணம் அச்சமன்பாட்டின் இருபுறங்களையும் ஒரே கோவையால் பெருக்கலாம் என்பது இயற்கணிதத்தின் அடிப்படைக் கருத்து. ஆனால் இது எல்லா சந்தர்ப்பங்களிலும் பொருந்துவதில்லை. சில கோவைகளால் ஒரு சமன்பாட்டின் இருபுறமும் பெருக்குவதால் அச்சமன்பாட்டிற்குப் பொருத்தமில்லாத கூடுதல் தீர்வுகள் கிடைக்கக் கூடும்.

எடுத்துக்காட்டு:


இது "x" -ன் அனைத்து மதிப்புகளுக்கும் இது பொருந்தும் என்பதால் எல்லா மெய்யெண்களும் தீர்வுகளாகும். மேலே தரப்பட்டச் சமன்பாட்டின் தீர்வுகள் எல்லா மெய்யெண்களும் அல்ல. அதன் தீர்வு :formula_3 மட்டுமே. இதற்குக் காரணம் பூச்சியத்தால் பெருக்கும் செயலுக்கு நேர்மாறுச் செயல் கிடையாது. அதாவது பூச்சியத்தால் வகுத்தல் என்பது சாத்தியமானதல்ல.


இந்த இருபடிச் சமன்பாட்டின் இரண்டு தீர்வுகள் −2 மற்றும் 0. ஆனால் 0 என "x" -க்கு தரப்பட்ட சமன்பாட்டில் பிரதியிட, 2 = 0 என்ற பொருளற்ற முடிவு கிடைக்கும். எனவே "x"=0 அதன் தீர்வு இல்லை. 

பொதுவாக ஒரு சமன்பாட்டின் இருபுறமும் பெருக்கும் கோவையின் (மாறிகளில் அமைந்த)) மதிப்பு பூச்சியமாகும்போது அச்சமன்பாட்டிற்குப் புறம்பான தீர்வுகள் கிடைக்கின்றன. ஆனால் இது போதுமான கருத்தாக அமையாது. ஏனென்றால் பெருக்கப்படும் கோவையின் மதிப்பு பூச்சியமாகும் போது கிடைக்கும் தீர்வு அச்சமன்பாட்டின் உண்மையான தீர்வாகவும் அமையலாம்.

எடுத்துக்காட்டு:

மேலே தரப்பட்ட அதே சமன்பட்டின் இருபுறமும் "x" + 2. கோவையால் பெருக்க:

இந்த இருபடிச் சமன்பாட்டிற்கு x = −2, என்ற ஒரேயொரு மெய்யெண் தீர்வு உள்ளது. மேலும் இது தரப்பட்டச் சமன்பாட்டின் தீர்வாகவும் உள்ளது. x = −2 எனும்போது "x" + 2 -ன் மதிப்பு பூச்சியமென்றாலும் இத்தீர்வை சமன்பாட்டின் புறம்பான தீர்வு எனக் கூற முடியாது.

விகிதமுறு கோவைகளைக் கொண்ட சமன்பாடுகளைத் தீர்க்கும்போது புறம்பான தீர்வுகள் கிடைக்கின்றன:

எடுத்துக்காட்டு:

தீர்வு காண்பதற்கு முதல்படியாக சமன்பாட்டின் இருபுறமும் இருபுறப் பகுதிகளின் மீச்சிறு பொதுமடங்கால் பெருக்க வேண்டும்.

இச்சமன்பாடுகளின் இருபுறமுள்ள பகுதிகளின் மீச்சிறு பொதுமடங்கு formula_9 -ஆல் பெருக்க சமன்பாட்டின் பின்னவடிவம் மாறி புதிதாகக் கிடைக்கும் சமன்பாடு:

இத்தீர்வைத் தரப்பட்ட சமன்பாட்டில் பிரதியிட:

பூச்சியத்தைக் கொண்டு வகுத்தல் சாத்தியமில்லை என்பதால் இது ஒரு பொருந்தாத முடிவு.

எனவே தரப்பட்ட சமன்பாட்டை சில கணிதச் செயல்களைப் பயன்படுத்தி மாற்றி அமைப்பதன் மூலம் கண்டுபிடிக்கப்படும் தீர்வுகள் எல்லாம் அச்சமன்பாட்டின் தீர்வுகளாக இருக்காது. கண்டுபிடிக்கப்பட்டத் தீர்வுகளை மீண்டும் அச்சமன்பாட்டில் பிரதியிட்டு அவை உண்மையிலேயே தரப்பட்ட சமன்பாட்டின் தீர்வுகளா இல்லையா என்பதை உறுதிபடுத்திக் கொள்ளுவது அவசியம். அவ்வாறு தரப்பட்டின் சமன்பாட்டின் தீர்வுகளாக அமையாதவை புறம்பான தீர்வுகள். அவற்றை நீக்கிவிட்டால் சரியான தீர்வுகணம் கிடைக்கும். சில சமயங்களில் கண்டுபிடிக்கப்பட்ட தீர்வுகள் எல்லாமே புறம்பான தீர்வுகளாக இருக்கலாம். அப்பொழுது தரப்பட்டச் சமன்பாட்டுக்குத் தீர்வுகளே கிடையாது.

புறம்பான தீர்வுகளை அடையாளம் காண்பது எளிது. கண்டுபிடிக்கப்பட்ட தீர்வுகளை எல்லாம் தரப்பட்ட சமன்பாட்டில் பிரதியிட்டு பொருந்துகிறதா இல்லையா என்பதைக் கொண்டு புறம்பான தீர்வுகளை அப்புறப்படுத்தி விடலாம். ஆனால் விடுபட்டத் தீர்வுகளைப் பொறுத்த வரையில் அவ்வளவு எளிதல்ல. 

ஒரு கோவையிலுள்ள மாறிகளின் சில குறிப்பிட்ட மதிப்புகளுக்குப் பொருந்தாத கணிதச் செயல்களை ஒரு சமன்பாட்டில் செயல்படுத்துவதால் அச்சமன்பாட்டின் தீர்வுகள் சில விடுபட்டுப் போய்விடலாம்.

எடுத்துக்காட்டு:

கீழேயுள்ள சமன்பாட்டின் இருபுறமும் 4 -ஐக் கழித்துப் பின் 2 ஆல் வகுத்தால் சமன்பாட்டின் தீர்வு கிடைக்கும். இதுவே இச்சமன்பாட்டின் தீர்வு காண சரியான முறை:

இதேமுறையைப் பயன்படுத்தி கீழேயுள்ள சமன்பாட்டைத் தீர்க்க முற்பட்டால், அதாவது முதலில் இருபுறமும் 2"x" -ஐக் கழித்துப் பின் இருபுறமும் "x" -ஆல் வகுக்க:

இம்முறையில் கிடைக்கும் தீர்வு "x" = −2 சரியான தீர்வே. ஆனால் "x" = 0 என்ற தீர்வு காணாமல் போய்விட்டது. "x" = 0 எனும்போது பூச்சியமாகும் கோவை "x" -ஆல் சமன்பாட்டின் இருபுறமும் வகுத்ததே இதற்குக் காரணம்.

பொதுவாக, பூச்சிய மதிப்பினை அடையக்கூடிய கோவைகளால் சமன்பாடுகளை வகுப்பதைத் தவிர்க்கலாம். அல்லது அவ்வாறு வகுக்க வேண்டிய அவசியம் ஏற்படும்போது அக்கோவையின் மதிப்பைப் பூச்சியமாக்கும் மாறியின் மதிப்பு தரப்பட்டச் சமன்பாட்டை நிறைவு செய்வதில்லை என்பதை உறுதிப்படுத்தி கொள்வது அவசியம்.

எடுத்துக்காட்டு:

இச்சமன்பாட்டை இருபுறமும் "x"−2 என்ற கோவையால் வகுத்துப் பின்வரும் வடிவிற்கு மாற்றலாம்:

ஏனென்றால் "x"−2 கோவையைப் பூச்சியமாக்கும் மதிப்பு "x"=2, தரப்பட்ட சமன்பாட்டின் தீர்வு இல்லை என்பதால் இது பொருத்தமானது. 

சில சமயங்களில் ஒரு சமன்பாட்டின் சில குறிப்பிட்டத் தீர்வுகள் நமக்குத் தேவையில்லாமல் இருக்கலாம். எடுத்துக்காட்டாக நமக்குத் தேவை "x" -ன் நேர் மதிப்புத் தீர்வுகள் மட்டும்தான் என்றால், "x" -ன் எதிர் மதிப்புகளுக்கு மட்டும் பூச்சியமாகும் கோவைகளால் அச்சமன்பாட்டை வகுக்கலாம். ஏனென்றால் அவ்வாறு வகுப்பதால் விடுபட்டுப் போகக்கூடியவை நமக்குத் தேவையற்ற "x" -ன் எதிர்மதிப்புத் தீர்வுகள்தான்.

பெருக்கல் மற்றும் வகுத்தல் மட்டுமல்லாது வேறு சில செயல்களும் தீர்வுகணத்தைப் பாதிக்கலாம்.

எடுத்துக்காட்டு:

இருபுறமும் நேர் வர்க்கமூலம் காணக் கிடைப்பது:

"x" மற்றும் 4 இரண்டுமே நேர்ம எண்கள். ஆயினும் அவற்றின் நேர்ம வர்க்கமூலம் காண்பதால் மற்றொரு தீர்வான வர்க்கமூலம் "x" = −2. விடுபட்டுப் போய்விட்டது. இதற்கான சரியான முறை:


</doc>
<doc id="148103" url="https://ta.wikipedia.org/wiki?curid=148103" title="கிள்ளு">
கிள்ளு

கிள்ளு என்பது பிரித்தானிய ஆட்சிக்கு எதிராக 1800 களில் தமிழகத்தைச் சேர்ந்த விடுதலைப் போராட்ட புரட்சியாளர்களிடையே தகவல்களைப் பரிமாறிக்கொள்ள உதவும் ஒரு குழூஉக்குறியாகும். பிரித்தானிய ஏகாதிபத்திய ஆட்சிக்கு எதிராகத் தமிழகத்தின் பழனி, சிவகங்கை, இராமநாதபுரம், சிவகிரி, பாஞ்சாலங்குறிச்சி, திருநெல்வேலி, ஆகிய இடங்களில் புரட்சிக்குழுக்கள் தோற்றுவிக்கப்பட்டன. 1800-ஆம் ஆண்டு ஏப்ரல் 29 ஆம் நாள் புரட்சிப்படையினர் தமது செயல்திட்டத்தை வகுப்பதற்காக பழனியில் கூடினர். அதன்படி கோயமுத்தூர் கோட்டையைத் தாக்குவதற்காக பழனிமலைகளில் ஒளிந்து கொள்வதென்றும், திண்டுக்கல்லில் இருந்து புரட்சியாளர்களும், தூந்தாஜி வாக்கின் குதிரைப்படைகளும் உதவிக்கு வந்து சேர்ந்தவுடன் அனைத்துப் படைகளும் ஒரே நேரத்தில் கலகத்தில் இறங்கவும் தீர்மானிக்கப்பட்டது. இக்கலகத்தில் சிற்றூர்களின் பங்கேற்பினை உறுதிசெய்வதற்காக "கிள்ளு" என்ற செயல்முறை திட்டமிடப்பட்டது. வெற்றிலையை நகத்தால் கிள்ளி அனுப்பியவுடன், அதனையே அவசர அழைப்பாணையாக ஏற்று புரட்சியாளர்கள் உதவிக்கு விரைந்து வரவேண்டும் என்பது அத்திட்டம் ஆகும்.


</doc>
<doc id="148106" url="https://ta.wikipedia.org/wiki?curid=148106" title="தூத்துக்குடி சதிவழக்கு">
தூத்துக்குடி சதிவழக்கு

தூத்துக்குடி சதிவழக்கு என்பது 1908-ல் வ. உ. சிதம்பரனார், சுப்பிரமணிய சிவா ஆகியோர் மீது தடையை மீறி மேடையில் பேசியதற்காக தொடரப்பட்ட சதிவழக்காகும். இவ்வழக்கில் இவர்கள் இருவரும் குற்றவாளிகளாக்கப்பட்டு சுப்பிரமணிய சிவாவுக்கு 10 ஆண்டுகள் ஆயுள் தண்டனையும், சிவாவுக்கு உதவியதற்காக ஒரு ஆயுள் தண்டனையும் மேடைப்பேச்சிற்காக ஒரு ஆயுள் தண்டனையும் என மொத்தம் 40 ஆண்டுகள் சிறைத்தண்டனையும் வ. உ. சிதம்பரனாருக்கு வழங்கப்பட்டது. மேல் முறையீட்டுக்குப் பின்னர் இது குறைக்கப்பட்டது.

வங்கத்தின் தீவிரவாதத் தலைவர்களில் ஒருவரான விபின்சந்திரபால், அலிப்பூர் சதிவழக்கில் அரவிந்தருக்கு எதிராகச் சாட்சிசொல்ல மறுத்து ஆறுமாதசிறை தண்டனை விதிக்கப்பட்டார். அவர் விடுதலையாகும் 1908 மார்ச் 9 ம் தேதியை நாடெங்கும் விடுதலை தினமாகக் கொண்டாடுவதென்று தேசபக்தர்கள் தீர்மானித்தனர். நெல்லை மாவட்டத்திலும் சிதம்பரனார் அதற்கான ஏற்பாடுகளைச் செய்து வந்தார். இதை அறிந்த அரசு அதிகாரிகள் மார்ச் 9ம் தேதியன்று தூத்துக்குடியில் ஊர்வலமோ பொதுக்கூட்டமோ நடத்தக் கூடாது என்று தடை விதித்தனர். ஆனால், திருநெல்வேலியில் அதே நாளில் கூட்டத்தை நடத்த ஏற்பாடு செய்தார். மாவட்ட ஆட்சியர் விஞ்ச்துரை நெல்லையிலும் தடையுத்தரவை விதித்தார்.

ஆனால், சிதம்பரனாரும் சிவாவும் தடையுத்தரவை மீறி மார்ச் 9 ஆம் தேதியன்று விபின் சந்திரபாலின் விடுதலைத் திருநாள் கூட்டத்தை சிறப்பாக நடத்தினர். பல்லாயிரக்கணக்கான மக்கள் பங்கு பெற்ற ஊர்வலம் ஒன்றும் நடந்தது.

பிரித்தானிய அரசுக்கு ஆதரவளிக்கும் இந்தியர்களுக்கு வீட்டு வேலைக்கு ஆள் கிடைக்கவில்லை. சவரம் செய்வதற்கு சவரத்தொழிலாளி மறுத்தார். சலவைத் தொழிலாளி சலவை செய்ய மறுத்து ஒதுங்கினார். இப்படி யாருமே சொல்லாமல் மக்களே ஒரு மறைமுகமான ஒத்துழையாமை இயக்கத்தைத் துவக்கி நடத்தி வந்தனர். மக்கள் எழுச்சியைக் கண்டு அஞ்சிய அரசாங்கம் சிதம்பரனாரையும், சிவாவையும் எப்படியாவது கைது செய்தே தீரவேண்டும் என்று முடிவு செய்தது.

தூத்துக்குடியில் வைத்துக் கைது செய்தால் மக்கள் கலகம் செய்வார்கள் என்று அஞ்சிய மாவட்ட கலெக்டர் விஞ்ச்துரை, உடனே தம்மைச் சந்திக்குமாறு, வ. உ. .சி., சுப்பிரமணிய சிவா ஆகியோருக்கு அழைப்பு விடுத்தார். சிதம்பரனாரும், சுப்பிரமணிய சிவாவும் 1908 மார்ச் 12-ஆம் தேதியன்று திருநெல்வேலிக்குச் சென்று ஆட்சியர் விஞ்ச் துரையைச் சந்தித்தனர். அப்போது அவருக்கும் சிதம்பரனாருக்கும் கடும் வாக்குவாதம் ஏற்பட்டது.

 சிதம்பரனாரும் சிவாவும் நெல்லை மாவட்டத்தை விட்டு உடனே வெளியேறச் சம்மதிக்கவேண்டும்; அரசியல் கிளர்ச்சிகளில் ஈடுபடுவதில்லை என்று நன்னடத்தை ஜாமீன் தரவேண்டும் என்று விஞ்ச் ஆணவத்தோடு உத்தரவிட்டார். அதற்கு மறுத்துவிட்டு எழுந்தார் சிதம்பரனார். ஆனால் ஆட்சியர் முன்னிலையிலேயே சிதம்பரனாரும், சிவாவும் கைது செய்யப்பட்டனர். சிதம்பரனாரின் வீட்டையும் தூத்துக்குடியில் போலீசார் சோதனையிட்டு சில கடிதங்களைக் கைப்பற்றினர்.

சிதம்பரனாரும், சிவாவும் கைது செய்யப்பட்ட செய்தி திருநெல்வேலி நகரில் காட்டுத்தீ போல் பரவியது
நெல்லை மக்கள் கொதித்தெழுந்தனர். மறுநாளான மார்ச் 13ம் தேதியன்று கடைகள் அனைத்தும்
அடைக்கப்பட்டன. மாணவர்கள் பள்ளிக்கும் கல்லூரிக்கும் செல்லாமல் தலைவர்களை விடுதலை செய்யக்கோரி ஊர்வலம் புறப்பட்டனர்

தேசபக்தர்களின் கோபம் அளவு கடந்தது. திருநெல்வேலி இந்துக்கல்லூரி மாணவர்கள் கடுங்கோபத்தோடு வகுப்புக்களை விட்டு வெளியேறி வீதியில் புகுந்து முழக்கமிட்டவாறே ஊர்வலமாகச் சென்றனர். சிவாவையும், சிதம்பரனாரையும் அடைத்து வைத்துள்ள பாளையங்கோட்டை சிறைச்சாலையை உடைத்து நொறுக்கி விட்டு
அவர்களை மீட்டுவருவோம்' என்று இளைஞர் கூட்டம் ஒன்று கிளம்பியது. கிராம நிர்வாக அலுவலகம், சார்பதிவாளர் அலுவலகம், நகரசபை எண்ணெய்க் கிடங்கு ஆகியவற்றைத் தாக்கி ஒரு கும்பல் நெருப்பிட்டது மக்களின் ஆவேசமும், ஆர்ப்பாட்டமும்அளவு கடந்தன.

காவலர்கள் நிலைமையைச் சமாளிக்க முடியாமல் தடுமாறினார்கள். தலைமைக் காவலர் குருநாத ஐயர் என்பவர் தேசபக்தர்களோடு சேர்ந்து கொண்டு தலைவர்களை விடுதலை செய் என்று முழக்கமிட்டார். அதனால் பின்னர் வேலையை இழந்தார்.

 துணை ஆட்சியராக இருந்த ஆஷ்துரை என்பவன் அப்போது பெரும் காவலர் படையோடு களத்தில் இறங்கினான். வீதியில் கூடியமக்களை கண் மண் தெரியாமல் தடியடி செய்து கலைந்தோட வைத்தான். கலைய மறுத்த மக்கள் மீது துப்பாக்கிச் சூடு நடத்தப்பட்டது. இதில் 4 பேர் மரணமடைந்தனர். துப்பாக்கிச் சூட்டில் உயிரிழந்த நால்வரின் பிணங்களும் அன்று மாலை வரை சாலையோரத்திலேயே கிடந்தன. அவற்றை அப்புறப்படுத்தக்கூட ஆஷ்துரை அனுமதிக்கவில்லை. அதனைப் பார்த்தாவது கலகம் செய்கிறவர்களுக்கு புத்தி வரட்டும் என்று கொக்கரித்தான். மறுநாள் தூத்துக்குடிக்கும், தச்சநல்லூருக்கும் கலகம் பரவியது. தொடர்ந்து 4 நாட்கள் வரை கலவரம் நீடித்தது. இதனால் பாதுகாப்புப் படையை வரவழைத்து கலவரத்தை
அடக்கினர். கலவரம் நடந்த பகுதி மக்களே பாதுகாப்புப்படையின் செலவை ஈடுகட்ட வேண்டும் என்று கூறி தண்டத் தீர்வையும் விதித்தான் ஆஷ்.

தூத்துக்குடியில் வசித்து வந்த ஆங்கிலேயர்கள் இரவு நேரங்களில் தங்கப் பயந்து, தூத்துக்குடிக்கு அருகில் உள்ள முயல் தீவுக்கு படகில் சென்று தங்கிவிட்டு பகலில் மட்டும் நகருக்குள் தக்க பாதுகாப்போடு வந்து போயினர்.

சிதம்பரனாரும், சிவாவும் கைது செய்யப்பட்டதை அறிந்த பாரதியார் சென்னையிலிருந்து திருநெல்வேலிக்கு வந்து அவர்களைப் பார்த்துவிட்டுச் சென்று, `இந்தியா' பத்திரிகையில் காரசாரமாகக் கட்டுரை எழுதினார்.
திருநெல்வேலி, தூத்துக்குடி, தச்சநல்லூர் கலவரங்களில் ஈடுபட்டவர்கள் என்று கூறி சுமார் நூறு பேரைக்
கைது செய்து காவலில் வைத்து சித்திரவதை செய்ய ஆஷ் ஏற்பாடு செய்தான். அடக்குமுறை கட்டவிழ்த்து விடப்பட்டு அனைவர் மீதும் வழக்குத்தொடரப்பட்டு, பல்வேறு தண்டனைகளும் வழங்கப்பட்டன.

வ.உ. சிதம்பரனார், சுப்பிரமணியசிவா ஆகியோர் மீது தொடரப்பட்ட தூத்துக்குடி சதிவழக்கு திருநெல்வேலி துணை அமர்வு நீதிமன்றத்தின் சிறப்பு நீதிபதி ஏ. எம். பின்ஹே என்பவர் முன்னிலையில் 1908 மார்ச் மாதம் 28-ஆம் தேதியன்று விசாரணைக்கு வந்தது.

1908 ஆம் ஆண்டு பிப்ரவரி மாதம் 23, 26, ஆம் தேதிகளிலும், மார்ச் 1, 3 தேதிகளிலும் சிதம்பரனார் தூத்துக்குடி, திருநெல்வேலி ஆகிய இடங்களில் பேசிய பேச்சுக்கள் அரசாங்கத்திற்கு எதிரானவை என்றும், இந்திய மக்களை பிரித்தானிய மக்களுக்கும் மன்னர் பிரானுக்கும்எதிராகத் தூண்டிவிட்டு போர் புரிய ஆயத்தம் செய்யக் கூடியவை என்றும், அரசாங்கத்திற்கு எதிரான பேச்சாளரும் கலகக்காரருமான சுப்பிரமணிய
சிவாவுக்கு தங்கும் இடமும், உணவும் அளித்துக் காப்பாற்றி இந்தியன் பீனல்கோடு 155-ஏ பிரிவுப்படி சிதம்பரனார் குற்றம் செய்திருக்கிறார் என்றும், சிதம்பரனாரும் சிவாவும் சேர்ந்து பிரித்தானிய ஆட்சிக்கு எதிராகச் சதி செய்தார்கள் என்றும் குற்றம் சாட்டினர். சுப்பிரமணிய சிவாவின் மீதும் அரசாங்கத்திற்கு எதிரான சொற்பொழிவுக்காகத் தனிக்குற்றப் பத்திரிகையை தாக்கல் செய்தனர்.

வழக்கு விசாரணை சுமார் இரண்டு மாதகாலம் நடந்தது. சிதம்பரனாருக்காகவும், சுப்பிரமணிய சிவாவுக்காகவும் துவக்கத்தில் தஞ்சை என். கே. ராமசாமி ஐயரும் பின்னர் சடகோபாச்சாரியாரும் வாதாடினர். அரசுத் தரப்பில் பாரிஸ்டர் ரிச்பண்ட் என்பவர் வழக்காடினார். ஏராளமான சாட்சிகள் விசாரிக்கப்பட்டனர். சிதம்பரனார் தரப்பில் மகாகவி பாரதியார் நீதிமன்றத்துக்கு வந்து சாட்சியம் அளித்தார். பாரதியார் நீதிமன்றத்தின் படியேறியது அதுதான் முதலும் கடைசியுமாகும். வழக்கு விசாரணை முடிந்து 1908 ஜுலை மாதம் 7 ஆம் தேதியன்று நீதிபதி பின்ஹே தீர்ப்புக் கூறினார்.

"அரசாங்கத்திற்கு எதிரான குற்றத்திற்கு ஓர் ஆயுள் தண்டனையும் சிவாவுக்கு உதவிய குற்றத்திற்கு மற்றுமோர் ஆயுள் தண்டனையுமாக மொத்தம் 40 ஆண்டு தீவாந்திர சிட்சை தண்டனை வழங்கி, இரண்டையும் அடுத்தடுத்து அனுபவிக்க வேண்டும்" என்று நீதிபதி பின்ஹே தீர்ப்பளித்தார். சுப்பிரமணிய சிவாவுக்கு 10 ஆண்டு சிறைத்தண்டனை விதிக்கப்பட்டது.

வ.உ. சிதம்பரனாரின் சாதாரண மேடைப் பேச்சுக்கு இரண்டு ஆயுள் தண்டனைகள் அதையும் அந்தமான் சிறையில் அனுபவிக்க வேண்டும். அடுத்தடுத்து அனுபவிக்க வேண்டும்(40 ஆண்டுகள்) என்ற நிபந்தனைகள் விதிக்கப்பட்டது. சிதம்பரனாருக்கு விதிக்கப்பட்ட கடுமையான தண்டனையைக் கேள்விப்பட்டு தேச மக்களும், தலைவர்களும் கொதித்து எழுந்தனர். நாடெங்கும் கண்டனக் கூட்டங்களும், கண்டனத் தீர்மானங்களும்
போடப்பட்டன.
சுதேசமித்திரன், ஸ்டேட்ஸ்மேன், வங்காளி ஆகிய இந்திய இதழ்களும் பிரித்தானிய இதழ்களும் கண்டனத் தலையங்கங்களை எழுதின. அநியாயத் தீர்ப்பு எனக் கண்டித்தனர். இங்கிலாந்து அமைச்சரவையில் இந்தியாவிற்கான மந்திரியாக இருந்த லார்டு மோர்லி என்பவரே இந்தத் தண்டனையைக் கேட்டு அதிர்ச்சியடைந்து, "ஒரேயொரு சொற்பொழிவுக்காக 40 ஆண்டுகள் சிறைத் தண்டனையா? இது என்ன நீதி? " என்று இந்திய வைசிராயான லார்டு மிண்டோவுக்கு ஒரு கண்டனக் கடிதத்தை எழுதினார்.

பின்ஹேவின் தீர்ப்பை எதிர்த்து சிதம்பரனார், சிவா ஆகியோர் சார்பில் சென்னை உயர்நீதிமன்றத்தில் மேல் முறையீடு செய்யப்பட்டது. அதன் மீதான விசாரணை 1908 அக்டோபர் 13-ல் முதன்மை நீதிபதி. ஆர்னால்ட் ரைட், நீதிபதி மன்றோ ஆகியோர் முன்னிலையில் விசாரணைக்கு வந்தது சிதம்பரனாருக்காக வழக்கறிஞர்கள்
சடகோபாச்சாரியார், நரசிம்மாச்சாரியார் ஆகியோர் வாதாடினர். உயர்நீதி மன்றம் குற்றங்கள் அனைத்தையும் சிதம்பரனாரும், சுப்பிரமணிய சிவாவும் செய்திருக்கின்றனர் என்பதை உறுதிப்படுத்தினாலும், தண்டனைக் காலத்தை 6 ஆண்டு, 3 ஆண்டு என்று குறைத்து, இரண்டையும் ஏக காலத்தில், அதாவது 9 ஆண்டுகள்
அனுபவித்தால் போதும் என்று தீர்ப்பளித்தது. ஆனால், அதிலும் நிறைவடையாத சிதம்பரனாரின் நண்பர்கள், பிரிவி கவுன்சிலுக்கு மேல் முறையீடு செய்தனர். பிரிவி கவுன்சிலும் 6 ஆண்டு தண்டனையை உறுதிப்படுத்திற்று. ஆனால், அதை அந்தமான் சிறையில் அனுபவிக்க வேண்டும் என்று இருந்ததை மாற்றி, உள்நாட்டு சிறையில் கழித்தால் போதும் என்று தீர்ப்பளித்தது.



</doc>
<doc id="148107" url="https://ta.wikipedia.org/wiki?curid=148107" title="தென்னர்">
தென்னர்

தென்னர் எனப்படுவோர் தென்னாட்டு மக்கள்.

தென்னாடு என்பது தமிழகத்தின் தெற்குப் பகுதியாக அமைந்துள்ள பாண்டிய நாடு. இத்தென்னாட்டை பாண்டியர் காப்பதால் தங்களை தென்புலங் காவலர் எனக் கூறிக்கொண்டனர். இந்த தென்னாட்டை ஆண்ட பாண்டியர்களில் ஒருவனான தலையாலங்கானத்துச் செருவென்ற நெடுஞ்செழியன் ‘தென்னர் கோமான்’ எனப் போற்றப்பட்டுள்ளான். கோமகன் என்னும் சொல் 'கோமான்' என மருவியுள்ளது.



</doc>
<doc id="148108" url="https://ta.wikipedia.org/wiki?curid=148108" title="பொதுவர்">
பொதுவர்

பொதுவர் என்னும் சொல் பொதுவகையால் இடையரைக் குறிக்கும் இருங்கோவேள் என்னும் அரசன் ஆண்ட நாட்டில் வாழ்ந்த மக்களை அது உணர்த்தும். 


</doc>
<doc id="148109" url="https://ta.wikipedia.org/wiki?curid=148109" title="விச்சியர்">
விச்சியர்

விச்சியர் விச்சிநாட்டு மக்கள். 
விச்சிமலையைச் சூழ்ந்த நாடு விச்சிநாடு. 
விச்சிமலை இக்காலத்தில் பச்சைமலை என வழங்கப்படுகிறது. 
விச்சியரின் தலைவன் விச்சிக்கோ. 
இவன் தம்பி இளவிச்சிக்கோ. 
இளஞ்சேரல் இரும்பொறை விச்சிக்கோவை வீழ்த்தினான். 


</doc>
<doc id="148110" url="https://ta.wikipedia.org/wiki?curid=148110" title="தீக்கல்">
தீக்கல்

தீக்கல் (Flint) அல்லது சிக்கிமுக்கிக் கல், சிலிக்காவினால் ஆன ஒருவகை படிவுப் பாறை ஆகும். தீக்கல்லானது கடினமான, படிகவடிவு வெளித்தெரியாத (cryptocrystalline) கனிம படிகக்கல்லின் (mineral quartz) படிவு வடிவமாகும். இது ஒருவகையானக் கல்லாக வகைப்படுத்தப்படுகிறது. தீக்கற்கள் படிவுப்பாறைகளில் சுண்ணக்கட்டிகள், சுண்ணப்பாறைகளென முண்டுகளாகவும், திணிவுகளாகவும் காணப்படுகின்றன.

வெப்ப மண்டல கடலின் கண்டத் திட்டுகளில் அமைந்துள்ள பிந்தைய கிரட்டேசியசுக் கால பாறைகளான சுண்ணக்கட்டிகளில் பட்டைகளாகத் தீக்கற்கள் கிடைக்கின்றன.

கடலரிப்பால் சுண்ணக்கல் தேயும்போது கடினமான தீக்கல் முடிச்சுகள் கூழாங்கல்லாக தட்டைக்கல் கடற்கரைகளில் காணப்படுகின்றன. இந்தக் கற்கள் பின்னர் பிரிதொரு பாறையாக ஒன்று சேரவும் கூடும். இவ்வாறு இரண்டாம் முறைப் படிவுப் பாறையாக இவை உருவாகின்றன.


</doc>
<doc id="148125" url="https://ta.wikipedia.org/wiki?curid=148125" title="முதியர்">
முதியர்

முதியர் என்போர் சங்க காலக் குடிமக்கள். முதுமலைக் காட்டுப் பகுதியில் வாழ்ந்தமையால் இவர்கள் முதியர் எனப்பட்டனர். 

பல்யானைச் செல்கெழு குட்டுவன் இவர்களோடு நட்புறவு கொண்டு, அவர்களுக்குத் தன் நாட்டின் ஒரு பகுதியைப் பங்கிட்டுத் தந்து ஆளச் செய்தான். 
ஆண்டால் மூத்தவரை முதியவர் என்கிறோம். அறிவில் மூத்த பெரியவர்களைத் திருவள்ளுவர் முதுவர் என்கிறார். ஆண்டில் மூத்தவரையும் இளையவரையும் குறிக்க ‘உறுவர்’. ‘சிறுவர்’ என்னும் சொற்கள் சங்க காலத்தில் வழக்கத்தில் இருந்தன. 

சிறுவர், இளையர், முதியர் என்னும் சொற்களையும் பருவ நிலைகளைக் குறிக்கச் சங்க கால நூல்கள் பயன்படுத்தியுள்ளன. 


</doc>
<doc id="148142" url="https://ta.wikipedia.org/wiki?curid=148142" title="இருவழியொக்கும் எண்">
இருவழியொக்கும் எண்

இருவழியொக்கும் எண் ("Palindromic Number") என்பது எந்தத் திசையிலிருந்து வாசித்தாலும் ஒரே மாதிரி இருக்கும் எண் ஆகும். பின்வருவன இருவழியொக்கும் எண்களாகும்.

0, 1, 2, 3, 4, 5, 6, 7, 8, 9, 11, 22, 33, 44, 55, 66, 77, 88, 99, 101, 111, 121, 131, 141, 151, 161, 171, 181, 191, ...

பத்தை அடியாகக் கொண்ட அனைத்து ஓரிலக்க எண்களும் இருவழியொக்கும் எண்களாகும். 

ஈரிலக்க இருவழியொக்கும் எண்கள் ஒன்பதாகும். அவையாவன:-

<nowiki>{11, 22, 33, 44, 55, 66, 77, 88, 99}</nowiki>

மூவிலக்க இருவழியொக்கும் எண்கள் 90 ஆகும்:-

<nowiki>{101, 111, 121, 131, 141, 151, 161, 171, 181, 191, ..., 909, 919, 929, 939, 949, 959, 969, 979, 989, 999}</nowiki>

நான்கிலக்க இருவழியொக்கும் எண்கள் 90 ஆகும்:-

<nowiki>{1001, 1111, 1221, 1331, 1441, 1551, 1661, 1771, 1881, 1991, ..., 9009, 9119, 9229, 9339, 9449, 9559, 9669, 9779, 9889, 9999}</nowiki>

"n" என்ற வடிவில் அமைந்த இருவழியொக்கும் நிறையடுக்குகள் பல உள்ளன. இங்கு "n" என்பது ஓர் இயற்கை எண்ணும் "k" என்பது ஒன்று, இரண்டு, மூன்று, நான்கு என்பவற்றில் ஏதோவொன்றும் ஆகும்.


"n" (அல்லது அதிலும் அதிகமான அடுக்கு) என்னும் வடிவிலமைந்த இருவழியொக்கும் நிறையடுக்குகள் இது வரை கண்டறியப்படவில்லை.

சி. சே. சிம்மொன்சு "n" என்பதில் "k > 4" என்பதை நிறைவு செய்யும் விதமாக எந்தவொரு இருவழியொக்கும் எண்ணும் இல்லை எனக் கணிப்பிட்டுக் கூறியுள்ளார்.


</doc>
<doc id="148162" url="https://ta.wikipedia.org/wiki?curid=148162" title="விஞ்சிய சார்பு">
விஞ்சிய சார்பு

கணிதத்தில் விஞ்சிய சார்பு ("transcendental function") என்பது பல்லுறுப்புக்கோவைகளைக் கெழுக்களாகக் கொண்ட பல்லுறுப்புச் சமன்பாடுகளை நிறைவு செய்யாத ஒரு சார்பு. இவ்வகையில் விஞ்சிய சார்புகள் இயற்கணிதச் சார்புகளிலிருந்து மாறுபடுகின்றன. "இயற்கணிதச் சார்புகள்", பல்லுறுப்புக்கோவைகளைக் கெழுக்களாகக் கொண்ட பல்லுறுப்புச் சமன்பாடுகளை நிறைவு செய்யும். விஞ்சிய சார்புகளை கூட்டல், கழித்தல், பெருக்கல் மற்றும் மூலம் காணல் ஆகிய இயற்கணிதச் செயல்களால் ஆக்கப்பட்ட ஒரு முடிவுறு தொடர்முறையாக எழுதுவது இயலாது என்பதால் இவை இயற்கணிதத்தையும் விஞ்சுகின்றன எனக் கூறலாம்.

அடுக்குக்குறிச் சார்பு, மடக்கைச் சார்பு மற்றும் முக்கோணவியல் சார்புகள் விஞ்சிய சார்புகள்.

முறையாகக் கூறுவதென்றால் மெய்யெண் அல்லது கலப்பெண் மாறிகள் "z",…,"z" -ல் அமைந்த பகுமுறைச் சார்பு ƒ(z) ஒரு விஞ்சிய சார்பாக இருக்க வேண்டுமானால் "n" + 1 functions "z",…,"z", ƒ(z) ஆகிய "n" + 1 சார்புகள் இயற்கணிதச் சாரா தன்மை கொண்டிருக்க வேண்டும். அதாவது சார்பு ƒ, களம் C("z",…,"z") -ன் மீது விஞ்சியதாக இருக்க வேண்டும்.

கீழேதரப்பட்டுள்ள சார்புகள் அனைத்தும் விஞ்சிய சார்புகள்.

சார்பு formula_6 -ல் c -க்குப் பதிலாக இயல்மடக்கை அடிமானம் formula_7 பிரதியிட formula_8 விஞ்சிய சார்பாகக் கிடைக்கிறது. இதேபோல c = formula_7 என formula_10 -ல் பிரதியிட இயல்மடக்கை formula_11 விஞ்சிய சார்பாகக் கிடைக்கிறது.

மடக்கை மற்றும் அடுக்க்குக்குறிச் சார்புகள் விஞ்சிய சார்புகளுக்கு எடுத்துக்காட்டுகள். விஞ்சிய சார்பு என்ற பெயர் பெரும்பாலும் முக்கோணச் சமன்பாடுகள் சைன், கோசைன், டேன்ஜெண்ட் ஆகிய மூன்று சார்புகளையும் அவற்றின் தலைகீழிச் சார்புகள் கோசீக்கெண்ட், சீக்கெண்ட் மற்றும் கோடேன்ஜெண்ட் மூன்றையும் குறிப்பதற்குப் பயன்படுத்தப்படுகிறது.

விஞ்சிய சார்பாக இல்லாத சார்பு இயற்கணிதச் சார்பாக அமையும். விகிதமுறு சார்புகளும் வர்க்கமூலச் சார்புகளும் இயற்கணிதச் சார்புகளுக்கு எடுத்துக்காட்டுகளாகும்.

இயற்கணிதச் சார்புகளின் எதிர்வகைக்கெழு காணும்போது விஞ்சிய சார்புகள் கிடைக்கின்றன. அதிபரவளையத் துண்டின் பரப்பளவு காணும்போது தலைகீழிச் சார்புகளிலிருந்து விஞ்சிய சார்பான மடக்கைச் சார்பு கிடைக்கிறது.


</doc>
<doc id="148163" url="https://ta.wikipedia.org/wiki?curid=148163" title="ஜான் கால்வின்">
ஜான் கால்வின்

ஜான் கால்வின் (, (இயற்பெயர்: ஷெஹான் கோவென் []) (பிறப்பு: சூலை 10, 1509; இறப்பு: மே 27, 1564) புரட்டஸ்தாந்து சீர்திருத்த இயக்க காலத்தைச் சார்ந்த பிரான்சிய கிறித்தவ மேய்ப்பரும், தலைசிறந்த இறையியல் வல்லுநரும் ஆவார்.

கிறித்தவ இறையியல் சார்ந்த "கால்வினியம்" ("Calvinism") என்னும் அமைப்பு உருவாவதற்கு ஜான் கால்வின் முக்கிய காரணமாக அமைந்தார். கால்வின் மறுமலர்ச்சி மனித நேய இயக்கத்தின் ("Renaissance Humanism") பின்புலத்தில் ஒரு வழக்குரைஞராகத் தேர்ச்சி பெற்றிருந்தார். ஆனால் அவர் 1536இல் கத்தோலிக்க திருச்சபையினின்று பிரிந்தார்.

பிரான்சு நாட்டில் புரட்டஸ்தாந்து சபையினருக்கு எதிர்ப்பு எழுந்தபோது கால்வின் சுவிட்சர்லாந்தின் பாசல் நகருக்குத் தப்பிச் சென்றார். அங்கு கால்வின் "கிறித்தவ சமயக் கோட்பாடுகள்" ("The Institutes of the Christian Religion") என்னும் நூலை 1536ஆம் ஆண்டு வெளியிட்டார்.

ஜெனீவா நகரில் கிறித்தவ சபையைச் சீர்திருத்தி அமைக்க வில்லியம் ஃபாரெல் என்பவர் கால்வினைக் கேட்டுக்கொண்டார். அவர்களுடைய கருத்துகளை ஜெனீவா நகர மக்கள் ஏற்றுக்கொள்ளவில்லை. எனவே இருவரும் வெளியேற்றப்பட்டனர். அப்போது மார்ட்டின் பூசெர் என்பவர் கால்வினை ஸ்ட்ராஸ்புர்க் நகருக்கு வருமாறு அழைத்தார். அங்கு கால்வின் பிரஞ்சு அகதிகள் கூடிய ஒரு சபைக்கு மேய்ப்பர் ஆனார். ஜெனீவாவில் திருச்சபைச் சீர்திருத்தம் நிகழ கால்வின் ஆதரவு அளித்தார். இறுதியில், ஜெனீவா சபையை வழிநடத்தும்படி அழைப்புப் பெற்றார்.

ஜெனீவாவுக்குத் திரும்பிச் சென்ற கால்வின் அங்கே திருச்சபை ஆளுகையிலும் வழிபாட்டிலும் புதிய முறைகளைக் கையாண்டார். அவருடைய அதிகாரத்தைக் கட்டுப்படுத்தும் முயற்சியில் ஜெனீவா நகரக் குடும்பங்கள் பல இறங்கின. அச்சமயம் மிக்கேல் செர்வேத்துசு ("Michael Servetus") என்னும் அறிஞர் கிறித்தவத்தின் மூவொரு கடவுள் கொள்கையை ஏற்க மறுத்தார் என்பதற்காக விசாரணைக்கு உட்படுத்தப்பட்டார். அப்பின்னணியில் கால்வினின் சீர்திருத்தத்துக்கும் எதிர்ப்பு எழுந்தது.

பின்னர், ஜெனீவா நகர மன்றத்தில் புது உறுப்பினர் பதவி ஏற்றனர். மேலும் அதிக பிரஞ்சு அகதிகள் நகரில் குடியேறினார். கால்வினுக்கு அவர்களது ஆதரவு கிடைத்தது.

கால்வின் கிறித்தவ சீர்திருத்தத்தை ஜெனீவாவிலும் ஐரோப்பா முழுவதிலும் பரப்பும் செயலில் தமது இறுதிக்காலத்தைக் கழித்தார்.

கால்வின் கிறித்தவ சமயக் கொள்கைகளை விளக்கி உரைப்பதில் சிறந்தவராக விளங்கினார். அவரது கருத்துகள் பல சர்ச்சைகளையும் எழுப்பின. பிற சீர்திருத்தவாதிகளான பிலிப்பு மெலன்க்டன் (Philipp Melanchthon), ஹைன்ரிக் புல்லிங்கர் (Heinrich Bullinger) போன்றோரோடு கால்வின் நெருங்கிய தொடர்பு வைத்திருந்தார்.

கால்வின் தமது சீர்திருத்த கருத்துகளை விளக்கி பல நூல்களை வெளியிட்டார். "கிறித்தவ சமயக் கோட்பாடுகள்" என்னும் நூல் தவிர, அவர் ஏறக்குறைய விவிலியம் முழுவதற்கும் விரிவுரை எழுதினார். மேலும் இறையியல் நூல்களை உருவாக்கினார். நம்பிக்கை அறிக்கைகளையும் படைத்தார்.

கால்வின் போதித்த முக்கிய கருத்துகளுள் ஒன்று "முன்குறிப்புக் கொள்கை" ("predestination") என்று அழைக்கப்படுகிறது. உலகில் பிறக்கும் மனிதருள் யார்யார் மீட்புப் பெறுவர், யார்யார் அழிவுக்கு உள்ளாவர் என்பதைக் கடவுள் முன்கூட்டியே தீர்மானித்துள்ளார் என்பதே "முன்குறிப்புக் கொள்கை" ஆகும். கடவுள் எல்லாம் வல்லவர் என்பதிலிருந்து கால்வின் இக்கொள்கையை ஒரு முடிவாகப் பெற்றார். மேலும் தமது கொள்கை நான்காம் நூற்றாண்டில் வாழ்ந்த புனித அகுஸ்தீன் என்பவரின் படிப்பினையைப் பின்பற்றியது என்றும் கால்வின் விளக்கம் அளித்தார்.

கால்வினியம் என்னும் இறையியல் பிரிவுக்கு அடிப்படை வகுத்தவர் கால்வின் ஆவார். அவருடைய கொள்கையின் மேல் எழுந்த புரட்டஸ்தாந்து சபைகள் "சீர்திருத்தம் பெற்ற சபைகள்" ("Reformed churches") என்று அழைக்கப்படுகின்றன. மேலும் பிரெஸ்பிட்டேரியன் ("Presbyterianism") சபையும் கால்வினின் கொள்கையை அடிப்படையாகக் கொண்டுள்ளது.

இச்சபைகள் இன்று உலகின் பல பகுதிகளில் வேரூன்றியுள்ளன.


Tamburello, Dennis E. (2007), "Union with Christ: John Calvin and the Mysticism of St. Bernard", Louisville, Kentucky: Westminster John Knox Press, ISBN 0-664-22054-1 ISBN 978-0-664-22054-9



</doc>
<doc id="148184" url="https://ta.wikipedia.org/wiki?curid=148184" title="கலவியற்ற இனப்பெருக்கம்">
கலவியற்ற இனப்பெருக்கம்

கலவியற்ற இனப்பெருக்கம் (Asexual reproduction) அல்லது பால்சாரா இனப்பெருக்கம் என்பது ஒரு தனியனில் மட்டும் இருந்து அடுத்த தலைமுறை தனியன்கள் உருவாகும் ஒரு வகையான இனப்பெருக்க முறையாகும். குறிப்பிட்ட அந்த தனியனில் இருக்கும் மரபணுக்கள் மட்டுமே அடுத்த தலைமுறைக்குக் கடத்தப்படும். இங்கே தாய், தந்தை என்ற இரு பெற்றோர் இருப்பதில்லை. முக்கியமாக இந்த வகை இனப்பெருக்கத்தில், உயிரணுக்களில் மடியநிலை இழப்புடன் ஏற்படும் ஒடுக்கற்பிரிவினால் உருவாகும் பாலணுக்களின் தோற்றமோ, அல்லது அவற்றிற்கிடையில் நிகழும் கருக்கட்டலோ நிகழ்வதில்லை.

இதுவே ஆர்க்கீயா, பாக்டீரியா, அதிநுண்ணுயிரி போன்ற தனிக்கல உயிரினங்களில் உள்ள முதன்மையான இனப்பெருக்க முறையாகும். அதேவேளை பல்கல உயிரினங்களான பூஞ்சை, வேறும் பல தாவரங்களும் கலவியில்முறை இனப்பெருக்கத்தை தமது இனப்பெருக்க முறையாகக் கொண்டுள்ளன.

இங்கே நேரடியாக உயிரினத்தில் ஏற்படும் பிளவின் மூலம், அடுத்த தலைமுறை உயிரினம் உருவாகின்றது. இது இருகூற்றுப் பிளவு அல்லது பல்கூற்றுப் பிளவு முறையில் நிகழலாம். இவ்வகையான இனப்பெருக்க முறை பொதுவாக தனிக்கல / ஒரு கல உயிரினங்களிலேயே நிகழும். ஆர்க்கியா, பாக்டீரியா போன்ற நிலைக்கருவிலிகளிலும், தனிக்கல மெய்க்கருவுயிரிகளான அதிநுண்ணுயிரிகளிலும், தனிக்கல பூஞ்சைகளிலும் இவ்வகையான இனப்பெருக்கம் நிகழும்.

ஒருகூற்றுப் பிளவு என்பதில், ஒரு உயிரினமானது இரண்டாக பிளவுபட்டு இரு தனியன்களை உருவாக்குதல் ஆகும். அங்கே ஒரு உயிரணு பிளவுபட்டு இரு மகள் உயிரணுக்களை உருவாக்குகின்றது. மெய்க்கருவுயிரிகளாயின் உயிரணுக் கருவும், தொடர்ந்து முதலுருவும் இரண்டாகப் பிரிந்து இரு உயிரணுக்களை உருவாக்கும்.

பல்கூற்றுப் பிளவு எனில், உயிரணுக் கருவானது பல தடவைகள் இழையுருப்பிரிவுக்கு உட்பட்டு, பல உயிரணுக் கருக்களை உருவாக்கிய பின்னர், முதலுருவும் பிரிந்து பல மகட்கலங்களை உருவாக்கும்.

ஒரு தனியனில் அரும்புகள் போல் உருவாகும் நீட்சிகள் பின்னர் அதிலிருந்து விடுபட்டு ஒரு புதிய தனியனாக வளர்ச்சியடையும். ஐதரா (hydra) போன்ற விலங்குகளில் இவ்வகையான அரும்புதல் முறையைக் காணலாம். சில தனிக் கல உயிரினங்களிலும், உயிரணுவானது அரும்புதல் முறையால் புதிய கலத்தை உருவாக்கும்.

ஒடுக்கற்பிரிவினால் உருவாகும் பாலணுக்களின் சேர்க்கையால் உருவாகும் வித்துக்களோ, நுண்வித்திகளோ இன்றி தாவரங்கள் வேறு பல வழிகளில் புதிய தாவரங்களை உருவாக்கும் திறன் கொண்டவையாக உள்ளன. அவை பதியமுறை இனப்பெருக்கம் எனப்படும்.. தாவரங்களில் இலைகள் (Kalanchoe), தண்டுகள் (ரோஜா, கரும்பு), தண்டுக்கிழங்குகள் / நிலத்தடித்தண்டுகள் (இஞ்சி), கிழங்குகள் (உருளைக்கிழங்கு), குமிழ்த்தண்டுகள் (வெங்காயம்) போன்றவை பதியமுறை இனப்பெருக்கத்துக்கு உதவக் கூடியவையாக உள்ளன.

பல பல்கல உயிரினங்களின் வாழ்க்கை வட்டத்தில் நுண்வித்துக்கள் உருவாக்கம் மூலம் இனப்பெருக்கம் நிகழ்கின்றது. விலங்குகள், சில அதிநுண்ணுயிரிகளில் ஒடுக்கற்பிரிவு மூலம் பாலணுக்கள் உருவாக்கப்பட்டு, அந்தப் பாலணுக்களுக்கிடையே நிகழும் கருக்கட்டல் புதிய தனியனை உருவாக்கும். இவ்வாறு கருக்கட்டல் நிகழ்வதற்காகவன்றி, உருவாக்கப்படும் வித்துக்கள் நுண்வித்துக்கள் எனப்படுகின்றது. இவை மடியநிலை இழப்புடனோ, அல்லது இழப்பின்றியோ உருவாகும் நுண்வித்துக்களாக இருக்கலாம். 
தாவரங்கள், பாசிகளில் இருமடிய உயிரணுக்களில் நிகழும் ஒடுக்கற்பிரிவின் மூலம் உருவாகும் ஒருமடிய நுண்வித்துக்கள் புதிய தனியன்களாக வளர்ச்சியடையும். இவ்வகையான இனப்பெருக்கத்தில் ஒருமடிய தனியன்களும், இருமடிய தனியன்களும் காணப்படும். இங்கே ஒடுக்கற்பிரிவும், மடியநிலை இழப்பும் ஏற்பட்டாலும்கூட, பாலணுக்களுக்கிடையே கருக்கட்டல் நிகழாதலால் கலவியற்றமுறை இனப்பெருக்கமாகவே கருதப்படும்.
இதுபோலன்றி பூஞ்சைகள், சில பாசிகளில் முழுமையான நுண்வித்து உருவாக்கம் நிகழும். அதாவது இழையுருப்பிரிவு மூலம் மடியநிலையில் மாற்றமின்றி உருவாக்கப்படும் இனப்பெருக்க நுண்வித்துக்கள் பரவலடைந்து, புதிய தனியன்களாக வளர்ச்சியடையும்.

பெற்றோரில் ஏற்படும் துண்டாதல் மூலம் தனியாக்கப்படும் ஒரு பகுதி, புதிய தனியனாக உருவாதல் இவ்வகை இனப்பெருக்கமாகும். இங்கே துண்டாகும் ஒவ்வொரு சிறு பகுதியும், முழுமையான முதிர்ந்த தனியனாக விருத்தியடையும். அனலிடா தொகுதியைச் சேர்ந்த புழுக்கள், விண்மீன் உயிரிகள், ஈரலுருத் தாவரங்கள், பாசிப்பூஞ்சைகள் போன்றவற்றில் இவ்வகையான இனப்பெருக்கம் நிகழும்.

ஆண் பாலணு இன்றியே இனப்பெருக்கம் நிகழுக்கூடும். இவற்றிற்கான எடுத்துக்காட்டுகளாக கன்னிப் பிறப்பையும் கலப்பில்லா வித்தாக்கத்தையும் கூறலாம்.

கன்னிப்பிறப்பு (Parthenogenesis) எனப்படுவது பெண் பாலணுவானது கருக்கட்டல் நிகழாமலேயே முளையமாக மாறி முளைய விருத்தி க்கு உட்பட்டு புதிய தனியனை உருவாக்குவதாகும். தாவரங்கள், முதுகெலும்பிலிகளான எறும்பு, தேனீ போன்ற பூச்சி வகுப்பைச் சேர்ந்த உயிரினங்கள், முதுகெலும்பிகளான சில ஊர்வன, நீர்நில வாழ்வன, மீன்கள், மிக அரிதாக பறவைகள் போன்றவற்றில் இவ்வகை இனப்பெருக்கம் நிகழ்கின்றது.

கலப்பில்லா வித்தாக்கம் (Apomixis) எனப்படுவது பன்னத்திலும், வேறு பூக்கும் தாவரங்களிலும் கருக்கட்டல் நிகழாமலே புதிய இருமடிய நுண்வித்திகள் உருவாதல் ஆகும். ஏனைய வித்துத் தாவரங்களில் மிக அரிதாகவே இவ்வாறான இனப்பெருக்கம் நிகழும். இது இருவகைகளாக நடைபெறுகிறது: 
மையக்கல முளையாக்கம் சில ஆரஞ்சு/நாரத்தை வித்துக்களில் நிகழ்கிறது. இவ்வாறு உருவான முளையம் தாயின் அச்சாக உள்ளது.

ஆண் பாலணுக்களிலிருந்தும் கலப்பில்லா வித்தாக்கம் நிகழலாம். ஆப்பிரிக்கத் தாவரமான "சகாரா சைப்பிரசு" ("Cupressus dupreziana") என்ற மரவகையில் முளையத்தின் மரபணுக்கள் மகரந்தத்திலிருந்தே பெறப்படுகின்றன.





</doc>
<doc id="148191" url="https://ta.wikipedia.org/wiki?curid=148191" title="மயிலைநாதர்">
மயிலைநாதர்

மயிலைநாதர் நன்னூலுக்கு உரை எழுதிய ஆசிரியர். இவர் 13ஆம் நூற்றாண்டில் வாழ்ந்தவர். சமண மதத்தவர். சீயகங்கன் இவரைப் பேணிய மன்னன்.

கிடைத்துள்ள நன்னூல் உரைகளில் மயிலைநாதர் உரையே பழமையானது. எனினும் இவருக்கு முன்னர் நன்னூலுக்கு எழுதிய உரையும் உண்டு என்பதை இவர் “இதற்குப் பிறவாறு சொல்லுவாரும் உளர். எனக் குறிப்பிடுவதிலிருந்து அறியலாம்.

அகத்தியனார் நூற்பாக்கள் பலவற்றை இவர்தம் உரைக்குத் தரும் விளக்கமாக எடுத்தாண்டுள்ளார். 

வினா-விடைகள், மறுப்புரைகள் போன்றவை மயிலைநாதர் உரையில் குறைவு. 

இவரது உரை பொழிப்புரை நடையில் உள்ளது. சில பாடல்களுக்குப் பதவுரையாகப் பொருள் எழுதியுள்ளார். 

இவர் தமக்கு முந்திய இலக்கண ஆசிரியர்களைப் பெருமைப்படுத்தி உரைக்கிறார். “மிகத் தெளி கேள்வி அகத்தியனார்”, “ஒல்காப் பெருமைத் தொல்காப்பியனார் “இஃது ஒல்காப் புலமைத் தொல்காப்பியத்துள் உளங்கூர்கேள்வி இளம்பூரணர் எனும் ஏதமில் மாதவர் ஓதிய உரை என்று உணர்க.” 
பொருத்தமான இலக்கிய உதாரணங்களைத் தேர்ந்தெடுப்பதில் மயிலைநாதர் கைதேர்ந்தவர். அவர் காட்டியுள்ள உதாரணப் பாடல்களைப் பல இடங்களில் சங்கர நமச்சிவாயர் தழுவிக்கொள்வார். காட்டாக இடையியல் இறுதிச் சூத்திரங்கள் இரண்டிலும் மயிலைநாதர் காட்டிய உதாரணப் பாடல்கள் அனைத்தையும் சங்கர நமச்சிவாயர் தமது உரையில் எடுத்தாளுகிறார். 


</doc>
<doc id="148194" url="https://ta.wikipedia.org/wiki?curid=148194" title="ஒலிம்பிக் தீச்சுடர்">
ஒலிம்பிக் தீச்சுடர்

ஒலிம்பிக் தீச்சுடர் ("Olympic Flame") அல்லது ஒலிம்பிக் தீவட்டி ("Olympic Torch") ஒலிம்பிக் விளையாட்டுகளின் அடையாளம் ஆகும். பண்டைய கிரேக்கத்தில் நடத்தப்பட்ட முதல் ஒலிம்பிக் போட்டிகளின் போது போட்டிக்காலம் முழுவதும் தீ எரிந்து கொண்டிருந்தது. இது கிரேக்கக் கடவுள் சூசிடமிருந்து பிரோமெதியசு தீயைத் திருடி வந்ததைக் கொண்டாடும் விதமாகக் கடைபிடிக்கப்பட்டதாக அறியப்படுகிறது. 1928ஆம் ஆண்டில் ஆம்ஸ்டர்டமில் நடந்த போட்டிகளில் அறிமுகமானதாக நம்பப்பட்டாலும் தெளிவான சான்றுகள் இல்லை. தற்கால ஒலிம்பிக் விளையாட்டுகளின் மற்றோர் அங்கமாக விளங்கும் "தீவட்டி அஞ்சல் ஓட்டம்" பண்டைய கிரேக்க விளையாட்டுக்களில் இடம்பெறாதிருந்தும் சர்ச்சைக்குரிய 1936ஆம் ஆண்டு பெர்லின் ஒலிம்பிக் போட்டிகளில் முதன்முறையாக அறிமுகப்படுத்தப்பட்டது.
ஒலிம்பிக் விளையாட்டுக்களின் திறப்புவிழாக் கொண்டாட்டங்களுக்கு பல மாதங்களுக்கு முன்பே கிரீசில் பண்டைய ஒலிம்பிக் போட்டிகள் நடந்த ஒலிம்பியாவில் "ஒலிம்பிக் தீவட்டி" கொளுத்தப்படுகிறது. சூரிய ஒளியை பரவளைவு ஆடியால் குவியப்படுத்தி பதினோரு பெண்களால் (கற்புடைக் கன்னிகள்) நடத்தப்படும் ஓர் விழாவில் இந்த தீவட்டி தீயிடப் படுகிறது. 

பல நாடுகளின் வழியே பல்வேறு விளையாட்டு வீரர்களால் ஏந்திச் செல்லப்படும் இந்த தீவட்டி அஞ்சல் போட்டிகளின் திறப்புவிழா அன்று போட்டிகளுக்கான மைய விளையாட்டரங்கில் முடிவுக்கு வருகிறது. இதனை ஏந்தி வரும் இறுதி விளையாட்டு வீரர் யாரென்பது அறிவிக்கப்படாது இருப்பதும் பெரும்பாலும் போட்டிகளை ஏற்று நடத்தும் நாட்டின் விளையாட்டுச் சாதனையாளராக இருப்பதும் வழைமையாகும். இறுதியாக ஏந்துபவர் தீக்கொப்பரையை நோக்கி ஓடி, அது பொதுவாக வைக்கப்பட்டிருக்கும் உயரத்திற்கு அலங்காரப் படிகளில் ஏறி, தீவட்டியால் தீச்சுடரை ஏற்றுவார். இந்தத் தீச்சுடர் ஒலிம்பிக் போட்டிகள் முழுமையாக நடந்தேறும்வரை அணையாது எரிந்து கொண்டிருக்கும். விளையாட்டுப் போட்டிகளின் இறுதிநாள் விழாவின்போது இத்தீச்சுடர் அணைக்கப்படும். இவ்வாறு ஒலிம்பிக் தீச்சுடரை ஏற்ற அழைக்கப்படுதல் பெரும் கௌரவமாகக் கருதப்படுகிறது.



</doc>
<doc id="148195" url="https://ta.wikipedia.org/wiki?curid=148195" title="மேட்டூர் அனல் மின் நிலையம்">
மேட்டூர் அனல் மின் நிலையம்

மேட்டூர் அனல் மின் நிலையம் ("Mettur Thermal Power Station") தமிழ்நாட்டின் சேலம் மாவட்டத்திலுள்ள அனல் மின் நிலையம் ஆகும். இது தமிழ்நாடு மின்சார வாரியத்தின் பகிர்வுப்பிரிவான தமிழ்நாடு மின் உற்பத்தி மற்றும் பகிர்மானக்கழகத்தின் கட்டுப்பாட்டில் இயங்கி வருகிறது. 1987 முதல் இந்நிலையம் செயல்பட்டுக்கொண்டுவருகிறது. மகாநதி நிலக்கரிப்புலம் வரையறுக்கப்பட்டதின் தல்சர் மற்றும் ஐ. பி. பள்ளத்தாக்குகளில் இருந்தும், கிழக்கு நிலக்கரிப்புலம் வரையறுக்கப்பட்டதின் இராணிகஞ்ச் மற்றும் முக்மாவிலிருந்தும் நிலக்கரி தூத்துக்குடி துறைமுகம் வந்து அங்கிருந்து தொடருந்து மூலமாக மேட்டூர் கொண்டுவரப்படுகிறது.. மொத்தம் உள்ள நான்கு கலன்கள் மூலம் 820 மெகாவாட் மின் உற்பத்தி செய்யப்படுகிறது.

இந்நிலையம் மேட்டூர் அணை அருகே பூகோள ஆயத்தில் உள்ளது.

மொத்தம் நான்கு அனல் மின் உற்பத்தி செய்யும் கலன்கள் உள்ளன.


</doc>
<doc id="148220" url="https://ta.wikipedia.org/wiki?curid=148220" title="இந்தியச் சிறுமான்">
இந்தியச் சிறுமான்

இந்தியச் சிறுமான் அல்லது சிங்கார மான் ("Chinkara") என்பது தெற்காசியாவில் காணப்படும் ஒரு சிறுமான் இன இரலை மான். இது இந்தியா, வங்கதேசம் ஆகிய நாடுகளிலும் பாக்கித்தான், ஈரான் நாடுகளின் சில பகுதிகளிலும் உள்ள புல்வெளிகளிலும் பாலைநிலங்களிலும் வாழ்கின்றன. இது இராசதாதனின் மாநில விலங்காகும்.

இம்மான் 65 செ. மீ. உயரமும் 23 கிலோகிராம் எடையும் கொண்டிருக்கும். கோடையில் இதன் தோல் சிவந்த நிறத்திலும் மயிர் பளபளப்பாகவும் இருக்கும். வாடையில் வெள்ளையான வயிறும் கழுத்தில் உள்ள மயிரும் தனியாகத் தெரியும் வகையில் இருக்கும். இதன் கொம்புகள் 39 செ.மீ நீளம் வரை வளரும்.

கூச்ச குணமுடைய இவ்விலங்கு மனிதர்கள் வாழுமிடங்களைத் தவிர்க்கும். இந்தியச் சிறுமான் தனக்குத் தேவையான நீர்ச்சத்தைச் செடிகளில் இருந்தும் பனியில் இருந்தும் பெற்றுக்கொள்ளும் திறன் கொண்டுள்ளதால் இதனால் நீரில்லாமல் நீண்ட நேரம் தாக்குப்பிடிக்க முடியும். பெரும்பாலும் இவை தனியாகவே காணப்பட்டாலும் சில சமயங்களில் நான்கு வரையிலான எண்ணிக்கையைக் கொண்ட குழுக்களாகவும் காணப்படும்.

சிறுத்தைகள், செந்நாய்கள் போன்றவை இவற்றை இரையாகக் கொள்கின்றன. ஆசியச் சிறுத்தையின் முதன்மை இரையாகவும் இந்தியச் சிறுமான் இருக்கிறது.

மேலும் இவ்விலங்கு மற்ற தாவர உண்ணிகளான நீலான், காட்டு ஆடு, காட்டுப் பன்றி போன்றவற்றுடன் தன் வாழிடத்தைப் பகிர்ந்து கொள்கிறது.


</doc>
<doc id="148223" url="https://ta.wikipedia.org/wiki?curid=148223" title="ஆப்பிரிக்கச் சிறுமான்">
ஆப்பிரிக்கச் சிறுமான்

ஆப்பிரிக்கச் சிறுமான் அல்லது இம்பாலா ("Impala") என்பது நடுத்தர அளவுள்ள ஆபிரிக்காவைச் சேர்ந்த ஓர் இரலை மானினம். இம்பாலா என்ற பெயர் சுலு மொழியில் இருந்து பெறப்பட்டது. இது ஆபிரிக்காவில் உள்ள புல்நிலங்களிலும் புதர்நிலங்களிலும் வாழ்கிறது. 

இதன் உயரம் 75 செ. மீ. முதல் 95 செ. மீ. வரை இருக்கலாம். ஆண் சிறுநவ்வி 40 முதல் 80 கிலோ எடை வரையும் பெட்டைகள் 30 முதல் 50 கிலோ எடை வரையும் இருக்கும். பொதுவாக இவை சிவந்த பழுப்பு நிறத்துடனும் வயிற்றுப் பகுதி வெண்மையாகவும் பின்புறம் கருப்பு நிறத்தில் ஆங்கில எழுத்து 'M' போன்ற குறியுடனும் இருக்கும். ஆண்களுக்குக் கொம்புகள் உண்டு. 90 செ. மீ. நீளம் வரை வளரும். பெட்டைகளுக்குக் கொம்புகள் கிடையாது. ஆபிரிக்காவில் மிகச்சில இடங்களில் காணப்படும் கறுப்புச் சிறுநவ்வி மிகவும் அரியது.

வறட்சியான காலங்களில் நீர்நிலைகளுக்கு அருகில் இவை இருந்தாலும் போதுமான பசுந்தீவனம் கிடைக்கும் நிலையி்ல் இவற்றால் சில வாரங்கள் வரை கூட நீர் அருந்தாமல் இருக்க இயலும்.

மிரண்ட நிலையில் சிறுநவ்விகள் தாவிக்குதித்துச் சென்று கொன்றுண்ணிகளைக் குழப்பமடையச் செய்கின்றன. இவற்றால் பத்து மீட்டர் நீளம் வரையும் 3 மீட்டர் உயரம் வரையும் குதித்துத் தாவிச் செல்ல இயலும். மேலும் இவற்றைக் கொல்லும் விலங்குகளிடம் இருந்து தப்பிக்க இவற்றால் மணிக்கு 90 கி. மீ. கதியில் ஓட இயலும்.
சிறுத்தைகள், சிங்கங்கள், காட்டு நாய்கள் முதலிய விலங்குகள் சிறுநவ்விகளை இரையாகக் கொள்கின்றன.


</doc>
<doc id="148227" url="https://ta.wikipedia.org/wiki?curid=148227" title="இந்தியாவில் உழவர் தற்கொலைகள்">
இந்தியாவில் உழவர் தற்கொலைகள்

இந்தியா ஒரு வேளாண்மை நாடு. அறுபது சதவிகித மக்கள் வேளாண்மையுடன் நேரடியாகவோ மறைமுகமாகவோ சார்ந்து இருக்கிறார்கள். இந்தியாவில் வேளாண்மை பெரும்பாலும் பருவமழைகளையே சார்ந்திருப்பதால், பருவமழை தவறுவது, விளைச்சலுக்கு ஏற்ற விலை இல்லாதது, இடைத்தரகர்களின் சுரண்டல் போன்ற காரணங்களால் உழவர்களின் தற்கொலைகள் நாளுக்கு நாள் தொடர்ந்து அதிகரித்துக்கொண்டே இருக்கின்றன

1995-ல் முதன் முதலாக தேசிய குற்றங்கள் பதிவு அமைப்பு என்பது விவசாய தற்கொலைகளை பட்டியலிட்டது. விவசாய தற்கொலைகள் 90களில் பத்திரிகையாளர் சாய்நாத் என்பவரால் வெளிச்சத்திற்கு கொண்டுவரப்பட்டது. 90களில் இருந்து இரண்டரை லட்சத்திற்கும் (கால் மில்லியனுக்கும்) அதிகமான உழவர்கள் தற்கொலை செய்துகொண்டுள்ளனர். இந்தியாவில் பதிவாகியுள்ள விவசாய தற்கொலைகளில் பெரும்பாலானவை மகாராட்டிரா, ஆந்திரா, கர்நாடகா, மத்தியப் பிரதேசம், மற்றும் சத்தீசுக்கர் மாநிலங்களில் நடைபெற்றுள்ளது. 2010-ம் ஆண்டில் தற்கொலை கொண்டவர்களின் மொத்த எண்ணிக்கையை மேற்படி 5 மாநிலங்களில் முந்தைய ஆண்டு விபரங்களோடு ஒப்பிடுகையில் 2009-ல் 62 சதவீதமாக இருந்தது 2010ல் 66.49 சதவீதமாக உயர்ந்திருக்கிறது.

தேசிய அளவில் உள்ள புள்ளி விபரங்களைப் பார்க்கையில் 2004 ஆம் ஆண்டில் இருந்து உழவர்கள் தற்கொலை என்பது சராசரியாக 30 நிமிடத்திற்கு ஒன்று என்ற விகிதத்தில் ஏற்பட்டுக் கொண்டிருக்கிறது.

2009-ம் ஆண்டோடு ஒப்பிடும் போது 2010-ல் இந்த பெரிய மாநிலங்களில் உயர்ந்துள்ள தற்கொலை எண்ணிக்கைகள் விபரம்:

2010-ல் கீழ்காணும் மாநிலங்களில் அத்தகைய தற்கொலைகள் பெரும் அளவில் குறைந்துள்ளது.

மற்றும் குறிப்பிட்ட அளவு குறைந்துள்ள மாநிலங்கள் 
மேற்சொன்ன 5 பெரிய மாநிலங்கள் இந்த விபரங்களில் 56.04 சதவீதத்தை தன்னகத்தே கொண்டிருந்தன

மகாராட்டிராவில் 1995 முதல் 2002 வரையிலான காலத்தில் 20,066 உழவர்கள் தன்னுயிரை மாய்த்துக் கொண்டுள்ளனர். அடுத்த 8 ஆண்டுகளில் இதே மாநிலத்தில் இந்த எண்ணிக்கை 30,415 என உயர்ந்துள்ளது. பின்னால் உள்ள காலத்தைப் பார்க்கிற போது வருடத்திற்கு 1155 வீதம் தற்கொலை எண்ணிக்கை உயர்ந்த இந்த 14 ஆண்டுகாலத்தில் தனிநபர் வருவாய் கணக்கீடு முதல் இடத்தை பிடிக்கும் அளவிற்கு ரூ 74,027 ஆக உயர்ந்தது.

கடந்த 14 ஆண்டுகளில் அதிகமாக 2015 ஆம் ஆண்டு மகாராட்டிரத்தில் 3228 உழவர்கள் தற்கொலை செய்துள்ளனர் என மத்திய அரசின் விவசாயத்துறை அமைச்சர் ராதாமோகன் நாடாளுமன்றத்தில் தெரிவித்தார். தற்கொலை செய்தவர்களில் அதிகபட்சமாக அவுரங்காபாத்தில் 1,130 பேர், அமராவதியில் 1,179 பேர், நாசிக்கில் 4,590 பேர், நாக்பூரில் 362 பேர், கொங்கனில் 2 பேர் தற்கொலை செய்து கொண்டுள்ளனர். தற்கொலை செய்து கொண்டது தொடர்பாக பதிவு செய்யப்பட்ட 3, 228 வழக்குகளில், 1,841 பேர் கடன் வாங்குவதற்கு தகுதியானவர்கள். 903 பேர் தகுதியற்றவர்கள். 484 பேர் குறித்து விசாரணை நடைபெற்று வருகிறது. தற்கொலை செய்து கொண்டவர்களில், 1,818 பேரின் வாரிசுகளுக்கு ரூ.1 லட்சம் நிவாரணம் வழங்கப்பட்டுள்ளது.

தொண்ணுறுகளில் விவசாயிகளின் தற்கொலைகள் முதன்முதலில் மகாராஷ்டிராவில் வெளிச்சத்திற்கு வந்தது. பின்னர் ஆந்திராவிலும் தற்கொலைகள் கண்டுப்பிடிக்கப்பட்டன.முதலில் விதர்பா என்னும் ஊரில் பருத்தி விவசாயிகளே பாதிக்கப்பட்டதாக செய்திகள் வந்தன. ஆனால் அனைத்து விவசாயிகளும் பாதிக்கப்பட்டது பின்பு தான் தெரிய வந்தது.

மரபணு மாற்ற விதைகள் தற்கொலைகளுக்கு காரணமாக இருக்கின்றது.
விதர்பாவில் விவசாயிகள் தற்கொலை தொடர்ந்து கொண்டே இருக்கின்றன. உலக வர்த்தக நிறுவனத்தின் கொள்கைகளால் விதர்பாவில் பருத்திக்கு சந்தைகள் இல்லை.குழந்தைகளை பள்ளிப்படிப்பில் இருந்து பாதியிலேயே நிறுத்துவது, விதவைகள் அதிகரிப்பது, வட்டிக்காரர்களின் கொடுமை ஆகியவை விதர்பாவில் தொடர்ந்து கொண்டே இருக்கின்றன.

பீப்ளி லைவ் என்ற திரைப்படம் விவசாயி தற்கொலைகளைச் சித்தரிக்கும் திரைப்படம். மேலும் பல திரைப்படங்களும் ஆவணப் படங்களும் வெளிவந்திருக்கின்றன.


</doc>
<doc id="148239" url="https://ta.wikipedia.org/wiki?curid=148239" title="சங்கர் குஹா நியோகி">
சங்கர் குஹா நியோகி

சங்கர் குஹா நியோகி ("Shankar Guha Niyogi", பிப்ரவரி 14, 1943 - செப்டம்பர் 28, 1991) சத்தீசுக்கர் மாநிலம், தல்லி ராஜ்ஹாரா சுரங்க நகரில் சத்தீசுக்கர் முக்தி மோர்ச்சாவை உருவாக்கி வழி நடத்தியவர். 1977 முதல் அவர் உயிரிழந்த 1991 வரையிலான 14 ஆண்டுகள் அந்த நகரில் சுரங்கத் தொழிலாளர் இயக்கத்தை நடத்தினார். 

தீரேஷ் குஹா நியோகி 1943ம் ஆண்டு ஜல்பாய்குரி, வங்காளத்தில் பிறந்தார். குழந்தை பருவத்தில் அசாம் மாநிலத்தின் வனப் பகுதிகளில் வசித்தார். கல்கத்தாவிலும் பின்னர் ஜல்பாய்குரியிலும் பள்ளிப் படிப்பை முடித்தார். நியோகி பிலாய் உருக்குத் தொழிற்சாலையில் பணிக்குச் சேர்ந்து வேலை செய்து கொண்டே படித்து இளமாணிப் பட்டம் பெற்றார். 1964-65-ல் தொழிற்சங்க பணிகளில் ஈடுபட ஆரம்பித்து, பிளாஸ்ட் பர்னஸ் செயல் குழுவின் செயலாளர் ஆக பணியாற்றினார். 

நியோகி இந்திய கம்யூனிஸ்டு கட்சி (மா-லெ) இன் முன்னோடியான கம்யூனிஸ்டு புரட்சியாளர்கள் அமைப்பின் ஒருங்கிணைப்பு குழுவுடன் தொடர்பு வைத்திருந்தார். அவரது அரசியல் நடவடிக்கைகளின் காரணமாக பணி நீக்கம் செய்யப்பட்டார். குறுகிய காலத்துக்கு இந்திய பொதுவுடமைக் கட்சி (மா-லெ) கட்சியில் சேர்ந்து தலைமறைவாக வேலை செய்த பிறகு கட்சியை விட்டு விலகி தன்னிச்சையாக செயல்பட ஆரம்பித்தார்.

வடக்கு பஸ்தரில் காட்டு வேலை, துர்க் மாவட்டத்தில் மீன் பிடித்து விற்கும் வேலை, கேரி ஜூங்காதாவில் விவசாய வேலை, ராஜ்நந்தகாவில் ஆடு மேய்த்தல் என்று பலவிதமான வேலைகள் செய்து வாழ்ந்து வந்தார். பஸ்தர் பகுதி ஆதிவாசிகளின் போராட்டம், ராஜ்நந்தகாவில் மோங்க்ரா அணைக்கு எதிரான கிளர்ச்சி, தாய்ஹந்த் மக்களின் தண்ணீருக்கான போராட்டம் இவற்றின் மூலம் மக்கள் இயக்கங்களைப் பற்றிய பாடங்களைக் கற்றுக் கொண்டார்.

தானி தோலாவின் க்வார்ட்சைட் சுரங்கங்களில் வேலை செய்யும் போது சுரங்கத் துறை மற்றும் சுரங்கத் தொழிலாளர்களுடனான அவரது நீண்டகால தொடர்பு ஆரம்பித்தது. இங்கு ஆஷா என்ற சுரங்கத் தொழிலாளியை சந்தித்து திருமணம் செய்து கொண்டார். சுரங்கத் தொழிலாளர்களை ஒன்று திரட்டும் அவரது நடவடிக்கைகள் காரணமாக 1975-ல் நெருக்கடி நிலை சட்டத்தின் கீழ் கைது செய்யப்பட்டு 13 மாதங்கள் சிறையில் அடைக்கப்பட்டு பிறகு வெளியில் வந்தார். 

தல்லி ராஜ்ஹாராவுக்கு குடி பெயர்ந்து சத்திஸ்கர் சுரங்கத் தொழிலாளர் சங்கத்தை (CMSS – சத்திஸ்கர் மைன்ஸ் ஷ்ராமிக் சங்) உருவாக்கினார்.

சத்திஸ்கரின் பஸ்தர் மாவட்டத்தின் வடக்கில் துர்க் மாவட்டத்தின் தென்பகுதியை உள்ளடக்கிய பகுதி அடர்ந்த காடுகளைக் கொண்டிருந்தது. பொருளாதார வளர்ச்சித் திட்டங்களின் பகுதியாக இந்திய ஜியாலஜிகல் சர்வே அதிகாரிகள் இந்தப் பகுதியில் இரும்புத் தாது செறிவு அதிகம் என்று கண்டுபிடித்தார்கள். 


பிரச்சனைகளை எதிர் கொள்ள சத்திஸ்கர் விடுதலை முன்னணி (CMM- சத்திஸ்கர் முக்தி மோர்ச்சா) ஆரம்பிக்கப்பட்டது. கொத்தடிமை தொழிலாளர்களை விடுவிப்பதற்கான போராட்டத்துக்காக சத்திஸ்கர் கிராம தொழிலாளர்கள் சங்கம் (சத்திஸ்கர் கிராமீன் ஷ்ராமிக் சங் – CGMS) ஆரம்பிக்கப்பட்டது. சிஎம்எம்எஸ், சிஎம்எம், சிஜிஎம்எஸ் மூன்றும் இணைந்து பல போராட்டங்களை முன்னெடுத்தன.

நியோகியின் வழிகாட்டலில் CMMS, CMM, CGMS அமைப்புகள் தொழிலாளர்களின் பணிச் சூழல் தொடர்பான பிரச்சனைகளுக்காக மட்டுமின்றி, தொழிலாளர் வாழ்க்கையை பாதிக்கும் பல்வேறு பிரச்சனைகளுக்காக போராட்டங்கள் நடத்தி வெற்றி கண்டன. 







நியோகி, 1991-ல் பிலாய்-ராய்பூர் பகுதியில் இருக்கும் தொழிற்சாலை தொழிலாளர்களை திரட்டும் பணியில் இறங்கினார். தொழிலாளர்கள் மீது வன்முறை தாக்குதல்கள் அதிகரித்தன. 1991 செப்டம்பர் 28ஆம் தேதி அதிகாலையில் பிலாயில் உள்ள சிஎம்எம்எஸ் அலுவலகத்தின் ஜன்னல் வழியாக நுழைந்த பல்தான் மல்லா என்ற வாடகை கொலையாளி சங்கர் குஹா நியோகியின் மீது 6 குண்டுகளை சுட்டான். 

அவர் கொல்லப்பட்ட சில மணி நேரத்துக்குள் ஆயிரக்கணக்கான தொழிலாளர்கள் அவரது உடல் வைக்கப்பட்டிருந்த மருத்துவமனையில் கூடினார்கள். சத்திஸ்கர் பகுதியில் 150 தொழிற்சாலைகளை சேர்ந்த 2 லட்சத்துக்கும் அதிகமான தொழிலாளர்கள் வேலைநிறுத்தம் செய்தார்கள். ஒன்றரை லட்சம் ஆண்கள், பெண்கள், குழந்தைகள் அவரது இறுதி ஊர்வலத்தில் கலந்து கொண்டார்கள். 

முன்னாள் பஞ்சாப்/ஹரியானா உயர்நீதிமன்ற தலைமை நீதிபதி டி எஸ் தெவதியா, மூத்த பத்திரிகையாளரும் முன்னாள் இந்திய தூதருமான குல்தீப் நய்யார், பிரபல நாடக கலைஞர் விஜய் டெண்டுல்கர், கல்வியாளரும் சமூக ஆர்வலருமான அனில் சடகோபல், உச்ச நீதி மன்ற வழக்கறிஞர் ராகேஷ் சுக்லா ஆகியோர் அடங்கிய பொதுமக்கள் குழு நியோகி கொலை செய்யப்பட்ட சூழலை பற்றி விசாரித்து தயாரித்த அறிக்கையில், “தமது தொழிலாளர்களுக்கு அடிப்படை வசதிகளும், குறைந்தபட்ச கூலியும் வழங்குவதற்கு கூட மறுக்கும் வலிமையான தொழிலதிபர்களின் கூட்டமைப்பு செயல்படும் பகுதியில் யாரும் அதைத் தட்டிக் கேட்க துணியாத நிலையில் தன்னை அந்த பொறுப்பில் ஈடுபடுத்திக் கொண்டதுதான் நியோகி கொல்லப்பட்டதற்கு காரணம்” என்று குறிப்பிட்டார்கள்.

நியோகி கொலையில் தொடர்பு உடையவர்களாக 9 பேர் மீது குற்றம் சாட்டப்பட்டது. சிம்ப்ளக்ஸ் நிறுவன உரிமையாளர் மூல்சந்த் ஷா, ஆஸ்வால் நிறுவனத்தின் உரிமையாளர் சந்திரகாந்த் ஷா என்ற இரண்டு தொழிலதிபர்களும் அவர்களில் அடங்குவார்கள். மாவட்ட நீதிமன்றம் வாடகைக் கொலையாளிக்கு (பல்தன் மல்லா) மரண தண்டனையும், தொழிலதிபர்கள் உள்ளிட்ட இன்னும் 5 பேருக்கு (ஞான பிரகாஷ் மிஸ்ரா, அபய் சிங்க், அவதேஷ் ராய்) ஆயுள் தண்டனையும் வழங்கியது. தொழிலதிபர்கள் இருவருக்கும் தலா 10 லட்சம் ரூபாய் அபராதமும் விதித்தது.

கோரக்பூரைச் சேர்ந்த பல்தான் மல்லா ஒரு வாடகைக் கொலையாளி என்று நிரூபிக்கப்பட்டிருந்தது. "எந்த விதமான தனிப்பட்ட விரோதம் இல்லாமல், பணத்திற்காக மட்டுமே எந்த பாதுகாப்பும் இல்லாமல் இருந்த நியோகியை கொன்றதன் மூலம் அவருடைய குடும்பத்துக்கு மட்டுமில்லாமல் நமது சமூகத்தின் அடிப்படையான ஆயிரக்கணக்கான தொழிலாளர்களுக்கும் பெரும் தீங்கு செய்திருந்தான் பல்தான் மல்லா." இது போன்ற குற்றங்களை தடுப்பதற்கு இந்த வழக்கை, ‘அரிதிலும் அரிதான ஒன்றாக’ கருதி மரண தண்டனை விதிப்பதாக நீதிபதி தீர்ப்பு சொல்லியிருந்தார். 

ஆனால், உயர்நீதி மன்றம் போதுமான ஆதாரம் இல்லை என்று குற்றம் சாட்டப்பட்டவர்கள் அனைவரையும் விடுதலை செய்தது. சிபிஐயும் மத்திய பிரதேச அரசாங்கமும் உச்சநீதிமன்றத்தில் மேல் முறையீடு செய்தனர். 

துர்க் மாவட்டத்தில் தொழில் நிறுவனங்கள் நடத்தி வந்த சந்திரகாந்த் ஷா, அபய் சிங், மூல்சந்த் ஷா ஆகியோர், நியோகியின் தொழிற்சங்க நடவடிக்கைகளால் பெருமளவு பாதிக்கப்பட்டிருந்தனர் என்பதற்கும் அவர்களது தொழில்களுக்கு பெரும் பண இழப்பு ஏற்பட்டிருந்தது என்பதற்கும் சிபிஐ விரிவான ஆதாரங்களை கூடுதலாக சமர்ப்பித்தது. ஆனால் உச்சநீதிமன்ற தீர்ப்பு உயர்நீதி மன்ற தீர்ப்பை பெரிதளவு மாற்றி விடவில்லை. வாடகைக் கொலையாளிக்கு மட்டும் சிறைத் தண்டனை வழங்கப்பட்டது. செல்வாக்கு தொழிலதிபர்கள் விடுவிக்கப்பட்டார்கள்.



</doc>
<doc id="148240" url="https://ta.wikipedia.org/wiki?curid=148240" title="மருத்துவப் படிமங்கள் எண்ணிம முறையாக்கமும் பரிமாற்ற முறைமையும்">
மருத்துவப் படிமங்கள் எண்ணிம முறையாக்கமும் பரிமாற்ற முறைமையும்

மருத்துவ படிமங்கள் எண்ணிம முறையாக்கமும் பரிமாற்ற முறைமையும் (DICOM - Digital Imaging and Communications in Medicine) என்பது, சார்ந்த படிமங்களை கையாளுதல்,படிமப் பதிவு செய்தல், அச்சிடுதல் மற்றும் தகவல் பரிமாற்றம் செய்தல் உள்ளிட்ட பணிகளுக்காக உருவாக்கப்பட்ட முறைமையாகும். இது தரவு வடிவம் மற்றும் பிணைய தொலை தொடர்புகளின் நெறிமுறைகளையும் உள்ளடக்கியது.

மருத்துவ படிமங்கள் எண்ணிம முறையாக்கமும் பரிமாற்ற முறைமையும், அமெரிக்கன் கதிர்வீச்சியல் கல்லூரி(ACR - American College of Radiology) மற்றும் நிமாவால்(NEMA - National Electrical Manufacturers Association) உருவாக்கப்பட்ட மருத்துவ படிம நெறிமுறையின் மூன்றாம் பதிப்பாகும்.

டைகாம் முறைமையிலிருந்து, சில சொற்பிறப்பியல்கள் வந்துள்ளன. அவற்றுள்,

தொகுதி 6.2 இரண்டில் இருந்து பிரிக்கப்பட்டது,


டைகாமானாது, பல்வேறு சேவைகளை தன்னிடத்தே கொண்டு விளங்குகிறது. அவற்றுள் பெரும்பாலானவை தகவல்களை பிணையத்திற்கு அனுப்புதல், மற்றும் முறைமையில் உள்ள தரவு வடிவங்களை விட அதிகப்படியான சேவைகளை உள்ளடக்கியதாகும்.

டைகாம் பதிவு சேவையானது (DICOM Store service), படிமங்களை அல்லது படிமம் சார்ந்த பிற தகவல்களை பேக்ஸ் கருவி அல்லது செயல்நிலையங்களுக்கு அனுப்ப பயன்படுகிறது.

இது செயல்நிலையங்களில் உள்ள படிமங்களை அல்லது அதைச் சார்ந்த தகவல்களை கண்டறிய மற்றும், அவற்றை பேக்ஸ் கருவியிலிருந்து மீட்டெடுக்கவும் உதவுகிறது.

டைகாம் படிமங்கள் அச்சிடல் சேவை என்பது, டைகாம் படிமங்களை அச்சு இயந்திரத்திற்கு அனுப்புவதற்காக பயன்படுகிறது. இவ்வாறு அனுப்பபடும் படிமங்கள், எக்ஸ் கதிர் படிமங்களில் பிரசுரிக்கப்படும். இது கடின நகல் அச்சு அல்லது காட்சி சாதனங்கள் (DICOM பகுதி 14 இல் வரையறுக்கப்பட்டுள்ளது) போன்றவற்றினில் பார்க்க ஏதுவாக பிரசுரிக்கப்படும்.

மருத்துவ படிமங்கள் எண்ணிம முறையாக்கமும் பரிமாற்ற முறைமையும் என்னும் டைகாமானது, மற்ற கணினி அல்லது கருவிகளுடன் தொடர்புகொள்ள சில நெறிமுறைகளை பின்பற்றுகிறது. இது ஐ. ஏ. என். ஏ. (IANA - Internet Assigned Numbers Authority) இணையத்தளத்திற்கான எண்களை வழங்கும் ஆணையத்தால் அறிமுகப்படுத்தப்பட்டது.

மருத்துவ படிமங்கள் எண்ணிம முறையாக்கமும் பரிமாற்ற முறைமையும் கீழ்கானும் தனிபிரிவுகளாக பிரிக்கப்பட்டுள்ளது, இவை ஒன்றோடொன்று தொடர்புடையது. 

ஜனவரி 2010-ம் ஆண்டு வெளியிடப்பட்ட 2009-ம் ஆண்டு வரையிலான் நெறிமுறைகளை உள்ளடக்கிய பக்கங்களுக்கு இணைப்பு தரப்பட்டுள்ளது. தற்போதைய நெறிமுறைகளுக்கு பார்க்க மருத்துவ படிமங்கள் எண்ணிம முறையாக்கமும் பரிமாற்ற முறைமையும் இணையத்தளம்.





</doc>
<doc id="148255" url="https://ta.wikipedia.org/wiki?curid=148255" title="மு. இராசேசு">
மு. இராசேசு

மு. இராசேசு ("M. Rajesh", பிறப்பு: நாகர்கோவில்) ஒரு தமிழ்த் திரைப்பட இயக்குநர், திரைக்கதையாசிரியர், தன்னுடைய முழு நீள நகைச்சுவைத் திரைப்படங்களுக்காக அறியப்பட்டவர். இவருடைய முதல் திரைப்படமான "சிவா மனசுல சக்தி" 2009ஆம் ஆண்டு வெளியானது, அதனைத் தொடர்ந்து 2010ஆம் ஆண்டு "பாஸ் என்கிற பாஸ்கரன்" வெளியானது. இவ்விரண்டு திரைப்படங்களும் மக்கள் மத்தியில் பெரும் வரவேற்பை பெற்றதைத் தொடர்ந்து பெரிய இயக்குநராக உயர்ந்தார்.



</doc>
<doc id="148256" url="https://ta.wikipedia.org/wiki?curid=148256" title="மதுரை ஆதீனம்">
மதுரை ஆதீனம்

மதுரை ஆதீனம் என்பது தமிழகத்தின் மிகத் தொன்மையான சைவ சமயத் திருமடங்களில் ஒன்றாகும். சில சமயங்களில் ஊடகங்களினால் பீடாதிபதி/மடாதிபதி பதவியும், மடமும் ஆதீனம் என்று வேறுபாடின்றி ஒரேபெயரால் அழைக்கப்படுகின்றன. மதுரை நகரில் அமைந்துள்ள இந்த ஆதீனம் சுமார் 1500 ஆண்டுகளுக்கு முன்பு சைவசமய நாயன்மார்களில் ஒருவரான திருஞானசம்பந்தரால் தோற்றுவிக்கப்பட்டது. 

மதுரையை ஆண்ட கூன் பாண்டியன் எனும் பாண்டிய மன்னன் சமண மதத்தைத் தழுவிய போது அவனது ஆட்சிக்குட்பட்ட பாண்டிய நாட்டின் பகுதி முழுவதும் சமண மதம் இருந்தது. சிவாலயங்களில் பூசைகள் நடைபெறவில்லை. மக்கள் மத்தியில் சிவ வழிபாடு வீழ்ச்சியுற்றுக் காணப்பட்டது. கூன்பாண்டியனின் மனைவி மானியும்(மங்கையர்க்கரசி) சைவ சமயத்தில் பற்றுக் கொண்டவர். மந்திரி குலச்சிறையாரும் சிவபக்தர். அரசியும், மந்திரியும் கலந்தாலோசித்து திருஞானசம்பந்தரை மதுரைக்கு அழைத்தனர். மதுரைக்கு விஜயம் செய்த திருஞானசம்பந்தரை மந்திரி குலச்சிறையார் இம்மடத்தில் தங்கவைத்தார். சமணர்கள் சம்பந்தரைக் கொலை செய்யும் நோக்கத்துடன் சம்பந்தர் தங்கியிருந்த மடத்திற்கு தீ வைத்தனர். சம்பந்தர் மடத்தை விட்டு வெளியில் வந்து ஆலவாய் அண்ணலை தேவாரப்பதிகப் பாடலால் வேண்டினார். நெருப்பு வெப்பு நோயாக மாறிக் கூன்பாண்டியனை வாட்டியது. சமணர்கள் மன்னனின் நோயைக் குணப்படுத்த பல முயற்சி செய்தும் பலனில்லை. திருஞானசம்பந்தர் திருநீற்றுப்பதிகம் பாடி மன்னனின் வெப்பு நோயை குணப்படுத்தினார். சமணர்கள் மீண்டும் போட்டிக்கு அழைத்தனர். அனல்வாதம், புனல்வாதம் அனைத்திலும் ஞானசம்பந்தர் வென்று கூன்பாண்டியனின் கூன் முதுகு நோயை நீக்கி நின்றசீர் நெடுமாறனாக மாற்றினார். 

ஞானசம்பந்தப் பெருமான் சைவத்தையும், தமிழையும் மதுரையில் மீண்டும் நிலைநாட்டினார். இச்செய்திகள் முழுவதும் சேக்கிழார் அருளிய பெரிய புராணத்திலும், சுந்தரர் அருளிய திருத்தொண்டர் தொகையிலும், நம்பியாண்டார்நம்பிகள் அருளிய திருத்தொண்டர் அந்தாதியிலும் காணப்படுகிறது. தமிழகத் திருக்கோயில் கல்வெட்டுகள் மற்றும் தேவாரப்பதிகப் பாடல்கள் ஆகியவற்றில் இவ்வரலாற்றுச் செய்திகள் சிறப்பாக இடம்பெற்று உள்ளன.

திருஞானசம்பந்தர் ஒழுங்குபடுத்திய மதுரை ஆதீனம் மடம், சைவ சித்தாத்தங்களை அடிப்படையாகக் கொண்ட திருமடம் ஆகும். இன்றுவரை 292 பேர் பீடாதிபதியாக இருந்துள்ளனர். 292 ஆவதாக அருணகிரி என்பவர் இருந்து வருகிறார். இவர் முன்னாள் பத்திரிகையாளர். இவர் தனக்கு அடுத்ததாக 293 வது பீடாதிபதியாக நித்யானந்தாவை தேர்ந்தெடுப்பதாக அறிவித்தார். அத்துடன் நித்யனந்தாவிற்கு "மதுரை ஆதீனம் 293-வது குருமகா சன்னிதானம் ஸ்ரீலஸ்ரீ பரமஹம்ச ஸ்ரீ நித்யானந்த ஸ்ரீ ஞானசம்பந்த தேசிக பரமாச்சாரிய சுவாமிகள்" என்றும் பட்டமளித்தார். 

292 அருணகிரி

மதுரை ஆதினத்திற்குரிய மூன்று கோயில்கள் தஞ்சாவூர் மற்றும் திருவாரூரில் உள்ளது.


மதுரை ஆதீனத்தின் தற்போதைய பீடாதிபதி, அடுத்த பீடாதிபதியாக நித்யானந்தாவை தேர்ந்தெடுத்ததால் மதுரை ஆதீனம் சர்ச்சைகளுக்குள் சிக்கியது. இருப்பினும் ஆதீனத்தை தேர்வு செய்வதில் தமக்கு முழு உரிமை உண்டு இதில் எவரும் தலையிட முடியாது 292 வது குரு அருணகிரி பத்திரிகைகளில் தெரிவித்தார். காஞ்சி மடம் மற்றும் திருவாவடுதுறை ஆதின மடம் உள்ளிட்ட அனைத்து சைவ மடங்களும் இந்த முடிவுக்கு எதிர்ப்புத் தெரிவித்தன. மருத்துவர், பொறியாளர்கள் அடங்கிய 50 சன்னியாசிகள் மதுரை மடத்தில் தங்கியிருந்து பணியாற்றுவார்கள் என்றும், மதுரை ஆதீன மடத்திற்கு 5 கோடி ரூபாய் நன்கொடையாக வழங்குவதாகவும் நித்யானந்தா அறிவித்ததும் ஊடகங்களில் பல்வேறு விதமான வியூகங்கள் கிளம்பின. அருணகிரி பணம் பெற்றுக்கொண்டு இந்த பதவியை அவருக்கு வழங்கியதாக கூறி விஸ்வ ஹிந்து பரிசத் அமைப்பினர் தாங்கள் எதிர்ப்பைத் தெரிவித்தனர். இது தவிர தமிழகத்தின் இதர திருமடங்கள் ஆதரவுடன் நெல்லை கண்ணனை தலைமையாக கொண்ட மதுரை ஆதீன மீட்புக் குழு ஒன்று அமைக்கப்பட்டது. இந்தக் குழுவின் சார்பில் ஆதீனத்தின் வாசல் முன்பு எதிர்ப்புத் தெரிவித்து ஆர்பாட்டங்கள் நடைபெற்றன. 

மதுரை இளைய ஆதீனமாக நித்தியானந்தா நியமனம் குறித்து பல்வேறு சர்ச்சைகள் இருந்து வந்தன. இந்நியமனத்தை காஞ்சி மடம் மற்றும் திருவாவடுதுறை ஆதின மடம் உள்ளிட்ட அனைத்து சைவ மடங்களும் எதிர்த்தன. ஆனாலும், நித்தியானந்தரை நீக்கம் செய்ய முடியாது என மதுரை ஆதீனம் அறிவித்தார். இந்நியமனத்திற்கு பல்வேறு குழுவினர் எதிர்ப்பு தெரிவித்து, பல போராட்டங்களை நடத்தி வந்த நிலையில் நீதிமன்றத்திலும் வழக்கு தொடரப்பட்டது. இந்நிலையில் மதுரை ஆதீன மடத்தை அரசே ஏற்கப் போவதாகத் தகவல்கள் பரவின. இதையடுத்து திசம்பர் 19, 2012 முதல் நித்தியானந்தாவை வாரிசுப் பொறுப்பிலிருந்து நீக்கி உத்தரவிடுவதாக மதுரை ஆதீனம் அறிவித்தது.




</doc>
<doc id="148262" url="https://ta.wikipedia.org/wiki?curid=148262" title="குடம்பி">
குடம்பி

குடம்பி அல்லது இளம் உயிரி ("Larva") எனப்படுவது பல விலங்குகளின் வாழ்க்கை வட்டத்தில், அவை முட்டையிலிருந்து தமது முதிர்நிலைக்கு உருமாற்றம் அடைவதற்கு முன்னரான இளம்பருவ விருத்தி நிலைகளில் ஒன்றாகும். இலத்தீன் மொழியில் Larva என்பது பிசாசு எனப் பொருள்படும். நேரடியான வளர்ச்சி மூலம் முதிர்நிலையை அடையாத பூச்சி, நீர்நில வாழ்வன, மற்றும் Cnidaria தொகுதியைச் சேர்ந்த உயிரினங்களில் இத்தகைய வளர்நிலையைக் காணலாம்.

இந்த குடம்பி நிலையானது, முதிர்நிலையிலிருந்து முற்றாக வேறுபட்டுக் காணப்படும் (எ.கா. முதிர்நிலை பட்டாம்பூச்சிகளும், அவற்றின் குடம்பி நிலைகளான கம்பளிப்புழுக்களும்). குடம்பிகளின் அமைப்பும், உடல் உறுப்புக்களும், முதிர்நிலையில் இருந்து மிகவும் வேறுபட்டிருக்கும். குடம்பியின் உணவும் முதிர்நிலையின் உணவிலிருந்து வேறுபட்டிருக்கும். அத்துடன் பொதுவாக குடம்பிகள் வாழும் சூழலும் முதிர்நிலை வாழும் சூழலில் இருந்து வேறுபட்டிருக்கும். 

பூச்சிகளில், குடம்பி நிலையிலிருந்து, முதிர்நிலைக்கு விருத்தியடைய முன்னர், உருமாற்றம் மூலம் கூட்டுப்புழு என்னும் ஒரு இடை விருத்தி நிலையும் உருவாகும். அந்த கூட்டுப்புழுவின் வெளி உறையை குடம்பியே உருவாக்கும். 


</doc>
<doc id="148268" url="https://ta.wikipedia.org/wiki?curid=148268" title="சிங்களம் உள்வாங்கிக் கொண்ட தமிழ்ச் சொற்கள்">
சிங்களம் உள்வாங்கிக் கொண்ட தமிழ்ச் சொற்கள்

சிங்களம் உள்வாங்கிக் கொண்ட தமிழ்ச் சொற்கள் ("Sinhala Words of Tamil Origin") என்னும் இக்கட்டுரை இலங்கையில் சிங்கள மொழிக்கும் தமிழ் மொழிக்கும் இடையிலான தொடர்புகளால் சிங்கள மொழியில் உள்வாங்கப்பட்ட தமிழ்ச் சொற்களைப் பட்டியலிடுகிறது.



</doc>
<doc id="148269" url="https://ta.wikipedia.org/wiki?curid=148269" title="எடை">
எடை

ஒரு பொருளின் எடை (இலங்கை வழக்கு:நிறை) என்பது அந்த பொருளின் மீது ஈர்ப்பின் காரணமாக ஏற்படக்கூடிய விசையாகும். விதி மற்றும் வர்த்தகத்தின் படி, ஒரு குறிப்பிட்ட பொருளின் எடை என்பது அதன் திணிவைக் குறிக்கலாம். எனினும் அறிவியலில் எடைக்கும் திணிவுக்கும் பெரும் வித்தியாசம் உள்ளது. அதன் பரும அளவு (ஒரு அளவீட்டு அளவு), பெரும்பாலும் இட்டாலிக் எழுத்தான "W" ஆல் குறிக்கப்படும். எனும் வாய்ப்பாட்டின் படி எடை என்பது ஒரு பொருளின் மீது புவி (அல்லது வேறு பொருட்கள்0 கொடுக்கும் விசை= பொருளின் திணிவு* புவியீர்ர்ப்பு ஆர்முடுகல் (புவியில்). எடை என்பது இழுவை மற்றும் தள்ளுகை போல ஒரு வகை விசையே ஆகும். எனவே இதனை விசையை அளக்கும் அலகான நியூட்டனாலேயே அளவிடுவர். புவியில் ஈர்ப்பால் விளையும் ஆர்முடுகல் 9.8 ms ஆகையால் புவியில் ஒரு கிலோகிராம் திணிவுள்ள ஒரு பொருளின் எடை கிட்டத்தட்ட 9.8 N ஆகும். 

இரு வேறு கருத்துக்களுடைய இரு வேறு சொற்களான திணிவையும், எடையையும் ஒன்றென பலர் குழம்பிக் கொள்கின்றனர். அடிப்படையில் எடை ஒரு விசையாகும். எனினும் திணிவு விசையல்ல. 

ஐஎஸ்ஓ சர்வதேச தரம் ISO 80000-4 (2006) இல் எடைக்கான வரையறை கீழ்கண்டவாறு கொடுக்கப்பட்டிருக்கிறது:
அறிமுக இயற்பியல் உரைநூல்களில் மிகவும் பொதுவாக எடைக்கு காணப்படும் வரையறையானது, "ஒரு உடல் அமைப்பு மீது ஈர்ப்பு விசை செலுத்தும் விசையே எடை என வரையறுக்கிறது." இது பெரும்பாலும் என்ற சூத்திரத்தால் வெளிப்படுத்தப்படுகிறது. இங்க "W" என்பது எடை, "m" பொருளின் நிறையையும், "g" என்பது ஈர்ப்பு முடுக்கத்தையும் குறிக்கிறது. 

எடையும் திணிவும் ஒன்று போலத் தென்பட்டாலும் இரண்டுக்குமிடையில் பெரும் வேறுபாடுகள் உள்ளன. திணிவு என்பது அனைத்துப் பொருட்களினதும் அடிப்படைப் பண்பாகும். திணிவு ஒரு பொருளின் அளவாகும். எனினும் எடை என்பது ஒரு பொருள் மீது இன்னொரு பொருள் ஈர்க்கும் விசையாகும். எடை ஈர்ப்பு விசையால் உண்டாவது. ஈர்ப்பு விசை திணிவால் உண்டாவது. உதாரணமாக 10kg திணிவுள்ள பொருள் மீது புவி பிரயோகிக்கும் 98N (9.8ms * 10kg=98N) விசையே எடையாகும்.

திணிவு இடத்துக்கிடம் மாறுபடாது. ஒரு பொருள் எவ்விடத்திலிருந்தாலும் அது அடக்கும் சடப்பொருள் மாறாது- எனவே திணிவும் மாறாது. எனினும் எடை இடத்துக்கிடம் மாறுபடும் இயல்புடையது. பூமியில் இடத்துக்கிடம் புவியீர்ப்பு ஆர்முடுகலில் சிறிய 0.5% வித்தியாசம் காணப்படுகின்றது. பின்வரும் அட்டவணை அவ்வாறு சில இடங்களிலுள்ள புவியீர்ப்பு ஆர்முடுகல் வேறுபாடுகளைக் காட்டுகின்றது. எனவே ஒரு பொருளின் எடை இவ்விடங்களுக்கிடையில் சிறிய வேறுபாட்டைக் காட்டும். எனினும் திணிவு எவ்விடத்திலும் மாற்றமடையாது.

ஒருவரது புவியில் உள்ள எடையை விட சந்திரனில் எடை குறைவாகும். எனினும் இரு இடங்களிலும் அவரது திணிவு சமமாகும். 

திணிவு ஒரு எண்ணிக்கணியமாகும். விசை ஒரு காவிக்கணியமாகும் (திசை கொண்டது). 

இடத்துக்கிடம் ஈர்ப்பு விசையால் உண்டுபண்ணப்படும் ஆர்முடுகல் வேறுபடுவதால், அண்டத்தில் ஒவ்வொரு அண்டப்பொருளும் வேறு பொருட்களில் வெவ்வேறளவான எடையை உருவாக்குகின்றன. புவியிலுள்ள எடையை விட சூரியனில் எடை பல மடங்காகும்.


</doc>
<doc id="148271" url="https://ta.wikipedia.org/wiki?curid=148271" title="ஹாஜி முகமது மெளலானா சாகிப்">
ஹாஜி முகமது மெளலானா சாகிப்

ஹாஜி முகமது மெளலானா சாகிப் என்ற மதுரை மௌலானா சாகிப் (1886 - 1957) இந்திய விடுதலைப் போராட்டத்தில் ஈடுபட்ட இசுலாமியர். சிறந்த பேச்சாளர். 
மதுரை முனிச்சாலையில் வாழ்ந்த ஹாஜி முகம்மது அசனுதீன் - மாஜான் பீவி இணையருக்கு 1886 ஆம் ஆண்டு மகனாக ஹாஜிமுகம்மது பிறந்தார். தனது தொடக்கக் கல்வியை ஆங்கிலவழிக்கல்வி மூலம் பெற்ற ஹாஜிமுகம்மது பின்னர், பார்ஸி மொழியும், உருது மொழியும் கற்றார். சௌராட்டிர மொழியில் பேசும் திறமையும் பெற்றார். ஹாஜியின் தந்தை இறைப்பற்றுடன் நாட்டுப்பற்றும் மிக்க காரணத்தால் சுதேசமித்திரன் நாளிதழை வாங்கி வந்தார். அதனை ஹாஜிமுகம்மது படித்து அன்றாடம் தேச நிகழ்ச்சிகளை ஊன்றிக்கவனித்து வந்தார். ஆங்கிலேயக் கப்பல் கம்பனிக்கு எதிராக வ. உ. சி, கப்பல் கம்பனி தொடங்கியதும் அதனால் கைது செய்யப்பட்டதும், நெல்லையில் இதனால் ஏற்பட்ட கொந்தளிப்பும் மௌலானாவின் தேசப்பற்று ஆர்வத்தை அதிகமாக்கின.

1908- மார்ச் 13-ஆம் நாள் விபின் சந்திரபாலரின் பிறந்தநாள் விழா நெல்லையில் கொண்டாடப்பட்ட போது பிரித்தானியரின் அடக்குமுறையும், அதனைத் தொடர்ந்து நடந்த துப்பாக்கிச் சூட்டில் முகம்மது யாசீன் என்ற இளைஞர் இறந்ததும் மௌலானாவைப் பெரிதும் கவலைக்குள் ஆழ்த்தியது. அடக்குமுறையில் ஆத்திரம் கொண்டார். .அன்னிபெசண்ட் துவக்கிய ஹோம்ரூல் இயக்கத்தில் சேர்ந்து போராட்டத்தில் பங்கு கொண்டவர். 1921-இல் நிலக்கோட்டையில் நடந்த கள்ளுக்கடை மறியல், 1932- இல் மதுரையில் நடைபெற்ற சத்தியாக்கிரக போராட்டம் ஆகியவற்றில் கலந்துகொண்டு சிறை சென்றவர். இவர் மதுரை நகராட்சியின் முனிசிபல் சேர்மனாகவும், துணை சேர்மனாகவும் பதவி வகித்தவர். மத ஒற்றுமைக்காகப் பாடுபட்டவர். இவரின் மனைவி சுல்தான் பீவி ஆவார்.


</doc>
<doc id="148277" url="https://ta.wikipedia.org/wiki?curid=148277" title="யவன ராணி (புதினம்)">
யவன ராணி (புதினம்)

யவன ராணி என்பது தமிழக எழுத்தாளர் சாண்டில்யன் எழுதிய ஒரு வரலாற்றுப் புதினம். 1960களில் குமுதம் வார இதழில் இத்தொடர் வெளிவந்தது. வானதி பதிப்பகத்தாரால் புத்தகமாக வெளியிடப்பட்டது. இந்தக் கதையில் சங்ககாலத்தில் வாழ்ந்த சோழர் வரலாற்றை ஒட்டி கற்பனைகளையும் சேர்த்து கதை எழுதப்பட்டுள்ளது.

கரிகாலன் (திருமாவளவன்) வெண்ணி (கோவில்வெண்ணி தஞ்சை - திருவாரூர் சாலையில் உள்ள ஓர் சிற்றூர்) நகரில் சேர மன்னன் பெருன்சேரலாதனையும், பாண்டியனையும், பன்னிரு வேளிர் ஆதரவுடன் ஆட்சியைப் பிடித்த இருங்கோவேள் படையையும் அழித்து மன்னனாக முடி சூடியதை இப்புதினம் விவரிக்கின்றது. 

கதையின் நாயகன் சோழ நாட்டின் படைத்தலைவனாக இருந்த இளஞ்செழியன். இளஞ்செழியன் தன் முறைப்பெண் பூவழகியின் மீது கொண்ட காதலையும், யவன ராணி (கிரேக்க ராணி) இளஞ்செழியன் மீது கொண்ட மாசறு காதலையும் விவரிகின்றது. தமிழகத்தில் (பூம்புகார் நகரில்) தமிழருக்கு யவனர்கள் சேவகம் செய்து வந்ததையும், பூம்புகாரின் சிறப்பையும், கடல் வாணிபத்தில் தமிழர் பங்கையும், இப்லாஸ் என்ற யவனன் இளஞ்செழியன் மீது கொண்ட விசுவாசத்தையும், டைபிரியஸ் என்ற யவன கடற்படைத் தலைவன் போர் திறமைகளையும் இப்புதினம் விவரிக்கின்றது.

 இளஞ்செழியன் சோழ நாட்டின் படைத்தலைவன். ஒருநாள் புகார் நகரின் கடற்கரையில் யவன பெண் ஒருவளை மயங்கிய நிலையில் கண்டு எடுக்கிறான். அவளை தன் மாளிகைக்கு கொண்டு செல்கிறான். அவனுடன் உதவியாளன் ஹிப்பாலாசும் வருகிறான். 
யவன பெண் கண் விழித்ததும் அவளிடம் அவள் யார் என்று கேட்கும் போது , சோழ படையின் மற்றோரு படை தலைவன், இளஞ்செழியன் மாளிகைக்குள் நுழைந்து யவன பெண்ணை தன்னுடன் அனுப்புமாறு சொல்கிறான் . அப்போது தான் யவன பெண் சாதாரணவளல்ல, அவள் யவன தேசத்திலிருந்து வந்து புகார் நகரில் முடி சூட வந்த யவன ராஜ குடும்பத்தின் இளவரசி என்று அறிகிறான். 

வந்த படைத்தலைவன் இளஞ்செழியனிடம் மற்றோரு அதிர்ச்சியளிக்கும் சேதியை சொல்கிறான், சோழ நாட்டின் மன்னனான இளஞ்சொட் சென்னி கொல்லப்பட்டான் மற்றும் இளவரசனான திருமாவளவன் தப்பித்து சென்றுவிட்டான் என்று. எதனை அறிந்த இளஞ்செழியன் ராணியை அனுப்ப முடித்து என்று மறுத்து எதிர்ப்பட்ட வீரர்களை தாண்டி யவன ராணியை கொண்டு செல்கிறான். ராணியை பிரம்மானந்த ஸ்வாமிகளின் மடத்திற்கு கூடி செல்கிறான். அங்கு எதிர்பாராத விதமாக இளஞ்செழியனின் மாமன் மகள் பூவழகி இருக்கிறாள். பூவழகி ஏற்கனவே இளஞ்செழியன் மீது காதல் கொண்டிருந்தாலும் சில காலத்திற்கு முன்பு நடந்த நிகழ்ச்சியால் அவனை வெறுத்து ஒதுக்குகிறாள். அதனை மேலும் பன்மடங்காக உயர்த்த இளஞ்செழியனை ராணியுடன் காண்கிறாள். ராணியை பிரம்மானந்தரின் அறிவுரையின் பெயரில் சமண மடத்திற்கு அழைத்து செல்கிறான். அங்கு சமண துறவி பிரம்மானந்தரின் உளவாளி என்று அறிகிறான் , மற்றும் மடத்தின் அருகில் உள்ள மாளிகை தீக்கு இரையாகிறது. அம்மாளிகையில் திருமாவளவன் இருந்திருக்கிறான் , ஆனால் தீயில் மாண்டுபோகாமல் , காலில் மட்டும் தீப்புண் பட்டும் கால் கருகிய நிலையில் தப்பி செல்கிறான்.

மன்னன் இல்லாத சோழ நாட்டை இருங்கோவேள் , யவனர்களுடன் சேர்ந்து கைப்பற்றுகிறான். மேலும் புகார் நகரை யவனர்களுக்கு தாரை வார்க்க முடிவு செய்கிறான். ராணிக்கு துணையாக யவனர்கள் மிகச் சிறந்த படை தலைவன் டைபீரியஸ் வருகிறான். ராணி புகார் நகரை கைப்பற்றும் நோக்கில் இருந்து மாறுபட்டு இளஞ்செழியனிடம் காதல் கொண்டிருப்பதை அறிந்து , இளஞ்செழியனை புகார் நகரில் இருந்து மயக்கமுற்ற செய்து அடிமைக்கப்பலில் அனுப்புகிறான். இளஞ்செழியன் அங்கிருந்து தனது புத்தி கூர்மையால் தப்பித்து, சாம்பிராணி தேசத்தில் மாட்டிக்கொள்கிறான். அங்கிருந்து அலிமாவால் தப்பி சோழ தேசம் வருகிறான். திருமாவளவன் கரிகாலன் என்னும் பெயரோடு படை திரட்டி இருங்கோவேளை வென்று சோழ தேசத்தின் மன்னனாக முடி சூடுகிறான். யவன நாட்டிற்கு துரோகம் செய்ததற்காக டைபீரீஸ் யவன ராணியை கொல்கிறான். யவனராணி பூவழகியை இளஞ்செழியனிடம் சேர்த்துவைத்து மறைகிறாள்.


</doc>
<doc id="148279" url="https://ta.wikipedia.org/wiki?curid=148279" title="சீயகங்கன்">
சீயகங்கன்

சீயகங்கன் கங்கர் பரம்பரையில் வந்த ஓர் அரசன். சங்க காலக் கங்கன் வழியில் வந்தவர் இந்தக் கங்கர். கங்கர் சமண மதத்தினர். சீயகங்கன் நன்னூல் என்னும் இலக்கண நூல் தோன்றக் காரணமாக இருந்தவன். நன்னூல் இயற்றிய ஆசிரியர் பவணந்தி முனிவரையும், இந்தப் பவணந்தியார் காலத்திலேயே நன்னூலுக்கு உரை எழுதிய மயிலைநாதரையும் பேணிப் பாதுகாத்தவன்.

இவனது மெய்க்கீர்த்தி இவனை "அமராபரணன்", "ஸ்ரீமத் குவளாலபுர பரமேசுரன்" "கங்க குலோற்பவன்" என்றெல்லாம் பாராட்டுகிறது. இவனுக்குத் திருவேகம்பமுடையான் என்னும் பெயரும் உண்டு எனத் தெரிவிக்கிறது. 

சீயகங்கன் மதுராந்தகப் பொத்தம்பிச் சோழனின் மைத்துனன். (மனைவியின் உடன்பிறப்பு). 

சீயகங்கன் பற்றிய கொங்கு மண்டலச் சதகப் பாடல்


</doc>
<doc id="148282" url="https://ta.wikipedia.org/wiki?curid=148282" title="நீலப்புரட்சி">
நீலப்புரட்சி

நீலப் புரட்சி என்பது ஐக்கிய இராச்சியத்தைத் தளமாகக் கொண்டியங்கிய ஒரு வானொலித் தயாரிப்பு மற்றும் கூட்டொருங்கிணைப்பு நிறுவனம். இது பல்வேறு ஆங்கிலமொழி நிகழ்ச்சிகளைத் தயாரித்து பல வானொலிகளில் ஒலிபரப்புச் செய்கிறது. இந்நிறுவனம் 1999களில் ஆரம்பிக்கப்பட்டது.


</doc>
<doc id="148286" url="https://ta.wikipedia.org/wiki?curid=148286" title="பெண் (பால்)">
பெண் (பால்)

பெண் ("Female", ♀) என உயிரினங்களில் அல்லது உயிரினப் பகுதிகளில் இடம் மாறா சூல் முட்டைகளை (முட்டை கலங்கள்) உருவாக்கும் பால் குறிக்கப்படுகிறது. 

பல்மடிய இனப்பெருக்கத் தொகுதியில் பெரிய பாலணு சூல் முட்டை என்றும் சிறிய, பொதுவாக இடம் பெயரும் பாலணு, விந்தணு, எனவும் அழைக்கப்படுகிறது. சூல் முட்டை பெண்ணாலும் விந்தணு ஆணாலும் உருவாக்கப்படுகிறது. பெண் தனியனால் ஆணின் பாலணுக்கள் இல்லாது (கன்னிப்பிறப்பு தவிர்த்து) கலவிமுறை இனப்பெருக்கம் செய்யவியலாது. சிலவகை உயிரினங்களால் கலவிமுறை இனப்பெருக்கம் மற்றும் கலவியற்ற இனப்பெருக்கம் ஆகிய இருமுறைகளிலும் இனப்பெருக்கம் செய்ய முடியும்.

பல்வேறு இனங்களில் இந்தப் பாலின வேறுபாட்டிற்கு மரபியல் சார்ந்த தனிக் காரணங்கள் ஏதுமில்லை. வெவ்வேறு கூர்ப்புப் பரம்பரைகளில் தனித்தனியே இரு பாலினங்கள் பலமுறை கூர்ந்துள்ளன. 
கலவிமுறை இனப்பெருக்கத்தின் சில அமை முறைகள்:

"பாலூட்டி" வகுப்பின் சிறப்புப் பண்பாக பால்மடிச் சுரப்பிகள் அமைந்துள்ளன. வியர்வைச் சுரப்பிகள் பால்மடிச்சுரப்பிகளாக மாற்றியமைக்கப்பட்டு பால் சுரக்கிறது; இந்தப் பால் பிறந்த சிசுவிற்கு பிறந்ததிலிருந்து சில நாட்களுக்கு உணவு வழங்கப் பயனாகிறது. பாலூட்டிகள் மட்டுமே பாலைத் தயாரிக்கின்றன. மனித இனப் பெண்களில் மிகக்கூடுதலான கொழுப்பிழையத்தை முலைகளாகக் கொண்டிருப்பதால் பால்மடிச் சுரப்பிகள் மனிதர்களில் மிகவும் வெளிப்படையானது. அனைத்து பாலூட்டிகளிலும் பால்மடிச்சுரப்பிகள் அமைந்துள்ள போதும் ஆண் இனங்களில் இவை எச்ச உறுப்புக்களாக விளங்குகின்றன. 

பாலூட்டி பெண்ணினம் எக்சு நிறப்புரியின் இரண்டு படிகளைக் கொண்டுள்ள வேளையில் ஆணினம் ஒரே ஒரு எக்சையும் ஒரு சிறிய ஒய் நிறப்புரியையும் கொண்டுள்ளது. இதனால் ஏற்படும் உருவளவு வேறுபாட்டை ஈடுகட்ட பெண்ணினத்தின் எக்சு நிறப்புரியில் ஒன்று ஒழுங்கற்று ஒவ்வொரு கலத்திலும் செயலிழக்கப் படுகிறது. பறவைகளிலும் ஊர்வனவற்றிலும், மாறாக, பெண்ணினம் இருவேறு பாலினக் குறியீட்டு நிறப்புரிகளை (Z மற்றும் W) கொண்டிருக்க ஆண் இனங்கள் இரு Z நிறப்புரிகளைக் கொண்டுள்ளது. 

பாலூட்டிப் பெண் இனங்கள் உயிருள்ள குட்டிகளைப் பிரசவிக்கின்றன. சில பாலூட்டிகளல்லாத இனங்களிலும், குப்பி மீன், ஒத்த இன்னப்பெருக்கத்தொகுதி உள்ளது. மேலும் சில பாலூட்டிகளல்லாத இனங்களில், சுறா மீன், முட்டைகள் அவற்றின் உடலிலேயே குஞ்சு பொரிக்கப்பட்டு வெளி வருவது உயிருள்ள குட்டிகளை பெறுவதற்கு ஒத்ததாக காட்சியளிக்கிறது.


Ayers, Donald M. English Words from Latin and Greek Elements. Second Edition. 1986. University of Arizona Press. United States.


</doc>
<doc id="148287" url="https://ta.wikipedia.org/wiki?curid=148287" title="இலங்கைத் தமிழில் பயன்பாட்டிலுள்ள சிங்களச் சொற்கள்">
இலங்கைத் தமிழில் பயன்பாட்டிலுள்ள சிங்களச் சொற்கள்

இலங்கைத் தமிழில் பயன்பாட்டிலுள்ள சிங்களச் சொற்கள் ("Sinhala Words Used in Sri Lankan Tamil") என்னும் கட்டுரை இலங்கையில் தமிழ் மொழிக்கும் சிங்கள மொழிக்கும் இடையிலான தொடர்புகளால் இலங்கைத் தமிழில் உள்வாங்கப்பட்ட சிங்களச் சொற்களைப் பட்டியலிடுகிறது.



</doc>
<doc id="148292" url="https://ta.wikipedia.org/wiki?curid=148292" title="பிராடுவே அரங்கு">
பிராடுவே அரங்கு

சுருக்கமாக பிராடுவே எனவும் அழைக்கப்படும் பிராடுவே அரங்கு என்பது, நியூயார்க் நகரத்தின் மன்ஹாட்டனின் பிராடுவே சாலையை அண்டியும், லிங்கன் மையத்திலும் உள்ள அரங்கப் பகுதியில் அமைந்துள்ளனவும், 500க்கு மேற்பட்ட இருக்கைகளைக் கொண்டுள்ளனவுமான 40க்கு மேற்பட்ட நாடக அரங்கங்களில் நிகழும் அரங்கியல் நிகழ்ச்சிகளுள் ஒன்றைக் குறிக்கும். இலண்டனில் உள்ள வெசுட்டு என்ட் அரங்குடன் சேர்த்து பிராடுவே அரங்கும் ஆங்கிலம் பேசும் உலகின் உயர் மட்ட வணிக அரங்காகக் கருதப்படுகிறது. 

பிராடுவே அரங்குப் பகுதி நியூயார்க்குக்கு வரும் சுற்றுலாப் பயணிகள் விரும்பிப் பார்க்கும் இடங்களில் ஒன்றாக விளங்குகிறது. 2011 ஆம் ஆண்டில் பிராடுவே நிகழ்ச்சிகளுக்காக ஏறத்தாழ 1.081 பில்லியன் அமெரிக்க டாலர்கள் பெறுமதியான நுழைவுச் சீட்டுக்கள் விற்பனையானதாக "பிராடுவே லீக்" கூறியுள்ளது. 2010 ஆம் ஆண்டில் இதன் மதிப்பு 1.037 பில்லியன் டாலர்களாக இருந்தது. 2011 ஆம் ஆண்டில் 12.13 மில்லியன் மக்கள் இந்த நிகழ்ச்சிகளைப் பார்த்துள்ளனர்.

1750 ஆம் ஆண்டு வரை நியூயார்க்கில் குறிப்பிடத்தக்க அரங்கு எதுவும் இருக்கவில்லை. 1750 ஆம் ஆண்டில் நடிகர்களும், முகாமையாளர்களுமான வால்ட்டர் முரே, தாமசு கீயன் ஆகியோர் நாசூ சாலை அரங்கில் 280 பேரைக் கொண்ட அரங்க நிறுவனம் ஒன்றை உருவாக்கினர். இவர்கள் சேக்சுப்பியரின் நாடகங்களையும், "பலாடு" எனப்படும் ஒருவகை நாட்டுப்பாடல் இசை நாடகங்களையும் நிகழ்த்தி வந்தனர். 1752 ஆம் ஆண்டில், வில்லியம் அல்லம் என்பார் தனது உடன்பிறந்தாரான லூயிசு என்பவரின் தலைமையில் 12 நடிகர்களைக் கொண்ட நாடகக் குழு ஒன்றைப் பிரித்தானியாவில் இருந்து அமெரிக்காவின் குடியேற்றப் பகுதிகளுக்கு அனுப்பிவைத்தார். அவர்கள் வெர்சீனியாவில் உள்ள வில்லியம்சுபர்க்கில் ஒரு அரங்கை உருவாக்கி "வெனிசின் வணிகன்" (The Merchant of Venice), "த அனட்டமிஸ்ட்" (The Anatomist) ஆகிய நாடகங்களுடன் அதனைத் தொடக்கி வைத்தனர். 1753 ஆம் ஆண்டு கோடையில் இக்குழு நியூயார்க்குக்கு இடம் பெயர்ந்தது. அங்கே அவர்கள் நாட்டுப்பாடல் இசை நாடகங்களை நிகழ்த்தி வந்தனர். புரட்சிப் போர்க் காலத்தில் நாடகங்கள் எதுவும் நடைபெறவில்லை. பின்னர் 1798 ஆம் ஆண்டில் அரங்கு நடவடிக்கைகள் மீண்டும் தொடங்கின. அந்த ஆண்டில் இன்று "பார்க் ரோ" என அழைக்கப்படும் அன்றைய "சத்தாம் சாலை"யில் 2000 இருக்கைகளைக் கொண்ட "பார்க் அரங்கம்" கட்டப்பட்டது. 1826 ஆம் ஆண்டில் "போவெரி அரங்கம்" திறந்து வைக்கப்பட்டது. தொடர்ந்து வேறு பல அரங்கங்களும் உருவாயின. 

1840களில், பி. டி. பர்னம் என்பவர் ஒரு பொழுதுபோக்குத் தொகுதி ஒன்றை கீழ் மன்ஹாட்டனில் நடத்தி வந்தார். 1829 ஆம் ஆண்டில் "[[நிப்லோசு கார்டன்]" திறந்து வைக்கப்பட்டு நியூயார்க்கின் முதன்மை இரவுப் பொழுதுபோக்குப் பகுதி ஆனது. 3000 இருக்கைகளைக் கொண்ட இவ்வரங்கம், பல வகையான இசை நிகழ்வுகளையும், இசை சாராத நிகழ்வுகளையும் நடத்தியது. [[அசுட்டர் பிளேசு அரங்கம்|"அசுட்டர் பிளேசு" அரங்கம்]] 1847 ஆம் ஆண்டில் திறந்துவைக்கப்பட்டது. 1849ல், சமூகத்தின் கீழ் வகுப்பைச் சேர்ந்த ரசிகர்கள், இவ்வரங்கில் மேல் வகுப்பினர் தம்மைக் குறைவாக நடத்துவதாகக் கருதியதால் ஒரு கலவரம் ஏற்பட்டது. "அசுட்டர் பிளேசு" கலவரம் என அழைக்கப்படும் இக் கலவரத்தின் பின்னர் நியூயார்க்கின் பொழுதுபோக்கு வகுப்பு அடிப்படையில் பிரிவு அடைந்தது. 

[[பகுப்பு:ஐக்கிய அமெரிக்க அரங்குகள்]]

[[fr:Broadway#Les théâtres]]

</doc>
<doc id="148301" url="https://ta.wikipedia.org/wiki?curid=148301" title="தானா விஷ்ணு">
தானா விஷ்ணு

தானா விஷ்ணு (1976) ஈழத்துக் கவிஞர். இயற்பெயர் தம்பித்துரை விஜயசங்கர். 90 களின் பிற்பகுதியில் இருந்து எழுதத் தொடங்கியவர். 2001-2003 காலப்பகுதியில் எழுதிய கவிதைகளை "நினைவுள் மீள்தல்" என்ற தொகுப்பாகக் கொண்டு வந்துள்ளார்.

யாழ்ப்பாணப் பல்கலைக்கழகத்தில் சமூகவியலில் சிறப்புப் பட்டம் பெற்றவர். தற்போது யா/விக்னேஸ்வராக் கல்லூரியில் ஆசிரியராகப் பணியாற்றுகிறார். 

கவிதை, கட்டுரை, விமர்சனம், இதழியல் ஆகிய துறைகளில் ஆர்வமுடையவர். இவரது கவிதைகள் ஈழநாடு, ஈழநாதம், வெளிச்சம், மூன்றாவது மனிதன், அம்பலம், வான்முழக்கம், எரிமலை, தெரிதல், ஆகிய ஈழத்து இதழ்களிலும் உயிர்மை என்ற தமிழகத்துச் சிற்றிதழிலும் வெளியாகியுள்ளன. 

யாழ்ப்பாணம் வடமராட்சியில் இயங்கும் உயில் என்ற கலை இலக்கிய அமைப்பின் செயற்பாட்டாளர்களில் ஒருவராக உள்ளார். 

தவிர என்ற சிற்றிதழின் ஆசிரியர். இதுவரை நான்கு இதழ்கள் வெளிவந்துள்ளன.




</doc>
<doc id="148306" url="https://ta.wikipedia.org/wiki?curid=148306" title="பெரும் முற்போக்குப் பாய்ச்சல்">
பெரும் முற்போக்குப் பாய்ச்சல்

சீன மக்கள் குடியரசில், பெரும் முற்போக்குப் பாய்ச்சல் ("The Great Leap Forward") என்பது சீனப் பொதுவுடைமைக் கட்சியின் ஒரு பொருளாதார, சமூக நடவடிக்கையைக் குறிக்கும். இது 1958 முதல் 1961 வரையிலான காலப் பகுதியில் சீனாவின் திட்டமிடல் தீர்மானங்களில் செல்வாக்குச் செலுத்தியது. இது சீனாவின் பெருந்தொகையான மக்கள் சக்தியைப் பயன்படுத்தி, விரைவான தொழில்மயமாக்கத்தின் மூலமாகவும், கூட்டுப்பண்ணையாக்கத்தின் மூலமும் அதன் வேளாண்மைப் பொருளாதாரத்தை நவீன பொதுவுடைமைச் சமுதாயமாக மாற்றும் நோக்கத்தைக் கொண்டது. உற்பத்தி ஆற்றல் கோட்பாட்டின் அடிப்படையில் மாவோ சேடொங் இந்த நடவடிக்கைக்குத் தலைமை வகித்தார். தானியங்கள் பற்றாக்குறை ஏற்படக்கூடும் என்ற எச்சரிக்கையைத் தொடர்ந்து இந்த நடவடிக்கை மேலும் கடுமையாக்கப்பட்டது.

இந்த நடவடிக்கை மூலம் சீன நாட்டுப்புற மக்களின் வாழ்க்கையில் ஏற்பட்ட முக்கியமான மாற்றம் கட்டாயமான வேளாண்மைக் கூட்டுழைப்பு முறையின் அறிமுகம் ஆகும். இது படிப்படியாக அறிமுகப்படுத்தப்பட்டது. தனியார் வேளாண்மை முயற்சிகள் தடைசெய்யப்பட்டதுடன், அவ்வாறு ஈடுபட்டோர் எதிர்ப் புரட்சியாளர்கள் எனக்கூறித் தண்டனைக்கு உள்ளாயினர். பொதுமக்கள் போராட்டக் கூட்டங்கள் மூலமும் சமுதாய அழுத்தங்கள் மூலமும் ஊரக மக்கள் மீது கட்டுப்பாடுகள் விதிக்கப்பட்டன. பெரும் முற்போக்குப் பாய்ச்சல் நடவடிக்கையின் முன்னுரிமையாகிய ஊரகத் தொழில்மயமாக்கம் இந்த நடவடிக்கையும் பல்வேறு பிழைகள் காரணமாகக் கைவிடப்பட்டது. 

பெரும் முற்போக்குப் பாய்ச்சல் நடவடிக்கை பேரழிவில் முடிவுற்றது. இக்காலத்தில் நிகழ்ந்த அட்டூழியங்களினால் கோடிக் கணக்கானவர்கள் இறந்தனர். இறப்புத்தொகை 1.8 கோடி. முதல் 4.5 கோடி வரையில் இருக்கலாம் என மதிப்பிடப்படுகின்றது. கட்டாயப்படுத்துதல், அச்சுறுத்துதல், திட்டமிட்ட வன்முறை என்பன பெரும் முற்போக்குப் பாய்ச்சல் நடவடிக்கையின் அடிப்படைகளாக அமைந்தன என்றும் இதனால் இது மனித வரலாற்றின் மிகக் கொடூரமான பெருமெடுப்பிலான மனிதக் கொலைகளுக்குக் காரணமாகியது என்றும் வரலாற்றாளர் பிராங்க் டிக்கோட்டர் கூறுகிறார். அதே நேரம் அமெரிக்காவிலிருந்து வெளியாகும் "மந்த்லி ரிவியூ" போன்ற மார்க்சிய வெளியீடுகள் மேற்படி எண்ணிக்கைகளினது நம்பகத்தன்மை குறித்தும், இந்தக் கொலைகளில் மாவோ சேடொங்கின் பங்கு குறித்தும் மாறுபட்ட கருத்துக்களைக் கொண்டுள்ளன.

பெரும் முற்போக்குப் பாய்ச்சல் நடவடிக்கை இடம்பெற ஆண்டுகளில் உண்மையில் சீனாவின் பொருளாதாரம் வீழ்ச்சியடைந்தது. 1953 முதல் 1983 வரையான காலப் பகுதியில் 1958 முதல் 1961 வரையான காலப் பகுதியிலேயே சீனாவின் பொருளாதாரம் எதிர்மறை வளர்ச்சியைக் காட்டியது. இந்நடவடிக்கைக்கான பெருமளவு முதலீடு மிகவும் குறைவான வளர்ச்சியையே கொடுத்தது. சில வேளைகளில் எவ்வித வளர்ச்சியும் ஏற்படவில்லை. சுருக்கமாக, பெரும் முற்போக்குப் பாய்ச்சல் பெருஞ் செலவுடன் கூடிய பேரழிவு என்கிறார் டுவைட் பேர்க்கின்சு என்னும் பொருளியலாளர்.

1960 இலும் 1962 இலும் இடம்பெற்ற சீனப் பொதுவுடைமைக் கட்சி மாநாடுகளில் பெரும் முற்போக்குப் பாய்ச்சலின் எதிர்மறை விளைவுகள் குறித்து ஆராயப்பட்டதுடன், மாவோ சேடொங்கும் பெருங் கண்டனத்துக்கு உள்ளானார். மிதவாதிகளான லியு சாவோக்கி, டெங் சியாவோபிங் ஆகிய தலைவர்கள் கட்சியில் செல்வாக்குப் பெற்றனர். மாவோ சேடொங் கட்சியில் ஓரங்கட்டப்பட்டார். இதனைத் தொடர்ந்து இதற்கு எதிராக மாவோ சேடொங் கலாச்சாரப் புரட்சியைத் தொடங்கவேண்டி இருந்தது.

1949 ஆம் ஆண்டு அக்டோபரில் குவோமிந்தாங் ஆட்சி தோற்கடிக்கப்பட்ட பின்னர், சீனப் பொதுவுடைமைக் கட்சி உடனடியாக மக்கள் சீனக் குடியரசை அறிவித்தது. தொடர்ந்து, நிலவுடைமையாளரதும், பணக்காரக் குடியானவர்களதும் நிலங்கள் கட்டாயமாக ஏழைக் குடியானவர்களுக்குப் பகிர்ந்து அளிக்கப்பட்டன. வேளாண்மைத் துறையில் பொதுவுடைமைக் கட்சியினால் கேடானவை எனக் கருதப்பட்ட கஞ்சா போன்ற பயிர்கள் அழிக்கப்பட்டு அவ்விடங்களில் நெல் பயிரிடப்பட்டது.

கட்சிக்குள் நிலப் பகிர்வு குறித்துப் பெரிய விவாதங்கள் இடம்பெற்றன. மத்திய குழு உறுப்பினரான லியு சாவோக்கி மாற்றங்கள் படிப்படியாக இருக்கவேண்டும் என்றும், கூட்டுப்பண்ணை முறையைத் தொழில்மயமாக்கத்தின் பின்னரே அறிமுகப்படுத்தவேண்டும் என்றும் அதன் மூலமே வேளாண்மையின் இயந்திரமயமாக்கத்துக்கான இயந்திரங்களைப் பெற முடியும் என்றும் அவர் வாதித்தார். மாவோ சேடொங் தலைமையினான கடும்போக்குவாதிகள் தொழிமயமாக்கத்துக்கான முதலீடுகளைப் பெற ஒரேவழி வேளாண்மையை அரசின் கட்டுப்பாட்டுக்குள் எடுத்துக்கொண்டு அதன்மூலம் தானிய விநியோகத்தில் தனியுரிமையை நிலை நாட்டுவதே என்று வாதித்தனர். தானியங்களைக் குறைந்த விலைக்கு வாங்கிக் கூடிய விலைக்கு விற்பதன்மூலம் தொழில்மயமாக்கத்துக்கான முதலீட்டைப் பெறமுடியும் என்பது அவர்கள் கருத்து.

1949 ஆம் ஆண்டுக்கு முன்னர் சீனக் குடியானவர்கள் தமது சிறிய நிலங்களில் வேளாண்மை செய்து கொண்டும், சந்தைப் படுத்துதல், விழாக்கள், முன்னோருக்கு மரியாதை செய்தல் போன்றவற்றில் மரபுவழி வழக்கங்களைக் கடைப்பிடித்துக் கொண்டும் வாழ்ந்தனர். இந்த நிலையில், நாட்டின் தொழில்மயமாக்கத்துக்கான நிதி வளத்தைப் பெற்றுக்கொள்வதற்காக வேளாண்மைத் துறையில் அரசின் தனியுரிமையை ஏற்படுத்தும் மாவோ சேடொங்கின் கொள்கையை மக்கள் விரும்பமாட்டார்கள் என்பதைச் சீனப் பொதுவுடைமைக் கட்சித் தலைவர்கள் உணர்ந்தனர். இதனால், கூட்டுப்பண்ணைகளை உருவாக்குவதன் மூலம், குடியானவர்களைக் கட்சியின் கட்டுப்பாட்டுக்குள் கொண்டுவரவேண்டும் என்றும் அதன்மூலம் வேளாண்மைக் கருவிகளையும், விலங்குகளையும் குடியானவர்கள் பகிர்ந்துகொள்ள முடியும் என்றும் அவர்கள் எண்ணினர். இந்தக் கொள்கையை 1949 முதல் 1958 வரையான காலப் பகுதியில் படிப்படியாக நடைமுறைப்படுத்தினர். முதலில் 5 தொடக்கம் 15 குடும்பங்களைக் கொண்ட "ஒருவருக்கொருவர் உதவும் குழுக்கள்" அமைக்கப்பட்டன. பின்னர் 1953 ஆம் ஆண்டில் 20-40 குடும்பங்களை உள்ளடக்கியதாகத் "தொடக்கநிலை வேளாண்மைக் கூட்டுறவுக் குழுக்கள்" அமைக்கப்பட்டன. தொடர்ந்தி 1956ல் 100-300 குடும்பங்கள் சேர்ந்த "மேல்நிலைக் கூட்டுறவு அமைப்புக்கள்" உருவாகின. அத்துடன் 1954ல் கூட்டுப்பண்ணைகளை உருவாக்கவும் அதில் சேர்ந்துகொள்ளவும் குடியானவர்களைக் கட்சி ஊக்குவித்தது. இது குடியானவர்களுடைய நிலங்களைப் பறித்துக்கொள்ளாமலும், அவர்களுடைய வாழ்வு முறைகளைக் கட்டுப்படுத்தாமலும் அவர்களுடைய செயற்றிறனைக் கூட்டும் என நம்பப்பட்டது. எனினும் 1958 ஆம் ஆண்டில் தனியார் நிலவுரிமை இல்லாது ஒழிக்கப்பட்டதுடன், சீனா முழுவதிலும் உள்ள குடும்பங்கள் அரசினால் நடத்தப்பட்ட கம்யூன்களில் இணைந்துகொள்ள வேண்டும் என்பது கட்டாயம் ஆகியது.



</doc>
<doc id="148307" url="https://ta.wikipedia.org/wiki?curid=148307" title="இருபதுகோணி">
இருபதுகோணி

வடிவியலில், இருபதுகோணி ("Icosagon") என்பது இருபது பக்கங்களை உடைய பல்கோணி ஆகும். எந்தவோர் இருபதுகோணியினதும் அகக்கோணங்களின் கூட்டுத்தொகையானது 3240° ஆக இருக்கும்.

ஒழுங்கான இருபதுகோணியொன்றின் அகக்கோணமொன்று 162° ஆகவும் புறக்கோணமொன்று 18° ஆகவும் இருக்கும்.

"த பிரைசு இசு இரைட்டு" என்ற ஐக்கிய அமெரிக்க ஆட்ட நிகழ்ச்சியில் இருபதுகோணி வடிவில் அமைந்த சில்லுப் பயன்படுத்தப்பட்டுள்ளது.

சுவசுத்திக்காச் சின்னமானது ஒழுங்கற்ற இருபதுகோணியின் வடிவில் அமைந்துள்ளது.

கவராயத்தையும் நேர்விளிம்பையும் மட்டும் பயன்படுத்தி ஒழுங்கான இருபதுகோணியொன்றை வரைய முடியும்.


</doc>
<doc id="148312" url="https://ta.wikipedia.org/wiki?curid=148312" title="இணையத் தணிக்கை">
இணையத் தணிக்கை

இணையத் தணிக்கை என்பது தகவல்களை இணையத்தில் அணுகுதல் அல்லது வெளியிடுதலை கட்டுப்படுத்தும் அல்லது மறைக்கும் செயலாகும். இது அரசாங்கத்தினாலோ, தனியார் நிறுவனங்களினால் அரசாங்கத்தின் சார்பில், ஒழுங்குபடுத்துநர்கள் சார்பில் அல்லது அவர்களது சொந்த முயற்சியில் செயல்படுத்தப்படுகிறது. தனிப்பட்டவர்கள் அல்லது நிறுவனங்கள் தார்மீக, மத, வணிக காரணங்களுக்காக, சமுதாயத்திற்கு கட்டுப்பட்டு, சட்ட சிக்கல்கள் அல்லது மற்ற விளைவுகளுக்கு அச்சப்பட்டு சுய தணிக்கையில் ஈடுபடலாம்.

இணையத் தணிக்கை பற்றிய கருத்துகள் மாறுபடலாம். இணையத் தணிக்கை பற்றி ஆதரவான மற்றும் எதிரான கருத்துகள் இருந்தாலும், இது ஒவ்வொரு நாட்டைப் பொறுத்தும் வேறுபடும். சில நாடுகள் சிறிதளவே இணையத் தணிக்கையில் ஈடுபட்டாலும், சில நாடுகள் தங்களால் இயன்ற அளவு செய்தி, குடிமக்களுக்கு இடைப்பட்ட விவாதங்கள் போன்ற தகவல்களை தடுக்க அல்லது மறைக்க முயல்கின்றன.

இணையத்தின் எதிரிகள்:

கண்காணிப்பில் உள்ள நாடுகள்:


2006ல் எல்லைகளற்ற செய்தியாளர்கள் ("Reporters sans frontières", RSF), பாரிசைச் சேர்ந்த பத்திரிகைச் சுதந்திரத்தை ஆராயும் சர்வதேச அரசு சாரா நிறுவனம் 'இணையத்தின் எதிரிகள்' எனும் பட்டியலை வெளியிட ஆரம்பித்தது. இந்த நிறுவனம் இணையத்தில் செய்தி மற்றும் தகவல்களை மறைக்கும் நாடுகளின் திறனை மட்டும் கணக்கிலெடுத்துக்கொண்டு அவற்றை இணையத்தின் எதிரிகள் என பட்டியலிடுவதில்லை, இணைய பயனர்களின் மீது நாடுகளின் திட்டமிட்ட அடக்குமுறையைக் கொண்டும் கணக்கிடுகிறது." 2007ல் இரண்டாவது பட்டியல் கண்காணிப்பில் உள்ள நாடுகளாகச் சேர்க்கப்பட்டது. இரண்டு பட்டியல்களும் வருடத்திற்கொருமுறை புதுப்பிக்கப்படுகின்றன.


</doc>
<doc id="148314" url="https://ta.wikipedia.org/wiki?curid=148314" title="கூட்டுப்புழு">
கூட்டுப்புழு

கூட்டுப்புழு ("Pupa") எனப்படுவது சில பூச்சிகளின் வாழ்க்கை வட்டத்தில், உருமாற்றம் வழியாக உருவாகும் குடம்பி நிலைக்கும், முதிர்நிலைக்கும் இடைப்பட்ட ஒரு விருத்தி நிலையாகும். இந்நிலையில் அந்த உயிரினம் உணவு உட்கொள்ளல் உட்படத் தனது தொழிற்பாடுகளை நிறுத்தி, பொதுவாக அசைவற்ற நிலையில் இருக்கும். இது மேலும் ஒரு கடினமான பாதுகாப்பு உறையால் மூடப்பட்ட நிலையில் காணப்படும். இந்த உறையை இந்த நிலைக்கு முன்னருள்ள குடம்பிகளே உருவாக்கும். அத்துடன் இவை பொதுவாக தான் வாழும் சூழலில் பாதுகாப்புடன் இருப்பதற்காக உருமறைப்பு (camouflage) செய்யக்கூடிய தன்மையையும் கொண்டிருக்கும். 

இந்த நிலையானது முளையம், குடம்பி, கூட்டுப்புழு, முதிர் நிலை ஆகிய நான்கு உயிர் வளர்ச்சிப் படிநிலைகளைக் கொண்ட முழு உருமாற்றமடையும் பூச்சிகளிலேயே காணப்படும். இந்தக் கூட்டுப்புழுப் பருவம் வெவ்வேறு இனங்களில் வெவ்வேறு பெயர் கொண்டு அழைக்கப்படும். இந்தக் கூட்டுப்புழு நிலையிலேயே உடலில் இனப்பெருக்கத்திற்குத் தேவையான உறுப்புக்கள் விருத்தியடையும். 


</doc>
<doc id="148316" url="https://ta.wikipedia.org/wiki?curid=148316" title="பண்டைய தமிழகம் (நூல்)">
பண்டைய தமிழகம் (நூல்)

பண்டைய தமிழகம் என்பது யாழ்ப்பாணப் பல்கலைக்கழகத்தைச் சேர்ந்த வரலாற்றுத்துறை ஆசிரியரான சி.க. சிற்றம்பலம் என்பவரால் எழுதப்பட்ட வரலாற்றியல் மற்றும் தொல்லியல் நூலாகும். இதில் வரலாற்றுக்கு முற்பட்ட காலம், வரலாற்றுதயக் காலம், வரலாற்றுக்காலம் என தமிழக வரலாற்றை மூன்றாகப் பிரித்து அதற்கான தொல்லியற் சான்றுகள் மற்றும் பதிவுகளை மூலமாகக் கொண்டு எழுதப்பட்டுள்ளது.



</doc>
<doc id="148327" url="https://ta.wikipedia.org/wiki?curid=148327" title="பெருக்கல் நேர்மாறு">
பெருக்கல் நேர்மாறு

கணிதத்தில் ஒரு எண் "x" -ன் பெருக்கல் நேர்மாறு அல்லது ("multiplicative inverse") தலைகீழி (reciprocal) என்பது "x" உடன் பெருக்கப்படும்போது கிடைக்கும் பெருக்கற்பலன் 1 என வருமாறு உள்ள ஒரு எண். "x" -ன் பெருக்கல் தலைகீழியின் குறியீடு: 1/"x" அல்லது "x". விகிதமுறு எண் "a"/"b" -ன் பெருக்கல் தலைகீழி "b"/"a".ஒரு மெய்யெண்ணின் பெருக்கல் தலைகீழி காண 1 -ஐ அந்த எண்ணால் வகுக்க வேண்டும். 

எடுத்துக்காட்டாக: 

"x" -ஐ 1/"x" -உடன் இணைக்கும் தலைகீழிச் சார்பு "f"("x") தனக்குத்தானே நேர்மாறாக அமையும் சார்புகளுக்கு ஒரு எளிய எடுத்துக்காட்டு.

கிட்டத்தட்ட, "என்சைக்ளோபீடியா பிரிட்டானிக்கா" (Encyclopædia Britannica) (1797) புத்தகத்தின் மூன்றாவது பதிப்பின் காலத்திலிருந்து "reciprocal" என்ற வார்த்தை பெருக்கற்பலன் 1 ஆக உள்ள இரு எண்களைக் குறிக்கப் பயன்பட்டு வந்திருக்க வேண்டும். யூக்ளிடின் "எலிமெண்ட்ஸ்" புத்தகத்தின் 1570 -ம் ஆண்டு மொழிபெயர்ப்பில் வடிவவியலில்ஒன்றுக்கொன்று எதிர்விகிதசமனில் அமையும் இரு கணியங்களைக் குறிப்பதற்கு "reciprocall" எனப் பயன்படுத்தப்பட்டுள்ளது.

மெய்யெண்களில் பூச்சியத்திற்குப் பெருக்கல் தலைகீழி கிடையாது. ஏனென்றால் பூச்சியத்துடன் சேர்த்துப் பெருக்கப்படும்போது 1 கிடைக்கக்கூடிய மெய்யெண்கள் எதுவுமே இல்லை. 

பூச்சியத்தைத் தவிர்த்து, 

கூட்டல் நேர்மாறும் பெருக்கல் நேர்மாறும் ஒரே எண்ணாகவுடையவை கலப்பெண்ணின் புனை அலகுகள் ± மட்டுமே.

ஒரு சதுர அணியின் அணிக்கோவைக்கு கெழுவளையத்தில் நேர்மாறு இருந்தால், இருந்தால் மட்டுமே அந்த அணிக்கு நேர்மாறு இருக்கும். 

முக்கோணவியல் சார்புகளுக்கு தலைகீழிகள் உள்ளன.

இவை இரண்டும் ஒன்றல்ல. இரண்டும் வெவ்வேறானவை என்பதைத் தெளிவாக அறிந்திருத்தல் அவசியம். 
நேரியல் கோப்புகளில் மட்டுமே இவ்விரண்டு கருத்துகளும் நெருங்கிய தொடர்புடையன. மற்ற சார்புகளைப் பொறுத்தவரையில் இவை இரண்டும் அறவே வெவ்வேறானவை.



</doc>
<doc id="148330" url="https://ta.wikipedia.org/wiki?curid=148330" title="மா. இராசமாணிக்கம்">
மா. இராசமாணிக்கம்

மா. இராசமாணிக்கம் அல்லது இராசமாணிக்கனார் (மார்ச் 12, 1907 - 26 மே, 1967) என்பவர் தமிழாசிரியரும் பல வரலாற்று நூல்களை எழுதியவரும் ஆவார்.

இவரது தந்தையான மாணிக்கம், நிலம் அளந்து தரம் விதிக்கும் அலுவலகத்தில் ஒரு பிரிவின் மேலாளராக இருந்து, வட்டாட்சியராக உயர்ந்தவர். இவரது அன்னை தாயாரம்மாள். ஏழு பேர் பிறந்த குடும்பத்தில் இராசமாணிக்கனாரும் அவரின் அண்ணனான இராமகிருட்டிணன் என்பவருமே மிஞ்சினர். அரசுப் பணியாளரான தந்தையார் அலுவல் காரணமாகப் பல ஊர்களுக்கும் மாற்றப்பட்டதால் இராசமாணிக்கனாரின் கல்வியும் பல ஊர்களில் வளர்ந்தது. பல ஆண்டுகள் வரையில் தற்போதைய ஆந்திர மாநில கர்நூல், சித்தூர் முதலிய ஊர்களில் இருக்க நேரிட்டதால் நான்காம் வகுப்பு வரை தெலுங்கு மொழியே பயின்ற இவர், 1916 இல் தந்தையார் மதுரை மாவட்டத்தைச் சேர்ந்த நிலக்கோட்டைக்கு மாற்றப்பட்ட பிறகே தமிழ் பயிலத் தொடங்கினார். 1921ல் பணி காரணமாகத் திண்டுக்கல் வந்த தமையனார் இராமகிருட்டிணருக்குத் துணையாகத் தாயாருடன் இராசமாணிக்கனாரும் வந்தார். அங்கு திண்டுக்கல் தூய மேரி உயர்நிலைப் பள்ளியின் ஐந்தாம் வகுப்பு மாணவராக அவர் சேர்ந்த நிலையில் தமிழ்க்கல்வி தொடர்ந்தது. இவர் ஐந்தாம் வகுப்பு படித்துக் கொண்டிருக்கையில் தந்தையார் மறைந்ததால் திண்டுக்கல்லிலிருந்து நிலக்கோட்டைக்கு வந்த இராசமாணிக்கனாரின் கல்வி மீண்டும் தடைப்பட்டது. குடும்பப் பொறுப்பேற்ற தமையனாருடன் அவரும் அன்னையாரும் இருக்க வேண்டிய சூழல் அமைந்ததால் தமையனார் பணிமாற்றம் பெற்ற இடங்களுக்கெல்லாம் அவரும் செல்ல நேர்ந்தது. நன்னிலத்தில் நிலையாக ஓராண்டு தங்கிப் பணியாற்றும் வாய்ப்பைத் தமையனார் பெற்ற நிலையில் 1920 இல் இராசமாணிக்கனார் மீண்டும் ஐந்தாம் வகுப்பில் சேர்ந்து பயின்று தேறினார்.

திண்டுக்கல் நகரவை உயர்நிலைப்பள்ளியில் அந்நாளில் உடற்பயிற்சி ஆசிரியராகப் பணியாற்றி வந்த ஒருவர் இராசமாணிக்கனாருக்கு பள்ளி அருகிலிருந்த மௌனசாமி மடத்தின் இளந்துறவி ஒருவரை அறிமுகப்படுத்தினார். அத்துறவி சித்தர் பாடல்களையும் அருட்பாவையும் இவர் அறியுமாறு செய்தார். சித்தரிடம் பயின்றதால் இளமையிலேயே சாதி ஒழிப்பு குறித்தும் தமிழ் இலக்கியம் குறித்தும் இவருக்கு ஆர்வம் பிறந்தது.

மீண்டும் தமையனார் இராமகிருட்டிணருக்கு நன்னிலத்திலிருந்து தஞ்சாவூருக்குப் பணி மாற்றலாகிய நிலையில் அங்கு தம் படிப்பைத் தொடர விரும்பினார் இராசமாணிக்கனார். ஆனால் மாணிக்கனார் படிப்பு பலமுறை தடைபட்டதால் அவரை ஒரு தையல் கடையில் அவரது அண்ணன் வேலைக்குச் சேர்த்து விட்டார். ஆனால் படிப்பார்வம் கொண்ட இராசமாணிக்கனாரின் கல்வி தஞ்சாவூர் புனித பீட்டர் பள்ளித் தலைமையாசிரியரின் பேருதவியால் தொடர்ந்தது. பள்ளியில் முதல் மாணவராக வந்ததால் இவரின் கல்வி தடையின்றி தொடர்ந்தது.

இவரது உயர்நிலைக் கல்வியின் போது இவரது அண்ணனுக்கு மீண்டும் ஆந்திர மாநிலத்திற்கு பணிமாற்றம் ஆனது. அவர் அனுப்பிய பணம் கல்வி செலவுக்குப் போதாததால் இவர் இரண்டாம் மற்றும் மூன்றாம் வகுப்பு மாணவர்களுக்குத் தனிப்பாடம் நடத்தி அதில் வரும் வருவாயை வைத்துக் கல்வியைத் தொடர்ந்தார்.

தஞ்சாவூர் பள்ளியின் பேராசிரியரான கரந்தை கவியரசு அ. வேங்கடாசலம் பிள்ளை என்பவராலும் அவரின் உதவியால் கரந்தைத் தமிழ்ச் சங்கத்தினர்களான வே. உமாமகேசுவரன், ந.மு.வேங்கடசாமி நாட்டார், உ.வே.சாமிநாதையர், இரா. இராகவையங்கார் போன்ற தமிழறிஞர்களாலும் இவரின் தமிழார்வமும் சமய ஆர்வமும் நெறிப்படுத்தப்பட்டது.

இவரது தந்தையாரின் நண்பரான கே.திருவேங்கடம் என்பாரின் உதவியுடன் 1928 ஆம் ஆண்டு சென்னை வந்து, வண்ணாரப் பேட்டையிலுள்ள தியாகராயர் நடுநிலைப்பள்ளியில் தமிழாசிரியராகப் பொறுப்பேற்றார். அங்கு கண்ணம்மாள் என்பவரைத் தன் 23ஆவது வயதில் மணந்தார். 1928 - 1936 வரையில் தியாகராயர் பள்ளியில் தமிழாசிரியராகப் பணியாற்றிய இவர் மாணவர்க்கான பாடநூல்களையும் துணைப்பாட நூல்களையும் எழுதினார். அப்போது இவரின் கல்வித்தகுதி பத்தாம் வகுப்பு மட்டுமே.

இவர் எழுதிய நாற்பெரும் வள்ளல்கள் என்ற நூல் 1930இல் வெளி வந்தது. 1935இல் இராசமாணிக்கனார் வித்துவான் பட்டம் பெற்றிருப்பினும் அதற்கு முன்னரே பல நூல்களை அவர் எழுதி வெளியிட்டிருந்தார். அவற்றுள்,

போன்றவை குறிப்பிடத்தக்கவை.

எட்டு ஆண்டுகள் தியாகராயர் நடுநிலைப்பள்ளியில் பணியாற்றிய பிறகு, 1936ஆம் ஆண்டு முத்தியாலுப்பேட்டை உயர்நிலைப்பள்ளியில் தமிழாசிரியராகப் பொறுப்பேற்று பி.ஓ.எல், எல்.டி., எம்.ஓ.எல் ஆகிய பட்டங்களை முறையே 1939, 1944, 1945 ஆகிய ஆண்டுகளில் பெற்றார். எம்.ஓ.எல் பட்டத்திற்குப் பெரியபுராணத்தை நன்கு ஆய்வு செய்து, பெரியபுராண ஆராய்ச்சி என்ற தலைப்பில் இவர் எழுதிய ஆய்வு நூலே பெரிய புராண ஆராய்ச்சி என்னும் நூலாகப் பின்னாளில் வெளியாகியது. மேலும் பல்லவர் வரலாறு, சோழர் வரலாறு, சிந்து சமவெளி நாகரிகம் போன்ற நூல்களையும் இக்காலத்திலேயே எழுதினார்.

தியாகராயர் பள்ளியிலும் முத்தியாலுப்பேட்டை பள்ளியிலும் பணியாற்றிய காலத்தில் சுயமரியாதை இயக்கத்தில் பற்று கொண்ட இவர் சுயமரியாதை சார் நூல்களையும் எழுதியுள்ளார். அக்காலத்தில் தமிழர் திருமணச் சடங்குகள் ரீதியில் பல தமிழ் குடும்பங்கள் கடன் சுமையால் துன்பப்பட்டதைக் கண்டு தமிழர் நல்வாழ்க்கைக் கழகம் கேட்டுக்கொண்டதன் பேரில் தமிழர் திருமண நூல் என்ற நூலை எழுதித் தமிழ் நாட்டு அறிஞர்களின் ஒருமுகமான போற்றுதலுக்கும் பாராட்டுதலுக்கும் பாத்திரமானார்.

இவர் 1947 முதல் 1953 வரை சென்னை விவேகானந்தர் கல்லூரியில் விரிவுரையாளராகப் பணியாற்றினார். அதன் போதே 1951ல் "சைவ சமய வளர்ச்சி" என்னும் நூல் வெளியிட்டு முனைவர் பட்டத்தையும் பெற்றார். அதன்பின் 1953ல் மதுரை தியாகராசர் கல்லூரியின் தமிழ்த்துறை தலைவராகவும் தலைமை பேராசிரியராகவும் பொறுப்பேற்றார்.

1959 முதல் 1967 வரை சென்னைப் பல்கலைக்கழக துணைத்தமிழ் பேராசிரியராகவும் இவர் பணியாற்றியுள்ளார். அக்காலத்தில் தமிழ் இலக்கியமான பத்துப்பாட்டை ஆய்ந்து இவர் எழுதிய பத்துப்பாட்டு ஆராய்ச்சி என்ற நூல் இவரது மறைவுக்குப் பின்னர் 1970ல் அப்பல்கலைக்கழகத்தால் வெளியிடப்பட்டது.

இவர் மறைந்த சில ஆண்டுகளுக்குப் பின்னர் சென்னைப் பல்கலைக் கழகத் துணைவேந்தரான நெ. து. சுந்தரவடிவேலு சென்னைப் பல்கலைக் கழகத்தில் எங்கோ ஓரிடத்தில் பூட்டி வைக்கப்பட்டிருந்த இவ்வுரைகளைத் தற்செயலாகக் கண்டு எடுத்து பல்கலைக் கழகம் வெளியிட ஏற்பாடு செய்தார். 

எதிர் நீச்சலிட்டு தம்மை வளர்த்துக் கொண்டாற்போலவே தமிழ்ச் சமுதாயத்தையும் வளர்க்கப் பாடுபட்டவர் இராசமாணிக்கனார் என்றும் காக்கை பிடிக்கத் தெரியாத உண்மைத் தமிழராக இருந்த காரணத்தால் ரீடர் பதவியிலேயே இருந்தார் என்றும் இதனை தமிழ்ச் சமுதாயத்திற்குக் களங்கமாகவும் தாம் சிரமப்பட்டு எழுதிய பத்துப்பாட்டு உரையை வெளியிட வேண்டி தாம் பணியாற்றிய சென்னைப் பல்கலைக் கழகத்திடம் ஒப்படைத்ததற்கு பதில் இராசமாணிக்கனாரே வெளியிட்டிருந்தால் பணமாவது கிடைத்திருக்கும் என்றும் சென்னைப் பல்கலைக் கழகம் இவர் எழுதிய பத்துப்பாட்டு உரை நூலை யாரும் காணாத வண்ணம் பூட்டி வைத்து விட்டது என்றும் பிறகு பதவியிலிருக்கும் போதே இராசமாணிக்கனார் மாரடைப்பால் இறந்தார் என்றும் குறிப்பிடுகின்றார்.

சைவ சமயத்தில் இவர் ஆற்றிய பணிகளைத் தொடர்ந்து இவருக்குச் சைவ சமயத் தலைவர்களின் வாயிலாகப் பல பட்டங்கள் வழங்கப்பட்டன. அவை,

இவரின் பணியைப் பாராட்டிய தமிழக அரசு 1966ல் இவரை மலேசியாவில் நடைபெற்ற முதலாம் உலகத்தமிழ் மாநாட்டிற்கு தேர்ந்தெடுத்தது. அங்கு இவர் வெளியிட்ட ஆய்வுக்கட்டுரையான "சங்க காலத் தமிழ்ச் சமுதாயம்" அறிஞர்களால் ஏற்கப்பட்டது.

இவருக்குத் தன் 59ஆவது வயதில் முதல் இதயத்திசு இறப்பு ஏற்பட்டது. இருந்தும் மருத்துவ சிகிச்சைமூலம் பிழைத்துக் கொண்டார். மீண்டும் இரண்டாவது முறை இதயத்திசு இறப்பு ஏற்பட்ட போது 26 மே 1967ல் மரணம் அடைந்தார்.

தமிழக அரசின் நாட்டுடைமை ஆக்கப்பட்ட நூல்கள் திட்டத்தில் இவரின் நூல்கள் நாட்டுடைமை ஆக்கப்பட்டன. அவை,

01. 

02. இலக்கிய அமுதம்

03. கால ஆராய்ச்சி

04. நாற்பெரும் புலவர்கள்

05. 

06. பல்லவர் வரலாறு

07. பெரியபுராண ஆராய்ச்சி

08. புதிய தமிழகம்

09. சேக்கிழார் - ஆராய்ச்சி நூல்

10. 

11. சைவ சமய வளர்ச்சி

12. சைவ சமயம்

13. சிலப்பதிகாரக் காட்சிகள்

14. மொஹஞ்சதரோ அல்லது சிந்து சமவெளி நாகரிகம்

15. தமிழ் அமுதம்

16. தமிழ் இனம்

17. தமிழ்நாட்டு வட எல்லை

18. தமிழ்மொழி இலக்கிய வரலாறு

19. தமிழக ஆட்சி

20. தமிழகக் கலைகள்



</doc>
<doc id="148335" url="https://ta.wikipedia.org/wiki?curid=148335" title="பாஷ்யம் என்கிற ஆர்யா">
பாஷ்யம் என்கிற ஆர்யா

பாஷ்யம் எனும் இயற்பெயர் கொண்ட ஆர்யா (1907- ) இந்திய விடுதலைப் போராட்ட வீரர். 1932-ல் இன்று சென்னை தலைமைச் செயலகம் இருக்கும் செயின்ட் ஜார்ஜ் கோட்டையில் உள்ள கொடிக்கம்பத்தின் உச்சியில் ஒருவரும் அறியாமல் ஏறி, பிரிட்டிஷ் கொடியான யூனியன் ஜாக்கை இறக்கிவிட்டு, இந்திய தேசியக் கொடியை ஏற்றிய மாவீரர் பாஷ்யம் எனும் ஆர்யா. சிறந்த ஓவியர்; சிற்பி; தற்காலத்தில் புழக்கத்தில் இருக்கும் மகாகவி பாரதியாரின் படத்தினை வரைந்தவர்.
1907ஆம் ஆண்டு தஞ்சை மாவட்டம், மன்னார்குடி நகருக்கு அருகேயுள்ள சேரங்குளத்தில் ஒரு நடுத்தர குடும்பத்தில் பிறந்தார் பாஷ்யம். 'சுதேசமித்திரன்' ஆசிரியராக இருந்த தேசபக்தர் ஏ.ரங்கசாமி ஐயங்கார் இவரது உறவினர். மன்னார்குடியில் கல்வி பயின்றார். தன் 11ஆம் வயதில் பஞ்சாபில் ஜாலியன்வாலாபாக்கில் நடந்த படுகொலையினால் ஆவேசம் கொண்டார். நீடாமங்கலம் சென்று அங்கு நடந்த காந்திஜியின் சொற்பொழிவைக் கேட்டார். அந்த இளம் வயதிலேயே தேச சேவைக்குத் தன்னை அர்ப்பணித்துக் கொள்ள உறுதி பூண்டார்.

உயர்நிலைப் பள்ளிப்படிப்பை மன்னார்குடியில் முடித்தபின் திருச்சி சென்று தேசியக் கல்லூரியில் பயின்றார். அங்கு படித்த காலத்தில் இவர் பாடப்புத்தகங்களைக் காட்டிலும் தேசபக்தி நூல்களையே அதிகம் படித்தார்.
ஆகிய நூல்களை பாஷ்யம் தேடிப்படித்தார். இதனால் இளைஞர் பாஷ்யம், இந்திய விடுதலைக்காக ஆயுதம் ஏந்திப் போராடவும் தயாராகத் தன்னை உறுதிப்படுத்திக்கொண்டார்.

இங்கிலாந்திலிருந்து 'சைமன்' என்பவர் தலைமையில் ஒரு குழு இந்தியா வந்தது. காங்கிரசார் மற்றும் இந்தியத் தொழிற்சங்க காங்கிரஸ் விடுத்த அறைகூவல்களை ஏற்று இந்தியாவெங்கும் அதனை கருப்புக்கொடி காட்டி திரும்பிப்போ என்ற முழக்கத்தோடு போராட்டங்கள் வெடித்தன. சைமன் கமிஷன் திருச்சி வந்தது. அங்கும் தேசியக் கல்லூரி மாணவர்கள் பாஷ்யம் தலைமையில் எதிர்ப்பு ஆர்ப்பாட்டம் நடத்தினர். இதனால் கல்லூரி திரும்பிய மாணவர்களுக்கு 2 உரூபாய் அபராதமும் தலைமை தாங்கிய பாஷ்யத்திற்கு 5 உரூபாய் அபராதமும் விதிக்கப்பட்டது. பணத்தைக் கட்ட மறுத்தார் பாஷ்யம். முதல்வர் சாரநாதன் 5 உரூபாய் தானே கொடுத்து கட்டச் சொன்னதால் அபராதம் கட்டினார். ஆனால் இது தனது தேசபக்திக்கு அவமானம் எனக் கூறி கல்லூரியை விட்டு வெளியேறினார்.

எனினும் தேசவிடுதலை இவரை அழைத்துக் கொண்டது. புரட்சி அமைப்புகள் இவரை கைநீட்டி வரவேற்றன. அய்யலூர் ரயில்வே நிலையத்துக்கு 7 மைல் தூரமுள்ள பஞ்சந்தாங்கிப் பள்ளத்தாக்குப் பகுதியில் துப்பாக்கி சுடும் பயிற்சி பெற்றார். இதற்காக மகாகவி பாரதியாரின் நெருங்கிய நண்பர் முத்துக்குமாரசாமிப் பிள்ளை மூலம் துப்பாக்கிகள் வாங்கிக்கொண்டார். இங்கு புதுவை விடுதலை வீரர்
வ. சுப்பையாவைச் சந்தித்தார். "யுனிவர்சிட்டி டிரைனிங் கோர்" படையில் துப்பாக்கி சுடும் போட்டியில் வெற்றி பெற்ற பாஷ்யம் தனது நண்பர்களுக்கும் இப்பயிற்சியை அளித்தார். புரட்சியாளர் சங்கத்தில் உறுப்பினராகி, காளி படத்தின் முன் ரத்தக் கையெழுத்திட்டு உறுதிமொழி எடுத்துக் கொண்டார்.

சேரங்குளத்துக்குத் திரும்பிய பாஷ்யம் தேசத்திற்காக ஏதாவது செய்யவேண்டும் எனத் துடித்தார். அப்போது கவர்னர் "மார்ஷ் பாங்ஸ்" என்பவர் சிதம்பரம் நடராஜர் பூங்காவிற்கு அடிக்கல் நாட்ட வருவதாக செய்தி கிடைத்தது. எனவே பாஷ்யம் சிதம்பரம் சென்றார். சட்டைப்பையில் மறைத்து வைத்துக்கொண்ட துப்பாக்கியுடன் கவர்னர் கலந்து கொண்ட கூட்டத்திற்குச் சென்று அவரைச் சுட முயன்று, முடியாமல் போனது. தஞ்சை திரும்பி தனது நண்பர் கோபாலகிருஷ்ணனிடம் சொல்லி வருத்தப்பட்டார். அவர் பாஷ்யத்தின் செயலை ஏற்றுக் கொள்ளவில்லை. இனி இதுபோன்ற செயல்களை விடுத்து மகாத்மாவைப் பின்பற்றும்படி அறிவுரை கூறினார்.

விடுதலைப் புரட்சிக்காகப் பணம் தேவைப்பட்டது. எனவே மதுரை "இம்பீரியல் வங்கி"யைக் கொள்ளை அடிக்கத் திட்டம் தீட்டினார். ஆனால் ராமசாமி, மாரியப்பன் என்ற இரு நண்பர்கள் அவசரப்பட்டு முயற்சியில் இறங்கி தோல்வியடைந்து காவலர்களிடம் சிக்குண்டனர். சித்திரவதைக்கு உள்ளானதில் மாரியப்பன் என்பவர் பாஷ்யத்தின் பெயரைக் காட்டிக்கொடுத்தார். ஆனால் பாஷ்யம் இரவோடு இரவாக தடயங்களை எல்லாம் அழித்துவிட்டு தனது அறைக்குச் சென்றார். விடிந்ததும் இவரைக் கைது செய்த காவலர்கள், இரண்டு மாதங்கள் சித்திரவதை செய்துவிட்டு இவர் மீது எந்த ஆதாரமும் இல்லையென விடுதலை செய்தனர். ஆனால் "சதிகாரக் கேடி" என்ற பட்டியலில் இவர் பெயர் சேர்க்கப்பட்டது.

1931இல் சென்னை சென்று தமையனார் வீட்டில் தங்கினார். போலீஸ் கண்காணிப்பு இருந்தும், இவர் கதர் அணிந்து கதர் துணி விற்பனை செய்தார். அந்நிய துணிகளை வாங்காதீர்கள் என்று வேண்டுகோள் விடுத்தார். அதன் பயனாய் துணிக்கடைக்காரர்கள் இவர் மீது வெற்றிலைப் பாக்கு எச்சிலை உமிழ்ந்தார்கள், சிகரெட் துண்டுகளை நெருப்புடன் வீசினார்கள். ஐஸ் ஹவுஸ் பகுதியில் கள்ளுக்கடை முன்பு மறியல் செய்த போது கடைக்காரர் பாஷ்யத்தின் தலையில் கள்ளுப்பானையைப் போட்டு உடைத்தார். இந்துஸ்தான் சேவாதளத்தின் தலைவர் டாக்டர் ஹார்டிகார் சென்னைக்கு வந்த போது சேவாதளத் தொண்டராக பாஷ்யத்தைச் சேர்த்துகொண்டார். பகல்கோட் நகரில் பயிற்சி பெற்றுக் கொண்டிருந்தபோது, லண்டன் வட்டமேசை மாநாடு தோல்வி, தாயகம் திரும்பிய காந்தி கைது ஆகியவை நடைபெற்றன. வைசிராய் வெல்லிங்டன் நாடு முழுவதும் அடக்குமுறையைக் கட்டவிழ்த்துவிட்டார். இதனால் அரசியல் இயக்கங்கள், கூட்டங்கள் தடை செய்யப்பட்டன. எனவே சேவாதளத்தைக் கலைத்த ஹார்டிகார், தொண்டர்கள் அவரவர் பகுதிக்குச் சென்று தடை உத்தரவுகளை மீறிச் சிறைபுக வேண்டும் எனக் கூறி தொண்டர்களை அனுப்பினார். பாஷ்யம் சென்னை திரும்பினார்.

ஜவஹர்லால் நேரு ஜனவரி 26-ஆம் தேதியை நாட்டு மக்கள் சுதந்திர தினமாகக் கொண்டாடுமாறு அறைகூவல் விடுத்தார். அதனை ஏற்று பாஷ்யம் ஒரு சாகசத்துக்கு தயாரானார். பெரிய தேசிய மூவண்ணக் கொடியொன்றை இவரே தைத்துக் கொண்டார். நடுவில் மையினால் ராட்டை வரைந்து கொண்டார். அதன் கீழ் "இன்று முதல் இந்தியா சுதந்திரம் அடைகிறது" என்று எழுதினார். ஜனவரி 25, மாலை 7 மணிக்கு கொடியைத் தன் உடைக்குள் மறைத்துக் கொண்டு, தன்னுடன் தியாகி சுப்பிரமணிய சிவாவின் மருமகன் வேணுகோபாலனைத் தன்னைப் பின் தொடரும்படி சொல்லிவிட்டுச் சென்றார். ஒரு திரைப்படக் கொட்டகை சென்று சினிமா பார்த்துவிட்டு நள்ளிரவு 12 மணிக்கு காவலர் உடையில் ரகசியமாக தென்புற வாயில் வழியாகக் கோட்டைக்குள் நுழைந்தார். அங்கு 140 அடி உயரமும் 3 அடி குறுக்களவும் உள்ள கம்பத்தில் ஏறினார். அப்போது சென்னைக் கலங்கரை விளக்கில் உள்ள சுழலும் விளக்கின் வெளிச்சம் இக்கம்பத்தின் மீது பட்டது. அதுபடும் நேரத்தைக் கணக்கிட்டுத் திட்டமிட்டு, ஒளி படும்போதெல்லாம், கம்பத்தின் மறுபுறம் ஒளிந்து ஏறி யூனியன் ஜாக் என்ற பிரித்தானியரின் கொடியை இறக்கிவிட்டு அதில் இந்திய தேசியக் கொடியை ஏற்றிவிட்டு இறங்கி ஓடி தப்பிவிட்டார். காலையில் இக்கொடியினைக் கண்ட கோட்டை ராணுவ வீரர்கள் பதட்டமடைந்தனர். கவர்னருக்குச் செய்தி போயிற்று. இதனைச் செய்தவரைக் கண்டுபிடிக்க போலீஸ் தலைகீழாக நின்றும் பயனில்லை. இன்று வரை அந்த செயலைச் செய்தவர் கண்டுபிடிக்கப்படவில்லை என்றுதான் அரசாங்க ஆவணங்கள் கூறுகின்றன.

அதுமட்டுமல்ல சென்னை ஜார்ஜ் டவுன் பகுதிகளில் அந்நிய துணிகளை விற்கும் பிரம்மாண்டமான கடைகளில் பாஷ்யமும் அவரது நண்பர்களும் துணிகள் வாங்குவது போல் சென்று ஆடைகளுக்குள் செல்லுலாய்டு பெட்டி எனப்படும் ஒரு சிறிய பெட்டியை திணித்துவிடுவார்கள். எனவே இவர்கள் வெளிவந்த சிறிது நேரம் கழித்து அக்கடைகள் அடிக்கடி தீப்பற்றி எரிந்தன. ஆனால் இதுவும் கண்டுபிடிக்கப்படவில்லை.
பாஷ்யம் அப்போது கம்யூனிஸ்டுகளாக இருந்த அமீர்ஹைதர் கான், சி.எஸ்.சுப்பிரமணியம், புதுச்சேரி சுப்பையா ஆகியோரோடு தொடர்பு வைத்திருந்தார். இந்த நிலையில் 1942இல் ஆகஸ்ட் புரட்சி தொடங்கியது. பாஷ்யம் துப்பாக்கிகளைக் கடத்துதல், தண்டவாளங்களைத் தகர்த்தல், பாலங்களை வெடிவைத்துத் தகர்த்தல் ஆகிய புரட்சிகளில் ஈடுபட்டார்.
பாஷ்யம் இயல்பிலேயே ஓரு சிறந்த ஓவியர். அரசியல் கருத்துப்படங்கள், கதைகளுக்கான சித்திரங்கள், ஏடுகளுக்கான முகப்புப்படங்கள் போன்ற பல்வகை ஓவியங்களை ஆர்யா என்ற புனை பெயரில் வரைந்து வந்தார். இவர் வரைந்த மகாகவி பாரதியின் படமே பின்நாளில் சென்னை அரசாங்கத்தாரால் ஏற்றுக் கொள்ளப்பட்டு இன்றளவும் வளைய வருகிறது. 1945இல் முழு நேர ஓவியரானார். "யுனைடெட் ஆர்ட்ஸ்" என்னும் சொந்த நிறுவனத்தைத் தொடங்கினார். காந்தி, நேதாஜி ஆகியோருடைய படங்களையும் இவர் வரைந்திருக்கிறார். காந்தியின் உருவச்சிலையையும் இவர் வடித்துள்ளார்.



</doc>
<doc id="148356" url="https://ta.wikipedia.org/wiki?curid=148356" title="அச்சங்குன்றம்">
அச்சங்குன்றம்

அச்சங்குன்றம் தமிழ்நாட்டின் திருநெல்வேலி மாவட்டத்தில் உள்ள வீரகேரளம் புதூர் வட்டத்தில் அமைந்துள்ள ஒரு கிராமம் ஆகும். ஊரின் முக்கிய சிறப்பம்சமாக பல்வேறு கோவில்கள் அமைந்துள்ளன. அவற்றில் குறிப்பிடத்தக்க கோவில்கள் பெருமாள் சுவாமி கோவில், முத்தாரம்மன் கோவில், காளியம்மன் கோவில், மாட சுவாமி கோவில், கருப்பசுவாமி கோவில் ஆகியனவாகும்.

இக்கிராமத்தினர் பல்வேறு வகையான தொழில்களை செய்து வருகின்றார்கள். வேளாண்மையை முக்கிய தொழிலாகவும், கட்டிடம் கட்டுதல், வியாபார வர்த்தக விற்பனை மற்றும் மர வேலைப்பாடுகள் செய்தல் போன்ற பிற தொழில்களையும் செய்கின்றனர். இங்கு உற்பத்தி செய்யப்படும் வேளாண் பொருள்களும் பிற பொருள்களும் அருகிலுள்ள நகரப் பகுதிகளான சுரண்டை, ஆலங்குளம், தென்காசி, புளியங்குடி, சங்கரன்கோவில், திருநெல்வேலி ஆகிய பகுதிகளுக்கு கொண்டு செல்லப்படுகின்றன.


</doc>
<doc id="148362" url="https://ta.wikipedia.org/wiki?curid=148362" title="குஜராத் வித்யாபீடம்">
குஜராத் வித்யாபீடம்

குஜராத் வித்யாபீடம் "(Gujarat Vidyapith)" இந்திய மாநிலமான குஜராத்தின் அகமதாபாத்தில் உள்ள ஒரு முக்கியப் பல்கலைக்கழகம். இப்பல்கலைக்கழகம் 1920 ஆம் ஆண்டு அண்ணல் காந்தியடிகளால் நிறுவப்பட்டது. காந்தியடிகளால் நிறுவப்பட்ட போது இதன் பெயர் ராஷ்டிரிய வித்யாபீடம் என்பதாகும். 

இந்திய விடுதலைக்குப் பின்னர் 1963 இல் இது நிகர்நிலைப் பல்கலைக்கழகமாகத் தரமுயர்த்தப்பட்டது. இது பல்கலைக்கழக மானியக் குழுவினால் நிர்வகிக்கப்படுகிறது.


</doc>
<doc id="148363" url="https://ta.wikipedia.org/wiki?curid=148363" title="விக்ரம் சேத்">
விக்ரம் சேத்

விக்ரம் சேத் (, ஆங்கிலம்: "Vikram Seth") (பிறப்பு ஜீன் 20, 1952) இந்தியாவைச் சேர்ந்த கவிஞர், நாவலாசிரியர், வாழ்க்கை வரலாற்றாசிரியர் மற்றும் குழந்தைகள் நூலாசிரியர். பத்ம ஸ்ரீ, "பிரவாசி பாரதிய சம்மான்", "WH ஸ்மித் இலக்கிய விருது" மற்றும் "வோடோபோன் கிராஸ்வேர்டு புத்தக விருது" உள்ளிட்ட பல விருதுகளைப் பெற்றுள்ளார்.

கல்கத்தாவில் இருந்த பஞ்சாபி குடும்பத்தில் பிறந்த விக்ரம் சேத் தன் இளமைப் பருவத்தில் பாட்டா நகர், தானாப்பூர், இலண்டன் உள்ளிட்ட பல நகரங்களில் வாழும் நிலை ஏற்பட்டது. ஆரம்பக் கல்வியை தேராடூனில் பயின்ற விக்ரம் மேல் படிப்பை இங்கிலாந்தில் கற்றார். ஆக்ஸ்ஃபோர்டில் பயின்ற விக்ரமிற்கு ஆங்கில இலக்கியம் மற்றும் சீன மொழியில் ஆர்வம் எற்பட்டது. கலிஃபோர்னியாவில் உள்ள ஸ்டான்ஃபோர்டு பல்கலைக்கழகத்தில் சில காலம் படித்த விக்ரம் அதன் பிறகு சீனாவில் உள்ள நான் ஜிங்க் பல்கலைக்கழகத்தில் சீன இலக்கியம் பயின்றார்.

ஜூன் 20, 1952 இல் கல்கத்தாவில் (இன்றைய கொல்கத்தா) பிறந்தவர் விக்ரம் சேத். இவரது பெற்றோர் லீலா சேத் மற்றும் பிரேம் சேத் ஆவர். இவர்கள் பாட்னாவில் பணிபுரிந்ததால் சிறுவயதில் அங்குள்ள புனித சேவியர் பள்ளியில் கல்வி பயின்றார்.

சிலகாலம் லண்டனில் வாழ்ந்த சேத், 1957 இல் இந்தியாவிற்குத் திரும்பினார். வெல்காம் ஆண்கள் பள்ளியிலும் அதன்பின் தூன் பள்ளியிலும் கல்வி பயின்றார். தூன் பள்ளியில் பயின்றபோது அப்பள்ளி வார இதழின் முதன்மை-ஆசிரியராக இருந்தார். தூன் பள்ளியில் கல்வியை முடித்தபின் இங்கிலாந்தின் டோன்பிரிட்ஜ் பள்ளியில் தன் கல்வியைத் தொடர்ந்தார். அங்கு பயிலும்போதுதான் அவருக்குக் கவிதை மீது ஆர்வம் தோன்றியது. அங்கு சீன மொழியும் பயின்றார். ஆக்ஸ்போர்டில் படிப்பு முடிந்த பின் கலிபோர்னியா சென்று பொருளாதாரப் படிப்பிற்காக ஸ்டான்போர்டு பல்கலைக்கழகத்தில் சேர்ந்தார். ஸ்டான்போர்டில் படைப்பிலக்கியமும் சீனாவின் நான்ஜிங் பல்கலைக்கழகத்தில் சீன இலக்கியம் கற்றார்.

இங்கிலாந்தின் சாலிஸ்பரி என்ற இடத்திலுள்ள ஏஞ்ஜெலிக்கன் கவிஞர் ஜார்ஜ் ஹெர்பட்டின் வீட்டை 1996 ஆம் ஆண்டில் வாங்கிப் புனரமைத்து தனது வசிப்பிடமாகக் கொண்டுள்ள இவர் இந்தியாவில் தன் பெற்றோருடன் வசிக்கும் வீடு புது தில்லியில் உள்ளது.

சேத் தன்னை ஒரு ஈரராக அடையாளப்படுத்திக் கொண்டுள்ளார். 2006 ஆம் ஆண்டில் ஓரினச் சேர்க்கையைத் தண்டனைக்குரியக் குற்றமாக்கும் இந்திய தண்டனைச் சட்டம், 377 ஆவது பிரிவுக்கு எதிரான பிரச்சாரத்தின் தலைவரானார்.







</doc>
<doc id="148366" url="https://ta.wikipedia.org/wiki?curid=148366" title="விடுதலை வேள்வியில் தமிழகம் (நூல்)">
விடுதலை வேள்வியில் தமிழகம் (நூல்)

விடுதலை வேள்வியில் தமிழகம் என்பது ஈரோட்டைச் சேர்ந்த த. ஸ்டாலின் குணசேகரன் என்பவர், தமிழகத்தைச் சேர்ந்தவர்களின் விடுதலைப் போராட்டம் குறித்து தொகுத்து எழுதியுள்ள வரலாற்று நூல் ஆகும். இந்த நூலுக்கு சர்வதேசத் தரம் வாய்ந்த நூலுக்கான அங்கீகாரம் கிடைத்துள்ளது. தமிழ்நாட்டில் இருந்து இந்திய சுதந்திரப் போரில் பங்கு கொண்ட மக்களின் வாழ்க்கை வரலாற்றைச் சேகரித்து தொகுக்கப்பட்ட நூலாகும். தமிழகம் முழுவதும் உள்ள வரலாற்று ஆய்வாளர்கள், அறிஞர்கள், பேராசிரியர்கள், எழுத்தாளர்கள், விடுதலைப் போராட்ட வீரர்கள் எனப் பலரை அணுகி அவர்களால் எழுதப்பட்ட நூல் ஆகும்.வெளியிடுவதற்கு முன்பே, இதற்கு சர்வதேச அளவிலான தரம் வாய்ந்த நூல் என்ற அங்கீகாரத்தை மத்திய மனிதவள மேம்பாட்டுத் துறை வழங்கியுள்ளது. தமிழக முன்னாள் முதல்வர் மு. கருணாநிதி இந்நூலுக்கு அணிந்துரை எழுதியுள்ளார். 'பாரத ரத்னா' சி. சுப்பிரமணியம் முன்னுரை எழுதியுள்ளார். வரலாற்றியல் அறிஞர் டாக்டர் கே. ராஜய்யன் இந்நூலுக்கு ஆய்வுரை வழங்கியுள்ளார்.

இந்நூலில், புலித்தேவன் ஆட்சி காலத்திலிருந்து நாடு விடுதலை அடையும் நாள் வரையிலான போராட்ட காலங்கள் சித்தரிக்கப்பட்டுள்ளது. புலித்தேவன், அமரசிம்மன், முத்துராமலிங்க சேதுபதி, வாஞ்சிநாதன், வ.உ.சிதம்பரனார், பாரதியார் உட்படபல்வேறு முக்கியத் தலைவர்களின் போராட்ட கால வரலாறு இதில் தொகுத்து வழங்கப்பட்டுள்ளது. தமிழகத்தைச் சேர்ந்த விடுதலை வீரர்களைப் பற்றி இது போன்று நூல்கள் மிகக் குறைவே. நூறுக்கும் மேற்பட்டோரின் போராட்ட வரலாறு குறித்து இந்த நூலில் இடம் பெற்றுள்ளது. நாட்டுப்பற்றில் தமிழக வீரர்கள் இந்திய துணைக்கண்டத்தில் உள்ள எவருக்கும் சளைத்தவர்கள் அல்லர் என்பதை உணர்த்தும் நூல். இரண்டு பாகங்களாக வெளிவந்துள்ள இந்நூலில் "தென்னிந்தியப் புரட்சி" முதல் "சிறைச்சாலைக் கொடுமைகள்" வரை அமைந்துள்ள 100 கட்டுரைகள் இடம்பெற்றுள்ளன. இரு பாகங்களிலும் மொத்தம் 1,156 பக்கங்கள் உள்ளன.

இந்திய சுதந்திரப் போராட்டத்தில் தமிழகத்தின் பங்கை பறைசாற்றும் வகையில் எழுதப்பட்ட காலப்பெட்டகம் போன்ற நூல் இது. இதன் முதல் பதிப்பு 2001-ம் ஆண்டில் வெளிவந்தது. இந்நூலின் 3-வது பாகம் தயாராகிவருகிறது. இந்நூலின் மூன்று பதிப்புகளும் சேர்ந்து விரைவில் ஆங்கிலம், ஹிந்தியிலும் மொழிபெயர்க்கப்பட்டு வெளியிடப்படவுள்ளன. "மனிதம் பதிப்பகம்" இந்நூலை வெளியிட்டுள்ளது.



</doc>
<doc id="148369" url="https://ta.wikipedia.org/wiki?curid=148369" title="த. ஸ்டாலின் குணசேகரன்">
த. ஸ்டாலின் குணசேகரன்

த. ஸ்டாலின் குணசேகரன் எழுத்தாளர். ஈரோடு மாவட்டத்தைச் சேர்ந்தவழக்குரைஞர். சிறந்த மேடைப் பேச்சாளர். "ஈரோடு மக்கள் சிந்தனைப் பேரவை"த் தலைவர் “விடுதலை வேள்வியில் தமிழகம்” என்கிற ஆய்வு நூலைத் தொகுத்ததன் பலனாகச் சுதந்திரப் போராட்டத்தின் வரலாற்றுப்பதிவுகளைப் பதியச் செய்தவர். பொதுவுடமை, தேசிய உணர்வு, ஆகிய சிந்தனைகளால் இளமைப் பருவத்திலேயே ஈர்க்கப்பட்டு, அவற்றின் வழி இலட்சிய இளைஞராய் வார்க்கப்பட்டவர். இவர் 2005 முதல் ஈரோடு நகரில் புத்தகத் திருவிழா நடத்தி வருகிறார். 

பள்ளி மாணவனாக யிருந்த போது, “பாரதி இளைஞர் மன்றம்” என்கிற இளைஞர் அமைப்பைத் தோற்றுவித்தார். இந்த அமைப்பு வெள்ளி விழாக் கண்டுள்ளது. இவர் பகத்சிங் இளைஞர் மன்றம், இளைஞர் எழுச்சி இயக்கம், மக்கள் சிந்தனைப் பேரவை போன்ற பொது இளைஞர் அமைப்புகளையும் நிறுவி இவற்றின் வாயிலாக இந்திய இளைஞர்களுக்குத் தேசப்பற்றை ஏற்படுத்த பல்வேறு பணிகள் செய்து வருகிறார்.

1980 ஆம் ஆண்டில் சிக்கய நாயக்கர் கல்லூரி மாணவர் பேரவைத் தலைவராகத் தேர்வு செய்யப்பட்டு, அதே ஆண்டில் பெரியார் மாவட்டத்தின் அனைத்துக் கல்லூரி மாணவர் பேரவைத் தலைவராகவும் தேர்வு செய்யப்பட்டார். 1985 ஆம் ஆண்டில், சோவியத் நாட்டின் தலைநகராகிய மாஸ்கோவில் நடைபெற்ற அகில உலக மாணவ இளைஞர் மாநாட்டில் இந்தியாவின் பிரதிநிதிகளில் ஒருவராகத் தேர்வு செய்யப்பட்டுக் கலந்து கொண்டார். அனைத்திந்திய மாணவர் பெருமன்றத்தின் மாநிலத் தலைவராகவும், பல ஆண்டுகள் பணிபுரிந்துள்ளார்.

“ஜீவா முழக்கம்” இதழில், பொன்விழா மலரைத் தயாரிக்கும் பொறுப்பு ஸ்டாலின் குணசேகரனுக்குத் தரப்பட்டது. அதற்காக இந்தியா முழுவதும் பயணம் செய்து ஆய்வுகள் மேற்கொண்ட போதுதான் இந்திய சுதந்திரப் போராட்ட வரலாற்றில் தமிழகத்தின் பங்கு பற்றி போதிய அளவு தெரிவிக்கப்படவில்லை என்பது தெரியவந்தது. எனவே வரலாற்று ஆய்வாளர்கள், நிபுணர்கள், தேதியச் சிந்தனை மிக்க தலைவர்கள், தியாகிகள் என்று பலரையும் கண்டு அவர்கள் தந்த தகவல்களை வெவ்வேறு அறிஞர்களைக் கொண்டு கட்டுரையாக்கி “விடுதலை வேள்வியில் தமிழகம்” என்ற நூலை வெளியிட்டுள்ளார்.




</doc>
<doc id="148373" url="https://ta.wikipedia.org/wiki?curid=148373" title="தமிழ்நூல் தொகை">
தமிழ்நூல் தொகை

தமிழ்நூல்கள் தமிழ்மொழியின் வளத்தையும், தமிழரின் வாழ்க்கைப் பாதையையும், தமிழ்ப்புலவர்களின் கற்பனைத் திறனையும் காட்டுகின்றன. கி. பி. 17ஆம் நூற்றாண்டு வரையில் காலந்தோறும் தோன்றி அச்சேறிய நூல்களின் பெயர்கள் இங்கு அகரவரிசையில் தரப்படுகின்றன. இவற்றில் தமிழர் இயற்றிய சில வடமொழி நூல்களும் இடம பெற்றுள்ளன. இந்தத் தொகுப்பில் தொகுப்பாகவும், பகுப்பாகவும், திரட்டாகவும் வெளிவந்த நூல்களும், உரைநூல்களில் எடுத்துக் காட்டப்பட்ட சில நூல்களுமாக எழுநூற்றுக்கு மேற்பட்ட நூல்களின் பெயர்கள் அவற்றின் கட்டுரைகளைக் காட்டும் தொடுப்புடன் சுட்டப்பட்டுள்ளன. நூலைச் சொடுக்கி அந்த நூல் தோன்றிய காலம், நூலாசிரியர், நூல் தரும் செய்தி முதலானவற்றை அறியலாம். தொகுத்தளித்தவர் மு. அருணாசலம் .













































</doc>
<doc id="148374" url="https://ta.wikipedia.org/wiki?curid=148374" title="சுசேதா கிருபளானி">
சுசேதா கிருபளானி

சுசேதா கிருபளானி ("Sucheta Kriplani") (, ) (சூன் 25, 1908 - டிசம்பர் 1, 1974) இந்தியா உத்தரப்பிரதேச மாநில முதல் பெண் முதலமைச்சராகப் பதவி வகித்த பெருமை உடையவர்.

ஹரியானாவில் இருந்த வங்காளக் குடும்பத்தில் பிறந்தவர் சுசேதா. இவரது தந்தையான எஸ். என். மஜீம்தார் மருத்துவரும் விடுதலைப் போராட்டத்தில் ஈடுபட்டவரும் ஆவார்.

காந்தியடிகளின் வழியைப் பின்பற்றிய சுசேதா வெள்ளையனே வெளியேறு இயக்கத்தில் பங்கேற்றார். இந்தியப் பிரிவினைக் கலவரத்தின் போது காந்தியடிகள் மேற்கொண்ட நவகாளி யாத்திரையில் சுசேதாவும் கலந்து கொண்டார்.

1947 ஆகஸ்டு 15 அன்று அரசியலமைப்பு அவையின் அமர்வில் வந்தே மாதரம் பாடலை இவர் பாடினார்.


</doc>
<doc id="148378" url="https://ta.wikipedia.org/wiki?curid=148378" title="ஜோதிராவ் புலே">
ஜோதிராவ் புலே

மகாத்மா ஜோதிபா கோவிந்த ராவ் புலே ( ) இந்திய விடுதலைப் போராட்டக் காலத்தில் வாழ்ந்த ஒரு சமூக சீர்திருத்தவாதி. சமூக அவலங்களுக்கு எதிராகக் குரல் கொடுத்ததோடு அவற்றைக் களையும் முயற்சிகளிலும் இறங்கியவர். ஒடுக்கப்பட்டோர் மற்றும் பெண்களுக்கென்று பள்ளிகளை நடத்தியவர். 

ஆங்கிலேயர் ஆட்சியை விரும்பியவர்களுள் இவரும் ஒருவர். 1857 சிப்பாய்க் கலகத்தை இவர் உயர் சாதி இந்துக்கள் உண்டாக்கிய கலகமாகவே பார்த்தார். 

1873 ஆம் ஆண்டு தனது ஆதரவாளர்களுடன் இணைந்து இவர் "சத்ய சோதக் சமாஜம்" (பொருள்: உண்மையைத் தேடுவோரின் சமூகம்) எனும் அமைப்பைத் துவங்கினார். ஆனால் இவரது மறைவுக்குப் பின் இந்த இயக்கம் காங்கிரசுடன் கரைந்தது.
அக்கால வழக்கப்படி இவர்தன் 13 ஆம் அகவையில் சாவித்ரிபாய் (9 அகவை) அவர்களுடன் 1840இல் திருமணம் நடந்தது. ஜோதிராவ் புலே அவர்கள் தனது துணைவி சாவித்ரிபாய் புலே அவர்களைச் சாதீய, பெண் ஒடுக்குமுறைக்கு எதிரான போராட்டத்தில் இணைத்துக் கொண்டார். இவர்களுக்கு குழந்தைகள் இல்லை. ஒரு பிராமண விதவையின் யஸ்வந்த் ராவ் என்ற குழந்தையை தத்தெடுத்து வளர்த்தனர்.

மனுதர்மம் எல்லாப் பெண்களையும், சாதி வித்தியாசம் பாராமல் அடிமைகளாக (தாஸா) அல்லது சூத்திரர்களாக நடத்துகிறது. சூத்திராதி சூத்திரர்கள் என்ற தனது கணிப்பில் பெண்களையும் புலே இணைத்தார். 1842 ஆம் ஆண்டில் ஆரம்பிக்கப்பட்ட பெண் குழந்தைகளுக்கான அவரது முதல் பள்ளிக் கூடத்திற்கு சமூக அந்தஸ்து கிடைக்கவில்லை. குழந்தைகளைக் கருவிலேயே கலைக்க வேண்டிய நிலையிலோ அல்லது பிறந்த பின் அவற்றைக் கொல்ல வேண்டிய நிலையிலோ உள்ள விதவைப் பெண்களுக்கான இல்லத்தை 1863 ஆம் ஆண்டில் நிறுவினார். 1864 ஆம் ஆண்டில் நடைபெற்ற சாரஸ்வத் பிராமண விதவையின் மறுமணத்தில் முக்கியப் பங்கு புலேயினுடையது. 1882 ஆம் ஆண்டு வெளியிடப்பட்ட பெண் விடுதலை பற்றிய தவறான கருத்துக்களைக் கொண்ட ஆய்வுக் கட்டுரையான, ஆண் பெண் பற்றிய ஒப்பீடு (ஸ்திரீ புருஷ்துலானா) என்பதை எதிர்த்து குரல் கொடுத்தவர் புலே மட்டுமே.



</doc>
<doc id="148379" url="https://ta.wikipedia.org/wiki?curid=148379" title="அகத்தியர் ஞானம்">
அகத்தியர் ஞானம்

அகத்தியர் ஞானம் 16ஆம் நூற்றாண்டு நூல். இதன் நூலாசிரியர் அகத்தியர் 18 சித்தர்களில் ஒருவர். 
ஐந்து வகையான ஞானம் இதில் கூறப்பட்டுள்ளது. அவற்றுள் சில.
<poem>
மனமது செம்மையானால் மந்திரம் செபிக்க வேண்டா
மனமது செம்மையானால் வாயுவை உயர்த்த வேண்டா
மனமது செம்மையானால் வாசியை நிறுத்த வேண்டா
மனமது செம்மையானால் மந்திரம் செம்மை யாமே
</poem>


</doc>
<doc id="148380" url="https://ta.wikipedia.org/wiki?curid=148380" title="அவனி சுந்தரி">
அவனி சுந்தரி

அவனி சுந்தரி, எழுத்தாளர் சாண்டில்யன் எழுதிய தமிழ் வரலாற்று புதினம் ஆகும். புறநானூற்றுப் பாடல்களை வைத்து எழுதப்பட்டது. இதில் அவனி சுந்தரி கற்பனைப் பாத்திரம். கதை நிகழ்ச்சிகள் புறநானூற்றுக்குப் புறம்பாக இல்லாமல் அப்பாடல்களில் இழைந்தோடி கற்பனை செய்யப் பட்டிருக்கின்றன.




</doc>
<doc id="148385" url="https://ta.wikipedia.org/wiki?curid=148385" title="16 ஆம் நூற்றாண்டு தமிழ்நூற் பட்டியல்">
16 ஆம் நூற்றாண்டு தமிழ்நூற் பட்டியல்

தமிழ்நாட்டில் 16 ஆம் நூற்றாண்டில் பல புலவர்கள் தோன்றிப் பலநூல்களை இயற்றியுள்ளனர். அவர்கள் அனைவரையும், அவர்கள் இயற்றிய அனைத்து நூல்களையும் உடன்காலப் புலவர்களோடு இணைத்துக் காணும் வகையில் இந்தப் பட்டியல் உருவாக்கப்பட்டுள்ளது. இலக்கியப் பாதையை வரலாற்றுக் கோணத்தில் பார்க்க விரும்பும் ஆய்வாளர்களுக்கு இது உதவியாக அமையும். 16ம் நூற்றாண்டு தமிழ் நூல் உருவாக்கத்தில் ஒரு முக்கிய திருப்புமுனைக் காலப் பகுதி ஆகும். இக் காலத்திலேயே தமிழ் முதல் முதலாக அச்சேறியது. எனினும் பெரும்பான்மைத் தமிழ் சாசனங்களும், நூல்களும் சுவடிகளிலும், செப்பேடுகளிலும், கல்வெட்டுக்களிலுமே எழுதப்படன.



</doc>
<doc id="148387" url="https://ta.wikipedia.org/wiki?curid=148387" title="கார்த்தியா">
கார்த்தியா

கார்த்தியா என அறியப்படும் கார்த்தியா ஏங் லிங்குவா தமுல் எ போர்த்துகேஸ் (Cartilha ē lingoa Tamul e Portugues) (தமிழில்: "தமிழ் மொழியிலும் போர்த்துகீசியத்திலும் அமைந்த [திருமறைச்] சிற்றேடு") என்பது அச்சிடப்பட்ட முதல் தமிழ் நூல் ஆகும். இந்த நூலில் தமிழ்ச் சொற்கள் இலத்தீன் எழுத்துக்களில் அச்சுக் கோர்க்கப்பட்டிருந்தன. இது 1554ஆம் ஆண்டு பெப்ரவரி 11ஆம் நாள் லிசுபனில் வெளியானது. இதை ஆக்கியோர் வின்சென்ட் தெ நாசரெத், ஹோர்கே கார்வாலோ மற்றும் தோமா த குருசு ஆகியோர் ஆவர். இம்மூவரும் தமிழ் அறிந்த இந்தியர்களே என்றும் அவர்களுடைய கிறித்தவப் பெயர்களே நமக்குத் தெரிந்துள்ளன என்றும் அறிஞர் கருதுகின்றனர். 


</doc>
<doc id="148392" url="https://ta.wikipedia.org/wiki?curid=148392" title="ஒமேகா">
ஒமேகா

ஒமேகா என்பது ஒரு கட்டற்ற, திறமூல இணைய பதிப்பாக்க மென்பொருள் ஆகும். இது உள்ளடக்க மேலாண்மை மென்பொருட்கள், சேகரிப்பு மேலாண்மை மென்பொருட்கள், நிறுவன ஆவணங்கள் போன்ற மேலாண்மை மென்பொருட்களின் பல்வேறு கூறுகளின் குறிப்பிட்ட கூறுகளை உள்வாங்கி இது வடிவமைக்கப்பட்டுள்ளது. டுப்பிளின் கருவகம் போன்ற மீதரவு சீர்தரங்களை கொண்டிருக்கும் அதே வேளை உள்ளடக்கத்தைக் காட்சிப்படுத்தலை முக்கியப் படுத்தியும் இந்த மென்பொருள் வடிவமைக்கப்பட்டுள்ளது. இதனை லாம்ப் (லினக்சு, மைசீக்குவல், பி.எச்.பி) கட்டமைப்பில் எளிதாக, குறைந்த செலவில் நிறுவலாம். 



</doc>
<doc id="148393" url="https://ta.wikipedia.org/wiki?curid=148393" title="கோகா (மென்பொருள்)">
கோகா (மென்பொருள்)

கோகா என்பது ஒரு ஒருங்கிணைக்கப்பட்ட நூலக ஒருங்கியத்தை மேலாண்மை செய்ய உதவும் ஒரு கட்டற்ற மென்பொருள் ஆகும். இது பெர்ள் மொழியில் எழுதப்படுள்ளது. மையெசுக்யூயெல் தருவுத்தளத்தைப் பயன்படுத்துகிறது. இதை எளிதாக குறைந்த செலவில் நிறுவிக் கொள்ளலாம். இது MARC standards பயன்படுத்தி தகவல்களைச் சேமிக்கிறது. கோகா மென்பொருளில் இருந்து LibLime Koha folk செய்யப்பட்டது.



</doc>
