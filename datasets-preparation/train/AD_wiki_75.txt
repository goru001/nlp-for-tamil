<doc id="351136" url="https://ta.wikipedia.org/wiki?curid=351136" title="சைலினால் ஆரஞ்சு">
சைலினால் ஆரஞ்சு

சைலினால் ஆரஞ்சு "(Xylenol orange)" என்பது CHNOS என்ற மூலக்கூற்று வாய்ப்பாடு கொண்ட ஒரு கரிம வேதியியல் வினைப்பொருளாகும். பொதுவாக உலோகங்களை தரம்பார்க்கும் ஆய்வுகளில் நிலைகாட்டியாகச் செயல்படும் டெட்ராசோடியம் உப்பாக இவ்வினைப்பொருள் பயன்படுகிறது. உலோகங்கள் தரம்பார்க்கப்படும் போது தரம் காணும் கரைசலில் சிவப்பாக காணப்படும் சைலினால் ஆரஞ்சு முடிவுப் புள்ளியில் மஞ்சள் நிறத்திற்கு மாறுகிறது. முற்காலத்தில் வர்த்தகமுறையில் தயாரிக்கப்பட்ட சைலினால் ஆரஞ்சு முற்றிலுமாக தூய்மையற்றதாகும் . சில சமயங்களில் 20% தூய்மையுடன் கிடைத்தது. அரை-சைலினால் ஆரஞ்சும், இமினோடையசிட்டிக் அமிலமும் இதில் மாசுக்களாக கலந்திருந்தன. 90% தூய்மையான சைலினால் ஆரஞ்சு தற்பொழுது கிடைக்கிறது. 


</doc>
<doc id="351137" url="https://ta.wikipedia.org/wiki?curid=351137" title="நிசில்">
நிசில்

நிசில் "(Nisil)" என்பது எடையளவில் 95.5% சிலிக்கன், 4.4% மக்னீசியம் உலோகங்கள் கலந்துள்ள ஒரு நிக்கல் கலப்புலோகம் ஆகும்.

நிசில் கலப்புலோகம் 1341 – 1420°செ வெப்பநிலையில் உருகுகிறது. 8.58 கிராம்/செ.மீ³ அடர்த்தியும், 20 பாகை செல்சியசு வெப்பநிலையில் 0.365 Ω.மி.மீ2 /மீ வெப்பத்தடை அளவும் கொண்டுள்ளது. 
என் வகை வெப்பமின் இரட்டைகளில் நேர்மின்சுமை தாங்கியாக நிக்ரோசில் கலப்புலோகமும் எதிர்மின்சுமை தாங்கியாக மற்றொரு நிக்கல் கலப்புலோகமான நிசில் கலப்புலோகமும் பயன்படுத்தப்படுகிறது கந்தகம் கலந்துள்ள வாயுக்களின் தொடர்பு இல்லாமல் இதைப் பயன்படுத்த வேண்டும். 



</doc>
<doc id="351139" url="https://ta.wikipedia.org/wiki?curid=351139" title="ஈலியம் காலக்கணிப்பு">
ஈலியம் காலக்கணிப்பு

ஈலியம் காலக்கணிப்பு "(Helium dating)" என்பது பாரம்பரிய முறையான யுரேனியம்-தோரியம் அல்லது யுரேனியம்-தோரியம்/ஈலியம் காலக்கணிப்பு முறையைக் குறிக்கிறது. 

பெருங்கடல்களில் ஆக்சிசனின் பயன்பாட்டு விகிதத்தை உறுதிப்படுத்துவதற்காக டிரிட்டியம்-ஈலியம் என்ற புதிய காலக்கணிப்பு முறை உருவாக்கப்பட்டுள்ளது


</doc>
<doc id="351154" url="https://ta.wikipedia.org/wiki?curid=351154" title="மெழுகுப் புழு">
மெழுகுப் புழு

மெழுகுப் புழுக்கள் (Waxworms) என்பவை மெழுகு அந்துப்பூச்சிகளின் புழுக்கள் ஆகும். இது முனகும் அந்துப்பூச்சி குடும்பத்தைச் சேர்ந்ததாகும் (பிர்ரலிடே). இதில் இரண்டு நெருங்கிய தொடர்புடைய இனங்கள் வணிகரீதியாக இனப்பெருக்கம் செய்யப்படுகின்றன அவை - சிறிய மெழுகு அந்துப்பூச்சி (அக்ரோரியா கிரிஸல்லா) மற்றும் அதிக மெழுகு அந்துப்பூச்சி (கல்லேரியா மெல்லோனெல்லா) என்பவையாகும். இதில் மற்றொரு வகை இன லார்வாவின் பெயர் இந்திய உணவு அந்துப்பூச்சி (Plodia interpunctella), இந்த இனம் வணிக ரீதியாக கிடைக்கவில்லை. 

வயதுவந்த அந்துப்பூச்சிகள் சில நேரங்களில் "தேனீ பூச்சிகள்" என்று அழைக்கப்படுகின்றன.

மெழுகுப் புழுக்கள் நடுத்தர-வெள்ளை கம்பளிப் பூச்சிகளாகும் இவை கருப்பு-நிற கால்கள் மற்றும் சிறிய, கருப்பு அல்லது பழுப்பு தலைகள் கொண்டிருக்கும். இந்தக் கம்பளிப்புழுவை சிலர் மீன்பிடிப்பதற்குப் பயன்படுத்துவார்கள்.

காடுகளில், இவை தேனீக்களின் கூடுகளில் ஒட்டுண்ணிகள் போல் வாழ்கிறார்கள் மற்றும் அதன் கூட்டுப்புழுக்கள், மகரந்தம், தேனீக்களி ன்தோல் போன்றவற்றை சாப்பிடுகிறன. மேலும் தேன் மெழுகையும் உண்கின்றன மெழுகை உண்பதாலேயே இவை மெழுகுப் புழு என்ற பெயரைப் பெற்றன. தேனீ வளர்ப்பவர்கள் மெழுகுப்பைகள் பூச்சிகள் என்று கருதுகின்றன.தேனீ வளர்ப்பவர்கள் மெழுகுப் புழுக்களை தீங்குயிர்கள் என்று கருதுகின்றனர். 
இந்தப் பூச்சியின் தோற்றுவளரிகள் (லார்வா) நெகிழியைச் செரிக்கக்கூடிய விசித்திர இயல்பைப் பெற்றிருக்கின்றன என்பதை ஐரோப்பிய ஆய்வாளர்கள் கண்டறிந்திருக்கிறார்கள். இந்தப் புழு பாலித்தீனின் வேதிப் பிணைப்புகளை எளிதில் உடைக்கக்கூடியதாக இருக்கின்றது. ஸ்பானிய தேசிய ஆராய்ச்சிக் கழகத்தைச் சேர்ந்த ஃபெதெரிக்கா பெர்தோக்கீனி என்ற அறிவியலாளர் பல ஆண்டுகளுக்கு முன்பு இந்தப் பூச்சிகளின் விசித்திர இயல்புகளைத் தற்செயலாகக் கண்டறிந்தார். பெர்தோக்கீனியின் மனைவி ஒரு தேனீ வளர்ப்பாளர். தேனடைகளிலிருந்து பலமுறை புழுக்களைக் களைந்து ஒரு நெகிழி பையில் அவற்றைப் போட ஆரம்பித்தார். கூடிய விரைவிலேயே அந்தப் புழுக்களெல்லாம் நெகிழியை உண்டு அதனால், பைகளில் துளைகள் விழ ஆரம்பித்தன. இதைக் கண்டபிறகு தன் சகாக்களுடன் ஆய்வுகளை மேற்கொண்டார். அணைமையில் ‘கரண்ட் பயாலஜி’ என்ற ஆய்விதழில் அவர்கள் வெளியிட்ட ஆய்வுக்கட்டுரையில், அந்தப் புழுக்களால் நெகிழியை எப்படிச் செரிக்க முடிகிறது என்பதைக் குறித்து கண்டுபிடித்ததை விளக்கியுள்ளார்கள். உலகின் மிக மோசமான மாசுக்களில் ஒன்றான நெகிழி மேலும் மேலும் சேர்ந்துகொண்டே போவதை இந்தக் கண்டுபிடிப்பு தடுத்து நிறுத்தும் என்ற நம்பிக்கை தோன்றியிருக்கிறது. 


</doc>
<doc id="351165" url="https://ta.wikipedia.org/wiki?curid=351165" title="கெய்மாதா கிராண்டி தீவு">
கெய்மாதா கிராண்டி தீவு

கெய்மாதா கிராண்டி தீவு ("Ilha da Queimada Grande") அல்லது பாம்புத் தீவு ("Snake Island") ஒரு சதுர கிலோமீட்டருக்கு ஒரு பாம்பு எனும் வீதத்தில் கொடிய நச்சுத்தன்மை வாய்ந்த பாம்புகள் அதிகம் வாழுமிடமாகும். இது பிரேசிலின் சாவோ பாவுலோ மாநிலத்திற்குட்பட்ட பகுதியில் அமைந்துள்ளது. பல்வேறு காலநிலைகளை கொண்ட இத்தீவில் பாறைகள் சூழ்ந்த மழைக்காடுகள் காணப்படுகின்றன. மனிதர்கள் வாழ தகுதியற்ற இத்தீவில் சில ஆராய்ச்சியாளர்களும் பிரேசில் ராணுவமும் மட்டும் செல்ல அனுமதிக்கப்பட்டுள்ளனர்

சாவோபவுலோ மாகாண கடற்பரப்பில் இருந்து  தோராயமாக 31 கிமீ தொலைவில் 430,00 சகிமீ பரப்பளவில் அமைந்துள்ளது கடற்பரப்பிலிருந்து 206 மீட்டர் உயரத்தில் உள்ள இத்தீவின் 20 சகிமீ பரப்பில் மழைக்காடுகள் சூழ்ந்துள்ளது 18.38 செல்சியஸ் முதல் 27.28 செல்சியஸ் வரை வெப்பம் பதிவாகும் இத்தீவின் ஆண்டின் சராசரி  மழையளவு 135.4 மில்லிமீட்டராகும்.



</doc>
<doc id="351167" url="https://ta.wikipedia.org/wiki?curid=351167" title="அமேரா தஸ்தர்">
அமேரா தஸ்தர்

அம்ரியா தாஸ்த்தர், ( பிறப்பு அமே தாஸ்த்தர்) இவர் தன் படிப்பை கதிடிரால் அன்ட் ஜான் கானன் பள்ளியில் துவகினார். இவர் தன் மேல் நிலைக்கல்வியை திருபாய் அம்பானி பன்னாட்டுப் பள்ளியில் துவக்கினார். ஆனால் நடிப்புக்காக பள்ளிப் படிப்பை கைவிட்டார். இவர் பார்சி மொழியை புரிந்து கொள்ளக்கூடியவர் ஆனால் வீட்டில் குசராத்தி மொழியை பேசுவார் மேலும் ஆங்கிலம், பிரெஞ்சு மொழிகளைப் பேசத் தெரிந்தவர். இவர் தற்போது மும்பையில் எச். ஆர். கல்லூரியில் இளநிலைப் பட்டப்படிப்பை படித்து வருகிறார். இவர் தன் வாழ்க்கையை வடிவழகியாக துவக்கினார்.

இவர் மனிஷ் திவாரியின் இந்தி திரைப்படமான இசாக் என்ற காதல் படத்தில்  படத்தில் நடித்தார் a , இசாக் படத்தில் பிரித்திக் பாபருடன் இணைந்து நடித்தார்.


</doc>
<doc id="351182" url="https://ta.wikipedia.org/wiki?curid=351182" title="கீச்சிரோ டொயோடா">
கீச்சிரோ டொயோடா

கீச்சிரோ டொயோடா ("Kiichiro Toyoda", சூன் 11, 1894 – மார்ச் 27, 1952}} என்பவர் சப்பானியத் தொழிலதிபர் ஆவார். இவர் தனது குடும்ப நிறுவனமான டொயோடா விசைத்தறி நிறுவனத்தை மாற்றி டொயோட்டா நிறுவனத்தை நிறுவியவர்.

குடும்ப வறுமை காரணமாக, சிச்சிரோ டொயோடாவின் தந்தை ஸாகிச்சி டொயோடாவால் ஆரம்பக் கல்விக்கு மேல் படிக்க முடியவில்லை. ஆகவே மகன் சிச்சிரோ டொயோடாவை பிரபல டோக்கியோ பல்கலைக் கழகத்தில் பொறியியல் கல்வி படிக்க வைத்தார். பின், சிச்சிரோ டொயோடா அமெரிக்காவிற்கும் இங்கிலாந்திற்கும் சென்று தொழில் நுட்பம் சார்ந்த பயிற்களை எடுத்துக்கொண்டார். பயிற்சிக்குப் பின், விசைத்தறிகள் தயாரிக்கும் தன் குடும்ப நிறுவனத்தில் சேர்ந்தார். குடும்ப நிறுவனதை நடத்திக்கொண்டே கார் தயாரிப்பதற்கான பணிகளையும் மேற்கொண்டார். அப்பா ஸாகிச்சி டொயோடாவும் மகனின் ஆர்வத்திற்கு முட்டுக்கட்டை போடாமல் ஊக்கம் அளித்து உற்சாகம் ஊட்டினார். ஸாகிச்சி டொயோடா 1930 ல் மரணம் அடைந்தார். அவர் இறந்து நான்கே வருடங்களில் முதல் காரை சிச்சிரோ டொயோடா உருவாக்கினார். முதல் ஆண்டில் 20 கார்கள் மட்டுமே டொயோட்டா நிறுவனத்தால் தாயாரிக்கப்பட்டது. இப்பொழுது 2016 இல் டொயோட்டா நிறுவனம் 9940000 கார்களை உற்பத்தி செய்து, கார் உற்பத்தியில் உலகில் இரண்டாம் இடத்தில் உள்ளது.

நிறுவனப் பெயர் உருவாக்கத்திற்காக, வாடிக்கையாளர்களிடையே ஆலோசனை கேட்டு ஒரு போட்டி நடத்தினார் சிச்சிரோ டொயோடா. அப்படி உருவானதே டொயோட்டா என்ற பெயர். தனது குடும்பப் பெயரில் இருந்தே இப்பெயரை வடிவமைத்தார் சிச்சிரோ டொயோடா.



</doc>
<doc id="351186" url="https://ta.wikipedia.org/wiki?curid=351186" title="எஸ். தட்சிணாமூர்த்தி">
எஸ். தட்சிணாமூர்த்தி

எஸ். தட்சிணாமூர்த்தி (சுசர்லா தட்சிணாமூர்த்தி சாஸ்திரி, இளையவர், நவம்பர் 11, 1921 - பெப்ரவரி 9, 2012) ஓர் இந்திய இசைக் கலைஞர் ஆவார். திரைப்பட இசையமைப்பாளர், பின்னணிப் பாடகர், கருநாடக சங்கீத வித்துவான், வயலின் வாத்தியக் கலைஞர், இசைத்தட்டுத் தயாரிப்பாளர் எனப் பன்முகத் திறமை கொண்டவர். தமிழ், தெலுங்கு, இந்தி, சிங்களம் மொழித் திரைப்படங்களுடன் ஹாலிவூட் திரைப்படங்களுக்கும் இசையமைத்துள்ளார். 

இவரது தாத்தாவான சுசர்லா தட்சிணாமூர்த்தி சாஸ்திரி சீனியர் கருநாடக மும்மூர்த்திகளுள் ஒருவரான தியாகப்பிரம்மம் தியாகராஜர் சுவாமிகளின் நேரடி சிஷ்ய பரம்பரையில் வந்தவராவார்.

எஸ். தட்சிணாமூர்த்தி 1921 நவம்பர் 11-ஆம் நாள் ஆந்திர மாநிலம், கிருஷ்ணா மாவட்டத்திலுள்ள பெதகல்லேபள்ளி என்னும் ஊரில் பிறந்தார். இவரது தந்தை சுசர்லா கிருஷ்ணபிரம்ம சாஸ்திரி ஒரு சங்கீத ஆசிரியராவார். தாயார் அன்னபூரணம்மா. ஆந்திரா பல்கலைக் கழகத்தில் கருநாடக இசையில் இளங்கலை பட்டம் பெற்றார். 

1938 ஆம் ஆண்டில் ஹெச். எம். வி. இசைத்தட்டுக் கம்பெனியில் ஆர்மோனியம் வாசிக்கும் கலைஞராக பணியில் அமர்ந்தார். பின்னர் அனைத்திந்திய வானொலி நிலையத்தில் 'ஏ' தர இசை வித்துவானாக பணியாற்றினார். பின்னர் தென்னிந்திய பகுதிக்கான இயக்குநராகப் பதவியுயர்வு பெற்றார். 

பின்னர் திரைப்படங்களுக்கு இசையமைக்கத் தொடங்கி தெலுங்கு, தமிழ், கன்னடம், சிங்களம் ஆகிய மொழிப் படங்களுக்கு இசையமைத்தார். ஹாலிவூட்டில் ஜங்கிள் மூன் மென் (1955) உட்பட பல திரைப்படங்களுக்கு ரீரிக்கார்டிங் எனப்படும் பின்னணி இசை வழங்கினார்.

நீரிழிவு நோய் காரணமாக 1972 ஆம் ஆண்டில் ஒரு கண்ணில் பார்வையை இழந்தார். பின் 1987 ஆம் ஆண்டில் மறு கண்ணிலும் பார்வையை இழந்தார். 2012 பெப்ரவரி 9-ஆம் நாள் மூச்சுத் திணறல் காரணமாகச் சென்னையிலிருந்த அவரது இல்லத்தில் காலமானார்.


</doc>
<doc id="351189" url="https://ta.wikipedia.org/wiki?curid=351189" title="வளைய ஆல்க்கீன்">
வளைய ஆல்க்கீன்

வளைய ஆல்க்கீன் "(Cycloalkene)" என்பது அரோமாட்டிக் பண்பில்லாத, மூடப்பட்ட கார்பன் வளையங்களைக் கொண்டுள்ள ஆல்க்கீன் ஐதரோகார்பன்களாகும். இவை வளைய ஒலிபீன்கள், சைக்ளோ ஆல்க்கீன்கள் என்ற பெயர்களாலும் அழைக்கப்படுகின்றன. வளைய பியூட்டீன், வளைய பென்டீன் போன்ற சில வகை சைக்ளோ ஆல்க்கீன்கள் பலபடி சங்கிலிகளை உருவாக்கும் ஒற்றைப்படிகளாக பயன்படுத்தப்படுகின்றன. வடிவியல் கருத்துக்களின் அடிப்படையில் சிறிய வளைய ஆல்க்கீன்கள் பெரும்பாலும் ஒருபக்க மாற்றியன்களாகக் காணப்படுகின்றன. எனவே பெயருடன் ஒருபக்க என்ற முன்னொட்டு சேர்க்கப்படாமல் விடுபடுகிறது. எட்டு அணுக்களுக்கு மேற்பட்ட பெரிய வளைய ஆல்க்கீன்கள் இரட்டைப் பிணைப்புடன் ஒருபக்க-மறுபக்க மாற்றியன்களாக தோன்றுகின்றன.


</doc>
<doc id="351192" url="https://ta.wikipedia.org/wiki?curid=351192" title="நாவலந்தேயம்.">
நாவலந்தேயம்.


</doc>
<doc id="351200" url="https://ta.wikipedia.org/wiki?curid=351200" title="நிக்ரோசில்">
நிக்ரோசில்

நிக்ரோசில் "(Nicrosil)" என்பது 14.4% குரோமியம், 1.4% சிலிக்கன், 0.1% மக்னீசியம் உலோகங்கள் கலந்துள்ள ஒரு நிக்கல் கலப்புலோகம் ஆகும் . 

என் வகை வெப்பமின் இரட்டைகளில் நேர்மின்சுமை தாங்கியாக நிக்ரோசில் கலப்புலோகமும் எதிர்மின்சுமை தாங்கியாக மற்றொரு நிக்கல் கலப்புலோகமான நிசில் கலப்புலோகமும் பயன்படுத்தப்படுகிறது 



</doc>
<doc id="351201" url="https://ta.wikipedia.org/wiki?curid=351201" title="கார ஐதராக்சைடு">
கார ஐதராக்சைடு

கார ஐதராக்சைடுகள் "(Alkali hydroxides)" என்பவை கார உலோக நேர்மின் அயனிகளும் ஐதராக்சைடு எதிர்மின் அயனிகளும் (OH−) சேர்ந்து உருவாகும் வகையான காரங்கள் ஆகும். 

என்பவை கார ஐதராக்சைடுகளுக்கு எடுத்துக்காட்டுகளாகும். 

சோடியம் ஐதராக்சைடு பொதுவாகக் கிடைக்கும் கார ஐதராக்சைடு ஆகும். சந்தையில் பல்வேறு வன்பொருள் கடைகளிலும், வடிகால் தூய்மையாக்கி போன்ற பொருளாக இக்காரம் விற்பனைக்கு கிடைக்கிறது. மரத்தால் செய்யப்பட்ட மேற்தளங்களை தூய்மையாக்க உதவும் கரைசல்களில் பயன்படுத்தப்படும் பொட்டாசியம் ஐதராக்சைடு மற்றொரு பொதுவான கார ஐதராக்சைடு ஆகும் 

கார ஐதராக்சைடுகள் அனைத்தும் காரமானவை என்பதால் அரிக்கும் தன்மை கொண்டைவையாகும். 
கார உலோகம் ஒன்றை நீர் உள்ள கிண்ணத்தில் இடுவதால் நிகழும் வினையை விளக்கும் வகுப்பறை செய்முறை சோதனையில் அறியமுடியும். தீவிரமாக நிகழும் இவ்வினையில் ஐதரசன் வாயுவும், ஒரு கார ஐதராக்சைடும் உருவாகின்றன. உதாரணமாக சோடியம் ஒரு கார உலோகமாக இச்சோதனையில் பயன்படுத்தப்பட்டால் கீழ்கண்ட வினை நிகழ்கிறது. 
சோடியம் + தண்ணிர் → சோடியம் ஐதராக்சைடு + ஐதரசன் வாயு.

2 Na + 2 H2O → 2 NaOH + H2


</doc>
<doc id="351203" url="https://ta.wikipedia.org/wiki?curid=351203" title="தைட்டானியத் தங்கம்">
தைட்டானியத் தங்கம்

தைட்டானியத் தங்கம் "(Titanium gold)" என்பது (Ti-Au அல்லது Au-Ti) உலோகவியலில் தைட்டானியத்தையும் தங்கத்தையும் சேர்த்து உருவாக்கப்படும் ஒரு கலப்புலோகம் ஆகும். பல் மருத்துவம் , பீங்கான், அணிகலன் போன்ற தொழில்களில் இக்கலப்புலோகம் பயன்படுத்தப்படுகிறது. மற்ற கலப்புலோகங்களைப் போலவே தைட்டானியத் தங்கமும் அதிக வலிமை, இழுவலிமை, கடினத்தன்மை, காந்தவியல் பண்பு முதலான பண்புகளை இதன் பகுதிப் பொருட்களை விடவும் அதிகமாகப் பெற்றுள்ளது . 
2016 சூலையில் மேற்கொள்ளப்பட்ட ஒர் ஆய்வில் இவ்வுலோகமிடைச் சேர்மம் தைட்டானியத் தங்கம் β-Ti3Au ஆனது பல்வேறு வகை எஃகுகளைக் காட்டிலும் நான்கு மடங்கு அதிக கடினத்தன்மையைக் கொண்டுள்ளதாக தெரிவிக்கப்பட்டது . 

2008 ஆம் ஆண்டு தயாரிக்கப்பட்ட அயர்ன் மேன் திரைப்படத்தில் படத்தின் கதாநாயகன் உடுத்தியிருந்த கவசம் தைட்டானியத் தங்கம் கலப்புலோகத்தால் உருவாக்கப்பட்ட கவசமாகும் . தங்கத் தைட்டானியம் கையுறை போல இருந்ததாக அயர்ன் மேனாக நடித்திருந்த நடிகர் இராபர்டு டௌனி சூனியர் தெரிவித்திருந்தார் .


</doc>
<doc id="351213" url="https://ta.wikipedia.org/wiki?curid=351213" title="வினைவேகம்">
வினைவேகம்

வினைவேகம் அல்லது வேதி வினைவேகம் (Reaction rate) என்பது ஒரு குறிப்பிட்ட வேதிவினை நிகழும் வேகத்தைக் குறிப்பதாகும். எந்தவொரு வினையிலும் வினைபடுபொருள் வினைவிளைபொருள் ஆகியவற்றின் செறிவு மாறிக்கொண்டே இருக்கும். வினைநிகழும் நேரம் செல்லச் செல்ல, வினைபடுபொருளின் செறிவு குறைந்துகொண்டே இருக்கும். வினைவிளைபொருளின் செறிவு அதிகரித்துக்கொண்டே இருக்கும். ஓரலகு நேரத்தில் அவ்வாறான செறிவுமாற்றத்தின் வேகம் வினைவேகம் என்று வழங்கப்படும். 

இயற்பிய வேதியியலில் வேதி வினைவேகவியல் வினைகளின் வேகத்தைப் பற்றி மேலும் விவரிக்கும் இயலாகும். வேதிப் பொறியியல், சுற்றுச்சூழல் வேதியியல் போன்ற பிற துறைகளிலும் வினைவேகமும் வேதி வினைவேகவியலும் பயன்படுவன. 

கீழ்க்காணும்படி, பொதுவான ஒரு வேதிவினையைக் கருதினால்,

இதில், (A, B) என்பன வினைபடுபொருள்கள், (P, Q) என்பன வினைவிளைபொருள்கள்; ("a", "b", "p", "q") என்பன வினைபடுபொருள் மற்றும் வினைவிளைபொருள் ஆகியவற்றின் விகிதக்கெழுக்கள்.

IUPAC வரைமுறையின்படி ஒரு மூடிய அமைப்பின் மாறாக் கனவளவு செயல்முறையில், வேதிவினையின் வினைவேகம், 'r' ஆனது:

இதில் [X] என்பது X என்னும் பொருளின் செறிவு ஆகும். வினைவேகத்திற்கு அலகானது, மோல் லிட்டர் வினாடி.




</doc>
<doc id="351214" url="https://ta.wikipedia.org/wiki?curid=351214" title="அலுமினைடு">
அலுமினைடு

அலுமினைடு "(Aluminide") என்பது அலுமினியம் மிகை நேர்மின்னேற்ற தனிமங்களுடன் இணைந்து உருவாகும் சேர்மங்களைக் குறிக்கிறது. நேர்மின்னேற்ற தனிமங்கள் என்பவை குறைவான அயனியாக்க ஆற்றல் கொண்ட, வேதிவினைகளின் போது எலக்ட்ரான்களை இழந்து நேர்மின் அயனியாக மாறும் தன்மை பெற்ற தனிமங்களாகும். தனிமவரிசை அட்டவணையில் அலோகங்களுக்கு அருகில் அலுமினியம் இருப்பதால் வேறுபட்ட உலோகங்களுடன் அலுமினியத்தால் பிணைப்பு கொள்ள இயல்கிறது. 

அலுமினைடு சேர்மம் அயனிச் சேர்மத்திற்கும் கலப்புலோகத்திற்கும் இடைப்பட்ட பண்புகளுடன் காணப்படுகிறது.


</doc>
<doc id="351217" url="https://ta.wikipedia.org/wiki?curid=351217" title="ஐதராக்சி ஆந்த்ரசீன்கள்">
ஐதராக்சி ஆந்த்ரசீன்கள்

ஐதராக்சி ஆந்த்ரசீன்கள் "(Hydroxyanthracenes)" என்பவை இயற்கையாக காணப்படும் பீனால் சேர்மங்கள் வகையாகும். கேசியா அலாட்டா எனப்படும் சீமையகத்தியிலும் , கேசியா சென்னா எனப்படும் நிலாவாரையிலும் (சென்னோசைடுகள் ஏ, பி, சி, டி) ஐதராக்சி ஆந்த்ரசீன்கள் காணப்படுகின்றன . 


</doc>
<doc id="351218" url="https://ta.wikipedia.org/wiki?curid=351218" title="பென்சைல் புளோரைடு">
பென்சைல் புளோரைடு

பென்சைல் புளோரைடு "(Benzyl fluoride)" என்பது CHF என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மம் ஆகும். ஒரு பென்சீன் வளையத்தில் புளோரோமெத்தில் குழு பதிலீடு செய்யப்பட்ட ஒரு பென்சீன் வளையத்தை இச்சேர்மம் கொண்டுள்ளது. நிறமற்ற நீர்மமான இச்சேர்மம் -35 பாகை செல்சியசு வெப்பநிலையை உருகுநிலையாகவும் , 140 °செ வெப்பநிலையை கொதிநிலையாகவும் கொண்டுள்ளது.


</doc>
<doc id="351222" url="https://ta.wikipedia.org/wiki?curid=351222" title="4-வினைல்தொலுயீன்">
4-வினைல்தொலுயீன்

4-வினைல்தொலுயீன் "(4-Vinyltoluene)" என்பது CHCHCH=CH என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மம் ஆகும். சிடைரீன் வழிப்பொருளான இச்சேர்மம் குறிப்பிட்ட சில பாலிசிடைரீன்கள் தயாரிப்பில் ஓர் இணை ஒற்றைப்படியாகப் பயன்படுத்தப்படுகிறது. 4-எத்தில்தொலுயீனை, ஐதரசன் நீக்கம் செய்து 4-வினைல்தொலுயீன் தயாரிக்கப்படுகிறது. 


</doc>
<doc id="351223" url="https://ta.wikipedia.org/wiki?curid=351223" title="7039 அலுமினியக் கலப்புலோகம்">
7039 அலுமினியக் கலப்புலோகம்

7039 அலுமினியக் கலப்புலோகம் "(AA 7039)" என்பது அலுமினியத்தின் ஓரு கலப்பு லோகம் ஆகும். இக்கலப்பு லோகத்தில் பிரதானமாக உலோகக் கலவையாக்கும் தனிமமாக துத்தநாகம் (3.5–4.5%) சேர்ந்துள்ளது. மேலும், 0.30% சிலிக்கன், 0.40% இரும்பு, 0.10% தாமிரம், 0.10–0.40% மாங்கனீசு, 2.3–3.3% மக்னீசியம், 0.15–0.25% குரோமியம், 0.10% தைட்டானியம், 0.15% நுண்ணளவுத் தனிமங்கள் போன்றவை கலந்துள்ளன. 7039 அலுமினியக் கலப்புலோகத்தின் அடர்த்தி 2740 கிலோகிராம்|கி.கி/மீட்டர்|மீ3.ஆகும்.

அமெரிக்காவில் இக்கலப்புலோகம் முதன் முதலில் 1962 ஆம் ஆண்டு பதிவு செய்யப்பட்டது.



</doc>
<doc id="351231" url="https://ta.wikipedia.org/wiki?curid=351231" title="கூகிள் ஐ/ஓ (மேம்பாட்டாளர் மாநாடு)-2017">
கூகிள் ஐ/ஓ (மேம்பாட்டாளர் மாநாடு)-2017

கூகிள் மேம்பாட்டாளர் மாநாடு (Google I/O) என்பது கூகிள் நிறுவனத்தால் சான் பிரான்சிஸ்கோ, கலிபோர்னியா யாவில் நடைபெற்ற வருடாந்திர மாநாடு ஆகும்.இந்த மாநாட்டில் இணைய மேம்பாடு, கூகிள் குரோம், ஆண்ட்ராய்டு இயங்குதளம், கூகிள் தேடல், செல்லிடத் தொலைபேசி போன்றவற்றின் மேம்பாடு பற்றி விவாதிக்கப்பட்டது. இதன் முதல் மாநாடு 2008 ஆம் ஆண்டு நடைபெற்றது. 



</doc>
<doc id="351233" url="https://ta.wikipedia.org/wiki?curid=351233" title="அத்தி (பேரினம்)">
அத்தி (பேரினம்)

அத்தி ("ficus", ) என்பது மோரேசி குடும்பத்தில் உள்ள கெட்டியான மரங்கள், புதர்கள், கொடிகள், மேலொட்டிகளைக் கொண்ட ஏறத்தாழ 850 இனங்களின் ஒரு பேரினம் ஆகும். இக்குடும்பத்தில் காணப்படும் அனைத்து தாவரங்களும் இணைந்து அத்தி மரங்கள் அல்லது அத்தி என அழைக்கப்படுகின்றன. இவை பெருமளவாக வெப்பவலயப் பகுதிகளிலும், சிறிய அளவில் மிதவெப்பமான பகுதியிலும் வளர்கிறது.

இக் குடும்பத்தில் பொதுவாக காணப்படும் அத்தி ("common fig"), அல்லது "பைகஸ் காரிக்கா" ("F.Carica") தென்மேற்கு ஆசியா மற்றும் நடுநிலக் கடல் பகுதிகளில் (ஆப்கானித்தான் முதல் போர்த்துகல் வரை) பெருமளவு சாகுபடி செய்யப்படுகிறது. பழங்காலத்தில் இதில் காணப்படும் பழம் அத்தி ("figs") என அழைக்கப்பட்டது. இவற்றில் காணப்படும் பழங்கள் உள்ளுர் பொருளாதாரத்திற்கும் மற்றும் உணவுப் பொருளிலும் முக்கியத்துவம் பெறுகிறது. இவற்றின் கனிகள் காட்டு உயிரினங்களுக்கு முக்கிய உணவாகப் பயன்படுகிறது.

அத்தி வெப்ப மண்டல வளர் போினம் ஆகும். இது மரமாகவும், சிறு செடியாகவும், கொடியாகவும் வளாியல்புகள் காணப்படுகிறது. இது பசுமையாகவும், சில நேரங்களில் இலையுதிர் சிற்றினமாகவும், சில பகுதியில் எண்டமிக் (தனித்த தாவரமாகவும் ) வளர்கிறது.

இவற்றில் காணப்படும் மஞ்சாி (மலர்க்கொத்து ) சிறப்பு வாய்ந்ததாக காணப்படுகிறது. இத்தாவரத்தை எளிதில் மற்ற தாவரத்தை விட கண்டறிவது கடினம். சில பண்புகளில் எளிதில் கண்டறிந்து விடலாம். இவற்றில் காணப்படும் கனிகள், மஞ்சாி கொத்தாக காணப்படும். இவற்றின் உள்பகுதியில் சிறிய மலர் காணப்படுகிறது. இவற்றிற்கு சின்கோனியம் என்றழைக்கப்படும் கனி வகை. இக்கனிவகையில் மகரந்த சேர்க்கை நடைபெற உதவி செய்யும். புச்சிகள் உள்ளுக்குள்ளேயே முட்டை இடுகிறது. இது உயிாியலாளர்களுக்கு மிகப்பொிய கவனத்தைம் (ஆச்சாியத்தையும்) ஏற்படுத்துகிறது.

அத்தி தாவரம் எந்த நூற்றாண்டைச் சார்ந்தது என்பதற்கு தொல்லுயிர் படிவம் ஏதும் கிடைக்கப் பெறவில்லை. தற்காலத்தில் இப்போினம் 60 மில்லியன் ஆண்டுகளுக்கு பழமையானது. சுற்றுச் சூழலில் மிக முக்கியத்துவம் வாய்ந்த இத்தாவரம் மழைக்காடுகளுக்கு மிக முக்கியம் வாய்ந்தது. இதன் கனிகள் பறவைகள், குரங்கு, மரங்கொத்தி, மைனா போன்ற விலங்குகளுக்கு உணவாக பயன்படுகிறது.

இவற்றின் கட்டை எளிய மற்றும் பால் போன்ற திரவம் வடியும் தன்மை கொண்டவை. இவற்றின் பயன்பாடு எகிப்து நாடுகளில் மிகவும் பயன்பட்டது. இந்தியாவில் பைகஸ் பெங்காலியன்ஸ் தாவரம் ஹெர்பல் பயன்பாட்டில் பயன்படுகிறது.

இது கனிகள் மூலம் பரவுகிறது. இதில் காணப்படும் கனிகள் உணவு மற்றும் மருத்துவத்தில் பல்வேறு நோய்களுக்கு மருந்தாக பயன்படுகிறது. இதில் பிளவனாய்டு, சர்க்கரை, வைட்டமின் யு மற்றும் ஊ மற்றும் நொதிகள் காணப்படுகிறது. இதில் உருவாகும் லேட்டக்ஸ் (திரவம்) கண் எாிச்சல் மற்றும் ஒவ்வாமை ஏற்படுகிறது. இதில் ஏறக்குறைய பத்து வகையான வைட்டமின்கள் காணப்படுகிறது. அைனத்து வைகயான அத்தி தாவரங்கள் அமொிக்காவை பிறப்பிடமாக கொண்டுள்ளது.


</doc>
<doc id="351236" url="https://ta.wikipedia.org/wiki?curid=351236" title="ஓலே உரோமர்">
ஓலே உரோமர்

ஓலே கிறித்தென்சென் உரோமர் "(Ole Christensen Rømer)" (; 25 செப்டம்பர் 1644 – 19 செப்டம்பர் 1710) ஒரு டேனீசிய வானியலாளர் ஆவார். இவர் 1676 இல் ஒளியின் வேகத்தை முதலில் அளந்து மதிப்பிட்டார்.

இவர் புத்தியல்கால வெப்பமானியைக் கண்டறிந்தார். இது நீரின் இரு நிலையான வெப்பநிலைகளான உறைநிலைக்கும் கொதிநிலைக்கும் இடையிலான வெப்பநிலைகளை அளந்தது. 

 இவர் 1644 செப்டம்பர் 25 இல் ஆர்த்தசுவில் பிறந்தார். இவரது தந்தையார் கிரித்தென் பெடெர்சென் (இறப்பு: 1663) ஆவார். இவரது தாயார் அன்னா ஒலுப்சுதத்தே சுட்டார்ம் (-1690) ஆவார். இவர் செல்வ வளமான குடும்பத்தில் பிறந்தவர் ஆவார். 1642 ஆம் ஆண்டுக்குப் பிறகு, இவர் தன்பெயரை உரோமர் எனப் பயன்படுத்தலானார். இதன் பொருள் இவர் டேனீசியத் தீவின் உரோமோவில் இருந்து வந்தவர் என்பதாகும். கிறிசுதென் பெடெர்சென் எனும் பெயரில் பலர் இருந்ததால் அவர்களில் இருந்து வேறுபடுத்தவே இப்பெயர் மாற்றத்தைப் பயன்படுத்த நேர்ந்துள்ளது. ஆர்த்தசுவில் இருந்த பழைய கதீட்ரல் பள்லியில் கல்வி முடித்த ஆண்டான 1662 ஆம் ஆண்டுக்கு முன் இவரைப் பற்ரிய பதிவேதும் கிடைக்கவில்லைஇவர் கோப்பனேகனுக்குச் சென்று அங்கு கோப்பனேகன் பல்கலைக்கழகத்தில் பட்டம் பெற்றார். இவரது பல்கலைக்கழக வழிகாட்டி இராசுமசு பர்த்தோலின் ஆவார். பர்த்தோலின் வீட்டில் இவர், 1668 இல் உடன்தங்கியிருந்தபோது, அவர் ஐசுலாந்து படிகம் என்ற கால்சைட்டின் ஒளிக்கதிரின் இரட்டை ஒளிவிலகல் பற்ரிய ஆய்வை வெளியிட்டுள்ளார். அப்போது பர்த்தோலின் டைக்கோ பிராகுயி அவர்களின் நோக்கீடுகளை வெளியிடும் பணியில் ஈடுபட்டிருந்த்தால், உரோமர் அவற்றில் இருந்து கணிதவியலும் வானியலும் கற்க அனைத்து வாய்ப்புகளையும் பெற்றிருந்தார்.

பிரெஞ்சு அரசு உரோமரைப் பணியில் அமர்த்தியது. பதினான்காம் உலூயிசு இவரைத் தவுபினுக்குப் பயிற்றுநராக அமர்த்தினார். அப்போது இவர் வார்சேல்சின் அரிய ஊற்றுகளை வடிவமைத்து அதன் கட்டுமானத்திலும் ஈடுபட்டார்.

இவர் டென்மார்க்கில் காலந்தோறும் பல தகைமைகளால் பாராட்டப்பட்டுள்ளார். இவரது உருவம் நாணயத்தாள்களில் வெளியிடப்பட்டது. ஓலே உரோமர் மலை இவரது நினைவாகப் பெயரிடப்பட்டது .ஆர்த்தசு, கோப்பனேகன் தெருக்களுக்கும் இவரது பெயர் சூட்டப்பட்டுள்ளன ("Ole Rømers Gade" and ' ). ஆர்த்தசு பல்கலைக்கழகத்தின் வான்காணகமும் இவரது நினைவாகப் பெயரிடப்பட்டுள்ளது The Ole Rømer Observatory ('). தேர்ந்தெடுத்த விண்மீன்களின் அகவையும் வெப்பநிலையும் இயற்பியல், வேதியியல் பண்புகளையும் மதிப்பிட ஏவப்பட்ட டேனீசியச் செயற்கைக்கோள் ஒன்றும் இவரது பெயரிடப்பட்டுள்ளது . இந்த செயற்கைக்கோள் திட்டம் 2002 இல் நிறுத்தப்பட்டது. பின்னரும் அது மேற்கொள்ளப்படவில்லை.

நிலாவின் உரோமர் குழிப்பள்ளம் இவரது நினைவாகப் பெயர் இடப்பட்டுள்ளது.




</doc>
<doc id="351242" url="https://ta.wikipedia.org/wiki?curid=351242" title="சைரந்திரி">
சைரந்திரி

சைரந்திரி, பாண்டவர்களுடனான சூதாட்டத்தில் வென்ற கௌரவர்கள் விதித்த படி, திரௌபதியுடன் 12 ஆண்டு வனவாசம் முடித்த திரௌபதி உள்ளிட்ட பாண்டவர்கள், ஓராண்டு தலைமறைவு வாழ்க்கை வாழ, மத்சய நாட்டின் மன்னர் விராட அரண்மனையில் மாறுவேடத்தில் பணியில் சேர்கின்றனர்.

திரௌபதி, மன்னர் விராடனின் பட்டத்து இராணியான சுதோஷ்ணைக்கு சிகை அலங்காரம் செய்யும் பணிப்பெண்னாக சைரந்திரி எனும் பெயரில் விராட அரண்மனைப் பணியில் சேர்கிறார்.

தருமர் அந்தணர் வேடத்தில் கங்கன் எனும் பெயரில் விராட மன்னரின் அரசவை உறுப்பினராகவும் மற்றும் விராடனுடன் சொக்கட்டான் மற்றும் சதுரங்கம் ஆடும் பணியிலும் சேர்ந்தார். அருச்சுனன் விராட இளவரசி உத்தரைக்கு நாட்டியம் கற்றுத் தர பிருகன்னளை எனும் பெயரிலும், வீமன் அரண்மனை சமையல்காரராக வல்லபன் எனும் பெயரிலும், சகாதேவன் விராட நாட்டின் ஆநிரைகளை காக்கும் பணியில் தந்திரிபாலன் எனும் பெயரிலும், நகுலன் குதிரைகளை பராமரிக்கும் கிரந்திகன் எனும் பெயரிலும், விராட நாட்டு அரண்மனைப் பணிகளில் சேர்ந்தனர்.

விராட இராணி சுதோஷ்ணையின் அண்ணனும், விராடனின் தலைமைப் படைத் தலைவருமான கீசகன், அரண்மனையின் அந்தப்புரத்திற்கு சென்ற போது, தனது தங்கை சுதோஷ்ணையின் பணிப்பெண்ணாக இருந்த சைரந்திரியைக் கண்டு, காமம் மிகுதியால் சைரந்திரியை அடைய ஆவல் கொண்டான். 

சைரந்திரி மீதான தனது காமத்தை, கீசகன் இராணி சுதோஷ்ணையிடம் தெரிவிக்க, சுதோஷ்ணை சைரந்திரியை மது கோப்பையுடன் கீசகனின் மாளிகைக்கு செல்ல ஆணையிட்டாள். கீசகன் மாளிகைக்குச் சென்ற சைரந்திரியை, கீசகன் காம வெறியுடன் சைரந்திரியின் கையைப் பிடித்து வன்கொடுமை செய்ய முற்பட்ட போது, சைரந்திரி கீசகனின் கைப்பிடியிலிருந்து தன்னை விடுத்துத் கொண்டு, விராடனின் அரசவைக்கு ஒடிச் சென்று, கீசகனால் தனக்கு ஏற்பட்ட கொடுமையை எடுத்துரைத்து நீதி கேட்டாள்.

அரசவையில் கூடியிருந்த மன்னர் விராடன், சுதோஷ்ணை முதலானவர்கள், கீசகனுக்குப் பயந்து சைரந்திரியின் நிலையைக் கண்டு அமைதி காத்தனர். மேலும் அரசவையில் மாறுவேடத்தில் இருந்த கங்கன், பிருகன்னளை மற்றும் வல்லபனும் தாங்கள் வேடதாரிகள் என்பதை மறைக்கும் பொருட்டு சைரந்திரி விடயத்தில் தலையிடாமல் அமைதி காத்தனர். 

கீசகனை கண்டு விராட மன்னரே பயந்த நிலையில், அரண்மனைச் சமையல் அறையில் வல்லபன் பெயரில் மாறுவேடத்தில் இருந்த வீமனை அணுகிய சைரந்திரி, கீசகனால் தனது கற்புக்கு ஏற்படப் போகும் ஆபத்திலிருந்து காக்க, கீசகனைக் கொல்லும் படி கூறினாள்.

கீசகன் கடுமையாக ஆணையிட்டதின் பேரில், சைரந்திரி கீசகனின் காமப் பசியைப் போக்க, கீசகனின் அரண்மனைக்கு நடு இரவில் வருவதாக வாக்களித்தாள். 

சைரந்திரியும், வல்லாளனும் வகுத்த திட்டப்படி, நடு இரவில் கீசகனின் அரண்மனைக்கு சென்று, அங்கிருந்த கட்டிலில் பெண் வேடத்தில் வல்லபன் படுத்துக் கொண்டான். 

காமபசியுடன் சைரந்திரியை அனுபவிக்கும் வெறியுடன் வந்த கீசகன், கட்டிலில் பெண் வேடத்தில் படுத்திருந்த வல்லபனைத் தொட்டான். உடனே வல்லபவன் வெகுண்டெழுந்து, கீசகனின் கை, கால்களை முறித்துக் கொன்றான்.

யாராலும் வெல்ல முடியாத கீசகனை, சைரந்திரியைக் காக்கும் ஐந்து கந்தர்வக் கணவர்கள் தான் கொன்றதாக விராட நாட்டில் வதந்தி பரவியது. கீசகன் இறந்தான் என்ற செய்தி கேட்டு வந்த கீசகனின் தம்பியர்கள், கீசகன் அடைய விரும்பிய சைரந்திரியையும், கீசகனின் சடலத்துடன் வைத்து தீ மூட்ட முடிவு செய்தனர்.

இச்செய்தி அறிந்த வல்லபன், கீசகன் சவ உடலுடன் இழுத்துச் செல்லப்பட்ட சைரந்திரியை, சுடுகாட்டிற்கு எடுத்துச் செல்லும் வழியில் மறித்து, கீசகனின் தம்பியர்களை கொன்று, சைரந்திரியை மீட்டு விராட அரண்மனைக்கு அனுப்பி வைத்தார்.


</doc>
<doc id="351243" url="https://ta.wikipedia.org/wiki?curid=351243" title="கூகிள் உதவியாளர்">
கூகிள் உதவியாளர்

கூகிள் உதவியாளர் என்பது கூகிள் நிறுவனத்தால் வெயிடப்பட்ட ஒரு மென்பொருள் ஆகும்.கூகிள் இதனை மே 2016 ஆம் ஆண்டில் அறிவித்தது.
இதனை கூகிள் மேம்பாட்டாளர் மாநாடு மே 18,2016 ஆம் ஆண்டில் வெளியிட்டார்.கூகிள்ஹோம்,"அல்லோ"எனும் செய்தி தொடர்பு மென்பொருட்களையும் அந்தச் சமயத்தில் கூகிள் தலைமை நிர்வாக அதிகாரி திரு.சுந்தர் பிச்சை அவர்கள் இந்த இரு-வழி கூகிள் உதவியாளரினை அறிமுகம் செய்தார்..பின்னர், கூகிள் டூடுலின் தலைவரான ரியான் ஜெர்ம்கிங், கூகிள் முன்னாள் அனிமேட்டர் எம்மா கோட்ஸை போன்றோர் அதனை மேம்படுத்தினர்.
தொடக்கத்தில் அல்லோ,கூகிள் ஹோம் போன்றவற்றிற்கு மட்டும் இதனை பயன்படுத்தும் வகையில் பிக்சல் செல்லிடத் தொலைபேசியில் மட்டும் அறிமுகம் செய்யப்பட்டது..பின் 2017 ஆம் ஆண்டில் ஆண்ட்ராய்டு இயங்குதளம் மார்ஷ்மல்லோ,நொளகட் போன்றவற்றில் செயல்படும் வகையில் மாற்றி அமைக்கப்பட்டது. ஆண்ட்ராய்டு வியர் 2.0 என கூறப்படும் கடிகார மென்பொருளில் இதனை பயன்படுத்தலாம்..இது ஆண்ட்ராய்டு தொலைக்காட்சி மற்றும் அண்ட்ராய்டு ஆட்டோ இன் எதிர்கால பதிப்புகளில் சேர்க்கப்படும்.]].
கூகிள் அசிஸ்டண்ட் என்பது கூகிள் நவ் போன்று தகவல்களைப் பெற முடியும்,வானிலை போன்ற விவரங்களியும் பெற இயலும்.ஆனாலும் இதில் இரு-வழி மூலம் தகவல்களைப்பெற முடியும் என்பது சிறப்பு.அட்டை வடிவமைப்பில் தேடல் முடிவுகள் வழங்கப்படுவதால் எளிமையாக உபயோகப்படுத்த முடியும்.
கூகிள் உதவியாளர் ஒரு ஷாப்பிங் பட்டியலை பராமரிக்க முடியும்.ஆனால் இந்த அம்சமானது ஏப்ரல் 2017 ஆம் ஆண்டில் கூகிள் எக்ஸ்பிரஸ் மற்றும் கூகிள் ஹோம் பயன்பாட்டிற்கு மாற்றப்பட்டது, இதன் விளைவாக கூகிள் பெருத்த நட்டம் அடந்தது எனவே இந்த அம்சத்தினை கூகிள் உதவியாளரிடம் தக்கவைத்தது.

கூகிள் அசிஸ்டண்ட் உதவியுடன் ஒரு பயனர் கூகிள் தேடு பொறியில் தேடலாம். ஒரு இசைக்கோப்பை இசத்து 'இது எந்த பாடல்' என வினவ முடியும். அருகில் உள்ள சுற்றுலா தளங்கள், உணவகங்கள் ஆகிய அனைத்து தகவல்களையும் பெற முடியும். தேடல் தொடர்பான சிறு சிறு உரையாடல்களையும் நிகழ்த்தலாம். கூகிள் அசிஸ்டண்ட் எட்டு குரல்களில் தற்போது உள்ளது.

கணிப்பொறி உலகத்தின் மார்க் ஹச்மேன் அவர்கள் கூகிள் அசிஸ்டண்ட்ஸின் பலன்களை உலகிற்கு எடுத்துரைத்தார், மேலும் இது "கார்டனா மற்றும் சிரி போன்றவற்றிற்கு சிறந்த போட்டியாக அமையும் என கூறினார்.


</doc>
<doc id="351245" url="https://ta.wikipedia.org/wiki?curid=351245" title="கங்கன், மகாபாரதம்">
கங்கன், மகாபாரதம்

கங்கன், மகாபாரத இதிகாசத்தில் 12 ஆண்டுகள் வன வாசத்தை முடித்த பாண்டவர்கள், ஓராண்டு தலைமறைவு வாழ்க்கை நடத்த திரௌபதியுடன் மத்சய நாட்டின் மன்னர் விராடனின் அரண்மனையில் மாறு வேடத்தில் பணியில் சேர்ந்தனர். 

தருமர் அந்தணர் வடிவத்தில் கங்கன் எனும் பெயரில் விராட மன்னரின் அரசவை உறுப்பினராகவும் மற்றும் விராடனுடன் சொக்கட்டான் மற்றும் சதுரங்கம் ஆடும் பணியிலும் சேர்ந்தார். 

விராட அரண்மனையில் திரௌபதி சைரந்திரி வேடத்திலும், அருச்சுனன் பிருகன்னளை வேடத்திலும், வீமன் வல்லபன் வேடத்திலும், சகாதேவன் தந்திரிபாலன், வேடத்திலும், நகுலன் கிரந்திகன் வேடத்திலும் விராட அரண்மனைப் பணிகளில் சேர்ந்தனர்.

பாண்டவர்களின் வனவாசத்தின் 13வது ஆண்டு நிறைவுறும் காலத்தில், பாண்டவர்கள் விராட நாட்டில் தலைமறைவாக இருப்பதை ஒற்றர்கள் மூலம் உணர்ந்த துரியோதனன், விராட நகரத்திலிருந்து பாண்டவர்களை குறிப்பாக அருச்சுனனை வெளிக் கொணர, கர்ணன், பீஷ்மர் மற்றும் துரோணர் தலைமையில் பெரும்படையுடன் விராட நாட்டின் எல்லையில் மேய்ந்து கொண்டிருந்த ஆநிரைகளை கவர்ந்தனர். 

இச்செய்தி இடையர்கள் மூலம் விராட மன்னருக்குச் சென்ற போது, கௌரவரப் படைகளை எதிர்கொள்ள, தன் சிறு வயது மகன் உத்தரனை அனுப்ப முயற்சிக்கையில், உத்தரனின் தேரோட்டியாக பிருகன்னளையை நியமிக்க சைரந்திரி வேண்டுகோள் விடுத்த யோசனையை கங்கனும் ஆமோதித்தார். 

போர்க் களத்தில் கௌரவர்களைக் கண்ட உத்தரன் நடுக்கம் கொண்டான். எனவே உத்தரன் தோரோட்ட, பிருகன்னளை, பீஷ்மர் முதலான கௌரவர்களை வென்று, விராட நகரத்திற்குத் திரும்பும் போது பிருகன்னளை தேரோட்டிக் கொண்டு வந்தார். 

போரில் தன் மகன் உத்தரன் வெற்றி பெற்றதாக கருதி, உத்தரனைப் புகழ்ந்தும், பிருகன்னளையைத் தாழ்த்தியும் பேசிய விராட மன்னரை நோக்கி கங்கன், உண்மையில் போரில் வென்றது பிருகன்னளை எனக் கூற, கடுஞ்சினத்துடன் விராட மன்னர் கங்கன் மீது சொக்கட்டான் காய்களை வீசி எறிந்தார். காய்கள் கங்கனின் நெற்றியில் பட்டு, குருதி நிலத்தில் விழும் வேளையில், சைரந்திரி தன் சீலைத் தலைப்பால் தருமரின் குருதி நிலத்தில் விழாது பிடித்துக் கொண்டாள். 

இச்செயலைக் கண்டு வியந்த விராடன், ஏன் குருதியை நீ கீழே விழாவண்ணம் சேலைத் தலைப்பால் தாங்கினாய் எனக் கேட்டதற்கு, சைரந்திரி கங்கன் உண்மையில் பாண்டவர்களில் மூத்தவனான தருமர் எனும் உண்மையைக் கூறினாள். தருமரின் இரத்தம் விராட அரண்மனையில் சிந்தினால், அவரது உடன்பிறப்புகள் விராட நாட்டையே கொளுத்தி விடுவார்கள் என்பதால், குருதியைச் சேலைத் தலைப்பில் பிடித்துக் கொண்டேன் எனக் கூறினாள். 

விராடன் தன் தவறை உணர்ந்து கங்கனிடம் (தருமரிடம்) மன்னிப்புக் கோரினார். பின் மாறுவேடத்தில் மற்ற பாண்டவர்களான வீமன் முதலானவர்கள் விராட அரண்மனையில் தங்கியிருப்பதை கங்கர் மூலம் விராடன் அறிந்து கொண்டு, அனைவருக்கும் உரிய சிறப்புகள் செய்தான்.



</doc>
<doc id="351247" url="https://ta.wikipedia.org/wiki?curid=351247" title="கிரந்திகன்">
கிரந்திகன்

கிரந்திகன், மகாபாரத இதிகாசத்தில் 12 ஆண்டுகள் வன வாசத்தை முடித்த பாண்டவர்கள், ஓராண்டு தலைமறைவு வாழ்க்கை நடத்த திரௌபதியுடன் மத்சய நாட்டின் மன்னர் விராடனின் அரண்மனையில் மாறு வேடத்தில் பணியில் சேர்ந்தனர். நகுலன் மாறுவேடத்தில் "கிரந்திகன்" எனும் பெயரில் விராட நாட்டு குதிரைகளை பராமரித்தல் மற்றும் பயிற்சி அளிக்கும் பணியில் சேர்ந்தார்.
விராட அரண்மனையில் தருமர் அந்தணர் வடிவத்தில் கங்கன் எனும் பெயரிலும், திரௌபதி விராட நாட்டின் பட்டத்து இராணி சுதோஷ்ணையின் கூந்தல் அலங்காரம் செய்ய சைரந்திரி எனும் பெயரிலும், அருச்சுனன் விராட இளவரசி உத்தரைக்கு நாட்டியம் கற்றுத் தர பிருகன்னளை எனும் பெயரிலும், வீமன் அரண்மனை சமையல்காராக வல்லபன் எனும் பெயரிலும், சகாதேவன் விராட நாட்டின் ஆநிரைகளை காக்கும் பணியில் தந்திரிபாலன் எனும் பெயரிலும் சேர்ந்தனர்..



</doc>
<doc id="351250" url="https://ta.wikipedia.org/wiki?curid=351250" title="வல்லபன்">
வல்லபன்

வல்லபன், மகாபாரத இதிகாசத்தில் 12 ஆண்டுகள் வன வாசத்தை முடித்த பாண்டவர்கள், ஓராண்டு தலைமறைவு வாழ்க்கை நடத்த திரௌபதியுடன் மத்சய நாட்டின் மன்னர் விராடனின் அரண்மனையில் மாறு வேடத்தில் பணியில் சேர்ந்தனர். வீமன் விராட அரண்மனை சமையல் பணியாளாரக வல்லபன் எனும் பெயரில் பணியில் சேர்ந்தார். 

[[தருமன்|தருமர்]] [[அந்தணர்]] வடிவத்தில் [[கங்கன், மகாபாரதம்|கங்கன்]] எனும் பெயரிலும், [[திரௌபதி]] விராட இராணி சுதோஷ்ணையின் கூந்தல் அலங்காரம் செய்ய [[சைரந்திரி]] எனும் பெயரிலும், [[அருச்சுனன்]] விராட இளவரசி [[உத்தரை]]க்கு நாட்டியம் கற்றுத் தர [[பிருகன்னளை]] எனும் பெயரிலும், [[நகுலன்]] அரண்மனைக் குதிரைகளுக்கு பயிற்சி தரும் பணியில் [[கிரந்திகன்]] எனும் பெயரிலும், [[சகாதேவன்]] விராட நாட்டின் ஆநிரைகளை பராமரிக்கும் [[தந்திரிபாலன்]] எனும் பெயரிலும் விராட அரண்மனையில் பணியில் சேர்ந்தனர்.

[[File:Death ok Kickaka.jpg|thumb|[[வீமன்]] எனும் [[வீமன்|வல்லபனால்]] கொல்லப்படும் [[கீசகன்]]]]
விராட நாட்டு பட்டத்து இராணி சுதோஷ்ணையின் தம்பியும், விராட நாட்டின் தலைமைப் படைத் தலைவருமான [[கீசகன்]], விராட இராணி சுதோஷ்ணையின் பணிப்பெண்னான [[சைரந்திரி]]யைக் கண்டு, அவளை அடைய ஆவல் கொண்டான். கீசகனின் காம வெறியை நிறைவேற்ற இராணி சுதோஷ்ணை, [[சைரந்திரி]]யை இரவில் மதுக் கோப்பையுடன் கீசகனின் அரண்மனைக்குச் செல்லுமாறு பணித்தாள். 

இச்செய்தியை [[சைரந்திரி]] மூலம் அறிந்த [[வீமன்|வல்லபவன்]], பெண் வேடமிட்டுக் கொண்டு கீசகனின் அரண்மனைக் கட்டிலில் படுத்துக் கொண்டான். 

அரண்மனைக் கட்டிலில் படுத்திருப்பது சைரந்திரி என நினைத்து [[கீசகன்]] ஆவலுடன் கட்டிலில் படுத்திருந்த வல்லபனை கட்டித் தழுவும் போது, வல்லபன் கீசகனின் கை, கால்களை முறித்துக் கொன்றான்.

[[துரியோதனன்|துரியோதனனின்]] தூண்டுதல் பேரில் [[மத்சய நாடு|விராட நாட்டின்]] மீது படையெடுத்து வந்த [[திரிகர்த்த நாடு|திரிகர்த்தர்களுடன்]] போரிட [[கங்கன், மகாபாரதம்|கங்கன்]] வல்லாளனை அனுப்பினார். வல்லாளனும் திரிகர்த்தர்களை தனது சமையலறைக் கரண்டிகளைக் கொண்டு அடித்து விரட்டி, விராட நாட்டை எதிரிகளிடமிருந்து காத்தார்.


[[பகுப்பு:மகாபாரதக் கதை மாந்தர்கள்]]

</doc>
<doc id="351252" url="https://ta.wikipedia.org/wiki?curid=351252" title="தந்திரிபாலன்">
தந்திரிபாலன்

தந்திரிபாலன், மகாபாரத இதிகாசத்தில் 12 ஆண்டுகள் வன வாசத்தை முடித்த பாண்டவர்கள், ஓராண்டு தலைமறைவு வாழ்க்கை நடத்த திரௌபதியுடன் மத்சய நாட்டின் மன்னர் விராடனின் அரண்மனையில் மாறு வேடத்தில் பணியில் சேர்ந்தனர். அதில் சகாதேவன் தந்திரிபாலன் எனும் பெயரில் அரண்மனை ஆநிரைகளை மேற்பார்வையிட்டு காக்கும் பணியில் சேர்ந்தார். 

தருமர் அந்தணர் வடிவத்தில் கங்கன் எனும் பெயரில் விராட மன்னரின் அரசவை உறுப்பினராகவும் திரௌபதி விராட நாட்டின் பட்டத்து இராணி சுதோஷ்ணையின் கூந்தல் அலங்காரம் செய்ய சைரந்திரி எனும் பெயரிலும், அருச்சுனன் விராட இளவரசி உத்தரைக்கு நாட்டியம் கற்றுத் தர பிருகன்னளை எனும் பெயரிலும், வீமன் அரண்மனை சமையல்காரராக வல்லபன் எனும் பெயரிலும், நகுலன் அரண்மனைக் குதிரைகளுக்கு பயிற்சி தரும் பணியில் கிரந்திகன் எனும் பெயரிலும் விராட நாட்டு அரண்மனைப் பணிகளில் சேர்ந்தனர்.



</doc>
<doc id="351253" url="https://ta.wikipedia.org/wiki?curid=351253" title="நரசிம்ம ஜெயந்தி">
நரசிம்ம ஜெயந்தி

நரசிம்ம ஜெயந்தி (Narasimha Jayanthi), திருமாலின் நான்காவதான நரசிம்மரின் அவதாரத் திருநாளாகும். 2017இல் நரசிம்ம ஜெயந்தி மே 9ஆம் நாள் கொண்டாடப்பட்டது. 

நரசிம்ம ஜெயந்தி அல்லது நரச்சிம்ம அவதாரத்தின் முக்கிய நோக்கம், அரக்கர் குல மன்னர் இரணியகசிபின் அதர்மமான கொடுஞ்செயல்களை களைந்து பூலோகத்தில் தருமத்தை நிலைநாட்டவும், இரணியகசிபு தான் பெற்ற வரங்களின் படியும், மேலும் தனது தீவிர பக்தன் பிரகலாதன், தான் வணங்கும் விஷ்ணு தொடர்பாகக் கூறிய கூற்றை மெய்ப்பிக்கவும், திருமால் சிங்கத் தலையும், மனித உடலுடன் நரசிம்மர் வடிவத்தில், தூணைத் தகர்த்துக் கொண்டு அவதாரம் எடுத்து இரணியகசிபை வீழ்த்த வேண்டிய சூழ்நிலை உண்டானது. 

வடவர்களின் வைசாக மாதத்தின் வளர்பிறை, 14ஆம் நாளான்று (ஏப்ரல்-மே) இரணியகசிபை வீழ்த்தி, பூலகில் தருமத்தையும், தனது பக்தன் பிரகலாதனையும் காத்தருள நரசிம்மர் அவதரித்தாக இந்துக்கள், குறிப்பாக வைணவர்கள் கருதுகின்றனர். இந்துக்கள் நரசிம்ம ஜெயந்தி அன்று ஒரு நாள் விரதம் மேற்கொண்டு, நரசிம்மர் எழுந்தருளியுள்ள பெருமாள் கோயில்களுக்குச் சென்று சிறப்பு வழிபாடுகள் செய்கின்றனர். 


</doc>
<doc id="351263" url="https://ta.wikipedia.org/wiki?curid=351263" title="கோவர்சின் அறிகுறி">
கோவர்சின் அறிகுறி

கோவர்சின் அடையாளம் ("Gowers' sign") என்பது ஒரு மருத்துவ அறிகுறியாகும். இது கால்களில் உள்ள சார்பு தசையின் பலவீனத்தை குறிக்கிறது. இடுப்பு மற்றும் தொடையின் தசை வலிமையினை பயன்படுத்தி குந்துகை நிலையில் இருந்து தங்கள் உடலை சற்றே தூக்கி  நடக்க தங்கள் கைகளை தரையில் ஊன்றி அழுத்தம் கொடுக்கின்றனர்.

இது வில்லியம் ரிச்சர்டு கோவர்ஸ் என்பரால் கண்டுபிடிக்கப்பட்டதால் அவர் பெயராலே கோவர்ஸ் அறிகுறி என்று அழைக்கப்படுகிறது. 

கோவர்ஸ் அறிகுறியானது டக்கென்னி (அ) டக்னே பாரம்பரிய தசை இழப்பு நோயில் மிகுந்து காணப்படுகிறது. இது மையக்கரு தசை வலுவிழப்பு ("centronuclear myopathy"), தசைமுறுக்க வலுவிழப்பு ("myotonic dystrophy") போன்றவற்றிலும் தசை தொடர்புடைய மற்ற நிலைகளிலும் கோவர்ஸ் அறிகுறி வெளிப்படுகிறது.



</doc>
<doc id="351289" url="https://ta.wikipedia.org/wiki?curid=351289" title="புதுவிதி (இதழ்)">
புதுவிதி (இதழ்)

புதுவிதி என்பது யாழ்ப்பாணத்தில் இருந்து வெளிவரும் வார இதழ் ஆகும்.


</doc>
<doc id="351292" url="https://ta.wikipedia.org/wiki?curid=351292" title="கணக் குறியீடு">
கணக் குறியீடு

கணங்கள், கணிதத்தின் அடிப்படை பொருட்களாகும். உள்ளுணர்வின்படி கணங்கள், குறிப்பிட்ட சில உறுப்புகளின் தொகுப்பாகும். இக்கணங்கள் பல்வேறான கணக் குறியீடுகளால் ("Set notation") குறிக்கப்படுகின்றன. ஒரு கணத்தின் பண்புகளைப் பொறுத்து அக்கணத்தைக் குறிப்பதற்கான பொருத்தமான குறியீடு தேர்ந்தெடுக்கப்படுகிறது.

ஒரு கணத்தைப் பகுக்கவியலா உருப்படியாகக் கருதவேண்டிய சூழ்நிலையில், அக்கணமானது ஒரேயொரு பெரிய ஆங்கில எழுத்தால் குறிக்கப்படும். குறிப்பிலா, பொதுவான கணத்திற்கான குறியீடாக பயன்படுத்தப்படுகிறது. ஒரே சமயத்தில் பல கணங்களைக் கையாளும்போது அவை சில முதலாவதாக வரும் ஆங்கில எழுத்துக்களால் குறிப்பிடப்படுகின்றன: , , , ... .

சில குறிப்பிட்ட எண் கணங்களுக்குத் தனிப்பட்ட குறியீடுகள் பயன்படுத்தப்படுகின்றன:

இக்குறிப்பிட்ட எண்களின் கணங்களைக் குறிப்பதற்கு சில நூலாசிரியர்கள் formula_3, formula_4 போன்ற தடித்த எழுத்துருக்களைப் பயன்படுத்துகின்றனர். இம்முறையானது கையெழுத்துப் பிரதிகளுக்குப் பரவலாக ஏற்றுக்கொள்ளப்படுகிறது. எனினும் டொனால்ட் குனுத் போன்ற கணித அச்சுக்கலை வல்லுநர்கள் இம்முறையை அச்சுப்பிரதிகளுக்கு ஏற்கவில்லை.

கணங்களை ஒரே உருப்படியாகக் கொள்வைதைக் காட்டிலும் அவற்றின் உறுப்புகளுக்கு முக்கியத்துவம் அளிக்கப்படும் நிலைகளும் உண்டு.

கணங்களை அவற்றின் உறுப்புகளின் பண்பினை விளக்கும் சொற்களைக் கொண்டு குறிக்கும் முறை விவரித்தல் முறை அல்லது வருணனை முறை (Desciption Methed) எனப்படும்.

இம்முறையில் ஒரு கணத்தின் உறுப்புகள் இரட்டை அடைப்புக்குறிக்குள் பட்டியலிடப்படுகின்றன. 

முடிவுறு கணங்களை இம்முறைப்படி குறித்தல்:

எடுத்துக்காட்டுகள்:

கணங்களின் வரையறையின்படி ஒரு குறிப்பிட்ட பொருளானது ஒரு கணத்தின் உறுப்பாக இருக்குமா இல்லையா என்பதுதான் முக்கியமானதே தவிர, அவை அக்கணத்தில் எத்தனையாவது உறுப்பாக உள்ளது என்பது அவசியமில்லை. 

மேலுள்ள எடுத்துக்காட்டுகளில் உறுப்புகளின் வரிசை மாறுவதால் அந்த கணங்களில் மாற்றமில்லாததைக் காணலாம்: 

இம்முறையில் வெற்றுக் கணமானது { } எனக் குறிக்கப்படுகிறது.

ஏராளமான உறுப்புகளைக் கொண்ட பெரிய கணங்களைப் பொறுத்தவரை, அத்தனை உறுப்புகளையும் ஒவ்வொன்றாக எழுதிப் பட்டியலிடுதல் செயல்முறையில் மிகவும் கடினமானது. எடுத்துக்காட்டாக, "E" = {முதல் ஆயிரம் நேர்ம முழு எண்கள்} என்பதைப் பட்டியல் இடுவதென்பது எழுதுபவருக்கும், அதனை வாசிப்பவருக்கும்கூட மனச்சோர்வூட்டுகின்ற வேலையாகும். எனினும் ஒரு கணிதவியலாளர் இவ்வாறு பட்டியலிடுவதில்லை என்பதுடன், சொற்களாலும் விரித்துரைப்பதில்லை. மாற்றாகச் சுருக்கமான குறியீட்டு முறையில் பின்வருமாறு எழுதுவர்:

வாசிப்பவருக்குப் புரியக்கூடிய வகையில் ஒழுங்குமுறையில் அமைந்த உறுப்புக்களைக் கொண்ட "E" போன்ற கணமொன்றைப் பொறுத்தவரை, பட்டியலைச் சுருக்கக் குறியீடாக எழுதி விளக்க முடியும். முழுப் பட்டியலும் எச்சப்புள்ளி (...) குறியீட்டைப் பயன்படுத்திச் சுருக்கப்பட்டுள்ளது. 

முடிவுறாக் கணங்களையும் முப்புள்ளியைப் பயன்படுத்தி விளக்கலாம்.
அனைத்து இரட்டை முழுவெண்களின் கணம்:

இக் குறியீட்டைப் பயன்படுத்தும்போது, ஒழுங்குமுறை தெளிவாகப் புரியும் வகையில் போதிய அளவு உறுப்புகள் காட்டப்பட வேண்டும். எடுத்துக்காட்டாக, கீழேயுள்ள கணம் முதல் பதினாறு முழு எண்களையோ அல்லது இரண்டின் முதல் ஐந்து அடுக்குகளையோ குறிக்கக் கூடும்:

அமைந்திருக்கும் ஒழுங்குமுறை இலகுவில் புரிந்துகொள்ள முடியாதபடி அமையுமாயின், மேற்காட்டிய சுருக்கிய பட்டியலின் பயன்பாட்டைத் தவிர்ப்பது நல்லது. எடுத்துக்காட்டாக, 
என்பதை வாசிக்கும்போது இக்கணமானது, 
என்பது வெளிப்படையாகவோ தெளிவாகவோ தெரியவில்லை. இக்குறைபாட்டைக் கணக்கட்டமைப்பு முறை நிவர்த்தி செய்கிறது.

ஒரு கணத்திலுள்ள அனைத்து உறுப்புகளின் பண்புகளை நிறைவு செய்யும் வகையில் அமைவது கணிதக்கட்டமைப்பு முறையாகும் (Set Builder Notation).
கணிதக்கட்டமைப்பு முறையில் கணத்தை விளக்குவதற்கு கணிதக் குறியீடுகளும் சில மரபான குறிப்பு மொழிகளும் பயன்படுத்தப்படுகிறது. 

கணக்கட்டமைப்பு முறையில் பயன்படுத்தப்படும் முக்கால் புள்ளி அல்லது விளக்கக்குறி (:) என்பதனை "எப்படி எனில்" அல்லது ஆங்கிலத்தில் such that என்று படிக்க வேண்டும். 
“மேற்கண்ட F என்னும் கணத்தின் உறுப்புகளாவன formula_5 – 4 என்னும் வகையான எண்களாகும் - எப்படி எனில் n என்னும் முழு எண்ணானது 0 முதல் 19 வரை, இவ்விரு எண்களும் உட்பட, உள்ள எண்களாகும்”. 

 கணத்தின் மீது வரையறுக்கப்பட்ட உறவு "R" எனில், இன் உறுப்புகளோடு () உறவு "R" ஆல் இணைக்கப்படும் பொருட்களின் கணமானது எனக் குறிக்கப்படுகிறது. 

எடுத்துக்காட்டுகள்:
எண்கோட்பாட்டில், "வகுக்கும்" (குறியீடு: |) என்ற உறவிற்கு, என்ற முழு எண்ணின் காரணிகளின் (வகுஎண்கள்) கணமானது எனக் குறிக்கப்படுகிறது.


</doc>
<doc id="351293" url="https://ta.wikipedia.org/wiki?curid=351293" title="கூகிள் புகைப்படங்கள்">
கூகிள் புகைப்படங்கள்

கூகிள் புகைப்படங்கள் (Google Photos) என்பது கூகிள் உருவாக்கிய புகைப்பட பகிர்வு மற்றும் சேமிப்பக சேவை ஆகும். இது 2015 ஆம் ஆண்டு மே மாதம் அறிவிக்கப்பட்டது.
கூகிள் தன்னுடைய முந்தைய பதிப்பான கூகிள் ப்ளஸ்ஸை விட சிறப்பானதொரு அறிவிப்பாக கூகிள் புகைப்படங்கள் அமைந்தது.அதனை விட வெற்றிகரமாகவும் அமைந்தது. இது முகநூலிற்கு போட்டியாக கருதப்பட்டது ஆனால் இதனால் வெற்றிபெற இயலவில்லை இதற்கு பல காரணங்கள் கூறப்படுகிறது.புகைப்படங்களை பொதுவெளியில் பகிர்வதற்காகவே இது தயாரிக்கப்பட்டது ஆனால் அந்த அளவிற்கு வரவேற்பு இல்லாத போது தனிப்பட்ட முறையில் புகைப்படங்களை பகிர்வதற்கு அனுமதிக்கப்பட்டன.
கூகிள்படங்களுக்கு இரு வகையான சேமிப்பு அமைப்புகள் உள்ளன: "உயர் தரம்" மற்றும் "அசல் தரம்". உயர் தரத்தில் 16 மெகாபிக்சல்கள் மற்றும் 1080p ரெசல்யூசன் போன்றவற்றை சேமிக்கலாம்.
அசல் தர புகைப்படங்கள் மற்றும் வீடியோக்களின் அசல் தீர்மானம் மற்றும் தரம் ஆகியவற்றைப் பாதுகாக்கிறது.ஆனால் கூகிள் கண்க்கினைப் பொறுத்து இவை மாறுபடும்.

இந்த வசதியானது ஆண்ட்ராய்டு இயங்குதளம்,ஐஓஎஸ் மற்றும் அதன் அதிகாரபூர்வ இணையதளம் போன்றவற்றில் கிடைக்கும்..மேலும் புகைப்படங்களை உள்நினைவகத்தில் சேமித்து எப்பொது வேண்டுமானாலும் பயன்படுத்தலாம்.\
டிசம்பர் 2015 இல், கூகுள் பகிரப்பட்ட புகைப்படங்களை ஆல்பங்களாக உருவாக்கியது. பயனர்கள், புகைப்படங்கள் மற்றும் வீடியோக்களை ஒரு ஆல்பத்தில் சேர்க்கலாம், மேலும் பிற கூகிள் புகைப்படங்களை பிற பயனர்களுடன் இந்த ஆல்பத்தை பகிர்ந்து கொள்ளவும் இயலும். பெறுநர் அவர்களது சொந்த புகைப்படங்களையும் வீடியோக்களையும் சேர்க்கலாம், மேலும் புதிய படங்கள் சேர்க்கப்படும் போது அறிவிப்புகளைப் பெறலாம். பயனர்கள் தங்கள் சொந்த, தனிப்பட்ட தொகுப்பிற்குச் சேர்க்க, பகிரப்பட்ட ஆல்பங்களிலிருந்து படங்களையும் வீடியோக்களையும் சேமிக்கவும் இயலும்.
மார்ச் 2016-ல் புகைப்படங்கள் தானாகவே ஆல்பங்களில் சேர்க்க வழிவகை செய்யப்பட்டது.மேலும் அதில் தட்டச்சு செய்யும் மேம்பாடுகளையும் மேற்கொண்டனர்.
அக்டோபர் 2015,இந்த வசதி அறிமுகம் செய்யப்பட்ட ஐந்து மாதத்திற்கு பின் 100 மில்லியன் பயனர்கள் புகைப்படங்கள் மற்றும் வீடியோக்களை 3.72 டெராபைட்டுகள் பதிவேற்றினர்.

இந்த எண்ணிக்கையானது மே 2017-ல் ஐநூறு மில்லியன் பயனர்கள் 1.2 பில்லியன் உகைப்படங்ள் பதிவேற்றம் செய்துள்ளனர்.
பிகாசா


</doc>
<doc id="351301" url="https://ta.wikipedia.org/wiki?curid=351301" title="சியைசெல் சோதனை">
சியைசெல் சோதனை

சியைசெல் அறுதியிடல் அல்லது சியைசெல் சோதனை "(Zeisel determination or Zeisel test)" என்பது ஒரு வேதிப்பொருளில் எசுத்தர்கள் அல்லது ஈதர்கள் இருப்பதைக் கண்டறியும் சோதனையாகும். செக் நாட்டு வேதியியலர் சைமன் சியைசெல் (1854–1933). கண்டறிந்த காரணத்தால் இவ்வினை சியைசெல் சோதனை என்ற பெயரால் அழைக்கப்படுகிறது.

இப்பண்பறி பகுப்பாய்வு சோதனையில், சோதனைக்குழாயில் எடுத்துக் கொள்ளப்பட்ட மாதிரி உப்பானது முதலில் அசிட்டிக் அமிலம், ஐதரசன் அயோடைடு கலவையுடன் சேர்த்து வினைப்படுத்தப்படுகிறது. இதனால் ஈதர் அல்லது எசுத்தர் மூலக்கூறு பிளவடைந்து ஆல்க்கைல் ஆலைடு ஆகவும் முறையே ஆல்ககால் அல்லது ஒரு கார்பாக்சிலிக் அமிலமாகவும் மாறுகிறது. 
கலவையை சூடுபடுத்துவதால், சோதனைக்குழாயின் மேற்புறத்திலுள்ள தெவிட்டிய பாதரச(II) அயோடைடு காகிதத்துடன் உருவாகும் வாயுக்கள் வினைபுரியும் வாய்ப்பு ஏற்பட்டு சிவப்பு அல்லது மஞ்சள் நிறம் உருவாகிறது. 

ஒரு பொருளிலுள்ள மெத்தாக்சி குழுக்களின் (-OCH3) எண்ணிக்கையை உறுதி செய்யவும் இவ்வினை பயன்படுத்தப்படுகிறது. இவ்வினையில் அயோடோமெத்தேனுடன் வெள்ளி நைட்ரேட்டு கரைலைச் சேர்த்து காய்ச்சி வடித்தல் செய்யும்போது வெள்ளி அயோடைடு உருவாகிறது. வீழ்படிவை வடிகட்டி நிறையறிதல் மூலம் அயோடின் அணுக்களின் எண்ணிக்கையையும் மெத்தாக்சி குழுக்களின் எண்ணிக்கையையும் உறுதிசெய்ய முடியும். 



</doc>
<doc id="351308" url="https://ta.wikipedia.org/wiki?curid=351308" title="மரம் (சீன மெய்யியல்)">
மரம் (சீன மெய்யியல்)

சீன மெய்யியலில், மரக்கட்டை ("wood", , சில சமயங்களில் மரம் என மொழிபெயர்க்கப்படுகிறது) அல்லது ஆகாயம், வளரும் தன்மையையும், வளர்ந்து வரும் நிலையையும் உணர்த்துகிறது. வூ ஜிங் என்பதன் முதல் நிலையாக மரக்கட்டை உள்ளது. மரக்கட்டை என்பது பஞ்சபூதத்தில் யாங் என்பதில் முதல் நிலையாக இருக்கின்றது. இது வசந்த காலத்தையும் கிழக்கு திசையையும், வியாழன் கோளையும் வண்ணங்களில் பச்சையையும், வானிலையில் மேகமூட்டமான நிலையையும் மற்றும் நான்கு சின்னங்களில் நீல நிற டிராகனையும் (குயிங் லாங்) குறிக்கிறது.

சீன தாவோயிச சிந்தனையில், மூங்கில் போலவே ஆகாயத்தின் பண்புகளை வலிமை மற்றும் நெகிழ்வுத்தன்மையாக கருதப்படுகிறது. இது கதகதப்பான வெப்பம், பெருந்தன்மை, ஒத்துழைப்பு மற்றும் கருத்தியல் ஆகியவற்றின் பண்புகளுடன் தொடர்புடையது. ஆகாயத்தின் ஆளுகைக்குட்பட்ட நபர்கள் விரிவான, வெளிப்படையான மற்றும் சமூக உணர்வுடன் இருப்பார்கள்.ஆகாயம் என்பது வளர்ச்சியடைதலையும்,விரிவடைதலையும் குறிக்கின்றது. மரத்தின் ஆரம்பம், வசந்தகால மற்றும் மொட்டுகள், உணர்ச்சி பெருக்கம் மற்றும் பிற்போக்குத்தனம் ஆகும். மரம் வளர ஈரப்பதம் தேவை.

சீன மருத்துவத்தில், மரம் என்பது கோபம் மற்றும் எதிர்மறையான உணர்வுகளுடன் தொடர்புடையது, பொறுமையுடன் கூடிய நேர்மறையான உணர்வுகள், மற்றும் குருட்டுத்தன்மை இவற்றுடனும் தொடர்புடையதாக இருக்கின்றது.

இந்த பஞ்ச பூதத்துடன் கல்லீரல் (யின்), பித்தப்பை (யாங்), கண்கள் மற்றும் தசைநார்கள் ஆகிய உறுப்புகள் தொடர்புடையதாக இருக்கின்றது.

சீனாவின் சோதிட கலையில் மரமானது 10 திசையன் சுழற்சியை உருவாக்குவதற்காக 12 புவியீர்ப்பு கிளைகள் (அல்லது இராசயனத்தின் சீன அறிகுறிகள்) இணைந்த 10 பரலோக தண்டுகளில் (அவற்றின் யின் மற்றும் யாங் வடிவங்களில் உள்ள ஐந்து உறுப்புகள்) சேர்க்கப்பட்டுள்ளது.

யாங் மரமானது 4 என முடியும் ஆண்டுகளை குறிக்கிறது (எ.கா. 1974).

5 என முடியும் ஆண்டுகளை (எ.கா. 1975) யின் மரம் குறிக்கின்றது 

மரம் என்பது சீன இராசி அறிகுறிகள் புலி, முயல் மற்றும் டிராகன் ஆகியவற்றை நிர்வகிக்கிறது.

சில மேற்கு ஜோதிடர்கள் மரம் மற்றும் ஆகாயத்திற்கும் இடையிலான தொடர்பை வாதிட்டனர், இந்த ஆகாயமானது வேத கணிதத்தில் வியாழனுடன் தொடர்புடையது என்பதால் விவாதம் செய்தனர்.
வூ ஜிங் என்ற மறுசீரமைப்பு சுழற்சியில், நீரானது "மழை அல்லது பனி மூலம் மரத்தை பூத்துக்குலுங்கி வளரச்செய்கிறது".இரண்டு மரத்துண்டுகள் உரசி தீயை வரவழைக்கின்றது.இந்த தீயிலேயே அந்த மரத்துண்டுகள் எரிக்கப்படுகின்றன.

வெற்றி சுழற்சியில்:

மரமானது பூமிக்கடியில் வளரும் வேர்களாலும்,பூமியின் வாழ்வாதாரத்தாலும் வளர்ச்சி அடைகின்றது. 

காற்றானது தனது பலமான காற்றுச்சக்தியின் மூலம் பலமிக்க பெரிய மரத்தை கூட வேரோடு சாய்த்து விடுகிறது.



</doc>
<doc id="351310" url="https://ta.wikipedia.org/wiki?curid=351310" title="பிமல் ஜலான்">
பிமல் ஜலான்

பிமல் ஜலான் (பிறப்பு: 17 ஆகத்து, 1941) என்பவர் பொருளியல் துறை அறிஞர் மற்றும் வங்கியாளர் ஆவார். இந்திய ரிசர்வ் வங்கியின் மேனாள் தலைவராக இரண்டு முறை பதவி வகித்தவர். இந்திய மாநிலங்கள் அவையின் உறுப்பினராகவும் இருந்தவர்.

கொல்கத்தா பிரசிடென்சிக் கல்லூரியிலும், பின்னர் கேம்பிரிச்சுப் பல்கலைக் கழகங்களிலும் மற்றும் ஆக்சுபோர்டு பல்கலைக் கழகங்களிலும் கல்வி பயின்ற பிமல் ஜலான் 
1980 களில் இந்திய அரசின் முதன்மைப் பொருளியல் ஆலோசகராகவும், 1985- 89 களில் வங்கிச் செயலாளராகவும், 1991-92 இல் நிதி அமைச்சகத்தின்  நிதிதுறைச் செயலாளராகவும் இருந்தார். 1992 -1993 லும் 1998-2008லும் சார்பு பொருளியல் ஆராய்ச்சி தேசியக் குழுவின் தலைவராக இருந்தார். 1997 முதல் 2003 வரை இந்திய ரிசர்வ் வங்கியின் ஆளுநராக இருந்தார்.

ஐஎம்எப் மற்றும் உலக வங்கி ஆகிய பன்னாட்டு நிதி நிறுவனங்களில் இந்தியா சார்பாக உறுப்பினர் மற்றும் செயலர் பதவிகளில் இருந்தார்.

பொருளியல், வங்கியியல் தொடர்பான நூல்களை எழுதியுள்ளார். இந்தியப் பொருளியல் சிக்கல்கள், 21 ஆம் நூற்றாண்டு ஆயத்த இந்தியப் பொருளியல் கொள்கை போன்ற நூல்களை எழுதியுள்ளார்.


</doc>
<doc id="351311" url="https://ta.wikipedia.org/wiki?curid=351311" title="எச். வி. ஆர். அய்யங்கார்">
எச். வி. ஆர். அய்யங்கார்

எச். வி. ஆர். அய்யங்கார் ( Haravu Venkatanarasimha Varadaraja Iyengar) என்பவர் இந்திய ரிசர்வ் வங்கியின் ஆறாவது ஆளுநராக மார்ச்சு 1957 முதல் 1962 பிப்ரிவரி வரை  பதவி வகித்தவர். 

இந்திய சிவில் சேவைப் பணியில் சேர்ந்த எச் வி ஆர் அய்யங்கார் மாநில வைப்பகத் தலைவராகவும் பணியாற்றியுள்ளார்.
இவர் ரிசர்வ் வங்கியில் ஆளுநராக இருந்த காலகட்டத்தில் இந்திய அரசு அணா, பைசா என்ற நாணய முறையிலிருந்து புதிய தசம முறைக்கு மாற்றியது.   இவருக்கு இந்திய அரசு பத்ம விபூசண் விருது வழங்கிக் கவுரவித்தது 

தம் பணி ஓய்வுக்குப் பிறகு பொருளியல் மற்றும் வங்கிப் பொருளியல் தொடர்பான கட்டுரைகள் எழுதிவந்தார். 2002 ஆம் ஆண்டில் இவரது நூற்றாண்டை ஒட்டி அக்கட்டுரைகளை மகள் இந்திராவும் மருமகன் பிபின் படேலும் தொகுத்து, ஒரு நூலாகப் பதிப்பித்து வெளியிட்டார்கள்.


</doc>
<doc id="351314" url="https://ta.wikipedia.org/wiki?curid=351314" title="பொட்டாசியம் சயனைடு">
பொட்டாசியம் சயனைடு

பொட்டாசியம் சயனைடு ("Potassium cyanide") என்பது மூலக்கூறு வாய்ப்பாடு KCN உடைய ஒரு வேதிச் சேர்மம் ஆகும். இந்த நிறமற்ற படிக உப்பின் தோற்றம் சர்க்கரையை ஒத்துள்ளது, நீரில் அதிகளவு கரையும் திறன் உடையது. தங்கச் சுரங்கம், கரிமச் சேர்மங்கள் தொகுத்தல், மற்றும் மின் முலாம் பூசுதல் இவற்றி்ல் பெருமளவில் KCN பயன்படுத்தப்படுகிறது. அணிகலன்களை வேதிக் கலவையில் மூழ்கி மெருகேற்றலிலும் இது பயன்படுத்தப்படுகிறது.

பொட்டாசியம் சயனைடு மிகவும் நச்சுத்தன்மை உடையதாகும். ஈரப்பதமுள்ள திண்ம KCN ஐ நீரார்பகுக்கும் போது சிறிதளவு ஐதரசன் சயனைடு வெளிவருகிறது. இது கசப்பான வாதுமை மணமுடையது. அனைவராலும் இதனை அறியமுடிவதில்லை. இதனை அறிவது மரபணு சார்ந்த பண்பாக உள்ளது.

பொட்டாசியம் சயனைடின் சுவை என்பது காரத்துடன், எரியும் உணர்வினை கொண்டதாக விவரிக்கப்படுகறது.

நீர்த்த பொட்டாசியம் ஐதராக்சைடு கரைசலுடன் ஐதரசன் சயனைடு சேர்த்து வெற்றிடத்தில் ஆவியாக்கப்பட்டு KCN உற்பத்தி செய்யப்படுகிறது.

அல்லது பொட்டாசியம் ஐதராக்சைடு உடன் பார்மமைடு சேர்க்கும் போது KCN பெறப்படுகிறது.:

சுமார் 50,000 டன் பொட்டாசியம் சயனைடு வருடாந்திர உற்பத்தி செய்யப்படுகிறது.

கிபி 1900 ஆம் ஆண்டுக்கு முன்னர், காஸ்ட்னர் செயல்முறை கண்டுபிடிப்பதற்கு முன்பு, பொட்டாசியம் சயனைடு கார உலோக சயனைடுகளின் மிக முக்கியமான ஆதாரமாக இருந்தது. இந்த வரலாற்று செயல்பாட்டில், பொட்டாசியம் பெரோ சயனைடை சிதைவடையச் செய்து பொட்டாசியம் சயனைடு உற்பத்தி செய்யப்பட்டது:

K[Fe(CN)] → 4 KCN + FeC + N

நீர்த்த கரைசலில் KCN, பொட்டாசியம் (K) அயனிகளாகவும் மற்றும் சயனைடு (CN) அயனிகளாகவும் பிரிகையடைகிறது. சுற்றுச்சூழல் அழுத்தம் மற்றும் வெப்பநிலையில் நிலையான திட வடிவத்தைப் பெற்ற KCN, சோடியம் குளோரைடு போன்றே கனசதுர படிக அமைப்பினைக் கொண்டு ஒவ்வொரு பொட்டாசியம் அயனிகளும் ஆறு சயனைடு அயனிகளால் சூழப்பட்டுள்ளது.சயனைடு அயனிகள் ஈரணு மூலக்கூறாக இருப்பினும், குளோரைடை விட குறைவான சமச்சீர் வடிவத்தைப் பெற்று, வேகமாக சுழற்சிக்கு உட்பட்டு கோள வடிவத்தைப் பெறுகிறது.குறை வெப்பநிலை மற்றும் உயர் அழுத்தத்தில், இந்த தடையற்ற சுழற்சி தடைசெய்யப்படுகிறது இதன் விளைவாக சயனைடு அயனிகள் குறைந்த சமச்சீர் படிக அமைப்பைப் பெறுகின்றன.


தங்க சுரங்கத்தில்,ஆக்சிஜன் (பொதுவாக சுற்றியுள்ள காற்று) மற்றும் தண்ணீர் முன்னிலையில் தங்க உலோகத்தில் இருந்து KCN நீரில் கரையக்கூடிய பொட்டாசியம் தங்க சயனைடு உப்பு (அல்லது தங்க பொட்டாசியம் சயனைடு) மற்றும் பொட்டாசியம் ஐதராக்சைடுகளைத் தருகிறது.

இம்முறையைப் போன்றே சோடியம் தங்க சயனைடு (NaAu(CN)), NaCN லிருந்து தயாரிக்கப்படுகிறது.

பொட்டாசியம் சயனைடு என்பது செல்லுலார் சுவாசத்தினை தடைசெய்கிறது. இது மைட்டோகாண்ட்ரியல் சைட்டோக்ரோம் சி ஆக்சிடேசு மீது செயல்படுவதன் விளைவாக ஆக்சிசனேற்ற பாஸ்போரிலேசனை தடுக்கிறது. காற்றில்லா வளர்சிதை மாற்றத்தின் விளைவாக லாக்டிக் அசிடோசிஸ் உருவாகிறது. ஆரம்பத்தில், கடுமையான சயனைடின் நச்சுத்தன்மை பாதிக்கப்பட்டவருக்கு சிவப்பு அல்லது சிவப்பு நிறத்தை ஏற்படுத்துகிறது, ஏனெனில் திசுக்கள் இரத்தத்தில் ஆக்சிசன் பயன்படுத்த முடியாததேயாகும். பொட்டாசியம் மற்றும் சோடியம் சயனைடுகளின் விளைவுகள் ஒரே மாதிரியானவையாகும், மேலும் சயனைடை உட்கொண்ட ஒரு சில நிமிடங்களுக்குள்ளே நச்சு அறிகுறிகள் தோன்றி பாதிக்கப்பட்டவர் தனது நனவுநிலைைய இழந்து, இறுதியில் மூளை மரணம் ஏற்படுகிறது. இந்த காலகட்டத்தில் பாதிக்கப்பட்டவருக்கு வலிப்பு ஏற்படுகிறது. பெருமூளை இரத்தப்போக்கு காரணமாக மரணம் ஏற்படுகிறது.

பொட்டாசியம் சயனைடுக்கான மரண அபாயம் 200-300 மிகி ஆகும். இதனை உட்கொள்ளும்போது அதன் நச்சு வயிற்றின் அமிலத்தன்மையைப் பொறுத்தது. ஏனென்றால் அமிலத்துடன் ஐதரசன் சயனைடு வினைபுரிந்து, சயனைடு போன்ற கொடிய வடிவமாக மாறிவிடுகிறது. கிரிகோரி ரஸ்புடின் பிழைத்ததன் காரணம், பொட்டாசியம் சயனைடு நச்சுத்தன்மை உடையது எனினும், அவரது வயிற்று அமிலத்தன்மை அசாதாரணமாக குறைந்ததேயாகும்.

இளம் பொசுனியா அமைப்பின் உறுப்பினர்கள், மற்றும் பிரபலமான பிரபலங்களான இர்வின் ரோமெல், இட்லரின் நீண்டகால தோழர் இவா பிரான், ஜோசப் கோயபெல்ஸ், ஐன்ரிச் இம்லர், எர்மன் கோரிங், இரண்டாம் உலகப் போரின் போது பிரித்தானிய உளவாளிகள் (தற்கொலை மாத்திரைகள் பயன்படுத்தினர்), கணினி அறிவியலாளர் அலன் டூரிங், பாலிமர் வேதியியலாளர் வாலஸ் கேராதர்சு, 19 ஆம் நூற்றாண்டின் செருமானிய வேதியியலாளர் விக்டர் மேயர், ஜோன் பி. மெக்லெமோ (S- நகரம் போட்காஸ்டின் பொருள்), மக்கள் கோயில் போன்ற பல்வேறு மத வழிபாட்டு தற்கொலைகள், தென்மார்க்கு எழுத்தாளர் குஸ்டாவ் வைட் மற்றும் விடுதலைப் புலிகள், ஆர்வர்டில் நோபல் பரிசு பெற்ற வேதியியலாளர் ஈ.ஜே.கோரி ஆய்வகத்தில் உள்ள மாணவரான ஜேசன் அல்ட்டோம் போன்ற பல முக்கிய நபர்கள் பொட்டாசியம் சயனைடு பயன்படுத்தி கொல்லப்பட்டனர் அல்லது தற்கொலை செய்து கொண்டனர்.

HCN புகை வெளிவந்த சில நொடிகளிலே பூச்சிகளால் உறிஞ்சப்பட்டு அவை கொல்லப்படுவதால் நிபுணத்துவம் வாய்ந்த நுண்ணுயிரியலாளர்களால் சாடிகளில் சேகரித்துப் பயன்படுத்தப்படுகிறது.



</doc>
<doc id="351315" url="https://ta.wikipedia.org/wiki?curid=351315" title="வினைவேகச் சமன்பாடு">
வினைவேகச் சமன்பாடு

ஒரு வேதிவினையின் வினைவேகச் சமன்பாடு (Rate equation) அல்லது வினைவேக விதி (Rate law) என்பது வினைவேகத்தையும் வினைபடுபொருள்களின் செறிவையும் (அல்லது அழுத்தத்தையும்) இணைக்கும் ஒரு சமன்பாடு ஆகும். இச்சமன்பாட்டில் வினைவேகக் கெழு என்னும் மாறிலிகளும் இருக்கும். 

பல வகையான வேதிவினைகளுக்கும் வினைவேகச் சமன்பாட்டை அடுக்கு விதி கொண்டு குறிக்கலாம். 

இதில் [A] என்பதும் [B] என்பதும் முறையே அப்பொருள்களின் செறிவைக் குறிக்கும். (மோல் லிட்டர்) 

"x, y" என்பவை பரிசோதனையின் மூலம் நிர்ணயிக்கப்படுகின்றன. "k" என்பது வினைவேக மாறிலியாகும். இதன் மதிப்பு வெப்பநிலை, பரப்பு, அயனிய ஆற்றல், ஆகியவற்றைப் பொறுத்து அமையும்.


</doc>
<doc id="351320" url="https://ta.wikipedia.org/wiki?curid=351320" title="வினைவேக மாறிலி">
வினைவேக மாறிலி

வேதி வினைவேகவியலில் வினைவேக மாறிலி (Reaction rate constant) அல்லது வினைவேகக் கெழு (Reaction rate coefficient), "k", என்பது வேதிவினையின் வேகத்தைக் குறிக்கும் ஒரு மாறிலியாகும். 

A, B என்னும் இரண்டு வினைபடுபொருள்கள் வேதிவினையின் காரணமாய் C என்னும் வினைவிளைபொருளை விளைவிக்கிறது என்றால், 

வினைவேகத்தைப் பின்வரும் சமன்பாட்டின் மூலம் குறிக்கலாம். 

இங்கே "k"("T") என்பது வினைவேக மாறிலியாகும். அது வெப்பநிலையைப் பொறுத்து மாறும் இயல்புடையதாகும். [A] மற்றும் [B] வினைபடுபொருள்களின் செறிவைக் குறிக்கும். "m,n" என்பவை பரிசோதனையின் வழியாகக் கண்டறியலாம்.



</doc>
<doc id="351323" url="https://ta.wikipedia.org/wiki?curid=351323" title="மான்செஸ்டர் குண்டுவெடிப்பு 2017">
மான்செஸ்டர் குண்டுவெடிப்பு 2017

ஐக்கிய இராஜ்ஜியத்தின் மான்செஸ்டர் நகரில் இசைக்கச்சேரி நடந்த "மான்செஸ்டர் அரீனா" பகுதியில் நடந்த குண்டு வெடிப்பில் 22 பேர் கொல்லப்பட்டனர் மேலும் 59 பேர் காயமடைந்தனர்.

22 மே, 2017 அன்று உள்ளூர் நேரப்படி 22:33 மணியளவில் 21,000 பார்வையாளர்களைக் கொண்ட இசைக்கச்சேரி முடிந்ததும் நடந்த இத்தாக்குதல் ஒரு தீவிரவாதத் தாக்குதல் என சந்தேகிக்கப்படுகிறது.

இத்தாக்குதலில் பொதுமக்கள் 22 மற்றும் தாக்குதல்தாரி ஒருவர் உட்பட 23 பேர் மரணமடைந்தனர். பொதுமக்களில் குழந்தைகள் உட்பட 59 பேர் காயமடைந்தனர்.

இத்தாக்குதலை நடத்தியவர் லிபிய வம்சாவளியைச் சார்ந்த "சல்மான் அபிடி" (Salman Abedi), 22 வயதுடைய இவர் ஐக்கிய இராஜ்ஜியத்தைப் பிறப்பிடமாகக் கொண்டவர் ஆவார். தாக்குதல்தாரி தற்கொலைக் குண்டை வெடிக்கச் செய்ததின் மூலம் தனியாக இத்தாக்குதலை மேற்கொண்டார் என காவல்துறை தெரிவித்தது.

இக்குண்டுவெடிப்பை தீவிரவாதச் செயலாகக் கருதுவதாக காவலர்கள் தெரிவித்தனர். 7 ஜீலை 2005 ம் ஆண்டிற்குப் பின்னர் நடத்தப்பட்ட மோசமான தாக்குதலாக இது கருதப்படுகிறது. அமெரிக்க அதிகாரிகள் இத்தாக்குதலைத் தீவிரவாதத் தாக்குதலாகக் கருதுவதாக தகவல் வெளியாகியுள்ளது. தாக்குதல் நடந்த இடத்தின் அருகிலுள்ள "மான்செஸ்டர் விக்டோரியா தொடருந்து நிலையம்" அதன் சேவைகளை ரத்து செய்து, பொதுமக்கள் வெளியேற்றப்பட்ட பின்னர் உடனடியாக மூடப்பட்டது.


</doc>
<doc id="351326" url="https://ta.wikipedia.org/wiki?curid=351326" title="பத்மசா நாயுடு">
பத்மசா நாயுடு

பத்மசா நாயுடு( Padmaja Naidu 1900-2 மே 1975) என்பவர் இந்தியத் தேசியக் காங்கிரசின் பிரமுகரும் சரோசினி நாயுடுவின் மகளும் ஆவார். தமது 21 ஆம் அகவையில் இந்தியத் தேசியு காங்கிரசில் சேர்ந்த பத்மசா 1942 இல் நடந்த ஒத்துழையாமை இயக்கத்தில் இணைந்தார்.

இந்தியா விடுதலை  அடைந்த பின்னர் மேற்கு வங்க ஆளுநராக அமர்த்தப்பட்டார். 1956 முதல் 1967 வரை இப்பதவியில் இருந்தார்.
சவகர்லால் நேருவுடன் அன்புடனும் நெருக்கமாகவும் இருந்தார். செஞ்சிலுவைச் சங்க இயக்கத்தில் ஈடுபடுத்திக் கொண்டார். 
வங்க தேசப் போரின்போது போர் அகதிகளுக்கு இவர் தலைமையில் செஞ்சிலுவை சங்கம்  உதவிகள் செய்தது.

பாரத் சேவக் சமாஜ்,  அனைத்திந்திய கைவினைப்பொருள்கள் போர்டு, மற்றும் நேரு நினைவு நிதி போன்ற அமைப்புகளில் பொறுப்பு வகித்திருந்தார். 

டார்சிலிங்கில் உள்ள இமாலய விலங்கியல் பூங்காவுக்கு இவரது நினைவைப் போற்றும் வகையில் இவருடைய பெயரைச் சூட்டியுள்ளார்கள். 
1962 ஆம் ஆண்டில் இவருக்கு பத்ம விபூசண் விருது வழங்கப்பட்டது.


</doc>
<doc id="351328" url="https://ta.wikipedia.org/wiki?curid=351328" title="பள்ளிகளில் உயிரியளவியல்">
பள்ளிகளில் உயிரியளவியல்

"'பள்ளிகளில் உயிரியளவியல் " ("Biometrics In Schools") என்பது பள்ளிகளில் உயிரியளவுகள் முறையில் தனித்துவமான உடல் ரீதியான அல்லது நடத்தை பண்புகளைக் கொண்டு, தானாகவே தனிநபர்களை அடையாளம் காண பயன்படுத்தப்படும் அமைப்பு முறையாகும். இம்முறையில் மின்னணுவியல் முறைப்படி தகவல்களை சேகரித்தல்,பகுப்பாய்வு செய்தல்,மற்றும் அளவீடுகளை ஏற்கனவே உள்ள தரவுகளைக் கொண்டு ஒப்பீடு செய்து மிகவும் துல்லியமான அடையாளங்களை கண்டறிதல் ஆகும். மேலும் பள்ளிகளில் நிகழும் அன்றாட செயல்முறைகளை கண்காணிக்கவும், உயிரிய முறையில் அளவீடு செய்து, பெற்ற முடிவுகளைக் கொண்டு பகுப்பு மற்றும் மீளாய்வு செய்து பள்ளி நடைமுறைகளை சீரமைப்பதற்கும் அல்லது தேவையான மாற்றங்களை மேற்கொள்வதற்கும், ஆசிரியர்கள் மற்றும் மாணவர்களின் வருகை உள்ளிட்ட பல்வேறு இனங்களைக் கண்காணிப்பதற்கும் உதவிபுரியும் தொழில்நுட்பம் இதுவாகும்.

உலகளவில் உயிரியளவியல் சந்தையில் விரல் ரேகைப் பதிவு தொழில்நுட்பம் மிகப்பெரிய சந்தையளவைக் கொண்டது. பரவலாக கல்வி உள்ளிட்ட பல தொழிற்துறைகளால் விரல் ரேகைப் பதிவு முறை பின்பற்றப்படுகின்றன.விரல் ரேகைப்பதிவு முறையானது பழமையான, எளிய, நிறுவுவதற்கு எளிமையான, குறைந்தளவு செலவு பிடிக்கக்கூடியதாகும்.
போன்ற முறைகள் செயல்படுத்தப்பட்டு வருகின்றன என்றாலும், விரல் ரேகைப் பதிவு முறை என்பது அமெரிக்க கல்வி சந்தை உட்பட பல நாடுகளில் மிகவும் பொதுவாக பயன்படுத்தப்படும் தொழில்நுட்பம் ஆகும் .

வளர்ந்த நாடுகளின் அரசாங்கப் பள்ளிகள் மற்றும் சில தனியார் பள்ளிகள் இந்த முறையை ஏற்கனவே அறிமுகப்படுத்திவிட்ட நிலையில் இந்தியா, போன்ற வளரும் நாடுகளில் தற்போது இம்முறையை நடைமுறைப்படுத்துவதற்கு அரசாங்கங்கள் முனைப்பு காட்டுவதன் மூலம் இதன் முக்கியத்துவத்தை அறிந்து கொள்ள முடியும். .

அமெரிக்காவின் கல்வித்துறையில் பள்ளிகளில் உயிரியளவியல் முறையானது வளர்ந்து வரும் ஒரு தொழிநுட்பமாகும். டெக்நேவியோ என்ற சந்தை ஆராய்ச்சி அமைப்பின் புள்ளிவிவரப்படி 2014 முதல் 2019 வரை கல்வி உயிரியளவியல் சந்தையில் 23.65% அளவுக்கு (கூட்டு ஆண்டு வளர்ச்சிவீதம் (CAGR)) வளர்ச்சி அடையும் என எதிர்பார்க்கப்படுவதாக தெரிவித்துள்ளது. 

இந்தியாவின், தமிழ்நாடு மாநிலத்தில் அரசுப்பள்ளிகளில் உயிரியளவியல் முறையிலான வருகைப்பதிவு நடைமுறைப்படுத்த முயற்சிகள் மேற்க்கொள்ளப்பட்டுள்ள. அதன் ஒரு பகுதியாக சோதனை அடிப்படையில் பெரம்பலூர் மாவட்டத்தில் முதல் முறையாக இத்திட்டம் அறிமுகப்படுத்தப்பட்டு செயல்பாட்டில் உள்ளது.மேலும் இத்திட்டத்தை தமிழ்நாடு முழுவதும் நடைமுறைப்படுத்த தமிழ்நாடு அரசு சார்பில் நிதி ஒதுக்கீடுகள் செய்யப்பட்டு இதற்கான வல்லுனர் குழு ஒன்றும் ஏற்படுத்தப்பட்டுள்ளது .

உலகம் முழுவதும் பல்வேறு நாடுகள் தங்கள் நாட்டு குடிமக்களுக்கு உயிரியளவியல் முறையிலான தனித்துவமான அடையாள அட்டைகளை வழங்கி வருகின்றன அரசு அலுவலகங்களில் ஊழியர்களின் வருகையை உயிரியளவியல் முறைப்படி பதிவு செய்யவும் முயற்சிகள் நடைபெறுகின்றன . அதுபோல கடவுச்சீட்டு, உணவுப்பொருள் வழங்கள் துறை, பல்வேறு அரசுத்துறை சேவைகளுக்கும் இம்முறை விரிவுபடுத்தப்பட்டுள்ளது பல தனியார் நிறுவனங்கள் தங்களின் ஊழியர்களின் விவரங்களை், வருகைப்பதிவு உள்ளிட்டவற்றை உயிரியளவியல் முறையைில் பதிவு செய்யும் முறைக்கு மாறியுள்ளன.


</doc>
<doc id="351331" url="https://ta.wikipedia.org/wiki?curid=351331" title="கறம்பக்குடி வட்டம்">
கறம்பக்குடி வட்டம்

இந்த வட்டத்தின் தலைமையகமாக கறம்பக்குடி நகரம் உள்ளது. இந்த வட்டத்தில் "மலையூர்" மற்றும் கறம்பக்குடி என இரண்டு உள்வட்டங்களும் 50 வருவாய் கிராமங்களும் உள்ளன.


</doc>
<doc id="351334" url="https://ta.wikipedia.org/wiki?curid=351334" title="பொன்னமராவதி வட்டம்">
பொன்னமராவதி வட்டம்

பொன்னமராவதி வட்டம் , தமிழ்நாட்டின் புதுக்கோட்டை மாவட்டத்தில் உள்ள 12 வட்டங்களில் ஒன்றாகும் . இந்த வட்டத்தின் தலைமையகமாக பொன்னமராவதி நகரம் உள்ளது. 

இந்த வட்டத்தின் கீழ் காரையூர், அரசமலை, பொன்னமராவதி என 3 உள்வட்டங்களும் 49 வருவாய் கிராமங்களும் உள்ளன


</doc>
<doc id="351342" url="https://ta.wikipedia.org/wiki?curid=351342" title="தி. இலக்குமணப்பிள்ளை">
தி. இலக்குமணப்பிள்ளை

தி. இலக்குமணப்பிள்ளை (1864 - 1950) 19 ஆம் நூற்றாண்டில் நாடகத்தமிழ்,இசைத்தமிழ் வளர்ச்சிக்குத் தொண்டாற்றியவர்களுள் குறிப்பிடத்தக்கவர்.

இலக்குமணப்பிள்ளை திருவாங்கூர் மன்னர் அரண்மனையில் கணக்கராகப் பணியாற்றிய திரவியம்-வள்ளியம்மாளுக்கு மகனாக 1864 ஆம் ஆண்டு பிறந்தார். தொடக்கக் கல்வியைத் திண்ணைப் பள்ளியில் பயின்றார். இளம்பருவத்தில் தேவாரப் பாடல்களை மனப்பாடம் செய்து இசையுடன் பாடுவதில் ஆர்வம் கொண்டார். ஐயா பாகவதர் என்பாரிடம் வீணை கற்றார். இவரின் இசைப் புலமை அறிந்த பலரும் இவரிடம் இசை பயின்றனர். தந்தையைப் போலவே இவரும் திருவனந்தபுரம் அரசாங்கத்தில் பணியாற்றியுள்ளார்.

இவர் ஆங்கிலமொழி புலமைமிக்கவர். தாம் திண்ணைப் பள்ளியில் படித்த வரலாற்றை ஆங்கிலக் கவிதையாக எழுதியுள்ளார்.

இவர் கிரேக்கமொழி நாடகத்தை, "வீலநாடகம்" எனும் பெயரில் ஆங்கிலத்திலும், சேக்சுபியரின் சிம்பலின் நாடகத்தை, "சத்தியவதி" எனும் பெயரில் தமிழிலும் மொழிபெயர்த்துள்ளார்.

"சென்னை மாகாணத் தமிழ்ச் சங்கம்" என்ற அமைப்பு நடத்திய மாநாட்டைத் தொடங்கி வைத்த இவர், அம்மாநாட்டில் தமிழின் இசைவளம் பற்றி சொற்பொழிவாற்றியுள்ளார். மாநாட்டு நிறைவில் இவருக்கு, "இசைத் தமிழ்ச் செல்வர்" என்ற பட்டமும் வழங்கப்பெற்றது.

தமது 86 ஆவது வயதில் 1950 ஆம் ஆண்டு இவர் காலமானார்.



</doc>
<doc id="351344" url="https://ta.wikipedia.org/wiki?curid=351344" title="நிர்வாக முதுகலைப் பட்டம்">
நிர்வாக முதுகலைப் பட்டம்

நிர்வாக முதுகலைப் பட்டம் அல்லது மேம்பட்ட ஆய்வுகளுக்கான முதுகலை பட்டப் படிப்பானது நடுத்தர தொழில் நிர்வாக அலுவலர்களுக்காகவே சிறப்பாக உருவாக்கப்பட்டது. கலைத் துறையில் நிர்வாக முதுகலை பட்டம், அறிவியல் துறையில் நிர்வாக முதுகலை பட்டம் போன்ற பொதுவான தலைப்புகளின் கீழ் முதுகலை பட்டம் அல்லது வணிக நிர்வாகத்தில் முதுகலை பட்டம், தொடர்புகளில் முதுகலை பட்டம் அல்லது மனிதவள மேலாண்மை குறித்த மேம்பட்ட ஆய்வுகளில் முதுகலை பட்டம் போன்ற குறிப்பிட்ட தலைப்பின் கீழ் முதுகலை பட்டம் பெறுதல் இவற்றுள் அடங்கும்.

நிர்வாக முதுகலை பட்டத்திற்கு படிப்பவர்கள் வழக்கமாக முழுநேர வேலையில் இருப்பவர்கள், அதனால் அவர்களுக்கான படிப்பு அமைப்பு வேலையினைச் சார்ந்தே இருக்கும். பெரும்பான்மையான நிர்வாக முதுகலை பட்ட படிப்புகள் மாதத்தில் பல நாட்கள் முழுவதும் நடைபெறுவதாக இருக்கும் (ஒரு வாரத்திற்கு மேல் நடைபெறாது), இவ்வாறு இரண்டு அல்லது மூன்று ஆண்டுகள் தொடரும் படிப்பாகும். இருப்பினும் சில படிப்பு நேரங்கள் சற்று மாற்றியமைக்கப்பட்டு படிப்பவர்களுக்கு ஏற்றவாறு அமைக்கப்பட்டுள்ளன. அவற்றில் இரவு நேர வகுப்புகள் மட்டும் அல்லது வார இறுதி நாட்களில் நடைபெறும் வகுப்புகள் மட்டும் போன்றவை அடங்கும்.

போலோக்னா அமைப்பின்படி படிப்பில் கலந்துகொள்பவர்கள், ஐரோப்பிய கடன் மாற்றம் மற்றும் திரட்சி அமைப்பின் 60 மதிப்பு புள்ளிகளைப் பெற்றால் மட்டுமே பட்டம் பெற முடியும். பிற அமைப்புகளில், அவர்கள் கல்வியில் பெறும் மதிப்பு புள்ளிகள் மற்றும் படிப்பிற்கான மதிப்புப் புள்ளிகளைப் பொறுத்து பட்டப் படிப்பினை நிறைவு செய்ய இயலும்.

1. வணிக நிர்வாகத்தில் நிர்வாக முதுகலை பட்ட படிப்பு

2. நிதி சந்தைகளில் நிர்வாக முதுகலை பட்ட படிப்பு

3. உடல் நல மேலாண்மையில் நிர்வாக முதுகலை பட்ட படிப்பு

4. மேலாண்மையில் நிர்வாக முதுகலை பட்ட படிப்பு

5. அறிவியல் மற்றும் தொடர்பு துறையில் நிர்வாக முதுகலை பட்ட படிப்பு

6. சந்தைப்படுத்தல் மற்றும் விற்பனையில் நிர்வாக முதுகலை பட்ட படிப்பு

7. அறிவியல் மற்றும் உடல்நல அமைப்புகளில் நிர்வாக முதுகலை பட்ட படிப்பு

நிர்வாக முதுகலை பட்டப் படிப்பிற்கு விண்ணப்பிக்கும் நபர்கள் கண்டிப்பாக பின்வருவனவற்றினைப் பெற்றிருக்க வேண்டும்:

1. இளங்கலைப் பட்டம் அல்லது உயர்நிலை பள்ளிச் சான்றிதழ்

2. படிப்பிற்குரிய பிரிவில் சுமார் 4 முதல் 15 ஆண்டுகள் வரை வேலை செய்த அனுபவம் இருக்க வேண்டும் (அல்லது அதற்குத் தகுந்த அளவிற்கு பின்புலம் மற்றும் படிப்பின் பிரிவின் மீது தனிப்பட்ட முறையில் ஆர்வமுடையவராக இருத்தல் வேண்டும்)

3. தலைமைத் திறன்

மாணவர்கள் சேர்க்கை ஒவ்வொரு நாட்டினைப் பொறுத்தும் வேறுபடும். சில பல்கலைக் கழகங்கள் அல்லது தனியார் கல்வி நிறுவனங்கள் பட்டதாரி பதிவு தேர்வு மதிப்பெண்கள், பட்டதாரி மேலாண்மை சேர்க்கைக்கான தேர்வு மதிப்பெண்கள் அல்லது பிற தரமான கணித தேர்வு மதிப்பெண்களை சேர்க்கையின்போது எதிர்பார்க்கின்றனர்.

போலோக்னா செயல்பாடுகளின் மூலம் பட்டப்படிப்பினை முடிப்பதற்கு ஐரோப்பிய கடன் மாற்றம் மற்றும் திரட்சி அமைப்பின் வழிமுறையில் 60 மதிப்புப் புள்ளிகளைப் பெற்றிருக்க வேண்டும். அமெரிக்க கல்விமுறையின்படி 33 மதிப்புப் புள்ளிகளைப் பெற்றிருந்தால் அமெரிக்காவில் உள்ள நிறுவனங்களில் பட்டப்படிப்பினை முடிக்க இயலும். இந்த மதிப்புப் புள்ளிகள் ஒவ்வொரு முறையினையும் பொறுத்து வேறுபடும். படிப்பு முடியும் தருவாயில் அதில் பங்குபெறுபவர்கள் களத்தின் திட்டங்கள் குறித்த அறிக்கையினை சமர்பிக்க வேண்டும், அதற்காக அவர்கள் சுமார் 350 முதல் 500 மணி நேரங்களை செலவிட வேண்டிவரும்.

ஐரோப்பாவில் பல பல்கலைக் கழகங்கள் முதுகலைப் பட்ட படிப்பு அல்லது அதற்கு இணையான படிப்பினை வழங்குகின்றன. 1999 ஆம் ஆண்டில் லுகனோ பல்கலைக்கழகம் முதன் முறையாக அறிவியல் மற்றும் தொடர்பு துறையில் நிர்வாக மேலாண்மைக்கான முதுகலை பட்டத்திற்கான படிப்பினை சுவிட்சர்லாந்தில் அறிமுகப்படுத்தியது. அதன் பயிற்று மொழி ஆங்கிலத்தில் இருந்தது. 2006 ஆம் ஆண்டில் அதே பல்கலைக்கழகம் மனிதவள மேலாண்மை குறித்த மேம்பட்ட ஆய்வுகளில் முதுகலை பட்டத்திற்கான படிப்பினை சர்வதேச நிறுவனங்கள், அரசு சாரா நிறுவனங்கள் மற்றும் சர்வதேச முன்னேற்ற நிறுவனங்களில் வேலை செய்பவர்களுக்காக அறிமுகம் செய்வித்தது. 

கலைத் துறையில் நிர்வாக முதுகலை பட்டத்தினை மெல்போர்ன் பல்கலைக் கழகம் மனிதவள மேம்பாடு மற்றும் சமூக அறிவியல் துறையில் மட்டும் வழங்குகிறது. ஆஸ்திரேலியா மற்றும் நியூசிலாந்து அரசு பள்ளி அமைப்பானது பொது நிர்வாக திட்டத்தில் நிர்வாக முதுகலை பட்டத்திற்கான படிப்பில் ஆஸ்திரேலியா மற்றும் நியூசிலாந்து நாட்டின் பிற பல்கலைக் கழகங்களுடன் இணைந்து செயல்படுகிறது.

பிங்காம்டன் பல்கலைக்கழகம் அறிவியல் மற்றும் உடல்நல அமைப்புகளுக்கான படிப்பிற்கான நிர்வாக முதுகலை படிப்பினை மான்ஹட்டன் பகுதியில் வழங்குகிறது. இதன் பயன்பாடுகள் பின்வருமாறு:

1. சுகாதார விநியோக அமைப்புகளில் தலைமைப் பண்பினை அதிகரித்தல்

2. பொறியியல் நுட்பங்கள், தரவு மற்றும் செயல்பாட்டு முன்னேற்றம் ஆகியவற்றின் மூலம் சுகாதார மேம்பாடுகளை கண்டறிதல் மற்றும் பிரச்சினைகளுக்கு தீர்வு காணுதல்

3. களத்தின் நிரூபிக்கப்பட்ட தரவுகள் மற்றும் அனுபவமிக்க வல்லுநர்களுடன் தொடர்புகொள்ளுதல் 


</doc>
<doc id="351346" url="https://ta.wikipedia.org/wiki?curid=351346" title="ஜோனாத்தான் ஓஹாயான்">
ஜோனாத்தான் ஓஹாயான்

ஜோனாத்தான் லிஸ் ஓஹாயான் என்பவர் கனடா நாட்டின் ஒன்றாரியோ மாகாணத்தில் உள்ள தொராண்டோவில் சனவரி 10, 1972ஆம் ஆண்டு பிறந்தார். இவர் கனடா நாட்டை சார்ந்த தடகள வீரர் ஆவார். இவர் புகழ் பெற்ற எழுத்தாளர் ஜோசப் லிஸ் என்பவரின் பெயரன். இவர் வில்வித்தைப் பிரிவில் போட்டியிடுபவர்

2004 கோடைக்கால ஒலிம்பிக் விளையாட்டுப் போட்டியில் ஆண்களுக்கான தனிநபர் ஒற்றையர் பிரிவில் வில்வித்தைப் போட்டியில் ஓஹாயான் கலந்துகொண்டார். இவர் முதல்நிலைச் சுற்றில் தோல்வியடைந்து, 47வது இடத்தைப் பெற்று போட்டியிலிருந்து வெளியேறினார்.



</doc>
<doc id="351354" url="https://ta.wikipedia.org/wiki?curid=351354" title="சோடியம் சயனைடு">
சோடியம் சயனைடு

சோடியம் சயனைடு ("Sodium cyanide") கனிமச் சேர்மத்தின் மூலக்கூறு வாய்ப்பாடு NaCN. இது வெண்மை நிறமுடைய, நீரில் கரையக்கூடிய திண்மம். சயனைடு உலோகங்களை அதிகளவு கவரும்தன்மை உடையதால் இதன் உப்புகள் அதிகமான நச்சுத்தன்மை உடையதாகிறது. உலோகங்களுடன் அதிகளவு வினைபுரிந்து அரிக்கும் இயல்புடையதால் தங்கச் சுரங்கங்களில் பயன்படுத்தப்படுகிறது. இதனை அமிலத்துடன் சேர்க்கும்பொழுது நச்சுத்தன்மை உடைய ஐதரசன் சயனைடு உருவாகிறது.

ஐதரசன் சயனைடை, சோடியம் ஐதராக்சைடு உடன் சேர்த்து சோடியம் சயனைடு பெறப்படுகிறது.

2006 ஆம் ஆண்டில் உலகளாவிய உற்பத்தியானது 500,000 டன்களாக மதிப்பிடப்பட்டுள்ளது. உயர்ந்த வெப்பநிலையில் சோடியம் அமைடை கார்பனுடன் சேர்த்து நடைபெறும் காஸ்ட்னர்-கெல்னர் செயல்முறை மூலம் சோடியம் சயனைடு தயாரிக்கப்படுகிறது.

திட NaCN இன் கட்டமைப்பு சோடியம் குளோரைடுடன் தொடர்புடையது.. நேர்மின் மற்றும் எதிர்மின் அயனிகள் ஒவ்வொன்றும் ஆறு அயனிகளால் ஒருங்கிணைக்கப்பட்டுள்ளது. பொட்டாசியம் சயனைடும் (KCN) இதேபோன்ற அமைப்பைக் கொண்டுள்ளது. ஒவ்வொரு Na அயனிகளும் இரண்டு CN தொகுதிகள், இரண்டு வளைந்த Na---CN, இரண்டு வளைந்து Na---NC சேர்ந்து பை பிணைப்பினை உருவாக்குகிறது.

சோடியம் சையனைடு நீரார்பகுக்கும் போது விரைவில் ஐதரசன் சயனைடாக மாறுகிறது.ஏனெனில் வலிமை குறைந்த அமிலத்தில் இருந்து இதன் உப்புகள் பெறப்படுவதேயாகும். ஈரப்பதமுள்ள திண்ம NaCN, சிறிதளவு ஐதரசன் சயனைடை வெளியேற்றுகிறது. இதன் மணம் கசப்பான பாதாமின் மணத்தைக் காட்டுகிறது. (அனைவருக்கும் இது புரியாது -ஒரு மரபியல் பண்பு ). சோடியம் சயனைடு, வலிமை மிகுந்த அமிலங்களுடன் வேகமாக வினைபுரிந்து ஐதரசன் சயனைடை வெளியேற்றுகிறது.இந்த ஆபத்தான செயல் சயனைடு உப்புகளின் குறிப்பிடத்தக்க ஆபத்தை பிரதிபலிக்கிறது. NaCN, ஐதரசன் பெராக்சைடு (HO) உடன் வினைபுரிந்து சோடியம் சயனேட்டு (NaOCN) மற்றும் நீரினைத் தருகிறது.:

மேலும் காண்க: சயனைடு செயல்முறை

சோடியம் சயனைடு முக்கியமாக சுரங்கத் தொழிலில் தங்கம் மற்றும் இதர விலையுயர்ந்த உலோகங்களைப் பிரித்தெடுக்க பயன்படுத்தப்படுகிறது. 
தங்கத்தின் மீது சயனைடு உயர்ந்த அளவு கவரும்தன்மை கொண்டுள்ளதால், இது தங்கம் உலோகத்தை ஆக்சிசனேற்றம் அடையச் செய்து, காற்று (ஆக்சிசன்) மற்றும் நீர் முன்னிலையில் கரைத்து, சோடியம் தங்க சயனைடு அல்லது தங்க சோடியம் சயனைடு உப்பு பெறப்படுகிறது.

இம்முறையைப் போன்றே பொட்டாசியம் சயனைடில் (KCN, சோடியம் சயனைடு உடன் நெருக்கமுடையது) இருந்து பொட்டாசியம் தங்க சயனைடு (KAu(CN)). பெறப்படுகிறது.

வணிகரீதியாக குறிப்பிடத்தக்க பல இரசாயன சேர்மங்கள் சயனைடில் இருந்து பெறப்படுகிறது. குறிப்பாக சயனூரிக் குளோரைடு, சயனோசன் குளோரைடு மற்றும் பல நைட்ரில்கள் பெறப்படுகின்றன. கரிமச் சேர்மங்கள் தொகுப்பு வினைகளில், சயனைடு ஒரு வலுவான கருக்கவர் காரணியாக இருந்து நைட்ரைல்கள் மற்றும் மருந்துகள் உள்ளிட்ட பல சிறப்பு இரசாயனங்கள் தயாரிக்கவும் பயன்படுகிறது.

முதன்மை கட்டுரை: சயனைடு நச்சு

சோடியம் சயனைடு, மற்ற சயனைடு உப்புகளைப் போன்றே கரையக்கூடியது. அறியப்பட்ட அனைத்து நச்சுப்பொருட்களை விட விரைவாக செயல்படும்.NaCN என்பது சுவாசத்தினை தடைசெய்யும் சக்தி உடையது. மைட்டோகாண்ட்ரியல் சைட்டோகுரோம் ஆக்சிடேசு மீது செயல்படுவதால் எலக்ட்ரான் போக்குவரத்தை தடை செய்கிறது.இதனால் ஆக்சிசனேற்ற வளர்சிதை மாற்றம் மற்றும் ஆக்சிசன் பயன்பாடும் குறைகிறது.காற்றில்லா வளர்சிதை மாற்றத்தின் விளைவாக லாக்டிக் அசிடோசிஸ் உருவாகிறது.200-300 மில்லி கிராம் என்ற சிறிய வாய்வழி மருந்தே அபாயகரமானதாகும்.




</doc>
<doc id="351360" url="https://ta.wikipedia.org/wiki?curid=351360" title="டி. ஆர். தாமோதரன்">
டி. ஆர். தாமோதரன்

முனைவர் டி. ஆர். தாமோதரன் (Dr. T. R. Damodharan), மதுரையைச் சேர்ந்த இவர், சமஸ்கிருத மொழியில் பட்டமேற்படிப்பும், முனைவர் பட்டமும் பெற்றவர். மதுரை சௌராஷ்டிரா கல்லூரியில் சமஸ்கிருத மொழி பேரராசிரியராக பணி புரிந்து ஓய்வு பெற்றவர். 2015இல் சாகித்திய அகாதமியின் பாஷா சம்மான் விருது பெற்றவர்.



அங்கீரம் இல்லாத இந்திய மொழிகளின் வளர்ச்சிக்காக பெரிதும் பாடுபட்டவர்களுக்கு, ரூபாய் ஒரு இலட்சம், செப்புப் பட்டயம் மற்றும் சான்றிதழுடன் கூடிய சாகித்திய அகாதமியின் பாஷா சம்மான் விருது மதுரை டி. ஆர். தமோதரனுக்கும், கோயம்புத்தூர் சரோஜா சௌந்திரராஜனுடன் சேர்த்து கூட்டாக 21 டிசம்பர் 2016 அன்று வழங்கப்பட்டது. 



</doc>
<doc id="351362" url="https://ta.wikipedia.org/wiki?curid=351362" title="டி. எஸ். சரோஜா சுந்தரராஜன்">
டி. எஸ். சரோஜா சுந்தரராஜன்

சரோஜா சுந்தரராஜன், கோயம்புத்தூர் நகரத்தில் வாழும், சௌராட்டிர மொழியில் புலமை பெற்ற பெண்மணியாவர். இவர் சிறந்த மொழிபெயர்ப்பாளர், எழுத்தாளர், பாடகர் எனும் பன்முகங் கொண்டவர். 
சௌராஷ்டிரா மொழி, எழுத்து, இலக்கியம் மற்றும் கலாச்சாரம் வளர்ச்சிக்காக செயல் ஊக்கம் கொண்டவர். தமிழ் மற்றும் சமஸ்கிருத மொழியின் இலக்கிய நூல்களை சௌராஷ்டிரா மொழியில் மொழிபெயர்த்துள்ளார். 2015இல் சாகித்திய அகாதமியின் பாஷா சம்மான் விருது பெற்றவர்.


அங்கீரம் இல்லாத இந்திய மொழிகளின் வளர்ச்சிக்காக பெரிதும் பாடுபட்டவர்களுக்கு வழங்கப்படும் ரூபாய் ஒரு இலட்சம், செப்புப் பட்டயம் மற்றும் சான்றிதழுடன் கூடிய சாகித்திய அகாதமியின் பாஷா சம்மான் விருது மதுரை டி. ஆர். தமோதரனுடன் கூட்டாக , கோயம்புத்தூர் சரோஜா சௌந்தரராஜனுக்கு 21 டிசம்பர் 2016 அன்று வழங்கப்பட்டது. 




</doc>
<doc id="351376" url="https://ta.wikipedia.org/wiki?curid=351376" title="உயர மருட்சி">
உயர மருட்சி

உயர மருட்சி (Acrophobia) என்பது உயரத்தினால் ஏற்படும் அதீத பயம் அல்லது அச்சக் கோளாறு ஆகும். இக்குறைபாடு உள்ளவர்கள் குறைந்த அளவு உயரத்திலேயே உயர மருட்சியை உணர்கிறார்கள். பெரும்பாலான மக்கள் உயரமான இடங்களுக்கு செல்லும்போது ஒரு வித பய உணர்வை இயற்கையாகவே உணர்கிறார்கள் இதை விழுந்து விடும் பயம் (fear of falling) என்று அழைக்கபடுகிறது.

மாறாக குறிப்பிட்ட சதவித மக்கள் உயரமான இடங்களுக்கு போகும்போது உயர மருட்சியை உணர்வதில்லை இவர்களை உயரத்திற்கான சிரம் உடையவர்கள் (head for heights) என அழைக்கபடுகிறார்கள். மலை ஏற்ற விளையாட்டு, காற்றாலை மற்றும் வானளாவிகளை (sky crappers) கட்டுதல், பராமரித்தல் போன்ற பணிகளுக்கு இவர்கள் ஏற்றவர்களாக கருதபடுகிறார்கள்.

உயரமான பகுதிகளுக்கு சென்று உயர மருட்சியல் பாதிக்கப்பட்டவர்கள் பீதி தாக்குதலுக்கு உட்பட்டு உடனடியாக பாதுகாப்பாக கீழே செல்ல வேண்டும் என்ற கிளர்ச்சி உணர்வை பெறுகிறார்கள். சுமார் இரண்டு முதல் ஐந்து சதவித மக்கள் உயர மருட்சி குறைபாட்டினால் பாதிக்கப்பட்டுள்ளதாக ஆய்வு முடிவுகள் தெரிவிக்கன்றன இதில் பெண்கள் ஆண்களை போல இரண்டு பங்கு அதிகமாக பாதிக்கப்பட்டுள்ளனர்.


</doc>
<doc id="351378" url="https://ta.wikipedia.org/wiki?curid=351378" title="2-பைபெரிடினோன்">
2-பைபெரிடினோன்

2-பைபெரிடினோன் ("2-Piperidinone"), 2-பைபெரிடோன் ("2-piperidone") அல்லது δ-வலரோலாக்டம் ("δ-valerolactam") என்ற வேதிப்பொருள்  லாக்டம் என்ற பிரிவில் வகைப்படுத்தப்படுகிறது. மற்ற வேதிப்பொருட்கள் தயாரிப்பில் இதுவோர் இடை நிலைப்பொருளாகப் பயன்படுகிறது.


</doc>
<doc id="351386" url="https://ta.wikipedia.org/wiki?curid=351386" title="யுரேனியம் போரோ ஐதரைடு">
யுரேனியம் போரோ ஐதரைடு

யுரேனியம் போரோ ஐதரைடு "(Uranium borohydride)" என்பது U(BH) என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமாகும். போரோ ஐதரைடுடன் கூடிய இந்த யுரேனியம் அணைவு எளிதில் ஆவியாகிறது. பச்சை நிறத்துடன் காணப்படும் இச்சேர்மம் திண்ம நிலையில் பலபகுதிக் கட்டமைப்பைக் கொண்டுள்ளது. ஆனால் நான்முக ஒற்றைப்படியாக ஆவியாகிறது. 

யுரேனியம் டெட்ராபுளோரைடுடன் அலுமினியம் போரோ ஐதரைடு சேர்த்து வினைப்படுத்தி யுரேனியம் போரோ ஐதரைடு தயாரிக்கப்படுகிறது :

யுரேனியம் டெட்ராகுளோரைடுடன் இலித்தியம் போரோ ஐதரைடு சேர்த்து வெற்றிடத்தில் திண்மநிலை வினைக்கு உட்படுத்துவதன் மூலமாகவும் இச்சேர்மத்தைத் தயாரிக்க முடியும் :

U(BH4)4 திண்ம நிலையில் பலபகுதிக் கட்டமைப்பைப் பெற்றிருந்தாலும் U(BH3CH3)4 ஒருபகுதிக் கட்டமைப்ப்பிலும் எளிதில் ஆவியாகக் கூடியதாகவும் உள்ளது. 

மன்காட்டன் திட்டக்காலத்தில், யுரேனியத்தின் ஐசோடோப்புகளைப் பிரித்தெடுக்கும் விரவுதல் முறை பிரித்தலுக்கு உகந்த, ஆவியாகும் யுரேனியச் சேர்மங்களை கண்டறிய வேண்டிய தேவை எழுந்தது. 60 ° செ வெப்பநிலையில் 4 மி.மீ.பாதரசம் (530 பாசுகல்) என்ற ஆவியழுத்த அளவில் விரைந்து ஆவியாகும் யுரேனியச் சேர்மமாக யுரேனியம் எக்சாபுளோரைடும் இதையடுத்து விரைந்து ஆவியாகும் சேர்மமாக யுரேனியம் போரோ ஐதரைடும் அறியப்பட்டன. எர்மான் இர்விங் செல்சிங்கெர் மற்றும் எர்பர்டு சார்லசு பிரௌன் இணைந்து யுரேனியம் போரோ ஐதரைடைக் கண்டறிந்தனர். எர்பர்டு சார்லசு பிரௌன் சோடியம் போரோ ஐதரைடையும் கண்டறிந்தவர் என்பது குறிப்பிடத்தக்கது ஆகும்.
யுரேனியம் எக்சாபுளோரைடு அதிக அரிப்புத்தன்மை கொண்ட ஒரு சேர்மமாகும். கையாள்வதற்கு அதிக இடர்பாடுகளைக் கொடுத்ததால் போரோ ஐதரைடிற்குப் பயன்படுத்துவதில் மறுபரிசீலனை செய்யவேண்டியிருந்தது. யுரேனியம் எக்சாபுளோரைடு தொடர்பான சிக்கல்கள் களையப்பட்டன. தயாரிக்கும் தொகுப்பு முறைகளும் இறுதி செய்யப்பட்டன. இயற்கையில் போரான் பரவலாக 10B (20%) மற்றும் 11B (80%) என்ற இரண்டு ஓரிடத்தான் வடிவங்களில் காணப்படுவதால், ஐசோடோப்புகளைப் பிரித்தெடுத்தலில் போரோ ஐதரைடுகள் இயல்பற்ற ஈந்தனைவிகளாகக் கருதப்பட்டன.


</doc>
<doc id="351390" url="https://ta.wikipedia.org/wiki?curid=351390" title="தாமஸ் ஸ்டியன்ஸ் எலியட்">
தாமஸ் ஸ்டியன்ஸ் எலியட்

தாமஸ் ஸ்டியன்ஸ் எலியட் ("Thomas Stearns Eliot", 26 செப்டம்பர் 1888 - 4 சனவரி 1965) என்பவர் ஒரு பிரித்தானியக் கட்டுரையாளர், நூல் வெளியீட்டாளர், நாடக ஆசிரியர், இலக்கிய மற்றும் சமூக விமர்சகர், இருபதாம் நூற்றாண்டின் முக்கிய கவிஞர்களில் ஒருவராகவும் விளங்கியவர். 1914 ஆம் ஆண்டு தனது 25-வது வயதில் அமெரிக்க ஐக்கிய மாகாணங்களிலிருந்து வெளியேறி இங்கிலாந்தில் குடியேறினார். அங்கேயே தன்னுடைய பணி மற்றும் திருமணத்தை அமைத்துக்கொண்டார். மேலும் அமெரிக்கக் குடியுரிமையைக் கைவிடுத்து 1927 ஆம் ஆண்டு தனது 39 வது வயதில் பிரிட்டிஷ் குடிமகனானார்.

எலியட் எழுதிய "தி லவ் சாங் ஆப் ஜெ. ஆல்பிரேட் ப்ருபிராக்" (1915) என்ற கவிதை அனைவரது கவனத்தையும் ஈர்த்ததோடு மட்டுமல்லாமல் நவினத்துவ இயக்கத்தின் தலைசிறந்த படைப்பாக காணப்பட்டது. இதைத் தொடர்ந்து "தி வேஸ்ட் லேண்ட்" (1922), "தி ஹாலோ மென்" (1925), "சாம்பல் புதன்" (1930) மற்றும் "நான்கு குவார்டெட்ஸ்" (1943) உள்ளிட்ட மிக பிரபலமான ஆங்கில கவிதைகள் வெளிவந்தன. இவருடைய ஏழு நாடகங்களில் குறிப்பாக "மர்டர் இன் தி கதீட்ரல்" (1935) மற்றும் "தி காக்டெய்ல் பார்ட்டி" (1949) போன்ற நாடகங்கள் அவரை புகழின் உச்சத்திற்கு கொண்டு சென்றன.தற்கால கவிதைக்கு அவர் ஆற்றிய பங்களிப்பிற்காகவும் முன்னோடியாக திகழ்ந்தமைக்காகவும் 1948 இல் இலக்கியத்தில் அவருக்கு நோபல் பரிசு வழங்கப்பட்டது.


</doc>
<doc id="351391" url="https://ta.wikipedia.org/wiki?curid=351391" title="இட்டோசி நொசாகி">
இட்டோசி நொசாகி

இட்டோசி நொசாகி "(Hitoshi Nozaki 野崎 一 Nozaki Hitoshi?)" 1922 ஆம் ஆண்டில் பிறந்த ஒரு சப்பானிய வேதியியல் அறிஞராவார். இவர் கரிம வேதியியல் துறையில் நிபுணராக விளங்கினார். சப்பானிய கரிம வேதியியல் துறையின் தலைவராகச் செயல்பட்டார். நொசாகி-இயாமா கிசி வினையின் கண்டுபிடிப்பாளர்களில் இவரும் ஒருவராவார். ஓய்வுபெற்ற சிறப்புநிலை பேராசிரியாக தற்போது கியோட்டோ பல்கலைக் கழகத்தில் பணிபுரிந்து வருகிறார். 

சப்பானிலுள்ள ஒகாயாமாவில் 1922 இல் நொசாகி பிறந்தார். தன்னுடைய பட்டப்படிப்பையும் முனைவர் பட்டத்தையும் கியோட்டோ இம்பெரியல் பல்கலைக்கழகத்தில் பெற்றார். 

சப்பானியப் போருக்குப் பிந்தைய பொருளாதார மேம்பாட்டு அதிசயத்தின் போது, இட்டோசி நொசாகி கரிம வேதியியல் துறையின் பலபிரிவுகளில் முன்னணி வகித்தார். 





</doc>
<doc id="351392" url="https://ta.wikipedia.org/wiki?curid=351392" title="பாஷா சம்மான்">
பாஷா சம்மான்

பாஷா சம்மான், அங்கீகாரம் பெற்ற 24 இந்திய மொழிகளைத் தவிர, பிற இந்திய மொழிகளின் வளர்ச்சிக்காக பாடுபட்டவர்களில் நான்கு பேரைத் தேர்ந்தெடுத்து ஆண்டுதோறும் சாகித்திய அகாதமி நிறுவனம் ரூபாய் ஒரு இலட்சமும், ஒரு செப்புப் பட்டயமும் மற்றும் ஒரு சான்றிதழும் வழங்கி பாராட்டுகிறது. இவ்விருது 1996ஆம் ஆண்டு முதல் சாகித்திய அகாதமியால் வழங்கப்படுகிறது.

அரசால் அங்கீகரிக்கப்படாத இந்திய மொழிகளில் இரண்டு அறிஞர்களுக்கும் மற்றும் பாரம்பரிய மற்றும் இடைக்கால இலக்கிய வளர்ச்சிக்காக தொண்டு புரிந்தவர்களில் இருவருக்கும் ஆண்டுதோறும் பாஷா சம்மான் வழங்கப்படுகிறது. 

தமிழ்நாட்டில் சௌராட்டிர மொழி, இலக்கியம், பண்பாட்டு வளர்ச்சிக்காக 1996-இல் கே. ஆர். சேதுராமன் மற்றும் தாடா. சுப்பிரமணியம் ஆகியோர் கூட்டாகவும், 2015-இல் டி. ஆர். தாமோதரன் மற்றும் டி. எஸ். சரோஜா சௌந்தரராஜன் ஆகியோர் கூட்டாகவும் பாஷா சம்மான் பெற்றனர். 



</doc>
<doc id="351396" url="https://ta.wikipedia.org/wiki?curid=351396" title="பவபூதி">
பவபூதி

பவபூதி (Bhavabhuti) () இந்தியாவின் எட்டாம் நூற்றாண்டின் சமஸ்கிருத மொழி நாடகங்கள் மற்றும் கவிதைகளால் நன்கறியப்பட்ட அறிஞர் ஆவார்.
பவபூதி, தற்கால மகாராஷ்டிர மாநிலத்தின் விதர்பா பிரதேசத்தின் கோந்தியா மாவட்டத்தில் உள்ள பத்மபுரம் எனும் ஊரில் நீலகண்டர் – ஜதுகாமி இணையருக்கு பிறந்தவர். இவரின் இயற்பெயர் "ஸ்ரீகண்ட நீலகண்டன்" ஆகும். இவரது குருவின் பெயர் "பரமஹம்ச தயாநிதி" ஆவார்.

பவபூதி, கன்னோசி மன்னர் யசோவர்மனின் அரசவைக் கவிஞராக இருந்ததாகக் கருதப்படுகிறார்.




</doc>
<doc id="351404" url="https://ta.wikipedia.org/wiki?curid=351404" title="மணிபாய் தேசாய்">
மணிபாய் தேசாய்

மணிபாய் தேசாய் (27 ஏப்பிரல் 1920- 1993) என்பவர் காந்தியவாதி, சமூகச் செயற்பாட்டாளர் மற்றும் கிராம வளர்ச்சியில் ஈடுபட்டவர்.

கிராமச் சூழ்நிலையில் பிறந்து வளர்ந்தாலும் அறிவியலில் பட்டம் பெற்று இருந்தார். மகாத்மா காந்தியிடம் அன்பு கொண்டு அவரது கொள்கைகளில் நாட்டம் கொண்டார். 1946 ஆம் ஆண்டில் புனே அருகில் உருலி கஞ்சன் என்ற சிற்றூருக்கான முன்னேற்றங்களைச் 
செய்யுமாறு மகாத்மா காந்தி, மணிபாய் தேசாயிடம் சொன்னார். அதன்படி மணிபாய் அங்குப் போய் கிராமச்  சேவை செய்தார்.

இயற்கை மருத்துவத்தைப் பரப்ப ஓர் ஆசிரமத்தைத் தொடங்கினார். உருலியில் பள்ளிகளைத் தொடங்கினார். 1967 இல் பெயிப் என்ற பாரதிய வேளாண் தொழில் அறக்கட்டளையைத் தொடங்கினார். இதன் மூலம்  இந்தோ அய்ரோப்பிய கலப்பின கால்நடைகளை அறிமுகப்படுத்தினார். 



</doc>
<doc id="351407" url="https://ta.wikipedia.org/wiki?curid=351407" title="கியோர்யூ சென்டாய் சியூரேஞ்சர்">
கியோர்யூ சென்டாய் சியூரேஞ்சர்

கியோர்யூ சென்டாய் சியூரேஞ்சர் என்பது 16வது சூப்பர் சென்டாய் தொடர் ஆகும். இது பிப்ரவரி 21, 1992 அன்று தொடங்கி பிப்ரவரி 12, 1993 அன்று 50 பகுதிகளுடன் முடிவடைந்தது. இத்தொடரே அமெரிக்காவில் தழுவி எடுக்கப்பட்ட முதல் பவர் ரேஞ்சர்ஸ் தொடர் ஆகும். 

170 மில்லியன் வருடங்களுக்கு முன்பு "நெமெசிஸ்" என்ற கோளில் அடைக்கப்பட்ட மந்திரவாதி "பண்டோரா"வும் அவளது கூட்டாளிகளும் தற்போது விடுதலையாகி விட்டனர். அவர்களை எதிர்த்து டைனோசர் வலிமைகளைப் பெற்ற ஐந்து தூய வீரர்கள் போராடுகின்றனர். பிறகு "புரெய்" என்ற வேதாள வீரனும் அவர்களுடன் இணைகின்றான். டைனோ வீரர்கள் பண்டோரவின் மகன் கையை கொன்றதால் பண்டோரா அழுகிறார். அதனால் அவரது மந்திர வலிமை குறைந்து விடுகிறது. இறுதியாக டைனோ வீரர்கள் அவளை மீண்டும் நெமெசிஸ் கோளில் அடைத்து விட்டனர்.

</doc>
<doc id="351416" url="https://ta.wikipedia.org/wiki?curid=351416" title="நிலைச் சமன்பாடு">
நிலைச் சமன்பாடு

இயற்பியலிலும், வெப்ப இயக்கவியலிலும், நிலைச் சமன்பாடு (Equation of state) என்பது குறிப்பிட்ட புறநிலைத் தொகுதி ஒன்றில், ஒரு பருப்பொருளின் நிலை குறித்து விவரிக்கும் ஒரு வெப்ப இயக்கவியற் சமன்பாடு ஆகும்.. இது, வெப்பநிலை, அழுத்தம், கனவளவு, அக ஆற்றல் போன்ற நிலைச்சார்புகளுள் இரண்டு அல்லது அதற்கும் மேற்பட்டவற்றுள் உள்ள தொடர்பைக் கணிதச் சமன்பாடு மூலம் தருகிறது. தனிப்பாய்மங்கள், பாய்மக் கலவைகள், திண்மப் பொருள்கள், அல்லது விண்மீன்களின் உள்ளடக்கம் பற்றியெல்லாம் விவரிக்க உதவுகிறது நிலைச் சமன்பாடு. 

நிலைச் சமன்பாட்டின் பரவலான பயன்பாடு நீர்ம வளிமங்களின் அடர்த்தியை அவற்றின் வெப்பநிலை, அழுத்தம் ஆகியவற்றோடு தொடர்புபடுத்துவது தான். மிகவும் எளிமையான ஒரு நிலைச் சமன்பாடு கருத்தியல் வளிம விதி என்பதாகும். இது குறைந்த அழுத்தத்திலும், மிதமான வெப்பநிலையிலும் சரியாக இருந்தாலும், வெப்பமும் அழுத்தமும் அதிகரிக்கும்போது முற்றிலும் சரியாகக் கணிப்பதில்லை. ஒரு வளிமம் நீர்மமாகும் நிலைகுறித்தும் இச்சமன்பாடு சரியாக விவரிப்பதில்லை. வளிம நீர்மங்களுக்குப் பயன்படுத்த வேறு சரியான நிலைச் சமன்பாடுகள் பலவற்றையும் கண்டறிந்திருக்கின்றனர். எல்லா வகையான பொருள்களுக்கும், அவற்றின் எல்லாப் புறநிலைகளிலும், பொருள்களின் எல்லாப் பண்புகளையும் மிகச் சரியாக விவரிக்கும் ஓர் ஒற்றை நிலைச் சமன்பாடு என்று எதுவுமில்லை. 


</doc>
<doc id="351417" url="https://ta.wikipedia.org/wiki?curid=351417" title="முதுகலை டிப்ளமோ">
முதுகலை டிப்ளமோ

பல்கலைக் கழக பட்டத்திற்குப் பிறகு படிப்பதன் மூலம் வழங்கப்படும் முதுகலை தகுதியே முதுகலை டிப்ளமோ ஆகும். இது பட்டப்படிப்பிற்கான டிப்ளமோவில் இருந்து வேறுபட்டது. முதுகலை டிப்ளமோ படிப்பினை ஆஸ்திரேலியா, வங்காளதேசம், பார்படோஸ், பெல்ஜியம், பிரேசில், கனடா, சிலி, கொலம்பியா, ஜெர்மனி, ஹாங்காங்க், ஜமைக்கா, ஸ்பெயின், தென் ஆப்ரிக்கா, இந்தியா, அயர்லாந்து, நெதர்லாந்து, நியூசிலாந்து, நைஜிரியா, பிலிப்பைன்ஸ், போர்ச்சுக்கல், ரஷ்யா, இலங்கை, பாகிஸ்தான், போலந்து, சவுதி அரேபியா, சிங்கப்பூர், ஸ்வீடன், ஐக்கிய ராஜ்யம், டிரினிடாட் மற்றும் டோபகோ ஆகிய நாடுகள் வழங்குகின்றன.

ஆஸ்திரேலியா மற்றும் நியூசிலாந்து பல்கலைக்கழகங்கள் முதுகலை டிப்ளமோவினை மாணவர்களுக்கு வழங்குகின்றன. முதுகலை டிப்ளமோ சிறந்து விளங்கும் அளவிற்கான படிப்பினை குறிக்கிறது. இரண்டு ஆண்டு படிப்பில் முதல் ஆண்டு படிப்பு இதனைக் குறிக்கும். இதனைப் படிக்க பல்கலைக் கழக பட்டப்படிப்பு அவசியமானது, இருப்பினும் சில அரிதான நேரங்களில் மேம்பட்ட டிப்ளமோ படிப்பு போதுமானது.

இந்தியாவில் பலவிதமான நிறுவனங்கள் மற்றும் பல்கலைக் கழகங்கள் முதுகலை டிப்ளமோ படிப்பினை வழங்குகின்றன. இப்படிப்பு நான்கு அரை வருடங்களைக் கொண்ட இரண்டாண்டுகளைக் கொண்டது. இது பயிற்சி, களப்பணி மற்றும் மதிப்புப் புள்ளிகளை அடிப்படையாகக் கொண்டது. இந்த படிப்பானது சிறப்பான முறையில் வேலை கிடைக்க மற்றும் தொழிற்சாலை வேலைகளுக்கு தயாராகும்படியான வேலை சார்ந்த படிப்புகளை வழங்குவது மற்றும் பயிற்சிகளை வழங்குவதை இலக்காகக் கொண்டது. ஒவ்வொரு தலைப்புகளிலும் ஆழமான கல்வியினை வழங்குதல், அறிவியல் கோட்பாடுகள், புதிய அணுகுமுறைகளின் நடைமுறைப்படுத்தல் ஆகியவற்றினை சிறப்புற வழங்குவதற்கான நோக்கத்தில் படிப்புமுறை வடிவமைக்கப்பட்டிருக்கும். மேலாண்மையில் முதுகலை டிப்ளமோ, தொழிற்சாலை பராமரிப்பு பொறியியல், மேம்பட்ட உற்பத்தி தொழில்நுட்பம், தொலைதூர உணர்வு மற்றும் புவியியல் தகவல் அமைப்பு, நிதி சந்தை, மனிதவள மேலாண்மை, சில்லரை மேலாண்மை மற்றும் சந்தைப்படுத்தல், சர்வதேச வணிக மேலாண்மை போன்றவை இந்தியாவில் வழங்கப்படும் கல்வி பிரிவுகளில் சில உதாரணங்கள். இளங்கலைப் படிப்பு முடித்து தொழில்நுட்பத்தில் பிடிப்புகொள்வதற்கு விரும்புபவர்களுக்காகவும், முதுகலை படிப்பில் இடைக்கால அளவில் தொழில்நுட்பத்தில் ஆர்வம்கொள்வதற்கு விரும்புபவர்களுக்காகவும் இந்த முதுகலை டிப்ளமோ உதவுகிறது.

உயர் கல்வி மற்றும் பயிற்சி விருதுகளுக்கான அமைப்பு முதுகலை டிப்ளமோவினை வழங்கும். ஜூன் 2005 முதல் இந்த அமைப்பானது முதுகலை டிப்ளமோவினை அனுமதித்து வருகிறது. அறிவியல், பொறியியல், மனிதநேயம் போன்ற பிரிவுகளின் கீழ் முதுகலை டிப்ளமோ வழங்கப்பட்டு வருகிறது. போதுமான இளங்கலைப் பட்டப்படிப்பு அல்லது அதற்கு நிகரான படிப்புகள் இருந்தால் மட்டுமே இப்படிப்பிற்கு அனுமதி வழங்கப்படுகிறது. பல கல்வி நிறுவனங்கள் முன் அனுபவம் மற்றும் கற்றல் அங்கீகாரம் திட்டத்தின் கீழ் செயல்படுகின்றன. அதன்படி கல்வியில் போதுமான தகுதியில்லாதவர்கள் அவர்களின் வெளியீடுகள், கல்வி தொடர்பான களப்பணிகள் அல்லது ஆராய்ச்சி அனுபவங்களின் மூலம் கல்வி தொடர்பான நேர்முகத் தேர்வில் கலந்துகொண்டு மேற்படிப்பினை மேற்கொள்ள இயலும்.

போர்ச்சுக்கலில் முதுகலை டிப்ளமோ இரு சூழ்நிலைகளில் வழங்கப்படும். அவை:
1. சார்பற்ற படிப்பின் ஒருபகுதியாக படிக்கும்போது... 
2. முதுகலை படிப்பின் முதலாமாண்டினை படித்து முடித்த பின்பு...

சிங்கப்பூரில் இளங்கலை பட்டபடிப்பிற்கு பின்பு படிக்கும்படியான நிலையில் முதுகலை டிப்ளமோ உள்ளது. இது பட்டதாரி பள்ளி அல்லது பல்கலைக்கழகத்தினால் வழங்கப்படுகிறது. இதனை படித்து முடிக்க இரண்டு அல்லது அதற்கு மேற்பட்ட கல்வி காலங்கள் ஆகும். இதில் அதிகப்படியான பிரிவுகள் வழங்கப்படுகின்றன. இங்கு, இளங்கலைப் படிப்பு முடித்தவர்கள் மட்டுமே முதுகலை டிப்ளமோ படித்து பட்டம் பெற முடியும். முதுகலை டிப்ளமோவில் தேர்ச்சி பெற்றவர்கள் மட்டுமே கல்வி அமைச்சகத்தில் (சிங்கப்பூர்) பதிவு செய்யப்பட்டு, தொழிற்சாலையினால் அங்கீகரிக்கப்படுவார்கள்..

ஐரோப்பிய கடன் மாற்றம் மற்றும் திரட்சி அமைப்பின் மதிப்பீட்டு முறைகளைப் பின்பற்றுகின்ற ஸ்பெயின் நாட்டில், பல்வேறு விதமான ஸ்பெயின் பல்கலைக்கழகங்கள் முதுகலை டிப்ளமோ படிப்பினை வழங்குகின்றன.

உதாரணமாக பாப்லோ டி ஒலவிடே பல்கலைக்கழகம், சர்வதேச பாதுகாப்பு அமைப்புடன் இணைந்து ஆங்கில மொழியிலான முதுகலை டிப்ளமோ படிப்பினை, மனித உரிமைகள் மற்றும் சமூக ஆர்வலர்களையும் பாதுகாக்கும் குறிக்கோளுடன் இணைத்து செயலாற்றுகிறது. பாஸ்க் நாட்டின் பல்கலைக்கழகம் ஆங்கில மொழியிலான முதுகலை டிப்ளமோவினை சர்வதேச தேர்தல் கண்காணிப்பு மற்றும் தேர்தல் உதவியுடன் இணைத்து செயலாற்றுகிறது. இதில் பல அமைப்புகள் தேர்தல் கண்காணிப்புகளில் ஈடுபடுகின்றன. இந்த அமைப்புகளில் தேர்தல் கழகங்களில் சர்வதேச அறக்கட்டளை (IFES), தேசிய ஜனநாயக நிறுவனம் (NDI), அமெரிக்க மாநிலங்களின் அமைப்பு (OAS) மற்றும் ஜனநாயக நிறுவனங்கள் மற்றும் மனித உரிமைகளுக்கான OSCE அலுவலகம் (ODIHR) மற்றும் தேர்தல் சீர்திருத்த சர்வதேச சேவைகள் (ERIS) போன்றவை அடங்கும். 

இலங்கையில், இளங்கலை பட்டத்திற்குப் பிறகு கல்வி முறைப்படியிலான மேற்படிப்பு முதுகலை டிப்ளமோ ஆகும். 


</doc>
<doc id="351418" url="https://ta.wikipedia.org/wiki?curid=351418" title="கருத்தியல் வளிம விதி">
கருத்தியல் வளிம விதி

ஒரு கருத்தியல் வளிம விதி (Ideal gas law) என்பது, ஒரு கருத்தியல் வளிமத்தின் நிலைகளை விவரிக்கும் ஒரு நிலைச் சமன்பாடு ஆகும். இதில் சிறு குறைகள் இருந்தாலும், பெரும்பாலான வளிமங்களின் பலவகையான புறநிலையில் அவற்றின் இயல்பை விவரிக்க இவ்விதி உதவுகிறது. இது 1834ஆம் ஆண்டு பென்வா கிளேப்பரோன் என்பவரால் முன்வைக்கப்பட்டது. தரவுகளின் அடிப்படையில் விளக்கப்பட்ட பாயில் விதி, சார்லசு விதி, அவகாதரோவின் விதி ஆகியவற்றின் கலவையாக இதனை வெளிப்படுத்துகின்றார்.

பெரும்பாலும், கருத்தியல் வளிம விதி, கீழ்க்காணும் சமன்பாட்டின் மூலமாக வெளிப்படுத்தப்படும். 

இதில்: 
என்றாகும்.


</doc>
<doc id="351420" url="https://ta.wikipedia.org/wiki?curid=351420" title="வளிம மாறிலி">
வளிம மாறிலி

வளிம மாறிலி ("gas constant") அல்லது கருத்தியல் வளிம மாறிலி ("ideal gas constant") என்பது கருத்தியல் வளிம விதி போன்ற பலவற்றில் பயன்படுத்தப்படும் ஒரு இயற்பியல் மாறிலி ஆகும். இது பொதுவாக, அல்லது என்னும் குறியீடு மூலம் காட்டப்படும்.

வளிம மாறிலியின் மதிப்பு:


</doc>
<doc id="351426" url="https://ta.wikipedia.org/wiki?curid=351426" title="நமசிவாய மூர்த்திகள்">
நமசிவாய மூர்த்திகள்

நமசிவாய மூர்த்திகள் திருவாவடுதுறை ஆதீனத்தை கி.பி 14 ஆம் நூற்றாண்டில் தோற்றுவித்தவர் ஆவார்.
இவர் நாகப்பட்டினம் மாவட்டம் மயிலாடுதுறைக்கு அருகிலுள்ள மூவலூரில் பிறந்தார். இவருக்குப் பெற்றோர் இட்ட பெயர் வைத்தியநாதன்.இவர் குரு சித்தர் சிவப்பிரகாசர்.ஒரு நாள் வீதி வழியே சென்ற வைத்தியநாதனைக் கண்ட சிவப்பிரகாசர் அவரைத் தன்னுடன் அழைத்து திருவாவடுதுறை வந்தார்.அவரது ஆன்மீக ஈடுபாடு அறிந்து,அவருக்குத் தீட்சை அளித்தார்.அதோடு,"நமசிவாயம்" எனும் பெயரையும் சூட்டினார். சிவப்பிரகாசர் தாம் வீற்றிருந்த இடத்தில் ஓர் அறை அமைந்து அங்கு இருந்து சித்தாந்த மரபு தழைக்க,சிவஞான உபதேசம் செய்துவர ஆணையிட்டார்.
திருவாவடுதுறை ஆதீனக் குருபரம்பரை வளர்ந்தோங்க வேண்டும் என்பதற்காக நமசிவாயமூர்த்திகள்,மறைஞான தேசிகருக்கு ஆசாரிய அபிடேகம் செய்து இளவரசாக நியமித்தார்.மறைஞானர் தம் குருவின் நாமம் சொல்லிய படியே நிட்டைக்(முக்தி) கூடினார்.அவர் நிட்டைக் கூடிய இடத்திற்கு மறைஞான தபோவனம் என்ற பெயர் உண்டாயிற்று.
நமசிவாய மூர்த்திகள் ஓர் தை மாதத்து அசுபதி நன்னாளில் முக்தி பெற்றார்.அவர் முக்தி பெற்ற திருவாவடுதுறை ஆதீனத்தில் ஞானசமாதித் திருக்கோயில் எழுப்பப்பெற்று தினமும் காலை,மாலை பூஜைகள் நடைப்பெற்று வருகின்றன.ஆண்டுதோறும் தைமாதம் 10 நாள்கள் சுவாமிகளின் குருபூஜையும் நடைபெற்று வருகின்றது.
1) மு.அருணாசலம்,"தமிழ் இலக்கிய வரலாறு"14 ஆம் நூற்றாண்டு - பக்கம்-128.
பூசை.சுப்பிரமணியத்தம்பிரான்,"குருபரம்பரை விளக்கம்" திருவாவடுதுறை ஆதீனம்.
திரிசக்தி,தீபாவளி மலர்-2010, பக்கம்-158.


</doc>
<doc id="351433" url="https://ta.wikipedia.org/wiki?curid=351433" title="உலக பால் தினம்">
உலக பால் தினம்

உலக பால் தினம் என்பது ஐக்கிய நாடுகள் சபையின் உணவு மற்றும் வேளாண் அமைப்பினால் உலகளாவிய உணவாக பாலின் முக்கியத்துவத்தை உணர்ந்து கொள்வதற்காகக் கடைபிடிக்கப்படும் ஒரு தினம் ஆகும். 
இது 2001 ஆம் ஆண்டு முதல் ஒவ்வொரு ஆண்டும் ஜூன் 1 ம் தேதியன்று கடைபிடிக்கப்படுகிறது. இது பால் பண்ணைடன் தொடர்புடைய நடவடிக்கைகளுக்குக் கவனம் செலுத்துவதற்கான ஒரு வாய்ப்பை வழங்கும் நோக்கத்திற்காக உருவாக்கப்பட்டுள்ளது. பால் ஒரு உலகளாவிய உணவு என்பதை உணர்ந்து கொள்ள இதே நாளில் பல நாடுகளில் தனிப்பட்ட மற்றும் தேசிய விழாக்களுக்குக் கூடுதல் முக்கியத்துவம் தரப்படுகிறது.
2016 ஆம் ஆண்டில், உலக பால் தினம் நாற்பதுக்கும் மேற்பட்ட நாடுகளில் கொண்டாடப்பட்டது. தேசியப் பொருளாதார மதிப்பை ஊக்குவிப்பதில் கவனம் செலுத்துவதன் முக்கியத்துவம் மற்றும் தேசிய பால் உற்பத்தியில் முக்கிய பங்கு வகிப்பதில் கவனம் செலுத்துவதன் நோக்கம் ஆகியவற்றை உணர்த்த மாரத்தான் ஓட்டம், பண்ணைப் பார்வையிடல், பள்ளி சார்ந்த நடவடிக்கைகள், கச்சேரிகள், நிகழ்ச்சிகள், மாநாடுகள் , கருத்தரங்குகள் மற்றும் போட்டிகள் மூலம் பாலின் முக்கியத்துவத்தை உணர்த்துதல்.
2017 ஆம் ஆண்டு ஜூன் 1 ஆம் தேதி, பண்ணைத் துறை "ஒரு கோப்பையை உயர்த்துங்கள்" (ஆங்கிலத்தில் : “Raise a Glass” ) தலைப்பில் சமூக வலைதளங்களில் உலக பால் தினம் (#WorldMilkDay) எனும் பிரச்சார ஹேஸ்டேக்(hashtag) மூலம் ஒரு சிறப்பு பிரச்சாரத்தை கொண்டாடுகிறது.


</doc>
<doc id="351452" url="https://ta.wikipedia.org/wiki?curid=351452" title="உலக பெற்றோர் தினம்">
உலக பெற்றோர் தினம்

உலக பெற்றோர் தினம் என்பது ஐக்கிய நாடுகள் சபையால் ஜீன் 1 ஆம் தேதி அன்று பெற்றோரின் அர்ப்பணிப்புக்கான ஒரு அடையாளமாக உலகளாவிய பெற்றோர் தினமாக அறிவிக்கப்பட்டுள்ளது. 
இது முதலில் அன்னையர் தினமாக மட்டுமே வடிவமைக்கப்பட்டது. பின்னர் இது தந்தையர் தினம் தனியாகக் கொண்டாடப்படுவது மற்றும் விடுமுறை நாட்களைக் கணக்கில் கொண்டு பெற்றோர் இரண்டையும் சேர்த்து தினமாகக் கொண்டாட முடிவு செய்யப்பட்டது. 
உலகெங்கிலும் அனைத்து பெற்றோர்களின் தன்னலமற்ற அர்ப்பணிப்பு மற்றும் குழந்தைகளுக்காக வாழ்க்கையைத் தியாகம் செய்தல் ஆகியவற்றிற்காக உலகின் அனைத்து பெற்றோர்களையும் பாராட்ட வேண்டும் எனக் கருதி ஜூன் 1 ம் தேதியை உலக பெற்றோர் தினம் என ஐக்கிய நாடுகள் சபையினர் அறிவித்தனர். இதுவும் பன்னாட்டுக் குழந்தைகள் நாளும் ஒரே நாளில் கொண்டாடப்படுகிறது.

அமெரிக்காவில் பெற்றோர் தினம் ஜூலை மாதம் நான்காம் ஞாயிற்றுக்கிழமை கடைபிடிக்கப்படுகிறது. இது குழந்தைகள் வளர்ப்பதில் பெற்றோரின் பங்கை அங்கீகரிப்பதற்காக 1994 ஆம் ஆண்டில் குடியரசுத்தலைவர் பில் கிளிண்டன் அவர்களால் கொண்டுவரப்பட்டது.</ref> Parents' Day is celebrated throughout the United States. 

தென் கொரியாவில் பெற்றோர் தினம் மே 8 ஆம் தேதி அன்று கடைபிடிக்கப்படுகிறது.



</doc>
<doc id="351455" url="https://ta.wikipedia.org/wiki?curid=351455" title="திரவ நைட்ரஜன்">
திரவ நைட்ரஜன்

திரவ நைதரசன் ("liquid nitrogen") என்பது மிகவும் குறைந்த வெப்பநிலையில் திரவ நிலையில் இருக்கும் நைதரசன் ஆகும். இது ஒரு நிறமற்ற தெளிவான திரவம் ஆகும். இதன் கொதிநிலையில் () அடர்த்தி 0.807 கி/மிலி ஆகும். இதன் மின்கோடுபுவூடக மாறிலி 1.43. நைதரசன் முதன் முதலில் 1883 ஏப்ரல் 15 இல் சகில்லோனியன் பல்கலைக்கழகத்தில் போலந்து இயற்பியலாளர்களான சிக்முந்த் வுரூபிளேவ்ஸ்கி, கரோல் ஓல்செவ்சுக்கி ஆகியோரால் திரவமாக்கப்பட்டது. தொழில்முறையில் இது திரவக் காற்றை பகுதிபடக் காய்ச்சி வடித்தலின் மூலம் உருவாக்கப்படுகிறது. திரவ நைதரசன் பொதுவாக LN, "LIN" அல்லது "LN" ஆகிய சுருக்கக் குறியீட்டினால் குறிப்பிடப்படுகிறது. திரவ நைதரசன் ஒரு ஈரணுத் திரவம் ஆகும். அதாவது திரவமாக்கலின் போது N வளிமத்தின் N சகப் பிணைப்பின் ஈரணு இயல்பு மாற்றமடையாமல் இருக்கும்.


</doc>
<doc id="351456" url="https://ta.wikipedia.org/wiki?curid=351456" title="மாறிலி">
மாறிலி

மாறிலி ("Constant") என்பது பின்வரும் ஏதாவதொன்றாக இருக்கலாம்:




</doc>
<doc id="351460" url="https://ta.wikipedia.org/wiki?curid=351460" title="பைரோபாசுபாரிக் காடி">
பைரோபாசுபாரிக் காடி

பைரோபாசுபாரிக் காடி, டைபாசுபாரிக் காடி என அழைக்கப்படுகிறது.இதன் மூலக்கூறு வாய்ப்பாடு HPO. இது நிறமற்றது, மணமற்றது, நீர் உறிஞ்சும் தன்மை உடையது. நீர், டைஎத்தில் ஈதர், மற்றும் எத்தில் ஆல்ககால் இவற்றில் கரையக்கூடியது. நீரற்ற பைரோபாசுபாரிக் காடி இரண்டு வெவ்வேறு வடிவங்களை கொண்டுள்ளது.அவை 54.3 °C மற்றும் 71.5 °C. இல் உருகின்றன. சோடியம் பைரோபாசுபேட்டை அயனி பரிமாற்றம் செய்தல் அல்லது ஐதரசன் சல்பைடை, காரிய பைரோபாசுபேட்டுடன் வினைபுரியச் செய்தல் இதன் மூலம் பைரோபாசுபாரிக் காடி தயாரிக்கப்படுகிறது.பாசுபோரிக் காடியை நீர்நீக்கம் செய்யும்போது பைரோபாசுபாரிக் காடி ஒரு விளைபொருளாக உருவாகிறது.உருகிய பைரோபாசுபாரிக் காடி, பாசுபாரிக் காடி, பைரோபாசுபாரிக் காடி, மற்றும் பாலிபாசுபாரிக் காடிகளின் சமநிலை கலைவையை விரைவில் உருவாக்குகிறது.பைரோபாசுபாரிக் அமிலத்தின் எடை சதவீதமானது சுமார் 40% ஆகும். இது உருகிய நிலையிலிருந்து படிகமாக மாறுவது கடினமாகும். நீர்த்த பைரோபாசுபாரிக் காடி,அனைத்து பாலிபாசுபாரிக் காடியை போன்றே நீரார்பகுக்கும்போது பாசுபாரிக் காடி,பைரோபாசுபாரிக் காடி, மற்றும் பாலிபாசுபாரிக் காடிகளின் இடையே சமநிலையை உருவாக்குகிறது.அதிகளவு நீர்த்த பைரோபாசுபாரிக் காடி,பாசுபாரிக் காடியைக் கொண்டுள்ளது.

பைரோபாசுபாரிக் காடி ஒரு நடுத்தர வலிமைமிகு கனிம அமிலமாகும். பைரோபாசுபோரிக் காடியின் எசுடர்கள், எதிரயனிகள் மற்றும் உப்புகள் பைரோபாசுபேட்டுகள் என அழைக்கப்படுகின்றன. பைரோபாசுபாரிக் அமிலம் அரிக்கும்தன்மை உடையது. நச்சுத்தன்மை அற்றது.

1827 ஆம் ஆண்டு "கிளார்க் க்ளாசுகோ" என்பவரால் பைரோபாசுபாரிக் காடி என்ற பெயர் வழங்கப்பட்டது. இவரால், சோடியம் பாசுபேட்டு உப்பினை செஞ்சூட்டிற்கு வெப்பப்படுத்தும் போது இக்காடி கண்டுபிடிக்கப்பட்டது. பைரோபாசுபாரிக் காடியை செஞ்சூட்டிற்கு வெப்பப்படுத்தும் போது விரைவாக சூடான நீரில் பாசுபாரிக் காடியாக மாற்றப்படுகிறது.




</doc>
<doc id="351461" url="https://ta.wikipedia.org/wiki?curid=351461" title="இரப்பர் பற்றவைப்பு">
இரப்பர் பற்றவைப்பு

இரப்பர் பற்றவைப்பு என்பது இயற்கை இரப்பர் அல்லது இரப்பர் போன்ற பலபடிகளை மேலும் நீடித்துழைக்கக்கூடிய பொருட்களாக மாற்ற கந்தகம் மற்றும் அதையொத்த குறை களையக்கூடிய அல்லது விரைவுபடுத்திப் பொருட்களை சேர்த்து உருவாக்கும் ஒரு வேதியச் செயல்முறை ஆகும். இத்தகைய சேர்க்கைப் பொருட்கள் தனித்த பலபடி தொடர்களை ஒன்றோடொன்று குறுக்கு இணைப்புகளால் இணைத்து மேலும் வலிமையான பொருட்களாக மாற்றம் செய்கின்றன. இரப்பர் பற்றவைப்பு செய்யப்பட்ட பொருட்கள் குறைவான ஒட்டும் தன்மை மற்றும் மேம்பட்ட இயந்திரவியல் பண்புகளையும் கொண்டவையாக உள்ளன. பற்றவைப்பு செய்யப்பட்ட இழை என்பது செல்லுலோசானது துத்தநாக குளோரைடு கரைசலுடன் வினைப்படுத்தப்பட்டு பெறப்பட்ட குறுக்க இணைப்புடன் கூடிய செல்லுலோசு இழைகளைக் குறிப்பதற்காக பயன்படுத்தப்பட்ட வார்த்தை ஆகும்.

இரப்பரைப் பதப்படுத்தும் செயல்முறையானது வரலாற்றுக்கு முந்தைய காலத்திலிருந்தே மேற்கொள்ளப்பட்டு வந்தாலும், நவீன இரப்பர் பற்றவைப்பு செயல்முறைக்கான பெயரானது உரோமானிய நெருப்புக் கடவுளாகக் கருதப்படும் வல்கன் பெயரிலிருந்து உருவாக்கப்பட்டது. பத்தொன்பதாம் நுாற்றாண்டில் சார்லசு குட்இயர் என்பவராலேயே நவீன இரப்பா் பற்றவைப்பு செயல்முறையானது வடிவமைக்கப்பட்டது. இன்று, பலவிதமான இரப்பர் பற்றவைப்புப் பொருட்கள், உதாரணமாக, டயர்கள், குழாய்கள், சுமை ஊர்வுப் பட்டை, காலணியின் அடிப்பாகங்கள் ஆகிய பொருட்கள் தயாரிக்கப்படுகின்றன. சில நேரங்களில் பற்றவைக்கப்பட்ட இரப்பரானது, எபொனைட் அல்லது பொதுவான பழைய வல்கனைட் என்ற வணிகவியல் பெயருடன் விற்பனை செய்யப்பட்டது.

இரப்பா் பற்றவைப்பு என்பது பத்தொன்பதாம் நுாற்றாண்டின் கண்டுபிடிப்பாக இருந்தாலும், வேறு வேறு முறைகளைப் பயன்படுத்தி இரப்பர் பதப்படுத்துதலின் வரலாறானJ வரலாற்றுக்கு முந்தைய காலம் வரை செல்கிறது. கவுதமாலா மற்றும் மெக்சிகோ நாடுகளில் காணப்பட்ட முதன்மையான பெரிய கலாச்சாரமான ஓல்மெக் என்பதற்கு அசுடெக் மொழியில் இரப்பர் மக்கள் என்ற பொருள் உண்டு. பழங்காலத்திய ஓல்மெக்கிலிருந்து அசுடெக் வரை பரவியிருந்த பண்டைய மெசோஅமொிக்கர்கள் இரப்பர் பாலை கேசுடில்லா எலாசுடிகா என்ற கேவியா ப்ரேசிலியன்சிஸ் என்ற ஒரு வகையான இரப்பர் மரத்திலிருந்து வடித்தெடுத்தனா். கி.மு 1600 ஆம் ஆண்டுவாக்கில் இல்போமோயியா அல்பா என்ற மதுவகையினை இரப்பர் பாலுடன் கலந்து பதப்படுத்தப்பட்ட இரப்பரானது தயாரிக்கப்பட்டது. மேற்கத்திய உலகில் இரப்பர் ஒரு மிகப்பெரிய ஆச்சரியமூட்டும் பொருளாகவே நிலைத்திருந்தது. இருந்தபோதும், இரப்பரானது தண்ணீரில் நனையாத பொருட்களை தயாரிக்க மேக்கின்தோஸ் என்ற மழைக்கால உடை தயாரிப்பதற்கும் பயன்படுத்தப்பட்டது.

1832-1834 ஆம் ஆண்டுகளுக்கு இடைப்பட்ட காலத்தில் நாதனியேல் ஹேவா்டு மற்றும் பிரெட்ரிச் லுாடர்சுடார்ப் ஆகியோர் கந்தகத்துடன் இரப்பரை கலக்கும் போது இரப்பா் தனது பாகுத்தன்மையை இழக்கிறது என்பதைக் கண்டறிந்தனர். குட் இயரிடம் ஹேவர்டு இதைப் பகிர்ந்து கொண்டிருந்ததன் காரணமாக, குட்இயர் இரப்பர் பற்றவைத்தலைக் கண்டுபிடிப்பதற்கான துாண்டுதலை உண்டாக்கியிருக்க வேண்டும்.

தாமசு ஹேன்காக் (1786–1865) என்ற அறிவியலாளா் மற்றும் பொறியாளா் தான் இரப்பர் பற்றவைத்தலைக் கண்டறிந்ததற்கான காப்புரிமை கோரிய முதலாமவா் ஆவார். 1845 ஆம் ஆண்டு மே 21 ஆம் நாளில் பிரிட்டிசு அவருக்கு காப்புரிமையை வழங்கியது. இதற்கு மூன்று வாரங்கள் கழித்து 1845 ஆம் ஆண்டு சூன் 15 ஆம் நாள் அமொிக்காவால் சார்லசு குட்இயருக்கு இரப்பர் பற்றவைப்புக்கான காப்புரிமையை வழங்கியது.
குட்இயர் 1839 ஆம் ஆண்டிலேயே தான் இரப்பர் பற்றவைப்பை கண்டுபிடித்து விட்டதாக கூறுகிறாா். அவர் 1853 ஆம் ஆண்டில் எழுதப்பட்ட தனது சுயசரிதையான “கம் எலாஸ்டிகா“ என்ற புத்தகத்தில் இரப்பர் பற்றவைப்பின் கண்டுபிடிப்பின் கதையினை விவரித்துள்ளாா். தனது கண்டுபிடிப்பைப் பற்றி தானே எழுதிய கம் எலாஸ்டிகாவின் வரிகள் கீழே தரப்பட்டுள்ளன. தனது சுயசரிதையில் தன்னைப் பற்றிக் குறிப்பிடும் போது கண்டுபிடிப்பாளா் என்ற வார்த்தையைப் பயன்படுத்துகிறாா். அவர் தனது சகோதரர் பணிபுரிந்த இரப்பர் தொழிற்சாலையில் நடந்த காட்சியைப் பின்வருமாறு விவரிக்கிறாா்.

...  கண்டுபிடிப்பாளா் தபால் பைகள் மற்றும் இதர பொருட்களில் சிதைவடைந்த சேர்மத்தை வெப்பப்படுத்தி அதன் விளைவை உறுதிப்படுத்த ஆய்வுகளை செய்தார். அவர் அவ்வாறு கிடைத்த மாதிரியானது கவனக்குறைவாக வெப்பத்தோடு உள்ள அடுப்பில் பட்ட போது தோலைப் போன்று கருகுவதைக் கண்டறிந்து வியப்படைந்தாா்.

குட்இயரானவர் தொடர்ந்து தனது கட்டுபிடிப்பானது எவ்வாறு உடனடியாக ஏற்றுக்கொள்ளப்படவில்லை என்பதைக் குறித்து பின்வருமாறு விவரிக்கிறாா்.

அவர் இரப்பரானது தீய்க்கப்படும் அல்லது கருக்கப்படும் செயல்முறையானது சரியான ஒரு புள்ளியில் நிறுத்தப்பட்டால் இயற்கையாக கிடைக்கும் இரப்பரில் உள்ள ஒட்டும் தன்மையை திரும்பப் பெற்று அதைவிட சிறந்ததான ஒரு பசைத்தன்மையுள்ள பொருளாக மாறும் என்பதை நேரடியாக உற்றுநோக்கி முடிவுக்கு வந்திருந்தாா். இந்த முயற்சியில் வெப்பப்படுத்துதலைத் தொடரும் போது தனது உற்றுநோக்கலின் முடிவு சரியானதாக இருப்பதை அறிந்து திருப்தி அடைந்தாா். மேலும், இந்திய இரப்பரானது கொதிக்கும் கந்தகத்துடன் வெப்பப்படுத்தும் போது உருகும் நிலையை அடையாமல் எப்போதும் தீய்க்கப்படுதல் மட்டுமே செய்யப்படும். இதே போன்ற மற்றுமொறு இழையுடன் இந்த முயற்சியை மீண்டும் திறந்த நிலையிலான தீயில் செய்த போதும் பசைத்தன்மையுள்ள இழையானது கருகவே செய்தது. விரும்பத்தக்க விளைவுகளைப் பெறுவதற்கான முயற்சியில் வெற்றிகரமான அறிகுறிகள் தென்பட்டன. கருகிய அல்லது தீய்ந்த விளைபொருளின் ஓரத்தில் அல்லது விளிம்பில் காணப்பட்ட கருகிய பொருளாக அல்லாமல் பதப்படுத்தப்பட்ட விளைபொருளாகவே கிடைத்தது.

பிறகு, குட்இயர் தனது சோதனைகளை முறைப்படியான தொடர்ச்சியான முறையில் இரப்பரை பண்படுத்தும் வேலைகளில் நேதனியேல் ஹேவர்ட் உடன் இணைந்து பணியாற்றுவதை விவரிக்கிறாா்.

 ...தனது தேடலுக்கான விடையை உறுதிப்படுத்தும் விதமகாவும், அதற்கு மேலாகவும் ஒரு பொருளைக் கண்டுபிடித்துவிட்டார். அவரது புதிய கண்டுபிடிப்பானது, இயற்கையான இரப்பர் குளிர்ந்த நிலையிலும், கரைப்பான்களிலும் சந்தித்த சவால்களை வெல்வதாக இருந்தது. அவர் தனது கடந்த காலத்தின் உழைப்புக்கு சரியான விதத்தில் பலனைப் பெற்றதாகவும், எதிர்கால முயற்சிகளுக்கு கருத்தற்றதாக ஒரு வெற்றியைப் பெற்றதாகவும் உணர்ந்தார்.

இரப்பா் கந்தக வினையின் கண்டுபிடிப்பானது இரப்பரின் பயன்பாடுகளில் மிகப்பெரிய புரட்சியைக் கொண்டு வந்தது. மேலும் தொழில் துறையின் முகத்தையே மாற்றியது எனலாம். இயங்கும் இயந்திரங்களின் பாகங்களுக்கு இடையே உள்ள சிறிய இடைவெளியை இட்டு நிரப்ப எண்ணெயில் நனைக்கப்பட்ட தோல் தான் முன்னதாக பயன்படுத்தப்பட்டு வந்தது. இந்த நடைமுறையானது மிதமான அல்லது நடுத்தரமான அழுத்ததத்திலேயே ஏற்றுக்கொள்ளக்கூடியதாக இருந்தது. அழுத்தம் ஒரு குறிப்பிட்ட நிலைக்கு மேலே அதிகமானால், இயந்திரங்களை வடிவமைப்போர் இயந்திரங்களில் ஏற்படும் அதிக உராய்வு மற்றும் நீராவிக்கசிவு ஆகியவற்றை சகித்துக் கொள்ள வேண்டியிருந்தது. பதப்படுத்தப்பட்ட இரப்பா் இந்தப் பிரச்சனையை தீர்ப்பதாக இருந்தது. பதப்படுத்தப்பட்ட இரப்பரானது மிகத்துல்லியமான வடிவங்கள் மற்றும் பரிமாணங்களில் உருவாக்கக் கூடியதாக இருந்தது. பதப்படுத்தப்பட்ட இரப்பா் அழுத்தம் செலுத்தப்படும் போது மிதமான மற்றும் அதிகமான உருக்குலைவுகளை ஏற்றுக்கொள்ளத் தக்கதாகவும், அழுத்தமானது தளர்த்தப்படும் போது தனது பழைய நிலையை மீண்டும் அடையக்கூடியதாகவும் உள்ளது. இந்த தனித்தன்மை வாய்ந்த பண்புகள் நீடித்த உழைப்பு மற்றும் குறைவான ஒட்டும் தன்மை ஆகியவற்றுடன் இணையும் போது சிறப்பான அடைக்கும் பொருளுக்கான நிர்ணயிக்கப்பட்ட தன்மைகளாகும். ஹேன்காக் மற்றும் அவரது சகாக்களின் இரப்பரை செயல்முறைகளுக்குட்படுத்தும் கூடுதல் சோதனைகள் மேலும், நம்பகத்தன்மை வாய்ந்த செயல்முறைகளுக்கு வழிவகுத்தது.

1905 ஆம் ஆண்டில் தயோகார்பனிலைடு எனும் அனிலீனின் வழிப்பொருள் இரப்பரும் கந்தகமும் ஈடுபடும் வினையின் வேகத்தை அதிகரித்து ஆற்றலையும், நேரத்தையும் மிச்சப்படுத்துகிறது என்பதை ஜார்ஜ் என்சுலாகெர் என்பவா் கண்டறிந்தார். இந்த கண்டுபிடிப்பானது, குட்இயரின் இரப்பர் மற்றும் கந்தகத்தின் வினையைப் போன்று இரப்பர் தொழிற்துறையின் வளா்ச்சிக்கு மிகப்பெரிய அடித்தளமாக விளங்கியது. இவ்வாறான வினை வேகப்படுத்திகள் இரப்பரை பதப்படுத்தும் பணியை விரைவுபடுத்தும் வேலையையும், செயல்முறையின் நம்பகத்தன்மையை அதிகப்படுத்தவும், தொகுப்புமுறை பலபடிகளுக்கும் பற்றவைத்தல் அல்லது பண்படுத்துதலை சாத்தியப்படுத்தவும் உதவின. தனது கண்டுபிடிப்பிற்கு ஒரு ஆண்டு கழிந்து, என்சுலாகெர் இந்த வினையில் சேர்க்கப்பட்ட சேர்க்கைப் பொருளுக்கான நுாற்றுக்கும் மேற்பட்ட பயன்பாடுகளைக் கண்டறிந்தார். வினைவேகப்படுத்திகள் (accelerators) மற்றும் வினைவேக மட்டுப்படுத்திகள்(retarders) ஆகியவை தொடர்பான அறிவியல் உருவானது. வினைவேகப்படுத்தியானது வினையின் வேகத்தை அதிகப்படுத்துவதற்கும், வினைவேகமட்டுப்படுத்தி வினையின் வேகத்தைக் கட்டுப்படுத்துவதற்கும் பயன்படுத்தப்படுகிறது. இவ்வாறான ஒரு வினைவேக மட்டுப்படுத்தி வளையஎக்சைல்தயோப்தாலிமைடு ஆகும். இதைத் தொடர்ந்த நுாற்றாண்டுகளில் வேதியியலாளா்கள் வேறு பல வினைவேகப்படுத்திகள் மற்றும் வினைஅதிவேகப்படுத்திகள் ஆகியவற்றைக் கண்டுபிடித்தனா். அவையே தற்போதைய இரப்பர் தொழிற்துறையில் பல்வேறு விதமான இரப்பா் பொருட்களை உற்பத்தி செய்வதற்கு பயன்படுத்தப்படுகின்றன.

பதப்படுத்தப்படாத இயற்கை இரப்பர் ஆனது, மிதமான வெப்பநிலையில் ஒட்டும் தன்மையுடனும் மற்றும் எளிதில் உருக்குலையும் தன்மையுடனும் குளிர்ந்த நிலையில் நொறுங்கும் தன்மையுடனும் காணப்படும். இந்த நிலையில், இது ஒரு அதிகமான மீட்சித்தன்மை தேவைப்படும் ஒரு தரங்குறைந்த பொருளாக இருக்கிறது. பதப்படுத்தப்படாத இரப்பரானது மீட்சித்தன்மையற்ற உருக்குலைவை அடைவதற்கான காரணம் அதனுடைய வேதியியல் அமைப்பிலிருந்து புரிந்து கொள்ளலாம்.  — இரப்பரானது நீண்ட பலபடி மூலக்கூறுகளின் தொடரால் ஆனது. இந்த சங்கிலித் தொடர்கள் த ஒன்றுக்கொன்று தொடர்புடன் தனித்து இயங்க முடியும். இதன் காரணமாக, பொருளானது, தனது வடிவத்தில் மாற்றமடைகிறது. பற்றவைத்தல் அல்லது பதப்படுத்துதல் காரணமாக, குறுக்குப் பிணைப்புகள் ஏற்படுத்தப்பட்ட பிறகு, பலபடி மூலக்கூறுகள் தனித்து இயங்குவது தடுக்கப்படுகிறது. இதன் காரணமாக அழுத்தமளிக்கப்படும் போது பதப்படுத்தப்பட்ட இரப்பரானது உருக்குலைகிறது. ஆனால், அழுத்தமானது தளா்த்தப்படும் போது மீண்டும் தனது பழைய நிலையை அல்லது வடிவத்தை அடைகிறது.

வெப்பத்தால் இறுகும் பிளாஸ்டிக்குகளின் தொகுப்பு முறை தயாரிப்பு முறைகளுக்கு மாறாக இரப்பர் பதப்படுத்துதல் அல்லது பற்றவைத்தல் முறையானது (மிகுந்த நவீன பலபடிகள் உருவாகும் உருகுதல் – உறைதல் முறையிலிருந்து) பொதுவாக வெப்பத்தால் இறுகும் பிளாஸ்டிக்குகளின் பண்படுத்துதல் போலல்லாது மீளாத மாற்றமாக இருக்கும். பொதுவாக குறுக்குப் பிணைப்புகளானது கந்தகத்தை சேர்ப்பதால் உருவாகிறது. இருப்பினும் கரிம பெராக்சைடுகளை அடிப்படையாகக் கொண்ட மாற்று முறைகளும் இத்தகைய குறுக்குப் பிணைப்புகளை உருவாக்க பயன்படுத்தப்படுகிறது. பாலிஐசோப்ரீன் (இயற்கை இரப்பர்) மற்றும் ஸ்டைரீன்-பியூட்டாடையீன் இரப்பர்(SBR) ஆகியவை பதப்படுத்துதலுக்கு உட்படுத்தப்படும் முக்கிய பலபடிகளாகும். இவை பொதுவாக சாலைகளில் பயன்படுத்தப்படும் வாகனங்களின் வட்டகை (டயர்) தயாரித்தலுக்கு பயன்படும் இரப்பர் வகையாகும்.

இரப்பரை பதப்படுத்துதலுக்கான கலவையானது வினைவேதிமம் மற்றும் அதன் பயன்பாடு ஆகியவற்றைப் பொறுத்து தேவைக்கேற்ப மாற்றியமைக்கப்படுகிறது. வினையில் அல்லைலிக் ஐதரசன் அணுவானது பதப்படுத்துதல் செயல்முறைக்கான இலக்காக உள்ளது. கார்பன்-கார்பன் இரட்டைப் பிணைப்புக்கு அடுத்ததான கார்பன்-ஐதரசன் பிணைப்பே இந்த அல்லைலிக் ஐதரசன் ஆகும். பதப்படுத்துதல் செயல்முறையின் போது, இந்த C-H பிணைப்புகளானது கந்தக அணுக்களால் மற்றுமொரு பலபடித் தொடரின் பதப்படுத்துதல் செயல்முறையின் இலக்கான அணுவோடு இணைக்கப்படுகிறது. இந்த இணைக்கும் பிணைப்புகள் ஒன்று மற்றும் எட்டு அணுக்களாலானது. இத்தகைய குறுக்குப் பிணைப்புகளில் உள்ள கந்தக அணுக்களின் எண்ணிக்கையானது இறுதியாக கிடைக்கும் இரப்பர் விளைபொருளின் இயற்பியல் பண்புகளை நிர்ணயிக்கிறது. குறைவான குறுக்குப் பிணைப்புகள் இரப்பருக்கு வெப்பத்தை எதிர்க்கும் தன்மையையும், அதிகமான கந்தக அணுக்களைக் கொண்ட குறுக்குப் பிணைப்புகள் குறைவான வெப்ப எதிர்ப்புத் தன்மையும் கொண்டவையாக உள்ளன. இரப்பா் பொருளின் இயங்கு பண்புகளானது நெகிழும் அசைவுகளுக்கு முக்கியமானவையாக உள்ளன. உதாரணமாக, ஒரு இயங்கும் வட்டகையின் (tire) பக்கச்சுவரின் நெகிழும் தன்மையைக் குறிப்பிடலாம். நெகிழும் தன்மையில்லாத இரப்பரைப் பயன்படுத்தும் போது இத்தகைய இயக்கங்கள் விரிசல்களை உண்டாக்கி, இறுதியாக இரப்பர் பொருளின் தரமற்ற தன்மையை உறுதியாக்குகின்றன. 

இரப்பர் பதப்படுத்துதலுக்கு பல முறைகள் பயன்பாட்டில் உள்ளன. வட்டகை இரப்பர் பதப்படுத்துதலுக்கான மிகச்சிக்கனமான மற்றும் மிக முக்கியமான முறையானது இரப்பருடன் பதப்படுத்தியை சேர்த்த பிறகு அதிகமான வெப்பநிலை மற்றும் அதிக அழுத்தத்தைப் பயன்படுத்தும் முறையாகும். சாலைப்போக்குவரத்தில் பயன்படுத்தப்படும் வாகன வட்டுகை (tire) இரப்பர் பதப்படுத்துவதற்குரிய வெப்பநிலையானது 10 நிமிடங்களில் 177 °C ஆகும். இந்த செயல்முறையானது அழுத்தப்பட்ட வார்ப்பு என்ற உத்தியை பயன்படுத்துகிறது. மகிழ்வுந்து வகை வாகனங்களின் கதவுகளின் வடிவங்களை நிர்ணயிக்கும் முறைகளானது, வெப்பக்காற்று முறை மற்றும் நுண்ணலையால் வெப்பப்படுத்தப்படும் பதப்படுத்துதல் முறை ஆகிய இரண்டு முறைகளாகும். (தொடர் முறைகள்).

பொதுவான பயன்பாட்டில் உள்ள ஐந்து வகையான பதப்படுத்துதல் முறைகள்:


இதுவரையான காலகட்டத்தில் இரப்பர் பதப்படுத்துதல் அல்லது பற்றவைத்தலின் பொதுவான முறைகள் கந்தகத்தைச் சார்ந்தே உள்ளன. கந்தகமானது தனதளவில் ஒரு மெதுவான பதப்படுத்தும் காரணியாக உள்ளது. மேலும், கந்தகமானது தொகுப்புமுறை பற்படியாக்கப்பட்ட அல்கீன்களை பதப்படுத்தும் செயல்முறைகளில் பயன்படுவதில்லை. இயற்கை இரப்பரிலும் கூட, அதிக அளவிலான கந்தகமும், மிக உயர் வெப்பநிலையும், நீண்ட நெடிய வெப்பப்படுத்தும் செயல்முறையும் தேவையாக உள்ளன. போதுமான அளவு திருப்திகரமற்ற குறுக்குப் பிணைப்புத்திறனும், திருப்திகரமற்ற வலிமையும் கந்தகத்துடனான பதப்படுத்துதல் முறைகளில் காணப்படும் வரம்புகளாகும். பதப்படுத்துதலை வேகப்படுத்தும் காரணிகளுடன் மட்டுமே இன்றைய தொழில்நுட்பம் தரக்கூடிய அளவிலான தரத்தைக் கந்தகம் சார்ந்த பதப்படுத்துதலால் அடைய இயலும். தேவைப்படுகின்ற அளவிற்கான பதப்படுத்துதல் விளைவுகளை ஒரே ஒரு பொதுவான காரணியால் உண்டாக்க இயலாது. மாறாக, வெவ்வேறு விதமான சேர்க்கைப் பொருட்களை உள்ளடக்கிய பண்படுத்தும் கூட்டுக்கலவை இதற்குத் தேவைப்படுகிறது. இந்த கூட்டு பதப்படுத்தும் வினைக்காரணிகள் கொண்ட இரப்பர் சேர்மமானது கந்ததகத்துடன் குறுக்கப்பிணைப்புகளை ஏற்படுத்தும் வினைவேகத்தை அதிகப்படுத்தும் சேர்மங்கள், மற்றும் இறுதி விளைபொருளின் நிலைப்புத்தன்மையை அதிகப்படுத்தும் சேர்மங்கள் என்ற வகையிலானவற்றைக் கொண்ட கலவையாக உள்ளது. இந்த சேர்க்கைப் பொருள்கள், துத்தநாக ஆக்சைடு போன்ற வினைவேகப்படுத்திகள், ஸ்டியிரிக் அமிலம் மற்றும் படிநிலைஇறக்கத்திற்கெதிரான வேதிப்பொருட்கள் ஆகியவற்றை உள்ளடக்கியதாக உள்ளன. வினைவேகப்படுத்திகள் மற்றும் கிளர்வூட்டிகள் வினைவேகமாற்றிகள் ஆகும்.இரப்பர் பதப்படுத்தும் வினைகளில் வினைவேக மட்டுப்படுத்திகளைப் பயன்படுத்தியும் வினையின் மீதான கூடுதல் கட்டுப்பாட்டை, அதாவது வினையை ஒரு குறிப்பிட்ட வெப்பநிலையை அடையும் வரையோ அல்லது குறிப்பிட்ட நேரம் வரையோ கொண்டு வரலாம். படிநிலைஇறக்கத்திற்கெதிரான வேதிப்பொருட்கள் பதப்படுத்தப்பட்ட இரப்பரானது வெப்பம், ஆக்சிசன் மற்றும் ஓசோன் இவற்றின் காரணமாக படிநிலை இறக்கம் அடையப்படுவதை தடுப்பதற்குப் பயன்படுத்தும் காரணிகளாக இருக்கின்றன.

நியோப்ரீன் அல்லது பாலிகுளோரோப்ரீன் இரப்பரைப் (CR இரப்பர்) பதப்படுத்தும் முறையானது, கந்தகத்தின் சேர்மங்களைப் பயன்படுத்துவதை விட உலோக ஆக்சைடுகளைப் (குறிப்பாக MgO மற்றும் ZnO, சில நேரங்களில் PbO) பயன்படுத்தியே நடத்தப்படுகிறது. தற்போதைய நிலையில் இந்த முறையே பெரும்பாலான இயற்கை மற்றும் தொகுப்பு முறை இரப்பர்களின் பதப்படுத்துதல் அல்லது பற்றவைத்தல் செயல்முறையில் பயன்படுத்தப்படும் முறையாகும். மற்ற டையீன் இரப்பர்களைப் போலல்லாமல் வினைவேகப்படுத்தியைத் தெரிவு செய்யும் முறையானது, பண்படுத்தும் செயல்முறையில் உள்ள பல காரணங்களால் (சுகார்ச் என்ற வெப்பத்தின் காரணமாக இரப்பர்களில் ஏற்படுத்தபப்படும் முதிர்வுக்கு முந்தைய குறுக்குப்பிணைப்பிணைப்பு) வெவ்வேறு விதமான விதிகளால் நிர்வகிக்கப்படுகிறது. வழக்கமாகப் பயன்படுத்தும் வினைவேகப்படுத்திகள் CR இரப்பரைப் பதப்படுத்தும் செயல்முறையில் சிக்கலை ஏற்படுத்தக்கூடியவை. பாலிகுளோரோப்ரீனைப் பதப்படுத்தும் முறையில் மிக முக்கியமானதும், மிகவும் சிறப்பாகவும் செயல்படக்கூடியதுமான வினைவேகப்படுத்தியானது எத்திலீன் தயோயூரியா (ETU) ஆகும். ஐரோப்பிய இரப்பா் தொழிற்துறையானது பாதுகாப்பான இரப்பருக்கான ஒரு ஆராய்ச்சியில் எத்திலீன் தயோயூரியாவுக்குப் பதிலான பாதுகாப்பான மாற்று வினைவேகப்படுத்தியைத் தேடும் முயற்சியில் ஈடுபட்டுள்ளது.

வினைவேகம் மிக்க எண்ணெய் வகை பலபடிகளை உலோக நிரப்பிகளைக் கொண்டு பலப்படுத்துவதற்கான முறையே அறை வெப்ப நிலை இரப்பர் பதப்படுத்துதல் அல்லது பற்றவைத்தல் செயல்முறையாகும். அறை வெப்ப நிலை இரப்பா் பதப்படுத்துதல் அல்லது சிலிக்கோன்கள் பதப்படுத்துதல் இரண்டு வகைப்படும்.


</doc>
<doc id="351462" url="https://ta.wikipedia.org/wiki?curid=351462" title="புதர்">
புதர்

புதா் அல்லது முட்செடி என்பது சியதுமுதல் நடுத்தர அளவுள்ள சிலவகையான தாவரங்களைக் குறிக்கும் சொல்லாகும். செடிகள் போலல்லாமல், புதர்கள் தரையில் மேலே விறைப்புத்தன்மை வாய்ந்த தண்டுகளைக் கொண்டுள்ளன. இவை பல நெருங்கிய கிளைகள், குறுகிய உயரம் ஆகியவற்றால் மரங்களிலிருந்து வேறுபடுகிறன, பொதுவாக இவை 6 மீ (20 அடி) உயரத்துக்கு கீழ் உள்ளன. பல இனத் தாவரங்கள் வளர்ந்து வரும் நிலைமையைப் பொறுத்து, புதர்கள் அல்லது மரங்களாக வளரலாம். சிறிய, உயரம் குறைந்த புதர்கள், பொதுவாக 2 மீ (6.6 அடி) உடையவை பொதுவாக லாவெண்டர், பெரிவிங்கில் மற்றும் மிகச் சிறிய தோட்ட வகை ரோஜாக்கள் போன்றவை பெரும்பாலும் "சப்ராபுகள்" என அழைக்கப்படுகின்றன.

தரிசுநிலங்களில் புதா் மண்டிக் காணப்படும். மிதமான மழையைப் பெறும் நிலப்பகுதிகளில் பொதுவாகப் புதா்கள் காணப்படுகின்றன. அதிகமான மழைப்பொழிவைப் பெறும் பசுமை மாறாக்காடுகளிலும் உயரமான மரங்களின் கீழ் அடுக்கில் புதா்கள் அமைந்துள்ளன.

துத்தி, சுண்டைக்காய், எலந்தை, கடுக்காய், தூதுவளை, செம்பருத்தி, ஆவாரை, பெருந்தும்பை போன்ற செடிவகைத் தாவரங்களும் கோரை, நாணல், சம்பு போன்ற புல்வகைத் தாவரங்களும் புதா்த்தாவரங்களாகும்.
1) புதா் ஒரு வகையான சூழியல் வாழிடம் ஆகும்.
2) மூலிகைப் போன்ற பயன்மிக்க தாவரங்கள் இயற்கையாக வளருமிடமாகும்.
3) காற்று, மழையினால் ஏற்படும் மண்ணரிப்பைத் தடுக்கின்றது.


</doc>
<doc id="351463" url="https://ta.wikipedia.org/wiki?curid=351463" title="காலவுயிரியல்">
காலவுயிரியல்

கால உரியல் என்பது உயிரியலின் ஒரு பிரிவாகும். இப்பிரிவு கால நேரத்துடன் தொடா்புடைய உயிரியல் நிகழ்வுகளை ஆய்வு செய்யும் பிரிவாகும். இச்சொல் கிரேக்க மொழியிலிருந்து உருவானது ஆகும். குரோனோ என்பதன் பொருள் காலம் என்பது ஆகும். இது பொதுவாக உயிரிய சுழற்சியுடன் தொடா்புடைய துறையாகும். 

காலவுயிரியல் உயிரியலின் மாற்றுப்பிரிவுகளுடன் உடற்கூறியல், உடலியங்கியல், மரபியல், நடத்தை மூலக்கூற்று உயிரியல் தொடா்புடையது ஆகும். 
வாழும் உயிரினங்களில் உயிரியல் செயல்பாடுகளில் நேரம் மற்றும் கால மாறுபாடுகளால் பல அத்தியாவசிய உயிரியல் செயல்முறைகள் ஏற்படுகின்றன. இவை (அ) விலங்குகளின் ( உணவுண்பது, உறங்குவது, விழிப்பது, இனப்பெருக்கப் புணா்ச்சி போன்றவை), (ஆ) தாவரங்களின் ( இலையுதிா்வு ஒளிச்சேர்க்கை எதிர்வினைகள் முதலியன), மற்றும் பூஞ்சை மற்றும் புரோட்டோசோவா போன்ற நுண்ணுயிர் உயிரணுக்களிலின் செயல்பாடுகளும் நிர்ணயிக்கப்படுகின்றன. இவை பாக்டீரியாவிலும் காணப்படுகின்றன. இவை நாற்சுழற்சி, திங்கள் சுழற்சி, ஆண்டு சுழற்சி ஆகிய பல்வேறு நிலைகளில் நிகழும் நிகழ்வுகளாகும். இவற்றுள் நாற்சுழற்சி மிகமுக்கியமானது. நாற்சுழற்சி என்பது கிட்டத்தட்ட ஒருநாளின் 24 மணிநேர அளவில் நிகழ்வது ஆகும்.
எடுத்துக்காட்டாக மனிதா்களின் உறக்கத்தை எடுத்துக்கொள்ளலாம். உயிரினங்களின் பகல்நேர செயல்பாடுகள் பகலாடி, இரவுநேர செயல்பாடுகள் இரவாடுதல், காலை மற்றும் அந்திப் பொழுதுகளின் செயல்பாடுகள் எழுஅந்தியாடல் எனவும் அழைக்கப்படுகிறன.


</doc>
<doc id="351465" url="https://ta.wikipedia.org/wiki?curid=351465" title="கஸ்தூரிபா காந்தி பாலிகா வித்யாலயா">
கஸ்தூரிபா காந்தி பாலிகா வித்யாலயா

கஸ்தூரிபா காந்தி பாலிகா வித்யாலயா என்பது இந்திய அரசால் ஆகஸ்ட் 2004-ஆம் ஆண்டு அறிமுகப்படுத்தப்பட்டு அனைவருக்கும் கல்வித் திட்டத்தி்ன் கீழ் செயல்படுத்தப்படும் கல்வித் திட்டமாகும். இத்திட்டமானது தாழ்த்தப்பட்டோர், பழங்குடியினர்,
இதர பின்தங்கிய வகுப்பினர். சிறுபான்மையினர் மற்றும் வறுமைக் கோட்டிற்கு கீழ் உள்ள குடும்பத்தைச் சாா்ந்த பெண் குழந்தைகளுக்கு கல்வி அறிவு வழங்குவதற்காக கல்வியில் பின்தங்கிய பகுதியில் தொடங்கப்பட்டது.

கிராமப்புறங்களில் குறிப்பாக பின்தங்கிய சமூகங்களில் பாலின வேறுபாடுகள் நிறைந்துள்ள நிலையில் தொடக்க நிலை மற்றும் உயர்தொடக்கநிலைகளில் பெண் குழந்தைகளி்ன் கல்வி அறிவு மாணவர்ளை விட பின்தங்கியுள்ளது. எனவே தரமான கல்வியை பின்தங்கிய பகுதியில் உள்ள பெண் குழந்தைகளுக்கு வழங்குவதை உறுதிபடுத்துவதோடு சாத்தியமானதாக ஆக்குவதற்கும் உண்டு உறைவிட பள்ளியாக தொடக்கநிலையில் செயல்படுத்தப்படுகிறது.

2004-ஆம் ஆண்டு பள்ளிகள் தொடங்குவதற்கான பகுதிகள் வரையறுக்கப்பட்டுள்ளது. 

2008-ஏப்ரல் 1 முதல் வரையறுக்கப்பட்டுள்ள தகுதியுடைய பகுதிகள்: 

slflsofokqild அஸ்ஸாம், ஆந்திரபிரதேசம், தெலுங்கான, அருணாச்சல பிரதேசம், பீஹார், சத்தீஸ்கர், குஜராத், ஹாியானா, இமாச்சலப் பிரதேசம், ஜம்மு மற்றும் காஷ்மீர், ஜார்கண்ட், கர்நாடகா, மத்தியப்பிரதேசம், மஹாராஷ்ட்ரா, மணிப்பூர், மேகாலயா, மிசோரம், நாகலாந்து, ஒடிசா, பஞ்சாப், ராஜஸ்தான், தமிழ்நாடு, திாிபுரா, உத்திரப்பிரதேசம், உத்ரகாண்ட், மேற்குவங்கம், டெல்லி, தத்ர-நாகர்காவேலி முதலான 28 மாநிலங்களிலும் யூனியன் பிரதேசங்களிலும் நடைமுறைப்படுத்தப்பட்டுள்ளது.

இந்திய அரசால் 20578 கஸ்தூாிபா காந்தி பாலிகா வித்யாலயா மையங்கள் தொடங்கப்பட்டுள்ளது. இவற்றில் 427 மையங்கள் முஸ்லீம் சமயத்தவர் நிறைந்துள்ள பகுதிகளிலும் 612 மையங்கள் பழங்குடியினத்தவர் நிறைந்துள்ள பகுதிகளிலும் 688 மையங்கள் தாழ்த்தப்பட்டவர்கள் நிறைந்துள்ள பகுதிகளிலும் தாெடங்கப்பட்டுள்ளது. இம்மையங்களில் 750 மையங்கள் உண்டு உறைவிடப் பள்ளிகளாகத் தொடங்கப்பட்டுள்ளதன. இம்மையங்களில் சேர்வதற்கு தாழ்த்தப்பட்டவர்கள், பழங்குடியினர் இதர பின்தங்கிய வகுப்பினர் மற்றும் சிறுபான்மை சமூகத்தைச் சார்ந்தவர்களுக்கு 75 விழுக்காடும் வறுமைக்கோட்டிற்கு கீழ் உள்ள குடும்பத்தைச் சார்ந்தவர்களுக்கு 25 விழுக்காடும் ஒதுக்கீடு செய்யப்பட்டுள்ளது.



</doc>
<doc id="351468" url="https://ta.wikipedia.org/wiki?curid=351468" title="ஏ. அ. அட்டனாசியா">
ஏ. அ. அட்டனாசியா

ஆல்பிரட் ஏஞ்சலோ அட்டனாசியோ (பிறப்பு 20, செப்டம்பர் 1951) நுவார்கில் பிறந்தவர் இவர் கற்பனை மற்றும் அறிவியல் புனைவு எழுத்தாளர் ஆவார். அவருடைய அறிவியல்-புனைகதை நாவலான ராடிக்ஸ் சிறந்த நாவலுக்கான 1981 நெபுலா விருதுக்கு பரிந்துரைக்கப்பட்டார், அதன்பிறகு மூன்று பிற புதினங்கள், நான்கு புத்தகங்களும் ஒன்றாக இணைந்த, 'ராடிக்ஸ் டெட்ராட்' என்ற நூல் தொகுப்புகள் விமர்சன ரீதியாக பாராட்டப்பட்டன. இவர் ஆடம் லீ என்ற பெயரில் எழுதுகிறார்.


</doc>
<doc id="351469" url="https://ta.wikipedia.org/wiki?curid=351469" title="கைபேசிவழிக் கற்றல்">
கைபேசிவழிக் கற்றல்

கைபேசிவழிக் கற்றல் ("M-Learning") என்பது பல சூழ்நிலைகளில் கற்றல், சமூக மற்றும் உள்ளடக்கத் தொடர்புகளைத் தனிப்பட்ட மின்னணு சாதனங்கள் மூலம் கற்றல் ஆகும்.

தொலைதூரக் கல்வியின் வழிப் பயிலும் மாணவர்கள் தங்களது நேர வசதிக்காக கைபேசிச் சாதனக் கல்வித் தொழில்நுட்பத்தைப் பயன்படுத்துகின்றனர்.
கைபேசிவழிக் கற்றல் தொழில்நுட்பங்களில் கையடக்கக் கணினிகள், எம்பி 3 பிளேயர்கள், அலைபேசிகள் மற்றும் பலகைக்கணிப்பொறி ஆகியவை அடங்கும். 
கைபேசிவழிக் கற்றல் கற்போரின் இயக்கத்தின் மீது கவனம் செலுத்தி, சிறிய தொழில்நுட்பங்களுடன் தொடர்பு கொள்கிறது. கைபேசிக்கருவிகளைப் பயன்படுத்திக் கற்றல் பொருள்களை உருவாக்குவது முறைசாராக் கல்வியின் ஒரு முக்கியப் பகுதியாக அமைகிறது.
கைபேசிவழிக் கற்றல் கிட்டத்தட்ட எங்கு இருந்தும் அணுக முடியும் வகையில் அமைந்துள்ளது.
உடனடிக் கருத்துகள் மற்றும் உதவிக்குறிப்புகள் மூலம் அதே உள்ளடக்கத்தைப் பயன்படுத்தி அனைவருக்கும் பகிர்தல் ஏற்பட வாய்ப்புள்ளது. 
கைபேசிவழிக் கற்றல் புத்தகங்கள் மற்றும் குறிப்புகளுக்கு மாற்றாக விளங்குகிறது. 




</doc>
<doc id="351474" url="https://ta.wikipedia.org/wiki?curid=351474" title="இரட்டைக் கருவுறுதல்">
இரட்டைக் கருவுறுதல்

இரட்டைக் கருவுறுதல் என்பது பூக்கும் தாவரங்களின் (angiosperms) சிக்கலான கருவுறுதல் இயங்கு முறையாகும்.பெண் பாலணுவுடன் (சூலகப்பாலணு கருப்பை எனவும் அழைக்கப்படுகிறது) இரண்டு ஆண் பாலணுக்கள் (விந்தணு) இணையும் நிகழ்வுகள் இரட்டைக்கருவுறுதலில் நடைபெறுகிறது.மலரின் பெண் இனப்பெருக்க உறுப்பான சூலகத்தின் சூழ்முடியில் மகரந்தத் தூள்கள் ஒட்டிக்கொள்வதன் மூலம் இச்செயல்முறை துவங்குகிறது. மகரந்தத்தூள் தகுந்த ஈரப்பதத்தை அடைந்தவுடன் முளைக்கத் துவங்கி மகரந்தக் குழல் மூலம் கீழாக சூழ்தண்டினுள் சூற்ப்பையை நோக்கிச் செல்கிறது.பின்னர் மகரந்த குழலின் நுனியானது சூலகத்தை அடைந்தவுடன் சூழ் துளையைத் ("micropyle") துளைத்துக்கொண்டு சூற்பைக்குள் நுழைகிறது.அங்கு மகரந்தக்குழலானது வெடித்து தான் சுமந்து சென்ற இரண்டு ஆண் பாலணுக்களை தனித்து விடுகின்றது.

தனித்து விடப்பட்ட இரண்டு ஆண் பாலணுக்களில் ஒன்று ஒருமடிய பெண் பாலணுவுடன் (n) இணைத்து இருமய கருவினை (2n) உருவாக்குகிறது. மற்றொரு ஆண் இனச்செல்லானது சூற்ப்பையின் மையத்திலுள்ள இரண்டு துருவ உயிரணுக்களுடன் இணைகிறது. இவ்வாறு இரண்டு ஆண் இனச்செல்களில் ஒன்று கருமுட்டையுடனும் (அண்டம்) மற்றொன்று துருவ உயிரணுக்களுடன் ("Polar Nuclei") இணையும் மொத்த நிகழ்வும் இரட்டைக் கருவுருதல் ("Double Fertilization") என்றழைக்கப்படுகிறது.

இரண்டாவது ஆண் பாலணு (n) மேலும் நகர்ந்து இரண்டு ஒற்றை மய ("haploid" அல்லது "Monoploid") துருவ உயிரணுக்கள் அல்லது இரண்டாம் நிலை உயிரணுக்களுடன் (n)+(n) இணைந்து மும்மடி அல்லத மும்மய (3n) ("Triploid") முதல்நிலைக் கருவூண் உயிரணுவை தோற்றுவிக்கிறது. இவ்வாறு இந்த மூன்று உயிரணுக்களை உள்ளடக்கிய இணைதல் நிகழ்ச்சிக்கு மூவிணைவு ("Triple Fusion") என்று பெயர்.இந்நிகழ்விற்கு உடல் கருவுருதல் எனவும் அழைக்கப்படுகிறது. சில தாவரங்களில் இந்த உயிரணு பண்மயத்தன்மையுடன் காணப்படலாம்..இவ்வாறு உருவான கருவூண் உயிரணு ஊட்டத்திசுவாக வளர்ந்து முளை சூழ்தசையை ("Endosperm") தோற்றுவிக்கிறது.இந்த ஊட்டச்சத்துள்ள திசுவானது வளரும் கருவுக்கு உணவூட்டத்தை அளிக்கிறது.கருவுற்ற பெண் முட்டையைச் (சூழ்) சூழ்ந்துள்ள சூற்ப்பை கனியாக மாறி விதையை (சூல்) பாதுகாக்கிறது 

இரட்டைக் கருவுறுதலானது நூற்றாண்டுகளுக்கு முன்னர் ரசியப் பேரரசின் கீவ் (Kiev) என்ற இடத்தைச் சார்ந்த செர்கெய் நவாசின் (1898) , மற்றும் பிரான்சு நாட்டைச் சார்ந்த லியயோன் கிக்னாடு என்பாரால் தனித்தனியாக கண்டறியப்பட்டது. பிரிட்லேரியா மற்றும் லிலியம் தாவரங்களில் பழங்கால ஒளி நுண்ணோக்கி ("light microscope") கொண்டு இரட்டைக்கருவுறுதல் முதன் முதலாக உற்றுநோக்கப்பட்டது.இருப்பினும் ஒளி நுண்ணோக்கியின் குறைவான பெருக்கத்திறன் காரணமாக இரட்டைக் கருவுறுதலின் செயல்முறையை அறுதியிட்டுக்கூற இயலவில்லை. பின்னர் இலத்திரன் நுண்நோக்கி வளர்ச்சி காரணமாக பல கேள்விகளுக்கு விடை கிடைத்தது.குறிப்பிடத்தக்க விடயமாக, W.ஜென்சென் என்பாரால் மகரந்தத் தூளினுள் ஆண் பாலணுக்கள் எத்தகைய உயிரணுச் சுவர்களையும் கொண்டிருக்கவில்லை என்பதும் அவற்றின் கொழுமிய சவ்வு மட்டுமே கொண்டுள்ளதாகவும் விளக்கப்பட்டது .

பூக்கும் தாவரங்களில் பாலணுக்களின் இணைவுகளின் மற்ற நோக்கங்களையும் இரட்டைக் கருவுறுதலின் மூலக்கூறு இடைவினைகளைக் கண்டறியவும் பலமுறை சோதனைக்குழாய் இரட்டைக்கருவுறுதல் நிகழ்த்தி பார்க்கப்படுகிறது.இதில் ஆண் இனச்செல்லை மகரந்தக் குழலிலும், பெண் இனச்செல்லை சூற்ப்பையிலும் நுழைப்பதில் தடைகள் ஏற்ப்பட்டன. கட்டுப்படுத்தப்பட்ட இணைவானது ஏற்கனவே பாப்பி தாவரத்தில் வெற்றிகரமாக நிகழ்த்தப்பட்டுள்ளது .மகரந்த முளைப்பு, மகரந்தக் குழல் நுழைவு,மற்றும் இரட்டைக்கருவுறுதல் உள்ளிட்ட செயல்முறைகள் அனைத்தும் இதில் வழக்கமானதாக இருந்தது. "சோதனைக் குழாய் கருவுறுதல்" என்ற பெயரில் இத்தொழிநுட்பத்தை பயன்படுத்தி ஏற்கனவே பல தாவரங்களில் விதைகளும் எடுக்கப்பட்டுள்ளன 


</doc>
<doc id="351475" url="https://ta.wikipedia.org/wiki?curid=351475" title="ஆண்ட்ராய்டு ஓரியோ">
ஆண்ட்ராய்டு ஓரியோ

ஆண்ட்ராய்டு ஓரியோ (Android Oreo) என்பது ஆண்ட்ராய்டு செல்லிடத் தொலைபேசி இயக்க முறைமையின் எட்டாவது பதிப்பின் குறியீட்டுப் பெயர் ஆகும். இஃது மார்ச் 21, 2017 அன்று முதல் மேம்பாட்டு முன்னோட்டமாக வெளியிடப்பட்டது. இரண்டாவது மேம்பாடு முன்னோட்டம் மே 17, 2017 அன்று வெளியிடப்பட்டது.

மார்ச் 21, 2017 இல், நெக்ஸஸ் 5X, நெக்ஸஸ் 6P, நெக்ஸஸ் பிளேயர், பிக்சல் சி மற்றும் பிக்சல் நுண்ணறிபேசி சாதனங்களுக்குக் கிடைக்கும் வகையில் அண்ட்ராய்டு "ஓ" எனும் இயங்குதள முன்னோட்டத்தை முதலில் வெளியிடப்பட்டது..மொத்தம் நாண்கு முன்னோட்டத்தைக் கூகிள் வெளியிட திட்டமிட்டுள்ளது.இரண்டாவது,மே 17, 2017 அன்று வெளியிடப்பட்டது.அது பீட்டா தரமுறையாகக் கருதப்படுகிறது மேலும் சூன் மற்றும் சூலையில் மேலும் முன்னோட்டங்கள் வெளியிடப்பட உள்ளன. 2017 ஆம் ஆண்டின் மூன்றாவது காலாண்டில் அதிகாரப்பூர்வமாக அதன் இறுதி அறிவிப்பினை வெளியீடு செய்யத் திட்டமிடப்பட்டுள்ளது.

ஆகத்து 21 அன்று ஓரியோ என்று கூகுள் நிறுவனம் இதற்கு அதிகாரப்பூர்வமான அறிவிப்பை வெளியிட்டது.

வரக்கூடிய அறிவிப்புகளை உறக்கநிலையில் வைக்க முடியும், மேலும் "சேனல்கள்" என்று அறியப்படும் தலைப்பு அடிப்படையிலான குழுக்களில் அதனைச் சேர்க்கலாம். எளிதாக ரிங்டோன் போன்றவற்றை அமைத்திடலாம். அமைப்புகள் பயன்பாட்டில் ஒரு புதிய வடிவமைப்புத் தோற்றத்தைக் கொண்டிருக்கும். ஒரு வெள்ளை தீம் மற்றும் பல்வேறு அமைப்புகளின் விரிவான வகைப்படுத்தலைக் கொண்டிருக்கும்..
பயன்பாட்டு மென்பொருள்களில் பல்வேறு வண்ணங்களைப் பயன்படுத்த முடியும்.. மேலும் பின்புலமாக இயங்கக் கூடியவற்றின் நடவடிக்கையில் கூடுதல் கட்டுப்பாடுகளை விதிக்கும். இதன் மூலம் அதன் மின்கல திறனை மேம்படுத்தும். ஆண்ட்ராய்டு ஓ இயங்குதளத்தில் புதிய முகவடிகளை (எமோஜி) கொண்டுள்ளது. அது யுனிகோட் 10 என்ற தரத்தில் சேர்க்கப்படும். முகவடிவிற்கான புதிய எழுத்துரு சேர்க்கப்படும். இது ஆண்ட்ராய்டு கிட்கேட்டில் அறிமுகம்செய்யப்பட்ட "குமிழ்" வடிவமைப்புக்கு எதிரிடையாக வடிவமைக்கப்பட்டுள்ளது. இது 1 ஜி.பி ரேமினைக் கொண்ட செல்லிடத் தொலைபேசிக்காகவே ஆண்ட்ராய்டு கோ என்பதனை அறிமுகம் செய்ய உள்ளது.மேலும் சாதனத்திற்குப் பொருத்தமான பயன்பாடுகளினை முன்னிலைப்படுத்திக் காட்டும்..
ஆண்ட்ராய்டு பதிப்புகளின் வரலாறு


</doc>
<doc id="351477" url="https://ta.wikipedia.org/wiki?curid=351477" title="ஆண்ட்ராய்டு கப் கேக்">
ஆண்ட்ராய்டு கப் கேக்

அண்ட்ராய்டு 1.5 "கப்கேக்" என்பது (Android Cupcake) கூகிள் உருவாக்கிய மூன்றாவது ஆண்ட்ராய்டு பதிப்பு ஆகும். இந்த வெளியீடு பயனர் மற்றும் டெவெலப்பர்களுக்கான புதிய அம்சங்களையும் அத்துடன் ஆண்ட்ராய்டு இயங்குதள கட்டமைப்பின் ஏ.பி.ஐ இல் உள்ள மாற்றங்களையும் உள்ளடக்கியுள்ளது. ஆண்ட்ராய்டு 1.5 இல் திரை-விசைப்பலகை மற்றும் ப்ளூடூத் ஆதரவு, போன்ற புதிய அம்சங்கள் மற்றும் பயன்பாட்டு மேலாண்மை மற்றும் பல கூகிள் பயன்பாடுகள் போன்ற மேம்பாடுகள் சேர்க்கப்பட்டுள்ளன.


</doc>
<doc id="351478" url="https://ta.wikipedia.org/wiki?curid=351478" title="யசோவர்மன்">
யசோவர்மன்

யசோவர்மன் (Yashovarman) ஹர்ஷவர்தனருக்குப் பின் கன்னோசியை தலைநகராக் கொண்டு, கி பி எட்டாம் நூற்றாண்டில் வட இந்தியாவை ஆண்ட மன்னர் ஆவார்.

யசோவர்மன் அரசவையில் புகழ்பெற்ற சமஸ்கிருத மொழி கவிஞர்களான பவபூதி மற்றும் வாக்பதி இருந்தனர். 
சமண சமய சாத்திரங்களின் படி, யசோவர்மனுக்குப் பின்னர் அவரது மகன் ஆமா என்பவர் கன்னோசியை 749 முதல் 753 முடிய ஆண்டதாக குறிப்பிடுகிறது. 

ஆதார நூற்பட்டியல்



</doc>
<doc id="351480" url="https://ta.wikipedia.org/wiki?curid=351480" title="ஆண்ட்ராய்டு எக்லேர்">
ஆண்ட்ராய்டு எக்லேர்

ஆண்ட்ராய்டு "எக்லேர்" (Android "Eclair") என்பது கூகுள் நிறுவனம் உருவாக்கிய ஐந்தாவது ஆண்ட்ராய்டு இயங்குதளம் ஆகும்.இதனை அக்டோபர் 26, 2009 அன்று வெளியிடப்பட்டது. ஆண்ட்ராய்டு 2.1 ஆனது ஆண்ட்ராய்ட் 1.6 "டோனட்" இல் இருந்த பல குறைகளை களைந்துள்ளது.

முகப்பு திரையில் கூகிள் தேடல் பட்டையைக் காண்பிக்கும் சேண்மை பெரிதாக்கம் காட்சி முறை, வெள்ளை சமநிலை, வண்ண விளைவு மற்றும் உள்ளிட்ட பல புதிய புகைப்பட அம்சங்களுடன் மறுவடிவமைப்பு செய்யப்பட்டது. புகைப்பட தொகுப்பு பயன்பாட்டில் அடிப்படை புகைப்பட செப்பனிடும் கருவிகளும் சேர்க்கப்பட்டுள்ளன. பேச்சுணரி அறிமுகப்படுத்தப்பட்டது. இது கமா எனும் விசைக்குப் பதிலாக மாற்றப்பட்டது.

குறுஞ்செய்திகளை தேடி கண்டுபிடிக்கும் வசதி உள்ளது. கூகிள் மேப்ஸ் மின்னஞ்சல் போன்ற வசதிகள் மேம்படுத்தப்பட்டன. மெய்நிகர் விசைப்பலகையின் மூலமாக வேகமான தட்டச்சு வசதியினையும் இது பக்கக் குறி போன்ற வ்சதிகளை வழங்குகிறது. மேலும் நாட்காட்டி, அனுகல் போன்ற வசதிகளும் மேம்படுத்தப்பட்டன. இணைய உலாவலுக்காக, மீயுரைக் குறியிடு மொழி 5, உலாவியை புதுப்பிப்பு செய்தல், உருவ அளவு மாற்றம் செய்தல், போன்ற வசதிகள் உள்ளன.

ஆண்ட்ராய்டு பதிப்புகளின் வரலாறு


</doc>
<doc id="351482" url="https://ta.wikipedia.org/wiki?curid=351482" title="சுந்தர காண்டம்">
சுந்தர காண்டம்

சுந்தர காண்டம் (Sundara Kanda), வால்மீகி இராமாயணத்தின் புகழ்பெற்ற ஐந்தாவது காண்டம் ஆகும்.
சுந்தர காண்டம் அனுமாரின் அறிவுக் கூர்மையும், வீரத்தையும், சொல்வன்மையும், பெருமையையும் விளக்கிறது. 

சுந்தர காண்டத்தில் சீதையை தேடும் பொருட்டு பரத கண்டத்தின் தெற்கு பக்கம் அங்கதன் தலைமையில் சென்ற வானரக் கூட்டம், மகேந்திரகிரி மலையில் தங்கியிருக்கையில், அங்கிருந்த வயது முதிர்ந்த கழுகரசன் சம்பாதியின் அறிவுரையின் படி, அனுமான் வானில் பறந்து, கடலைக் கடந்து இலங்கை சென்றான். 

இலங்கையின் அசோகவனத்தில் இராவணனால் சிறை வைக்கப்பட்டிருந்த சீதையை, அனுமார் சிறு குரங்கு வடிவில் சந்தித்து, இராமரின் கணையாழி மோதிரத்தை சீதையிடம் கொடுத்து, தன்னை இராமதூதன் என்று அறிமுகப்படுத்திக் கொள்கிறார். சீதையும் தனது நெற்றிச் சூடாமணி நகையை , அனுமாரிடம் கொடுத்து, இராமர் ஒரு மாதத்திற்குள் இராவணன் மீது போர் தொடுத்து தன்னை விடுவிக்க வேண்டிக் கொள்கிறாள்.

பின்னர் அரக்கர்களிடம் வேண்டுமென்று சிக்கிக் கொண்ட அனுமாரின் வாலில் தீ வைக்கப்பட்டது. அனுமரும் வாலில் வைக்கப்பட்ட தீயுடன் இலங்கை நகரைச் சுற்றி வந்து, நகரின் பெரும்பாலான பகுதிகளை எரித்தார். பின்னர் அனுமாரைப் பிடிக்க வந்த "சம்புமாலி" , "பஞ்ச சேனாபதிகள்" , மற்றும் இராவணன் மகன் அட்சயகுமாரன் ஆகியோர் அனுமரால் கொல்லப்பட்டனர். 
பின்னர் கண்டேன் சீதையை எனக் கூறிய படி, இராமரிடம் சீதை கொடுத்த சூடாமணியை அனுமார் கொடுத்ததுடன், சீதையின் செய்தியையும் கூறினார். 

அதன் பின் கடல் வழியாக இலங்கைச் செல்ல நீலன் மற்றும் நளன் தலைமையில் வானரர்கள் கடற்பாலம் கட்டினர். 

சுந்தர காண்டத்தை பாராயணம் செய்வது மனதுக்கு நிம்மதி, தைரியம் தரும். நோயுற்றவர்கள், குழந்தைகளின் திருமணச் செலவு போன்ற இக்கட்டான நிலையில் உள்ளவர்களும், வரன் தேடுபவர்களும் இதைப் படித்தால் அலலது கேட்டால் உரிய பலன் கிடைக்கும் என்பது இந்துக்களின் தொன்ம நம்பிக்கையாகும்.



</doc>
<doc id="351483" url="https://ta.wikipedia.org/wiki?curid=351483" title="லிவர்மோர், கலிபோர்னியா">
லிவர்மோர், கலிபோர்னியா

லிவர்மோர் என்பது அமெரிக்காவின் கலிபோர்னியா மாநிலத்தில், அலமேடா கவுன்டியில் அமைந்திருக்கும் ஒரு நகரம் ஆகும்.
இது சான்பிரான்சிசுகோ வளைகுடா பகுதிக்கு கிழக்கே உள்ளது. 2014 ஆம் ஆண்டு கணக்கெடுப்பின் படி  86870 பேர் இந்நகரில் வாழ்கிறார்கள். 

அரசுப்பள்ளிகள், தனியார்ப் பள்ளிகள், கல்லூரிகள், பீனிக்ஸ் பல்கலைக்கழகம் எனப் பல கல்வி நிலையங்கள் உள்ளன.
அறிவியல் துறை ஆய்வு மாணவர்களுக்கு உதவித்தொகை வழங்கும் ஹெர்ட்ஸ் பவுண்டேசன் இந்த ஊரில் உள்ளது.
எல். எல் .என்.எல். எனப்படும் லாரன்சு லிவர்மோர் நேசனல் லபாரட்டரியை   1952 இல் அரசு தோற்றுவித்தது. இந்த ஆய்வுக் கூடம் 
அணு ஆய்வுகளை மேற்கொண்டு நடத்தி வருகிறது.

நூற்றாண்டு விளக்கு என்று அழைக்கப்படுகிற 4 வாட் மின் விளக்கு 1901 ஆம் ஆண்டு முதல் அணையாமல் தொடர்ந்து எரிந்துகொண்டு இருக்கும் விளக்கு லிவர்மோரில் இருப்பது கின்னஸ் புத்தகத்தில் இடம் பெற்றுள்ளது.

தி இண்டிபென்டென்ட் என்னும் ஒரு செய்தி நாளிதழ் லிவர்மோரிலிருந்து வெளிவருகிறது.


</doc>
<doc id="351487" url="https://ta.wikipedia.org/wiki?curid=351487" title="ஆண்ட்ராய்டு நுகட்">
ஆண்ட்ராய்டு நுகட்

ஆண்ட்ராய்டு "நுகட்" (Android Nougat )ˈnuː.ɡət/ என்பது அண்ட்ராய்டு இயக்க முறைமையின் ஏழாவது பெரிய பதிப்பு ஆகும்.இது மார்ச் 9, 2016 அன்று ஆல்பா சோதனை பதிப்பாக வெளியிடப்பட்டது, பின்பு ஆகஸ்ட் 22, 2016 அன்று அதிகாரப்பூர்வமாக வெளியிடப்பட்டது, இது நெக்ஸஸ் சாதனங்களில் மட்டும் பயன்படுத்தும் வகையில் முதலில் இருந்தது.நுகட் உடன் வெளியிடப்பட்ட முதல் புதிய ஸ்மார்ட்போன் எல்ஜி வி 20ஆகும்.
கூகிள் ஐ/ஓ மேம்பாட்டாளர் மாநாட்டிற்கு முன்னால், மார்ச் 9, 2016 அன்றே கூகிள் ஆண்ட்ராய்டு நுகட் இன் முதல் ஆல்ஃபா பதிப்பு வெளியிட்டது
.இதன் சோதனை பதிப்பானது முதலில் நெக்சஸ் அலைபேசிகளில் மட்டும் பயன்படுத்தும் வகையில் இருந்தது.பின்பு அதில் மாற்றம் கொண்டுவரப்பட்டது.
ஏப்ரல் 13, 2016 இல், அண்ட்ராய்டு நுகட் பீட்டாவின் இரண்டாவது முன்னோட்டம் வெளியிடப்பட்டது.மே 18, 2016 இல் நடைபெற்ற கூகிள் மேம்பாட்டாளர் மாநாட்டிலிது பற்றி விரிவாக விவாதிக்கப்பட்டது.அதில் மெய்நிகர் தொழில்நுட்பம் பற்றியும், அதன் அடுத்த சோதனை பதிப்பையும் வெளியிட்டனர்..
15, 2016 அன்று அதனுடைய நான்காவது சோதனை பதிப்பினை வெளியிட்டது..சூன்30,2016 -ல் அதிகாரப்பூர்வ பதிப்பினை வெளியிட்டது.அது ஆண்ட்ராய்டு இயங்குதளத்தின் 7 வது பதிப்பாக வெளியிடப்பட்டது.
இந்த பதிப்பில் அறிவிப்புகளின் முறைகளில் மாற்றம்கொண்டுவந்துள்ளது. அதனை பட்டியலிடவும் அழைப்பினை உள் சென்று பார்க்காமலே அதற்கு பதில் தரவும் முடியும்.அமிப்புகளில் உள்ள ஐகான்களின் அளவினை மாற்றவும் முடியும்.ஆண்ராய்டு வியரில் பயன்படுத்த முடியும்.
பல சாளர(multi-window mode) இதில் உள்ளது.இதன் மூலம் ஒரே சமயத்தில் இரண்டு பயன்பாடுகளை செய்ய முடியும்.உதாரணமாக படம் பார்த்துக் கொண்டே உலாவியில் தேட முடியும்.
புதிய டேட்டா சேவர் பயன்பாடு பின்புல நிகழ்வுகளை கட்டுப்படுத்தி அதிகமான இணையத்தை சேமிக்கச் செய்கிறது===மேடை===
இரண்டாவது முன்னேற்ற பதிப்பில் வுல்கான் (Vulkan) என்பதின் உதவியுடன் சிறப்பான வரைகலை திறனுடன் (graphics performance) செயல்படுகிறது.யுனிகோட் ஒன்பதாவது பதுப்புடன் வந்த முதல் இயங்குதளம் ஆகும். மேலுமிதனுடம் முகவடிவும் சேர்க்கப்பட்டுள்ளது.
ஆண்ட்ராய்டு பதிப்புகளின் வரலாறு
'முந்தைய பதிப்புகள்'


</doc>
<doc id="351491" url="https://ta.wikipedia.org/wiki?curid=351491" title="பொட்டாசியம் ஐதரசனாக்சலேட்டு">
பொட்டாசியம் ஐதரசனாக்சலேட்டு

பொட்டாசியம் ஐதரசனாக்சலேட்டு "(Potassium hydrogenoxalate)" KHCO அல்லது K+•HO2C-CO2− என்ற மூலக்கூற்று வாய்ப்பாடு கொண்ட ஒரு வேதிச் சேர்மம் ஆகும், பொட்டாசியம் பையாக்சலேட்டு, அமில பொட்டாசியம் ஆக்சலேட்டு, ஒற்றைகார பொட்டாசியம் ஆக்சலேட்டு, சாரெல் உப்பு, சால் அசிட்டோசெல்லா, எலுமிச்சை உப்பு என்ற பல்வேறு பெயர்களாலும் இவ்வுப்பு அழைக்கப்படுகிறது. ஐதரசனாக்சலேட்டு எதிர்மின் அயனியின் மிகப்பொதுவான ஓர் உப்பாக இச்சேர்மம் கருதப்படுகிறது. பொட்டாசியம் ஐதராக்சைடும் ஆக்சாலிக் அமிலமும் 1:1 என்ற மோலார் விகிதத்தில் வினைபுரிந்து பொட்டாசியம் ஐதரசனாக்சலேட்டு உருவாகிறது. 

சில தாவரங்களில் குறிப்பாக சாரெல் போன்ற பல்லாண்டுத் தாவரங்களில் பொட்டாசியம் ஐதரசனாக்சலேட்டு காணப்படுகிறது. வர்த்தக முக்கியத்துவம் வாய்ந்த புகைப்படவியலில், பளிங்குக்கல் மெருகூட்டுதல், மைக்கறை அகற்றுதல் போன்ற செயல்பாடுகளுக்காக இதைப் பயன்படுத்துகிறார்கள். 

நீரற்ற பொட்டாசியம் ஐதரசனாக்சலேட்டு வெண்மையானது. நெடியற்றது. படிகத் திண்மமான இவ்வுப்பு நீரில் கரையக்கூடியதாகவும் (அறை வெப்பநிலையில் 2.5கி/100 கிராம்) நீரை உறிஞ்சக்கூடியதாகவும் உள்ளது. 50 °செல்சியசு வெப்பநிலைக்கு கீழ் மிகக்குறைவான கரைதிறன் கொண்ட பொட்டாசியம் டெட்ராக்சலேட்டு உருவாகி வீழ்படிவாகிறது . 

ஒற்றைநீரேற்றான பொட்டாசியம் ஐதரசனாக்சலேட்டு (KHC2O4•H2O) 100 °செல்சியசு வெப்பநிலையில் நீரை இழக்கிறது . 

நீரற்ற இவ்வுப்பு குறிப்பிடத்தக்க ஒருக்கமில்லா மீட்சிப்பண்பை பெற்றுள்ளது. ஏனெனில் இதன் கட்டமைப்பில் ஐதரசன் பிணைக்கப்பட்ட ஐதரசனாக்சலேட்டு எதிர்மின்னயனி அணிவரிசைத் தகடுகள் K–O அயனிப் பிணைப்புகளால் பிணைக்கப்பட்டுள்ளன .

பொட்டாசியம் ஐதரசனாக்சலேட்டு கண்களில், சளிச்சவ்வுகளில், இரைப்பை – குடல் வழியில் எரிச்சலை உண்டாக்குகிறது. மேலும் இவ்வுப்பு மாரடைப்பையும் மரணத்தையும் கூட ஏற்படுத்தலாம் . 


</doc>
<doc id="351505" url="https://ta.wikipedia.org/wiki?curid=351505" title="ஓஸ்போர்ன் ஸ்மித்">
ஓஸ்போர்ன் ஸ்மித்

ஓஸ்போர்ன் ஸ்மித்  (Sir Osborne Arkell Smith, 26 திசம்பர் 1876- 30 ஆகசுடு 1952) இந்திய ரிசர்வ் வங்கியின் முதல் ஆளுநராக இருந்தவர்.  இவர் 1935 ஏப்பிரல் மாதம் முதல் தேதி முதல் 1937 சூன் 30 வரை ஆளுநர் பதவியில் இருந்தார்.

நியூ தெற்கு வேல்ஸ் வங்கியில் 20 ஆண்டுகளும், காமன்வெல்த் பாங்கு ஆப் ஆத்திரேலியாவில் 10 ஆண்டுகளும் பணியாற்றினார்.
1926 இல் இந்தியாவுக்கு வந்தார். இம்பீரியல் பாங்க் ஆப் இந்தியா என்ற வங்கியின் மேலாண் ஆளுநராகப் பதவி வகித்தார்.
இவருக்கு தகைசால் பட்டம்  ஒன்றை இந்தியாவின் கவர்னர் ஜெனரல் லார்டு இர்வின் அளித்தார். மேலும் சில பதவிகள் இவருக்கு வழங்கப்பட்டன.

இம்பிரியல் வங்கியில் ஆற்றிய பணிகளினால்  ஒஸ்போர்ன் ஸ்மித் இந்திய வங்கி வட்டாரங்களில் பேர் விளங்கியவர் ஆனார்.
பண மாற்று விகிதம் நிர்ணயிப்பதிலும் வட்டி விகிதங்கள் நிர்ணயிப்பதிலும்  இந்திய அரசுடன் கருத்து முரண் ஏற்பட்டதால் இவர் பதவிக் காலம் நிறைவுக்கு முன்னதாகவே ரிசர்வ் வங்கி ஆளுநர் பதவியிலிருந்து விலகினார். இவர் காலத்தில் இந்திய ரூபாய்த் தாள்களில் இவர் கைச்சாத்து இடவில்லை.


</doc>
<doc id="351507" url="https://ta.wikipedia.org/wiki?curid=351507" title="பென்சிலிக் அமிலம்">
பென்சிலிக் அமிலம்

பென்சிலிக் அமிலம் "(Benzilic acid)" என்பது CHO அல்லது (CH)(HO)C(COOH) என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். அரோமாட்டிக் அமிலமான இச்சேர்மம் வெண்மை நிறத்தில் படிகங்களாகக் காணப்படுகிறது. பல முதல்நிலை ஆல்ககால்களில் பென்சிலிக் அமிலம் கரைகிறது. 

பென்சில், எத்தனால், பொட்டாசியம் ஐதராக்சைடு ஆகியனவற்றின் கலவையை சூடுபடுத்துவதால் பென்சிலிக் அமிலத்தைத் தயாரிக்க முடியும். 
பென்சால்டிகைடை இருபடியாக்கல் வினைக்கு உட்படுத்தி பென்சில் தயாரித்த பின்னர், பென்சிலிக் அமில மறுசீரமைப்பு வினையினால் பென்சிலிக் அமிலம் தயாரிக்கும் மற்றொரு முறையை 1838 ஆம் ஆண்டில் இலீபிக் கண்டறிந்தார். 

கிளிடினியம், திலான்டின், புளுட்ரோபியம் உள்ளிட்ட கிளைக்கோலேட்டு மருந்துவகைப் பொருட்களை பெருமளவில் தயாரிப்பதற்கு பென்சிலிக் அமிலம் பயன்படுத்தப்படுகிறது. இவை மசுகாரினிக் அசிட்டைல்கோலின் ஏற்பிகளின் எதிர் மருந்துகளாகும்.

திறனழிக்கும் முகவரான 3-குயினுகிளிதினைல் பென்சிலேட்டு பெருமளவில் தயாரிப்பதற்கு பென்சிலிக் அமிலம் பயன்படுத்தப்படுகிறது. மனமருட்சி மருந்துகள் பெருமளவில் தயாரிப்பதற்கு பென்சிலிக் அமிலம் பயன்படுவதால் வேதியியல் ஆயுதங்கள் கூட்டமைப்பில் இதன் பயன்பாடு முறைப்படுத்தப்பட்டது. பல நாடுகளில் கட்டாயச் சட்டத்தின் மூலமாகவும் இதன் பயன்பாடு கண்காணிக்கப்படுகிறது.



</doc>
<doc id="351509" url="https://ta.wikipedia.org/wiki?curid=351509" title="புகைக்கூண்டு">
புகைக்கூண்டு

கொதிகலன், அடுப்பு, உலை, எரி உலை ஆகியவற்றில் உருவாகும் வெப்பக் கழிவு வளிகளையும், புகையையும் வெளியே வளிமண்டலத்திற்கு வெளியேற்ற உதவும் ஒரு அமைப்பு புகைக்கூண்டு (chimney) எனப்படும். வளிமங்கள் இயல்பாக வெளியேற வேண்டும் என்பதற்காக, இது பெரும்பாலும் செங்குத்தாக இருக்கும். அவ்வாறு கழிவு வளி வெளியேறும்போது, வெளியே இருந்து காற்று எரிதலுக்காக உள்ளிழுக்கப்படுகிறது. 
புகைக்கூண்டு பெரிய கட்டிடங்கள், நீராவிப் பொறிகள், கப்பல்கள் போன்றவற்றிலும் கட்டப்பட்டிருக்கும்.


</doc>
<doc id="351514" url="https://ta.wikipedia.org/wiki?curid=351514" title="வாதுமைக் கொட்டை">
வாதுமைக் கொட்டை

வாதுமைக் கொட்டை "(Walnut)" என்பது "யக்லான்சு" பேரினத்தில் அடங்கியுள்ள "யக்லாண்டசியே" குடும்பத்தைச் சேர்ந்த "யக்லான்சு ரெஜியா" மரத்தின் கொட்டையாகும். இந்தக் கொட்டையானது மேலோட்டுடன் கூடியதாகும். பச்சையான கொட்டைகள் ஊறுகாய் தயாரிக்கவும் நன்கு விளைந்த கொட்டைகள் உணவாகவும் பயன்படுகின்றன. "யக்லான்சு நைக்கிரா" மரத்திலிருந்து பெறப்படுகின்ற கிழக்கத்திய கருப்பு வாதுமைக் கொட்டையானது வர்த்தகரீதியாக மிகவும் குறைவாகவே கிடைக்கிறது. இக்கொட்டையில் புரதச்சத்தும் கொழுப்பு அமிலமும் நிறைந்துள்ளன.

வாதுமைக் கொட்டையானது, நன்கு பழுத்த பின்பு உண்ணத் தகுந்த, ஒற்றை விதையினைக் கொண்ட வட்ட வடிவக் கொட்டையாகும். முற்றிலும் பழுத்தபின்பு வாதுமைப் பழத்தின் சுருக்கம் நிறைந்த மேல்புறத்தோல் கழன்று, இருபிரிவுடைய மேலோட்டுடன் வாதுமைக் கொட்டையானது வெளிப்படும்.
(முப்பிரிவுடைய மேலோடுகளும் தோன்றுவதுண்டு). பழுக்கும் தருணங்களில் மேல் தோலானது உடைகின்ற தன்மையையும் கொட்டையின் மேலோடானது கடினத்தன்மையையும் பெறுகின்றன. சதைப் பகுதியினை மூடியுள்ள ஓடு இரண்டு பிரிவுகளைக் கொண்டுள்ளது. சாதாரணமாகக் கிடைக்கக்கூடிய ஒட்டுடன் கூடிய வாதுமைக் கொட்டையின் மீதுள்ள பழுப்புநிற தோல் "ஆன்டியாக்சிடண்டு"களைக் கொண்டதாகும். இந்த "ஆன்டியாக்சிடண்டு"கள் எண்ணெய் மிகுந்த கொட்டையினை, சுற்றுப் புறத்திலுள்ள ஆக்ஸிஜனிடமிருந்து பாதுகாத்து கெட்டுப் போவதைத் தடுக்கிறது.

பொதுவாக வாதுமை மரங்கள் வசந்தகாலத்தின் பாதியைக் கடந்து மிகவும் தாமதமாகவே தளிர்க்கின்றன. இம்மரங்களின் அருகே போட்டியிட்டு வளரும் பிற தாவர வளர்ச்சியைத் தடுக்கும்பொருட்டு இவை ஒருவகை வேதிப் பொருளை மண்ணுக்குள் சுரக்கின்றன. இதனால்தான் மலர்த்தோட்டங்களையும் காய்கறித்தோட்டங்களையும் இம்மரங்களை ஒட்டி அமைப்பதில்லை.

வாதுமை மரங்களில் "பெர்சியன்" அல்லது "பிரித்தானிய" வாதுமை மற்றும் கருப்பு வாதுமை என இருபெரும் இனங்கள் உள்ளன. "பிரித்தானிய" வாதுமையானது பெர்சியாவில் தோன்றிய இனமாகும். கருப்பு வாதுமையானது வடகிழக்கு அமெரிக்காவினை பூர்விகமாகக் கொண்டதாகும். கருப்பு வாதுமைக் கொட்டை மிகவும் சுவையானது. ஆனாலும் இது பெற்றுள்ள கடின ஓடு மற்றும் புறத்தோலின் தரமற்றத் தன்மை காரணமாக வணிகரீதியாக அதிகமாக உற்பத்தி செய்யப்படவில்லை. "பிரித்தானிய" வாதுமையின் கலப்பினம் சார்ந்த மரங்களையே பெரும்பாலான விவசாயிகள் வணிக நோக்கில் அதிகமாகப் பயிரிடுகின்றனர்.

"கலிபோர்னியா" கருப்பு வாதுமை எனப்படும் "யக்லான்சு கலிபோர்னிகா". "யக்லான்சு சினேரியா", "அரிசோனா" வாதுமை எனப்படும் "யக்லான்சு மேயர்" ஆகியன வாதுமைக் கொட்டையின் இதர வகைகளாகும்.

2014 ஆம் ஆண்டில் உலக அளவில் வாதுமைக் கொட்டையின் மொத்த உற்பத்தி 3.46 மில்லியன் டன்களாகும். இதில் சீனாவின் பங்களிப்பு மட்டும் 46% ஆகும்(அட்டவணை).
வாதுமைக் கொட்டை உற்பத்தி செய்யும் பிற முக்கிய நாடுகளாவன (உற்பத்தியளவின் இறங்கு வரிசை அடிப்படையில்) அமெரிக்கா, ஈரான், துருக்கி, மெக்சிகோ.
2014ஆம் ஆண்டு உலகளவில் வாதுமைக் கொட்டையின் சாகுபடி ஒரு எக்டேருக்கு 3.5 டன்களாகும். கிழக்கு ஐரோப்பிய நாடுகளான சுலோவேனியா மற்றும் உருமேனியா ஆகியவை அதிகபட்சமாக ஒரு எக்டேருக்கு 19 டன்கள் வரை சாகுபடி செய்துள்ளன.
2014 ஆம் ஆண்டில் உலகளவில் வாதுமைக் கொட்டையின் பெரிய ஏற்றுமதியாளராக அமெரிக்கா திகழ்கிறது. அதனைத் தொடர்ந்து துருக்கி உள்ளது. கலிபோர்னியாவின் மையப் பள்ளத்தாக்குப் பகுதி, அமெரிக்காவின் வர்த்தகத்திற்கான 99% வாதுமைக் கொட்டையினை உற்பத்தி செய்கிறது.

பிற கொட்டைகளைப் போன்றே வாதுமைக் கொட்டையும் பதப்படுத்தி சேமிக்கப்பட வேண்டிய ஒன்றாகும். பாதுகாப்பான வகையில் அது சேமிக்கப்படவில்லையெனில் பூச்சிகள், பூஞ்சைத் தொற்றுக்களால் பாதிக்கப்படும். இப்பாதிப்பால் "அப்லடாக்சின்" என்னும் புற்றுநோயை உண்டாக்கும் வேதிநச்சு உருவாகிறது. இவ்வாறு பாதிப்படைந்த வாதுமைக் கொட்டைகள் முற்றிலும் அகற்றப்பட வேண்டும்.
வாதுமைக் கொட்டைகளை நீண்ட காலம் பாதுகாப்புடன் சேமித்து வைக்க -3 முதல் 0 டிகிரி "செல்சியசு" (27 - 32 "டிகிரி பாரன்ஃகைட்டு") வெப்பநிலையும் குறைந்த ஈரப்பதமும் தேவை. வாதுமைக் கொட்டைகள் பெருமளவில் உற்பத்தியாகும் வளரும் நாடுகளில் இந்தளவிற்கு குளிரூட்டம் செய்வதற்கான தொழில்நுட்பங்கள் இல்லாதபோதும் அவை 25 "டிகிரி செல்சியசு" (77 "டிகிரி பாரன்ஃகைட்டு") மற்றும் குறைந்த ஈரப்பதத்தில் சேமிக்கப்படுகின்றன. 30 "டிகிரி செல்சியசு" (86 "டிகிரி பாரன்ஃகைட்டு") வெப்பநிலையும் 70% க்கும் மேலான ஈரப்பதமும் உள்ள சூழலில் வாதுமைக் கொட்டைகள் வேகமாகக் கெட்டு அதிக இழப்பினை ஏற்படுத்துகின்றன. ஈரப்பதம் 75% க்கும் மேல் இருந்தால் பூஞ்சைத் தொற்று ஏற்பட்டு "அப்லடாக்சின்" என்னும் புற்றுநோயை உண்டாக்கும் வேதிநச்சு வெளிப்படுகிறது.

வாதுமைக் கொட்டைகள் ஓடுடன் கூடியது மற்றும் ஓடில்லாத பருப்பு என இருவகைகளில் கிடைக்கின்றன. இக்கொட்டைகள் சுவையூட்டப்பட்ட சிறு துண்டுகளாகவும் பிற உணவுப் பொருள்களுக்கான மூலப் பொருளாகவும் பயன்படுகின்றன. அனைத்து வகைக் கொட்டைகளும் அப்படியே சாப்பிடுவதற்கு ஏற்றவையாகும். "மியூசிலி" போன்ற உண்வுப் பொருளின் பகுதிப் பொருளாகச் சேர்த்தும் உண்ணப்படுகின்றன. வாதுமை பானம், வாதுமை காபி, வாதுமை கேக்கு, வாதுமை ஊறுகாய் போன்ற பொருள்களைத் தயாரிக்கவும் இக்கொட்டைகள் பயன்படுகின்றன. பழுக்காத பச்சை வாதுமையை "ஆல்கஹாலில்" ஊற வைத்து "நோசினோ" என்னும் மதுபான வகை தயாரிக்கப்படுகிறது.

வாதுமைக்கொட்டை எண்ணெய் வணிகப்பயன்பாட்டுக்கு கிடைக்கின்றது, முக்கியமாக சாலட் தயாரிப்பில் அலங்காரப் பொருளாக பயன்படுகிறது. இது குறைந்த புகைப்புள்ளியைக் கொண்டுள்ளதால் வறுத்தலுக்குப் மட்டுப்படுத்தப்பட்ட அளவிலேயே பயன்படுத்தப்படுகிறது.

ஒடற்ற வாதுமைப் பருப்பானது 4% நீர், 15% புரதம், 65% கொழுப்பு, 14% கார்போவைதரேட்டு மற்றும் 7% நார்சத்தினைக் கொண்டுள்ளது (அட்டவணை).
100 கிராம் வாதுமைப் பருப்பு 2740 கிலோயூல்களையும் மாங்கனீசு முதலான மாழைகளும் உயிர்ச் சத்துக்களும் நிறைந்து காணப்படுகிறது. பொதுவாக சத்துக்களின் செறிவிலும் தன்மையிலும் பிரித்தானிய வாதுமையும் கருப்பு வாதுமையும் சமமானவையாக இருந்தாலும் பிரித்தானிய வாதுமையே அதிகமாக நுகரப்படுகின்றது. ஒற்றை நிறைவுறாத கொழுப்பு அமிலங்களைக் (Monounsaturated Fat acid) கொண்டுள்ள பெரும்பாலான பிறக் கொட்டைகளைப் போலன்றி, வாதுமைக் கொட்டையானது பல்நிறைவுறாத கொழுப்பு அமிலங்களைக் (Polyunsaturated Fat acid)(மொத்தக் கொழுப்பில் 72%) கொண்டுள்ளது. இதில் அடங்கிய மொத்தக் கொழுப்பில் 13% "ஓலிக்கு அமிலம்" இருந்த போதிலும் 14% ஆல்பா "லினோலெனிக்கு" அமிலத்தையும் 58% "லினோலீக்கு" அமிலத்தையும் கொண்டுள்ளது.

அமெரிக்க ஐக்கிய நாட்டின் உணவு மற்றும் மருந்து நிர்வாக அமைப்பு(Food and Drug Administration(FDA)) 2016இல் வாதுமை கலந்த உணவுப் பொருள்களின் ஆரோக்கியத் தன்மை பற்றி வெளியிட்ட அறிக்கை : "குறைந்த கொழுப்புடைய உணவின் ஒரு பகுதியாக, தினமும் 1.5 அவுன்சுகள் வாதுமைப் பருப்பினை உண்பதால் இதய நோய் வருவதற்கான வாய்ப்புகள் குறைவதாக உறுதிப்படுத்தப்படாத ஆய்வு கூறுகிறது". 2004 ஆம் ஆண்டு அமெரிக்க ஐக்கிய நாட்டின் உணவு மற்றும் மருந்து நிர்வாக அமைப்பு " வாதுமை கலந்த உணவால் இதய நோய் வாய்ப்புகளைக் குறைக்க முடியும்" என்ற கருத்தினை மறுத்தது. அது 2010இல் டைமண்டு உணவு நிறுவனத்திற்கு எழுதிய எச்சரிக்கைக் கடிதத்தில் " இதய நோய்க்கான வாய்ப்பினைக் குறைக்கின்ற எந்தவொரு உயிரியல்ரீதியான உட்பொருளும் வாதுமைக் கொட்டையில் இருப்பதற்கு போதுமான ஆதாரங்கள் இல்லை" எனத் தெரிவித்திருந்தது.

பாக் மலர் மருந்துகள் தயாரிக்கப் பயன்படும் 38 வகையானப் பொருள்களில் வாதுமைக் கொட்டையும் ஒன்றாகும். பிரித்தானியாவில் நடத்தப்பட்ட புற்றுநோய் குறித்த ஓர் ஆய்வு, " மலர் மருந்துகளால், புற்றுநோய் உட்பட எந்த நோய்களையும் கட்டுப்படுத்தவோ, குணப்படுத்தவோ அல்லது தடுக்கவோ முடியும் என்பதை நிரூபிக்க அறிவியல்பூர்வமான ஆதாரங்கள் ஏதுமில்லை" என்று கூறுகிறது.

எழுதுவதற்கும் ஓவியம் வரைவதற்கும் பயன்படும் நீடித்திருக்கும் மை தயாரிக்க வாதுமையின் தோல் பயன்படுகிறது. லியோனார்டோ டா வின்சி, ரெம்ரான்ட்டு உள்ளிட்ட பல ஓவியர்கள் இந்த மையினை பயன்படுத்தியுள்ளனர். வாதுமைத் தோலில் உள்ள நிறமிகளைக் கொண்டு பண்டைய ரோமாபுரியில் துணிகளுக்கு பழுப்பு வண்ணச் சாயம் ஏற்றினர். இடைக்கால ஐரோப்பாவில் தலைச் சாயமாகவும் இந்நிறமிகளைப் பயன்படுத்தினர்.

அமெரிக்க ஐக்கிய நாட்டின் இராணுவம், விமான பாகங்களை சுத்தம் செய்வதற்கு, குறைந்த விலையும் சிராய்ப்புண்டாக்காதத் தன்மையும் கொண்ட வாதுமைக் கொட்டையின் ஓடுகளைப் பயன்படுத்தி வந்தது. எனினும், போயிங்கு சிஎச்சு-47 சினூக்கு எலிகாப்தருக்கு ஏற்பட்ட பயங்கர விபத்தைப் பற்றிய (செப்டம்பர் 11, 1982, மன்வீம், செர்மனி) விசாரணையில், வாதுமை ஓடு ஒன்று எண்ணெய்க் கலனை அடைத்ததே காரணம் எனக் கண்டறியப்பட்டதால், தூய்மைப் பணிக்கு வாதுமை ஓடுகளைப் பயன்படுத்துவது நிறுத்திக்கொள்ளப்பட்டது.

வாதுமை கொட்டைகளின் மேலோட்டில் உள்ள "பாலிபினால்கள்" என்னும் ஒரு வகை வேதிப் பொருளானது கைகளில் கறைகள் மற்றும் தோல் எரிச்சலை ஏற்படுத்துகிறது. "பெர்லிக்கு" அமிலம், "வனிலிக்கு" அமிலம், "கொமர்மிக்கு" அமிலம், "சிரிங்கிக்கு" அமிலம், "மிரிக்ரிடின்", "யக்லோன்" ஆகியவை அடங்கிய ஏழு "பினோலிக்கு" சேர்மங்கள் வாதுமையின் புறத்தோலில் அடையாளம் காணப்பட்டன. இதில் "யாக்லோன்" என்னும் முதன்மையான "பினோலிக்கு" 2-4% அளவிற்குச் செறிவுடன் காணப்படுகிறது.

மேலும் வாதுமைக் கொட்டையில் "எலாயிடன்னின் பெடுங்குலாயின்" (ellagitannin pedunculagin) உள்ளது. "ரெயியோலோன்" என்னும் வேதிப் பொருளுடன் சேர்த்து "யக்லோன், பெட்டுலினிக்கு" அமிலம் ஆகியவையும் "யாங்குலசு ரெயியா" வகையினைச் சேர்ந்த வாதுமை மரப் பட்டைகளிலிருந்து பிரித்தெடுக்கப்படுகிறது.

சீனாவில், வாதுமைக் கொட்டை இணைகளை உள்ளங்கையில் வைத்துச் சுழலச் செய்யும் விளையாட்டு, பாரம்பரியமாக விளையாடப்படுகிறது, இரண்டும் இரத்த ஓட்டத்தை ஊக்குவிப்பதற்கான ஒரு வழிமுறையாகவும், சமுதாய அங்கீகாரத்தின் சின்னமாகவும் உள்ளன. பெரிய, பழைய, சமச்சீரற்ற வடிவமுடைய மற்றும் சில நேரங்களில் சிக்கலான செதுக்கப்பட்ட தனித்தனி வாதுமைக் கொட்டைகள் மற்றும் இணைகள் மிகவும் மதிப்பு வாய்ந்தவையாகக் கருதப்படுகின்றன. இவை சமீபகாலமாக ஒரு முதலீடாக பயன்படுத்தப்பட்டு வருகின்றன, அவற்றில் சில பத்தாயிரக்கணக்கான டாலர்களை பெறுகின்றன. சில சமயங்களில் வாதுமைக் கொட்டையின் இணைகள் தங்கள் பச்சையான புறத்தோல்களுடன் டூ ஹீ டாவோ என்று அறியப்படும் சூதாட்டத்திற்காக விற்பனை செய்யப்படுகின்றன.



</doc>
<doc id="351517" url="https://ta.wikipedia.org/wiki?curid=351517" title="மே. வீ. வேணுகோபாலப் பிள்ளை">
மே. வீ. வேணுகோபாலப் பிள்ளை

மே. வீ. வேணுகோபாலன் (ஆகத்து 31, 1896 - பெப்ரவரி 4, 1985) பதிப்பாசிரியராகவும், படைப்பாளராகவும் விளங்கியவர். தமிழுலகால், "இலக்கணத் தாத்தா" எனவும், "மகாவித்வான்" எனவும் அழைக்கப்பெற்றவர்.

சென்னை, சைதாப்பேட்டைக்கு அருகிலுள்ள மேட்டுப்பாளையம் எனும் சிற்றூரில் வீராசாமி-பாக்கியம் தம்பதியருக்கு மகனாகப் பிறந்தார். தொடக்கக் கல்வியை சைதாப்பேட்டை மாதிரிப் பள்ளியில் பயின்றார். வறுமையால் படிப்பைப் பாதியில் நிறுத்திவிட்டு சென்னை, வேப்பேரியில் உள்ள எஸ்.பி.சி.கே அச்சகத்தில் அச்சுக் கோப்பாளராகப் பணியாற்றினார். தமிழின் மீதுள்ள ஆர்வத்தால் கா. ர. கோவிந்தராச முதலியாரிடம் இலக்கண, இலக்கியங்களைக் கற்றார். கலாநிலையம் சேசாச்சல ஐயர் நடத்திய இரவுப் பள்ளியில் ஆங்கிலம் கற்றார். அதன்பின் வித்துவான் தேர்வு எழுதித் தேர்ச்சிப் பெற்றார்.

சென்னை, முத்தியால்பேட்டை உயர்நிலைப் பள்ளியிலும், புரசைவாக்கம் பெப்ரீசியசு உயர்நிலைப் பள்ளியிலும் தலைமைத் தமிழாசிரியராகப் பணியாற்றியுள்ளார். அரசாங்க இலக்கிய, இலக்கணப் பாடநூல் குழுவிலும், சென்னைப் பல்கலைக்கழகத் தமிழ்ப் பேரகராதி திருத்தக் குழுவிலும் தலைமைப் பதிப்பாசிரியராகப் பணிபுரிந்துள்ளார். சென்னைப் பல்கலைக்கழகம் வெளியிட்ட திருவாய்மொழி ஆண்டின் தமிழாக்கம் நூலின் பத்துத் தொகுதிக்கும் பதிப்பாசிரியராக விளங்கியுள்ளார். அண்ணாமலைப் பல்கலைக்கழக கம்பராமாயணப் பதிப்புக் குழுவில் உறுப்பினராகவும், புரசைவாக்கம், குருகுல மதக்கல்லூரியில் இந்துமதச் சித்தாந்தப் பேராசிரியராகவும் பணியாற்றியுள்ளார். தென்னிந்திய தமிழ்க் கல்விச் சங்கத்தின் துணைத் தலைவராக இருந்து வித்துவான் தேர்விற்குத் தனிவகுப்புகள் நடத்தியுள்ளார்.



திருப்பனந்தாள் காசிமடத்தில் 1967 அக்டோபர் 29 அன்று நடந்த விழாவில் அறிஞர் அண்ணாவால், "செந்தமிழ்க் களஞ்சியம்" எனும் விருதும், தமிழ்நாடு இயல், இசை, நாடக மன்றத்தால், "கலைமாமணி" விருதும் பெற்றுள்ளார். 1981 இல் அமெரிக்க உறவுபூண்ட உலகப் பல்கலைக்கழகம் இவருக்கு, டாக்டர் பட்டம் (D.Litt) வழங்கியுள்ளது. மதுரைக் காமராசர் பல்கலைக்கழகத்தில், "தமிழ்ப் பேரவைச் செம்மல்" விருதும் பெற்றுள்ளார்.

இவர் 1985 பெப்ரவரி 4 அன்று காலமானார்.


</doc>
<doc id="351521" url="https://ta.wikipedia.org/wiki?curid=351521" title="ஆண்ட்ராய்டு ஐஸ்கிரீம் சாண்ட்விச்">
ஆண்ட்ராய்டு ஐஸ்கிரீம் சாண்ட்விச்

ஐஸ்கிரீம் சாண்ட்விச் என்பது கூகிள் வெளியிட்ட ஆண்ட்ராய்டு இயங்குதளத்தின் குறியீடு ஆகும்.அக்டோபர் 19, 2011 இல் அறிமுகப்படுத்தப்பட்டது, அண்ட்ராய்டு 4.0 ஸ்மார்ட்போன்கள்,கையடக்க கணினி போன்றவற்றில் பயன்படுத்தும் வகையில் வடிவமைக்கப்பட்டது.ஏனெனில் இதன் முந்தைய பதிப்பு கையடக்க கணினியில் மட்டுமே பயன்படுத்தும் வகையில் அமைந்தது. இந்த முயற்சியின் ஒரு பகுதியாக, அண்ட்ராய்டு 4.0 ஒரு புதிய காட்சி தோற்றத்தை "ஹோலோ" என்ற குறியீட்டுடன் அறிமுகப்படுத்தியது.
ஆகத்து 2011-ல் ரூட்விக்கி எனும் வலைதளத்தில் நெக்சஸ் எஸ் எனும் அலிபேசி ஆண்ட்ராய்டு ஐஸ்கிரீம் சாண்ட்விச் இயங்குதளத்துடன் செயல்படு என தெரிவித்து இருந்தது. ஆண்ட்ராய்டு 4.0 பதிப்பை அக்டோபர் 11,20111 அன்று வெளியிடுவதாக இருந்தது.ஆனால் ஆப்பிள் நிறுவனத்தின் நிறுவனர் ஸ்டீவ் ஜாப்ஸ்-ன் மறைவினால் அக்டோபர் 19,2011 ஹாங்காங்-கில் நடைபெற்றது. மேலும்கூகிள் நெக்சஸ் அலைபேசியிலும் இது இருக்கும் என அறிவித்தனர். 
ஆண்ட்ராய்டு 4.0 உடன் இணைக்கப்பட்டுள்ள முதல் ஆண்ட்ராய்டு சாதனமாக கேலக்ஸி நெக்ஸஸ் இருந்தது. டி சம்பர் 16, 2011 இல் அண்ட்ராய்டு 4.0.3 வெளியிடப்பட்டது, இது பிழை திருத்தங்கள், புதிய சமூக ஸ்ட்ரீம் ஏபிஐ மற்றும் பிற உள் மேம்பாடுகள் ஆகியவற்றை வழங்கியது..மார்ச் 29, 2012 அன்று, அண்ட்ராய்டு 4.0.4 வெளியிடப்பட்டது, கேமரா மற்றும் திரை சுழற்சி செயல்திறன் மேம்பாடுகள், மற்றும் பிற பிழைத் திருத்தங்கள் ஆகியவற்றை வழங்கியது.
வடிவமைப்பு
ஐஸ்கிரீம் சாண்ட்விச் இன் புதிய காட்சி தோற்றம் "ஹோலோ" என்று அழைக்கப்படும் விட்ஜெட் கருவி மூலம் செயல்படுத்தப்படுகிறது.பயனர்கள் கட்டமைக்கப்பட்ட இடைமுகத்தோற்றத்தை பின்பற்றினாலும் இதனை காண இயலும்.அதற்கு அவர்கள் கூகிள் ப்ளே ஸ்டோரில் இருந்து அதனை தரவிறக்கம் செய்ய வேண்டும்.</ref>.
ஆண்ட்ராய்டு பதிப்புகளின் வரலாறு
"முந்தைய பதிப்புகள்"
ஆண்ட்ராய்டு ஒன்று
ஆண்ட்ராய்டு எக்லேர்


</doc>
<doc id="351527" url="https://ta.wikipedia.org/wiki?curid=351527" title="இந்தியத் தேர்தல்கள் 2017">
இந்தியத் தேர்தல்கள் 2017

2017 ஆம் ஆண்டில் நடைபெறவுள்ள இந்திய தேர்தல்களில் ஏழு மாநிலங்களின் சட்டமன்ற தேர்தல்களும் அடங்கும்.அந்த மாநிலங்கள் பின்வருமாறு கோவா, குஜராத், ஹிமாச்சலப் பிரதேசம், மணிப்பூர், பஞ்சாப், உத்தரப் பிரதேசம் மற்றும் உத்தரகண்ட் ஆகும்.ஜனாதிபதியின் பதவி காலமும் இந்த ஆண்டுடன் முடிவடையும் .

ஜனாதிபதி பிரணாப் முகர்ஜியின் பணிக்காலம் முடிவடையும் நாளான, 2017 ஜூலை 25 க்கு முன்னர் இந்தியாவில் ஜனாதிபதித் தேர்தல் நடைபெறும்.

துணைஜனாதிபதி ஹமீம் அன்சாரியின் பதவிக்காலம் முடியும் முன் இதற்கான தேர்தல் நடைபெறும்.


</doc>
<doc id="351531" url="https://ta.wikipedia.org/wiki?curid=351531" title="திசு இறப்பு">
திசு இறப்பு

திசு இறப்பு அல்லது திசு இறப்பு நோய் ("dystrophy") என்பது பெரும்பாலும் மரபு வழியாக ஊட்டக்குறைபாடு காரணமாகவோ அல்லது பண்பு ஜீன்களின் மூலம் கடத்தப்படுவதாலோ திசுக்களில் ஏற்படும் சீரழிவு ஆகும்.



</doc>
<doc id="351532" url="https://ta.wikipedia.org/wiki?curid=351532" title="இந்திய நிகழ்வுகள் 2017">
இந்திய நிகழ்வுகள் 2017

இந்திய நிகழ்வுகள் 2017 என்பது இந்த ஆண்டில் நிகழ்ந்த தேசிய மட்ட நிகழ்வுகள் மற்றும் சம்பவங்கள் ஆகியவையின் தொகுப்பு ஆகும்.

"மாநில தேர்தல்"

ஜனாதிபதி பிரணாப் முகர்ஜியின் பணிக்காலம் முடிவடையும் நாளான, 2017 ஜூலை 25 க்கு முன்னர் இந்தியாவில் ஜனாதிபதித் தேர்தல் நடைபெறும்.
துணைஜனாதிபதி முகம்மது அமீத் அன்சாரி பதவிக்காலம் முடியும் முன் இதற்கான தேர்தல் நடைபெறும்.






</doc>
<doc id="351541" url="https://ta.wikipedia.org/wiki?curid=351541" title="கு. கோதண்டபாணி பிள்ளை">
கு. கோதண்டபாணி பிள்ளை

கு. கோதண்டபாணி (29 அக்டோபர் 1896 - 9 சனவரி 1979) என்பவர் ஒரு தமிழறிஞர், தமிழ் எழுத்தாளர் ஆவார் . அவர் அரசுப் பணியில் இருந்து கொண்டே தமிழ்ப்பணி ஆற்றியுள்ளார்.

அவர் தஞ்சாவூர் மாவட்டம் கும்பகோணத்திற்கு அருகிலுள்ள செம்மங்குடியில் 29-10-1896 அன்று பிறந்தார். பெற்றோர்: குப்புசாமி-வள்ளியம்மை. குடவாசல் வட்டம் விடையல் கருப்பூரில் பள்ளிக்கல்வியை முடித்தார். திருச்சி புனித சூசையப்பர் கல்லூரி யில் பி.ஏ பட்டம் பெற்றுள்ளார். தமிழார்வம் மிகுந்த இவர், பின்னத்தூர் நாராயணசாமி, பண்டித சௌரிராஜன் ஆகியோரிடம் தமிழ் கற்றுள்ளார்.

முதலில் வட்டாட்சித் துணைத் தலைவராகப் பணியேற்ற இவர், மாவட்ட ஆட்சி தலைவருக்கு இணையான பதவி உயர்வு பெற்றார். சில ஆண்டுகள் அயல்நாட்டுச் செல்கைக் கட்டுப்பாட்டாளராகவும் (controller of emigration) பணியாற்றியுள்ளார். பணி ஓய்வுக்குப் பின்னர் இரயில்வே பணிக்குழு உறுப்பினராகவும், அண்ணாமலைப் பல்கலைக் கழக ஆய்வுத்துறையிலும் பணியாற்றியுள்ளார். சைவ சித்தாந்த நூற்பதிப்புக் கழகத்தின் மூலம் வெளிவரும்,"செந்தமிழ்ச் செல்வி" இதழில் இவரது எண்ணற்ற கட்டுரைகள் வெளிவந்துள்ளன.

இவர் எழுதிய,"மங்கையர்க்கரசியார்" பங்கயச்செல்வி ஆகிய இரண்டு நாடக நூல்களும் சென்னைப் பல்கலைக்கழகத்தில் பாடநூல்களாக வைக்கப்பட்டிருந்தன. திருக்குறளில் ஒரு குறட்பாவில் இடம்பெறும் உவமையை மட்டும் கொண்டு 200 பக்கங்களுக்கு மேல் இவர் எழுதிய நூல், "முதற்குறள் உவமை" என்பதாகும். திருக்குறளை நினைவூட்டும் வகையில்,"ஈரடி இருநூறு" எனும் நூல் எழுதியுள்ளார். அண்ணாமலைப் பல்கலைக்கழகத்தில் மெய்ப்பாட்டியல் குறித்து இவர் ஆற்றிய சொற்பொழிவு,"கம்பரும் மெய்ப்பாட்டியலும்" எனும் பெயரில் நூலாக வெளிவந்தது. இவர் எழுதிய,"பழந்தமிழிசை" எனும் நூல் இசை நுட்பங்களை வெளிபடுத்தும் நாலாகும்.

மேநாட்டுத் தத்துவம் குறித்து முன்னாள் ஜனாதிபதி எஸ்.இராதாகிருஷ்ணன் எழுதிய ஆங்கில நூலை இவர்,"மேலை நாட்டுத் தத்துவ வரலாறு" எனும் பெயரில் தமிழில் மொழிபெயர்த்துள்ளார்.

ஆங்கில அரசாங்கத்தால்,'இராவ் சாகிப்' எனும் பட்டம் பெற்ற இவர் 09-01-1979 அன்று மறைந்தார்.


</doc>
<doc id="351544" url="https://ta.wikipedia.org/wiki?curid=351544" title="யுத்த காண்டம்">
யுத்த காண்டம்

யுத்த காண்டம் (Yuddha Kanda) , இதனை "இலங்கை காண்டம்" என்றும் அழைப்பர். இராமாயணத்தின் ஆறாவது காண்டமான யுத்த காண்டத்தில் இராமன் இலங்கையில் இராவணன் முதலான அரக்கர்களோடு
நிகழ்த்திய போர் நிகழ்ச்சிகளைக் கூறும் பகுதியாதலின் இதனை யுத்த காண்டம் எனப் பெயர் பெற்றது. 

இக்காண்டத்தில் இராவணன் கடத்திச் சென்ற சீதையை, இலங்கையின் அசோகவனத்தில் கண்டு பேசியதை அனுமான் இராமரிடம் கூறுதல், சீதையை மீட்க நீலன் மற்றும் நளன் தலைமையில் வானர வீரர்கள் தனுஷ்கோடி முதல் இலங்கை வரை கடற்பாலம் அமைத்தல், இராவணனின் தம்பி வீடணன் இராமரிடம் அடைக்கலம் அடைதல், சீதையை விட்டுவிடுமாறு இராமர் அங்கதனை இராவணனிடம் தூதனுப்புதல், இராமரின் கோரிக்கையை மறுத்த இராவணனின் படைகளுடன் சுக்கிரீவன், அங்கதன் அனுமான், ஜாம்பவான், நீலன் மற்றும் நளன் தலைமையிலான வானரங்கள் மற்றும் இராம, இலக்குமணர்கள் போரிடுதல், போரில் இராவணனின் மகன்களில் இந்திரஜித் தவிர அதிகாயன், பிரகஸ்தன், திரிசிரன், நராந்தகன் - தேவாந்தகன் முதலிய மகன்கள், தம்பி கும்பகர்ணன் மற்றும் பெரும்பாலான படைத்தலைவர்கள் மடிதல், இந்திரஜித்தின் நாகாஸ்திரத்திற்கு இலக்குமணன் பலியாகும் நிலையில், ஜாம்பவான் ஆலோசனையின் படி, மேரு மலையில் உள்ள சிரஞ்சீவினி மூலிகைக் குன்றைப் பெயர்த்தெடுத்து வருதல், சிரஞ்சீவினி மூலிகைக் காற்றால் இலக்குமணனும், இறந்த ஆயிரக்கணக்கான வானரர்களும் உயிர்தெழுதல், பின்னர் நடந்த கடுமையான போரில் இலக்குமணன் இந்திரஜித்தை கொல்லுதல், இறுதியில் இராமர் இராவணனைக் கொன்று போரை முடித்து வைத்தல், வீடணனுக்கு இலங்கையின் மன்னராக இராமர் முடி சூட்டுதல், இராமரின் ஆணையின் படி, இலக்குமணன் தீ மூட்ட, சீதை தீயில் பாய்ந்து, தான் கற்புள்ளவள் என்பதை உறுதி செய்தல், பின்னர் இராமர், சீதை, இலக்குமணன் முதலானோர், வீடணன் மற்றும் அனுமான் உள்ளிட்ட வானரக் கூட்டத்துடன் புட்பக விமானத்தில் ஏறி அயோத்தி வந்தடைதல், அயோத்தியில் இராமருக்கு வசிட்டர் பட்டாபிசேகம் செய்து வைத்தல் போன்ற விவரங்கள் யுத்த காண்டத்தில் விவரிக்கப்படுகிறது. அன்றிலிருந்து இராமராச்சியம் தொடங்கி ஆயிரம் ஆண்டுகள் இராமர் நன்னெறிகளுடன் அயோத்தியை ஆண்டார்.



</doc>
<doc id="351546" url="https://ta.wikipedia.org/wiki?curid=351546" title="உணவுத் தொழிற்சாலை">
உணவுத் தொழிற்சாலை

உணவுத் தொழிற்சாலை என்பது பெரும்பான்மையான உலக மக்கள் தொகையினர் உட்கொள்ளத் தேவையான உணவினை வழங்க பல்வேறு வகைப்பட்ட தொழில்களை உள்ளடக்கிய ஒரு கூட்டுத் தொழில் முயற்சியாகும்.உணவுப் பொருட்கள் உற்பத்தி செய்வதை வாழ்வாதாரமாகக் கொண்ட விவசாயிகளும், உணவுப் பொருட்களை சேகரம் செய்பவர்களும் தற்கால உணவுத் தொழிற்சாலையின் எல்லைக்குள் வருவதில்லை.


உணவுப்பொருள் உற்பத்தி மற்றும் வியாபாரம் சார்ந்த அனைத்து பகுதிகளையும் உள்ளடக்கிய வரையறையைத் தருவது என்பது எளிதானதல்ல.உணவுத் தரக்கட்டுப்பாட்டு நிறுவனம், இவ்வாறு வரையறையரைக்கிறது:

ஐக்கிய நாடுகளின் விவசாயத் துறையானது தனது பொருளாதார ஆராய்ச்சி சேவையினை மேற்கொண்டு உணவு அமைப்பு என்பதனை கீழ்க்காணூம் வகையில் விவரித்துள்ளது:

= வேளாண்மை மற்றும் பயிர் நிர்வாகம்=

வேளாண்மை என்பது உணவு உற்பத்தி, பொருட்கள் பாதுகாத்தல், நார் பொருட்கள் உருவாக்கம், விட்டு விலங்குகள் வளர்த்தல் 
ஆகியவை  விவசாயம் நடைமுறையில் "பண்ணை" என்றும் அழைக்கப்படுகிறது. விஞ்ஞானிகள், ஆராய்ச்சியாளர்கள் மற்றும் வேளாண் முறைகள் மற்றும் கருவிகள் மேம்படுத்தும் பணிகளில் ஈடுபடும் மற்றவர்கள் விவசாயத்தில் ஈடுபடுவதாக கூறப்படுகிறது. உலகில் 3 பேரில் 1 பேர் வேளாண்மை பணியில் ஈடுபட்டு வருகின்றனர், ஆனால் உலகளாவிய மொத்த உள்நாட்டு உற்பத்தியில் 3% மட்டுமே வேளாண்மையின் பங்களிப்பு உள்ளது.

பயிர் நிர்வாகத்தில் தாவர மரபியல், தாவர அமைப்பியல், மண் ஆராய்ச்சி மற்றும் வானிலை ஆராய்ச்சியியல் ஈடுபடுதல் ஆகிய பகுதிகளின் வேலைகளை உள்ளடக்கிய அறிவியலின் கலவை வேளாண்மை என்பது ஆகும். இன்று விவசாயிகள் உணவுப் பொருட்கள் உற்பத்தி செய்வது, ஆரோக்கியமான உணவுப் பொருட்களை உருவாக்குதல், பயிர் பெருக்க முறைகள் சூழ்நிலையினை மேம்படுத்தும் பொருட்டும், தாவரங்களில் இருந்து ஆற்றலைப் பெறும் வழி வகைகளையும் கண்டறிய இன்றைய வேளாண் ஆராய்ச்சியாளர்கள் ஈடுபட்டு வருகின்றனர்.

பதனிடப்படாத உணவுப் பொருட்களை மனிதர்கள் உடனடியாக உட்கொள்ளும் வகையில் பயனுள்ள உணவுப் பதார்த்தங்களாக மாற்றும் முறைகளும் உத்திகளும் உணவுப்
பதப்படுத்துதல் எனப்படும். உணவுப் பதப்படுத்துதலுக்கு பொருள்கள் மற்றும் தூய அறுவடை செய்யப்பட்ட பொருட்கள்,கொட்டைகள்,தானியங்கள் இறைச்சிக்காக வெட்டப்படும் மாமிசங்கள் ஆகியவை பயன்படுத்தப்படும். பதப்படுத்துதலில் பல வகைகள் உள்ளன.


</doc>
<doc id="351550" url="https://ta.wikipedia.org/wiki?curid=351550" title="குட்டி கு. காவேரி">
குட்டி கு. காவேரி

குட்டி. கு. காவேரி அம்மாள் (1879 - 1961) மதுரை மாநகரத்தில் அத்வைத வேதாந்திகளில் சிறந்த சௌராட்டிர பெண்மணி.

மதுரையில் உள்ள சிறீபிரம்மானந்த மடத்தில் வேதாந்த பாடம் கேட்டவர்.



இவருடைய சமாதிக்கோவில் அழகர்கோவில்சாலையில் உள்ள கடாச்சநேந்தல் கிராமத்தில் உள்ளது. ஆண்டுதோறும் அவருக்குக் குருபூசை நடக்கிறது.



</doc>
<doc id="351552" url="https://ta.wikipedia.org/wiki?curid=351552" title="தமிழ்ச்செம்மல் விருது">
தமிழ்ச்செம்மல் விருது

தமிழ்நாடு அரசின் தமிழ் வளர்ச்சித் துறை, தமிழ் வளர்ச்சிக்காக அரும்பாடுபடும் ஆர்வலர்களின் தமிழ்த்தொண்டினைப் பெருமைப்படுத்தி, அவர்களை ஊக்கப்படுத்தும் வகையில், தமிழ்ச் செம்மல் விருது வழங்கிச் சிறப்பிக்கிறது. தமிழ்நாட்டில் ஒவ்வொரு மாவட்டத்திற்கும் ஒருவர் வீதம் 32 தமிழறிஞர்களுக்கு இந்த விருது வழங்கப்படுகிறது. இந்த விருது பெறுபவருக்கு 25 ஆயிரம் ரூபாய் பரிசுத்தொகையும், தகுதியுரையும் வழங்கப்படுகிறது.



</doc>
<doc id="351553" url="https://ta.wikipedia.org/wiki?curid=351553" title="ந. தெய்வசுந்தரம்">
ந. தெய்வசுந்தரம்

ந. தெய்வசுந்தரம் தமிழ்நாட்டில் திருநெல்வேலி மாவட்டத்தில் 1 சூன் 1950இல் பிறந்தவர். இவரது பெற்றோர் சிவநயினார்-பாப்பு அம்மாள்.


சென்னைப் பல்கலைக்கழகத்தின் தமிழ்மொழித்துறைத் தலைவராகப் பணியாற்றியவர். தமிழ் மொழியியில் ஆய்வாளராகவும் பேராசிரியராகவும் திகழ்ந்தவர்.


2013-ஆம் ஆண்டின் “முதல்வர் கணினித் தமிழ் விருது” 



</doc>
<doc id="351555" url="https://ta.wikipedia.org/wiki?curid=351555" title="2015 ஆம் ஆண்டுக்கான தமிழ்ச்செம்மல் விருது பெற்றவர்கள்">
2015 ஆம் ஆண்டுக்கான தமிழ்ச்செம்மல் விருது பெற்றவர்கள்

தமிழ்நாடு அரசின் தமிழ் வளர்ச்சித் துறையால் வழங்கப்பட்ட 2015 ஆம் ஆண்டுக்கான தமிழ்ச்செம்மல் விருது பெற்றவர்கள் பட்டியல். 

தமிழ்நாடு அரசின் செய்தி வெளியீடு எண்:231, நாள்: 25-4-2017



</doc>
<doc id="351557" url="https://ta.wikipedia.org/wiki?curid=351557" title="பிரசவத்துக்குப் பிந்தையத் தொற்றுகள்">
பிரசவத்துக்குப் பிந்தையத் தொற்றுகள்

பிரசவத்துக்குப் பிந்தையத் தொற்றுகள் அல்லது பிரசவத்தின் விளைவான காய்ச்சல் அல்லது குழந்தைப்பிறப்பின் பின்னரான நோய்த்தொற்றுக்கள் எனப்படுவது குழந்தைப்பிறப்பு அல்லது கருச்சிதைவைத் தொடர்ந்து பெண்ணின் இனப்பெருக்கப் பாதையில், எந்த ஒரு நுண்ணுயிரியினாலும் ஏற்படக்கூடிய நோய்த்தொற்று ஆகும். அறிகுறி்கள் மற்றும் நோய்க்குறிகளில் வழக்கமாக -ஐ விட அதிகமான ஒரு காய்ச்சல், குளிர்நடுக்கங்கள், அடி வயிற்றில் வலி, யோனியிலிருந்து வெளியேறும் பொருளின் ஏற்படக்கூடிய துர்நாற்றம் ஆகியவை அடங்கும். பிரசவத்தைத் தொடர்ந்து வழக்கமாக முதல் 24 மணிநேரத்துக்குப் பிறகு அடுத்து வரும் முதல் பத்து நாட்களுக்குள் ஏற்படக்கூடிய தொற்றுக்களே பிரசவத்துக்குப் பிந்தையத் தொற்றுகள் எனப்படுகின்றன.

பிரசவத்தைத் தொடர்ந்து, பெண் இனப்பெருக்கத் தொகுதியின் பகுதிகள் வெறுமையாகி விடுவதனால், அது தொற்றுக்கள் ஏற்படுவதற்கான சாத்தியத்தை அதிகரிக்கின்றது. இந்த வகை நோய்த்தொற்றானது கருப்பையின் குழி மற்றும் சுவர்களுடன் நின்று விடலாம். குழந்தை பிறப்புக்கான நேரம் மிக நீண்டதாக இருந்தாலோ, அல்லது அளவுக்கதிகமான தீவிர குருதிப்பெருக்கு இருந்தாலோ, தொற்றானது வேறு இடங்களுக்கும் பரவி, குருதி நச்சேற்றம் ( - blood poisoning]] அல்லது வேறு நோய் நிலைகள் தோன்றலாம். 

பிரசவத்துக்குப் பிந்தைய தொற்றுக்களுக்கான நோய்க்காரணியாக, குறிப்பிட்ட சில பாக்டீரியாக்களே முக்கியமாகக் காணப்படுகின்றன. பிரசவத்தைத் தொடர்ந்து ஏற்படும் காய்ச்சலுக்கான வேறு காரணங்கள்: மார்பகத்தில் பால் கட்டிக்கொண்டு வீக்கம் ஏற்படுதல், சிறுநீர்ப்பாதைத் தொற்றுகள், வயிற்றில் அறுவை மேற்கொள்ளப்பட்ட இடத்தில் தொற்றுகள், பெண்ணுறுப்பின் வெட்டுத் திறப்பு (, நுரையீரல் விரியாமை () ஆகியவை. ஆகும்

கருப்பை மற்றும் அதைச் சூழ்ந்திருக்கும் இழையங்களில் ஏற்படும் தொற்றே மிகப் பொதுவானதாக இருக்கும். இது பிரசவத்துக்குப் பிந்தையச் சீழ்ப்பிடித்தல் அல்லது பிரசவத்துக்குப் பிந்தையக் கருப்பையழற்சி என்று அறியப்படுகிறது. இத்தொற்று ஏற்படுவதற்கான காரணங்களாக அறுவைச் சிகிச்சை மூலம் குழந்தைப் பிறப்பு, யோனியில் பிரிவு B ஐச் சேர்ந்த ஸ்ட்ரெப்டோகோக்கஸ் (Streptococcus) போன்ற குறிப்பிட்ட நுண்ணுயிரிகள் இருத்தல், குழந்தை பிறப்பிற்கு முன்னதாகவே மென்சவ்வுகள் கிழிந்துபோதல், மிக நீண்ட (24 மணித்தியாலங்களுக்கு மேலான) குழந்தைபிறப்புக் காலம், சூல்வித்தகம் செயற்கை முறையில் அகற்றப்படல், யோனிச் சோதிப்பு பல தடவைகள் மேற்கொண்டிருத்தல் என்பன சில காரணங்களாக இருக்கின்றன. 

பல்வேறு வகையான நுண்ணுயிரிகளால் இந்தத் தொற்றுகள் ஏற்படுகின்றன. ஆய்வகத்தில், யோனியிலிருந்து பெறப்படும் திரவத்திலிருந்து நுண்ணுயிர்களை வளரவிட்டு பரிசோதிப்பதோ அல்லது குருதியை எடுத்து ஆய்வு செய்வதோ, நோயறிதலில் அரிதாகவே உதவியாக உள்ளது. முன்னேற்றம் இல்லாவிடின் மருத்துவப் படிமவியல் தேவைப்படலாம். 

சில நாடுகளில், சிசேரியன் அறுவையைத் தொடர்ந்து ஏற்படும் அபாயங்களின் காரணமாக, அறுவைச் சிகிச்சைக் காலத்தை ஒட்டி அனைத்துப் பெண்களும் ஆம்பிசில்லின் (ampicillin) போன்ற நுண்ணுயிர் எதிர்ப்பி ஒன்றை நோய்த்தொற்றுத் தடுப்பிற்காகப் பெற வேண்டும் என்று பரிந்துரைக்கப்படுகிறது. நிலைகொண்டுவிட்ட தொற்றுகளுக்கான சிகிச்சை நுண்ணுயிர் எதிர்ப்பியினால் வழங்கப்படும். பொதுவான பெண்களில் 2 அல்லது 3 நாட்களில் நோய்நிலையிலிருந்து முன்னேற்றம் காணப்படும். மிதமான நோயைக் கொண்டிருப்பவர்களுக்கு வாய்வழி நோய்க்கிருமி எதிர்ப்பு மருந்துகள் பயன்படுத்தப்படலாம், இல்லாவிட்டால் சிரைவழி நோய்க்கிருமி எதிர்ப்பு மருந்துகள் பரிந்துரைக்கப்படுகின்றன. யோனி வாயிலான பிரசவத்தைத் தொடர்ந்து ஆம்பிசில்லின் (ampicillin) மற்றும் ஜென்டாமைஸின் (gentamicin) மருந்துகளின் கூட்டு அல்லது சிசேரியன் அறுவையைத் தொடர்ந்து கிளின்டாமைஸின் (clindamycin) மற்றும் ஜென்டாமைஸின் (gentamicin) மருந்துகளின் கூட்டு பொதுவான நோய்க்கிருமி எதிர்ப்பு மருந்துகளில் அடங்கும்.. பொருத்தமான சிகிச்சையின் மூலமாக முன்னேற்றம் காணப்படாதவர்களுக்கு சீழ்ப்பிடித்த கட்டி போன்ற பிற சிக்கல்கள் உள்ளனவா என்பது பரிசீலிக்கப்பட வேண்டும்.

முன்னேறிய உலக நாடுகளில் சுமார் ஒன்று முதல் இரண்டு சதவீதம் பேருக்குப் யோனியூடான பிரசவத்தைத் தொடர்ந்து கருப்பைத் தொற்றுகள் ஏற்படுகின்றன. மேலும் அதிகமான சிரமத்துடன் நிகழ்ந்த பிரசவங்களைக் கொண்டிருந்தவர்களில், ஐந்து முதல் பதின்மூன்று சதவீதமாகவும், சிசேரியன் அறுவை செய்துகொண்டவர்களில் ஐம்பது சதவீதமாகவும் இது அதிகரிக்கிறது. 1990 -இல் ஏற்பட்ட 34,000 மரணங்களில் இருந்து, குறைந்து 2013 -இல் இந்தத் தொற்றுகள் 24,000 மரணங்களை விளைவித்தன. இந்த நிலைமையைக் குறித்த முதல் அறியப்பட்ட விவரிப்புகள் பொது வரலாற்றுக் காலப் பகுதிக்கு முன் (BCE) குறைந்தது 5வது நூற்றாண்டில் ஹிப்போகிரேட்ஸ் எழுதிய குறிப்புகளில் காணப்படுகின்றன. குறைந்தது 18வது நூற்றாண்டில் தொடங்கி நோய்க்கிருமி எதிர்ப்பு மருந்துகள் அறிமுகம் செய்யப்பட்ட 1930கள் வரை, குழந்தைப்பிறப்புக் காலத்தை ஒட்டி நிகழும் மரணத்துக்கு மிகவும் பொதுவான ஒரு காரணமாக இந்தத் தொற்றுகள் இருந்தன. 1847 -இல், ஆஸ்திரியாவில், குளோரினைக் கொண்டு கைகளைக் கழுவுதல் பயன்பாட்டின் மூலமாக இக்னாஸ் செம்மெல்வெய்ஸ் (Ignaz Semmelweiss) நோய் மூலமான மரணத்தை சுமார் இருபது சதவீதத்தில் இருந்து இரண்டு சதவீதமாகக் குறைத்தார். 


</doc>
<doc id="351559" url="https://ta.wikipedia.org/wiki?curid=351559" title="குழந்தை பிறப்பு">
குழந்தை பிறப்பு

மனிதர்களில் கர்ப்பகாலம் அல்லது கருத்தரிப்புகாலம் முடிவடையும்போது, கருவானது வளர்ச்சியடைந்த குழந்தையாக உருமாற்றம் பெற்று, ஒன்று அல்லது அதற்கு மேற்பட்ட கைக்குழந்தையாக பெண்ணின் கருப்பையிலிருந்து வெளியேறும் தொழிற்பாட்டையே குழந்தை பிறப்பு என அழைக்கிறோம்.

உலகம் முழுவதும் 2015 -இல் சுமார் 135 மில்லியன் பிறப்புகள் நிகழ்ந்தன. கருத்தரிப்புக் காலத்தில், 37 கிழமைகளுக்கு முன்னராக குறைப்பிரசவப் பிறப்பாக சுமார் 15 மில்லியன் குழந்தைகள் பிறந்தன, அதே வேளையில் 42 வாரங்களுக்குப் பிறகு பிந்தியகாலப் பிறப்பாக 3 முதல் 12% வரையிலான குழந்தைகள் பிறந்தன. வளர்ந்த நாடுகளில் பெரும்பாலான பிரசவங்கள் மருத்துவமனையில் நிகழ்கின்றன, அதே வேளையில் வளர்ந்துவரும் நாடுகளில் பெரும்பாலான பிறப்புகள் பாரம்பரியமான பிரசவ உதவியாளரின் உதவியுடன் வீட்டில் நிகழ்கின்றன.

கருத்தரிப்புகாலம் முழுமைக்கும் கருப்பையினுள் குழந்தை வளர்ச்சிக்கான தேவைகளைப் பூர்த்தி செய்வதற்காக உருவாக்கப்பட்டிருந்த நஞ்சுக்கொடி அல்லது சினைக்கொடி என அழைக்கப்படும் சூல்வித்தகமும் (placenta), இந்த குழந்தை பிறப்பின்போது, குழந்தையுடன் சேர்த்து வெளியேற்றப்படும். 
இயற்கையாக சாதாரண முறையில், பெண்ணின் யோனியூடாக குழந்தையானது வெளியேற முடியாத நிலை ஏற்படும்போது, வேறு கருவிகள் கொண்டு வெளியே இழுத்து எடுப்பதன் மூலமோ, அல்லது வயிற்றில் வெட்டு ஒன்றை ஏற்படுத்தி அறுவைச் சிகிச்சையின் மூலமோ குழந்தை செயற்கையாக பெண்ணின் கருப்பையிருந்து வெளியேற்றப்படுவதுமுண்டு. அறுவைச் சிகிச்சை மூலம் குழந்தை பிறப்பு நிகழும் வீதம் அதிகரித்து வருவதாக ஆய்வுகள் சுட்டுகின்றன. அமெரிக்காவில் 31.8% உம், கனடாவில் 22.5% உம் குழந்தை பிறப்பு அறுவைச் சிகிச்சை மூலமே நிகழ்வதாக அறியப்படுகிறது தற்போது இந்த குழந்தை பிறப்பானது மருத்துவமனைகளிலேயே நிகழ்கின்றதாயினும், 20 ஆம் நூற்றாண்டுக்கு முன்னைய காலத்தில் வீட்டில் பெண்களின் உதவியுடன் இது நிகழ்ந்து வந்தது..

சாதாரண குழந்தை பிறப்பின்போது, பெண்களுக்கு ஆரம்ப நிலையில் மெதுவாகவும், அதிகரித்த இடைவெளியிலும் வயிற்றில் வலியெடுக்க ஆரம்பிக்கும். நேரம் செல்லச் செல்ல வலியின் அளவு அதிகரிப்பதுடன், வலிகளுக்கிடையிலான இடைவெளியும் குறைந்து செல்லும். இந்த வலியின் தன்மை ஒவ்வொரு பெண்ணுக்கும் மிகவும் வேறுபடும். இந்தத் தன்மை குறிப்பாக பிரசவம்பற்றிய பயம், மற்றும் ஆர்வத்தில் தங்கியிருக்கும். ஏற்கனவே குழந்தை பெற்றுக் கொண்ட அனுபவம், வயது, அவர்களின் சமூக அமைப்பு, அவர்கள் செய்யும் தொழில், இயற்பியல் சூழல், தயார்ப்படுத்தல் போன்ற பல்வேறு காரணிகளும், இந்த வலியின் தன்மையை மாற்ற வல்லன.

குழந்தை பிறப்பின்போது சில எளிய உடற் பயிற்சிகளைச் செய்வதன்மூலம் வலியின் தன்மையைக் குறைக்க முடியும் என நம்பப்படுகிறது. மூக்கினால் மூச்சை எடுத்து, வாயினால் வெளியேற்றும் பயிற்சியானது வலியைக் குறைக்க மிகவும் பயன்படுகிறது. குழந்தை பிறப்பின்போது, எவ்வாறு ஒரு பெண் இருப்பது என்பதும் பெண்ணுக்கு பெண் வேறுபடும். சிலர் படுத்திருக்கையில் வலி குறைவாக இருப்பதாகவும், சிலர் எழுந்து நிற்கையில் குறைவதாகவும், வேறு சிலர் நீரினுள் அமர்ந்திருக்கையில் வலி குறைவதாகவும் உணர்கின்றனர்.
பெண்களில் குழந்தை பிறப்பானது மிகவும் தீவிரமான நேர்மறையானதும், எதிர் மறையானதுமான உணர்வுகளை வெளிப்படையாகக் காட்டக் கூடிய நிலமையை ஏற்படுத்த வல்லது. பல பெண்கள் குழந்தை பிறந்ததும் மிகவும் மகிழ்ச்சியாகவும், நிம்மதியாகவும் உணரக்கூடிய அதே வேளையில், சில பெண்களுக்கு குழந்தை பிறப்பிற்குப் பின்னர், மனநிலையில் ஒழுங்கின்மை ஏற்படும். பொதுவாக 13% மான கர்ப்பம் தரித்திருக்கும் பெண்களும், குழந்தை பிறந்த பெண்களும் மனத்தளர்ச்சிக்கு உட்படுவதாகக் கூறப்படுகிறது. அமெரிக்காவில், 70-80% மான பெண்கள் குழந்தை பிறப்பிற்குப் பின்னர், ஏதொ ஒரு வகை கவலையை அல்லது மனநிலை வேறுபாடுகளை உணர்கின்றனர். 15% மான பெண்களுக்கு, குழந்தைப் பேறிற்குப் பின்னர் மனத்தளர்ச்சி ஏற்படுவதாகக் கூறப்படுகிறது. சிலரில் அசாதாரண, தொடர்ந்திருக்கும் மன அழுத்தம் காணப்படும்.
இந் நிலையைத் தவிர்க்க குழுவாக அமர்ந்து பெற்றுக் கொள்ளும் சிகிச்சை முறை மிகுந்த பலனளிக்கிறது
குழந்தை பிறப்பின்போது, பிறக்கும் குழந்தைக்கும் பாதுகாப்பான உள் சூழலை விட்டு வெளியேறுவதும், வேறு பல காரணிகளும் மன அழுத்தத்தை கொடுக்கக்கூடும்.

மிகவும் பொதுவான குழந்தைப்பிறப்பு முறை யோனி மூலமான பிரசவம் ஆகும். மனிதரில் பெண்களின் இடுப்பு வளையமானது, குழந்தை இயல்பாக பிறப்பதற்கு ஏற்றவாறான அமைப்பையே கொண்டுள்ளது. மனிதன் நிமிர்ந்த நிலையில் இருப்பதனால் இடுப்புக்கு மேலான பகுதியின் நிறையை முழுமையாக தாங்கும் வல்லமையுடனேயே இடுப்பு எலும்பின் அமைப்பு உள்ளது. அத்துடன் பெண்களில் சிறுநீர்க் குழாய், யோனி, குதம் ஆகிய மூன்று வழிகளும் திறக்கும் இடமாக இடுப்புப் பகுதி அமைவதால், அவற்றையும் தாங்கக் கூடிய நிலமையில் இருப்பதுடன், குழந்தை பிறப்புக்கு ஏற்றவாறு இடுப்பு வளைவு (Pubic arch) என அழைக்கப்படும் இடுப்பு எலும்பின் கீழ்ப்பகுதி, நன்கு விரிந்த நிலையில் காணப்படும்.

மனிதரில் பெரிய தலையும், தோள் பகுதிகளும், பிறப்பின்போது பிரச்சனையின்றி இடுப்பு எலும்பினூடாக வெளியேறுவதற்கு ஏற்ற வகையில் ஒரு ஒழுங்கில் பிறப்பு செயல்முறை அமைய வேண்டும். இந்த ஒழுங்கில் குழப்பம் ஏற்படும்போது, குழந்தை பிறப்பானது நீண்ட நேரத்தை எடுப்பதுடன், வலி மிகுந்ததாகவும் ஆகி விடுகிறது. சில சமயம் குழந்தை பிறப்பு இயல்பாக நிகழ முடியாமலும் போய் விடுகிறது.
கருப்பை வாய்ப்பகுதி, குழந்தை பிறக்கும் குழாய்ப்பகுதியிலுள்ள மென்மையான இழையங்களில் ஏற்படும் மாற்றங்கள் பின்வரும் ஆறு நிலைகளையும் உறுதிப்படுத்தும். 

தலை வெளியேறும்போது, தலை சிறிது நீளமாகி, தனது அமைப்பில் மாற்றமேற்படுத்திக் கொள்வதன் மூலம் இலகுவான வெளியேற்றத்திற்கு உதவும். இப்படியான தலையின் வடிவமைப்பில் ஏற்படும் மாற்றம் முதன் முதலில் யோசியூடாக குழந்தை பெற்றுக் கொள்ளும் பெண்களில் தெளிவாகத் தெரியும்.

தளர்த்துதல் தொழில்நுட்பங்கள், ஓப்பியாய்டுகள் (opioids) மற்றும் தண்டுவடத் தடுப்புகள் போன்ற பல வழிமுறைகள் வலியைக் குறைப்பதில் உதவும்.
கருத்தரிப்பு காலத்தின் இறுதி நிலையில் கிட்டத்தட்ட 26 ஆம் கிழமையளவில் கருப்பையில் சுருக்கம் அல்லது இறுக்கம் தோன்றுவதால், பிறப்பு நேர்கையில் ஏற்படுவதுபோல ஒருவகை வலி தெரியலாம். இது 'பொய்யான வலி' என அழைக்கப்படுகிறது. இது கருப்பை வாய்ப்பகுதியில் (Cervix) ஏற்படும் இழுவையால் ஏற்படுவதாகும். பிறப்பின் முதலாம் நிலை ஆரம்பிக்கையில், இந்த கருத்தரிப்பின் இறுதி நிலை முடிவுக்கு வரும். இந்நிலையில் பொதுவாக கருப்பை வாயானது கிட்டத்தட்ட 3 cm விரிவடைந்திருக்கும்.

குழந்தை பிறக்கும் முன்பு சிலருக்கு பனிக்குடம் என்னும் திரவம் உடைந்து லேசாக கசிய துவங்கும் அப்போது குழந்தை பிறக்க தயாரான நிலையில் இருக்கிறது, சிலருக்கு பனிக்குடம் உடைந்து சிறுநீர் போல் வெளியெறும் இந்நிலையில் சிலருக்கு இயல்பாக பிரசவம் நிகழாது. அறுவை சிகிச்சை செய்ய வேண்டியிருக்கலாம்
கருப்பையின் குறுகிய கீழ்ப்பாகம் விரிவடையும் நிலையாகும். இந்நிலை பன்னிரண்டு முதல் பத்தொன்பது மணிநேரம் வரை நீடிக்கலாம். பிடிப்புடன் கூடிய அடிவயிற்று அல்லது முதுகு வலிகளுடன் முதல் நிலை தொடங்குகிறது, அவை சுமார் அரை நிமிடத்துக்கு நீடிக்கும் மற்றும் ஒவ்வொரு பத்து முதல் முப்பது நிமிடங்களுக்கும் நிகழும். நேரம் போகப்போக பிடிப்புடன் கூடிய வலிகளின் கடுமை அதிகமாகும் மற்றும் அவை மேலும் அடிக்கடி நிகழும்.

குழந்தை பிறப்பு இயல்பாக, பிரச்சனைகளின்றி இரண்டாவது நிலைக்கு செல்லுமா என்பதை மருத்துவர்கள், உதவியாளர்கள் பல காரணிகளை வைத்து ஆய்ந்து அறிவார்கள். பொதுவாக இந்நிலையில் கருப்பை வாயானது 3 cm விரிந்திருக்கும். இந்நிலையில் சில பெண்களுக்கு கருப்பை சுருக்கம் சுறுசுறுப்பாக ஆரம்பித்து விடும். வேறு சிலரில் இந்த சுருக்கமே ஆரம்பிக்காமலும் இருக்கும். கருப்பை வாயில் விரிதல் தொடர்ந்து நிகழ்ந்தால் அது ஒரு இயல்பான பிறப்பு நடப்பதற்கான சாத்தியத்தைக் காட்டும். கருப்பை வாய்ப்பகுதியில் இருக்கும் மென்சவ்வில் கிழிவு ஏற்படல், குருதிக் கறைபடுதல் என்பன இந்நிலையில் ஏற்படவோ அல்லது ஏற்படாமல் இருக்கவோ கூடும்.
கருப்பையில் ஏற்படும் ஒரு ஒழுங்குபடுத்தப்பட்ட சுருக்கம் பிறப்பை இலகுவாக்க முயலும். கருப்பையின் மேல் பகுதி தசைகளில் ஆரம்பிக்கும் சுருக்கமானது கருப்பையின் கீழ்ப்பகுதியை மெல் நோக்கி இழுக்கும். அப்போது கருப்பை வாயும் மேல் நோக்கி இழுபடும், இதனால் வாய்ப் பகுதி குழந்தையின் தலையை வெளியேற அனுமதிக்கும் அளவுக்கு மேலும் விரிவடையும். முழு விரிதல் ஏற்பட்டிருப்பின் துவாரமானது 10 cm அளவில் விரிவடைந்திருக்கும்.

இரண்டாவது நிலையின்போது சுருங்குதல்களுடன் கூடிய தள்ளுதல் நிகழலாம். இந் நிலையானது கருப்பை வாய்ப் பகுதியானது முற்றாக விரிவடைந்த நிலையில் ஆரம்பித்து, குழந்தை பிறந்ததும் முடிவடைகிறது. குழந்தை வெளியேறுவதற்கு ஆயத்தமாக கீழ்நோக்கி நகர்ந்திருப்பதால், கருப்பை வாய்ப் பகுதியில் அமுக்கம் அதிகமாகும். இவ்வமுக்கம் அதிகரிக்க அதிகரிக்க, கருப்பையில் ஏற்படும் சுருக்கமும் அதிகரிக்கும். இதனால் ஒவ்வொருமுறை வரும் வலிகளுக்கு இடையிலான இடைவெளி குறைவதுடன், வலி தொடரும் நேரமும் அதிகரித்துச் செல்லும்.

குழந்தையின் தலைப் பகுதி முற்றாக தாயின் இடுப்பு எலும்பின் கீழ்ப் பகுதியிலுள்ள இடைவெளிக்கு வந்திருக்கும். குழந்தையின் தலையின் அகன்ற பகுதி, இடுப்பின் விளிம்பைத் (Pelvic brim) கடந்து வந்து, பின்னர் அங்கிருக்கும் ஒடுங்கிய பகுதியையும் கடந்து இடுப்பு வளைவைக் கடப்பதற்கு ஆயத்தமாகும். இந்நிலையில் குழந்தை வெளி உலகிற்கு வெளித்தள்ளப்படுவதற்கு தாயின் உதவியும் தேவைப்படும். தாய் தனது முயற்சியால் மூச்சையடக்கி குழந்தையை வெளித்தள்ள உதவ வேண்டும். அப்போது எரிவு அல்லது குத்துவது போன்ற உணர்வு தாய்க்கு ஏற்படக் கூடும். குழந்தையின் தலை வெளியே வந்துவிட்டால், அது 4ஆம், 5ஆம், 6ஆம் நிலைகள் சரியாக நிக்ழந்து விட்டதை உணர்த்தும்.

இந்நிலை இருபது நிமிடங்கள் முதல் இரண்டு மணிநேரம் வரை நீடிக்கலாம் During the second stage pushing with contractions may occur.. இந்த இரண்டாம் நிலையில் தனிப்பட்ட ஒவ்வொருவரின் முயற்சிக்கு ஏற்ப சிறிய வேறுபாடு காணப்படலாம்.

இந்த நிலையில், குழந்தை தாயின் வயிற்றிலிருந்து வெளியேறிய பின்னர் நஞ்சுக்கொடியானது வெளியேற்றப்படும். பொதுவாக இது குழந்தை வெளியேறிய பின்னர் 15-30 நிமிடங்களில் நிகழும். நஞ்சுக்கொடி வெளியேறிய பின்னர் கருப்பைச் சுருக்கம் நிறுத்தப்படுவதால், குருதி வெளியேறலும் நிறுத்தப்படும். பொதுவாக குழந்தை பிறப்பின்போது குருதியிழப்பானது 600 மில்லி லீட்டரை விடக் குறைவாகவே இருக்கும்.

இந்த நஞ்சுக்கொடி வெளியேற்றமானது, மருத்துவ உதவியின்றி, சாதாரணமான உடற்தொழிற்பாட்டினால் நிகழலாம். பிறந்த குழந்தைக்கு தாய்ப்பால் ஊட்டுவதாலும், கருப்பையின் மேற்பகுதியை பிடித்து விடுவதாலும், நஞ்சுக்கொடி வெளியேற்றத்தை ஏற்படுத்தலாம். அல்லது சில மருத்துவ உதவியுடனும் இது நிகழலாம். சில oxytocic பொருட்கள் பாவனையால் கருப்பை சுருக்கத்தை அதிகரிப்பதாலும், கொடியை இழுத்து விடுவதால் நஞ்சுக்கொடி வெளியேற்றத்தை துரிதப்படுத்தலாம். இவ்வகையாக தூண்டப்படும் நஞ்சுக்கொடி வெளியேற்றத்தால் குழந்தை பிறப்பின் பின்னரான குருதி இழப்பு குறைக்கப்படுவதாக நம்பப்படுகிறது. ஆனாலும், இவ்வகையான தூண்டலின்போது, குமட்டல், வாந்தி, மன அழுத்த அதிகரிப்பு ஏற்படுவதாகவும் சொல்லப்படுகிறது. மேலும் இவ்வாறான தூண்டலின்போது உடனடியாக தொப்புட்கொடியை கருவிப் பாவனை மூலம் இறுக்கி வைத்தல் அவசியமாகின்றது. இந்நிலை ஐந்து தொடக்கம் முதல் முப்பது நிமிடங்கள் வரை நீடிக்கும்.
தலை முதலில் வெளிவருதலுடன் பெரும்பாலான குழந்தைகள் பிறக்கின்றன, எனினும், சுமார் 4% குழந்தைகள் பாதங்கள் அல்லது புட்டம் முதலில் வெளிவருதலுடன் பிறக்கின்றன. கருவும், நஞ்சுக்கொடியும் கருப்பையை விட்டு நீங்குகிற செயல்முறையின்போது ஒரு பெண்ணால் பொதுவாக, அவர் விரும்புவதைப் போல உண்ணவும், சுற்றி நடமாடவும் முடியும்; முதல் நிலையின்போது அல்லது தலை பிரசவிக்கப்படும்போது தள்ளுதல் மற்றும் குடல் கழுவுதல் திரவமேற்றுதல்கள் பரிந்துரைக்கப்படவில்லை. பெண்ணுறுப்பின் வெட்டுத் திறப்பு என்று அறியப்படும் யோனித் திறப்பில் வெட்டு ஒன்றைச் செய்வது பொதுவாக நிகழ்வது, அதேவேளையில் அது பொதுவாகத் தேவைப்படுவதில்லை. 2012 -இல் சுமார் 23 மில்லி.ன் பிரசவங்கள் சிசேரியன் அறுவை என்று அறியப்படும் ஓர் அறுவைச்சிகிச்சை நடைமுறையின் மூலமாக நிகழ்ந்தன. இரட்டைக் குழந்தைகளுக்கு, வளர்ந்த சினைக் கரு துன்பமடைதலுக்கு, பாதங்கள் அல்லது புட்டம் முதலில் வெளிவரும் நிலைக்கு சிசேரியன் அறுவைகள் பரிந்துரைக்கப்படலாம். இந்தப் பிரசவ வழிமுறை ஆறுவதற்கு நீண்ட காலம் எடுத்துக்கொள்ளலாம்.

ஒவ்வோர் ஆண்டும், கர்ப்பம் மற்றும் குழந்தைப்பிறப்பு தொடர்பான சிக்கல்கள், பெண்கள் கர்ப்பமாக இருக்கும் காலத்தில் அல்லது அதை ஒட்டி மரணம் அடைதல்கள் சுமார் 500,000 -ஐ விளைவிக்கின்றன. இவற்றில் பெரும்பாலானவை வளர்ந்துவரும் நாடுகளில் நிகழ்கின்றன. குறிப்பிட்ட சிக்கல்களில் கருவும், நஞ்சுக்கொடியும் கருப்பையை விட்டு நீங்குகிற செயல்முறை தடுக்கப்படுவது, பிரசவத்துக்குப் பிந்தைய இரத்தக்கசிவு, பிரசவக் காலத்தில் வலிப்பு மற்றும் பிரசவத்துக்குப் பிந்தையத் தொற்றுகள் ஆகியவை அடங்கும். குழந்தைக்கு ஏற்படும் சிக்கல்களில் பிறக்கும்போது மூச்சடைப்பு அடங்கும்.



</doc>
<doc id="351560" url="https://ta.wikipedia.org/wiki?curid=351560" title="கருத்தடை">
கருத்தடை

கருத்தடை என்பது ஒரு பெண் கர்ப்பமடைவதை செயற்பாடுகள், சாதனங்கள், மருந்துகள் மூலம் தடுத்தலாகும். இதனைப் பிறப்புக் கட்டுப்பாடு, கருத்தரிப்புத் திறன் கட்டுப்பாடு எனவும் அழைக்கலாம். குழந்தை கிடைப்பதற்காகத் திட்டமிடல், கருத்தரிப்பு, குழந்தையைப் பெற்றுக்கொள்ளல், மற்றும் கருத்தடை திட்டமிடல் அனைத்தும் இணைந்ததே குடும்பக் கட்டுப்பாடு ஆகும். குடும்பக் கட்டுப்பாட்டில் கருத்தடை முக்கிய பங்கு வகிக்கிறது. பண்டைக் காலங்களில் இருந்து, கருத்தடை வழிமுறைகள் பயன்படுத்தப்பட்டு வந்தாலும், பயன்பாடான மற்றும் பாதுகாப்பான வழிமுறைகள் 20-ஆம் நூற்றாண்டில் இருந்தே கிடைக்கத் தொடங்கின.<br>

பல மதங்கள், கலாசாரங்கள் கருத்தடை தொடர்பில் எதிர்ப்புணர்வு கொண்டுள்ளன. ஒழுக்கநெறிகளின்படி, மதரீதியாக அல்லது அரசியல்ரீதியாகப் கருத்தடை விரும்பத்தகாதது என்று சில கலாச்சாரங்கள் கருதுவதால் அவை கருத்தடையை ஊக்கப்படுத்திவதில்லை. இருப்பினும் கருக்கலைப்புடன் ஒப்பிடுகையில் கருத்தடைக்கான எதிர்ப்பு குறைவானதாகவே உள்ளது. சிலர் பாலுறவு கொள்ளாமல் இருப்பதன் மூலம் கருத்தரிப்பைத் தவிர்க்கலாம் என்ற வாதத்தை முன்வைத்தாலும், இணக்கத்தன்மை இல்லாத காரணத்தால், கருத்தடை அறிவைத் தவிர்த்துவிட்டு, பாலுறவு தொடர்பான கல்வியை வழங்குதல், பதின்ம வயதினரின் கருத்தரிப்பை அதிகரிக்கவே செய்யும்.

வளர்ந்துவரும் நாடுகளில், கிட்டத்தட்ட 222 மில்லியன் பெண்கள் நவீனப் பிறப்புக் கருத்தடை வழிமுறையைப் பயன்படுத்துவதில்லை. வளர்ந்த நாடுகளில் கருத்தடைப் பயன்பாடு காரணமாக, கர்ப்பகாலத்தில் அல்லது அதை அண்மித்த காலத்தில் நிகழும் மரணங்களின் அளவு 40% த்தால் குறைத்துள்ளது (அண்ணளவாக 270,000 மரணங்கள் 2008 இல் தடுக்கப்பட்டுள்ளன). அத்துடன் கருத்தடைக்கான முழுத் தேவையும் பூர்த்திசெய்யப்பட்டிருந்தால், அது 70% அளவுக்குத் தடுக்கப்பட்டிருக்கக்கூடும். இவை தவிர, கருத்தரித்தலைத் தவிர்ப்பதற்காகப் பயன்படுத்தும் ஆணுறை, பெண்ணுறை போன்றன பால்வினை நோய்கள் ஏற்படாமல் பாதுகாப்பையும் அளிக்கும். ஆனால் ஏனைய கருத்தடை முறைகள் நோய்த்தொற்றுக்களைத் தவிர்க்க முடியாதவையாக இருப்பதனால், இவ்வகையான நோய்ப் பாதுகாப்பை அழிப்பதில்லை.

கருப்பங்களுக்கு இடையிலான காலத்தின் இடைவெளியை அதிகரிப்பதன் மூலமாக, கருத்தடை நடைமுறை மூலம், வயதுவந்த பெண்களின் பிரசவ விளைவுகளிலும், அவர்களின் குழந்தைகளின் உயிர் வாழும் திறனிலும் முன்னேற்றத்தைக் காணலாம். வளர்ந்த உலக நாடுகளில் பெண்களின் சம்பளம், சொத்துகள், உடல் எடை மற்றும் அவர்களின் குழந்தைகளின் பள்ளிக் கல்வி, உடல்நலம் ஆகிய அனைத்தும் கருத்தடைக்குக் கிடைக்கும் அணுகலை மேம்படுத்தும். சார்ந்திருக்கும் குழந்தைகளின் எண்ணிக்கையில் ஏற்படும் வீழ்ச்சி, உழைப்பாளர் பிரிவில் அதிகரிக்கும் பெண்கள் பங்கேற்பு, மற்றும் அரிய மூலவளங்களின் குறைவான பயன்பாடு போன்ற காரணங்களால், கருத்தடை மூலம் பொருளாதார வளர்ச்சி அதிகரிக்கும். 

பதின்வயது கர்ப்பங்கள் மோசமான பின்விளைவுகளைக் கொடுக்கக் கூடியவை. அனைத்துத் தகவல்களும் உள்ளடக்கிய பாலியற் கல்வி மற்றும் கருத்தடைக்கான அணுகல் இந்த வயதுப் பிரிவிலான விரும்பத்தகாத கர்ப்பங்களின் விகிதத்தைக் குறைக்கிறது. இளம் வயது நபர்கள் அனைத்து கருத்தடை வழைமுறைகளையும் பயன்படுத்தலாமெனினும், நீண்ட காலம் செயல்புரியும் பழைய நிலைக்குத் திரும்பக்கூடிய இயக்குநீரின் அடிப்படையில் செய்யப்படும் பதிய வைப்புக்கள் (implant), கருப்பையுள்ளான சாதனம் (Intrauterine Device (IUD), யோனி வளையங்கள் போன்றவை, பதின்வயது கர்ப்பங்களின் விகிதத்தைக் குறைப்பதில் செயற்திறன் கொண்ட கருத்தடை முறைகளாகக் கருதப்படுகின்றன.

ஒரு குழந்தையின் பிரசவத்துக்குப் பிறகு, முழுமையான அளவுக்குத் தாய்ப்பாலூட்டாத ஒரு பெண் நான்கு முதல் ஆறு வாரங்கள் என்னும் குறுகிய காலத்துக்குப் பிறகு மீண்டும் கர்ப்பமடையலாம். அடுத்த குழந்தைப் பிறப்பைப் பின்போட விரும்புபவர்கள், பிறப்பைத் தொடர்ந்து சில கருத்தடை முறைகளை உடனடியாகவோ, வேறு சிலவற்றை ஆறு மாதங்களின் பின்னரோ செயல்படுத்தலாம். தாய்ப்பாலூட்டும் பெண்களுக்கு, கூட்டான வாய் வழிக் கருத்தடை மாத்திரைகளை விட, புரோஜெஸ்தரோன் (Progestogen) மட்டுமே கொண்ட கருத்தடை மருந்துகள் விரும்பத்தக்கவை ஆகும். மாதவிடாய் முற்றிலும் நின்றுபோன பருவத்தை அடைந்துவிட்ட பெண்களுக்கு, மேலும் குழந்தை பெற்றுக் கொள்வதில் விருப்பமில்லையெனில், கடைசி மாதவிடாய் நிகழ்ந்த பிறகு ஓர் ஆண்டுக்கு கருத்தடை வழிமுறைகளைத் தொடர்வது பரிந்துரைக்கப்படுகிறது.
கருத்தடை முறைகளில் வெவ்வேறு வழிமுறைகள் உள்ளன. அவை தடைகள் (Barrier) ஏற்படுத்தல், இயக்குநீர் பயன்பாடு, சில கருப்பையுள்ளான சாதனங்களைப் பயன்படுத்தல் (IUDs), முழுமையாக இனப்பெருக்கம் செய்யும் இயல்பை இல்லாது செய்வது (Surgical sterilization) அல்லது நடத்தை மூலமான கட்டுப்பாடு போன்றவையாக இருக்கலாம். இவை பாலுறவின் போதோ, அல்லது பாலுறவுக்கு முன்னராகச் செய்யப்பட வேண்டிய வழிமுறைகளாக இருக்கும் வேளையில், அவசர கருத்தடை முறைகள் (), பாலுறவின் பின்னர் 72-120 மணித்தியாலங்களுக்குள் செய்யப்படும்போது, கருத்தரிப்பைத் தடை செய்வதில் பயனுள்ளதாக இருக்கின்றன.

இவை கருத்தங்கல் தொடர்பான அறிவைக் கொண்டிருப்பதனால் இயற்கையாக கருத்தங்கலைத் தவிர்க்கும் முறைகளாகும். எனவே இவை இயற்கையான முறைகள் எனவும் அழைக்கப்படலாம். இம்முறைகள் உறுதியாக கருவுறுதலைத் தவிர்க்க உதவும் என்று கூற முடியாது.
கருத்தங்கல் தொடர்பான அறிவும், கருத்தடை தொடர்பான அறிவும் அதன்மூலம் கிடைக்கக் கூடிய நன்மைகளும் தொடர்பான விழிப்புணர்வு இருத்தல், வேண்டாத கர்ப்பங்களைத் தவிர்க்க உதவும். 
விந்து வெளியேற்றத்தின் முன்னர் ஆண்குறியை புணர்புழையிலிருந்து வெளியே எடுத்தல் பன்னெடுங்காலமாகப் பயன்படும் கருத்தடை முறையாகும். இதனை விலகுதல் அல்லது உள்வாங்குதல் எனலாம். 

மாதவிடாய் சுழற்சியில் சில குறிப்பிட்ட நிலைகளில் மட்டும் உடலுறவு கொள்ளுதல் மற்றொரு கருத்தடை முறையாகும். இந்த முறைப்படி, மாதவிடாய் முடிந்த 10 நாட்களுக்குப் பின் கருமுட்டை வளர்ச்சி அடைவதால், அவ்வளர்ச்சி பருவத்தில், உடலுறவை தவிர்த்தால் கருத்தரிப்பையும் தவிர்க்க இயலும். ஆகவே பாதுகாப்பான காலம், மாதவிடாய்க்கு ஒரு வாரம் முன்பும் பின்பும் ஆகும். இந்த முறையில், பெண்களுக்கு 28 நாட்களுக்கு ஒருமுறை மாதவிடாய் சுழற்சி ஏற்படும் என்ற முறையில் கணக்கிடப்படுகிறது. ஆனால் இதில் மாறுபடும் சுழற்சி உள்ளவர்களுக்கு, இந்த முறையில் தோல்விகள் ஏற்பட்டு கருத்தரிக்க வாய்ப்புள்ளது.
பெரும்பாலான பெண்களுக்கு பெண் உறுப்பிலிருந்து திரவம் சுரப்பது காணப்படும். இது அளவிலும் நிறத்திலும் அடர்த்தியிலும் ஒருவருக்கொருவர் மாறுபடும். இது மாதவிடாய் காலச் சுழற்சியைப் பொறுத்து மாறுபடும். சில நேரங்களில் வெள்ளை நிறத்தில் ஒட்டுகின்ற தன்மையுடன் காணப்படும். மாதவிடாய் முடிந்தவுடன், இது சற்று குறைந்த அளவில், வறண்டும், கெட்டியாகவும், வெள்ளை நிறத்திலும் இருக்கும். இதன் வழுவழுப்பு தன்மை கருமுட்டை வளர்ச்சி அடைந்த நிலையில் அதிகமாக இருக்கும். இது கருத்தரிப்பதற்கான நாட்களின் அறிகுறியாகும். இந்த மாறுபாடுகளைக் கவனிக்கும் போது பெண்கள் கருத்தரிக்கும் நாட்களையும் கருத்தரிக்காத நாட்களையும் அறிந்துகொள்ள இயலும்.
பெண்கள் உடலில் வெப்பம் கூடுவதையும் குறைவதையும் காலையில் படுக்கையிலிருந்து எழும்பும் நேரத்தில் கண்காணிக்க வேண்டும். முக்கியமாக மாதத்தில் நடுப்பகுதியில் கண்காணித்திட வேண்டும். அக்காலகட்டத்தில் கருமுட்டை வளர்ச்சி அடையும் போது, உடலின் வெப்பநிலை 1-2 டிகிரி பாரனைட் அதிகமாக இருக்கும். இந்தக் காலக்கட்டத்தில் (1-16 நாட்கள்) உடலுறவை தவிர்ப்பதன் மூலம் கருத்தரிப்பை தவிர்க்கலாம். ஆனால் வெப்பநிலையைத் தெரிந்து கொள்ள தினமும் நேரம் ஒதுக்க வேண்டிய கட்டாயம் உள்ளது.
குழந்தை பிறந்த பின் தாய்ப்பால் அளிக்கும் காலத்தை நீட்டிப்பதன், ஒரு சில மாதங்களுக்கு கருமுட்டை வளர்வது, மீண்டும் மாதவிடாய் ஏற்படுவது போன்ற நிகழ்வுகளைத் தாமதப்படுத்தி, அதன் மூலம் கருத்தரிப்பைத் தள்ளிப் போட இயலும். இதனால், தாய்ப்பாலூட்டலை நீண்ட காலத்துக்குச் செய்வதன் மூலம் கருத்தரிப்பைத் தடுக்கலாம் என்று கருதப்படுகிறது. இது மிகவும் பாதுகாப்பான பயன்தரும் முறை என்று கொள்ள முடியாது.

தற்போது பெண்ணின் கரு முட்டையுடன் ஆணின் கரு அணு இணைவதைத் தடுக்கும் பல முறைகள் பயன்பாட்டில் உள்ளன.
ஆண் அணியும் ஆணுறையை உடலுறவிற்கு முன்பு அணிந்து கொள்வதன் மூலம், கரு அணு கர்ப்பப்பையில் கரு முட்டையுடன் இணைவதைத் தடுத்து கருத்தரிப்பை தவிர்க்க உதவுகிறது. இந்த ஆணுறையை ஒரு முறை உபயோகித்த பின் மீண்டும் உபயோகிக்கக் கூடாது. இது மிகச்சிறந்த கருத்தடை சாதனமாக செயல்படுவதுடன் எய்ட்ஸ் மற்றும் உடலுறவு சம்பந்தப்பட்ட நோய்கள் வராமல் பாதுகாக்கவும் உதவுகிறது.

பெண்களுக்கான கருத்தடைக்குப் பல சாதனங்கள் பயன்படுத்தப்பட்டு வருகின்றன.

பத்தொன்பதாம் நூற்றாண்டில் கண்டுபிடிக்கப்பட்ட பெண்களுக்கான கருத்தடை சாதனம் 2-4 அங்குல வட்டவடிவில் ஒரு வளையமாக இணைக்கப்பட்ட பொருளாகும். இதை ஆரம்பக்கட்டத்தில் ஒரு மருத்துவரின் அல்லது ஒரு மருத்துவ ஊழியரின் உதவியுடன் பொருத்திக் கொள்ள பழகி விட்டால் பின் சுயமாகவே பெண் உடலுறுப்பில் பொறுத்திக் கொள்ள இயலும். இதை அணிவதன் மூலம் கரு அணு கரு முட்டை இணைவதை தடுத்து கருதரிப்பைத் தவிர்க்கிறது. ஒரு முறை உபயோகித்தப்பின் அதை சோப்பு போட்டு சுத்தப்படுத்தி மீண்டும் அடுத்த முறை உபயோகம் செய்யலாம். இதன் விலை சற்றே அதிகமானாலும் பெண்களின் கட்டுப்பாட்டில் உள்ளதால் பெண்களுக்கு சாதகமான ஒன்றாக உள்ளது.

இது மென்சவ்வு போன்றே கருப்பை வாய்ப் பகுதியில் பொருத்திக் கொள்ள கூடிய ஒரு ரப்பர் மூடி. இதை அணிந்து கொள்வதன் மூலம் கருப்பை வாய் மூடப்படுவதால் கருத்தரிப்பு நிகழ்வு தடைப்படுகிறது.

பெண்களுக்கான இந்த கருத்தடைப் பொருள், பாலியுரித்தனால் செய்யப்பட்ட மெதுவான, பெண்களின் உடலுறுப்பில் பொருத்திக் கொள்ளக் கூடிய வசதியுடன் உள்ள ஒன்றாகும். உடலுறவிற்கு முன்பே இதை பொருத்திக் கொள்வதன் மூலம் கரு அணு கரு முட்டையுடன் இணைவதை தவிர்க்கிறது. இது கருத்தரிப்பை தவிர்ப்பதுடன், எய்ட்ஸ் மற்றும் உடலுறவின் மூலம் ஏற்படும் நோய்களைத் தடுக்கவும் இயலும். ஆனால் சற்றே விலை அதிகமானது.

விந்து எதிரி என்பது பெண் உறுப்பில் தடவிக் கொள்ளும் ஒரு பொருளாகும். இது விந்தணுவைச் செயலிழக்கச் செய்வதால் கருத்தரிப்பைத் தடை செய்ய இயலும். இது மெதுவான நுரை வடிவத்திலும், மாத்திரைகள், பூச்சு வடிவத்தில் உள்ளது. இதன் பக்க விளைவுகள் கூட மிகக் குறைவே. சிலருக்கு இது ஒவ்வாமை விளைவுகளை கொடுக்கலாம்.

கருப்பையுள்ளான சாதனம் என்பது சிறிய நெகிழியால் செய்யப்பட்டு கருப்பையில் பொருத்திக் கொள்ளும் ஒரு கருத்தடைச் சாதனம் ஆகும். கருப்பையில் உள்ள இந்த பொருள் கருத்தரிப்பை தடை செய்து விந்தணுவும் கரு முட்டையும் இணைந்து வளர்வதை தடை செய்கிறது. இந்தியாவில் புழக்கத்தில் உள்ள இந்த கருத்தடைப் பொருளின் பெயர் காப்பர் டி. இது பொருத்தப்பட்ட இரண்டு மூன்று ஆண்டுகளுக்கு பின் மாற்றப்பட வேண்டும். இது மருத்துவர்களின் உதவியுடன் பொருத்திக் கொள்ளப்பட வேண்டிய ஒன்று. ஆனால் இது மிகச்சிறந்த கருத்தடை சாதனமாக கருதப்படுகிறது.


கருத்தடுப்புக்கு சில மாத்திரைகள் பயன்படுத்தப்பட்டு வருகின்றன.

இயக்குநீர் மாத்திரைகள் எடுத்துக் கொள்ளும் முறையில், ஈஸ்ட்ரோஐன் மற்றும் ப்ரோஜஸ்ட்ரோன் இயக்குநீர்களின் அளவுகள் உடலில் மாற்றப்படுவதால் கரு வளர்ச்சியையும் கரு அணு வளர்ச்சியையும் தடுக்கப்படுகிறது. மேலும் இது கருப்பைவாய்ச் சுவரை அடர்த்தியாகச் செய்வதால் கரு அணு கருப்பைக்குள் செல்வது தடுக்கப்படுகிறது. ஆனால் இம்முறையில் பக்க விளைவுகள் ஏற்பட வாய்ப்புள்ளது.

ஈஸ்ட்ரோஐன் மற்றும் ப்ரோஜஸ்ட்ரோன் கலந்த மாத்திரைகள் எடுத்துக் கொள்வதன் மூலம் ஒவரியில் வளரும் கருமுட்டைகளை வளரவிடாமல் தடுப்பதால் கருத்தரிப்பு ஏற்படாமல் தடுக்க இயலும். மாலா டி குறைந்த வீரியம் உள்ள பாதுகாப்பான கருத்தடை மருந்தாகும்.

ப்ரோஐஸ்ட்ரோன் மாத்திரை மட்டும் எடுத்துக் கொள்ளும்போது, சர்விகல் ம்யுகஸ் அதிகமாக்கியும், கரு அணு கரு முட்டை நகர்வதை குறைத்தும், கரு வளர்வதை தடுக்கிறது. ஆனால் இம்முறையில் உடல் நலத்தில் பக்க விளைவுகள் உள்ளது.

பாதுகாப்பற்ற உடலுறவுக்கு பின் இத்தகைய கருத்தடை மாத்திரை எடுத்துக் கொள்வதன் மூலம் கருத்தரிப்பைத் தவிர்கலாம். இதன் பக்க விளைவுகளாக, வாந்தி அடுத்த மாதவிடாய் சூழ்நிலைகளில் மாற்றங்கள் ஏற்படலாம். மேலும் இந்த முறை 100 % நம்பகமானதல்ல.

தம்பதியினர் இனி குழந்தையே வேண்டாம் என்பதில் உறுதியாய் இருக்கின்ற போதே செய்து கொள்ள நிரந்தரக் கருத்தடை முறைகள் பின்பற்றப்படுகின்றன.

பெண்களுக்கு நிரந்தரமாக கருத்தடை செய்து கொள்ளும் முறையில் கரு அணு அல்லது கரு முட்டையை எடுத்துச் செல்லும் குழாயைத் தடுப்பது அல்லது வெட்டி எடுப்பது போன்ற முறைகள் கையாளப்படுகிறது. இம்முறையில் டியூபெக்டமி, லேப்ராஸ்கோபி போன்று பலமுறைகள் பயன்படுத்தப்படுகின்றன.

வாசெக்டமி என்பது ஆண்கள் பிறப்புறுப்பில் அறுவை சிகிச்சை மூலம் செய்யப்படும் சிறிய மாறுதல். இந்த அறுவை சிகிச்சையை செய்வதன் மூலம் கரு அணு செல்வது தடைபடுவதால், பெண்கள் கருத்தரிப்பதை தவிர்க்கலாம். ஆனால் அறுவை சிகிச்கை முடிந்து 48 மணி நேரம் ஓய்வு எடுத்துக் கொள்ளவேண்டும். ஒரு வாரம் வரையில் அதிக பளுவுள்ள பொருட்களை தூக்கக் கூடாது. அறுவை சிகிச்சைக்கு பின் வீக்கம், வலி, ரத்தப்போக்கு இருந்தால் உடனடியாக மருத்துவரை அணுக வேண்டும்.

கருத்தடை முறைகளின் வினைத்திறனானது, குறிப்பிட்ட முறை பயன்படுத்திய ஒரு ஆண்டுக் காலத்தில் எத்தனை பெண்கள் கருப்பம் தரிக்கிறார்கள் என்ற எண்ணிக்கையின் அடிப்படையில் வெளிக்காட்டப்படுகிறது


</doc>
<doc id="351561" url="https://ta.wikipedia.org/wiki?curid=351561" title="கருக்கலைப்பு">
கருக்கலைப்பு

கருக்கலைப்பு (Abortion) என்பது முளையம் (embryo) அல்லது முதிர்கரு (fetus) கர்ப்பிணிப் பெண்ணின் கருப்பைக்கு வெளியே இருக்கும்போது உயிர்வாழக் கூடிய தன்மையை அடைவதற்கு முன்னர், அதனை கருப்பையிலிருந்து அகற்றி அதனை அழித்துவிடுதல் ஆகும். சில சமயங்களில் தானாகவே முளையம் அல்லது முதிர்கரு கருப்பையின் உள்ளே இருக்கும்போது அழிந்துவிடுகின்றது. அவ்வாறு நிகழுமாயின், அது பொதுவாகக் கருச்சிதைவு (Miscarriage) அல்லது இயல்பு கருக்கலைப்பு அல்லது தானாக நிகழும் கருக்கலைப்பு (Spontaneous Abortion) எனப்படும். தானாக அன்றி, ஒரு நோக்கோடு செய்யப்படும் கருக்கலைப்பு தூண்டற் கருக்கலைப்பு (Induced abortion) எனப்படுகிறது. பொதுவில் கருக்கலைப்பு என்ற சொல், வேண்டுமென்றே செய்யப்படும் தூண்டற் கருக்கலைப்பையே குறிக்கிறது. 

தூண்டற் கருக்கலைப்பில், ஏதேனும் ஒரு மருத்துவக்காரணம் கருதி (தாயின் நலம் கருதி) உண்டாக்கப்படும் கருக்கலைப்பு சிகிச்சைக் கருக்கலைப்பு எனப்படும். பிற காரணங்களுக்காக செய்யப்படும் கருக்கலைப்பு தேர்வுக் கருக்கலைப்பு எனப்படும். பொதுவாக குழந்தை பெற்றுக் கொள்வதை தள்ளிப் போடவோ, அல்லது குழந்தை பெற்றுக் கொள்வதை நிறுத்துவதற்காகவோ கருக்கலைப்பு செய்யப்படுகிறது. வேலையில் ஏற்படும் குழப்பங்கள், படிப்பில் ஏற்படக் கூடிய இடைஞ்சல்கள், நிரந்தரமற்ற பொருளாதார நிலை, உறவுகளில் உறுதியற்ற தன்மை போன்றனவே பொதுவாக இவ்வகையான தூண்டற் கருக்கலைப்புக்கு காரணமாகின்றன. ஒரு பெண் வல்லுறவுக்கு உட்படுத்தப்பட்டபோது கர்ப்பம் தரித்திருந்தாலும், இவ்வாறான கருக்கலைப்பு செய்யப்படுகிறது.

சட்டபூர்வமான அனுமதி உள்ள நிலையில், வளர்ந்த நாடுகளில் செய்யப்படும் கருக்கலைப்பு, மிகவும் பாதுகாப்பான மருத்துவச் செயல்முறைகளில் ஒன்றாக இருக்கிறது. நவீன முறையில் சில மருந்துகள் மூலமாகவோ, அல்லது அறுவைச் சிகிச்சை மூலமாகவோ கருக்கலைப்பு செய்யப்படுகிறது. சட்டபூர்வமாகவும், பாதுகாப்பாகவும் கருக்கலைப்புச் செய்யப்படும்போது, நீண்டகாலத்தில் ஏற்படக்கூடிய மனநல, உடல்நலப் பாதிப்புகள் தவிர்க்கப்படலாம். ஆனால், திறமையற்றவர்களால், சுகாதாரமற்ற சூழலில், அபாயகரமான உபகரணங்கள் பயன்படுத்திப் பாதுகாப்பற்ற முறையில் செய்யப்படும் சட்டபூர்வமற்ற கருக்கலைப்பு நிகழ்வுகளினால், ஆண்டொன்றுக்கு 5 மில்லியன் பெண்கள் மருத்துவமனைகளில் அனுமதிக்கப்படுவதுடன், 47000 பேர் இறப்புக்கு உள்ளாகின்றனர். எல்லாப் பெண்களுக்கும் பாதுகாப்பான, சட்டபூர்வமான கருக்கலைப்புக்கு அனுமதி கிடைக்க வேண்டும் என்று உலக சுகாதார அமைப்பு பரிந்துரை செய்கிறது.

கருக்கலைப்பு என்பது நீண்ட வரலாற்றை உடையது. முற்காலத்தில் பலவகையான முறைகள் மூலம் கருக்கலைப்புச் செய்து வந்தனர். கருக்கலைக்கும் மூலிகைகளைப் பயன்படுத்தல், கூரிய ஆயுதங்களைப் பயன்படுத்தல், உடற்காயங்களை உண்டாக்குதல், மற்றும் பல மரபு சார்ந்த முறைகள் என்பன இவற்றுள் அடங்கும். தற்கால மருத்துவத்தில், மருந்துகள் கொடுப்பதினாலும், அறுவைச் சிகிச்சை மூலமும் கருக்கலைப்புகள் செய்யப்படுகின்றன. 

கருக்கலைப்பு தொடர்பான சட்டங்களும், பண்பாட்டு நோக்குகளும் உலகம் முழுவதிலும் பெருமளவுக்கு வேறுபடுகின்றன. கருக்கலைப்புக்கு ஆதரவானவர்களுக்கும், எதிரானவர்களுக்கும் இடையிலான விவாதங்கள் உலகம் முழுதும் நடைபெறுகின்றன. கருக்கலைப்புக்கு எதிரானவர்கள் கருவோ, முளையமோ, முதிர்கருவோ மனித உயிருக்குச் சமமானது என்றும், அதனை அழிப்பது கொலைக்குச் சமமானது என்றும் வாதிடுகின்றனர். கருவை வளரவிடுவதும், அழிப்பதும் அதனைச் சுமக்கும் பெண்ணின் உரிமை என்கின்றனர் கருக்கலைப்பு ஆதரவாளர்கள்.

தற்காலத்தில் வளர்ந்த நாடுகளில், பொதுவாக ஒவ்வொரு நாட்டினதும் சட்ட நடைமுறைக்கு உட்பட்டு, மருத்துவத்தில் பாதுகாப்பான முறைகளைக் கையாண்டே கருக்கலைப்பு செய்யப்படுகின்றது. ஆனாலும், உலக அளவில் ஆண்டுக்கு சுமார் 70,000 கர்ப்பிணிப் பெண்கள் பாதுகாப்பற்ற கருக்கலைப்பினால் இறக்கின்றனர்

உலக அளவில், ஆண்டு ஒன்றுக்கு நிகழும் சுமார் 56 மில்லியன் கருக்கலைப்புகளில், கிட்டத்தட்ட 45% பாதுகாப்பற்ற கருக்கலைப்புக்களாகவே இருந்தன. 2003 - 2008 ஆண்டுகளில் இந்த வீதத்தில் பெரிய மாற்றம் எதுவும் நிகழவில்லை. ஆனால் மக்களுக்கு குடும்பக் கட்டுப்பாடு மற்றும் கருத்தடை பற்றிய அறிவு பல ஆண்டுகளாக வழங்கப்பட்டு வந்ததன் விளைவாக அதற்கு முந்திய ஒரு சில பத்தாண்டுகளில் இந்த வீதத்தில் வீழ்ச்சி ஏற்பட்டிருந்தது.. 2008 ஆம் ஆண்டளவில், 40% மான பெண்களுக்கு, தமது விருப்பத்திற்கேற்ப, சட்டபூர்வமாக கருக்கலைப்புச் செய்துகொள்வதற்கு கட்டுப்பாடுகள் இருக்கவில்லை. அதேவேளை கருக்கலைப்பை அனுமதிக்கும் நாடுகளில், வெவ்வேறு நாடுகள், பிரசவ காலத்தில் எந்தக் கால எல்லைக்கு முன்னர் கருக்கலைப்புச் செய்துகொள்ள வேண்டும் என்பதற்கு வெவ்வேறு கால எல்லைகளைக் கொண்டிருக்கின்றன.

கர்ப்ப காலத்தின் முதல் 20 வாரங்களுக்குள் (இந்த கால வரையறை நாட்டிற்கு நாடு வேறுபடக்கூடியது) தானாகவே கருவோ அல்லது முளையமோ அல்லது முதிர்கருவோ கருப்பையிலிருந்து வெளியேற்றப்படுவது இயல்பு கருக்கலைப்பு அல்லது கருச்சிதைவு எனப்படும்.


37 வாரங்களுக்கு முன்னர் பிறக்கும் குழந்தைகள் முற்றாக்குழந்தை அல்லது குறைபிரசவக் குழந்தை எனப்படும். 22 வாரங்களுக்குப் பிறகு கர்ப்பப்பையினுள் இறக்கும் குழந்தை மற்றும் பிறவியின் பொழுது இறந்த குழந்தை செத்தபிறவி எனப்படும்.
61.9% தான்தோன்றி கருச்சிதைவு 12 வாரங்களுக்கு முன்னர் நடப்பதாக ஒரு ஆய்வில் தெரிய வந்துள்ளது. மேலும் 91.7% தான்தோன்றி கருச்சிதைவுகள் கர்ப்பிணித்தாய் அறியாமலேயே நிகழ்கின்றன. இவை தாழ் புலன்மருத்துவ கருச்சிதைவுகள் எனப்படும்.

கருச்சிதைவினை பல வகையில் தூண்ட முடியும். கர்ப்ப காலத்தைப் பொறுத்தும், கருவின் அளவைப் பொறுத்தும், அந்தந்த நாட்டுச் சட்டங்கள் மற்றும் தனிநபர் விருப்பம் பொறுத்தும் சரியான முறை தேர்வு செய்யப்படும்.
சிகிச்சைக் கருக்கலைப்பு பின்வரும் காரணங்களுக்காகச் செய்யப்படுகிறது;

தேர்வுக் கருக்கலைப்பு என்பது பின்வரும் காரணங்களுக்காகச் செய்யப்படுகிறது; 

பல்வேறு கருக்கலைப்பு முறைகள் பயன்படுத்தப்பட்டு வருகின்றன. சட்டபூர்வமற்ற முறையில் அல்லது பாதுகாப்பற்ற முறைகளில் செய்யப்படும் கருக்கலைப்புக்கள் பாதகமான முறையில் அமைவதுமுண்டு
கருவைக் கலைக்கக்கூடிய சில மருத்துவக் குணங்கொண்ட பதார்த்தங்களைப் பயன்படுத்தி கருக்கலைப்புச் செய்தலைக் குறிக்கும். மருந்துகள் பயன்படுத்திச் செய்யப்படும் கருக்கலைப்பு வெற்றியளிக்காவிட்டால், அறுவைச் சிகிச்சை முறைகள் பயன்படுத்தப்பட்டு நிறைவு செய்யப்படும்.

கருத்தரிப்பின் ஆரம்ப காலத்திலோ அல்லது நடுப்பகுதியிலோ இந்தக் கருக்கலைப்பு செய்யப்படும். ஆரம்ப நிலையில் செய்யப்படும் கருக்கலைப்பு பொதுவாக ஆபத்தில்லாததாக இருக்கும். ஆனால் கருத்தரிப்புக் காலத்தின் பிந்திய நிலையில் செய்யப்படும் கருக்கலைப்பு சிக்கல்களை ஏற்படுத்தலாம். 

கனடா, அனேகமான ஐரோப்பிய நாடுகள், சீனா, இந்தியா போன்ற நாடுகளில், கருத்தரிப்புக் காலத்தின் நடுப்பகுதியில் செய்யப்படும் கருக்கலைப்பு பொதுவாக இந்த மருத்துவ முறையாகவே உள்ளது. ஆனால் அமெரிக்காவில், இந்த நடுப்பகுதியில் செய்யப்படும் கருக்கலைப்பில் 96% அறுவைச் சிகிச்சை முறையாலானதான் இருக்கிறது. 

பிரித்தானியா, பிரான்சு, சுவிட்சர்லாந்து, மற்றும் நோர்டிக் நாடுகளில் கருத்தரிப்புக் காலத்தின் 9 கிழமைகளுக்குள்ளாக, அதாவது ஆரம்ப நிலையில் செய்யப்படும் கருக்கலைப்பே அதிக அளவில் நடைபெறுகிறது. ஆனால் அமெரிக்காவில் ஆரம்ப நிலையில் செய்யப்படும் கருக்கலைப்பு மிகக் குறைவாகவே உள்ளது
கருத்தரிப்பின் மூன்று பருவங்களில், முதல் மூன்று மாதங்களான முதலாம், மற்றும் அடுத்து வரும் மூன்று மாதங்களான இரண்டாம் பருவங்களில் மைஃபெரிஸ்டோன் (mifepristone), ப்ரோஸ்டாக்லான்டின் (prostaglandin) ஆகிய இரு மருந்துகளையும் இணைத்து அவற்றின் மூலம் கருக்கலைப்புச் செய்வது அறுவைச் சிகிச்சை போன்றே பாதுகாப்பான முறையாகும் கருக்கலைப்பைத் தொடர்ந்து கருத்தடை மாத்திரைகள், மற்றும் சாதனக்கள் பயன்படுத்தலாம்.

பொதுவாக கருத்தரித்து 12 கிழமைக்குள்ளாக, உறிஞ்சுதல் முறையிலான கருக்கலைப்பே அறுவைச் சிகிச்சை மூலம் செய்யப்படுகிறது. மின்சாரக் கருவிகள் மூலமாகவோ, அல்லது மின்சாரப் பாவனையற்ற உபகரணங்களாலோ இவ்வாறான உறிஞ்சல் முறையில் முளையம் அல்லது முதிர்கரு, தொப்புள்கொடி என்பன அகற்றப்படுகிறது. 

முளைய விருத்தியின் நிலையைப் பொறுத்து இதனைச் செய்யும் முறையில் வேறுபாடு காணப்படும். கருத்தரிப்பின் மிகவும் ஆரம்ப நிலையாயின் கருப்பை வாய்ப்பகுதியை விரிவாக்கம் செய்யாமலே எளிய உறிஞ்சல் முறையால் கருக்கலைப்பு செய்ய முடியும். பிந்திய நிலையாயின் கருப்பை வாய்ப் பகுதியின் விரிவாக்கம் அவசியமாகிறது. இரண்டாவது பொதுவான நடைமுறையிலுள்ள அறுவை சிகிச்சை முறையானது "விரிவாக்கமும், சுரண்டி வழித்தெடுத்தலும்" (D&C - Dilation and Curettage) ஆகும். இந்த முறை பல்வேறு காரணங்களை முன்னிட்டு செய்யப்படும் கருக்கலைப்பு முறையாகும். இது புற்றுநோய் போன்ற நோய்கள் இருக்கின்றனவா என்று சோதிக்கவும், அசாதாரண குருதிப்போக்கு போன்றவற்றிற்கான காரணங்களைச் சோதனை செய்து அறியவும், கருக்கலைப்பில் அல்லது தன்னிச்சையான கருச்சிதைவுக்குப் பின்னர் கருப்பையின் உட்சுவரை சுரண்டி வழித்துச் சுத்தம் செய்யவும் பயன்படுகின்றது. சுரண்டி வழித்தெடுப்பதற்கு curette எனப்படும் ஒரு உபகரணம் பயன்படுத்தப்படுகின்றது. இலகுவான உறிஞ்சல் முறைகளால் கருக்கலைப்பு செய்ய முடியாத நிலையிலேயே இம்முறையை பயன்படுத்த உலக சுகாதார அமைப்பு பரிந்துரைக்கிறது.

முதிர்கரு வளர்ச்சி 15 கிழமைகளைத் தாண்டி செல்லுமாயின் 26 கிழமைகள் வரை பொதுவாகக் கருக்கலைப்பு செய்யப்படும் முறை "விரிவாக்கமும், வெளியேற்றலும்" (D&E - Dilation and Evacuation) என அழைக்கப்படுகிறது. அந்நிலையில் கருப்பை வாய்ப்பகுதி விரிக்கப்பட்டும், கருப்பையினுள் இருக்கும் உள்ளடக்கங்கள் யாவும் சில அறுவைச் சிகிச்சை உபகரணங்கள் மூலமும், உறிஞ்சல் கருவிகள் மூலமும் அகற்றப்பட்டு, கருப்பை வெறுமையாக்கப்படுகிறது. Prostaglandin என்னும் பதார்த்தம் கொண்டு குறைப்பிரசவம் தூண்டப்படுவதுடன், உப்புக் கரைசல் (Saline), யூரியா போன்றவற்றைக் கொண்ட செறிவு கூடிய, உயரழுத்தமுள்ள (Hypertonic solution) கரைசலில் பனிக்குட நீர் சேர்க்கப்பட்டு உட்செலுத்தப்படும்.

கருத்தரிப்பின் 16 கிழமைக்குப் பின்னராயின், முழுமையான "விரிவாக்கமும் பிரித்தெடுத்தலும்" (IDX - intact dilation and extraction) என்ற ஒரு முறையும் பயன்படுத்தப்படுகின்றது. இங்கு முதிர்கருவின் தலை அமுக்க நீக்கம் செய்யப்பட்டு வெளியேற்றப்படும். இம்முறை சில இடங்களில் தடை செய்யப்பட்டுள்ளது. கருத்தரிப்பின் இறுதி மூன்று மாதங்களாயின், குறிப்பிட்ட இந்த முறை மூலமோ, தூண்டப்படும் பிரசவம் மூலமோ அல்லது Hysterotomy மூலமோ கருக்கலைப்பு செய்யப்படும். இவ்வகைக் கருக்கலைப்பில், பொது உணர்வகற்றல் (general anesthesia) வழங்கப்படுகின்றது. இது அறுவைச் சிகிச்சை மூலம் குழந்தை பிறப்புக்கு ஒப்பானது.

முதல் மூன்று மாதங்களில் மேற்கொள்ளும் முறைகள் உறுப்பிட உணர்வகற்றல் (local anesthesia) பயன்படுத்தியும், அதன் பின்னரான கருக்கலைப்பாயின் பொது உணர்வகற்றல் (General anesthesia) மூலமும் அறுவைச் சிகிச்சை மேற்கொள்ளப்படும்

குழந்தைப் பிறப்பைத் தூண்டுவதன் மூலம், மேலும் தேவை ஏற்படின், முதிர்கருவை வெளியேற்றல் மூலம் கருக்கலைப்பை ஏற்படுத்தலைக் குறிக்கும். சில சமயங்களில் இந்த முறை சூழிடர் கொண்டதாகவும் அமைந்துவிடுகிறது

வேறு சில மரபுசார் முறைக் கருக்கலைப்பு முறைகளும் உள்ளன. பாதுகாப்பற்ற முறைகளும் இவற்றில் அடங்கும்.


</doc>
<doc id="351562" url="https://ta.wikipedia.org/wiki?curid=351562" title="கருத்தரிப்பு">
கருத்தரிப்பு

கருத்தரிப்பு என்பது, பாலூட்டிகளில், கருக்கட்டல் நிகழ்வின்போது உருவாகும் ஒன்று அல்லது அதற்கு மேற்பட்ட அடுத்த சந்ததிக்கான உயிரி, முளைய விருத்தி மூலம் முளையமாக விருத்தியடைந்து, பின்னர் முதிர்கரு நிலையில் குழந்தை பிறப்புவரை, பெண்களின் இனப்பெருக்க உறுப்பான கருப்பையில் பதிந்து, தாங்கிக் கொள்ளப்படும் நிலையாகும். இந்தக் கட்டுரையில் மனிதரில் நிகழும் கருத்தரிப்பே விரிவாக ஆராயப்படுகின்றது.

மனிதரில், பருவமடைந்த ஆரோக்கியமான பெண்களுக்கு தொடர்ந்து ஒவ்வொரு மாதமும் சினை முட்டைகள் உற்பத்தியாகும். அந்த கருமுட்டைகள் கருக்கட்டத் தேவையான ஆணினது விந்து கிடைக்கப்பெறாத சந்தர்ப்பத்தில் அம்முட்டைகளுடன் கருவறை சுவர்களும் சுத்திகரிக்கப்பட்டு கழிவுகளாக வெளியேற்றப்படும். இச்செயற்பாடே மாதவிடாய் எனப்படுகிறது. மாறாக ஆண் பெண் கலவியினால் சினை முட்டையுடன் ஆணின் விந்து இணையுமாயின் அங்கு கருத்தரிப்பு இடம்பெறுகிறது. ஆண் பெண் கலவியற்ற செயற்கை முறையாலும், அதாவது வெளிச் சோதனை முறை கருக்கட்டல் அல்லது செயற்கை விந்தூட்டல் மூலமும் பெண் கருத்தரிக்க முடியும்.

கருக்கட்டல் நிகழுமாயின் கருப்பையில் புதிய கருவணு தங்கியதும், இயக்குநீர் செயற்பாடுகளில் ஏற்படும் மாற்றங்கள் காரணமாக மாதவிடாய் ஏற்படல் தற்காலிகமாகத் தடைப்படும். மாதவிடாயானது 28 நாட்களுக்கு ஒருமுறை நிகழும். இறுதி மாதவிடாய் ஏற்பட்டு 14 நாட்களில் புதிய கருமுட்டை சூலகத்தில் இருந்து வெளிவரும். எனவே இறுதி மாதவிடாய் நிகழ்ந்து 14 நாட்களில், அதாவது 2 கிழமைகளில் கருக்கட்டல் நிகழ்வதற்கான சாத்தியம் ஏற்படுகின்றது. பெண்களில் கருக்கட்டல் நிகழ்ந்து 38 கிழமைகளில் பொதுவாக குழந்தை பிறப்பு நிகழும். எனவே மாதவிடாய் ஒழுங்காக நிகழும் பெண்களில், இறுதி மாதவிடாய் ஆரம்பித்த நாளில் இருந்து 40 கிழமைகளில் குழந்தை பிறப்பு நிகழும். இறுதி மாதவிடாய் வந்த காலத்தைக் கருத்தில் கொண்டே, குழந்தை பிறப்பதற்கான நாள் தீர்மானிக்கப்படுவதனால், இந்தக் காலமே, அதாவது 40 கிழமைகளே முழுமையான கருக்காலம் அல்லது "கருத்தரிப்புக் காலம்" எனக் கணக்கிடப்படுகின்றது.

ஒரு பெண் கருப்பமுற்றிருப்பதைப் பல வழிகளில் கண்டுபிடிக்கலாம். மருத்துவ பரிசோதனகள் மூலமாகவோ, அல்லது அவ்வாறில்லாமலோ கருப்பத்தைக் கண்டறியலாம். மருத்துவ பரிசோதனையில் மருத்துவ தொழிலில் உள்ளவர்களின் உதவியுடன் கண்டறிய முடியும்.

கருத்தரித்திருக்கும் பெண்களில், அதற்கான பல அறிகுறிகள் தோன்றும். அவற்றில் குமட்டல், வாந்தி, அளவுக்கு மீறிய அசதி, களைப்பு போன்றன கருத்தரிப்பின் ஆரம்ப காலத்தில் தோன்றும் முக்கியமான அறிகுறிகளாகும். அதோடு மசக்கை ஏற்படும். இதை ஆங்கிலத்தில் morning sickness என்பார்கள். இது காலை வேளையிலே ஏற்படும் பிறகு போக போக குறைந்துவிடும். கருவுற்ற பெரும்பாலான பெண்களுக்கு இது ஏற்படும் என்று கூறப்படுகிறது. இது தவிர அடிக்கடி, அனேகமாக இரவில் சிறுநீர் கழிக்க வேண்டிய உணர்வு ஏற்படும். சிலருக்கு குறிப்பிட்ட உணவுகளில் விருப்பம் அதிகமாக இருப்பதாகவும் கூறப்படுகின்றது.

பொதுவாக கருத்தரிப்பின்போது மாதவிடாய் நிகழ்வு நின்றுவிடும். ஆனாலும் சிலருக்கு, கருப்பையில் கரு பதியும்போது குருதிப்போக்கு ஏற்படக்கூடும். இது பொதுவாக இறுதி மாதவிடாய் வந்து 3ஆம், 4ஆம் கிழமைகளில் நடக்கக் கூடும். சூல் முட்டை வெளியேறும்போது அடிநிலை உடல் வெப்பநிலையில் ஏற்படும் அதிகரிப்பு வெளியேற்றம் நடந்து 2 வாரங்களின் பின்னரும் தொடர்ந்திருக்கும். கருப்பை வாய், யோனி, பெண்குறி போன்ற பகுதிகள் கருநிறமடையும். கருப்பை வாய், கருப்பையின் ஒடுங்கிய பகுதி, போன்றன மென்மையாகும். இயக்குநீர்களில் ஏற்படும் மாற்றத்தால் நிகழும் நிறமூட்டலினால் வயிற்றின் நடுக்கோட்டில் கருமையான கோடு தோன்றும். இந்தக் கோடு பொதுவாக கருத்தரிப்பின் நடுப்பகுதியில் பார்க்கக் கூடியதாக இருக்கும். முலைகள் மிருதுத்தன்மையை அடையும். இது பொதுவாக இளமையான பெண்களில் தெளிவாகத் தெரியும். இவையெல்லாம் பொதுவான அறிகுறிகளாக இருந்தாலும், ஒரு சிலருக்கு, குழந்தைப்பிறப்பு நிகழவிருக்கும் நேரம்வரையில் கூட தான் கர்ப்பமுற்றிருப்பது தெரியாமல் இருந்திருக்கின்றது. இதற்குப் பல காரணங்கள் உண்டு. மாதவிடாய் ஒழுங்கற்று வரும் பெண்களுக்கு (பொதுவாக இளம்பெண்களுக்கு) மாதவிடாய் நின்றுபோவது கருத்தில் வராமல் போகலாம். உடற் பருமன் அதிகம் கொண்ட பெண்கள், தமது நிறை அதிகரிப்பை கருத்தில் கொள்ளாமல் போகலாம். சில மருந்துகளும் இந்நிலைக்குக் காரணமாகலாம்.

இவை தவிர பல ஆரம்ப மருத்துவ அறிகுறிகள் தென்படும். பொதுவாக அவை கருத்தரித்து சில கிழமைகளில் கண்டுபிடிக்கக் கூடியதாக இருக்கும். இவற்றில் மிக முக்கியமானது குருதியிலும், சிறுநீரிலும் மனிதக்கரு வெளியுறை கருவகவூக்கி (HCG) என்னும் இயக்குநீர் காணப்படுதல். இதனை இலகுவாக மருத்துவச் சோதனைகள் மூலம் கண்டுபிடிக்கலாம்.

கருத்தரிப்பானது கருத்தரிப்பு பரிசோதனைகள் மூலம் உறுதி செய்யப்படும். பொதுவாக இது புதிதாக கருப்பையினுள் உருவாகும் சூல்வித்தகத்திலிருந்து தோற்றுவிக்கப்படும் இயக்குநீரைக் கண்டறியும் சோதனையாக இருக்கும். குருதி, சிறுநீர் ஆகியவற்றில் செய்யப்படும் இந்த மருத்துவ சோதனையானது பொதுவாக கருப்பதிந்து 12 நாட்களின் பின்னர் செய்யப்படும்.. சிறுநீரில் செய்யப்படும் சோதனையை விடவும் குருதியில் செய்யப்படும் சோதனையே நம்பகத்தன்மை கூடியதாக இருக்கும். வீட்டில் செய்யப்படும் சோதனையான சிறுநீர்ச் சோதனை மூலம் கருக்கட்டலின் பின்னர் 12-15 நாட்களின் பின்னரே முடிவைக் கண்டறியக் கூடியதாக இருக்கும். ஒரு அளவறி குருதிச் சோதனை மூலம் முளையம் பதிந்த நாளை அண்ணளவாக நிர்ணயிக்கலாம்.

கர்ப்பகாலத்தின் ஆரம்பத்தில் குருதிப்போக்கு இருக்கும் பெண்களில் செய்யப்படும் புரோஜெஸ்தரோன் இயக்குநீர்ச் சோதனையானது, கருவின் உயிர்வாழ்வதற்கான நிலைப்பாட்டைக் கூறும்.

கர்ப்பமுற்றிருப்பதைத் தீர்மானிக்கவும், வேறு பல பயனுள்ள தகவல்களைப் பெறவும் இந்த மீயொலிப் பரிசோதனை செய்யப்படுகின்றது. மீயொலிப் பரிசோதனையில், கர்ப்பகாலத்தில் சிசுவிற்கு இருக்கக்கூடிய சில நோய்நிலைகளை அறியவும், குழந்தை பிறக்கும் நாளைத் தீர்மானிக்கவும், ஒன்றுக்கு மேற்பட்ட கரு உருவாகியிருப்பின் அதனை அறிந்துகொள்ளவும் முடியும். இறுதியான மாதவிடாய் நாளைக்கொண்டு கணக்கிடப்படும் குழந்தை பிறக்கும் நாளை விட, இம்முறையால் பெறப்படும் நாள் கூடியளவு திருத்தமாக இருப்பது அறியப்பட்டுள்ளது.
இடர் எதுவுமில்லாத கருத்தரிப்பில், 24 கிழமைகளுக்கு முன்னர் செய்யப்படும் மீயொலிப் பரிசோதனை விளைவில் எந்தவொரு மாற்றத்தையும் ஏற்படுத்துவதில்லை. சாதாரண நிலமைகளில், 28 கிழமைக்குப் பின்னர் தொடர்ந்து செய்யப்படும் மீயொலிப் பரிசோதனையால் தாய்க்கோ, குழந்தைக்கோ எந்த விதமான நன்மையும் விளைவதில்லை என்றும், அறுவைச் சிகிச்சைக்கான சூழிடரைக் கூட்டக்கூடும் என்றும் சில அறிக்கைகள் கூறுகின்றன. அதனால் அவ்வாறு செய்வது பரிந்துரைக்கப்படுவதில்லை. நவீன முப்பரிமாண மீயொலிப் பிம்பங்கள், முன்னைய இருபரிமாணப் படங்களைவிடவும் திருத்தமான, விளக்கமான பிறப்புக்கு முந்திய நிலையறிதல்களைத் தருகின்றன. பெற்றோர் தமது மகிழ்வான நினைவுக்காக முப்பரிமாணப் படங்களைச் சேகரிக்க விரும்புகின்றார்களாயினும், முப்பரிமாண அல்லது இருபரிமாண மீயொலிப் படங்களை, மருத்துவத் தேவைக்கல்லாது பெறப்படுவதை அமெரிக்க உணவு மற்றும் மருந்து நிர்வாகம் (FDA) ஊக்கப்படுத்துவதில்லை. ஆனாலும், மீயொலிப் பரிசோதனைகளுக்கும், மருத்துவம் தொடர்பில் தீங்குதரும் விளைவுகள் எதற்குமிடையிலான தொடர்பைக் காட்டும்படி எந்த இறுதியான ஆய்வுகளும் இல்லை.

ஒவ்வொரு மாதமும் ஒரு பெண்ணின் சூல்முட்டை வெடித்து வெளிவருகிறது. வெளி வந்து ஒரு நாள் அது உயிரோடு இருக்கும். அக்காலத்தில் ஆணும் பெண்ணும் கலவியில் ஈடுபட்டால், ஆணின் விந்துக்கள் பெண்ணின் இனப்பெருக்க உறுப்பினூடாக நீந்தி கருமுட்டையைச் சென்றடைகின்றன. கலவியின்போது பெண்ணின் இனப்பெருக்க உறுப்பினுள் உட்புகும் விந்தானது, யோனி, அதைத் தொடர்ந்து கருப்பை வாய், கருப்பை வழியாக நீந்திச் சென்று பாலோப்பியன் குழாயை அடையும். அதேவேளை சூலகத்தில் இருந்து வெளியேறும் முட்டையும் பாலோப்பியன் குழாயை அடையுமாயின், விந்தானது அங்கே கருமுட்டையுடன் இணையும். அந்த விந்துக்களில் ஏதாவது ஒன்று சூல்முட்டைக்குள் உள்புகுந்தால் கருக்கட்டல் நிகழ்ந்து கருத்தரிக்கும். ஒரு விந்து சூல்முட்டைக்குள் போன பின்னர், வேறு விந்துக்கள் அந்த முட்டைக்குள் உள்ளே போக முடியாது.

வெளியேறும் விந்தானது உடனேயே கருக்கட்டக் கூடிய இயல்பை முழுமையாகக் கொண்டிருப்பதில்லை. அவை நீந்திச் செல்லும்போது, பல மணித்தியாலங்களுக்கு அவற்றில் நிகழும் சில மாற்றங்களே, அவற்றைக் கருக்கட்டலுக்குத் தயார்ப்படுத்துகின்றன. கருக்கட்டலின்போது ஒருமடிய விந்தும், ஒருமடிய கருமுட்டையும் இணைந்து இருமடிய நிலையிலுள்ள கருவணுவை உருவாக்குகின்றது. கருவணுவானது பின்னர் கருப்பை நோக்கி நகர ஆரம்பிக்கும். அது கருப்பையை வந்தடைய 4-7 நாட்கள் எடுக்கும். அதேவேளை கருவணு தொடர்ந்து பல மாற்றங்களுக்கு உட்படும்.

ஆனாலும் கலவி நிகழாமலேயே செயற்கை விந்தூட்டல், வெளிச் சோதனை முறை கருக்கட்டல் போன்ற முறைகள் மூலம் கருத்தரிப்பு நிகழும் வாய்ப்புக்கள் ஏற்படுத்தப்பட்டுள்ளன. பொதுவாக இம்முறைகள் ஏதாவது காரணங்களால் மலட்டுத்தன்மை இருக்கும் நிலையில் மேற்கொள்ளப்படும்.

செயற்கை விந்தூட்டல் மூலம் சூல்முட்டை வெளிவரும் காலத்தில் விந்து பெண்ணின் இனப்பெருக்க உறுப்பினுள் உட்செலுத்தப்படுவதன் மூலம், கருக்கட்டல் நிகழ்வதற்கான சந்தர்ப்பம் அளிக்கப்படும். அங்கே கருக்கட்டல் வெற்றிகரமாக நிகழுமாயின் கருத்தரிப்பு நிகழும்.

வெளிச் சோதனை முறை கருக்கட்டல் ஆயின், வெளிவரும் முட்டைகள் பெண்ணின் உடலில் இருந்து வெளியே எடுக்கப்பட்டு, வெளிச் சூழலில், அதாவது பரிசோதனைக் கூடத்தில், விந்துடன் கலக்கப்படும்போது, கருக்கட்டல் வெற்றிகரமாக நிகழுமாயின், கருக்கட்டப்பட்ட கருவணு அல்லது, முளைய விருத்திக்கு உட்படும் முளையம் மீண்டும் பெண்ணின் இனப்பெருக்க உறுப்பினுள் வைக்கப்பட்டு, கருத்தரிப்பு நிகழும்.

கருக்கட்டல் நிகழ்ந்த பின்னர், தோன்றும் கருவணுவானது கிட்டத்தட்ட 24-36 மணித்தியாலங்களில் இழையுருப்பிரிவு என்னும் கலப்பிரிவுக்குள்ளாகும். கலப்பிரிவின்போது, உயிரணுக்களின் எண்ணிக்கை விரைவாகவும், இரட்டிப்படைந்து கொண்டும் அதிகரித்துச் செல்லும். கிட்டத்தட்ட 70-100 உயிரணுக்களைக் கொண்ட நிலையில், இளம்கருவளர் பருவம் (Blastocyst) என அழைக்கப்படும். பொதுவாக கருக்கட்டல் நிகழ்ந்து 5 நாட்களில் இவ்வாறு அழைக்கப்படும். இந்நிலையில் இது மூன்று படலங்களைக் கொண்டிருக்கும். இவை புறப்படலம் (ectoderm), இடைப்படலம் (mesoderm), அகப்படலம் (endoderm) எனப்படும். வளர்ச்சியுற்ற நிலையில் புறப்படலம் தோல், நரம்புத் தொகுதியையும், இடைப்படலம் தசை, எலும்புத் தொகுதியையும், அகப்படலம் சமிபாடு, சுவாசத் தொகுதி போன்றவற்றையும் உருவாக்க வல்லன. கருப்பையை வந்தடையும் இளம் கருவளர் பருவமானது கருப்பைச் சுவரில் பதிந்து உறுதியாக இருக்கும்.

இது மேலும் விருத்தியடைந்து செல்லும் நிலையில், அது முளையம் எனப்படும். அப்படி உயிரணுகளின் எண்ணிக்கை அதிகரித்துச் செல்லும்போது உயிரணுக்களில் மாற்றங்கள் ஏற்பட்டு, உயிரணு வேற்றுமைப்பாடு மூலம், வெவ்வேறு இழையங்கள் உருவாகும். இது முளைய விருத்தி எனப்படும். கருவின் வளர்ச்சிக்கு ஆதாரத்தைக் கொடுக்கும் சூல்வித்தகம், தொப்புள்கொடி போன்றனவும் விருத்தியடையும். இந்த விருத்தி நிலைகளின்போது உருவாகும் குழந்தைக்கு தகுந்த பாதுகாப்பை வழங்குவதற்காக, கருவை அல்லது முதிர்கருவைச் சுற்றி பனிக்குட நீர் அல்லது பனிக்குடப்பாய்மம் என்னும் திரவத்தைக் கொண்ட, பனிக்குடப்பை எனப்படும் ஒரு பையும் உருவாகியிருக்கும். தொடரும் விருத்தியின்போது கண், விரல்கள், வாய், காது போன்ற உடல் உறுப்புக்கள் தெரிய ஆரம்பிக்கும். உயிரணு வேற்றுமைப்பாடு கிட்டத்தட்ட 8 கிழமைகளில் நிறைவடைந்துவிடும். அந்நிலையில் முதிர்கரு என அழைக்கப்படும்.

முளைய விருத்தியில் விருத்தியடையத் தொடங்கிய உடல் உறுப்புக்கள், மற்றும் உடலியக்கத் தொகுதிகள் முதிர்கருவில் தொடர்ந்தும் விருத்தியடையும். கருத்திரிப்பின் மூன்றாவது மாதத்தில் பால் உறுப்புக்கள் வெளித்தெரிய ஆரம்பிக்கும். தொடர்ந்தும் முதிர்கருவானது நீளம், நிறை அதிகரித்துச் செல்லும். அதிகளவு நிறை அதிகரிப்பு கருத்தரிப்பின் இறுதி நிலைகளிலேயே ஏற்படும். 

பெண்ணின் உடலில் நிகழும் மாற்றங்கள் அனைத்தும் முளையம், அல்லது முதிர்கருவைச் சிறந்த முறையில் உடலினுள் வைத்துப் பராமரிப்பதற்கான ஒழுங்குகளாக இருக்கும். இந்த மாற்றங்கள் சாதாரணமான உடற்கூற்றியல் மாற்றங்களே. இவை சுற்றோட்டத் தொகுதி, வளர்சிதைமாற்றம், சிறுநீர்த்தொகுதி, மூச்சியக்கம் போன்றவற்றை உள்ளடக்கிய மாற்றங்களாக இருப்பதுடன், மகப்பேற்றுச் சிக்கல்கள் ஏதாவது ஏற்படுகையில், அப்போது மிக முக்கியமானவையாகவும் இருக்கின்றன. கருத்தரிப்புக் காலமானது மூன்று பருவங்களாகப் பிரிக்கப்பட்டுப் பார்க்கப்படுகின்றது.

கருத்தரிப்புக் காலமானது கிட்டத்தட்ட மூன்று மாதங்களைக் கொண்ட மூன்று பிரிவுகளாகப் பிரிக்கப்படுகின்றது. பிரசவ மருத்துவர்கள், 14 கிழமைகள் கொண்ட முப்பருவங்களாகப் பிரிக்கின்றபோது, மொத்தமாக 42 கிழமைகளைக் கருத்தில் கொள்கின்றனர். உண்மையில் சராசரியான கருத்தரிப்புக் காலமானது 40 கிழமைகளாக இருக்கின்றது. இந்த முப்பருவங்களையும் தெளிவாக வேறுபடுத்தும் எந்த விதிகளும் இல்லாவிட்டாலும், இந்த பிரிவுகளானது, குறிப்பிட்ட காலத்தில் நிகழும் மாற்றங்களைக் காட்ட மிகவும் உதவியாக இருக்கும்.
மூச்சியக்கத்தில் ஒரு நிமிடத்தில் உள்ளெடுக்கும், வெளிவிடும் வளிமத்தின் கனவளவு 40% ஆல் அதிகரிக்கும். 8 கிழமைகளில் கருப்பையின் அளவானது ஒரு எலுமிச்சை அளவில் வளர்ந்து காணப்படும். கருத்தரிப்பிற்கான அறிகுறிகளும், அதிலுள்ள பல சங்கடங்களும் இந்தக் காலத்திலேயே காணப்படும்.

கருத்தருப்பில் 13 தொடக்கம் 28 கிழமைக்கிடையிலான காலமே இந்த இரண்டாவது பகுதியாகக் கொள்ளப்படுகின்றது. இந்தக் காலத்தில் பொதுவாக தாய்மாரில் மசக்கை என்று அறியப்படும் காலை நேர அசெளகரியங்கள் குறைந்து, நின்றுபோவதனால் நிறை அதிகரிப்பு ஏற்படுவதுடன் அதிகரித்த ஆற்றலைப் பெறுவதாக உணர்வார்கள். கருப்பையானது தனது சாதாரண அளவைவிட 20 மடங்கு அதிகரிக்கும்.

முதலாவது பகுதியிலேயே முதிர்கருவானது மனித உருவத்தை ஓரளவு பெற்று அசைய ஆரம்பித்தாலும், இந்த இரண்டாம் பகுதியிலேயே அசைவை தாய்மார் உணரத் தொடங்குவார்கள். நாலாவது மாதத்திலேயே, குறிப்பாக 20ஆம், 21 ஆம் கிழமைகளில் அசைவுகள் உணர ஆரம்பிப்பார்கள். ஏற்கனவே கருத்தரித்த பெண்களாயின், 19 கிழமையிலேயே இதனை உணர ஆரம்பிக்கக்கூடும். இருப்பினும் சிலர் இந்த அசைவை பிந்திய நிலைகளிலேயே உணர்வார்கள்.
கருத்தரிப்பின்போது, இந்த மூன்றாவது பகுதியிலேயே மிக அதிகளவில் நிறை அதிகரிப்பு ஏற்படுகின்றது. முதிர்கருவின் தலைப் பகுதி கீழ்நோக்கித் திரும்புவதனால், வயிற்றின் கீழ்ப்புறம் தொங்குவது போன்ற தோற்றத்தைத் தரும். இக் காலத்தில் முதிர்கருவின் அசைவு மிக இலகுவாக தாயினால் உணரப்படும். இந்த அசைவானது வலிமையானதாக இருப்பதனால், தாயின் இயல்புநிலையைக் குழப்புவதாகவும் இருக்கக் கூடும். வயிற்ருப் பகுதி தொடர்ந்து விரிவடைந்து செல்வதனால், தொப்புள் வெளியே துருத்திக்கொண்டு இருப்பது போல் தெரியும்.

குழந்தை பிறப்பிற்கான காலம் அண்மிப்பதனால், குழந்தையின் தலை கீழ்நோக்கி நகர்ந்து இடுப்புப் பகுதிக்கு வரும். இதனால், சிறுநீர்ப்பையின் கொள்ளளவு குறைவதுடன், இடுப்புப் பகுதி, குதம் போன்ற இடங்களில் ஒரு அழுத்தம் உணரப்படும். அத்துடன் இந்தக் காலப்பகுதியில் தாய் படுத்திருக்கும் நிலைகள் முதிர்கருவிற்கான குருதியோட்டத்தினைக் கட்டுப்படுத்தக் கூடியதாக இருக்கின்றமையால், விருத்தியில் மாற்றங்கள் ஏற்படக்கூடும்.

கருத்தரிப்பின்போது தாயில் பல உடற்கூற்றியல், உடலியங்கியல், உளவியல் மாற்றங்கள் நிகழ்கின்றன. உடற்கூற்றியலில் மற்றும் உடலியங்கியலில் நிகழும் மாற்றங்களே கூட உளவியல் மாற்றங்களுக்கு இட்டுச் செல்லும். கருப்பகாலம் முழுமைக்கும் ஒரு பெண் பல்வேறுபட்ட சங்கடங்களை எதிர்நோக்க வேண்டி வரும். தூக்கமின்மை, உட்கார்வதில் ஏற்படும் சிரமம், உணர்ச்சி பூர்வமாக ஏற்படும் ஏற்ற இறக்கங்கள் என்று பல்வேறுபட்ட சூழ்நிலைகள் ஏற்படும். சிலசமயம் ஒருவகை அரிப்பு, சூடாக உணர்தல், தலைமுடி, தோலில் மாற்றங்கள் ஏற்படல் போன்றனவும் நிகழும். 
முக்கியமான சில தொந்தரவுகள்/சங்கடங்கள்:

இயற்கையான கருத்தரிப்பில், கருக்கட்டல் நிகழ்ந்த நாளை மிகச் சரியாகக் கணித்தல் கடினமாகும். எனவே இறுதியாக ஏற்பட்ட மாதவிடாயின் முதல் நாளைக் கருத்தில்கொண்டே குழந்தை பிறப்பிற்கான நாள் பொதுவில் தீர்மானிக்கப்படுகின்றது. இந்தக் கணிப்பீடானது, கருக்கட்டலுக்கும், குழந்தை பிறப்பிற்கும் இடையிலான காலத்தை விட 2 கிழமைகள் அதிகமாக இருக்கும். இறுதியான மாதவிடாயின் ஆரம்ப நாளிலிருந்து 2 கிழமைகளிலேயே கருக்கட்டலுக்கான சாத்தியம் அதிகமாக இருப்பதுவே இத்தகைய கணிப்பீட்டிற்குக் காரணமாகும். பெண்களில் கருக்கட்டல் நிகழ்ந்து 38 கிழமைகளில் பொதுவாக குழந்தை பிறப்பு நிகழும். இதனால் பொதுவான கருத்தரிப்புக் காலம் 40 கிழமைகளாகக் கொள்ளப்படுகின்றது.

மீயொலிப் பரிசோதனையின்போது முதிர்கருவை அளந்து பார்த்து, எப்போது கருக்கட்டல் நிகழ்ந்திருக்கக் கூடும் என்பதைக் கணித்தும் குழந்தை பிறப்பிற்கான நாள் தீர்மானிக்கப்படும். இந்தக் கணிப்பானது கருக்கட்டல் நிகழ்ந்த நாளிலிருந்து, குழந்தையின் வளர்ச்சியைக் கருத்தில் கொண்டு கணிக்கப்படுகின்றது. குழந்தைப் பிறப்பிற்கான மிகச் சரியான நாளைத் தீர்மானிக்க முடியாத போதிலும் 8 - 18 கிழமைகளில் எடுக்கப்படும் அளவீடானது ஓரளவு திருத்தமான கணிப்பீடாக இருக்குமென கூறப்படுகின்றது.

இந்தக் கணிப்பீட்டின்படி 40 கிழமை கருக்காலத்திற்கு 2 கிழமைகள் முன்னராகவோ, 2 கிழமைகள் பின்னராகவோ, அதாவது (38-42 கிழமைகளில்), பொதுவாக குழந்தைப் பிறப்பு நிகழும். குழந்தை பிறப்பு 38 கிழமைக்கு முன்னர் நிகழுமாயின் அது குறைப்பிரசவம் அல்லது தவணைக்கு முன்னான பிறப்பு என்றும், 42 கிழமைகளின் பின்னர் நிகழுமாயின் முதிர் பிறப்பு அல்லது தவணைக்குப் பின்னான பிறப்பு எனவும் அழைக்கப்படும்.

அமெரிக்க பிரசவ மருத்துவர், பெண் நோயியலாளர் குழுவின் () அறிக்கையின்படி, கருத்தரிப்புக் காலத்தை அளவிடுவதற்கான முக்கிய மூன்று முறைகள்:

கருத்தரிப்பின்போது பல உடலியங்கியல், உளவியல், உணர்வெழுச்சி தொடர்பான மாற்றங்கள் நிகழ்கின்றன. இம்மாற்றங்கள் கருத்தரிப்பின்போது தாயின் உடலில் இயக்குநீர் அளவுகளில் ஏற்படும் மாற்றங்களாலோ, அல்லது பிறக்கப்போகும் குழந்தையையிட்டு மகிழ்ச்சியோ, குழந்தையை நல்லபடியாக வளர்த்தெடுக்க வேண்டும் என்பது தொடர்பான அக்கறை, கவலை போன்ற உணர்வுகளாலோ ஏற்படலாம். பெண்களில் இக்காலத்தில் பல்வேறு பிரச்சனைகள் ஏற்பட வாய்ப்புள்ளது. இப்படியான பிரச்சனைகளை முடிந்தளவு தவிர்க்க தமது வாழ்முறையில் பொருத்தமான மாற்றங்களைச் செய்வது நல்லது.

கருத்தரிப்பில் உருவாகியிருக்கும் முளையம் அல்லது முதிர்கருவானது தாயின் மரபியல் கூறுகளிலிருந்து வேறுபட்டிருப்பதனால், இந்த கருத்தரிப்பானது, மரபுக் கூறுகள் வேறுபட்ட இருவரிடையே வெற்றிகரமாகச் செய்யப்படும், உயிரணு, இழைய அல்லது உறுப்பு மாற்றல் (cell, tissue or organ transplantation) போன்று கருதப்படும். இத்தகைய வெற்றிக்குக் காரணம், கருத்தரிப்பின்போது, தாய்வழி நோயெதிர்ப்புத் தாங்குதிறன் (Maternal immune tolerance) அதிகரிப்பதாகும். ஆனால் வெளி இழையத்தை ஏற்கும் இந்த இயல்பானது, தாயில் நோய்த் தொற்றுக்களின்போது, நோயை ஏற்கும் தன்மைக்கும், நோயின் தீவிரம் அதிகரிக்கவும் காரணமாகிவிடுகின்றது. இதனால் தொற்றுநோய்களை ஏற்படத்தக்கூடிய நோய்க்காரணிகளிலிருந்து பாதுகாக்கப்பட வேண்டியது மிகவும் அவசியமாகின்றது.

"சிறுநீர்வழித் தொற்று" (:en:Urinary Tract Infection]]) பெண்களிலேயே அதிகளவில் ஏற்படுவதாகவும், அதில் கர்ப்பிணிப் பெண்கள் மிக அதிகளவில் இத்தொற்றுக்கு உள்ளாகும் வாய்ப்பைக் கொண்டிருப்பவர்களாகவும் அவதானிக்கப்பட்டுள்ளது. கர்ப்பிணிப் பெண்களில் ஏற்படும் இயக்குநீர் மாற்றமும், கருப்பை பெரிதாவதனால் சிறுநீர்ப்பையில் ஏற்படும் அழுத்தம் காரணமாக் சிறுநீர் முழுமையாக வெளியேறாமல் உள்ளே தங்குவதும், இவர்களில் இத்தொற்றுக்கான வாய்ப்பைக் கூட்டுகின்றது. சுகாதாரமாக இருத்தல், அதிகளவு நீர் அருந்துதல் என்பன நோயிலிருந்து பாதுகாக்க உதவும். நோய் தீவிரமடைந்தால் அது சிறுநீரகத்திற்கும் பரவி, சிறுநீரகத் தொற்றாக () மாறும் வாய்ப்பிருப்பதனால் அவதானமாக இருத்தல் அவசியம். அவசியமெனில் மருத்துவர், நுண்ணுயிர் எதிர்ப்பிகளைப் பரிந்துரைப்பார்.

"உணவு மூலம் ஏற்படக்கூடிய தொற்றுக்கள்" பொதுவான சனத்தொகையைவிட, கர்ப்பிணிப் பெண்களில் அதிகரித்துக் காணப்படுகின்றது. இன்ஃபுளுவென்சாவை ஒத்த நோய் அறிகுறிகளைத் தோற்றுவிக்கும் பாக்டீரியா ஒன்றினால் ஏற்படும் என்னும் நோய் தீவிரத்தன்மையைக் காட்டினால், கருச்சிதைவு, செத்துப்பிறப்பு, அல்லது பிறக்கும் குழந்தை தீவிரமான உடல்நலக் குறைவுடன் இருத்தல் போன்ற நிலைகள் தோன்றும். சரியாக பாச்சர்முறைக்கு உட்படுத்தப்படாத பால், மென்மையான-முதிர்ந்த பாற்கட்டி (soft-ripened cheese), விலங்குகளின் கழிவுகள் உள்ள மண் போன்றவற்றில் இந்த பாக்டீரியா காணப்படும். இதேபோல் கொல்லைபடுத்தப்பட்ட பறவை இனங்கள், முட்டை, சரிவரச் சமைக்காத இறைச்சி, பதனிடப்படாத பால் போன்றவற்றில் இருக்கும் சல்மனல்லா () என்னும் பாக்டீரியாத் தொற்றும் பிரச்சனைகளை உண்டாக்கும். இதனால் குழந்தைக்கு பிரச்சனை ஏற்படுவதாக அறியப்படாவிடினும், தாய்க்கு வாந்தி, வயிற்றுப்போக்கு போன்ற பிரச்சனைகள் தோன்றும். உடல், சூழலைச் சுத்தமாகப் பேணல், பதனிடப்படாத பால் அருந்துவதைத் தவிர்த்தல், பழுதடையாத உணவை உண்ணல், இறைச்சி, முட்டை போன்றவற்றை நன்கு சமைத்து உண்ணல் போன்றன இந்தப் பிரச்சனைகளைத் தவிர்க்க உதவும். அவசியமெனில் மருத்துவரின் உதவியை நாடலாம்.

மனிதர்களில் கர்ப்பகாலம் அல்லது கருத்தரிப்புகாலம் முடிவடையும்போது, கருவானது வளர்ச்சியடைந்த குழந்தையாக உருமாற்றம் பெற்று, ஒன்று அல்லது அதற்கு மேற்பட்ட கைக்குழந்தையாக பெண்ணின் கருப்பையிலிருந்து வெளியேறும் தொழிற்பாட்டையே குழந்தை பிறப்பு என அழைக்கிறோம்.

குழந்தையானது தாயின் கருப்பையிலிருந்து வெளியேறும் குழந்தை பிறப்பு என்னும் நிகழ்வு நிகழ்ந்த அந்தக் கணத்திலிருந்து, 6 கிழமைகள் வரையிலான காலம் குழந்தை பிறப்புக்குப் பின்னரான குறிப்பிடத்தக்க காலமாக இருக்கின்றது. குழந்தை பிறப்புக்குப் பின்னரான காலத்தில் தாயின் உடல்நலம் நன்றாக இருப்பதும், குழந்தையைக் கவனித்துக் கொள்ளக் கூடியவாறு தாயின் உடல், உள நலம் இருப்பதும் உறுதிப்படுத்தப்பட வேண்டும். அத்துடன் தாய்ப்பாலூட்டல், இனப்பெருக்க உறுப்புக்களின் நலப் பராமரிப்பு, இனப்பெருக்க செயற்பாடுகள், குறித்த சரியான தகவல்கள் வழங்கப்பட வேண்டும்.

இயற்கையில் பெண்ணினது சூல்முட்டையும், ஆணினது விந்தும் கலவியினால் இணையும் போதே கருவணு அல்லது "நுகம்" உருவாகி அவைகள் 2-4-8-16-32 என கருவணுவை நூறு சதவீத ஒத்த பிரதிகளாக தொடர்ந்து பெருக்கமடைந்து முளையமாகிறது. கருக்கட்டல் நடந்த 9 ஆவது கிழமையில் அல்லது கருக்காலத்தின் 11 ஆவது கிழமையின் பின்னர், இம்முளையமானது முதிர்கரு என அழைக்கப்படுகிறது. முதிர்கருவானது ஒன்பது மாதங்கள் கருவறையில் வளர்ச்சியடைந்த பின்னர், இறுதியில் முழு உயிராக அல்லது குழந்தையாக குழந்தை பிறப்பு நிகழ்வின் மூலம் பிரசவிக்கின்றது.

சில காரணங்களால் கலப்பின் போது ஆணின் விந்தும், பெண்ணின் முட்டையும் இணைந்து கருவணு உருவாக்கத்தை ஏற்படுத்தாத போது விந்தையும், முட்டையையும் Petridish எனப்படும் கண்ணாடி கிண்ணத்தில் வளர்ப்பூடகத்தில் இணைத்து கருவணுவை உருவாக்கி பெண்ணின் கருப்பைக்குள் வைத்து வளர்க்கும் முறை பரீட்சிக்கப்பட்டு எண்பதுகளில் இச்சோதனை வெற்றி பெற்று பரிசோதனைக்குழாய் குழந்தைகள் உருவாக்கத்திற்கு வழி அமைத்தது.

செயற்கையான முறையில் விந்தை பெண்ணின் இனப்பெருக்க உறுப்பினுள் உட்செலுத்தும் முறையாகும். இது குழந்தைப் பேற்றிற்காக செய்யப்படும் 'தூண்டிய இனப்பெருக்கத் தொழில்நுட்ப முறை'களில் ஒன்றாகும். பெண்ணின் ஆண் துணையிடமிருந்தோ அல்லது வேறு விந்து வழங்கியான ஒரு ஆணிடமிருந்தோ பெறப்படும் விந்தானது, இங்கே பயன்படுத்தப்படும்.

கருவணு உருவாக்கத்திற்கு ஆணினது விந்து தேவையென்ற நிலையை தகர்த்த புரட்சியே அடுத்த முக்கிய கட்டமான படியெடுப்பு இனப்பெருக்கமாகும். இதன் படி பெண்ணினது முட்டையிலுள்ள கரு நீக்கப்பட்டு சாதாரண உயிரணுவிலுள்ள கரு செலுத்தப்பட்டு கருவணுவை உருவாக்கி முளையமாக்கி பின்னர் கருவறையினுள் வளரச்செய்து பிரசவிக்கும் முறையாகும். இதுவே படியெடுப்பு (Cloning) எனப்படுகிறது.

மனிதரில் படியெடுப்பு என்பது மிகவும் சர்ச்சைக்குள்ளாகி இருக்கும் ஒரு விடயமாகும்]].

Panayiotis Zavos என்ற கருக்கட்டல் செயல்முறையில் நிபுணத்துவம் பெற்ற, சர்ச்சைகளுக்கு உள்ளாகும், ஒரு அமெரிக்க மருத்துவர், புதிதாகப் படியெடுக்கப்பட்ட முளையம் ஒன்றை, தான் 35 வயது பெண்ணிற்கு மாற்றி இருப்பதாக 2004 ஆம் ஆண்டு ஜனவரி 17ஆம் திகதி ஊடகங்களுக்குத் தெரியப்படுத்தினார். அதே ஆண்டு பெப்ரவரி மாதத்தில் அந்த முயற்சி தோல்வியடைந்ததாகவும், அந்தப் பெண் கருத்தரிக்கவில்லை என்றும் அறியக் கிடைத்தது.

பரிசோதனைக்குழாய் குழந்தைகளுக்கான முறையிலோ அல்லது படியெடுப்பு முறையிலோ கருவணுவை உருவாக்கி அதனை வளர்பூடகத்தில் வளர்க்கும் போது முதல் ஓரிரு நாட்களில் 2, 4, 8, 16, 32 என உருவாகும் முளையத்திலுள்ள குருத்தணுக்கள் எனப்படும் உயிரணுக்களை மீண்டும் தனித்தனியாகப் பிரித்தெடுத்து வெவ்வேறாக வளர்த்து பரீட்சிக்கப்பட்ட போது அவைகள் ஒவ்வொன்றும் தனித்தனி கருவணுவாகச் செயற்பட்டுத் தனித்தனி முளையங்களைத் தோற்றுவித்தது. அவைகளை வெவ்வேறு பெண்கள் மூலமாகக் கருத்தரிக்கச்செய்ய வைக்க முடியும் என்பது உறுதிசெய்யப்பட்டது. இதன் மூலம் ஒரே நேரத்தில் இயல்பிலும் தோற்றத்திலும் ஒத்த பலரை வெவ்வேறு பெண்கள் மூலமாகப் பிரசவிக்கச்செய்ய முடியும் என்ற புரட்சியை அறிவியல் கொள்கையளவில் நிரூபித்தது. இக் குருத்தணுக்கள் முளையக் குருத்தணுக்கள் (Embryonic Stem Cells) என அழைக்கப்பட்டன. முளையக் குருத்தணு வளர்ப்பு தாவரவியலிலேயே பெரும் வரவேற்பை பெற்றுள்ளது.

கருக்கட்டலின் பின்னர் தோன்றும் கருவணு, பிளவின் பொது (Clevage) சில சமயங்களில் இயல்புக்கு மாறாக, முழுமையாக இரண்டாகப் பிரிந்து விடும். இவ்வாறு இரண்டாகப் பிரிந்த கருவுயிர்க்கப்பட்ட முட்டை இரு குழந்தைகளாக உருவாகின்றன. ஒரு வேளை கருவுயிர்க்கப்பட்ட முட்டை சரியாக இரண்டாகப் பிரியவில்லையெனில் பிறக்கும் குழந்தைகள் ஒட்டிப் பிறக்கின்றன. இங்கு ஒரு சூல் முட்டையும், ஒரு விந்துமே இரு குழந்தைகளுக்கும் காரணமாக இருப்பதால் குழந்தைகளின் மரபுக்கூறும் ஒன்றேயாகும். எனவே இக் குழந்தைகள் எல்லாப் பண்புகளிலும் ஒன்று போலவே இருக்கின்றன. ஆனால் குழந்தையின் வளர்ச்சியில் சூழ்நிலையும் முக்கியப் பங்கு வகிப்பதால் சூழ் நிலை வேறுபாட்டால் இத்தகைய குழந்தைகளுக்கிடையே சிறிய வேறுபாடுகள் காணப்படலாம். சில சமயம் கருத்தரிப்புக் காலத்தில் தாயின் கருப்பையினுள் இருக்கும்போதே, அவர்களுக்கு கிடைக்கும் வேறுபட்ட அளவிலான ஊட்டச்சத்து காரணமாக இரு குழந்தைகளிடையேயும் வேறுபாடுகள் ஏற்படலாம்.

பெண்களுக்கு ஒவ்வொரு மாதமும் ஒரு சூல் பையிலிருந்து ஒரு சூல்முட்டை வெளிப்படும். அபூர்வமாக சில சமயங்களில் இரண்டு முட்டைகள் வெளிப்படும். அல்லது ஏதாவது காரணங்களால் சூல்முட்டை இரண்டாகப் பிளவுபட்டு விடும். இந்தச் சமயங்களில் ஆண், பெண் சேரும் போது இரண்டு முட்டைகளும் இரு வேறு விந்துக்களால் கருவுயிர்க்கப்பட்டு இரண்டு குழந்தைகள் பிறக்கின்றன. இங்கு எப்போதுமே விந்துக்களும் முட்டைகளும் வெவ்வேறாக இருப்பதால் பிறக்கும் குழந்தைகளின் மரபுக் கூறும் வெவ்வேறாக இருக்கும். எனவே குழந்தைகளுக்கிடையில் உருவ ஒற்றுமையோ, பிற பண்புகளில் ஒற்றுமையோ, ஒன்று போலிருக்கும் இரட்டைக் குழந்தைகள் போன்று, குறிப்பிடத்தக்கதாய் இருப்பதில்லை.

"முதன்மைக் கட்டுரை: கருத்தடை"

கருக்கலைப்பு என்பது முளையத்தை அல்லது முதிர்கருவைக் கர்ப்பிணிப் பெண்ணின் கருப்பையில் இருந்து அகற்றி அதனை அழித்துவிடுதல் ஆகும். வன்கலவி போன்ற சில காரணங்களினாலும், பொருளாதாரச் சிக்கல், சமூகப்பழி, மற்றும் பிற தனிப்பட்ட காரணங்களாலும் கருக்கலைப்பு செய்யப்படுவதுண்டு. இது பெரும்பாலான நாடுகளில் சட்டத்தால் அனுமதிக்கப்படுகிறது. எனினும் ஒரு கருவை அழிப்பது ஒரு உயிரைக் கொல்வதாகும் என்பது பலரின் நிலைப்பாடு. சிலசமயம் சில தாயின் உடல்நலத்தைக் காக்கும் நோக்கிலும், பிறக்கப்போகும் குழந்தை உடல்நலக் குறைபாட்டுடன் பிறக்கும் என்பது தெரியவந்தால், அதனைத் தவிர்ப்பதற்கும் கூட இவ்வாறாக கருக்கலைப்பு செய்யப்படுகின்றது.

கருக்கலைப்பு என்பது பொதுவாக வேண்டுமென்றே செய்யப்படுவது. சில சமயங்களில் தானாகவே இவ்வாறான நிலை ஏற்படுவது உண்டு. இது பொதுவாகக் கருச்சிதைவு எனப்படும்.




</doc>
<doc id="351563" url="https://ta.wikipedia.org/wiki?curid=351563" title="சிவன் கோயில், சேந்தமங்கலம்">
சிவன் கோயில், சேந்தமங்கலம்

சிவன் கோயில், சேந்தமங்கலம் ஆனது நாமக்கல் மாவட்டம் சேந்தமங்கலம் என்னும் ஊரில் அமைந்துள்ளது. கோயிலின் அருகே பெரிய தெப்பக்குளம்உள்ளது.

சேந்தமங்கலத்தை ஆண்ட சோமபுரி ராஜா என்னும் மன்னனால் இந்தக் கோவில் கட்டப்பட்டது.


இக்கோயிலின் கோபுரத்தினை கடந்து சென்றதும், அங்கிருக்கும் கொடி மரத்தினை வணங்க வேண்டும். அதன் அருகே இருக்கும் பலிபீடத்தினை வணங்கி, அதில் தீய எண்ணங்களை பலியிடுவதாக நினைத்துக் கொள்ள வேண்டும். பின்பு கன்னி விநாயகரை வணங்க வேண்டும். தோப்புக்கரணமும், தலையில் குட்டியும் வணக்கம் செய்யலாம். விநாயகப் பெருமானை வணங்கிய பின்பு நந்தி தேவரிடம் சென்று மூலவரை தரிசிக்க அனுமதி தர வேண்ட வேண்டும். அதன் பிறகு மூலவரையும், அம்பாளையும் வணங்க வேண்டும். பின்பு கோஷ்டத்தில் உள்ள நடராஜர், திருமால் மற்றும் பிரம்மா போன்றோரை வணங்க வேண்டும். கோஷ்டத்தில் உள்ள விஷ்ணு துர்க்கையை வணங்கும் போது சண்டிகேசுவரை சிவாலயத்தில் எவ்வித பொருட்களையும் எடுத்து செல்லவில்லையென கூறி வணங்க வேண்டும். பின்பு பரிவார தேவதைகளான வள்ளி தெய்வானைமுருகன், நடராஜர் மற்றும் இதர தெய்வங்களை வணங்கி, நவகிரத்தையும் வணங்கலாம். சிவாலயங்களில் அனைத்து தெய்வங்களையும் வணங்கியபின்பு சிறிது நேரம் அமர்ந்து செல்வதை பக்தர்கள் வழக்கமாகக் கொண்டுள்ளார்கள். சிவாலயத்தில் சிவபெருமானை வழிபட்ட பின்பு அவர் பக்தர்களின் துணைக்காக சிவகணங்களை உடன் அனுப்பவதாகும். இவ்வாறு அமர்ந்து செல்லும் போது சிவகணங்கள் மீண்டும் சிவாலயத்திற்கு சென்று விடுகின்றன என்பதும் நம்பிக்கையாகும். ஏதேனும் வேலையாக அமராமல் சென்றால் சிவகணங்கள் பக்தர்களின் பாதுகாப்பிற்காக வரும் என்றும் நம்புகின்றனர்.

தினமும் காலை, மாலை வேளைகளில் பூஜை நடைபெறும்.


போன்ற நாட்களில் சிறப்பு பூஜைகள் நடைபெறும்.




</doc>
<doc id="351573" url="https://ta.wikipedia.org/wiki?curid=351573" title="அருள் நமச்சிவாய தேசிகர்">
அருள் நமச்சிவாய தேசிகர்

அருள் நமச்சிவாய தேசிகர் உமாபதியாரின் மாணக்கராகவும்,சீடராகவும் விளங்கியவர்.
இவர் சீர்காழியில் வளமான குடும்பத்தில் பிறந்தவர்.கடந்தை மறைஞான சம்பந்தரிடம் சாத்திரங்களைக் கற்று அவரையே குருவாக ஏற்றார்.இவரது இயற்பெயர் சாமிநாதன்.தம் வீட்டின் மச்சிலேயே இருந்து தொடர்ந்து தியானம் செய்தமையால்,மச்சுச்செட்டியார் என்றும் மச்சுறைவர் என்றும் வழங்கப்பெற்றார்.இவரின் குருவாகிய மறைஞானசம்பந்தர் இறந்தமையால் உமாபதியை குருவாக ஏற்றார்.உமாபதியார் இவருக்குத் துறவறம் தந்து,"நமச்சிவாயர்" என்ற திருநாமமும் சூட்டினார்.
இவர் இயற்றிய நூல்கள் ஞானசாத்திர பஞ்சகம் என்ற பெயரால் வழங்குகிற ஐந்து சிறு சாத்திர நூல்கள்.அவையாவன,
1) ஞான பூசாகரணம்
2) ஞான பூசாவிதி
3) ஞான தீசாவிதி
4) ஞான அந்தியேட்டி
5) போசன விதி
இவற்றின் செய்யுட்கள் முறையே 30,18,8,2,4.
1) ஞான பூசாகரணம்- மனிதன் உடல் உள்ளவரையில் ஞானபூசையும்,ஞானசந்தியும் செய்வதன் அவசியம் கூறுவது.
2) ஞான பூசாவிதி- ஞானபூசை செய்வதற்குரிய கிரியை முறைகளைக் கூறும் நூல்
3) ஞான தீசாவிதி- சீடனுக்கு ஞானதீட்சை செய்வதற்கான முறைகளைக் கூறும் நூல்.
4) ஞான அந்தியேட்டி- ஞான சமாதிக்கான கிரியைகளைக் சுருக்கிக் கூறுவது.
5) போசன விதி- ஞானி பிச்சை ஏற்கும் விதிகளைக் கூறும் நூல்.
இவர் சிதம்பரத்தில் மார்கழி மாதத்துத் திருவாதிரை நட்சத்திர நன்னாளில் முக்தி பெற்றார்.
மு.அருணாசலம்,"தமிழ் இலக்கிய வரலாறு-14 ஆம் நூற்றாண்டு "The PARKAR வெளியீடு.


</doc>
<doc id="351582" url="https://ta.wikipedia.org/wiki?curid=351582" title="பெரிக் ஆக்சலேட்டு">
பெரிக் ஆக்சலேட்டு

பெரிக் ஆக்சலேட்டு ("Ferric oxalate") என்பது CFeO என்ற மூலக்கூற்று வாய்ப்பாடு கொண்ட ஒரு வேதிச் சேர்மம் ஆகும். பெரிக் அயனிகளும் ஆக்சலேட்டு ஈந்தணைவிகளும் சேர்ந்து உருவாகும் இச்சேர்மம், இரும்பு(III) ஆக்சலேட்டு ("iron(III) oxalate") என்ற பெயராலும் அழைக்கப்படுகிறது. ஆக்சாலிக் அமிலத்தின் பெரிக் உப்பான பெரிக் ஆக்சலேட்டு வெளிர் மஞ்சள் நிறத்தில் காணப்படுகிறது. நீரேற்ற வினையின் மூலம் பெரிக் ஆக்சலேட்டை அடர் பச்சை நிற சேர்மமாக மாற்ற இயலும். 

மற்ற ஆக்சலெட்டுகளைப் போல பெர்ரிக் ஆக்சலேட்டும் தற்காலிக பல் மருத்துவத்தில் பயன்படுத்த ஆராயப்படுகிறது. சிலவகை பற்பசை தயாரிப்புகளில் இதைப் பயன்படுத்துகிறார்கள். ஆனாலும் இதன் செயற்படுதிறன் கேள்விக்குறியாகவே கருதப்பட்டு வருகிறது.

கல்லிவகை புகைப்பட அச்சிடும் செயமுறையில் ஒளியுணர் பொருளாக பெரிக் ஆக்சலேட்டு பயன்படுத்தப்படுகிறது. 


</doc>
<doc id="351583" url="https://ta.wikipedia.org/wiki?curid=351583" title="பீனாலிக் ஆல்டிகைடு">
பீனாலிக் ஆல்டிகைடு

பீனாலிக் ஆல்டிகைடுகள் "(Phenolic aldehydes)" என்பவை பீனாலில் இருந்து கிடைக்கப்பெறும் வழிப்பொருட்கள் ஆகும். மதுவிலும், கோக்னாக் எனப்படும் பிரெஞ்சு நாட்டு உயர் மதுவகையிலும் பீனாலிக் ஆல்டிகைடுகள் காணப்படுகின்றன .
உதாரணங்கள் :



</doc>
<doc id="351591" url="https://ta.wikipedia.org/wiki?curid=351591" title="ஸ்ரீசுப்பிரமணியத் தேசிகர் நெஞ்சுவிடு தூது">
ஸ்ரீசுப்பிரமணியத் தேசிகர் நெஞ்சுவிடு தூது

காதல் உணர்வை வெளிப்படுத்த நிலைக்களமாக உள்ள இலக்கிய வகை தூது. அவ்விலக்கிய மரபைக் கையாண்டு குருபக்தியை வெளிப்படுத்தும் விதமாக திரிசிரபுரம் மீனாட்சிசுந்தரம் பிள்ளை எழுதிய நூல் ஸ்ரீசுப்பிரமணிய தேசிகர் நெஞ்சுவிடு தூது.
திருவாவடுதுறை ஆதீனத்து 16 ஆவது சந்நிதானமாக விளங்கியவர் சுப்பிரமணிய தேசிகர்.இவர்பால் அன்பு கொண்டு வாழ்ந்தவர் மீனாட்சி சுந்தரம்பிள்ளை.அவர் தம் குருவாகிய சுவாமிகள் மீது தம் நெஞ்சத்தைத் தூது விடுப்பதாக எழுதப் பெற்ற நூல் இதுவாகும்.இந்நூலில் காப்புச் செய்யுள் ஒன்றும்,311 கண்ணிகளும் இடம் பெற்றுள்ளன. இந்நூலுக்கு 1960 ஆம் ஆண்டு த.ச.மீனாட்சிசுந்தரம் குறிப்புரை ஒன்று எழுதி வெளியிட்டுள்ளார்.
ஆதீனத்தில்,மகாவித்வான் பட்டம் பெற்றவர்.தல புராணங்கள் பல பாடியுள்ளார்.சுப்பிரமணிய தேசிகர் மாலை எனும் நூலையும்,15 ஆவது பட்டத்து சுவாமிகள் மீது கலம்பகம்,பிள்ளைத் தமிழ் ஆகிய இரு நூல்களையும் இயற்றியுள்ளார்.
திரிசிரபுரம் மீனாட்சிசுந்தரம் பிள்ளை இயற்றிய," ஸ்ரீசுப்பிரமணியதேசிகர் நெஞ்சுவிடு தூது"- திருவாவடுதுறை ஆதீனம்-2015.


</doc>
<doc id="351595" url="https://ta.wikipedia.org/wiki?curid=351595" title="இந்திய ஐந்து ரூபாய் நாணயம்">
இந்திய ஐந்து ரூபாய் நாணயம்

இந்திய ஐந்து ரூபாய் நாணயம் ("Indian 5-rupee coin") என்பது ரூபாயின் ஒரு வடிவம் ஆகும். 2005-இல் பத்து ரூபாய் வருவதற்கு முன்பு ஐந்து ரூபாய் நாணயம் பெருமளவு பயன்படுத்தப்பட்டது.

நாணயத்தின் முன்பகுதியில் அசோகரின் தூணில் உள்ள சிங்கம் பொறிக்கப்பட்டுள்ளது. சில நாணயங்களில் ஒரு பக்கம் எண் ஐந்தும் மறுபக்கத்தில் சிங்கமுகமும் பொறிக்கப்பட்டுள்ளது. இந்த நாணயம் இந்திராகாந்தி படுகொலை செய்யப்பட்ட பிறகு அவரது முகமும், ஜவகர்லால் நேருவின் முகம் அவரது 100 ஆவது பிறந்த நாள் நுற்றாண்டு விழாவின் போது வெளியிடப்பட்டது.



</doc>
<doc id="351598" url="https://ta.wikipedia.org/wiki?curid=351598" title="நீல் முகர்ஜி">
நீல் முகர்ஜி

நீல் முகர்ஜி ("Neel Mukherjee", பிறப்பு: 1970) ஆங்கில மொழியில் எழுதும் ஓர் இந்திய எழுத்தாளர். மேற்கு வங்காளத்தைச் சேர்ந்தவர்.

கொல்கத்தாவில் உள்ள தொன்போஸ்கோ பள்ளியில் பள்ளிப்படிப்பை முடித்தவர். சாதவர்பூர் பல்கலைக்கழகத்தில் இளங்கலை ஆங்கிலம் பயின்றார். கிழக்கு ஆங்கிலியா பல்கலைக்கழகத்தில், படைப்பாற்றல் குறித்து முதுகலைப்பட்டம் பெற்றார். கேம்பிரிட்சுப் பல்கலைக்கழகத்திற்குட்பட்ட பெம்புரோக் கல்லூரியில் முனைவர் பட்டம் பெற்றார். 






</doc>
<doc id="351601" url="https://ta.wikipedia.org/wiki?curid=351601" title="ஜூலியா (நிரலாக்க மொழி)">
ஜூலியா (நிரலாக்க மொழி)

ஜூலியா ("Julia") என்பது வலை பயன்பாட்டிற்கும், மற்றும் கணக்கீட்டு விஞ்ஞானம் ஆகியவற்றின் தேவைகளைப் பூர்த்தி செய்ய வடிவமைக்கப்பட்ட ஒரு உயர்மட்ட மாறும் நிரலாக்க மொழி அல்லது ஒரு குறிப்பிட்ட மொழியாகும்.

ஜூலியா நிரல்மொழியை உருவாக்கும் பணி 2009 இல் பெங்களூரில் உள்ள வைரல் பி. ஷா, ஜெஃப் பெசன்சன், ஸ்டீபன் கர்பின்ஸ்கி மற்றும் ஆலன் எடெல்மேன் ஆகியோரால் தொடங்கப்பட்டது.

இயல்புநிலையாக, பயனர் வழங்கப்பட்ட மூலக் குறியீடு இயங்குவதால் ஜூலியா இயங்குதளம் முன்பே நிறுவப்பட்டிருக்க வேண்டும்.


</doc>
<doc id="351603" url="https://ta.wikipedia.org/wiki?curid=351603" title="அரசு வேலூர் மருத்துவக் கல்லூரி">
அரசு வேலூர் மருத்துவக் கல்லூரி

அரசு வேலூர் மருத்துவக் கல்லூரி ("Government Vellore Medical College", GVMCH) என்பது இந்தியாவின் வேலூர் நகரத்திற்கு அருகிலுள்ள அடுக்கம்பாறையில் அமைந்துள்ள மருத்துவக் கல்லூரி ஆகும். வேலூர் பேருந்து நிறுத்தத்திலிருந்து சுமார் 8 கி.மீ தொலைவில் உள்ளது. 2005 ஆம் ஆண்டு நிறுவப்பட்டது. எம்பிபிஎஸ், ஜெனரல் மெடிட்டரி எம்டி மற்றும் பொது அறுவை சிகிச்சை MS படிப்புகள் உள்ளன.

1997 ஆம் ஆண்டு கல்லூரி தொடங்குவதற்குத் திட்டமிடப்பட்டிருந்தபோது, அந்த இடமானது காசநோய் மையத்திற்கு வழங்கப்பட்டது. 2005-ல் மாணவர்களின் சேர்க்கையை ஆரம்பித்தது. தமிழ்நாடு டாக்டர் எம். ஜி. ஆர். மருத்துவப் பல்கலைக்கழகத்தின் உறுப்பினர் கல்லூரியாக இது உள்ளது.

ஒவ்வொரு ஆண்டும், தமிழ்நாடு மருத்துவ கல்வி இயக்குநரகம் நடத்தும் ஆலோசனை மூலம் மாணவர்கள் அனுமதிக்கப்படுகிறார்கள். ஒவ்வொரு ஆண்டும் ஒப்புக் கொள்ளப்பட்ட மாணவர்களின் மொத்த எண்ணிக்கை 100 ஆகும். அனைத்து இந்திய இடஒதுக்கீட்டின் படி சேர்க்கைக்கு 15 சதவிகித இடங்கள் ஒதுக்கப்பட்டுள்ளன.

இந்தியா டுடே இந்தியாவில் வளர்ந்துவரும் மருத்துவக் கல்லூரியின் பட்டியலை தயாரித்தது. இதில் 6 வது இடத்தை இந்த கல்லூரி பிடித்தது.

மின்காந்த அதிர்வு இமேஜிங் (எம்.ஆர்.ஐ.), எக்ஸ்ரே கம்ப்யூட்டேட் டோமோகிராபி, எக்கோகாரியோக்ராஃபி மற்றும் இதய அழுத்த சோதனை ஆகியவற்றில் சிறப்பு புலனாய்வு வசதிகள் உள்ளன. கிடைக்கக்கூடிய மற்ற சேவைகள்: விரிவான அவசரநிலை மகப்பேறு மற்றும் மகப்பேறியல் மற்றும் நியோனாலேல் பராமரிப்பு (சிஎம்ஓஎன்சி), எதிர்ப்பு ரெட்ரோவைரல் தெரபி (ART) மற்றும்  ஒருங்கிணைந்த ஆலோசனை சோதனை மையம் ஆகியவை உள்ளன (ICTC).-.



</doc>
<doc id="351604" url="https://ta.wikipedia.org/wiki?curid=351604" title="கிஷ்கிந்தா காண்டம்">
கிஷ்கிந்தா காண்டம்

கிஷ்கிந்தா காண்டம், (Kishkindha Kanda) வால்மீகி எழுதிய இராமாயணத்தின் ஆரண்ய காண்டத்திற்குப் பின் அமைந்த நான்காவது காண்டமாகும்.

இக்காண்டத்தில் இராவணால் கடத்தப்பட்ட சீதையைத் தேடி, காட்டில் இராம-இலக்குமணர்கள் தேடுதல், வாலிக்குப் பயந்து, மதங்க மகரிஷி தங்கியிருந்த மதங்க மலையில் ஜாம்பவனுடன் பதுங்கிக் கொண்டிருந்த சுக்கிரீவனுக்கு சொல்லின் செல்வன் அனுமான் மூலம் இராமருக்கு சுக்கிரீவனின் நட்பு கிடைத்தல், சீதையை மீட்க சுக்கிரீவன் வாக்கு தருதல், அதன் பிரதிபலனாக சுக்கிரீவனை கிட்கிந்தையின் மன்னராக முடிசூட்ட இராமர் உறுதியளித்தல், கிட்கிந்தையில் சுக்கிரீவனுக்கும் – வாலிக்கும் நடந்த போரில், இராமர் மறைந்து நின்று வாலியை கூரிய அம்பால் வீழ்த்துதல், பின்னர் கிட்கிந்தையின் மன்னராக சுக்கிரீவனுக்கும், பட்டத்து இளவரசராக அங்கதனுக்கும் இலக்குமணன் முடிசூட்டுதல், மழைக் காலத்திற்குப் பின் சுக்கிரீவன், சீதையைத் தேடி வானர வீரர்களை நான்கு திசைகளில் அனுப்புதல், அங்கதன் ஜாம்பவான், மற்றும் அனுமான் தலைமையிலான வானரப் படைகள் பரத கண்டத்தின் தெற்குப் பகுதிகளில் சீதையைத் தேடுவதற்கு புறப்படும் முன், இராமர் தனது கணையாழி மோதிரத்தை அனுமாரிடம் கொடுத்தல், கழுகரசன் ஜடாயுவின் அண்ணன் வயது முதிர்ந்த சம்பாதியை காண்பது, அங்கதன் சம்பாதியிடம் இராவணன் கடத்திச் சென்ற சீதையை தேடி அலைவதாகக் கூறல், இராவணன் சீதையை வானில் இலங்கைக்கு கடத்திச் சென்றதைப் பார்த்ததாக சம்பாதி கூறல், கடல் மீது பறந்து சென்று இலங்கையை அடையும் வல்லமை அனுமார் ஒருவருக்கும் மட்டுமே உண்டு என ஜாம்பவான் கூறல், அனுமார் இலங்கைச் சென்று சீதையை கண்டு வர ஒப்புக்கொள்தல், அனுமார் மகேந்திரமலை மீது ஏறி நின்று இலங்கை நோக்கி வானில் கடந்து செல்லுதலுடன் கிஷ்கிந்தா காண்டம் நிறைவு பெறுகிறது. 

கிட்கிந்தா காண்டத்திற்குப் பின் வரும் சுந்தர காண்டத்தில் இராமதூதன் ஆக இலங்கைக்குச் சென்ற அனுமார், சீதையப் பார்த்துப் பேசுதல், இலங்கை நகரை அழித்தல், பின் மீண்டும் கிஷ்கிந்தைக்கு வந்து, இராமரிடம் கண்டேன் சீதையைக் கூறி இராமரின் மனதை மகிழ்வுறச் செய்வது குறித்து விளக்கப்படுகிறது.



</doc>
<doc id="351605" url="https://ta.wikipedia.org/wiki?curid=351605" title="அமராவதி நீர்த்தேக்கம்">
அமராவதி நீர்த்தேக்கம்

அமராவதி அணை அமராவதி ஆற்றின் குறுக்கே கட்டப்பட்டுள்ளது. இது இந்திய மாநிலமான தமிழ்நாட்டில் திருப்பூர் மாவட்டத்தில் இந்திராகாந்தி வனவிலங்கு சரணாலயம் அமைந்துள்ள உடுமலைப்பேட்டையின் தெற்கு பகுதியில் இருந்து 25 மைல்கள் தொலைவில் அமராவதி நகரில் அமைந்துள்ளது. அமாராவதி நீர்த்தேக்கமானது 9.31 சதுர கிலோ மீட்டர் பரப்பளவும் (3.59ச.மைல்) 33.53மீ ஆழமும் (110 அடி) கொண்டது. இவ்வணையானது முதலில் பாசத்திற்காகவும் வெள்ளத்தைக் கட்டுபடுத்துவதற்காகவும் கட்டப்பட்டது. தற்போது இவ்வணையின் மூலம் 4 மெகாவாட் மின்உற்பத்தி செய்யப்படுகிறது. இந்த நீர்த்தேக்கத்தில் மக்கர் இன முதலைகள் காணப்படுகின்றன. 
அமராவதி அணையானது அமராவதி ஆற்றின் குறுக்கே 1957ல் காமராசர் ஆட்சிக் காலத்தில் திருமூர்த்தி அணைக்குத் தெற்கு பகுதியில் 25 கி.மீ தொலைவில் கட்டப்பட்டது. 

அமராவதி அணையில் மிகச்சிறந்த முறையில் பூங்கா அமைந்துள்ளது. இவ்வணையில் உள்ள செங்குத்தான படிக்கட்டுகளில் சென்று வடக்கு பகுதியில் உள்ள சமவெளி பகுதியையும், தெற்குப் பகுதியில் உள்ள ஆனைமலை மற்றும் பழனிமலை அழகைக் காண முடிகிறது. சுற்றுலாப் பயணிகளுக்குப் படகு சவாரி 2011 சனவரி 11 முதல் துவங்கப்பட்டது.



</doc>
<doc id="351607" url="https://ta.wikipedia.org/wiki?curid=351607" title="ஜாபாலி">
ஜாபாலி

ஜாபாலி மகரிஷி, (Jaabaali Maharshi) ஆறு தத்துவப் பிரிவுகளில் ஒன்றான நியாயா தத்துவத்தை நிலைநிறுத்திய தத்துவாதியும் மகரிஷியும் ஆவார். ஜபல்பூர் நகரம் இம்முனிவரின் பெயரால் நிறுவப்பட்டது. 

ஜாபாலி, உபநிடத்தில் கூறப்படும் கௌதமரின் சீடரான சத்தியகாம ஜாபாலா என்பவரின் வழித்தோன்றலில் பிறந்தவர்.

தென்னிந்தியாவில் வாழும் அந்தணர்கள் மற்றும் சௌராட்டிரர்களில் சில குடும்பத்தினர், தாங்கள் ஜாபாலி ரிஷியின் வழிதோன்றல்கள் என்பதால், தங்களை ஜாபாலி கோத்திரத்தினர் என அடையாளம் கொண்டுள்ளனர். 

இராமாயணத்தில் ஜாபாலி முனிவர் நாத்திக வாதம் பேசுபவராக வருணிக்கப்படுகிறார். தந்தை தசரதன் கூறியதாக தாய் கைகேயின் கூற்றுப்படி, இராமர் மேற்கொண்ட பதினான்கு ஆண்டு வனவாசத்தின் போது, சித்திரகூட மலையில் சீதை மற்றும் இலக்குமணனுடன் வாழ்ந்த வேளையில், பரதன் இராமரை சந்தித்து, அயோத்திற்கு திரும்பி வந்து மணிமகுடம் சூட்டிக் கொள்ள வேண்டினான். தந்தை சொல் மிக்க மந்திரமில்லை என்று கூறி, பரதனின் வேண்டுகோளை இராமர் ஏற்க மறுத்தார். அந்நேரத்தில் ஜாபாலி முனிவர், சத்திரிய தர்மப் படி, மூத்த மகனே நாடாள வேண்டும் என்றும், தாய் கைகேயியின் சொல்லுக்கு அடிபணிய வேண்டியதில்லை என்றும் நாத்திக வாதம் பேசினார்.

ஜாபால ரிஷி இயற்றிய ஜாபால உபநிடதத்தில் சத்தியகாம ஜாபாலாவின் கதை கூறப்பட்டுள்ளது. ஜாபால உபநிடத்தில் தாயைக் கடவுளாகப் போற்றும் தன்மை குறித்தும், பெண்களின் கடமை குறித்தும் விளக்கியுள்ளார். மேலும் பிரம்ம வித்தையை அறிவதற்கான முதற் படி சத்தியத்தை பின்பற்றுவதே என வலியுறுத்தியுள்ளார்.


</doc>
<doc id="351610" url="https://ta.wikipedia.org/wiki?curid=351610" title="இந்திய இரண்டு ரூபாய் நாணயம்">
இந்திய இரண்டு ரூபாய் நாணயம்

இந்திய இரண்டு ரூபாய் நாணயம் ("Indian 2-rupee coin") என்பது இந்திய ரூபாயின் ஓர் அலகு. இந்தியாவில் இரண்டு ரூபாய் நாணயம் 1992 ஆம் ஆண்டு அறிமுகப்படுத்தப்பட்டது. அதிலிருந்து இரண்டு ரூபாய் நாணயம் புழக்கத்தில் உள்ளது. பழைய இராண்டு ரூபாய் நாணயம் குப்ரோ நிக்கல் என்ற உலோகத்தால் உருவாக்கப்பட்டது. புதிய இரண்டு ரூபாய் நாணயம் துருப்படிக்காத எஃகினால் உருவாக்கப்பட்டது.




</doc>
<doc id="351612" url="https://ta.wikipedia.org/wiki?curid=351612" title="சத்தியகாம ஜாபாலா">
சத்தியகாம ஜாபாலா

சத்தியகாம ஜாபாலா (Satyakama Jabala) சாந்தோக்கிய உபநிடதத்தின் நான்கவாது அத்தியாத்தில் கூறப்படும் சிறுவனும், பிந்தைய வேத கால ரிஷியும் ஆவார். இவரி வழித்தோன்றலில் வந்தவரே ஜாபாலி முனிவர் ஆவார்.

சத்தியகாம ஜாபாலா சிறுவனாக இருந்த போது குரு கௌதமரிடம் வேத பாடம் பயிலச் சென்ற போது, உனது கோத்திரம், தாய், தந்தையரின் விவரம் கூறக் கேட்டார். பின்னர் வீட்டிற்கு வந்த சத்தியகாம ஜாபாலா, தனது தந்தையைக் குறித்து தனது தாய் ஜாபாலாவிடம் விசாரிக்கிறான். தன் இளமைக் காலத்தில், பல இடங்களுக்குச் சென்று ஊழியம் செய்த காரணத்தினால், உனது தந்தை யார் எனத் தெரியவில்லை என ஜாபாலா தன் மகனிடம் கூறுகிறாள்.

தன் தாய், தனது தந்தையைப் பற்றி கூறியவற்றை அனைத்தும் ஒளிவு மறைவு இன்றி, தனது குருவிடம் கூற, அவரும் சத்தியகாம ஜாபாலாவின் நேர்மையைப் பாராட்டிய கௌதமர், சத்தியகாம ஜாபாலியைத் தனது சீடராக ஏற்றுக் கொண்டார். 

குரு கௌதமர், சத்தியகாம ஜாபாலாவிடம் 400 பசுக்களை மேய்த்து, அதனை ஆயிரம் பசுக்களாக திருப்பிக் கொண்டு வரவேண்டும் என பணித்தார். சத்தியகாமன், பசுக்களை மேய்த்துக் கொண்டிருக்கும் போது சிந்திக்கையில் பிரபஞ்சம் மற்றும் ஜீவராசிகள், திசைகள், பூமி, வானம், நீர், நெருப்பு, வாயு (பிராணன்) போன்ற பஞ்சபூதங்கள் அனைத்தும் பிரம்மத்தின் வடிவங்களே என உணர்ந்து கொண்டார். மனித உடல் கர்மேந்திரியங்கள் மற்றும் ஞானேந்திரியங்களால் ஆனது என்றும் உணர்ந்து கொண்ட சத்தியகாம ஜாபாலா ஆயிரம் பசுக்களுடன் தனது குருகுலத்தை நோக்கிச் சென்றான். 

சத்தியகாம ஜாபாலாவின் பிரம்ம ஞானத்தை அறிந்த கௌதம முனிவர், சத்தியகாமனை பாராட்டினார். பின்னர் சத்தியகாம ஜாபாலா ஜாபால உபநிடதத்தை இயற்றினார். சாந்தோக்கிய உபநிடதத்தில் சத்தியகாம ஜாபாலரின் சீடராக உபகோசல கமலாயணன் அறியப்படுகிறார்.

சத்தியகாம ஜாபாலாவின் வழித்தோன்றலில் பிறந்தவரே ஜாபாலி முனிவர் ஆவார்.


</doc>
<doc id="351617" url="https://ta.wikipedia.org/wiki?curid=351617" title="குடும்பவழி கொழுப்பு புரத வலுவிழப்பு நோய்">
குடும்பவழி கொழுப்பு புரத வலுவிழப்பு நோய்

குடும்பவழி கொழுப்பு புரத வலுவிழப்பு நோய் ("Familial partial lipodystrophy", FPL) அல்லது காப்பெர்லிங்–டன்னிகன் நோய் அறிகுறி ("Köbberling–Dunnigan syndrome") என்பது ஊன்ம ஆக்கச்சிதைவு மாறுபாட்டினாலும், தோலடி கொழுப்பு குறைவாலும் ஏற்படுகிறது.

இந்நோயானது கைகள், கால்கள், உடலின் முண்டப்பகுதி போன்ற இடங்களில் ஏற்படும் தோலடி கொழுப்பு குறைவாலும், உடலின் மேல்பகுதி, முகம், கழுத்து, தோள்கள், முதுகு போன்ற இடங்களில் ஏற்படும் தோலடி கொழுப்பு அதிகரிப்பாலும், தோன்றுகிறது. உடலில் பொருத்தமான முறையில் கொழுப்புகளை சேகரிக்க இயலாத நிலை ஏற்படும்போது அவை உடலின்முக்கிய உறுப்புகளிலும் இரத்தத்திலும் (இரத்தத்தில் ட்ரைகிளிசரைடுகளாக) சேர்கின்றன.

இதனால் ஏற்படும் குறைகள்:
வகை 1 இதுவரை குறைந்த அளவே கண்டறியப்பட்டதாக நம்பப்படுகிறது.


</doc>
<doc id="351618" url="https://ta.wikipedia.org/wiki?curid=351618" title="நீல துளை">
நீல துளை

 நீல துளை என்பது ஒரு பெரிய கடல் குகை அல்லது புதைகுழி ஆகும், இது ஆற்று மணல்பரப்புகளிலும் அல்லது தீவுகளிலும்  காணப்படக்கூடிய கார்பனேட் படுகைப்பாறைகளினால் உருவானவை. நீல துளைகள் வழக்கமாக,தூய நீரின் அலைகள் ,கடல் அல்லது இரண்டும் கலந்த வேதிப்பொருட்களால் ஆனது . இதற்கு  உதாரணங்களாக தென் சீனக் கடல் (டிராகன் ஹோல்), பெலிஸ், பஹாமாஸ், குவாம், ஆஸ்திரேலியா (கிரேட் பேரியர் ரீஃப்) மற்றும் எகிப்து (செங்கடல்) 
போன்றவற்றை கூறலாம். 

நீல துளை என்பவை கடந்த பனிக்காலங்களில்(2 மில்லியன் ஆண்டுகளுக்கு முன்பு) உருவானவை.அப்பொழுதைய கடல் மட்டம் தற்போது இருக்கும் கடல் மட்டத்தின் அளவை விட 100 முதல் 120 மீட்டர் வரை குறைவாக இருந்தது. அப்பொழுது மழையினால்  ஏற்பட்ட மண் அரிப்புகளாலும்,வேதியல் கால்மாற்றத்தினாலும் நிலப்பகுதிகளில் சுண்ணாம்புக்கல் பர்ந்தது.ஆனால் இவை பனி யுகத்தின் முடிவில் மூழ்கிவிட்டன. 

பல வகையான படிமங்கள் நீல துளையில்  இருந்தன இதன் மூலம் நீல துளையில் பல உயிரினங்கள் வாழ்ந்தற்கான சாத்தியக்கூறுகள் காணப்படுகின்றன. இன்ன பிற வாழ்க்கை வடிவங்களும் இங்கு
 கண்டுபிடிக்கப்ப்ட்டன அதாவது கடல் வாழ்க்கை மற்றும் கடல் புதைபடிவங்கள் ஆகியவை.முதலை மற்றும் ஆமை புதைபடிவங்கள், ஆகியவை நீல துளைகளில் காணப்பட்டன., 




</doc>
<doc id="351620" url="https://ta.wikipedia.org/wiki?curid=351620" title="வை.சுந்தரேச வாண்டையார்">
வை.சுந்தரேச வாண்டையார்

சிதம்பரத்தை அடுத்த இராதாநல்லூரில் வைத்தியலிங்கம்-சிவகங்கையம்மையாருக்கு மகனாக 15-12-1899 இல் பிறந்தார்.சிதம்பரம் பச்சையப்பன் உயர்நிலைப்பள்ளியில் பள்ளிக் கல்வியை முடித்தார்.சென்னைப் பல்கலைக்கழகப் புலவர் தேர்வில் தேர்ச்சி பெற்றார்.
இவரது ஆசிரியர் பணி முதன்முதலில் திருவையாறு அரசர் கல்லூரியில் தொடங்கியது.கல்லூரி பணிகளுக்கிடையே கல்வெட்டு ஆராய்ச்சியிலும் ஈடுபட்டார்.சதாசிவப் பண்டாரத்தாரிடம் கல்வெட்டுகளை ஆய்வு செய்யும் முறையைக் கற்றார்.அண்ணாமலைப் பல்கலைக்கழக திராவிட மொழியியல் துறையில் ஆராய்ச்சியாளராகவும் பணிபுரிந்துள்ளார். அதன் பின்னர் திருப்பனந்தாள் செந்தமிழ்க் கல்லூரியில் பேராசிரியராகவும்,சென்னைத் தமிழ் வளர்ச்சிக் கழகத்தில் ஆராய்ச்சியாளராகவும்,உறுப்பினராகவும் பணியாற்றியுள்ளார்.
தருமபுரம் ஆதீனம் இவருக்குக்,"கல்வெட்டு ஆராய்ச்சிக் கலைஞர்" எனும் பட்டத்தை வழங்கியுள்ளது.குத்தாலம் வாழ் மக்கள், இவர் பணிகளைப் பாராட்டி,"சைவ சித்தாந்த வித்தகர்" எனும் பட்டத்தை வழங்கியுள்ளனர்.
இவர் 04-06-1969 அன்று இம்மண்ணுலக வாழ்வை நீத்தார்.
1) திருப்பனந்தாள் செந்தமிழ்க் கல்லூரி - ஆண்டு விழா மலர்- காசிமடம் வெளியீடு.
2) அ.ம.சத்தியமூர்த்தி,"தமிழுலகம் நினைக்க மறந்த தமிழர்கள்"- மணிவாசகர் பதிப்பகம்.

</doc>
<doc id="351623" url="https://ta.wikipedia.org/wiki?curid=351623" title="பணிவெளி மெய்நிகராக்கம்">
பணிவெளி மெய்நிகராக்கம்

பணிவெளி மெய்நிகராக்கம் என்பது ஒரு கணினியில் பயன்படும் மென்பொருள்கள் செயலிகளின் பயன்பாட்டு மெய்நிகராக்கம் தொடர்புடைய பயனீட்டுகணினிகளில் பயன்படுத்தும் ஒரு தொழில் சார்ந்த உத்தி ஆகும்.

பல பயன்பாட்டுச் செயலிகளின் தொகுப்பு பணிவெளி மெய் நிகராக்கம் எனப்படுகிறது.

கணினி பணிவெளியில் தனக்கென்று சிறப்பு செயலிகளை பிரித்து செயல் பொதிவுடன் இயங்கும்நிலை பணிவெளி மெய்நிகராக்கம் எனப்படுகிறது.

குறைவான பணிவெளியில் கெர்னல் கணித உட்கரு மற்றும் உட்கூறுகள் மெய் மூலங்கள் பயன்பாடுகள் தரவுகள் பின்னனி கதைக்களன் சிறப்புரிமை பெற்ற இயங்கு தளங்கள் போன்றவற்றை எளிதில் பணிவெளி மெய் நிகராக்கம் மூலம் செயல்படுத்த முடியும்.

பணிவெளி மெய்நிகராக்கத்தின் இயங்குதள அளவானது சிறப்பு பெற்ற மேம்படுத்தப்பட்ட மேசைத்தளகணினியின் இயங்குதள அளவைவிட மிகமிகக் குறைவானதாகும். பணிவெளி மெய்நிகராக்கம் மூலம் பணிவெளியில் உள்ள பயன்பாடுகள் ஒன்றுடன் ஒன்று இனைந்தும். ஒன்றுடன் ஒன்று இடைவினைப்பட்டும். பயனாளிகளின் தேவைகளைப் பூர்த்தி செய்யும் விதத்தில் புதிய வெளிபாடுகளைக் கொடுக்கின்றன.

மைக்ரோசாப்ட் செய்பணித்தாள் மைக்ரோசாப்ட் ஆவணம் போன்ற பல்வேறு செயல்களை ஒன்றுடன் ஒன்று இணைத்துப் பதித்து செயல்படுத்துவது பணிவெளி மெய்நிகராக்கத்தில் எளிது. பணிவெளி மெய்நிராக்கத்தின் மூலம் ஒரு கணினியிலிருந்து இயங்குதளம் பயன்பாட்டு செயல்பாடுகள் பயனரின் தரவுகள் செயல் பின்ன்னி போன்றவற்றை மற்றொறு இயங்கு அமைப்பு தளத்திற்கோ அல்லது மற்றெரு கணினிக்கோ எளிதில் மாற்ற இயலும். மேலும் இவற்றை ஒரே கணினி அலகில் சேமிக்கவும் இயலும் கெர்னல் வழி பணிவெளி மெய்நிகராக்க கணினிப் பொறி (WVE) மூலம் அனைத்து வகையான செயல்களையும் முழுமையக முன்னுரிமை குறீயீட்டு தொகுப்புகள் முலம் வேறு ஒரு செயல் கணினி பொறிக்கு மாற்ற முடியும்.

பணிவெளி மெய்நிகராக்கத்தின் முலம் தனி பயன்பாடுகளையும் பின்ணனி அமைப்புகளையும் கட்டமைப்புகளையும் மற்றொரு அமைப்புடன் ஒருங்கிணைக்கவும் இடைவினைப்படுத்தவும் முடியு. இச்செயல்பாடு பயன்பாட்டு மேய்நி கராக்கத்தில் இல்லை. பயன்பாட்டு மேய்நிகராக்கத்தில் தனிச் செயல்பாடுகள் முழுமையக பாதுகாக்கபடுகின்றன. ஒரு பயன்பாட்டுடன் மற்றொரு பயன்பாடு இணைவதில்லை. ஒரு பயன்பாடு மற்றொரு பயன்பாட்டிற்கு ஒரு வகை கணினி நச்சு நுண்மமாக செயல்படுகிறது.

பணிவெளி மெய்நிகராக்கம் என்பது பயனாளிகளின் கணினி வன்பொருளில் நேரடியாக நுழைந்து தரவுகளை வெளிப்படுத்தி செயலாக்கத்திற்கு கொண்டுவருகிறது.ஆனால் மேசைகணினி மெய்நிகராக்கத்தில் வெகு தொலைவில் உள்ள கூட்டாண்மை பயனாளி மேசைகணினி வலைதளங்கள் மூலமும் LAN/ WAN மூலமும் தகவல்களும் தரவுகளும் பரிமாற்றம் செய்யப்படுகின்றன.

வெறு சில மேசைகணினி மெய்நிகராக்க முறைகளில் மெய்நிகர் இயந்திரம் VM பொருள் சூழலிலும் பணியிட சூழலிலும் வேற்சுவல் பொக்சு மூலமும் எளிதில் பயன்பாட்டிற்கு வரும்.
மேசை கணினி மெய்நிகராக்கம் மூலம் மாற்று இடத்தில் செயல்படும் கணினியிலோ அல்லது வெகு தொலைவில் உள்ள கருவியிலோ வரைகலைகள் வரை உருவங்கள் போன்றவற்றை தொலை மேசைக்கணினி தொழில் நுட்பம் கொண்டு இடமாற்றம் செய்யமுடியும்.
இதன் காரணமாக வரைகலை எற்கும் கணினி அமைப்பு தகவலைப் பெறுவதற்குக் சேமிப்பதற்கும் உரிய திறன் குறைவடைகிறது.மேலும் அகிலத் தொடர் பாட்டை, தீக்கம்பி ஐஇஇஇ 1394 ,இணைக்கப்பட்ட ஒளிப்படமிகள் மின் வருடிகள், வன்வட்டோடி ஆதாரங்கள் போன்றவற்றை இணைக்கும்போது அவற்றின் வேகமும் குறைகிறது. 
ஆனால் பணிவெளி மெய்நிகராக்கத்தில் பயன்படுத்தும்போது ஒரு கணினியிலிருந்து பயன்பாடுகள் அமைப்புகளை, தரவுகள் போன்றவை.
பயனர் கணினியில் முன்னரே பதியப்படுவதால் தகவல் மற்றும் தரவு இடம் மாற்றலுக்கான் நேரம் குறைகிறது. 
பணிவெளி மெய்நிகராக்கத்தில் முழுமையான இயக்க முறைமை
இடமாற்றம் செய்யப்படுவதில்லை. மெய்நிகராக்க சூழல் இதற்கான பணித்தளமாக அமைவதல் இதற்கு அதிக அளவு கணினி சேமிப்பு வளம் தேவைப்படுவதில்லை. ஆனால் மேசை கணினி மெய்நிகராக்கத்தில் அதிக அளவு கணினி சேமிப்பு வளம் தேவைப்படுகிறது.


</doc>
<doc id="351625" url="https://ta.wikipedia.org/wiki?curid=351625" title="அண்ணா அறிவியல் மையம், திருச்சிராப்பள்ளி">
அண்ணா அறிவியல் மையம், திருச்சிராப்பள்ளி

அண்ணா அறிவியல் மையம் என்ற கோளரங்கம் இந்தியாவின் திருச்சிராப்பள்ளியில் அமைந்துள்ளது.
இந்தக் கோளரங்கம் திருச்சிராப்பள்ளி பன்னாட்டு வானூர்தி நிலையத்திற்கு அருகிலுள்ள திருச்சி மற்றும் புதுக்கோட்டை இடையேயான  தேசிய நெடுஞ்சாலை 210 யில் அமைந்துள்ளது.

திருச்சிராப்பள்ளியில் உள்ள அண்ணா அறிவியல் மையம், தமிழக அரசால் ஜூன் 10, 1999 அன்று திறக்கப்பட்டது. இந்த மையத்திற்கு அருகிலுள்ள மாவட்டங்களான  புதுக்கோட்டை, தஞ்சாவூர், பெரம்பலூர், திண்டுக்கல், கரூர் மற்றும் மதுரை போன்ற  மாவட்டங்களில் இருந்து பள்ளி மற்றும் கல்லூரி மாணவர்கள் கோள்களைப் பார்வையிட வருகிறார்கள்.

இந்தக் கோளரங்கத்தில் "சுற்றுச்சூழல் தொகுப்பு" உள்ளது. இதன் கருப்பொருள்கள்: சுற்றுச்சூழல் அமைப்புகள், உயிர்-புவிசார் வேதியியல் சுழற்சிகள், உயிர்-வேறுபாடு மற்றும் பாதுகாப்பு ஆகியவையாகும். இதில்  "ஷார்க் தீவு", மேஜிக் ஷோ, ரோலர் கோஸ்டர் போன்ற பல முப்பரிமானப் படங்கள் உள்ளது.  மேலும் இதில் <nowiki>"</nowiki>விஜயன் பிரசார்", என்ற எடுசாட் வசதியைக் கொண்டுள்ளது. இதன் மூலம் 50 க்கும் மேற்பட்ட நாடுகளில்  உள்ள அறிவியல் மையங்களைப் பற்றிய விவரங்களை அறியலாம்.

இங்கு நிகழ்ச்சிகள் தமிழ் மற்றும் ஆங்கிலம் ஆகிய இரண்டு மொழிகளில் உள்ளது. தமிழ் நிகழ்ச்சிகள் காலை 10.30, 1.00 மணி மற்றும் 3.30 மணிக்கும். ஆங்கில நிகழ்ச்சிகள் 11.45 மணி, 2.15 மணி மற்றும் 4.45 மணியிலும் நடைபெறும்.




</doc>
<doc id="351631" url="https://ta.wikipedia.org/wiki?curid=351631" title="பிர்லா கோளரங்கம், சென்னை">
பிர்லா கோளரங்கம், சென்னை

கோளரங்கத்தில் 500 கலைக்கூடங்கள் கொண்ட எட்டு அரங்கங்கள், இயற்பியல், எலெக்ட்ரானிக்ஸ் மற்றும் கம்யூனிகேஷன், எரிசக்தி, வாழ்க்கை அறிவியல், கண்டுபிடிப்புகள், போக்குவரத்து, சர்வதேச குழந்தைகள் மற்றும் பொம்மைப் பொருட்கள் விஞ்ஞானம் ஆகியவற்றையும் கொண்டுள்ளது.

பிர்லா கோளரங்கமானது எண் 4, காந்தி மண்டபம் சாலை, கோட்டூர்புரம் பெரியார் விஞ்ஞானம் மற்றும் தொழில்நுட்ப மைய வளாகத்தில் அமைந்துள்ளது. கிண்டி தேசிய பூங்கா அருகே உள்ளது. சென்னை ஐ.ஐ.டி, அடையார் புற்றுநோய் மருத்துவமனை, அண்ணா பல்கலைக்கழகம், அண்ணா  நூலகம் போன்றவைகள் இதன் அருகே உள்ளன . 

பத்தாம் ஐந்தாண்டுத் திட்டத்தில் (2002-2007) பெரியார் விஞ்ஞானம் மற்றும் தொழில்நுட்ப மையம் மற்றும் பி. எம். பிர்லா பிளானட்டேரியம் ஆகியவற்றிற்காக முன்மொழியப்பட்ட மொத்த செலவு 6.4 மில்லியன் ஆகும்.

2009 ல் இந்தியாவிலேயே முதன்முதலாக 360 கோண வான திரையரங்கம் அமைக்கப்பட்டது.

2009 ஆம் ஆண்டில், சென்னையில் உள்ள அமெரிக்கத் தூதரகம் நீல் ஆம்ஸ்ட்ராங், சுனிதா வில்லியம்ஸ் மற்றும் கல்பனா சாவ்லா ஆகியோரின் ஓவியங்களை நன்கொடையாக வழங்கியது.

2011-2012 ஆம் ஆண்டில் கோளரங்கத்தை புதிப்பிக்க  1.5 மில்லியன் தொகயை தமிழக அரசு வழங்கியது.

ஒவ்வொரு நாளும் பல மொழிகளில் வெவ்வேறு நேரங்களில் பல்வேறு வகையான நிகழ்ச்சிகள் நடத்தப்படுகின்றன. சூரியன் அமைப்பு, வானம் மற்றும் பருவங்கள், கிரகணம், கிரகம், மூன், வால் நட்சத்திரம், வால்மீன்கள், விண்மீன் சுழற்சிகள் மற்றும் ஆழ்ந்த வானம் ஆகியவை இதில் அடங்கும். 3 மாதத்திற்கு ஒருமுறை இவை மாற்றம் செய்யப்படும். தமிழ் மற்றும் ஆங்கிலத்தில் நிகழ்ச்சிகள் நடைபெறும். அரசு விடுமுறை தவிர்த்து காலை 10 மணி முதல் மாலை 5.45 மணி வரை நடைபெறும்.


</doc>
<doc id="351633" url="https://ta.wikipedia.org/wiki?curid=351633" title="ரோட்டுப்புதூர்">
ரோட்டுப்புதூர்

ரோட்டுப்புதூர் நாமக்கல் - துறையூர் சாலையில் அலங்காநத்தம் பிரிவில் இருந்து, சேந்தமங்கலம் செல்லும் சாலையில் 2 கி.மீ தொலைவில் உள்ள சிற்றூராகும். இது கொல்லிமலை மேற்குப் பகுதியின் அருகில் அமைந்துள்ளது. சுமார் 100 ஆண்டுகளுக்கு முன் உருவாகியது. சாலையின் இரு பக்கங்களிலும் குடும்பங்கள் அமைந்து, புதிதாக உருவாகியதால் ரோட்டுப்புதூர் என்று பெயர் பெற்றது.


</doc>
<doc id="351639" url="https://ta.wikipedia.org/wiki?curid=351639" title="பாரா-குளோரோகிரெசால்">
பாரா-குளோரோகிரெசால்

பாரா-குளோரோகிரெசால் "(p-Chlorocresol)" என்பது CHC என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மம் ஆகும். இச்சேர்மம் பாரா-குளோரோ-மெட்டா-கிரெசால் என்ற பெயராலும், பிரிவென்டால் சி.எம்.கே என்ற வர்த்தகப் பெயராலும் அழைக்கப்படுகிறது . குளோரினேற்றம் செய்யப்பட்ட பீனால் சேர்மவகையான இது கிருமிநாசினியாகவும், காப்புப் பொருளாகவும் பயன்படுத்தப்படுகிறது. அறை வெப்பநிலையில் நிறமற்ற ஈருருவ படிகங்களாக உருவாகும் இச்சேர்மம் தண்ணிரில் சிறிதளவு கரைகிறது. பீனால் மற்றும் ஆல்ககாலில் கரைக்கப்பட்டு நச்சுக்கொல்லியாகவும் பயன்படுத்தப்படுகிறது . தோலில் படும்பொழுது இச்சேர்மம் ஒரு மிதமான ஒவ்வாமையூக்கியாகக் கருதப்படுகிறது . 


</doc>
<doc id="351651" url="https://ta.wikipedia.org/wiki?curid=351651" title="காசிவாசி செந்திநாதையர்">
காசிவாசி செந்திநாதையர்

காசிவாசி சி. செந்திநாதையர் (அக்டோபர் 2, 1848 - மே 5, 1924) ஈழத்துத் தமிழறிஞர். கட்டுரைகளும், கண்டனங்களும் எழுதிப் புகழ் பெற்றவர். நல்லூர் ஆறுமுக நாவலரைக் குருவாகக் கொண்டவர். இலங்கை நேசன் பத்திரிகையில் இவருடைய கட்டுரைகளை பொதுமக்கள் வெகுவாக விரும்பிப் படித்தனர். தமிழ்நாட்டில் 1904 ஆம் ஆண்டு அருட்பா மருட்பா என்ற வழக்கில் நா. கதிரைவேற்பிள்ளைக்கு ஆதரவாக நின்றவர். சமயத் தொண்டாற்றி பல நூல்களைப் பதிப்பித்தவர்.

யாழ்ப்பாணத்துக் குப்பிளான் கிராமத்தில் ஸ்ரீசிந்திய ஐயர்-கௌரியம்மாளுக்கு மகனாகப் பிறந்தவர் செந்திநாதய்யர். இவரது இயற்பெயர் அகோரசிவம். காசியில் பத்தாண்டுகள் தங்கி வடமொழி நூல்களை ஆய்ந்தார். இதனால் இவர் "காசிவாசி செந்திநாதையர்" என அழைக்கப்பட்டார். காசி வாழ்க்கைக்குப் பின் தமிழகத்தில் வாழ்ந்த செந்திநாதையர், திருப்பரங்குன்றத்தில் 'வைதிக சுத்தாத்துவித சைவசித்தாந்த வித்தியாசாலை' என்ற பாடசாலையை நிறுவிப் பணி புரிந்தார்.

கதிர்காம ஐயரிடம் தமிழ், வடமொழியையும், யாழ்ப்பாணம் மத்திய கல்லூரியில் ஆங்கிலத்தையும், நல்லூர் சம்பந்தம்பிள்ளையிடம் தமிழ் இலக்கண, இலக்கியங்களையும் கற்றார். ஆறுமுக நாவலரின் வண்ணார்பண்ணை நாவலர் சைவப்பிரகாச வித்தியாசாலையில் ஆறு ஆண்டுகளும், நாவலர் ஆங்கில வித்யா சாலையில் ஓராண்டும் ஆசிரியராகப் பணியாற்றினார். திருப்பரங்குன்றத்தில் வைதீக சுத்தாத்துவித சைவசித்தாந்த வித்யாசாலையை நிறுவி அங்கு தமிழ், ஆங்கிலம், வடமொழி நூல்களைப் போதித்தார். யாழ்ப்பாணத்துத் திருநெல்வேலியில் வெளிவந்த, "கஜனமனோ ரஞ்சனி" எனும் பத்திரிகையில் உதவி ஆசிரியராகப் பணிபுரிந்துள்ளார்.

வேதாகம நூல்களிலும் தமிழ் நூல்களிலும் ஆழ்ந்த புலமை கொண்டவர் செந்திநாதையர். அத்வைத வேதாந்தமும் விசிட்டாத்வைதமும் ஒரேயொரு பிரம சூத்திரத்துக்கு இருவேறு விளக்கங்களை எப்படிக் காண முடியும் என எண்ணினார். இதன் விளைவாக மூல நூல்களை ஆராய்ந்து, அதன் விளக்கமாக அமைந்த சில கருத்துக்கள் மூல நூலிலுள்ளவற்றை மாற்றியும் திரித்தும் வெளிவந்தவை எனக் கண்டார். இவற்றை விளக்குவதாக இவர் எழுதிய நீலகண்ட பாஷ்யத் தமிழ் மொழிபெயர்ப்பு உள்ளது.

பிரமசூத்திர சிவாத்துவித சைவபாடியம் என்ற நீலகண்ட பாஷ்யத் தமிழ் மொழிபெயர்ப்புக்கு ஆராய்ச்சி முகவுரையாக இரு நீண்ட உபக்கிரக மணிகைகள் எழுதியுள்ளார். ஒன்று உபநிடத உபக்கிரக மணிகை. மற்றையது பிரம சூத்திர உபக்கிரக மணிகை. தர்க்க முறையிலும் கதைகள் மூலமும் பிரம சூத்திரத்தில் காணும் கருத்து வேறுபாடுகளையும், மயக்கங்களையும் செந்திநாதையர் விளக்குவது அன்றிருந்த வழியிலிருந்து வேறுபட்டிருந்தது.

பின்வந்த உபநிடதங்களே வேதாந்தம் என்று பலர் கூறுவர். இது காரணப் பெயராக வந்தது. வேதம் காட்டும் ஆத்மானந்த அனுபவமே வேதாந்தம் என்பதன் பொருள், அது காரண இடுகுறிப் பெயராக வந்தது, என்பது செந்திநாதையரின் கருத்து. அவரின் 'சைவ வேதாந்தம்' என்னும் நூல் இதனை விளக்குகிறது. வேதங்களிலுள்ள கருத்துக்களையும் தேவாரத்திலுள்ள கருத்துக்களையும் ஒப்பிட்டு ஆய்வு செய்து, அவற்றுக்கிடையில் உடன்பாடு கண்டு எழுதப்பட்ட நூல் 'தேவாரம் வேதசாரம்'.

கந்தபுராணம், பெரியபுராணம், திருவிளையாடற்புராணம் போன்ற நூல்களை, மக்கள் தேவை கருதி, எளிமையான வசனநடையில் எழுதியவர் ஆறுமுக நாவலர். அவற்றின் உள்ளார்ந்த சித்தாந்தக் கருத்துக்களையும் கொள்கைகளையும் விளக்கும் நோக்குடன் செந்திநாதையர் எழுதினார். இந்த வகையில் எழுதப்பட்ட ஒரு நூல் 'கந்தபுராண நவநீதம்'. 

சிவஞானபோதத்துக்கு உரையாக அமைந்தவை சிவஞானமுனிவரின் சிற்றுரையும் பேருரையாகிய பாடியமும். இவை எல்லோராலும் எளிதில் விளங்க இயலாதவை. சிவஞானபோதத்தை எளிதில் விளக்கும் நோக்கில் செந்திநாதையர் எழுதிய உரைநூல் 'சிவஞானபோத வசனாலங்கார தீபம்'. 1917-ல் வெளிவந்த இந்நூலின் முன்னுரையில், 'யாம் பெரும்பான்மையும் மாதவச் சிவஞான யோகிகள் உரைத்தருளிய உரையைத் தொடர்ந்தே இதனை எழுதினோம்' என்று செந்திநாதையர் குறிப்பிடுகிறார்.

முதலான நாற்பதுக்கும் மேற்பட்ட நூல்கள் படைத்துள்ளார்.

நீலகண்ட பாடியத்தைத் தமிழில் மொழிபெயர்த்துள்ளார்.

திருவனந்தபுரம் பல்கலைக்கழகம் இவரது மும்மொழிப் புலமையைப் பாராட்டியுள்ளது. ஆறுமுக நாவலர் இவர் திறனைப் பாராட்டி, நன்னடத்தைப் பத்திரிக்கை எனும் சான்றிதழ் அளித்துள்ளார். செந்திநாத சுவாமி எந்திர சாலை எனும் பெயரில் அச்சகம் நிறுவிப் பதிப்புப் பணிகள் பல புரிந்துள்ளார்.

செந்திநாதையருக்கு 'சித்தாந்த சிகாமணி', 'சித்தாந்த பானு' போன்ற பட்டங்களைத் தமிழகம் அளித்து அவரின் சைவப்பணிகளை ஊக்குவித்தது. 

இவர் 1924 மே 5 அன்று மறைந்தார்.

Vaidika Saiva Siddhanta (ஆங்கிலம்)
BrahmaSri S. Senthinatha Iyer (ஆங்கிலம்)


</doc>
<doc id="351654" url="https://ta.wikipedia.org/wiki?curid=351654" title="சியவனர்">
சியவனர்

சியவனர் (Chyavana) (, Cyavana) இந்து தொன்மவியலில் ஆயுர்வேத மருத்துவத்தில் புலமைப் பெற்ற வேதகால ரிஷி ஆவார். 
சப்தரிஷிகளில் ஒருவரான மகரிஷி பிருகுவின் மகனான சியவனருக்கு, உடலுக்கு புத்துணர்ச்சி ஊட்டும் மருந்தை வழங்கியமையால், அம்மருந்தை சியவனர் பெயரால் சியவனபிரஷ் (Chyawanprash) என இன்றும் அழைக்கப்படுகிறது.

ரிக் வேத மந்திரங்கள், வயதானவராகவும், உடல் வலுவற்றவராக இருந்த சியவன முனிவருக்கு, தேவர்களின் மருத்துவர்களான அஸ்வினி தேவர்களின் வழங்கிய மருந்தால், சியவன முனிவர் மீண்டும் இளமையையும், உடல் வலுவையும் பெற்றதாக கூறுகிறது. 

சியவனர் வைவஸ்வதமனுவின் மகளான ஆருஷியை மணந்து கொண்டு ஔராவான் எனும் மகனை பெற்றார். வேறு புராணங்களின் படி, வேதகால மன்னர் சர்யதியின் மகளும், வைவஸ்வத மனுவின் பேத்தியுமான சுகன்யாவை மணந்து "அப்னவவானன்" மற்றும் "தகிசன்" எனும் இரண்டு மகன்களையும், "ஹரிதா" எனும் மகளையும் பெற்றதாக உள்ளது. 

மகாபாரதத்தின் ஆதி பருவம்], அத்தியாயம் 5 & 6இன் படி, பிருகு முனிவரின் கர்ப்பிணி மனைவியான புலோமையை, ஒரு அரக்கன் வன்கொடுமை செய்ய முயலும் போது, புலோமையின் கருப்பையிலிருந்து நழுவி குழந்தை தரையில் விழுந்ததால், அக்குழந்தைக்கு சியவனன் எனப் பெயராயிற்று. வட மொழியில் "சியவனன்" அல்லது "ச்யவனன்" என்றால் "நழுவி விழுந்தவன்" என்று பொருள். ச்யவனம் என்றால் நழுவுதல் என்று பொருள். 
மகாபாரதத்தின் வன பருவம், அத்தியாயம் 122 மற்றும் 123ல் சியவன முனிவருக்கும், மன்னர் சர்யாதியின் மகள் சுகன்யாவிற்கும் நடந்த திருமணம், அஸ்வினி தேவர்களால் சியவனரின் முதுமை நீங்கி, இளமை திரும்பப் பெற்ற வரலாறும் கூறப்பட்டுள்ளது. 



</doc>
<doc id="351658" url="https://ta.wikipedia.org/wiki?curid=351658" title="காலம் (நேரம்)">
காலம் (நேரம்)

காலம் ("", , என்பது தமிழில் நேர இடைவெளி அல்லது கால இடைவெளியைக் குறிக்கும் சொல் ஆகும். சமசுக்கிருதத்தில் கால என்ற இச்சொல் "நேரத்தைக்" குறிக்கிறது. இது யமனின் பல்வேறு பெயர்களில் அல்லது வடிவங்களில் ஒன்றாக பயன்படுத்தப்படுகிறது.

மோனியர்-வில்லியம்சின் சமற்கிருதம்-ஆங்கில அகராதி காலா என்ற இரண்டு தனி வார்த்தைகளை பட்டியலிடுகிறது.

ஒரு பாரம்பரிய இந்துக் காலக் காலமாக, ஒரு காலம் 144 விநாடிகளுக்கு ஒத்திருக்கிறது.

மோனியர்-வில்லியம்சின் கூற்றுப்படி, கால 2 என்பது வாய்மொழி மூலையில் இருந்து "கணக்கிடுவதற்கு" இருந்து வருகிறது, அதே சமயத்தில் கால 1 என்ற வேர் உறுதியற்றதாக இருக்கிறது.


</doc>
<doc id="351662" url="https://ta.wikipedia.org/wiki?curid=351662" title="டைபென்சோபியூரான்">
டைபென்சோபியூரான்

டைபென்சோபியூரான் அல்லது இருபென்சோபியூரான் (Dibenzofuran) என்பது ஒரு பல்லினவளைய கரிமச்சேர்மம் ஆகும். அரோமாட்டிக் வகை சேர்மமான டைபென்சோபியூரானின் கட்டமைப்பு அருகில் உள்ள படத்தில் காட்டப்பட்டுள்ளது. இக்கட்டமைப்பில் நடுவிலுள்ள பியூரான் வளையத்துடன் இரண்டு பென்சீன் வளையங்கள் இணைக்கப்பட்டுள்ளன. எண்ணிடப்பட்டுள்ள அனைத்து கார்பன் அணுக்கள் ஒவ்வொன்றுடனும் ஐதரசன் அணுக்கள் பிணைக்கப்பட்டுள்ளன. (படத்தில் காட்டப்படவில்லை). எளிதில் ஆவியாகக் கூடிய சேர்மமான டைபென்சோபியூரான் வெண்மை நிறத்துடன் முனைவற்ற கரிமக் கரைப்பான்களில் கரையக்கூடிய சேர்மமாக உள்ளது. கரித்தாரில் இருந்து பெறப்படும் இச்சேர்மம், அதில் 1 சதவீதம் அளவில் பகுதிப்பொருளாகக் காணப்படுகிறது.

வெப்பவியல் சார்ந்த ஒரு வலிமையான திரவ வரம்பை டைபென்சோபியூரான் சேர்மம் கொண்டுள்ளது. இச்சிறப்புத் திரவப்பண்பும் குறைந்த நச்சுத்தன்மையும் பென்சோபியூரானை ஒரு வெப்ப பரிமாற்ற முகவராகப் பயன்படுத்த வழிநடத்துகின்றன. 
ஆலசனேற்றம், பிரீடல் கிராப்ட்டு வினைகள் போன்ற எலக்ட்ரான் கவர் வினைகளில் டைபென்சோபியூரான் பங்கேற்கிறது. பியூட்டைல் இலித்தியத்துடன் டைபென்சோபியூரான் வினைபுரிந்து ஈரிலித்தியமேற்றம் அடைகிறது. 
பிரீடல் கிராப்டு வினையில் சக்சினிக் நீரிலியுடன் வினைபுரிந்து பியூரோபென் என்ற மருந்தை தயாரிக்க உதவும் முன்னோடிச் சேர்மமாக டைபென்சோபியூரான் விளங்குகிறது. 

0.025 – 0.4% அளவு டைபென்சோபியூரான் கலக்கப்பட்ட உணவை எலிகளுக்கு 200 நாட்களுக்கு வழங்கி சோதனைக்கு உட்படுத்தியதில் எலிகள் எந்த பாதிப்பும் அடையவில்லை என்று அறியப்பட்டது . எனவே இது நச்சுத்தன்மையற்ற ஒரு வேதிப்பொருளாகக் கருதப்படுகிறது. அதேவேளையில் பலகுளோரினேற்ற டைபென்சோபியூரான்கள் அபாயகரமான பொருட்களாகக் கருதப்படும் விவாதத்துக்கு உள்ளாகின்றன.


</doc>
<doc id="351666" url="https://ta.wikipedia.org/wiki?curid=351666" title="(2-குளோரோபீனைல்)தயோயூரியா">
(2-குளோரோபீனைல்)தயோயூரியா

(2-குளோரோபீனைல்)தயோயூரியா "((2-Chlorophenyl)thiourea)" என்பது CHClNS என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மம் ஆகும். இச்சேர்மத்தின் கொதிநிலை 146 பாகை செல்சியசு வெப்பநிலை ஆகும். ஒரு களைக்கொல்லியாக இச்சேர்மம் பயன்படுத்தப்படுகிறது. ஐக்கிய அமெரிக்க சுற்றுச்சூழல் பாதுகாப்பு நிறுவனத்தின் 1998 நிலவரப்படி, அமெரிக்காவில் (2-குளோரோபீனைல்)தயோயூரியா ஒரு பூச்சிக் கொல்லியாகப் பதிவு செய்யப்படவில்லை. 


</doc>
<doc id="351670" url="https://ta.wikipedia.org/wiki?curid=351670" title="1,4-வளையயெக்சாடையீன்">
1,4-வளையயெக்சாடையீன்

1,4-வளையயெக்சாடையீன் "(1,4-Cyclohexadiene)" என்பது CH. என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். சைக்ளோயெக்சாடையீன், சைக்ளோயெக்சா-1,4-டையீன் என்ற பெயர்களாலும் இச்சேர்மம் அழைக்கப்படுகிறது. நிறமற்றதும், எளிதில் தீப்பற்றக்கூடியதுமான இச்சேர்மம், γ- டெர்பினின் போன்ற டெர்பபெனாய்டுகள் வகை சேர்மங்களின் முன் வடிவமாகக் கருதப்படுகிறது. 1,3-வளையயெக்சாடையீனின் மாற்றியனாக γ- டெர்பின் காணப்படுகிறது. 

தொடர்புடைய அரோமாட்டிக் சேர்மங்களை ஒரு கார உலோகம் மற்றும் அமோனியா போன்ற புரோட்டான் வழங்கியைப் பயன்படுத்தி பிர்ச்சு ஒடுக்க வினையினால் பதிலீடு செய்யப்பட்ட 1,4-வளையயெக்சாடையீனை ஆய்வகங்களில் தயாரிக்கலாம். இம்முறையைப் பின்பற்றும் போது நிறைவுற்ற வளையத்தை முற்றிலுமாக ஒடுக்குவது தவிர்க்கப்பட வேண்டும். 

1,4-வளையயெக்சாடையீனும் இதன் வழிப்பொருட்களும் அரோமாட்டிக் வளையமாக உருவாகும் தன்மையைப் பெற்றிருப்பதால், எளிமையாக அரோமாட்டிக் தன்மையைப் பெருகின்றன. அரோமாட்டிக் திட்டத்திற்கு மாறும் இத்தகைய பண்பு பெர்க்மான் வளையமாதல் போன்ற மற்ற வினைகளுக்கு தூண்டுதலாக அமைகிறது .



</doc>
<doc id="351684" url="https://ta.wikipedia.org/wiki?curid=351684" title="பூபென் ஹசாரிகா பாலம்">
பூபென் ஹசாரிகா பாலம்

பூபென் ஹசாரிகா பாலம் (Bhupen Hazarika Setu or Dhola–Sadiya Bridge), 9.15 கிமீ நீளம் கொண்ட இந்தியாவின் நீளமான நீர்வழிப் பாலமாகும். 

அசாமிய கவிஞரும், பாடகருமான பூபென் ஹசாரிகாவின் நினைவாக இப்பாலத்திற்கு அவரது பெயர் சூட்டப்பட்டு, 26 மே 2017 அன்று இந்தியப் பிரதமர் நரேந்திர மோடியால் நாட்டிற்கு அர்ப்பணிக்கப்பட்டது.

பிரம்மபுத்திர ஆற்றின் பெரிய துணை ஆறான "லோகித்" ஆற்றின் மீது, அசாம் - அருணாசலப் பிரதேசத்தை இணைக்கும் வகையில் இப்பாலம் நிறுவப்பட்டது. 

இந்திய அரசின் "சாலைப் போக்குவரத்து மற்றும் நெடுஞ்சாலைகள் அமைச்சகம்" மற்றும் தனியார் துறையான "நவயுக பொறியியல் நிறுவனம்" இணைந்து, நவம்பர், 2011ல் துவங்கிய, 9.15 கிமீ நீளமுள்ள பூபென் ஹசாரிகா பாலத்தின் கட்டுமானப் பணி, 10 மார்ச் 2017ல் நிறையுற்றது. இப்பாலத்தின் கட்டுமானச் செலவாக ரூபாய் 2,056 கோடி செலவிடப்பட்டுள்ளது.

அசாம் தலைநகர் திஸ்பூரிலிருந்து 540 கி.மீ. தொலைவில் உள்ள தின்சுகியாக்கு அருகில் உள்ள சதியாவிலிருந்து, அருணாச்சலப் பிரதேச மாநில தலைநகர் இடாநகருக்கு 300 கி.மீ. தொலைவில் உள்ள தோலாவை இணைக்கும் பூபென் ஹசாரிகா பாலத்தினால், பயணத் தொலைவு 165 கிலோ மீட்டராக குறையும், அதே போல் பயண நேரம் 7 முதல் 8 மணி நேரம் குறையும். அருணாசலப் பிரதேசம் மற்றும் அசாமின் பொருளாதார வளர்ச்சிக்கு இந்தப் பாலம் மிகவும் உதவும். 

இப்பாலம் 60 டன் எடை கொண்ட பீரங்கி வண்டிகள் செல்லும் வகையில் நிறுவப்பட்டுள்ளது. 



</doc>
<doc id="351688" url="https://ta.wikipedia.org/wiki?curid=351688" title="கிச்சிலி">
கிச்சிலி

கிச்சிலி ("Citrus") என்பது ரூட்டேசி குடும்ப பூக்கும் மரங்கள் மற்றும் குறுமரங்களடங்கிய பேரினமாகும். இப்பேரினத்திலுள்ள தாவரங்கள் ஆரஞ்சு, எலுமிச்சை, நாரத்தை,பம்பளிமாசு (பப்ளிமாசு) உள்ளிட்ட முக்கிய பயிர்கள் புளிப்புச் சுவையுள்ள சிட்ரசு பழங்களை உருவாக்குகின்றன.

சமீபத்திய ஆராய்ச்சி முடிவுகளின் படி சிட்ரசு தாவரங்களின் பூர்வீகம் ஆஸ்திரேலியா, நியூ கலிடோனியா மற்றும் நியூ கினியா ஆகும். இருப்பினும் சில ஆராய்ச்சியாளர்களின் ஆய்வு முடிவுகளின் படி இதன் பூர்வீகம் தென்கிழக்கு ஆசிய எல்லைகளான வடகிழக்கு இந்தியா, பர்மா (மியான்மார்), மற்றும் சீனாவின் யுன்னான் மாகாணம் ஆகியவை இதன் பூர்வீகம் என கூறுப்படுகிறது .சில குறிப்பிட்ட வணிகரீதியிலான இனங்களான ஆரஞ்சு, மெண்டரின் தோடம்பழம் (mandarine Orange) மற்றும் எலுமிச்சை இப்பகுதியல் தோன்றியதாகும். பழங்காலத்திலிருந்தே சிட்ரசு பழங்கள் பரவலாக விளைவிக்கப்பட்டு வருகின்றன.

பல்வேறு சமயங்களில் சிட்ரசு பழங்கள் ஆசியா (முதன் முதலாகப் பயன்பாட்டில் இருந்தது), ஐரோப்பா மற்றும் புளோரிடா ஆகியவற்றை பூர்வீகமாகக் கொண்டதாக அறியப்படகிறது.ஆனால் ஐரோப்பிய ஆரஞ்சுப் பழங்கள் (கசப்பு ஆரஞ்சு) அலெக்சாண்டர் காலத்தில் இந்தியாவிலிருந்து கொண்டு வரப்பட்டதாகும். அதே போல புளோரிடாவின் ஆரஞ்சு வகைகளும் ஸ்பெயினை பூர்வீகமாகக் கொண்டதாகும்.பண்டைய ரோமானிய காலத்தில் எலுமிச்சை ஐரோப்பாவிற்கு கொண்டுவரப்பட்டது.

இதன் மூலப்பெயர் லத்தீன் மொழியிலிருந்து வந்ததாகும்.இப்பெயர் தற்போதுள்ள சிட்ரான் (சி. மெடிகா) அல்லது ஒரு ஊசியிலை கூம்பு மரத்தை குறிக்கிறது. இது சிடார் (cedar), κέδρος (kédros) என்ற ஒரு வகை மரத்தைக் குறிக்கும் கிரேக்க சொல்லுக்கும் தொடர்புடையதாகவும் உள்ளது. ஏனெனில் சிடார் மர இலைகள் மற்றும் பழங்களில் எலுமிச்சை போன்றதொரு வாசைனை காணப்படுகிறது. மொத்தத்தில் இவை ரோமானிய சொற்களிலிருந்து பெயரிடப்பட்ட சிட்ரசு பழங்கள் (புளிப்பு பழங்கள்) மற்றும் தாவரங்கள் என அறியப்படுகின்றன.

இன்றைய பெரிய சிட்ரசு பழங்கள் மில்லியன் கணக்கான ஆண்டுகளுக்கு முன் சிறிய, உண்ணத்தக்க சதைக்கனியியிலிருந்து முதலில் உருவானது. சிட்ரசு செடிகள் ஒரு பொதுவான மூதாதையிலிருந்து சுமார் 15 மில்லியன் ஆண்டுகளுக்கு முன்னர் விலகியிருந்தன.


</doc>
<doc id="351691" url="https://ta.wikipedia.org/wiki?curid=351691" title="சதியா">
சதியா

சதியா (Sadiya), பண்டைய இந்தியாவின் சுதியா நாட்டின் மூன்றாவது தலைநகராக 1524 முடிய இருந்தது. தற்போது சதியா நகரம், அசாம் மாநிலத்தின் தின்சுகியா மாவட்டத்தில் அமைந்துள்ளது. சதியாவில் பிரம்மபுத்திரா ஆறு பாய்கிறது. மல்லிகைப் பூ போன்ற பூக்களுக்கு சதியா நகரம் பெயர் பெற்றது. 

சதியா நகரம் ஒரு அசாம் சட்டமன்றத்தின் ஒரு தொகுதியைக் கொண்டுள்ளது.

தின்சுகியா மாவட்டத்தின் மூன்று உட்கோட்டங்களில், சதியா உட்கோட்டமும் ஒன்றாகும்.

அசாம் மாநிலத்தின் வடக்கிழக்கில், அருணாசலப் பிரதேச எல்லையை ஒட்டி அமைந்துள்ளது சதியா நகரம் ஆகும் . இந்நகரம் கடல் மட்டத்திலிருந்து 123 மீட்டர் உயரத்தில் உள்ளது. 

பிரம்மபுத்திரா ஆற்றின் அகலமான மூன்று துணை ஆறுகளான திகாங் ஆறு, திபாங் ஆறு மற்றும் "லோகித்" ஆறுகள் சதியா நகரத்தில் பிரம்மபுத்திரா ஆற்றில் கலக்கிறது. 

பிரம்மபுத்திர ஆற்றின் பெரிய துணை ஆறான "லோகித்" ஆற்றின் மீது, அருணாசலப் பிரதேசத்தின் தோலா நகரத்தையும், அசாமின் சதியா நகரத்தையும் இணைக்கும் வகையில் 9.15 கிமீ நீளம் கொண்ட பூபென் ஹசாரிகா பாலம் 26 மே 2017 அன்று திறக்கப்பட்டது. 



</doc>
<doc id="351692" url="https://ta.wikipedia.org/wiki?curid=351692" title="மரப்பட்டை">
மரப்பட்டை

மரப்பட்டை (Bark) என்பது மரவகைத் தாவரங்களின் தண்டு மற்றும் வேரைச் சுற்றிக் காணப்படும் வெளி அடுக்காகும்.மரங்கள், மரக்கொடிகள் மற்றும் புதர்செடிகள் (குறுமரம்) ஆகியவை மரப்பட்டைகளை கொண்டிருக்கும். வாஸ்குலார் கேம்பியத்துக்கு (சாற்றுக்குழலிடைச் சோற்றுத்திசு ) வெளியே காணப்படும் அனைத்து பகுதிகளும் மரப்பட்டை என அழைக்கப்படுகிறது. மரப்பட்டை என்ற சொல்லானது அறிவியல் அடிப்படையிலான பெயரல்ல. மரத்தண்டை மூடியுள்ள மரப்பட்டையானது உள் பட்டை மற்றும் வெளிப்புற பட்டை என இரு வகையான பட்டைகளைக் கொண்டுள்ளது. பழைய தண்டுகளில் உயிருடன் உள்ள வாழும் திசுக்கள் உள்ள உள் பட்டை மற்றும் சுற்றுப்பட்டையின் உட்பகுதி (பெரிடெர்ம்) உள்ளார்ந்த பகுதியில் அடங்கியுள்ளன.பழைய தண்டுகளில் உள்ள வெளிப்புற மரப்பட்டை, தண்டுகளின் மேற்பரப்பில் உள்ள இறந்த திசுக்களை உள்ளடக்கியது,இதில் சுற்றுப்பட்டையின் வெளிப்பகுதி அடங்கியுள்ளது. கடைசியாக உருவாக்கப்பட்ட சுற்றுப்பட்டைக்கு வெளிப்புறமாக இருக்கும் மரங்களின் வெளிப்புற மரப்பட்டை ரைட்டிடோம் (rhytidome) என்றும் அழைக்கப்படுகிறது.

பட்டை சுவர் மற்றும் சுவர் உறைகள், மசாலா பொருட்கள் மற்றும் பிற சுவையூட்டிகள், டானின்,குங்கிலியம் (ரெசின்),மரப்பால், மருந்துகள், நச்சுப்பொருட்கள்,போதை அல்லது உணர்வுநீக்க வேதியப் பொருட்கள், மற்றும் தக்கை போன்ற எண்ணற்ற பொருட்கள் மரப்பட்டைகளிலிருந்து நமக்கு கிடைக்கிறது.துணி, பற்பசை மற்றும் கயிறுகளை தயாரிக்கவும் மரப்பட்டைகள் பயன்படுகிறது. ஓவியங்கள் மற்றும் வரைபடங்களுக்கான வரைதல்பரப்பாகப் பயன்படுத்தப்படுகிறது . பல மரங்கள் அவற்றின் கவர்ச்சிகரமான மற்றும் விரும்பத்தக்க வண்ணகலப்புகளுடன் கூடிய மரப்பட்டைகளுக்காக வளர்க்கப்படுகின்றன


</doc>
<doc id="351700" url="https://ta.wikipedia.org/wiki?curid=351700" title="சுகன்யா, மகாபாரதம்">
சுகன்யா, மகாபாரதம்

சுகன்யா (Sukanya) () , வேதகால முனிவரான சியவனரின் மனைவியும், மன்னர் சர்யாதியின் மகளும், வைவஸ்வத மனுவின் பேத்தியுமாவார்.

ரிஷி சியவனர் நீண்டகாலம் தவத்தில் இருந்ததால், தலை முதல் கால் வரை உடல் முழுவதும் பறவைகள் கூடு கட்டியது. இதை அறியாத சுகன்யா, சியவன முனிவர் மீது கட்டப்பட்டிருந்த கூடுகளை விளையாட்டாக கலைக்கும் போது, சுகன்யாவின் விரல்கள் சியவன முனிவரின் இரண்டு கண்களில் குத்தப்பட்டதால் சியவன முனிவர் இரண்டு கண்களின் பார்வை இழந்தார்.

இதை அறிந்த மன்னர் சர்யாதி, சுகன்யாவை சிரவன முனிவருக்கு திருமணம் செய்து வைத்தார். 

ஒரு நாள் தேவலோக மருத்துவர்களும், இரட்டையர்களுமான அஸ்வினி தேவர்கள், சுகன்யாவின் அழகில் மயங்கி, வயதான மற்றும் கண் பார்வையற்ற சியவனரை விட்டு விட்டு, தங்களில் ஒருவரை மணந்து கொள்ள வேண்டினர். ஆனால் சுகன்யா அவர்களின் கோரிக்கையை ஏற்க மறுத்தார்.

சுகன்யாவின் பதிபக்திக்கு இரங்கிய அஸ்வினி தேவர்கள், ஒரு நிபந்தனையுடன் சியவன முனிவருக்கு அஸ்வினிகள் வழங்கிய 
தேவலோக மருந்துகளால், சியவனர் முதுமையை நீங்கி இளமையும், கண் பார்வையும் பெற்றார்.

அஸ்வினி குமாரர்கள் விதித்த நிபந்தனையின் படி, இரண்டு அஸ்வினி தேவர்கள் மற்றும் சியவனர் ஆகிய மூவரும் அருகில் உள்ள குளத்தில் குளித்து திரும்பி சுகன்யாவிடம் வருகையில், மூவரும் அஸ்வினி தேவர்கள் போன்று தோற்றமளித்தனர். இம்மூவரில் எவர் தனது கணவர் சியவனர் என்பதை அறிய இயலாது குழம்பினார் சுகன்யா. தனது கணவரை அடையாளம் காணவிட்டால், நிபந்தனையின் படி, தான் அஸ்வினிகளில் ஒருவரை திருமணம் செய்து கொள்ள வேண்டும். எனவே குளக்கரைக்குச் சென்று பார்த்த சுகன்யா, இருவரின் கால் தடங்கள் மட்டும் தரையில் பதியாமல் இருப்பதையும், ஒருவரின் கால தடம் மட்டும் தரையில் பதிந்திருப்பதையும் கண்டாள்.

எனவே தரையில் கால் தடங்கள் பதித்தவரே தனது கணவர் சியவனரை என அடையாளம் கண்டாள் சுகன்யா. அஸ்வினிகளும் சுகன்யாவின் அறிவுக் கூர்மையைப் பாராட்டிச் சென்றனர்.



</doc>
<doc id="351708" url="https://ta.wikipedia.org/wiki?curid=351708" title="ஆம்லா ரூயா">
ஆம்லா ரூயா

ஆம்லா ரூயா ("Amla Ruia") என்பவர் இந்தியாவைச் சேர்ந்த சமூக சேவகி ஆவார்.

ஆம்லா ரூயா உத்திர பிரதேசத்தில் பிறந்தார். தற்போது அவர் மும்பை மகாராஷ்டிராவில் உள்ள மலபார் ஹில் எனுமிடத்தில் வசித்து வருகிறார். இவருடைய கணவர் ராஜஸ்தானை சேர்ந்தவர். இவர் கவிஞரும், பாடலாசிரியரும், கலைஞரும், ஆன்மீக ஆசிரியருமாவார்.

இவர் நீர் ஆதாரங்களை ஏற்படுத்தியதன் மூலம் அறியப்படுகிறார்..தன்னுடைய மாநிலத்தில் நிலவிய தண்ணீர் பஞ்சத்தை மாற்றியமைக்க வேண்டுமென்று " ஆகர் தொண்டு" நிறுவனத்தை நிறுவினார்.இதன் மூலம் பல கிராமங்களில் நீர் தேக்கங்களையும் அணைகளையும் ஏற்படுத்தியுள்ளனர்.

அறக்கட்டளையின் முக்கிய நோக்கம் நீர், தாவரங்கள் மற்றும் மண் போன்ற இயற்கை ஆதாரங்களின் பாதுகாப்பினை ஏற்படுத்துதல் ஆகும்.நீர் என்பது மக்களின் சமூக அங்கீகாரத்தில் மாற்றங்களை ஏற்படுத்தும் என்பதை இங்குள்ள மக்கள் உணர்த்தியுள்ளனர்..

தற்போது நூற்றுக்கும் மேற்பட்ட கிராமங்களில் 216-க்கும் மேலான நீர்த்தேக்கங்களை ஏற்படுத்தி உள்ளனர்..இதனால் 117 கிராமங்களைச் சேர்ந்த மக்கள் பயனடகின்றனர்..

2011 ஆம் ஆண்டில், இவருக்கு சமூக சேவை மற்றும் சமூக மேம்பாட்டின் வகைக்கான லக்ஷ்மிபத் சிங்கானியா - ஐஐஎம், லக்னோ தேசிய தலைமை விருது வழங்கப்பட்டது..இங்கு உள்ள மக்கள் இவரை"தண்ணீரின் அன்னை "என்று அழைக்கின்றனர்...


</doc>
<doc id="351709" url="https://ta.wikipedia.org/wiki?curid=351709" title="அமோனியம் ஆர்த்தோமாலிப்டேட்டு">
அமோனியம் ஆர்த்தோமாலிப்டேட்டு

அமோனியம் ஆர்த்தோமாலிப்டேட்டு "(Ammonium orthomolybdate)" என்பது (NH)MoO. என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமாகும். மாலிப்டினம் மூவாக்சைடுடன் நீர்த்த அமோனியா கரைசல் சேர்த்து வினைபுரியச் செய்வதன் மூலமாக அமோனியம் ஆர்த்தோமாலிப்டேட்டு தயாரிக்கமுடியும். இவ்விரு கரைசல்களையும் தொடர்ந்து சூடாக்குவதன் மூலமாக அமோனியா இழக்கப்பட்டு அமோனியம் எப்டா மாலிப்டேட்டு அல்லது அமோனியம் எழுமாலிப்டேட்டு ((NH4)6Mo7O24.4H2O) உருவாகிறது. அரித்தலைத் தடுக்கும் வேதிப் பொருளாக அமோனியம் ஆர்த்தோமாலிப்டேட்டு பயன்படுத்தப்படுகிறது. தாதுக்களில் இருந்து மாலிப்டேட்டைப் பிரித்தெடுக்கும் சில வழிமுறைகளில் இடைநிலை வேதிப் பொருளாக பயன்படுகிறது . 

அமோனியம் ஆர்த்தோமாலிப்டேட்டு திண்மத்தை சூடாக்கினாலும், அல்லது அமிலத்துடன் சேர்த்து சூடாக்கினாலும் மாலிப்டினம் மூவாக்சைடு உருவாகிறது. அமோனியம் டைமாலிப்டேட்டு உருவாதல் வழியாக இத்தகைய வினைகள் நிகழ்கின்றன. தாதுக்களில் இருந்து மாலிப்டினம் சுத்திகரிக்கப்படும் போது இச்சமநிலை பயன்படுத்திக் கொள்ளப்படுகிறது. அமோனியம் ஆர்த்தோமாலிப்டேட்டின் நீர்த்த கரைசல் ஐதரசன் சல்பைடுடன் வினைபுரிந்து அமோனியம் டெட்ராதயோமாலிப்டேட்டு உருவாகிறது : (NH)MoO + 4 HS → (NH)MoS + 4 H2O


</doc>
<doc id="351710" url="https://ta.wikipedia.org/wiki?curid=351710" title="சுமைரா அப்துலாலி">
சுமைரா அப்துலாலி

சுமைரா அப்துலாலி (Sumaira Abdulali) என்பவர் மும்பையைச் சேர்ந்த சுற்றுச்சூழல் ஆர்வலர் மற்றும் அவாஸ் தொண்டு நிறுவனத்தின் நிறுவனர் மற்றும் சுற்றுச்சூழல் ஆர்வலர்களை மிரட்டல், அச்சுறுத்தல் மற்றும் பழிவாங்கலுக்கு எதிராக பாதுகாக்கும் அமைப்பின் இயக்கத்தின் ஒருங்கிணைப்பாளர் ஆவார். ஒலி மாசுபாடு மற்றும் மணல் வெடிப்பு போன்ற பிரச்சினைகளுக்காக சட்டரீதியாக அணுகுவதும், அதற்காக வாதாடுவதும் இவரது செயல்பாடுகள் ஆகும். மற்றும் பொதுப் பிரச்சாரங்கள், ஆவண ஆவணங்களுக்கு பங்களிப்பு, தொலைக்காட்சி விவாதங்கள் மற்றும் பத்திரிக்கை கட்டுரைகள் போன்றவற்றில் ஈடுபடுகிறார். 
இவர் பல்வேறு சமூக செயல்களில் ஈடுபட்டுள்ளார்.அவை பின்வருமாறு,

அதிகாரிகள் மற்றும் பத்திரிகைகளால் இந்திய ஒலி மாசுபாட்டின் அமைச்சர் என அழைக்கப்படுகிறார்.
இவர் 2003 ஆம் ஆண்டில் மும்பை சுற்றுச்சூழல் பாதுகாப்பு குழுமத்துடன் இணைந்து அமைதி மண்டலங்களை (silence zone) வரையறை செய்வது தொடர்பாக மும்பை உயர்நீதிமன்றத்தில் ஒரு பொதுநல வழக்கினை தொடர்ந்தார்..பின் ஏழு ஆண்டுகள் கழித்து 2009 ஆம் ஆண்டில் மும்பை மாநகரட்சிக்கு 2,237 அமைதிமண்டலங்களில் மருத்துவமனை, கல்வி நிறுவனங்கள், நீதிமன்றங்கள், கோவில்கள் போன்றவற்றை100 மீட்டர் அதிகப்படுத்துமாறு அறிவுறுத்தியது.

சுமைரா அப்துலாலி 2003 ஆம் ஆண்டிலிருந்து ஊடகங்களின் உதவியுடன் மணல் கொள்ளைகளுக்கு எதிராக மிகத்தீவிரமாக போராடி வருகிறார். இவருடைய அவாஸ் தொண்டு நிறுவனம் தான் நாட்டிலேயே மணல் கொள்ளைக்கு எதிராக முதல் பொதுநல வழக்கை 2006 -ல் தாக்கல் செய்தனர். பல விசாரணைகளுக்கு பிறகு அளவிற்கு அதிகமாக மணல் எடுப்பது என்பது சட்டவிரோதம் என அரசு தீர்ப்பளித்தது.
2011 ஆம் ஆண்டில் திறந்த குழி சுரங்கப்பணி ஏலம் விடுதல் தொடர்பாக ஒரு பொதுநல வழக்கினை தாக்கல் செய்தார்.அதில் இந்த வளங்கள் அழிக்கப்படுவதினால் சிறுத்தை, புலி போன்ற விலங்கினங்களின் வாழ்க்கை முறை பாதிக்கப்படுவதாக வாதாடினர். பின்பு அந்த பகுதிகளை தோன்டுவதற்கு அனுமதி அளிக்கக் கூடாது என மற்றொரு பொதுநல வழக்கை தாக்கல் செய்தார். .2013 ஆம் ஆண்டு அதனை தோண்டுவதற்கு மகாராட்டிரம் உயர்நீதிமன்றம் தீர்ப்பு வழங்கியது.
இவர் பல ஆவண படங்களிலும் பங்காற்றியுள்ளார்.



</doc>
<doc id="351713" url="https://ta.wikipedia.org/wiki?curid=351713" title="கோவாவின் திருவிழா">
கோவாவின் திருவிழா

கோவாவின் திருவிழா "(Carnival in Goa)" எனப்படுவது உலகம் முழுவதும் கொண்டாடப்படும் ஒரு சிறிய கேளிக்கை கொண்டாட்டமாகும். கோவாவில் நடைபெறும் இக் கொண்டாட்டம் இந்தியாவில் மிகப்பெரிய ஒரு நிகழ்வாகும். ஆசியாவில் நடைபெறும் சில விழாக்களில் இதுவும் ஒன்றாகும். ஒவ்வொரு வருடமும் பிப்ரவரி மாதத்தில் இக்கொண்டாட்டம் வழக்கமாக நடைபெறுகிறது. விழாவுக்கு முன்னர் இந்நிகழ்வை கார்னிவல் என அழைத்தனர். 

கோவாவில் போர்த்துகீசிய ஆட்சி 1960 ஆம் ஆண்டுக்குப் பிறகு முடிவுக்கு வந்த பின்னர் இந்த விழா சிறப்பாகக் கொண்டாடப்படுகிறது. கிராமிய அடிப்படையிலான இத்திருவிழாவில் சில சமயங்களில் பெருமளவில் நகரமக்களும் அணிவகுத்து கலந்து கொள்கின்றனர். வர்த்தக நிறுவனங்கள் மற்றும் கலைக்குழுக்கள் இக்கொண்டாட்டத்தில் பெரும்பங்கு வகிக்கின்றன. இன்றுவரை இக்கொண்டாட்டம் பாரம்பரிய முறைப்படி திட்டமிடப்பட்டு நடத்தப்படுகிறது. நடத்தப்படுகின்றன. தெற்கு கோவாவில் உள்ள சால்சீட் துணை மாவட்டத்தில் மேடைகள் அமைத்தும் தெருவோரங்களிலும் நாடகங்கள் நடத்தப்பட்டு இக்கொண்டாட்டம் முக்கியத்துவம் பெறுகிறது. 

இத் திருவிழா "கோவாவின் மிகவும் புகழ்பெற்ற திருவிழா என்று கோவா அரசாங்கத்தின் சுற்றுலாத் துறை அறிவித்துள்ளது. மேலும், 18 ம் நூற்றாண்டு முதல் கொண்டாடப்பட்டு வருகிறது ". 

2017 ஆம் ஆண்டு இக்கொண்டாட்டம் 25-28 தேதிகளில் நடைபெற்றது. நகர்புறப் பகுதிகளுக்கான அணிவகுப்பு கோவா தலைநகரமான பானஜியில் 25 பிப்ரவரியிலும், மட்காவ் நகரில் 26 பிப்ரவரியிலும், வாஸ்கோட காமாவில் 27 பிப்ரவரியிலும், மப்பூசாவில் 28 பிப்ரவரியிலும் நடைபெற்றது. 



</doc>
<doc id="351716" url="https://ta.wikipedia.org/wiki?curid=351716" title="சகுந்தலா இரயில்வே">
சகுந்தலா இரயில்வே

சகுந்தலா இரயில்வே (Shakuntala Railway), இந்தியாவில் தனியார் துறையில் செயல்படும் ஒரே இரயில்வே நிறுவனம் ஆகும். இது இரண்டறை அடி குற்றகலப் பாதை கொண்ட இருப்புப்பாதை ஆகும். விதர்பா பகுதியில் விளையும் பருத்திப் பஞ்சை, பம்பாய் துறைமுகம் கொண்டு செல்வதற்காக சகுந்தலா இரயில்வே நிறுவனம் 1903ல் ஆங்கிலேயர்களால் துவக்கப்பட்டது. மத்திய இந்தியாவின் மகாராஷ்டிரா மாநிலத்தின் விதர்பா பகுதியின் யவத்மாள் தொடருந்து நிலையத்திலிருந்து, ஆச்சால்பூர் வழியாக பம்பாய்க்கு அருகில் உள்ள முர்தாஜாபூர் தொடருந்து நிலயம் வரை இயங்குகிறது. 

பிரித்தானிய இந்தியாவில் கில்லிக், நிக்சன் கம்பெனியினரால் 1903ஆம் ஆண்டில் சகுந்தலா இரயில்வே 1903ஆம் ஆண்டில், இரண்டரை அடி (762 மிமீ) குற்றகலப் பாதை கொண்ட இருப்புப்பாதை 112 கி மீ தொலைவிற்கு நிறுவப்பட்டது. விதர்பா பகுதியில் விளையும் பருத்தியை பம்பாய் துறைமுகம் அருகில் உள்ள முர்தாஜாபூர் தொடருந்து நிலையத்திற்கு கொண்டு செல்வதற்காக சகுந்தலா இரயில்வே நிறுவப்பட்டது. 

இந்திய விடுதலைக்குப் பின்னர் 1952ஆம் ஆண்டில், தனியார் துறையில் செயல்பட்டுக் கொண்டிருந்த ஐம்பதிற்கும் மேற்பட்ட இரயில்வே நிறுவனங்கள் அரசுடமையாக்கப்பட்டு இந்திய இரயில்வேயுடன் இணைக்கப்பட்ட போது சகுந்தலா இரயில்வே நிறுவனம் தொடர்ந்து தனியார் துறையிடமே இருந்தது. 
70 ஆண்டுகளாக நீராவி இயந்திரத்தால் ஓடிக்கொண்டிருந்த தொடருந்துகள், ஏப்ரல், 1994 முதல் டீசல் இயந்திரம் மூலம் இன்று பயணிகள் தொடருந்தாக இயங்குகிறது. 

தற்போது இந்திய இரயில்வே சகுந்தலா இரயில்வே நிறுவனத்தின் இருப்புப்பாதை பயன்படுத்திக் கொள்வதற்காக, சகுந்தலா இரயில்வே நிறுவனத்திற்கு ஆண்டுதோறும் ரூபாய் 1.2 கோடி உரிமைத் தொகையாக (Royalty) வழங்கி வருகிறது.

சகுந்தலா இரயில்வேயை அகலப் பாதையாக மாற்ற, இந்திய அரசு 2016ல் அறிவித்துள்ளது. 



</doc>
<doc id="351719" url="https://ta.wikipedia.org/wiki?curid=351719" title="மெய்சனர் விளைவு">
மெய்சனர் விளைவு

மெய்சனர் விளைவு ("Meissner Effect") என்பது ஒரு கடத்தி மீக்கடத்தியாகும் போது, அதன் வழியே பாயும் காந்தப் புலத்தில் ஏற்படும் மாற்றங்களைக் கூறுவதாகும். மீக்கடத்திகளின் வெப்பநிலையை அதன் நிலைமாறு வெப்பநிலைக்குக் கீழே கொண்டு செல்லும் போது, காந்த விசைக் கோடுகள் மீக்கடத்திகளின் பரப்பை விட்டு விலகலடையும் என்பதை வால்த்தர் மெய்சனர், ராபர்ட் ஒசன்பெல்டு ஆகிய அறிவியல் அறிஞர்கள் 1933 ஆம் ஆண்டு கண்டறிந்தனர். மெய்சனர் நிலையில் (Meissner State) மீக்கடத்திகளின் உள்ளே, எந்த காந்தப் புலமும் செயல்படுவதில்லை. மெய்சனர் நிலை முறிவடையும் (Break down) அளவைக் கொண்டு மீக்கடத்திகள் வகைப்படுத்தப்படுகின்றன. மெய்சனர் விளைவின் அடிப்படையில் மிதக்கும் தொடர் வண்டி செயல்படுகிறது.

இங்கு, H என்பது காந்தப்புலச் செறிவு, λ என்பது லண்டன் ஊடுருவும் ஆழம்.

அதாவது formula_2 = −1

ஒரு கடத்தியின் அருகேயுள்ள காந்தப் புலத்தை மாற்றும் போது தூண்டப்படும் மின்னோட்டத்தின் திசை, காந்தப் புல திசையை எதிர்க்கும் வகையிலே உருவாகும்.







</doc>
<doc id="351720" url="https://ta.wikipedia.org/wiki?curid=351720" title="3,5-டைநைட்ரோசாலிசிலிக் அமிலம்">
3,5-டைநைட்ரோசாலிசிலிக் அமிலம்

3,5-டைநைட்ரோசாலிசிலிக் அமிலம் "(3,5-Dinitrosalicylic acid)" என்பது CHNO என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மம் ஆகும். ஐயுபிஏசி பெயரிடு முறையில் இச்சேர்மத்தை 2-ஐதராக்சி-3,5-டைநைட்ரோபென்சாயிக் அமிலம் என்று அழைக்கின்றனர். அரோமாட்டிக் சேர்மமான இச்சேர்மம் ஒடுக்கும் சர்க்கரைகளுடனும் பிற ஒடுக்கும் மூலக்கூறுகளுடனுன் வினைபுரிந்து 3-அமினோ-5-நைட்ரோசாலிசிலிக் அமிலம் உருவாகிறது. 540 நானோமீட்டரில் இவ்வமிலம் வலிமையாக ஒளியை ஈர்க்கிறது. முதலில் சிறுநீரில் உள்ள ஒடுக்கும் பொருட்களைக் கண்டறிவதற்காக அறிமுகப்படுத்தப்பட்ட இம்முறை இப்பொழுது பரவலாக இரத்தத்திலுள்ள கார்போவைதரேட்டு அளவைக் கண்டறியவும் பயன்படுத்தப்படுகிறது. ஆல்பா-அமைலேசுகளை மதிப்பிடவும் 3,5-டைநைட்ரோசாலிசிலிக் அமிலம் பிரதானமாகப் பயன்படுகிறது. எனினும், டைநைட்ரோசாலிசிலிக் அமிலத்திற்கென குறிப்பிடத்தகுந்த தனித்திறன் ஏதுமில்லாததால் நொதிகள் சார்ந்த முறைகள் பரிந்துரைக்கப்படுகின்றன.
சாலிசிலிக் அமிலத்தை நைட்ரோயேற்றம் செய்வதன் மூலம் 3,5-டைநைட்ரோசாலிசிலிக் அமிலம் தயாரிக்க முடியும்.


</doc>
<doc id="351735" url="https://ta.wikipedia.org/wiki?curid=351735" title="பினாங்கு தீவு">
பினாங்கு தீவு

பினாங்கு தீவு ("Penang Island") (மலாய்: "Pulau Pinang", "புலாவ் பினாங்") மலேசியாவி்ல் அதிக மக்கள் தொகை கொண்ட பெரிய தீவு இத்த தீவு பினாங்கு மாநிலத்தின் ஒரு பகுதியாகும். மலாக்கா நீரிணையில் உள்ள 305சதுர கிமீ பரப்பளவுள்ள தீவு, மாநிலத்தின் தலைநகர் ஜோர்ஜ் டவுன் இங்குதான் உள்ளது.

பினாங்கு தீவு பிரித்தானியக் கிழக்கிந்திய கம்பெனியின் ஒரு வியாபாரியான பிரான்சிஸ் லைட்டால் 17 ஜூலை1786 ல் நிறுவப்பட்டது.

புவியியல் ரீதியாக பினாங்கு தீவு இரண்டு மாவட்டங்களாகப் பிரிக்கப்பட்டுள்ளது: 

மாநிலத்தின் தலைநகர் ஜோர்ஜ் டவுன் இந்த மாவட்டத்தில் உள்ளது.

இது தெற்கு மற்றும் மேற்கு பினாங்கு தீவுகளை உள்ளடக்கியது, பினாங்கு பன்னாட்டு வானூர்தி நிலையம் இங்குதான் உள்ளது.

1965 ஆம் ஆண்டு மலேசியா இந்தோனேசிய மோதல் விளைவாக உள்ளூர் தேர்தல்கள் நிறுத்தப்பட்டது.1966 ஆம் ஆண்டு மாநகர சபை செயல்பாடுகளைப் பினாங்கு முதலமைச்சர் கீழ் மாற்றப்பட்டது. 1974 ஆம் ஆண்டில், ஒரு உள்ளூராட்சி மேலாண்மை வாரியம் அமைக்கப்பட்டு 1976 ல் பினாங்கு தீவு, பினாங்கு தீவு நகராட்சியின் கீழ் வந்தது. 2015 ல் பினாங்கு தீவு, பினாங்கு தீவு மாநகராட்சியின் கீழ் வந்தது.
பாராளுமன்றத்தில் உள்ள பினாங்கு தீவு பிரதிநிதிகள் பட்டியல்

சட்டமன்றத்தில் உள்ள பினாங்கு தீவு பிரதிநிதிகள் பட்டியல்

கடந்த காலத்தில், இங்கு எலக்ட்ரிக் டிராம்கள் மற்றும் இரட்டை அடுக்கு பேருந்துகள் இருந்தன.பின்னர் அவை 1970 ல் நிறுத்தப்பட்டன.

இது நகரத்தையும் பினாங்கு சர்வதேச விமான நிலையதையும் இணைக்கிறது. இந்த நெடுஞ்சாலை மூலம், விமான நிலையதை 30 நிமிடங்களிள் அடையளாம்.

பினாங்கு பாலம் நிலப்பகுதியில் இருக்கும் பிறை மற்றும் கடலைத் தாண்டி இருக்கும் பினாங்கு தீவை இணைக்கிறது. இது அதிகாரப்பூர்வமாக செப்டம்பர் 14, 1985 அன்று போக்குவரத்திற்காக திறக்கப்பட்டது. பாலத்தின் மொத்த நீளம் 13.5 கி.மீ. (8.4 மைல்) ஆகும்.

பினாங்கு இரண்டாவது பாலம் நிலப்பகுதியில் இருக்கும் பத்து காவான் மற்றும் கடலைத் தாண்டி இருக்கும் பினாங்கு தீவை இணைக்கிறது.இப்பாலம் மலேசியா மற்றும் தென்கிழக்கு ஆசியாவின் நீண்ட பாலம் ஆகும். பாலத்தின் மொத்த நீளம் 24 கி.மீ. இப்பாலம் அதிகாரப்பூர்வமாக மார்ச் 1, 2014 அன்று திறக்கப்பட்டது.

பினாங்கு பன்னாட்டு வானூர்தி நிலையம் , முன்பு பயான் லெபாஸ் பன்னாட்டு வானூர்தி நிலையம் என்று அழைக்கப்பட்டது. பினாங்கின் தலைநகரான ஜோர்ஜ் டவுனிலிருந்து 14கிமீ (8.7மை) தொலைவில் இந்த வானூர்தி நிலையம் அமைந்துள்ளது. பினாங்கு பன்னாட்டு வானூர்தி நிலையம் 1935ல் திறக்கப்பட்டது. நாட்டின் பழைய வானூர்தி நிலையங்களில் ஒன்றாகும்.

ராபிட் பினாங் இது நகர பேருந்து நிறுவனம் ஆகும். ஜோர்ஜ் டவுன் கப்பல் துறை மற்றும் கொம்டார் கோபுரம் இதன் முக்கிய பேருந்து மையமாகும். இது ஜோர்ஜ் டவுன் மாநகரை பினாங்கு தீவுடன் இணைக்கிறது. ராபிட் பினாங் இலவச பஸ் சேவை உள்ளது. இந்த பஸ் சேவை ஜோர்ஜ் டவுன் யுனெஸ்கோ உலக பாரம்பரிய தளத்துக்குள் மட்டுமே.

சுங்கை நிபோங் பேருந்து நிலையம், இங்கு 24 மணி நேரம் செயல்படும் பல எக்ஸ்பிரஸ் பஸ் நிறுவனங்கள் உள்ளன, இது பினாங்கு தீவை மலேசியாவின் முக்கிய நகரங்களுடன் பொதுவாக கோலாலம்பூர், அலோர் ஸ்டார், ஈப்போ, குவாந்தான், ஜொகூர் பாரு, மற்றும் சிங்கப்பூர்ருடன் இணைக்கிறது.

1920 ஆம் ஆண்டு தொடங்க பட்ட பினாங்கு படகு சேவை தலைநகர் ஜோர்ஜ் டவுன் நகரை பட்டர்வொர்த்துடன் இனைக்கிறது. இதில் பயணிகள், கார்கள் மற்றும் மோட்டார் சைக்கிள்கள் பயணம் செய்யளாம்.

கொம்டார் கோபுரம் இது ஜோர்ஜ் டவுன் மாநகர முக்கியப் பகுதியில் அமைந்துள்ள இக்கோபுரம் மலேசியாவின் ஆறாவது மிக உயரமான கட்டடம் ஆகும். கொம்டார் கோபுரம் சில்லறை விற்பனை நிலையங்கள், போக்குவரத்து மையம் பினாங்கு மாநில அரசு நிர்வாக அலுவலகங்கள் அடங்கிய ஒரு பல்நோக்கு கட்டிடமாக உள்ளது.







லிட்டில் இந்தியா, இது மாநகரின் ராணி வீதி, சூலியா வீதி, மற்றும் சந்தை வீதியில் அமைந்திருக்கும் தமிழர் வனிகப்பகுதியாகும்.மலேசியாவின் பழமையான இந்து கோவிலான அருள்மிகு பினாங்கு ஸ்ரீ மகா மாரியம்மன் கோயில் இங்கு அமைந்துள்ளது.

ஜோர்ஜ் டவுன் அருகில் உள்ள தண்ணீர் மலை கோவிலில் பினாங்கு தைப்பூசம் மிக விமரிசையாகக் கொண்டாடப்படுகிறது. தண்ணீர் மலை கோவில் இந்தியாவுக்கு வெளியே அமைந்துள்ள முருகன் ஆலயங்களில் மிகவும் பெரியதாகும். தமிழர்கள் மட்டுமின்றி சீனர்களும் தைப்பூசத்தை மிக விமரிசையாகக் கொண்டாடுகிரார்கள். இத்தைப்பூசத் திருநாள் மூன்று நாட்கள் நடைபெறும். தைப்பூசத் திருநாள் அன்று பினாங்கிள் பொது விடுமுறை ஆகும்.

1970 களின் தொடக்கத்திலிருந்து இந்த திருவிழா மூன்று நாட்கள் கொண்டாடப்படுகிறது. ஆயிரக்கணக்கான பக்தர்கள் சூழ ரதத்தில் முருகப் பெருமானின் ஊர்வலம் நடைப்பெரும்.



</doc>
<doc id="351740" url="https://ta.wikipedia.org/wiki?curid=351740" title="3-குளோரோபுரோப்பைல் ஆக்டைல் சல்பாக்சைடு">
3-குளோரோபுரோப்பைல் ஆக்டைல் சல்பாக்சைடு

3-குளோரோபுரோப்பைல் ஆக்டைல் சல்பாக்சைடு "(3-Chloropropyl octyl sulfoxide)" என்பது CHClOS என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மம் ஆகும். இச்சேர்மம் உயர் நச்சுத்தன்மை கொண்டது ஆகும். சுவாசிக்க நேர்ந்தாலோ, ஊசி மூலம் உட்செலுத்தப்பட்டாலோ அல்லது தோலில் பட நேர்ந்தாலோ காயம் அல்லது மரணம் சம்பவிக்க வாய்ப்பு உண்டாகிறது.


</doc>
<doc id="351749" url="https://ta.wikipedia.org/wiki?curid=351749" title="உத்தாலக ஆருணி">
உத்தாலக ஆருணி

ஆருணி (Aruni) (கிமு எட்டாம் நூற்றாண்டு), இந்து தொன்மவியலில் பிற்கால வேதகாலத்தில் வாழ்ந்த ரிஷியான இவரை உத்தாலகர் அல்லது உத்தாலக ஆருணி என்றும் அழைப்பர். 

உத்தாலக ஆருணியின் மகன் சுவேதகேது அவரது சீடருமாகவும் அறியப்படுகிறார்.

வேத கால சமஸ்கிருத உபநிடதங்களில், குறிப்பாக பிரகதாரண்யக உபநிடதம் மற்றும் சாந்தோக்கிய உபநிடதங்களில் மகரிஷி ஆருணி பிரம்ம வித்தையை கற்பிக்கும் குருவாக குறிபிடப்படுகிறார். 

இப்புகழ் பெற்ற வேதகால குரு ஆருணி, கௌதம புத்தருக்கு இரண்டு நூற்றாண்டுகளுக்கு முன்னர் வாழ்ந்தவர். ஆருணியின் புகழ் பெற்ற சில சீடர்களில் யாக்யவல்க்கியர் மற்றும் சுவேதகேது ஆவர். ஆருணியும், யாக்யவல்க்கியரும் இந்து சமய உபநிடத ஆசிரியர்களாக பெரும்பான்மையாக அறியப்படுகிறார்கள்.

டெல் அவீவ் பல்கலைக்கழகப் பேராசிரியர் பென் – அமி ஸ்கார்ப்ஸ்டின், பதிவு செய்யப்பட்ட தத்துவ வரலாற்றில், உத்தாலக ஆருணியும் பண்டைய தத்துவ ஆசிரியர்களில் ஒருவராக அறியப்படுகிறார் எனக் குறிப்பிடுகிறார். உத்தாலக ஆருணி தன் மகனும், சீடனுமான சுவேதகேதுவிடம், எதை அறிந்தால் அனைத்தையும் அறிந்ததாக கொள்ள முடியும் எனக் கேள்வி எழுப்பி, பிரம்மம் மற்றும் ஆத்மா தத்துவங்களை உபதேசம் செய்து அத்வைத தத்துவத்தை நிலைநாட்டுகிறார். 




</doc>
<doc id="351750" url="https://ta.wikipedia.org/wiki?curid=351750" title="நுண்ணுயிர் காப்புக்கூடு">
நுண்ணுயிர் காப்புக்கூடு

நுண்ணுயிர் காப்புக்கூடு (Microbial Cyst) என்பது நுண்ணுயிரிகள் ஓய்வெடுத்தல் அல்லது செயல்படா நிலையின் ஒரு கட்டமாகும். வழக்கமாக பாக்டீரியங்கள், ஓருயிர்ம உயிரினங்கள், அரிதாக முதுகெலும்பிலிகள் போன்ற உயிரினங்கள் சாதகமற்ற சுற்றுப்புற சூழ்நிலைகளிலிருந்து தங்களை பாதுகாத்துக்கொண்டு உயிர் வாழ இந்தக் காப்புக்கூடு உதவவுகிறது. இந்நிகழ்வின் போது உயிரினத்தின் இயங்குநிலை முற்றிலும் நிறுத்தப்பட்டு உயிரணுக்களின் வளர்சிதைமாற்ற செயல்முறைகள் மெதுவாக குறைந்து, உணவூட்டம் மற்றும் இயக்கம் போன்ற அனைத்து செயல்களும் நிறுத்தப்படுகின்றன.

இக்காப்புக்கூடு உருவாக்கம் நுண்ணுயிரியை மற்றொரு இடத்திற்கோ அல்லது அதிக சாதகமான சூழலுக்கோ புறக்காரணிகள் மூலம் (காற்று, நீர்) எளிதில் எடுத்துச்செல்லப்படுகிறது. பின்னர் நுண்ணுயிரியின் வளர்ச்சிக்கும் உயிர்வாழ்தலுக்கும் சாதகமான சூழல் திரும்பியவுடன் அல்லது அச்சூழலை அடைந்தவுடன் காப்புக்கூடு உடைந்து விடுகிறது. இச்செயல்முறைக்கு 
காப்புக்கூடு நீக்கம் (excystation) என அழைக்கப்படுகிறது. பின்னர் நுண்ணுயிரியானது இயல்பான வாழ்க்கை முறைக்குத் திரும்புகிறது.

சாதகமற்ற சூழ்நிலைகள் என்பன
இவை அனைத்தும் நுண்ணுயிரிகளின் வளர்ச்சிக்கு உதவாது . ஆகையால் காப்புக்கூடு உருவாவதை மேற்கண்ட காரணிகள் தூண்டுகின்றன.

பாக்டீரியாவில் (உதாரணமாக, அசோட்டோபாக்டர் sp.), செல் சுவரில் ஏற்படும் மாற்றங்களால் காப்புக் கூடுருவாக்கம் ஏற்படுகிறது. அணுக்குழைமம் (சைட்டோபிளாசம்) சுருங்கி, செல் சுவர் தடிப்புருகிறது. பாக்டீரிய காப்புக்கூடுகள் அவற்றின் 
அகவித்தத்தம் (endospores) உருவாக்க விதம், சாதகமற்ற சூழலை தாங்கும் சக்தி போன்றவற்றிலிருந்து வேறுபடுகிறது.
அகவித்தமானது காப்புக்கூடுகளை விட அதிக எதிர்ப்புச் சக்தியைக் கொண்டுள்ளன.


</doc>
<doc id="351751" url="https://ta.wikipedia.org/wiki?curid=351751" title="சுவேதகேது">
சுவேதகேது

சுவேதகேது (Shvetaketu), வேத கால ரிஷியும், உத்தாலக ஆருணியின் மகனும், சீடரும் ஆவார். இருள் எனும் அறியாமையிலிருந்து (அசத்-நிலையாமை), வெளிச்சம் எனும் நிலையான சத்திய நிலையை அடைய ஒவ்வொரு ஜீவாத்மாவும் பிரம்ம வித்தையை குரு மூலம் உணர்ந்து கொள்ள வேண்டும் என உண்மையை உலகிற்கு உணர்த்தியவர். 

சுவேதகேதுவின் பெயர் பிரகதாரண்யக உபநிடதத்தின் 6.2.1 முதல் 6.2.8 முடிய பகுதிகளிலும், சாந்தோக்கிய உபநிடதத்தின் ஆறாவது அத்தியாத்தில் குறிப்பிடப்படுகிறது.

சாந்தோக்கிய உபநிடதத்தின் ஆறாம் அத்தியாயத்தில், உத்தாலக ஆருணி தனது மகனும், சீடனுமான சுவேதகேதுவிற்கு ஆத்மா அல்லது பிரம்ம தத்துவத்தை உபதேசிக்கும் போது, "நீயே அதுவாக (பிரம்மமாக) இருக்கிறாய்" என்பதை உணர்த்த, தத்துவமசி என்ற மகாவாக்கியத்திற்கு விளக்கும் அளிக்கிறார்.

சுவேதகேதுவின் முன்னிலையிலும், தன் தந்தை உத்தாலக ஆருணியின் முன்னிலையிலும், தனது தாயின் விருப்பமின்றி, வேறு ஒரு அந்தணர் தன் தாயைக் கைபிடித்துச் செல்கையில், அச்செயலை சுவேதகேது தடுத்து நிறுத்தி, இனி ஒரு பெண், ஒரு கணவருடன் மட்டுமே இறுதி வரை வாழ வேண்டும், ஒரு ஆடவனின் குழந்தைப் பேற்றிற்காக, வேறு ஆடவனின் மனைவியை கைப்பற்றக் கூடாது என விதி வகுத்தான்.

அஷ்டவக்கிரனும், சுவேதகேதுவும் ஜனகரின் வேள்வியில் கலந்து கொண்ட பின்னர், ஜனகரின் அரசவைக்குச் சென்று, வாதப் போரில் வந்தினை எனும் தர்க்கவாதியை வாதப் போரில் சுவேதகேதுவும், அஸ்டவக்கிரனும் வென்றனர். 




</doc>
<doc id="351752" url="https://ta.wikipedia.org/wiki?curid=351752" title="வேல. ராமமூர்த்தி">
வேல. ராமமூர்த்தி

வேல. ராம்மூர்த்தி என்பவர் ஒரு தமிழ் எழுத்தாளர்,திரைப்பட நடிகராவார். இவர் இராமயாதபுர மண் சார்ந்த எழுத்துகளுக்காக தனி இடம்பெற்றவர்.
வேல. ராமமூர்த்தி இராமநாதபுரம் மாவட்டம் பெருநாழியைச் சேர்ந்தவர். இவர் கடந்த நாற்பது ஆண்டுகாலத்தில் 45 சிறுகதைகள் இரண்டு புதினங்களை எழுதியுள்ளார். இவர் மதயானைக்கூட்டம் திரைப்படத்தில் நடிகராக அறிமுகமானார். அதன்பிறகு பல திரைப்படங்களில் நடித்துவருகிறார்.


</doc>
<doc id="351757" url="https://ta.wikipedia.org/wiki?curid=351757" title="சாந்திகிரி">
சாந்திகிரி

சாந்திகிரி ஆசிரமம் (Santhigiri Ashram) என்பது கேரளத்தின் திருவனந்தபுரம் மாவட்டத்தில் போத்தன்கோடு கிராமத்தில் அமைந்துள்ளது. இந்த ஆசிரமம் நவஜோதி ஸ்ரீ கருணாகர குரு என்பவரால் நிறுவப்பட்டது, இந்த ஆசிரமமானது இந்திய அரசால் சமூக மற்றும் அறிவியல் ஆராய்ச்சி நிறுவனமாக அங்கீகரிக்கப்பட்டுள்ளது.

கருணாகர குருவின் சீடர்கள், ஆசிரம வளாகத்தில் மக்ரானா பளிங்கால் ஒரு வெள்ளை நிற தாமரைப் பூ வடிவத்தில் பர்னாசலை என்ற அழகிய நினைவுச்சின்னத்தை கட்டியுள்ளனர். இந்த தனித்துவமான கட்டமைப்பை கட்டி முடிக்க 10 ஆண்டுகள் ஆனது. இது 2010 ஆகஸ்ட் 13 ம் தேதி இந்தியாவின் சனாதிபதியான பிரதிபா தேவி பாடிலால் திறந்துவைக்கப்பட்டது அதன்பிறகு 2010 செப்டெம்பர் 12 அன்று பிரார்த்தனை மற்றும் வழிபாட்டிற்காக முறைப்படி திறக்கப்பட்டது. இது ஆன்மீக புனிதத்தலமாக மட்டுமல்லாமல், ஆசிரமத்தின் தாமரை பர்னசாலையானது திருவனந்தபுரத்தின் ஒரு முக்கிய இடமாக மாறியுள்ளது. 

இந்த ஆசிரமமானது நவாஜோதி ஸ்ரீ கருணாகர குருவின் கொள்கையின்படி ஆன்மீக, சமூக, பொருளாதார, கலாச்சார அம்சங்களை உள்ளடக்கிய புத்துயிரூட்டப்பட்ட வாழ்க்கையை நிறைவேற்றுவதற்காக செயல்படுகிறது. அவருடைய பார்வை மதச்சார்பற்ற ஆன்மீகத்தை வலியுறுத்துகிறது.

நவாஜோதி ஸ்ரீ கருணாகர குரு (பிறப்பு 1927, இறப்பு 1999) கேரளத்தின் ஆலப்புழை மாவட்டத்தில் உள்ள சந்திரூர் என்ற கிராமத்தில் ஒரு நடுத்தரக் குடும்பத்தில் பிறந்தவர். ஆன்மிகத் தேடலினால் வீட்டைவிட்டு வெளியேறியவர், பிரம்மத்தின் விருப்பப்படி இந்த உலக வாழ்வின் இருப்பை உணர்ந்தார். பிறகு சிறு ஓலைக் குடிசையில் சாந்திகிரி ஆசிரமத்தை நிறுவினார். அன்னதானம், ஆத்மபோதனை, மருத்துவ சேவை ஆகிய மூன்றும் ஆசிரமத்தின் முக்கியச் செயல்பாடுகளாக இருந்தன. இந்த உலகில் அனைத்து இடங்களிலும் நிறைந்திருக்கும் கருணை வடிவான பிரகாசமே இறைநிலை என்பதை உணர்ந்தார். அதையே பக்தர்களுக்கும் போதித்தார்.

இந்த ஆசிரமம்ஒரு பயிற்சி மையமாகவும் செயல்படுகிறது;மக்கள் ஆசிரமத்தில் தங்கியிருந்து, குருவின் போதனைகளை நிறைவேற்றுதல் போன்ற பணிகளில் ஈடுபட்டு வரிகின்றனர். 

பொத்துக்கோடு முக்கிய மையமாக செயல்படுகிறது கூடுதலாக ஆசிரமத்தின் கிளைகள் இடுக்கி, எர்ணாகுளம், சந்திரூர், ஹரிப்பாடு, கொல்லம், கன்னியாகுமரி, கோட்டயம், மதுரை, திருச்சூர், பாலக்காடு, பத்தனம்திட்டா, கோழிக்கோடு, கண்ணூர், சுல்தான் பத்தேரி. ஆகிய இடங்களில் இயங்கி வருகின்றன. மேலும் கிளைகள் பெங்களூரிலும், புதுதில்லியிலும் கட்டப்பட்டு வருகின்றன. 

குருவின் குறிக்கோள்களில் ஒன்று ஏழைகளுக்கு உணவளிப்பதாகும் இதனால் ஆசிரமத்தின் அனைத்து மையங்களிலும் பார்வையாளர்களுக்கு அன்னதானம் வழங்கப்படுகிறது.

"அத்துருஷ்வம்" அல்லது நோயாளிகளை கவனித்து அவர்களுக்கு துணைபுரிவது என்பது குருவின் நோக்கங்களில் ஒன்றாகும். இதனால் ஆசிரமத்தில் ஆயுர்வேத மற்றும் சித்த மருத்துவ ஆராய்ச்சி மையங்கள், மருத்துவமனைகள், நலவாழ்வு முகாம்கள் s சமூக ஆய்வு மையங்கள் போன்றவை செயல்படுகின்றன..

குருவின் நோக்கங்களில் ஒன்று ஆத்மாபோதனம் என்னும் ஆன்மீக விழிப்புணர்வு ஆகும். இதன்படி ஆசிரமம் மக்களின் அறியாமையை நீக்குதலில் கவனம் செலுத்துகிறது.
புத்துயிரூட்டப்பட்ட வாழ்க்கைத் தரிசனத்தின் ஒரு பகுதியாக, ஆசிரமமானது பொருளாதார வளர்ச்சியை மையமாகக் கொண்டதாக, 
பெண்களது வர்த்தக திறமையை வளர்க்க ஆதரவு அளிக்கும் விதமாக குடிசைத் தொழில் திட்டங்கள் போன்றவற்றுக்கு முக்கியத்துவம் அளிக்கிறது.


</doc>
<doc id="351768" url="https://ta.wikipedia.org/wiki?curid=351768" title="பயலாலு">
பயலாலு

பயலாலு கர்நாடகா மாநிலத்திலுள்ள ராமநகரம் மாவட்டத்திலுள்ள ஒரு கிராமம் ஆகும். பெங்களூர்-மைசூர் நெடுஞ்சாலையில் பெங்களூர் நகரத்திலிருந்து ஒரு மணி நேர பயண தூரத்திலுள்ளது, 2011ல் இதன் மக்கள் தொகை 2300 ஆக இருந்தது என இந்திய மக்கள் தொகை கணக்கெடுப்பு கூறுகிறது.

இந்திய விண்வெளி ஆராய்ச்சி அமைப்பு (இஸ்ரோ) ஒரு தொலைதூர விண்வெளி வலைப் பின்னல் (DSN) மையத்தினை பையாலாலுவில் அமைத்திருக்கிறது.  பையாலாலுவின் அமைப்பு "சாசர்" வடிவிலிருப்பதால் ரேடியோ அதிர்வெண் தொந்தரவுகளை தடுக்கும் வண்ணமிருக்கிறது. இங்கு இருந்துதான் சந்திரயான்I பயணத்தினை ஆரம்பத்தில் கண்காணித்தனர்.


</doc>
<doc id="351771" url="https://ta.wikipedia.org/wiki?curid=351771" title="நக்சல்பாரி இயக்கம், இந்தியா">
நக்சல்பாரி இயக்கம், இந்தியா

நக்சல்பாரி இயக்கம், 1967 ஆம் ஆண்டு மே மாதம் 25 ஆம் நாள் இந்தியாவின் மேற்கு வங்காள மாநிலத்தின் ஜல்பைகுரி கோட்டத்தில் உள்ள டார்ஜிலிங் மாவட்டத்தில் உள்ள நக்சல்பாரி என்ற கிராமத்தில், 25 மே 1967ஆம் ஆண்டில் எட்டு பெண்கள், இரண்டு குழந்தைகள் உட்பட பதினோரு பேர் காவல்துறையினரால் படுகொலை செய்யப்பட்டனர். 

அதைத் தொடர்ந்து கிளர்ந்தெழுந்த விவசாயிகளின் போராட்டம் உழுபவனுக்கே நிலம் சொந்தம் என்ற முழக்கத்தை முன்வைத்து,
சாரு மசூம்தார் மற்றும் கானு சன்யால் ஆகியோர்கள் தலைமையில் நக்சல்பாரி இயக்கம் பரவியது. 

மேற்கு வங்காளத்தில் துவங்கிய நக்சல்பாரி இயக்கத்தின் தாக்கம் கேரளா, ஆந்திரப் பிரதேசம், தெலுங்கானா மற்றும் தமிழ்நாட்டிலும் பரவியது. இந்தியாவின் பல்வேறு மாநிலங்களில் இருந்த மார்க்சிஸ்ட் கம்யூனிஸ்ட் கட்சியைச் சேர்ந்தவர்கள்தான் முதலில் நக்சல்பாரி அரசியலுக்குள் ஈர்க்கப்பட்டனர். 

ஆயுதம் தாங்கிய போராட்டத்தின் மூலம் மக்கள் ஜனநாயகப் புரட்சியை நடத்தி இந்தியாவில் பொதுவுடமையை நிலைநாட்டுவதென்பதே தமது நோக்கம் என நக்ஸல்பாரி இயக்கத்தவர் அறிவித்துக்கொண்டனர். நடைமுறையிலிருக்கும் பாராளுமன்ற ஜனநாயகத்தை ஏற்றுக்கொள்ளாத நக்சபாரி இயக்கத்தினர், தேர்தல் பாதை, திருடர் பாதை என்று விமர்சித்தனர்.

நக்சல்பாரி இயக்கத்தின் ஒரு பிரிவினர் தேர்தல்களில் போட்டியிடுவதை ஏற்றுக்கொண்டவர்கள், சிபிஐ எம்எல் என்ற பெயரிலும், தேர்தலில் போட்டியிடுவதில்லை என்ற கொள்கையைக்கொண்ட பல்வேறு பிரிவுகள் மாவோயிஸ்ட் என்ற பெயரிலும் இரண்டாக பிளவுபட்டு செயல்படுகின்றனர்.

மேற்கு வங்காளத்தில் 1967ல் நக்சல்பாரி போராட்டம் வெடித்தபோது, தமிழ்நாட்டில் கோவை மற்றும் தஞ்சைப் பகுதிகளில் மட்டுமே தாக்கத்தை ஏற்படுத்தியது.

இந்தியப் பிரதமர் இந்திராகாந்தி 25 சூன் 1975ல் அறிவித்த நெருக்கடி நிலையால் தமிழ்நாட்டில் நக்ஸல்பாரி இயக்கும் புத்துயிர் பெற்று, வேலூர், தருமபுரி, கிருஷ்ணகிரி மாவட்டங்களைக் களமாகக்கொண்டு செயல்படத் தொடங்கியது.

கூலி உயர்வு கேட்டதற்காக கீழவெண்மணி கிராமத்தில் படுகொலை செய்யப்பட்ட வேளாண் தொழிலாளர்களின் குடும்பங்களுக்கு நம்பிக்கையைத் தந்தவர்கள் நக்ஸல்பாரி இயக்கத்தினர். 

நக்சல்பாரி இயக்கத்தின் வளர்ச்சியால் இந்தியாவில் குறிப்பாக பிகார், ஜார்கண்ட், சத்தீஸ்கர், ஒரிசா, தெலங்கானா மற்றும் ஆந்திரப் பிரதேச மாநிலங்களில் நக்சலைட் - மாவோயிஸ்ட் போராளிகளால் அரசுக்கும், பொது மக்களுக்கும் பெரிதும் அச்சுறுத்தல்கள் ஏற்படும் பகுதிகளை சிவப்பு தாழ்வாரம் எனப்படுகிறது. 




</doc>
<doc id="351783" url="https://ta.wikipedia.org/wiki?curid=351783" title="4,4’-பைபீனால்">
4,4’-பைபீனால்

4,4’-பைபீனால் "(4,4'-Biphenol)" என்பது CHO என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மம் ஆகும். பைபீனைல் சேர்மத்தின் பீனாலிக் வழிப்பொருளாக இச்சேர்மம் கருதப்படுகிறது. தோலின் மீது பட நேர்ந்தால் எரிச்சலையும், கண்களில் எரிச்சலையும், சுவாசிக்க நேர்ந்தால் சுவாசப் பாதையையும் பாதிக்கின்ற நச்சுத்தன்மையை கொண்ட சேர்மமாக 4,4’-பைபீனால் காணப்படுகிறது. ஈத்திரோசன் தன்மையும் செல்நச்சுப் பண்பும் 4,4’-பைபீனாலின் தனிப்பண்புகளாகும். சிதைவு வினைக்கு உட்படுத்தும்போது கார்பனோராக்சைடு, கார்பனீராக்சைடு போன்ற தீங்கிழைக்கும் வாயுக்களாக மாற்றமைடைகிறது. வலிமையான ஆக்சிசனேற்றிகளுடன் இதை சேமித்து வைக்கக்கூடாது. 


</doc>
<doc id="351788" url="https://ta.wikipedia.org/wiki?curid=351788" title="4-எத்தில்தொலூயீன்">
4-எத்தில்தொலூயீன்

4-எத்தில்தொலூயீன் "(4-Ethyltoluene)" என்பது CHCHCH என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மம் ஆகும். எத்தில்தொலூயீன் பெற்றுள்ள மூன்று மாற்றியன்களில் இச்சேர்மமும் ஒரு மாற்றியனாகும். 3-எத்தில்தொலூயீன், 2-எத்தில்தொலூயீன் என்பவை மற்ற இரண்டு மாற்றியன்களாகும். மூன்று மாற்றியன்களுமே நிறமற்ற நீர்மங்களாகும். இவை சிறப்புமிக்க சில பாலிசிடைரீன்கள் உற்பத்தியில் பயன்படுத்தப்படுகின்றன.

தொலுயீனை எத்திலேற்றம் செய்து 4-எத்தில்தொலூயீன் தயாரிக்கப்படுகிறது. 

CH3C6H5 + C2H4 → CH3C6H4C2H5

அமில வினையூக்கிகளால் இவ்வினை நிகழ்த்தப்படும் போது 2-எத்தில்தொலூயீன், 3-எத்தில்தொலூயீன், 4-எத்தில்தொலூயீன் என்ற மூன்று மாற்றியன்களின் கலவை உருவாகிறது. சிறுமாற்றம் செய்யப்பட்ட சியோலைட்டு வினையூக்கியினால் வினை நிகழும்போது தெரிவுசெய்யப்பட்ட விளைபொருளாக 4-எத்தில்தொலூயீன் உருவாகிறது. 

4-எத்தில்தொலுயீனை, ஐதரசன் நீக்கம் செய்து 4-வினைல்தொலுயீன் தயாரிக்கப்படுகிறது. 


</doc>
<doc id="351805" url="https://ta.wikipedia.org/wiki?curid=351805" title="4-ஐதராக்சிபீனைலசிட்டோன்">
4-ஐதராக்சிபீனைலசிட்டோன்

4-ஐதராக்சிபீனைலசிட்டோன் "(4-Hydroxyphenylacetone)" என்பது CHO என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மம் ஆகும். இச்சேர்மம் பீனைலசிட்டோனின் பாரா ஐதராக்சி வரிசை சேர்மத்தை ஒத்துள்ளது. மனித உடலின் ஆம்பெட்டமைன் (ஆல்பா மெத்தில்பீனெத்திலமீன்) வளர்சிதைமாற்றத்தில் செயல்படாத வளர்சிதைமாற்ற விளைபொருளாக இச்சேர்மம் காணப்படுகிறது. ஆம்பெட்டமைனின் வளர்சிதைமாற்றப் பொருளாக இது தோன்றும் போது செயல்படாத வளர்சிதை மாற்றப்பொருளான பீனைலசிட்டோனில் இருந்து 4-ஐதராக்சிபீனைலசிட்டோன் உற்பத்தி செய்யப்படுகிறது. 


</doc>
<doc id="351807" url="https://ta.wikipedia.org/wiki?curid=351807" title="தைமால்ப்தாலெயின்">
தைமால்ப்தாலெயின்

தைமால்ப்தாலெயின் "(Thymolphthalein)" என்பது CHO என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மம் ஆகும். அமில-கார (காரகாடித்தன்மை சுட்டெண்|pH) நிலைகாட்டியாக இது பயன்படுத்தப்படுகிறது. சுமார் 9.3-10.5 அளவுகளில் இது நிறமாற்றமடைகிறது. இவ்வலவுகளுக்கு கீழான நிலையில் இது நிறமற்றும் மேலான அளவுகளில் இது நீல நிறத்துடனும் உள்ளது. ஈரெதிர்மின் அயனியான நீலநிற தைமால்ப்தாலெயினின் மோலார் நீக்க குணகம் 595 நானோமீட்டரில் 38000 மீ−1 செ.மீ−1 ஆகும் 
மலமிளக்கியாகவும் தைமால்ப்தாலெயின் பயன்படுத்தப்படுகிறது .

தைமாலுடன் தாலிக் நீரிலியைச் சேர்த்து பிரீடல் கிராப்டு ஆல்க்கைலேற்ற வினையின் வழியாக தைமால்ப்தாலெயின் தயாரிக்கப்படுகிறது.:


</doc>
<doc id="351814" url="https://ta.wikipedia.org/wiki?curid=351814" title="தேவர்மலை கதிர் நரசிங்கப்பெருமாள் கோயில்">
தேவர்மலை கதிர் நரசிங்கப்பெருமாள் கோயில்

தேவர்மலை கதிர் நரசிங்கப்பெருமாள் கோயில் தமிழ்நாட்டில் கரூர் மாவட்டம், தேவர்மலை என்னும் ஊரில் அமைந்துள்ள பெருமாள் கோயிலாகும்.

இக்கோயில் பதினெட்டாம் நூற்றாண்டைச் சேர்ந்தது.

இக்கோயிலில் கதிர் நரசிங்கப்பெருமாள், கமலவள்ளி தாயார் சன்னதிகளும், ஆஞ்சநேயர், பைரவர் உபசன்னதிகளும் உள்ளன. இக்கோயில் தொகுப்புக் கோயில் என்ற வகைப்பாட்டில் இந்து அறநிலையத்துறையின் கட்டுப்பாட்டில் உள்ளது. பரம்பரை அல்லாத அறங்காவலர் அமைப்பால் நிர்வகிக்கப்படுகிறது.

கரூர் நகாிலிருந்து பாளையம் செல்லும் வழியில் 35 கி.மீ. தொலைவில் உள்ள தேவர்மலையில் கதிர்நரசிங்கப் பெருமாள் கோவில் 2500 ஆண்டுகளுக்கு முன்பே அமைந்திருக்கிறது. கரூாிலிருந்து திண்டுக்கல் செல்லும் சாலையில் 30 கி.மீ தொலைவில் பாளையம் உள்ளது. பாளையத்தில் இருந்து கிழக்கில் 3 கி.மீ. தொலைவில் குருணி குளத்துப்பட்டி உள்ளது. இதிலிருந்து 2 கி.மீ தொலைவில் தேவர்மலை உள்ளது. பாளையத்திலிருந்து திருச்சி மற்றும் மணப்பாறைக்குச் செல்லும் பேருந்துகள் தேவர்மலை வழியாகச் செல்கின்றன. ஆரம்பத்தில் தேவர்மாி என்று அழைக்கப்பட்ட இந்த இடம் இப்போது 'தேவர்மலை' என்று அழைக்கப்படுகிறது. இக்கோயில் காலை 7 மணி முதல் மாலை 6 மணி வரை கோவில் திறக்கப்படும்.

தேவர்கள் உருவாக்கிய மோட்ச தீர்த்தம் இக்கோவிலின் சிறப்பம்சம் ஆகும். இது ராமர், சீதாதேவி, லஷ்மணன் மற்றும் அனுமன் சிலைகளுக்கு அருகில் உள்ளது. ஆகாச தீர்த்தம் என்றும் பிரம்ம தீர்த்தம் என்றும் அழைக்கப்படுகின்ற இத்தீர்த்தத்திலிருந்து எடுக்கப்பட்ட புனித நீருடன் பக்தர்கள் வழிபாடு செய்கின்றனர்.

இக்கோயிலின் மூலவராக கதிர் நரசிங்க பெருமாள் உள்ளார். இறைவி கமலவல்லித் தாயார் ஆவார். லட்சுமி நாராயண பெருமாள், மகாவிஷ்ணு, கருடாழ்வார், ராமானுஜர் மற்றும் பைரவருக்கு தனித்தனி சன்னதிகள் உள்ளன. வில்வமரம் தல விருட்சமாக உள்ளது. மூலவர் 'உக்கிரநரசிம்மர்' என்றும் அழைக்கப்படுகிறார். இடதுகாலை மடித்து அமர்ந்த நிலையில் இடது கை அக்வான முத்திரையிலும் வலது கை அபய முத்திரையிலும் உள்ளது. மேல் இரண்டு கைகள் சங்கு மற்றும் சக்கரம் ஆகியவற்றைக் கொண்டுள்ளன. மூன்றாவது கண் ஓர் அாிய வெளிப்பாடு ஆகும்.

கமலவல்லித் தாயாரை வணங்கினால் குடும்ப பிரச்சினைகள், மனம் தொடர்பான பிரச்சினைகள், திருமணம் தொடர்பான பிரச்சனைகள் நீங்குவதாகவும் பிரதோசத்தில் 11 முறை கோவிலுக்குச் செல்வதால் நாம் விரும்பும் அனைத்தையும் பெறலாம் என்றும் நம்பப்படுகிறது. அவ்வாறே மோட்ச தீர்த்தத்தில் நீராடினால் சனி தோசம் நிவர்த்தியாகும் என்று நம்பப்படுகிறது.

மார்கழி மாதத்தில் கருட சேவை, வைகாசி பிரம்மோற்சவம், வைகுண்ட ஏகாதசி உற்சவம் ஆகியவை இக்கோயிலில் கொண்டாடப்படுகின்ற விழாக்களாகும். சுவாதி நட்சத்திரத்தில் கமலவல்லி தாயாருக்கு சிறப்பு பூசைகள் செய்யப்படுகின்றன. சிறப்புத் திருமஞ்சனம் மற்றும் அலங்காரம் செய்யப்படுகின்றன. தற்போது கோயிலில் ஒரு நேர பூசை நடைபெறுகிறது.

இக்கோயிலில் ஒருகாலப் பூசை திட்டத்தின் கீழ் பூசை நடக்கின்றது. பங்குனி மாதம் தேரோட்டம் நடைபெறுகிறது.


</doc>
<doc id="351815" url="https://ta.wikipedia.org/wiki?curid=351815" title="செபராங் பிறை">
செபராங் பிறை

செபராங் பிறை அல்லது அக்கரை மலேசியாவி்ல் உள்ள பினாங்கு மாநிலத்தின் ஒரு பகுதியாகும். 753 சதுர கிலோமீட்டர் பரப்பைக் கொண்ட தீபகற்ப மலேசியா பகுதி. இதன் எல்லையாக வடக்கு கிழக்கு தெற்கு கெடா மாநிலம், பேராக் மாநிலம் தெற்கில் மட்டும் உள்ளது. கிட்டத் தட்ட 700,000 பேர் வாழ்கிறார்கள்.

பட்டர்வொர்த் நகரம் இங்குதான் உள்ளது.

பிறை, பெர்மாத்தாங் பாவ், நகரங்கள் உள்ளன.

நிபோங் திபால், பத்து காவான் நகரங்கள் உள்ளன.



</doc>
<doc id="351817" url="https://ta.wikipedia.org/wiki?curid=351817" title="மீபே">
மீபே

[மீபே]என்பது பாதுக்கையில் அமைந்துள்ள ஒரு கிராமமாகும்.இது கொழும்பு இரத்தினபுரி பாதையில் கலகெதர சந்திக்கு அண்மையில் அமைந்துள்ளது. தெற்காசிய நாடுகளின் ஆசிரியர் கல்வி நிலையம், சிறி லங்கா டெலிகொம்மின் தொழில்நுட்ப பல்கலைக்கழகம் என்பன இங்கு அமைந்துள்ளன.

</doc>
<doc id="351830" url="https://ta.wikipedia.org/wiki?curid=351830" title="சதுர நடனம்">
சதுர நடனம்

சதுர நடனம் என்பது நான்கு இணைகள் ( எட்டு நடன கலைஞர்கள் ) ஒரு சதுர அமைப்பில் இணைந்து, ஒரு பக்கத்திற்கு ஒரு இணையாக நின்று சதுர மையத்தை நோக்கி நகர்ந்து ஆடுவது ஆகும். இந்த வகையான சதுர நடனங்கள் முதன்முதலாக 16ம் நூற்றாண்டில் இங்கிலாந்தில் ஆவணமாக்கக்ப்பட்டது. ஆனால் அந்த காலங்களிலேயே பிரான்ஸ் மற்றும் யுரோப்பாவிலும் பரவி இருந்தது. முன்பாக இந்த சதுர நடனமானது வட அமெரிக்காவிலிருந்து யுரோப்பாவிற்கு புலம் பெயர்ந்தவர்களின் மூலமாக வந்து இந்த அளவிற்கு வளர்ந்துள்ளது. சில நாடுகளின் சில பகுதிகளில் இந்த சதுர நடனமானது கிராமிய நடனமாகப் போற்றி பாதுகாக்கப்படுகிறது. மேற்கத்திய அமெரிக்க நாடுகளின் சதுர நடனமே இன்று உலகம் முழுவதும் அறியப்படும் ஒன்றாகும். இதற்கு காரணமாக அமைவது 20ம் நுற்றாண்டில் வந்து மிகவும் பிரபலமான கவ்பாய் -யுடன் இணைத்து நடைபெற வைத்ததே ஆகும். இந்த சதுர நடனமானது அமெரிக்க ஐக்கிய நாடுகளின் பத்தொன்பது மாநிலங்களில் அரசின் அங்கீகரிக்கப்பட்ட நடனமாக உள்ளது. 

இந்த சதுர நடனத்தின் நடன அசைவுகள் பல நாடுகளின் பல பாரம்பரிய நடனங்களின் அசைவு மற்றும் படஅமைப்புகளைச் சார்ந்துள்ளது. அவைகளில் சில, ஆங்கில நாட்டுப்புற நடனம், காலடோனியம் மற்றும் சதுர நடன இசைத்தொகுப்பு.இது உலகிலுள்ள அனைவராலும் தொடர்ச்சியாக மேம்படுத்தப்பட்டும் அனைத்து வயதினரையும் கவரும் ஒரு நடனமாகும்.

பெரும்பாலான அமெரிக்க சதுர நடன அமைவுகள் யாவும், நடன கலைஞர்களின் அசைவுகளில் சில தொடர்ச்சியான அசைவுகள் அல்லது சில அசைவுகளின் தொகுப்பால் (நடன அசைவுப் பயிற்சியாளர்களின் தனித்துவத்துடன்) அமைக்கப்படுகிறது. நடன இசையில், நடன அமைப்பாளரின் ரசனை, இசைக்கருவிகளின் ஒலிக்கேற்ப நடன அசைவுகள் அமைக்கப்படுகின்றன. அவைகளில் சில இசைக்கோர்வையாகவோ, பாரம்பரிய நடன அமைப்புகளாகவோ இருக்கும். சில பாரம்பரிய சதுர நடனங்களில் நடன அமைப்பாளர் ஒரு சதுர நடன கலைஞராகவோ, இசை அமைப்பாளராகவோ இருப்பர். நவீன மேற்கத்திய சதுர நடனங்களில், நடன அமைப்பாளர் நடன மேடையிலேயே இருப்பர். அவ்வாறு இருந்து நடன அசைவுகளை அவ்வப்போதே அமைப்பர். நவீன காலங்களில், சதுர நடன கலைஞர்கள் அடிப்படையானச் சில அசைவுகளை மட்டுமே கற்றுக்கொள்கின்றனர். அவைகள் ஒவ்வொன்றிலும் நடன அசைவுத்தொகுப்புகள் அமைந்திருக்கும். ஆனால், அவைகள் வரிசைக்கிரமமாக அமைந்திருப்பதில்லை.

1.https://en.wikipedia.org/wiki/Square_dance/

2.https://daily.jstor.org/the-slave-roots-of-square-dancing/


</doc>
<doc id="351831" url="https://ta.wikipedia.org/wiki?curid=351831" title="இந்தியாவின் ஏழு அதிசயங்கள்">
இந்தியாவின் ஏழு அதிசயங்கள்

இந்தியாவின் ஏழு அதிசயங்கள் ("Seven wonders of India") குறித்து ஊடகங்கள்  பல்வேறு கருத்துக் கணிப்புக்கள் நடத்தியது. அவற்றுள் பிரபலமானது "தி டைம்ஸ் ஆப் இந்தியா (2007 ஜூலை) மற்றும் என்டிடிவி 2008-09களில் நடத்திய கருத்துக் கணிப்புகள் ஆகும்.



</doc>
<doc id="351837" url="https://ta.wikipedia.org/wiki?curid=351837" title="மாசாணியம்மன் கோயில் சிறப்புகள்">
மாசாணியம்மன் கோயில் சிறப்புகள்

ஆனைமலை மாசாணியம்மன் கோயில் என்பது இந்தியாவின் கோயம்புத்தூரில் அமைந்து காணப்படும் ஒரு அம்மன் ஆலயம் ஆகும்.

சீதையை ராவணன் கவர்ந்து சென்ற பொழுது அவளை மீட்க ராமர் இவ்வழியே சென்றார். அப்போது இம்மாயனத்தில் பராசக்தியின் வடிவாய் மாசணியம்மன் இருப்பதை அறிந்து, மயான மண்னைக் கொண்டு அம்பாளை சயன உருவமாக செய்து வழிபட்டுச் சென்றார்.

இங்கு அம்பாள் மயானத்தில் சயனித்த நிலையில் காட்சி தருவதால் "மயானசயனி" என்றழைக்கப்பட்டு, காலப்போக்கில் "மாசாணி" என்றழைக்கப்படுகிறாள்.

இக்கோயிலில் பச்சியம் மருந்து பிரசாதம் தரப்படுகிறது. பெண்கள் இதனை சாப்பிட்டு, கருப்புக்கயிறு கட்டிக் கொள்ள தீவிைனகள் நீங்கி, குழந்தை பாக்கியம் உண்டாகும். செவ்வரளி உதிரிப்புமாலை, எலுமிச்சை மாலை சாத்தி நெய்தீபம் ஏற்றி வழிபட பெண்கள்களுக்கு உடல் தொடர்பான பிரச்சனைகள் தீரும்.

இந்த கோயிலில் நேர்த்திக்கடனை செலுத்துதற்காக வெள்ளி, செவ்வாய் மற்றும் அமாவாசை நாட்களில் பெண்கள் கூட்டம் கோயிலில் அலைமோதுகிறது. ஈர உடையுடன் கோயிலை வலம் வந்து, வெளிப்புறத்தில் இருக்கும் சிறிய மாசாணியம்மன் சிலைக்கு கார மிளகாயை அரைத்து பூசுகின்றனர்.

மிளகாய் வழிபாட்டுக்காகவே பொள்ளாச்சி சுற்றுவட்டார பகுதியில் இருந்து ஏராளமானோர் கோயிலிற்கு வருகை தருகின்றனர். அங்குள்ள வீடுகளில் நகை, பொருள் மாயமாகி விட்டால், வீட்டுக்காரர்கள் போலீசாரிடம் செல்வதில்லையாம். ‘பொருள் காணாமல் போய்விட்டது. மாசாணி அம்மனுக்கு மிளகாய் அரைக்க போகிறேன்‘ என்று அக்கம்பக்கத்தில், சுற்றுப்பகுதிகளில் சொல்லுகிறார்கள்.


</doc>
<doc id="351842" url="https://ta.wikipedia.org/wiki?curid=351842" title="சிதல்துளை">
சிதல்துளை

சிதல்துளை அல்லது சிறுவாயில் என்பது பாசிகள் மற்றும் பூஞ்சையில் உள்ள முதிா்ந்த வித்திகளை வெளியேற்றும் சிறிய துளை அல்லது திறப்பாகும். இந்த பதம் உயா் தாவரங்களிலும் பயன்படுத்தப்படுகிறது. ஆல், அத்தியில் 
உள்ள சிறப்பு மஞ்சாியில் காணப்படும் துளை இதற்கு எடுத்துக்காட்டாகும். இத்துளை வழியாகத்தான் குளவிகள் உள் நுழைந்து மலாின் மகரந்தச் சோ்க்கைக்கும் இனப்பெருக்கத்திற்கும் உதவுகின்றன.


</doc>
<doc id="351844" url="https://ta.wikipedia.org/wiki?curid=351844" title="கிளார்க் நட்கிரேக்கர்">
கிளார்க் நட்கிரேக்கர்

கிளார்க் நட்கிரேக்கர் (Clark's nutcracker, "Nucifraga columbiana"), சில நாடுகளில் கிளார்க் காகம் என்றும், கிளார்க் மரங்கொத்தி என்றும் அழைக்கப்படும், இது கார்டீடா குடும்பத்தைச் சேர்ந்த ஒரு பாஸிட்டரின் பறவையாகும். இதன்யூரேசிய உறவுப் பறவையான நட்ரக்ராகரை (என் கேரியோகாட்ரட்ஸ்) விட சற்று சிறியது. இது கருப்பு மற்றும் வெள்ளை நிற இறக்கைகள் மற்றும் நடு வால் இறகுகளைத் (வெளிப்புறமாக வெள்ளை இருக்கும்) தவிர, உடல்பகுதி சாம்பல் நிறத்தைக் கொண்டதாக இருக்கும், இதன் கால்கள் கருப்பு நிறமுடையவை. இந்த பறவைக்கு வில்லியம் கிளார்க் என்ற பறவை ஆராய்ச்சியாளரின் நினைவாக இந்தப் பெயர் சூட்டப்பட்டது. 
இவற்றை மேற்கு வட அமெரிக்காவில் பிரிட்டிஷ் கொலம்பியாவில் இருந்து மேற்கு ஆல்பர்டாவிலும் , பாஜா கலிஃபோர்னியாவின் வடக்கிலும், நியூ மெக்ஸிகோவின் மையத்திலும் காணலாம்.
இவை முதன்மையாக மலைகளில் 900-3,900 மீட்டர் (3,000-12,900 அடி) உயரமான பகுதிகளில் உள்ள ஊசி இலைக் காடுகளில் காணப்படுகிறன. இனப்பெருக்கக் காலம் தவிர மற்றக் காலங்களில் நட்கிரேக்கர் இரை தேடித் தாழ்வான பகுதிகளை நோக்கிப் பறந்துகொண்டேயிருக்கும். இதற்காக நீண்ட தூரப் பயணம் செய்யும் இது, மெக்சிகோவிலிருந்து அமெரிக்காவின் இலினொய் மாகாணம் வரையிலும்கூட கீழிறங்கிப் பறந்து வரும்.
பைன் மரத்திலிருந்து கிடைக்கும் விதைகளே இப்பறவையின் முதன்மை உணவு ஆகும். கோடைக் காலம் தொடங்கியவுடன் இரை தேடிப் புறப்படும் நட்கிரேக்கர் பறவைகள், பைன் மரத்தின் பழங்களைத் தன் அலகால் சிதைத்து, உடைத்து அதன் விதைகளைச் சேகரித்துக்கொள்கிறன. இவை குளிர் காலம் முழுமைக்கும் தேவையான அளவு விதைகளைச் சேகரித்துக்கொண்டு போய், தன் வசிப்பிடத்தின் அருகே ஓரிடத்தில் 1 முதல் 15 விதைகள் வீதம் கிட்டத்தட்ட 30 ஆயிரம் இடங்களில் ஒரு லட்சம் வரையிலான விதைகளைச் சேமித்து வைத்துவிடும். பைன் மரங்களிலிருந்து விதைகளைப் பிரித்துத் தன் வாயாலேயே, தன் இருப்பிடத்துக்குச் சுமந்து செல்ல வசதியாக இதன் வாயில், நாக்கின் கீழே ஒரு ‘பை’ போன்ற அமைப்பு உள்ளது. இந்தப் பையில் விதைகளின் அளவை பொருத்து 50 முதல் 150 விதைகளைச் சேகரித்துக்கொண்டு பறந்து சென்று தன் இருப்பிடம் அருகே பூமிக்கடியில் குழிகளில் பதுக்கி வைக்கும். 

இவ்வாறு இப்பறவை சேமித்து வைக்கும் விதைகளை மற்ற சில உயிரினங்களும் சாப்பிட்டுவிடும். அதனால் கொஞ்சம் கூடுதலாகவே இவை விதைகளைச் சேமித்து வைப்பதாகப் பறவை ஆராய்ச்சியாளர்கள் சொல்கிறார்கள். இவை குளிர்காலத்தில் சாப்பிட்டது போக மீதியிருக்கும் விதைகள் பூமிக்கு உள்ளேயே புதைந்து கிடக்கும். நல்ல ஈரப்பதமும் வெப்பமும் இருக்குமிடங்களில் இவை முளைத்துப் பெரிய மரங்களாகவும் வளர்ந்துவிடுகின்றன. இவை நல்ல நினைவாற்றல் கொண்டவையாக உள்ளன 9 மாதங்களுக்குப் பிறகுகூட, மூன்று அடி ஆழத்தில் பனியால் மூடி கிடக்கும் விதைகளை இந்த பறவைகளால் எளிதாகக் கண்டுபிடிக்க முடியும்.


</doc>
<doc id="351846" url="https://ta.wikipedia.org/wiki?curid=351846" title="ராம்நாத் சோப்ரா">
ராம்நாத் சோப்ரா

சர் ராம்நாத் சோப்ரா ("Sir Ram Nath Chopra", பிறப்பு: ஆகத்து 17, 1882 - இறப்பு: சூன் 13, 1973) இந்திய மருந்தியலின் தந்தை என அழைக்கப்பட்டவர். இந்திய மருத்துவ களஞ்சியம் அமைக்க முனைப்பாக பாடுபட்டவர் பேராசிரியர் ராம்நாத் சோப்ரா.

வட இந்தியாவில் ராவல்பிண்டியிலிருந்து குடிபெயர்ந்து ஜம்மு காஷ்மீர் மாநிலத்தில் வாழ்ந்து வந்தவா்கள் தோக்கரா குடும்பத்தினா். இக்குடும்பத்தில் 1882 ஆம் ஆண்டு ரகுநாத் சோப்ரா என்பவரின் தலைமகனாகப் பிறந்தார் ராம்நாத் சோப்ரா. ஜம்முவிலும் ஸ்ரீநகரிலும் இவரது பள்ளி வாழ்க்கை தொடங்கியது. ராம்நாத் சோப்ரா பஞ்சாப் பல்கலைக்கழகத்தின் கீழ் லாகூரில் உயர்நிலைக் கல்வி கல்லூரிப் பட்டங்கள் பெற்றார். 1903 ஆம் ஆண்டு இங்கிலாந்து சென்று கேம்பிரிட்ஜ் நகரில் டௌனிங் கல்லூரியில் சேர்ந்து படித்தார். ஏறத்தாழ பத்தாண்டுக் கல்விப் பயணத்தில் அறிவியல் பட்டம் (1905), எல்.ஆர்.சி.பி (LRCP), எம்.ஆா்.சி.எஸ்.(MRCS), எம்.பி(MB), வேதியல் இளங்கலை (BCH) எனப் பட்டங்கள் பெற்றார். 1912 ஆம் ஆண்டு மருந்தியல் உயர்பட்டம் (MD) பெற்றார். இலண்டனில் தூய பர்த்தலோமியெவ் பல்கலைக்கழகத்தில் படித்து வந்த காலகட்டத்தில் இந்திய மருத்துவப் பணித் தேர்விலும் மூன்றாம் மாணவனாக தேர்ச்சி பெற்றார்.

கிழக்கு ஆப்பிரிக்கா, ஆப்கானிஸ்தான் ஆகிய நாடுகளில் பணிபுரிந்தார். பின்னர் வெப்பப் பிராந்திய மருந்துக் கூடம், கல்கத்தா மருத்துவக் கல்லூரி ஆகிய நிறுவனங்களில் 1921 ஆம் ஆண்டு முதல் மருந்தியல் பேராசிரியராக பணியாற்றினார். பின்னாளில் கல்கத்தாவில் வெப்பப் பிராந்திய மருந்துக் கூடத்தின் இயக்குநராகவும் உயர்ந்தார். கீழ்கண்ட துறைகளில் சோப்ரா ஆராய்ச்சிகளை மேற்கொண்டார்.


வெப்பப் பிராந்திய மருந்துக் கூடத்தின் வேதியியல் பேராசிரியரான சுதமாய் கோஷ் என்பவரின் நட்புறவில் 




</doc>
<doc id="351854" url="https://ta.wikipedia.org/wiki?curid=351854" title="ஹசாரிபாக்">
ஹசாரிபாக்

ஹசாரிபாக், (Hazaribagh) இந்தியாவின் ஜார்க்கண்ட் மாநிலத்தின் வடக்கு சோட்டநாக்பூர் கோட்டத்தின் அமைந்த ஹசாரிபாக் மாவட்ட நிர்வாகத் தலைமையிடமும், மாநகராட்சியும் ஆகும். ஹசாரிபாக் நகரத்திலிருந்து 17 கிமீ தொலைவில் கசாரிபாக் தேசியப் பூங்கா உள்ளது. 

பாரசீக மொழியில் ஹசாரி என்பதற்கு ஆயிரம் என்றும், பாக் என்பதற்கு தோட்டம் என்றும் பொருள். எனவே ஹசாரிபாக் நகரத்தை ஆயிரம் தோட்டங்களின் நகரம் என அழைக்கப்படுகிறது.

தாமோதர் ஆற்றின் துணை ஆறான கோனார் ஆறு ஹசாரிபாக் நகரத்தில் பாய்கிறது. ஹசாரிபாக் நகரம் காடுகளால் சூழப்பெற்றது. 

ஜார்க்கண்ட் மாநிலத்தில் தன்பாத்திற்கு பின்னர், இரண்டாவது பெரிய நிலக்கரி சுரங்கங்கள் ஹசாரிபாக்கில் உள்ளது. கொண்டது. இங்கு வெட்டப்படும் நிலக்கரியைக் கொண்டு தேசிய அனல் மின் நிறுவனம் ஆண்டிற்கு 3,000 மெகா வாட் மின்சாரமும், ரிலையன்ஸ் நிறுவனம் 3,600 மெகா வாட் மின்சாரமும் உற்பத்தி செய்கிறது. மைக்கா சுரங்கங்களும் ஹசாரிபாக்கில் உள்ளது. 

மூன்று நடைமேடைகள் கொண்ட ஹசாரிபாக் ரோடு தொடருந்து நிலையம் மாநிலத் தலைநகர் ராஞ்சி மற்றும் மாநிலத்தின் பிற நகரங்களையும் இருப்புப்பாதை வழியாக இணைக்கிறது.

ராஞ்சி, கொல்கத்தா, தன்பாத், பாட்னா மற்றும் அருகில் உள்ள நகரங்களுக்கு சாலை வழியாக பேருந்துகள் இயக்கப்படுகிறது. 

"பிர்சா முண்டா வானூர்தி நிலையம்", ஹசாரிபாக் நகரத்திலிருந்து 96 கிமீ தொலைவில் அமைந்துள்ளது.

சதுர கிலோ மீட்டர் பரப்பளவு கொண்ட ஹசாரிபாக் நகரத்தின் 2011 -ஆம் ஆண்டின் மக்கள் தொகை கணக்கெடுப்பின் படி மொத்த மக்கள் தொகை 1,42,489 ஆகும். அதில் ஆண்கள் 74,132; பெண்கள் 68,357 ஆக உள்ளனர். பாலின விகிதம் 100 ஆண்களுக்கு, 922 பெண்கள் வீதம் உள்ளனர். சராசரி எழுத்தறிவு பெற்றவர்கள் 1,12,533 (89.36 %) ஆவர். ஆண் எழுத்தறிவு 60,840 (92.98 %) ஆகவும்; பெண் எழுத்தறிவு 51,693 (85.44 %) ஆகவும் உள்ளது. ஆறு வயதிற்குட்பட்டவர்களின் எண்ணிக்கை 16,555 ஆக உள்ளது. 

ஹசாரிபாக் நகரத்தில் இந்துக்கள் 1,06,340 (74.63%) இசுலாமியர்கள் 28,352 (19.90 %); சமணர்கள் 1,548 (1.09%); கிறித்தவர்கள் 4,575 (3.21 %); மற்றவர்கள் 1.17% ஆக உள்ளனர். 

இந்நகரத்தில் இந்தி, உருது, சந்தாலி, ஹோ மொழிகள் பேசப்படுகிறது. 



</doc>
<doc id="351858" url="https://ta.wikipedia.org/wiki?curid=351858" title="4-சயனோ-3-(முப்புளோரோமெத்தில்)அனிலின்">
4-சயனோ-3-(முப்புளோரோமெத்தில்)அனிலின்

4-சயனோ-3-(முப்புளோரோமெத்தில்)அனிலின் "(4-Cyano-3-(trifluoromethyl)aniline)" என்பது CHFN என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். 4-அமினோ-2-(முப்புளோரோமெத்தில்)பென்சோநைட்ரைல் என்ற பெயராலும் இச்சேர்மம் அழைக்கப்படுகிறது. அனிலின் சேர்மத்தின் சயனைடேற்ற முப்புளோரோமெத்திலேற்ற வழிப்பொருளாக இது வகைப்படுத்தப்படுகிறது. சிடீராய்டு அல்லாத ஆண்ட்ரோசனெதிர்ப்பு பைகாலுடமைடு மருந்துவகைப் பொருள் தயாரிக்கும் தொகுப்பு வினைகளில் தொடக்கப் பொருளாக 4-சயனோ-3-(முப்புளோரோமெத்தில்)அனிலின் பயன்படுத்தப்படுகிறது


</doc>
<doc id="351859" url="https://ta.wikipedia.org/wiki?curid=351859" title="ஐதரசன் அயோடைடு">
ஐதரசன் அயோடைடு

ஐதரசன் அயோடைடு என்பது HI மூலக்கூறு வாய்ப்பாடு கொண்ட ஒரு ஈரணு மூலக்கூறு உடைய ஐதரசன் ஆலைடு ஆகும். நீர்த்த கரைசலான HI கரைசல்கள் ஐதரோஅயோடிக் காடி அல்லது ஐதரையோடிக் காடி என்றழைக்கப்படும் வலிமைமிகு அமிலமாகும். கரிம மற்றும் கனிமச் சேர்மங்களின் தொகுப்புகளில் அயோடின் தயாரிப்பில் முதன்மை ஆதாரமாகவும், ஒடுக்கும் காரணியாகவும் HI உள்ளது.

HI ஒரு நிறமற்ற வாயு ஆகும். இது ஆக்சிசன் உடன் வினைபுரிந்து நீர் மற்றும் அயோடினைத் தருகிறது. ஈரமான காற்றுடன், மூடுபனி அல்லது புகை போன்ற ஐதரோஅயோடிக் காடியைத் கொடுக்கிறது. ஒரு லிட்டர் நீரானது, 425 லிட்டர் ஐதரசன் அயோடைடில் கரைகிறது. ஒரு மூலக்கூறு HI, நான்கு மூலக்கூறு நீருக்கு ஈடான செறிவு மிகுந்த கரைசலை உருவாக்குகிறது.

ஐதரோஅயோடிக் காடி என்பது தூய ஐதரசன் அயோடைடு ஆகாது. ஆனால், ஐதரசன் அயோடைடு கலந்த ஒரு கலவை ஆகும். வழக்கமாக வணிகரீதியான "செறிவுமிக்க" ஐதரோஅயோடிக் காடியானது, அதன் நிறையில் 48-57% HI ஐக் கொண்டுள்ளது. அயோடைடு அயனி மற்ற ஆலைடுகளை விடவும் மிகவும் பெரியதாக உள்ளதால், எதிர்மின் சுமையானது பெரிய இடைவெளிகளில் விரவி காணப்படுகிறது. மாறாக, குளோரைடு அயனி மிகவும் சிறியதாக உள்ளது, இதன் எதிர்மின்சுமை செறிவுமிக்கது. இது புரோட்டான் மற்றும் குளோரைடு அயனி இடையே வலுவான தொடர்புக்கு வழிவகுக்கிறது. HI சேர்மத்தில் உள்ள வலிமை குறைந்த H···I தொடர்பினால் புரோட்டான் எதிர்மின் பகுதியிலிருந்து பிரிகையடைகிறது. இதுவே ஐதரசன் ஆலைடுகளிலேயே, ஐதரசன் அயோடைடு வலிமை மிகுந்து இருப்பதற்கான காரணமாகும்.

தொழிற்துறையில் ஐதரசன் அயோடைடானது (HI), அயோடின் (I) மற்றும் ஐதரசீனை வினைபுரியச் செய்து தயாரிக்கப்படுகிறது. இதில் நைட்ரசன் வாயுவும் விளைபொருளாக உருவாகிறது.

வினையானது நீரில் நிகழ்த்தப்படும் போது, HI ஐ காய்ச்சி வடிகட்ட வேண்டும்.

செறிவுமிக்க பாசுபாரிக் காடியில், சோடியம் அயோடைடு (NaI) அல்லது மற்ற கார அயோடைடு கரைசலில் இருந்து HI காய்ச்சி வடிகட்டப்படுகிறது (அயோடைடு அமிலத்தன்மையாக்க அடர் கந்தக அமிலத்தைப் பயன்படுத்தினால் அயோடைடானது ஆக்சிசனேற்றம் அடைந்து தனிமநிலை அயோடினாகி விடும் வாய்ப்புள்ள காரணத்தால் கந்தக அமிலத்தை இந்தச் செயல்முறைக்குப் பயன்படுத்த இயலாது என்பதை கவனத்தில் கொள்ள வேண்டும்).

மற்றொரு முறையில் நீர்த்த அயோடின் கரைசலில், ஐதரசன் சல்பைடு ஆவியை செலுத்தும் போது ஐதரோஅயோடிக் காடி (இது காய்ச்சி வடிகட்டப்படுகிறது) மற்றும் தனிம நிலைக் கந்தகம் உருவாகிறது (இது வடிகட்டிபிரிக்கப்படுகிறது):

கூடுதலாக, H ஐயும் I ஐயும் ஒருங்கிணைப்பதன் மூலம் HI ஐ தயார் செய்யலாம்:

இந்த முறையானது பொதுவாக மிகவும் தூய்மையான மாதிரிகளைப் பெறுவதற்கு மேற்கொள்ளப்படுகிறது.

H மற்றும் I மூலக்கூறுகளுக்கு இடையே நடைபெறும் வினை எளிய ஈரணு மூலக்கூறு வினையாக பல ஆண்டுகளாக கருதப்பட்டது. வாயுக்களின் கலவையை I இன் பிரிகை ஆற்றலுக்கு இணையான, 578 nm ஒளியின் அலைநீளத்தில் செலுத்தும்போது வினையின் வேகம் குறிப்பிடத்தக்க அளவு அதிகரித்தது, இந்த விளைவானது பின்வரும் வினைவழிமுறைக்கு ஆதரவாக அமைகிறது. அதன்படி, I முதலில் பிரிகையடைந்து இரண்டு அயோடின் அணுக்களை தருகிறது. அவை ஒவ்வொன்றும் ஒரு H மூலக்கூறுக்குப் பக்கவாட்டில் இணைந்து பிணைப்பை உடைக்கிறது.

ஆய்வகத்தில், மற்றொரு முறையில் பாசுபரசு டிரைஅயோடைடு (PI) நீராற்பகுப்படையச் செய்யப்படுகிறது. இதில் பாசுபரசு டிரைபுரோமைடு (PBr) க்கு சமானமான அயோடின் பயன்படுத்தப்படுகிறது, இந்த முறையில், I பாசுபரசு உடன் வினைபுரிந்து பாசுபரசு டிரைஅயோடைடு உருவாகிறது, மேலும் இது நீருடன் வினைபுரிந்து HI மற்றும் பாசுபரசு காடியைத் தருகிறது.

ஐதரசன் அயோடைடு கரைசல் காற்றில் எளிதாக ஆக்சிசனேற்றம் அடைகின்றது.

HBr மற்றும் HCl போன்று, HI ஆல்கினுடன் சேர்க்கை வினையில் ஈடுபடுகிறது.:

கரிம வேதியலில் ஓரிணைய ஆல்ககால், அல்கைல் ஆலைடாக மாற்றப்பட HI பயன்படுகிறது. இவ்வினை ஒரு இருமூலக்கூற்று கருக்கவர் பதிலியீட்டு வினை (S2) ஆகும். இதில் அயோடைடு அயனி "செயல்மிக்க" ஐதராக்சில் தொகுதியால் (நீர்) இடமாற்றம் செய்யப்படுகிறது.

அயோடைடு அயனியானது, புரோமைடு அல்லது குளோரைடை விட சிறந்த கருக்கவர் காரணியாக செயல்படும் காரணத்தால், மேலே குறிப்பிட்ட வினையில், இதர ஐதரசன் ஆலைடுகளை விட ஐதரசன் அயோடைடுக்கு முன்னுரிமை வழங்கப்படுகிறது. இதன் காரணமாக, வினையானது, அதிகமாக வெப்பப்படுத்தப்பட வேண்டிய அவசியமில்லாமலேயே குறிப்பிடத்தக்க வேகத்தில் நடைபெறுகிறது. இவ்வினையானது ஈரிணைய ஆல்ககால்கள் மற்றும் மூவிணைய ஆல்ககால்களுடனும் கூட நிகழ்கிறது. ஆனால், வினையானது ஒற்றை மூலக்கூறு கருக்கவர் பதிலீட்டு வினை S1 வழிமுறையில் நடைபெறுகிறது.

ஈதரைப் பிளவுறச் செய்து அல்கைல் அயோடைடு மற்றும் ஆல்ககால் பெறுவதற்கு HI (அல்லது HBr) பயன்படுகிறது, இது ஆல்ககாலின் பதிலீட்டு வினையை ஒத்துள்ளது. ஈதர் போன்ற வேதியியல் நிலைப்புத்தன்மை மற்றும் மந்தத் தன்மை உடைய சேர்மத்தை வினைவேகமிக்க வினைக்குழுவினைக் கொண்ட சேர்மமாக மாற்றுவதால், ஈதரின் பிணைப்பில் ஏற்படும் இத்தகைய பிளவு முக்கியத்துவம் வாய்ந்ததாக உள்ளது. உதாரணமாக பின்வரும் வினையில் டைஎத்தில் ஈதரானது, எத்தனால் மற்றும் எத்தில் அயோடைடு ஆக பிளவுறச் செய்யப்படுகிறது.

அயோடைடானது குறைவான இடத்தடங்கலைக் (steric hindrance) கொண்டுள்ள ஈதர் கார்பனை தாக்குகிறது. ஆக இந்த வினையானது இடத்தெரிவு கொண்டுள்ள (regiospecific) வினையாக உள்ளது.

HCl மற்றும் HBr போன்றே, ஐதரசன் அயோடைடும் மார்கோவ்னிகாவ் விதி மற்றும் எதிர்-மார்கோவ்னிகோவ் விதிகளுக்குட்பட்ட சேர்மமாகும். 

நவீன தரங்கள் கடுமையானவையாக இருந்தாலும் கூட, கரிம வேதியியல் வரலாற்றின் ஆரம்பகாலத்தில் ஒடுக்கும் காரணியாக HI ஆனது பயன்படுத்தப்பட்டது. 19 ஆம் நூற்றாண்டில் வேதியியலாளர்கள் உயர் வெப்பநிலையில் பென்சீனை, HI ஆல் ஒடுக்கம் செய்வதன் மூலம் வளையஎக்சேன் தயாரிக்க முயன்றனர், ஆனால் அதற்கு பதிலாக மெத்தில் வளையபெண்டென் பிரித்தெடுக்கப்பட்டது. இதை முதன்முறையாக கில்லானி தெரிவித்தார்..சர்க்கரை மற்றும் பிற பாலியால்கள், ஐதரோஅயோடிக் காடியால் ஒடுக்கப்படும் போது பல அல்லது அனைத்து ஐதராக்சி தொகுதிகளும் பிளவுறுகின்றன. பெரும்பாலும் குறைவான விளைபொருளே கிடைக்கிறது மேலும் இது மறுஉருவாக்கம் செய்யப்படுகிறது..α-கார்போனைல் தொகுதி உள்ள ஆல்ககால்கள் மற்றும் பென்சைல் ஆல்ககால் போன்றவை HI ஆல் ஒடுக்கப்பட்டு தொகுப்புமுறையில் பயன்மிக்க அதனதன் ஐதரோகார்பன்களைத் தருகின்றன. (ROH + 2HI → RH + + I)..இந்த செயல்முறையானது HI இல் சிவப்பு பாசுபரசை வினைவேகமாற்றியாக பயன்படுத்தி உருவான அயோடினானது (I) ஒடுக்கப்படுகிறது.




</doc>
<doc id="351874" url="https://ta.wikipedia.org/wiki?curid=351874" title="அமோனியம் நைட்ரைட்டு">
அமோனியம் நைட்ரைட்டு

அமோனியம் நைட்ரைட்டு "(Ammonium nitrite)" என்பது NHNO என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமாகும். நைட்ரசு அமிலத்தின் அமோனியம் உப்பாகக் கருதப்படும் இவ்வுப்பு தனித்த தூய்மையான நிலையில் உபயோகப்படுத்தப்படுவதில்லை. ஏனெனில் அமோனியம் நைட்ரைட்டு சேர்மம் நிலைப்புத்தன்மை அற்றது. அறை வெப்பநிலையிலும் கூட தண்ணீராகவும் நைட்ரசனாகவும் இச்சேர்மம் சிதைவடைந்து போகிறது. 

இயற்கையில் அமோனியம் நைட்ரைட்டு காற்றில் தோன்றுகிறது. நைட்ரசன் டையாக்சைடையும்ம் நைட்ரிக் ஆக்சைடையும் சம அளவு ஈர்த்தல் செயல்முறை மூலமாக இதை தயாரிக்க முடியும் . 

அமோனியாவுடன் ஓசோன் அல்லது ஐதரசன் பெராக்சைடு சேர்த்து ஆக்சிசனேற்றம் செய்வதன் மூலமாகவும் தயாரிக்கலாம். பேரியம் நைட்ரைடு அல்லது ஈய நைட்ரைடுடன் அமோனியம் சல்பேட்டு அல்லது வெள்ளி நைட்ரைடும் அமோனியம் குளோரைடும் கலந்த கலவை அல்லது அமோனியம் பெர்குளோரேட்டும் பொட்டாசியம் நைட்ரைடும் கலந்த கலவையைப் பயன்படுத்தி வீழ்படிவாக்குதல் மூலமும் அமோனியம் நைட்ரைட்டு தயாரிக்க முடியும். வினையில் உருவாகும் வீழ்படிவு வடிகட்டப்பட்டு கரைசல் அடர்த்தியாக்கப்படுகிறது. தண்ணீரில் கரையக்கூடிய நிறமற்ற படிகங்கள் உருவாகின்றன. ஆனால் சூடுபடுத்தப்பட்டால் அல்லது அமிலத்தின் முன்னிலையில் தண்ணீர் மற்றும் நைட்ரசனாக சிதைவடைந்து விடுகிறது . குறைவான வெப்பநிலையிலும், உயர் pH மதிப்பிலும் அமோனியம் நைட்ரைடடு நிலைத்தன்மையுடன் காணப்படுகிறது. pH 7.0 விற்கு குறைவாக இருக்கும் நிலை ஏற்பட்டால் வெடிக்கவும் நேரிடலாம். அமோனியா கரைசலைச் சேர்ப்பதன் மூலமாக பாதுகாப்பான காரக்காடித்தன்மை சுட்டெண் மதிப்பை நிலைப்படுத்திக் கொள்ளலாம். அமோனியம் நைட்ரைட்டு, அமோனியாவின் விகிதம் கண்டிப்பாக 10% அளவிற்கு அதிகமாக இருக்க வேண்டும். 
NH4NO2 → N2 + 2 H2O

60–70 ° செ வெப்பநிலையில் அமோனியம் நைட்ரைட்டு வெடிக்க நேரிடலாம். உலர் படிகநிலையைக் காட்டிலும் அடர்த்தியான நீரிய கரைசலில் கரைந்துள்ள போது இச்சேர்மம் விரைவாக சிதைவடைந்து விடுகிறது. 


</doc>
<doc id="351876" url="https://ta.wikipedia.org/wiki?curid=351876" title="ஈய டெட்ராபுளோரைடு">
ஈய டெட்ராபுளோரைடு

ஈய டெட்ராபுளோரைடு "(Lead tetrafluoride)" என்பது ஈயமும் புளோரினும் சேர்ந்து உருவாகும் ஒரு கனிமச் சேர்மமாகும். உருகுநிலை 600 பாகை ̺செல்சியசு வெப்பநிலை கொண்ட இந்த மஞ்சள் நிறத்திண்மம் மட்டுமே அறை வெப்பநிலையில் நிலைப்புத்தன்மை கொண்ட ஈயத்தின் டெட்ரா ஆலைடு உப்பாகும். வெள்ளீய(IV) புளோரைடுடன் ஈயடெட்ராபுளோரைடு சமகட்டமைப்பைக் கொண்டுள்ளது. எண்முகமாக ஒருங்கிணைந்த ஈய சமதள அடுக்குகளால் ஆன படிக அமைப்பைக் கொண்டுள்ளது. இவ்வமைப்பிலுள்ள எண்முகங்கள் நான்கு மூலைகளைப் பகிர்ந்து கொண்டும் இரண்டு விளிம்புகள் பகிர்ந்து கொள்ளப்படாமலும், புளோரின் அணுக்கள் ஒன்றுக்கொன்று மாறுபக்கமாகவும் அமைந்துள்ளன


</doc>
<doc id="351883" url="https://ta.wikipedia.org/wiki?curid=351883" title="ஆர்த்தோ-குமாரிக் அமிலம்">
ஆர்த்தோ-குமாரிக் அமிலம்

ஆர்த்தோ-குமாரிக் அமிலம் "(o-Coumaric acid)" என்பது CHO என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மம் ஆகும். சின்னமிக் அமிலத்தின் ஐதராக்சி வழிப்பொருளான இச்சேர்மம் ஒரு ஐதராக்சிசின்னமிக் அமிலமாகும். ஆர்த்தோ-குமாரிக் அமிலம், மெட்டா-குமாரிக் அமிலம், பாரா-குமாரிக் அமிலம் என்று மூன்று வகையான மாற்றியன்கள் காணப்படுகின்றன. இவை ஒவ்வொன்றும் பீனைல் தொகுதியில் பதிலீடு செய்யப்பட்டுள்ள ஐதராக்சி குழுவின் இடவமைப்பைப் பொறுத்து வேறுபடுகின்றன. 
வினிகரில் ஆர்த்தோ-குமாரிக் அமிலம் காணப்படுகிறது.

3-(2-ஐதராக்சிபீனைல்)புரோப்பனேட்டு மற்றும் நிக்கோனிடமைடு அடினைன் டைநியூக்ளியோடைடு+ இவற்றிலிருந்து 2-குமாரேட்டு ரிடக்டேசு என்ற நொதி 2-குமாரேட்டை உருவாக்குகிறது. பீனைல் அலானின் வளர்சிதை மாற்றத்தில் இந்நொதி பங்கேற்கிறது. 



</doc>
<doc id="351888" url="https://ta.wikipedia.org/wiki?curid=351888" title="பாரதி பாஸ்கர்">
பாரதி பாஸ்கர்

பாரதி பாஸ்கர் என்பவர் தமிழ்ப் பேச்சாளர். சன் தொலைக்காட்சி நடத்தும் பட்டி மன்ற நிகழ்ச்சி மூலமாகப் பிரபலமானவர்.
'வாங்க பேசலாம்' என்னும்  சன் தொலைக்காட்சி நிகழ்ச்சியிலும் தொடர்ந்து பங்கேற்று வருகிறார். 

சென்னை அழகப்பர் தொழில்நுட்பக் கல்லூரியில் வேதிப்பொறிஞர் பட்டமும், அண்ணா பல்கலைக்கழகத்தில் வணிக மேலாண்மை முதுகலைப் பட்டமும் பெற்றார். சிட்டி வங்கியில் துணைத் தலைவர் பதவியில் இருந்து பணி  செய்கிறார்.

கல்கியில்  சிறுகதைகள், தினமணியில் கட்டுரைகள், அவள் விகடனில்  'நீ நதி போல ஓடிக்கொண்டிரு' என்ற தொடர்கட்டுரையும் எழுதியுள்ளார்.


</doc>
<doc id="351896" url="https://ta.wikipedia.org/wiki?curid=351896" title="மருத்துவப் பழமொழிகளின் பட்டியல்">
மருத்துவப் பழமொழிகளின் பட்டியல்

மருத்துவப் பழமொழிகளின் பட்டியல்:




</doc>
<doc id="351902" url="https://ta.wikipedia.org/wiki?curid=351902" title="கூகூர் குகேஸ்வரர் கோயில்">
கூகூர் குகேஸ்வரர் கோயில்

கூகூர் குகேஸ்வரர் கோயில் தமிழ்நாட்டில் திருச்சி மாவட்டத்தில் உள்ள சிவன் கோயிலாகும்.

இக்கோயில் திருச்சி மாவட்டத்தில் கூகூர் என்னுமிடத்தில் அமைந்துள்ளது. 

இக்கோயிலின் மூலவராக குகேஸ்வரர் உள்ளார். மூலவர் மேற்கு திசை நோக்கிய நிலையில் உள்ளார். இங்குள்ள இறைவி கல்யாணசுந்தரி ஆவார். நவராத்திரி, கார்த்திகை, சிவராத்திரி, ஆண்டுப்பிறப்பு, பொங்கல், பௌர்ணமி நாட்களில் விழாக்கள் இங்கு கொண்டாடப்படுகின்றன.

திருச்சுற்றில் விநாயகர், வள்ளி தெய்வானையுடன் முருகன், சண்டிகேஸ்வரர் ஆகியோர் உள்ளனர். அருகே நவக்கிரக சன்னதி உள்ளது. கிழக்கில் பைரவரும், தெற்கில் தட்சிணாமூர்த்தியும் உள்ளனர். 

தஞ்சாவூர் மாவட்டததில் கூகூர் என்ற பெயரில் ஒரு ஊர் உள்ளது. அங்குள்ள கோயில் ஆம்பரவனேஸ்வரர் கோயிலாகும்.


</doc>
<doc id="351904" url="https://ta.wikipedia.org/wiki?curid=351904" title="இந்தியாவின் பொது விடுமுறை நாட்கள்">
இந்தியாவின் பொது விடுமுறை நாட்கள்

இந்தியா, கலாச்சார ரீதியில் வேறுபட்டிருந்தாலும், பல்வேறு பண்டிகைகளையும், விடுமுறைகளையும் கொண்டாடும் உற்சாகமான சமுதாயம் ஆகும். இந்தியாவில் நான்கு தேசிய நாட்கள் அனுசரிக்கப்படுகிறது, அவை: ஆகஸ்டு 15 அன்று சுதந்திர தினம், அக்டோபர் 2 அன்று மாகத்மா காந்தி பிறந்த தினம், ஜனவரி 26 அன்று குடியரசு தினம், மற்றும் ஏப்ரல் 14 அன்று அம்பேத்கார் தினம்.

மாநிலங்களில் உள்ளூர் மத மற்றும் மொழி சார்ந்த திருவிழாக்கள் உள்ளன. இந்தியா முழுவதும் பிரபலமான மத திருவிழாக்கள் குரு நானக் ஜெயந்தி மற்றும் வைசாக்கி போன்ற சீக்கிய திருவிழாக்கள்; இந்து மத திருவிழாக்கள், பொங்கல், மகா சிவராத்திரி, விநாயகர் சதுர்த்தி, சரஸ்வதி பூஜை, தீபாவளி, விநாயகர் சதுர்த்தி, ரக்ஷா பந்தன், ஹோலி, துர்கா பூஜை, தசரா ; இஸ்லாமிய விழாக்கள் ஈத் உல்-பித்ர், ஈத் அல்-அதா, மீலாது உல் நபி, முஹர்ரம்; புத்தர் ஜெயந்தி மற்றும் லோசர் போன்ற புத்த திருவிழாக்கள் மற்றும் கிறிஸ்தவ விழாக்கள், கிறிஸ்துமஸ், புனித வெள்ளி  போன்ற விழாக்கள் கொண்டாடப்படுகிறது.

தேசிய விடுமுறையானது அனைத்து மாநிலங்கள் மற்றும் யூனியன் பிரதேசங்களில் அனுசரிக்கப்படுகிறது.

இந்தியாவில் நான்கு தேசிய நாட்கள் உள்ளன.

அவை:

இந்துக்கள் கொண்டாடும் பல விழாக்கள் ஆண்டு முழுவதும் உள்ளன. இந்து மத திருவிழாக்கள் ஒன்று அல்லது அதற்கு மேற்பட்ட மத, புராண மற்றும் பருவகால முக்கியத்துவம் கொண்டவை. இவ்விழாக்களின் விழா பாணி மற்றும் விழாக் கொண்டாட்டத்தின் தீவிரம் பிராந்திய ரீதியில் வேறுபடுகிறது. மிகவும் பிரபலமான திருவிழாக்கள் பட்டியல் கீழே கொடுக்கப்பட்டுள்ளது:-
ஒரிசா, குஜராத்தெலுங்கானா
பல சீக்கிய பண்டிகைகள் விடுமுறைகளாக அனுசரிக்கப்படுகிறது. 
 

குறிப்பு: , பார்சிகள் இந்தியாவில் செகன்சாஹி நாட்காட்டியை பயன்படுத்துகின்றனர், மாறாக ஈரானியர்கள் காத்மி நாட்காட்டியை பயன்படுத்துகின்றனர். வட அமெரிக்க மற்றும் ஐரோப்பிய பார்சிகள் தங்கள் சொந்த பதிப்பான பாசிலி நாட்காட்டியை பெற்றிருக்கின்றனர். இந்த வேறுபாடுகள் மூலம் ஏற்படும் மாற்றங்கள் விடுமுறை தினங்களிலும் ஏற்படுகின்றன. உதாரணமாக, நவ்ரூஸ் புதிய ஆண்டு ஈரானியர்களுக்கு வசந்த காலத்திலும், ஆனால் பார்சிகளுக்கு கோடைகாலத்திலும் வரும்.
பல மத, இன, மற்றும் பிற பாரம்பரிய அதிகாரப்பூர்வ விடுமுறைகளை தவிர்த்து  கூடுதலாக, விரிவுப்படுத்த விடுமுறைகளும் உண்டு, அவை மாநில, ஒன்றிய அரசு மற்றும் தொழில் நிறுவனங்களில் அனுசரிக்கப்படுகிறது.
உத்திரப்பிரதேசம்ராச்சுத்தான்மகாராட்டிரம் தினம்குஜராத்மேற்குவங்காளம்சம்மூ மற்றும் காசுமீர்
கடந்த இரண்டு சம்பளக்குழுவானது, சுதந்திர தினம், குடியரசு தினம், காந்தி ஜெயந்தி போன்ற விடுமுறைகளை தவிர்த்து மற்ற அனைத்து மதம் சார்ந்த பொது விடுமுறைகளை தவிர்த்து விடலாம் என பரிந்துரைத்தது.

தற்பொழுது வழக்கத்திலிருக்கும், ஊழியர்கள் தங்கள் சொந்த விருப்பத்தின் பேரில் 2நாட்களை விடுமுறையை தேர்ந்தெடுப்பதை 8நாட்களாக அதிகரிக்க முன்னொழியப்பட்டுள்ளது. ஆயினும் இது இந்திய அரசாங்கத்தினால் அங்கீகரிக்கப்படவில்லை; மற்ற நாடுகளை விட இந்தியாவில் மதம் சார்ந்த விடுமுறைகளின் எண்ணிக்கை அதிக அளவில் உள்ளன.

மத்திய & மாநில அரசுகள் இந்தியாவில் ஆண்டுதோறும் கடைபிடிக்கப்படவேண்டிய விடுமுறைகளை பட்டியிலிட்டுள்ளது. பட்டியல் இரண்டு பகுதிகளாக பிரிக்கப்பட்டுள்ளது:
இது தவிர உள்ளூர் நிர்வாகம் மாவட்ட மட்டத்தில் கூட கூடுதல் விடுமுறை பட்டியிலிடும், இவை உள்ளூர் விடுமுறை என அழைக்கப்படும். 

இந்திய அரசு சார்பாக பணியாளர் அமைச்சகம் , பொதுமக்கள் குறைகள் மற்றும் ஓய்வூதியங்கள் (பணியாளர்கள் மற்றும் பயிற்சி துறை) ஒன்றிய அரசு அலுவலகங்களில் அனுசரிக்கப்படும் பட்டியல் வெளியிடும், இது இரண்டு பாகங்களாக பிரிக்கப்பட்டுள்ளது, அதாவது அட்டவணை I & அட்டவணை II.

இணைப்பு 1 என அழைக்கப்படும் அரசிதழ் பதிவுபெற்ற விடுமுறை கொண்டுள்ள பட்டியல் கட்டாய விடுமுறை ஆகும். இந்த பட்டியலில் இரண்டு பகுதிகளை கொண்டது:

இது இந்தியா முழுவதும் கட்டாயமாக அனுசரிக்கப்படவேண்டிய விடுமுறைகளை கொண்டுள்ளது. இந்த விடுமுறை:

பத்தி 2ல் குறிப்பிடப்பட்டுள்ள 14 கட்டாய விடுமுறை தவிர்த்து, மாநில தலைநகரங்களில் இயங்கிக்கொண்டிருக்கும் "ஒன்றிய அரசு ஊழியர்கள் நல ஒருங்கிணைப்பு குழு", மேலும் கூடுதலாக மூன்று விடுமுறை தினங்களை கீழேயுள்ள பட்டியலில் இருந்து முடிவு செய்யலாம்,  (தேவைப்பட்டால் மாநிலத்தின் மற்ற இடங்களில் உள்ள ஒருங்கிணைப்பு குழுக்களையும் ஆலோசிக்கலாம்). இறுதி பட்டியல் சம்பந்தப்பட்ட மாநிலத்திலுள்ள அனைத்து ஒன்றிய அரசு அலுவலகங்களுக்கும் சீராக பொருந்தும். இது அமைச்சகத்திடம் முன்கூட்டியே அனுமதி பெறப்பட்ட பின்னர் அறிவிக்கப்படும், அதன் பின்னர் எந்த மாற்றமும் செய்ய முடியாது.

அட்டவணை II என அழைக்கப்படும் கட்டுப்படுத்தப்பட்ட விடுமுறை நாட்கள் உள்ளன, ஒவ்வொரு ஊழியரும் இரண்டு விடுமுறை நாட்களை இந்த பட்டியலிருந்து சொந்த விருப்பத்தின் பேரில் தேர்வு செய்யலாம். மாநில தலைநகரங்களிலுள்ள ஒருங்கிணைப்பு குழுக்கள் பத்தி 3.1 குறிப்பிடப்பட்டுள்ளதிலிருந்து 3 பொது விடுமுறை நாட்களை பட்டியிலிடும், மற்ற 9 நாட்கள் கட்டுப்படுத்தப்பட்ட விடுமுறை ஆகும்.

தொழில்துறை, வணிக மற்றும் வர்த்தக துறைகளை உள்ளடக்கிய ஒன்றிய அரசு நிறுவனங்கள் 16 விடுமுறை நாட்களை ஒரு வருடத்தில் அனுசரிக்கலாம், இதில் மூன்று தேசிய விடுமுறை அதாவது குடியரசு தினம், சுதந்திர தினம் மற்றும் மகாத்மா காந்தி பிறந்த நாள் ஆகியன கட்டாய விடுமுறை நாளாகும், மீதமுள்ள விடுமுறைகளை அந்த நிறுவனங்கள்/அமைப்புக்கள் பத்தி 3.2-க்கு உட்பட்டு தீர்மானிக்கலாம்.

வங்கிகளைப் பொருத்தவரையில், ஆண்டு அடிப்படையில் 15 விடுமுறை நாட்களே  பொருளாதாரத் துறையினால்(வங்கி துறை) அறிவுறுத்தப்படுகின்றன.




</doc>
<doc id="351907" url="https://ta.wikipedia.org/wiki?curid=351907" title="அனிசோல்">
அனிசோல்

அனிசோல் ("Anisole") அல்லது மீதாக்சிபென்சீன் ("methoxybenzene") என்பது CHOCH என்னும் வாய்பாட்டைக் கொண்ட ஒரு கரிமச் சேர்மம் ஆகும். இது நிறமற்ற நீர்மம், மற்றும் சோம்பு விதையை நினைவூட்டும் மணம் உடையது. இயற்கை மற்றும் செயற்கை வாசனை திரவியங்களில் இதன் வழிபொருட்கள் காணப்படுகின்றன. இச்சேர்மம் செயற்கை முறையில் தயாரிக்கப்படுகிறது. பல செயற்கை சேர்மங்கள் தயாரிப்பதற்கு முன்னோடியாக உள்ளது. இது ஒரு ஈதர் ஆகும்.

அனிசோல் பென்சீனைக் காட்டிலும் விரைவாக அரோமாட்டிக் இலத்திரன்கவர் பதிலீட்டு வினைக்கு உட்படுகிறது. இது நைட்ரோபென்சீனை விட விரைவாக செயல்படுகிறது. மீதாக்சி தொகுதி ஒரு ஆர்த்தோ/பாரா வழிபடுத்தும் தொகுதி, அதாவது எலக்ட்ரான்கவர் பதிலீட்டுவினை இந்தப்பகுதிகளில் முன்னுரிமையுடன் நடைபெறுகிறது. பென்சீனுக்கு எதிராக அனிசோலின் அதிகமான கருக்கவர்தன்மை மீதாக்சி தொகுதியின் தாக்கத்தை பிரதிபலிக்கிறது, இது பென்சீன் வளையத்தை மேலும் எலக்ட்ரான் நிறைந்ததாக ஆக்குகிறது. உடனிசைவு எலக்ட்ரான் வழங்கிகளை வளையத்தில் பெற்றுள்ள, பை மேகங்களால் மீதாக்சி தொகுதி வலுவாக பாதிக்கப்படுகிறது.

அனிசோல் நீரற்ற அசிட்டிக் காடியுடன் வினைபுரிந்து 4-மிதாக்சிஅசிட்டோபீனோன் கிடைக்கிறது. இது கருக்கவர்தன்மைக்கு உதாரணமாகும்.

பெரும்பாலான அசிட்டோபினோன்கள் போல் இல்லாமல், மீதாக்சி தொகுதியின் தாக்கத்தினை பிரதிபலிக்கும் வகையில், மீதாக்சிஅசிட்டோபீனோனில் இரண்டாவது அசிட்டைலேற்றம் நடைபெறுகிறது. உதாரணமாக, PS லாசன்சு காரணியால் [(CHOCH)PS]. அனிசோலாக மாற்றப்படுகிறது.

ஈதர் பிணைப்பு மிகவும் நிலைப்புத்தன்மை உடையது, ஆனால் ஐதரோஅயோடிக் காடியினால் மெத்தில் தொகுதி நீக்கப்படுகிறது.

அனிசோல் வில்லியம்சன் ஈதர் தொகுப்புகளால் தயாரிக்கப்படுகிறது, சோடியம் பீனாக்சைடு, மெத்தில் புரோமைடு மற்றும் அதனுடன் தொடர்புடைய மெத்திலேற்ற காரணிகளுடன் வினைபுரியச் செய்து அனிசோல் தயாரிக்கப்படுகிறது.

அனிசோல் என்பது வாசனை திரவியங்கள், பூச்சிகளில் இனச்சேர்க்கையைத் தூண்டும் வண்ணம் சுலக்கும் ஒரு வகை இரசாயனப் பொருள் மருத்துவம் மற்றும் மருந்துகள் தயாரிப்பதற்கு முன்னோடியாகும். எடுத்துக்காட்டாக, அனிசோலில் இருந்து செயற்கை அனிதோல் பெறப்படுகிறது.

அனிசோல் 3700 மி.கி./கி ல் நச்சுத்தன்மையற்றது. அதன் முக்கிய தீங்கு அதன் தீப்பற்றும் தன்மை ஆகும்.




</doc>
<doc id="351917" url="https://ta.wikipedia.org/wiki?curid=351917" title="மிட்டாய்">
மிட்டாய்

மிட்டாய் என்பது சர்க்கரையை முதன்மை மூலப்பொருளாகக் கொண்ட இனிப்பு வகையாகும். இன்னட்டுகள் (Chocolates), மெல்லும் கோந்து (chewing gums) மற்றும் இனிப்பு மிட்டாய் போன்றவை இனிப்புத் தின்பண்டங்களாக வகைப்படுத்தப்படுகின்றன. காய்கறிகள்,பழங்கள் அல்லது கொட்டைகள் இனிப்பு அல்லது சர்க்கரை முலாம் பூசப்பட்டு இனிப்பூட்டப்பட்ட மிட்டாய்களாகவும் விற்கப்படுகின்றன.

பௌதீக ரீதியாக, சர்க்கரை அல்லது சர்க்கரை உபபொருட்கள் பயன்படுத்தும் குறிப்பிடத்தக்க அளவைப் பொருத்து மிட்டாய்கள் வகைப்படுத்தப்படுகின்றன. மக்கள் தங்களுக்குள் பகிர்ந்து கொள்ளக்கூடிய ஒரு கேக் அல்லது ரொட்டி போலல்லாமல், மிட்டாய்கள் வழக்கமாக சிறிய துண்டுகளாக தயாரிக்கப்படுகின்றன. இருப்பினும் மக்கள் எவ்வாறு உணவாகக் கொள்கிறார்கள் அல்லது பாவிக்கிறார்கள் என்பதைப் பொறுத்து மிட்டாய்கான வரையறை அமைகிறது. பொதுவாக இனிப்புப் பண்டங்கள் உணவுக்குப்பின் வழங்கப்படும் பழவகை உணவில் (Desserts) சாதாரணமாக பரிமாறப்படுகிறது. ஆனால் மிட்டாய் சாப்பாட்டுக்கிடையில் நொறுக்குத் தின்பண்டமாக உண்ணப்படுகிறது .

வன் மிட்டாய் (hard candies), மென் மிட்டாய் (soft candies),கேரமல் (caramel),பஞ்சுப்பொதி மிட்டாய் (மார்சுமெல்லோ) (marshmallows) , டாபி (taffy) போன்ற இனிப்பு மிட்டாய்களின் முக்கிய மூலப்பொருள் சர்க்கரையாகும்.சர்க்கரை மிட்டாய்களில் உள்ள சர்க்கரையின் அளவைப் பொறுத்தும் அவற்றின் வேதிய அமைப்பைப் பொறுத்தும் வணிக ரீதியாக பல குழுக்களாக பிரிக்கப்படுகின்றன.


</doc>
<doc id="351921" url="https://ta.wikipedia.org/wiki?curid=351921" title="தலைவன் கோட்டை">
தலைவன் கோட்டை

தலைவன்கோட்டை என்ற ஊரானது தமிழ்நாட்டில் திருநெல்வேலி மாவட்டத்தில் உள்ள சிவகிரி வட்டத்தில் மேற்குத் தொடா்ச்சி மலையடிவாரத்தில் அமைந்துள்ளது. மதுரையில் இருந்த 72 பாளையங்களில் தலைவன்கோட்டையயும் ஒரு பாளையமாக அங்கீகரிக்கப்படுகின்றது.

தலைவன்கோட்டைப் பாளையக்காரர்கள் மறவா் குழுவில் கொண்டையன்கோட்டை பிரிவைசாா்ந்தவா்கள். பிற்கால பாண்டிய மன்னா்களின் அவையில் அலுவலா்களாக இருந்ததாக இவா்களின் தோற்றம் பற்றி அறியப்படுகிறது. கி.பி. 1754 - 1762 வரை நெற்கட்டும் சேவலை ஆண்ட பூலித்தேவன் கூட்டணியில் இப்பாளையம் இணைந்தது. இப்பாளையக்காரா்கள் கொல்லம்கொண்டான் பாளையக்காரா்கள் தலைமையில் இணைந்து கலகத்தில் ஈடுபட்டு ஆங்கில நவாப் படையை வென்றது மற்ற பாளையக்காரா்கள் ஆங்கிலேயருக்கு எதிராக புரட்சி செய்ய வழி வகை செய்தது.

கி.பி.1799 ஆம் ஆண்டு நடந்த முதல் பாளையப் போரின் முடிவில் தலைவன்கோட்டையின் பாளையக்காரா் தனது இரண்டு கோட்டைகளையும் 100 படை வீரா்கைளயும் மேஜா் ஜெ. பேனா்மனிடம் ஒப்படைத்துச் சரணடைந்தார்.

19 ஆம் நுாற்றாண்டில் இப்பாளையம் ஜமீந்தாரிய முறைக்கு மாற்றமடைந்து 3117 மக்கள்தொகையை உள்ளடக்கிய 18 கிராமங்களைக் கொண்டதாக இருந்தது. 1802 ஆம் ஆண்டு நிலத்தீர்வை முறையின்படி சிவானுத்தேவா் என்பவர் ஐந்து கிராமங்களைக் கொண்டிருந்தார்.

இச்சந்ததியில் கடைசி ஜமீந்தார் பட்டத்துடன் இருந்ந இந்திரன் இராமசாமி பாண்டியன் உள்ளுா் மற்றும் சுற்று வட்டார பகுதி மக்களால் மதிக்கப்பட்டாா். இந்திரன் இராமசாமி பாண்டியன் கி.பி. 1944 ஆம் ஆண்டு இராமனாத சேதுபதியின் மகளான இளவரசி சிவபாக்கிய நாச்சியாரை மணந்தாா். இத்தம்பதியனர் மூன்று ஆண் இரண்டு பெண் என ஐந்து குழந்தைகளைப் பெற்றனர். இன்றளவும் இவா்களது வாரிசுகள் தலைவன்கோட்டையில் உள்ளனா். இக்குடும்பத்தினா் தலைவன்கோட்டையைச் சுற்றியுள்ள கோவில்களை குறிப்பாக தாருகாபுரம் மத்தியஸ்தனாா் கோவிலை நிருவகித்து வருகின்றனா்.



</doc>
<doc id="351940" url="https://ta.wikipedia.org/wiki?curid=351940" title="பென்பெரிடால்">
பென்பெரிடால்

பென்பெரிடால் ("Benperidol") என்பது பியூடிரோபீனோன் வழிப்பொருளைச் சார்ந்த ஆற்றல் மிகு மருந்தாகும். இது ஐரோப்பிய சந்தையில் மிகவும் திறன் வாய்ந்த 75 முதல் 100 வரை நிகர்மைத் தன்மை கொண்ட குளோர்புரோமசைன் உடைய உளப்பினி மருந்தாகும். வேளை  மருந்தளவில் ஹாலோபெரிடால் உடன் ஒப்பிடும் பொழுது இது 150 முதல் 200 விழுக்காடு அதிகத் திறன்  வாய்ந்தது ஆகும்.

இது பேதபித்து என்னும் மனப்பித்து நோயை குணப்படுத்தும் சிகிச்சையில் மனக்குழப்ப நீக்கியாகச் செயல்படுகிறது. ஆனால் இது சமூக எதிர்ச் செயலினரை நெறிப்படுத்தவும், அதி பாலியல் நாட்டம் உடையவர்களை சமநிலைப்படுபடுத்தவும் பெரிதும் பயன்படுகிறது.

பாலியல் குற்றவாளிகள் தண்டனைக் காலம் முடியும் முன்னரே விடுதலை அடைந்து வெளியில் செல்லும் போது அவர்களை ஆற்றுப்படுத்தவும். சைப்ரோடீரோன் அசிட்டேட்டு எனும் ஆண்பால் உயிர்ப்பு நிர் எதிரினிக்கு மாற்றாகவும் பயன்படுத்தப்படுகிறது.

பென்பெரிடால் மருந்து 1961 ஆம் ஆண்டில் கண்டுபிடிக்கப்பட்டது.


</doc>
<doc id="351944" url="https://ta.wikipedia.org/wiki?curid=351944" title="குப்ரி">
குப்ரி

குப்ரி (Kufri) என்பது இந்தியாவில் இமாச்சல பிரதேச மாநிலத்தில் உள்ள கோடை வாசத்தலம் ஆகும். இந்த மலை கடல் மட்டத்திலிருந்து 7510 அடி உயரத்தில் உள்ளது.

பிரித்தானியர் ஆட்சிக்கு முன்னர் நேபாள மன்னர் ஆளுகைக்கு உட்பட்டு இருந்தது இப்பகுதி. குப்ரி என்றால் ஏரி எனப் பொருள் ஆகும்.
குப்ரி  தேசிய நெடுஞ்சாலை 22 இல் சிம்லா தலைநகரத்திலிருந்து 13 கிலோமீட்டர் தொலைவில் உள்ளது. அரிய விலங்குகள், பறவைகள் கொண்ட ஒரு விலங்கு காட்சிச் சாலையும் உல்லாசப் பூங்காவும் குப்ரி மலையில் உள்ளன.

http://www.india.com/travel/kufri/


</doc>
<doc id="351946" url="https://ta.wikipedia.org/wiki?curid=351946" title="இசுட்ரோன்சியம் ஆக்சலேட்டு">
இசுட்ரோன்சியம் ஆக்சலேட்டு

இசுட்ரோன்சியம் ஆக்சலேட்டு "(Strontium oxalate)" என்பது SrCO என்ற மூலக்கூற்று வாய்ப்பாடு கொண்ட ஒரு வேதிச்சேர்மம் ஆகும் . ஒரு நீரேற்று வடிவிலோ (SrC2O4•nH2O) அல்லது ஓர் இசுட்ரோனியம் ஆக்சலேட்டின் அமில உப்பாகவோ இசுட்ரோன்சியம் ஆக்சலேட்டு இயற்கையில் காணப்படுகிறது . 

இசுட்ரோன்சியம் ஆக்சலேட்டு சூடுபடுத்தும்போது சிதைவடைகிறது 

SrCO → SrO + CO + CO.

வெப்பத்துடன் கொண்டுள்ள இச்சிதைவடையும் பண்பினால் வானவெடிச் செயல்முறைகளுக்கு உகந்த ஒரு முகவராக இது பயன்படுத்தப்படுகிறது. இசுட்ரோன்சியம் ஆக்சைடாக சிதைவடையும் போது இவ்வினையில் சிவப்பு நிறம் உருவாகிறது. வினையில் உருவாகும் கார்பனோராக்சைடு மக்னீசியம் ஆக்சைடுடன் சேர்ந்து மேலும் ஒடுக்கமடைகிறது. மக்னீசியத்தின் முன்னிலையில் இசுட்ரோன்சியம் ஆக்சலேட்டு ஒரு சிறந்த சிவப்பு நிற உற்பத்தி முகவராக செயல்படுகிறது. மக்னீசியம் பயன்படுத்தப்படாத நிலையில் இதே வினைக்கு இசுட்ரோன்சியம் கார்பனேட்டு ஒரு நல்ல மாற்றாகப் பயன்படுகிறது. 


</doc>
<doc id="351950" url="https://ta.wikipedia.org/wiki?curid=351950" title="ஜுவாலாமுகி">
ஜுவாலாமுகி

ஜுவாலாமுகி (Jawalamukhi), இந்தியாவின் இமாசலப் பிரதேச மாநிலத்தின் காங்ரா மாவட்டத்தின் 7 உறுப்பினர்கள் கொண்ட நகராட்சி மன்றமுமாக உள்ளது. இங்கு புகழ் பெற்ற ஜுவாலாமுகி அம்மன் கோயில் உள்ளது. 51 சக்தி பீடங்களில் ஜுவாலாமுகியும் ஒன்றாகவும் மற்றும் நவ சக்தி பீடங்களில் ஒன்றாகவும் கருதப்படுகிறது. 

கடல் மட்டத்திலிருந்து 2,001 அடி உயரத்தில் அமைந்த ஜுவாலாமுகி நகரம் ல் அமைந்துள்ளது.. 

2011-ஆம் ஆண்டின் மக்கள் தொகை கணக்கெடுப்பின் படி, ஜுவாலாமுகி நகரத்தின் மொத்த மக்கள் தொகை 5,361 ஆகும். அதில் 2,782 ஆண்கள் ஆகவும்; 2,579 பெண்கள் ஆகவும் உள்ளனர். ஆறு வயதிற்குட்பட்டோர் 559 (10.43%) ஆக உள்ளனர். சராசரி எழுத்தறிவு 92.19% ஆக உள்ளது. அதில் ஆண்களின் எழுத்தறிவு 94.33% ஆகவும்; பெண்களின் எழுத்தறிவு 89.94%. ஆகவும் உள்ளது. பாலின விகிதம் 1000 ஆண்களுக்கு, 927 பெண்கள் வீதம் உள்ளனர். மொத்த மக்கள் தொகையில் இந்துக்கள் 95.24% ஆகவும்; இசுலாமியர்கள் 3.71% ஆகவும்; சீக்கியர்கள் 0.86% ஆகவும்; பௌத்தர்கள் 0.09% ஆகவும்; சமயம் குறிப்பிடாதவர்கள் 0.09% ஆகவும் உள்ளனர். 

காங்ரா நகரத்திலிருந்து 30 கிலோ மீட்டர் தொலைவிலும், தரம்சாலாவிலிருந்து 55 கிலோ மீட்டர் தொலைவிலும், கீழ் இமயமலையில் ஜுவாலாமுகி தேவி கோயில் உள்ளது. இங்குள்ள பாறைகளிலிருந்து நெருப்பு உமிழ்ந்து கொண்டே உள்ளது. இங்கு உமிழும் நெருப்பே ஜுவாலாமுகி தேவியின் உருவமாகவும், கருவறையாகவும் பூசிக்கப்படுகிறது. 

ஒவ்வொரு ஆண்டும் செப்டம்பர் – அக்டோபர் மாதங்களிலும் நவராத்திரி விழா சிறப்பாகக் கொண்டாடப்படுகிறது. 



</doc>
<doc id="351952" url="https://ta.wikipedia.org/wiki?curid=351952" title="நாட்டுப்புற நடனம்">
நாட்டுப்புற நடனம்

நாட்டுப்புற நடனம் அல்லது "கிராமிய நடனம்" (folk dance) என்பது குறிப்பிட்ட நாடு அல்லது பகுதி வாழ் மக்களின் வாழ்க்கை முறையை ஆடல் அல்லது அங்க அசைவுகள் மூலமாக பிரதிபலிக்கும் ஒரு வகைக் கலையாகும்.நாட்டுப்புற இசைக்கும் நாட்டுப்புற நடனத்திற்கும் நெருங்கிய தொடர்பு இருப்பதை பண்டைய இலக்கியங்களில் அறியலாம். தொடக்க காலத்தில் தொழில் முறையான ஆட்டக்காரர்கள் என்று எவருமிலர். அனைத்து நடனங்களும் "சமூக நடனம்" என்ற நிலையில் இருந்ததாகக் கருதப்படுகிறது. . அனைத்து இனஞ்சார்ந்த நடனங்களும் நாட்டுப்புறக் கலைகளாக எடுத்துக்கொள்ளப்படுவதில்லை. உதாரணமாக சடங்கு அல்லது மத வழிபாடுகளில் ஆடப்படும் சடங்கு சார்ந்த அல்லது சமயத்தை அல்லது மதத்தை அடிப்படையாகக் கொண்ட நடனங்கள் நாட்டுப்புற நடன வகையில் வராது. சடங்கு மற்றும் சம்பிரதாய நடனங்கள் அவற்றின் நோக்கத்தைக் கருதி "சமய நடனங்கள்" என்றழைக்கப்படுகின்றன.
நடனத்தின் கலாச்சார தொடர்பை வலியுறுத்த "இனம்" மற்றும் "பாரம்பரியம்" என்ற சொற்கள் பயன்படுத்தப்படுகின்றன.

நாட்டுப்புற நடனங்கள் பின்வரும் பண்புகளில் சில அல்லது அனைத்து பகிர்ந்துகொள்ளப்படுகின்றன..





</doc>
<doc id="351953" url="https://ta.wikipedia.org/wiki?curid=351953" title="கொனார்க்">
கொனார்க்

கொனார்க் (Konark) (), இந்திய மாநிலமான ஒடிசாவின் புரி மாவட்டத்தில் அமைந்த சிறு ஊர் ஆகும். உலகப் பாரம்பரியக் களங்களில் ஒன்றான கொனார்க் சூரியக் கோயில் இவ்வூரில் அமைந்துள்ளது. இவ்வூரில் அழகு சிந்தும் சந்திரபாகா கடற்கரை உள்ளது. 

ஒடிசா மாநிலத் தலைநகரம் புவனேசுவரத்திலிருந்து 65 கிலோ மீட்டர் தொலைவிலும், புரி நகரத்திலிருந்து 35 தொலைவிலும், வங்காள விரிகுடா கடற்கரையில் அமைந்த ஊராகும். 

இங்குள்ள சூரியக் கோயிலில் ஆண்டுதோறும் டிசம்பர் மாதத்தில் கொனார்க் நாட்டியத் திருவிழா நடைபெறுகிறது. 

சமஸ்கிருத மொழியில் உள்ள "கொனர்கா" (கொனா + அர்கா) எனும் இரண்டு சொல்லில், "கொனா" என்பதற்கு "கோணம்" என்றும், "அர்கா" என்பதற்கு "சூரியன்" என்றும் பொருளாகும். 

சூரியதேவனுக்கு அர்ப்பணிக்கப்பட்ட இக்கோவில், கி பி 13-ஆம் நூற்றாண்டில் கீழைக் கங்கர் வம்சத்தைச் சேர்ந்த முதலாம் நரசிம்ம தேவன் என்ற மன்னனால் கட்டப்பட்டது. இக்கோவில் சிவப்பு மணற்பாறைகளாலும் கருப்பு கிரானைட் கற்களாலும் கட்டப்பட்டது. இக்கோயில் கல்லில் செதுக்கப்பட்ட பிரம்மாண்ட தேர் வடிவத்தில் கட்டப்பட்டுள்ளது. 

2011-ஆம் ஆண்டின் மக்கள் தொகை கணக்கெடுப்பின் படி, கொனார்க் நகரத்தின் மொத்த மக்கள் தொகை 16,779 ஆகும். அதில் ஆண்கள் 8,654 ஆகவும்; பெண்கள் 8,125 ஆகவும் உள்ளனர். ஆறு வயதிற்குட்பட்டோர் 1750 (10.43%) ஆக உள்ளனர். சராசரி எழுத்தறிவு 75.97% ஆக உள்ளது. அதில் ஆண்களின் 79.96% எழுத்தறிவு ஆகவும்; பெண்களின் எழுத்தறிவு 71.71%. ஆகவும் உள்ளது. பாலின விகிதம் 1000 ஆண்களுக்கு, 939 பெண்கள் வீதம் உள்ளனர். மொத்த மக்கள் தொகையில் இந்துக்கள் 96.05% ஆகவும்; இசுலாமியர்கள் 0.38% ஆகவும்; சீக்கியர்கள் 0.02% ஆகவும்; பௌத்தர்கள் 0.01% ஆகவும்; சமணர்கள் 0.01%ஆகவும், கிறித்தவர்கள் 3.25% ஆகவும்; சமயம் குறிப்பிடாதவர்கள் 0.28%ஆகவும் உள்ளனர். 

இந்தியப் பண்பாட்டுச் சுற்றுலாத் தலமாக கொனர்க் சூரியக் கோயில் விளங்குகிறது. அந்தி சாயும் வேளையில் கொனார்க் சூரியக் கோயிலில் ஒலி-ஒளி காட்சி காட்டப்படுகிறது.



</doc>
<doc id="351954" url="https://ta.wikipedia.org/wiki?curid=351954" title="பட்டி (இமாச்சலப் பிரதேசம்)">
பட்டி (இமாச்சலப் பிரதேசம்)

பட்டி (Baddi) என்பது இமாச்சலப் பிரதேசத்தில், சிவாலிக் குன்றுகளுக்கிடையில், சோலன் மாவட்டத்தில் உள்ள ஒரு தொழில் நகரம் ஆகும். இந்த நகரத்தில் ஏராளமான மருந்து குழுமங்கள் உள்ளன.

பட்டி இமாச்சலப் பிரதேசம் மற்றும் அரியானா மாநில எல்லைகளில் அமைந்துள்ளது.  சண்டிகரிலிருந்து 35 கிலோ மீட்டரும் கல்கா என்ற ஊரிலிருந்து 18 கிலோமீட்டரும் பட்டி உள்ளது.   சிப்லா, அஜந்தா பார்மா. காடியா பார்மா,  ரான்பாக்சி, ஆபட் பார்மசூட்டிக்கல்ஸ்  போன்ற பல மருந்து குழுமங்களின் தொழிற்சாலைகளும் அவற்றின் நிருவாக அலுவலகங்களும் நிரம்ப உள்ளன. மருந்து குழுமங்கள் மட்டுமல்லாமல் நெசவுத் தொழிற்சாலைகளும் உள்ளன. 
தைவான், கொரியா, சீனா, லத்தின் அமெரிக்கா நாடுகள், பிலிப்பீன்சு போன்ற நாடுகளுக்குப் பெரிய அளவில் மருந்துகள் ஏற்றுமதி செய்யப்படுகின்றன. 

சிவாலிக் குன்றுகளில் 40 ஏக்கரா பரப்பளவில் பட்டி பல்கலைக் கழகம் உள்ளது. 


</doc>
<doc id="351962" url="https://ta.wikipedia.org/wiki?curid=351962" title="ஈ. பாலகுருசாமி">
ஈ. பாலகுருசாமி

ஈ. பாலகுருசாமி என்பவர் கல்வியாளர், பொறியாளர் மற்றும் நூலாசிரியர் ஆவார்.  இவர் அண்ணா பல்கலைக்கழகத் துணை வேந்தராக இருந்தவர். தமிழ் நாடு மாநில திட்டக்குழு உறுப்பினரும் ஆவார். யூனியன் பப்ளிக் சர்வீசு குழுவில் உறுப்பினராகவும் இருந்தார். கணினி நிரலாக்க நூல்கள் நிரம்ப எழுதியுள்ளார். தகவல் மற்றும் கணினி தொடர்பான நூல்கள் 35 க்கும் மேல் எழுதியுள்ளார்.

மின்பொறியியலில் முதுஅறிவியல் பட்டமும், சிஸ்டம்ஸ் பொறியியலில் ஆய்வுப்பட்டமும் ரூர்க்கி பல்கலைக்கழகத்தில் பெற்றார். ஐக்கிய ராஜ்ஜியத்தில் கல்வியியலில் டிப்ளமா பட்டம் பெற்றவர்.

இங்கிலாந்து, அமெரிக்கா, ஐரோப்பா, சிங்கப்பூர், சீனா, தாய்லாந்து, மெக்சிகோ, அரபு நாடுகள் போன்ற நாடுகளுக்குப் பயணம் செய்துள்ளார். 


</doc>
<doc id="351967" url="https://ta.wikipedia.org/wiki?curid=351967" title="2-சயனோஅசிட்டமைடு">
2-சயனோஅசிட்டமைடு

2-சயனோஅசிட்டமைடு "(2-Cyanoacetamide)" என்பது CHNO என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மம் ஆகும். இச்சேர்மம் நைட்ரைல் வேதி வினைக்குழுவைக் கொண்டிருக்கும் ஒர் அசிட்டிக் அமைடு சேர்மமாகும்.

உடனொளிர்வு நிறமாலையியல் முறைகளில் சயனோ அசிட்டமைடு பயன்படுத்தப்படுகிறது. எபாசுடின், செட்ரிசின் டை ஐதரோகுளோரைடு மற்றும் பெக்சோபெனாடின் போன்ற எச் 1 இசுடமின் இசுடமின் எச்1 ஏற்பியின் நடவடிக்கைகளை சயனோ அசிட்டமைடு உறுதிபடுத்துகிறது.

கோல்ப் நைட்ரைல் தொகுப்புவினை வழியாக பிசர் எசுத்தராக்கல் மற்றும் எசுத்தரமைனோபகுப்பு வினை மூலமாக குளோரோ அசிட்டிக் அமிலத்திலிருந்து 2-சயனோஅசிட்டமைடு தயாரிக்கப்படுகிறது.. 


</doc>
<doc id="351980" url="https://ta.wikipedia.org/wiki?curid=351980" title="கடல்வாழ் புழு">
கடல்வாழ் புழு

பெருங்கடல் புழு ("marine worm") என்பது பெருங்கடலின் சுற்றுச்சூழலில் வாழும் புழுக்களைக் குறிக்கும். பெருங்கடல் புழு தட்டைப் புழு, உருளைப்புழு, வளையப் புழு உட்படப் பல்வேறுப்பட்ட தொகுதியில் காணப்படுகிறது. கடல் உயிரிகளில் சிலவற்றை கடல் புழுக்கள் என அழைக்கின்றோம்.                            

பெரும்பாலான புழுக்கள் சிறப்பு வாய்ந்த உணர்நீட்சிகளைக் கொண்டுள்ளது. இவை ஆக்சிசன் மற்றும் கார்பனீராக்சைடு வளிமப் பரிமாற்றத்திலும், இனப்பெருக்கத்திலும் ஈடுபடுகின்றன.

சிலவகையான பெருங்கடல் புழுக்கள் குழல் புழுக்களாகும். சில இராட்சத குழாய் புழுக்கள் நீரின அடிப்பகுதியில் உள்ள எரிமலைப் பகுதியின் அருகே வாழ்கிறது.  தனது உடல்வெப்பநிலையை 90'செ (அல்லது 194'ப) என்ற அளவில் நிலையாக வைத்துள்ளது.

சில வகையான புழுக்கள் அகழியில் வாழ்கின்றன. இந்தப் புழுக்களை முதலில் பசிபிக் பெருங்கடலின் கேலபேகசி தீவுகளில் கண்டுபிடிக்கப்பட்டுள்ளது.


</doc>
<doc id="351990" url="https://ta.wikipedia.org/wiki?curid=351990" title="நக்சலைட்டு-மவோயிஸ்ட் கிளர்ச்சி">
நக்சலைட்டு-மவோயிஸ்ட் கிளர்ச்சி

நக்சலைட்டு-மவோயிஸ்ட் கிளர்ச்சி, இந்தியாவின் சிவப்பு தாழ்வாரப் பகுதிகளில் மாநில மற்றும் நடுவண் அரசிற்கு எதிராக நக்சலைட்டு–மாவோயிஸ்ட் போராளிகளின் தொடரும் பிணக்குகளைக் குறிக்கிறது. 

நக்சல்பாரி இயக்கத்தின் தொடர்ச்சியாக, 2004ல் பிளவு பட்ட மாவோயிஸ்ட் போராளிக் குழுக்கள், "மக்கள் யுத்தக் குழு" மற்றும் "மாவோயிஸ்ட் பொதுவுடமை மையம்" என்ற பெயர்களில் ஒன்றிணைந்தனர்.
மாவோயிஸ்ட் கைதிகளை சிறையிலிருந்து விடுவிப்பதற்கும், வேளாண் நிலங்களை மறு விநியோகம் செய்வது தொடர்பாக, சனவரி, 2005ல் ஆந்திரப் பிரதேச அரசிற்க்கும் - மாவோயிஸ்ட் போராளிகளின் குழுவிற்கும் இடையே நடைபெற்ற பேச்சு வார்த்தை தோல்வியில் முடிந்தது. 
2005 முதல் நக்சலைட்டு-மாவோயிஸ்ட் இயக்கம் இந்தியாவின் 29 மாநிலங்களில் பரவியது. போராளிகளை ஒடுக்க காவல்துறைக்கும், போராளிகளுக்கும் இடையே நடந்த மோதல்களில் ஆண்டுதோறும் இருதரப்பிலும் நூற்றுக்கணக்கான உயிரிழப்புகள் ஏற்பட்டது.

நக்சலைட்டு-மாவோயிஸ்ட் இயக்கத்தின் 6,500 முதல் 9,500 முடிய இருந்த ஆயுதம் தாங்கிய போராளிகள், தங்களை "மக்கள் விடுதலை கொரில்லாப் படை" என அழைத்துக் கொண்டனர். 

நக்சலைட்டு-மாவோயிஸ்ட் போராளிகள் அதிகம் நடமாடும் பகுதிகள் சிவப்பு தாழ்வாரம் என அழைக்கப்பட்டது. பிகார், ஜார்கண்ட், மேற்கு வங்காளம், சத்தீஸ்கர், ஒடிசா, ஆந்திரப் பிரதேசம் மற்றும் தெலங்கானாவின், குறிப்பாக பழங்குடி மக்கள் அதிகம் வாழும் காடும் மலையும் சார்ந்த பகுதிகளில் நக்சலைட்டு-மாவோயிஸ்ட் போராளிகள் சிவப்பு தாழ்வாரப் பகுதிகளில் பரவியிருந்தனர்மேலும் ஏழ்மை நிலையில் இங்கு வாழும் பழங்குடி மக்களின், வாழ்வாதாரங்களை சுரண்டும் அரசு நிறுவனங்கள் மற்றும் தனியார் நிறுவனங்களை எதிர்ப்பதாக கூறிக்கொள்கின்றனர்.

ஒன்றிணைந்த ஆந்திரப்பிரதேசத்தின் 58% பொதுமக்களின் கருத்துக் கணிப்புப் படி, 18% பொதுமக்கள் மட்டுமே மாவோயிஸ்ட் ஆயுதந் தாங்கிய போராளிகளுக்கு எதிராக இருந்தனர். 
விவசாய கூலித்தொழிலாளர்களின் நில உரிமைகளுக்காகவும், வேலை வாய்ப்புகளுக்காகவும் நக்சலைட்டுகள் அடிக்கடி, அரசு ஊழியர்கள் மீதும், காவல் துறையினர் மீதும் துப்பாக்கிச் சூடுகள் நடத்தினர். 
அரசிற்கு எதிராக ஆயுதம் தாங்கிய கிராமப்புற மக்கள், தங்களின் எழுச்சிக்காக கடைபிடிக்கும் மூலோபாயத்தை பின்பற்றுகிறார்கள் என நக்சலைட்டுகள் கூறுகின்றனர். 

பிப்ரவரி 2009ல் இந்திய அரசு, சிவப்பு தாழ்வாரப் பகுதிகள் செயல்படும் நக்சலைட்டு-மாவோயிஸ்ட் போராளிகளை ஒடுக்க, தேசிய அளவில் ஒருங்கிணைந்த நடவடிக்கைத் திட்டத்தை அறிவித்தது. இத்திட்டம் சிவப்பு தாழ்வாரப் பகுதிகளில் வாழும் பழங்குடி மக்கள் மற்றும் விவசாயக் கூலிகளின் பொருளாதார வளர்ச்சி மற்றும் வேலை வாய்ப்புத் திட்டங்களையும், நக்சலைட்டு-மாவோயிஸ்ட் போராளிகளின் ஆதிக்கத்தை குறைக்க, இப்பகுதியில் சிறப்பு காவல் படைகளுக்கு அதிக நிதியுதவி ஒதுக்கி வழங்கியது. 

ஒருங்கிணைந்த நடவடிக்கை திட்டத்தால், ஆகஸ்டு 2010க்குப் பிறகு கர்நாடகா மாநிலத்தை சிவப்பு தாழ்வாரப் பகுதிகளிலிருந்து நீக்கப்பட்டது சூலை 2011இல் ஒன்பது இந்திய மாநிலங்களில் 83 மாவட்டங்கள் மட்டும் நக்சலைட்டுகளால் பாதிக்கப்பட்ட அறிவிக்கப்பட்டது டிசம்பர் 2011இல், நக்சலைட்டு-மாவோயிஸ்ட் தாக்குதல்களால் இறந்தவர்கள் மற்றும் காயப்பட்டோர் எண்ணிக்கை ஏறக்குறைய 50% ஆக குறைந்தது அரசு அறிவித்துள்ளது. 




</doc>
<doc id="351994" url="https://ta.wikipedia.org/wiki?curid=351994" title="காபூல் தாக்குதல், மே 2017">
காபூல் தாக்குதல், மே 2017

ஆப்கானிஸ்தான் தலைநகர் காபூல் நகரின் ஜன்பாக் சதுக்கத்தில் உள்ள ஜெர்மனி தூதரகம் அருகே 31 மே 2017 அன்று வாகன வெடிகுண்டு மூலம் குண்டுவெடிப்பு நடந்தது. உள்ளூர் நேரப்படி காலை 8:25 மணியளவில் நடத்தப்பட்ட இக்குண்டுவெடிப்பில் 90 பேர் மரணமடைந்தனர், 463 பேர் காயமடைந்தனர். இவர்களில் பெரும்பாலோனர் பொதுமக்கள் ஆவார்.

ஏப்ரல் மாதம் தலிபான் அமைப்பினர் எங்கள் தாக்குதலின் முக்கிய இலக்கு வெளிநாட்டு படையினர் எனத் தெரிவித்திருந்தனர். அமெரிக்க அரசு கூடுதல் படைகளை ஆப்கானிஸ்தானுக்கு அனுப்பி நிலைத்தன்மையைக் கொண்டுவர உத்தேசித்துள்ளது. ஆனால் தலிபான் அமைப்பினர், இத்தாக்குதலில் தங்களுக்குத் தொடர்பில்லையெனெ மறுத்துள்ளனர்.

இத்தாக்குதல் நடத்தப்பட்டதில் ஜெர்மனியத் தூதரகம் பாதிக்கப்பட்டது. ஜப்பான் நாட்டுத் தூதரகத்தின் இரு ஊழியர்கள் காயமடைந்தனர். இத்தாக்குதலுக்கு இதுவரை எந்தத் தீவிரவாத அமைப்பும் பொறுப்பேற்கவில்லை.



</doc>
<doc id="351996" url="https://ta.wikipedia.org/wiki?curid=351996" title="ஆர்மோமெகாதி">
ஆர்மோமெகாதி

ஆர்மொமெகாதி ("Harmomegathy") என்பது தாவரங்களில் மகரந்தத்துகள்களில் நடைபெறும் ஒருசெயல். சுற்றுச் சூழல் வறண்டு காணப்படும் போது மகரந்தத்துகள்கள் சிறுதுளைகளை மூடி நீரிழப்பை தடை செய்கிறது. இந்நிகழ்வு ஈரப்பதமான சூழ்நிலை வரும்வரை மகரந்தத்துகள்களை நீரிழப்பில் இருந்து பாதுகாக்கிறது.


</doc>
<doc id="352000" url="https://ta.wikipedia.org/wiki?curid=352000" title="அகேரோடொமேட்டியா">
அகேரோடொமேட்டியா

அக்காரோடொமாட்டியா ("Acarodomatia", ஒருமை: "Acarodomatium", இலத்தீன்: "Acari" - கரையான், வாழிடம்) கொத்தான தூவி போன்ற அல்லது நாளமில்லா சுரப்பியற்ற தூவி போன்ற ஒரு அமைப்பாகும். கொன்றுண்ணிகளாலும் பூஞ்சைகளாலும் தாக்கப்படும் போது தாவர சிற்றினங்களின் இலைநரம்பின் மையகுழிப்பகுதியில் இது ஒரு அமைப்பாக உருவாகிறது..


</doc>
<doc id="352013" url="https://ta.wikipedia.org/wiki?curid=352013" title="சாமியா சிந்தியா பட்டுப்பூச்சி">
சாமியா சிந்தியா பட்டுப்பூச்சி

சாமியா சிந்தியா ("Samia cynthia") என்பது ஒரு சாட்டர்னிட் அந்துப்பூச்சியாகும். ஏலன்தசு அந்துப்பூச்சி ("ailanthus silkmoth") என்ற பெயராலும் இது அழைக்கப்படுகிறது. பட்டுத்துணி உற்பத்தியில் பயன்படுத்தப்பட்டாலும் பாம்பிக்சு மோரி பட்டுப்புழுவைப் போல் வளர்க்கப்படுவதில்லை. இப்பட்டுப்பூச்சிக்கு 113-125 மி.மீ அளவிலான பெரிய இறக்கைகள் உள்ளன. இதன் மேல் மற்றும் கீழ் இறக்கைகளில், பழுப்பு நிற பின்னணியில் வெண்மை மற்றும் மஞ்சள் கோடுகளுடன் நிலாவின் கால் பகுதி போன்ற தோற்றமுடைய புள்ளிகள் காணப்படுகின்றன, இந்த அந்துப்பூச்சியின் வெளிப்புற முன்னிறக்கைகள் மீது "கண் போன்ற புள்ளிகள்" உள்ளன.

பொதுவான பெயர் 'ஏலந்தசு பட்டுப்பூச்சி' என்பது விருந்தோம்பி தாவரம் ஏலந்தசைக் குறிக்கிறது. இந்தியா மற்றும் தாய்லாந்தில் துணை சிற்றினமான எசு சிந்தியா ரிசினி உள்ளது, அது ஆமணக்கு பீன் இலைகளை உணவாக உட்கொள்கிறது. எனவே இது பொதுவாக எரி பட்டு பூச்சி என குறிப்பிடப்படுகிறது, பாம்பைக்சு மோரியை தவிர முழுமையாக வளர்க்கப்படும் பட்டுப்புழு எரி பட்டுப்புழு மட்டுமே ஆகும். எரி பட்டு மிகவும் நீடித்த நிலைத்த தன்மை உடையது, ஆனால் கூட்டிலிருந்து எளிதில் பிரிக்க முடியாது, எனவே இது பருத்தி அல்லது கம்பளி போன்றது.
பீகிலர் & நியுமன் (2003), பேரினம் சாமியாவின் மறுபதிப்பில், உண்மை சாமியா சைந்தியாவின் பட்டியலிடப்பட்ட விவரம் பின்வருமாறு:

ஆசியா: சீனா (ஜீஜியாங், சாங்காய், கியாங்சி, கியாங்சு, சாண்டோங், பெய்கிங் லியோனிங், எயிலோங்யாகிங்); கொரியா (வட பியோகோன், தென் பியோங்கான், பியோங்யாங், கங்வொன், தென் கியோம்கன்)

இது வளர்ப்பிலிருந்து தப்பி அல்லது அறிமுகப்படுத்தப்பட்ட மற்றும் இயற்கையாகவே உள்ள அந்துப்பூச்சிகளுள் அடங்கும்:ஆசியா: ஜப்பான்; இந்தியா; தாய்லாந்து ஆத்திரேலியா: ஆத்திரேலிய அமெரிக்கா: கனடா; ஐக்கிய மாநிலங்கள்; வெனிசுலா; உருகுவே; பிரேசில் ஆப்பிரிக்கா: துனிசியா ஐரோப்பா: பிரான்ஸ்; ஆத்திரியா; சுவிச்சர்லாந்து; ஜெர்மனி; எசுபானியா; பல்கேரியா; இத்தாலி

பழுப்பு நிறத்தில் குறிக்கப்பட்ட வெண்மை முட்டை, 10 முதல் 20 வரை வரிசையாக செடியின் இலைகளில் இடப்படுகிறது. முட்டை பொரித்து இளம் உயிரி வெளிவர 7-10 நாட்கள் ஆகும்.

லார்வாக்கள் அதிக அளவில் பளபளப்பாகவும் மஞ்சள் நிறமாகவும் இருக்கும். பின் இவை தனித்தனியாக வெள்ளை மற்றும் பச்சை நிறத்தில் பின்புறம் வெள்ளை மொக்குகளுடன் காணப்படும். கருப்பு புள்ளிகள் வெள்ளை பச்சை உள்ளன. இவற்றின் அதிகபட்ச நீளம் 70-75 மிமீ.

கூட்டுப்புழு மூலத்தை சாம்பல் நிற பாதி வெண்மையான கூடு கூட்டுப்புழுவால் விருந்தோம்பியின் இலைகளில் உருவாக்கப்படுகிறது. இதில் ஒரு தெளிவான வெளி வரும் துளை உள்ளது.

பெண் பூச்சிகள் பின் காலையில் எழுந்த பிறகு, மாலை அல்லது இரவுகளில் கலவிக்கு தயாராக உள்ளன, வட ஐரோப்பாவில் மே மற்றும் ஜூன் மாதங்களில் ஒரு முதிர் உயிரிகளைன் ஒரு தலைமுறை இனப்பெருக்கத்திற்காக பறக்கின்றன . இதே போன்று தெற்கு ஐரோப்பாவின் ஒரு பகுதியில் இரண்டாம் தலைமுறை செப்டம்பரில் நிகழலாம். முதிர் உயிரிக்கு வாய் பகுதிகள் இல்லை மற்றும் இவற்றால் சாப்பிட அல்லது பருக முடியாது.

லார்வாக்கள் மற்ற மரங்களிலும், புதர்களிலும் உணவினை எடுத்துக்கொள்கின்றன, ஆனால் "தேவலோக மரத்தில்" (ஏலந்தசு அலிசிமாமா) அனைத்து முட்டைகளும் இடப்படுவதோடு, அவற்றின் வளர்ச்சியும் சிறப்பாக உள்ளது. இந்த மரம் பொதுவாக நகரங்களில் அலங்காரமாக வளர்க்கப்படுகிறது. இவ்வகை துணை சிற்றினம் எசு. சின்தியா ரிசினி ஆமணக்கை உணவாக கொள்கிறது.



</doc>
<doc id="352018" url="https://ta.wikipedia.org/wiki?curid=352018" title="குரோமோடிரோபிக் அமிலம்">
குரோமோடிரோபிக் அமிலம்

குரோமோடிரோபிக் அமிலம் ("Chromotropic acid") என்பது (HO)CH(SOH). என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மம் ஆகும். ஊடுருவும் களைக்கொல்லி 2,4-டைகுளோரோபீனாக்சியசிட்டிக் அமிலத்தின் அளவை உறுதி செய்யும் முகவராகப் பயன்படுத்தப்படுகிறது. 75% கந்தக அமிலத்திலுள்ள குரோமோடிரோபிக் அமிலம் பார்மால்டிகைடுடன் வினைபுரிகிறது இவ்வினையில் 580 நானோமீட்டர் அலைநீள சிவப்பு நிறம் உருவாக குரோமோடிரோபிக் அமிலம் உதவுகிறது. இந்நிறமாற்றம் குறிப்பாக ஆல்டிகைடுகளில் மட்டும் நிகழ்கிறது. மற்ற கரிம இனங்களான கீட்டோன்கள், கார்பாக்சிலிக் அமிலங்களில் இந்நிறமாற்றம் நிகழ்வதில்லை. 

பார்மால்டிகைடின் இருப்பை கண்டறிந்து உறுதி செய்ய குரோமோடிரோபிக் அமிலம் உதவுகிறது .


</doc>
<doc id="352024" url="https://ta.wikipedia.org/wiki?curid=352024" title="பிராக்மோசிசு">
பிராக்மோசிசு

பிராக்மோசிசு ("Phragmosis") என்பது உயிரினங்கள் தன்னைப் பாதுகாத்துக் கொள்வதற்காக தன்னுடலைப் பயன்படுத்தி வளை போன்ற தடையை உருவாக்கும் முறை ஆகும்.

எடுத்துக்காட்டாக கருப்பு சுருக்கங்களை உடைய எட்டுக்கால் பூச்சி தன்னைப் பாதுகாத்துக் கொள்வதற்காக அடிவயிற்றுப் பகுதியில் கருப்பு வளையங்களைக் கொண்டுள்ளது. இந்த பகுதி மிகவும் கடினமானதாகும். மேலும் ஒரு எடுத்துக்காட்டாக ஓடுடைய சைக்கிளோகோசுமியா இனம் ஒரு எறும்பு இனத்தைச் சார்ந்ததாகும். இவனுடைய பெரிய, தட்டுவடிவத் தலையைப் பயன்படுத்தி வளைக்குள் நுழைபவர்களைத் தடுத்து நிறுத்துகிறது.



</doc>
<doc id="352040" url="https://ta.wikipedia.org/wiki?curid=352040" title="காலவரிசை ஒத்திசைவு">
காலவரிசை ஒத்திசைவு

காலவரிசை ஒத்திசைவு ("Chronological synchronism") என்பது இரண்டு காலவரிசைகளை இணைக்கும் நிகழ்வு ஆகும். உதாரணமாக, எகிப்தியலில் அடித்தள எகிப்திய காலவரிசை காலத்திற்கு இந்த ஒத்திசைவு பயன்படுத்தப்படுகிறது. காலவரிசை ஒத்திசைவுகளின் முக்கிய வகைகள் பிற வரலாற்றுக் காலவரிசை மற்றும் சாியான புள்ளிவிவர அடிப்படையில் அமைந்த வானியல் நிகழ்வுகள் ஆகியவை ஆகும்.

ஏனைய காலவரிசைகளுடனான ஒத்திசைவுகள் பெரும்பாலும் வட்டாரங்களுக்கு இடையில் பதிவு செய்யப்பட்ட தகவலுடன் சில வடிவங்களில் சாா்ந்து இருக்கின்றன. உதாரணமாக, எகிப்தியலில், முதன்முதலில் கி.மு. 15-ம் நூற்றாண்டில், அமர்னா காலத்தின் போது, மூன்றாம் அமேனோத்தெப், அக்கினேட்டன் மற்றும் பல அண்மைக் கிழக்கு முடியரசுகளுக்கு இடையில் எகிப்திய காலவரிசை இராஜதந்திர தொடா்பு அளவில், மற்ற அருகாமையிலுள்ள கிழக்கித்திய காலவரிசைகளுடன் இணைக்கிறது.

வானியல் ஒத்திசைவுகள் நம்பத்தகுந்த வகையில் துல்லியமாக பதிவு செய்யப்பட்ட வானியல் நிகழ்வுகளில் வரலாற்று பதிவில் அடையாளம் காணப்படுகின்றன. எகிப்தின் பன்னிரண்டாவது அரசமரபின் தேதிகள் முழுமையான துல்லியத்துடன் சரி செய்யப்படலாம் என்று ரிச்சர்ட் அந்தோனி பார்க்கர் விவாதித்து, கவனமாக ஆய்வு செய்த சோத்திக் சுழற்சி இவற்றில் நன்கு அறியப்பட்டதாகும். மேலும் அண்மைய ஆய்வுகள் சோதிக் சுழற்சியில் பயன்படுத்தப்படும் பல அனுமானங்களை கேள்விக்கு உட்படுத்தியுள்ளது.


</doc>
<doc id="352041" url="https://ta.wikipedia.org/wiki?curid=352041" title="குளோரோமெத்தில் குளோரோபார்மேட்டு">
குளோரோமெத்தில் குளோரோபார்மேட்டு

குளோரோமெத்தில் குளோரோபார்மேட்டு "(Chloromethyl chloroformate)" என்பது CClOCHCl என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மம் ஆகும். முதலாம் உலகப் போர் காலத்தில் இரசாயணப் போர்முறைக்காக இவ்வேதிச் சேர்மம் தயாரிக்கப்பட்டது. தற்காலிக பார்வை இழப்பை ஏற்படுத்தும் நோக்கத்தில், கண்ணிர் புகை உண்டாக்கும் முகவராக இது உருவாக்கப்பட்டது. வெண்மை நிறத்துடன் நீர்மமாகக் காணப்படும் இச்சேர்மம் கண்களில் ஊடுருவி எரிச்சலுட்டும் நெடியைக் கொண்டதாக உள்ளது. இச்சேர்மத்தின் கொதிநிலை 107-108 பாகை செல்சியசு வெப்[பநிலை ஆகும் . 

குளோரோமெத்தில் குளோரோபார்மேட்டைப் பயன்படுத்தி தொழிற்சாலைகளில் பிற வேதியியல் பொருட்கள் தயாரிக்கப்படுகின்றன.


</doc>
<doc id="352042" url="https://ta.wikipedia.org/wiki?curid=352042" title="சோடியம் மூவெத்தில்போரோ ஐதரைடு">
சோடியம் மூவெத்தில்போரோ ஐதரைடு

சோடியம் மூவெத்தில்போரோ ஐதரைடு "(Sodium triethylborohydride)" என்பது NaBH(CH). என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். இக்கரிம போரான் சேர்மம் நிறமற்றதாகவும், காற்றில் தீப்பற்றும் திண்மமாகவும் காணப்படுகிறது. இலித்தியம் மூவெத்தில்போரோ ஐதரைடு (LiBH(C2H5)3) போல டெட்ரா ஐதரோ பியூரான் கரைசல் என்ற பெயரில் விற்கப்படாமல், சோடியம் மூவெத்தில்போரோ ஐதரைடு தொலுயீன் கரைசலில் வைக்கப்பட்டு வர்த்தக ரீதியாக விற்கப்படுகிறது. பொதுவாக உலோக ஆலைடுகளை ஐதரைடுகளாக மாற்றும் செயல்முறையில், ஒருபடித்தான வினையூக்க வினையை குறைத்துச் செயலூக்கம் நிகழ்த்த இதைப் பயன்படுத்துகிறார்கள். சூடான சோடியம் ஐதரைடின் தொலுயீன் நீர்மக்குழம்புடன் மூவெத்தில்போரேன் சேர்த்து சூடாக்குவதால் சோடியம் மூவெத்தில்போரோ ஐதரைடு உருவாகிறது . டிரைமெத்தில்போரோ ஐதரைடு படிவரிசையில், கட்டமைப்பு அடிப்படையில் டிரையெத்தில்போரோ ஐதரைடுடன் ஒத்திருப்பதாக நம்பப்படும் இச்சேர்மம் தொலுயீன் கரைசலில் நான்குபகுதி கட்டமைப்பை ஏற்றுள்ளது . 


</doc>
<doc id="352044" url="https://ta.wikipedia.org/wiki?curid=352044" title="கடல்பாசி வளர்த்தல்">
கடல்பாசி வளர்த்தல்

கடல்பாசி வளர்த்தல் "(Seaweed farming)" என்பது கடல்நீரின் ஆல்காக்களை வளர்த்து அறுவடை செய்யும் நடைமுறையைக் குறிக்கும். கடல்பாசிகள் யாவும் பூக்கும் திறனற்றவையாகும். உண்மையான வேர்த்தண்டும் இலைகளும் இவற்றுக்குக் கிடையாது. எளிய வடிவத்தில், இவை பாறைகள், இறந்த பவழப்பாறைகள், கற்கள், கூழாங்கற்கள், கடினமான ஆதாரத்தளங்கள் மற்றும் பிற தாவரங்களின் மீது காணப்படுகின்றன. மிகவளர்ந்த நிலையில் இவை ஆல்காக்களின் வாழ்க்கைச் சுழற்சியை கட்டுப்படுத்துகின்றன. நீண்ட காலமாக சீனா, கொரியா சப்பான் போன்ற நாடுகளில் கடல்பாசியானது முக்கிய உணவுப் பொருளாக இருந்து வருகிறது. கெலிடியம், டெரோகிளாடியா, போர்ஃபைரா, லாமினேரியா போன்ற பாசியினங்கள் வியாபார முக்கியத்துவம் வாய்ந்த சில இனங்களாகும். பொருளாதார நிலைமைகளை மேம்படுத்தவும், மீன்பிடி அழுத்தம் மற்றும் சுரண்டப்படும் மீன்வளத்தைக் குறைக்கவும் கடல்பாசி வளர்த்தல் ஒரு மாற்றாக கருதப்படுகிறது. உலகம் முழுவதும் கடல்பாசி ஓர் உணவு ஆதாரமாக சாகுபடி செய்யப்படுகிறது. அகரகர் மற்றும் காராகீனன் பாசிப்பொருட்கள் ஓர் ஏற்றுமதிப் பொருளாகக் கருதப்பட்டு சாகுபடி செய்யப்பட்டு அறுவடை செய்யப்படுகின்றன . 

டோக்கியோ விரிகுடாவில் 1670 ஆம் ஆண்டளவில் சப்பானில் கடற்பாசி சாகுபடி தொடங்கியது. ஒவ்வொரு வருடமும் இலையுதிர்காலத்தில், விதைச்செடிகள் கிடைக்கின்ற கடற்பகுதியில் விவசாயிகள் மூங்கில் கிளைகளை வைப்பார்கள். ஒரு சில வாரங்களுக்குப் பின்னர் இந்த கிளைகள் நதிக் கரையோரத்திற்கு மாற்றப்படும். ஆற்றின் ஊட்டச்சத்துக்கள் மூலம் கடற்பாசி வளரும் . 

1940 களில் சப்பானியர்கள் இரண்டு மூங்கில்களில் இணைக்கப்பட்ட செயற்கை கயிற்று வலைகளில் கடல்பாசி சாகுபடி முறையை அரிமுகப்படுத்தி மேம்படுத்தினர். இதனால் விளைச்சல் இருமடங்காக இரட்டித்தது. இதே முறையின் ஒரு மலிவான மாறுபாடாக நீள் கயிற்றில் பாசி வளர்க்கும் முறை தோன்றியது. இதை இபி முறை என்று அழைக்கிறார்கள். இம்முறையில் மூங்கில்களுக்கு இடையில் எளிய கயிறுகள் கட்டி கடல்பாசிகள் வளர்க்கப்பட்டன. 

1970 களின் முற்பகுதியில் கடற்பாசி மற்றும் கடற்பாசி தயாரிப்புகளுக்கு அங்கீகாரம் பெற்ற ஒரு தேவை இருந்தது. சாகுபடியையும், விநியோகத்தையும் அதிகரிப்பது தயாரிப்புகளை அதிகரிக்க சிறந்த வழிமுறையாக கருதப்பட்டது. 


</doc>
<doc id="352048" url="https://ta.wikipedia.org/wiki?curid=352048" title="மெய் வளிமம்">
மெய் வளிமம்

மெய் வளிமம் (real gas) என்பது கருத்தியல் நிலையிலிருந்து விலகிச் செல்லும் வளிமம் ஆகும். இவ்விலகீட்டுக்குக் குறிப்பாக இரண்டு காரணிகள் உள்ளன. 1) அழுத்தம் அதிகரிக்க அதிகரிக்க, வளிமத்தின் கன அளவு குறைந்து கொண்டே சென்று ஒரு கட்டத்தில் சுழியத்தை எட்டும் என்கிறது கருத்தியல் விதி. ஆனால், வளிம மூலக்கூறுகளின் இருப்பாலும், ஒரு கட்டத்துக்கு மேல் அமுக்க இயலாது என்பதாலும், இக்கன அளவு மிகவும் சிறியதானாலும், அது எப்போதும் சுழியமாகாது. 2) உயர் வெப்பநிலைகளில் மூலக்கூற்று இடைவிசை அதிகம் இராது என்றாலும், குறைந்த வெப்பநிலைகளில் இவ்விசை நிச்சயமாக இருக்கும். 

மெய் வளிமங்களை நன்கு புரிந்துகொள்ள, பின்வரும் கருத்துகளை அறிந்திருக்க வேண்டும்.

பெரும்பாலான பயன்பாடுகளுக்கு, கருத்தியலில் இருந்து இவ்வேறுபாடு தேவையற்ற ஒன்று என்று பொருட்படுத்தாமல் இருந்துவிடலாம். கருத்தியல் வளிமம் என்பதே போதுமானது. ஆனால், வளிமங்களின் உறைநிலை அருகிலோ, உயர் அழுத்தங்களிலோ, மாறுநிலைப் புள்ளிகளுக்கு அருகிலோ, ஜூல்-தாம்சன் விளைவு போன்றவற்றை விவரிக்கவோ, மெய் வளிமத்தைப் பயன்படுத்த வேண்டியிருக்கும். கருத்தியல் நிலையிலிருந்து விலகீட்டை அமுங்குமைக் காரணி Z கொண்டு குறிக்கலாம்.

மெய் வளிமங்களின் விரிவு வேலை கருத்தியல் வளிமங்களினதை விட வேறுபட்டிருக்கும். அவ்வேறுபாட்டின் அளவு:





</doc>
<doc id="352055" url="https://ta.wikipedia.org/wiki?curid=352055" title="வெண்கல ஓநாய் விருது">
வெண்கல ஓநாய் விருது

வெண்கல ஓநாய் விருது ("Bronze Wolf Award") என்பது உலக சாரணர் இயக்கத்திற்கு உயரிய பங்களிப்பு வழங்கும் ஒருவருக்கு உலக சாரணர் குழு வழங்கும் ஓர் உயரிய விருதாகும். இது உலகின் தன்னார்வமிக்க சாரண தலைவருக்கு வழங்கப்படும் மிக உயர்ந்த கௌரவமான விருதாகும். உலகெங்குமுள்ள கோடிக்கணக்கான சாரணர்களில் 400 க்கும் குறைவான நபர்களுக்கு மட்டுமே இவ்விருது வழங்கப்பட்டுள்ளது. உலக சாரணர் குழு 1935ஆம் ஆண்டு ஆகத்து 2 ஆம் நாள் இவ்விருதை வழங்கத் தொடங்கியது.

அசாதாரண சேவை செய்த, குறிப்பிடத்தக்கப் பணியை சாரண இயக்கத்திற்கு ஆற்றிய சாரண தலைவருக்கு இவ்விருது வழங்கப்படுகிறது. தன்னார்வ சேவை, அர்ப்பணிப்பு, வெற்றிகரமான வழிகாட்டுதல் ஆகியவற்றை சாரண இயக்கத்திற்கு வழங்கிய நபரே தகுதி உடையவர் ஆவார். 

1935-1955 காலப்பகுதியில் 12 பேருக்கு இவ்விருது வழங்கப்பட்டது. 1955-2015 ஆண்டுகளுக்கிடையில் 346 நபர்களுக்கும் 2016ல் 7 நபர்களுக்கும் இவ்விருது வழங்கப்பட்டது. இந்தோனேசியா துணை அதிபர் கெமங்கேகுவானோ, சுவீடனின் கார்ல் கெசுடாப், தாய்லாந்து மன்னர் பூமிபால் அதுல்யாதெச், பிலிப்பீன்சு அதிபர் பிடெல் ராமோசு ஆகியோர் வெண்கல ஓநாய் விருது பெற்ற முக்கிய நபர்கள் ஆவர்.

வெண்கல ஓநாய் விருது அடர் பச்சை நிற நாடாவை விளிம்பாகக் கொண்டு இரண்டு குறுகிய மஞ்சள் நிற கோடுகள் கீழிறங்குமாறு சாரணச் சின்னத்துடன் அமைந்துள்ளது.


</doc>
<doc id="352058" url="https://ta.wikipedia.org/wiki?curid=352058" title="ஈரோடு போக்குவரத்து">
ஈரோடு போக்குவரத்து

ஈரோடு மாவட்டத்தின் தலைநகராக உள்ள ஈரோடு நகரில் ஒரு விரிவான சாலை மற்றும் தொடருந்துப் போக்குவரத்து சேவை உள்ளது.

ஈரோடு நகரம் சாலைகள் மூலம் நன்கு இணைக்கப்பட்டுள்ளது.தேசிய நெடுஞ்சாலை 47-ல் அமைந்துள்ளது.இது கோயம்புத்தூர் நகரில் இருந்து 70 கிமீ கிழக்கிலும் மற்றும் சேலம் 50 கி.மீ மேற்கிலும் அமைந்துள்ளது இது சென்னை மற்றும் கன்னியாகுமரியை இணைக்கிறது.

இங்குள்ள முக்கிய சாலைகள் பின்வருமாறு

ஈரோடு மத்திய பேருந்து நிலையம் அனைத்துப் பேருந்துகளும் வந்து சேரும் இடமாக உள்ளது. இங்கிருந்து மற்ற மாநிலங்களுக்கும், தமிழ்நாட்டிலுள்ள உள்ள மற்ற இடங்களுக்கும் பேருந்துகள் செல்கின்றன. 24 மணி நேரமும் சுற்றுப்புறத்தில் உள்ள தனியார் மற்றும் அரசு பேருந்துப் போக்குவரத்து சேவைகள் உள்ளது. தமிழ்நாடு அரசுப் போக்குவரத்துக் கழகம்(கோயம்புத்தூர்), ஈரோடு மாவட்டத்தின் சாலை போக்குவரத்துக்கு தேவையான உள்ளூர் மற்றும் வெளியூர் பேருந்து சேவைகளை இயக்குகின்றன. மாநில விரைவுப்பேருந்து போக்குவரத்து கழகம், பல்வேறு  இடங்களுக்கு விரைவுப்பேருந்துகளை இயக்குகிறது. தமிழ்நாடு அரசுப் போக்குவரத்துக் கழகம் (TNSTC) கோயம்புத்தூர் பிரிவின் கீழ் ஈரோட்டில் கிளைப் பணிமனை உள்ளது. இது முதலில் ஜீவா போக்குவரத்து கழகம் என அழைக்கப்பட்டது. 1983 ஆம் ஆண்டு ஏப்ரல் 1 முதல் ஈரோடு மாவட்டத்திலும், சுற்றியுள்ள திருப்பூர், நாமக்கல், சேலம் மற்றும் கரூர் மாவட்டங்களில் செயல்படுகிறது. 2005 ஆம் ஆண்டு மார்ச் 31 ஆம் தேதி வரையிலான பேருந்துகளின் எண்ணிக்கை 1218 ஆகும். மத்தியப் பேருந்து நிலையத்தின் போக்குவரத்தை குறைப்பதற்காக  மற்றொரு பேருந்து நிலையம் சோலார்புதுார் (ஈரோடு) நகரத்தில் கட்டப்பட்டு வருகிறது..

ஈரோடு சந்திப்பிலிருந்து பின்வரும் இணைப்புகள் உள்ளன:

மைசூர் (கோபிசெட்டிபாளையம், சாம்ராஜ் நகர் வழியாக) மற்றும் பழனி ஆகிய இரு வழிதடங்கள் முன்மொழியப்பட்டுள்ளன.

கோயம்புத்தூர் சர்வதேச விமான நிலையம் 90 கி.மீ தூரத்தில் உள்ளது. அகமதாபாத், பெங்களூரு, புவனேஷ்வர், சென்னை, டெல்லி, ஐதராபாத், கொல்கத்தா, கோழிக்கோடு, மும்பை, புனே மற்றும் ஷார்ஜா, சிங்கப்பூர் போன்ற சர்வதேச இடங்களுக்கு தொடர்ச்சியாக விமானங்கள் உள்ளன.

காவேரி நதியில் உள்நாட்டுப் படகு போக்குவரத்து உள்ளன. லாக்கபுரம், சூரிய நாதரீஸ்வரர் கோயில், கருங்கல்பாளையம், பள்ளிப்பாளையம், அக்ரஹாரம், கரணம்பாளையம், பவானி மற்றும் காளிங்கநாராயணபாளையம் ஆகிய இடங்களில் படகு துறைமுகங்கள் உள்ளன.


</doc>
<doc id="352060" url="https://ta.wikipedia.org/wiki?curid=352060" title="டவ் செயல்முறை">
டவ் செயல்முறை

டவ் செயல்முறை ("Dow process") உப்புநீரிலிருந்து புரோமினைப் பிரித்தெடுக்கும் மின்னாற்பகுப்பு முறையாகும். இது புரோமினை வணிக ரீதியாகத் தயாரிப்பதற்கு எர்பர்ட்டு என்றி டவ் என்பவரின் இரண்டாவது புரட்சிகரச் செயல்முறையாகும்.

1891 ஆம் ஆண்டில் இந்தச் செயல்முறை காப்புரிமை பெற்றது. அசல் கண்டுபிடிப்பில், புரோமைடு கலந்துள்ள உப்புநீரோடு வெளுக்கும் தூள் மற்றும் கந்தக அமிலம் கலந்து வினைபுரிந்து புரோமைடு புரோமினாக ஆக்சிசனேற்றம் செய்யப்படுகிறது. அவ்வாறு ஆக்கப்படும் புரோமின் அப்போதும் நீர்க்கரைசலாக இருக்கிறது. அதை ஒரு சாக்குப்பையின் மீது சொட்டு சொட்டாக விழவைத்து அதன் மீது காற்றை வீசி புரோமின் ஆவியாக்கப் படுகிறது. புரோமின் நிறைந்த வளிமம் இரும்புத் துகள்களோடு கலக்கப்பட்டு, புரோமினானது பெரிக் புரோமைடு கரைசலாக மாற்றப்படுகிறது. இன்னும் அதிகமாக இரும்புத் துகளுடன் வினைபுரிந்து பெரிக் புரோமைடு பெரசு புரோமைடாக மாற்றப்படுகிறது. தேவைப்படும்போது பெரசு புரோமைடு வெப்பத்தின் மூலம் சிதைக்கப்பட்டு புரோமினாக மாற்றப்படுகிறது.

புரோமின் வணிகத்திற்குள் டவ் நுழைவதற்கு முன் புரோமின் தயாரிப்புச் செயல்முறை மிகவும் சிக்கலானதாகவும் அதிகச் செலவு வைப்பதாகவும் இருந்தது. அதில், மரத்துகளை எரித்து உப்புநீர் சூடாக்கப்பட்டு, உப்புநீர் ஆவியான பின் படிகமாகும் சோடியம் குளோரைடு அகற்றப்பட்டது. அதன் பின்னர், ஆக்சிசனேற்றி சேர்க்கப்பட்டுக் கரைசலில் புரோமின் கிடைத்தது. பின்னர் புரோமின் காய்ச்சி வடிக்கப்பட்டது.

டவ்வின் செயல்முறை, பீனாலின் தயாரிப்பில் குளோரோபென்சீன் நீர்பகுப்பாய் முறையாகவும் குறிப்பிடலாம். எலக்ரோபிலிக் அரோமைட்டிக் பதிலீட்டு வினை மூலம் பென்சீன் எளிதில் குளோரோபென்சீனாக மாற்றப்படும். இது நீர்த்த சோடியம் ஐதராக்சைடோடு 350 °C வெப்பநிலை மற்றும்  300 பார் வளிமண்டல அழுத்தத்தில் வினை புரிந்து சோடியம் பினாக்சைடாக அமிலத்தோடு சேர்க்கப்படும் போது மாற்றப்படுகிறது. ஆலசன் குழுவின் (-NO போன்ற) ஆர்த்தோ மற்றும் / அல்லது பாரா நிலையில் உள்ள இலத்திரன் ஏற்கும் குழுக்களுக்கு முன்னிலையில் இவ்வினையின் வேகம் பன்மடங்காகிறது.


</doc>
<doc id="352061" url="https://ta.wikipedia.org/wiki?curid=352061" title="வகுப்பறை அளவீடும் மதிப்பீடும்">
வகுப்பறை அளவீடும் மதிப்பீடும்

வகுப்பறை அளவீடும் மதிப்பீடும் ("Classroom Assessment Techniques") என்பது ஒவ்வொரு குழந்தையும் எதை அறிந்திருக்கிறார்கள்?; எவ்வளவு அறிந்திருக்கிறார்கள்? எதை செய்ய இயலும்? எதை கற்று செயல்படுத்த இயலும்? என்பது குறித்த அறிவியல் ரீதியாக தகவல்களைச் சேகரிப்பதாகும்.

கற்றல்-கற்பித்தலை திட்டமிடவும் அடிப்படை முடிவு எடுக்கவும், கற்றலை மேம்படுத்தவும் அறிவை வளர்க்கவும், குழந்தைகளுக்கான தேவையினை கண்டறியவும் அதற்கேற்றவாறு கற்பித்தலை மேம்படுத்தவும் பயனுள்ள கற்றலை உறுதிப்படுத்தவும் உதவுவதே அளவீடாகும்.

கற்பிக்கும்முறை மற்றும் கற்றல் வெளிப்பாடு குறித்து சிந்திக்கும் போதே மதிப்பீடு குறித்தும் யோசித்தல் அவசியமாகிறது. அளவீடு என்பது ஒரு தொடர் நிகழ்வாகும்; அலகின் இறுதியில் மட்டுமே நிகழ்வது அன்று. கற்றல் விளைவை மாணவர்கள் அறிந்திருப்பதோடு அவர்களின் செயல்திறனை அளவிடும் வகையில் செயல்முறைகள் அமைதல் வேண்டும். ஒவ்வொரு மாணவரின் சிறப்பாக பங்கேற்பது அதிகரித்து, அது வாழ்நாள் முழுதுமான கற்றல் திறனை வளர்பதே மதீப்பீட்டின் நோக்கமாகும்.

அளவிடுதலைத் தொடர்ந்து ஒரு முடிவுக்கு வருவதை மதிப்பீடு எனப்படுகிறது. ஆழ்ந்த கற்றல் வெளிப்பாட்டையும் தொடர்ச்சியான கற்பித்தல் அணுகுமுறைகளையும் பிரதிபலிப்பதாக மதிப்பீடுகள் அமையும். மதிப்பீடானது கலாச்சாரம், பாலினம், சமூக பொருளாதார பின்னணிக்கு ஏற்றவாறு வேறுபடக் கூடியது. செய்து கற்கும் வாய்ப்பினை வழங்கும்போது மாணவர்களின் அறிவு, ஈடுபாடு மற்றும் திறன்கள் முழுமையாக மேம்பட மதிப்பீடுகள் அமையும். மாணவர்களின் நிலையினை மற்றவருக்கு தெரியப்படுத்தும் ஒரு கருவியாக மதிப்பீடுகள் அமைகின்றன.

கற்றலின் இறுதியாகவே மதிப்பீடு நிகழ்கிறது. குழுவாக செயல்படுவதால் கற்றல் நிகழ்வதில்லை. மதிப்பிடுவதில் தோல்வியடைந்து விடுவோமோ என்ற பயம். கற்பவருக்குண்டானது மட்டுமே மதிப்பீடு. மதிப்பீடுவது போட்டி மனப்பான்மையை வளர்க்கும். மதிப்பீடு என்பது பதற்றம், அதிகபடியான வேலை பளூ தரக் கூடியது.



</doc>
<doc id="352084" url="https://ta.wikipedia.org/wiki?curid=352084" title="நியூயார்க் கீழ்மாநிலம்">
நியூயார்க் கீழ்மாநிலம்

நியூயார்க் கீழ் மாநிலம் ("Downstate New York") என்பது அமெரிக்காவின் நியூயார்க் மாநிலத்தின் ஒரு பகுதியைக் குறிக்கும். இம்மாநிலத்தின் மற்றைய பகுதி நியூயார்க் மேல் மாநிலம் எனப்படுகிறது. இருப்பினும் மேல்மாநிலத்தின் பணமதிப்பை விட குறைவான பணமதிப்பையே கீழ்மாநிலம் கொண்டுள்ளது. மேல் மாநிலம் போலவே கீழ்மாநிலமும் பல துணைப் பகுதிகளாக பிரிக்கப்பட்டுள்ளது: நியூயார்க் நகரம், லாங் தீவு.

கீழ்மாநிலம் மிகப் பெரிய மக்கள்தொகையைக் உள்ளது. மேல்மாநிலம் நியூயார்க் மாநிலத்தின் பரப்பளவில் பெரும்பகுதியை கொண்டிருந்தாலும்  குறைந்த அளவு அது மக்கள் தொகையை கொண்டுள்ளது. இந்த இரு பகுதிகளிலும் பண்பாடு, பொருளாதாரம், மற்றும் சமூக அமைப்புகள் ஆகியவற்றின் அடிப்படையில் கலாச்சார ரீதியாகவும், சமூக ரீதியாகவும் வேறுபடுகின்றன.

நியூயார்க் மாநில போக்குவரத்து வாரியம் டச்செசு, ஆரஞ்சு கவுண்டிகள், கிழக்கு மற்றும் தெற்குப் பகுதிகள் உள்ளிட்ட பகுதியை "கீழ்மாநிலம்" என்று வரையறுக்கிறது.

பெரும்பாலான பிற பகுதிகளைப் போலவே, வடபகுதி மற்றும் தென்பகுதி நியூயார்க் இடையே வறையறைக்கப்பட்ட அல்லது நிரந்தர எல்லை இல்லை. நியூயார்க்கின் வடபகுதி மற்றும் தென்பகுதி  இடையில் எல்லைகளை விலக்கிகொள்ள  மாநிலங்களுக்கு இடையிலான  84 பகுதியை அடிக்கடி பயன்படுத்துகின்றனர், இருப்பினும், மக்களைப் பொறுத்தவரையில், பொதுவாக கீழேயுள்ள எல்லைகள் வறையறுக்கப்பட்ட எல்லையை காட்டிலும் வடக்கே இருக்க வேண்டும் எனவும், அதற்கு  நேர்மாறாகவும் கருதுகின்றனர். நகர்ப்புற விரிவாக்கம் கிராமப்புற சமூகங்களை புறநகர்ப்பகுதிகளாக மாற்றுகிறது, .இதனால் பலர் தென் பகுதி பிராந்தியத்தின் பகுதியாக, ஆரஞ்ச் கவுன்டடி மற்றும் டட்சஸ் கவுன்டின் பகுதி இருப்பதாக அருகிலுள்ள புட்னொன் கவுண்டியை கருதுகின்றனர். மேலும், 2010 ஆம் ஆண்டில், மெட்ரோ-வட ரயில் தண்டவாளம், லான்டீலா ரயில் ரோட்டை மூன்று தசாப்தங்களில் முதன்முறையாக அமெரிக்காவின் பரபரப்பான பயணிகள் வரிசையாக ரன்டிபீடியாவில் கடந்து சென்றது, இது தென் பகுதியில் ஏற்பட்ட கலாச்சார மாற்றத்தை குறிக்கிறது.

தென்கிழக்கு மாகாண பல்கலைக்கழகம் ("SUNY"), தென்கிழக்கு மருத்துவப் பள்ளியின் பெயரில், கிழக்கு பிளாட்ப்ஷ், புரூக்ளின் நகரில் அமைந்துள்ள தென்பகுதி மருத்துவ மையம் என்ற பெயரில் ஒரு அதிகாரப்பூர்வமாக அழைக்கப்படுதிறது.நியூ யார்க் மாநில போக்குவரத்து கழகம்டி இந்த வார்த்தையை பயன்படுத்துகிறது.


</doc>
<doc id="352085" url="https://ta.wikipedia.org/wiki?curid=352085" title="நல்ல உற்பத்தி நடைமுறைகள்">
நல்ல உற்பத்தி நடைமுறைகள்

நல்ல உற்பத்தி நடைமுறைகள்(ஆங்:Good Manufacturing Practice; GMP) என்பது உணவு, மருந்து தயாரிப்புகளின் உற்பத்தி மற்றும் விற்பனைக்கான அங்கீகாரம் மற்றும் உரிமத்தை கட்டுப்படுத்தும் ஆணையங்களால் பரிந்துரைக்கப்படும் வழிகாட்டுதல்களை பின்பற்ற ஏற்படுத்தப்பட்ட நடைமுறைகள் ஆகும். இந்த வழிகாட்டுதல் என்பது நுகர்வோர் மற்றும் பொதுமக்களுக்கு எவ்விதமான  தீங்கும் ஏற்படாது என உணவு மற்றும் உற்பத்தியாளர்களினால் வழங்ப்படும் குறைந்தபட்ச உறுதிமொழி ஆகும்.

நல்ல உற்பத்தி நடைமுறைகள்,மேலும் நல்ல விவசாய நடைமுறைகள், நல்ல ஆய்வக நடைமுறைகள் மற்றும் நல்ல மருத்துவ நடைமுறைகள் ஆகியன அமெரிக்கா, கனடா, ஐரோப்பா, சீனா மற்றும் பிற நாடுகளிலுள்ள கட்டுப்பாட்டு முகவர்களினால்  மேற்பார்வையிடப்படுகிறது.

இந்த நடைமுறைகளில் தொழில்நுட்ப விவரங்கள் எதுவும் குறிப்பிடபட்டிருக்காது. பெரும்பாலும் இது உற்பத்தி நடைமுறைகள் சீராகவும் காலக்கிரமமாகவும் நடைப்பெற்றிருப்பதை உறுதி செய்யும் வண்ணமிருக்கும்.


GMP-உடன் இணைந்து உள்ள மற்ற நல்ல பயிற்சி நடைமுறைகள்:





</doc>
<doc id="352089" url="https://ta.wikipedia.org/wiki?curid=352089" title="மருதானியா ஸ்பைரேடா">
மருதானியா ஸ்பைரேடா

மருதானியா ஸ்பைரேடா ("Murdannia spirata") அல்லது பொதுவாக ஆசியாவின் பனித்துளி மலர் ("Asiatic dewflower") என்ற தாவரம் வெப்பமண்டல பகுதியில் வளர்கின்றது. இதன் தாயகம் சீனா, இந்தியா, தென்கிழக்கு ஆசியா, மற்றும் பசிபிக் கடல் பகுதியில் உள்ள தீவுகள் ஆகும். இத்தாவரம் தற்பொழுது ஐக்கிய அமெரிக்காவின் புளோரிடா மாநிலத்தில் இயற்கையாக வளர்கிறது. இத்தாவரம் 1965 ஆம் ஆண்டு இங்கிருந்து சேகரிக்கப்பட்டது. ஆசியாவில் ஈரமான பரந்த நிலப்பகுதி மற்றும் சிற்றோடைகளில் இத்தாவரம் காணப்படுகிறது. இத்தாவரம் புளோரிடா மாநிலத்தில் பனை சதுப்புநிலம் மற்றும் 
ஈரமான சதுப்பு நில புல்வெளிப்பகுதியில் சேகரிக்கப்பட்டுள்ளது.

மருதானியா ஸ்பைரேடா பல்லாண்டு வாழும் சிறு செடி வகையாகும். இதன் இலைகள் ஈட்டி வடிவ முனையுடன் கூடிய நீள்வட்ட வடிவம் கொண்ட பற்றி வளரும் கொடியாகும். இதன் பூக்கள் வெளிர் நீல நிறமுடையது.


</doc>
<doc id="352090" url="https://ta.wikipedia.org/wiki?curid=352090" title="பாலியால்தியா காப்பியாய்டஸ்">
பாலியால்தியா காப்பியாய்டஸ்

பாலியால்தியா காப்பியாய்டஸ் ("Polyalthia coffeoides") என்ற தாவர சிற்றினம் அனோனேசியே குடும்பத்தை சார்ந்தது ஆகும். இவ்வகை தாவரங்கள் ஆசிய கண்டத்தில் உள்ள நாடுகளில் காணப்படுகிறது.

கனி-நீண்ட வாலுடைய குரங்கு , பழம் உண்ணும் வெளவால்களுக்கு உணவாக பயன்படுகிறது.s.

சிங்கள மொழியில் இத்தாவரத்தின் பெயர் ஒமாரா என்று அழைக்கப்படுகிறது.



</doc>
<doc id="352091" url="https://ta.wikipedia.org/wiki?curid=352091" title="கார்டினியா கம்மிபெரா">
கார்டினியா கம்மிபெரா

கார்டினியா கம்மிபெரா ("Gardenia gummifera") என்ற சிற்றினத்தாவரம் ரூபியேஸியே என்ற குடும்பத்தை சார்ந்தது ஆகும். இத்தாவரம் இந்தியாவில் குறிப்பிட்டபகுதியில் மட்டும் வாழும் தாவரமாக உள்ளது.



</doc>
<doc id="352095" url="https://ta.wikipedia.org/wiki?curid=352095" title="சாமுண்டீஸ்வரி கோயில்">
சாமுண்டீஸ்வரி கோயில்

சாமுண்டி கோயில் (Chamundeshwari Temple) (ಶ್ರೀ ಚಾಮುಂಡೇಶ್ವರಿ ದೇವಸ್ಥಾನ), இந்தியாவின் கர்நாடகா மாநிலத்தில் மைசூர் நகரத்திலிருந்து 13 கிலோ மீட்டர் தொலைவில், சாமுண்டி மலையில் அமைந்துள்ள சாமுண்டி அம்மனுக்கு அர்ப்பணிக்கப்பட்ட இந்துக் கோயிலாகும். சாமுண்டீஸ்வரி அம்மன், மைசூர் இராச்சியத்தின் காவல் தெய்வம் ஆகும். 

சக்தி பீடங்களில் ஒன்றாகக் கருதப்படும் சாமுண்டிக் கோயில், 18 மகாசக்தி பீடங்களில் ஒன்றாகும். 

சாமுண்டிக் கோயில் கி பி 12ஆம் நூற்றாண்டில் ஹோய்சாள மன்னர்களால் கட்டப்பட்டப்பட்டிருந்தாலும், கோயில் கோபுரம் விஜயநகர மன்னர்களால் கி பி 17ஆம் நூற்றாண்டில் எழுப்பப்பட்டது. சாமுண்டி மலையில் 3000 அடி உயரத்தில் அமைந்த இக்கோயிலுக்குச் செல்ல, கி பி 1659ல் ஆயிரம் படிக்கட்டுகள் நிறுவப்பட்டது. 
சாமுண்டி மலையில் 800வது படிக்கட்டில் அமைந்துள்ள சிறு சிவன் கோயிலுக்கு எதிரில் 15 அடி உயரமும், 24 அடி நீளமும் கொண்ட கருங்கல் நந்தி சிலை உள்ளது.


 


</doc>
<doc id="352099" url="https://ta.wikipedia.org/wiki?curid=352099" title="சோடியம் சல்பேட்டு">
சோடியம் சல்பேட்டு

சோடியம் சல்பேட்டு ("Sodium sulfate") என்பது NaSO என்ற மூலக்கூறு வாய்ப்பாட்டை உடைய கனிமச் சேர்மம் ஆகும். இது சோடாவின் சல்பேட்டு ("sulfate of soda") எனவும் அழைக்கப்படுகிறது. மேலும் பல்வேறு ஐதரேட்டுகளையும் கொண்டுள்ளது. அனைத்து வடிவங்களும் நீரில் எளிதில் கரையக்கூடிய வெண்மை நிறத் திண்மங்கள் ஆகும். டெக்காஐதரேட்டானது, அதிகமாக உற்பத்தி செய்யக்கூடிய, அதாவது ஆண்டொன்றுக்கு 6 மில்லியன் டன்கள் உற்பத்தியாகக் கூடிய வேதிச்சேர்மமாக உள்ளது. இந்தச் சேர்மமானது அதிக அளவில் துாய்மையாக்கிகள் தயாரிப்பிலும், காகிதத்தை தூய்மை செய்யும் கிராப்ட்டு முறையிலும் பயன்படுகிறது.


சோடியம் சல்பேட்டின் டெகாஐதரேட்டானது, டச்சு/செருமனி நாட்டைச் சேர்ந்த வேதியியலாளரும், மருந்தியலாளருமான யோகான் ரூடால்ப் கிளாபர் (1604–1670) என்பவரால் ஆசுதிரிய நாட்டின் நீரூற்றுகளில் காணப்படும் நீரில் இருந்து கண்டுபிடிக்கப்பட்டது. இதன் காரணமாக இந்த உப்பானது "கிளாபரின் உப்பு" என அழைக்கப்படுகிறது. யோகான் கிளாபர் இந்த உப்பிற்கு இதன் மருத்துவப் பண்புகள் காரணமாக "சால் மிராபிலிசு" (அதிசய உப்பு) எனப் பெயரிட்டார். 1900 ஆண்டுகளில், வேறு திறன் படைத்த மலமிளக்கிகள் உபயோகத்திற்கு வருவதற்கு முன்னதாக, சோடியம் சல்பேட்டானது பொதுவான மலமிளக்கியாகப் பயன்படுத்தப்பட்டு வந்தது.

18 ஆம் நுாற்றாண்டில், வேதித் தொழிற்துறையில் சோடியம் கார்பனேட்டு தயாரிப்பில் கிளாபரின் உப்பு அதிக அளவில் பயன்படுத்தப்பட்டது. பொட்டாசியம் கார்பனேட்டுடன் இந்த உப்பினை வினைப்படுத்தி சோடியம் கார்பனேட்டுத் தயாரிக்கப்பட்டது. சோடா சாம்பலின் (சோடியம் கார்பனேட்டு) தேவை அதிகரிக்க, அதிகரிக்க சோடியம் சல்பேட்டின் உற்பத்தி அளவும் அதிகரித்தது. பத்தொன்பதாம் நுாற்றாண்டில், லெப்லாங்கு முறை அதிக அளவில் சோடா சாம்பலைத் தயாரிக்கும் முறையாக மாறியது. இந்த முறையில் முக்கிய இடைவினைபொருளாக சோடியம் சல்பேட்டானது தொகுப்பு முறையில் தயாரிக்கப்பட்டது.

சாதாரண வெப்பநிலைகளில் சோடியம் சல்பேட்டானது ஆக்சிசனேற்றி அல்லது ஒடுக்க வினைபொருட்களுடன் வினைபுரியும் தன்மையற்று நிலையான சேர்மமாக உள்ளது. உயர் வெப்பநிலைகளில் உயர்வெப்பக்கார்பன் வினைகளின் மூலமாக சோடியம் சல்பைடாக மாற்றமடைகிறது.

சோடியம் சல்பேட்டானது நடுநிலைத்தன்மையுடைய உப்பாகும். இதன் நீரிய கரைசலின் pH மதிப்பு 7 ஆக உள்ளது. இத்தகைய கரைசல்களின் நடுநிலைத்தன்மையிலிருந்து சல்பேட்டானது வலிமை மிக்க கந்தக அமிலத்திலிருந்து பெறப்பட்டிருக்கலாம் என்பதை உறுதி செய்கிறது. மேலும், Na அயனியானது, உலோக அயனிகள் நீர்க்கரைசல்களில் இருக்கும் நிலையில், ஒரே ஒரு நேர்மின் சுமையுடன் ஈனி நீர் மூலக்கூறுகளை மிகவும் பலவீனமாக முனைவுறுத்துகிறது. சோடியம் சல்பேட்டானது கந்தக அமிலத்துடன் வினைபுரிந்து சோடியம் பைசல்பேட்டு எனும் அமில உப்பைத் தருகிறது.

இந்த வினைக்கான சமநிலை மாறிலியானது செறிவு மற்றும் வெப்பநிலையைச் சார்ந்தே உள்ளது.

சோடியம் சல்பேட்டானது வழக்கத்திற்கு மாறான நீரில் கரைதிறன் பண்புகளைக் கொண்டுள்ளது. நீரில் இதனுடைய கரைதிறனானது 0 °C முதல் 32.384 °C வரையிலான வெப்பநிலையில் பத்து மடங்குக்கும் மேலாக அதிகரிக்கிறது. இது அதிகபட்சநிலையை 49.7 g/100 mL இல் அதிகரிக்கிறது. இந்த வெப்பநிலையில் கரைதிறன் வளைவின் சாய்வு மாறுகிறது. மேலும், இந்த நிலையில் கரைதிறனானது, வெப்பநிலையைப் பொறுத்து மாறாத நிலையைப் பெறுகிறது. 32.384 °C யில் வெப்பநிலையானது படிகத்தில் உள்ள நீரானது வெளியேறக்கூடிய, நீரேற்றப்பட்ட உப்பு உருகக்கூடிய வெப்பநிலையாகும். இந்த வெப்பநிலை வெப்பமானிகளில் அளவுகள் குறிப்பதற்கு மிகத் துல்லியமான ஒரு நிலையாகப் பயன்படுகிறது. சோடியம் சல்பேட்டானது, நிலைமின்னியல் கவர்ச்சியை அடிப்படையாகக் கொண்ட, சோடியம் Na அயனியையும், சல்பேட் SO அயனியையும் கொண்ட அயனிப்பிணைப்பு சேர்மமாகும். சல்பேட் அயனிகளின் இருப்பினை பேரியம் Ba மற்றும் காரீய அயனிகளின் Pb உப்புக்களோடு வினைபுரியும் போது கரையாத சல்பேட்டுகள் உருவாவதிலிருந்து உறுதிப்படுத்தப்படலாம்.

சோடியம் சல்பேட்டானது இரட்டை உப்புக்களை உருவாக்குவதற்கான போக்கினை மிதமாகவே காட்டுகிறது. பல நிலையான படிகார இரட்டை உப்புக்களை உருவாக்கக்கூடிய பொட்டாசியம் சல்பேட்டு மற்றும் அம்மோனியம் சல்பேட்டு போல இல்லாமல் சோடியம் சல்பேட்டானது, NaAl(SO) ( 39 °C வெப்பநிலைக்கு மேல் நிலையற்றது) மற்றும் NaCr(SO) ஆகிய படிகார உப்புக்களை மட்டுமே பொதுவான மும்மை இணைதிறன் கொண்ட உலோகங்களுடன் உருவாக்குகின்றது.

இயற்கையில் கிளாசரைட்டு NaSO•3KSO போன்ற கனிமத்தையும் உள்ளடக்கி வேறு கார உலோகங்களின் சல்பேட்டுகளுடன் இணைந்த இரட்டை உப்புகள் அறியப்படுகின்றன. பொட்டாசியம் குளோரைடுடன் சோடியம் சல்பேட்டின் வினையின் காரணமாக கிளாசரைட்டு உருவாதலானது, பொட்டாசியம் சல்பேட்டு என்ற உரத்தயாரிப்புக்கான அடிப்படையாக உள்ளது.

சோடியம் சல்பேட்டின் மேலும் சில இரட்டை உப்புக்கள் பின்வருமாறு 3NaSO•CaSO, 3NaSO•MgSO (வேன்தோபைட்டு) மற்றும் NaF•NaSO.

படிகங்கள் எண்முக மூலக்கூறு அமைப்பைக் கொண்ட [Na(OH)] அயனிகளைக் கொண்டுள்ளன. எண்முகியின் விளிம்புகளில் மொத்தமுள்ள பத்து நீர் மூலக்கூறுகளில் சோடியம் அணுவால் பிணைக்கப்பட்ட எட்டு மூலக்கூறுகளை பகிர்ந்து கொள்கின்றன. சல்பேட்டுடன் ஐதரசன் பிணைப்பால் இணைக்கப்பட்ட இரண்டு மூலக்கூறுகள் இடைவெளிகளுக்குள் காணப்படுகின்றன. இந்த [Na(OH)] நேர்மின் அயனிகள் சல்பேட்டு எதிர்மின் அயனிகளுடன் ஐதரசன் பிணைப்பால் பிணைக்கப்பட்டுள்ளன. Na-O தொலைவானது 240 pm ஆக உள்ளது. படிக சோடியம் சல்பேட்டு டெகாஐதரேட்டானது நீரேற்றம் செய்யப்பட்ட உப்புக்களில் வழக்கமான பண்புகளிலிருந்து அளந்தறியக்கூடிய மீதியான வெந்திரப்பியைக் கொண்டுள்ள வகையில் வித்தியாசப்படுகிறது. (தனிச்சுழி வெப்பநிலையில் வெந்திரப்பி மதிப்பு 6.32 J•K•mol. மற்ற ஐதரேட்டுகளுடன் ஒப்பிடும் போது, மிக மிக வேகமாக நீர் மூலக்கூறுகளை பங்கிட்டுக்கொள்ளும் திறனே இந்த வேறுபாட்டிற்கான காரணமாக இருக்கலாம்.

உலக அளவிலான தனிப்பட்ட டெக்காஐதரேட்டு வகை சோடியம் சல்பேட்டின் உற்பத்தியானது ஆண்டொன்றுக்கு தோராயமாக 5.5 முதல் 6 மில்லியன்  டன்கள் (Mt/a) ஆகும். 1985 ஆம் ஆண்டில் இதனுடைய உற்பத்தி 4.5  மில்லியன் டன்களாக (Mt/a) இருந்தது. இந்த உற்பத்தி இயற்கை மூலங்களிலிருந்து பாதியளவும், வேதித்தொழிற்சாலைகளிலிருந்து பாதியளவும் கிடைக்கப்பெற்றது. 2000 ஆண்டுக்குப் பிறகு 2006 ஆம் ஆண்டு வரை இயற்கை மூலங்களிலிருந்து கிடைக்கப்பெற்ற உற்பத்தி ஆண்டொன்றுக்கு 4  மில்லியன் டன்கள் (Mt/a) அளவுக்கு உயர்ந்தும், வேதிமுறைகளிலான தயாரிப்பு ஆண்டொன்றுக்கு 1.5 முதல் 2  மில்லியன் டன்கள் (Mt/a) அளவுக்கு குறைந்தும் இருந்தது. எல்லாவிதமான பயன்பாடுகளுக்கும் இயற்கை மூலங்களிலிருந்து தயாரிக்கப்பட்ட சோடியம் சல்பேட்டாக இருந்தாலும், வேதி முறைகளிலிருந்து தயாரிக்கப்பட்ட சோடியம் சல்பேட்டாக இருந்தாலும் ஒன்றுக்கொன்று மாற்றாக பயன்படுத்தக்கூடியவையே.

டெக்காஐதரேட்டின் (கிளாபரின் உப்பு) உலக உற்பத்தியில் மூன்றில் இரண்டு பங்கு இயற்கையில் தெற்கு சசுகாச்சுவானின் ஏரிப்படுகைகளிலிருந்து கிடைக்கும் மிராபிலைட்டு போன்ற கனிமங்களிலிருந்து கிடைக்கிறது. 1990 ஆம் ஆண்டில், மெக்சிகோ மற்றும் இசுபெயின் (ஒவ்வொரு நாட்டிலும் ஏறத்தாழ 500,000 டன்கள்) ஆகிய நாடுகளே உலகின் இயற்கை மூலங்களிலிருந்து பெறப்படும் சோடியம் சல்பேட்டின் முக்கிய உற்பத்தி இடங்களாக இருந்தன. உருசியா, அமெரிக்க ஐக்கிய நாடுகள், கனடா ஆகிய நாடுகள் ஒவ்வொன்றும் ஏறத்தாழ 350,000  டன்களை உற்பத்தி செய்வனவாக இருந்தன. ஒட்டுமொத்த இயற்கை மூலங்கள் 1 பில்லியன் டன்களுக்கும் மேலாக இருக்கும் என்று மதிப்பிடப்பட்டுள்ளது.
சியர்லெசு வேலி மினரல்சு (கலிபோர்னியா, ஐக்கிய அமெரிக்க நாடுகள்), ஏர்பார்ன் இண்டசுட்ரியல் மினரல்சு, (சசுகாட்சேவான், கனடா), குயிமிகா டெல் ரே (கோகுயிலா, மெக்சிகோ), மினரா டி சான்டா மார்டா மற்றும் கிரியாடெராசு மினரல்சு டெரிவடாசு குருபோ கிரிமிடெசா (பர்கோசு, இசுபெயின்), மினரா டி சான்டா மார்டா (டொலேடோ, இசுபெயின்), சல்குயிசா (மேட்ரிட், இசுபெயின்), செங்டு சன்லியன் டியான்குவான் கெமிகல் (சிசுவான், சீனா), ஹாங்சே யின்சு கெமிகல் க்ரூப் (ஜியாங்சு, சீனா), நஃபைன் கெமிகல் இண்டசுட்ரி குரூப் (சாங்சி, சீனா), சிசுவான் புரோவின்சு சௌன்மி மிராபிலைட் (சிசுவான், சீனா), மற்றும் குச்சுக்சுல்பட் ஜேஎஸ்சி (அல்டாய் கிராய், சைபீரியா, இருசியா) ஆகியவை ஆண்டொன்றுக்கு இரண்டு இலட்சம் டன்கள் முதல் 15 இலட்சம் டன்கள் வரை உற்பத்தி செய்யும் முக்கிய உற்பத்தியாளா்கள் ஆவர்.
உலர்ந்த சுற்றுப்புறத்தில் நீரற்ற சோடியம் சல்பேட்டு தெனார்டைட்டு கனிமமாக காணப்படுகிறது. ஈரப்பதமான காற்றுள்ள சூழ்நிலையில் நீரற்ற சோடியம் சல்பேட்டானது மிராபிலைட்டாக மாறுகிறது. சோடியம் சல்பேட்டானது கால்சியம் சோடியம் சல்பேட்டு கனிமமான கிளாபரைட்டு ஆகவும் கிடைக்கிறது.
உலகில் உற்பத்தியாகும் சோடியம் சல்பேட்டின் மூன்றில் ஒரு பகுதியானது வேதித்தொழிற்சாலைகளின் செயல்முறைகளில் உபவிளைபொருளாகத் தயாரிக்கப்படுகிறது. இத்தகைய தயாரிப்பு முறைகள் அனைத்துமே முதன்மை செயல்முறையின் உள்ளார்ந்ததாகவே உள்ளன. ஓரளவுக்குத் தான் சிக்கனமான முறையாக கருதப்படுகிறது. ஆகவே, வேதித் தொழில் துறையில் ஒரு உப விளை பொருளாக சோடியம் சல்பேட்டைத் தயாரிக்கும் முறை தொடர்ந்து சரிவடைந்து வருகிறது. 
சோடியம் குளோரைடு (உப்பு) மற்றும் சல்பூரிக் அமிலம் ஆகியவற்றிலிருந்து ஐதரோகுளோரிக் அமிலம் தயாரிக்கப் பயன்படும் மான்கீம் செயல்முறை அல்லது கந்தக டை ஆக்சைடிலிருந்து ஐதரோகுளோரிக் அமிலம் தயாரிக்கப் பயன்படும் ஜேம்சு ஹர்கிரீவ்சு முறை ஆகிய முறைகளே சோடியம் சல்பேட்டைத் தயாரிக்கப் பயன்படும் மிக முக்கியமான வேதியியல் முறைகளாகும். இந்தச் செயல்முறையில் தயாரிக்கப்படும் சோடியம் சல்பேட்டானது உப்புக் கட்டி என அழைக்கப்படுகிறது.
இரண்டாவது முக்கியமான தயாரிப்பு முறையானது, அதிக அளவில் ரேயான் தயாரிக்கப் பயன்படுகின்ற அதிக அளவிலான சோடியம் ஐதராக்சைடு கொண்டு கந்தக அமிலத்தை நடுநிலையாக்கல் செய்யும் வினையாகும். இந்த முறையானது தொடர்ச்சியாக பயன்படுத்தப்படுகின்ற மற்றும் ஆய்வகத்தில் எளிதில் கையாளக்கூடிய முறையாகும்.: 2 NaOH(aq) + HSO(aq) → NaSO(aq) + 2 HO(l)
ஆய்வகத்தில் சோடியம் பை கார்பனேட்டு மற்றும் மெக்னீசியம் சல்பேட்டு ஆகியவற்றுக்கிடையேயான வினையினைப் பயன்படுத்தி தொகுப்பு முறையில் சோடியம் சல்பேட்டானது தயாரிக்கப்படலாம்.
முன்னதாக, கந்தக அமிலத்தை சோடியம் குரோமேட்டுக் கரைசலுடன் வினைபுரிய வைத்து சோடியம் டை குரோமேட்டு தயாரிக்கப் பயன்படும் வினையில் சோடியம் சல்பேட்டானது ஓர் உப விளைபொருளாக கிடைத்தது. மாற்று முறையாக, சோடியம் சல்பேட்டானது லித்தியம் கார்பனேட்டு, கொடுக்கிணைப்புக் காரணிகள், ரெசார்சினால், அசுகார்பிக் காடி, சிலிகா , நைட்ரிக் காடி மற்றும் பீனால் ஆகியவற்றின் தயாரிப்பில் உப விளைபொருளாகக் கிடைக்கிறது.


</doc>
<doc id="352105" url="https://ta.wikipedia.org/wiki?curid=352105" title="தர்மசாலா கோயில்">
தர்மசாலா கோயில்

தர்மஸ்தல கோயில் அல்லது தர்மசாலா கோயில் (Dharmasthala Temple) (கன்னடம்/துளு:ಶ್ರೀ ಕ್ಷೇತ್ರ ಧರ್ಮಸ್ಥಳ) (, 800 ஆண்டு பழமையான மஞ்சுநாதருக்கு அர்பணிக்கப்பட்ட சிவன் கோயிலாகும். இக்கோயில் கர்நாடகா மாநிலத்தின் தெற்கு கன்னட மாவட்டத்தில் உள்ள தர்மஸ்தலா எனும் ஊரில் அமைந்துள்ளது. 

இக்கோயில் மூலவர்களாக மஞ்சுநாதரும், சமண சமயத்தின் எட்டாவது தீர்த்தங்கரான சந்திரபிரபாவும், கோயில் காவல் தெய்வங்களாக குமாரசுவாமியும் மற்றும் கன்னியாகுமரி எனும் யட்சினியும் உள்ளனர். 

தர்மஸ்தலா கோயிலின் நிர்வாகத்தை சமண சமய "வீரமன்னா பெர்கடே" என்பவரின் வழிவந்த குடும்பத்தினர் மேற்பார்வையிடுகின்றனர். ஆனால் கோயில் பூசைகளை மத்வரின் துவைத மரபை பின்பற்றும் வைண அந்தணர்கள் கோயில் பூசைகள் செய்கின்றனர்.

800 ஆண்டுகளுக்கு முன்னர் "குடுமா" கிராமத்தில் (தற்கால தர்மஸ்தலா) வாழ்ந்த சமணரான "வீரமன்னா பெர்கடே" என்பவரின் கனவில் தோன்றிய தர்மதேவதை, இத்தலத்தில் மஞ்சுநாதர், சந்திரபிரபா, குமாரசுவாமி மற்றும் கன்னியாகுமரி தெய்வங்களின் விக்கிரகங்களை நிறுவி வழிபடச் சொன்னார். அதன் படியே வீரமன்னா பெர்கடேயும் நான்கு தெய்வங்களுக்கும் சன்னதிகள் எழுப்பி வழிபட்டார். 



</doc>
<doc id="352108" url="https://ta.wikipedia.org/wiki?curid=352108" title="மார்கரெட் கோர்ட்">
மார்கரெட் கோர்ட்

மார்கரெட் கோர்ட் (பிறப்பு 16 யூலை 1942) மார்கரெட் இசுமித் கோர்ட் என்றும் அறியப்படுகிறார். இவர் ஓய்வு பெற்ற டென்னிசு வீராங்கனை. உலகின் முதல் நிலை வீரராக 1962இல் இருந்துள்ளார். ஆத்திரேலியரான இவர் தற்போது பேர்த் நகரில் கிறித்துவ மத போதகராக பணியாற்றுகிறார். டென்னிசு விளையாட்டில் மற்ற எவரையும் விட அதிக கிராண்டு சிலாம் கோப்பைகள் பெற்றவர் இவரே.

டென்னிசில் ஓப்பன் காலம் தொடங்கிய பின் ஒரே ஆண்டில் கிராண்ட் சிலாமின் நான்கு கோப்பைகளையும் வென்ற முதலாம் வீரர் இவரே. 1970 ஆம் ஆண்டு இச்சாதனையை நிகழ்த்தினார். 1988 ஆம் ஆண்டு இச்சாதனையை இச்டெபி கிராப் நிகழ்த்தினார். ஓப்பன் காலம் தொடங்கிய இவர் 11பெண்கள் ஒற்றையர் கிராண்ட் சிலாம் கோப்பைகளை பெற்றுள்ளார், ஓப்பன் காலத்திற்கு முன்பு 13, (மொத்தமாக 24).

இவர் 19 இரட்டையர் கோப்பைகளையும் 21 கலப்பு இரட்டையர் கோப்பைகளையும் பெற்றுள்ளார். அதனால் மொத்தமாக 64 கிராண்ட் சிலாம் போட்டிகளில் கோப்பையை பெற்றுள்ளார். இவர் அனைத்து வகையான ஆடுகளங்களிலும் தனிநபர் பிரிவில் கோப்பையை வென்றுள்ளார். இவரின் வெற்றி விகிதம் 1087-107 அதாவது 91.68% ஆகுமென இசுபோர்டாலசி என்ற இணைய பக்கம் கூறுகிறது. ஓப்பன் காலத்தில் அவரின் வெற்றி வீதம் 91.37% (593-56). ஓப்பன் காலத்து கிராண்ட் சிலாம் இறுதி ஆட்டத்தில் வெற்றி வீதம் 91.7% (11-1). இவரும் கிம் கிளிசுடர்சும் குழந்தை பெற்ற பின்னும் கிராண்ட் சிலாம் கோப்பையை வென்றவர்கள் ஆவர். 2010இல் "கிரால்டு சன்" என்ற ஆவுத்திரேலிய நாளேடு கோர்ட் இதுவரை இருந்தவர்களில் மிகச்சிறந்த டென்னிசு வீரர் என புகழ்ந்தது. கோர்ட் கிராண்ட் சிலாம் தொகுப்புகள் எனப்படும் தனிநபர், இரட்டையர், கலப்பு இரட்டையர் என்ற மூன்று பிரிவுகளிலும் கோப்பையை வென்ற மூன்று பேரில் ஒருவர் ஆவார் (மூவரும் பெண்கள்). கோர்ட் இரு முறை கிராண்ட் சிலாம் தொகுப்புகள் வென்ற ஒரே வீரர்.

ரோமன் கத்தோலிகராக வளர்ந்த கோர்ட், பெந்தகோசு இயக்கத்திற்கு 1970இல் மாறினார். பின் அதில் அவ்வியக்க பரப்புரையாளராக சமய போதகராக 1991இல் மாறினார். இவர் மார்கெரட் கோர்ட் சமய போதகர்கள் என்ற அமைப்பை ஏற்படுத்தினார், இவர் ஓரினச்சேர்க்கைக்கும் இருபால்சேர்க்கை உணர்வு கொண்டவர்களுக்கும் மாறுபட்ட பால் உணர்வு கொண்டவர்களுக்கும் எதிரான எண்ணத்தை கொண்டிருந்தார்.

இவர் இனவெறியர், தன்பால் இன எதிர்ப்பாளர் என்பதால் இவரது பெயரில் உள்ள ஆத்திரேலிய ஓப்பன் திடலின் பெயரை மாற்றச்சொல்லி மார்ட்டினா நவரத்திலோவா கோரியுள்ளார்.

மார்கெரட் கோரட் லாரன்சு சிமித்துக்கும் கேத்தரின் சிமித்துக்கும் நியு சவுத் வேல்சு மாகாணத்திலுள்ள அல்பரியில் பிறந்தார். இவருக்கு கேவின் வின்சன்ட் என்ற இரு அண்ணன்களும் யூன் சனகான் என்ற அக்காவும் உள்ளார்கள். இவர் இயற்கையில் இடக்கை ஆட்டக்காரர் ஆனால் டென்னிசு மட்டையை உறுதியாக பிடிப்பதற்காக வலது கையை பயன்படுத்த அறிவுறுத்தப்பட்டார். எட்டு வயதிலிருந்து டென்னிசு ஆட ஆரம்பித்த இவர் 1960இல் 18 வயது ஆனபோது ஏழு தனிநபர் கோப்பைகளை அவுத்திரேலிய சாதனைப்போட்டிகளில் தொடர்ச்சியாக பெற்றார். 1962இல் பிரெஞ்சு ஓப்பனையும் யூஎசு ஓப்பனையும் வென்ற போது வெளிநாட்டில் கோப்பையை வென்ற முதல் அவுத்திரேலிய பெண் ஆனார். இதற்கு பின் விம்பிள்டனை வென்ற முதல் ஆவுத்திரேலிய பெண் ஆனார். . 1966 விம்பிள்டன் வெற்றிக்குப்பின் தற்காலிகமாக ஓய்வு பெற்றார். 1967இல் பேரி கோர்ட் என்பவரை திருமணம் புரிந்தார். பேரியின் தந்தை சர் சார்லசு கோர்ட் சகோதரன் ரிச்சர்டு கோர்ட். 1968இல் மீண்டும் டென்னிசு உலகிற்கு திரும்பிய இவர் 1970இல் நான்கு கிராண்ட் சிலாம் கோப்பைகளையும் வென்றார். 1972ஆம் ஆண்டு விம்பிள்டன் கோப்பையை இவோன்னே கூலகோன் காலேயிடம் இழந்தார் அப்போது இவர் கருவுற்றிருந்தார்.


</doc>
<doc id="352111" url="https://ta.wikipedia.org/wiki?curid=352111" title="சந்திரபிரபா">
சந்திரபிரபா

சந்திரபிரபா, சமண சமயத்தின் எட்டாவது தீர்த்தங்கரர் ஆவார். சமண சமய சாத்திரங்களின் படி, இவர் அயோத்தியின் இச்வாகு குல மன்னர் மகாசேனர் – இராணி சுலோச்சனா தேவிக்கும் பிறந்தவர். சந்திரபிரபா ஜார்க்கண்ட் மாநிலத்தின், கிரீடீஹ் மாவட்டத்தில் உள்ள் சிகார்ஜி மலையில் முக்தி அடைந்தார். 


சமண ஆன்மீக இலக்கியங்களில் தீர்த்தங்கரர் சந்திரபிரபா வெள்ளை நிறம், வளர் பிறை சின்னம், நாகாலிங்க மரம், விஜயன் எனும் யட்சன் மற்றும் ஜுவாலமாலினி யட்சினியுடன் தொடர்புறுத்தி பார்க்கப்படுபவர். 




</doc>
<doc id="352112" url="https://ta.wikipedia.org/wiki?curid=352112" title="யாங் லி">
யாங் லி

யாங் லி (Yáng Lè; பிறப்பு: 10 நவம்பர் 1939) ஒரு சீன கணிதவியலாளர் ஆவார். அவர் அறிவியல் சீன அறிவியல் அகாடமியில் உறுப்பினராக உள்ளார்..

நந்தோங், ஜியாங்சுவில் யாங் பிறந்து வளர்ந்தார். அவரது தந்தை, யங் ஜிங்யுவான் ஒரு தொழிலதிபர். அவரது தாயார் ஜொவ் ஜிங்ஜுவான். நந்தோங் நார்மல் கல்லூரியில் தொடக்கக்கல்வி படித்து, ஜியாங்சு மாகாணத்தின் நந்தோங் மத்திய பள்ளியில் இடைநிலைக்கல்வி படித்தார். 1956 ஆம் ஆண்டில் பீக்கிங் பல்கலைக்கழகத்தில் இடம் கிடைத்து, 1962 இல் பட்டம் பெற்றார். சீனாவின் அறிவியல் கழகத்தில், சியாங் சிங்கலையின் கீழ் கணிதத்தைப் படித்தார், பட்டப்படிப்பு நிகழ்ச்சிக்குப் பிறகு ஒரு ஆராய்ச்சி விஞ்ஞானியாக வேலை செய்தார் 1980 ஆம் ஆண்டில் சீன அறிவியல் கழகத்தில் சேர்ந்தார்.


</doc>
<doc id="352118" url="https://ta.wikipedia.org/wiki?curid=352118" title="இலித்தியம் டிரையெத்தில்போரோ ஐதரைடு">
இலித்தியம் டிரையெத்தில்போரோ ஐதரைடு

இலித்தியம் டிரையெத்தில்போரோ ஐதரைடு "(Lithium triethylborohydride)" என்பது LiEtBH என்ற மூலக்கூற்று வாய்ப்பாடு கொண்ட ஒரு கரிம போரான் சேர்மம் ஆகும். பொதுவாக LiTEBH அல்லது மிகை ஐதரைடு என அழைக்கப்படும் இச்சேர்மம் ஒரு வலிமையான ஒடுக்கும் முகவராகும். கரிமவுலோக வேதியியலிலும் கரிம வேதியியலிலும் ஒடுக்கியாக இதைப் பயன்படுத்துகிறார்கள். இலித்தியம் போரோ ஐதரைடு , இலித்தியம் அலுமினியம் ஐதரைடு போன்ற ஒடுக்கிகளை விட இலித்தியம் டிரையெத்தில்போரோ ஐதரைடு வலிமையான ஒடுக்கியாகக் கருதப்படுகிறது. நிறமற்று அல்லது வெண்மை நிறத் திண்மமாக காணப்படும் இச்சேர்மம், வர்த்தக முறையில் டெட்ரா ஐதரோ பியூரான் கரைசல் என்ற பெயரில் விற்கப்படுகிறது. இதனையொத்த ஒடுக்கும் முகவரான சோடியம் டிரையெத்தில்போரோ ஐதரைடும் தொலுயீன் கரைசல் என்ற பெயரில் வர்த்தக முறையில் விற்கப்படுகிறது. 

இலித்தியம் ஐதரைடுடன் (LiH) டெட்ரா ஐதரோ பியூரானில் (THF) உள்ள டிரையெத்தில்போரேன் (Et3B) சேர்த்து வினைப்படுத்தினால் இலித்தியம் டிரையெத்தில்போரோ ஐதரைடு உருவாகிறது. 

LiH + Et3B → LiEt3BH

காற்று மற்றும் ஈரப்பதமில்லா சூழலில் இதனுடைய டெட்ரா ஐதரோ பியூரான் கரைசல்கள் காலவரையற்று நிலைப்புத்தன்மை கொண்டுள்ளன.

இலித்தியம் டிரையெத்தில்போரோ ஐதரைடு பரவலாக பல வேதி வினைக்குழுக்களை ஒடுக்குகிறது. ஆல்டிகைடுகள், கீட்டோன்கள், அமில குளோரைடுகள் மட்டுமின்றி எசுத்தர்கள், மூவிணைய அமைடுகள் போன்றவற்றையும் ஒடுக்குகிறது. இச்சேர்மம் சார்ந்த ஒடுக்க வினைகளில் உடனடியாக இலித்தியம் அல்காக்சைடுகள் விளைபொருளாக உருவாகின்றன. தொடர்ந்து இவை நிராற்பகுப்பு வினைக்கு உட்பட்டு ஆல்ககால்கள்களாக மாற்றப்படுகின்றன. கீட்டோன்கள் ஒடுக்க வினையின் விகிதவியல் சமன்பாடு இங்கு தரப்பட்டுள்ளது. 
R2CO + LiBHEt3 → R2CHOLi + BEt3

R2CHOLi + H2O → R2CHOH + LiOH

திண்மத்தோற்றத் தடுப்பிலுள்ள தளப்பொருட்களும் 2,2,4,4-டெட்ராமெத்தில்-3-பென்டனோன் ஆக ஒடுக்கப்படுகின்றன. 

கார்பாக்சிலிக் அமிலங்களை LiBHEt3 புரோட்டான் நீக்கம் செய்கிறது. ஆனால் உருவாகும் இலித்தியம் கார்பாக்சிலேட்டுகளை இது ஒடுக்குவதில்லை. இதைப் போலவே அமில நீரிலிகளை ஆல்ககால்களாக மாற்றுகிறது. ஆனால் கார்ட்பாக்சிலிக் அமிலங்களை டையால் ஆக ஒடுக்குவதில்லை. இதே காரணத்தினால் லாக்டோன்கள் டையால்களாகவும் α,β-ஈனோன்கள் 1,4- கூட்டு வினையினால் இலித்தியம் ஈனோலெட்டுகளாகவும் மாற்றமடைகின்றன. டைசல்பைடுகள் தயோலேட்டுகள் வழியாக தயோல்களாக ஒடுக்கமடைகின்றன. 

LiBHEt3 , ஆல்க்கைல் ஆலைடுகளை ஆல்க்கேன்களாக ஒடுக்குகிறது . 
LiBHEt3 உடன் எப்பாக்சைடுகள் சேர்த்து சூடுபடுத்தினால் வளைய திறப்பு வினை நிகழ்ந்து ஆல்ககால்கள் உருவாகின்றன. சமச்சீர்மையற்ற எப்பாக்சைடுகள் உயர் தெரிவுநிலை வினைவழியாக மார்கோனிக்காவ் ஆல்ககால்களாக உருவாகின்றன. உதாரணமாக, 1,2-எப்பாக்சிபியூட்டேன் 1-மெத்தில்சைக்ளோயெக்சனால் ஆக ஒடுக்கமடைகிறது. 

அசிட்டால்க்களும் கீட்டால்களும் LiBHEt3. சேர்மத்தால் ஒடுக்கப்படுவதில்லை. மெசிலேட்டுகளையும், டொசிலேட்டுகளையும் LiBHEt3. சேர்மத்தைப் பயன்படுத்தி ஒடுக்கப் பிளவு வினையில் பயன்படுத்த முடியும் . தெரிவு செய்யப்பட்ட மூன்றாம்நிலை என்-அசைல் தொகுதிகளை LiBHEt3 சேர்மம் எந்த பாதிப்பும் இல்லாமல் பாதுகாப்புக் குழுவை நீக்கம் செய்கிறது . மேலும் அரோமாட்டிக் எசுத்தர்களை தொடர்புடைய ஆல்ககால்களாக சமன்பாடு 6,7 இல் உள்ளபடி ஒடுக்கம் செய்கிறது. 

LiBHEt3 சேர்மம் மேலும், பிரிடின், ஐசோகுயினோலின்களை முறையே பிப்பெரிடின், டெட்ரா ஐதரோ ஐசோகுயினோலின்களாக ஒடுக்கமடையச் செய்கிறது . β-ஐதராக்சிசல்பினைல் இமைன்களுடன் LiBHEt3 சேர்மமும் கேட்டகால்போரேனும் சேர்ந்து சமன்பாடு 8 இன் படி எதிர்-1,3-அமினோ ஆல்ககால்களை உருவாக்குகின்றன 

LiBHEt3 சேர்மம் தண்ணீர், ஆல்ககால்கள் அல்லது அமிலங்களுடன் தீவிரமாக வினைபுரிந்து வெப்பத்தை வெளிவிடுகிறது. ஐதரசன் மற்றும் பைரோபோரிக் டிரையெத்தில்போரேன் முதலியன உருவாகின்றன 


</doc>
<doc id="352119" url="https://ta.wikipedia.org/wiki?curid=352119" title="வெள்ளையாம்பட்டு சுந்தரம்">
வெள்ளையாம்பட்டு சுந்தரம்

வெள்ளையாம்பட்டு சுந்தரம் விழுப்புரம் மாவட்டம் வெள்ளையாம்பட்டில் பிறந்தவர் ஆவார்.

சிறந்த தமிழ் ஆர்வலர், எழுத்தாளர், பேச்சாளர், பதிப்பாளர் என்ற நிலைகளில் பன்முகத் தன்மை வாய்ந்தவர். தன்னுடைய தொடர்ந்த வாசிப்பின் காரணமாக தமிழில் புலமை பெற்று விளங்கியவர். இவருக்கு ஒரு மகனும் மகளும் உள்ளனர். 

க.அப்பாத்துரையார், வீ. முனிசாமி, தெ. பொ. மீனாட்சிசுந்தரம், அ. ச. ஞானசம்பந்தன், ம.பொ.சிவஞானம், வாணிதாசன், சுரதா உள்ளிட்ட பலருடன் பழகும் வாய்ப்பினைப் பெற்றவர். 1946இல் பகுத்தறிவாளரான இவர் கவிஞர் கண்ணதாசனின் உதவியாளராகவும், பல திரைப்படங்களுக்க உதவி இயக்குநராகவும், எழுத்தாளராகவும் பணியாற்றியுள்ளார். இரா.நாகசாமி, இரா. கலைக்கோவன், நடன. காசிநாதன், மா.சந்திரமூர்த்தி, ச.கிருஷ்ணமூர்த்தி ஆகிய அறிஞர்களோடு தொடர்பு கொண்டிருந்தவர். 

1963இல் சேகர் பதிப்பகம் என்ற பதிப்பகத்தைத் துவக்கிய இவர், 1,100 நூல்களைப் பதிப்புத்துள்ளார். இவர் பதிப்புத்துள்ள நூல்களில் கல்வெட்டு, செப்பேடு, கோயில்கள் மற்றும் ஊர்களைப் பற்றியவை உள்ளிட்டவை அதிக எண்ணிக்கையில் காணப்படுகின்றன. ஓலைச்சுவடி, கல்வெட்டுத் துறைகளில் ஈடுபாடு உடைய இவர் பொது மக்களின் நலனுக்காகப் புதிய கருத்தினைச் சொல்லும் நூலாசிரியர்களையும், நூல்களையும் தமிழுலகிற்கு அறிமுகப்படுத்தியவர் ஆவார். கல் சொல்லும் கதைகள் , பெரியாரின் புரட்சி முகங்கள் , குடந்தை என்.சேதுராமன் ஆய்வுக்கட்டுரைகள் , சர்.பிட்டி.தியாகராயர் வாழ்வும் வாக்கும் உள்ளிட்ட பல நூல்களை எழுதியுள்ளார்.

இவர் 31 மே 2017 அன்று சென்னையில் இயற்கை எய்தினார். 



</doc>
<doc id="352122" url="https://ta.wikipedia.org/wiki?curid=352122" title="ரிசார்ட்ஸ் வேல்டு மணிலா தாக்குதல், 2017">
ரிசார்ட்ஸ் வேல்டு மணிலா தாக்குதல், 2017

2017, ஜூன் 2 ஆம் தியதி பிலிப்பைன்ஸ் நாட்டின் "பேசி" நகரில் அமைந்துள்ள "ரிசார்ட்ஸ் வேல்டு மணிலா" கட்டிடத்தில் தாக்குத்ல் நடத்தப்பட்டது. இத்தாக்குதலில் துப்பாக்கிச் சூடு மற்றும் தீக்கிரையாக்கல் ஆகிய சம்பவங்கள் நடைபெற்றன. இதில் 36 பேர் கொல்லப்பட்டனர். ஊடகங்கள் இது தீவிரவாதச் செயலாக இருக்கலாம் எனச் செய்திவெளியிட்ட போதும் "பிலிப்பைன்ஸ்" தேசிய காவல் துறை இது கொள்ளை முயற்சி எனத் தெரிவித்தது.

ஜூன் 2, 2017 நள்ளிரவிற்குப் பின்னர் "ரிசார்ட்ஸ் வேல்டு மணிலா" கட்டிடத்தில் நடத்தப்பட்ட தாக்குதல் இசுலாமிய அரசு அமைப்பின் தாக்குதலாக இருக்கலாம் என முதலில் சந்தேகிக்கப்பட்டது. "சூதாட்ட மையம்" மற்றும் தங்கும் விடுதி அமைந்துள்ள இரண்டாவது மாடியில் நடத்தப்பட்ட தாக்குதலில் 54 பேர் காயமடைந்தனர். இதில் பாதுகாப்பு பணியாளரும் ஒருவர். அவர் தவறுதலாக தன்னைத்தானே சுட்டுக் கொண்டதால் காயமடைந்தார். சூதாட்ட மேசையில் எரிபொருளை ஊற்றி தாக்குதல்தாரி தீவைத்ததால் ஏற்பட்ட புகையினால் பொதுமக்கள் பாதிக்கப்பட்டனர். தாக்குதலாளி கொள்ளையடிக்கும் நோக்கிலேயே இத்தாக்குதலை நடத்தியுள்ளார். தாக்குதலாளியின் கைப்பயிலிருந்து 23 இலட்சம் அமெரிக்க டாலர்கள் (11.3 கோடி பிலிப்பன்ஸ் பெசோ) மதிப்புடைய சூதாட்ட வில்லைகள் (Gaming chips) கைப்பற்றப்பட்டன. தாக்குதலில் தாக்குதல்தாரி கொல்லப்பட்டார்.


</doc>
<doc id="352127" url="https://ta.wikipedia.org/wiki?curid=352127" title="வெப்ப விரவல்திறன்">
வெப்ப விரவல்திறன்

வெப்பவியலில், வெப்பப் பரிமாற்றம் குறித்த ஆய்வில், வெப்ப விரவல்திறன் (thermal diffusivity) என்பது வெப்பக் கடத்துதிறனை அடர்த்தியாலும், நிலையான அழுத்தத்தில் நிலவும் தன்வெப்பக் கொள்திறனாலும் வகுக்கும்போது கிடைப்பதாகும். அது ஒரு பொருளின் வெம்பிய பக்கத்தில் இருந்து குளிர்ந்த பக்கத்துக்கு மாறும் வெப்பத்தின் வேகத்தை அளக்கிறது. இதன் அலகு m²/s ஆகும். பொதுவாக வெப்ப விரவல்திறனை "α" என்னும் குறியைக் கொண்டு குறிப்பர் என்றாலும், "a", "κ", "K", மற்றும் "D" இவையும் பயன்பாட்டில் உண்டு. இதன் வாய்பாடு:

இங்கே, 

formula_5 இரண்டும் சேர்ந்து கொள்ளளவு வெப்பக் கொள்திறன் ஆகும் (J/(m³·K)).

வெப்பச் சமன்பாட்டில் பார்த்தது போல, 

வெப்ப விரவல்திறன் அதிகமிருக்கும் ஒரு பொருளில், வெப்பக் கடத்தல் விரைவாக நடைபெறும்.



</doc>
<doc id="352133" url="https://ta.wikipedia.org/wiki?curid=352133" title="த. வே. இராதாகிருட்டிணன்">
த. வே. இராதாகிருட்டிணன்

த. வே. இராதாகிருட்டிணன் (நவம்பர் 2, 1885 - ) கரந்தைத் தமிழ்ச் சங்கத்தை நிறுவியவர். இதனால் இவர் "சங்கம் நிறுவிய துங்கன்" என அழைக்கப்படுகிறார்.

த. வே. இராதாகிருட்டிணன் 1885 ஆம் ஆண்டு நவம்பர் இரண்டாம் நாள் வேம்பப் பிள்ளை, தாயார் காமாட்சியம்மாள் ஆகியோருக்குப் பிறந்தார். தஞ்சாவூர், தூய பேதுரு கல்லூரியில் கல்வி பயின்றார். இவருடன் உடன் பயின்ற இவரது ஆருயிர் நண்பர் கரந்தைக் கவியரசு அரங்க. வேங்கடாசலம் ஆவார். தனுக்கோடி கடற்சுங்கத் ஆய்வுக் கழகத் தலைமைத் தாளாளராகப் பணியாற்றினார்.

1901 ஆம் ஆண்டு தோன்றிய மதுரைத் தமிழ்ச் சங்கத்தின் ஆண்டு விழழக்கள், தமிழ் நாட்டின் பல்வேறு இடங்களில், மிகச் சிறப்பாகக் கொண்டாடப்பட்டன. அதன் பயனாய் ஆங்காங்கே, பல சங்கங்களும், கழகங்களும் தோன்றலாயின. தஞ்சையில் வித்தியா நிகேதனம் என்னும் பெயரில் தமிழ்ச் சங்கம் ஒன்று தொடங்கப் பெற்றது. அரித்துவாரமங்கலம் பெருவள்ளல் வா. கோபாலசாமி இரகுநாத இராசாளியார் இச்சங்கத்தின் தலைவர். வி. சாமிநாதபிள்ளை செயலாளர். இராதாகிருட்டிணன், கரந்தைக் கவியரசு போன்றோர் இச்சங்கத்தில் உறுப்பினராய் இணைந்தனர்.

சங்கத் தலைவர் இராசாளியார் மிகவும் கண்டிப்பானர். செயலாளர் சாமிநாத பிள்ளை இராதாகிருட்டிணன் போன்ற இளைஞர்களிடத்து தம் ஆணையைச் செலுத்தத் தொடங்கினார். இதனால் தாமே தனியாக ஒரு தமிழ்ச் சங்கத்தைத் தோன்றுவித்தால் என்ன என்ற எண்ணம் அவ்விளைஞர்களிடையே உருவெடுத்தது. இவ்வெண்ணத்தின் பயனாய், த. வே. இராதாகிருட்டிணன் 1914 ஆம் ஆண்டு மே திங்கள் 14 ஆம் நாள் கரந்தைத் தமிழ்ச் சங்கத்தைத் தொடங்கினார்.

இராதாகிருட்டிணன் கடற் சுங்கத் துறையில் பணியாற்றியதால், தொடர்ந்து சங்கப் பணிகளைப் பார்க்க இயலாது என்பதால், தனது தமையனார் தமிழவேள் த. வே, உமாமகேசுவரனாரை கரந்தைத் தமிழ்ச் சங்கத் தலைவராக்கினார்.


</doc>
<doc id="352138" url="https://ta.wikipedia.org/wiki?curid=352138" title="கொழுப்புகளை நீக்குதல்">
கொழுப்புகளை நீக்குதல்

கொழுப்புகளை நீக்குதல்   என்பது  ரசாயன முறையில் தோலில் படிந்துள்ள கொழுப்புகளை வேதியியல் வினையூக்கிகள் மூலம் நீக்குவதாகும். இது பாதிக்கப்பட்ட பகுதியில் அதிகநீர் இழப்பு மற்றும் தோல் உலர்தலினால் வெடிப்பு இரண்டாம் நிலைதொற்று, அரிப்பை உன்டாக்கும் வெதிப்பொருட்களின் மூலம் தொல்வியாதி ஏற்படுகிறது. 

ஆல்கஹால், டிட்டர்ஜென்ஸ், இரசாயன கரைப்பான்கள் மற்றும் மோட்டார் எண்ணெய் உள்ளிட்ட இரசாயன பொருட்களுக்கு மனித தோல் வெளிப்பாடு காரணமாககொழுப்பு நீக்கம்  ஏற்படுகிறது. அலிபாட்டிக் கலவைகள் (பொதுவாக மண்ணெண்ணெய் காணப்படும்) செயலிழப்பு நடவடிக்கைகளை ஏற்படுத்தும், குறைந்த-கொதிநிலை புள்ளி அலிபாட்டிக்பெரிய காரணமாககொழுப்பு நீக்கம் நடவடிக்கை மற்றும் எனவே தோல் அழற்சி ஏற்படுத்தும் சாத்தியம் கொண்ட. ஸ்டைரீன் போன்ற நறுமணமுள்ள கலவைகள், ஒரு வரையறுக்கும் திறனைக் கொண்டிருக்கின்றன..

கொழுப்பு நீக்கம் முறையாக வேலை செய்யும் போது கையுறைகள், ஆய்வக கோட் மற்றும்  போன்ற பொருத்தமான பாதுகாப்பு ஆடைகளை அணிவதன் மூலம் தடுக்க முடியும். நீடித்த தோல் தொடர்பு அல்லது தோல்விக்குரிய நீண்ட கால தோல்வி, எரிச்சலூட்டும் தொடர்பு தோல் அழற்சியின் வளர்ச்சிக்கான வாய்ப்பு அதிகரிக்கிறது மற்றும் ஏற்கனவே இருக்கும் நிலையில் உள்ள நிலைமைகளை மோசமாக்கும் திறன் உள்ளது. நீண்டகால தோல் அழற்சியுடன் நோயாளிகள் குறைக்கப்படாத எரிச்சலூட்டும் சோப்புகள் மற்றும் பாத்திரங்களை கழுவுதல் ஆகியவற்றைப் பயன்படுத்த வேண்டும், மேலும் நடுநிலை பிஎச் மற்றும் குறைந்த அளவிலான வரையறுக்கும் திறன் ஆகியவற்றைத் தேர்ந்தெடுக்கவும்..


</doc>
<doc id="352142" url="https://ta.wikipedia.org/wiki?curid=352142" title="கலாச்சார வளங்கள் மற்றும் பயிற்சி மையம்">
கலாச்சார வளங்கள் மற்றும் பயிற்சி மையம்

கலாச்சார வளங்கள் மற்றும் பயிற்சி மையம் என்பது இந்தியாவின் பண்பாட்டு அமைச்சகத்தின் கீழ் இயங்கும் ஒரு தன்னாட்சி அமைப்பு ஆகும். இம்மையம் பண்பாடு மற்றும் கலாச்சாரக் கல்விக்காக 1979 ஆம் ஆண்டு மே மாதம் நிறுவப்பட்டது. மேலும் இது கல்லூரி மற்றும் பள்ளி மாணவர்களிடையே கலாச்சாரம் மற்றும் பண்பாட்டுத் திட்டத்தை மேற்கொண்டது. இது 1970 ஆம் ஆண்டு முதல் தில்லி பல்கலைக்கழகத்தின் ஆராய்ச்சி மையம் மூலம் நடைமுறைப்படுத்தப்பட்டு வருகிறது. இதன் முக்கிய நோக்கம் பணிபுரியும் ஆசிரியர்களுக்கான பயிற்சிகளை வழங்குவது ஆகும். 


</doc>
<doc id="352150" url="https://ta.wikipedia.org/wiki?curid=352150" title="பாக்டீரியாஸ்ட்ரம்">
பாக்டீரியாஸ்ட்ரம்

பாக்டீரியாஸ்ட்ரம் ("Bacteriastrum") என்பது கீட்டோசெரோடேசியா குடும்பத்தை சார்ந்த இருகலப்பாசி பேரினமாகும். பக்ரீரியாஸ்ட்ரமினில் 30 க்கும் மேற்பட்ட விதை வகைகள் உள்ளன, பாக்டீரியாஸ்ட்ரம் பேரினத்தில் 30 க்கும் மேற்பட்ட வரையறுக்கப்பட்ட சிற்றினங்கள் உள்ளன. ஆனால் பெரும்பாலானவை தற்போது இந்த பேரினத்தில் ஏற்றுக்கொள்ளப்படவில்லை. சில புதிய சிற்றினங்கள் இந்தப் பேரினத்தில் சேர்க்கப்பட்டுகின்றன.

பாக்டீரியாஸ்ட்ரம் பரந்து காணப்படக்கூடிய கடலில் மிதந்து வாழும் பாசி வகை உயிரினமாகும். இதன் மரபணு பெரும்பாலும் கீட்டோசெரஸ் உடன் தொடர்புடையது. ஆனால் இந்த உயிரினம் ஆரச்சமச்சீர் உடலமைப்பு மற்றும் ஊடுருவக்கூடிய நுண்முட்களை கொண்டுள்ளது. இதன் கூட்டுயிரிகள் வளையம் போன்ற அமைப்பிலும்மற்றும் செல்கள் , வளையம் போன்ற உயிரின் அடிப்பகுதியில் உள்ள நுண்முட்களால் பிரிக்கப்பட்டுள்ளது. செல்களுக்கிடையே சிறிய இடைவெளியையும் கொண்டுள்ளது. இந்த செல்கள் உருளை வடிவம் கொண்டது. இவை ஒன்றினைந்து இழைகள் போனற அமைப்பை உருவாக்குகிறது. ஒவ்வொரு செல்களும் பல நீண்ட உமிழ்கின்ற நுண்முட்களை கொண்டுள்ளது. இவை ஒன்றாகவோ அல்லது இரண்டு பிரிவாகவோ (கிளைகளாகவோ), செல்களுக்கு இடையேயுள்ள நுண்முட்கள் இணைந்தும் காணப்படுகிறது. இதில் உள்ள பிளாஸ்டிடுகள் வட்டு வடிவத்தை கொண்டுள்ளது. பாக்டீரியாஸ்ட்ரம் சோலிடேரியம் என்ற ஒரு உயிரியில் ஒரே ஒரு செல் மட்டும் உள்ளது.



</doc>
<doc id="352153" url="https://ta.wikipedia.org/wiki?curid=352153" title="அருகதர், சமணம்">
அருகதர், சமணம்

அருகதர் (Arihant) (), என்பதற்கு விருப்பு, வெறுப்பு, இகழ்ச்சி, புகழ்ச்சி மற்றும் கவலைகளை வென்று வாகை சூடியவர் அல்லது வெற்றியாளர் அல்லது ஜீனர் எனப் பொருளாகும். மேலும் அருகதர் என்பதற்கு தூய எல்லையற்ற அறிவு கொண்டவர் (கேவல ஞானம்) என்றும் பொருள் படும் அனைத்தையும் அறிந்தவர் 

அருகதரை அனைத்தையும் வென்றவர் எனும் பொருளில் "ஜீனர்" என்றும் அழைப்பர். அருகதர்கள் மோட்சம் அடையும் நிலையில், அனைத்து நான்கு கர்மங்களை (செயல்களை) துறந்து சித்த புருச நிலைக்குச் (விடுதலை அடைந்த ஆன்மா) செல்வர். 
எல்லாவற்றையும் அறிந்தவர்கள் எனப்படும் கேவலி (Kevalī) புருசர்கள் இரண்டு வகையாக உள்ளனர். எல்லாவற்றையும் அறிந்தவர்


அருகதர்கள் மோட்சத்தின் போது நான்கு வினைகளை செய்வதை துறந்து விடுவார்கள். அவைகள்:

இந்நான்கு செயல்களை துறந்த அருகதர்களை சித்தர் அல்லது சித்த புருசர்கள் என அழைக்கப்படுகிறார். மோட்சம் அடையும் வரை சித்த புருசர்களை மக்களுக்கு நல்லுரைகளை உபதேசிப்பர்.

சமணர்கள் முதலில் அருகதர்களை வழிபட்ட பின்னரே சித்த புருசர்களை வழிபடுவர்.




</doc>
<doc id="352160" url="https://ta.wikipedia.org/wiki?curid=352160" title="கருத்தியல் தன்மை (கணிதம்)">
கருத்தியல் தன்மை (கணிதம்)

கணிதத்தில், கருத்தியல் தன்மை ("abstraction") என்பது அன்றாட வாழ்வில் பயன்படுத்தும் பொருட்களின் துணைக்கொண்டு கருத்துகளைப் புரிந்துக் கொண்டு தொடர்பினை அறியவும், பொதுமைப்படுத்துவமான செயல்முறை ஆகும். நவீன கால கணிதத்தின் இரு முக்கிய கருத்தியல் பகுதிகள்: வகைப்பாட்டு கோட்பாடு மற்றும் மாதிரி கோட்பாடு ஆகியவை ஆகும்.

கருத்தியல் தன்மைகளான விதிகள் அமைத்தல் மற்றும் பொதுமைப்படுத்துவதற்கு முன்பாக, கணிதத்தின் பல பாடப் பகுதிகளின் வாழ்வியல் பயன்பாட்டை அறிதல் அவசியமாகிறது. எடுத்துக்காட்டாக, 
வடிவியல் ஆனது அன்றாட வாழ்வில் பரப்புகள் மற்றும் தொலைவை கணக்கிடுவது; இயற்கணிதமானது எண்கணித்தின் துணைக்கொண்டு பிரச்சினைக்கு தீர்வு காண்பது. 

கருத்தியல் தன்மை என்பது கணிதத்தில் ஒரு தொடர் செயல், இது பருப்பொருள் நிலையிலிருந்து கருத்தியல் நிலைக்கு கொண்டு செல்லும் நிலைப்பாட்டை கணக்கின் பல பகுதிகளின் வளர்ச்சியிலிருந்து அறிய இயலும். எடுத்துக்காட்டாக, வடிவியலில் முதன் முதலில் கருத்தியல் தன்மையை புகுத்தியவர்களாக கிரேக்கர்கள் உள்ளனர்.  ஹீப்போகிரட்ஸ் போன்றோர்  தந்த தளவடிவியல் கொள்கையாகும். மேலும் 17 ஆம் நூற்றாண்டில், கார்டிசியன் தளங்களை டெஷ்கார்ட்ஸ் அறிமுகப்படுத்திய பிறகு பகுப்பாய்வு வடிவியல் வளர்ந்தது எனலாம். 

மேலும் பால்யாய், ரீமான் மற்றும் காஸ் ஆகியோரின் வடிவியல் கருத்துகள் பல கருத்துகள் பொதுமைப்படுத்தப்ப்ட்டு யூக்ளிக்டியன் அல்லாத வடிவியல் உருவாகின. பிறகு 19 ஆம் நூற்றாண்டில் 
பொதுமைப்படுத்தப்பட்ட கணித பகுதிகளாக பிரதிபலிப்பு வடிவியல், n பரிமாண வடிவியல், முடிவுறு வடிவியல் என பல கோணங்களில் வளர்ந்துள்ளது.

கணிதத்தில் கருத்தியல் தன்மையில் கற்பது கடினமானதாகும். எனவே கணித அனுபவமும், கருத்துசார் தொடர்பும், பொதுமைப்படுத்தவும் குறைந்தபட்ச தேவையாக உள்ளது.[5] மாண்டிசோரின் கணிதத்தை அணுகுமுறை கோட்பாடின் படி, குழந்தைகளை ஊக்குவிப்பதன் மூலம் பருப்பொருள் எடுத்துக்காட்டிலிருந்து கருத்தியல் நிலைக்குசெல்ல வைப்பதாகும். 



</doc>
<doc id="352161" url="https://ta.wikipedia.org/wiki?curid=352161" title="உரோசர் பென்ரோசு">
உரோசர் பென்ரோசு

சர் உரோசர் பென்ரோசு ("Sir Roger Penrose", பிறப்பு; 8 ஆகத்து 1931)ஓர் ஆங்கிலேய கணிதவியலாளரும் கணித இயற்பியலாளரும் அறிவியல் மெய்யியலாளரும் ஆவார். இவர் ஆக்சுபோர்டு பல்கலைக்கழக கணிதவியல் நிறுவனத்தின் இரவுசுபால் கணிதவியல் பேராசிரியராவார். இவர் வாதாம் கல்லூரியின் தகைமை ஆய்வுறுப்பினரும் ஆவார்.

இவர் கணித இயற்பியல் பங்களிப்புகளுக்காக, குறிப்பாக பொதுச் சார்பியல், புறநிலை அண்டவியல் சார்ந்த ஆய்வுகளுக்காகப் பெயர்பெற்றவர். இவர் பல பரிசுகளும் விருதுகளும் பெற்றுள்ளார். இவரும் சுட்டீபன் ஆக்கிங்கும் 1988 ஆம் ஆண்டின் இயற்பியலுக்கான வுல்ஃப் பரிசைப் பென்ரோசு-ஆக்கிங் ஒழுங்கின்மை தேற்றங்களுக்காகப் பெற்றனர்.





</doc>
<doc id="352170" url="https://ta.wikipedia.org/wiki?curid=352170" title="மட்கே ஜெர்ட்ரூடே ஆடம்">
மட்கே ஜெர்ட்ரூடே ஆடம்

மட்கே ஜெர்ட்ரூடே ஆடம் "(Madge Gertrude Adam)" (6 மார்ச்சு 1912- 25 ஆகத்து 2001) ஓர் ஆங்கிலேய சூரிய வானியலாளர் ஆவார்.

இவர் தனது "சூரியக் கரும்புள்ளி ஆய்வுக்காகவும் அவற்றின் காந்தப் புல ஆய்வுக்காகவும் பன்னாட்டளவில் பெயர்பெற்றவர்." இவர் 1937 முதல் 1979 வரை ஆக்சுபோர்டு பல்கலைக்கழகத்தில் வானியற்பியல் துறையில் விரிவுரையாளராக இருந்தார். இவர் அரசு வானியல் கழக ஆய்வுறுப்பினர் ஆவார்.


</doc>
<doc id="352174" url="https://ta.wikipedia.org/wiki?curid=352174" title="கேலிபர்">
கேலிபர்

துப்பாக்கிகளில், கேலிபர் (ஆங்கிலம்: "caliber") என்பது, ஒரு அங்குலத்தை நூறு (சிலசமயம் ஆயிரம்) சமபாகங்கள் ஆக வகுத்து அளக்கப்படும், குழலின் உத்தேச உள்விட்டம், அல்லது அதிலிருந்து சுடப்படும் எறியத்தின் விட்டம் ஆகும். உதாரணமாக, ஒரு "45 கேலிபர்" சுடுகலனின் குழல் ஆனது, ஒரு அங்குலத்தில் 0.45 மடங்காக இருக்கும். "9 மிமீ கைத்துப்பாக்கி" என சொல்வதுபோல, குழல் விட்டத்தை மெட்ரிக் முறையிலும் குறிப்பிடலாம். குழல் விட்டத்தை அங்குலத்தில் குறிப்பிடும்போது, "கேல்" (கேலிபரின் சுருக்கம்) என்றும் குறிப்பிடலாம். உதாரணமாக, ஒரு அங்குலத்தில் 0.22 மடங்கு அளவை குழல் விட்டமாக கொண்ட சுடுகலனை .22 அல்லது .22 கேல் என எழுத்தில் குறிப்பிடுவர்; ஆனால் பேச்சு வழக்கில் பதின்மப் புள்ளியை சொல்லாமல், "இருபத்திரண்டு கேலிபர்" அல்லது "ஈரிரண்டு கேலிபர் புரிதுமுக்கி" என்று தான் சொல்வர்.

ஒரு மரையிட்ட குழலில், எதிரெதிரில் உள்ள பள்ளங்கள் அல்லது மேடுகளுக்கு இடையேயான தூரம் அளக்கப்படும்; ஐக்கிய அமெரிக்காவில் வெடிபொதி விவரிப்பில், பள்ள அளவீடுகள் பொதுவானவை; ஆனால் மற்ற இடங்களில் மேட்டின் அளவீடுகள் தான் பொதுவானவை. சிறப்பான செயல்பாட்டிற்கு, குழலின் பள்ள-விட்டத்தோடு தோட்டா நெருக்கமான பொறுத்தத்துடன் இருக்க வேண்டும்.

நவீன வெடிபொதிகள் மற்றும் அவற்றை சுடும் சுடுகலன்களை, பொதுவாக பொதியுறையின் பெயரால் குறிக்கப்பட்டாலும், அவை குழல் விட்டத்தை சார்ந்து இருப்பவை தான் உண்மை. உதாரணமாக, ஒரு சுடுகலனை "30 கேலிபர் புரிதுமுக்கி" என சொல்லும்போது, .30-அங்குல எறியத்தை கொண்டிருக்கும் பலவகையான பொதியுறைகளில் எதை வேண்டுமானாலும், அத்துப்பாக்கியை கொண்டு சுடலாம்; மற்றொரு எடுத்துக்காட்டாக, "22 விளிம்படி" என சொல்லப்படும் சுடுகலனில் இருந்து, 22-கேல் எறியத்தை கொண்டிருக்கும் எந்த ஒரு விளிம்படி வெடிபொதியையும் சுடலாம்.  

17 முதல் 50 வரையிலான கேலிபர்களை (4.5-12.7 மிமீ) தவிர, மற்ற கேலிபர்களும் இருக்கின்றன, ஆனால் அவை எப்போதாவது தான் காணப்படும்.

பீரங்கிகளை பொறுத்தவரையில், "கேலிபர்" என்பது குழல்-விட்டத்தின் பன்மடங்காக, குழல்-நீளத்தை விவரிக்க பயன்படுத்தப்படும். ஓர் "5-அங்குல 50 கேலிபர்" பீரங்கி ஆனது, 5 அங்குல (12.7 செமீ) குழல்-விட்டமும், 5 அங்குலத்தின் 50 மடங்கான = 250 அங்குல (6.35 மீ) குழல்-நீளத்தையும் கொண்டிருக்கும். 

பிரத்தியேகமாக வரையறுக்கப்பட்ட பெயரிடும் வழக்கங்கள் ஏதும் இல்லாத காலத்தில், முற்கால சுடுகலன்களின் உற்பத்தியாளர்களே அவரவர் விருப்பத்திற்கு வெடிபொதிகளுக்கு பெயரிட்டனர். அமெரிக்க உள்நாட்டுப் போரின்போது இருந்த வெடிபொதிகளுக்கு குழல் விட்டதை சாராமல், அறையின் அளவை சார்ந்த பெயரிடப்பட்டு இருந்தன. "எண். 56" என்ற முற்கால வெடிபொதி, .56 அங்குல அறை-விட்டத்தை குறிக்கும்; ஆனால் குழல்-விட்டம் .52 முதல் .54 அங்குலம் வரை இருந்துள்ளது. பின்னர் அதே பொதியுறையில், இன்னும் சிறு-விட்டம்முடைய தோட்டாக்களை கொண்டு பல வழிப்பொருட்கள் உருவாகின; இவை வாய் மற்றும் அடி விட்டத்தை சேர்த்து பெயரிடப்பட்டன. எண். 56 என்பது .56-56 ஆக மாறி, அதன் வழிவந்த சிறிய வடிவங்கள், .56-52, .56-50, மற்றும் .56-46 என்ற பெயரை பெற்றன. இந்த புதிய கேலிபர்களில் மிகுந்த பொதுவான .56-52, 50-கேல் தோட்டாவை பிரயோகித்தது.

இதர வெடிமருந்து-யுகத்தின் வெடிபொதிகளின் பெயரிடும் முறையும், இதே போன்று தான் எழுதப்பட்டன; ஆனால் குறிக்கப்படும் அளவுகள் வேறு ஆகும். .45-70, .44-40, .32-20 ஆகியவைகளில், ஒரு அங்குலத்தின் நூறு-பாகங்களாக அளக்கப்படும் தோட்டாவின் விட்டம்மும், அதிலிருக்கும் வெடிமருந்தின் எடையும் (தானிய எடை ("கிரெய்ன்")-ல்) பெயராக இருந்தன. 

மெட்ரிக் அளவியலில், குழல்-விட்டம் மற்றும் பொதியுறையின் நீளத்துக்கும் இடையில் "×" குறியுடன் எழுதப்படும்; உதாரணமாக, 7.62×51 நேட்டோ. இதன் பொருள், 51 மிமீ நீளமுள்ள உறையில், 7.62 மிமீ குழல் (மேடுகளுக்கு இடையேயான) விட்டத்தை குறிக்கிறது. இதேபோல், 6.5×55 சுவீடிஷ் வெடிபொதியும், 6.5 மிமீ குழல்-விட்டம் மற்றும் 55 மிமீ நீள உறையை கொண்டிருக்கும்.

மரையிட்ட குழலை அளக்கும் விதமும் மாறுபடும், அதாவது மரையின் பள்ளம் அல்லது மேட்டின் விட்டம் பொருத்து மாறுபடும். இதனால்தான், மேடுகளை வைத்து அளக்கப்படும் .303 பிரிட்டிஷ்ஷில் (7.70 மிமீ), .311-அங்குல (7.90 மிமீ) தோட்டாவை தான் பிரயோகிக்கும். அளவில் இதைப்போன்றே இருந்தாலும் .308 வின்செஸ்டரில், பள்ளத்தை வைத்து அளப்பதால், அது .308-அங்குல (7.82 மிமீ) விட்டம்முடைய தோட்டாக்களை பிரயோகிக்கும்.

கீழேயுள்ள அட்டவணையில் சில பொதுவாக பிரயோகிக்கப்படும் கேளிபர்களின் அளவுகளை மெட்ரிக் மற்றும் ஆங்கிலேய முறையில் கொடுக்கப்பட்டுள்ளன.

இதை ஒத்த கூற்றான, கேஜ்ஜின் அடிப்படையில் சிதறுதுமுக்கிகள் வகைபடுத்தப் படுகின்றன. ஒரு சிதறுதுமுக்கியின் கேஜ் என்பது, எடையில் ஒரு பவுண்டுக்கு நிகரான, (குழலின் விட்டத்தை தன்னுடைய விட்டமாகக் கொண்ட) ஈய உருண்டைகளின் எண்ணிக்கையை குறிப்பதாகும். ஓர் 12-கேஜ் சிதறுதுமுக்கியை பொறுத்தவரை, சிதறுதுமுக்கியின் குழலை ஒத்த விட்டம் கொண்ட 12 குண்டுகள் சேர்ந்தால் தான், ஒரு பவுண்டுக்கு நிகரான எடை இருக்கும்.  

பீரங்கிக் குழல்களின் நீளத்தை எப்போதும் குழல்-விட்டத்தின் பன்மடங்காக விவரிக்கப்படும். எ.கா. ஓர் 50 கேலிபர் 4-அங்குல பீரங்கி ஆனது, 4 அங். x 50 = 200 அங். குழல்-நீளத்தை கொண்டிருக்கும். ஓர் 50 கேலிபர் 16 அங்குல பீரங்கி (16 அங்குல விட்டமுள்ள எறியம்) ஆனது, 16 அங். x 50 = 800 அங். (66 அடி 8 அங்.) குழல்-நீளத்தை கொண்டிருக்கும்.



</doc>
<doc id="352175" url="https://ta.wikipedia.org/wiki?curid=352175" title="பூவை கலியாணசுந்தர முதலியார்">
பூவை கலியாணசுந்தர முதலியார்

தொண்டை மண்டலம்,புலியூர்க் கோட்டத்தில் உள்ள புத்தவேடனுநத்தம் எனும் ஊரில் அண்ணாசுவாமி-உண்ணாமுலை ஆகியோர்க்கு மகனாக 10-5-1854 இல் பிறந்தார்.பூவிருந்தவல்லியில் தொடக்கக் கல்வியை முடித்தார். 1869 இல் சென்னை பச்சையப்பன் பாடசாலையில் தமிழும் ஆங்கிலமும் கற்றார். சைவ சித்தாந்தத்தை இராமலிங்கத் தம்பிரானிடம் பயின்றார். 1875 முதல் செங்கல்பட்டு மிஷன் பாடசாலையில் பயின்றார். அங்கு பேறை ஜெகந்நாதப் பிள்ளையிடம் தமிழ் இலக்கணங்கள் கற்றார்.
"சித்தாந்தம்" எனும் இதழின் ஆசிரியராகப் பொறுப்பேற்று,அவ்விதழில் சித்தாந்தச் சாத்திரக் கருத்துகள் பலவற்றை எளிய நடையில் எழுதினார்.இவரது சித்தாந்தப் புலமையைக் கண்டு,"சித்தாந்த சரபம்" என்று மக்கள் அழைத்தனர்.சென்னையில் மெய்கண்ட சந்தானசபை என்ற சபையை நிறுவி,அதன்வழி நூல்நிலையம் ஒன்றை அமைத்தார்.நூற்றுக்கும் மேற்பட்ட நூல்கள் எழுதிய இவர் பரிசோதித்து அச்சிட்ட நூல்கள் 96. இந்து தேச சரித்திரத்தையும்,இந்திய பீனல்கோடு சட்டத்தையும் முறையே 700,500 விருத்தங்களால் பாடிப்,"பரத கண்ட இதிகாசம், நீதி சாகரம்" எனப் பெயரிட்டார்.
முதலான பல நூல்கள் இயற்றியுள்ளார்.
இவரை வடலூர் இராமலிங்க சுவாமிகள்,"வாரும்,ஞானப் பிள்ளாய்" என்றும்,மகாவித்வான் மீனாட்சி சுந்தரம்,"கலியாணசுந்தர,என் கண்மணியே" என்றும் பாராட்டியுள்ளனர்.
வாழ்வின் இறுதியில்,காஞ்சிபுரம் ஞானப்பிரகாச சுவாமிகளிடம் துறவு மேற்கொண்டு,"கலியாணசுந்தர யதீந்தரர்" என்ற பெயருடன் துறவியாக வாழ்ந்தார்.1918 ஆம் ஆண்டு இறைவன் திருவடியை அடைந்தார்.
1) http:/tamilanvedas.com
2) பெரியபெருமாள்," தமிழ் வளர்த்த நல்லறிஞர்கள்" மதி நிலையம்-2009.


</doc>
<doc id="352192" url="https://ta.wikipedia.org/wiki?curid=352192" title="சக்தி மகரிசி">
சக்தி மகரிசி

சக்தி மகரிஷி (Śakti Maharṣi)வேத கால ரிஷியான வசிட்டர் – அருந்ததி இணையர்களின் மகனும், ரிஷியும் ஆவார். மகாபாரதம் கூறும் பராசர முனிவர் இவரது மகன் ஆவார். பராசரருக்கும் - மீனவப் பெண் சத்தியவதிக்கும் பிறந்த வியாசர், சக்தி முனியின் பேரன் ஆவார். 

வசிட்டரின் மகன் சக்தி அடர்ந்த மலைக் காட்டில் ஒற்றையடிப் பாதை வழியாக செல்கையில், எதிரில் வந்த இச்வாகு குல மன்னன் கல்மாஷபாதன் பாதையை மறித்து நின்றதுடன், குதிரையை விரட்டும் சவுக்கால் சக்தி முனிவரை அடித்துப் பாதையை விட்டு விலகிச் செல் என அடித்தார். தன்னை ஒரு ரிஷி என்று அறிந்தும், அரக்கத்தனமாக அடித்ததால், மன்னர் கல்மாஷபாதனை நரமாமிசம் உண்ணும் அரக்கனாக மாற சாபமிட்டார் சக்தி. அப்போது அங்கு வந்த விசுவாமித்திரர், வசிட்டர் மீதான கோபத்தை, அவரது மகன் சக்தியை அழிக்கும் விதமாக ஒரு செயல் செய்தார். ஏற்கனவே சக்தியின் சாபம் பெற்ற கல்மாஷபாதனின் உடலில், விசுவாமித்திரர் ஒரு கிங்கரனை ஏவினார். எனவே கல்மாஷபாதன் சக்தி முனிவரையும், அவரது தம்பியர்களையும் கொன்று குவித்து நரமாமிசம் உண்டான். முனிவர் சக்தி இறந்த போது, 12 வயதான அவரது மனைவி "அத்ரிசியந்தி" கர்ப்பவதியாக இருந்தாள். சக்தியின் இறப்பிற்கு பின் பிறந்தவரே பராசரர் ஆவார்.




</doc>
<doc id="352194" url="https://ta.wikipedia.org/wiki?curid=352194" title="நேபாள மக்கள் தொகை கணக்கெடுப்பு, 2011">
நேபாள மக்கள் தொகை கணக்கெடுப்பு, 2011

நேபாளத்தில் இறுதியாக 2011-ஆம் ஆண்டில் நேபாள மைய புள்ளியியல் துறையால் 2011 மக்கட்தொகை கணக்கெடுப்பு நடைபெற்றது. 
75 நேபாள மாவட்டங்களில் உள்ள 58 மாநகராட்சி மற்றும் நகராட்சிப் பகுதிகளிலும், 3915 
கிராமிய நகராட்சிகளிலும் எடுக்கப்பட்ட மக்கள்தொகை, குழந்தைகள், வயது, பாலினம், மணஞ்சார் தகுதிநிலை, எழுத்தறிவு, கல்வி, வீட்டு வசதிகள், மொழி, இனம், சார்ந்திருக்கும் சமயம், சாதி, பார்க்கும் வேலைத் தரம், தொழில், வணிகம் போன்ற புள்ளி விவரங்களின் அடிப்படையில் 2011-ஆம் ஆண்டின் நேபாள மக்கள் தொகையியல் (Demography) தயாரிக்கப்பட்டது. 

2011ஆம் ஆண்டின் மக்கள் தொகை கணக்கெடுப்பின் படி; 







நேபாளத்தில் நேபாள மொழி, நேபால் பாசா, போஜ்புரி மொழி, லிம்பு மொழி மற்றும் ராஜ்பன்சி, குரூங், நேவாரி மொழி, ராய் மொழி, தாமாங் மொழி, செபாங் மொழி, சுனுவார் மொழி, திபெத்திய மொழி, மஹர் மொழி, மைதிலி மொழி பேசும் சேத்திரி, தாரு, நேவார், செர்ப்பா இனக்குழுக்களும், இந்துக்கள் (80%), பௌத்தர்கள் (9%), இசுலாமியர்கள், கிறித்தவர்கள், சமயம் சாராத கிராந்தி மக்கள் போன்ற மலைவாழ் பழங்குடி மக்கள் வாழ்கின்றனர்.




</doc>
<doc id="352199" url="https://ta.wikipedia.org/wiki?curid=352199" title="வயிறு (சீன மருத்துவம்)">
வயிறு (சீன மருத்துவம்)

வயிறு ("Stomach") என்பது மேற்கத்திய மருத்துவ கருத்தியலில் இருந்து வேறுபட்டு பாரம்பரிய சீன மருத்துவத்தின் ஒரு கருத்தியலாக வயிற்றுடன் கூடிய உடற்கூறு உறுப்பைக் காட்டிலும் ஒன்றோடொன்று தொடர்புடைய பகுதிகளை விவரிக்கும் ஒரு வழிமுறையாகும்.

வயிறு மற்றும் அதன் இணை உறுப்பு மண்ணீரலானது பஞ்ச பூதங்களில் பூமியுடன் தொடர்பு படுத்தப்பட்டு கவலை மற்றும் மன அழுத்தம் போன்ற உணர்வுகளுடனும் தொடர்புபடுத்தப்பட்டுள்ளது.


</doc>
