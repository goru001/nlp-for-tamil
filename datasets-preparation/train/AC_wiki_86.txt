<doc id="246552" url="https://ta.wikipedia.org/wiki?curid=246552" title="டி. ஏ. கே. இலக்குமணன்">
டி. ஏ. கே. இலக்குமணன்

டி. ஏ. கே. இலக்குமணன் ("T. A. K. Lakkumanan", பி. 1939) ஒரு தமிழக அரசியல்வாதி. திருநெல்வேலி மாவட்டத்தைச் சேர்ந்தவர். தனது 19 வது வயதில் திராவிட இயக்கத்தில் தன்னை ஈடுபடுத்திக்கொண்ட இவர் பின்னர் நெல்லை தூத்துக்குடி ஒன்றுபட்ட நெல்லை மாவட்ட பொருளாளராக 8 ஆண்டுகள், பிரிக்கப்பட்ட நெல்லை மாவட்ட செயலாளராக 8 ஆண்டுகள் (1987 முதல் 1994 வரை), திமுகவில் பணியாற்றியுள்ளார். திமுகவிலிருந்து வைகோ வெளியேறியபோது அவருடன் வந்த 8 மாவட்ட செயலாளர்களுள் இவரும் ஒருவர். அதன்பின் நெல்லை மாவட்ட மதிமுக செயலாளராகவும் ,தலைமை ஆட்சிமன்றக்குழு உறுப்பினராகவும் 9 ஆண்டுகள் பணியாற்றியுள்ளார். பின் 2003 இல் வைகோவுடன் ஏற்பட்ட கருத்து வேறுபாட்டால் அன்றைய முதல்வர் ஜெயலலிதா முன்னிலையில் அதிமுகவில் தன்னை இணைத்துக்கொண்டார். அரசியலில் ஒதுங்கி இருந்த இவரை மதிமுக பொதுச்செயலாளர் வைகோ நேரடியாக இவரது வீட்டிற்கு சென்று மதிமுகவிற்கு அழைத்து சென்றார். தற்பொழுது இவர் மதிமுகவின் தலைமை அரசியல் ஆலோசனைக்குழு உறுப்பினராக நியமிக்கப்பட்டு உள்ளார்.


</doc>
<doc id="246554" url="https://ta.wikipedia.org/wiki?curid=246554" title="சிவாஜி புரொடக்சன்சு">
சிவாஜி புரொடக்சன்சு

சிவாஜி திரைப்பட தயாரிப்பகம் அல்லது சிவாஜி புரொடக்சன்சு ஒரு இந்திய திரைப்பட தயாரிப்பு மற்றும் பகிர்ந்தளிப்பு நிறுவனம் ஆகும். இந்நிறுவனம் தமிழ், மற்றும் இந்தி திரைப்படங்களை தயாரித்து வருகிறது. நடிகர் சிவாஜி கணேசன் தொடங்கிய இந்நிறுவனத்தில் தற்போது அவரது மகன்களான ராம்குமார் மற்றும் பிரபு ஆகியோர் நிர்வாகிகளாக உள்ளனர்.


</doc>
<doc id="246555" url="https://ta.wikipedia.org/wiki?curid=246555" title="கேரளா மாவட்டப் பட்டியல்">
கேரளா மாவட்டப் பட்டியல்

இந்தியாவின் கேரளா மாநிலம், 14 மாவட்டங்களைக் கொண்டுள்ளது. 



</doc>
<doc id="246557" url="https://ta.wikipedia.org/wiki?curid=246557" title="சமற்கிருத ஆதிக்கம் (நூல்)">
சமற்கிருத ஆதிக்கம் (நூல்)

சமற்கிருத ஆதிக்கம் என்னும் இந்த நூல் முதன் முதல் 1985 ஆம் ஆண்டில் திராவிடர் கழக (இயக்க)ப் பதிப்பாக வெளிவந்தது. இரண்டாம் பதிப்பு 2014 திசம்பரில் வெளிவந்தது.

பெரியார் திறந்த பல்கலைக் கழகத்தின் சார்பில் 1985 ஆம் ஆண்டு மார்ச்சுத் திங்கள் 9, 10 தேதிகளில் சமற்கிருத மயமாக்கப்பட்டமை என்னும் பொருளில் நடைபெற்ற கருத்தரங்கில் அறிஞர்கள் படித்த 22 ஆய்வுக் கட்டுரைகளின் தொகுப்பே இந்நூலாக உருப்பெற்றது.




</doc>
<doc id="246561" url="https://ta.wikipedia.org/wiki?curid=246561" title="மதுரை முனியாண்டி விலாஸ்">
மதுரை முனியாண்டி விலாஸ்

மதுரை முனியாண்டி விலாஸ் தமிழ்நாட்டில் புகழ்பெற்ற அசைவ உணவங்களில் ஒன்றாகும். தமிழ்நாடு, மதுரை மாவட்டம் திருமங்கம் வட்டம் பகுதியில் இருக்கும் வடக்கம்பட்டி கிராமத்தினைச் சேர்ந்த சுப்பா நாயுடு என்பவர் காரைக்குடியில் 1935ல் முனியாண்டி விலாஸ் என்ற பெயர் முதன்முதலாக உணவகம் தொடங்கினார். இதற்கு முனியாண்டி தெய்வம் கனவில் வந்து "அன்னம் விற்று பிழைப்பு நடத்துக" என்று அருள் வழங்கியமை காரணமாகக் கூறப்படுகிறது. இவ்வுணவகத்தின் கிளைகள் தற்போது தமிழ் நாடு முழுவதும் உள்ளன. 

வடக்கம்பட்டி கிராமத்தில் ஊரில் கடுமையான பஞ்சம் ஏற்பட்ட நிலையில் இந்த ஊரைச் சேர்ந்த நாயுடு, ரெட்டியார் சாதியினர் மாற்றுத் தொழிலைத் தேடத் தொடங்கினர். அப்போது இந்த ஊரைச் சேர்ந்த சுப்பா நாயுடு என்பவர் அசைவ உணவகம் ஒன்றை நடத்தத் திட்டமிட்டார். 1934 ஆம் ஆண்டில் இவர் இந்த ஊர் மக்களின் தெய்வமாக இருந்த முனியாண்டி சுவாமி பெயரில் ஒரு உணவகத்தைத் தொடங்கினார். அவரைத் தொடர்ந்து இந்த ஊரிலிருந்த பலர் தமிழ்நாட்டின் பல்வேறு பகுதிகளுக்கு இடம் பெயர்ந்தனர். அங்கு இவர்கள் உணவகங்களைத் தொடங்கினர். இந்த உணவகங்களுக்கு அவர்கள் முனியாண்டி விலாஸ் என்றே பெயரிட்டனர்.

முனியாண்டி விலாஸ் உணவகம் வைக்க விருப்பப்பட்டவர்கள் இந்த வடக்கம்பட்டியிலிருக்கும் முனியாண்டி கோவிலில் பூசைகள் செய்து அனுமதி கேட்பதுடன் இதற்காகக் கோவிலில் உணவகப் பெயரை ஊருடன் சேர்த்துப் பதிவும் செய்து கொள்கிறார்கள். இந்தக் கோவிலில் பதிவு செய்து கொண்ட உணவகங்களுக்கான அமைப்பின் நன்கொடையுடன் வருடம் தோறும் ஜனவரி 3 ஆம் வாரம் இந்தக் கோயிலின் திருவிழா சிறப்பாகக் கொண்டாடப்படுகிறது. இதில் நாயுடு, ரெட்டியார் சாதியினர்களிடையே ஏற்பட்ட சில பிரிவினைகளின் காரணத்தால் இந்தக் கோவில் மூன்றாகப் பிரிவினை ஏற்பட்டு வடக்கம்பட்டி, அச்சம்பட்டி, புதுப்பட்டி என்கிற மூன்று முனியாண்டி சுவாமி கோயில்களும் அந்தக் கோவிலின் பெயர்களில் உணவகம் மூன்று அமைப்புகளின் கீழ் பிரிந்து போய் விட்டன. இருப்பினும் உணவகங்களுக்கு “மதுரை முனியாண்டி விலாஸ்” என்கிற பெயரை வைக்கின்றனர்.

தமிழ்நாட்டின் பல்வேறு ஊர்களில் மதுரை முனியாண்டி விலாஸ் உணவகம், மதுரை மாவட்டம் வடக்கம்பட்டி பகுதியைச் சேர்ந்த நாயுடு, ரெட்டியார் சாதியினரால் மட்டும் முன்பு நடத்தப்பட்டு வந்தது. ஆனால் இந்த உணவகம் இவர்களால் பிற சாதியினர் மற்றும் மதத்திற்கு விற்கப்பட்டு விட்ட நிலையில், வாங்கியவர்கள் பெயர் மாற்றமின்றி மதுரை முனியாண்டி விலாஸ் என்கிற பெயரில் தொடர்ந்து உணவகங்களை நடத்தி வருகின்றனர். இந்த உணவகங்களுக்கான அமைப்பில் உறுப்பினராகவும் தொடர்ந்து இருந்து வருவதுடன் முனியாண்டி சுவாமி கோயில் விழாவிற்கு நன்கொடைகளையும் வழங்கியும் வருகின்றனர். தேனி மாவட்டம், போடிநாயக்கனூரில் இருந்த மதுரை முனியாண்டி விலாஸ் உணவகத்தை இசுலாமிய மதத்தைச் சேர்ந்த ஒருவர் விலைக்குப் பெற்று அதே பெயரில் தொடர்ந்து நடத்தி வருகிறார். 

ஒவ்வொரு ஆண்டும் தை மாதம் 2 ஆம் வெள்ளிக்கிழமையில் வடக்கம்பட்டியில் அமைந்துள்ள முனியாண்டி கோயிலில் திருவிழா நடைபெறுகிறது. இதில் மதுரை முனியாண்டி விலாஸ் உணவகம் நடத்தும் அனைவரும் கலந்து கொள்கிறார்கள். இவ்விழாவில் முனியாண்டிக்கு பிரியாணி படைத்து, பக்கதர்களுக்குப் பிரசாதமாக வழங்குகிறார்கள். 



</doc>
<doc id="246562" url="https://ta.wikipedia.org/wiki?curid=246562" title="சிட்டா">
சிட்டா

தமிழ்நாட்டில் வருவாய்த்துறை நிர்வாக அமைப்பின் கீழ்நிலை நிர்வாக அமைப்பாக வருவாய் கிராம நிர்வாகம் இருக்கிறது. இவ்வமைப்பு, அந்தந்த வட்டாட்சியர் தலைமையில், அவருடைய வழிகாட்டுதலின் கீழ் செயல்படுகிறது. மேலும் இது, குறிப்பிட்ட எல்லை வரையறைக்கு உள்ளான நிலப் பரப்பினைக் கொண்டு இயங்குகின்ற நிர்வாக அமைப்பாக உள்ளது. இவ்வாறு குறிப்பிட்டப் பகுதிகளை எல்லைகளாகக் கொண்டு நிர்வாக வசதிக்குத் தகுந்தபடி அமைக்கப்பட்ட வருவாய் கிராம நிர்வாக நில உடைமையை குறிக்கும் முக்கிய ஆவணமாக இருப்பது, "சிட்டா" ஆகும்.

வருவாய்க் கிராமங்களில் உள்ள நிலங்களின் நில உடைமையாளர்களின் மொத்தத் தொகுப்பான, கிராம நிர்வாக அலுவலரால் பராமரிக்கப்படும் ஒரு முக்கிய ஆவணமாகும். சிட்டாவில் அந்த வருவாய் கிராமத்தின் நில உடைமையாளர்களின் பெயர்கள் அகர வரிசைக்கிரமமாகவும், ஏறுமுறையில் பட்டா எண் வழங்கப்பட்டு எழுதப்பட்டிருக்கும். ஒவ்வொரு நில உடைமையாளருக்கும் அந்த வருவாய் கிராமத்தில் நன்செய் (நஞ்சை) நிலங்கள், புன்செய் (புஞ்சை) நிலங்கள், என ஒவ்வொரு நிலத் துண்டின் பரப்பு, பரப்புக்குரிய நில வரி முதலியன குறிக்கப்பட்டிருக்கும்.

"சிட்டா" கிராம நிர்வாக அலுவலரால் பராமரிக்கப்படும். நில உடைமை மாறும்போது, மாற்றம் குறித்து வட்டாட்சியர் அலுவலகத்திலிருந்து வரப்பெற்ற நில உரிமை மாற்ற உத்திரவின்படி தக்க மாறுதல் செய்து, உத்திரவு எண், உத்திரவு நாள் முதலியனவற்றைப் பதிவு செய்து கிராம நிர்வாக அலுவலரின் சுருக்கொப்பம் மற்றும் நாள் இடப்பட்டிருக்கும். 10 ஆண்டுகளுக்கு ஒருமுறை வரிசைக்கிரமமாக புதிதாக உரிய மாற்றங்களுடன் எழுதி வட்டாட்சியரின் ஒப்புதலுக்குப் பின் கிராம நிர்வாக அலுவலரால் பராமரிக்கபறுதல்

தமிழ்நாட்டில் வருவாய்த்துறையின் நில உடைமை ஆவணங்கள் அனைத்தும் தற்போது கணினி மயமாக்கப்பட்டுள்ளது. நில உடைமையாளர்கள் தங்களது நிலத்தின் விபரங்களின் பதிவுகள் வேண்டினால், முன்பு போல் கிராம நிர்வாக அலுவலரால் வழங்கப்படாமல் வட்டாட்சியர் அலுவலகத்தில் உள்ள தகவல் அலுவலகத்தில் உரிய கட்டணங்கள் செலுத்துவதின் மூலம் பெற்றுக்கொள்ளலாம்.




</doc>
<doc id="246568" url="https://ta.wikipedia.org/wiki?curid=246568" title="மூன்றாம் ஜெகதேகமல்லன்">
மூன்றாம் ஜெகதேகமல்லன்

மூன்றாம் ஜெகதேகமல்லன் (Jagadhekamalla III ஆட்சிக்காலம் கி.பி. 1164-1183 ) என்பவன் ஒரு மேலைச் சாளுக்கிய மன்னனாவான். மூன்றாம் தைலப்பனுக்குப் பின் ஆட்சிக்குவந்தவன். இவனுடைய ஆட்சி காளச்சூரிய அரசன் இரண்டாம் பிஜ்ஜலா என்பவனின் கட்டுப்பாட்டின் கீழ் இருந்தது.


 

</doc>
<doc id="246580" url="https://ta.wikipedia.org/wiki?curid=246580" title="ஓட்டங்காடு மாரியம்மன் திருக்கோயில்">
ஓட்டங்காடு மாரியம்மன் திருக்கோயில்

திருக்கயிலாய பரம்பரை தருமபுரம் 
ஆதீனத்திற்கு சொந்தமான திருக்கடையூர் அமிர்தகடேஸ்வர சுவாமி தேவஸ்தானத்தை சேர்ந்த இக்கோயிலில் குடிகொண்டிருக்கும் அன்னை சீதளாதேவி மாரியம்மன் ஓட்டங்காடு மற்றும் அதனை சுற்றியுள்ள பல்வேறு கிராம மக்களின் ஒருமித்த இஷ்ட்ட தெய்வமாகவும் பல்வேறு வெளியூர் மக்களுக்கு குலதெய்வமாகவும் விளங்கி வருகிறாள்.

இக்கோயிலுக்கு அதிகாரபூர்வமான தலவரலாறு எதுவும் இல்லையென்றாலும் சுற்றுப்பகுதி கிராமங்களில் அம்மனை பற்றி ஒரு கதை வழங்கி வருகிறது. அது என்னவென்றால் வெகுகாலத்திற்கு முன்பு ஒருநாள் அன்னை மாரியம்மன் மூதாட்டி வடிவம் கொண்டு இப்பகுதியில் நடந்து வந்து கொண்டிருந்தாராம். அப்பொழுது அருகில் இருக்கும் கண்ணங்குடி எனும் கிராமத்தில் ஒரு பண்ணையார் தன் கரும்பு தோட்டத்தில் சாறுபிழிந்து காய்ச்சி ஆட்களை வைத்து வெல்லம் தாயரித்து கொண்டிருந்தாராம். அங்கு சென்ற மூதாட்டி வடிவில் இருந்த அம்மன் மிகவும் தாகமாக இருக்கிறது ஒருக்குவளை கரும்புசாறு வேண்டுமென்று கேட்கவே பண்ணையார் கடுமையாக வசைமாரி பொழிந்து காலையிலேயே பிச்சை எடுக்க வந்துவிட்டாயா? என்று மூதாட்டியை விரட்டி விட்டாராம். அந்த மூதாட்டி சென்ற சிறிது நேரத்தில் அங்கு வேலை செய்து கொண்டிருந்த ஆட்கள் அனைவரும் செயலற்று போய் சிலையாக நின்று விட்டனராம். திடுகிட்ட பண்ணையார் சற்று முன்புவந்த மூதாட்டி ஏதோ தெய்வமோ பூதமோ தெரியவில்லை அவரை அவமதித்த காரணத்தால் தான் தனது ஆட்கள் இவ்வாறு நிற்கின்றனர் போலும் என்று உணர்ந்து குடம் நிறைய கரும்புசாறு எடுத்துக்கொண்டு மூதாட்டி சென்ற வழியே ஓடினாராம். சிறிது நேரத்தில் ஒட்டர் எனும் இனக்குழுவை சேர்ந்த மக்கள் தங்கியிருந்த காட்டு பகுதியை அடைந்தவர் அங்கு மாடுமேய்த்துக்கொண்டிருந்த சிறுவர்களிடம் மூதாட்டி எவரேனும் வந்தாரா? என்று விசாரித்தார். அந்த சிறுவர்கள் ஆமாம் ஐய்யா இங்கு ஒரு பாட்டி வந்தாங்க களைப்பா இருக்கு இந்த இடத்த கொஞ்சம் சுத்தம் பண்ணி கொடுங்க நான் உக்காரணும் என்று கேட்டாங்க, நாங்களும் சுத்தம் பண்ணி கொடுத்தோம் தரையில உக்காந்த பாட்டி பூமிய பொளந்துகிட்டு கீழ போயிட்டாங்க. இந்த இடம் மறுபடியும் பழைய மாதிரி ஆயிட்டுது. என்று தங்களுக்கு நிகழ்ந்த அதிசயத்தை கூறவே ஆடிப்போன பண்ணையார் தன்னை மன்னித்து விடும்படி அங்கேயே அழுது புரண்டிருக்கிறார். உடனே மூதாட்டி வடிவில் இருந்த அம்மன் மீண்டும் தோன்றி சுயரூப தரிசனம் தந்து. இந்த பகுதி பிடித்து போனதால் இங்கு கோயில் கொள்ள எண்ணினோம். எனக்கொரு மாடக்கோயில் கட்டி வழிபடு, இந்த பகுதி மக்களுக்கு கிராமதேவதையாக இருந்து அருள் பாலிப்பேன் என்று கூறி மறைந்தாராம். பிறகு அந்த பண்ணையார் ஒரு மாடக்கோயிலை அமைத்து வழிபட்டாராம்.

இந்த பகுதியில் வசிக்கும் நூறு வயதை நெருங்கிய கிழவர் ஒருவரிடம் விசாரித்த பொழுது அவருடைய தாத்தா காலத்தில் கூட ஓட்டங்காடு கோயிலில் தீமிதி நடந்தது எனக்கூறியுள்ளார். மேலும் ஆலயத்தின் உள்ளே அமைக்க பட்டிருக்கும் அம்மனின் திருவுருவம் தேய்ந்து போய் பழமையாக இருப்பதிலிருந்து ஆலயத்தின் பழமையை அறிய முடியும் என்றாலும் கோயிலுக்கு எழுதப்பட்ட வரலாறு ஏதும் இருப்பதாக அறிய முடியவில்லை. பிற்காலத்தில் தருமை ஆதின ஆட்சிக்கு வயப்பட்ட இவ்வாலயம் நூதனமாக கட்டபெற்றுள்ளது.

எல்லா மாரியம்மன் கோயிலிலும் ஆடி சித்திரை மாதங்களில் விழா நடக்கும் என்றாலும் ஓட்டங்காடு ஆலயத்தில் பங்குனி மாதம் திருவிழா நடக்கிறது. பங்குனி மாதம் முதல் வெள்ளியன்று அம்மனுக்கு காப்புக்கட்டி மூன்றாம் வெள்ளியன்று தீமிதி உற்சவம் நடக்கிறது. மாதத்தின் இரண்டாம் வெள்ளிக்கிழமை அன்று துவங்கி தீமிதி அன்று வரை இரவு நேரங்களில் அம்மன் வீதியுலா வறுகிறார். குறிப்பாக அருகிலுள்ள கீழ்மாத்தூர், வாழ்க்கை, வள்ளுவபுள்ளி, கண்ணங்குடி, வெள்ளத்திடல், போன்ற கிராமங்களுக்கு முறையே ஒருநாள் எழுந்தருளும் அம்மனுக்கு அந்தந்த கிராம மக்கள் வானவேடிக்கையுடன் ஆட்டுகெடா வெட்டி பலியிட்டு தங்கள் பக்தியை வெளிபடுத்துகின்றனர். சுற்று பகுதிமக்கள் அல்லாமல் பல்வேறு வெளியூர் மக்களுக்கு குலதெய்வமாகவும், கண்கண்ட பேசும் தெய்வமாகவும் அன்னை விளங்குவதால் மிகுந்த பிரசித்தி பெற்ற கோயிலாக ஓட்டங்காடு சீதளாதேவி மாரியம்மன் ஆலயம் விளங்கி வருகிறது.

நாகைமாவட்டம் மயிலாடுதுறையிலிருந்து செம்பனார்கோயில் வழியே செல்லும் 23 என்ற பேருந்திலும் 387 என்ற அரசு பேருந்திலும் சென்றால் ஆலயத்தினை அடையலாம். மேலும் திருக்கடையூருக்கு மேற்கே செல்லும் கீழ்மாத்தூர் பாதையில் ஐந்து கிமீ பயணித்தாலும் ஆலயத்தினை அடையலாம்.


</doc>
<doc id="246584" url="https://ta.wikipedia.org/wiki?curid=246584" title="பார்க் ஹ்யத்ட் சென்னை">
பார்க் ஹ்யத்ட் சென்னை

பார்க் ஹயாத் ஹோட்டல் (சென்னை) (Park Hyatt Chennai) இந்தியாவின் சென்னையிலுள்ள ஒரு ஐந்து நட்சத்திர ஹோட்டல் ஆகும். இது சென்னையின் கிண்டியில் அமைந்துள்ளது. இது அக்டோபர் 1, 2012 இல் திறக்கப்பட்டது. பார்க் ஹயாத்தின் ஹோட்டல்களின் வரிசையில் இது 30 வது ஹோட்டல் ஆகும். குளோபல் ஹயாத் கார்பரேஷன் நிறுவனத்தினால் இந்த ஹோட்டல் நிர்வகிக்கப்படுகிறது. 

விஜய் மஹ்டனே எனும் தொழிலதிபரால் இந்த ஹோட்டல் கட்டப்பட்டது. இவர் அம்பத்தூரில் உள்ள துணி வியாபாரத்தின் உரிமையாளர் ஆவார். தனது வணிகத்தினைப் பல்வகைப்படுத்தும் நோக்கில் ஹோட்டல் வணிகம், தகவல் தொழில்நுட்பக் கட்டிடங்கள் மற்றும் குடியிருப்பு பகுதிகளை, அம்பத்தூர் அபிவிருத்தியாளர்களின் உதவியுடன் கட்டினார். இந்த ஹோட்டலைக் கட்டியது மஹ்டனேவாக இருந்தாலும், இதன் நிர்வாக செயல்பாடுகளை ஹயாத் குழுதான் கவனித்து வருகிறது. இது அக்டோபர் 1, 2012 இல் தொடங்கப்பட்டது. 2013 ஆம் ஆண்டிற்கான சிறந்த அறிமுக ஹோட்டலுக்கான "ஆண்டின் சிறந்த புது ஹோட்டல்" விருதினைப் பெற்றது.

11 அடுக்குகளைக் கொண்ட இந்த ஹோட்டல் 201 அறைகளைக் கொண்டது. இந்த அறைகளின் அளவுகள் 43 முதல் 180 சதூர மீட்டர் வரை இருக்கும். இந்த அறைகளில் 20 சூட் அறைகளும் அடங்கும், இவை ஏழு மாடிகள் வரை பரவியுள்ளது. பெருவிருந்தளிக்கும் இடமான 8072 சதுர அடி (747 சதுர மீட்டர்) கொண்ட அறை, ஆறு அறைகளாகப் பிரிக்கப்பட்டுள்ளது. நியூயார்க்கின் கட்டிடக் கலை நிபுணரான ஜார்ஜ் வாங்க் என்பவரால் இந்த ஹோட்டல் கட்டப்பட்டது. ஹோட்டல் முழுவதும் இந்தியத் துணிகளால் அலங்கரிக்கப்பட்டுள்ளது. இந்த அலங்காரங்கள் வேணு ஜுனேஜா என்பவரால் வடிவமைக்கப்பட்டது. இந்த நெசவு அலங்காரம் சில்க் துணிகளை ஒரு சுவரிலும், கித்தான் பொருட்களை மற்றொரு சுவரிலும் கொண்டதாகவுள்ளது. ஆறு திறந்தபுறத் தோற்றம் கொண்ட சமையலறைகளுடன், மூன்று நிலைகளுடன் கூடிய உணவுப்பகுதிக்கு “த ஃபிளையிங்க் எலிபென்ட்” (பறக்கும் யானை) என்று பெயர் வைத்துள்ளனர். 

பார்க் ஹயாத் ஹோட்டல் (சென்னை), ஆளுநர் இருப்பிடத்திற்கு அடுத்ததாக அமைந்துள்ளது, கிண்டி வனப்பாதுகாப்புடன் இணைந்துள்ளது. ஹோட்டலில் இருந்து பார்த்தசாரதி கோவில் 11 கிலோ மீட்டர் தொலைவிலும், அஷ்டலக்ஷ்மி கோவில் 9 கிலோ மீட்டர் தொலைவிலும், கபாலீஸ்வரர் கோவில் 10 கிலோ மீட்டர் தொலைவிலும், சாந்தோம் கதீட்ரல் பசிலிக்கா 11 கிலோ மீட்டர் தொலைவிலும், எலியட்ஸ் கடற்கரை 9 கிலோ மீட்டர் தொலைவிலும், மெரினா கடற்கரை 13 கிலோ மீட்டர் தொலைவிலும், எழும்பூர் அருங்காட்சியகம் 10 கிலோ மீட்டர் தொலைவிலும், செயின்ட் ஜார்ஜ் கோட்டை 14 கிலோ மீட்டர் தொலைவிலும், வள்ளுவர் கோட்டம் 8 கிலோ மீட்டர் தொலைவிலும் மற்றும் தக்ஷினா சித்ரா 7 கிலோ மீட்டர் தொலைவிலும் அமைந்துள்ளது. இந்த ஹோட்டலில் தங்கியிருக்கும் காலத்தில் இந்த இடங்கள் சுற்றிப் பார்க்க உகந்தவை.

ஹோட்டலுக்கு அருகே அமைந்துள்ள போக்குவரத்து வசதிகள்:
அண்ணா சர்வதேச மற்றும் உள் நாட்டு விமான நிலையம் – 9 கிலோ மீட்டர்
சென்னை சென்ட்ரல் ரயில் நிலையம் – 15 கிலோ மீட்டர்
கோயம்பேடு பேருந்து நிலையம் – 14 கிலோ மீட்டர்


</doc>
<doc id="246586" url="https://ta.wikipedia.org/wiki?curid=246586" title="சிதம்பர ரகசியம்">
சிதம்பர ரகசியம்

சிதம்பர ரகசியம் என்பது சைவ சமயம் சார்ந்த இந்துக்களின் நம்பிக்கையாகும். சிதம்பரம் நடராசர் கோயிலில் உள்ள சிவன் சிலைக்கு அருகில் இருப்பதாக கூறப்படுகிறது.



</doc>
<doc id="246588" url="https://ta.wikipedia.org/wiki?curid=246588" title="ஜனபட லோகா">
ஜனபட லோகா

ஜனபட லோகா , "நாட்டுப்புற உலகம்" , "நாட்டுப்புற பண்பாட்டு உலகம்" என்பது கன்னட கிராமிய கலையில் குறிப்பிடத்தக்க ஓரிடமாகும். இது கர்நாடகா ஜனபட பரிசத்தின் ஓர் பிரிவாகும். இந்தியாவில் கர்நாடகா மாநிலத்தில் ராமநகர மாவட்டத்தில் பெங்களூரு- மைசூர் நெடுஞ்சாலையில் 53 கிலோ மீட்டர் தொலைவில் அமைந்துள்ளது.

 1979ஆம் ஆண்டு மார்ச் மாதம் 21ஆம் தேதி கர்நாடகா ஜனபட பரிசத் உருவாக்கப்பட்டது.. .

ஜனபட லோகா 15 ஏக்கர் நிலப்பரப்பில் அமைந்துள்ளது.


</doc>
<doc id="246592" url="https://ta.wikipedia.org/wiki?curid=246592" title="விஸ்மா புத்ரா">
விஸ்மா புத்ரா

விஸ்மா புத்ரா () என்பது, மலேசியாவின் வெளியுறவு அமைச்சைக் குறிப்பிடும் சொல் ஆகும். அதே வேளையில், புத்ராஜெயாவில், அமைக்கப்பட்டு இருக்கும் மலேசிய வெளியுறவு அமைச்சகத்தின் வளாகமும், விஸ்மா புத்ரா என்றே அழைக்கப் படுகிறது. 

மலாய் மொழியில் "விஸ்மா" என்றால் மாளிகை அல்லது பெரும் கட்டடம். "புத்ரா" என்றால் மண்ணின் மைந்தர். மலேசியாவின் கூட்டாட்சி நிர்வாகத் தலைநகரமாக விளங்கும் புத்ராஜெயாவில், விஸ்மா புத்ரா வளாகம் அமைந்து உள்ளது. இந்த விஸ்மா புத்ரா வளாகம், 170 மில்லியன் ரிங்கிட் செலவில் உருவாக்கப்பட்டது. 2001 செப்டம்பர் 17-ஆம் தேதி, மலேசியாவின் முன்னாள் பிரதமர் துன் மகாதீர் பின் முகமது அவர்களால், அதிகாரப்பூர்வமாகத் திறந்து வைக்கப்பட்டது.

மலேசிய வெளியுறவு அமைச்சை உருவாக்கும் திட்டம் 1956-ஆம் ஆண்டிலே தொடங்கியது. 1955-ஆம் ஆண்டு, மலாயாவின் முதல் கூட்டரசு தேர்தல் நடந்து முடிந்ததும், துங்கு அப்துல் ரஹ்மான் அவர்களின் அலுவலகத்திலேயே மலேசிய வெளியுறவு அமைச்சு அமைக்கப்பட்டது. அப்போது அந்த அமைச்சு, மலாயா கூட்டரசின் வெளிவிவகார அமைச்சு என்று அழைக்கப்பட்டது.

மலேசிய வெளியுறவு அமைச்சு அமைக்கப்பட்டதும், பிரிட்டன், ஆஸ்திரேலியா ஆகிய நாடுகளுக்கு 11 பேர் முதன்முறையாக அரசத் தந்திரப் பயிற்சிகளுக்கு அனுப்பி வைக்கப்பட்டனர். பின்னர், இவர்களில் சிலர் உலக நாடுகளுக்கு மலாயாவின் தூதர்களாக நியமிக்கப்பட்டனர். 

அதன் பின்னர், 1966-ஆம் ஆண்டு, மலாயாவின் வெளிவிவகார அமைச்சு என்பது மலேசிய வெளியுறவு அமைச்சு என்று பெயர் மாற்றம் கண்டது. கோலாலம்பூர், புக்கிட் பெட்டாலிங் எனும் இடத்திற்கு இடப்பெயர்வும் செய்யப்பட்டது. அப்போது இருந்து, மலேசிய வெளியுறவு அமைச்சு, இன்று வரையில் விஸ்மா புத்ரா என்று அழைக்கப்படுகிறது. இதற்கிடையில், 2001 செப்டம்பர் 17-ஆம் தேதி, புத்ராஜெயாவிற்கு நிரந்தரமாக இடம் மாறியது.

மலேசியாவின் முதல் தூதரகங்கள் லண்டன், வாஷிங்டன், கான்பெரா, நியூயார்க், புதுடில்லி, ஜகார்த்தா, பாங்காக் ஆகிய நகரங்களில்தான் அமைக்கப்பட்டன. 1963-ஆம் ஆண்டில் 14 நாடுகளில் தூதரகங்கள் தோற்றுவிக்கப்பட்டன. 1966-இல், அதுவே 21 நாடுகளாகின. இப்போது, 105 நாடுகளில் மலேசியாவின் தூதரகங்கள் செயல்பட்டு வருகின்றன.


</doc>
<doc id="246596" url="https://ta.wikipedia.org/wiki?curid=246596" title="அதிக வசூல் ஈட்டிய தமிழ் திரைப்படங்களின் பட்டியல்">
அதிக வசூல் ஈட்டிய தமிழ் திரைப்படங்களின் பட்டியல்

அதிக வசூல் ஈட்டிய தமிழ் திரைப்படங்களின் பட்டியல் என்பது தமிழ் மொழியில், இந்தியாவின் தமிழகத்தில், குறிப்பாக சென்னையில், இலங்கை, மலேசியா, சிங்கப்பூர், கனடா ஆகிய நாடுகளிலிருந்து வெளியாகும் தமிழ் திரைப்படங்களில் அதிக வசூல் ஈட்டிய திரைப்படங்களின் பட்டியல் ஆகும். இந்த விபரங்கள் அதிகாரப்பூர்வமாக அறிவிக்கப்பட்ட விபரங்கள் இல்லை என்றாலும், இவை நம்பத்தகுந்த ஆதாரங்களிலிருந்து பெறப்பட்டுள்ளன.

"இந்த வண்ணத்தில் தெரிவது"       "தற்போது திரையரங்குகளில் ஓடிக்கொண்டிருக்கும் திரைப்படமாகும்."


</doc>
<doc id="246601" url="https://ta.wikipedia.org/wiki?curid=246601" title="மகாராஷ்டிர மாவட்டப் பட்டியல்">
மகாராஷ்டிர மாவட்டப் பட்டியல்

இந்தியாவில், மகாராஷ்டிரம் மாநிலம் 1 மே 1960இல் துவக்கப்பட்டது. துவக்கத்தில் 26 மாவட்டங்களுடன் இருந்தது. பின்னர் நிர்வாக வசதிக்காக ஆறு புதிய மாவட்டங்களுடன் சேர்த்து, தற்போது ஐந்து மண்டலங்களும், ஆறு கோட்டங்களும், 36 மாவட்டங்களும் உள்ளது. மகாராஷ்டிர மாநிலத்தின் 36 மாவட்டங்கள், ஐந்து மண்டலங்களாகவும், ஆறு கோட்டங்களாகவும் பிரிக்கப்பட்டுள்ளது. 

மகாராஷ்டிர மாநிலம் ஐந்து மண்டலங்களாகாவும், ஆறு கோட்டங்களாகவும் பிரிக்கப்பட்டுள்ளது.


மகாராஷ்டிரா மாநிலம் 36 மாவட்டங்களைக் கொண்டது.



</doc>
<doc id="246606" url="https://ta.wikipedia.org/wiki?curid=246606" title="இந்தியாவில் பெண் சிசுக்கொலை">
இந்தியாவில் பெண் சிசுக்கொலை

பெண் சிசுக்கொலை என்பது கருவில் இருக்கும் அல்லது பிறந்த குழந்தை பெண் குழந்தையாக இருந்தால் அதனை கருவில் இருக்கும் காலத்திலோ அல்லது பிறந்த பின்போ கொன்றொழிப்பதை பொதுவாகக் குறிக்கும். பிறந்தது முதல் ஒரு வயது வரையுள்ள குழந்தை "சிசு" என அழைக்கப்படுகிறது. கருவில் இருக்கும் பெண் குழந்தையைக் கொல்வது பெண் கருக்கொலை எனவும், பிறந்த பின் கொல்வது சிசுக் கொலை எனவும் வழங்கப்படுகிறது. இந்தியாவில் கிராமம் மற்றும் நகரம் என வேறுபாடின்றி இச்செயல் நடைபெறுகின்றது. ஆயினும் கிராமப்புறங்களில் இச்செயல் அதிகமாக நடைபெறுவதாகக் கருதப்படுகிறது. இச்செயலை உள்ளூர் கிராம மருத்துவச்சி என அழைக்கப்படுவோர் அல்லது அக்குடும்ப உறுப்பினர்களுள் தந்தை அல்லது தந்தை வழி தாத்தாவால் நிகழ்த்தப்படுகிறது. நகரப்பகுதிகளில் கதிரியக்க மின்னணுக் கருவிகள் மூலம் கருவில் இருக்கும் சிசு ஆணா அல்லது பெண்ணா என அறிந்து அதனைக் கருவிலேயே அழித்தொழிக்கும் செயல் மருத்துவ மனைகளில் நன்கு படித்த மருத்துவரால் நிகழ்த்தப்படுகிறது. இந்தியா பெண்குழந்தைகளுக்கு பாதுகாப்பற்ற ஒரு நாடாகக் கருதப்படுகிறது. இந்தியாவில் பெண் சிசுக்களில் இறப்பு விகிதம் ஆண் சிசுவின் இறப்பு விதத்தை விட 75 விழுக்காடு அதிகமுள்ளது. இது போன்ற பெண் சிசுக்கொலையினால் உலகெங்கும் ஆண் பெண் விகிதத்தில் ஏற்றத்தாழ்வான நிலை நிலவுகிறது. வளரும் நாடுகளில் இது மிக அதிகமாகவே காணப்படுகிறது. ஏறத்தாழ சமமாக இருக்கவேண்டிய பிறப்பு இறப்பு விகிதத்தில், அதிகரித்துவரும் பெண்கருக்கொலை, பெரும் மாற்றத்தை ஏற்படுத்தும் எனவும். மேலும் குழந்தைகளும் பெண்களும் வன் புணர்ச்சிக்கு உள்ளாவர். ஒரு பெண்ணைப் பலர் மனைவியாகப் பங்கிட்டுக்கொள்ளும் நிலையும் ஏற்படலாம் என்றும் ஐக்கிய நாடுகள் எச்சரித்துள்ளன. இச்சூழல் ஏற்படின் அது சமுதாயப் பண்பாட்டினை, மதிப்பினைப் படிப்படியாகக் குறைத்து நெருக்கடி நிலையை ஏற்படுத்தலாம்.

பெண் குழந்தைகளை விட ஆண் குழந்தைகள் அதிகம் விரும்பப்படுவதாலும், பெண் குழந்தைகளை மதிக்காத காரணத்தாலும், பெண் குழந்தைகளைப் பெறுதல் செலவினம் எனவும் கருதப்படுவதாலும் பெண் சிசுக்கொலை நடைபெறுகிறது. பெண் குழந்தைகளை விட ஆண் குழந்தைகளை அதிகமாகப் போற்றும் கலாச்சாரமுடைய சமுதாயத்தில் இப்பழக்கம் அதிகமாகக் காணப்படுகிறது. பெண் குழந்தைகளுக்கு எதிரான இந்த மனநிலை ஏழை, செல்வந்தர் என்ற இருநிலைகளிலும் நிலவுகிறது. இதற்கு சமூக விதிகளும், மக்களின் கலாச்சார நம்பிக்கைகளும் பெருமளவு காரணமாகின்றன. இந்திய நாட்டில் பெண் குழந்தைகளை விரும்பாத அல்லது தேர்ந்தெடுக்காத நிலைக்குச் சமுதாயப் பொருளாதாரக் காரணங்களைக் கூறலாம். இந்தியாவில் நடத்தப்பட்ட ஆய்வுகளில் 

ஆகியனவற்றை மிக முக்கியக் காரணங்களாகக் கூறுகின்றன.

சமீபத்தில் ஐக்கிய நாடுகளின் சமூக மற்றும் பொருளாதாரத்துறை (United Nations Department of Economic and Social Affairs ( UN-DESA) வெளியிட்ட ஒரு அறிக்கையில் நாற்பது வருடங்களாகவே நூற்று ஐம்பது நாடுகளில் இரண்டு நாடுகளைத் தவிர பெண் குழந்தைகள் இறப்புவிகிதம் குறைவான அளவிலேயே உள்ளது. பெண் சிசு இறப்பு விகிதம் அதிகமுள்ள நாடுகளுள் இந்தியாவும் சீனாவும் மற்ற நாடுகளை விஞ்சி நிற்கின்றன. உலகளவில் 122 சிசு மரணங்களில் 100 பெண் சிசுவாக உள்ளது. இதனுடன் ஒப்பிடுகையில் சீனாவில் 100 சிசு மரணங்களில் 70 பெண் சிசுவாக உள்ளன.அண்மைக்கால யூனிசெஃப் அறிக்கையின்படி இந்திய நாட்டில் 50 மில்லியன் சிறுமியரும், பெண்களும் தொடர்ந்த பெண்பால் வேற்றுமையுணர்வு காரணமாகக் கொல்லப்பட்டுள்ளனர். உலகின் பல நாடுகளில் ஏறத்தாழ 100 ஆண் குழந்தைகள் பிறக்கும்போது 105 பெண் குழந்தைகள் பிறக்கிறார்கள். ஆனால் இந்தியாவில் 100 ஆண்களுக்கு 93க்கும் குறைவாகவே பெண்கள் இருக்கிறார்கள். இந்தியாவில் ஒவ்வொரு நாளும் 2000 பெண் சிசுக்கள் சட்டத்திற்குப் புறம்பாகக் கருவிலேயே கலைக்கப்படுவதாக ஐக்கிய நாடுகள் கூறுகின்றன.


</doc>
<doc id="246607" url="https://ta.wikipedia.org/wiki?curid=246607" title="இட்டைட்டு மொழி">
இட்டைட்டு மொழி

இட்டைட்டு மொழி (Hittite Language) இந்திய-ஐரோப்பிய மொழிக் குடும்பத்தைச் சேர்ந்த ஒரு இறந்த மொழி. இன்று துருக்கி எனப்படும் பண்டைய அனதோலியாவின் வட மத்திய பகுதியில், அத்துசாவை (Hattusa) மையமாகக்கொண்டு அமைந்திருந்த பேரரசொன்றை உருவாக்கிய இட்டைட்டு மக்கள் இம்மொழியைப் பேசினர். கிமு 16 தொடக்கம் கிமு 13 ஆம் நூற்றாண்டு காலப்பகுதியில் இம்மொழியின் ஆப்பெழுத்துப் பதிவுச் சான்றுகள் காணப்படுகின்றன. அதேவேளை கிமு 20 ஆம் நூற்றாண்டில் இருந்தே பழம் அசிரிய மொழிப் பதிவுகளில் இட்டைட்டு மொழிக் கடன்சொற்களையும், ஏராளமான மக்கட்பெயர்களையும் காணமுடிகிறது.

பிந்திய வெண்கலக் காலத்தை அண்டி, இட்டைட்டு மொழி தனது தகுதியை அதற்கு நெருங்கிய உறவுள்ள லூவிய மொழியிடம் இழக்கத் தொடங்கியது. கிமு 13 ஆம் நூற்றாண்டில், லூவிய மொழியே இட்டைட்டுத் தலைநகரமான அத்துசாவில் பரவலாகப் பேசப்பட்ட மொழியாக இருந்தது. பொதுவான வெண்கலக்கால வீழ்ச்சியின் ஒரு பகுதியாக இட்டைட்டுப் பேரரசு வீழ்ச்சியடைந்தது இதன் பின்னர் தொடக்க இரும்புக்காலத்தில் தென்மேற்கு அனத்தோலியாவிலும், வடக்கு சிரியாவிலும் உருவான புதிய இட்டைட்டு நாடுகளின் முதன்மை மொழியாக லூவிய மொழி விளங்கியது. இட்டைட்டு மொழியே சான்றுகளுடன் கூடிய மிகப்பழைய இந்திய-ஐரோப்பிய மொழி ஆகும். இம்மொழிக் குடும்பத்தின் அனத்தோலியக் கிளையின் பெருமளவு அறியப்பட்ட மொழியும் இதுவே.



</doc>
<doc id="246611" url="https://ta.wikipedia.org/wiki?curid=246611" title="அத்துசா">
அத்துசா

அத்துசா (Hattusa) பிந்திய வெண்கலக் காலத்தில் இட்டைட்டுப் பேரரசின் தலைநகரமாக இருந்தது. கிசிலிர்மார்க் ஆற்றின் பெரு வளைவுக்குள் அடங்கிய துருக்கியின் தற்கால போகசுக்காலேக்கு அருகில் இப்பழைய நகரின் அழிபாடுகள் காணப்படுகின்றன. 1986ல் யுனெஸ்கோ உலக பாரம்பரியக் களங்களின் பட்டியலில் அத்துசா சேர்க்கப்பட்டது.

கிமு 2000க்கு முன்னர், தாயக மக்களாகத் தெரியும் ஆத்தி மக்கள் அத்துசு என அழைக்கப்படும் பகுதியில் ஒரு குடியிருப்பை அமைத்திருந்தனர். இப்பகுதியில் இதற்கு முன்னரும் குடியிருப்புக்கள் இருந்ததாகத் தெரிகிறது. ஆத்தியர்கள் தமது முதல் குடியிருப்பை பியூயூக்கலேயின் உயரமான முகடுகளில் அமைத்திருந்தனர். இப்பகுதியில் குடியிருப்புக்கள் இருந்ததற்கான தடயங்கள் கிமு ஆறாவது ஆயிரவாண்டில் இருந்து கிடைக்கின்றன. கிமு 19ம், 18ம் நூற்றாண்டுகளில், அசிரியாவில் இருந்த அசுரில் இருந்து வந்த வணிகர்கள் தமது வணிக நிலை ஒன்றை இங்கே அமைத்திருந்தனர். இது நகரத்தில், அவர்களுக்குரிய தனியான பகுதியில் அமைந்திருந்தது.


</doc>
<doc id="246626" url="https://ta.wikipedia.org/wiki?curid=246626" title="அகத்தியர் தேவார திரட்டு">
அகத்தியர் தேவார திரட்டு

அகத்தியர் தேவாரத் திரட்டு என்பது தேவாரத்திலிருந்து 25 தேவாரப்பதிகங்களைக் கொண்ட தொகுப்பாகும். இப்பாடல்கள் அகத்திய முனிவரால் தொகுக்கப்பட்டதால் அவரது பெயரால் அழைக்கப்படுகிறது என்று கருதப்படுகிறது.

சமயக் குரவர்கள் நால்வர் எழுதிய தேவாரத்தில் மொத்தமாக 8262 பாடல்கள் உள்ளன. இப்பாடல்களின் தொகுதி அடங்கன் முறை எனப்படுகிறது. இதனை சிவாலய முனிவர் என்பவர் பாராயணம் செய்ய முயன்று தோற்றார். இதனை சிதம்பரம் நடராசரிடம் முறையிட்டமையால், அகத்திய முனிவரை தரிசிக்கும்படி அறிவுறுத்தினார். இதன் படி பொதிகை மலையில் மூன்று ஆண்டுகள் தவத்தினை மேற்கோண்டார் சிவாலய முனிவர். அதன் பலனால் அகத்தியரை கண்டார். அகத்தியர் சிவாலய முனிவருக்காக தினமும் தேவாரத்தினைப் படிக்க ஏதுவாக 25 பதிகங்களை தேர்வு செய்து தந்தார். 

இத்திரட்டு திருஞானசம்பந்தரின் 10 பதிகங்கள், திருநாவுக்கரசரின் 8 பதிகங்கள் மற்றும் சுந்தரருடைய 7 பதிகங்களை உள்ளடக்கியதாகும்.
திருஞானசம்பந்தர்

திருநாவுக்கரசர்

சுந்தரர்

திருவாவடுதுறை கோமுக்தீசுவரர் கோயிலில் அகத்தியர் தேவார திரட்டு முற்றோதல் எனும் விழா நடைபெறுகிறது.



2.யாழ்ப்பாணம் ஆறுமுகம் நாவலர் 1983 ம் ஆண்டு வெளியிட்டுள்ள அகத்தியர் தேவார திரட்டு பதிப்பு


</doc>
<doc id="246630" url="https://ta.wikipedia.org/wiki?curid=246630" title="இந்தியப் பகுதிக்கான இடஞ்சுட்டி செயற்கைக்கோள் அமைப்பு-1டி">
இந்தியப் பகுதிக்கான இடஞ்சுட்டி செயற்கைக்கோள் அமைப்பு-1டி

ஐஆர்என்எஸ்எஸ் 1-டி ("IRNSS-1D") என்பது இந்திய பிராந்திய ஊடுருவல் துணைக்கோள் வரிசையில் நான்காவதாக ஏவப்படுவதாகும். இதற்கு முன்னர் இதேபோல் ஐ.ஆர்.என்.எஸ்.எஸ்-1ஏ, ஐ.ஆர்.என்.எஸ்.எஸ்-1பி, ஐ.ஆர்.என்.எஸ்.எஸ்-1சி, என்று மூன்று வகைகள் ஏவப்பட்டு பயண்படுத்தப்பட்டு வருகிறது. 2015 ஆம் ஆண்டு மார்ச்சு மாதம் 9 ஆம் திகதியில் ஏவப்பட வேண்டிய இது தொழில் நுட்பக்காரணங்களினால் மார்ச் 28 ஆம் திகதி மாலை 5 மணி 19 நிமிடங்களுக்கு விண்ணில் செலுத்தப்பட்டது. அதன் பின்னர் இக்கோள் புவிநிலைச் சுற்றுப்பாதையில் நிறுத்தப்படும். இச்செயற்கைக்கோள் ஆந்திர மாநிலத்தின் கடலோரப் பகுதியான ஸ்ரீஹரிக்கோட்டாவிலிருந்து பி.எஸ்.எல்.வி.-சி27 மூலம் விண்ணில் நிலை நிறுத்தப்பட்டது. 

இந்த திட்டத்திற்காக மொத்த செலவு 1,400 கோடிகள். 




</doc>
<doc id="246635" url="https://ta.wikipedia.org/wiki?curid=246635" title="நீலகிரி நெட்டைக்காலி">
நீலகிரி நெட்டைக்காலி

நீலகிரி நெட்டைக்காலி (Nilgiri pipit ("Anthus nilghiriensis")) என்பது ஒரு தனித்துவமான பறவை இனமாகும். இப்பறவை தென்னிந்தியாவின் உயர்ந்த மலைப்பகுதிகளில் காணப்படும் அகணிய உயிரி பறவையாகும். இந்தப் பகுதியில் உள்ள மற்ற நெட்டைக்காலிகளைவிட இதன் நிறம் மிகுதியான பழுப்பு நிறத்தில் உள்ளது. நீலகிரி நெட்டைக்காலி 12.6-14 சென்டிமீட்டர் (5.0-5.5 இன்ச்) நீளமுடையது.

நீலகிரி நெட்டைக்காலிகள் மலைசார் புல்தரைகள், சதுப்பு நிலப்பகுதிகள் போன்றவற்றை ஒட்டிய பகுதிகளில், பெரும்பாலும் 1,000 மீட்டர் (3,300 அடி) உயரத்தில் பொன்முடி மலைகளிலும்,நீலகிரி, பழனி மலைப்பகுதிகளில் 1,500 மீட்டர் (4,900 அடி) உயரப் பகுதிகளில் உள்ள மலை சரிவுகளில் சிறு நீரோடைகள் உள்ள இடங்களில் காணப்படுகின்றன. மேலும் இவை களக்காடு முண்டந்துறை புலிகள் காப்பகப் பகுதிகளிலும் காணப்படுகின்றன. பொதுவாக இந்த பறவை அழிந்து விட்டது என்று சொல்லப்படுகிறது.

நீலகிரி நெட்டைக்காலிகள் தனியாகவோ அல்லது இணையாகவோ காணப்படுகின்றன. அவை பொதுவாக தொந்தரவுக்கு ஆளாகும்போது குட்டைப் புதர், மரத்திற்குள் பறந்து சென்று மறைந்து கொள்கின்றன. இவை ஏப்ரல் முதல் ஜூலை வரை கோடைக்காலத்தில் இனப்பெருக்கம் செய்கின்றன. குட்டைப் புற்களில் புற்களைக் கொண்டு கூடுகட்டி, இரண்டு மூன்று சாம்பல் பழுப்பு நிறமுடைய முட்டைகள் இடுகின்றன. இவை இனப்பெருக்கக் காலத்தில் முதுகெலும்பில்லாத பூச்சிகளையும், புல் விதைகளையும் உணவுவாகக் கொள்கின்றன .


</doc>
<doc id="246639" url="https://ta.wikipedia.org/wiki?curid=246639" title="ஓவியத்தின் மூலக்கூறுகள்">
ஓவியத்தின் மூலக்கூறுகள்

கோடு, முப்பரிமாணத் தோற்றம், வெளி, படிக அமைப்பு, வடிவம், வண்ணம், மதிப்பு ஆகியவை ஓவியத்தின் மூலக்கூறுகள் ("Elements of art") ஆகும்.

வரைதிரையில் இரு புள்ளிகளை இணைக்கும் கீறல் கோடு எனப்படும். கோடுகள், செங்குத்துக் கோடுகள், படுக்கைக் கோடுகள், சாய்வுக் கோடுகள், வளைவுக்கோடுகள், என பல வகைப்படும். கோடானது நீளம், அகலம், திசை ஆகிய மூன்றும் கொண்டதாகும்.

ஒரு பொருள் வரைதிரையில் கன அளவுடன் எடுத்துக்கொள்ளும் இடம் அல்லது எடுத்துக்கொள்வதுபோலத் தோன்றும் இடம் கன பரிமாணத்தோற்றம் எனப்படும். பொதுவாக முப்பரிமாண பொருட்களை விவரிக்கும் போது பயன்படுத்தப்படுகிறது. முப்பரிமாணப் ஓவியப் படைப்புகள் நீள, அகலத்துடன் ஆழமும் கொண்டிருக்கும். இருபரிமாண ஓவியங்களிலும் தோற்றம் மற்றும் நிழலிடல் உத்திகள் மூலம் கனபரிமாணத் தோற்றத்தைக் கொணர முடியும்.

வரைஞரால் குறிப்பிட்ட காரணத்திற்காக வரைதிரையில் அளிக்கப்படும் இடங்கள் வெளி எனப்படும் (Space). வெளி என்பது முன்னமைவு, நடு அமைவு, பின்அமைவுப் பகுதிகளைக் கொண்டது. நேர் வெளி, எதிர் வெளி என இருவகையாக அமையும் . வரையப்பட்ட பொருள் அமையும் இடம் நேர்வெளி; மீதமிருக்கும் இடம் எதிர் வெளி ஆகும்.

வரை தளத்தின் அல்லது வரை பொருளின் தொட்டு உணரக்கூடிய வழவழப்பான அல்லது சொரசொரப்பான தன்மையை படிக அமைப்பு (Texture) எனலாம்.

வரைதிரையில் கோடுகளுக்குள் அடைக்கப்பட்ட உருவத்தை வடிவம் எனலாம். வடிவங்கள் செயற்கை சார்ந்த வடிவங்களாகவோ (Geometric) இயற்கை சார்ந்த (Organic) வடிவங்களாகவோ இருக்கலாம்.

வண்ணங்கள் பலவகைப்படும். முதன்மை வண்ணங்கள் (Primary Colors) இரண்டாம்தர வண்ணங்கள் (Secondary Colors ) மூன்றாம்தர வண்ணங்கள் (Tertiary Colors ) மற்றும் பல.

வரைதிரையில் வரையப்படும் பொருளில் ஒளி மற்றும் இருளின் (Light & Shade) அளவு அல்லது வண்ணங்களின் ஒளிர்மை, இருண்மை தன்மையின் அளவு மதிப்பு (Value) ஆகும்



</doc>
<doc id="246646" url="https://ta.wikipedia.org/wiki?curid=246646" title="தனங்கிளப்பு">
தனங்கிளப்பு

தனங்கிளப்பு யாழ்ப்பாண மாவட்டத்தின் தென்மராட்சிப் பிரிவில், சாவகச்சேரி பிரதேச செயலாளர் பிரிவில் உள்ள ஒரு ஊர் ஆகும். யாழ்ப்பாணக் குடாநாட்டின் தெற்கில் உள்ள உப்பாறு கடலேரியால் மூன்று பக்கங்களும் சூழ அமைந்துள்ள இவ்வூரின் வடக்கில் நுணாவில், கோயிற்குடியிருப்பு என்னும் ஊர்களும், மேற்கில் மறவன்புலவும், மற்றப்பக்கங்களில் கடலேரியும் உள்ளன. இவ்வூர் தனங்கிளப்பு கிராம அலுவலர் பிரிவுக்குள் அடங்கியுள்ளது.

இவ்வூர் கடலேரியால் முப்புறம் சூழப்பட்ட பகுதியில் அமைந்துள்ளதால், மீன்பிடித்தொழிலும் இவ்வூரில் ஒரு முக்கியமான தொழிலாக உள்ளது. 2013 ஆம் ஆண்டின் மதிப்பீட்டின்படி இவ்வூரில் 42 மீனவக் குடும்பங்கள் வாழ்கின்றன.




</doc>
<doc id="246648" url="https://ta.wikipedia.org/wiki?curid=246648" title="கோயிற்குடியிருப்பு">
கோயிற்குடியிருப்பு

கோயிற்குடியிருப்பு யாழ்ப்பாண மாவட்டத்தின் தென்மராட்சிப் பிரிவில், சாவகச்சேரி பிரதேச செயலாளர் பிரிவில் உள்ள ஒரு ஊர் ஆகும். யாழ்ப்பாணக் குடாநாட்டின் தெற்கில் உள்ள உப்பாறு கடலேரியின் கரையில் அமைந்துள்ள இவ்வூரின் வடக்கு எல்லையில் சங்கத்தானையும், கிழக்கு எல்லையில் கடலேரியும், மேற்கில் சாவகச்சேரி நகரப் பகுதியும், தெற்கில் தனங்கிளப்பும் உள்ளன. இவ்வூர் தனங்கிளப்பு கிராம அலுவலர் பிரிவுக்குள் அடங்கியுள்ளது.

இவ்வூர் கடலேரியை அண்டி அமைந்துள்ளதால், மீன்பிடித்தொழிலும் இவ்வூரில் ஒரு முக்கியமான தொழிலாக உள்ளது. 2013 ஆம் ஆண்டின் மதிப்பீட்டின்படி இவ்வூரில் 76 மீனவக் குடும்பங்கள் வாழ்கின்றன.




</doc>
<doc id="246650" url="https://ta.wikipedia.org/wiki?curid=246650" title="மதுரை முக்தீஸ்வரர் கோயில்">
மதுரை முக்தீஸ்வரர் கோயில்

மதுரை முக்தீஸ்வரர் கோயில், மதுரை நகரில் வண்டியூர் மாரியம்மன் தெப்பக்குளத்தின் மேற்கு பகுதியில் அமைந்துள்ளது.

கருவறையில் உள்ள இறைவன் முக்தீஸ்வரர் ஆவார். விநாயகர், முருகன், சந்திரன், சூரியன் ஆகியோர் காணப்படுகின்றனர். அம்மன் சன்னதி தனியாக உள்ளது. 

பலி பீடம், ரிஷபக்கொட்டில், கொடி மரம் ஆகியவை கோயிலில் காணப்படுகின்றன. முன் மண்டபத்தைத் தொடர்ந்து உள் மண்டபம், கருவறை ஆகியவை காணப்படுகின்றன. கருவறைக் கோஷ்டத்தில் முறையே தட்சிணாமூர்த்தி, அடிமுடிகாணா அண்ணல், துர்க்காம்பிகை ஆகியோர் காணப்படுகின்றனர்.

மதுரைத் திருவிளையாடல்கள் 64இல் இக்கோயில் அமையக் காரணமாக இருந்த ஐராவதம் சாபம் தீர்த்தது, இந்திரன் சாபம் தீர்த்தது உள்ளிட்ட திருவிளையாடல்கள் ஓவியங்களாகக் காணப்படுகின்றன.



</doc>
<doc id="246652" url="https://ta.wikipedia.org/wiki?curid=246652" title="சங்கத்தானை">
சங்கத்தானை

சங்கத்தானை யாழ்ப்பாண மாவட்டத்தின் தென்மராட்சிப் பிரிவில், சாவகச்சேரி பிரதேச செயலாளர் பிரிவில் உள்ள ஒரு ஊர் ஆகும். யாழ்ப்பாணக் குடாநாட்டின் தெற்கில் உள்ள உப்பாறு கடலேரிக்கு அண்மையில் இருந்தாலும் இவ்வூருக்குக் கடலேரியுடன் எல்லை கிடையாது. இவ்வூரின் வடக்கில் மீசாலை வடக்கும், கிழக்கு எல்லையில் அல்லாரையும், மேற்கில் மந்துவில், சாவகச்சேரி நகரப் பகுதி என்பனவும், தெற்கில் கோயிற்குடியிருப்பும் உள்ளன. இவ்வூர் சங்கத்தானை கிராம அலுவலர் பிரிவுக்குள் அடங்கியுள்ளது.

யாழ்ப்பாணம்-கண்டி வீதியும், தெற்கிலிருந்து யாழ்ப்பாணம் நோக்கிச் செல்லும் தொடர்வண்டிப் பாதையும் இவ்வூரினூடாகச் செல்கின்றன. இவ்வூரில் ஒரு தொடர்வண்டி நிலையமும் உள்ளது.




</doc>
<doc id="246653" url="https://ta.wikipedia.org/wiki?curid=246653" title="குட்டை இறக்கையன்">
குட்டை இறக்கையன்

குட்டை இறக்கையன் ("white-bellied blue robin" (Myiomela albiventris)) என்பது Muscicapidae என்னும் குடும்பத்தைச் சார்ந்த அகணிய உயிரி (ஓரிடவாழி) பறவையாகும். இப்பறவைகள் தென்னிந்தியாவின் மலைப்பகுதிகளின் சோலைக்காடு களில் காணப்படுகின்றன. 
இதன் இயற்கை வாழிடங்கள் மிக உயரமான இடத்தில் உள்ள புல்தரைப் பள்ளத்தாக்குகள் உள்ள சோலைக்காடுகளில் காணப்படுகின்றது. இவ்வினப் பறவைகள் தென் இந்தியாவின் 1200 மீட்டர் உயர மலைப் பகுதிகளில் காணப்படுகின்றன.

இவை பெருமளவில் பழனி, அசம்பு மலைப்பகுதிகளில் முதன்மையாக உள்ளன. மேலும் பாலக்காட்டுக் கணவாயின் தெற்கே சில பகுதிகளில் காணப்படுகின்றன. இவற்றில் நெல்லியம்பதி, ஏலக்காய் மலை, செம்முங்கி, செம்பங்கி மலைகள் அடங்கும்.


</doc>
<doc id="246654" url="https://ta.wikipedia.org/wiki?curid=246654" title="கர்நாடக மாவட்டப் பட்டியல்">
கர்நாடக மாவட்டப் பட்டியல்

கர்நாடக மாநிலத்தின் மாவட்டங்கள், இந்தியாவின் கர்நாடகம் மாநிலத்தில் உள்ள 30 மாவட்டங்கள், பெங்களூர், பெல்காம், குல்பர்கா, மைசூர் ஆகிய நான்கு ஆட்சிப்பிரிவுகளுள் அடங்கும்.


</doc>
<doc id="246655" url="https://ta.wikipedia.org/wiki?curid=246655" title="தேசிய கல்வி ஆராய்ச்சி மற்றும் பயிற்சிக் குழு">
தேசிய கல்வி ஆராய்ச்சி மற்றும் பயிற்சிக் குழு

"தேசிய கல்வி ஆராய்ச்சி மற்றும் பயிற்சிக் குழு" (இந்தி:"राष्ट्रीय शैक्षिक अनुसंधान और प्रशिक्षण परिषद", ஆங்கிலம்:"National Council of Educational Research and Training-NCERT " ) இந்தியாவில் தில்லியைத் தலைமையிடமாகக் கொண்டு செயல்படும் குழு ஆகும். இது மத்திய, மாநில அரசுகளுக்குக் கல்வி குறித்த ஆலோசனை மற்றும் உதவிகள் வழங்கும் குழுவாக செயல்பட்டு வருகிறது. இக்குழு 1961 ஆம் ஆண்டு நிறுவப்பட்டது.




</doc>
<doc id="246656" url="https://ta.wikipedia.org/wiki?curid=246656" title="கோயிலாக்கண்டி">
கோயிலாக்கண்டி

கோயிலாக்கண்டி அல்லது கோவிலாக்கண்டி யாழ்ப்பாண மாவட்டத்தின் தென்மராட்சிப் பிரிவில், சாவகச்சேரி பிரதேச செயலாளர் பிரிவில் உள்ள ஒரு ஊர் ஆகும். யாழ்ப்பாணக் குடாநாட்டின் தெற்கில் உள்ள உப்பாறு கடலேரியின் கரையில் அமைந்துள்ள இவ்வூரின் வடக்கில் கைதடியும், கிழக்கில் கைதடி நாவற்குழிப் பகுதிகளும், தெற்கில் கடலேரியும், மேற்கில் நாவற்குழி கிழக்குப் பகுதியும் உள்ளன. இவ்வூர் கோயிலாக்கண்டி கிராம அலுவலர் பிரிவுக்குள் அடங்கியுள்ளது.

நாவற்குழியில் இருந்து பூநகரி நோக்கிச் செல்லும் வீதி இவ்வூரின் ஊடாகச் செல்கிறது. குடாநாட்டினூடாகச் செல்லும் தொடர்வண்டிப் பாதையும் இவ்வூரை அண்டிச் செல்கிறது.




</doc>
<doc id="246657" url="https://ta.wikipedia.org/wiki?curid=246657" title="கல்வயல்">
கல்வயல்

கல்வயல் யாழ்ப்பாண மாவட்டத்தின் தென்மராட்சிப் பிரிவில், சாவகச்சேரி பிரதேசச் செயலாளர் பிரிவில் உள்ள ஒரு ஊர் ஆகும். இவ்வூரின் வடக்கில் சரசாலையும், கிழக்கில் சாவகச்சேரி நகரம், மந்துவில் என்பனவும், தெற்கில் நுணாவிலும், மேற்கில் மட்டுவிலும் உள்ளன. இவ்வூர் கல்வயல் கிராம அலுவலர் பிரிவுக்குள் அடங்கியுள்ளது.

யாழ்ப்பாணம் - கண்டி வீதிக்கு வடக்கே ஏறத்தாழ ஒன்றரைக் கிலோமீட்டர் தொலைவில் உள்ள இவ்வூர் சாவகச்சேரி-புலோலி வீதிக்கும், சரசாலை-நுணாவில் வீதிக்கும் இடையில் உள்ளது.





</doc>
<doc id="246658" url="https://ta.wikipedia.org/wiki?curid=246658" title="வெண்சீர் வெண்டளை">
வெண்சீர் வெண்டளை

தேமாங்காய், புளிமாங்காய், கருவிளங்காய், கூவிளங்காய் என்ற வாய்பாட்டால் அமையும் நான்கு சீரும் வெண்பா உரிச்சீருக்கு உதாரணமாம்.

நிலைச்சீராக (நின்ற சீர்) வெண்பா உரிச்சீர் அமைந்து தன் வருஞ் சீர் முதலசையோடு(நேரசை) ஒன்றுவது வெண்சீர் வெண்டளையாகும்.


</doc>
<doc id="246662" url="https://ta.wikipedia.org/wiki?curid=246662" title="சரசாலை">
சரசாலை

சரசாலை யாழ்ப்பாண மாவட்டத்தின் தென்மராட்சிப் பிரிவில், சாவகச்சேரி பிரதேசச் செயலாளர் பிரிவில் உள்ள ஓர் ஊர் ஆகும். இவ்வூருக்கு வடக்கில் கப்பூது கிராமமும், கிழக்கில் மீசாலை, மந்துவில் என்பனவும், தெற்கில் மட்டுவில் கிழக்குப் பகுதியும், மேற்கில் வலிகாமம் பிரிவைச் சேர்ந்த வாதரவத்தையும் உள்ளன. இவ்வூர் சரசாலை வடக்கு, சரசாலை தெற்கு என்னும் இரண்டு கிராம அலுவலர் பிரிவுகளுக்குள் அடங்கியுள்ளது.யாழ்ப்பாணம் - கண்டி வீதிக்கு வடக்கே சாவகச்சேரியில் இருந்து ஏறத்தாழ ஐந்து கிலோமீட்டர் தொலைவில் உள்ள இவ்வூருகு பருத்தித்துறை நோக்கிச் செல்லும் சரசாலை-நுணாவில் வீதி ஊடாக பயணம் செய்யலாம்.

சரசாலை எனும் பெயர் இராமாயண காலத்துடன் தொடர்புபட்டு உருவான ஒரு காரணப்பெயராகும். இராமாயண யுத்த காலத்தில் இந்தியாவிலிருந்து படையெடுத்து வந்திருந்த இராமபிரனானும் அவரது சேனைகளும் இவ் ஊரிலே போருக்காக பயன்படுத்தப்பட்ட அம்புகளை தயாரித்தார்கள். அம்பு என்பதை சரசு எனவும் அழைக்கலாம். எனவே அம்புகளை உற்பத்தி செய்யும் இடமாக இருந்தமையால் இது சரசு ஆலை என அழைக்கப்பட்டு பின்னர் சரசாலை என அழைக்கப்படுகின்றது.

சரசாலை கிராமம் கனகன்புளியடி சந்தியிலிருந்து ஆரம்பித்து புத்தூர் வீதியின் வலது புறமாகவும் பருத்தித்துறை வீதியின் இருமருங்காகாவும் நீண்டு செல்கின்றது. கனகன்புளியடி சந்திக்கு ஐந்து சந்தி என்ற சிறப்பும் உண்டு. இதைவிடவும் சரசாலை வடக்கில் பறவைகள் சரணாலயம் காணப்படுகின்நது. இங்கு பல வெளிநாட்டுப் பறவைகளை காணக்கூடியதாக உள்ளது.






</doc>
<doc id="246667" url="https://ta.wikipedia.org/wiki?curid=246667" title="கடன்சொல்">
கடன்சொல்

கடன்சொல் (loan word) என்பது, குறித்த ஒரு மொழியில், இன்னொரு மொழியில் இருந்து பெற்று மொழிபெயர்ப்புச் செய்யாது அப்படியே பயன்படுத்தப்படும் சொல்லைக் குறிக்கும். சொல்லைக் கொடுக்கும் மொழி கொடைமொழி எனவும், பெற்றுக்கொள்ளும் மொழி பெறுமொழி எனவும் அழைக்கப்படுகின்றன. 

வெவ்வேறு மொழிகளைப் பேசுவோர் ஒருவருடன் ஒருவர் தொடர்பு கொள்ளும்போது, ஒரு மொழிச் சொல் இன்னொரு மொழியில் கலப்பது இயல்பானது. அயலில் உள்ள வெவ்வேறு மொழியினர் கலந்து பழகுவதனாலும், பண்பாட்டுத் தொடர்புகளினாலும், குறுகியதூர, தொலைதூர வணிகங்களினாலும், இடப்பெயர்வுகள் மூலமும், படையெடுப்பு, அரசியல் ஆதிக்கம் என்பவற்றாலும் இவ்வாறான மொழிக்கலப்புகள் ஏற்படுவதற்கான வாய்ப்புக்கள் ஏற்படுகின்றன. 

முதன்மையாக இரண்டு நோக்கங்களுக்காகச் சொற்கள் கடன்வாங்கப்படுவதாக ஆய்வாளர்கள் கூறுகின்றனர். 

ஒரு மொழியைப் பேசுவோர் இன்னொரு மொழிபேசும் மக்களிடம் இருந்து ஏதாவது புதிய பொருளையோ, புதிய கருத்துருக்களையோ அறிந்துகொள்ளும்போது அவற்றைக் குறிப்பதற்குச் சொற்கள் தேவைப்படுகின்றன. சிலவேளைகளில், இப்பொருட்களையும், கருத்துருக்களையும் மட்டுமன்றி அவற்றுக்கான சொற்களையும் அவற்றை அறிமுகப்படுத்தியவர்களிடம் இருந்தே பெற்றுக்கொள்கின்றனர். இது தேவை நோக்கத்துக்காகச் சொற்களைக் கடன் பெறும் வகையாகும். மிகப் பழைய காலத்திலேயே இந்து, பௌத்த, சமண மதக் கருத்துக்கள் தமிழ் மக்களிடையே அறிமுகமான காலத்தில் அவற்றைத் தமிழில் வெளிப்படுத்துவதற்கான சொற்களும், சமசுக்கிருதம், பிராகிருதம் ஆகிய மொழிகளில் இருந்து பெற்றுக்கொள்ளப்பட்டன. இதுபோலவே அண்மைக்காலத்தில் மேனாட்டவர் அறிவியல், தொழில்நுட்பத் துறைகளில் முன்னிலை வகிப்பதன் காரணமாக, அவர்களின் கண்டுபிடிப்புக்களும், புத்தாக்கப் பொருட்களும் அவற்றுக்கான பிறமொழிப் பெயர்களுடனேயே கீழைநாடுகளைச் சென்றடைகின்றன. தமிழிலும், கார், பஸ், ரேடியோ, பல்ப் போன்ற சொற்கள் தமிழில் கலந்தன.

"சோறு" என்னும் நல்ல தமிழ்ச் சொல் இருக்க "சாதம்" என்னும் சமசுக்கிருதச் சொல்லைப் பயன்படுத்துவதும், "நூல்", "பொத்தகம்" போன்ற சொற்கள் இருக்க "புக்" என்று ஆங்கிலச் சொல் பயன்படுவதும் கௌரவ நோக்கத்துக்கான கடன்வாங்கல் ஆகும்.



</doc>
<doc id="246671" url="https://ta.wikipedia.org/wiki?curid=246671" title="நாவலூர்">
நாவலூர்

நாவலூர் என்னும் புறநகர்ப் பகுதி, இந்திய நகரான சென்னையை ஒட்டி அமைந்துள்ளது. இது சோழிங்கநல்லூர், சிறுசேரி ஆகிய இடங்களுக்கு இடையில் அமைந்துள்ளது. காஞ்சிபுரம் மாவட்டத்தின் திருப்போரூர் வட்டத்துக்கு உட்பட்டது.


</doc>
<doc id="246673" url="https://ta.wikipedia.org/wiki?curid=246673" title="பெங்களூர் நாகரத்தினம்மா">
பெங்களூர் நாகரத்தினம்மா

பெங்களூர் நாகரத்தினம்மா (3 நவம்பர் 1878 – 19 மே 1952) என்கிற புகழ்பெற்ற கர்நாடக மரபிசை வாய்ப்பாட்டுக் கலைஞர் பண்பாட்டுச் செயல்பாட்டாளராகவும் திகழ்ந்தவர். தேவரடியார் மரபில் வந்த இவர் கலை வளர்ச்சிக்குதவும் புரவலராகவும், வரலாற்று ஆய்வாளராகவும் விளங்கினார். 

திருவையாற்றில் தியாகராஜர் சமாதியின் மீது ஒரு கோயிலை எழுப்பியவர். தியாகராஜ ஆராதனை விழா ஏற்பட உதவி அந்நிகழ்வில் பெண்களும் சமமாகப் பங்குபெற வழிசெய்தவர். முத்துப்பழனி என்ற பெண்கவிஞரின் ராதிகா சாந்தவனம் என்ற தெலுங்குக் காப்பியத்தை தேடிப்பிடித்து முந்தைய பதிப்பில் ஆபாசமாகக் கருதி வேண்டுமென்றே விடப்பட்ட பகுதிகளைச் சேர்த்து மறுபதிப்பு செய்தவர். மேலும் இவர் வெளிட்ட நூல்கள்: “மத்யா பானம்” (தெலுங்கு), சமசுகிருதத்தில் “ஸ்ரீதியாகராஜ அஷ்டோத்திட நாமாவளி” (சமசுகிருதம்) “பஞ்சகீரண பௌதீக” (தமிழ்)



</doc>
<doc id="246676" url="https://ta.wikipedia.org/wiki?curid=246676" title="இரிகொபெர்த்தா மெஞ்சூ">
இரிகொபெர்த்தா மெஞ்சூ

இரிகொபெர்த்தா மெஞ்சூ தும் ("Rigoberta Menchú Tum", ; பிறப்பு: சனவரி 9, 1959) குவாத்தமாலா நாட்டின் கீசெ இனப் பெண்மணி ஆவார். மெஞ்சூ தமது வாழ்நாளை குவாத்தமாலாவின் பழங்குடி மக்களின் உரிமைகளுக்காக அர்ப்பணித்தவர். 1960 முதல் 1996 வரை நடந்த குவாத்தமாலா உள்நாட்டுப் போரின் போதும் பிறகும் இந்த உரிமைகளுக்காக குரல் கொடுத்து வருகின்றார். 1992ஆம் ஆண்டுக்கான அமைதிக்கான நோபல் பரிசு இவருக்கு வழங்கப்பட்டுள்ளது. 1998ஆம் ஆண்டில் ஆதுரியா இளவரசர் விருதும் கிடைத்துள்ளது. இவரைக் குறித்து "நான், ரிகொபெர்த்தா மெஞ்சூ" (1983) என்ற வாழ்க்கை வரலாறும் இவரே ஆக்கிய "கிராசிங் பார்டர்சு" தன்வரலாறும் எழுதப்பட்டுள்ளன.

மெஞ்சூ யுனெசுக்கோ நல்லெண்ண தூதர் ஆவார். உள்நாட்டு அரசியல் கட்சிகளில் பங்கேற்றுள்ள மெஞ்சூ 2007ஆம் ஆண்டிலும் 2011ஆம் ஆண்டிலும் அரசுத்தலைவர் தேர்தலில் போட்டியிட்டுள்ளார்.



</doc>
<doc id="246680" url="https://ta.wikipedia.org/wiki?curid=246680" title="எமிலி கிரீன் பால்ச்">
எமிலி கிரீன் பால்ச்

எமிலி கிரீன் பால்ச் (Emily Greene Balch; ஜனவரி 8, 1867- ஜனவரி 9, 1961) ஓர் அமெரிக்கப் பேராசிரியரும், பொருளாதார வல்லுநரும், எழுத்தாளரும், சமூக செயற்பாட்டாளரும், பெண் உரிமைப் போராளியும் ஆவார். 1946 ஆம் ஆண்டில் அமைதிக்கான நோபல் பரிசு பெற்றவர்



</doc>
<doc id="246684" url="https://ta.wikipedia.org/wiki?curid=246684" title="வெண்கலக்கால வீழ்ச்சி">
வெண்கலக்கால வீழ்ச்சி

வெண்கலக்கால வீழ்ச்சி அல்லது பிந்திய வெண்கலக்கால வீழ்ச்சி எனப்படுவது, ஏஜியப் பகுதி, தென்மேற்கு ஆசியா, கிழக்கு நடுநிலக்கடற் பகுதி ஆகிய பகுதிகளில் வெண்கலக்காலம், தொடக்க இரும்புக்காலத்துக்கு மாறியதைக் குறிக்கிறது. கடுமையானதாகவும், சடுதியானதாகவும், பண்பாட்டு அடிப்படையில் தகர்ப்புத்தன்மை கொண்டதாகவும் அமைந்ததாக ஆய்வாளர்கள் கருதுகின்றனர். வெண்கலக்காலத்தைச் சேர்ந்த ஏஜியப் பகுதி, அனத்தோலியா ஆகியவற்றில் காணப்பட்ட அரண்மனைப் பொருளாதாரம், கிரேக்க இருண்ட காலங்களின் தனித்தனி ஊர்ப் பண்பாடுகளாக மாறியது. 

கிமு 1206க்கும் 1150க்கும் இடைப்பட்ட காலத்தில், அனத்தோலியாவிலும், சிரியாவிலும் இருந்த மைசீனிய இராச்சியங்கள், இட்டைட்டுப் பேரரசு என்பவற்றிலும், சிரியாவிலும் கனானிலும் இருந்த புதிய எகிப்து இராச்சியத்திலும் ஏற்பட்ட பண்பாட்டு வீழ்ச்சி வணிகப் பாதைகளைத் தடைப்படுத்தி கல்வியறிவும் குறையக் காரணமாயிற்று. இக்காலப் பகுதியின் முதல் கட்டத்தில் பைலோசுக்கும், காசாவுக்கும் இடையில் இருந்த எல்லா நகரங்களுமே அழிக்கப்பட்டன. அத்துசா, மைசீனி, உகாரிட் என்பன இவ்வாறு அழிந்த நகரங்களுக்கு எடுத்துக்காட்டுகள். கிமு 13 ஆம் நூற்றாண்டு இறுதிப் பகுதியையும், கிமு 12 ஆம் நூற்றாண்டின் தொடக்கப்பகுதியிலும், நாற்பது முதல் ஐம்பது ஆண்டுகளுக்கு உள்ளாகவே கிழக்கு நடுநிலக் கடற் பகுதியைச் சேர்ந்த ஏறத்தாழ எல்லா முக்கிய நகரங்களுமே அழிந்து விட்டன. இவற்றுட் பல மீண்டும் மக்கள் வாழக்கூடிய இடங்களாக மாறவில்லை. 


</doc>
<doc id="246685" url="https://ta.wikipedia.org/wiki?curid=246685" title="இட்டைட்டு மக்கள்">
இட்டைட்டு மக்கள்

இட்டைட்டு மக்கள் அனத்தோலிய மக்கள் ஆவர். கிமு 1600 அளவில் வடமத்திய அனத்தோலியாவில் இருந்த அத்துசாவில் இட்டைட்டு பேரரசு ஒன்றை நிறுவினர். இப்பேரரசு கிமு 14 ஆம் நூற்றாண்டில் முதலாம் சுப்பிலுலியுமா என்பவனின் கீழ் அதன் உச்ச நிலையில் இருந்தது. அக்காலத்தில் ஆசியா மைனரின் பெரும்பகுதியுடன் லேவன்ட், மேல் மெசொப்பொத்தேமியா ஆகியவற்றின் பகுதிகள் என்பவை இப்பேரரசின் எல்லைக்குள் அடங்கியிருந்தன. கிமு 1180க்குப் பின்னர் வெண்கலக்கால வீழ்ச்சியின்போது இப்பேரரசு ஒரு முடிவுக்கு வந்தது. இப்பகுதி பல துண்டுகளாகப் பிளவுபட்டுப் பல சுதந்திரமான புதிய-இட்டைட்டு நகர அரசுகளாக உருவாயின. இவற்றுட்சில கிமு 8 ஆம் நூற்றாண்டு வரை நிலைத்திருந்தன.

இட்டைட்டு மக்களின் மொழியான இட்டைட்டு மொழி, இந்திய-ஐரோப்பிய மொழிக் குடும்பத்தின் அனத்தோலியக் கிளையின் சிறப்பியல்பான உறுப்பு மொழியாகும். இம்மக்கள் தங்களுடைய நாட்டை ஆத்தி என அழைத்தனர். 



</doc>
<doc id="246689" url="https://ta.wikipedia.org/wiki?curid=246689" title="சென்னை பன்னாட்டு வானூர்தி நிலையம்">
சென்னை பன்னாட்டு வானூர்தி நிலையம்

சென்னை அண்ணா பன்னாட்டு வானூர்தி நிலையமானது சென்னைக்கு 7 கிலோ மீட்டர் தெற்கே மீனம்பாக்கத்தில் அமைந்துள்ளது. இது மும்பை, தில்லி ஆகியவற்றுக்கு அடுத்தபடியாக முக்கியமாக உள்ள வானூர்தி நிலையமாகும். 2005 ஆம் ஆண்டில் 10 மில்லியன் பயணிகள் இந்நிலைய வானூர்திகளின் மூலமாக பயணம் செய்துள்ளனர். மும்பைக்கு அடுத்தபடியாக அதிக போக்குவரத்துள்ள சரக்கு வானூர்தி நிலையமும் இதுவாகும். 1400 ஏக்கர் பரப்பளவில் கடல் மட்டத்தில் இருந்து 34 அடி உயரத்தில் அமைந்துள்ளது.

சென்னை பன்னாட்டு வானூர்தி நிலையம் இந்தியாவின் தொடக்ககாலத்தில் உருவாக்கப்பட்ட வானூர்தி நிலையங்களில் ஒன்றாகும். இது மீனம்பாக்கத்தில் அமைந்துள்ளதால் மீனம்பாக்கம் வானூர்தி நிலையம் என்றும் அழைக்கப்படுகின்றது. முதல் வானுர்தி (புஷ்மோத்) 1932 ஆம் ஆண்டு தரை இறங்கியது. இரண்டாம் உலகப் போரின்போது இராணுவப் பயன்பாட்டிற்கு மட்டுமே பயன்படுத்தப்பட்டது. 1952 ஆம் ஆண்டு உள்நாட்டு வானுர்தி வாரியம் கட்டுப்பாட்டை ஏற்றுக்கொண்டது. இது தற்போது சரக்கு போக்குவரத்து வானூர்திகள் வந்து செல்லுமிடமாக உள்ளது.
1984 ஆம் ஆண்டு நிகழ்ந்த குண்டுவெடிப்பினால் 1985 ஆம் ஆண்டு மீனம்பாக்கம் அருகில் திரிசூலத்தில் புதிய நிலையம் கட்டப்பட்டது. 1989 ஆம் ஆண்டு புதிய பன்னாட்டு முனையகம் தொடங்கப்பட்டது. 2003 ஆம் ஆண்டு புதிய பன்னாட்டு புறப்பாடு முனையகம் செயல்படுத்தப்பட்டது. இங்கு இரண்டு முனையங்கள் உள்ளன. ஒன்று அண்ணா பன்னாட்டு முனையமாகும். இரண்டாவது காமராசர் உள்நாட்டு முனையமாகும்.

இந்நிலையம் உலகத் தரத்திற்கான அனைத்து இலவச மற்றும் கட்டண வசதிகளை கொண்டது. உள்நாட்டு மற்றும் பன்னாட்டு முனையகம் அருகருகில் அமையப்பெற்று இரண்டும் (கநோபி ) இணைக்கப்பட்டது. எதிரில் அமையப்பெற்ற திரிசூலம் புறநகர் ரயில் நிலையத்துடன் சுரங்கப்பாதை மூலம் இணைக்கப்பட்டது. இது முதல் இடத்தை பல விசயங்களில் பிடித்துள்ளது அவை:

இந்நிலையம் தேசிய நெடுஞ்சாலை NH45யை ஒட்டியே அமைந்துள்ளது. இதன் எதிரில் திரிசூலம் புறநகர் ரயில் நிலையம் அமைந்துள்ளது. புதிதாக அமைய உள்ள சென்னை மெட்ரோ ரயில் இந்நிலையத்திற்குள் வந்து செல்லுமாறு திட்டம் தீட்டப்பட்டுள்ளது. ஆதலால் நகரத்தின் அனைத்து பகுதிகளுடன் போக்குவரத்து ரீதியில் நன்றாக இணைக்கப்பட்டுள்ளது.

சென்னை விமான நிலையத்தில் புதிதாக அமைக்கப்பட்ட பன்னாட்டு முனையத்தில் மேற்கூரைக் கண்ணாடிகள் முதல் முறையாக 2013 மே 12 அன்று விழத் தொடங்கி 2016 மார்ச் 13 வரை 56 தடவைகள் உடைந்து கீழே விழுந்துள்ளன. 2014 ஏப்ரல் 7 இல் 17ஆவது முறையாகவும் கண்ணாடிகள் உடைந்தன 2014 சூன் 23 இல் 20ஆவது முறையாகவும் 2014 நவம்பர் 28 இல் 29 ஆவது முறையாகவும், 2015 சனவரி 15 இல் 32ஆவது முறையாகவும், 2015 மார்ச் 16 இல் 36ஆவது முறையாகவும்,
டிசம்பர் 7,2018 அன்று 83 முறையாக கண்ணாடி உடைந்து விபத்து.



</doc>
<doc id="246691" url="https://ta.wikipedia.org/wiki?curid=246691" title="ரோகேஷ்">
ரோகேஷ்

ரோகேஷ், ஒரு தமிழ்ப் பாடலாசிரியர். இவர் சென்னைத் தமிழில் எழுதுவதில் வல்லவர்.

ரோகேஷ், பள்ளிக்கல்வியைப் பாதியிலேயே நிறுத்தியவராய் இருந்தாலும், பாடலாசிரியராக உயர்ந்துள்ளார். இருபத்தி வயதான இவர், சென்னை பாரீஸில் எந்திர இயற்றுநர் பணியாற்றிக் கொண்டிருந்தார். பாடல்கள் எழுதும் வாய்ப்பு கிடைத்தவுடன் இந்த வேலையை விட்டுவிட்டார். இவர் வியாசர்பாடியைச் சேர்ந்தவர் ஆவார்.

கிரண் (அனேகன் படத்தின் கலை இயக்குநர்) மற்றும் ரோகேஷின் நண்பர் முத்து மூலமாக ரோகேஷ் இயக்குநர் கே. வி. ஆனந்திற்கு அறிமுகம் செய்யப்பட்டார். அதன் மூலம், அனேகன் படத்தில் பாடல் எழுத வாய்ப்பு கிடைத்துள்ளது.



</doc>
<doc id="246698" url="https://ta.wikipedia.org/wiki?curid=246698" title="லூவிய மொழி">
லூவிய மொழி

லூவிய மொழி ("Luwian language") அல்லது லூவியம் என்பது, இந்திய-ஐரோப்பிய மொழிக் குடும்பத்தின் அனத்தோலியக் கிளையைச் சேர்ந்த ஒரு தொல்பழங்கால மொழி அல்லது மொழித் தொகுதி. எழுதப்பயன்பட்ட எழுத்துமுறையின் அடிப்படையில் இரண்டுவகையான லூவியத்தை அடையாளம் கண்டுள்ளனர். ஒன்று ஆப்பெழுத்து முறையிலும், மற்றது படவெழுத்து முறையிலும் எழுதப்பட்டவை. எனினும், இவை வெவ்வேறு எழுத்து முறைகளில் எழுதப்பட்ட ஒரே மொழியா அல்லது இரண்டு மொழிகளா என்பதில் ஆய்வாளரிடையே ஒருமித்த கருத்து இல்லை.

அனத்தோலியாவில் இருந்த வேறு பல மொழிகள் லூவிய மொழியைப் போன்று இருப்பதாக அடையாளம் காணப்பட்டுள்ளன. இது, இம்மொழிகள் ஆப்பெழுத்து லூவியம், படவெழுத்து லூவியம் என்பவற்றுடன், தமக்குரிய லூவியத்தின் கிளைகளைச் சேர்ந்தவை என்பதைக் காட்டுகின்றன. சில மொழியியலாளர்கள் இக்கிளையை "லூவியக் குழு" எனப் பெயரிட்டுள்ளனர்.

லூவிய மொழியை வகைப்படுத்துவது தொடர்பில் பல்வேறு கருத்துகள் முன்வைக்கப்பட்டுள்ளன. இவற்றுட்சில பின்வருமாறு:

இந்திய-ஐரோப்பியக் குடும்பத்துள் அடங்கும் அனத்தோலிய மொழியான இட்டைட்டு மொழியுடன் தொடர்புள்ளது என்ற எடுகோளின் அடிப்படையில் லூவிய மொழி ஒரு அனத்தோலிய மொழி என்ற கருத்து முன்வைக்கப்பட்டுள்ளது. 

நேரடியாக லூவியத்தின் வழிவந்தது எனக் கூறமுடியாவிட்டாலும், லிசிய மொழி, லூவியத்துடன் தொடர்புள்ளது என்றும், டிரோஜான் மக்கள் லூவிய மொழியைப் பேசியிருக்கக்கூடும் என்ற கருத்தும் சில ஆய்வாளரிடையே காணப்படுகின்றது.

பெரும்பான்மை வரலாற்று மொழியியலாளர்களால் ஏற்றுக்கொள்ளப்படாத எடுகோள்களும் பல்வேறு காலகட்டங்களில் முன்வைக்கப்பட்டன. தைரேனிய மொழி, தார்சிய மொழி, கிரேக்க மொழி போன்றவற்றுடனும் லூசிய மொழிக்குத் தொடர்புகள் இருக்கக்கூடும் என்றும் கருத்துகள் இவற்றுள் அடங்கும்.



</doc>
<doc id="246703" url="https://ta.wikipedia.org/wiki?curid=246703" title="மகாகனி">
மகாகனி

மகாகனி(Swietenia Macrophylla) என்பது ஒருவகை மரம். இதனுடைய தாயகம் மேற்கிந்தியத் தீவுகளாகும். இதனுடைய வெளிப்புறத் தோற்றம் மாமரத்தின் தோற்றத்தை ஒத்திருக்கும்.
இது பெரும்பாலும் பலகைகளுக்காக வளர்க்கப் படுகிறது. படகு செய்வதற்கும், இசைக் கருவிகள் செய்வதற்கும், விமானத்தின் ஒட்டுப் பலகைகள், பென்சில் தயாரிப்பதற்கும் இதனுடைய மரப்பலகைப் பயன்படுத்தப்படுகிறது.
மகாகனி தாவரவகை
மகாகனி


</doc>
<doc id="246705" url="https://ta.wikipedia.org/wiki?curid=246705" title="அயனி (மரம்)">
அயனி (மரம்)

அயனி என்பது பலா இனத்தைச் சேர்ந்த ஒரு மரம். இதனுடைய பழமானது சிறிய பலா பழத்தைப் ஒத்திருக்கும். இது நேராக வளரும் தன்மையுடையது.
இது கேரளாவிலும், தமிழ்நாட்டில் கன்னியாகுமரி மாவட்டத்திலும் பரவலாகக் காணப்படுகிறது.
தென்னிந்தியாவில், குறிப்பாக தமிழகம், கர்நாடகா, கேரளா, மஹாராஷ்ட்ரா போன்ற மாநிலங்களில் மேற்குத் தொடர்ச்சி மலைப்பகுதிகளிலுள்ள பசுமையிலைக்காடுகளில் அதிகமாக வளர்கிறது. முப்பத்தைந்து மீட்டர் உயரம் வரை வளரக்கூடிய இம்மரம் வீட்டு ஜன்னல்கள், நிலை போன்றவற்றைச்செய்ய அதிகம் பயன்படுகிறது. கேரளாவின் புகழ் பெற்ற பாம்புப்படகு அயினி மரத்தை உபயோகித்தே அதிகமும் செய்யப்படுகிறது. தேக்கைப்போன்று இந்த மரமும் வலிமை கொண்டதே. கன்யாகுமரி மாவட்டத்திலிருக்கும் மாத்தூர், திருவட்டார், திற்பரப்பு போன்ற மலையும் மலை சார்ந்த இடங்களில் இது அதிகம் விளைகிறது. தொட்டிப்பாலத்தைக் காணச்செல்லும்போது வழி நெடுக இருக்கும் ரப்பர் தோட்டங்களினூடே அயினி மரங்களும் அதிகம் வளர்ந்திருப்பதைக்காணலாம். 

அயினிப்பலா உருவில் பலாப்பழத்தின் சிறியவுரு போலவே இருக்கும். நன்கு பழுத்ததும் முள்முள்ளான மேல்தோல் அடர் மஞ்சள் நிறத்திற்கு மாறிவிடும். இப்பழத்தின் தோலை வெறும் கைகளாலேயே மெதுவாகப் பிரித்தெடுத்தால், உள்ளே ஆரஞ்சு நிறத்தில் புளியம்பழ அளவிலான சுளைகள் நடுத்தண்டுடன் ஒட்டிக்கொண்டு கொத்தாக இருப்பதைக் காண முடியும். வேனிற்காலங்களில் அதிகம் கிடைக்கும். லேசான புளிப்பும் இனிப்புமாக உண்ண மிகச்சுவையாக இருக்கும் இந்தப்பழம் சிறுவர்களுக்கும் குழந்தையுள்ளம் கொண்டவர்களுக்கும் மிக விருப்பமானது. ஆகவே, பள்ளிக்கூடங்களின் வெளியே இதை விற்றுக்கொண்டிருப்பது வழக்கமான காட்சி. பழத்தினுள் இருக்கும் விதைகள் கருமை நிறத்திலிருக்கும். அவற்றையும் வறுத்துத் தோலுரித்துத் தின்னலாம். 

பழத்தினுள் இருக்கும் விதைகள் கருமை நிறத்திலிருக்கும். அவற்றையும் வறுத்துத் தோலுரித்துத் தின்னலாம்.

இதனுடைய பழம் உண்பதற்காகப் பயன்படுகிறது. இது பெரும்பாலும் மரம் நேராக வளரும் தன்மையுடையதால் மரத்தடிக்காக வளர்க்கப்படுகிறது. இவ்விதையின் பொடி, ஆஸ்துமாவிற்கு அருமருந்து எனச்சொல்லப்படுகிறது.


</doc>
<doc id="246706" url="https://ta.wikipedia.org/wiki?curid=246706" title="புதுச்சேரி ஆயி மண்டபம்">
புதுச்சேரி ஆயி மண்டபம்

ஆயி மண்டபம் என்பது புதுச்சேரி மாநில அரசின் சின்னமாகத் திகழ்கிற மண்டபமாகும். இது புதுவை மாநில சட்டப்பேரவைக்கு எதிரேயுள்ள பாரதி பூங்காவில் அமைந்துள்ளது. கிரேக்க - ரோமானிய கட்டிடக்கலை அழகுடன் அமைக்கப்பட்டுள்ள இந்த நினைவுச்சின்னம் 16ம் நூற்றாண்டில் வாழ்ந்த ஆயி என்ற தாசி, குளம் வெட்டி குடிநீர்ப் பஞ்சம் தீர்த்த மக்கள் தொண்டின் நினைவைப் போற்றும் வகையில் எழுப்பப்பட்டுள்ளது.
கிருஷ்ணதேவராயர் தமது ஆளுகைக்குட்பட்டிருந்த புதுவையைப் பார்க்க வரும்போது முத்தரையர்பாளையத்தில் இருந்த ஒரு கோயில் போன்ற மாளிகையைக் கண்டு வணங்குகிறார். அது தாசி ஆயியின் இல்லம். தாசியின் இல்லத்தைக் கண்டு மன்னர் கும்பிடுவதைக் கண்ட சிலர் நகைக்க உண்மை அறிந்து கிருஷ்ணதேவராயர் கோபம்கொண்டு மாளிகையை இடிக்க உத்தரவிட்டதாகவும், ஆயி அரசரிடம் இறைஞ்சி அவகாசம் பெற்று அம்மாளிகை இருந்த இடத்தில் மக்களுக்குப் பயன்படும் வகையில் குளம் வெட்டியதாகவும் வழங்கிவருகிறது. இதுவே முத்தரையர்பாளையம் ஆயி குளம் என்பதாகும். பின்னர் புதுச்சேரி பிரன்ச்சு குடியிருப்பான பின்பு, புதுவையில் ஏற்பட்ட தண்ணீர்த் தட்டுப்பாட்டை நீக்க கவர்னர் போன்டெம்ப்ஸ் வேண்டுகோளின்பேரில், பிரெஞ்சு மன்னர் மூன்றாம் நெப்போலியன் அனுப்பிவைத்த பொறியாளர் லாமைரெஸ்சே ஆயி குளத்திலிருந்து இன்று பாரதி பூங்கா உள்ள இடம்வரை கால்வாய் வெட்டினார். இது புதுச்சேரியின் குடிநீர்த் தட்டுப்பாட்டுப் பிரச்சினையைத் தீர்த்தது. இவ்வாறு தனது மாளிகையை இடித்து குளம்வெட்டி மக்கள் தொண்டாற்றிய தாசியின் கதையை அறிந்த மூன்றாம் நெப்போலியன் பணித்ததின் பேரில் ஆயியைச் சிறப்பிக்கும்பொருட்டு இம்மண்டபம் ஏற்படுத்தப்பட்டது. இது கட்டப்பட்ட காலம் 1852 - 1870 ஆகும்.


</doc>
<doc id="246707" url="https://ta.wikipedia.org/wiki?curid=246707" title="மல்லிகா (நடிகை)">
மல்லிகா (நடிகை)

ரீஜா வேணுகோபால், அல்லது திரைப்படத்துறையில் நன்கு அறியப்பட்ட மல்லிகா ஒரு இந்திய திரைப்பட நடிகை ஆவார். இவர் பொதுவாக தமிழ் மற்றும் மலையாள திரைப்படங்களில் நடித்து வருகிறார்.

மலையாளத்தில் 2002ஆம் ஆண்டில் "நிழல்குது" திரைப்படத்தில் அறிமுகமானார். அதனைத் தொடர்ந்து தமிழில் சேரன் நடித்து இயக்கிய ஆட்டோகிராப் (2004) திரைப்படத்தில் முக்கிய கதாப்பாத்திரத்தில் நடித்தார்.


</doc>
<doc id="246709" url="https://ta.wikipedia.org/wiki?curid=246709" title="தெரிசனங்கோப்பு">
தெரிசனங்கோப்பு

தெரிசனங்கோப்பு என்பது இந்தியாவின் தமிழ்நாடு மாநிலத்தில் அமைந்துள்ள கன்னியாகுமரி மாவட்டத்தில் தோவாளை ஊராட்சி ஒன்றியத்தில் மேற்கு தொடர்ச்சி மலையடிவாரத்தில் அமைந்துள்ள ஒரு ஊராட்சி ஆகும்.


</doc>
<doc id="246710" url="https://ta.wikipedia.org/wiki?curid=246710" title="வறுத்தலைவிளான்">
வறுத்தலைவிளான்

வறுத்தலைவிளான் அல்லது வருத்தலைவிளான் ("Varuthalaivilan", "Varuththalaivilan") என்பது இலங்கையின் வடக்கே யாழ்ப்பாண மாவட்டத்தில் உள்ள ஒரு சிறு ஊர்.

வறுத்தலைவிளான் வல்லை-தெல்லிப்பழை-அராலி வீதியில் தெல்லிப்பழைக்கும் கட்டுவன் சந்திக்கும் இடையில், வறுத்தலைவிளான் கிராமசேவகர் பிரிவு (யா/241) வலிகாமம் வடக்கு பிரதேசச் செயலாளர் பிரிவில் அமைந்துள்ளது.

ஈழப்போர் காரணமாக இக்கிராமம் 1990 ஆம் ஆண்டு முதல் பலாலி விமான நிலையம், மற்றும் அதன் அருகேயுள்ள பலாலி படைத்துறையினரின் பாதுகாப்புக்காக உயர் பாதுகாப்பு வலயத்தில் முடக்கப்பட்டுள்ளது.

தமிழறிஞர் வித்துவ சிரோமணி சி. கணேசையர் (1878-1958) வறுத்தலைவிளானில் வாழ்ந்து வந்தார். இங்குள்ள மருதடி விநாயகருக்கு ‘மருதடி விநாயகர் பிரபந்தம்’, ‘மருதடி விநாயகர் இருபா இருபஃது’ ‘மருதடி விநாயகர் அந்தாதி’ ‘மருதடி விநாயகர் ஊஞ்சல்’ எனப் பல பாடல்களை எழுதி வெளியிட்டார்.

வறுத்தலைவிளான் அமெரிக்கன் மிசன் தமிழ்க் கலவன் பாடசாலை 1866 ஆம் ஆண்டில் வினாசித்தம்பி தம்பிப்பிள்ளை என்பவரால் ஆரம்பிக்கப்பட்டது. இப்பாடசாலை 1990 சூன் வரை இயங்கி வந்தது.

2015 ஆம் ஆண்டில் இலங்கையில் மைத்திரிபால சிறிசேன தலைமையில் புதிய அரசு பதவியேற்றதை அடுத்து பலாலி, வீமன்காமம் தெற்கு, வறுத்தலைவிளான் பகுதிகளில் 400 ஏக்கர் காணிகளையும், கட்டுவன், குரும்பசிட்டி பகுதிகளில் 300 ஏக்கர் காணிகளையும் உயர் பாதுகாப்பு வலயத்தில் இருந்து மீள்குடியேற்றத்திற்காக விடுவித்தது.


</doc>
<doc id="246713" url="https://ta.wikipedia.org/wiki?curid=246713" title="சடையமங்கலம், கன்னியாகுமரி மாவட்டம்">
சடையமங்கலம், கன்னியாகுமரி மாவட்டம்

சடையமங்கலம் (Chadayamangalam) என்பது இந்தியாவின் தமிழ்நாடு மாநிலத்தில் கன்னியாகுமரி மாவட்டத்திலிருக்கும் தக்கலை ஊராட்சி ஒன்றியத்துக்குட்பட்ட ஒரு ஊராட்சி ஆகும்.

தினமணி நாளேடு- சடையமங்கலம் ஊராட்சி


</doc>
<doc id="246714" url="https://ta.wikipedia.org/wiki?curid=246714" title="அரசு இராசாசி மருத்துவமனை">
அரசு இராசாசி மருத்துவமனை

அரசு இராசாசி மருத்துவமனை மதுரை, தமிழ்நாடு, இந்தியாவில் அமைந்துள்ளது. இம்மருத்துவமனை தமிழ்நாட்டின் தென்மாவட்டங்களைச் சார்ந்த இரண்டு கோடிக்கும் அதிகமான மக்களுக்கு மூன்றாம் நிலை சிகிச்சை வழங்குகிறது. இம்மருத்துவமனை எர்கினசு மருத்துவமனை என முன்பு அழைக்கப்பட்டது. 1842 ஆம் ஆண்டு ஆரம்பிக்கப்பட்ட மருத்துவமனை, 1872 மதுரை நகராட்சியின் கட்டுப்பாட்டிலும், பின் 1918 இலிருந்து மாநில அரசின் கட்டுப்பாட்டிலும் உள்ளது. 1954 இல் இருந்து கற்பிக்கும் மருத்துவமனையாகவும் உள்ளது. மருத்துமனையின் மொத்த பரப்பளவு . படுக்கைகளின் எண்ணிக்கை 1,574. மதுரை மருத்துவக் கல்லூரி இம்மருத்துவமனையுடன் இணைப்பபுப் பெற்றுள்ளது.

இம்மருத்துவமனையில் 24 மணி நேரம் அவசர சிகிச்சை உதவி மற்றும் ஆய்வுக்கூட வசதி ஆகியவை உள்ளன. தமிழ்நாடு அரசு ஒருங்கிணைந்த மருத்துவக் காப்பீட்டுத் திட்டமும் இம்மருத்துவமனை வாயிலாக செயல்படுத்தப்படுகிறது.


</doc>
<doc id="246730" url="https://ta.wikipedia.org/wiki?curid=246730" title="விஜயசாந்தி">
விஜயசாந்தி

விஜயசாந்தி (பி: 24 சூன் 1966) ஒரு இந்திய திரைப்பட நடிகை மற்றும் இந்திய அரசியல்வாதி ஆவார். இவர் 2004இல் அரசியலில் சேருவதற்கு முன்னர் 186 திரைப்படங்களில் தமிழ், தெலுங்கு, மலையாளம், கன்னடம், மற்றும் இந்தி உள்ளிட்ட மொழிகளில் நடித்துள்ளார். அதிரடி திரைப்படங்களில் நடித்ததன் மூலமாக இவர் தென்னிந்தியாவின் "லேடி சூப்பர் ஸ்டார்" என அழைக்கப்படுகிறார். 1991ல் வெளியான "கார்தவ்யம்" திரைப்படத்தில் நடித்ததற்காக சிறந்த நடிகைக்கான இந்திய தேசிய திரைப்பட விருதினை வென்றார். சிறந்த தெலுங்கு நடிகைக்கான பிலிம்பேர் விருதினை ஐந்து முறையும், ஆந்திர மாநில அரசின் நந்தி விருதினை நான்கு முறையும் வென்றுள்ளார். மேலும் தென்னிந்திய வாழ்நாள் சாதனையாளருக்கான பிலிம்பேர் விருதையும் வென்றுள்ளார்.

விஜயசாந்தி 1966 சூன் 24 அன்று சென்னையில் பிறந்தார். இவரது பெற்றோர் வரலட்சுமி, சீனிவாச பிரசாத் இருவரும் ஆந்திர மாநிலத்தின் கோதாவரி மாவட்டத்தின் ராஜமுந்திரியைச் சேர்ந்தவர்கள். ஆயினும் இவர்கள் ஆந்திராவின் வாராங்கல் மாவட்டத்தில் ராமாங்குடம் பகுதியில் (தற்போது தெலங்கானா) வாழ்ந்து வருகின்றனர். இவர் திரைப்படங்களில் நடிக்கத் தொடங்குவதற்கு முன்பு சென்னையில் ஹோலி ஏஞ்சல்ஸ் உயர்நிலைப் பள்ளியில் தனது பத்தாம் வகுப்பு கல்வியை பூர்த்தி செய்தார்.

விஜயசாந்தி ஆந்திராவைச் சேர்ந்த "எம். வி. சீனிவாச பிரசாத்" என்பவரை திருமணம் செய்து கொண்டார்.






</doc>
<doc id="246732" url="https://ta.wikipedia.org/wiki?curid=246732" title="ஜேன் ஆடம்ஸ்">
ஜேன் ஆடம்ஸ்

ஜேன் ஆடம்சு ("Jane Addams", செப்டம்பர் 6, 1860 – மே 21, 1935) அமெரிக்க முன்னோடி குடியிருப்பு சமூகப் பணியாளரும் பொது மெய்யியலாளரும் சமூகவியலாளரும் எழுத்தாளரும் ஆவார். இவர் பெண்கள் வாக்குரிமைக்காகவும் உலக அமைதிக்காகவும் போராடிய தலைவர்.
1880களில் புகழ்பெற்றிருந்த குடியிருப்பு இயக்கத்தில் மிகுந்த ஆர்வம் கொண்டிருந்த ஜேன் "எல்லன் கேட்சு இசுடாருடன்" இணைந்து "ஹல் மாளிகை" என்ற குடியிருப்பைத் தோற்றுவித்தார். ஏழைகளின் குடியிருப்பில் நடுத்தர மக்கள் குடியேறி அவர்களுடன் அறிவையும் பண்பாட்டையும் பகிரும் இயக்கமே குடியிருப்பு இயக்கமாகும். சிகாகோவின் ஏழை மக்கள் மற்றும் வந்தேறிகள் எதிர்கொண்ட பிரச்சினைகளைத் தீர்க்க பெருமுயற்சி மேற்கொண்டார். வந்தேறிகளுக்கும் பெண்களுக்கும் அமைதியும் கூடுதல் உரிமைகளும் பெற்றுத் தர பாடுபட்டார். 1931ஆம் ஆண்டு அமைதிக்கான நோபல் பரிசு இவருக்கு வழங்கப்பட்டது. இந்தப் பரிசை வென்ற முதல் அமெரிக்கப் பெண்மணி இவரேயாவார். இவர் பெண் விழைவோராக இருந்தார். 1935ஆம் ஆண்டு சிகாகோவில் காலமானார்.



</doc>
<doc id="246734" url="https://ta.wikipedia.org/wiki?curid=246734" title="சொக்கப்பனை கொளுத்துதல்">
சொக்கப்பனை கொளுத்துதல்

சொக்கப்பனை கொளுத்துதல் என்பது சிவாலயங்களில் கார்த்திகை தீபத் திருவிழாவின் பொழுது நடைபெறும் நிகழ்வாகும். இந்நிகழ்வு திருமால், முருகன் கோயில்களிலும் நடத்தப்படுகிறது. இந்நிகழ்வு பூச்சிகளைக் கவர்ந்திழுத்து அழிப்பதற்கு உதவியாக இருப்பதாக கூறப்படுகிறது.

பனைமரத்தினை வெட்டிச் சிவாலயத்தின் முன்முற்றத்தில் நட்டு, அதில் சில அடி உயரத்திற்குப் பனையோலைகளைக் கூம்பு போன்று அமைக்கின்றார்கள். இவ்வமைப்பு சொக்கப்பனை என்று அழைக்கப்படுகிறது. கார்த்திகை தீபத்தன்று சிவாலயக் கோபுர உச்சியில் தீபம் ஏற்றி, பஞ்ச மூர்த்திகளுக்கு வழிபாடு நடத்தப்படுகிறது. அதன் பின் பஞ்ச மூர்த்திகளைச் சொக்கப்பனை வைத்திருக்கும் இடத்திற்கு எடுத்து வருகிறார்கள். பின்னர் பஞ்ச மூர்த்திகளுக்குத் தீபாராதனை காட்டப்பெற்று, அந்தத் தீபச்சுடரால் சொக்கப்பனையைக் கொளுத்துகின்றார்கள்.

எரிகின்ற சொக்கப்பனை அக்கினி மய லிங்கமாகப் பக்தர்களால் வணங்கப்படுகிறது.


</doc>
<doc id="246739" url="https://ta.wikipedia.org/wiki?curid=246739" title="ஆடி வெள்ளி">
ஆடி வெள்ளி

ஆடி வெள்ளி 1990ல் வெளிவந்த தமிழ்த் திரைப்படமாகும். இதனை ராம நாராயணன் இயக்கியிருந்தார். இத்திரைப்படத்தில் சீதா, நிழல்கள் ரவி ஆகியோர் முக்கியக் கதாப்பாத்திரங்களில் நடித்திருந்தனர். 

ஆடி வெள்ளி திரைப்படத்தில் யானையொன்றும், பாம்பொன்றும் நடித்துள்ளது. இத்திரைப்படத்தில் யானைக்கு வெள்ளிக்கிழமை ராமசாமி என்று பெயரிட்டிருந்தார்கள். 




</doc>
<doc id="246740" url="https://ta.wikipedia.org/wiki?curid=246740" title="ஜம்மு காஷ்மீர் மாவட்டப் பட்டியல்">
ஜம்மு காஷ்மீர் மாவட்டப் பட்டியல்

இந்தியாவின், சம்மு காசுமீர் மாநிலம் 22 மாவட்டங்களைக் கொண்டது. இம்மாவட்டங்கள், ஜம்மு, காஷ்மீர் பள்ளத்தாக்கு மற்றும் லடாக் பகுதிகளில் அமைந்துள்ளது. பாகிஸ்தான் ஆக்கிரமிப்பு செய்துள்ள காஷ்மீரின் வடக்குப் பகுதிகள் மற்றும் சீனா ஆக்கிரமிப்பு செய்துள்ள அக்சாய் சின் பகுதிகளைத் தவிர, தற்போது இந்தியாவின் ஆட்சிப் பகுதியில் உள்ள மாவட்டங்களை மட்டும் இங்கு எடுத்துக் கொள்ளப்பட்டுள்ளது. 



</doc>
<doc id="246743" url="https://ta.wikipedia.org/wiki?curid=246743" title="குட்டி பிசாசு">
குட்டி பிசாசு

குட்டி பிசாசு 2010ல் வெளிவந்த தமிழ் திரைப்படமாகும். இதனை இராம நாராயணன் எழுதி இயக்கியிருந்தார். இத்திரைப்படம் இராம நாராயணனின் 121வது திரைப்படமாகும். இத்திரைப்படத்தில் குழந்தை கீர்த்திகா சங்கீதா கிரிஷ் (நடிகை), ரம்யா கிருஷ்ணன், ராம்ஜி மற்றும் நாசர் (நடிகர்) ஆகியோர் முக்கியக் கதாப்பாத்திரத்தில் நடித்துள்ளனர். 



</doc>
<doc id="246744" url="https://ta.wikipedia.org/wiki?curid=246744" title="இருமையப் பண்பகத்திரி">
இருமையப் பண்பகத்திரி

இருமையப் பண்பகத்திரி ("dicentric chromosome") என்பது கதிர் வீச்சின் தாக்கத்தால் ஏற்படும் பல விளைவுகளில் ஒன்று. பண்பகத்திரியில் ஏற்படும் முறிவு காரணமாக அடுத்தடுத்து காணப்படும் குரோமசோம்களின் முறிந்த பகுதிகள் இணைவதால் இப்படிப்பட்ட இரு மையங்களுடன் கூடிய அசாதாரண பண்பகத்திரிகள் தோற்றுவிக்கப்படுகின்றன. இவ்வாறு தோன்றும் இரு மையப் பண்பகத்திரிகள் அயனியாக்கும் கதிர்களின் ஆற்றலையும் ஆற்றல் வீதத்தினையும் பொறுத்திருக்கின்றன. ஆற்றல் கூடும் போது இரு மையப் பண்பகத்திரிகளும் அதிகரிக்கின்றன. ஏற்பளவு வீதம் கூடும் போதும் இது அதிகரிக்கிறது.


</doc>
<doc id="246745" url="https://ta.wikipedia.org/wiki?curid=246745" title="நாகேஸ்வரி">
நாகேஸ்வரி

நாகேஸ்வரி 2001ல் வெளிவந்த தமிழ் திரைப்படமாகும். இதனை இராம நாராயணன் இயக்கியுள்ளார். இத்திரைப்படத்தில் ரம்யா கிருஷ்ணன், கரன், விவேக், வடிவேலு ஆகியோர் முக்கிய கதாப்பாத்திரங்களில் நடித்துள்ளனர். இதற்கு எஸ். ஏ. ராஜ்குமார் இசையமைத்துள்ளார்.



</doc>
<doc id="246746" url="https://ta.wikipedia.org/wiki?curid=246746" title="செனான் நான்குபுளோரைடு">
செனான் நான்குபுளோரைடு

செனான் டெட்ராபுளோரைடு ("Xenon tetrafluoride") என்பது முதன்முதலில் கண்டறியப்பட்ட மந்த வாயுக்களின் இருமூலக்கூறு வேதிச் சேர்மமாகும். இதனுடைய மூலக்கூறு வாய்பாடு என்பதாகும். செனானும் புளோரினும் () வேதி வினை புரிந்து செனான் டெட்ராபுளோரைடு உருவாகிறது. இவ்வினைக்கான வேதியியற் சமன்பாடு கீழே தரப்பட்டுள்ளது:

வெப்பம் உமிழ் வினையான இவ்வினையில் 251 கிஜூ/மோல் ஆற்றல் வெளிவிடப்படுகிறது.

சாதராண நிலையில் செனான் டெட்ராபுளோரைடு நிறமற்ற படிகமாகக் காணப்படுகிறது. 1963 ஆம் ஆண்டில் நடைபெற்ற அணுக்கருக் காந்த ஒத்ததிர்வு நிறமாலையியல், படிகங்களின் அணு மற்றும் மூலக்கூறு அமைப்பை அறிய உதவும் எக்சு-கதிர் படிகவியல் ஆய்வுகள் மூலமாக இதனுடைய படிகவடிவம் கண்டறியப்பட்டது. இதனுடைய சதுரச் சமதள மூலக்கூறு அமைப்பில் மூலக்கூறின் சமதளத்திற்கு மேலும் கீழுமாக தனித்த இலத்திரன் இரட்டைகள் காணப்படுகின்றன. நியூட்ரான் விளிம்பு வளைவு அறிவியல் மற்றும் வலுவளவு ஓட்டு இலத்திரன் சோடிகளின் தள்ளுகைக் கொள்கை ஆகியன இவ்வமைப்பிற்கு வலுசேர்த்து தெளிவுபடுத்துகின்றன.

செனான் டெட்ராபுளோரைடு 115.7°செ வெப்பநிலையில் (240.26 °ப) பதங்கமாகிறது.

செனானின் பிற புளோரைடுகள் போலவே செனான் டெட்ரா புளோரைடும் ஆற்றல் உமிழும் வினையை வெளிப்படுத்துகிறது. சாதாரண வெப்பநிலையில் வெப்பம் மற்றும் அழுத்தப் பண்புகளில் நிலைப்புத்தன்மை பெற்றுள்ளது. செனானின் அனைத்து புளோரைடுகளும் நீருடன் உடனடியாக வினைபுரிந்து தூய்மையான செனான் வாயு, ஐதரசன் புளோரைடு மற்றும் மூலக்கூறு ஆக்சிசன் ஆகியனவற்றை வெளிவிடுகின்றன. சற்று ஈரமான காற்றிலேயே இவ்வினை நிகழும் என்பதால் அனைத்து செனான் புளோரைடுகளும் ஈரமில்லாச் சூழலில் பாதுகாக்கப்பட வேண்டும்.

ஒரு நிக்கல் கொள்கலனில் செனான் மற்றும் புளோரின் வாயுக்களின் 1 : 3 விகித கலவை எடுத்துக்கொள்ளப்பட்டு அதை 400 பாகை செல்சியசு வெப்பநிலை அளவிற்குச் சூடாக்கும்போது செனான் டெட்ரா புளோரைடு உருவாகிறது. இதனுடன் சிறிதளவு செனான் எக்சா புளோரைடும் (XeF ) உருவாகிறது. உள்ளிடும் கலவையில் சேர்க்கப்படும் புளோரினின் அளவை அதிகரித்துக் கொள்வதின் மூலமாக இச்சேர்மத்தின் உற்பத்தியை மேலும் அதிகரித்துக் கொள்ள முடியும். இவ்வினையில் நிக்கல் ஒரு வினையூக்கி அல்ல என்றாலும் அது புளோரினுடன் வினைபுரிந்து பாத்திரத்தின் உட்புறத்தில் நிக்கல் புளோரைடு ( NiF ) என்ற உரித்து பிரிக்கமுடியாத பாதுகாப்புப் படலத்தை உருவாக்குகிறது. நிக்கல் கொள்கலன் இவ்வினையில் பயன்படுத்தப்படுவதற்கு இதுவே காரணமாகும்.

தாழ்வான வெப்பநிலைகளில் செனான் டெட்ரா புளோரைடு நீராற்பகுப்பு அடைகிறது. இவ்வினையில் செனான், ஆக்சிசன், ஐதரோ புளோரிக் அமிலம் மற்றும் நீரிய செனான் டிரைஆக்சைடு ஆகியன உருவாகின்றன.
டெட்ராமீத்தைல் அம்மோனியம் புளோரைடுடன் செனான் டெட்ரா புளோரைடு வினைபுரிந்து டெட்ராமீத்தைல் அம்மோனியம் பெண்டா புளோரோ ஆக்சனேட்டு உருவாகிறது. இச்சேர்மம் XeF5- என்ற ஐங்கோண எதிர்மின் அயனிகளைக் கொண்டுள்ளது. இந்த எதிர்மின் அயனிகளை சீசியம் புளோரைடுடன் வினைப்படுத்தியும் பெறமுடியும்:

பிசுமத் பெண்டாபுளோரைடுடன் (BiF) இது வினைபுரிந்து XeF என்ற நேர்மின் அயனியாக உருவாகிறது.

XeFSbF என்ற உப்பிலும் இந்த நேர்மின் அயனி காணப்படுவதாக அணுக்கருக் காந்த ஒத்ததிர்வு நிறமாலையியல் ஆய்வு தெரிவிக்கிறது.

400 பாகை செல்சியசு வெப்பநிலையில் செனான் டெட்ரா புளோரைடு செனான் வாயுவுடன் வினைபுரிந்து செனான் டைபுளோரைடு (XeF2) உண்டாகிறது.:

செனான் டெட்ரா புளோரைடு பிளாட்டினத்துடன் வினைபுரிந்து பிளாட்டினம் டெட்ராபுளோரைடு (PtF) உருவாகிறது.:

சிலிகான் இரப்பரில் உள்ள உலோக அசுத்தங்களை ஆராய்வதற்கான ஒரு சிதைவு முகவராக செனான் டெட்ரா புளோரைடு பயன்படுத்தப்படுகிறது. செனான் டெட்ரா புளோரைடு சிலிகான் அமைப்புடன் வினைபுரிந்து இறுதியாக உலோக அசுத்தங்களை வெளியேற்றிவிட்டு எளிமையான வாயுப்பொருட்களைத் தருகிற்து .



</doc>
<doc id="246764" url="https://ta.wikipedia.org/wiki?curid=246764" title="தெல்லிப்பழை தொடருந்து நிலையம்">
தெல்லிப்பழை தொடருந்து நிலையம்

தெல்லிப்பழை தொடருந்து நிலையம் ("Tellippalai railway station") இலங்கையின் வடக்கே தெல்லிப்பழை நகரில் அமைந்துள்ள தொடருந்து நிலையம் ஆகும். வடக்கையும் தலைநகர் கொழும்பையும் இணைக்கும் வடக்குப் பாதையின் ஒரு பகுதியாக, இலங்கை ரெயில்வே திணைக்களத்தினால் இலங்கையின் நடுவண் அரசின் கீழ் இந்நிலையம் நிருவகிக்கப்படுகிறது. ஈழப்போரின் காரணமாக வடக்கின் ஏனைய தொடருந்து நிலையங்களைப் போன்று தெல்லிப்பழை தொடருந்து நிலையமும் 1990 முதல் 2015 வரை இயங்காமல் இருந்து வந்தது. வடக்குப் பாதையின் யாழ்ப்பாணத்திற்கும், காங்கேசன்துறைக்கும் இடையேயான போக்குவரத்து 2015 சனவரி 2 இல் ஆரம்பிக்கப்பட்டது.

தெல்லிப்பழை நிலையத்தினூடாக பின்வரும் தொடருந்து சேவைகள் இயங்கி வருகின்றன:


</doc>
<doc id="246775" url="https://ta.wikipedia.org/wiki?curid=246775" title="காங்கேசன்துறை தொடருந்து நிலையம்">
காங்கேசன்துறை தொடருந்து நிலையம்

காங்கேசன்துறை தொடருந்து நிலையம் ("Kankesanthurai railway station") இலங்கையின் வடக்கே காங்கேசன்துறை நகரில் அமைந்துள்ள ஒரு தொடருந்து நிலையம். வடக்கையும் தலைநகர் கொழும்பையும் இணைக்கும் வடக்குப் பாதையின் ஒரு பகுதியாக, இலங்கை ரெயில்வே திணைக்களத்தினால் இலங்கையின் நடுவண் அரசின் கீழ் இந்நிலையம் நிருவகிக்கப்படுகிறது. வடக்குப் பாதையில் உள்ள கடைசிப் தொடருந்து நிலையம் இதுவாகும். ஈழப்போரின் காரணமாக வடக்கின் ஏனைய தொடருந்து நிலையங்களைப் போன்று காங்கேசன்துறை தொடருந்து நிலையமும் 1990 முதல் 2015 வரை இயங்காமல் இருந்து வந்தது. வடக்குப் பாதையின் யாழ்ப்பாணத்திற்கும், காங்கேசன்துறைக்கும் இடையேயான போக்குவரத்து 2015 சனவரி 2 இல் ஆரம்பிக்கப்பட்டது.

காங்கேசன்துறை தொடருந்து நிலையத்தில் இருந்தும் இந்நிலையம் வரையும் பின்வரும் சேவைகள் இயங்கி வருகின்றன:


</doc>
<doc id="246777" url="https://ta.wikipedia.org/wiki?curid=246777" title="காக்ஸ் டவுன், பெங்களூர்">
காக்ஸ் டவுன், பெங்களூர்

காக்ஸ் டவுன் என்பது பெங்களூரின் கன்டோன்மென்ட் பகுதிகளில் ஒன்று. இந்த பெயர் பெங்களூரின் ஆட்சியராக இருந்த அலக்சாண்டர் ராங்கன் காக்ஸ் என்பவரின் நினைவாக சூட்டப்பட்டது
1998ஆம் ஆண்டில், பெங்களூர் மாநகராட்சியின் உத்தரவினால் காக்ஸ் டவுன் என்ற பெயருக்கு பதிலாக சர்வக்ஞநகர் என்று சூட்டப்பட்டது. சர்வக்ஞர் என்பவர் கன்னடப் புலவர் ஆவார். பெயர் மாற்றப்பட்ட பின்னரும் காக்ஸ் டவுன் என்ற பெயராலேயே பரவலாக அறியப்படுகிறது.

பெங்களூர் கன்டோன்மென்ட்டின் ஏனைய பகுதிகளைப் போன்று, இங்கும் அதிகளவிலான தமிழ் மக்கள் வசிக்கின்றனர். ஆங்கிலேயர் ஆட்சிக்காலத்தில் போருக்காகவும், பிற வேலைகளுக்காகவும் நூற்றுக்கணக்கான தமிழர்கள் பெங்களூருக்கு அழைத்துவரப்பட்டனர். இதுவும் பெங்களூர் கன்டோன்மென்ட்டின் பிறபகுதிகளும், 1949ஆம் ஆண்டுவரையில் சென்னை மாகாணத்தின் ஆட்சியின் கீழ் இருந்தன. பின்னர், மைசூர் மாகாணத்திற்கு வழங்கப்பட்டன.


</doc>
<doc id="246780" url="https://ta.wikipedia.org/wiki?curid=246780" title="ஜோடி வில்லியம்ஸ்">
ஜோடி வில்லியம்ஸ்

ஜோடி வில்லியம்சு ("Jody Williams", அக்டோபர் 9, 1950) தனிநபர்குறி மிதிவெடிகளுக்கு எதிராகவும், மனித உரிமைகளுக்காகவும்குறிப்பாகப் பெண்களுடையது போராடியதற்காகவும் இன்றைய உலகில் பாதுகாப்பு குறித்த புதிய புரிதலை உருவாக்கியதற்காகவும் அறியப்படும் அமெரிக்க அரசியல் செயற்பாட்டாளர் ஆவார். இவருக்கு அமைதிக்கான நோபல் பரிசு 1997ஆம் ஆண்டில் தனிநபர்குறி மிதிவெடிகளை (கண்ணி வெடி) அகற்றியமைக்காகவும் தடை செய்தமைக்காகவும் அமைதிக்கான நோபல் பரிசு வழங்கப்பட்டது.



</doc>
<doc id="246781" url="https://ta.wikipedia.org/wiki?curid=246781" title="வெரெணிகே துறைமுகம்">
வெரெணிகே துறைமுகம்

வெரெணிகே அல்லது பர்ணிஸ் துறைமுகம் சங்ககாலத்திலேயே தமிழகத்துடன் வணிகத் தொடர்பு கொண்டிருந்த, எகிப்தின் பண்டைய துறைமுக நகரம் ஆகும். செங்கடலின் மேலைக் கடற்கரையில் அமைந்துள்ள இத்துறைமுகம் தற்போது மெதினெத் எல் ஹரஸ் அன்று அழைக்கப்படுகிறது. 1994 தொடங்கி இங்கு டெலவேர் பல்கலைக்கழகம் பிற அமைப்புகளுடன் இணைந்து மேற்கொண்டுள்ள அகழாய்வுகளில் பண்டைத் தமிழகத்துடன் இத்துறைமுகம் கொண்டுள்ள தொடர்பை மெய்ப்பிக்கும் பல சான்றுகள் கிடைத்துள்ளன.


</doc>
<doc id="246788" url="https://ta.wikipedia.org/wiki?curid=246788" title="பழனிபாரதி">
பழனிபாரதி

பழநிபாரதி இந்தியத் திரைப்படத்துறையின் பாடலாசிரியர் ஆவார். திரைப்படங்களில் இவர் பாடல்கள் தனித்தன்மை கொண்டதாக விளங்கின. கவிதைநூல்கள் பலவும் எழுதி வரும் இவர் தை என்னும் ஆண்டு இதழின் ஆசிரியர் குழுவிலும் ஒருவராக உள்ளார். இளையராஜா இலக்கிய விருது உட்பட பல விருதுகளை இவர் பெற்றிருக்கிறார்.

இவரை உவமைக் கவிஞர் சுரதா "இதோ ஒரு மகாகவி புறப்பட்டு விட்டான்" என்று பாராட்டியுள்ளார். பெரும்புள்ளி என்ற திரைப்படத்தில் பாடல் எழுதி தமிழ்த் திரையுலகிற்கு அறிமுகம் ஆனார். 1500க்கும் மேற்பட்ட திரைப்பாடல்களை எழுதியுள்ளார். 

இவர் விடுதலைப் புலிகளின் தலைவர் பிரபாகரனின் 60ஆவது பிறந்தநாளுக்குப் பிரபாகரன்... வழித்துணையல்ல.. வழி என்ற பாடலை எழுதி வெளியிட்டார்.

பழனி பாரதி எழுதியுள்ள கவிதை நூல்கள்.


</doc>
<doc id="246791" url="https://ta.wikipedia.org/wiki?curid=246791" title="திருத்துறைப்பூண்டி பிறவி மருந்தீஸ்வரர் கோயில்">
திருத்துறைப்பூண்டி பிறவி மருந்தீஸ்வரர் கோயில்

பிறவி மருந்தீஸ்வரர் கோயில் திருத்துறைப்பூண்டியில் அமைந்துள்ள சிவாலயமாகும். 

இவ்வாலயத்தின் மூலவர் பிறவி மருந்தீஸ்வரர் எனவும், அம்பிகை பெரியநாயகி என்றும் அழைக்கப்படுகிறார்.

இவ்வாலயத்தில் அஸ்வினி நட்சத்திரத்திற்குரிய தேவதைகள் சிவபெருமானை வழிபடுவதால், இவ்வாலயம் அஸ்வினி நட்சத்திரத்திற்கு உரிய ஆலயமாக கருதப்படுகிறது.


</doc>
<doc id="246793" url="https://ta.wikipedia.org/wiki?curid=246793" title="கிளாட் ஆல்வாரஸ்">
கிளாட் ஆல்வாரஸ்

கிளாட் ஆல்வாரஸ் (Claude Alwares) என்பவர் கோவாவைச் சேர்ந்த ஒரு இயற்கை வேளாண் அறிஞர் ஆவார். சுற்றுச் சூழல் போராளி எனவும் மதிக்கப்படுகிறார் தொடக்கக் காலத்தில் கல்வியாளராக இருந்தவர். இயற்கை விவசாயம் பற்றிச் சில நூல்களை எழுதியுள்ளார். 

கிளாட் ஆல்வாரஸ் சுற்றுச் சூழல் கண்காணிப்புக் குழுவான கோவா அறக் கட்டளையின் இயக்குநராக உள்ளார். நெதர்லாந்தில் ஆய்வுப் பட்டம் பெற்றார். இந்தியாவில் இயற்கை வேளாண்மை நிறுவனம் என்னும் அமைப்பைத் தொடங்கி அந்த அமைப்பின் நிருவனச் செயலாளராக இருந்தார். தற்பொழுது அதன் மத்தியச் செயலக இயக்குநராக வினையாற்றி வருகிறார். 
கிளாட் ஆல்வாரசின் மனைவியும் சூழலியல் ஆர்வலராகவும் செயல்படுபவராகவும் உள்ளவர். இந்தத் தம்பதிகள் சுற்றுச் சூழலைப் பாதுகாப்பதில் இணைந்து பணியாற்றுகிறார்கள்.

கார்ப்போரேட்டுகளின் நலன்களுக்காக விவசாய நிலங்களைக் கையகப் படுத்தும் முயற்சி நல்லதில்லை என்பது இவருடைய கருத்து.
மரபணு மாற்றுப் பயிர்களை அறிமுகப்படுத்துதலும் அவற்றை ஊக்கப் படுத்துதலும் தவறு என்று கூறி வருகிறார்.
வேதி விவசாயத்தால் கிடைப்பதைவிட இயற்கை விவசாயம் உற்பத்தி செய்யும் உணவுப் பொருள் கூடுதலாக இருக்குமே ஒழிய குறையாது என்று திட்டவட்டமாகச் சொல்கிறார்.



</doc>
<doc id="246801" url="https://ta.wikipedia.org/wiki?curid=246801" title="மார்க்கண்டேயன் (பக்கவழி நெறிப்படுத்துதல்)">
மார்க்கண்டேயன் (பக்கவழி நெறிப்படுத்துதல்)

இப்பக்கம் மார்க்கண்டேயன் என்ற தலைப்பினைத் தொடர்புடைய பக்கங்களுக்கான நெறிபடுத்துதல் பக்கமாகும்.



</doc>
<doc id="246805" url="https://ta.wikipedia.org/wiki?curid=246805" title="மாட் என்றி">
மாட் என்றி

மாத்தியூ ஜேம்சு என்றி ("Matthew James Henry", பிறப்பு: 14 டிசம்பர் 1991) நியூசிலாந்து துடுப்பாட்ட வீரர். வலக்கை விரைவு வீச்சு பந்துவீச்சாளரான இவர் நியூசிலாந்து ஏ அணியில் விளையாடியவர். தனது முதலாவது பன்னாட்டுப் போட்டியை 2014 சனவரியில் இந்திய அணிக்கு எதிராக விளையாடினார். 2014 டிசம்பரில் முதலாவது பன்னாட்டு இருபது20 போட்டியை நியூசிலாந்து அணிக்காக பாக்கித்தானுக்கு எதிராக அமீரகத்தில் விளையாடினார். 2015 உலகக்கிண்ண அணியின் 15 இறுதியாளர்களில் ஒருவராக ஆரம்பத்தில் சேர்க்கப்படாவிட்டாலும், பின்னர் ஆடம் மில்னி காயமடைந்ததை அடுத்து அணியில் சேர்க்கப்பட்டார்.



</doc>
<doc id="246806" url="https://ta.wikipedia.org/wiki?curid=246806" title="மன்னார் மோகனப்பள்ளு">
மன்னார் மோகனப்பள்ளு

மன்னார் மோகனப்பள்ளு தஞ்சாவூர் அரண்மனை சுவடி நூலகத்தில் தஞ்சாவூர் நாயக்க மன்னர் விஜயநாயக்கரால் சேர்க்கப்பெற்ற தமிழ்ச்சுவடியாகும்.

இது சிற்றிலக்கிய வகைப்பாட்டில் அடங்கும்.

இரண்டு காப்புச்செய்யுள்களோடு தொடங்கும் இப்பள்ளு, 11 பாடல்களைக் கொண்டுள்ளது. மன்னார்குடி ராஜகோபாலப்பெருமாளான மன்னார் பெயரில் பள்ளு இலக்கியமாக இது அமைந்துள்ளது. 

தொல்காப்பியம் குறிப்பிடுகின்ற இலக்கண அமைதிக்கேற்றவாறு, சிலம்பில் காணப்படுகின்ற விருந்திற்பாணி, ஏர்மங்கலம், முகவைப்பாட்டு முதலிய பாடல்களை ஒத்து அமைந்துள்ள இப்பள்ளு இலக்கியம், ஆடும்பள்ளி, அழகுடைய பள்ளி போன்ற வரிக்கூத்துக்களைத் தழுவியும் உள்ளது. 


</doc>
<doc id="246807" url="https://ta.wikipedia.org/wiki?curid=246807" title="சபிதா ஆனந்த்">
சபிதா ஆனந்த்

சபிதா ஆனந்த் () ஒரு இந்தியத் திரைப்பட நடிகை ஆவார். மலையாளத்தில் 1980களின் முன்னணி நடிகைகளில் ஒருவராகத் திகழ்ந்த இவர், 1950, மற்றும் 1960களில் மலையாளத் திரைப்படத்துறையில் முன்னணி நடிகரான ஜே. ஏ. ஆர். ஆனந்தின் மகளாவார்.

1987ஆம் ஆண்டில் "உப்பு" என்னும் மலையாளத் திரைப்படத்தில் கதாநாயகியாக அறிமுகமானார். மலையாளத்தில் சுமார் 100 திரைப்படங்களுக்கு மேல் கதாநாயகியாக நடித்துள்ள இவர் மலையாளத்தில், மம்மூட்டி, மோகன்லால் உள்ளிட்ட முன்னணி நடிகர்கள் அனைவருடனும் கதாநாயகியாக நடித்துள்ளார். மலையாளத்தை தொடர்ந்து தமிழிலும், கன்னடத்திலும் பல திரைப்படங்களில் நடித்துள்ளார். தற்போது துணை கதாப்பாத்திரங்களிலும், தொலைக்காட்சித் தொடர்களிலும் நடித்து வருகிறார்.




</doc>
<doc id="246808" url="https://ta.wikipedia.org/wiki?curid=246808" title="ஐ-1கே">
ஐ-1கே

ஐ-1கே (I-1K) இன்சாட்-1000 என்றும் அழைக்கப்படுகிறது. இது இஸ்ரோவினால் தயாரிக்கப்படும் செயற்கைக்கோள் ஆகும். இதை ஆந்த்ரிக்சு கழகம் சந்தைப்படுத்துகிறது. இவ்வகை செயற்கைக்கோள்கள் எடை குறைந்த புவிநிலை செயற்கைக்கோள்கள் ஆகும். இவை பொதுவாக நிலப்பரப்பையும் காலநிலையையும் அறியப் பயன்படுத்தப்படுகின்றன.

ஐ-1கே வகை செயற்கைக்கோள்கள் சுமார் 1,050 முதல் 1,100 கிலோகிராம் எடை கொண்டவை. இதன் வடிவம் 1.505 மீ × 1.476 மீ × 1.530 மீ ஆகும். இதற்குத் தேவையான மின்திறன் 500 முதல் 1000 வாட்டுகள். இதன் ஆயுட்காலம் 7 முதல் 12 ஆண்டுகள்.

இதுவரை,
ஆகிய செயற்கைக்கோள்கள் இந்த வகையில் ஏவப்பட்டுள்ளன.



</doc>
<doc id="246809" url="https://ta.wikipedia.org/wiki?curid=246809" title="ஐ-2கே">
ஐ-2கே

ஐ-2கே (I-2K) இன்சாட்-2000 என்றும் அழைக்கப்படுகிறது. இது இஸ்ரோவினால் தயாரிக்கப்படும் செயற்கைக்கோள் ஆகும். இதை ஆந்த்ரிக்சு கழகம் சந்தைப்படுத்துகிறது. இவை 2,000 கிலோகிராம் எடைப்பிரிவில் தயாரிக்கப்படுபவை. இதை சிறிய மற்றும் நடுத்தரவகை எடையுடை செயற்கைகோள்கள் என வகைப்படுத்தப்பட்டுள்ளன. இவற்றிற்கு 3,000 வாட்டுகள் மின்திறன் தேவைப்படும்.

இந்த வகை செயற்கைக்கோள்கள் 12 ஆண்டுகள் முதல் 18 ஆண்டுகள் வரை செயலில் இருக்கும்.

இதுவரை,
ஆகிய செயற்கைக்கோள்கள் இந்த வகையில் ஏவப்பட்டுள்ளன.



</doc>
<doc id="246810" url="https://ta.wikipedia.org/wiki?curid=246810" title="ஐ-3கே">
ஐ-3கே

ஐ-3கே (I-3K) என்பது இஸ்ரோவினால் தயாரிக்கப்படும் செயற்கைக்கோள் ஆகும். இதில் "ஐ" (I) என்பது இன்சாட் என்பதைக் குறிக்கிறது. இதை ஆந்த்ரிக்சு கழகம் சந்தைப்படுத்துகிறது. இவை 3,000 கிலோகிராம் எடைப்பிரிவில் தயாரிக்கப்படுபவை. இதை சிறிய மற்றும் நடுத்தரவகை எடையுடை செயற்கைகோள்கள் என வகைப்படுத்தப்பட்டுள்ளன. இவற்றிற்கு 6,500 வாட்டுகள் மின்திறன் தேவைப்படும்.

ஆகிய செயற்கைக்கோள்கள் இந்த வகையைச் சார்ந்தவை.



</doc>
<doc id="246811" url="https://ta.wikipedia.org/wiki?curid=246811" title="மின்னோட்டச் செறிவு">
மின்னோட்டச் செறிவு

மின்னோட்டச் செறிவு (Current density) என்பது ஒரு சதுர அலகு பரப்பளவில் பாயும் மின்னோட்டம் ஆகும். இதன் அலகு "ஆம்பியர்/சதுர மீட்டர்" ஆகும். மின்னோட்டச் செறிவானது மின் மற்றும் மின்னணு வடிவமைப்பிலும் உருவாக்கத்திலும் முக்கியப் பங்கு வகிக்கிறது. மின்சுற்றின் செயல்படு திறனானது மின்னோட்டச் செறிவினைப் பொறுத்து அமையும். மின்னோட்டத்தின் அதிர்வெண் அதிகமாக இருந்தால் புறணி விளைவின் காரணமாய் மின்னோட்டச் செறிவும் அதிகமாக இருக்கும்.


</doc>
<doc id="246812" url="https://ta.wikipedia.org/wiki?curid=246812" title="ஐ-4கே">
ஐ-4கே

ஐ-4கே (I-4K) என்பது இஸ்ரோவினால் தயாரிக்கப்படும் செயற்கைக்கோள் ஆகும். இதில் "ஐ" (I) என்பது இன்சாட் என்பதைக் குறிக்கிறது. இதை ஆந்த்ரிக்சு கழகம் சந்தைப்படுத்துகிறது. இவை 4,000 கிலோகிராம் முதல் 5,000 கிலோகிராம் எடைப்பிரிவில் தயாரிக்கப்படுபவை. இவற்றிற்கு 10,000 வாட்டுகள் முதல் 13,000 வாட்டுகள் மின்திறன் தேவைப்படும்.

இதில்,
இந்த வகைச் செயற்கைக்கோள் ஆகும்.


</doc>
<doc id="246813" url="https://ta.wikipedia.org/wiki?curid=246813" title="ஜான்சன்-நைகிஸ்ட் இரைச்சல்">
ஜான்சன்-நைகிஸ்ட் இரைச்சல்

ஜான்சன்-நைகிஸ்ட் இரைச்சல் (Johnson–Nyquist noise) என்பது ஒரு மின்கடத்தியில் மின்னோட்டம் நிகழும் போது, வெப்ப மிகுதியினால் ஏற்படும் மின்னிரைச்சல் ஆகும். (இந்த மின்னிரைச்சலை வெப்ப மின் இரைச்சல், ஜான்சன் இரைச்சல், நைகிஸ்ட் இரைச்சல் என்று பலவாறாக அழைப்பார்கள்.) பெரும்பாலான இடங்களில் மின்னோட்டம் நிகழ்வதற்குக் காரணம் அங்குள்ள எதிர்மின்னிகள் ஒரு திசையில் ஓடுவதாலேயே. வெப்பம் அதிகமாகும் போது, எதிர்மின்னிகள் ஆற்றல் அடைந்து ஓடும் திசையில் சிறு மாற்றங்கள் ஏற்படுகின்றன. இது மொத்த மின்னோட்டத்தைக் குறைத்தும் அதிகப்படுத்தியும் மின்னோட்டத்தின் அளவை சிறிது மாற்றுகின்றது. இந்த சிறு சிறு மாற்றங்களே நைகிஸ்ட் இரைச்சலுக்குக் காரணம். 

ஒரு கடத்தியில் உண்டாகும் வெப்ப மின் இரைச்சல் வெள்ளை இரைச்சல் என்று அழைக்கப் படும். வெப்பம் எதிர்மின்னிகளைத் தாக்கி அவற்றுக்கு ஆற்றலைக் கொடுக்கிறது. அந்த ஆற்றலில் எல்லா வகையான அதிர்வெண்களும் கலந்து இருக்கும். 

ஜான்சன் என்ற அமெரிக்க பொறியாளர் 1926-இல் ஒரு கடத்தியில் உண்டாகும் வெப்ப மின் இரைச்சலின் அளவை மின் கருவிகள் கொண்டு அளந்தார். 
தன்னுடைய ஆய்வின் முடிவுகளை நைகிஸ்ட் என்ற அமெரிக்க பொறியாளரிடம் காண்பித்தார். நைகிஸ்ட் ஜான்சனின் ஆய்வு முடிவுகளை வைத்து அதற்கான விளக்கங்களை எழுதி வெளியிட்டார்.

ஓர் மின் தடயத்தின் வழியாகச் செல்லும் மின்னோட்டத்தில் உள்ள இரைச்சல் மின்னழுத்தத்திலும் தோன்றும். எனவே, இரைச்சல் தரும் ஒரு மின்தடயத்தை இரைச்சல் இல்லா மின்தடையாகவும் இரைச்சல் மின்னழுத்தமாகவும் பிரிக்கலாம். இரைச்சல் மின்னழுத்தத்தைக் கீழ்க் கண்ட சமன்பாட்டால் சுருக்கமாகக் குறிக்கலாம்:
இதில், formula_2 என்பது இரைச்சல் மின்னழுத்தம்; T வெப்பநிலை, R மின்தடை, formula_3 இரைச்சல் மின்னழுத்தத்தின் பட்டையகலம், 
formula_4 போல்ட்சுமன் மாறிலி (Boltzmann constant) எண் ஆகும். 
இரைச்சல் ஆற்றலை
என்று எழுதலாம். 

ஒரு மின்தடயத்தில் ஓடும் மின்னோட்டத்தில் உள்ள இரைச்சலை அந்த மின்தடயத்துக்கு இணையாக பொருத்தப் படும் மின்னோட்ட ஊற்றாகக் கருதலாம். 
i_n = \sqrt 


</doc>
<doc id="246814" url="https://ta.wikipedia.org/wiki?curid=246814" title="மின் முறிவு">
மின் முறிவு

மின் முறிவு (electrical breakdown) என்பது அரிதில் கடத்தி போன்ற ஒரு பொருளில் அளவுக்கும் அதிகமான மின்னழுத்தம் கொடுக்கும் போது, அப்பொருளின் மின்தடை மிகவும் குறைந்து, மின்கடத்தியாக மாறும் நிகழ்வாகும். மின் முறிவு திட, திரவ, வாயு ஆகிய அனைத்துப் பொருள்களிலும் நடைபெறும். ஆனால், ஒவ்வொன்றிலும் மின் முறிவு என்பது வெவ்வேறு விதமாக நிகழும். 

ஒரு அரிதில் கடத்தி மின்சாரத்தைக் கடத்தாது. இவ்வாறான அரிதில் கடத்திகள் மின் கம்பிகளின் மீது மின்காப்புப் பொருட்களாகப் பயன்படுத்தப்படுகின்றன. பல இடங்களில், மின்கம்பிகள் ஒன்றையொன்று தொட்டுக் கொள்ளாதவாறு இடையில் அரிதில் கடத்திகள் வைக்கப்பட்டிருக்கும். மின்மாற்றிகள், மின் தேக்கிகள் போன்றவற்றில் அரிதில் கடத்திகள் பொருத்தப்பட்டிருப்பதைக் காணலாம்.

மின்சாரக் கம்பங்களில், ஒரு கம்பிக்கும் மற்றொரு கம்பிக்கும் போதிய இடைவெளி விடப்பட்டிருப்பதை காணலாம். இந்த இடைவெளியில் இருக்கும் காற்று ஓர் அரிதில் கடத்தி. அது இங்கே பெரும்பான்மையான வேளைகளில் மின்காப்பானாக இருந்து மின்சாரம் ஒரு கம்பியில் இருந்து மற்றொரு கம்பிக்குத் தாவாமல் தடுக்கின்றது.

ஒரு வாயுப் பொருளில், மின் முறிவு உண்டாகும் போது அதில் நிகழும் மின்னோட்டம் எவ்வாறு மாற்றமடைகின்றது என்பது படத்தில் காட்டப் பட்டுள்ளது. பொதுவாகவே, காற்று போன்ற வாயுப் பொருட்களில் மின்னூட்டம் கொண்ட மின்னணுக்கள் இருக்கும். மின்னழுத்தம் கொடுக்கும் போது, இந்த மின்னணுக்கள் ஒரு திசையை நோக்கி ஓடுகின்றன. இந்த ஓட்டத்தை மின்னோட்டம் என்கிறோம். மின்னழுத்தம் அதிகமாக, மின்னணுக்கள் இன்னும் வேகமாக ஓடுகின்றன. இது படத்தில் 1 என்று குறிக்கப் பட்டுள்ளது. அடுத்து, 2 என்று காட்டப் பட்டுள்ள பகுதியில், மின்னழுத்தை அதிகரித்தாலும் மின்னோட்டம் அதிகமாவதில்லை. இதற்குக் காரணம், மின்னணுக்கள் ஒரு குறிப்பிட்ட வேகத்துக்கு மேல் செல்ல முடிவதில்லை. மின்னழுத்தத்தை இன்னும் கூட்டினால், மின் முறிவு உண்டாகத் தொடங்குகின்றது. வாயுப் பொருளில் உள்ள அணுக்களில் இருக்கும் எதிர் மின்னிகள் அங்கிருந்து வெளியே இழுக்கப் படுகின்றன. இவ்வாறு அணுக்கள் மின்னனுக்களாக மாறி, பின் ஓடத் தொடங்குகின்றன. இதனால், மின்னோட்டம் அதிகமாகின்றது. இது 3 என்று படத்தில் குறிக்கப் பட்டுள்ளது. மின்னழுத்தம் இன்னும் அதிகமாக, மேலும் பல மின்னணுக்கள் உருவாகி, மின்னோட்டம் பேரளவில் ஓடுகின்றது. இது 4 என்று படத்தில் குறிக்கப்பட்டுள்ளது. இதை டவுன்சென்ட் மின்னிறக்கம் (Townsend discharge) என்பர்.


</doc>
<doc id="246817" url="https://ta.wikipedia.org/wiki?curid=246817" title="உத்தரப் பிரதேச மாவட்டப் பட்டியல்">
உத்தரப் பிரதேச மாவட்டப் பட்டியல்

உத்தரப் பிரதேச மாநிலம் நிர்வாகத்தின் பொருட்டு 18 நிர்வாகக் கோட்டங்களாகவும், 70 வருவாய் மாவட்டங்களாக பிரிக்கப்பட்டுள்ளது.

உத்தரப் பிரதேசம் மாநிலத்தின் 18 நிர்வாகக் கோட்டங்களின் கீழ், 70 வருவாய் மாவட்டங்கள் அமைந்துள்ளன. நிர்வாகக் கோட்டங்கள் விவரம். 

உத்தரப் பிரதேசம் 70 மாவட்டங்களாக பிரிக்கப்பட்டுள்ளது. இந்த 70 மாவட்டங்கள் 18 கோட்டங்களில் அடங்கும். 


</doc>
<doc id="246824" url="https://ta.wikipedia.org/wiki?curid=246824" title="கன்னன்குளம்">
கன்னன்குளம்

கன்னன்குளம் என்பது இந்தியாவில் தமிழ்நாடு மாநிலத்தில் திருநெல்வேலி மாவட்டத்தில் இராதாபுரம் வட்டத்தில் வள்ளியூர் ஊராட்சி ஒன்றியத்தில் லெவிஞ்சிபுரம் ஊராட்சிக்கு உட்பட்ட கிராமமாகும். இது திருநெல்வேலி-கன்னியாகுமரி மாவட்ட எல்லையில் அமைந்துள்ளது.
கன்னன்குளம் அஞ்சல் நிலையம், அரசு ஆரம்ப சுகாதாரநிலையம் ஆகியவையும் இங்கு அமைந்துள்ளன.

இது கன்னியாகுமரி-தூத்துக்குடி நெடுஞ்சாலையில் கன்னியாகுமரியிலிருந்து சுமார் 15 கி.மீ. தொலைவில் அமைந்துள்ளது. இது கூடன்குளம் அணுமின்நிலையத்தின் மிக அருகாமையில் இந்து மகா சமுத்திரத்தின் கடற்கரை ஓரம் அமைந்துள்ளது.
பெரும்பாலான மக்கள் விவசாய முக்கிய தொழிலாக கொண்டுள்ளனர். முக்கிய பயிர்களாக பிச்சி, மல்லி பூக்கள் பயிர்களாக பயிரிடப்படுகின்றன. தென்னை, வாழை, கீரை, நெல், கிழங்குகள் போன்றவையும் பயிரிடப்படுகின்றனர்.
தமிழ்நாடு கபடி அணியில் இடம்பெற்றுள்ள விஜின் என்பவர் இவ்வூரை சார்ந்தவர் என்பது குறிப்பிடத்தக்கது.

இது 1964-ம் ஆண்டு பிச்சை நாடார் என்பவரால் ஆரம்பிக்கப்பட்டது.



</doc>
<doc id="246827" url="https://ta.wikipedia.org/wiki?curid=246827" title="வாதரவத்தை">
வாதரவத்தை

வாதரவத்தை, இலங்கையின் யாழ்ப்பாண மாவட்டத்தில் வலிகாமப் பிரிவில் உள்ள வலிகாமம் கிழக்கு பிரதேசச் செயலாளர் பிரிவில் உள்ள ஒரு ஊர் ஆகும்.



</doc>
<doc id="246828" url="https://ta.wikipedia.org/wiki?curid=246828" title="அபிதா">
அபிதா

அபிதா ஒரு இந்தியத் திரைப்பட நடிகை ஆவார். இவர் கேரளத்தை பூர்வீகமாக கொண்டவர் ஆவார். இவர் தமிழ்த் திரைப்படங்களிலும் தமிழ் தொலைக்காட்சித் தொடர்களிலும் நடித்து வருகிறார். விக்ரம் நடித்த சேது திரைப்படத்தில் முக்கிய கதாப்பாத்திரத்தில் நடித்ததன் மூலமாகவும், சன் தொலைக்காட்சியில் 2007 முதல் 2013 வரை ஒளிபரப்பான 'திருமதி செல்வம்' நெடுந்தொடரின் "அர்ச்சனா" கதாப்பாத்திரத்தின் மூலமாகவும் புகழ்பெற்றார்.


</doc>
<doc id="246837" url="https://ta.wikipedia.org/wiki?curid=246837" title="மிதிவெடிகள் தடைக்கான பன்னாட்டு இயக்கம்">
மிதிவெடிகள் தடைக்கான பன்னாட்டு இயக்கம்

மிதிவெடிகள் தடைக்கான பன்னாட்டு இயக்கம் அல்லது கண்ணிவெடிகள் தடைக்கான பன்னாட்டு இயக்கம் ("International Campaign to Ban Landmines" ICBL) தனிநபரெதிர்ப்பு மிதிவெடிகளையும் கொத்துக் குண்டுகளையும் இல்லாத உலகிற்காகவும் இவ்வெடிகளால் பாதிக்கப்பட்டவர்களின் உரிமைகள் காக்கப்படவும் அவர்களுக்கு முழுமையான வாழ்வு அமையவும் பாடுபடும் அரசு சார்பற்ற அமைப்புகளின் கூட்டணியாகும். 

1992ஆம் ஆண்டில் ஒருபோன்ற மனித உரிமைகள் கண்காணிப்பகம், பன்னாட்டு மெடிகோ, பன்னாட்டு மாற்றுத் திறனாளர் அமைப்பு, மனித உரிமைகளுக்கான மருத்துவர்கள், அமெரிக்க முன்னாள் வியத்நாம் வீரர்கள் சங்கம், மிதிவெடி பரிந்துரைக் குழு உள்ளிட்ட ஆறு அமைப்புகள் தங்கள் பொதுவான இலக்குகளை எட்ட ஒருங்கிணைந்து செயல்பட உடன்பட்டன. அப்போது உருவான இக்கூட்டணி வளர்ந்து 100 நாடுகளில் செயல் உறுப்பினர்களைக் கொண்டுள்ளது; பெண்கள், குழந்தைகள், முன்னாள் வீரர்கள், சமயக் குழுக்கள், சுற்றுச்சூழலாளர்கள், மனித உரிமையாளர்கள், ஆயுதக் கட்டுப்பாட்டாளர்கள், அமைதி மற்றும் முன்னேற்றம் குறித்து குவியப்படுத்திய குழுக்களாக இவர்கள் இயங்குகின்றனர். குறிப்பிடதக்கதோர் ஆதரவாளராக டயானா, வேல்ஸ் இளவரசி இருந்தார். 

மிதிவெடி தடுப்பு உடன்பாட்டை (ஒட்டாவா உடன்படிக்கை) உருவாக்குவதில் மேற்கொண்ட முயற்சிகளுக்காக 1997ஆம் ஆண்டில் இந்த அமைப்பிற்கும் இதன் நிறுவன ஒருங்கிணைப்பாளரான, ஜோடி வில்லியம்சிற்கும் இணையாக அமைதிக்கான நோபல் பரிசு வழங்கப்பட்டது. ஒட்டாவா உடன்படிக்கையின்படி கண்ணிவெடிகளின் பயன்பாடு, தயாரிப்பு, சேமிப்பு, மாற்றுகை தடை செய்யப்படுகின்றது. இந்த உடன்பாடு கண்டமை இந்த இயக்கத்தின் மிகப்பெரும் வெற்றியாக கருதப்படுகின்றது.




</doc>
<doc id="246839" url="https://ta.wikipedia.org/wiki?curid=246839" title="சீதாமர்கி கோயில்">
சீதாமர்கி கோயில்

சீதாமர்கி கோயில் பீகார் மாநிலத்திலுள்ள சீதாமர்கி மாவட்டத்தில் உள்ளது.

அலகாபாத்துக்கும் வாரணாசிக்கும் இடையேயுள்ள சீதாமர்கி என்னுமிடத்தில் சீதைக்கான கோயில் உள்ளது.

வால்மீகி ஆசிரமத்தில் லவன், குசன் வளரும்போது, இராமர் அனுப்பிய அசுவமேத யாகக் குதிரை இவ்விடத்திற்கு வந்ததாகவும், அது இராமர்க்குரியது எனத் தெரியாமல் லவன், குசன் அதனைக் கட்டிவைத்ததாகவும், அதனை விடுவிக்க ராமர் வந்ததாகவும், அப்போது இராமருக்கும் லவன், குசன் ஆகியோருக்கும் இடையே சண்டை நடந்ததாகவும், அப்போது சீதை வெளியே வந்து இராமரிடம் பிள்ளைகளைப் பற்றிக் கூறிவிட்டு, பிள்ளைகளை ராமரிடம் ஒப்படைத்துவிட்டு பூமிக்குள் சென்றதாகவும் வாய்மொழியாக ஒரு கதையை அங்கு கூறுகின்றனர். இந்த இடம் சீதாமடி எனப்படுகிறது.

அழகான மரங்கள் சூழ்ந்திருக்க சுற்றிலும் நீர்நிலையோடு அமைந்துள்ள இக்கோயிலின் வளாகத்தில் சீதையின் கதையைக் கூறும் பல சிற்பங்களும் ஓவியங்களும் மிகவும் நேர்த்தியாக கலையம்சத்தோடு அமைக்கப்பட்டுள்ளன.



</doc>
<doc id="246878" url="https://ta.wikipedia.org/wiki?curid=246878" title="தமிழகத்தில் இலங்கைத் தமிழ் அகதிகள்">
தமிழகத்தில் இலங்கைத் தமிழ் அகதிகள்

தமிழகத்தில் இலங்கைத் தமிழ் அகதிகள் என்பது இலங்கையில் நடைபெற்ற உள்நாட்டு போரின் போது பாதிக்கப்பட்டு தங்கள் உடைமைகளை இழந்து, அகதிகளாக தமிழகத்திற்கு வருகை தந்த இலங்கைத் தமிழர்களை குறிப்பதாகும். இலங்கையில் இரு வகையான தமிழர்கள் உள்ளனர். 1.பூர்வீகத் தமிழர்கள். 2. ஆங்கிலேயர் ஆட்சிக் காலத்தில், தமிழகத்தில் இருந்து இலங்கையின் மலையகப் பகுதிகளில் தேயிலைத் தோட்டங்களை உருவாக்கவும், பராமரிக்கவும் அழைத்துச் செல்லப்பட்ட மலையகத் தமிழர்கள். 2012 ஆம் ஆண்டு இலங்கை அரசின் மக்கள் தொகை கணக்கின் படி இந்தியப் பூர்வீகத் தமிழர்கள் 839,504 பேரும், இலங்கையின் பூர்வீகத் தமிழர்கள் 2,269,266 பேரும் இலங்கையில் வசித்து வருகின்றனர். 

இலங்கையில் ஏற்பட்ட இன மோதல்களின் தொடர்ச்சியாக உயிரைக் காத்துக் கொள்வதற்காக எந்த வித பாதுகாப்புமில்லாத மீன்பிடிப் படகுகளில் 1983ம் ஆண்டு முதன் முதலில் அகதியாக இந்தியா நோக்கி தமிழர்கள் வந்தனர். வசதி வாய்ப்புள்ள சிலர் விமானம் மூலமும் தமிழகத்திற்கு வருகை தந்தனர். தொடர்ந்து 1983-1987, 1989-1991, 1996-2003, 2006-2010 ம் ஆண்டுகளிலும் தமிழர்கள் அகதிகளாக தமிழகம் நோக்கி வந்தனர். தமிழக மறுவாழ்வுத்துறை அலுவலகத்தின் கணக்கின் படி இக்காலப்பகுதியில் மொத்தமாக 3,03,076 பேர் இலங்கையில் இருந்து அகதிகளாக தமிழகம் நோக்கி வந்துள்ளனர். 

அகதிகளாக தமிழகத்திற்கு வருகை தரும் இலங்கைத் தமிழர்களுக்காக மண்டபத்தில் ஏற்கனவே ஆங்கிலேயர் ஆட்சிக் காலத்தில் அமைக்கப்பட்டிருந்த முகாம் தற்காலிக இடைத்தங்கல் முகாமாக மாற்றப்பட்டது. அகதியாக வரும் மக்களை இங்கு வைத்து அவர்கள் உண்மையான அகதிகள் தானா என்பதை உறுதி செய்த பின்னர் தமிழகத்தின் பல்வேறு பகுதிகளிலும் அமைக்கப்பட்ட தற்காலிக முகாம்களுக்கு அனுப்பி வைக்கப்பட்டனர். போராளிக் குழுக்களைச் சார்ந்தவர்கள் எனச் சந்தேகிக்கப்படும் பட்சத்தில் மண்டபத்தில் உள்ள தடுப்பு முகாம்களிலோ அல்லது செங்கல்பட்டு மற்றும் பூந்தமல்லியில் இருந்த சிறப்பு முகாம்களிலோ தடுத்து வைக்கப்பட்டனர். தமிழகத்தில் மண்டபம், கொட்டப்பட்டு ஆகியவை இடைத்தங்கல் முகாம்களாக அமைக்கப்பட்டு தற்போது தற்காலிக முகாம்களாக மாற்றப்பட்டுள்ளது. சென்னையில் உள்ள கும்முடிப்பூண்டி, புழல், ஈரோட்டில் உள்ள பவாணிசாகர், திருச்சியில் உள்ள கொட்டப்பட்டு, வாழவந்தான்கோட்டை, இராமநாதபுரத்தில் உள்ள மண்டபம் ஆகிய முகாம்கள் அளவில் பெரிய முகாம்கள் ஆகும். இங்கு ஒவ்வொரு முகாமிலும் சுமார் 500 முதல் 1500 குடும்பங்கள் வரை தங்க வைக்கப்பட்டுள்ளனர்.
ஓரளவு பொருளாதார வசதியுடன் வருகை தந்தவர்கள் காவல்துறைப் பதிவுடன் முகாம்களுக்கு வெளியே சென்று வசிக்க அனுமதிக்கப்பட்டனர். இவர்கள் குறிப்பிட்ட காலத்திற்கு ஒரு முறை காவல் நிலையம் அல்லது மாவட்ட நிர்வாகத்திடம் தங்களது பதிவுகளை அல்லது அனுமதிகளை புதுப்பித்துக் கொள்ள அறிவுறுத்தப்பட்டனர்.

தற்போது தமிழகத்தில் உள்ள 110 முகாம்களில் சுமார் 20 ஆயிரம் குடும்பங்களைச் சார்ந்த 65000 பேர் வசித்து வருகின்றனர். இவர்களைத் தவிர முகாம்களுக்கு வெளியே சுமார் 35000 பேர் வசித்து வருகின்றனர்.

தமிழகத்தைப் பொறுத்தவரை எந்தக் கட்சி ஆட்சிக்கு வந்தாலும் இலங்கைத் தமிழர்களுக்கு பாராபட்சம் காட்டாமல் முடிந்த வரை உதவித் திட்டங்களை அறிவித்து செயல்படுத்தியுள்ளன.

முகாம்களில் மக்கள் வசிப்பதற்கு ஆரம்பத்தில் பத்துக்கு பத்து என்ற அளவில் தற்காலிக குடியிருப்புகள் ஏற்படுத்திக் கொடுக்கப்பட்டது. தொடர்ந்து வந்த காலங்களில் அவை ஓரளவு நிரந்தர வீடுகளாக அமைத்துக் கொடுக்கப்பட்டது. இருப்பினும் இது அனைத்து முகாம்களிலும் முழுமையாக நடைபெறவில்லை. இன்னும் ஒரு சில முகாம்களிலும் வீடுகளின் தேவை இருந்து கொண்டுதான் உள்ளது. அரசும் தொடர்ந்து வீடுகள் அமைப்பு, திருத்தம் போன்ற பணிகளை செய்து கொண்டிருக்கிறது.
ஒரு சில முகாம்களில் தொண்டு நிறுவனங்களுடன் இணைந்தும் வீடுகள் அமைத்துக் கொடுத்தல் மற்றும் திருத்தப் பணியினை அரசு மேற்கொண்டது. உதாரணமாக திருநெல்வேலியில் கங்கைகொண்டான் என்னும் இடத்தில் பலநோக்கு சமூக சேவை மையத்துடன் இணைந்து புதிய நிரந்தர வீடுகள் அமைத்துக் கொடுக்கப்பட்டுள்ளது. இதே போல திண்டுக்கல் மாவட்டம் பழனி அருகே சிவகிரிப்பட்டியில் ஆபர் என்னும் நிறுவனத்தினாலும், சிவகங்கை மாவட்டம் கௌரிப்பட்டி என்னும் இடத்தில் அட்ரா இந்தியா என்னும் நிறுவனத்தினாலும் நிரந்தர வீடுகள் அமைத்துக் கொடுக்கப்பட்டுள்ளது.
கழிவறை மற்றும் குழியலறைகளைப் பொறுத்தவரையில் அரசு மட்டுமின்றி முகாம்களில் பணியாற்றிடும் தொண்டு நிறுவனங்களின் மூலமும் செய்து கொடுக்கப்பட்டுள்ளது. 
நீர் தேவையும் இயன்றவரை அரசினால் முழுமையாக செய்து கொடுக்கப்பட்டுள்ளது.
வீடுகள், சுகாதார வசதி மற்றும் நீர் வசதிகளைப் பொறுத்தவரையில் சில இடங்களில் தேவைகள் இருப்பினும் உள்ளூர் மக்களுடன் ஒப்பிடும் போது ஓரளவு மேம்பட்ட நிலையே அகதி முகாம்களில் காணப்படுகிறது.

அகதி மக்கள் பயன்படுத்திடுவதற்காக இலவச மின்சாரம் வழங்கப்படுகிறது. மின்சாரத்திற்கான செலவினங்களை தமிழக மறுவாழ்வுத்துறையே ஏற்றுக் கொண்டுள்ளது..

இலங்கைத் தமிழர்கள் தங்களது அன்றாட தேவைகளைப் பூர்த்தி செய்து கொள்வதற்காக அரசினால் 1990ம் ஆண்டுகளில் மாதம் ஒன்றிற்கு ரூ.144 ஆக கொடுக்கப்பட்ட உதவித் தொகை தொடர்ந்து வந்த காலங்களில் 288, 400 என மாற்றம் செய்யப்பட்டு தற்போது, குடும்பத் தலைவர் ஒருவருக்கு ரூ.1000ம், 12 வயதிற்கு மேற்பட்ட குடும்பத் தலைவர் அல்லாதவர்களுக்கு ரூ.750ம் 12 வயதிற்கு கீழே உள்ள குழந்தைகளுக்கு ரூ.400ம் ஆக வழங்கப்படுகிறது. 

மானிய விலை உணவுப் பொருட்களைப் பொறுத்த வரையில் எட்டு வயது பூர்த்தியடைந்தவர்களை பெரியவர்கள் எனக் கணக்கில் கொண்டு பெரியவர்களுக்கு மாதாந்தம் 12 கிலோ அரிசியும் குழந்தைகளுக்கு மாதாந்தம் ஆறு கிலோ அரிசியும் இலவசமாக வழங்கப்படுகிறது. போக்குவரத்துச் செலவினங்களுக்காக மட்டும் 57 பைசா என்ற வகையில் அரிசிக்கு மக்களிடம் இருந்து பணம் பெறப்பட்டது. ஆனால் தற்போது ஒரு குடும்பத்திற்கு 20 கிலோ வரையிலும் முற்றிலும் இலவசமாகவே வழங்கப்படுகிறது. மிகுதியான அரிசிக்கு மட்டும் இந்தத் தொகை பெறப்படுகிறது. 

மண்ணென்ணெய், சீனி, கோதுமை, பாமாயில், உளுந்து, பருப்பு போன்ற ஏனைய பொருட்களும் சராசரி தமிழக ரேசன் அட்டைதாரர்களுக்கு வழங்கப்படும் மானிய விலையிலேயே வழங்கப்படுகிறது. இவற்றில் மண்ணென்ணெய் மற்றும் சீனி மட்டுமே ஆரம்ப காலங்களில் அகதி மக்களுக்கு வழங்கப்பட்டு வந்தது. ஏனைய பொருட்கள் அனைத்தும் கடந்த சில வருடங்களாகவே அகதி மக்களுக்கும் விரிவுபடுத்தப்பட்டு வழங்கப்படுகிறது.

ஆண்டிற்கொருமுறை அரசினால் துணிமனிகள் வழங்கப்பட்டு வந்தது. கடந்த சில ஆண்டுகளாக துணிமனிகளின் மதிப்பிற்கான கூப்பன் மக்களுக்கு வழங்கப்பட்டு அவற்றைக் கொண்டு கோ-ஆப் டெக்ஸ் சில் மக்கள் தங்களுக்கு வேண்டிய துணிகளை எடுத்துக் கொள்வதற்கு வழி செய்து கொடுக்கப்பட்டுள்ளது. ஆண்கள் எனில் வேட்டி, துண்டு, பணியன், பாய், பெட்சீட் போன்றவை வாங்குவதற்கும், பெண்கள் எனில் சேலை, பாவாடை, ஜாக்கெட், பெட்சீட், துண்டு, பாய் போன்றவை வாங்குவதற்கும் அரசினால் நிர்ணயிக்கப்பட்ட விலையில் கூப்பன்கள் வழங்கப்படுகிறது. இதே போன்று சிறுவர்களுக்கும் அவர்களுக்குரிய ஆடைகள் வாங்குவதற்கான கூப்பன்கள் வழங்கப்படுகிறது. இவற்றைக் கொண்டு மக்கள் தங்களுக்குத் தேவையான ஆடைகளை வாங்கிக் கொள்ள இயலும்.
இரண்டு வருடத்திற்கு ஒரு முறை அரசினால் ரூ.250 மதிப்புள்ள அலுமினிய பாத்திரங்கள் வழங்கப்படுகிறது.

இவை தவிர தமிழக மக்களுக்கு நடைமுறைப்படுத்தப்படும் அரசின் பெரும்பாலான சமூக நலப் பாதுகாப்பு நலத்திட்டங்கள் இலங்கைத் தமிழர்களுக்கும் விரிவுபடுத்தப்பட்டுள்ளது. அவற்றில் சில…


இலங்கையில் இருந்து அகதியாக வரும் மாணவர்கள் எந்த வித உரிய ஆவணங்களும் இல்லாமல் பெற்றோர்கள் வழங்கும் உறுதி மொழியின் அடிப்படையில் பள்ளித் தலைமையாசிரியரின் ஒப்புதலுடன் பள்ளிகளில் சேர்த்துக் கொள்ளப்பட்டனர். ஆரம்பக் கல்வி முதல் 12ம் வகுப்பு வரையில் அரசுப் பள்ளிகளில் இலவசமாக கல்வியைத் தொடர அனுமதிக்கப்பட்டனர். தமிழக மாணவர்களுக்கு வழங்கப்படும் இலவச பாடப்புத்தகம், குறிப்பேடுகள், மிதிவண்டி, மடிக்கணினி போன்றவையும் அகதி மாணவர்களுக்கும் வழங்கப்பட்டது.

கல்லூரிக் கல்விக்கு ஆரம்ப காலத்தில் சிறப்பு இட ஒதுக்கீடு வழங்கப்பட்டு பொறியியல் கல்வியில் பத்து இடங்கள், மருத்துவ கல்வியில் பத்து இடங்கள், சட்டப் படிப்பில் ஐந்து இடங்கள், வேளாண் கல்லூரியில் ஐந்து இடங்கள், பல்தொழிற்நுட்பக் கல்லூரியில் 20 இடங்கள் என அகதி மாணவர்களுக்கு வாய்ப்புகள் வழங்கப்பட்டது. 

ஆனால் சென்னை உயர் நீதிமன்றத்தில் தொடரப்பட்ட ஒரு வழக்கில் வழங்கப்பட்ட தீர்ப்பையடுத்து இந்த சிறப்பு இட ஒதுக்கீடுகள் நிறுத்தப்பட்டது. சில ஆண்டுகள் இலங்கைத் தமிழ் அகதி மாணவர்கள் பொறியியல் மற்றும் மருத்துவக் கல்வியைத் தொடர இயலாத நிலை இருந்தது. தொடர்ந்து வந்த காலங்களில் தமிழக அரசின் உதவியோடு பொறியியல் கல்விக்கான வாய்ப்புகள் கிடைக்கப்பெற்றாலும் இன்று வரை அரசு மருத்துவக் கல்லூரிகளில் இலங்கைத் தமிழ் அகதி மாணவர்கள் சேர்த்துக் கொள்ளப்படுவது இல்லை. ஒரு சில மாணவர்கள் மட்டும் தனியார் மருத்துவக் கல்லூரிகளில் பயின்று வருகின்றனர்.

தமிழ்நாட்டில் பள்ளிக் கல்வியை நிறைவு செய்யும் இலங்கைத் தமிழ் அகதி மாணவர்களும் பொறியியல் கல்லூரிகளுக்கான பொதுக் கலந்தாய்வில் பொதுப் பிரிவின் கீழ் கலந்து கொள்ளலாம் என்று தமிழக அரசினால் உத்தரவிடப்பட்டது. இதனைத் தொடர்ந்து தகுதியுள்ள இலங்கைத் தமிழ் அகதி மாணவர்கள் பொறியியல் கல்விக்கான பொதுக் கலந்தாய்வில் கலந்து கொண்டு பொறியியல் கல்வியைத் தொடர்ந்து வருகின்றனர்.


அகதி மக்களுக்கு என சிறப்பு வேலை வாய்ப்புகள் எதுவும் அரசினால் உருவாக்கிக் கொடுக்கப்படவில்லை. ஆரம்ப காலங்களில் வேலை வாய்ப்பிற்காக முகாமினை விட்டு வெளியே செல்வதற்கான கட்டுப்பாடுகளும் இருந்தது. தற்போது அவை படிப்படியாக குறைந்துள்ளது. முகாம்களின் அமைவிடத்திற்கேற்ப தங்களுக்கு கிடைக்கும் வேலைகளை அகதி மக்கள் செய்து வருகின்றனர். குறிப்பாக வண்ணப் பூச்சுப் பணிகளில் பெரும்பாலான அகதி மக்கள் ஈடுபடுகின்றனர். படித்த சிலர் தனியார் நிறுவனங்களில் பணி புரிகின்றனர். அகதி மக்களுக்கு அரசு வேலை வாய்ப்புக்கான அனுமதிகள் இல்லை. சில நேரங்களில் தகுதி இருந்தும் கூட தனியார் நிறுவனங்களில் அகதி என்ற காரணத்தினால் வேலை வாய்ப்பு மறுக்கும் சம்பவங்களும் உண்டு. முகாம்களில் பணியாற்றி வரும் தொண்டு நிறுவனங்கள் சில தொழிற்பயிற்சிகள் வழங்கி சிறு தொழில் முயற்சிகளுக்கான உதவிகள் வழங்குகின்றன. 

ஆரம்ப காலங்களில் அகதி மக்கள் குடியிருப்புகள் பாதுகாப்பு வலயங்கள் போன்றே இயங்கின. ஒவ்வொரு முகாமிலும் காவல்துறை அலுவலர்கள், புலனாய்வுத்துறை அலுவலர்கள் இருப்பார்கள். அவர்களின் அனுமதி பெற்றே வெளியே செல்ல வேண்டும். மாலைக்குள் இருப்பிடம் திரும்ப வேண்டும் போன்ற கட்டுப்பாடுகள் இருந்தது. காலப்போக்கில் கட்டுப்பாடுகள் குறைந்து, அகதி மக்களும் தமிழக மக்களைப் போன்றே நடமாடும் நிலை ஏற்பட்டிருந்தாலும் கூட, இன்றும் அகதி மக்களை அரசு அதிகாரிகள் தணிக்கை என்னும் கணக்கெடுக்கும் முறை நடைமுறையில் உள்ளது. ஒவ்வொரு மாதமும் முதல் மற்றும் மூன்றாம் ஞாயிற்றுக் கிழமைகளில் முகாம் வருவாய் ஆய்வாளர் மற்றும் புலனாய்வுத் துறையினரால் அகதி மக்கள் கணக்கெடுப்பு நடைபெறும். இதில் அனைத்து மக்களும் தவறாது சமூகமளிக்க வேண்டும். இன்றும் சில முகாம்களில் முகாம்களுக்குள்ளேயே புலனாய்வுத்துறை, காவல்துறை போன்றோரின் கண்காணிப்பு உள்ளது. அகதி மக்கள் முகாமினை விட்டு வெளியூர்களுக்கு செல்வதாயின் வட்டாட்சியரிடம் அனுமதி பெற்றே செல்ல வேண்டும்.

இலங்கைத் தமிழ் அகதி மக்களுக்கு அவர்களின் அடிப்படை விபரங்கள் மற்றும் குடும்ப புகைப்படத்துடன் கூடிய குடும்ப அடையாள அட்டைகள் வழங்கப்பட்டது. அகதியாக மண்டபம் முகாமில் பதிவு செய்யப்பட்ட உடனே இத்தகைய அடையாள அட்டைகள் வழங்கப்படும். கடந்த 2007ம் ஆண்டு முதல் முகாம்களில் உள்ள அகதி மக்களுக்கு தனிநபர் அடையாள அட்டைகள் வழங்கப்பட்டது. அகதி மக்களின் விபரங்கள் முழுமையாக சேகரிக்கப்பட்டு தேசிய தகவல் மையத்தின் உதவியுடன் அடையாள அட்டைகள் தயாரிக்கப்பட்டு மறுவழ்வுத்துறை மற்றும் மாவட்ட நிர்வாகத்தின் மூலம் வழங்கப்பட்டுள்ளது. 

இந்திய அரசின் திட்டமான ஆதார் அடையாள அட்டைகள் வழங்கும் திட்டத்தின் கீழும் அடையாள அட்டைகள் இலங்கைத் தமிழ் அகதி மக்களுக்கும் பதிவு செய்து வழங்கப்பட்டுள்ளது.

இலங்கைத் தமிழ் அகதி மக்களிடையே பணி செய்வதாயின் தமிழக அரசின் மறுவாழ்வுத்துறை அனுமதி பெற்றே பணிகளைத் தொடர முடியும். அந்த வகையில் பல்வேறு தொண்டு நிறுவனங்கள் தமிழக அரசின் மறுவாழ்வுத்துறையின் அனுமதியுடன் இலங்கைத் தமிழ் அகதி மக்களுக்கு மறுவாழ்வுப் பணிகளை செய்து வருகின்றன. அவற்றுள் குறிப்பிடத் தக்கவை,

ஈழ ஏதிலியர் மறுவாழ்வுக் கழகம் என்பது இலங்கைத் தமிழ் அகதி மக்களுக்காக இலங்கைத் தமிழ் மக்களால் நடத்தப்பட்டு வரும் தொண்டு நிறுவனம் ஆகும். ஆரம்ப காலம் முதலே இலங்கைத் தமிழ் அகதி முகாம்களில் பணி செய்து வருகிறது. குழுக் கட்டமைப்புகள், கல்விக்கான உதவிகள், சுய உதவிக் குழுக்களை உருவாக்குதல், சான்றிதழ்கள் தொடர்பான விழிப்புணர்வு என்ற வகையில் இதன் பணிகள் உள்ளன.

ஜே.ஆர்.எஸ் ம் ஆரம்ப காலம் தொட்டே இலங்கைத் தமிழ் அகதி மக்களுக்காக பணியினைச் செய்து வருகிறது. இது முகாம்களில் மாலைநேரக் இலவச பயிற்சி மையங்களை நடத்தி வருகிறது.

அட்ரா இந்தியா – இந்நிறுவனம் 2004ம் ஆண்டிற்குப் பின்னரே அகதி முகாம்களில் பணியாற்றத் தொடங்கியது. இருப்பினும் இந்நிறுவனம் முகாம்களில் கழிவறைகள் அமைப்பு, நிரந்தர வீடுகள் அமைப்பு போன்ற பணிகளுக்கு முக்கியத்துவம் கொடுத்து தனது பணிகளை மேற்கொண்டது. தற்போது வாழ்வாதாரத்தை மேம்படுத்துவதற்கான பயிற்சிகள், கடன் உதவிகள் போன்ற திட்டங்களை நடைமுறைப்படுத்தி வருகிறது.

லெபரா இந்தியா – குழந்தைகள் ஊட்ட நலத்திட்டத்தை செயற்படுத்தி வருகிறது. குழந்தைகளுக்கான ஊட்டச்சத்து உணவுகள் வழங்குதல், கல்விக்கான உபகரணங்கள் வழங்குதல் போன்ற பணிகளை மேற்கொண்டு வருகிறது. 

பல்நோக்கு சமூக சேவை மையங்கள் தங்கள் அமைவிடத்திற்கு அருகில் உள்ள முகாம்களில் தங்களது நிதி வளத்திற்கு ஏற்ப தங்களால் இயன்ற பணிகளை செய்து வருகின்றனர். வீடமைப்பு, கழிவறை அமைப்பு, தொழிற்பயிற்சிகள் என்பன இவற்றின் பணிகளில் குறிப்பிடத்தக்கவை.

இந்தியாவைப் பொறுத்தவரையில் அகதிகளுக்கு மத்திய அரசு உதவிகளைப் பெற்று மாநில அரசே அவர்களை பராமரித்து வருகின்றது. அகதி மக்களுக்கான செயல் திட்டங்களை மாநில அரசு நடைமுறைப்படுத்தி அவற்றை மத்திய அரசுக்கு சமர்ப்பித்து உரிய செலவினத்தை பெற்றுக் கொள்ளும் முறை பின்பற்றப்படுகிறது. இருப்பினும் இலங்கைத் தமிழர்களின் நலன்களைப் பொறுத்தவரையில் மத்திய அரசின் உதவி மட்டுமின்றி பல்வேறு திட்டங்களில் மாநில அரசும் தனது முழுமையான பங்களிப்பை வழங்கி வருகின்றது.

தமிழக அரசின் மறுவாழ்வுத்துறை அலுவலகம் சென்னையில் உள்ள எழிலகத்தின் நான்காம் தளத்தில் அமைந்துள்ளது. இங்கு மறுவாழ்வுத்துறை ஆணையர் மற்றும் பிற அலுவலர்கள் உள்ளனர். மறுவாழ்வுத்துறையின் கீழ் ஒவ்வொரு மாவட்டத்திலும் மாவட்ட ஆட்சியர், மாவட்ட ஆட்சியரின் நேர்முக உதவியாளர் (பொது), அகதிகளுக்கென சிறப்பு வட்டாட்சியர் போன்றோர் அகதி மக்களுக்கான பொறுப்பாக உள்ளனர். மேலும் முகாம்கள் அமைந்துள்ள தாலுக்காவினைச் சார்ந்த வட்டாட்சியரின் கண்காணிப்பில் முகாம்கள் இருக்கும். ஒவ்வொரு முகாமிற்கும் அகதிகள் பணிகளை மேற்கொள்வதற்கென வருவாய் ஆய்வாளர்கள் நியமிக்கப்பட்டுள்ளனர்.


</doc>
<doc id="246885" url="https://ta.wikipedia.org/wiki?curid=246885" title="தாத்தா">
தாத்தா

தாத்தா ("grandfather") என்பது உறவுமுறையைக் குறிக்கும் பெயர்ச்சொல்லாகும். தாய் மற்றும் தந்தையின் தந்தை தாத்தா என்ற உறவுமுறை பெயரால் அழைக்கப்படுகிறார்.

தென்னிலங்கை முசுலிம்களிடையே தாத்தா என்ற சொல் தமக்கையைக் குறிக்கப் பயன்படுத்தப்படுகிறது. இதில் முதலாவது தா எழுத்து வந்தான் என்பதில் வரும் "தா" போன்று மொழியப்படுகிறது.

கூட்டுக்குடும்ப வாழ்க்கை முறையில் குடும்பத்தின் தலைவனாக பொதுவாக தாத்தாவே செயல்படுகிறார். கூட்டுக்குடும்ப வாழ்க்கை அரிதாகிவிட்ட இக்காலத்தில் தாத்தாவின் முக்கியத்துவம் மறக்கப்பட்டுவிட்டது. தாத்தா என்பவர் குடும்பத்தில் மிக முக்கியமான நபராக திகழ்கிறார்.

சிங்கள மொழியில் தாத்தா ("තාත්තා") என்பது தந்தையைக் குறிக்கும்.

பேராசிரியர் உ.வே. சாமிநாதன் (உ.வே.சா.) தமிழ்த் தாத்தா என்று அன்புடன் அழைக்கப்படுகிறார்.


</doc>
<doc id="246901" url="https://ta.wikipedia.org/wiki?curid=246901" title="இந்தியப் பகுதிக்கான இடஞ்சுட்டி செயற்கைக்கோள் அமைப்பு-1ஏ">
இந்தியப் பகுதிக்கான இடஞ்சுட்டி செயற்கைக்கோள் அமைப்பு-1ஏ

ஐ.ஆர்.என்.எஸ்.எஸ்-1ஏ (IRNSS-1A) என்பது இந்திய பிராந்திய ஊடுருவும் துணைக்கோள்கள் வரிசையில் முதலாவது செயற்கைக்கோள் ஆகும். இதுபோல் இவ்வரிசையில் மொத்தம் ஏழு செயற்கைக்கோள்களை புவிநிலைச் சுற்றுப்பாதையில் நிலை நிறுத்த இந்திய விண்வெளி ஆய்வு மையம் திட்டமிட்டுள்ளது.

இச்செயற்கைக்கோளை இந்திய விண்வெளி ஆய்வு மையம் 125 கோடி இந்திய ரூபாய் மதிப்பில் உருவாக்கியது. இசஞ்சுட்டும் அமைப்பில் தன்னிறைவு அடையும் பொருட்டு இச்செயற்கைக்கோள் உருவாக்கப்பட்டது.

ஆந்திர பிரதேசம் மாநிலத்தில், சென்னைக்கு 80 கி.மீ. (50 மைல்) வடக்கே அமைந்துள்ள ஸ்ரீஹரிக்கோட்டா நகரத்தில் உள்ள ஏவுதளத்திலிருந்து 1 சூலை 2013 ஆம் ஆண்டு விண்ணில் செலுத்தப்பட்டு வெற்றிகரமாக புவி வட்டப்பாதையில் நிலை நிறுத்தப்பட்டது. இச்செயற்கைக்கோள் முதலில் 26 சூன் 2013 அன்று ஏவத் திட்டமிடப்பட்டு தொழில்நுட்பக் கோளாறு காரணமாய் தாமதமாகியது.


</doc>
<doc id="246904" url="https://ta.wikipedia.org/wiki?curid=246904" title="பெர்ட்ராண்ட் பிக்கார்டு">
பெர்ட்ராண்ட் பிக்கார்டு

பெர்ட்ராண்ட் பிக்கார்டு (Bertrand Piccard) (பிறப்பு: 1 மார்ச் 1958) சுவிட்சர்லாந்து நாட்டு மனநல மருத்துவரும் மற்றும் வான் கப்பல் (Hot air balloon) ஆராய்ச்சியாளரும் ஆவார். 1 மார்ச் 1999ஆம் ஆண்டில், பிரியன் ஜோன்ஸ் என்ற வானோடியுடன், வெப்பக் காற்று பலூனில் (Hot air balloon) (வான் கப்பல்) உலகை வலம் வந்தவர். 

சுவிட்சர்லாந்து, லூசன்னா நகரில் பிறந்தவர். இவரது தாத்தா அகஸ்டி பிக்கார்ட் வான் கப்பலை ஓட்டும் கலையில் நிபுனர். இவரது தந்தை ஜாக்கியுஸ் பிக்கார்ட் ஆழ்கடல் ஆராய்ச்சியாளர்.. சோலார் இம்பல்ஸ் எனும் நிறுவனத்தின் தலைவர் மற்றும் விமானி ஆவார்.

விமானியானா ஆண்ட்ரே போர்ஸ்பெர்க் உடன் இணைந்து, 13 ஆண்டு கால ஆய்வு முடிவில் எவ்வித எரிபொருள் இல்லாமல் சூரிய ஆற்றலால் மட்டுமே இயங்கும் சோலார் இம்பல்சு-2 விமானத்தை வடிவமைத்துள்ளார். 

9 மார்ச் 2015 முதல் இவ்விமானத்தை ஆண்ட்ரே போர்ஸ்பெர்க்கும் தாமும் மாற்றி மாற்றி ஓட்டி, உலகை வலம் வர, அபுதாபியிலிருந்து புறப்பட்டு, மஸ்கட், அகமதாபாத், வாரணாசி, மியான்மர், சீனா,வட அமெரிக்கா, வடஆப்பிரிக்கா அல்லது தெற்கு ஐரோப்பா நாடுகளை, அரபுக் கடல், பசிபிக் பெருங்கடல் மற்றும் அட்லாண்டிக் பெருங்கடல் மேல் பறந்து கடந்து மீண்டும் அபுதாபியில் தரையிறங்க உள்ளனர். 




</doc>
<doc id="246905" url="https://ta.wikipedia.org/wiki?curid=246905" title="இந்தியப் பகுதிக்கான இடஞ்சுட்டி செயற்கைக்கோள் அமைப்பு-1சி">
இந்தியப் பகுதிக்கான இடஞ்சுட்டி செயற்கைக்கோள் அமைப்பு-1சி

ஐ.ஆர்.என்.எஸ்.எஸ்-1சி (IRNSS-1C) என்பது இந்திய பிராந்திய ஊடுருவும் துணைக்கோள்கள் வரிசையில் மூன்றாவது செயற்கைக்கோள் ஆகும். இதுபோல் இவ்வரிசையில் மொத்தம் ஏழு செயற்கைக்கோள்களை புவிநிலைச் சுற்றுப்பாதையில் நிலை நிறுத்த இந்திய விண்வெளி ஆய்வு மையம் திட்டமிட்டுள்ளது.

இச்செயற்கைக்கோளை இந்திய விண்வெளி ஆய்வு மையம் உருவாக்கியது. இடஞ்சுட்டும் அமைப்பில் தன்னிறைவு அடையும் பொருட்டு இச்செயற்கைக்கோள் உருவாக்கப்பட்டது.

ஆந்திர பிரதேசம் மாநிலத்தில், சென்னைக்கு 80 கி.மீ. (50 மைல்) வடக்கே அமைந்துள்ள ஸ்ரீஹரிக்கோட்டா நகரத்தில் உள்ள ஏவுதளத்திலிருந்து 15 அக்டோபர் 2014 ஆம் ஆண்டு விண்ணில் செலுத்தப்பட்டு வெற்றிகரமாக புவி வட்டப்பாதையில் நிலை நிறுத்தப்பட்டது.



</doc>
<doc id="246907" url="https://ta.wikipedia.org/wiki?curid=246907" title="இந்தியப் பகுதிக்கான இடஞ்சுட்டி செயற்கைக்கோள் அமைப்பு-1இ">
இந்தியப் பகுதிக்கான இடஞ்சுட்டி செயற்கைக்கோள் அமைப்பு-1இ

ஐ. ஆர். என். எஸ். எஸ். - 1இ (IRNSS-1E) என்பது மொத்தம் ஏழு செயற்கைக்கோள்களைக் கொண்ட இந்தியப் பகுதிக்கான இடஞ்சுட்டி செயற்கைக்கோள் அமைப்பின் ஐந்தாவது செயற்கைக்கோள் ஆகும். இச்செயற்கைக்கோள் 1425 கிலோகிராம் மேலேற்றல் எடை கொண்டது.

ஆந்திர பிரதேச மாநிலத்தில், சென்னைக்கு 80 கி.மீ. (50 மைல்) வடக்கே அமைந்துள்ள ஸ்ரீஹரிக்கோட்டா நகரத்தில் உள்ள சதீஸ் தவான் விண்வெளி மையத்தின் இரண்டாம் ஏவுதளத்திலிருந்து 20 சனவரி 2016 ஆம் ஆண்டு, இ.சீ.நே. 09:31 மணிக்கு, பி. எஸ். எல். வி. - சி31 ஏவுகலத்தின் மூலம் விண்ணில் செலுத்தப்பட்டு வெற்றிகரமாக துணை புவியிணக்க இடமாற்று சுற்றுப்பாதையில் நிலை நிறுத்தப்பட்டது. பின்னர், செயற்கைக்கோளிலுள்ள திரவ புவிச்சேய்மைநிலை இயக்கியின் உதவியுடன் புவியிணக்கச் சுற்றுப்பாதைக்கு உயர்த்தப்பட்டு நிலை நிறுத்தப்பட்டது.



</doc>
<doc id="246909" url="https://ta.wikipedia.org/wiki?curid=246909" title="இந்தியப் பகுதிக்கான இடஞ்சுட்டி செயற்கைக்கோள் அமைப்பு-1எஃப்">
இந்தியப் பகுதிக்கான இடஞ்சுட்டி செயற்கைக்கோள் அமைப்பு-1எஃப்

ஐ.ஆர்.என்.எஸ்.எஸ்-1எஃப் (IRNSS-1F) என்பது இந்திய பிராந்திய ஊடுருவும் துணைக்கோள்கள் வரிசையில் ஐந்தாவது செயற்கைக்கோள் ஆகும். இதுபோல் இவ்வரிசையில் மொத்தம் ஏழு செயற்கைக்கோள்களை புவிநிலைச் சுற்றுப்பாதையில் நிலை நிறுத்த இந்திய விண்வெளி ஆய்வு மையம் திட்டமிட்டுள்ளது. இச்செயற்கைக்கோள் 2016 ஆம் ஆண்டு ஏவத்திட்டமிடப்பட்டுள்ளது.



</doc>
<doc id="246910" url="https://ta.wikipedia.org/wiki?curid=246910" title="இந்தியப் பகுதிக்கான இடஞ்சுட்டி செயற்கைக்கோள் அமைப்பு-1ஜி">
இந்தியப் பகுதிக்கான இடஞ்சுட்டி செயற்கைக்கோள் அமைப்பு-1ஜி

ஐ. ஆர். என். எஸ். எஸ். - 1ஜி (IRNSS-1G) என்பது மொத்தம் ஏழு செயற்கைக்கோள்களைக் கொண்ட இந்தியப் பகுதிக்கான இடஞ்சுட்டி செயற்கைக்கோள் அமைப்பின் ஏழாவது மற்றும் கடைசி செயற்கைக்கோள் ஆகும். இச்செயற்கைக்கோள் 1425 கிலோகிராம் மேலேற்றல் எடை கொண்டது.

ஆந்திர பிரதேச மாநிலத்தில், சென்னைக்கு 80 கி.மீ. (50 மைல்) வடக்கே அமைந்துள்ள ஸ்ரீஹரிக்கோட்டா நகரத்தில் உள்ள சதீஸ் தவான் விண்வெளி மையத்தின் முதலாம் ஏவுதளத்திலிருந்து 28 ஏப்ரல் 2016 ஆம் ஆண்டு, இ.சீ.நே. 12:50 மணிக்கு, பி. எஸ். எல். வி. - சி33 ஏவுகலத்தின் மூலம் விண்ணில் செலுத்தப்பட்டு வெற்றிகரமாக துணை புவியிணக்க இடமாற்று சுற்றுப்பாதையில் நிலை நிறுத்தப்பட்டது. வரும் நாட்களில், செயற்கைக்கோளிலுள்ள திரவ புவிச்சேய்மைநிலை இயக்கியின் உதவியுடன் புவியிணக்கச் சுற்றுப்பாதைக்கு உயர்த்தப்பட்டு நிலை நிறுத்தப்படும்.



</doc>
<doc id="246911" url="https://ta.wikipedia.org/wiki?curid=246911" title="மைசூர் ஸ்டேட் வங்கி">
மைசூர் ஸ்டேட் வங்கி

மைசூர் ஸ்டேட் வங்கி (ஆங்கிலம்:State Bank of Mysore) அல்லது ஸ்டேட் பாங்க் ஆஃப் மைசூர் என்பது இந்தியாவின் தேசியமயமாக்கப்பட்ட 26 வங்கிகளில் ஒன்றாகும். இது, இந்தியாவின் மிகப்பெரிய மற்றும் மிகமுக்கியமான வங்கியான பாரத ஸ்டேட் வங்கியின் துணை வங்கியாகும். இவ்வங்கி பெங்களூருவைத் தலைமையிடமாகக் கொண்டு செயல்பட்டு வருகிறது.
2016 ஆம் ஆண்டில், மைசூர் ஸ்டேட் வங்கி உள்ளிட்ட ஐந்து பொதுத்துறை வங்கிகளான பிகானீர் மற்றும் ஜெய்ப்பூர் ஸ்டேட் வங்கி, ஐதராபாத் ஸ்டேட் வங்கி, பாட்டியாலா ஸ்டேட் வங்கி, ஸ்டேட் பேங்க் ஆஃப் திருவிதாங்கூர், மைசூர் ஸ்டேட் வங்கி ஆகிய வங்கிகள், பாரத ஸ்டேட் வங்கியுடன் ஒன்றிணைக்க திட்டமிடப்பட்டது, இதற்கு இந்திய அரசு 2017 பிப்ரவரி 15 ஆம் தேதி ஒப்புதல் அளித்தது. இறுதியாக 2017 மார்ச் 31 அன்று பாரத ஸ்டேட் வங்கியுடன் இணைக்கப்பட்டன.


</doc>
<doc id="246917" url="https://ta.wikipedia.org/wiki?curid=246917" title="ஆண்ட்ரே போர்ஸ்பெர்க்">
ஆண்ட்ரே போர்ஸ்பெர்க்

ஆண்ட்ரே போர்ஸ்பெர்க் (André Borschberg), சுவிட்சர்லாந்து நாட்டு வணிகரும் இராணுவ ஜெட் விமானியும் ஆவார். பெர்ட்ராண்ட் பிக்கார்டை தலைவராகக் கொண்ட சோலார் இம்பல்ஸ் திட்ட நிறுவனத்தின் இணை நிறுவனர் மற்றும் தலைமை நிர்வாக இயக்குனர் ஆவார். 

7 சூலை 2010ஆம் ஆண்டில், சூரிய ஆற்றல் மூலம் இயங்கும் சோலார் இம்பல்ஸ் விமானத்தை, நீண்ட தொலைவிலும் அதிக உயரத்திலும், இரவிலும் பகலிலும் 26 மணி நேரம் வரை பறந்து காட்டி சாதனை படைத்தவர். 

சோலார் இம்பல்ஸ்-1 எனும் சூரிய ஆற்றல் விமானத்தை மூன்று முறை இயக்கிக் காட்டியதன் மூலம், பன்னாட்டு விமான அமைப்பு, இவருக்கு எட்டு விருதுகள் வழங்கி சிறப்பு செய்தது.

9 மார்ச் 2015 முதல் சோலார் இம்பல்சு-2 விமானத்தை பெர்ட்ராண்ட் பிக்கார்டுடன் தாமும், மாறி மாறி ஓட்டிக் கொண்டு, உலகை வலம் வர, அபுதாபியிலிருந்து புறப்பட்டு, மஸ்கட், அகமதாபாத், வாரணாசி, மியான்மர், சீனா,வட அமெரிக்கா, வடஆப்பிரிக்கா அல்லது தெற்கு ஐரோப்பா நாடுகளை, அரபுக் கடல், பசிபிக் பெருங்கடல் மற்றும் அட்லாண்டிக் பெருங்கடல் மேல் பறந்து கடந்து மீண்டும் அபுதாபியில் தரையிறங்க உள்ளனர். 




</doc>
<doc id="246920" url="https://ta.wikipedia.org/wiki?curid=246920" title="மாஸ்டர்ஸ் சன்">
மாஸ்டர்ஸ் சன்

மாஸ்டர்ஸ் சன் இது ஒரு தென் கொரியா நாட்டு தொலைக்காட்சி தொடர் ஆகும். இந்த தொடரை ஜின் ஃயுக் என்பவர் இயக்கியுள்ளார். இந்த தொடரில் கோங் ஹ்யோ-ஜின், சோ ஜி-சுப், எஸ்சிஓ இன்-குக், கிம் யூ-ரி உள்ளிட்ட பலர் நடித்துள்ளார்கள். 

இந்த தொடர் ஆகஸ்ட் 7, 2013ஆம் ஆண்டு முதல் அக்டோபர் 3, 2013ஆம் ஆண்டு வரை தென் கொரியா நாட்டு நேரப்படி புதன் மற்றும் வியாழக்கிழமை இரவு 21:55 மணிக்கு ஒளிபரப்பாகி 17 அத்தியாயங்களுடன் நிறைவடைந்தது.

இந்த தொடரை தமிழ் மொழியில் கே-தொடர்கள் என்ற பெயரில் மொழி மாற்றம் செய்யப்பட்டு 23 மார்ச் 2015ஆம் ஆண்டு முதல் 1 மே 2015ஆம் ஆண்டு வரை திங்கள் முதல் வெள்ளி வரை தினமும் இரவு 7:30 மணிக்கு புதுயுகம் தொலைக்காட்சியில் ஒளிபரப்பானது.




</doc>
<doc id="246923" url="https://ta.wikipedia.org/wiki?curid=246923" title="சென்னகேசவப் பெருமாள் கோயில்">
சென்னகேசவப் பெருமாள் கோயில்

சென்னகேசவப் பெருமாள் கோயில் (Chennakesava Perumal Temple), சென்னை நகரம் உருவாகிக் கொண்டிருந்த காலகட்டத்தில் கட்டபட்டது.. சென்னகேசவப் பெருமாள் கோயில், தேவராஜ முதலியார் தெரு, சௌகார்பேட்டை, சென்னையில் அமைந்துள்ளது. பிரித்தானிய கிழக்கிந்திய நிறுவனம் வழங்கிய நிதி உதவியுடன் கட்டப்பட்ட கோயில்களில் இதுவும் ஒன்று.

இக்கோயிலின் மூலவரான சென்னகேசவப் பெருமாளின் பெயரில், இந்நகரத்திற்கு சென்னப் பட்டிணம் என்று பெயர் வந்தது.

சென்னகேசவப் பெருமாள் கோயில் முதலில் 1646ஆம் ஆண்டில் கட்டப்பட்டது.

தற்போதைய மெட்ராஸ் உயர்நீதிமன்றம் இருக்கும் வளாகத்தில் இருந்த சென்னகேசவப் பெருமாள் கோயில் மற்றும் சென்னமல்லீசுவரர் கோயில் , பிரித்தானிய கிழக்கிந்திய நிறுவனம் தங்களது வணிக வசதிக்காக 1757ஆம் ஆண்டில் இடித்த போது, பொதுமக்கள் ஆவேசமடைந்தனர். பின்னர் கம்பேனி நிறுவனத்தார், மணலி முத்துகிருஷ்ண முதலியாருக்கு இடமும் பொருளும் கொடுத்து, 1762ஆம் ஆண்டில் தற்போது உள்ள இடத்தில் சென்னகேசவப் பெருமாள் கோயிலும். சென்னமல்லீசுவரர் கோயிலும் அடுத்தடுத்து மீண்டும் கட்டப்பட்டன. இந்த இரண்டு கோயில்களையும் இணைத்து பட்டணம் கோவில் என்று அப்பகுதி மக்கள் அழைக்கிறனர்.



</doc>
<doc id="246932" url="https://ta.wikipedia.org/wiki?curid=246932" title="ஐதரசன் புளோரைடு">
ஐதரசன் புளோரைடு

ஐதரசன் புளோரைடு ("Hydrogen fluoride") என்பது HF என்ற மூலக்கூறு வாய்பாடு கொண்ட ஒரு வேதிச்சேர்மம் ஆகும். தொழில்முறையில் புளோரின் தயாரிப்பதற்கு உதவுகின்ற முதன்மை ஆதாரமாக இந்த நிறமற்ற வாயு அல்லது திரவம் பயன்படுகிறது. நீர்த்த நிலையில் ஐதரோ புளோரிக் அமிலமாகk காணப்படும் இது மருந்து வகைகள் மற்றும் பலபடிகள் (உதாரணம்: டெஃப்ளான்) போன்ற முக்கியமான வேதிப்பொருட்கள் தயாரிப்பில் ஒரு முன்னோடியாக விளங்குகிறது. பெட்ரோலிய வேதிகள் தொழிலில் ஐதரசன் புளோரைடு பரவலாக பயன்படுகிறது. இதுதவிர பல மிகையமிலங்களின் பகுதிப்பொருளாகவும் காணப்படுகிறது. அறை வெப்பநிலைக்கு நெருங்கிய வெப்பநிலையில் ஐதரசன் புளோரைடு கொதிக்கிறது. ஆனால் ஐதரசனின் பிற ஆலைடுகள் குறைந்த வெப்பநிலையிலேயே ஆவியாகின்றன.ஐதரசனின் மற்ற ஆலைடுகள் போலில்லாமல் ஐதரசன் புளோரைடு காற்றைவிட இலேசானதாக உள்ளது மற்றும் நுண்துளைப் பொருட்களின் வழியாக விரைவாக விரவுகிறது.

மிகவும் அபாயம் தரக்கூடிய வாயுவாகவும் அரிப்புத்தன்மையுடன் திசுக்களில் உட்புகுந்து தீங்கு ஏற்படுத்தக் கூடியதாகவும் ஐதரசன் புளோரைடு காணப்படுகிறது. கருவிழிப் படலத்தை வேகமாகச் சிதைத்து குருட்டுத்தன்மையை ஏற்படுத்துகிறது.

நீரற்ற ஐதரசன் புளோரைடை கண்டறிந்த பெருமை பிரெஞ்சு வேதியியலாளர் எட்மாண்டு ஃபிரேமியைச் ( 1814 – 1894 ) சார்ந்ததாகும். புளோரினை தனித்துப் பிரிக்க முயற்சித்தபோது இவர் இதனைக் கண்டறிந்தார். ஆனாலும் 1771 ஆம் ஆண்டில் கார்ல் வில்லெம் சிகில்லே இதனைப் பெருமளவில் தயாரித்துள்ளார். அதுமுதலே இவ்வமிலம் கண்ணாடித் தொழிற்சாலைகளில் பயன்படுத்தப்பட்டுள்ளது என்பது குறிப்பிடத்தக்கது ஆகும்.

அறைவெப்பநிலை அல்லது அதைவிட சற்று கூடுதலான வெப்பநிலையில் ஐதரசன் புளோரைடு நிறமற்ற ஒரு வாயுவாகக் காணப்படுகிறது. அதனுடைய உருகுநிலைக்கு கீழான வெப்பநிலையில் ( -83.6 பாகை செல்சியசு அல்லது – 118.5 பாகை பாரன்ஃகைட் ) ஐதரசன் புளோரைடு கோணல் மாணலான ஐதரசன் புளோரைடு சங்கிலிகளால் உருவான நேர்சாய்சதுர திண்மப் படிகங்களாக உருவாகிறது. குறுகிய 95 பைக்கோமீட்டர் பிணைப்பு நீளம் கொண்ட ஐதரசன் – புளோரின் மூலக்கூறுகள், 155 பைக்கோமீட்டர் இடைவெளியில் அருகிலுள்ள ஐதரசன் புளோரைடு மூலக்கூறுகளுடன் மூலக்கூறிடை பிணைப்பாக இணைக்கப்பட்டுள்ளன. திரவநிலையிலுள்ள ஐதரசன் புளோரைடிலும் குறுகிய நீளம் கொண்ட ஐதரசன் புளோரைடு மூலக்கூறுகளின் சங்கிலிகள் காணப்படுகின்றன. ஒவ்வொரு சங்கிலியும் சராசரியாக ஐந்து அல்லது ஆறு மூலக்கூறு இணைப்புகள் பெற்றுள்ளன.

HF மூலக்கூறுகள் ஐதரசன் பிணைப்புகள் மூலமாக இடைவினை புரிகின்றன. இதன்விளைவாக மற்ற HF மூலக்கூறுகளுடன் சங்கிலித் தொடர்பை உருவாக்குகின்றன. இந்தக் காரணத்தால் ஐதரசன் புளோரைடு, ஐதரசன் குளோரைடு முதலான மற்ற ஐதரசன் ஆலைடுகளை விட அதிகமாக நீரின் செயல்பாடுகளுடன் ஒத்திருக்கிறது. HF மூலக்கூறுகளுக்கு இடையில் உள்ள ஐதரசன் பிணைப்பு திரவநிலை ஐதரசன் புளோரைடிற்கு உயர் பாகுநிலையையும் வாயுநிலை ஐதரசன் புளோரைடிற்கு எதிர்நோக்கும் அழுத்தத்தை விட குறைவான அழுத்தத்தையும் தருகிறது. ஐதரசனின் வலுவான மற்ற ஆலைடுகள் – 85 பாகை செல்சியசு ( -120 பாகை பாரன்ஃகைட்) முதல் – 35 பாகை செல்சியசு ( -30 பாகை பாரன்கீட்டு) வெப்பநிலையில் கொதிக்கும் நிலையில் ஐதரசன் புளோரைடு 20 பாகை செல்சியசு வெப்பநிலை வரையில் கொதிப்பதில்லை.

ஐதரசனின் வலுவான மற்ற ஆலைடுகள் போலன்றி ஐதரசன் புளோரைடு தண்ணீரில் முழுமையாக கலந்து கரைகிறது. மேலும், ஐதரசன் புளோரைடும் தண்ணீரும் இணைந்து பல்வேறு திடநிலை சேர்மங்களை உருவாக்குகின்றன. குறிப்பாக 1:1 விகிதத்திலான சேர்மங்கள் – 40 பாகை செல்சியசு வெப்பநிலை வரையில் உருகுவதில்லை. தூய்மையான ஐதரசன் புளோரைடின் உருகுநிலையைவிட ( - 44 பாகை செல்சியசு ) இது அதிகமாகும்

ஐதரசனின் வலுவான மற்ற ஆலைடுகள் போலன்றி ஐதரசன் புளோரைடு தண்ணீரில் முழுமையாக கலந்து கரைகிறது. மேலும், ஐதரசன் புளோரைடும் தண்ணீரும் இணைந்து பல்வேறு திடநிலை சேர்மங்களை உருவாக்குகின்றன. குறிப்பாக 1:1 விகிதத்திலான சேர்மங்கள் – 40 பாகை செல்சியசு வெப்பநிலை வரையில் உருகுவதில்லை. தூய்மையான ஐதரசன் புளோரைடின் உருகுநிலையைவிட ( - 44 பாகை செல்சியசு ) இது அதிகமாகும்.

ஐதரோகுளோரிக் அமிலம் போன்ற ஐதரசனின் மற்ற ஆலைடு அமிலங்கள் போலில்லாமல் ஐதரசன் புளோரைடு மட்டும் மிகநீர்த்த கரைசலில் வலிமை குறைந்த அமிலமாக உள்ளது. ஐதரசன் – புளோரின் பிணைப்பின் வலிமை இதற்கு ஒரு காரணம் என்றாலும் ஐதரசன் புளோரைடு, தண்ணீர் மற்றும் புளோரின் எதிர்மின் அயனி ஆகியனவற்றின் கொத்தாக இணையும் போக்கும் ஒரு காரணியாகும். அடர்த்தி மிகுந்த கரைசலில் ஐதரசன் புளோரைடு மூலக்கூறுகள் தங்களுக்குள் இணைந்து பைபுளோரைடு (HF) போன்ற பலவணு அயனிகள் மற்றும் புரோட்டான்களை உருவாக்குகிறது. இதன் விளைவாக இதன் அமிலத்தன்மை பேரளவாக அதிகரிக்கிறது . எனவே ஐதரோகுளோரிக் அமிலம், சல்பூரிக் அமிலம்|சல்பூரிக்]] அல்லது நைட்ரிக் அமிலங்கள் அடர் ஐதரோ புளோரிக் அமிலக் கரைசல்களை பயன்படுத்தும்போது புரோட்டான் ஏற்றம் பெறுகின்றன. ஐதரோ புளோரிக் அமிலம் வலிமை குறைந்த அமிலமாக இருந்தாலும் மிகுந்த அரிப்புத்தன்மை உடையதாகவும் நீர் சேர்க்கப்பட்டாலும்கூட கண்ணாடிப் பொருட்களை பாதிக்கக்கூடியதாக உள்ளது. 

புளோரைடு அயனியின் ஐதரசன் பிணைப்பு இடைவினை காரணமாக ஐதரோபுளோரிக் அமிலக் கரைசலின் அடர்த்தியின் அடிப்படையில் அமிலத்தன்மை வேறுபடுகிறது. நீர்த்தக் கரைசல்களான மென் அமிலங்களின் அமிலத்தன்மை எண் மாறிலி Ka = 6.6×10−4 (or pKa = 3.18) ஆகும். மாறாக அதேவேளையில் தொடர்புடைய மற்ற ஐதரசன் ஆலைடு கரைசல்கள் அதாவது வலிமையான அமிலங்களின் அமிலத்தன்மை எண் (pKa < 0) ஆகும். வலிமையான அமிலங்களின் அமிலத்தன்மையைக் கணக்கிட உதவும் ஆம்மெட் அமிலச் செயல்பாடு (H) கணக்கீடுகள் கூறும் அளவைவிட ஐதரசன் புளோரைடின் அடர்த்தியான கரைசல்கள் மிகவும் வலுவான அமிலத்தன்மையுடன் உள்ளன. 100 சதவீத ஐதரோ புளோரிக் அமிலத்தின் ஆம்மெட் மதிப்பு -10.2 மற்றும் – 11 மதிப்பிற்கு இடையில் உள்ளது. சல்பூரிக் அமிலத்தின் ஆம்மெட் மதிப்பு -12 என்பது குறிப்பிடத்தகுந்தது

ஐதரசன் புளோரைடின் கரைசல்கள் வெப்ப இயக்கவியல் அடிப்படையில் இயல்பற்றவை. இவற்றின் செயல்பாடு அவற்றின் செறிவை விட அதிவேகமாக அதிகரிக்கிறது. நீர்த்த கரைசலின் குறைவான அமிலத்தன்மை சிலநேரங்களில் உயர் ஐதரசன் – புளோரின் பிணைப்பு வலிமை காரணமாக, ஐதரசன் புளோரைடின் உள்ளுறை வெப்ப இழப்புடன் இணைந்து புளூரைடு அயனியின் அதிக எதிர்மறை உள்ளுறை வெப்பத்தை குறைத்துவிடுகிறது. எனினும், ஐதரசன் பிணைப்புடன் கூடிய அயனி இரட்டை [H3O+•F−] பெற்றுள்ள முதன்மையான கரைபொருள் வகைகளின் அயனியாக்கத்தை கைகியூர் மற்றும் டர்ரல் இணை தங்களுடைய அகச்சிவப்பு நிறமாலையியல் ஆய்வில் அடுத்தடுத்த சமநிலைகளில் விவரிக்க முடியுமென நிருபித்தனர். 



</doc>
<doc id="246933" url="https://ta.wikipedia.org/wiki?curid=246933" title="புனித ஆரோக்கியநாதர்">
புனித ஆரோக்கியநாதர்

புனித ஆரோக்கியநாதர் அல்லது புனித ரோச் அல்லது புனித ராக் ( 1348 – 15/16 ஆகஸ்ட் 1376/79 (மரபுப்படி 1295 – 16 ஆகஸ்ட் 1327) என்பவர் ஒரு கிறித்தவப் புனிதர் ஆவார். இவரின் விழா நாள் 16 ஆகஸ்ட் ஆகும். ஆங்கிலத்தில் இவரை ராக் என்றும் கிளாஸ்கோ, இசுக்கொட்லாந்தில் ரோலோக்ஸ் என்றும் அழைப்பர். இவர் குறிப்பாக கறுப்புச் சாவுக்கு எதிராகப்பாதுகாவல் அளிப்பவராக நம்பப்படுகின்றார். மேலும் இவர் நாய்களுக்கும், தவறாகக்குற்றம் சாட்டப்பட்டோருக்கும் பாதுகாவலராவார்.

இவர் மஜோர்க்கா பேரரசின் மொன்ட் பெலியரில் சுமார் 1295இல் பிறந்திருக்கக்கூடும். இவரின் தந்தை அந்த நகரின் ஆளுனராவார். இவரின் பிறப்பின்போது இவரின் மார்பில் ஒரு சிலுவை வடிவில் சிவப்பு நிற மச்சம் இருந்ததாக நம்பப்படுகின்றது. இவரின் இருபதாம் அகவைக்குள் இவரின் பெற்றோர் இருவரும் இறந்தனர். இவரின் தந்தை, தாம் இறப்பதற்கு முன், இவரை நகரின் ஆளுனராக்கினார். ஆயினும் தந்தையின் இறப்புக்குப்பின்பு தன் சொத்துக்களை விற்று ஏழைகளுக்கு அளித்தார். தனது ஆளுனர் பதவியினை தன் மாமாவுக்கு அளித்துவிட்டு இத்தாலிக்கு திருப்பயணம் மேற்கொண்டார். அச்சமையம் இத்தாலி கறுப்புச் சாவினால் பாதிக்கப்பட்டிருந்தது. அங்கே பாதிக்கப்பட்ட நோயாளிகளுக்கு இவர் பணிபுரிந்தார். பலரை அச்சமயத்தில் சிலுவை அடையாளம் வரைந்து குணமாக்கினார் என்பர். இத்தாலியினை சுற்றியுள்ள பல ஊர்களில் இவர் சேவை செய்தார்.

பியாசென்சா என்னும் ஊரில் பணியாற்றியபோது இவருக்கு அந்த நோய் பிடித்தது. இதனால் இவர் ஊருக்கு வெளியே காட்டில் வனவாசியாக வாழ்ந்தார். ஒரு புதுமையால் இவரின் வசிப்பிடத்தை அறிந்த காத்ஹார்ட் என்பவர் இவருக்கு உதவினார். நலமடைந்தப்பின்னர், தன் சொந்த ஊர் திரும்பினார். அங்கே தாம் யார் என வெளிப்படுத்தாததால் அவரை ஒற்றர் என தவறாகக் கருதிய அவரின் மாமா இவரை சிறையிலடைத்தார். அச்சிறையிலேயே ஐந்தாண்டுகளுக்குப்பின்னர் இவர் இறந்தார். இவரின் மார்பில் இருந்த மச்சமும், இவரிடம் இருந்த ஒரு ஆவணமும் இவரை நகர மக்களுக்கு அடையாளம் காட்டியது. இவரின் அடக்கச்சடங்கு பொதுநிகழ்வாக நடத்தப்பட்டது. இவரின் இறப்புக்குப்பின்பு பல புதுமைகள் இவரின் பெயரால் நிகழ்ந்தன என்பர்.

1414இல் காண்ஸ்தான்சு பொதுச்சங்கம் கூடியபோது பிளேக் நோய் அந்த நகரினை தாக்கியது. அதனால் அச்சங்கத்தினர் மக்கள் அனைவரும் இவரை நோக்கி மன்றாடப்பணித்தனர். இதனால் விரைவாக நோய் நீங்கியது என்பர். 1485இல் இவரின் மீப்பொருட்கள் வெனிசு நகருக்கு கொணரப்பட்டது. அங்கேயே அவை இன்றளவும் உள்ளது.

இவர் பொதுவாக பிரான்சிஸ்கன் மூன்றாம் சபையின் உறுப்பினர் எனக்கருதப்பட்டாலும், அதனை நிருவ எவ்வகைச்சான்றும் இல்லை. உரோமை புனிதர்கள் பட்டியலில் இவரின் பெயர் திருத்தந்தை பதினான்காம் கிரகோரியால் சேர்க்கப்பட்டது. திருத்தந்தை எட்டாம் அர்பன் 16 ஆகஸ்டுக்கான திருப்புகழ்மாலையில் இவருக்குறியப்பகுதிக்கு அனுமதியளித்தார்.


</doc>
<doc id="246936" url="https://ta.wikipedia.org/wiki?curid=246936" title="சீவகன்">
சீவகன்

சீவகன், ஏமாங்கத நாட்டு மன்னர் சச்சந்தன் - ராணி விசயை இணையரின் மகன் ஆவார். கட்டியங்காரன் என்னும் அமைச்சன் சூழ்ச்சியால் மன்னன் சச்சந்தனைக் கொன்று, ஏமாங்கத நாட்டினைக் கைப்பற்றினான். குழந்தைப் பருவம் முதற்கொண்டு சீவகனைக் கந்துக்கடன் என்னும் வாணிகன் வளர்த்து வந்தான். பருவ வயதில், சீவகன் தன் ஆற்றலால் எட்டுப் பெண்களைத் திருமணம் செய்து கொள்கின்றான். 

பின்னர் சீவகன் தன் தந்தை இழந்த நாட்டை கைப்பற்றுவதற்கு, தாயின் அறிவுரையோடு, மாமன் கோவிந்தனின் துணைக்கொண்டு, அமைச்சர் கட்டியங்காரனுடன் போரிட்டு ஏமாங்கத நாட்டை வென்றான். 30 ஆண்டுகள் நீதியுடன் ஆட்சி செய்த சீவகன், ஆட்சிப் பொறுப்பை மகனிடம் அளித்துவிட்டுத் துறவறம் பூண்டு, இறுதியில் வீடுபேறு அடைகிறான். அச்செய்திகளை விரிவாக விளக்கிக் கூறும் நூலே சீவக சிந்தாமணி ஆகும். சீவக சிந்தாமணி எழுதியவர் திருத்தக்கதேவர். 

</doc>
<doc id="246938" url="https://ta.wikipedia.org/wiki?curid=246938" title="மின்னிரைச்சல்">
மின்னிரைச்சல்

இலத்திரனியலில் இரைச்சல் ("noise") அல்லது மின்னிரைச்சல் என்பது சீரற்ற (ஒழுங்கு முறை இல்லாத) மின்னோட்டம் ஆகும். மின்னோட்டம் இரைச்சலாய் இருக்கும் போது, அது தோற்றுவிக்கும் மின்னழுத்தமும், ஆற்றலும் இரைச்சல் நிறைந்தவையாய் இருக்கும். மின்னிரைச்சல்கள் பலவகைப்படும்: வெப்ப மின்னிரைச்சல் என்பது வெப்பத்தினால் வருவது; மற்றும், உதிரி மின்னிரைச்சல் என்பது இருமுனையம் போன்ற பொருள்களில் இருந்து வருவது. 

தொலைத் தொடர்புத் துறையில் இரைச்சல் என்பது ஒரு வேண்டாத ஒரு குறிப்பலையாகவே கருதப்படுகின்றது. ஆனால், ஒரு சில நேரங்களில் மின்னிரைச்சல் என்பது பயனுள்ளதான ஒன்றாக இருக்கும். எடுத்துக் காட்டாக, கணினித்துறையில் சீரற்ற எண்களை உருவாக்கவும், மின்னியல் துறையில் ஒழுங்கு முறையற்ற குறிப்பலைகளை உருவாக்கவும் மின்னிரைச்சல் என்ற கருத்து மிகவும் பயனுள்ளதாக இருக்கிறது.

மின்னிரைச்சல் பல வகைப் படும்.

மின்னிரைச்சல் வெப்ப மிகுதியினால் உண்டாகும். மின்னணுக்கள் ஒரு திசையை நோக்கி ஓடுவதை மின்னோட்டம் என்கிறோம். இந்த மின்னணுக்கள் எதிர்மின்னிகளாக இருந்தால், அவற்றின் ஓட்டம் வெப்ப மிகுதியினால் பெரிதும் தாக்கப்படும். அப்போது அவை ஒரே திசையில் ஓடுவதற்கு மாறாக வெவ்வேறு திசைகளை நோக்கி ஓடும். இவ்வாறு எதிர்மின்னிகள் வெவ்வேறு திசைகளை நோக்கி ஓடுவது மின்னிரைச்சலைத் தோற்றுவிக்கிறது. இந்த மின்னிரைச்சலை வெப்ப மின்னிரைச்சல் என அழைப்பர். இதை ஜான்சன் அல்லது ஜான்சன்-நைகிஸ்ட் இரைச்சல் என்றும் அழைப்பர்.

இந்த இரைச்சல் மின்னழுத்தத்தைக் கீழ்க்கண்ட சமன்பாட்டால் சுருக்கமாகக் குறிக்கலாம்:
இதில், formula_2 என்பது இரைச்சல் மின்னழுத்தம்; T வெப்பநிலை, R மின்தடை, formula_3 இரைச்சல் மின்னழுத்தத்தின் பட்டையகலம், 
formula_4 போல்ட்சுமன் மாறிலி (Boltzmann constant) எண் ஆகும். 
இரைச்சல் ஆற்றலை
என்று எழுதலாம்.

இருமுனையம் போன்ற பொருளின் வழியாக மின்னோட்டம் பாயும் போது, அதில் ஓடும் எதிர் மின்னிகள் அனைத்தும் ஒரே நேரத்தில் இரு முனையத்தைக் கடந்து போவதில்லை. மாறாக, ஒரு சில முன்னும், மற்றும் சில பின்னுமாகக் கடந்து போகின்றன. இதனால், அங்கு நிகழும் மின்னோட்டம் குறைந்தும் நிறைந்தும் மாறித் தோன்றும். இவ்வாறான மின்னோட்டதினால் வரும் இரைச்சல் உதிரி மின்னிரைச்சல் எனப்படும். 

மின்சுற்றில் formula_6 என்ற அளவு நேர் மின்னோட்டம் பாயும் போது தோன்றும் உதிரி மின்னோட்டத்தின் அளவைக் கீழ்க் கண்டவாறு குறிக்கலாம்:
இதில், formula_8 என்பது உதிரி மின்னோட்டத்தின் அளவு, formula_9 என்பது எதிர் மின்னியின் மின்னூட்டம், "ΔB" என்பது பட்டையகலம் ஆகும்.


</doc>
<doc id="246939" url="https://ta.wikipedia.org/wiki?curid=246939" title="2023 துடுப்பாட்ட உலகக்கிண்ணம்">
2023 துடுப்பாட்ட உலகக்கிண்ணம்

2023 துடுப்பாட்ட உலகக்கிண்ணம் பதிமூன்றாவது துடுப்பாட்ட உலகக்கிண்ணம் ஆகும். இதனை இந்தியா ஏற்று நடத்தும். இதன் முன்னர் மூன்று முறை நடத்தியுள்ள இந்தியா நான்காவது முறையாக நடத்தும்.

இது இந்தியா தனித்து நடத்தும் முதல் துடுப்பாட்ட உலகக்கிண்ணம் ஆகும். இதற்குமுன் இந்தியா 1987 துடுப்பாட்ட உலகக்கிண்ணத்தை பாக்கித்தானுடனும், 1996 துடுப்பாட்ட உலகக்கிண்ணத்தை பாக்கித்தான் மற்றும் இலங்கையுடனும், 2011 துடுப்பாட்ட உலகக்கிண்ணத்தை இலங்கை மற்றும் வங்காளதேசத்துடனும் இணைந்து நடத்தியுள்ளது.


</doc>
<doc id="246945" url="https://ta.wikipedia.org/wiki?curid=246945" title="எட்ஜ் (உலாவி)">
எட்ஜ் (உலாவி)

மைக்ரோசாப்ட் எடஜ் (ஆங்கிலம்: Microsoft Edge; சூட்சமபெயர்: இசுபார்டன்) என்பது விண்டோஸ் 10, ஆண்ட்ராய்டு, ஜஓஎஸ்க்காக மைக்ரோசாப்ட உருவாக்கிய இணைய உலாவி ஆகும்.

விண்டோசு இயங்குதளத்தில் தற்போது பயன்பாட்டில் உள்ள இண்டர்நெட் எக்சுபுளோரர் உலாவிக்கு பதிலாக, மைக்ரோசாஃப்ட் நிறுவனத்தால் சனவரி 2015 ஆம் ஆண்டு புதிதாக அறிமுகப்படுத்தப்பட்டுள்ள உலாவி எட்ஜ் ஆகும். இது தற்போது விண்டோஸ் 10 கணிணி, ஆண்ட்ராயிட், ஐஓஎஸ் கைபேசி ஆகியவற்றிற்குக் கிடைக்கிறது. இதன் மூலம் கடந்த இருபது ஆண்டுகளாகப் பயன்பாட்டில் இருந்து வரும் இண்டர்நெட் எக்சுபுளோரர் உலாவி கைவிடப்படுவதாக மைக்ரோசாஃப்ட் நிறுவனம் 2015 மார்ச் மாதம் அறிவித்துள்ளது.

உலாவி நீட்சிகள் மார்ச் 2016யில் சேர்கப்பட்டது. நீட்சிகள் மைக்ரேசாப்ட் கடையில் விற்கப்படுகிறது.



</doc>
<doc id="246948" url="https://ta.wikipedia.org/wiki?curid=246948" title="டெல்பினசு">
டெல்பினசு

டெல்பினசு (Delphinus) என்பது வடக்கு வானத்தில் வானநடுவரைக்கு அருகில் உள்ள ஒரு விண்மீன் குழாம் ஆகும்.இது இலத்தீன் மொழியில் ஓங்கிலை குறிப்பது ஆகும். டெல்பினசு தொலெமி வரையருத்த 48 விண்மீன் குழாங்களில் ஒன்று, மேலும் உலகளாவிய வானியல் ஒன்றியம் வரையருத்த 88 விண்மீன் குழாங்களிலும் ஒன்று.இது அளவில் மிக சிறிய விண்மீன் குழாம் ஆகும்.அளவு அடிப்படையில் 49 வது இடத்தில் உள்ளது.
டெல்பினசின் பிரகாசமான விண்மீன் தனித்துவமான நாண்மீன் (Asterism) ஆகும். இதனை சுற்றி அம்பு விண்மீன் குழாம், கும்ப விண்மீன் குழாம், கழுகு விண்மீன் குழாம் ஆகிய விண்மீன் குழாம்கள் உள்ளன.



</doc>
<doc id="246955" url="https://ta.wikipedia.org/wiki?curid=246955" title="உயராட்சித் தலைவர்">
உயராட்சித் தலைவர்

பெரிய பிரித்தானியவின் உயராட்சித் தலைவர் என்பது ஐக்கிய இராச்சியத்தின் அரசுப்பணிப்பொறுப்புகளில் மிகவும் குறிக்கத்தக்க ஒன்றாகும். அரசு அலுவலர்களில் இரண்டாம் மிக உயரிய பதவி இதுவாகும். இப்பதவிக்கான நபரை பிரதமரின் ஆலோசனையின் பேரில் ஐக்கிய இராச்சியத்தின் அரசர் பணியமர்த்துவார். ஒன்றிணைப்புக்கு முன்னர் இங்கிலாந்து (வேல்ஸ் உட்பட) மற்றும் இசுக்கொட்லாந்துக்கு தனித்தனியாக உயராட்சித் தலைவர்கள் இருந்தனர்.

இப்பதவியினை வகிப்போர் சட்டப்படி அமைச்சரவையின் உறுப்பினராவர். இவர்களுடைய மிகவும் குறிப்பான பணி நீதிமன்றங்களை திறம்படவும், சுதந்திரத்தோடும் செயல்படவைப்பதாகும். 2005க்கு முன் இப்பணி பிரபுக்கள் அவைத் தலைமையாகவும், நீதித்துறையின் தலைமையாகவும் இருந்தது. ஆயினும் 2005இல் செய்யப்பட்ட சீர்திருத்தங்களின்போது முறையே அவைத்தலைவர் மற்றும் தலைமை நீதிபதி ஆகியோருக்கு இவ்வதிகாரங்கள் கொடுக்கப்பட்டன.

தற்போது இப்பதவியினை வகிப்பவர் கிறிஸ் கிரேலிங் ஆவார்.


</doc>
<doc id="246956" url="https://ta.wikipedia.org/wiki?curid=246956" title="கேரள மாணவர் ஒன்றியம்">
கேரள மாணவர் ஒன்றியம்

கேரள மாணவர் ஒன்றியம் (ஆங்கிலம்: "Kerala Students Union", ) என்பது இந்திய தேசிய காங்கிரசின் மாணவர் பிரிவான இந்திய தேசிய மாணவர் ஒன்றியத்தின் கேரள மாநிலக் கிளையாகும். இவ்வமைப்பு 1957 ஆம் அண்டு மே 30 இல் ஆலப்புழையில் தோற்றுவிக்கப்பட்டது.

=விவரம்=
கேரள மாணவர் ஒன்றியம் கேரள மாநிலத்தில் மிகப்பெரிய மாணவர் அமைப்புகளில் ஒன்றாகும். இவ்வமைப்பு மாணவர் செயல்பாடுக்கான வழிமுறை முற்போக்குச் சிந்தனை, சமயசார்பற்ற பார்வை மற்றும் ஜனநாயக நடத்தை ஆகியவற்றைச் சார்ந்திருக்க முன்மொழிகிறது. மாநிலத்தில் பேருந்துகளிலும் படகுகளிலும் மாணவர்களுக்குப் பயணச் சலுகை வேண்டும் என நடத்தப்பட்ட புகழ்பெற்ற "ஓரனா சமரம்" எனும் மாணவர்கள் போராட்டத்தின் வாயிலாக இது மாணவர் அரசியலில் நுழைந்தது. இதைத் தோற்றுவித்த ஏ. கே. அந்தோணி, வயலார் ரவி, உம்மன் சாண்டி, ஏ. சி. ஜோசு, வி. எம். சுதீரன் மற்றும் எம். ஆர். பிரசாத் போன்ற பெரும்பாலான தலைவர்கள் இந்தியத் தேசியக் காங்கிரசின் பல உன்னத பொறுப்புகளில் சேர்ந்துள்ளனர். இது புதிய இளம் இரத்தங்களை காங்கிரசில் செலுத்துவதாலும் அரசியல் அரங்கில் நுழைகின்ற புதிய தலைவர்களின் ஒரு முழுத் தலைமுறையைக் கொண்டுள்ளதாலும் இரண்டு தலைமை அமைச்சர்கள் உட்பட பல நாடாளுமன்ற மற்றும் சட்டமன்ற உறுப்பினர்களைத் தந்துள்ளது.



</doc>
<doc id="246957" url="https://ta.wikipedia.org/wiki?curid=246957" title="நிறுவன வரி">
நிறுவன வரி

நிறுவன வரி அல்லது வாணிபக்கழக வரி (Corporate Tax or Company Tax or Corporation Tax); என்பது உலக அளவில் தொழில், வணிகம் மற்றும் சேவைகள் மூலம் கிடைக்கும் மொத்த லாபத்தின் மீது விதிக்கப்படும் வரியாகும். நிறுவன வரி விகிதம் நாட்டுக்கு நாடு வேறுபடுகிறது.

இந்தியாவில் இலாப நோக்கத்துடன் செயல்படும், உள்நாட்டு மற்றும் வெளிநாட்டைச் சேர்ந்த தொழில், வணிகம், கூட்டுறவு சங்கங்கள் மற்றும் சேவை நிறுவனங்கள் ஈட்டும் மொத்த இலாபத்தின் (Gross Profit) மீது, இந்திய வருமானவரிச் சட்டம், 1961இன் படி விதிக்கப்படும் வரியே நிறுவன வரி அல்லது கார்ப்பரேட் வரி ஆகும். இவ்வரி மத்திய நேரடி வரிகள் வாரியத்தின் கீழ் செயல்படும், வருமானவரித் துறை மூலம் வசூலிக்கப்படுகிறது.

மொத்த இலாபம் பத்து கோடிக்கு மேல் ஈட்டும் நிறுவனங்களுக்கு, தற்போது நிறுவன வரியாக 33.99 விழுக்காடும், குறைந்த பட்ச நிறுவன வரியாக 20.96 விழுக்காடு நிறுவன வரி வசூலிக்கப்படுகிறது. நிறுவன வரி மீது கூடுதல் வரி (surcharge), மற்றும் கல்வி வரியும் (Education Cess) வசூலிக்கப்படுகிறது.
சிறப்பு பொருளாதார மண்டலங்களில் செயல்படும் தொழில் மற்றும் வணிக நிறுவனங்களுக்கு அரசு, ஒரு குறிப்பிட்ட காலம் வரை நிறுவன வரி செலுத்துவதிலிருந்து விலக்கு அளித்துள்ளது.



</doc>
<doc id="246958" url="https://ta.wikipedia.org/wiki?curid=246958" title="இந்தியப் பகுதிக்கான இடஞ்சுட்டி செயற்கைக்கோள் அமைப்பு">
இந்தியப் பகுதிக்கான இடஞ்சுட்டி செயற்கைக்கோள் அமைப்பு

இந்தியப் பகுதிக்கான இடஞ்சுட்டி செயற்கைக்கோள் அமைப்பு (Indian Regional Navigation Satellite System (IRNSS)) அல்லது ஆங்கிலத்தில் நேவிக்(NAVIC) என்பது இந்தியப் பகுதிக்காக தற்சார்பு இடஞ்சுட்டி அமைப்பை உருவாக்கும் பொருட்டு ஏழு செயற்கைக்கோள்களை புவி ஒத்திணைவு வட்டப்பாதையில் செலுத்தும் திட்டமாகும். இந்தியப் பிராந்திய ஊடுருவும் துணைக்கோள் ஐ.ஆர்.என்.எஸ்.எஸ் என்றும் அழைக்கப்படுகிறது. இந்திய விண்வெளி ஆய்வு மையம் இத்திட்டத்தை செயல்படுத்து. இந்திய அரசின் முழுமையான கட்டுபாட்டின் கீழ் இத்திட்டம் நடைபெறுகிறது. அமெரிக்காவின் இடஞ்சுட்டி வசதியை கார்கில் போரின் போது பயன்படுத்தியதில் ஏற்பட்ட சிரமங்களின் காரணமாக இத்திட்டம் செயல்படுத்தப்படுகிறது. இத்திட்டத்தில் மொத்தம் ஏழு செயற்கைக்கோள்கள் செலுத்தப்படும். அதில் நான்கு செயற்கைக்கோள்கள் ஏற்கனவே செலுத்தப்பட்டுவிட்டன. இத்திட்டம் 2016 ஆம் ஆண்டு முழுமையடைந்து பயன்பாட்டிற்கு வரும்.

"இந்தியப் பிராந்திய ஊடுருவும் துணைக்கோள்" மூலம் உருவாக்கும் இடஞ்சுட்டி அமைப்பு, பொதுமக்கள் பயன்பாடு மற்றும் இரகசிய இராணுவப் பயன்பாடு என இருவகையில் பயன்பாட்டிற்கு வரும்.

இத்திட்டத்திற்காக 28 மே 2013 அன்று இந்திய விண்வெளி ஆய்வு மையத்தின் புதிய செயற்கைக்கோள் வழிநடத்து மையம் பெங்களூருவில் பயலாலு கிராமத்தில் இந்திய தொலை தூர விண்வெளி வலைப் பின்னல் வளாகத்தில் அமைக்கப்பட்டது. இதன்படி நாடெங்கும் 21 நிலையங்கள் அமைத்து தகவல்களை கண்காணிக்க வழி செய்யப்பட்டது. செயற்கைக்கோள், தரையில் உள்ள கட்டுப்பாட்டுக் கருவிகள் மேலும் பயன்பாட்டுக் கருவிகள் அனைத்தும் இந்தியாவிலேயே உருவாக்கப்பட்டது. இத்திட்டத்தின் மொத்தச் செலவு 1,420 கோடி ரூபாய்கள்.

ஏப்ரல் 2010 திட்ட அறிக்கையின்படி முதல் செயற்கைக்கோளை 2011 இறுதியில் செலுத்த ஆரம்பித்து ஒட்டுமொத்தத் திட்டமும் 2015 ஆம் ஆண்டில் பயன்பாட்டிற்கு வரும் என தெரிவிக்கப்பட்டது. ஆனால் திட்டம் தாமதமடைந்து 2016 ஆம் ஆண்டு பயன்பாட்டிற்கு வரும் என அறிவிக்கப்பட்டுள்ளது.

இந்த செயற்கைக்கோள்கூட்டமைப்பு 7 செயற்பாட்டிலுள்ள செயற்க்கைகோள்களை கொண்டது. இதில் மூன்று செயற்கைக்கோள்கள் புவிநிலைச் சுற்றுப்பாதையிலும், மேலும் நான்கு செயற்கைக்கோள்கள் புவியிணக்கச் சுற்றுப்பாதையிலும் நிலைநிறுத்தப்படும். இந்த அமைப்பிலுள்ள செயற்கைக்கோள்கள் விவரம் பின்வருமாறு:
இத்திட்டத்தின்படி 7 செயற்கைகோள்கள் செயல்பாட்டிலிருக்கவேண்டும், இதில் ஐ.ஆர்.என்.எஸ்.எஸ்-1ஏவின் அணுக்கடிகாரம் பழுதடைந்ததால் செயற்கைகோள் செயலிழந்தது, அதற்கு ஈடாக செலுத்தப்பட்ட ஐஆர்என்எஸ்எஸ்-1எச் செயற்கைக்கோள் ஏவுதலின் போது செயற்கைக்கோள் பிரிந்து நிலைநிறுத்துதல் செயல்படாமல் போனதால் தோல்வியடைந்தது. இதற்கு ஈடாக ஐ.ஆர்.என்.எஸ்.எஸ்-1ஐ செயற்கைக்கோள் ஏப்ரல் மாதம் 12ல் விண்ணில் ஏவப்பட்டது.

12 வது FYP (2012-17) இல் தொழில்நுட்ப மற்றும் கொள்கை முயற்சிகளின் ஒரு பகுதியாக, உலகளாவிய இந்திய இடஞ்சுட்டி அமைப்பு (GINS) ஏற்படுத்துவதற்க்கான ஆய்வு மற்றும் பகுப்பாய்வு தொடங்கப்பட்டது. இந்த அமைப்பு பூமியின் மேலே 24,000 கிமீ (14,913 மைல்) தொலைவினில் 24 செயற்கைக்கோள்களின் தொகுப்பினை கொண்டிருக்க வேண்டும். 2013 இன் படி, சர்வதேச விண்வெளி மையத்தில் ஜி.ஐ.என்.எஸ் அமைப்பிற்க்கான செயற்கைக்கோள்களின் அதிர்வெண் ஸ்பெக்ட்ரம் ஒதுக்கிட்டிற்கு விண்ணப்பிக்கப்பட்டது. 


</doc>
<doc id="246967" url="https://ta.wikipedia.org/wiki?curid=246967" title="குளிர்விப்பு கோபுரம்">
குளிர்விப்பு கோபுரம்

குளிர்விப்பு கோபுரம் (Cooling tower) என்பது ஒரு அமைப்பு அல்லது வளிமண்டலத்தில் உள்ள தேவையற்ற வெப்பத்தை, குளிர்ந்த நீர் பாய்ச்சலின் மூலம் நீக்கும் அமைப்பு ஆகும். 
பொதுவாக பாறைநெய் தூய்விப்பாலை, அனல் மின் நிலையம், இரசாயனத் தொழிற்சாலை மற்றும் கட்டிட சூழ்நிலை கட்டுப்பாட்டகத்தில் பயன்படுகிறது.<br><br>
குளிர்விப்பு கோபுரம் இரண்டு முக்கிய வகைகளை உடையது<br>
1. இயல்பான வெப்பச்சலன முறை<br>
2. தூண்டப்பட்ட வெப்பச்சலன முறை
தொழில்துறை குளிர்விப்பு கோபுரங்கள், ஒரு அமைப்பு அல்லது உலோகங்களிருந்து வெப்பத்தை நீக்க உதவும்.முக்கியமாக மிகப் பெரிய தொழில்துறை குளிர்விப்பு கோபுரங்கள், மின் நிலையங்கள், பாறைநெய் தூய்விப்பாலை, இரசாயனத் தொழிற்சாலைகளில் மற்றும் இயற்கை எரிவளி உபயோகிக்கும் தொழிற்சாலைகளில் குளிர் நீர் சுழற்சி அமைப்பில் உள்ள நீரில் வெப்பத்தை நீக்க பயன்படுகிறது.<br>
700 மெகா வாட் மின்சாரம் தாயரிக்கும் ஒரு மின்நிலையத்தில் 71,600 கன மீட்டர் சுழற்சி விகிதத்தில் நீர் சுழற்சி நடைபெரும்.


</doc>
<doc id="246968" url="https://ta.wikipedia.org/wiki?curid=246968" title="ஏப்ரல் 2015">
ஏப்ரல் 2015

ஏப்ரல் 2015 ("April 2015"), 2015 ஆம் ஆண்டின் நான்காவது மாதமாகும்.




</doc>
<doc id="246975" url="https://ta.wikipedia.org/wiki?curid=246975" title="அஞ்செட்டி துர்கம்">
அஞ்செட்டி துர்கம்

அஞ்செட்டி துர்கம் (Anchettidurgam) அல்லது அஞ்செட்டி கோட்டை என்பது தற்போதைய கிருட்டிணகிரி மாவட்டத்தில் உள்ள கோட்டையாகும். 18ஆம் நூற்றாண்டில் இக்கோட்டை ஐதர் அலி, திப்பு சுல்தான் ஆகியோரின் கீழ் இருந்தது. இக்கோட்டையை பிரித்தானியர்கள் 1791இல் கைப்பற்றினர்.



</doc>
<doc id="246980" url="https://ta.wikipedia.org/wiki?curid=246980" title="அசாம் மாவட்டப் பட்டியல்">
அசாம் மாவட்டப் பட்டியல்

இந்தியாவின் அசாம் மாநிலம், நான்கு புதிய மாவட்டங்களுடன் தற்போது 27 மாவட்டங்களுடன் கூடியது.

இந்த 27 மாவட்டங்களும் நான்கு கோட்டத் துணை ஆணையர்களின் நிர்வாகத்தின் கீழ் அமைந்துள்ளது.


</doc>
<doc id="246981" url="https://ta.wikipedia.org/wiki?curid=246981" title="சின்னையன் பேட்டைக் குளம்">
சின்னையன் பேட்டைக் குளம்

சின்னையன் பேட்டைக் குளம் என்பது தமிழ்நாட்டின் திருவண்ணாமலை மாவட்டத்தில் திருவண்ணாமலையில் இருந்து 30 கிலோ மீட்டர் தொலைவில் தானிப்பாடி என்ற ஊருக்கு அருகில் அரூர் செல்லும் மாநில நெடுஞ்சாலையை ஒட்டியுள்ள சின்னையன் பேட்டை என்னும் சிற்றூரில் உள்ள குளம் ஆகும். இக்குளம் பாலியல் சிற்பங்களுக்குப் புகழ் பெற்றது. இக்குளத்தில் விதவிதமான பாலியல் உறவுகளை விளக்கும் சிற்பங்கள் நிறைந்துள்ளன.இக்குளம் தமிழக தொல்லியல் துறையின் கட்டுப்பாட்டில் உள்ளது.

120 சதுர அடி பரப்பளவு கொண்ட இக்குளம் 16 ஆம் நூற்றாண்டில் கட்டப்பட்டது. இப்பகுதியை ஆண்ட சின்னைய நாயக்கன் அல்லது சின்னம நாயக்கன் என்பவன் தனது மகளின் பயன்பாட்டுக்காக இக்குளத்தைக் கட்டியதாகக் கருதப்படுகிறது.

இக்குளம் பாலுணர்வுச் சிற்பங்களுடன் கூடியதாகக் கட்டப்பட்டதற்கான காரணம் குறித்து சரியாகத் தெரியவில்லை. ஆனால், இதுகுறித்துப் பல்வேறு செவிவழிக் கதைகள் உள்ளன. அப்பகுதியை ஆண்ட குறுநில மன்னன் ஒருவன் தன் மகளுக்குச் சிறுவயதிலேயே திருமணம் செய்வித்து கணவன் வீட்டுக்கு அனுப்பினான். திருமணம் செய்து சென்ற மகள் கணவனைத் துறந்து பிறந்த வீடு வந்தாள். அவளுக்குத் தாம்பத்திய வாழ்க்கைப் பற்றி தெரியாததே காரணம் என்பதை அறிந்து, மனம் நொந்து தன் மகளுக்குக் கலவி பற்றி அறிந்து கொள்ளும் விதமாக அப்பெண் குளிக்க ஒரு குளத்தை வெட்டுவித்து அக்குளத்தின் படிகளில் விதவிதமான உடலுறவு சிற்பங்களை செதுக்கிக் கட்டினான். குளிக்க குளத்துக்குச் சென்ற மகள் அனைத்தையும் அறிந்து கணவனுடன் வாழச் சென்றாளாம்.


</doc>
<doc id="246986" url="https://ta.wikipedia.org/wiki?curid=246986" title="கேப்ரியெலா மிஸ்திரெல்">
கேப்ரியெலா மிஸ்திரெல்

கேப்ரியெலா மிஸ்திரெல் ("Gabriela Mistral", ; 7 ஏப்ரல் 1889 – 10 சனவரி 1957) என்பது சிலி நாட்டு கவிஞரும் கல்வியாளரும் பெண்ணியலாளருமான லூசிலா கோடொய் அல்கயாகாவின் ("Lucila Godoy Alcayaga") புனைபெயராகும். இலக்கியத்திற்கான நோபல் பரிசு பெற்ற முதல் இலத்தீன் அமெரிக்கரும் முதல் இலத்தீன் அமெரிக்க பெண்மணியும் ஆவார்; 1945ஆம் ஆண்டில் "தமது கவிதை வரிகள் மூலமாக இலத்தீன அமெரிக்க உலகத்தின் எதிர்பார்ப்புகளின் சின்னமாக விளங்கும் " இவருக்கு இப்பரிசு வழங்கப்பட்டது. இவரது பாடல்களின் மையக்கருத்தாக இயற்கை, ஏமாற்றம், காதல், அன்னையின் அன்பு, சோகமும் மீட்பும், பயணம், தாயக முதுகுடிகள் மற்றும் ஐரோப்பிய பண்பாட்டுக் கூறுகளாலான , இலத்தீன் அமெரிக்க அடையாளம் ஆகியவற்றை கொண்டிருந்தது. இவரது உருவப்படம் சிலி நாட்டின் 5,000 பெசொ வங்கித்தாளில் அச்சிடப்பட்டுள்ளது.



</doc>
<doc id="246989" url="https://ta.wikipedia.org/wiki?curid=246989" title="அரவேணு">
அரவேணு

அரவேணு (Aravenu) , என்பது தமிழ்நாட்டில், நீலகிரி மாவட்டத்தில், கோத்தகிரி வருவாய் வட்டத்தில், கோத்தகிரி ஊராட்சி ஒன்றியத்தின் ஜக்கனாரை ஊராட்சியில் அமைந்துள்ளது.

உயர்ரக தேயிலை வளரும் தோட்டங்கள் கொண்ட செழிப்பான கிராமம் ஆகும். கோத்தகிரி-மேட்டுப்பாளையம் மாநில நெடுஞ்சாலையில், கோத்தகிரியிலிருந்து மூன்று கிலோ மீட்டர் தொலைவில் உள்ள இக்கிராமத்தைச் சுற்றியுள்ள காடுகளில், மான்கள், சிறுத்தை, கரடி ஆகிய விலங்குகள் அதிகம் காணப்படுகின்றன.



</doc>
<doc id="246990" url="https://ta.wikipedia.org/wiki?curid=246990" title="அதிவீரன்பட்டி">
அதிவீரன்பட்டி

அதிவீரன்பட்டி (ஆங்கிலம்:Athiveeranpatti), இந்தியாவின் தமிழ்நாடு மாநிலத்தில் அமைந்துள்ள விருதுநகர் மாவட்டத்தில் சுக்கிரவாரப்பட்டி ஊராட்சியின் கீழ் வரும் கிராமம்.

இவ்வூரின் அமைவிடம் 09°30′28.3″N 77°48′33.7″E ஆகும்.கடல் மட்டத்தில் இருந்து இவ்வூர் சராசரியாக 101 மீட்டர் (331 அடி) உயரத்தில் இருக்கின்றது.

இந்திய 2001 கணக்கெடுப்பின்படி சுக்கிரவாரப்பட்டி ஊராட்சியின் மக்கள் தொகை 2,081. இவர்களில் 50.36% ஆண்கள், 49.64% பெண்கள் ஆவார்கள்.

திருத்தங்கல், சிவகாசி போன்ற நகரபகுதிகளை இணைக்கும் பேருந்துகள் மற்றும் சிற்றுந்துகள் சுக்கிரவாரப்பட்டி வழியாக இயக்கப்படுகின்றன.

http://www.tn.gov.in/government/keycontact/197
http://www.tn.gov.in/government/keycontact/18358
http://tnmaps.tn.nic.in/blks_info.php?dcode=26&blk_name=%27Sivakasi%27&dcodenew=24&drdblknew=9
http://www.virudhunagar.nic.in/census/sivakasi.pdf

வெளி இணைப்புகள் விக்கிமேப்பியாவில் சுக்கிரவாரப்பட்டி அமைவிடம்

http://wikimapia.org/#lang=en&lat=9.507850&lon=77.809356&z=16&m=b&show=/19804281/Sukkiravarapatti-சுக்கிரவாரப்பட்டி&search=ATHIVEERANPATTI


</doc>
<doc id="247017" url="https://ta.wikipedia.org/wiki?curid=247017" title="கோரிப்பாளையம் தர்கா">
கோரிப்பாளையம் தர்கா

கோரிப்பாளையம் தர்கா, கோரிப்பாளையத்தில் அமைந்துள்ள (மதுரை நகரின் ஒரு பகுதி) ஒரு இசுலாமிய அடக்கத்தலமாகும். இங்கு யேமனைச் சேர்ந்த அசரத் காஜா சையது அலாவுத்தீன் பாதுசா ராசி மற்றும் மதுரை சுல்தானகத்தின் அசரத் காஜா சையது சுல்தான் சமசுத்தீன் ஆகிய இருவின் கல்லறைகளும் அமைந்துள்ளது. இது மட்டுமன்றி இந்தியாவிற்கு இசுலாத்தை பரப்ப வந்த அசரத் காஜா சையது சுல்தான் அபிபுத்தீன் ராசியின் (கைபி சுல்தான் என அறியப்படுபவர்) மறை கல்லறையும் இங்கு உள்ளது. இக்கல்லறை விட்டமும், உயரத்துடன் அழகர் மலையில் இருந்து எடுக்கப்பட்ட ஒற்றைக் கல்லில் அமைக்கப்பட்டுள்ளது. இது திருமலை நாயக்கரால் கட்டப்பட்டதாக ஒரு சாரார் கூறுகின்றனர்.

கோரிப்பாளையம் என்ற பெயர் பாரசீக வார்த்தையான "கோர்" என்பதிலிருந்து வந்தது. இதற்கு "கல்லறை" என்பது பொருள். எனவே தான் இப்பகுதி கோரிப்பாளையம் என அழைக்கப்படுகிறது. வைகையின் வடகரையில் அமைந்துள்ள இக்கல்லறைகள் வைகை ஆற்றின் பாலத்தின் மீது செல்லும் போதே தென்படும் வண்ணம் உயரமானவை. காசிமார் பெரிய பள்ளிவாசல் வளாகத்தில் அமைந்துள்ள மதுரை மக்பராவின் வெளிப்புறச் சுவரில் காணப்படும் பண்டைய தமிழ் கல்வெட்டு இத்தர்காவின் பழமைக்குச் சான்றாக உள்ளது.

இத்தர்காவின் கந்தூரி (உரூசு) விழா ஒவ்வொரு ஹிஜிரி ஆண்டு ரபியுல் அவ்வல் பதினைந்தாம் இரவில் கொண்டாடப்படுகிறது.



</doc>
<doc id="247029" url="https://ta.wikipedia.org/wiki?curid=247029" title="செரோம் கே. செரோம்">
செரோம் கே. செரோம்

செரோம் கே. செரோம் (Jerome Klapka Jerome, 2 மே 1859 – 14 சூன் 1927) ஒரு ஆங்கில நகைச்சுவை எழுத்தாளர் ஆவார். தொடக்க காலத்தில் இவர் எழுதிய கட்டுரைகள் நிராகரிக்கப்பட்டபோதும் பின்னர் நகைச்சுவை எழுத்தாளராகப் பிரபலமானார்.

இவரது "த்ரீ மேன் இன் போட்" முக்கியமான நகைச்சுவைப் புதினமாகும். "ஐடியல் தாட்ஸ் ஆஃப் அன் ஐடியல் பெல்லோ (Idle Thoughts of an Idle Fellow)", "செகண்ட் தாட்ஸ் ஆஃப் அன் ஐடியல் பெல்லோ (Second Thoughts of an Idle Fellow)" மற்றும் "த்ரீ மேன் ஆன் பும்மெல் (Three Men on the Bummel)" ஆகியவை குறிப்பிடத்தக்கப் படைப்பாகும். இவரெழுதிய சுயசரிதை நூல் "மை லைப் அண்ட் டைம்ஸ் (My Life and Times)" ஆகும்.

இவர் இங்கிலாந்தின் "கால்ட்மோர்" (Caldmore) நகரில் பெற்றோருக்கு நான்காவது குழந்தையாகப் பிறந்தார். தனது கல்வியை மேரில்போன் கிராமர் பள்ளியில் முடித்தார். அரசியலில் ஈடுபடும் ஆர்வம் இருந்தாலும் தந்தையின் மறைவிற்குப் பின்னர் படிப்பை பாதியில் நிறுத்திவிட்டு இலண்டன் வடமேற்கு தொடர்வண்டிப் பிரிவில் பணியில் சேர்ந்தார். அதன் பின்னர் நடிப்புத் துறையிலும் சில காலம் ஈடுபட்டார்.



</doc>
<doc id="247030" url="https://ta.wikipedia.org/wiki?curid=247030" title="முகம்மது புகாரி">
முகம்மது புகாரி

முகம்மது புகாரி ("Muhammadu Buhari", பிறப்பு: 17 டிசம்பர் 1942) நைஜீரியாவில் புதிதாகத் தேர்ந்தெடுக்கப்பட்டுள்ள குடியரசுத் தலைவரும், முன்னாள் படையணித் தலைவரும் ஆவார். இவர் 1983 இல் இடம்பெற்ற இராணுவப் புரட்சியை அடுத்து அரசுத்தலைவராக 1985 வரை பதவியில் இருந்துள்ளார்.

முகம்மது புகாரி 2003, 2007, 2011 அரசுத்தலைவர் தேர்தல்களில் போட்டியிட்டுத் தோல்வியடைந்தார். 2014 டிசம்பரில் இவர் 2015 மார்ச் தேர்தலில் அனைத்து முற்போக்குகள் காங்கிரசு கட்சியின் சார்பாகப் போட்டியிடுவதற்கு தேர்ந்தெடுக்கப்பட்டார். இவர் நடப்பு அரசுத்தலைவர் குட்லக் ஜொனத்தனை 2.5 மில்லியன் வாக்குகள் வித்தியாசத்தில் தோற்கடித்தார்.



</doc>
<doc id="247033" url="https://ta.wikipedia.org/wiki?curid=247033" title="மங்கிய இலைக் குரங்கு">
மங்கிய இலைக் குரங்கு

மங்கிய இலைக் குரங்கு (கண்ணாடி இலைக் குரங்கு; "Dusky leaf monkey" or "spectacled leaf monkey") இந்த வகையான குரங்குகள் பாலூட்டிகள் இனத்தைச்சேர்ந்ததாகும். இவை ஒரு மூதாதயர் வகையைச்சேர்ந்தது. இவை மலேசியா, பர்மா, தாய்லாந்து, மற்றும் இந்தியாவில் மேற்கு வங்கம், திரிபுரா காடுகளில் காணப்படுகின்றன. இவை அதிகமாக வேட்டையாடப்பட்டு அழியும் நிலையில் உள்ளது.
இவற்றில் பல இனக்குழுக்கள் கொண்டுள்ளன. அவை :


</doc>
<doc id="247034" url="https://ta.wikipedia.org/wiki?curid=247034" title="நித்தியஜோதி (எழுத்தாளர்)">
நித்தியஜோதி (எழுத்தாளர்)

நித்தியஜோதி (பிறப்பு: ஏப்ரல் 24, 19---, பூனாகலை, பண்டாரவளை, இலங்கை) ஒரு சிறந்த ஆளுமை மிக்க மலைகயகத் தமிழ் எழுத்தாளர் ஆவார். இவருடைய படைப்பிலக்கியக் களம் சிறுகதைகள், புதினங்கள், கட்டுரைகள், கவிதைகள் என பரந்து இருக்கின்றது.




</doc>
<doc id="247046" url="https://ta.wikipedia.org/wiki?curid=247046" title="திலீபனுடன் 12 நாட்கள் (நூல்)">
திலீபனுடன் 12 நாட்கள் (நூல்)

திலீபனுடன் 12 நாட்கள் என்னும் நூல் மு. வே. யோ. வாஞ்சிநாதன் என்பவரால் எழுதப்பட்ட நூலாகும். இந்நூல் முதல் பதிப்பாக 26.09.1988 அன்று வை. கோபால்சாமி தலைமையில் சென்னையில் வெளியிடப்பட்டது. இரண்டாம் பதிப்பாக 1992இல் வெளிவந்தது. அண்மையில் 2011இல் விழுப்புர தமிழிளைஞர் கூட்டமைப்பின் வெளியீடாக வெளியிடப்பட்டது. 

தமிழீழ விடுதலைப் புலிகளின் யாழ் மாவட்ட அரசியற் பிரிவுப் பொறுப்பாளர் திலீபன் 15.09.1987 அன்று, நல்லூர்க் கந்தசாமி கோயிலின் முன்பாக இந்திய அரசிடம் ஐந்து கோரிக்கைகளை முன்வைத்துச் சாகும்வரை உண்ணாவிரதப்போராட்டத்தை ஆரம்பித்தார். அவர் மேற்கொண்ட இந்த உண்ணாவிரத போராட்டத்தில், 12 நாட்கள் சொட்டு நீர் கூட அருந்தாமல் மனக்கட்டுப்பாட்டுடன் இருந்து, 26.09.1987 அன்று ஈகச்சாவு அடைந்தார். அந்த உண்ணாவிரதப் போராட்டத்தின்போது அவரின் அருகில் இருந்து, நேரில் கண்ட உண்மை அனுபவங்களை கட்டுரைகளாக ஆசிரியர் எழுதியுள்ளார்.

இந்நூல் நாள் குறிப்பை ஒத்ததாக உள்ளது. உண்ணாவிரத்தின் முதல் நாள், இரண்டாம் நாள், என்று 12 நாட்களில் அவர் கண்டதையும் கேட்டதையும் நாள்வாரியாக எழுதியுள்ளார்.


</doc>
<doc id="247050" url="https://ta.wikipedia.org/wiki?curid=247050" title="ஆண்டியூர்">
ஆண்டியூர்

ஆண்டியூர் என்னபது தமிழ்நாட்டின் கிருஷ்ணகிரி மாவட்டம் ஊத்தங்கரை வட்டத்தில், எக்கூர் கிராம ஊராட்சியில் உள்ள ஊராகும். இவ்வூர் திருப்பத்தூர்-திருவண்ணாமலைச் சாலையில் அமைந்துள்ளது. இச்சிற்றூர் நான்கு பகுதிகளை உள்ளடக்கியதாக உள்ளது. அவை உடையார் தெரு, கோனார் குட்டை, எம்.ஜி.ஆர் நகர் ஆகியவையாகும். இங்குள்ள பேருந்து நிறுத்தத்தில் சுற்றுப்புறமுள்ள அனைத்து ஊர்களுக்கும் பேருந்துவசதி உள்ளது. இந்த ஊர் ஊத்தங்கரையில் இருந்து 15 கி.மீ தொலைவிலும், மாவட்ட தலைநகரில் இருந்து 55 கி.மீ தள்ளி அமைந்துள்ளது. இவ்வூர் கடல்மட்டத்தில் இருந்து சராசரியாக 400 மீட்டர் உயரத்தில் இருக்கிறது. 

கி.பி.1300களில் இப்பகுதி காடுகள் அடர்ந்த பகுதியாக சித்தர்கள் வாழும் பகுதியாக இருந்தது. இதனால் சித்த மடம் என்றபெயரில் அழைக்கப்பட்டுவந்தது.பிறகு அதுவே ஆண்டிமடம் என்றானது. அதுவும் பிற்காலத்தில் ஆண்டியூர் என்று பெயர் மாறியது.

கிட்டதட்ட 353 குடியிருப்புகளை கொண்ட இக்கிராமத்தில் 2001 ஆண்டைய மக்கள் கணக்கெடுப்பின்படி ஆண்டியூரின் மக்கள் தொகை 1979 ஆகும். இதில் ஆண்கள் 1007பேர் பெண்கள் 972பேர் ஆவர். 2001 ஆண்டைய மக்கள் கணக்கெடுப்பின் போது இவ்வூர் தர்மபுரி மாவட்டத்தில் இருந்தது. கிருஷ்ணகிரி மாவட்டம் 2004வரை உருவாக்கப்படவில்லை.
2010ஆம் ஆண்டைய மக்கள் கணக்கெடுப்பில் ஆண்டியூரின் மக்கள் தொகை குறைந்து 1403ஆக உள்ளது.


</doc>
<doc id="247051" url="https://ta.wikipedia.org/wiki?curid=247051" title="அச்சமங்கலம்">
அச்சமங்கலம்

அச்சமங்கலம் என்பது தமிழ்நாட்டின், கிருஷ்ணகிரி மாவட்டம், கிருஷ்ணகிரி வட்டத்தைச் சேர்ந்த சிற்றூர் ஆகும். இந்த ஊர் அச்சமங்கலம் ஊராட்சிக்கு உட்பட்டது.

இவ்வூரில் 2011 ஆண்டைய இந்திய மக்கள் கணக்கெடுப்பின்படி 1670 குடும்பங்கள் உள்ளன. மக்கள் தொகை 7201, இதில் 3673 பேர் ஆண்கள், 3673 பேர் பெண்கள் ஆவர். எழுத்தறிவு விகிதம் 67.93% ஆகும் இது தமிழ்நாட்டின் சராசரி எழுத்தறிவு விகிதமான 80.09க்கும் குறைவு ஆகும்.


</doc>
<doc id="247052" url="https://ta.wikipedia.org/wiki?curid=247052" title="அச்செட்டிப்பள்ளி">
அச்செட்டிப்பள்ளி

அச்செட்டிப்பள்ளி என்னும் ஊர் இந்தியாவின் தமிழ்நாட்டில் கிருஷ்ணகிரி மாவட்டத்தில் உள்ள ஒசூர் வட்டத்தைச் சேர்ந்த சிற்றூர் ஆகும்.

இவ்வூரில் 2011 ஆண்டைய இந்திய மக்கள் கணக்கெடுப்பின்படி 697 வீடுகள் உள்ளன. மக்கள் தொகை 3066, இதில் 1562 பேர் ஆண்கள், 1504 பேர் பெண்கள் ஆவர். எழுத்தறிவு விகிதம் 68.98% ஆகும் இது தமிழ்நாட்டின் சராசரி எழுத்தறிவு விகிதமான 80.09க்கும் குறைவு ஆகும்.


</doc>
<doc id="247053" url="https://ta.wikipedia.org/wiki?curid=247053" title="அட்டக்குறிக்கி">
அட்டக்குறிக்கி

அட்டக்குறிக்கி என்பது, தமிழ்நாட்டின் கிருஷ்ணகிரி மாவட்டம், ஒசூர் வட்டத்தில் உள்ள ஊராகும். 

இவ்வூரில் 2011 ஆண்டைய இந்திய மக்கள் கணக்கெடுப்பின்படி 581 வீடுகள் உள்ளன. மக்கள் தொகை 2504, இதில் 1288 பேர் ஆண்கள், 1216 பேர் பெண்கள் ஆவர். எழுத்தறிவு விகிதம் 60.71% ஆகும் இது தமிழ்நாட்டின் சராசரி எழுத்தறிவு விகிதமான 80.09க்கும் குறைவு ஆகும்.
இவ்வூருக்கு அருகில் மதுகான் கிரைனட்ஸ் லிமிடெட் என்னும் தொழிற்சாலை 25 ஏக்கர் பரப்பளவில் அமைந்துள்ளது.


</doc>
<doc id="247054" url="https://ta.wikipedia.org/wiki?curid=247054" title="ஒடுக்கப்பட்ட சமுதாயம் வரலாறு படைத்தது (நூல்)">
ஒடுக்கப்பட்ட சமுதாயம் வரலாறு படைத்தது (நூல்)

ஒடுக்கப்பட்ட சமுதாயம் வரலாறு படைத்தது என்பது மருத்துவர் ஐவி பீட்டர் என்பவரால் எழுதப்பட்ட புத்தகம் ஆகும். இது 2014 ஆம் ஆண்டு பிரசுரிக்கப்பட்டதாகும். 

இப்புத்தகம் 11 முதன்மை தலைப்புகளைக் கொண்டும், ஒவ்வொரு முதன்மைத் தலைப்புக்கும் பல துணைத்தலைப்புகளைக் கொண்டும் எழுதப்பட்டுள்ளது.

19 ஆம் நூற்றாண்டுக்கு முன்னர் இந்தியாவின் கேரளா மாநிலத்தில் வாழ்ந்த, தாழ்த்தப்பட்டவர்கள் என்று கருதப்பட்ட ஈழவர்களின் வாழ்க்கை முறையை, போராட்ட வரலாற்றை இந்நூல் கூறுகிறது. 
திருவிதாங்கூர் சமஸ்தானத்தில் நடைமுறையில் இருந்த சாதிப்பாகுபாடுகள், அதனால் மக்கள் பட்ட துன்பங்கள், உயர் குடியினர் என்று சொல்லிக்கொண்ட நாயர்கள் ஒடுக்கப்பட்டவர்கள் என்று பிரிக்கப்பட்டு அடிமைப்படுத்தப்பட்ட மக்களை வாட்டி வதைத்த கொடுமைகளையும், பலகாலம் கழித்து நாயர்களைவிட உயர்ந்த சாதிகள் என்று சொல்லிக்கொண்ட பிராமணர்கள், நாயர்கள் மட்டுமே வகித்துவந்த பேஷ்கார், திவான் போன்ற பதவிகளை அபகரித்துக்கொண்ட போது ஈழவர்களின் துணையோடுதான் பிராமணர்களையே எதிர்த்து போராடியது, மற்றும் டாக்டர் பல்பு (Padmanabhan Palpu) என்ற ஈழவரின் வழிகாட்டலினால் வேலைவாய்ப்பில் ஈழவர்களுக்கு இழைக்கப்பட்ட கொடுமை பற்றி 1895 ஆம் ஆண்டு மே மாதம் 13 ஆம் நாள் திவான் சுப்பையருக்கு மனுக்கொடுத்தது, அதன் பின் ஈழர்களின் இன குரு நாராயணகுரு பல இடங்களில் தன் மக்களுக்காக தனிக்கோவில் கட்டியது என பல அரிய தகவல்களைக்கொண்டு எழுதப்பட்டுள்ளது.

நூலின் முடிவு வரை ஈழவர், சாணார் என்று அறியப்பட்ட நாடார் போன்றோர் தாழ்த்தப்பட்டோர் வகையிலிருந்து நிலையிலிருந்து எப்போது பிற்படுத்தப்பட்டோர் வகைக்கு மாறினார்கள் என்ற தகவல் கொடுக்கப்படவில்லை.


</doc>
<doc id="247057" url="https://ta.wikipedia.org/wiki?curid=247057" title="விகிதத் தொடர்பு">
விகிதத் தொடர்பு

விகிதத்தொடர்பு (ஆங்கிலம்: proportionality) என்பது ஒரு பொருளின் அளவை மற்றொரு பொருளின் அளவோடு ஒப்பிட்டுக் கூறுவதாகும். எடுத்துக்காட்டாக, அரிசியும் மிளகுச் சாறும் பயன்படுத்தப்படும் விகிதமானது, "4 படி அரிசிக்கு, 3 குவளை மிளகுச் சாறு" என்றால், இத்தொடர்பு அரிசிக்கும் மிளகுச் சாற்றுக்கும் உள்ள சார்பு நிலையைக் (சார்ந்து இருக்கும் தன்மை) குறிக்கின்றது; அதாவது, எடுத்துக்கொள்ளப்படும் அரிசியின் அளவு அதிகமாக அதிகமாக மிளகுச் சாறின் அளவும் அதிகமாகும்; மாறாக எடுத்துக்கொள்ளப்படும் அரிசியின் அளவு குறையக்குறைய மிளகுச் சாறின் அளவும் குறையும்.
பொதுவாக கணிதத்தில், ஒன்றையொன்று சார்ந்துள்ள இரு மாறிகளின் சார்புநிலையின் தன்மையையும் அளவையும் விகிதத்தொடர்பு தருகிறது. இரு மாறிகளில் ஒன்றில் ஏற்படும் மாற்றம் மற்றொரு மாறியிலும் மாற்றத்தை விளைவித்து, அவற்றில் ஏற்படும் மாற்றங்களின் அளவுகளில் ஒன்று மற்றதன் மாறிலிமடங்காக அமையுமானால் அவ்விரு மாறிகளும் "விகிதத்தொடர்பு " கொண்டவை எனப்படுகின்றன. அம் மாறிலியானது விகிதத்தொடர்பு மாறிலி ("proportionality constant") என அழைக்கப்படுகிறது.
நேர்விகிதத் தொடர்பு நிலையை, மாறிகளை வைத்துக் கூறுவதென்றால், அரிசி formula_1 படிகள் என்றும், சாறு formula_2 குவளைகள் என்றும் கொண்டு, கீழ்க் கண்டவாறு கூறலாம்:

அதாவது, formula_1 அதிகமாக, formula_2-உம் அதிகமாகும்.

இதை, 
அல்லது 
என்றும் எழுதுவர். இதில், k என்பது "நேர்விகிதத் தொடர்பு எண்" என்று சொல்லப்படும். 
ஐரோப்பாவில், 14-ஆம் நூற்றாண்டு அளவில் நேர்விகிதத் தொடர்பு என்ற கருத்து மக்களிடையே புழங்கி வந்ததாகத் தெரிகின்றது.

எதிர்விகிதத் தொடர்பு என்பதில், formula_1 அளவு அதிகமாக formula_2 அளவு குறையும். இதைக் கீழ்க் கண்டவாறு குறிக்கலாம்.

அதாவது, 
இதில், formula_12 என்பது "எதிர்விகிதத் தொடர்பு மாறிலி" என்று சொல்லப்படும்.

பன்மடி விகிதத் தொடர்பு என்பதில், formula_1 அளவு அதிகமாக formula_2 அளவு பன்மடி formula_1-ஆக அதிகரிக்கும். அதாவது,
இதை, formula_12 என்ற பன்மடி விகிதத் தொடர்பு எண்ணைப் பயன்படுத்தி, 
என்று எழுதலாம்.

மடக்கை விகிதத் தொடர்பு என்பதில், formula_1 அளவு அதிகமாக formula_2 அளவு formula_1-இன் மடக்கையாக அதிகரிக்கும். அதாவது,
இதை, formula_1 என்ற மடக்கை விகிதத் தொடர்பு மாறிலியைப் பயன்படுத்தி, 
என்று எழுதலாம்.


</doc>
<doc id="247065" url="https://ta.wikipedia.org/wiki?curid=247065" title="மேகேதாட்டு">
மேகேதாட்டு

மேகேதாட்டு ("Mekedatu") கருநாடக மாநிலம் ராமநகரம் மாவட்டம், கனகபுரா வட்டத்தில் அமைந்துள்ள காவிரி ஆற்றின் ஒரு குறுகலான பகுதியை குறிப்பதாகும். இதை ஆடு தாண்டும் காவிரி என்றும் அழைப்பர்.

காவிரி ஆறும் ஆர்க்காவதி ஆறும் சங்கமம் என்னுமிடத்தில் இணைகின்றன. இதன் அருகே காவிரியானது ஆழமான குறுகிய பாறைகளின் வழியாக பாய்ந்து தமிழகத்தை அடைகிறது. ஆடு கூட இங்கு காவிரியை தாண்டிவிடலாம் என்பதால் இவ்விடத்திற்கு கன்னடம் மொழியில் மேகேதாட்டு (Mekedatu) என்று பெயர் வழங்கலாயிற்று. மேகே - ஆடு , தாட்டு - தாண்டுதல் என பொருள்படும்.

மேகேதாட்டுவில் அணை கட்டுவதற்கு கர்நாடக அரசு திட்டமிட்டுள்ளது. இவ்விடத்தில் கர்நாடக அரசு, புனல் மின் நிலையம் அமைக்க, மேகேதாட்டு தடுப்பணைத் திட்டம் செயல்படுத்தி வருவதால், தமிழக விவசாயிகளின் நலன் பாதிக்கும் என்பதால், தமிழ்நாடு அரசும் விவசாயிகளும் மேக தாது தடுப்பணைத் திட்டத்தை கடுமையாக எதிர்க்கின்றனர்.


</doc>
<doc id="247068" url="https://ta.wikipedia.org/wiki?curid=247068" title="சப்தகன்னியர்">
சப்தகன்னியர்

இந்து சமயத்தில் சப்தகன்னியர் எனப்படுவோர் பிராம்மி, மகேஸ்வரி, கௌமாரி, வைஷ்ணவி, வராகி, இந்திராணி, சாமுண்டீஸ்வரி ஆவர். உலகை இயக்கும் ஐந்தொழில்கள் புரிந்து வரும் சிவசக்தி எடுத்த திருமேனிகளே, சப்த கன்னியர் என்றும் சப்த மாதாக்கள் என்றும் "சப்த மாத்திரிகைக்கள்" என்றும் அழைக்கப்படுகின்றனர்.

சப்த மாதாக்கள் எனவும் "ஏழு கன்னியர்கள்" அறியப்படுகிறார்கள்.

சிவபெருமான் அந்தகாசுரன் எனும் அரக்கனுடன் போர் புரிந்தார். அப்பொழுது அந்காசுரனின் உடலில் இருந்து வெளிபடுகின்ற இரத்தத்திலிருந்து அசுரர்கள் தோன்றினார்கள். அவர்களை அழிக்கும் பொருட்டு சிவபெருமான் தன் வாய் அக்கினியிலிருந்து யோகேசுவரி என்ற சக்தியை தோற்றுவித்தார். யோகேசுவரி மகேசுவரி என்ற சக்தியை உருவாக்கினார். மகேசுவரிக்கு துணையாக பிரம்மா பிராம்மியை தோன்றுவித்தார். திருமால் நாராயிணியை தோற்றுவித்தார். இந்திரன் இந்திராயையும், முருகன் கௌமாரியையும், வராக மூர்த்தி வராகியையும், யமன் சாமுண்டியையும் தோன்றுவித்தனர். 

சும்ப - நிசும்ப என்ற அரக்கர்களை அம்பிகை அழிக்கப்போர் புரிந்த போது அவளுக்கு உதவியாக இத்தேவியர்கள் உற்பவித்தனர் என்று மார்க்கண்டேய புராணம் கூறுகின்றது. காளிதாசனின் குமார சம்பவம் என்ற காவியத்தில் சப்த கன்னியர் சிவபெருமானின் பணிப்பெண்டிர் என்ற குறிப்புக் காணப்படுகின்றது

சப்தகன்னியரின் தோற்றத்தினைப் பற்றி மற்றொரு புராணக் கதையில் மகிசாசுரன் கருவில் உருவாகாத பெண்ணால் மட்டுமே அழிவு உண்டாக வேண்டுமென வரம் பெற்றிருந்தார். அதனால் தேவர்களும், முனிவர்களும் மகிசாசுரனால் துன்பமைடைந்தனர். அனைவரும் சென்று சிவபெருமானிடம் தங்களை காத்தருள வேண்டினர். உமையம்மையிடம் அனைவரையும் காத்தருள வேண்டினார் சிவபெருமான். அதனால் உமையம்மை தன்னிலிருந்து சப்த கன்னியர்களை தோன்றுவித்து மகிசாசுரனை அழித்தார். மகிசாசுரன் கொல்லப்பட்டதால் சப்த கன்னியர்களை கொலைப்பாவம் சூழந்தது. அதனை நீக்க வேண்டி சிவபெருமானிடம் சப்தகன்னியரை வேண்டினர். 

சிவபெருமான் கோலியனூர் எனும் தலத்தில் தன்னை வழிபட்டு வரும்படி கூறினார். சப்த கன்னியர்களை பாதுகாக்க தன்னுடைய அம்சமான வீரபத்திரனை உடன் அனுப்பி வைத்தார். இத்தலத்தில் சப்த கன்னியருக்கு தட்சிணாமூர்த்தியாக அமர்ந்து உபதேசம் செய்து கொலைப்பாவத்தினை நீக்கினார். 

பிராம்மி படைப்பின் கடவுளான பிரம்மாவின் அம்சமாவார். இவர் நான்கு கரங்களை உடையவர். அன்னப்பறவையை வாகனமாக கொண்டவர். வெண்ணிர ஆடை அணிந்தவராகவும், ஸ்படிக மாலையை ஆபரணமாக தரித்தவராகவும் உள்ளார். 

மகேசுவரி என்பவர் மகேசுவரானாகிய சிவபெருமானின் அம்சமாவார். இவர் சிவபெருமானைப் போன்று முக்கண்ணும், ஐந்து திருமுகமும் உடையவர். கரங்களில் பாசம், அங்குசம், மணி, சூலம், பரசு என்ற ஐந்து ஆயுதங்களை தரித்தும், ரிசபத்தினை வாகனமாக கொண்டவர். 

கௌமாரி என்பவர் கௌமாரனாகிய முருகனின் அம்சமாவார். இவர் நான்கு கரங்களையும், பின் இரு கைகளில் வஜ்ரம் மற்றும் சக்தி ஆயுதங்களையும் தரித்து காணப்படுகிறார். மயில் பறவையினை வாகனமாக கொண்டவர். சேவல்கொடியினை கைகளில் தாங்கியிருப்பவர். 

நாராயணி என்பவர் விஷ்ணு என்று அழைக்கப்பெறும் திருமாலின் அம்சமாவார். இவருக்கு வைஷ்ணவி என்ற மறுபெயருண்டு. இவர் நான்கு கரங்களையும், பின் இரு கைகளில் சக்கரத்தினையும், சங்கினையும் தரித்துக் காணப்படுகிறார். 

வராகி திருமாலின் வராக அம்சமாவார். இவர் வராகமெனும் பன்றி முகமும், நான்கு கரங்களையும் உடையவர். பின் இரு கரங்களில் தண்டத்தினையும், கலப்பையையும் கொண்டவராவார். இவர் கருப்பு நிற ஆடையுடுத்தி சிம்மம் வாகனத்தில் அமர்ந்திருக்கிறார்.

இந்திராணி தேவலோகத்து அரசனான இந்திரனின் அம்சமாவார். நான்கு கரங்களை கொண்ட இவர், பின் இரு கரங்களில் சக்தியையும், அம்பினையும் ஆயுதமாக கொண்டு காட்சியளிக்கிறார். ரத்தின கிரீடம் தரித்து வெண் யானை வாகனத்தில் அமர்ந்திருப்பவர். 

சாமுண்டி என்பவர் ருத்திரனின் அம்சமாவார். நான்கு கரங்களும், மூன்று நேத்திரங்களும், கோரைப்பற்களும், கரு மேனியும் உடையவர். இவர் புலித்தோல் உடுத்தி கபால மாலையை அணிந்திருக்கிறார். முத்தலைச் சூலம், முண்டம், கத்தி, கபாலம் ஆகிய ஆயுதங்களை தரித்தும், பிணத்தின் மீது அமர்ந்தும் காட்சியளிக்கிறார். இவர் சண்டர் முண்டர் என்ற அரக்கர்களை அழிப்பதற்காக அவதாரம் எடுத்தார். 

சோழர் காலத்திய கோயில்கள் மற்றும் அதற்கு முந்தையகால கோயில்களிலும் சப்தமாதர் சிற்றாலயங்கள் தமிழகத்தில் காணப்படுகின்றன. அதற்கு பிற்பட்ட காலத்தில் சப்தமாதர் வழிபாடு அருகிவிட்டது. சப்தமாதர் வழிபாடு இந்தியா முழுவதும் இருந்ததற்குச் சிற்ப, ஓவிய, செப்புப் படிமத் தடயங்கள் பல உண்டு. ஆனால் இவர்களுக்குத் தனிச் சிற்றாலயங்கள் எழுப்பும் வழக்கம் தென்னிந்தியாவில் மட்டுமே இருந்தது.




<nowiki>https://goo.gl/maps/LwgRoLZMKny</nowiki>
 நவ கன்னிகள்



</doc>
<doc id="247072" url="https://ta.wikipedia.org/wiki?curid=247072" title="முடத்தாமக்கண்ணியார்">
முடத்தாமக்கண்ணியார்

முடத்தாமக் கண்ணியார் பத்துப்பாட்டு நூல்களுள் ஒன்றான பொருநராற்றுப்படையை இயற்றிய புலவரின் பெயராகும். இவர் ஆண்பால் புலவர் ஆவார். கண்ணி என்பது பூமாலை வகைகளில் ஒன்று. 'முடத்தாமம்' செண்டால் இணைக்கப்படாத மாலை. கழுத்தில் அணியும்போது இருபுறமும் தொங்கும். இதனை அணிந்தவர் முடத்தாமக் கண்ணியார். ஆயினும் முடம்பட்ட தாமக்கண்ணி என விளங்கிக்கொண்டு முடத்தாமக் கண்ணி என்னும் பெயர் உறுப்பால் வந்ததென்றும், இவர் பெண்பால் புலவர் என்றும் கூறுவர். பொருநராற்றுப்படை என்பது சங்ககாலத்துத் தமிழ் நூல் தொகுப்பான பத்துப்பாட்டில் அடங்கிய ஒரு நூல் ஆகும். சோழன் கரிகாற் பெருவளத்தானை இவர் இந்தப் பாடலில் போற்றிப் பாடியுள்ளார். இந்த நூல் 248 அடிகளைக் கொண்டது. இதன் இறுதியில் பிற்காலத்தவர் எழுதிய இரண்டு வெண்பாக்கள் சேர்க்கப்பட்டுள்ளன. அவை இந்த நூலின் தொகுப்புச் செய்திபோல் உள்ளன.


</doc>
<doc id="247074" url="https://ta.wikipedia.org/wiki?curid=247074" title="சப்த மங்கை தலங்கள்">
சப்த மங்கை தலங்கள்

சப்தமங்கைத் தலங்கள் திருச்சக்கராப்பள்ளி, அரியமங்கை, சூலமங்கை, நந்திமங்கை, பசுமங்கை, தாழமங்கை, புள்ளமங்கை ஆகியனவாகும். இக்கோயில்கள் தஞ்சாவூர் மாவட்டம் அய்யம்பேட்டை அருகில் உள்ளன.

திருவையாறு சப்தஸ்தானம் புகழ்பெற்றது எனினும் குடந்தை, கரந்தை, தஞ்சாவூர், திருச்சக்கராப்பள்ளி சப்தஸ்தானங்களும் தனிச்சிறப்புடையவை. திருச்சக்கராப்பள்ளி சப்தஸ்தானத் தலங்கள் சப்தமங்கையரோடு தொடர்புடையன என்பதால் சப்தஸ்தான விழா எனப்படும் ஏழூர்த் திருவிழா இப்பகுதியில் கூடுதல் சிறப்புடன் கொண்டாடப்படுகிறது. இந்த ஏழுர்த்தலங்களும் சோழர் காலத்தைச் சேர்ந்தவை என்பதும் அதற்கான கல்வெட்டுச் சான்றுகளுடன் உள்ளன என்பதும் சிறப்பான செய்தி. முதலும் முடிவும் ஞானசம்பந்தர் பதிகம் பெற்றவை. அனைத்துமே காவிரியின் தென்கரைத் தலங்கள். ஏழூர்த் திருவிழா இங்கே இரு நாள்கள் முழுமையாக நடைபெறுகின்றன. பங்குனித் திருவிழாவின்போது அனவித்ய நாதசர்மாவுடன் ஏழூர் வலம் வந்தால் சப்தமங்கையின் அருள் பெற்று சகல தோஷங்களும் நிவர்த்தியாகும் என்பது நம்பிக்கை.




</doc>
<doc id="247076" url="https://ta.wikipedia.org/wiki?curid=247076" title="வரட்டுப்பள்ளம் அணை">
வரட்டுப்பள்ளம் அணை

வரட்டுப்பள்ளம் அணை மேற்குத் தொடர்ச்சி மலையின் அடிவாரத்தில் ஈரோடு மாவட்டத்தில் உள்ள அந்தியூரில் சுமார் 3000 ஏக்கர் பரப்பளவில் உள்ளது. 32 அடி கொள்ளளவு கொண்ட இந்த அணையில் உள்ள நீர் பாசனம் மற்றும் மீன் வளர்ப்பிற்கும், வன விலங்குகளின் தாகத்தை தீர்ப்பதற்கும் பயன்பட்டு வருகிறது. வரட்டுப்பள்ளம் அணைக்கு கல்மடுவு, கும்பரவாணி பள்ளம், வரட்டுப்பள்ளம் ஆகிய பள்ளங்கள் வழியாக நீர்வரத்து வருகிறது.

வரட்டுப்பள்ளம் அணை 1980ம் ஆண்டு ஜனவரி 28ஆம் தேதி திறந்து வைக்கப்பட்டது. வரட்டுப்பள்ளம் அணையானது மேற்கு தொடர்ச்சி மலையான பர்கூர் மலையிலிருந்து பாய்ந்து வரும் மழைநீரைத் தேக்கி வைத்து அந்தியுரைச் சுற்றி உள்ள விவசாய நிலங்களின் நீர் தேவையைப் பூர்த்தி செய்ய அமைக்கப்பட்டது. அணையின் மொத்த நீளம் 1.7 கி.மீ , அதிகபட்சமாக 17மீ உயரத்திற்கு நீரைத் தேக்கி வைக்க முடியும். இந்த அணையால் பயன்பெறும் பாசனப்பரப்பு 2924 ஏக்கர்.

இந்த அணை மேற்குத் தொடர்ச்சி மலையின் அடிவாரத்தில் அமைந்துள்ளது. இந்த இடத்தில் இருந்து மலைப்பாதை தொடங்குகிறது. இந்த மலைப் பாதையில் தாமரைகரை , பர்கூர் , தட்டகரை , கர்கேகண்டி வழியாக எளிதாக மைசூரை .அடையலாம். ஆனால் சாலை சற்றே குறுகலானது. 


</doc>
<doc id="247078" url="https://ta.wikipedia.org/wiki?curid=247078" title="பாஸ்கா முப்பெரும் நாட்கள்">
பாஸ்கா முப்பெரும் நாட்கள்

பாஸ்கா முப்பெரும் நாட்கள் என்பன பெரிய வியாழன் மாலையில் தொடங்கி (புனித வெள்ளி திருவிழிப்பு) உயிர்ப்பு ஞாயிறின் மாலை வரை உள்ள மூன்று நாட்களைக்குறிக்கும். இயேசுவின் பாடுகள், இறப்பு, அடக்கம், மற்றும் உயிர்ப்பினை கிறித்தவர்கள் இன்னாட்களில் நினைவுகூருவர்.

பெரிய வியாழன் மாலைத்திருப்பலியில் வானவர் கீதம் பாடப்பட்டப்பின்பு ஆலயமணிகள் ஒலிக்காது. ஆலய இசைக்கருவிகள் இசைக்கப்படாது. இதனால் இந்த நாட்களை "அசைவற்ற நாட்கள்" எனவும் அழைப்பர்.

கத்தோலிக்க திருச்சபையில் பெரிய வியாழன் மாலை சடங்குகளுக்குப்பின்பு பாஸ்கா திருவிழிப்பு வரை ஒப்புரவு மற்றும் நோயிற்பூசுதலைத் தவிற பிற அருட்சாதனங்கள் நிறைவேற்றப்படா.


</doc>
<doc id="247081" url="https://ta.wikipedia.org/wiki?curid=247081" title="உத்தரன்">
உத்தரன்

உத்தரன் (Uttar or Uttara) (சமஸ்கிருதம்): उत्तर), மகாபாரதம் கூறும் மத்ஸ்ய நாட்டு மன்னன் விராடனின் மூத்த மகன். உத்தரையின் சகோதரன்.

பாண்டவர்கள், விராடனை அரசனாகக் கொண்ட மத்ஸ்ய நாட்டு அரண்மனையில் திரௌபதியுடன் தலைமறைவு வாழ்க்கையை மேற்கொண்டு, பதிமூன்றாம் ஆண்டு முடியும் தருவாயில், துரியோதனன், அத்தினாபுரத்து படைகளுடன், விராடனின் நாட்டை தாக்கினார்கள். மத்ஸ்ய நாட்டு மன்னன் விராடன், தனது படைகளுடன் திரிகர்த்த நாட்டு மன்னனுடன் போரிடச் சென்றிருந்த நேரத்தில், துரியோதனன், அத்தினாபுரத்து படைகளுடன், விராடனின் நாட்டை தாக்கினார்கள்.
பிருகன்னளை என்ற பெயர் தாங்கிய அருச்சுனனை தேரோட்டியாகக் கொண்ட உத்தர குமாரன், துரியோதனனின் படைகளை எதிர்கொள்ளத் துணிவின்றி புறமுதுகிட்டு ஓடினான்.

அருச்சுனன், தான் பிருகன்னளை அல்ல என்றும், தான் பாண்டவர்களில் அருச்சுனன் என்று உரைத்து, பின் வன்னி மரத்தில் மறைத்து வைத்திருந்த போராயுதங்களை உத்தரனைக் கொண்டு எடுத்து, அருச்சுனன் தனி ஆளாக போர்களத்தில் நின்று, துரியோதனன், பீஷ்மர், துரோணர், கிருபாச்சாரி, அசுவத்தாமன் மற்றும் கர்ணன் ஆகியோர்களை வெற்றி கொண்டான்.

பின் உத்தர குமாரன் போர்கலையை அருச்சுனனிடம் திறம்படக் கற்றான்.

குருச்சேத்திரப் போரில் உத்தர குமாரன், பாண்டவர் அணியில் நின்று போரிட்டான். முதல் நாள் போரில் சல்லியனால் உத்தர குமாரன் கொல்லப்பட்டான். அவனது சகோதரர்கள், சுவேதன் மற்றும் சாங்கியன் ஆகியவர் சல்லியனாலும், துரோணராலும், குருச்சேத்திரப் போர்க்களத்தில் கொல்லப்பட்டனர்.



</doc>
<doc id="247129" url="https://ta.wikipedia.org/wiki?curid=247129" title="அடவனப்பள்ளி">
அடவனப்பள்ளி

அடவனப்பள்ளி என்பது இந்தியாவில் தமிழ்நாட்டின் கிருஷ்ணகிரி மாவட்டம் ஒசூர் வட்டத்தில் அமைந்துள்ள ஊராகும்.

இவ்வூரில் 2011 ஆண்டைய இந்திய மக்கள் கணக்கெடுப்பின்படி 58 வீடுகள் உள்ளன. மக்கள் தொகை 239, இதில் 123 பேர் ஆண்கள், 116 பேர் பெண்கள் ஆவர். எழுத்தறிவு விகிதம் 60.98% ஆகும் இது தமிழ்நாட்டின் சராசரி எழுத்தறிவு விகிதமான 80.09க்கும் குறைவு ஆகும்.


</doc>
<doc id="247130" url="https://ta.wikipedia.org/wiki?curid=247130" title="அகரம் அக்கிரகாரம்">
அகரம் அக்கிரகாரம்

அகரம் அக்கிரகாரம் என்பது இந்தியாவில், தமிழ்நாட்டின் கிருஷ்ணகிரி மாவட்டம் ஒசூர் வட்டத்தில் உள்ள ஊராகும். இவ்வூர் ஒசூர், இராயக்கோட்டைச் சாலையில் ஒசூரில் இருந்து 25 கி.மீ தொலைவில் உள்ளது. இவ்வூரில் பாலமுருகன் கோயில் உள்ளது.


</doc>
<doc id="247135" url="https://ta.wikipedia.org/wiki?curid=247135" title="இந்திய பொதுவுடமைக் கட்சி மார்க்சிஸ்டின் தமிழக சட்டமன்ற உறுப்பினர்களின் பட்டியல்">
இந்திய பொதுவுடமைக் கட்சி மார்க்சிஸ்டின் தமிழக சட்டமன்ற உறுப்பினர்களின் பட்டியல்









</doc>
<doc id="247138" url="https://ta.wikipedia.org/wiki?curid=247138" title="வானளவையியல்">
வானளவையியல்

வானளவையியல் ("Astrometry") என்பது விண்மீன் மற்றும் வானியல்சார் பொருளின் நிலை மற்றும் இயக்கங்களை துல்லியமான அளவீடும் வானியலின் ஒரு கிளை ஆகும். வானளவையியல் மூலம் பெறப்பட்ட தகவல்கள் வானியல்சார் பொருள்களின், இயங்குவியல், சூரியக் குடும்பத்தின் தோற்றம் மற்றும் நமது விண்மீன் பேரடையான பால் வழியின் தோற்றம் பற்றிய தகவல்களை வழங்குகிறது.



</doc>
<doc id="247139" url="https://ta.wikipedia.org/wiki?curid=247139" title="காசிமார் பெரிய பள்ளிவாசல்">
காசிமார் பெரிய பள்ளிவாசல்

காசிமார் பெரிய பள்ளிவாசல் அல்லது காசிமார் மசூதி என்பது மதுரை நகரின் மையப்பகுதியில் அமைந்துள்ள ஒரு பழமையான மசூதி ஆகும். இது பெரியார் பேருந்து நிலையத்திலிருந்து 500 மீட்டர் தொலைவிலும், மதுரை தொடருந்து நிலையத்திலிருந்து தென்கிழக்கு திசையில் ஒரு கிலோ மீட்டர் தொலைவிலும் மீனாட்சியம்மன் கோவிலிலிருந்து தென்மேற்கு திசையில் 800 மீட்டர் தொலைவிலும் அமைந்துள்ளது. ஓமானிலிருந்து வந்த அசரத்து காசி சையது தாசுத்தீனால் கூன் பாண்டியனிடமிருந்து பெறப்பட்ட நிலத்தில் இம்மசூதி கட்டப்பட்டுள்ளது. இது மதுரை நகரின் முதல் மற்றும் தமிழகத்தின் பழமையான முசுலிம் வழிபாட்டிடங்களில் ஒன்றாக உள்ளது. இது ஒரே நேரத்தில் 1200 நபர்கள் வரை தொழும் வசதிபடைத்தது.

மதுரை மக்பரா, மதுரை அசரத்துகளான (அசரத்து மீர் அகமது இபுறாகீம், அசரத்து மீர் அம்சத்து இபுறாகீம் மற்றும் அசரத்து சையது அப்து சலாம் இபுறாகீம்) ஆகியோரின் தர்காக்களும் இதனுள் அமைந்துள்ளன. காசி சையது தாசுத்தீன் வழித்தோன்றல்களில் பெரும்பாலானோர் இப்பள்ளியைச் சுற்றி அமைந்துள்ள பகுதிகளிலே வசித்து வருகின்றனர் (காசிமார் தெரு). சையது தாசுத்தீன் சுல்தான்களின் காசியாக இருந்தார். அவரில் துவங்கி இன்றைய மதுரை மாநகர அரசாங்க காசி சையது காசா முயீனுத்தீன் வரை சையது தாசுத்தீன் அவர்களின் வழித்தோன்றல்களே தமிழ்நாடு அரசின் காசிகளாக நியமிக்கப்படுகின்றனர். அனைத்து சையதுகளும் சுன்னி இசுலாத்தின், ஹனபி பிரிவைச் சார்ந்தவர்கள்.பெரும்பாலானவர்கள் ஃபாஸிய்யா அஷ் ஷாதுலியா சூஃபி பிரிவை சார்ந்தவர்கள்.

இப்பள்ளியினுள் அடிப்படை அரபு கற்றுத்தரும் அசரத்து காசி சையது தாசுத்தீன் அரபி மதரசா செயல்பட்டு வருகிறது. இங்கு சுமார் 120 மாணவர்கள் வரை பயில்கின்றனர்

தமிழ் நாளிதழான தினமலர் வலைதளத்தில் இப்பள்ளியின் 360 பாகை பார்வை இடம் பெற்றுள்ளது.

காசிமார் பள்ளிவாசல் மற்றும் மதுரை மக்பராவின் 360 பாகை பார்வை.


</doc>
<doc id="247140" url="https://ta.wikipedia.org/wiki?curid=247140" title="தமிழகத்தில் விவசாயக் கூலி ஒப்பந்தங்கள்">
தமிழகத்தில் விவசாயக் கூலி ஒப்பந்தங்கள்

தமிழகத்தில் விவசாயத் தொழிலாளர்கள் ஏறத்தாழ அடிமைகள் போல் எவ்வித உரிமையுமின்றி வாழ்ந்தனர். பெரும்பாலானோர் தலித்துக்கள். சமூக ரீதியில் ஒடுக்கப்பட்டும், கடுமையான பொருளாதாரச் சுரண்டலுக்கு ஆட்பட்டும் வாழ்ந்தனர். பல கட்ட போராட்டங்களுக்குப் பின்னர் விவசாயக் கூலி ஒப்பந்தங்கள் நிறைவேற்றப்பட்டன .

1944இல் முத்தரப்புக் கூட்டம் நடத்தப்பட்டு களப்பால் ஒப்பந்தம் ஏற்பட்டது. ஒப்பந்தத்தின் அம்சங்கள்:

1944 டிசம்பரில் மன்னார்குடி ஒப்பந்தம் போடப்பட்டது 
இதன்படி, 

பின்னர் தஞ்சை செசன்ஸ் நீதிபதி தீர்ப்பின் படி பண்ணையாளர் கூலி 3 1/2 படி (3 1/2 லிட்டர் )யாக உயர்த்தப்பட்டது.

28.10.1948 அன்று மாயூரம் (மயிலாடுதுறை) ஒப்பந்தம் 

23.8.1952 அன்று பண்ணையாள் பாதுகாப்புச் சட்டம் கொண்டு வரப்பட்டது. ஒரு வேலிக்கு (6 ஏக்கர் 66 சென்ட்) மேல் நிலம் உள்ளவர்களிடம் சாகுபடி செய்யும் எந்த சாகுபடிதாரரையும் நிலத்தை விட்டு வெளியேற்றக் கூடாது. பண்ணையாளருக்கு 6 மாதச் சம்பளம் அல்லது ரூ. 150 அளித்து எழுதி வாங்கிக் கொண்டு விடுவிக்க வேண்டும் என்றது.
இச்சட்டத்திற்குப் பின்பு மிராசுதாரர் -பண்ணையாளர் என்ற உறவு மாறி, விவசாயத் தொழிலாளர்கள் தினக்கூலியாக மாற்றப்பட்டனர். நிலைமை இப்படி மாறிய பிறகு, விவசாய வேலை இல்லாத காலங்களில்
குறிப்பாக ஐப்பசி, கார்த்திகை, மார்கழி மாதங்களில் வேலைவாய்ப்பு ஏதும் இல்லை என்ற நிலை ஏற்பட்டது. எனவே அரை வயிற்றுக்காவது சாப்பிட வேண்டுமென்பதற்காக நிலச்சொந்தக்காரர்களிடம்
தானியங்களைப் (நெல், கேழ்வரகு, கம்பு போன்றவைகள்) பெற்றுக் கொண்டு அறுவடைக் காலங்களில் குறைவான கூலிக்கு வேலை செய்யவேண்டும். இது தவிர வாங்கிய கடனை அடைப்பதற்காக குடும்பம்
முழுவதும் எழுதப்படாத அடிமைகள் போல் உழைக்க வேண்டும் என்ற சூழல் உருவானது.

ஒன்றிய அரசு குறைந்தபட்சக் கூலிச் சட்டத்தை 1948ல் நிறைவேற்றியது. ஆனால் தமிழகத்தில் 1953ல் தான் அதற்கான விதிகள் வகுக்கப்பட்டன. 28.11.1959 அன்று தஞ்சை நீங்கலாக தமிழ்நாடு முழுவதற்குமான குறைந்தபட்சக் கூலி அறிவிக்கப்பட்டது. இதில் 1957இல் 15வது முத்தரப்பு மாநாட்டில் டாக்டர் அக்ராய்ட் குழுவின் பரிந்துரையின் அடிப்படையில் ஒரு நபருக்கு ஒரு நாளைக்கு 2600 கலோரி தேவை, வீட்டுவாடகை மொத்தச் செலவில்
10 சதமானம், மருந்து, சுகாதாரம், கல்வி, மின்சாரம், போக்குவரத்து மற்றும் துணிகளுக்காக 20 சதமானம் என்பது அந்த குறைந்தபட்சக் கூலி அறிவிப்பில் பிரதிபலிக்கவில்லை. மேலும் குறைந்தபட்சக் கூலியை
செயல்படுத்துவதற்கான நிர்வாக ஏற்பாடுகள் உறுதியாக இல்லை.

கீழ்வெண்மணி 1968 டிசம்பர் 25 அன்று விவசாயத் தொழிலாளர்களின் கூலி உயர்வுப் போராட்டங்கள் அனைத்தையும் ஒடுக்குவதற்கான முயற்சிகள் மேற்கொள்ளப்பட்டன. வெளியூர் ஆட்களைக் கொண்டு வயது வேலையில் இறக்கினர்.
இவைகள் அனைத்தையும் எதிர்த்துத் தான் கூலி உயர்வு பெற முடிந்தது. இவர்களின் ஒற்றுமை, சங்கமாக இருப்பதுதான் பலமாக இருந்தது. சங்கம், ஒற்றுமையை உடைத்திட நிலப்பிரபுக்கள் கூட்டாகச் சேர்ந்து அவர்களுக்கென சங்கம் அமைத்துத் திட்டமிட்டுத் தாக்குதல் நடத்தினர். அதன் உச்சக் கட்டம் தான் வெண்மணியில் 44 உயிர்கள், குழந்தைகள், பெண்கள், வயதானவர்கள் தீக்கிரையாக்கப்பட்டது.வெண்மணி பயங்கரத்திற்கு, தியாகத்திற்கு பின்னர் கணபதியா பிள்ளை கமிஷன் அமைக்கப்பட்டது. அதன் பரிந்துரையில், வெளியாட்கள் இறக்குமதிதான் பிரச்சனைக்குக் காரணம். உள்ளூர் ஆட்களுக்கு வேலை அளிக்க வேண்டும். ஒரே விதக் கூலி அளிக்க வேண்டும் என்றது.மேலும் கடைநிலை ஊழியன் பெறும் ஊதியம் கூட விவசாயத் தொழிலாளர்களுக்கு வழங்கப்படா விட்டால் அவர்கள் எப்படி வாழ முடியும் எனக் கேள்வி எழுப்பியது. அதன் பின்னர் , 3.3.1976ல் தான் உழவுக்கு 5 மணி நேரம்; இதர வேலைகளுக்கு 7 மணிநேரம் என நேரம் வரையறுக்கப்பட்டது. சம வேலைக்கு சம கூலி மற்றும் வயது வந்தவர், வயது வராதவர் எனப் பிரிக்கப்பட்டது.

27.08.1997 அன்று அமைக்கப்பட்ட கோலப்பன் தலைமையிலான குழு கிராமப்புற மக்களின் வாழ்நிலை பற்றி ஆய்வு செய்து 43 பரிந்துரைகளை அளித்தது. 28.10.1999ல் அமலுக்கு வந்த கூலியின் போது
தான் ஆண்களுக்கு 6 மணிநேரம், பெண்களுக்கு 5 மணி நேரம் என வேலை நேரம் தீர்மானிக்கப்பட்டது.இதன் பின்னர் 8.7.2005 மற்றும் 1.10.2009ல் கூலி விகிதம் திருத்தியமைக்கப்பட்டது. 2009ல் கூலி ரூ.
100.இக்கூலி விகிதம் இதுவரை மாற்றியமைக்கப்படவில்லை. ஆனால் மகாத்மா காந்தி தேசிய ஊரக வேலை உறுதித் திட்டத்தில் ஒன்றிய அரசு நிர்ணயித்தது ரூ. 167. இதே ஒன்றிய அரசு விவசாயத் தொழிலாளர் குறைந்தபட்சக் கூலி ரூ.182 என அறிவித்ததைக் கூட இத்திட்டத்திற்கு கொடுக்கவில்லை.


</doc>
<doc id="247142" url="https://ta.wikipedia.org/wiki?curid=247142" title="வாரிசுகள்">
வாரிசுகள்

வாரிசுகள் இது ஒரு தென் கொரியா நாட்டு தொலைக்காட்சி தொடர் ஆகும். இந்த தொடரை காங் சின்-ஹயோ என்பவர் இயக்கியுள்ளார். இந்த தொடரில் பார்க் சின்-ஹயே, லீ மின் ஹோ, கிம் வூ-பின், கங் மின்-ஹ்யுக், கிம் ஜி-வோன், காங்க் ஹா-நஐல் உள்ளிட்ட பலர் நடித்துள்ளார்கள். தென் கொரியா நாட்டுத் தொலைக்காட்சி தொடர்களில் முதல் முறையாக அமெரிக்கா நாட்டு நிறுவனத்துடன் இணைந்து தயாரித்த முதல் தொடர் இதுவாகும். 

இந்த தொடர் 9 அக்டோபர், 2013ஆம் ஆண்டு முதல் 12 டிசம்பர் 2013ஆம் ஆண்டு வரை தென் கொரியா நாட்டு நேரப்படி புதன் மற்றும் வியாழக்கிழமைகளில் இரவு 22:00 மணிக்கு ஒளிபரப்பாகி 20அத்தியாயங்களுடன் நிறைவடைந்தது.

இந்த தொடரை தமிழ் மொழியில் கே-தொடர்கள் என்ற பெயரில் மொழி மாற்றம் செய்யப்பட்டு 15 பிப்ரவரி 2015ஆம் ஆண்டு முதல் 21 மார்ச் 2015ஆம் ஆண்டு வரை திங்கள் முதல் வெள்ளி வரை தினமும் இரவு 7:30 மணிக்கு புதுயுகம் தொலைக்காட்சியில் ஒளிபரப்பானது.




</doc>
<doc id="247149" url="https://ta.wikipedia.org/wiki?curid=247149" title="கடு புளி">
கடு புளி

கடு புளி ("Dialium cochinchinense"; ) என்பது பபேசியே குடும்பத்தைச் சேர்ந்த இருபுற வெடிக்கனி இனத் தாவரமாகும். இது இலங்கை, கம்போடியா, மலேசியா, மியன்மர். தாய்லாந்து, வியட்காம் ஆகிய நாடுகளில் காணப்படுகிறது. இருப்பிட அழிப்பினால் இத்தாவரம் அச்சுறுத்தலுக்குள்ளாகியுள்ளது.



</doc>
<doc id="247151" url="https://ta.wikipedia.org/wiki?curid=247151" title="அலசபள்ளி">
அலசபள்ளி

அலசபள்ளி (Alasapalli) என்பது தமிழ்நாட்டின் கிருஷ்ணகிரி மாவட்டம் ஒசூர் வட்டத்தில் உள்ள ஊராகும்.
இவ்வூரில் 2011 ஆண்டைய இந்திய மக்கள் கணக்கெடுப்பின்படி 88 வீடுகள் உள்ளன. மக்கள் தொகை 395, இதில் 206 பேர் ஆண்கள், 189 பேர் பெண்கள் ஆவர். எழுத்தறிவு விகிதம் 69.81% ஆகும் இது தமிழ்நாட்டின் சராசரி எழுத்தறிவு விதமான 80.09க்கும் குறைவு ஆகும்.


</doc>
<doc id="247152" url="https://ta.wikipedia.org/wiki?curid=247152" title="ஹூத்திகள்">
ஹூத்திகள்

ஹூத்திகள் ("Houthis", "al-Ḥūthiyyūn"), எனப் பொதுவாக அழைக்கப்படும் அன்சார் அல்லா ("Ansar Allah", "" "கடவுளின் ஆதரவாளர்கள்"), என்ற குழுவினர் யெமன் நாட்டில் இயங்கும் ஒரு இசுலாமிய ஆயுதக் குழுவாகும். 2004 ஆம் ஆண்டில் தீவிரவாதத்தை ஆரம்பித்த உசைன் பத்ருதீன் அல்-ஹூத்தி என்பவரின் பெயரில் இருந்து இக்குழுவினர் ஹூத்திகள் என அழைக்கப்படுகின்றனர். 2004 செப்டம்பரில் இவர் யெமன் இராணுவத்தினரால் கொல்லப்பட்டார். அப்துல்-மாலிக் அல்-ஹூத்தி என்பவரின் தலைமையில் இயங்கும் இக்குழு 2014-2015 இல் யெமனில் இடம்பெற்ற ஆட்சிக் கவிழ்ப்பை வெற்றிகரமாக முடித்தது. தற்போது இக்குழு யெமன் தலைநகர் சனா மற்றும் யெமனிய நாடாளுமன்றம் ஆகியவற்றைத் தனது கட்டுப்பாட்டுக்குள் வைத்துள்ளது. ஹூத்திகள் ஈரானிடம் இருந்து 2004 ஆம் ஆண்டு முதல் ஆயுதங்கள், நிதியுதவி, மற்றும் பயிற்சிகளைப் பெற்று வருகின்றனர்.



</doc>
<doc id="247153" url="https://ta.wikipedia.org/wiki?curid=247153" title="சாணம்">
சாணம்

சாணம் அல்லது "சாணி" என்பது கால்நடையான மாட்டினுடைய கழிவினைக் குறிப்பதாகும். இச்சாணம் இயற்கை உரம், இயற்கை எரிவாயு தயாரிக்க பயன்படுகிறது. இந்துத் தமிழர்களின் வழிபாடுகளுக்கு பயன்படும் திருநீறு தயாரிக்கவும், இந்துத் தமிழர்களின் இல்ல வாசல்களில் மெழுகவும் பயன்படுகிறது. இதனை கிருமிநாசினி என இந்துத் தமிழர்கள் கருதுகிறார்கள்.

இச்சாணத்தினை வயல் வெளிகளுக்கு உரமாக பயன்படுத்துகின்றனர். இது இயற்கை உர வகைச் சார்ந்தது. இந்த சாணத்தில் நைட்டிரஜனும், கால்சியமும், பாஸ்பரசும் காணப்படுகின்றன. இச்சாணத்தினை வைத்து தயாரிக்கப்படும் சாண எரிவாயுவில் மீத்தேன் மற்றும் கார்பன் டை ஆக்சைடு அதிகம் காணப்படுகின்றன. இச்சாண எரிவாயு மரபு சாரா எரிசக்தியாக உபயோகப்படுத்தப்படுகிறது.

இந்துத் தமிழர் இல்லங்களில் சாணம் இட்டு மெழுகுதல் என்ற வழக்கம் உள்ளது. இந்துகளில் திருநீறு செய்யும் முறைகளில் சாணத்திலிருந்து தயாரிப்பதும் ஒரு வகையாகும். சாணத்திலிருந்து விபூதி, பல்பொடி, கொசு விரட்டி, சாம்பிராணி ஆகியவை தயாரிக்கப்படுகின்றன. மயிலாப்பூர் முண்டகக்கன்னியம்மன் கோயிலில் சாணத்திலிருந்து தட்டப்பட்ட வரட்டியை பொங்கல் வைக்க உபயோகம் செய்து, பின் அதன் சாம்பலை பிரசாதமாக தருகின்றார்கள்.


</doc>
<doc id="247155" url="https://ta.wikipedia.org/wiki?curid=247155" title="அளேநத்தம்">
அளேநத்தம்

அளேநத்தம் (Alnatham) என்பது தமிழ்நாட்டின் கிருஷ்ணகிரி மாவட்டம் ஒசூர் வட்டத்தில் உள்ள ஊராகும்.
இவ்வூரில் 2011 ஆண்டைய இந்திய மக்கள் கணக்கெடுப்பின்படி 71 வீடுகள் உள்ளன. மக்கள் தொகை 327, இதில் 170 பேர் ஆண்கள், 157 பேர் பெண்கள் ஆவர். எழுத்தறிவு விகிதம் 58.86% ஆகும் இது தமிழ்நாட்டின் சராசரி எழுத்தறிவு விதமான 80.09க்கும் குறைவு ஆகும்.


</doc>
<doc id="247156" url="https://ta.wikipedia.org/wiki?curid=247156" title="சீமைக்கொட்டைக்களா">
சீமைக்கொட்டைக்களா

சீமைக்கொட்டைக்களா அல்லது லொவி ("Flacourtia inermis", ) பிலிப்பீன்சைத் தாயகமாகக் கொண்ட பூக்குந்தாவரம். இது ஆசிய ஆப்பிரிக்க வெப்ப மண்டலங்களிலும் காணப்படுகிறது. தென்னிந்தியாவில் இது பரவலாகக் காணப்படுகிறது.


</doc>
<doc id="247161" url="https://ta.wikipedia.org/wiki?curid=247161" title="மாரிமா">
மாரிமா

மாரிமா ("jew plum", "june plum") அல்லது அம்பரெலா (இதன் பழம் அம்பிரலங்காய் ("ambarella") என அறியப்படுகிறது) ("Spondias dulcis", "Spondias cytherea") என்பது உண்ணக்கூடிய, நார்களைக் கொண்ட கனிகளைத் தரும், வெப்பவலயத் தாவரமாகும். பல இடங்களிலும் இது பல பெயர்களால் அழைக்கப்படுகிறது. எ.கா: பார்படா, கயானா ஆகிய நாடுகளில் "பொன் அப்பிள் (golden apple") என்ற அர்த்தத்தில் அழைக்கப்படுகிறது.




</doc>
<doc id="247167" url="https://ta.wikipedia.org/wiki?curid=247167" title="பி. டி. ரணதிவே">
பி. டி. ரணதிவே

பி.டி. ஆர். என்றும் பி.டி. ரணதிவே என்றும் அழைக்கப்பட்ட பாலச்சந்திர திரியம்பக் ரணதிவே(டிசம்பர் 19, 1904 – ஏப்ரல் 6, 1990) ஒரு இந்திய பொதுவுடைமைவாதியும் , தொழிற்சங்கத் தலைவருமாவார் .

பம்பாயில் சாதி,மத, பேதங்களை கடந்த சமூக சீர்திருத்தக் குடும்பத்தில் 1904ம் ஆண்டில் டிசம்பர் மாதத்தில் பிறந்தார். பள்ளியில் படிக்கும்பொழுதே தனது குடும்பத்தினர் அன்றாடச் செலவுகளுக்காக தனக்கு தரும் காசுகளை சேர்த்து வைத்து தன்னுடன் படித்த சக தலித் மாணவர்களுக்கு புத்தகங்கள் வாங்குவதற்கும் , எழுதுபொருள் வாங்குவதற்கும் செலவிட்டார். பம்பாய் பல்கலைக்கழகத்தில் முதுகலையில் பொருளாதாரப் படிப்பில்
அந்த மாகாணத்திலேயே முதல் மாணவராக விளங்கி தங்கப் பதக்கப் பரிசு பெற்றார். அவரது படிப்பிற்கும் திறமைக்கும் பொருளாதாரப் பேராசிரியராகவோ அல்லது அரசாங்கத்தின் உயர் பதவியிலோ அமர்ந்திருக்க முடியும். ஆனால் அவற்றையெல்லாம் உதறித்தள்ளி கம்யூனிஸ்ட் கட்சியில் முழுநேர ஊழியராக ஆனார்.

1929ம் ஆண்டில் பம்பாயில் நடைபெற்ற பஞ்சாலைத் தொழிலாளர் போராட்டத்திற்கு வழிகாட்டிய தலைவர்களுள் அவரும் ஒருவராவார். அவ்வாண்டு ஏப்ரல் மாதத்தில் கைது செய்யப்பட்ட அவர் செப்டம்பர் மாதத்தில் விடுதலையானார்.அக்டோபர் மாதத்தில் ஆங்கிலேய அரசாங்கம் இந்து- முஸ்லிம் கலவரங்களை தூண்டிவிடுவதை கண்டித்து ரயில்வே தொழிலாளர் பத்திரிகையில் கட்டுரை எழுதினார். அதற்காக அவருக்கு ஓராண்டு
கடுங்காவல் தண்டனை விதிக்கப்பட்டது. 1934ம் ஆண்டு பிப்ரவரி மாதத்தில் பஞ்சாலைத் தொழிலாளர் வேலைநிறுத்தம் துவங்கியது. இதையொட்டி ரணதிவேயும், பல தோழர்களும் கைது செய்யப்பட்டனர். அவர் சிறையில்
இருக்கும்பொழுது அவர் மீது தேசத்துரோக வழக்கு போடப்பட்டது.இந்த வழக்கில் இரண்டு ஆண்டுகள் கடுங்காவல் தண்டனை விதிக்கப்பட்டு இன்றைய பாகிஸ்தானில் உள்ள ஹைதராபாத் (சிந்து)
சிறைக்கு கொண்டு செல்லப்பட்டார். அந்தச் சிறையில் விளக்குகள் கிடையாது. மாலை 6 மணி முதல் காலை 6 மணி வரை இருட்டில்தான் இருக்க வேண்டும். மிக மோசமான உணவு தரப்பட்டது. சிரமங்களை தாங்கிக் கொண்டு ரணதிவே கார்ல் மார்க்சின் மூலதனம் நூலின் மூன்று பகுதிகளையும் , மார்க்ஸ்-ஏங்கெல்ஸ் கடிதப் போக்குவரத்து நூலையும் படித்து முடித்தார்.1936ம் ஆண்டு சிறையிலிருந்து விடுதலையானார்.

1939ம் ஆண்டு செப்டம்பர் 1ம் தேதி துவங்கிய இரண்டாம் உலக யுத்தத்தை தொடர்ந்து ஆங்கிலேய அரசாங்கம் ‘நேஷனல் பிரண்ட்’ ஏட்டை தடை செய்தது. தலைமறைவான ரணதிவே சில மாதங்களுக்குப் பிறகு கைது செய்யப்பட்டு ராஜஸ்தான் மாநிலம் தியோலி முகாம் சிறையில் அடைக்கப்பட்டார். அங்கும் அரசியல் கைதிகள் உரிமைக்காக உண்ணாவிரதங்கள் மற்றும் போராட்டங்கள் நடத்தினார். 1941ம் ஆண்டு ஜுன் மாதம் 22ம் தேதியன்று பாசிச ஜெர்மனியின் ஹிட்லர் சோவியத் நாட்டின் மீது படையெடுத்தான். இதைத் தொடர்ந்து இங்கிலாந்தும் சோவியத் நாடும் கூட்டு ஒப்பந்தம் செய்தன. ஹிட்லரை எதிர்த்து இரு நாடுகளும் கூட்டாகப் போரிடுவது என்று முடிவு செய்தன. இது இரண்டாம் உலக யுத்தத்தில் ஒரு திருப்பத்தை ஏற்படுத்தியது.எனவே இந்திய கம்யூனிஸ்ட் கட்சியும் ‘மக்கள் யுத்தம்’ என்று அழைக்கப்பட்ட இந்த யுத்தத்திற்கு உதவி செய்ய வேண்டும் என்ற நிலை ஏற்பட்டது. சிறையிலிருந்த ரணதிவே இவற்றையெல்லாம் நன்கு ஆராய்ந்து மக்கள் யுத்தம் குறித்து ஒரு ஆவணம் எழுதினார். அது தலைமறைவாயிருந்த கட்சித் தலைமைக்கு அனுப்பப்பட்டது.
தலைமை அதை ஏற்றுக்கொண்டு “மக்கள் யுத்தத்தில் இந்திய மக்கள் தங்கள் பங்கை ஆற்றச்செய்க” என்ற தலைப்பில் ஒரு தீர்மானத்தை வெளியிட்டது. இதைத் தொடர்ந்து ஆங்கிலேய அரசாங்கம் அவ்வாண்டு ஜுலை
21ம் தேதி சிறையில் இருந்த அனைத்து கம்யூனிஸ்ட் கைதிகளையும் விடுதலை செய்ய உத்தரவிட்டது.

1943ம் ஆண்டில் இந்திய கம்யூனிஸ்ட் கட்சியின் முதல் மாநாடு பம்பாயில் நடைபெற்றது. இதில் ரணதிவே கட்சியின் அரசியல் தலைமைக்குழுவிற்குத் தேர்ந்தெடுக்கப்பட்டார்.ஏராளமான கட்டுரைகள் எழுதினார். நாடு முழுவதும் சென்று
ஏராளமான கூட்டங்களில் ஆவேசகரமான உரை நிகழ்த்தினார். 1946ம் ஆண்டில் இந்திய கடற்படை வீரர்கள் பெரும் எழுச்சியில் இறங்கினர். ரணதிவே அந்த வீரர்களுக்கு பம்பாய் தொழிலாளி
வர்க்கத்தின் ஆதரவை திரட்டுவதற்கு பெரிதும் பாடுபட்டார்.இரவு பகலாக கட்சி அலுவலகத்திலேயே தங்கியிருந்து போராடும் வீரர்களுக்கு உணவுப் பொட்டலங்கள் மற்றும் அத்தியாவசியப் பொருட்களைத் திரட்டி அனுப்பினார்.
பிப்ரவரி 22ம் தேதியன்று பம்பாயில் 35 லட்சம் தொழிலாளிகள் பெரும் வேலை நிறுத்தம் செய்தனர். இதற்கு ஏற்பாடு செய்வதில் ரணதிவே முன்னின்றார். கட்சியின் பொதுச் செயலாளராக இருந்த பி.சி.ஜோஷி காங்கிரஸ்
கட்சியுடன் கூட்டுச் சேர வேண்டும் என்ற தவறான நிலைப்பாட்டை எடுத்ததால் 1948ம் ஆண்டு பிப்ரவரி மாதத்தில் கல்கத்தாவில் நடைபெற்ற கட்சியின் இரண்டாவது மாநாட்டில் அவர் அப்பொறுப்பிலிருந்து அகற்றப்பட்டு பி.டி. ரணதிவே கட்சியின் பொதுச்செயலாளர் ஆனார். ஆனால் அவர் நாட்டின் எதார்த்த அரசியல் நிலைமையைக் கணக்கில் எடுக்காமல் அதிதீவிர வழியை மேற்கொண்டார்.இது கட்சிக்கும் வெகுஜன இயக்கத்திற்கும் பெரும் இழப்பை
ஏற்படுத்தியது. ஆயிரக்கணக்கான தோழர்கள் பாதுகாப்புச் சட்டப்படி கைது செய்யப்பட்டு, வருடக்கணக்கில் சிறையில் அடைக்கப்பட்டனர். கட்சி மற்றும் வெகுஜன அமைப்புகள் தடைசெய்யப்பட்டன.எனவே 1950ம் ஆண்டில் பி.டி.ரணதிவே பொதுச் செயலாளர் பொறுப்பிலிருந்து அகற்றப்பட்டு இரண்டு ஆண்டுகளுக்கு கட்சியிலிருந்து இடைக்கால நீக்கம் செய்யப்பட்டார்.கட்சியின் கட்டுப்பாடான உறுப்பினர் என்ற முறையில் அவர் அந்த
தண்டனையை ஏற்றுக்கொண்டு தனது தவறுகளை திருத்திக்கொண்டார். 1955ம் ஆண்டில் கட்சியின் மகாராஷ்டிரா மாநிலச் செயலாளராக தேர்வு செய்யப்பட்ட ரணதிவே, சம்யுக்த மகாராஷ்டிரா இயக்கத்திற்கு
பெரும் உத்வேகத்தை கொடுத்தார். அந்த இயக்கமானது மொழி வழி அடிப்படையில் மகாராஷ்டிரம் பிரிக்கப்பட வேண்டும் என்ற பிரதான கோரிக்கையையும் கொண்டிருந்தது. இந்தப் போராட்டம் வெற்றி
பெற்று தனி மகாராஷ்டிர மாநிலம் பிறந்தது.1956ம் ஆண்டில் பாலக்காட்டில் நடைபெற்ற கட்சியின் அகில இந்திய மாநாட்டில் அவர் மீண்டும் மத்தியக் குழுவிற்கு தேர்ந்தெடுக்கப்பட்டார். கட்சியின் வார ஏடான ‘ நியூ ஏஜ்’ பத்திரிகையின் ஆசிரியரானார். ஏராளமான சிறந்த கட்டுரைகளை எழுதினார்.1962ம் ஆண்டின் அக்டோபர் மாதத்தில் இந்திய-சீன எல்லை மோதல் ஏற்பட்டது. இச்சமயத்தில் ரணதிவே ‘நவ்கால்’ என்ற பத்திரிகைக்கு ஒரு பேட்டியளித்தார். இதைத் தொடர்ந்து அவரும்அவர் துணைவியார் விமலா ரணதிவேயும், ரணதிவேயின் சகோதரி அகல்யா ரங்கனேகரும், அவருடைய கணவர் பி.பி. ரங்கனேகரும் கட்சியின் முக்கியத் தலைவரான எஸ்.வி. பருலேக்கரும் அவருடைய துணைவியார் கோதாவரி பருலேக்கரும் கைதுசெய்யப்பட்டு பாதுகாப்புச் சட்டப்படி சிறையில் அடைக்கப்பட்டனர். இதில் எஸ்.வி. பருலேக்கர் சிறையிலேயே மரணமடைந்தார்.ரணதிவே நான்கு ஆண்டுகளுக்கு பிறகு 1966ம் ஆண்டில்தான் விடுதலையானார்.

1964ம் ஆண்டில் மார்க்சிஸ்ட் கம்யூனிஸ்ட் கட்சி தோன்றியது. அதன் மாநாட்டில் ரணதிவே கட்சியின் அரசியல் தலைமைக்குழுவிற்கு தேர்ந்தெடுக்கப்பட்டார். 1966ம் ஆண்டில் விடுதலையான ரணதிவேக்கு நாடு முழுவதிலும் கட்சித் தோழர்கள் உற்சாகமான வரவேற்பளித்தனர். அவர் எழுதிய “இரண்டு திட்டங்கள்-மார்க்சிஸ்ட் மற்றும் திரிபுவாத திட்டங்கள்” என்ற தலைப்பில் எழுதிய பிரசுரம் மார்க்சிஸ்ட் கட்சி
உறுப்பினர்களுக்கு பெரிய வழிகாட்டுதலை கொடுத்தது. இந்திய தொழிற்சங்க இயக்கத்தின் புரட்சிகர அமைப்பான சிஐடியு என்ற இந்திய தொழிற்சங்க மையம் 1970ம் ஆண்டு மே மாதத்தில்
தோன்றியது. ரணதிவே இதன் தலைவராக தேர்ந்தெடுக்கப்பட்டார். 

தனது வாழ்நாளில் அவர் பல நூல்கள் , கட்டுரைகளை எழுதியுள்ளார்.1937ம் ஆண்டில் இந்திய பொதுவுடமைக் கட்சியின் ‘நேஷனல் பிரண்ட்’ என்ற வார இதழை வெளியிட ஆரம்பித்தது.அந்த ஆசிரியர் குழுவில் பங்கேற்ற பி.டி. ரணதிவே ‘இந்திய தொழிலாளிகளுக்கு புதிய கைவிலங்குகள்’, ‘ஒரு பதாகையின் கீழ் தொழிற்சங்கங்கள் முன்னேறுகின்றன’ போன்ற கட்டுரைகளை எழுதினார்.1950 முதல் 1952 வரை அவர்‘இந்தியாவின் ஐந்தாண்டு திட்டம்- அது தருவதென்ன?’ என்ற புத்தகத்தையும், ‘இந்தியப் பொருளாதார நெருக்கடி’ என்ற புத்தகத்தையும் எழுதினார். இவ்விரு நூல்களும் பெரும் வரவேற்பைப் பெற்றன.அவருடைய கட்டுரைகளான “6 கோடி தீண்டாதவர்கள்” சாதி, வர்க்கம் மற்றும் சொத்துடமை,’’ “தாழ்த்தப்பட்ட மக்கள் மதம் மாறுவது குறித்து’’ போன்றவை ஆழ்ந்த சிந்திக்கத் தூண்டும் கட்டுரைகளாகும். அவை தாழ்த்தப்பட்ட மக்கள் மீது இழைக்கப்படும் சமூக ஒடுக்குமுறை மற்றும் அட்டூழியங்கள் குறித்து விளக்கியிருந்தது. அவருடைய “மார்க்சியப் போதனைகள்” என்ற புத்தகமானது எட்டு கட்டுரைகளைக் கொண்டது. “அதில் கம்யூனிஸ்ட் கட்சி அறிக்கை 125 ஆண்டுகள்”, “உலகை மாற்றிய மார்க்சின் போதனைகள்”, “சமூக மாற்றம் குறித்த மார்க்சிய கோட்பாட்டில் தத்துவத்தின் பங்கு”, “மார்க்சியம் 100 ஆண்டுகள்”, “மார்க்சியம் நவீன புரட்சியின் விஞ்ஞானம்” ஆகிய கட்டுரைகள் அடங்கும்.சிஐடியு வெளியிட்ட‘ பி.டி.ஆரின் தேர்வு நூல்கள்’ மூன்று பாகங்களாக வெளிவந்துள்ளன. அவற்றில் உள்ள 20 அற்புதமான கட்டுரைகள் வலது மற்றும் இடது திரிபுகளை முற்றிலும் அம்பலப்படுத்தின.“சுதந்திரப் போராட்டமும், அதற்குப்பின்னரும்’’ என்ற அவருடைய புத்தகமானது மூன்று முக்கிய கட்டுரைகளைக் கொண்டிருந்தது. “சுதந்திரப் போராட்டத்தில் கம்யூனிஸ்ட்டுகள் ஆற்றிய பங்கு’’, “ இந்திய சுதந்திரத்தின் 40 ஆண்டு” ஆகியவை ஆகும். அவருடைய முந்தைய எழுத்துக்களான “இந்தியாவின் ஸ்டெர்லிங் கையிருப்பு”, “சாதி, வர்க்கம், சொத்து உறவுகள்”, “தொழிலாளி வர்க்கமும், தேசிய பாதுகாப்பும்”, “ஐரோப்பிய கம்யூனிசம்”, “முரண்பாடுகள் குறித்து”, “இரண்டு திட்டங்கள் குறித்து” போன்றவை, இப் பிரச்சனைகள் குறித்து மார்க்சிய-லெனினிய நிர்ணயிப்பை பலப்படுத்துவதாகும்.அவருடைய கடைசிக் கட்டுரையானது வேலை செய்யும் உரிமை இயக்கத்துக்காக வழிகாட்டுதல் கொடுக்கும் ஒரு சிறந்த கட்டுரையாகும். அதை அவர் துர்காபூரில் நடைபெற்ற சிறப்பு மாநாட்டிற்காக தயாரித்தார்.

பம்பாய் டாடா நினைவு புற்றுநோய் மருத்துவமனையில் கடுமையான புற்றுநோய் காரணமாக 1989ஆம் ஆண்டு அனுமதிக்கப்பட்டார். அங்கேயும் அவர் ஓய்வெடுக்கவில்லை. ஒரு தட்டச்சு இயந்திரம் கொண்டுவரச் சொல்லி ஒரு ஆவணத்தை தட்டச்சு செய்தார். ‘சோவியத் நாடு மற்றும் கிழக்கு ஐரோப்பிய சோசலிச நாடுகளில் ஏற்பட்டுள்ள பின்னடைவு’ என்ற அந்த ஆவணம் தான் அவர் கடைசியாக எழுதியது. அந்த மருத்துவமனையில் அவருக்கு சிறந்த சிகிச்சையளிக்கப்பட்டபோதிலும் அவரை காப்பாற்ற முடியவில்லை. 1990ம் ஆண்டு ஏப்ரல் மாதம் 6ம் தேதி அதிகாலையில் அமைதியாக உயிர் நீத்தார்.



</doc>
<doc id="247171" url="https://ta.wikipedia.org/wiki?curid=247171" title="தக்கணக் கல்விச் சங்கம்">
தக்கணக் கல்விச் சங்கம்

தக்கணக் கல்விச் சங்கம் (, ) என்பது மகாராட்டிரத்தில் 43 கல்வி நிறுவனங்களைச் செயல்படுத்திவரும் பூனாவைத் தலைமையகமாகக் கொண்ட ஒரு அமைப்பாகும்.

1880 ஆம் ஆண்டில் விஷ்ணுசாஸ்த்ரி சிப்லுன்கரும் பால கங்காதர திலகரும் மகாதேவ் பல்லல் நம்ஜோஷியும் பூனாவில் "நியூ இங்லிஷ் ஸ்கூலை"த் தொடங்கினர். ஆங்கிலேய அரசாலும் கிறித்துவ சமயப் பரப்பாளர்களாலும் நடத்தப்படும் கல்வி நிலையங்கள் மட்டுமே பெரும்பான்மையான மக்களுக்கு கல்வியளிக்கும் நிலை இருந்தகாலத்தில் 1884 ஆம் ஆண்டு கோபால் கணேஷ் அகர்கர், வி எஸ் ஆப்தே, வி பி கேல்கர், எம் எஸ் கோலே, என் கே தாராப் ஆகியோருடன் இணைந்து தக்கணக் கல்விச் சங்கத்தை உருவாக்கினர். மக்களுக்கு கல்வித் தொண்டாற்றும் நோக்கில் உருவக்கப்பட்ட இச்சங்கத்தில் கோகலே கல்லூரி ஆசிரியராகப் பணியாற்றினார்.


</doc>
<doc id="247172" url="https://ta.wikipedia.org/wiki?curid=247172" title="சர்க்கரை பாதாமி">
சர்க்கரை பாதாமி

சர்க்கரை பாதாமி ("apricot")அப்ரிகாட் என்பது ஒரு பழமாக அல்லது அப்பழந்தரும் மரத்தைக் குறிக்கும். பொதுவாக, சர்க்கரை பாதாமி ஆர்மேனிய கொத்துப்பேரி இன மரங்களைக் குறிக்கும். ஆனாலும் மலை கொத்துப்பேரி, சாரண கொத்துப்பேரி, சீன கொத்துப்பேரி, சைபீரய கொத்துப்பேரி என்பனவும் ஒரேமாதிரியான கனிகளைக் கொண்டு நெருக்கமான தொடர்புடையவை. இவையும் சர்க்கரை பாதாமி என்றே பொதுவாக அழைக்கப்படுகின்றன.


</doc>
<doc id="247174" url="https://ta.wikipedia.org/wiki?curid=247174" title="சேலாப்பழம்">
சேலாப்பழம்

சேலாப்பழம் ("cherry", ஒலிபெயர்ப்பு: "செரி") என்பது பல "புரூனஸ்" இன மரங்களின், தசை அதிகம் கொண்ட (சதையுள்ளோட்டுச்சதையம்) உள்ளோட்டுச் சதைக்கனியாகும். சேலாப்பழ வர்த்தகம் பொதுவாக குறிப்பிட்ட இனிப்புச் சேலா போன்ற இனங்களின் உற்பத்தி மூலம் கிடைக்கிறது. ஆங்கிலத்தில் 'cherry' என்பது மரத்தையும் குறிக்கப்பயன்படுகிறது. சிலவேளை, ஒத்த பூக்களைக் கொண்டிருப்பதால் இவ் ஆங்கிலப்பதம் வாதுமைக்கும் பொருந்துகிறது. காட்டுச் சேலா எனும் பதம் உற்பத்தியற்ற சேலா இனங்களைக் குறிப்பதுண்டு. ஆயினும் இனிப்புச் சேலா பொதுவாக பிரித்தானியத் தீவுகளில் குறித்த இனத்தையே காட்டுச் சேலா என அழைக்கப்பயன்படுகின்றது.


</doc>
<doc id="247176" url="https://ta.wikipedia.org/wiki?curid=247176" title="காற்றூட்டம்">
காற்றூட்டம்

காற்றூட்டம் ("aeration") என்பது திரவம் அல்லது திடப்பொருளுடன் காற்றைக் கலந்து சுற்றவைத்து கரைக்க அல்லது கலக்க மேற்கொள்ளப்படும் ஒரு செயல்முறையாகும்.

திரவங்களில் காற்றூட்டம், பெரும்பாலும் நீரில் பின்வரும் முறைகளில் மேற்கொள்ளப்படுகிறது.


பெரும்பாலும் மட்பாண்டங்கள் இச்செயல்முறைக்குப் பொருத்தமாக இருக்கின்றன. இவற்றில் உள்ள நுண்துளைகள் வழியாக மெல்லிய காற்று அல்லது காற்றுக்குமிழ்கள் திரவம் முழுவதும் பரவலாக விரவுகிறது. குமிழ்களின் அளவு குறையக் குறைய அதிக அளவு காற்று அல்லது வாயு திரவத்துடன் கலந்து வாயு பரிமாற்றத் திறன் அதிகரிக்கிறது. தேவைப்பட்டால் இதற்காகவே வடிவமைக்கப்பட்ட சிதற்றிகள் அல்லது தூவுகலன்கள் பயன்படுத்தி கொப்பளிப்பு அல்லது கலக்கலை உருவாக்கவும் முடியும்.

அலுமினியம் ஆக்சைடு துகள்களை உருக்கி பீங்கானுடன் கலந்து உறுதியான, சீரான நுண்துளைகளுடைய மற்றும் ஒரேவிதமான அமைப்புடன் கூடிய நுண்துளையுள்ள பீங்கான் சிதற்றிகள் செய்யப்படுகின்றன. இயற்கையாகவே பீங்கான் நீர்விருப்பப் பொருள் ஆதலால் எளிதில் ஈரமுறிஞ்சி சீரான குமிழ்களை உற்பத்தி செய்கின்றன

கொடுக்கப்பட்ட காற்று அல்லது நீர்மத்தின் அளவில் அதன் மேற்பரப்பு பகுதியில் துளி அல்லது குமிழி அளவு, பரிமாற்றம் ஏற்பட்டு மாற்றம் நிகழலாம். மிகச்சிறிய அளவு குமிழ்கள் அல்லது துளிகள் அங்குச் செயல்பட்டால் காற்றூட்ட விகிதம் அதிகரிக்கிறது. குமிழ்கள் உட்புகும் நுண்துளைகளின் அளவு பொதுவாக மைக்ரோ மீட்டர் அளவிலேயே இருக்கும்.

மண்ணில் காற்றூட்டம் என்பது மண்ணிலுள்ள காற்று இடைவெளிகளின் அளவைக் குறிக்கிறது.

மண்ணைக் கூர்முனை கொண்ட கருவிகளால் குத்தி மண்ணில் இடைவெளியை உண்டாக்குவது ( கூர்முனைக் காற்றூட்டம் ) அல்லது தோராயமாக 1 "x 2" அளவுக்கு உரிய கருவிகள் கொண்டு உள்ளகத்தில் உள்ள மண்ணை நீக்குவது ( உள்ளகமண் காற்றூட்டம் ) போன்ற செயல்பாடுகள் மண் காற்றூட்டத்தைக் குறிக்கின்றன. புல்வெளிகளை மீட்கும் முயற்சியில் காற்றூட்டம் அவ்வளவாக கண்காணிக்கப்படுவதில்லை. ஆனால் சுகாதார நோக்கில் காற்றூட்டம் இன்றியமையாதது. இது வடிகால் வசதியை மேம்படுத்துவதோடு மட்டுமின்றி குட்டைகள் உருவாவதையும் தடுக்கிறது. 

கூர்முனைக் காற்றூட்டத்தில் காற்றூட்டக் கருவிகள் ஓர் அடி அல்லது மேலும் மண்ணைக் குத்தி காற்றூட்டம் உண்டாக்குகின்றன. இதனால் சிலவேளைகளில் புல்தரை மண்ணோடு தோண்டி எடுக்கப்பட்டு வடிகால் உபயோகத்தில் பயன்படுகிறது. 

புல்தரை மண் இறுக்கம், மண்கூரைகள் உருவாதலைத் தடுத்தல், தண்ணீர் மற்றும் சத்துப்பொருட்கள் மண்ணுக்குள் ஊடுறுவிச் செலவதை ஊக்குவித்தல், வேர்கள் ஆழமாக உட்புக உதவுதல். புல்விதைகள் மண்ணுடன் நேரடியாக தொடர்பு கொள்ளும் சூழலை ஏற்படுத்துதல் முதலான நோக்கங்களுடன் உள்ளகமண் காற்றூட்டம் மேற்கொள்ளப்படுகிறது.

இவ்வகையான காற்றூட்டத்திற்கு, கருவிகளின் பின்னால் தொடர்ந்து செல்லும் வகை , கருவிகளின் மேல் பயணம் செய்யும் வகை, இழுவை இயந்திரங்களால் இழுத்துச் செல்லும் வகை போன்ற பலவகையான புல்தரைக் கருவிகள் உதவுகின்றன. 

OxyTurbine Aerators


</doc>
<doc id="247177" url="https://ta.wikipedia.org/wiki?curid=247177" title="விளிம்பிப்பழம்">
விளிம்பிப்பழம்

விளிம்பிப்பழம், தமரத்தம் அல்லது தம்பரத்தம் ("Carambola", "starfruit") என்பது "விளிம்பி" மரத்தின் பழமாகும். இவ்வினம் பிலிப்பீன்சு, இந்தோனேசியா, மலேசியா, இந்திய, இலங்கை ஆகிய நாடுகளை தாயகமாகக் கொண்டது. இது தென்னாசியா, தென் பசிபிக் மற்றும் கிழக்காசியாவின் பகுதிகளில் பிரபல்யம் பெற்ற பழமாகும். இதன் மரங்கள் சுதேசியமற்ற தென் அமெரிக்கா, கரீபியன், தென் ஐக்கிய அமெரிக்கா ஆகிய இடங்களில் பயிரிடப்படுகின்றன.

இப்பழத்தின் ஓரங்களில் தனிச்சிறப்பான முகடுகளைக் கொண்டு (பொதுவாக ஐந்து அல்லது பல) காணப்படும் இதன் குறுக்குவெட்டு விண்மீன் தோற்றத்தைப் போன்று காணப்படுகின்றது. இதனால் இதன் பெயர் விண்மீன் பழம் என்ற அர்த்தமுடைய ஆங்கிலப் பெயரால் ("starfruit") அழைக்கப்படுகின்றது. இதுவும் விளி மரமும் அவிரோகா இனத்தைச் சேர்ந்த புளிப்பு வகை (ஒக்சாலிடேசியே) குடும்பத்தைச் சேர்ந்தவை.



</doc>
<doc id="247180" url="https://ta.wikipedia.org/wiki?curid=247180" title="விளி (மரம்)">
விளி (மரம்)

விளி அல்லது புளிமாங்காய் அல்லது புளிச்சக்காய்மரம் ("Averrhoa bilimbi", "bilimbi", "cucumber tree", "tree sorrel") என்பது அவிரோகா இன, ஒக்சாலிடேசியே குடும்பத்தைச் சேர்ந்த பழங்களைச் கொடுக்கும் மரமாகும். இது விளிம்பிப்பழ மரத்துடன் நெருங்கிய தொடர்பைக் கொண்டது.



</doc>
<doc id="247190" url="https://ta.wikipedia.org/wiki?curid=247190" title="வை. பொன்னம்பலம்">
வை. பொன்னம்பலம்

வை. பொன்னம்பலம் (சனவரி 30, 1904--திசம்பர் 2, 1973) என்பவர் தமிழ் மறவர் என்னும் அடைமொழியால் அறியப்படும் ஒரு தமிழ்ப் புலவர் ஆவார். தமிழ் ஆசிரியராகவும் பகுத்தறிவுச் சிந்தனையுடையவராகவும் ஒரு போராளியாகவும் வாழ்ந்தவர். மறைமலையடிகள் தேவநேயப் பாவாணர், பெரியார் ஈ. வெ. ராமசாமி போன்ற அறிஞர்களுடன் நெருக்கமாகப் பழகியவர்.

திருச்சிராப்பள்ளி மாவட்டம் அரியலூருக்கு அருகில் கீழ மாளிகை என்னும் ஊரில் பிறந்தார். இளமைப் பருவத்தில் சைவப் பற்றாளராகவும் வள்ளலார் இராமலிங்க அடிகளின் வழியினராகவும் இருந்தார். எனவே மறைமலையடிகளிடம் தொடர்பும் நெருக்கமும் ஏற்பட்டன. மறைமலையடிகளின் தொடர்பினால் தம் இயற்பெயரான கனகசபை என்பதைத் தூய தமிழில் பொன்னம்பலம் என்று மாற்றிக் கொண்டார். திருவையாறு அரசர் கல்லூரியில் பொன்னம்பலனார் சேர்ந்து 1926 முதல் 1931 வரை பயின்று புலவர் பட்டம் பெற்றார். அவருடன் மறை. திருநாவுக்கரசு, கோ.சி. பெரியசாமிப்புலவர், வீ உலகவூழியர் ஆகியோர் கல்வி பயின்றார்கள்.

வேலூர் (1931-46), சேலம் (1947-52), முசிறி (19528)-53), செந்துறை (1954-59), அரவக்குறிச்சி (1959-60), பொன்பரப்பி (1960-67), தோகைமலை (1967-68) என முப்பத்தேழு ஆண்டுகள் தமிழாசிரியராகப் பணியாற்றினார். மாணவர்களிடையே தமிழ்ப் பற்றையும், தமிழின உணர்வையும், நல்லொழுக்கத்தையும், பகுத்தறிவுக் கருத்துகளையும் சொல்லிக் கொடுத்தார்.

குடியரசு என்னும் இதழைப் படித்தும் பெரியார் பேச்சைக் கேட்டும் பகுத்தறிவாளரானார். எப்பொழுதும் கருப்புச் சட்டை அணிந்து பள்ளிக்குச் செல்லும் வழக்கம் அவர் கொண்டிருந்தார். தமிழ் மொழிக்குக் களங்கம் ஏற்படுவதை ஒருபோதும் சகித்துக் 
கொள்ள மாட்டார். நாட்டு வாழ்த்துப் பாடலைப் பிற மொழியில் பாடுவதை எதிர்த்துத் தமிழில் பாடுவதை நிலை நிறுத்தினார். இதன் 
காரணமாக அந்தக் காலத்து அரசு பொன்னம்பலனாரை பணி நீக்கம் செய்தது. பெரியார் தலையிட்டதால் அந்தப் பணிநீக்கம் விலக்கிக் கொள்ளப்பட்டது. 

தாம் பணியாற்றிய வேலூர் இந்து செகண்டரி பாடசாலையின் பெயரில் காணப்பட்ட இந்து என்னும் சொல்லை பொன்னம்பலனார் பெரு முயற்சி செய்து நீக்கினார். அந்தப் பள்ளியை நிறுவியவர் பெயரைச் சூட்டி கந்தசாமி கண்டர் உயர்நிலைப் பள்ளி என்று மாற்றம் பெறச் செய்தார்.

ஒரு முறை பாரதிதாசனைச் சந்தித்து உரையாடிய போது பாரதிதாசனின் கவிதைகளில் சில சமற்கிருத சொற்கள் இடம்பெற்றதைச் சுட்டி காட்டினார். அதன் விளைவாக பாரதிதாசன் இனிமேல் வடசொல் கலவாமல் எழுதுவதாக உறுதி கொண்டார்.
மொழிக் கொள்கையில் தமக்கும் பெரியார் ஈ வெ இரா வுக்கும் கருத்து முரண் உண்டு என்று பெரியாருக்கு முன்னிலையில் துணிச்சலுடன் கூறினார் என்பது குறிப்பிடத்தக்கது.

1957 ஆம் ஆண்டில் சேலம் தமிழ்ப் பேரவை நடத்திய விழாவில் பெரியார் ஈ வே. இராமசாமியால் பொன்னம்பலனாருக்குத் தமிழ்மறவர் என்னும் பட்டம் வழங்கப்பட்டது. 

தமிழ்மறவர் பொன்னம்பலனார் வரலாறு-நூல்

காக்கைச் சிறகினிலே இதழ் செப்டம்பர் 2012


</doc>
<doc id="247196" url="https://ta.wikipedia.org/wiki?curid=247196" title="இளைஞர் இஸ்லாமியக் கலைக்களஞ்சியம்">
இளைஞர் இஸ்லாமியக் கலைக்களஞ்சியம்

இளைஞர் இஸ்லாமியக் கலைக்களஞ்சியம் மணவை முஸ்தபா தொகுத்த கலைக்களஞ்சியமாகும். இதனை மீரா பப்ளிகேஷன்ஸ் 1991 ல் வெளியிட்டது. இக்கலைக்களஞ்சியத்திற்கு எம். ஆர். எம். அப்துற் றஹீம் அணிந்துரை எழுதியுள்ளார்.

எம். அப்துல் வஹ்ஹாப் ஆய்வுரை எழுதியுள்ளார். இக்களைக்களஞ்சியம் 183 பக்கங்களைக் கொண்டதாகும்.



</doc>
<doc id="247200" url="https://ta.wikipedia.org/wiki?curid=247200" title="டோட்டி மாவட்டம்">
டோட்டி மாவட்டம்

டோட்டி மாவட்டம், நேபாளத்தில் உள்ளது. இது சுது பஸ்சிமாஞ்சல் என்னும் பகுதியில் அமைந்துள்ளது.

இந்த மாவட்டத்தில் 50 ஊர்கள் உள்ளன. அவற்றுள் சில

நகரங்கள்:
திபாயல் சில்கடி


</doc>
<doc id="247206" url="https://ta.wikipedia.org/wiki?curid=247206" title="இணுவில் தொடருந்து நிலையம்">
இணுவில் தொடருந்து நிலையம்

இணுவில் தொடருந்து நிலையம் ("Inuvil railway station") இலங்கையின் வடக்கே இணுவில் என்ற ஊரில் அமைந்துள்ள தொடருந்து நிலையம் ஆகும். இலங்கையின் வடக்கையும் தலைநகர் கொழும்பையும் இணைக்கும் வடக்குப் பாதையின் ஒரு பகுதியாக, இலங்கை ரெயில்வே திணைக்களத்தினால் இலங்கையின் நடுவண் அரசின் கீழ் இந்நிலையம் நிருவகிக்கப்படுகிறது. ஈழப்போரின் காரணமாக வடக்கின் ஏனைய தொடருந்து நிலையங்களைப் போன்று இணுவில் தொடருந்து நிலையமும் 1990 முதல் 2015 வரை இயங்காமல் இருந்து வந்தது. வடக்குப் பாதையின் யாழ்ப்பாணத்திற்கும், காங்கேசன்துறைக்கும் இடையேயான போக்குவரத்து இணுவிலூடாக 2015 சனவரி 2 இல் ஆரம்பிக்கப்பட்டது.

இணுவிலூடாக பின்வரும் தொடருந்து சேவைகள் இயங்கி வருகின்றன:


</doc>
<doc id="247219" url="https://ta.wikipedia.org/wiki?curid=247219" title="ஆறு அழகப்பன்">
ஆறு அழகப்பன்

ஆறு. அழகப்பன் (ஆகஸ்டு 10, 1937) என்பவர் தமிழ் அறிஞர், நூலாசிரியர் நாடகாசிரியர், ஆய்வாளர், செயற்பாட்டாளர் எனப் பல பரிமாணங்களைக் கொண்டவர் ஆவார். அண்ணாமலைப் பல்கலைக் கழகத்தில் தமிழ் விரிவுரையாளராகத் தொடங்கி இந்திய மொழிப்புலத் தலைவர் வரை 38 ஆண்டுகள் பணி புரிந்து ஒய்வு பெற்றவர். சிவகங்கை மாவட்டம் ஆத்தங் குடியில் பிறந்தார்.


ஆறு அழகப்பன் நாடக நூல்கள் 10, திறனாய்வு நூல்கள் 10 கட்டுரை வரலாற்று நூல்கள் 6 மற்றும் தாலாட்டுப் பாடல் தொகுப்பு நூல் ஒன்றும் எழுதியுள்ளார். இவருடைய நாடகத் துறைப் பணியைப் பாராட்டி கலைமாமணி விருதை தமிழக அரசு வழங்கி சிறப்பித்தது. இது போல் பல விருதுகளை பிற அமைப்புகள் வழங்கியுள்ளன 

முகம் இதழ் ஆகசுடு 2000

http://www.noolulagam.com/?s=%E0%AE%86%E0%AE%B1%E0%AF%81.%E0%AE%85%E0%AE%B4%E0%AE%95%E0%AE%AA%E0%AF%8D%E0%AE%AA%E0%AE%A9%E0%AF%8D&si=2


</doc>
<doc id="247223" url="https://ta.wikipedia.org/wiki?curid=247223" title="வியாசர்பாடி விநாயக முதலியார் சித்திர சத்திரம்">
வியாசர்பாடி விநாயக முதலியார் சித்திர சத்திரம்

வியாசர்பாடி விநாயக முதலியார் சித்திர சத்திரம் தமிழ்நாடு மயிலை தெற்கு குளக்கரையில் அமைந்துள்ள சத்திரமாகும்.இதனை சென்னை வியாசர் பாடியில் வாழ்ந்த விநாக முதலியார் 1852ல் அமைத்தார். இவர் சோழியவெள்ளாள மரபினைச் சார்ந்தவராவார்.

இச்சத்திரம் கபாலீசுவரர் கோயில் பக்தர்களுக்கும், மக்களுக்கும் அன்னதானம் செய்வதற்காக அமைக்கப்பட்டது. உடன் இச்சித்திர சத்திரத்தில் எண்ணற்ற சுவர் ஓவியங்களும், பொம்மைகளும் காணப்படுகின்றன. 

இச்சித்திர சத்திரம் மயிலாப்பூர் கபாலீசுவரர் கோயிலின் பங்குனித் திருவிழாவிலிருந்து கபாலீசுவரர் திருக்கல்யாணம் வரை மட்டுமே திறந்திருக்கிறது. மற்ற நாட்களில் பூட்டிக் கிடக்கிறது. இச்சித்திர சத்திரத்தில் கற்பகாம்பாள் மயிலாக மாறி ஈசனை வணங்கியது, திருஞான சம்பந்தர் கோயிலில் பதிகம் பாடி பூம்பாவை எனும் பெண்ணை சாம்பலில் இருந்து உயிர்தந்தது, கண்ணன் சிறு வயதில் கோகுலத்தில் செய்த குறும்புகள் போன்ற ஓவியங்களும் காணப்படுகின்றன.

இந்து சமயத்தின் தொன் நம்பிக்கைகளான புண்ணியம் செய்தவர்கள் திருக்கைலாயம் செல்லுதல், பாவம் செய்வர்கள் நரகத்திற்கு செல்லுதல் அங்கு கிடைக்கின்ற தண்டனைகள் போன்றவையும் ஓவியங்களாக உள்ளன.



</doc>
<doc id="247234" url="https://ta.wikipedia.org/wiki?curid=247234" title="நெடுங்குழு 3 தனிமங்கள்">
நெடுங்குழு 3 தனிமங்கள்

நெடுங்குழு 3 தனிமங்கள் ("Group 3 elements") இசுக்காண்டியம் தொகுதி தனிமங்களாகும் . இக்குழுவில் எல்லா d-வலைக்குழுவில் இருப்பதைப்போன்றே 4 தனிமங்கள் இருக்கவேண்டிய இடத்தில் இசுக்காண்டியம் (Sc) மற்றும் யிற்றியம் (Y) என்று இரண்டு மட்டும் எப்பொழுதும் இருக்கும். மற்ற இரண்டு தனிமங்களாக லாந்த்தனம் (La) மற்றும் அக்டினியம் (Ac) அல்லது லுட்டீசியம் (Lu) மற்றும் லாரன்சியம் (Lr) இருக்கும். சிலர் லாந்தனைடு, ஆக்டினைடு என்று அதில் உள்ள 30 தனிமங்களும் இதனுள் அடக்கம் என்றும் கூறுவார். எனவே இந்த நெடுங்குளுவிர்க்கு வேதியலில் எந்த ஒரு தனி பெயரும் கிடையாது. ஆனால் லாந்தனைடு. இசுக்காண்டியம் மற்றும் யிற்றியம் ஆகிய மூன்றும் அறிய மண் உலோகம் என்று அழைக்கப்படுகிறது.
நெடுங்குழு 3 உலோகங்களில் இசுக்காண்டியம், யிற்றியம் மற்றும் லாந்த்தனம் அல்லது லுட்டீசியம் ஆகிய மூன்றும் இயற்கையாக கிடைக்கின்றன. இவை அனைத்துமே வெள்ளியை ஒத்த வெள்ளை நிறத்தில் உள்ளன. அக்டினியம் அல்லது லாரன்சியம் கதிரியக்க ஓரிடத்தான்களை கொண்டுள்ளன. 
எல்லா நெடுங்குழுக்களை போலவே இங்கும் எதிர்மின்னி அமைப்பில், இறுதிக் கூட்டில் எல்லா தனிமங்களும் இரண்டு எதிர்மின்னியை கொண்டுள்ளன. அனால் அதிசயக்கும் விதமாக லாரன்சியம் மட்டும் மூன்று எதிர்மின்னிகளை கொண்டுள்ளது. 
இசுக்காண்டியம், யிற்றியம், லாந்த்தனம் மற்றும் அக்டினியம் ஆகிய நான்கும் குறைந்த ஆக்சிசனேற்ற நிலையில் +3 அயனிகளை கொண்டுள்ளதால் இவை அறிய வாயுக்களை போன்ற பண்புகளை காட்டுகின்றன. உதாரணமாக இசுக்காண்டியம், யிற்றியம் ஆகிய இரண்டும் மென்மையான உலோகங்கள். லுட்டீசியம் மிகவும் உறுதியான உலோகம். இவற்றின் மற்ற பண்புகள் கீழே அட்டவணையில் உள்ளது.


</doc>
<doc id="247236" url="https://ta.wikipedia.org/wiki?curid=247236" title="மதுரை மக்பரா">
மதுரை மக்பரா

மதுரை மக்பரா () என்பது சூபி ஞானிகளான மீர் அகமது இபுறாகீம், மீர் அம்சத்து இபுறாகீம், மீர் அப்து சலாம் இபுறாகீம் ஆகியோரின் தர்காக்கள் ஆகும். அரபு வார்த்தையான "மக்பரா" என்பதற்கு மோசாலியம் என்பது பொருள். இவ்வார்த்தை கல்லறை எனப் பொருள் கொண்ட மூல வார்த்தையான "கப்ரு" . மக்பரா என்பது அனைத்து முசுலிம்களின் கல்லறைகளைக் குறிப்பிடுவதாக இருந்தாலும், வலியுல்லாகளின் ரவ்ளாக்களைக் குறிக்கவே பயன்படுத்தப்பட்டு வருகிறது.



</doc>
<doc id="247239" url="https://ta.wikipedia.org/wiki?curid=247239" title="சுன்னாகம் தொடருந்து நிலையம்">
சுன்னாகம் தொடருந்து நிலையம்

சுன்னாகம் தொடருந்து நிலையம் ("Chunnakam railway station") இலங்கையின் வடக்கே சுன்னாகம் என்ற ஊரில் அமைந்துள்ள தொடருந்து நிலையம் ஆகும். இலங்கையின் வடக்கையும் தலைநகர் கொழும்பையும் இணைக்கும் வடக்குப் பாதையின் ஒரு பகுதியாக, இலங்கை ரெயில்வே திணைக்களத்தினால் இலங்கையின் நடுவண் அரசின் கீழ் இந்நிலையம் நிருவகிக்கப்படுகிறது. ஈழப்போரின் காரணமாக வடக்கின் ஏனைய தொடருந்து நிலையங்களைப் போன்று சுன்னாகம் தொடருந்து நிலையமும் 1990 முதல் 2015 வரை இயங்காமல் இருந்து வந்தது. வடக்குப் பாதையின் யாழ்ப்பாணத்திற்கும், காங்கேசன்துறைக்கும் இடையேயான போக்குவரத்து சுன்னாகம் ஊடாக 2015 சனவரி 2 இல் ஆரம்பிக்கப்பட்டது.

சுன்னாகமூடாகப் பின்வரும் தொடருந்து சேவைகள் இயங்கி வருகின்றன:


</doc>
<doc id="247243" url="https://ta.wikipedia.org/wiki?curid=247243" title="ஜூல் விளைவு">
ஜூல் விளைவு

ஜூல் விளைவு ("Joule effect") என்பது மின்சாரம்,வளிமம், காந்தம் ஆகியனவற்றில் நடக்கும் ஒரு சில நிகழ்வுகளைக் குறிக்கும். இந்த நிகழ்வுகளை ஜேம்ஸ் பிரிஸ்காட் ஜூல் என்ற ஆங்கில அறிவியல் அறிஞர் கண்டு பிடித்தார். அதனால் அந் நிகழ்வுகள் ஜூல் விளைவுகள் என அழைக்கப்படுகின்றன. அந்நிகழ்வுகள் கீழே கோட்பாடுகளாகக் கொடுக்கப் பட்டுள்ளன:
 
ஜூல் முதலாம் கோட்பாட்டின்படி,

formula_1 என்ற அளவுள்ள மின் தடையத்தில், formula_2 என்ற அளவுள்ள மின்னோட்டம் formula_3 என்ற நேரம் பாயும் போது, உண்டாகும் வெப்பத்தின் அளவு formula_4 எனில்:
என அமையும்.

ஒரு வளிமத்தில் உள்ள ஆற்றல் formula_6 என்பது அந்த வளிமத்தின் வெப்ப நிலை formula_7-ஐப் பொறுத்திருக்கும்; அதாவது, அவ் வளிமத்தின் அழுத்தத்தையோ கன அளவையோ பொறுத்திருக்காது. அதாவது formula_6 ஆனது formula_7 இன் சார்பாக அமையும்.

இரும்பு போன்ற ஒரு பொருள் காந்தம் போல் செயல்படவில்லையென்றாலும், அந்தப் பொருளின் உள்ளே நுண்ணிய காந்தங்கள் இருக்கும். ஒவ்வொரு நுண்ணிய காந்தத்தைச் சுற்றிலும் மெல்லிய காந்த வயல் இருக்கும். (படத்தைப் பர்ர்க்க.)

ஒவ்வொரு நுண் காந்தமும் வெவ்வேறு திசையை நோக்கித் திரும்பி இருக்கும். அதனால் தான் அந்தப் பொருள் மொத்தத்தில் காந்தமாகச் செயல் படுவதில்லை. இந்தப் பொருளை ஒரு வலிமையான காந்த வயலில் வைத்தால், உள்ளிருக்கும் நுண் காந்தங்கள் எல்லாம் ஒரே திசையை நோக்கித் திரும்பி நிற்கும். அவ்வாறு திரும்பும் பொது, அந்தப் பொருளின் வடிவத்தில் மாற்றம் ஏற்படும். இந்த மாற்றத்தைத்தான் 1842-இல் ஜூல் தன் ஆய்வில் கண்டு பிடித்தார். இதைக் காந்த வடிவ மாற்றம் (magnetostriction) என்பர்.

ஒரு வளிமம் விரிவடையும் போது அதன் வெப்ப நிலை மாறுகிறதா இல்லையா என்று ஜூல், தாம்சன் (James Prescott Joule and William Thomson) என்ற இரண்டு அறிஞர்களும் ஆய்வு செய்தனர். 

இந்த ஆய்வில் (ஒரே அளவுள்ள) இரு கொள்கலன்கள் பயன் படுத்தப் பட்டன. (படத்தை பார்க்க.) இரு கொள்கலன்களும் ஒன்றும் இல்லாத வெற்றிடமாக இருந்தன. ஒரு வளிமம், முதலில், இடது புறத்தில்(மேல் படம்) உள்ள கொள்கலனில் அடைத்து வைக்கப் பட்டது. அப்போது, அதன் அழுத்தம் Pi, மற்றும் அதன் கன அளவு Vi. பிறகு, அந்த வளிமம் பக்கத்தில் உள்ள கொள்கலனுக்குத் திறந்து விடப் பட்டது. வளிமம் விரிவடைந்து இரு கொள்கலன்களிலும் நிரம்பியது. இப்போது இடது கொள்கலனில் அழுத்தம் Pf, கன அளவு Vf; வலது கொள்கலனிலும் அழுத்தம் Pf, கன அளவு Vf. முதலில் Vi என்ற கன அளவு இருந்த வளிமம் இப்போது, ஏறத்தாழ இரு மடங்காகி விட்டது. ஆனால், வளிமம் சூடாகி இருக்கிறதா, அல்லது குளிர்ந்து இருக்கிறதா என்று அளந்து பார்த்த போது, ஜூல், தாம்சன் இருவரும் சூடாகவும் இல்லை, குளிரவும் இல்லை, பழைய வெப்ப நிலையிலேயேதான் இருக்கின்றது என்று கூறினர். அதற்குப் பிறகு மற்ற ஆய்வாளர்கள் இந்த சோதனையை மீண்டும் செய்து பார்த்து விட்டு, ஐட்ரஜன், ஈலியம், நியான் ஆகிய மூன்று வளிமைங்களைத் தவிர, மற்ற எல்லா வளிமங்களும், விரிவடையும் போது, குளிர்ச்சி அடைகின்றன என்று கூறினர். ஐட்ரஜன்,ஈலியம்,நியான் என்ற இந்த மூன்றும் கூட மிகக் குறைந்த வெப்ப நிலையில், விரிவடையும் போது, குளிரவே செய்கின்றன என்றும் கூறினர். 
ஒரு இழுவைப் பட்டையை(elastic band) இழுத்து, பின் அதைச் சூடு படுத்தினால், அந்தப் பட்டை விரிவடைந்து நீளுவதற்கு மாறாக, சுருங்கி நீளம் குறைகிறது. இழுவைப் பட்டைகளின் இத் தன்மையை ஜான் கோ (John Gough) என்னும் ஆங்கில மெய்நூல் அறிஞர் 1802-இல் கண்டு பிடித்தார். அதன் பின், ஜேம்சு ஜூல் மேலும் பல ஆய்வுகள் செய்து 1850-இல் ஜான் கோ கூறிய கருத்தை உறுதி செய்தார். அன்றுதொட்டு இழுவைப் பொருளின் இத் தன்மை கோ-ஜூல் விளைவு என்று பெயரிடப்பட்டு அழைக்கப் படுகின்றது. 


</doc>
<doc id="247245" url="https://ta.wikipedia.org/wiki?curid=247245" title="பெரியார் பகுத்தறிவு நூலகம் ஆய்வகம்">
பெரியார் பகுத்தறிவு நூலகம் ஆய்வகம்

பெரியார் பகுத்தறிவு நூலகம் ஆய்வகம் என்னும் நூலகம் சென்னை பெரியார் திடலில் இயங்கிவருகிறது.

பெரியார் சிந்தனைகள், உரைகள், விளக்கங்கள், அறிவுரைகள், அகியவற்றை அனைவரும் பயன்படுத்தவும், ஆராயவும் வேண்டும் என்ற நோக்குடன் இந்த நூலகமும் ஆய்வகமும் 17.9.74 அன்று துவக்கப்பட்டது. இந்நூலகம் காலை 11 மணியில் இருந்து மாலை 7 மணிவரை இயங்குகிறது. இந்நூலகத்தில் பயிற்சிபெற்ற நூலகர் பணியாற்றுகிறார்.

இங்கு கிடைத்தற்கரிய பழைய குடி அரசு, விடுதலை,புரட்சி,பகுத்தறிவு, உண்மை, ரிவோல்ட்,மாடன் ரேஷனலிஸ்ட் மற்றும் பல்வேறு துறைசார்ந்த திராவிட இயக்கத் தொடர்புடைய இதழ்கள், நூல்கள் தொகுத்து வைக்கப்பட்டுள்ளன. நூலாசிரியர் மற்றும் தலைப்புகளின் பட்டியல் தயாரிக்கப்பட்டுள்ளது. முனைவர் பட்டம் பெறவேண்டிப் பல்வேறு பல்கலைக் கழகங்களில் இருந்துவரும் ஆய்வாளர்களுக்கும், திராவிட இயக்க ஆய்வாளர்களுக்கும் பயன்படும் விதத்தில் இந்நூலகம் உள்ளது.


</doc>
<doc id="247246" url="https://ta.wikipedia.org/wiki?curid=247246" title="நேர்ச்சி">
நேர்ச்சி

நேர்ச்சி அல்லது விபத்து ("accident") என்பது பெரும்பாலும் தற்செயலாக மனிதனின் உயிருக்கும்,உடலுக்கும் ஏற்படும் ஆபத்தைக் குறிப்பிடுவதாகும்.
வெளிப்படையான,வன்மையான செயல்களினால் ஏற்படும் இறப்பு அல்லது பார்வைக்குப் புலனாகும்படி உடம்பில் ஏற்படும் காயங்கள் நேர்ச்சி எனக் கொள்ளப்படும்.
குடிபோதையிலோ சட்டத்தை மீறிச்செயல்பட்டோ ஏற்படும் விபத்தோ அணுக்கதிர்வீச்சு, போர், அல்லது இது போன்று குமுகாயம் முழுவதையும் பாதிக்கும் அழிவுகளால் ஏற்படும் பாதிப்பையும், அரசுகளால் பெரும்பாலும் விபத்துகளாக ஏற்கப்படுவதில்லை


</doc>
<doc id="247247" url="https://ta.wikipedia.org/wiki?curid=247247" title="கு ஹே-சன்">
கு ஹே-சன்

கு ஹே-சன் () (பிறப்பு: நவம்பர் 9, 1984) ஒரு தென் கொரிய நாட்டு நடிகை, இயக்குனர், திரைக்கதையாசிரியர், இசையமைப்பாளர், நாவலாசிரியர் மற்றும் பாடகி ஆவார். இவர் பாய்ஸ் ஓவர் பிளவர்ஸ் போன்ற பல தொலைக்காட்சி தொடரில் நடித்துள்ளார். இவர் பல திரைப்படங்களிலும் நடித்துள்ளார் என்பது குறிப்பிடத்தக்கது.



</doc>
<doc id="247249" url="https://ta.wikipedia.org/wiki?curid=247249" title="கிழித்த கோடு (நூல்)">
கிழித்த கோடு (நூல்)

கிழித்த கோடு, கவிஞர் மு. மேத்தா எழுதிய ஒரு தமிழ்ச் சிறுகதைத் தொகுப்பு நூல். இந்நூலாசிரியர் எழுதிப் பல்வேறு சஞ்சிகைகளில் வெளிவந்த பன்னிரண்டு சிறுகதைகள் இத்தொகுப்பில் உள்ளன. இத்தொகுப்பில் உள்ள ஒரு சிறுகதையில் தலைப்பைத் தழுவி இந்நூலுக்குப் பெயரிடப்பட்டுள்ளது.

கவிஞர் மேத்தா பின்வருமாறு குறிப்பிட்டுள்ளார்:


இந்நூல் தினமணிக் கதிர், கல்கி, ஆனந்த விகடன், அலிபாபா, கலைமகள், கண்ணதாசன் போன்ற பல்வேறு இதழ்களில் வெளிவந்த மேத்தாவின் சிறுகதைகளின் தொகுப்பாகும்.



</doc>
<doc id="247252" url="https://ta.wikipedia.org/wiki?curid=247252" title="ஞானக்குறள்">
ஞானக்குறள்

ஞானக்குறள் ஒளவையாரால் எழுதற்பெற்ற குறள் நூலாகும். இந்நூல் முந்நூற்றுப் பத்துக் குறள் வெண்பாக்களால் ஆனது. இந்நூலில் வீடுபேறு பற்றி குறட்பாக்கள் உள்ளன. இந்நூல் ஒளவைக் குறள் என்றும், ஒளவை ஞானக்குறள் என்றும் அறியப்படுகிறது. திருக்குறளில் அறத்துப் பால், பொருட்பால். காமத்துப் பால் என்று வகைப்படுத்திய திருவள்ளுவர், வீடு பேறு பற்றி கூறாமையால் ஒளவையார் ஞானக்குறளை எழுதினார் என்றொரு கூற்றுண்டு.

சைவ இலக்கிய வரலாறு ஒளவையார் பகுதி பக்கம் - 423 424


</doc>
<doc id="247253" url="https://ta.wikipedia.org/wiki?curid=247253" title="வேம்பையர்கோன் நாராயணன்">
வேம்பையர்கோன் நாராயணன்

வேம்பையர்கோன் நாராயணன் சைவப் புலவராவார். இவர் வணிகர் குலத்தில் மணியன் என்பவரின் மகனாக வேம்பூரில் பிறந்தார். இவர் வாழ்ந்த காலம் கிபி ஒன்பதாம் நூற்றாண்டு எனவும், பத்தாம் நூற்றாண்டு எனவும் கருத்து நிலவுகிறது. 

இவர் சிராமலையந்தாதி எனும் நூலை இயற்றியுள்ளார். இந்நூல் சேரமான் பெருமாள் பாடிய பொன்வண்ணத்தந்தாதி போல துதியுடையதாக இருப்பதாக இராகவையங்கார் அவர்கள் குறிப்படுகின்றார்.

சைவ இலக்கிய வரலாறு - வேம்பையர்கோன் நாராயணன் பகுதி


</doc>
<doc id="247254" url="https://ta.wikipedia.org/wiki?curid=247254" title="நிலவு மறைப்பு, ஏப்பிரல் 2015">
நிலவு மறைப்பு, ஏப்பிரல் 2015

முழு நிலவு மறைப்பு ஒன்று ஏப்ரல் 04, 2015 இல் இடம்பெறுகின்றது. இது 2015 ஆம் வருடத்தில் ஏற்படுகின்ற இரண்டு முழுச் சந்திர கிரகணங்களில் முதலாவது முழு சந்திர கிரகணமாகும். நிலவு மறைப்பு நாற்தொடரில் இது மூன்றாவது முழுச் சந்திர கிரகணம் ஆகும். இத்தொடரில் நிகழ்ந்த முந்தைய முழுச் சந்திர கிரகனங்கள் நிலவு மறைப்பு, ஏப்பிரல்15, 2014, நிலவு மறைப்பு, அக்டோபர் 2014, என்பனவாகும்.

அமெரிக்கா, பசிபிக், கிழக்காசியா, ஆத்திரேலியா மற்றும் நியூசிலாந்து ஆகிய பிரதேசத்தில் முழுமையாக இக் கிரகணத்தைக் காணமுடியும்.


</doc>
<doc id="247260" url="https://ta.wikipedia.org/wiki?curid=247260" title="மனந்தெளிநிலை">
மனந்தெளிநிலை

மனந்தெளிநிலை ("Mindfulness") என்பது "ஒருவர் இத்தருணத்தில் தன்னிடம் நிகழும் மன ஓட்டங்கள், உணர்வுகள் மற்றும் புலனுணர்வுகள் மீது குவிக்கும் கவனம் ஆகும். இக்கவனம் விழிநிலையில் வலிந்த நோக்த்தோடு, எடைபோடாத, அனைத்தையும் ஏற்றுக்கொள்ளும் மனநிலையில் இருக்கும். இதை ஆழ்நிலை எண்ண பயிற்சிகளால் (Meditation) பயில முடியம்.

மனந்தெளிநிலை அனப்பனாசத்தி எனும் புத்த ஆழ்நிலை பயிற்சியில் இருந்து தோன்றியது. இப்பயிற்சியை உளவியல் மருத்துவத்தில், கட்டுப்படுத்தவியலாத அதீதப்பற்று நோய்(OCD) , பதட்டம் , உளச்சோர்வு, போதை அடிமை போன்ற நிலைகளைச் சரிசெய்யப் பயன்படுகிறது.


</doc>
<doc id="247266" url="https://ta.wikipedia.org/wiki?curid=247266" title="யுனிட்டா">
யுனிட்டா

அங்கோலாவின் முழுமையான விடுதலைக்கான தேசிய ஒன்றியம் ("National Union for the Total Independence of Angola", "UNITA", யுனிட்டா) என்பது அங்கோலா நாட்டின் இரண்டாவது பெரிய அரசியல் கட்சியாகும். 1966 ஆம் ஆண்டில் நிறுவப்பட்ட இக்கட்சி, அங்கோலாவின் விடுதலைக்கான போரில் (1961–1975) அங்கோலா மக்கள் விடுதலை இயக்கத்துடன் இணைந்து பங்குபற்றியது. பின்னர் 1975-2002 காலப்பகுதியில் அங்கோலாவில் இடம்பெற்ற உள்நாட்டுப் போரில் அங்கோலா மக்கள் விடுதலை இயக்கத்தினருக்கு எதிராகப் போரிட்டது. இந்த உள்நாட்டுப் போர் பனிப்போர்க் காலத்தில் மிகவும் முக்கியத்துவம் பெற்றதாக இருந்தது. யுனிட்டா அமைப்பு அமெரிக்கா, தென்னாப்பிரிக்கா ஆகிய நாடுகளிடம் இருந்து இராணுவ உதவிகளைப் பெற்றது. அதே வேளையில் மக்கள் விடுதலை இயக்கம் சோவியத் ஒன்றியம், மற்றுமதன் கூட்டு நாடுகளிடம் இருந்தும் உதவிகளைப் பெற்றது.

யுனிட்டா அமைப்பு ஜொனாசு சவிம்பி என்பவரால் ஆரம்பிக்கப்பட்டது. சவிம்பி 2002 இல் இறக்கும் வரை அவ்வமைப்பின் தலைவராக இருந்தார். இதன் பின்னர் இசாயசு சமக்குவா என்பவர் தலைமைப் பொறுப்பை ஏற்றார். சவிம்பியின் இறப்புக்குப் பின்னர், யுனிட்டா அமைப்பு ஆயுதப் போராட்டத்தைக் கைவிட்டு நேரடி அரசியலில் இறங்கியது. 2008 தேர்தல்களில் இக்கட்சி 220 தொகுதிகளில் 16 இடங்களைக் கைப்பற்றியது.



</doc>
<doc id="247268" url="https://ta.wikipedia.org/wiki?curid=247268" title="1581">
1581

ஆண்டு 1581 (MDLXXXI) யூலியன் நாட்காட்டியில் ஞாயிற்றுக்கிழமை ஆரம்பமான ஒரு சாதாரண ஆண்டு ஆகும். கிரெகொரியின் நாட்காட்டியில் இது வியாழக்கிழமையில் ஆரம்பமான சாதாரண ஆண்டு.

<onlyinclude>
</onlyinclude>




</doc>
<doc id="247270" url="https://ta.wikipedia.org/wiki?curid=247270" title="1617">
1617

1617 (MDCXVII) ஒரு ஞாயிற்றுக்கிழமையில் ஆரம்பமான ஒரு கிரிகோரியன் சாதாரண ஆண்டாகும். பழைய இது 10-நாள் பின்தங்கிய யூலியன் நாட்காட்டியில் புதன்கிழமையில் ஆரம்பமான சாதாரண ஆண்டாகும்.

<onlyinclude>
</onlyinclude>



</doc>
<doc id="247271" url="https://ta.wikipedia.org/wiki?curid=247271" title="1550">
1550

ஆண்டு 1550 (MDL) என்பது பழைய யூலியன் நாட்காட்டியில் புதன்கிழமையில் தொடங்கிய ஒரு சாதாரண ஆண்டு ஆகும்.

<onlyinclude>
</onlyinclude>



</doc>
<doc id="247272" url="https://ta.wikipedia.org/wiki?curid=247272" title="மல்லாகம் தொடருந்து நிலையம்">
மல்லாகம் தொடருந்து நிலையம்

மல்லாகம் தொடருந்து நிலையம் ("Mallakam railway station") இலங்கையின் வடக்கே மல்லாகம் என்ற ஊரில் அமைந்துள்ள தொடருந்து நிலையம் ஆகும். இலங்கையின் வடக்கையும் தலைநகர் கொழும்பையும் இணைக்கும் வடக்குப் பாதையின் ஒரு பகுதியாக, இலங்கை ரெயில்வே திணைக்களத்தினால் இலங்கையின் நடுவண் அரசின் கீழ் இந்நிலையம் நிருவகிக்கப்படுகிறது. ஈழப்போரின் காரணமாக வடக்கின் ஏனைய தொடருந்து நிலையங்களைப் போன்று மல்லாகம் தொடருந்து நிலையமும் 1990 முதல் 2015 வரை இயங்காமல் இருந்து வந்தது. வடக்குப் பாதையின் யாழ்ப்பாணத்திற்கும், காங்கேசன்துறைக்கும் இடையேயான போக்குவரத்து மல்லாகம் ஊடாக 2015 சனவரி 2 இல் ஆரம்பிக்கப்பட்டது.

மல்லாகம் ஊடாகப் பின்வரும் தொடருந்து சேவைகள் இயங்கி வருகின்றன:


</doc>
<doc id="247273" url="https://ta.wikipedia.org/wiki?curid=247273" title="மாவிட்டபுரம் தொடருந்து நிலையம்">
மாவிட்டபுரம் தொடருந்து நிலையம்

மாவிட்டபுரம் தொடருந்து நிலையம் ("Maviddapuram railway station") இலங்கையின் வடக்கே மாவிட்டபுரம் நகரில் அமைந்துள்ள தொடருந்து நிலையம் ஆகும். வடக்கையும் தலைநகர் கொழும்பையும் இணைக்கும் வடக்குப் பாதையின் ஒரு பகுதியாக, இலங்கை ரெயில்வே திணைக்களத்தினால் இலங்கையின் நடுவண் அரசின் கீழ் இந்நிலையம் நிருவகிக்கப்படுகிறது. ஈழப்போரின் காரணமாக வடக்கின் ஏனைய தொடருந்து நிலையங்களைப் போன்று மாவிட்டபுரம் தொடருந்து நிலையமும் 1990 முதல் 2015 வரை இயங்காமல் இருந்து வந்தது. வடக்குப் பாதையின் யாழ்ப்பாணத்திற்கும், காங்கேசன்துறைக்கும் இடையேயான போக்குவரத்து மாவிட்டபுரம் ஊடாக 2015 சனவரி 2 இல் ஆரம்பிக்கப்பட்டது.

மாவிட்டபுரம் நிலையத்தினூடாக பின்வரும் தொடருந்து சேவைகள் இயங்கி வருகின்றன:


</doc>
<doc id="247274" url="https://ta.wikipedia.org/wiki?curid=247274" title="கோண்டாவில் தொடருந்து நிலையம்">
கோண்டாவில் தொடருந்து நிலையம்

கோண்டாவில் தொடருந்து நிலையம் ("Kondavil railway station") இலங்கையின் வடக்கே கோண்டாவில் நகரில் அமைந்துள்ள தொடருந்து நிலையம் ஆகும். வடக்கையும் தலைநகர் கொழும்பையும் இணைக்கும் வடக்குப் பாதையின் ஒரு பகுதியாக, இலங்கை ரெயில்வே திணைக்களத்தினால் இலங்கையின் நடுவண் அரசின் கீழ் இந்நிலையம் நிருவகிக்கப்படுகிறது. ஈழப்போரின் காரணமாக வடக்கின் ஏனைய தொடருந்து நிலையங்களைப் போன்று கோண்டாவில் தொடருந்து நிலையமும் 1990 முதல் 2015 வரை இயங்காமல் இருந்து வந்தது. வடக்குப் பாதையின் யாழ்ப்பாணத்திற்கும், காங்கேசன்துறைக்கும் இடையேயான போக்குவரத்து கோண்டாவில் ஊடாக 2015 சனவரி 2 இல் ஆரம்பிக்கப்பட்டது.

கோண்டாவில் நிலையத்தினூடாக பின்வரும் தொடருந்து சேவைகள் இயங்கி வருகின்றன:


</doc>
<doc id="247275" url="https://ta.wikipedia.org/wiki?curid=247275" title="கொக்குவில் தொடருந்து நிலையம்">
கொக்குவில் தொடருந்து நிலையம்

கொக்குவில் தொடருந்து நிலையம் ("Kokuvil railway station") இலங்கையின் வடக்கே கொக்குவில் நகரில் அமைந்துள்ள தொடருந்து நிலையம் ஆகும். வடக்கையும் தலைநகர் கொழும்பையும் இணைக்கும் வடக்குப் பாதையின் ஒரு பகுதியாக, இலங்கை ரெயில்வே திணைக்களத்தினால் இலங்கையின் நடுவண் அரசின் கீழ் இந்நிலையம் நிருவகிக்கப்படுகிறது. ஈழப்போரின் காரணமாக வடக்கின் ஏனைய தொடருந்து நிலையங்களைப் போன்று கொக்குவில் தொடருந்து நிலையமும் 1990 முதல் 2015 வரை இயங்காமல் இருந்து வந்தது. வடக்குப் பாதையின் யாழ்ப்பாணத்திற்கும், காங்கேசன்துறைக்கும் இடையேயான போக்குவரத்து கொக்குவில் ஊடாக 2015 சனவரி 2 இல் ஆரம்பிக்கப்பட்டது.

குக்குவில் நிலையத்தினூடாக பின்வரும் தொடருந்து சேவைகள் இயங்கி வருகின்றன:


</doc>
<doc id="247279" url="https://ta.wikipedia.org/wiki?curid=247279" title="1966 பசுக் கொலை எதிர்ப்புப் போராட்டம்">
1966 பசுக் கொலை எதிர்ப்புப் போராட்டம்

1966 பசுக் கொலை எதிர்ப்புப் போராட்டம் என்பது 1966-இல் இந்திய அரசியலமைப்பின் அரசு நெறிமுறைக் கோட்பாடுகளுள் பேணப்பட்டுள்ளபடி பசுக் கொலையைத் தடுக்க வேண்டி இந்து சமய அமைப்புகள் முன்னின்று நடத்திய போராட்டம் ஆகும். சங்கராச்சாரியர் உள்ளிட்ட பலர் இதன் பொருட்டு உண்ணா விரதம் மேற்கொண்டனர். இப்போராட்டம் இந்துக்கள் கோபாஷ்டமி என்று கருதும் (இந்து பஞ்சாங்கப்படி) நாளான நவம்பர் 7, 1966 அன்று இந்திய நாடாளுமன்றம் முன்பு பெரும் ஆர்ப்பாட்டமாக மாறியது.

அப்போதைய பிரதம மந்திரியான இந்திரா காந்தி பசு வதைத் தடுப்புக்கான கோரிக்கையை ஏற்கவில்லை. ஒரு இந்து புனிதனின் தலைமையில் சுமார் பத்தாயிரம் வழக்குரைஞர்கள் அடங்கிய கூட்டம் நாடாளுமன்றத்திற்குள் நுழைய முனைந்தது; பின்னர் அது தடுக்கப்பட்டது. அக்கூட்டம் புது தில்லி எங்கும் பல்வேறு கலவரங்களை ஏற்படுத்தியது. இதனைத் தொடர்ந்து நாற்பத்தெட்டு மணி நேர ஊரடங்கு உத்தரவு பிறப்பிக்கப்பட்டு அனைத்துக் கூட்டங்களும் தடை செய்யப்பட்டன . கலகக் கும்பல் ஒன்று அன்றைய காங்கிரஸ் தலைவரான காமராஜரின் புது தில்லி இல்லத்தைத் தாக்கி தீ வைத்தனர்.

இதனால் நேர்ந்த சட்டம் ஒழுங்கு சீர்கேட்டுக்குப் பொறுப்பேற்று அன்றைய உள்துறை அமைச்சர் திரு. குல்சாரிலால் நந்தா பதவி விலகினார்.



</doc>
<doc id="247282" url="https://ta.wikipedia.org/wiki?curid=247282" title="(4538) விசுயானந்த்">
(4538) விசுயானந்த்

(4538) விசுயானந்த் என்பது சிறுகோள் படையில் உள்ள ஒரு சிறு கோள் ஆகும்.இது அக்டோபர் 10, 1988 அன்று, கென்சோ சுசுகி என்ற ஜப்பான் விஞ்ஞானியால் கண்டுபிடிக்கப்பட்டது. இந்த கிரகம் செவ்வாய் மற்றும் வியாழன் கோள்களுக்கு இடையில் அமைந்துள்ளது.
தமிழ்நாட்டை சேர்ந்த முன்னாள் உலக சதுரங்க விளையாட்டில் முதன்மையானவரான விசுவநாதன் ஆனந்த் பெயர் இதற்கு சூட்டப்பட்டு உள்ளது.


</doc>
<doc id="247283" url="https://ta.wikipedia.org/wiki?curid=247283" title="அமலாக்க இயக்குனரகம்">
அமலாக்க இயக்குனரகம்

அமலாக்கப் பிரிவு அல்லது அமலாக்க இயக்குனரகம் (Directorate General of Economic Enforcement) or (Enforcement Directorate- ED) (இந்தி: प्रवर्तन निदेशालय), என்பது இந்தியாவில் பொருளாதாரச் சட்டங்களை கண்காணிக்கவும், பொருளாதாரக் குற்றங்களுக்கு எதிராக நடவடிக்கைகளை மேற்கொள்வதும் இதன் பணியாகும்.. அமலாக்கப் பிரிவு, இந்திய அரசின் நிதி அமைச்சகத்தின், வருவாய்த்றையின் கீழ் இயங்கும் புலனாய்வு மற்றும் அமலாக்கும் அமைப்பு. அமலாக்கப் பிரிவு, இந்தியக் காவல் பணி, இந்திய ஆட்சிப் பணி அதிகாரிகள், வருமானவரி மற்றும் சுங்கம் & கலால் வரித்துறை அதிகாரிளைக் கொண்டும் செயல்படுகிறது. 

வெளிநாட்டு பணப் பரிவர்த்தனைகளை கண்காணிக்கும் பொருட்டு இயற்றப்பட்ட வெளிநாட்டு பணப் பரிவர்த்தனை மேலாண்மைச் சட்டம், 1999 (Foreign Exchange Management Act, 1999-FEMA) நடைமுறைப்படுத்த, இந்திய நடுவண் அரசால், அமலாக்கப்பிரிவு 1 சூன் 2000ஆம் நாளில் அமைக்கப்பட்டது.

அமலாக்கப் பிரிவு இயக்குனரகத்தின் முதன்மையான இரண்டு பணிகள், வெளிநாட்டு பணப்பரிவர்த்தனை மேலாண்மைச் சட்டம், (Foreign Exchange Management Act 1999 (FEMA), மற்றும் கணக்கில் வராத கருப்புப் பணத்தை வெள்ளைப் பணமாக மாற்றுவதை தடுக்கும் சட்டம், 2002 (Prevention of Money Laundering Act, 2002 (PMLA) ஆகிய இரண்டு சட்டங்களை அமல் படுத்துவதும், நாட்டில் கருப்புப் பணத்தை ஒழிப்பதேயாகும்.

தலைமை இயக்குனரின் தலைமையில், அமலாக்கப்பிரிவின் தலைமையிடம் புதுதில்லியிலும், அதன் பத்து மண்டல அலுவலகங்கள், மண்டல இயக்குனர்களின் தலைமையில் மும்பை, கொல்கத்தா, சண்டிகர், சென்னை, அகமதாபாத், பெங்களூரு, கொச்சின் மற்றும் ஹைதராபாத் நகரங்களில் செயல்படுகிறது. அமலாக்க இயக்குனரகத்தின் துணை மண்டல அலுவலகங்கள் , இணை இயக்குனர்களின் தலைமையில், ஆக்ரா, ஸ்ரீநகர், ஜெய்ப்பூர், வாரணாசி, கள்ளிக்கோட்டை, ஹைதராபாத், குவாஹட்டி, மற்றும் பஞ்சிம் ஆகிய இடங்களில் செயல்படுகிறது. .




</doc>
<doc id="247286" url="https://ta.wikipedia.org/wiki?curid=247286" title="சியாமா பிரசாத் முகர்ஜி">
சியாமா பிரசாத் முகர்ஜி

சியாமா பிரசாத் முகர்ஜி (Syama Prasad Mukherjee), (6 சூலை 1901 – 23 சூன் 1953), இந்தியாவின் மேற்கு வங்க மாநிலத்தைச் சார்ந்த கல்வியாளர், வழக்கறிஞர் மற்றும் அரசியல்வாதி ஆவர். சுதந்திர இந்தியாவின் முதல் நடுவண் அரசில் வணிகம் மற்றும் தொழில் துறை அமைச்சராக, ஜவகர்லால் நேருவின் அமைச்சரவையில் 15 ஆகஸ்டு 1947 முதல் 6 ஏப்ரல் 1950 வரை இருந்தவர். ஜவகர்லால் நேருவுடன் ஏற்பட்ட கருத்து வேற்றுமையால், காங்கிரஸ் கட்சியிலிருந்து வெளியேறி, 1951ஆம் ஆண்டில் பாரதிய ஜனசங்கம் கட்சியை நிறுவினார். பின் இக்கட்சியின் பெயர் பாரதிய ஜனதா கட்சி என மாறியது.

சியாமா பிரசாத் முகர்ஜி மேற்கு வங்காள மாநிலத்தின் தலைநகரான கல்கத்தாவில், உயர்நீதிமன்ற நீதியரசரும், கொல்கத்தா பல்கலைக் கழக துணைவேந்தருமான சர் அசுதோசு முகர்சி - ஜோகமாயா தம்பதியருக்கு 6 சூலை 1901இல் பிறந்தார். மனைவி சுதா தேவி, இளமையில் மறைந்தபின், இறுதி வரை இரண்டாம் திருமணம் செய்து கொள்ளவில்லை.

முகர்ஜி கல்கத்தா பல்கலைக்கழகத்தில் ஆங்கில மொழியிலும், வங்க மொழியிலும் பட்டம் பெற்றவர். 1926இல் இங்கிலாந்து சென்று சட்டம் பயின்று, 1927இல் பாரிஸ்டர் ஆனார்.
தனது இளம் வயதில் (33 வயதில்) கல்கத்தா பல்கலைக்கழகத்தில் 1934 முதல் 1938 முடிய துணை வேந்தராக இருந்தவர்.

முகர்ஜி தனது மனைவி சுதா தேவியுடன் 11 ஆண்டுகள் குடும்பம் நடத்தி, ஐந்து குழந்தைகளைப் பெற்றவர். பின்னர் மனைவி சுதா தேவி விஷக் காய்ச்சலால் இறந்தார்.

சியாமா பிரசாத் முகர்ஜி 1929ஆம் ஆண்டில் மேற்கு வங்காள மாகாண சட்ட இய்மேலவைக்கு கல்கத்தா பல்கலைக்கழகம் சார்பில், இந்திய தேசிய காங்கிரஸ் கட்சியால் தேர்ந்தெடுக்கப்பட்டார். அடுத்த ஆண்டில் காங்கிரஸ் கட்சியிலிருந்து விலகி, மேற்கு வங்க மாகாண சட்டமன்ற தேர்தலில் தனித்துப் போட்டியிட்டு வென்றார். 1941 – 1942 ஆண்டில் அம்மாநில நிதி அமைச்சராக பணி செய்தார்.

1937 – 1941 காலகட்டத்தில் விவசாய-மக்கள் கட்சி மற்றும், முஸ்லிம் லீக் கட்சிகளின் கூட்டணி அரசின் போது, எதிர்கட்சித் தலைவரானார். பின்னர் இந்து மகாசபையில் இணைது, இந்து மக்களுக்காக குரல் கொடுத்தார். 1944ஆம் ஆண்டில் இந்து மகாசபையின் தலைவரானார். 
பிரதம மந்திரி ஜவகர்லால் நேருவின் தலைமையிலான, விடுதலை இந்தியாவின் இடைக்கால நடுவண் அரசில், சியாமா பிரசாத் முகர்ஜி வணிகம் மற்றும் தொழில் அமைச்சரானார். 

1950ஆம் ஆண்டில்,லியாகத்-நேரு ஒப்பந்தம் தொடர்பான சர்ச்சை காரணமாக, முகர்ஜி 6 ஏப்ரல் 1950ஆம் ஆண்டில் நேருவின் அமைச்சரவையிலிருந்து விலகியதால், முகர்ஜி மேற்கு வங்க மக்களின் நாயகன் ஆனார்.

ராஷ்டிரிய சுயம் சேவக் சங்கத்தின் தலைவர் எம். எஸ். கோல்வால்கருடன் கலந்தாய்வு செய்த பின், 21 அக்டோபர் 1951ஆம் ஆண்டில் பாரதிய ஜனசங்கம் கட்சியை தில்லியில் தோற்றுவித்து, அக்கட்சியின் முதல் அகில இந்தியத் தலைவரானார். 1952ஆம் ஆண்டில் நடந்த முதல் இந்திய நாடாளுமன்ற மக்களவைத் தேர்தலில் பாரதிய ஜனசங்கம் கட்சி மூன்று தொகுதிகளில் வெற்றி பெற்றது. அதில் ஒரு தொகுதியில் முகர்ஜி வெற்றி பெற்றவர்.

ஜம்மு காஷ்மீர் மாநில அரசிற்கு தனிக் கொடி, தனிச் சின்னம், தனி பிரதம மந்திரி இருப்பதை முகர்ஜி கடுமையாக எதிர்த்தார். ஒரு நாட்டில் இரண்டு அரசியல் அமைப்பு சட்டமும், தேசிய சின்னமும் இருக்க இயலாது என வாதிட்டார். மேலும் ஜம்மு காஷ்மீர் மாநில பிரதமரின் அனுமதியின்றி, இந்திய நாட்டுக் குடியரசுத் தலைவரும் ஜம்மு காஷ்மீர் மாநிலத்திற்குள் செல்ல இயலாது என்ற விதியை முகர்ஜி கடுமையாக எதிர்த்தார்.
ஜம்மு காஷ்மீர் மாநிலத்திற்கு தனிக் கொடி, தனி பிரதம மந்திரி போன்ற சிறப்பு தகுதிகள் வழங்கும், இந்திய அரசியல் அமைப்புச் சட்டத்தின் பிரிவு 370ஐ நீக்கக் கோரி, முகர்ஜி தலைமையிலான பாரதிய ஜனசங்கம், இந்து மகாசபை மற்றும் ராம ராஜ்ஜிய சபையுடன் இணைந்து குரல் கொடுத்து, சத்தியாகிரகப் போராட்டங்களில் ஈடுபட்டது. 

காஷ்மீர் அரசின் அனுமதி அடையாள அட்டையின்றி காஷ்மீரில் உள்ள லக்கன்பூர் என்ற ஊரில் நுழைந்த சியாமா பிரசாத் முகர்ஜியை, ஜம்மு காஷ்மீர் மாநில காவல் துறையினரால், 11 மே 1953இல் கைது செய்யப்பட்டு சிறையில் அடைக்கப்பட்டார். 23 சூன் 1953இல் விஷக்காய்ச்சலால் மரணமடைந்தார் என காவல் துறை அறிவித்தது.. .

காவல் துறையினரின் காவலில் இருந்த சியாமா பிரசாத் முகர்ஜியின் மரண இரகசியம் குறித்து விசாரிக்க, தனி விசாரணை ஆணையம் அமைக்க வேண்டும் என்ற முகர்ஜியின் தாயாரின் கோரிக்கையை பிரதம அமைச்சர் ஜவகர்லால் நேரு ஏற்கவில்லை. இதனால் இன்று வரை முகர்ஜியின் மரண சர்ச்சை தீரவில்லை.

சியாமா பிரசாத் முகர்ஜியின் கைது, ஜவகர்லால் நேருவின் சதித் திட்டம் என அடல் பிகாரி வாஜ்பாய் 2004இல் குறிப்பிட்டுள்ளார்.



</doc>
<doc id="247287" url="https://ta.wikipedia.org/wiki?curid=247287" title="ஆர்ட் இன்ஸ்டியூட் ஆப் சிகாகோ">
ஆர்ட் இன்ஸ்டியூட் ஆப் சிகாகோ

ஆர்ட் இன்ஸ்டியூட் ஆப் சிகாகோ (Art Institute of Chicago) என்பது ஐக்கிய அமெரிக்காவின் சிகாகோ நகரில் அமைந்துள்ள கலைக்களஞ்சிய அருங்காட்சியகம் ஆகும்.
இவ்வருங்காட்சியகம் மிகப்பிரம்மாண்டமான மூன்று கட்டடங்களில் இயங்குகிறது. இம்மூன்று கட்டடங்களும் முதல் தளத்துடன் இணைக்கப்பட்டுள்ளன.

கீழ் தளத்தில் ஓய்வறைகள், தொலைபேசியகம், குடிநீர் குழாய்கள், ஒளிப்படக் காட்சியறை, கட்டடக்கலைக் காட்சியறை போன்றவை அமைக்கப்பட்டுள்ளன. அங்கே அருங்காட்சியக விற்பனைப் பிரிவும் செயல்படுகிறது. அதில் அருங்காட்சியகத்தில் காட்சிப்படுத்தப்பட்டுள்ள ஓவியங்களின் நகல்கள் வெவ்வேறு அளவுகளிலும், ஓவியங்கள் அடங்கிய நூல்கள் போன்றவை கிடைக்கின்றன. மேலும் இக்கீழ்தளத்தில் அதற்கென தனியாக உள்ள அரங்கில் அவ்வப்போது உலகின் பல பாகங்களில் இருந்து சிறப்புக் கண்காட்சிகளும் நடக்கின்றன.

முதல் தளத்தில் ஜப்பானிய, சீன, கொரிய கலைப்படைப்புகளும், நவீன சமகால ஓவிங்களும், போர்க்கருவிகளும், ஐரோப்பிய அலங்கார கலைப்பொருட்களும், ஆப்பிரிக்க, பழைய அமெரிக்க கலைப்படைப்புகளும் வைக்கப்பட்டிருக்கின்றன.

இரண்டாவது தளத்தில் நவீன மற்றும் சமகால அமெரிக்க ஐரோப்பிய ஓவியங்களும், சிற்பங்களும், இம்ப்ரசனிச, போஸ்ட் இம்ரசனிச ஓவியங்களும் 1400 இல் இருந்து 1900 வரையிலான ஐரோப்பிய ஓவியங்களும், சிற்பங்களும், கட்டடக்கலை பற்றிய ஒரு பிரிவும் அதில் உள்ளன. கிளவுட் மேனட், பால் செசானோ, டச்சு ஓவியர் வின்செண்ட் வான்கா, நார்வே ஓவியர் எட்வர்ட் மங்க், ஸ்பானிய ஓவியர்கள் பப்லோ பிக்காசோ, பிரான்சிஸ் கோயா, பிரஞ்சு ஓவியர்கள் ஹென்றி மாத்யூஸ், பால் காகைன், ஜார்ஜ் பிராக், விளாமிங், மேரிகிராட், எடவர்ட் டீகாஸ், எட்வர்ட் மேனட், சூரட் போன்றோருடைய ஓவியங்களும், பிளமிய ஓவியர்களான பீட்டர்பால் ரூபன்சின் ஓவிங்களும், பிரித்தானிய ஓவியர்களான ஜான் கான்ஸ்டபில், டர்னர் போன்ற பல்வேறு ஓவியர்களின் ஒவியங்கள் இங்கு காணப்படுகின்றன.

வரலாற்று வாசகங்களை சொல்லிய வாசற்படிகள்


</doc>
<doc id="247288" url="https://ta.wikipedia.org/wiki?curid=247288" title="திருப்பரங்குன்றம் தர்கா">
திருப்பரங்குன்றம் தர்கா

திருப்பரங்குன்றம் தர்கா, திருப்பரங்குன்றம் மலையின் மீது அமைந்துள்ள இசுலாமியத் துறவியான அசரத்து சுல்தான் சிக்கந்தர் பாதுசா அவர்களின் கல்லறையாகும்.

12 ஆம் நூற்றாண்டில் ஜித்தா நகரின் ஆளுநரான சிக்கந்தர் பாதுசா, அசரத்து சையது இபுறாகீம் பாதுசாவுடன் தமிழ்நாட்டின் ஏர்வாடி நகருக்கு வந்தனர். அவர்கள் இருவரும் திருப்பாண்டியனுடன் போரிட்டு மதுரை மற்றும் அதன் ஆட்சிப்பகுதிகளைக் கைப்பற்றினாலும், பின் திருப்பாண்டியனின் மறு தாக்குதலில் திருப்பரங்குன்றம் மலை மீது மரணமடைந்தார். அவர் மரணத்திற்கு பின், பாண்டிய மன்னருக்கு கண்பார்வை பறிபோனதாகவும், அசரத்து அவர்களின் அடக்கத்தலத்தில் மன்னிப்பு பெற்று மீண்டும் கண்பார்வை பெற்றதாகவும் நம்பப்படுகிறது. மதுரை மக்பராவில் அடக்கம் செய்யப்பட்டுள்ள மூன்றாவது மதுரை அசரத்தான சையது அப்துல் சலாம் அவர்கள், அசரத்து சுல்தான் சிக்கந்தர் பாதுசாவினைக் குறித்து புகழ் பாக்கள் இயற்றியுள்ளார்.

ஒவ்வொரு ஹிஜிரி ஆண்டும் ரஜப்பு மாதம் 17 ஆம் இரவில் கந்தூரி (உரூசு) விழா நடைபெறுகிறது. இந்நாளில் அதிக அளவில் மக்கள் மலை மேல் இருக்கும் தர்காவிற்கு வருகை தருகின்றனர்.



</doc>
<doc id="247289" url="https://ta.wikipedia.org/wiki?curid=247289" title="1544">
1544

ஆண்டு 1544 (MDXLIV) பழைய யூலியன் நாட்காட்டியில் செவ்வாய்க்கிழமையில் துவங்கிய ஒரு நெட்டாண்டு ஆகும்.

<onlyinclude>
</onlyinclude>




</doc>
<doc id="247290" url="https://ta.wikipedia.org/wiki?curid=247290" title="பால் பிராண்டன்">
பால் பிராண்டன்

பால் பிராண்டன் (Paul Brunton) (21 அக்டோபர் 1898 – 27 சூலை 1981), பிரிட்டனைச் சேர்ந்த தத்துவஞானி, இறை உணர்வாளர் மற்றும் உலகப் பயணி ஆவர். இதழாளார் பணியை துறந்து, யோகிகள், மற்றும் நிறை சமய ஒழுக்கமுடையவர்களுடன் கலந்து உறவாடி, அவர்களின் அரிய அருளரைகளை அறிந்தவர். மேற்கத்திய மற்றும் கிழக்கத்திய மெய்யியலை அறிய வேண்டி உலகம் முழுவதும் பயணம் மேற்கொண்டவர்.

1898ல் இலண்டனில் பிறந்த பால் பிராண்டனின் இயற் பெயர் ராபல் அர்ஸ்ட் ஆகும். முதலில் இதழாளராகவும், நூல் விற்பனையாளராகவும் வாழ்கையைத் துவக்கிய இவரில் இயில்பாகவே இறையுணர்வு வளர்ந்தது.
1930 இந்தியாவிற்கு பயணம் செய்த பால் பிராண்டன், மகான்களான மெகர் பாபா, சுவாமி விசுத்தானந்தா, காஞ்சி காமகோடி பீடாதிபதி சந்திரசேகர சரசுவதி மற்றும் இரமண மகரிசி ஆகியவர்களுடன் நெருங்கிப் பழகும் வாய்ப்பு கிட்டியது. காஞ்சி சங்கராச்சாரியர் அறிவுறுத்தியதிபடி, பால் பிராண்டன் ரமண மகரிஷியை 1931இல் சந்தித்தார். பல ஆண்டுகள் ரமணருடன் தங்கி, அவரிடம் இந்திய இறையியல், மெய்யியல் தத்துவங்களில் தமக்கிருந்த ஐயங்களை களைந்து தெளிவு பெற்றார்.







</doc>
<doc id="247291" url="https://ta.wikipedia.org/wiki?curid=247291" title="மாகன்லால் சதுர்வேதி">
மாகன்லால் சதுர்வேதி

பண்டிட் மாகன்லால் சதுர்வேதி (Makhanlal Chaturvedi ஏப்ரல் 4, 1889 – சனவரி 30, 1968) என்பவர் இந்தி எழுத்தாளர், பத்திரிக்கையாளர், விடுதலைப்போராட்ட வீரர் என பன்முகம் கொண்டவர். சிறந்த பேச்சாளராகவும் விளங்கினார். இந்தி இலக்கிய ஆர்வலர்களால் 'பண்டிட்ஜி' என அன்போடு அழைக்கப்பட்டார். இவரை நினைவுகூறும் விதமாக மாகன்லால் சதுர்வேதி புரஸ்கார் என்னும் விருதை சிறந்த கவிஞர்களுக்கு மத்திய பிரதேச அரசு 1987 முதல் வழங்கிவருகிறது. ஆசியாவிலேயே முதன் முதலாக போபாலில் தொடங்கப்பட்ட ஊடகவியல் தகவல் தொடற்பியல் பல்கலைக்கழகத்துக்கு இவர் பெயர் சூட்டப்பட்டுள்ளது.

இவர் மத்திய பிரதேசத்தின் பபாயி என்னும் சிற்றூரில் பிறந்தார். கல்வியை முடித்தபின் 16 வயதில் பள்ளி ஆசிரியராக பணியில் சேர்ந்தார். இவருக்கு எழுத்துத்துத்துறையில் ஆர்வம் இருந்தது. பல இதழ்களில் கவிதை, கட்டுரைகளை எழுதினார். திலகரின் 'சுதந்திரம் எனது பிறப்புரிமை' என்னும் முழக்கமும் காந்தியடிகளின் போராட்ட வழிமுறையும், இவரைக் கவர்ந்தன.

ஆசிரியர் பணியை விடுத்து விடுதலைப் போராட்டத்தில் ஈடுபட்டார். ஒத்துழையாமை இயக்கம், வெள்ளையனே வெளியேறு இயக்கம் ஆகியவற்றில் ஈடுபட்டு சிறைத்தண்டனை பெற்றார்.

1910 முதல் பிரபா, கர்மவீர் முதலிய இதழ்களில் ஆசிரியராக பணியாற்றினார். இவரது எளிமையான, உணர்வுப்பூர்வமான எழுத்துக்கள் மக்களைப் பெரிதும் கவர்ந்தன. எழுச்சியூட்டும் எழுத்துக்களால் மக்களின் விடுதலை உணர்ச்சியைத் தூண்டினார். 
விடுதலைக்குப் பின்பு அதிகாரப் பதவிகளைத் தேடிச்செல்லாமல் பத்திரிக்கைத் துறையிலேயே நீடித்தார். சமூக ஏற்றத்தாழ்வு, சுரண்டல் ஆகியவற்றை எதிர்த்து காந்திய வழியில் தன் எழுத்துப்பணிகளைத் தொடர்ந்தார்.

இவரது படைப்புகளான யுக சரண், சாகித்ய தேவதா, தீப் சே தீப் ஜலே, புஷ்ப கீ அபிலாஷ், கைசா சந்த் பனா, தேத்தி ஹை, அமர் ராஷ்ட்ரா அகிய படைப்புகள் இந்தி இலக்கியத்தில் இவருக்குப் புகழைப் பெற்றுத்தந்தன.



</doc>
<doc id="247292" url="https://ta.wikipedia.org/wiki?curid=247292" title="சோ ஜி-சுப்">
சோ ஜி-சுப்

சோ ஜி-சுப் () (பிறப்பு: நவம்பர் 4, 1977) ஒரு தென் கொரிய நாட்டு நடிகர் மற்றும் ராப் பாடகர் ஆவார். இவர் மாஸ்டர்ஸ் சன் போன்ற பல தொடர்களில் நடித்ததன் மூலம் புகழ் பெற்ற நடிகர் ஆனார். இவர் பல பாடல்கள் பாடியுள்ளார் என்பது குறிப்பிடத்தக்கது.



</doc>
<doc id="247293" url="https://ta.wikipedia.org/wiki?curid=247293" title="கோங் கியோயின்">
கோங் கியோயின்

கோங் கியோயின் () (பிறப்பு: ஏப்ரல் 4, 1980) ஒரு தென் கொரிய நாட்டு நடிகை ஆவார்.
இவர் தங்க யூ, பாஸ்தா, மாஸ்டர்ஸ் சன், தி கிரேட்டஸ்ட் லவ் போன்ற பல வெற்றி தொடர்களில் நடித்துள்ளார். இவர் பல திரைப்படங்களிலும் நடித்துள்ளார் என்பது குறிப்பிடத்தக்கது.



</doc>
<doc id="247299" url="https://ta.wikipedia.org/wiki?curid=247299" title="சிகாகோ கவின்கலைப் பள்ளி">
சிகாகோ கவின்கலைப் பள்ளி

சிகாகோ கவின்கலைப் பள்ளி School of the Art Institute of Chicago (SAIC) என்பது ஐக்கிய அமெரிக்காவின் பெரிய ஓவிய,வடிவமைப்புப் பள்ளிகளில் ஒன்று. இது இல்லினாயஸ் மாகானத்தில் சிகாகோ மாநகரில் அமைந்துள்ளது. இக்கல்லூரி கம்பீரமான நவீனக கலையழகுடன், கட்டப்பட்டுள்ளது. இது ஆர்ட் இன்ஸ்டியூட் ஆப் சிகாகோவின் துணை நிறுவனமாக உள்ளது. இவ்விடத்தில்தான் சுவாமி விவேகானந்தரின் புழ்பெற்ற உரையான 'சகோதர சகோதரிகளே' நிகழ்த்தப்பட்டது. 

இக்கல்லூரியில் வண்ண ஓவியம், சிற்பம், காட்சிவழித் தகவல் துறை, அனிமேசன் கிராபிக்ஸ்,கட்டடக்கலை, பீங்கான் பிரிவு, ஆடைவடிவமைப்பு, ஆகியவை கற்பிக்கப்படுகின்றன. காலத்திற்கு ஏற்றவாறு பாடத்திட்டங்கள் மாற்றியமைக்கப்படுகின்றன.

அந்தந்தப் பாடப்பிரிவுக்குத் தகுந்தாற்போல் வகுப்பறைகள் வடிவமைக்கப்பட்டுள்ளன. மாணவர்கள் 100,150 அடி நீளத்திற்கு ஓவியமோ, சிற்பமோ செய்யவேண்டுமென்றாலும் அதற்கேற்றவாறு திறந்தவெளி அரங்கு உள்ளது. வசதிகளும் உள்ளது. 


</doc>
<doc id="247301" url="https://ta.wikipedia.org/wiki?curid=247301" title="ஆசை இராசையா">
ஆசை இராசையா

ஓவியர் ஆசை இராசையா ((பிறப்பு: ஆகஸ்ட் 16, 1946) ஈழத்து ஓவியர், ஆசை என அழைக்கப்படும் இவர் தரமான நூல்களின் வடிவமைப்பாளராகவும், அட்டைப்பட ஓவியராகவும், நிலவுருக்கள் மற்றும் மெய்யுருக்களை வரைவதில் புகழ் பெற்றவராகவும் இருக்கின்றார். இவர் இலங்கை முத்திரைப் பணியக ஓவியக் குழுவில் ஒருவர். இலங்கை அரசின் எட்டு முத்திரைகளுக்கான ஓவியங்களை இவர் வரைந்துள்ளார். 

இவர் அச்சுவேலியைப் பிறப்பிடமாகக் கொண்டவர். தற்சமயம் யாழ். பல்கலைக்கழகத்தில் சித்திரமும் வடிவமைப்பும் துறையில் கற்கும் மாணவர்களுக்கு வருகை விரிவுரையாளராகப் பணியாற்றுகிறார்.

இவரது படைப்புக்களில் வெளிக்காட்டப்படும் உருவங்கள் யாழ் மண் சார்ந்ததாகவே இருக்கின்றன. இவரது முதலாவது தனிநபர் ஓவியக் கண்காட்சி 1985 இல் அச்சுவேலி புனித தெரேசா மகளிர் கல்லூரியில் இடம்பெற்றது.





</doc>
<doc id="247303" url="https://ta.wikipedia.org/wiki?curid=247303" title="சோய் ஜின் கியுக்">
சோய் ஜின் கியுக்

சோய் ஜின் கியுக் () (பிறப்பு: பெப்ரவரி 9, 1986) ஒரு தென் கொரியா நாட்டு நடிகர் மற்றும் விளம்பர நடிகர் ஆவார். இவர் பாஸ்தா, தி ஹெர்ஸ், பாட்டெட் டு லவ் யு, துண்ணேல் போன்ற பல தொலைக்காட்சி தொடர்களில் நடித்துள்ளார்.





</doc>
<doc id="247305" url="https://ta.wikipedia.org/wiki?curid=247305" title="கங் மின் கியுக்">
கங் மின் கியுக்

கங் மின் கியுக் () (பிறப்பு: ஜூன் 28, 1991) ஒரு தென் கொரியா நாட்டு நடிகர் மற்றும் பாடகர்-பாடலாசிரியர் ஆவார். இவர் தி ஹெர்ஸ், எண்டர்டெயினர், ஹாஸ்பிடல் சிப் போன்ற தொலைக்காட்சி தொடர்களில் நடித்துள்ளார். இவர் பல்வேறு நிகழ்சிகளில் விருந்தினராக வந்துள்ளார் என்பது குறிப்பிடத்தக்கது. இவர் 2010ஆம் ஆண்டு கினோ ஐ என்ற திரைப்படத்தில் நடித்துள்ளார்.



</doc>
<doc id="247307" url="https://ta.wikipedia.org/wiki?curid=247307" title="சிறப்புத் திட்ட அமலாக்கத் துறை">
சிறப்புத் திட்ட அமலாக்கத் துறை

சிறப்புத் திட்ட அமலாக்கத் துறை, தமிழ்நாடு அரசின் பல்வேறு சமுக நல அறிவிப்புகள் மற்றும் சிறப்புத் திட்டங்களை ஒருங்கிணைத்து செயல்படுத்தவும், அவற்றைக் கண்காணிக்கவும் ஏற்படுத்தப்பட்டது. 

வேளாண்மை, கல்வி, நீர், சுகாதாரம், ஊரக வளர்ச்சி, தொழில்கள், மற்றும் கட்டமைப்புப் போன்ற முக்கிய துறைகளின் சீரான திட்டமிடப்பட்ட, நீடித்த வளர்ச்சியினை அடைய இத்துறை தொடர்புடைய துறைகளுடன் இணைந்து செயலாற்றும்.

இத்துறையானது, அனைத்துத் தரப்பு மக்களும் பொருளாதார வளர்ச்சியில் ஏற்றம் பெற, குறிப்பாக ஏழைகள் மற்றும் மகளிர் பயனுறும் வகையில் ஒருங்கிணைந்த வளர்ச்சிக்கான சமூகப் பாதுகாப்புத் திட்டங்களைச் செயல்படுத்தி வருகிறது.

1.தொடர்புடைய துறைகளை ஒருங்கிணைத்து, அரசின் பல்வேறு சிறப்புத் திட்டங்களின் செயலாக்கத்தைக் கண்காணித்தல்.

2.கள ஆய்வுகளை மேற்கொள்ளுதல் மற்றும் குறித்த காலங்களில் மாவட்ட அளவில் ஆய்வுக் கூட்டங்கள் மற்றும் கலந்தாய்வுகள் நடத்துதல்.

3.சிறப்புத் திட்டச் செயலாக்கத் துறை அலுவலர்களை, களப்பணி ஆய்வுகளை அடிக்கடி மேற்கொள்ளச் செய்து, திட்டங்களின் தரம் மற்றும் திறன் விவரங்களை ஆராய்ந்து அவை குறித்த கருத்துக்களை அரசிற்கு இத்துறை அளிக்கும். மேலும், திட்டங்களின் செயலாக்கத்தைச் செம்மைப்படுத்தி, மேம்படுத்தும் வழிமுறைகளை, தேவைப்படும்போது அரசிற்கு இத்துறை பரிந்துரைக்கும். இத்துறை, பிற துறைகளுடன் இணைந்து செயலாற்றுவதுடன், கள ஆய்வு விவரங்களின் அடிப்படையில், திட்டங்களில் எதிர்பார்க்கப்படும் பயன்களைப் பெற, உரிய கொள்கை மற்றும் வழிகாட்டு நெறிமுறைகளை வகுப்பதற்கான தக்க பரிந்துரைகளை வழங்கும்.

4.அரசின் பல்வேறு சிறப்புத் திட்டங்கள் செவ்வனே செயல்படுத்தப்படுவதைக் கண்காணிக்கும் அமைப்பாக இத்துறை செவ்வனே செயல்படும்.




</doc>
<doc id="247309" url="https://ta.wikipedia.org/wiki?curid=247309" title="தெற்றுப்பல்">
தெற்றுப்பல்

தெற்றுப் பற்கள் ("supernumerary teeth" அல்லது "hyperdontia", ஹைப்பர்டோன்டியா) என்பது மனிதனின் பற்கட்டமைப்பில் மிகையாக உருவாகும் பல் அமைப்பாகும்.இதனால் சராசரிப் பல் அமைப்பில் பாதிப்பு ஏற்படுகிறது



</doc>
<doc id="247310" url="https://ta.wikipedia.org/wiki?curid=247310" title="ஆன்மிக உளவியல்">
ஆன்மிக உளவியல்

ஆன்மிக உளவியல் ("Parapsychology") இயல்பு கடந்த, உள (ஆன்மீக) இயல் நிகழ்வுகள் விசாரனை கருத்து பற்றிய கற்றல்சார் துறையாகும். தொலை நுண்ணுணர்வு, முன்னறிவு, மனக்கண் தொலைக்காட்சி, தொலைவிலுள்ள பொருள்களைத் தொடாமல் நகர்த்தல், மரணத்திற்குக்கிட்டிய அனுபவம், மறுபிறப்பு, அவியுரு அனுபவம் மற்றும் பிற இயல்பு கடந்த விடயம் பற்றி ஆன்மிக உளவியலாளர்கள் ஆராய்கிறார்ககள். 

ஆன்மிக உளவியல் ஆய்வுகள் தனியார் அன்பளிப்புக்களின் பண உதவியினால் சில வேறு நாடுகாளின் தனியார் அமைப்புக்களால் பெரிய அளவில் நடத்தப்படுகின்றன.


</doc>
<doc id="247312" url="https://ta.wikipedia.org/wiki?curid=247312" title="போல்செவிக்">
போல்செவிக்

போல்செவிக் போல்ஷெவிக், போல்சுவிக் ( ) என்பது மார்க்சிய ரசிய சமூக ஜனநாயக தொழிற்கட்சியின் ஒரு குழுவும் பின்னர் அப்பெயரால் அறியப்பட்ட ரசிய நாட்டின் ஒரு கட்சியுமாகும். 1903ஆம் ஆண்டு நடைபெற்ற கட்சியின் இரண்டாம் கூட்டத்தில் மார்க்சிய ரசிய சமூக ஜனநாயக தொழிற்கட்சி பிளவடைந்தது. லெனினாலும் அலெக்சாந்தர் பக்தனோவாலும் தொடங்கப்பட்ட இக்குழுவே சோவியத் ஒன்றியத்தின் கம்யூனிசக் கட்சியாக உருவெடுத்தது. 1917ம் ஆண்டு ரசியப்புரட்சியை முன்னின்று நடத்தி சோவியத் ஒன்றியம் உருவாக மூலமாகவும் அமைந்தது.

большевик என்ற ரசியச்சொல்லின் பலுக்கம் பல்ஷேவிக் என்பதாகும். பெரும்பான்மையானவர் என்பது அதன் பொருளாகும். பிரஸ்ஸல்ஸ் மற்றும் லண்டனில் நடைபெற்ற மார்க்சிய ரசிய சமூக ஜனநாயக தொழிற்கட்சியின் இரண்டாம் கூட்டத்தில் பெரும்பான்மையான தீர்மானங்களில் வென்ற குழுவினர் பெரும்பான்மையானவர் பல்ஷேவிக் எனவும் மாற்றுக்குழுவினர் சிறுபான்மையானவர் மென்ஷேவிக் (меньшевик) எனவும் அழைக்கப்பட்டனர்.

1917ம் ஆண்டு ரசியப்புரட்சிக்குப் பிந்தைய இடைக்கால ரசிய அரசின் முதலமைச்சராக சமூகபுரட்சிக் கட்சியின் கெரன்ஸ்கி ஆனார். அவருடைய முதலாளிகள் வர்க்கத்திற்கு ஆதரவான மனப்போக்கினை லெனின் வெறுத்தார். தனது தாய்க் கட்சியான மார்க்சிய ரஷிய சமூக ஜனநாயக தொழிற்கட்சியில் இருந்து பிரிந்து ரஷிய சமூக ஜனநாயக தொழிற்கட்சி (போல்செவிக்ஸ்) எனும் கட்சியைத் தொடங்கினார். இது மக்களால் போல்செவிக் கட்சி என அழைக்கப்பட்டது. தொழிலாளர் நலன்களுக்காகச் செயல்படக் கூடிய கட்சி போல்செவிக் கட்சிதான் என்று மக்களை உணரவைத்தார். ஆட்சிக்கு எதிரான தொழிலாளிகளின் புரட்சிக்குப்பிறகு கெரன்ஸ்சியின் அரசு கலைக்கப்பட்டு லெனின் அப்பதவியில் அமர்ந்தார்.

1952ஆம் ஆண்டில், 19ஆம் கட்சிக் கூட்டத்தில் ஸ்டாலினின் பரிந்துரைப்படி, போல்செவிக் கட்சி சோவியத் ஒன்றியத்தின் கம்யூனிசக் கட்சி எனப்பெயர் மாற்றம் செய்யப்பட்டது.


</doc>
<doc id="247313" url="https://ta.wikipedia.org/wiki?curid=247313" title="தொலை நுண்ணுணர்வு">
தொலை நுண்ணுணர்வு

தொலை நுண்ணுணர்வு ("Telepathy"; பண்டைய கிரேக்கச் சொல் (τῆλε) "டெலி" என்பது தொலை எனும் அர்த்தத்தையும், (πάθος) "பதோஸ்" அல்லது "பதியா" என்பது உணர்வு, உள்ளுணர்தல், பேரார்வம், வேதனை, அனுபவம் எனும் அர்த்தத்தையும் கொண்டது) என்பது பெளதீகத் தொடர்பு அல்லது நாம் அறிந்த புலன் செய்தி அனுப்பும் வழி எதுவும் பயன்படுத்தாது ஒருவரிடமிருந்து இன்னுமொருவருக்கு தகவல் பொருள்பட பரிமாறும் ஒன்றாகும். "டெலிபதி" ("Telepathy") எனும் ஆங்கிலப்பதம் 1882 இல் பிரட்ரிக் வில்லியம் கென்றி என்பவரால் அறிமுகப்படுத்தப்பட்டது.


</doc>
<doc id="247315" url="https://ta.wikipedia.org/wiki?curid=247315" title="முன்னறிவு">
முன்னறிவு

முன்னறிவு அல்லது முன்னுணர்வு ("Precognition"; இலத்தீன் சொல் "præ-" எனும் சொல்லின் பொருள் "முன்" மற்றும் "அறிவு", "அறிவைப் பெறுதல்") மேலும் எதிர்காலப் பார்வை மற்றும் இரண்டாம் பார்வை என்பது எதிர்கால நிகழ்வுகளை பார்க்கக்கூடிய ஓர் ஆன்மீகத் தொடர்புபட்ட திறன் ஆகும்.

புலன் புறத்தெரிவின் ஏனைய வடிவங்களின்படி, முன்னறிவை உண்மையான திறமையாக எவரும் கொண்டிருந்ததற்கான எவ்வித சான்றும் இல்லை. ஆயினும், இவ்விடயம் திரைப்படங்கள், நூல்கள் மற்றும் ஆன்மிக உளவியல் சமூகத்தில் உரையாடல்களில் இப்போதும் இடம்பெறுகிறது. 

புலன் புறத்தெரிவின் அறிவியல் விசாரனை வரைவிலக்கணம் சிக்கல்லானதும் அதன் தோற்றப்பாடு அறிவியல் கொள்கைகளை உருவாக்குவதற்கு எதிராகச் செல்கிறது. குறிப்பாக முன்னறிவானது கொள்கை மீறக்கூடியதும் அதன் காரணத்திற்கு முன்பே விளைவு ஏற்படாது விளங்குகிறது.


</doc>
<doc id="247317" url="https://ta.wikipedia.org/wiki?curid=247317" title="மல்லி மஸ்தான் பாபு">
மல்லி மஸ்தான் பாபு

மஸ்தான் பாபு மல்லி (Malli mastan babu, 1974 - 2015), ஆந்திர மாநிலம், நெல்லூர் மாவட்டத்தைச் சேர்ந்தவர். உலகின் முன்னணி மலையேறும் வீரரான இவர், கரக்பூர் ஐஐடி மற்றும் கொல்கத்தா ஐஐஎம் ஆகிய கல்வி நிறுவனங்களில் பயின்றவர்.
2006ஆம் ஆண்டில், 19 சனவரி முதல் 10 சூலை முடிய, 172 நாட்களில் எவரெஸ்ட் சிகரம் உட்பட உலகின் 7 கண்டங்களில் உள்ள மிக உயரமான 7 சிகரங்களின் மீது வேகமாக மலை ஏறியவர் என்ற சாதனையை நிகழ்த்தியவர் அண்டார்டிகாவில் உள்ள "வின்சன் மாசிப்" சிகரத்தின் மீது ஏறிய முதல் இந்தியர் என்ற பெருமை பெற்றவர்.

2006ஆம் ஆண்டில், 172 நாட்களில் உலகின் ஏழு கண்டங்களில் உள்ள ஏழு கொடுமுடிகளைத் தொட்டவர் என்ற உலக சாதனை படைத்தவர் மல்லி மஸ்தான் பாபு.
இறுதியாக மல்லி மஸ்தான் பாபு, தென் அமெரிக்காவின், ஆண்டிஸ் மலை ஏற்றத்தின் போது, மார்ச் 24, 2015 அன்று மலையேற்றக் குழுவிலிருந்து காணாமல் போனார். அவரது நண்பர்களும் நலம் விரும்பிகளும் மேற்கொண்ட முயற்சியால், 11 நாட்களுக்குப்பின் ஏப்ரல் 4, 2015 அன்று அவர் இறந்து போனது கண்டுபிடிக்கப்பட்டு அச்செய்தி இந்திய வெளியுறவுத்துறை அமைச்சகத்தினாலும் உறுதி செய்யப்பட்டது.




</doc>
<doc id="247321" url="https://ta.wikipedia.org/wiki?curid=247321" title="நிலவு மறைப்பு நாற்தொடர்">
நிலவு மறைப்பு நாற்தொடர்

வானியலில் முழு நிலவு மறைப்பு, ஒன்றை அடுத்து ஒன்றாக, நான்கு தொடராக நிகழும் தோற்றப்பாடு நிலவு மறைப்பு நாற்தொடர் ("tetrad") எனப்படும். இது அடுத்தடுத்த இரு ஆண்டுகளில் ஆறு மாத இடைவெளிகளில் இடம்பெறும்.


</doc>
<doc id="247326" url="https://ta.wikipedia.org/wiki?curid=247326" title="மாற்றுச்சொல்">
மாற்றுச்சொல்

பரவலான புழக்கத்தினால் பெறப்பட்ட சொல் வடிவங்களை அடிப்படைச் சொல்லில் இருந்து இவ்வாறு பெறப்பட்டதென எளிய விதிகள் மூலம் உய்த்தறிய முயற்சிப்பது ஒர் ஒழுங்கற்ற முன்னுதாரணம் ஆகும். உதாரணமாக சிறிதளவு ஆங்கிலம் கற்றுக்கொண்டுள்ள ஒருவரால் பெண் (girl) என்ற ஒருமை சொல்லுக்கு நிகரான பன்மைச் சொல் பெண்கள் (girls) என்று உய்த்தறிய முடியும். ஆனால் ஆண் (man) என்ற ஆங்கில ஒருமைச் சொல்லுக்குரிய பன்மையான ஆண்கள் (men) என்ற சொல்லை உய்த்தறிய இயலாது. மொழியைக் கற்பவர்கள் பெரும்பாலும் இத்தகைய மாற்றுச்சொற்களை மிகவும் ஆழ்ந்து கற்றுக்கொள்ள வேண்டியது அவசியமாகிறது. கற்றபின்னர், ஏற்றத்தாழ்வுடன் பேசும் பேச்சின் எந்தப் பகுதியிலும் அவர்களால் இத்தகைய மாற்றுச்சொற்களை பயன்படுத்த முடியும். முதல் மொழி கையகப்படுத்தல் ஆய்வுகள், மொழியியல்உளவியல், மொழி கற்பித்தல் கோட்பாடு ஆகிய துறைகள் பல்வேறு மரபியல் காரணங்களுக்காக இத்தகையச் சொற்களை மாற்றுச்சொற்கள் என்ற அளவில் நினைவில் கொண்டால் போதும் என்கின்றன. அதேநேரத்தில் வரலாற்று மொழியியல் ஆய்வுகள் இத்தகைய மாற்றுச்சொற்கள் எவ்வாறு தோன்றி வேறுபட்டிருக்கலாம் என்பதை விளக்க முற்படுகின்றன.

மொழியின் வரலாறு மற்றும் அவற்றின் ஒற்றுமைத் தன்மையை ஆராயும் அறிவியல் துறை முன்னேற்றங்கள் (man:men) போன்றவற்றின் ஒரு சொல் வடிவம் மாறியதற்கான காரணங்களை விளக்குகின்றன. நடப்பு சொல் வடிவங்கள் வரலாற்றுக்கு முந்தைய காலத்தில் வழக்கமான பயன்பாட்டில் இருந்த சொற்களாக இருந்திருக்கலாம். மனிதர்களில் இருந்து மாக்களை வேறுபடுத்தி அறிவதற்காக வரலாற்று மொழியியலாளர்களால் உருவாக்கப்பட்டதே மாற்றுச்சொல் என்பதாக மொழியியலாளர்கள் நம்புகின்றனர்.

ஆங்கிலத்தில் good என்ற சொல் நிகழ்காலத்திற்கு உரியது ஆகும். Better என்ற சொல் இறந்த காலத்திற்கு உரியது ஆகும். வடிவத்தால் இரண்டு சொற்களும் தொடர்பில்லாத இருவேறு சொற்கள் போலக் காணப்படுகின்றன. அடி, பின்னொட்டு என்று எப்படிப் பிரித்துப் பார்த்தாலும் இரு சொற்களுக்கிடையே ஒரு தொடர்பும் காணப்படவில்லை. இதுவே மாற்றுச் சொல்லாகும். இங்ஙனமே go, went போன்ற சொற்களையும் உதாரணமாகக் கூறலாம்.



</doc>
<doc id="247328" url="https://ta.wikipedia.org/wiki?curid=247328" title="வாசிங்டன் தேசிய கலைக்காட்சியகம்">
வாசிங்டன் தேசிய கலைக்காட்சியகம்

வாசிங்டன் தேசிய கலைக்காட்சியகம் (National Gallery of Art ) என்பது ஐக்கிய அமெரிக்கா நாட்டின் தலைநகரான வாசிங்டனில் உள்ள அருங்காட்சியகம் ஆகும். 1937இல் துவக்கப்பட்ட இவ்வருங்காட்சியகத்தைப் பார்வையாளர்கள் இலவசமாகக் கண்டு களிக்கலாம்.

இவ்வருங்காட்சியகம் மேற்குக் கட்டடம், கிழக்குக் கட்டடம் என இரண்டு கட்டடங்களைக் கொண்டு இயங்குகிறது. மேற்குக் கட்டடம் மரபுசார்ந்த முறையிலும் கிழக்குக்கட்டடம் நவீன முறையிலும் கட்டப்பட்டுள்ளது. இவ்விரு கட்டடங்களிலும் வாயில்கள் உள்ளன எதில் வேண்டுமானாலும் நுழையலாம் இரு கட்டடங்களையும் இணைக்கும் விதத்தில் ஒரு சுரங்கப்பாதை உள்ளது.

கிழக்குக் கட்டடத்தின் நுழைவாயிலில் ஹென்றிமூரின் மிகப்பெரிய நவீனச் சிற்பம் நிறுவப்பட்டுள்ளது. இக்கட்டடத்தில் நவீன மற்றும் சமகால ஓவியங்கள் காட்சிக்கு வைக்கப்பட்டுள்ளன. வெளிநாட்டு ஓவியங்கள், கலைப்பொருட்களை காட்சிப்படுத்தும் சிறப்பு காட்சிக்கூடம் இக்கட்டத்தில்தான் உள்ளது. இக்கட்டடம் வெளிப்புறமட்டுமல்லாது உட்புறமும் நவீன முறையில் வடிவமைக்கப்பட்டுள்ளது. இங்கு அமெரிக்காவின் சமகால ஓவியர்களின் ஓவியங்களும்,சிற்பங்களும், நவீனபாணி ஓவியர்களான பிக்காசோ, மேக்ஸ் பெக்மன் போன்ற புகழ்வாய்ந்த பல கலைஞர்களின் ஓவியங்களும் காட்சிப்படுத்தப்பட்டுள்ளன.

இக்கட்டடம் தரைத்தளம், முதன்மைத்தளம் என இரு தளங்களைக்கொண்டுள்ளது. முதன்மைத்தளத்தில் 93 அறைகள் உள்ளன. இக்கட்டடத்தில் பதின் மூன்றாம் நூற்றாண்டிலிருந்து பத்தொன்பதாம் நூற்றாண்டுவரையிலான ஐரோப்பிய, அமெரிக்க ஓவியங்களும்,சிற்பங்களும் காட்சிக்கு வைக்கப்பட்டுள்ளன. லியானார்டோ டாவின்சியின், ஜினோவ்ரா தெ பென்சி (Ginevra de Benci) ஓவியம் இங்குதான் உள்ளது.


</doc>
<doc id="247380" url="https://ta.wikipedia.org/wiki?curid=247380" title="நூஷு எழுத்துமுறை">
நூஷு எழுத்துமுறை

நூஷு () என்பது முழுக்க முழுக்கப் பெண்களிடம் மட்டுமே புழங்கிய, தென்சீனாவில் இருக்கும் ஹூனான் மாநிலத்தின் ஜியாங்யோங் மாவட்டத்தில் பயன்படுத்தப்பட்ட, சீன எழுத்துருக்களின் எளிமைப்படுத்தப்பட்ட ஒரு அசையெழுத்துமுறை ஆகும்.

நூஷு எழுத்துமுறையானது க்சியாங்னான் துஹுவா (湘南土話, 'Southern Hunanese Tuhua') என்ற சீன மொழியின் ஒரு வட்டாரவழக்கை எழுதப் பயன்படுகிறது. இந்தத் தனிவழக்கு ஹூனானின் வடக்கத்திய ஜியோங்யோங் மாவட்டத்தில் க்சியாவோ மற்றும் யோங்மிங் ஆற்றுப்பகுதிகளில் வசிக்கும் மக்களிடையே வழங்கிவருவதொன்று. ஹுனானின் பிற பகுதிகளில் புழங்கும் பிறிதொரு வட்டார வழக்கிலிருந்து கணிசமாக வேறுபடுவதால் இத் தனிவழக்கு அவர்களுக்குப் புரிபடாத ஒன்று. இதைப் பேசுபவர்களால் "தோங் மொழி" என்று அழைக்கப்படும் இம் மொழிவழக்கு முழுக்க முழுக்க நூஷு எழுத்துமுறை கொண்டே எழுதப்படுகிறது. பல்வேறு சீன மொழிகளின் கூறுகளைக் கொண்டிருப்பதால் க்சியாங்னான் துஹுவாவின் வகைப்பாடு குறித்து மாறுபட்ட கருத்துக்கள் நிலவுகின்றன. சில அறிஞர்கள் இதை க்சியாங் சீனம் அல்லது பிங்ஹுவாவின் கீழ் வகைப்படுத்த, வேறு சிலர் இதை ஒரு கலப்பு வழக்காகக் கருதுகிறார்கள். பெரும்பாலான உள்ளூர்வாசிகள் துஹுவாவோடு சேர்த்து தென்மேற்கு மாண்டரின் மொழியின் ஹூனான் வழக்கையும் அறிந்தவர்களாகவே இருக்கிறார்கள். இதை துஹுவா பேசப்படாத பிற பகுதிகளிலிருந்து வருபவர்களோடு தொர்புகொள்ளவும், வேறு சில முறைப்படுத்தப்பட்ட தறுவாய்களிலும் பயன்படுத்துகின்றனர். தென்மேற்கு மாண்டரினின் ஹூனான் வழக்கு எழுதப்படும்போது நூஷூ எழுத்துமுறை பயன்படுத்தப்பட மாட்டாது; தரப்படுத்தப்பட்ட சீன வரிவடிவமே பயன்படுத்தப்படும்.

ஜியாங்யோங் மாவட்டத்தில் ஹான் சீனர்களும், யாவோ மக்களும் கலந்தே வசிக்கின்றனர். நூஷு உள்ளூர் ஹான் சீன மொழியை எழுதவே பயன்படுத்தப்படுகிறதேயன்றி உள்ளூர் யாவோ மொழியை எழுதப் பயன்பட்டதற்கான எடுத்துக்காட்டுகள் இல்லை.

பாலினப் பாகுபாடு மலிந்த மரபார்ந்த சீனச் சமூகத்தில் எழுத்தறிவு பெறும் வாய்ப்பு சிறுவர்களுக்கும், ஆண்களுக்கும் இருந்த அளவுக்கு சிறுமியர்க்கும், பெண்களுக்கும் இருக்கவில்லை. பெரும்பான்மையோர் - ஆண்களோ, பெண்களோ - எழுத்தறிவற்றவர்களாகவே இருந்தனர். என்றபோதும், சீனாவின் வரலாறு நெடுக எழுதவும், படிக்கவும் தெரிந்த மகளிர் எப்போதும் இருந்தே வந்திருக்கின்றனர். பின்னை ஏகாதிபத்திய காலத்தில் மேட்டுக்குடியினர் நடுவில் பெண்களின் கவிதைப் படைப்புகள் ஒரு குடும்பப் பெருமையாகவே ஆகிவிட்டிருந்தன. 20-ஆம் நூற்றாண்டின் முற்பகுதியில் ஏற்பட்ட சீர்திருத்தங்கள் கல்வியறிவைப் பிரபலமாக்கியதோடு, பண்டித இலக்கிய நடையிலான எழுத்துநடையை (wenyanwen) மாற்றி பேச்சை ஒத்த ஒன்றாக (baihuawen) நடைமுறைப்படுத்தின. இது ஆடவர், பெண்டிர் இருபாலர் மத்தியிலும் எழுத்தறிவை அதிகரித்தது. எப்போது, எப்படி நூஷு தோன்றியது என்பது தெரியாதபோதும், தரப்படுத்தப்பட்ட சீன எழுத்துமுறையின் அடிப்படையில் அமைந்திருப்பதால் ஹன்சி நிலைப்படுத்தப்படுவதற்கு (ஏறத்தாழ 900) முன்பு ஹன்சி-நூஷு தோன்றியிருக்கமுடியாது. நூஷுவில் காணப்படும் பல எளிமையாக்கங்கள் எளிய சீன வரிவடிவில் சொங் அரசமரபு மற்றும் யுவான் அரசமரபு (13-14 ஆம் நூற்றாண்டு) காலத்திலிருந்தே முறைசாராப் பயன்பாட்டில் இருந்துவந்தவையே. சிங் அரசமரபு (1644–1911) காலத்தின் பிற்பகுதியில் இது உச்சமடைந்திருக்கக் கூடும்.

ஜியாங்யோங் பண்பாட்டு அலுவலகத்தில் வேலைபார்த்த படித்த உள்ளூர்ப் பணியாளர் ஒருவர் (Zhou Shuoyi) பற்பல நூஷு பனுவல்களைச் சேகரித்து, படித்து, எளிய சீனத்துக்கு மொழிபெயர்த்திருந்தபோதும் 1983-இல் அறிக்கையொன்று நடுவண் அரசாங்கத்துக்கு சமர்ப்பிக்கப்படும்வரை அவரால் வெளியுலகின் கவனத்தை ஈர்க்கமுடியவில்லை.

20-ஆம் நூற்றாண்டின் பிற்பகுதியில் இளம்பெண்டிர் நூஷுவைக் கற்றுக்கொள்வதை நிறுத்தினர். ஹன்சி எழுத்தறிவு பெறுவதற்குக் கிடைத்த கூடுதலான வாய்ப்புகளே காரணம் என்பது ஒருவிதத்தில் உண்மையே என்றபோதும் அகன்ற தளத்தில் வலுவான சமூக, பொருளாதார, அரசியல் மாற்றங்களும் இதற்கு காரணமாகும். நூஷு அறிந்த வயதான மகளிரும் இறந்துபட இது புழக்கத்தில் இருந்து மறைந்தது. 1930-40களில் ஜப்பானியர் சீனாவில் ஊடுருவியபோதும், சீனாவின் "பண்பாட்டுப் புரட்சி"யின்போதும் (1966-76) மந்தணத் தகவல் பரிமாற்றத்துக்குப் பயன்படுத்தப்படக்கூடும் என்ற அச்சத்தில் நூஷு அடக்குமுறைக்குள்ளானது. 1990-களில் இந்த எழுத்துமுறையின் மூல எழுத்தாளர்கள் மறைந்தனர். 2004-இல் இருந்த ஒருவரும் இறந்தார். நூஷு கற்றுக்கொள்வது பெண்கள் மத்தியில் வழக்கொழிந்துவிட்டது. கடைசிக்காலத்தில் இருந்த சிலரிடம் கற்றுக்கொண்ட சில ஆய்வாளர்க்கு மட்டுமே இப்போது நூஷு எழுத்தறிவு உண்டு. இருந்தாலும் யாங் யூகிங் (Yang Yueqing) நூஷு பற்றி ஒரு ஆவணப்படம் எடுத்தபிறகு சீன மக்கள் குடியரசு அழிவின் விளிம்பில் இருக்கும் இவ்வெழுத்துமுறையைக் காக்கும் நடவடிக்கைகளைத் துவங்கியுள்ளதால் இளம்பெண்டிர் சிலர் கற்கத் தொடங்கியுள்ளனர்.

ஒவ்வொரு எழுத்தும் ஒரு சொல்லையோ அதன் பகுதியையோ குறிக்கும் சொல்லச்சுமுறையில் அமைந்த எளிய சீன வரிவடிவத்தைப் போலன்றி, நூஷு அசையெழுத்துமுறையில் அமைந்தது. தோராயமாக 600-700 எண்ணிக்கையிலான அதன் ஒவ்வொரு எழுத்தும் ஒரு அசையைக் குறிப்பது. இது துஹுவாவின் எல்லா அசைகளையும் குறிப்பதற்குத் தேவைப்படும் எண்ணிக்கையில் ஏறத்தாழ சரிபாதியே. தொனி சார்ந்த வேறுபாடுகளை பெருமளவுக்குப் புறக்கணிப்பதால் இது சாத்தியமாகிறது. இதன்பொருட்டு நூஷு எழுத்துமுறையானது "சீன வரிவடிவத்தில் செய்யப்பட்டதிலேயே மிகப்புரட்சிகரமானதும், முழுமையானதுமான எளிமையாக்கம்" என்று கருதப்படுகிறது. இந்த எழுத்துமுறையில் கரைகண்ட ஒரே ஆணாகக் கருதப்படும் சௌ ஷுவுவோயி (Zhou Shuoyi) 1800 எழுத்து வடிவங்கள், மாறுபாடுகளைப் பட்டியலிட்டு ஒரு அகராதியைத் தொகுத்தார்.

சில எழுத்துக்கள் பூத்தையல் வேலைப்பாடுகளுக்காக கணிசமாக மாறுபாடு அடைந்திருந்தாலும், நூஷு எழுத்துக்கள் பெயரிலிருந்து அறியலாகுவதுபோல கைஷு சீன எழுத்துக்களின் சாய்வெழுத்து வடிவங்களே. எழுத்துக்கீற்றுக்கள் புள்ளிகள், கிடைமட்டக்கோடுகள், சாய்வுக்கோடுகள், வளைகோடுகளாலானவை. சீன மரபையொட்டி நூஷு மேலிருந்து கீழாகவோ அல்லது படுக்கைவசத்தில் எழுதப்படும்போது இடமிருந்து வலமாகவோ எழுதப்படுகிறது. செந்தர சீனத்தைப் போலவே குத்துக்கோடுகள் நேர்குத்தாக இருக்க அவற்றைக் கடக்கும் கோடுகள் செங்குத்திலிருந்து கோணங்களில் அமைந்துள்ளன. ஆனால் சீனத்தைப் போலன்றி நூஷு எழுத்துக்கள் நூல் போன்ற மிக நுண்ணிய கோடுகளால் அமைந்திருப்பதை நல்ல கையெழுத்துத் திறமையாகக் கருதி மதிக்கின்றனர்.

நூஷுவில் ஏறத்தாழ பாதி எழுத்துக்கள் சொல்லச்சுமுறையில் பயன்படுத்தப்படும் சீன எழுத்துக்களின் மாறுபாடடைந்த வடிவங்கள் கிட்டத்தட்ட 100 வரையிலானவற்றில் முழு எழுத்தும் சிறு மாற்றத்தோடு - சட்டகத்தை சதுரத்திலிருந்து சாய்செவ்வகமாக மாற்றியோ, கண்ணாடி பிம்பமாகத் திருப்பியோ, கீற்றுக்களைக் குறைத்தோ - அப்படியே எடுத்தாளப்பட்டவை. மேலும் ஒரு 100 வரையிலானவற்றில் வரைகீற்றுக்கள் மாற்றமடைந்திருக்கும்போதும் எளிதில் இனங்காணக்கூடியவை (மேலே உள்ள "நூ (nü)" 'பெண்' என்பதைப்போல). இன்னுமொரு 200 எழுத்துக்கள் பெருமளவுக்கு மாற்றம் அடைந்தவையாக இருந்தாலும் அவற்றிலுள்ள சீன எழுத்துக்களின் தடயங்களை உற்றறியமுடியும்.

ஏனையவை ஒலிப்பு முறையிலானவை. அவை மேற்கூறியவாறு மாறுபாடடைந்த எழுத்துக்கள் அல்லது எழுத்துக்களிலிருந்து பிரித்தெடுக்கப்பட்ட பகுதிகள். இவை 130 ஒலிப்பு மதிப்புகளைக் குறிக்கப் பயன்படுத்தப்படுகின்றன. இவற்றுள் சில பிறவற்றின் மாற்றுவடிவங்கள் என்றபோதும் இவை ஒவ்வொன்றைக் கொண்டும் சராசரியாக பத்து ஒத்தொலிக்கும் (உச்சரிப்பு ஒன்றும்) சொற்களை உருவாக்க முடியும். ஒரு குறிப்பிட்ட ஒலிப்புக்காக எந்த எழுத்தைப் பயன்படுத்துவது என்பது குறித்து பெண்களிடையே வேறுபட்ட விருப்பத்தெரிவுகள் இருந்தன.

நூஷு படைப்புகளில் பெரும்பாலானவை "மூன்றாம் நாள் மடல்கள் (third day missives)"(). அவை லாவோதொங் எனப்படும் சூளுரை மேற்கொண்ட உடன்பிறவா சகோதரிகளாலும் "sworn sisters" (), அன்னையராலும் உருவாக்கப்பட்ட துணிமூடிய சிற்றேடுகள். தனது இணையான சூளுரைச் சகோதரிக்கோ, மகளுக்கோ திருமணத்தின்போது வழங்கப்பட்டவை. பாடல்கள் புனைந்து நூஷுவில் எழுதி இளம்பெண்ணின் மணம் முடிந்த மூன்றாம் நாளில் தரப்பட்டவை. இவ்வழியே அவர்கள் ஊர் விட்டேகிய மணப்பெண்ணின் மகிழ்ச்சிகரமான மணவாழ்வு குறித்த நம்பிக்கையையும், அவளைப் பிரிய நேர்ந்தமையின் துயரத்தையும் வெளிப்படுத்தினர்.

கவிதைகள், பாடல்களை உள்ளடக்கிய பிற நூஷு படைப்புகள் அன்றாடப் பயன்பாட்டுப் பொருட்கள், துணிமணிகளில் பூத்தையல் வேலைப்பாடாகவும், இடுப்புப்பட்டை, வார்களில் கைவேலைப்பாடாகவும் செய்யப்பட்டவை.

இந்த எழுத்துமுறையில் தேர்ச்சி பெற்றிருந்த கடைசி நபரான, ஹுனான் மாநில ஜியாங்யோங் மாவட்டத்தைச் சேர்ந்த யாங் ஹுவான்யி, தமது 98-ஆம் அகவையில் செப்டம்பர் 20, 2004 அன்று இறந்தார்

இம்மொழியினரால் சுற்றுலாத் தளமாக மேம்படுத்தப்படுத்தத்தக்க இடங்களின் உள்கட்டமைப்பை ஏற்படுத்த அன்னிய நிதியை ஈர்க்க முடிந்திருக்கிறது. ஃபோர்டு அறக்கட்டளை நூஷு அருங்காட்சியகம் ஒன்றை அமைக்க $209,000 நல்கை ஒன்றை வழங்கியது. இருந்தாலும் அடுத்தடுத்த தலைமுறைகளுக்கு இவ்வெழுத்துமுறையைக் கடத்தும் கண்ணி அறுபட்டுள்ள நிலையில், சுற்றுலாத் தொழிலுக்காக இவ்வெழுத்துமுறையை சந்தைப்படுத்தும் முனைப்பில் இதன் பண்புக்கூறுகள் சிதைக்கப்படுகின்றனவோ என்ற அச்சம் எழுந்துள்ளது.

தான் துன் (Tan Dun) என்ற சீனக்கலைஞர் ஹார்ப் என்ற யாழிசையையும், குழு இசையையும் (orchestra), 13 சின்னஞ்சிறுபடங்களையும் சேர்த்து "நூ ஷு: பெண்களின் ரகசியப் பாடல்கள்" (Nu Shu: The Secret Songs of Women) என்ற ஒரு பல்லூடக சிம்ஃபொனியை உருவாக்கியுள்ளார். அவர் ஹூனான் மாநிலத்தில் 5 ஆண்டுகள் கள ஆய்வு மேற்கொண்டு பெண்கள் தகவல் பரிமாற்றத்துக்குப் பயன்படுத்தும் பல்வேறு பாடல்களை ஆவணப்படுத்தினார். இப்பாடல்கள் அவரது கூட்டு இன்னிசையின் (சிம்ஃபொனி) ஒரு மூன்றாம் பரிமாணமாக குழு இசையுடனும், ஹார்ப் தனியிசையுடனும் காட்டப்படுகின்றன. 

லிசா சீ எழுதிய பனிமலரும் ரகசிய விசிறியும் "Snow Flower and the Secret Fan" நாவலில் 19-ஆம் நூற்றாண்டு பெண்களிடையே நூஷூ பயன்பட்டதை விவரிக்கிறார். இந்நாவல் 2011-இல் திரைப்படமாக எடுக்கப்பட்டது.

நூஷு எழுத்துமுறையை ஒருங்குறி முறையில் வரவிருக்கும் பதிப்புகளில் குறிமுறையேற்றம் செய்ய ஒப்புக்கொள்ளப்பட்டுள்ளது. இதுகுறித்த பல்வேறு முன்மொழிவுகள் செய்யப்பட்டுள்ளன




</doc>
<doc id="247381" url="https://ta.wikipedia.org/wiki?curid=247381" title="தெருமூடிமடம்">
தெருமூடிமடம்

தெருமூடிமடம் நீண்ட தூரப் பயணம் செய்வோர் தங்கி இளைப்பாறிச் செல்வதற்காகவும், வண்டியில் மாடுகளை அவிழ்ந்து தண்ணீர் குடிக்க விடுவதற்காகவும் முன்னைய காலத்தில் தெருவை மூடிக் கட்டப்பட்ட ஒரு திறந்த இளைப்பாறு மடம் ஆகும். இதற்கு இணைவாக கிணறும் தனிக்கல்லில் பொழியப்பட்ட கற்றொட்டியும் இம்மண்டபத்தின் அருகில் அமைக்கப்பட்டிருக்கும். இத்தகைய அமைப்புகள் பெரும்பாலும் கோவில்களின் அருகாமையில் அமைக்கப்படுவது வழமை. இது தமிழர் பாரம்பரியங்களில் ஒன்று எனவும் கருதப்படுகிறது. மடத்தை ஒரே கூரை மூடியிருப்பதாலேயே இது தெருமூடிமடம் என அழைக்கப்படுகிறது. 

நிரந்தரத் தெருமூடிமடங்கள் தூண்களுடன், ஓடுகளால் வேயப்பட்டு, பொழிகற்களாலான திண்ணைகள் அமைக்கப்பட்டு நிரந்தரமாகவே இருப்பவை. 

தற்காலிக தெருமூடிமடங்கள் திருவிழாக்காலங்களில் உற்சவம் முடியும் வரை தற்காலிகமாக அமைக்கப்படுகின்றன. இவை ஓலைகளால் வேயப்பட்ட தெருமூடிமடங்களாக இருக்கும்.

பருத்தித்துறை நகரப் பகுதியில், தும்பளைக்குப் போகும் வீதியில், சிவன்கோவிலுக்கு முன்பாக ஒரு நிரந்தரத் தெருமூடிமடம் உள்ளது. தெருவின் இரு பக்கங்களிலும் மட்டத்தில் உயர்ந்த திண்ணைகள் கட்டப்பட்டுள்ளன. இத் தெரு மூடி மடம் 150 வருடங்கள் பழைமை வாய்ந்தது. இதன் கட்டடக்கலை திராவிடக்கலைப்பாணியில் அமைந்துள்ளது. வெண்வைரச் சுண்ணக்கல்லினால் உருவாக்கப்பட்ட தூண்கள், அதன் கபோதங்கள் மற்றும் தளம் ஆகியவை சிறந்த கலை வேலைப்பாடுகளைக் கொண்டிருக்கின்றன. இங்கு 16 தூண்கள் காணப்படுகின்றன. இவற்றுள் ஆறு தூண்களில் தமிழ் வரிவடிவில் சாசனங்கள் பொறிக்கப்பட்டிருக்கின்றன.



</doc>
<doc id="247382" url="https://ta.wikipedia.org/wiki?curid=247382" title="நீதி இலக்கியம்">
நீதி இலக்கியம்

நீதி இலக்கியம் அல்லது சங்க மருவிய கால இலக்கியம் என்பது சங்க காலத்திற்கு பின்னர் தமிழில் தோன்றிய இலக்கியங்களைக் குறிக்கும். கி.பி.3-ஆம் நூற்றாண்டு முதல் 6-ஆம் நூற்றாண்டு வரை அறம் வலியுறுத்தும் நீதி நூல்கள் பல்கிப் பெருகின. சங்க காலத்திற்குப் பின்னர் தமிழகத்தில் களப்பிரர்கள் ஆட்சி ஏற்பட்டு, தமிழில் புது இலக்கியங்கள் தோன்றாவண்ணம் தடையான சூழல் நிலவியதாகக் கருதப்படுகிறது. இக்காரணத்தால் களப்பிரர் காலம் தமிழ் இலக்கிய வரலாற்றில் இருண்ட காலம் என்று கருதப்படுகிறது. இக்காலத்தில் சங்க காலத்தில் போற்றப்பட்ட காதலும் வீரமும், பின் தள்ளப்பட்டு, அறமும், நீதியும் பெரிதும் போற்றப்பட்டன.

பதினெண்கீழ்கணக்கு நூல்கள் என்று தொகுக்கப்பட்டுள்ளவையே நீதி இலக்கிய நூல்கள் என்று கருதப்படுகிறது. திருக்குறள், நாலடியார், நான்மணிக்கடிகை முதலியவை இத்தொகுப்பில் அடங்கும்.


</doc>
<doc id="247383" url="https://ta.wikipedia.org/wiki?curid=247383" title="இந்தியாவின் உயிர்க்கோளக் காப்பகங்கள்">
இந்தியாவின் உயிர்க்கோளக் காப்பகங்கள்

இந்தியாவின் உயிர்க்கோளக் காப்பகங்கள் (Biosphere reserves of India)என்பவை இந்தியாவின் இயற்கை மூலாதாரங்களை பேணிக்காக்கவும் அதன் நிலையான பயன்பாட்டைப் பெறவும் அறிவிக்கப்பட்ட தனிச்சிறப்பு வாய்ந்த காப்பகப் பகுதிஆகும்.1971 ஆம் ஆண்டு யுனெஸ்கோவால் மனிதனும் உயிர்க்கோளமும் (Man and the Biosphere Programme) என்ற திட்டத்தின் கீழ் துவக்கப்பட்டதே உயிர்க்கோளக் காப்பகமாகும்.உயிர்க்கோளத்தைப் பாதுகாப்பதற்காக உலகளாவிய ஒத்துழைப்பைப் பெறுவதே இத்திட்டத்தின் நோக்கமாகும். 
இவ்வமைப்பின் முதல் ஆலோசனைக் கூட்டத்தில் பல்லுயிர்ப்பெருக்கத்தைக் காப்பதற்காக உயிர்க்கோளக் காப்பகம் குறித்து விவாதிக்கப்பட்டது. நில அமைப்பு மற்றும் இயற்கை சூழலமைப்பில் பல்லுயிரி வளத்தைப் பாதுகாத்தல், உயிர்க்கோளக் காப்பகத்தைச் சார்ந்து வாழும் மக்களின் நிலையான பொருளாதார வளர்ச்சிக்கு உதவுதல், நீண்ட கால சுற்றுச்சூழல் பயிற்சி மற்றும் ஆய்வுக்கு உகந்த இடமாக அவற்றை இருக்க வைத்தல் ஆகிய நோக்கங்களின் அடிப்படையில் உயிர்க்கோளக் காப்பகங்கள் மூன்று மண்டலங்களாகப் பிரிக்கப்படுகின்றன.
அவை:

மைய மண்டலம் என்பது தீவிர பாதுகாப்பிற்கு உட்பட்ட மண்டலமாகும். இம்மண்டலத்திலுள்ள சூழலமைப்பை கண்காணித்தல், ஆராய்ச்சி மேற்கொள்ளுதல், சூழல் சார்ந்த சுற்றுலா மற்றும் கல்விக்காக பயன்படுத்துதல் ஆகியன இதன் செயல்பாடுகளாகும்.

பொதுவாக இம்மண்டலம் மைய மண்டலத்தை சுற்றி காணப்படும் மண்டலமாகும். இங்கு சுற்றுச்சூழல் கல்வி, ஆராய்ச்சி மற்றும் இயற்கை சுற்றுலா போன்ற சுற்றுச்சூழல் சார்ந்த செயல்பாடுகள் நடைபெறும்

இப்பகுதியின் மூலாதாரங்களின் நிலையான மேம்பாட்டிற்கு உண்டான செயல்பாடுகளை மேற்கொள்ளும் மண்டலமாகும். 
இம்மண்டலத்தில் பலதரப்பட்ட விவசாய நடவடிக்கை, குடியிருப்பு மற்றும் இன்னும் பிற பயன்பாடுகள் மேற்கொள்ளப்பட்டிருக்கும். இப்பகுதியில் வாழும் மக்கள், நிர்வாக துறையினர், விஞ்ஞானிகள், அரசு சாராநிறுவனங்கள் மற்றும் பொருளாதார நிபுணர்கள் இணைந்து இப்பகுதியின் மேம்பாட்டிற்கான செயல்பாடுகளை மேற்கொள்வர்.

மேற்கண்ட மண்டலங்களில் இந்நோக்கங்களை நிறைவு செய்வதற்கு இக்காப்பகங்களில் வாழும் மக்களின் ஒத்துழைப்பு மிக அவசியம். இதற்காக யுனெஸ்கோ அமைப்பு 10 முக்கிய கருத்துக்களை 1994ல் பரிந்துரைத்துள்ளது.


முதலாவது உயிர்க்கோளக் காப்பகம் குறித்த மாநாடு மின்ஸ்க் நகரில் 1983ஆம் ஆண்டு நடைபெற்றது. இதில் 62 நாடுகளில் உள்ள 226 உயிர்க்கோளக் காப்பகங்கள் அறிவிக்கப்பட்டன. இரண்டாவது கூட்டம் 1995ஆம் ஆண்டு செவிலி என்ற இடத்தில் நடைபெற்றது. இதில் 82 நாடுகளைச் சார்ந்த 324 உயிர்க்கோளக் காப்பகங்கள் தெரிவிக்கப்பட்டன. தற்பொழுது 119 நாடுகளில் 631 உயிர்க்கோள காப்பகங்கள் உள்ளன.

இந்திய அரசாங்கத்தால் 1979ஆம் ஆண்டு யுனெஸ்கோவின் வழிமுறைகளின்படி இந்தியாவில் உள்ள உயிர்க்கோளக் காப்பகங்களை கண்டறிவதற்காக ஒரு குழு அமைக்கப்பட்டது. 14 பகுதிகளை உயிர்க்கோள காப்பகங்களாக அறிவிக்க நிபுணர்கள் குழு பரிந்துரைத்ததில் இதுவரை 13 பகுதிகள் உயிர்க்கோளக் காப்பகங்களாக அறிவிக்கப்பட்டுள்ளன. இந்திய அரசாங்கம் 18 இடங்களை இந்திய உயிர்க்கோளக் காப்பகங்களாக அறிவித்துள்ளது இப்பதினெட்டில் 9 உலக உயிர்க்கோளக் காப்பகங்களில் அடங்கும்.
2009 இல் இந்தியா இமயமலையின் குளிர்ப்பாலைப் பகுதியை இமய மலையை உயிர்க்கோளக் காப்பகமாக அறிவிப்பு செய்தது. செப்டம்பர் 20, 2010 இல் இந்திய சுற்றுச்சூழல் மற்றும் வனத்துறை அமைச்சகம் சேசாச்சலம் மலையை 17 ஆவது உயிர்க்கோளக் காப்பகமா அறிவித்தது. மத்தியப் பிரதேசத்திலுள்ள பன்னா உயிர்க்கோளக் காப்பகம் பதினெட்டாவது உயிர்க்கோளக் காப்பகமாக ஆகஸ்ட் 25, 2011 ஆம் ஆண்டு அறிவிக்கப்பட்டது.]



</doc>
<doc id="247384" url="https://ta.wikipedia.org/wiki?curid=247384" title="நியூயார்க் நவீனக்கலை அருங்காட்சியகம்">
நியூயார்க் நவீனக்கலை அருங்காட்சியகம்

நியூயார்க் நவீனக்கலை அருங்காட்சியகம் "( Museum of Modern Art )" (MoMA) என்பது உலகளவில் மிகவும் நவீன கலை ஆக்கங்களைக் கொண்டிருக்கின்ற அருங்காட்சியகம் ஆகும். இது ஐக்கிய அமெரிக்காவின் நியூயார்க் நகரத்தின் 53ஆவது தெரு மான்காட்டன் கட்டடத்தில் இயங்கிவருகிறது. நவீன மற்றும் சமகாலக் கலை கண்ணோட்டத்தை இந்த அருங்காட்சியகத்தில் உள்ள சேகரிப்புகள் வழங்குகின்றன. கட்டிடக்கலை மற்றும் கலை வடிவமைப்பு முறைகள் வரைகலை வண்ணம் தீட்டுதல், சிற்பம் , புகைப்படம் எடுத்தல், அச்சிட்ட சித்திரப் புத்தகங்கள் மற்றும் கலைஞர்களின் புத்தகங்கள், திரைப்படம் மற்றும் மின்னணு ஊடகங்கள் உட்பட ஏராளாமான படைப்புகள் இங்கு காணக்கிடைக்கின்றன.

கலை என்பது ஓவியம்,சிற்பம் என்பதை எல்லாம் கடந்து அறிவியல் தொழில்நுட்பங்களைப் பயன்படுத்தி, ஒரு சட்டகத்துள் அடக்காமல் ஒளி, ஒலி காட்சிகளையும் அசைவுரு படிமங்களையும் உருவாக்கி, வெளிப்படுத்துகின்ற தன்மை இங்கு மிகுதியாக இருக்கின்றது. 
இன்சலேசன் என்கிற பல்வேறு பொருட்களைக் கொண்டு உருவாக்குகின்ற கலைவடிவம் மிகுதியாக உள்ளது. எடுத்துக்காட்டாக 50க்கும் மேற்பட்ட சுவர் கடிகாரங்களை சுமார் 30அடி உயரமும், 40அடி அகலமும் உள்ள சுவரில் நேர்த்தியாக மாட்டப்பட்டுள்ளது போன்றும், இருபது தொலைக்காட்சிப் பெட்டிகள் ஒன்றன்பின் ஒன்றாக ஐந்து வரிசையில் அடுக்கி ஒவ்வொரு தொலைக்காட்சியிலும் படிமங்களைத் தோன்ற வைத்து பார்வையாளர்களுக்கு வித்தியாசமான உணர்வைத் தோன்றவைத்தல், தேனீர் கடையில் இருக்கின்ற அத்தனைப் பொருட்களையும் கொண்டு ஒருபடைப்பு, இப்படி நீள்கிறது. 

இப்படி பல்வேறு வகையான வெளிப்பாடுகள் இருந்தாளும் நிறங்களையும், கோடுகளையும் பயன்படுத்தி கித்தானில் வரையப்பட்ட ஓவியங்களும் உள்ளன.


</doc>
<doc id="247390" url="https://ta.wikipedia.org/wiki?curid=247390" title="திஹாங்-திபாங் உயிர்க்கோளக் காப்பகம்">
திஹாங்-திபாங் உயிர்க்கோளக் காப்பகம்

திஹாங்-திபாங் உயிர்க்கோளக் காப்பகம் (Dihang-Dibangbiosphere reserve) யுனெஸ்கோவால் உருவாக்கப்பட்ட மனிதனும் உயிர்க்கோளமும் (Man and the Biosphere Programme) என்ற திட்டத்தின் கீழ் 1998 ஆம் ஆண்டு அறிவிக்கப்பட்ட உயிர்க்கோளக் காப்பகமாகும். மௌலிங் தேசியப் பூங்கா, திபாங்க் வனவிலங்கு சரணாலயம் ஆகியவற்றை உள்ளடக்கியதாகும்.அருணாச்சலப் பிரதேசத்தில் 5112 ச.கி.மீட்டரில் பரவியுள்ள இக்காப்பகத்தில் மைய மண்டலப் பகுதி 4095 ச கி. மீ மற்றும் தாங்கல் மண்டலமாக 1017 சதுர கி.மீ வரை உள்ளது.திபாங்க் பள்ளத்தாக்கு, மேல் சையாங் மற்றும் மேற்கு சயாங் வரை கிழக்கு இமயமலை மற்றும் மிஷ்மி மலைத்தொடர்களை உள்ளடக்கியதாகும். கடல் மட்டத்திலிருந்து இக்காப்பகம் கடல் மட்டத்திலிருந்து 5000 மீ உயரத்தில் உள்ளது. திஹாங்-திபாங் மலைத்தொடர் முதல் கோர்ஜெஸ் ஆறுவரை வெப்பமண்டல பசுமை மாறாக் காடுகளும் மிதவெப்பமணடலம், ஆல்பைன் மற்றும் நிரந்தரப் பனி சூழ்ந்த பகுதிகளும் காணப்படுகின்றன.

உலகின் மிகப்பெரிய பல்லுயிர் வளப்பகுதியாக விளங்கும் இக்காப்பகத்தில் 1500 பூக்கும் தாவர வகைகள் கண்டறியப்பட்டுள்ளன. சயாத்தியா, லிவிஸ்டோனா மற்றும் கோப்டிஸ் போன்ற அரிய மற்றும் அழிந்து வரும் தருவாயிலுள்ள தாவர இனங்கள் மிகுந்து காணப்படும் இக்காப்பகத்தில் 8க்கும் மேற்பட்ட வன வகைகள் உள்ளன.

கிழக்கு இமயமலைக்கே உரித்தான பல வகை உயிரினங்கள் இக்காப்பகத்தில் காணப்படுகின்றன. மேலும் உலகின் அதிக அழிவாய்ப்புள்ள உயிரினங்கள் இங்குள்ளன. வண்ணத்துப்பூச்சிகள் மற்றும் அந்திப்பூச்சிகள் உட்பட 45 வகையான பூச்சியினங்களும் 195 வகையான பறவையினங்களும் இங்கு கண்டறியப்பட்டுள்ளன. இரண்டு வகையான பறக்கும் அணில்கள் இப்பகுதிக்கே உரித்தான ஒரு உயிரினமாக தற்போது கண்டறியப்பட்டுள்ளது. சிறுத்தை, பனிச்சிறுத்தை, பொன்பூனை, காட்டுப்பூனை மற்றும் சிறுத்தை பூனை போன்ற பாலூட்டிகள் காணப்படுகின்றன. 1991இல் 4149 கி.மீ2 பரப்பளவு உள்ள மேல் திபாங்க் பள்ளத்தாக்கு பகுதி வனவிலங்கு சரணாலயமாக அறிவிக்கப்பட்டது.
மிகப்பெரிய பரப்பளவில் பரவியுள்ள இக்காப்ப்பகம் உலகில் மிகக் குறைந்த மக்கள் வாழுமிடமாகும். இங்கு சுமார் 10,000 மக்கள் மட்டுமே வாழ்கின்றனர். பாரிஸ், படாமா, பாங்கி, சிமோங், கர்கோ, ஆசிங், டங்கம், கோம்கர், மில்லங், டால்பிங், மெம்பா, காம்பா, ஆதிமிஷ்மி போன்ற ஆதி, புத்த மற்றும் மிஷ்மி பழங்குடி மக்கள் மிகுந்து வாழும் இக்காப்பகம் காடுகள் மிகுந்து காணப்படுகிறது.



</doc>
<doc id="247391" url="https://ta.wikipedia.org/wiki?curid=247391" title="அரண்மனைப் பொருளாதாரம்">
அரண்மனைப் பொருளாதாரம்

அரண்மனைப் பொருளாதாரம் (palace economy) அல்லது மறுபகிர்வுப் பொருளாதாரம் (redistribution economy) என்பது, ஒரு பொருளாதார ஒழுங்கமைப்பு முறை ஆகும். இதில் பெருமளவு செல்வம் மையப்படுத்திய நிர்வாகத்தின் ஊடாக, அதாவது அரண்மனை ஊடாகச் சென்று மீண்டும் மக்களுக்கு மறுபகிர்வு செய்யப்படுகிறது. இம்முறையின் கீழ், மக்களுக்கு ஓரளவு சொந்த வருமானம் அனுமதிக்கப்பட்ட போதிலும், பொருளாதாரம், அரண்மனையினால் மீள்பகிர்வு செய்யப்படும் செல்வத்திலேயே பெரிதும் தங்கியுள்ளது.

மறுபகிர்வுக் கருத்துரு, அரண்மனையைக் குறிக்கும் பெரிய வீடு எனப் பொருள்படும் "பாரோ" என்னும் கருத்துருவின் அளவுக்காவது பழமையானது. பிற்காலத்தில் புதிய ஏற்பாடு, மக்கள் தங்களிடம் இருப்பதைத் தமது சமய முதல்வரிடம் கொடுத்துவிட்டுத் தாம் வாழ்வதற்குத் தேவையானதை மீளப் பெற்றுக்கொள்ளும் தொடக்க கிறித்தவ சமுதாயம் பற்றிக் குறிப்பிடுகிறது. இங்கே அரண்மனை எதுவும் இல்லாவிட்டாலும், கருத்துரு அளவில் ஒரே மாதிரியானவையே. 


</doc>
<doc id="247395" url="https://ta.wikipedia.org/wiki?curid=247395" title="மைசீனியக் கிரேக்கம்">
மைசீனியக் கிரேக்கம்

மைசீனியக் கிரேக்கம் (Mycenaean Greece) பண்டைக் கிரேக்கத்தில் (கிமு 1600 - 1100) வெண்கலக் காலத்தின் இறுதிக் கட்டத்தைக் குறிக்கிறது. இக்காலத்திலேயே கிரேக்கத் தலை நிலத்தில், சிறப்பு வாய்ந்த நாடுகள், நகர நிறுவனங்கள், கலை ஆக்கங்கள், எழுத்து முறைமைகள் என்பவற்றோடு கூடிய முதல் உயர்நிலை நாகரிகம் நிலவியது. அக்காலத்தில் அங்கு உருவான ஆதிக்க மையங்களுள் பைலொசு, தீரின்சு, மிடியா, ஓர்க்கோமெனசு, தேபசு, மத்தியக் கிரேக்கப் பகுதியில் ஏதென்சு, தெசாலிப் பகுதியில் லொல்கோசு என்பன குறிப்பிடத்தக்கவை ஆகும். ஆர்கோலிசு பகுதியில் இருந்த மைசீனியாதான் மிகவும் முக்கியத்துவம் வாய்ந்த தளமாகக் கருதப்படுகிறது. இதனால்தான் இங்கிருந்தத நாகரிகம் மைசீனியக் கிரேக்கம் என்ற பெயரால் அழைக்கப்படுகிறது. மைசீனியக் கலாச்சாரம் மற்றும் அக்கலாச்சாரத்தின் ஆதிக்கம் காரணமாக புதிய குடியிருப்புகளான ஏகியன் தீவுகளில் எபிரசும் மாசிடோணியாவும் தோன்றின. ஆசியா மைனர் கடலோரப் பகுதியில் இலெவண்ட்டு, சைப்ரசு, இத்தாலி போன்ற நாகரிகங்கள் தோன்றின. 


</doc>
<doc id="247398" url="https://ta.wikipedia.org/wiki?curid=247398" title="காட்மியம் புரோமைடு">
காட்மியம் புரோமைடு

காட்மியம் புரோமைடு ("Cadmium bromide") என்பது ஐதரோ புரோமிக் அமிலத்தினுடைய காட்மியம் உப்பு ஆகும். இளமஞசள் நிறத்தில் காணப்படும் இவ்வுப்பு நீரில் கரைகிறது. மற்ற காட்மியம் சேர்மங்களுடன் ஒப்பிடுகையில் இது மிகவும் நச்சு மிக்கதாக காணப்படுகிறது. இதனுடைய மூலக்கூறு வாய்பாடு CdBr என்பதாகும்.

ஒளிப்படச் சுருள்கள் தயாரிப்பு , கல் அச்சுக்கலை மற்றும் குடைதல் அல்லது செதுக்குதல் முதலான தொழில்களில் காட்மியம் புரோமைடு பயன்படுகிறது.

காட்மியத்தை புரோமின் ஆவியுடன் சேர்த்து சூடுபடுத்துவதன் மூலமாக காட்மியம் புரோமைடு தயாரிக்கப்படுகிறது. உலர் காட்மியம் அசிட்டேட்டை தூய அசிட்டிக் அமிலத்துடன் மற்றும் அசிட்டைல் புரோமைடுடன் சேர்ப்பதன் மூலமாகவும் இச்சேர்மத்தைத் தயாரிக்க இயலும். இம்முறைகள் தவிர காட்மியம் அல்லது காட்மியம் ஆக்சைடை ஐதரோ புரோமிக் அமிலத்துடன் சேர்த்து நீரியம் வாயுச்சூழலில் கரைசலை ஆவியாக்கியும் மாற்றுமுறையில் காட்மியம் புரோமைடு தயாரிக்கப்படுகிறது.


</doc>
<doc id="247400" url="https://ta.wikipedia.org/wiki?curid=247400" title="இந்து மகாசபை">
இந்து மகாசபை

இந்து மகாசபை அல்லது அகில பாரதிய இந்து மகாசபை (Akhil Bharatiya Hindu Mahasabha), இந்து தேசியவாதம் கொள்கை கொண்ட ஓர் இந்திய அரசியல் கட்சி ஆகும். 1906ஆம் ஆண்டில் முகமது அலி ஜின்னாவால் முஸ்லிம் லீக் கட்சி தோற்றுவித்த பின், பிரித்தானிய இந்தியப் பேரரசிடமிருந்து இந்துக்களின் உரிமைகளைக் காப்பதற்கு இந்து மகாசபை கட்சி தோற்றுவிக்கப்பட்டது. இந்திய விடுதலைக்கு முன்னும் பின்னும் இந்திய அரசியலில் இந்து மகாசபையின் தாக்கம் தொடர்ந்து காணப்படுகிறது.

இந்து மகாசபை கட்சி இந்துக்களின் கல்வி மற்றும் பொருளாதார வளர்ச்சியின் பொருட்டு, 1915ஆம் ஆண்டில் அமர்தசரஸ் நகரில், பண்டிட் மதன் மோகன் மாளவியா மற்றும் லாலா லஜபத் ராய் தலைமையில் துவக்கப்பட்டது. அரித்துவார் இதன் தலைமையகம் ஆகும்.
1920ஆண்டில் வினாயக் தாமோதர் சாவர்க்கர், இந்து மகாசபை கட்சியின் தலைவரானார். 1925ஆம் ஆண்டில் கேசவ பலிராம் ஹெட்கேவர் இந்து மகாசபையிலிருந்து பிரிந்து சென்று, ராஷ்டிரிய சுயம்சேவாக் சங்கம் என்ற அரசியல் சார்பற்ற இந்துத்துவா கொள்கை கொண்ட புதிய இயக்கத்தை துவக்கியதால், இந்து மகாசபை கட்சி வலுவிழந்தது.

இந்தியாவிலிருந்து பாகிஸ்தானை பிரிக்கும், முகமது அலி ஜின்னா-ஜவகர்லால் நேருவின் திட்டத்தை இந்து மகாசபை கடுமையாக எதிர்த்தது. இதனால் ஏற்பட்ட இந்து-இசுலாமியர்கள் மோதல்களில், மகாத்மா காந்தி, இசுலாமியர்கள் சார்பில், இந்துக்கள் சகிப்புத் தன்மையுடன் இருக்க வேண்டும் என வலியுறுத்திய காரணத்தினால், இந்து மகாசபை கட்சியைச் சேர்ந்த நாதுராம் கோட்சே, 30 சனவரி 1948இல் தில்லியில் மகாத்மா காந்தியை சுட்டு கொன்றார். காந்தி கொலை வழக்கில் வினாயக் தாமோதர் சாவர்க்கர் கைது செய்த அரசு, பின்னர் விடுவித்தது. 1951 இல் சியாமா பிரசாத் முகர்ஜி, இந்து மகாசபை கட்சியை விட்டு வெளியேறி, பாரதிய ஜனசங்கம் கட்சியை தோற்றுவித்தார்.

இக்கட்சியின் மாநில தலைவர் பாலசுப்பிரமணியன் ஆவார். 2014 இல் பதினாறாவது மக்களவைத் தேர்தலில் இந்து மக்கள் கட்சியுடன் சேர்ந்து தேர்தலில் நின்றது. அவ்வமைப்பின் சார்பாகத் தமிழகமெங்கும் ஒவ்வொரு ஆண்டும் விநாயக சதுர்த்தி அன்று விநாயகர் சிலைகள் நிறுவி வழிபாடு நடத்துகிறது.



</doc>
<doc id="247403" url="https://ta.wikipedia.org/wiki?curid=247403" title="வினைதீர்த்த புரம்">
வினைதீர்த்த புரம்

நாமக்கல் மாவட்டம் புதுசத்திரம் ஒன்றியம் செல்லப்பம் பட்டி கிராமத்தில் வினைதீர்த்தபுரம் ஊர் உள்ளது..இந்த ஊர் வினைதீர்த்த உடையார் என்பவரால் 1930 களில் உருவாக்கப்பட்டது.அவர் இப்பகுதியில் இருந்த புதன் கிழமைகளில் கூடும் சந்தையை மிகப்பெரிய சந்தையாக ஊர்மக்களின் மற்றும் பெரியவர்களின் உதவியோடு உருவாக்கினார்..சுற்றியுள்ள ஊர் தலைவர்களுடன் இணைந்து ஒரு கூட்டுறவை ஏற்படுத்திப் பணம் சேர்த்து நிலங்களை வாங்கி ஆரம்ப சுகாதார நிலைய மருத்துவமனைகளை ஏற்ப்படுத்தினார்..ஊர்த் தலைவர்களுடன் இணைந்து விநாயகர் ஆலயத்திற்கு நிலத்தினை வாங்கி ஆலயத்தினைக் கட்டினார்..வினைதீர்த்த உடையார் மகன் ராமசாமி உடையார் அரசு ஆரம்பப் பள்ளி அமைக்க தனது நிலத்தைத் தானமாக தனது தந்தை வினைதீர்த்த உடையார் நினைவாக அரசுக்கு தந்தார்..இத்தரும காரியங்களினால் இவ்வூர் வினைதீர்த்த புரம் என்று அரசினால் 1950 களில் பெயரிடப்பட்டது


</doc>
<doc id="247413" url="https://ta.wikipedia.org/wiki?curid=247413" title="க. இரா. ஜமதக்னி">
க. இரா. ஜமதக்னி

க. இரா. ஜமதக்னி (ஏப்பிரல் 15,1903--மே 27, 1981) என்பவர் இந்திய விடுதலைப் போராட்ட வீரர், மார்க்சிய சிந்தனையாளர், நூலாசிரியர், கவிஞர், பன்மொழிப் புலவர், மொழிபெயர்ப்பாளர் எனப் பல பரிமாணங்கள் கொண்டவர் ஆவார். சார்லஸ் டார்வின் எழுதிய நூல்களை ஆய்ந்து உயிர்களின் தோற்றம் என்று தமிழில் எழுதியவர். காரல் மார்க்சு எழுதிய மூலதனம் இவரால் மொழியாக்கம் செய்யப்பட்டது. 

இந்தியாவின் தமிழ்நாடு மாநிலத்தில் அமைந்துள்ள வேலூர் மாவட்டத்தில் இருக்கும் காவேரிப்பாக்கத்திற்கு அருகில் கடப்பேரி என்னும் ஊரில் பிறந்தார். தந்தையின் பெயர் இராகவன் தாயின் பெயர் முனியம்மாள். சிறுவனாக இருந்தபோது புராண இதிகாசங்களின் உரைநடைக் காவியங்களை ஊர்மக்கள் நடுவே அமர்ந்து படித்தார். இன்டர்மீடியேட் வகுப்பில் தேறினார். ஆறு மாதம் ஒரு பள்ளியில் ஆசிரியராகப் பணி புரிந்தார். தமிழ் சமற்கிருதம் இந்தி ஆங்கிலம் ஆகிய மொழிகளின் இலக்கியங்களைக் கற்றிருந்தார்

இளம் அகவையிலேயே ஜமதக்னிக்கு இந்தியா விடுதலை பெற வேண்டும் என்பதில் ஆர்வம் ஏற்பட்டது. உப்புச் சத்தியாகிரகம் போன்ற போராட்டங்களில் கலந்து கொண்டு பல முறை சிறைக்குச் சென்றார்.உப்புச் சத்தியாக் கிரகத்தில் ஈடுபட்டபோது காவலர்கள் இவர் மண்டையில் அடித்ததால் மயக்கமுற்று மருத்துவமனையில் கிடந்தார். சிறையில் இருந்தபோது நூல்கள் பலவற்றைப் படித்துத் தம் அறிவை வளர்த்துக் கொண்டார். 1931 இல் அரக்கோணத்தில் கள்ளுக்கடை மறியலில் கத்தியால் குத்தப்பட்டு உயிர் தப்பினார்.


விரிவுரை நூல்கள் 


தமிழாக்க நூல்கள் 

பூமியின் வரலாறு என்னும் நூலும் உயிர்களின் தோற்றம் என்னும் நூலும் கையெழுத்துப்படியாக இருக்கும்போதே தமிழக அரசின் பரிசைப் பெற்றது என்பது குறிப்பிடத்தக்கது. மார்க்சின் தத்துவ நூலான மூலதனம் என்னும் நூலைத் தமிழாக்கம் செய்து கையெழுத்துப்படியாக இருந்து ஜமக்தனி மறைவுக்குப் பிறகு அச்சுக்கு வந்தது. கம்ப ராமாயணத்தையும் வால்மீகி ராமாயணத்தையும் ஒப்பிட்டு 20 கட்டுரைகளைத் தினமணி ஏட்டில் எழுதினார்.

ஜமதக்னி வரலாற்றுச் சுருக்கம், புதுவாழ்வுப் பதிப்பகம், சைதாப்பேட்டை,சென்னை.



</doc>
<doc id="247414" url="https://ta.wikipedia.org/wiki?curid=247414" title="தெ. வ. இராசரத்தினம்">
தெ. வ. இராசரத்தினம்

நீதிபதி தெல்லிப்பழை வனராஜா இராசரத்தினம் ("Tellipalai Wanarajah Rajaratnam", 21 டிசம்பர் 1920 - 15 சனவரி 1994) இலங்கையின் ஒரு முன்னணித் தமிழ் வழக்கறிஞரும், நீதிபதியும், அரசியல்வாதியும் ஆவார். இவர் பருவ நீதிமன்ற ஆணையராகவும், மீயுயர் நீதிமன்ற நீதிபதியாகவும், நாடாளுமன்ற உறுப்பினராகவும் பணியாற்றியவர்.

இராசரத்தினம் யாழ்ப்பாண வழக்கறிஞர் டி. சி. இராசரத்தினம் என்பவருக்கு இரண்டாவது மகனாக 1920 டிசம்பர் 21 இல் பிறந்தார். தந்தை இலங்கை அமெரிக்க மிசனின் தலைவராகவும், மலாயன் இலங்கை புகையிலைக் கம்பனியின் தலைவராகவும் இருந்தவர். இராசரத்தினம் கண்டி திரித்துவக் கல்லூரியில் கல்வி பயின்றார். பாடசாலைப் படிப்பை முடித்துக் கொண்டு பல்கலைக்கழகத்தில் சட்டத்தின் சிறப்புப் பட்டம் பெற்றார்.

இராசரத்தினம் 1948 ஆம் ஆண்டில் வழக்குரைஞர் கழகத்தில் இணைந்தார். 1951 இல் இலண்டன் லிங்க்கன் இன் நீதிமன்றத்தில் சேர்ந்தார். ஐக்கிய இராச்சியத்தில் வழக்குரைஞராகப் பணியாற்றிய பின்னர் இலங்கை திரும்பி அங்கு பணியாற்றினார். மகாதேவன் சதாசிவம் வழக்கிலும், பிபிலை நாடாளுமன்ற உறுப்பினர் கொலை வழக்கிலும் பணியாற்றினார். இதன் பின்னர் நீதித் துறை சேவையில் இணைந்து, 1970 இல் பருவ நீதிமன்ற ஆணையராக நியமனம் பெற்றார். 1972 முதல் ஆறு ஆண்டுகளுக்கு உச்ச நீதிமன்ற நீதிபதியாகப் பணியில் இருந்தார்.

1989 ஆம் ஆண்டில் இலங்கை சுதந்திரக் கட்சியின் சார்பில் தேசியப் பட்டியல் உறுப்பினராக நாடாளுமன்றம் சென்றார்.

பணியில் இருந்து ஓய்வு பெற்ற பின்னர் இராசரத்தினம் "A Manual of Industrial Law", "Plantation Workers' Manual" ஆகிய இரு நூல்களை ஆங்கிலத்தில் எழுதி வெளியிட்டார். அத்துடன் இவர் எழுதிய "A Judiciary in Crisis?: The Trial of Zulfikar Ali Bhutto" என்ற நூலுக்கு பாக்கித்தானின் "இலால்-இ-கைத்-இ-அசாம்" விருது வழங்கப்பட்டது. 


</doc>
<doc id="247416" url="https://ta.wikipedia.org/wiki?curid=247416" title="உயிர் கனிமவேதியியல்">
உயிர் கனிமவேதியியல்

உயிர் கனிமவேதியியல் ("Bioinorganic chemistry") என்பது உயிரியலில் உலோகங்களின் பங்களிப்பைப் பற்றி ஆராயும் அறிவியல் துறையாகும். உயிர் வேதியியல் மற்றும் கனிம வேதியியல் ஆகிய இரண்டு துறைகளின் கலப்பாக இத்துறை விளங்குகிறது. இயற்கை நிகழ்வுகளான உலோகப் புரதங்களின் இயல்புகள் மற்றும் அத்தியாவசியமின்றி மருந்தியல் மற்றும் நஞ்சியல் போன்ற உயிரியல் துறைகளில் செயற்கையாகப் புகுத்தப்பட்ட உலோகங்கள் தொடர்பான ஆய்வுகளையும் இத்துறை உள்ளடக்கியுள்ளது. சுவாசம் போன்ற பல உயிரியல் செயல்முறைகள் கனிம வேதியியலின் அரசாட்சியில் இடம்பெற்றுள்ள மூலக்கூறுகளை நம்பியுள்ளன. உலோகப் புரதங்களின் இயல்புகளைப் பிரதிபலிக்கின்ற கனிம உலோக மாதிரிகளையும் இத்துறை ஆய்வு செய்கிறது.

புரதங்களில் இலத்திரன் பரிமாற்றத்தின் விளைவுகளை தெளிவுபடுத்தவும், தளப்பொருட்கள் எனப்படும் அடிப்படை மூலக்கூறுகளின் பிணைப்புகள் மற்றும் செயல்பாடுகளை அறியவும், அணு மற்றும் குழு பரிமாற்ற வேதியியல் உண்மைகளையும் உயிர்வேதியியலில் உலோகங்களின் பண்புகளை அறியவும் உயிர் கனிமவேதியியல் ஒர் இன்றியமையாத துறையாக உள்ளது.
99%, பாலூட்டிகளில் கார்பன், நைதரசன், கால்சியம், சோடியம், குளோரின், பொட்டாசியம், ஐதரசன், பாசுபரசு, ஆக்சிசன் மற்றும் கந்தகம் போன்ற உலோகங்கள் உள்ளன. கரிமச் சேர்மங்களான புரதங்கள், கொழுப்பு மற்றும் கார்போவைதரேட்டு போன்ற சத்துக்களில் கார்பனும் நைட்ரசனும் பெருமளவில் காணப்படுகின்றன. மேலும் ஆக்சிசனும், ஐதரசனும் நீர் வடிவில் இடம் பெற்றுள்ளன. மேற்கண்ட அத்தனை உலோகங்களையும் ஒருங்கே தொகுப்பாக கொண்டுள்ள செல் மூலக்கூறு "உலோகவீடு" ("metallome") என்று அழைக்கப்படுகிறது.

சிபிலிசு நோய் சிகிச்சைக்கு ஆர்செனிக் மற்றும் கார்பன் இணைந்த ஆர்செனிகல்கள் எனப்படும் கரிம ஆர்செனிக் சேர்மத்தைப் பயன்படுத்தி பவுல் எர்லிச் என்பவர் உலோகங்கள் அல்லது உலோகப்போலிகள் உயிரியலுடன் கொண்டுள்ள தொடர்பை விளக்கினார். இதன் தொடர்ச்சியாகவே உரோசன்பெர்க்கின் கண்டுபிடிப்பான சிஸ்-பிளாட்டின் (cis-PtCl(NH)) என்ற சேர்மத்தின் புற்றுநோய் எதிர்ப்பு செயல்பாடுகள் பற்றிய அறிவு அரும்பத் தொடங்கியது. முதன் முதலாக சேம்சு பி. சம்னர் படிகமாக்கிய புரதமான யூரிசில் அதன் செயல்படும் தளத்தில் நிக்கல் இருப்பதைப் பின்னர் கண்டறிந்தனர். உயிரைப் போக்கும் இரத்தசோகை நோயைக் குணப்படுத்தும் உயிர்ச்சத்து பி மருந்தின் கொர்ரின் பெருவளையத்தில் கோபால்ட் இருப்பது கண்டறியப்பட்டது. டோரதி ஓட்ச்கின் படிகவியல் ஆய்வின் வழியாக இதனை நிருபித்தார். பாசுபேட்டு சேர்மத்தைக் கொண்டுள்ள பலபடிகளின் இன்றியமையாப் பணியை வாட்சன் – கிரிக் விளக்கிய டி. என். ஏ. கட்டமைப்பு விளக்குகிறது.

பல வேறுபட்ட தனித்துவமுள்ள கருப்பொருட்கள் உயிர் கனிமவேதியியலில் அடையாளம் காணப்பட்டுள்ளன. அவற்றின் சில. முக்கியப் பகுதிகள் பின்வருமாறு:

அயனித்தடங்கள், அயனிக்குழாய்கள் உதாரணம் (சோடியம்–பொட்டாசியம் அடினோசைன் டிரைபாசுபேட் -ATPase குழாய்கள்) நுண்குமிழ்கள், இரும்பு இடுக்கி இணைப்புகள் பிற புரதங்கள் மற்றும் செல்களில் உலோகங்களின் அடர்த்தியைக் கட்டுப்படுத்தும் சிறிய மூலக்கூறுகள் முதலான அனைத்தையும் இத்தலைப்பு உள்ளடக்கியுள்ளது. ஒரே ஒரு பிரச்சினை என்னவெனில் வளர்சிதை மாற்றத்திற்குத் தேவை என்று கருதப்படும் பல உலோகங்கள் கரையும்தன்மை அல்லது பற்றாக்குறை காரணமாக எளிதாக கிடைப்பதில்லை. உயிரினங்கள் இப்பிரச்சினையை எதிகொள்ள பல உத்திகளை உருவாக்கிக்கொண்டு அவ்வுலோகங்களை சேகரிக்கவும் கடத்தவும் செய்கின்றன. 

அன்றாட அறிவியலில் நிகழும் பல வினைகளில் தண்ணீர் மற்றும் உலோக அயனிகள், அதாவது உலோகப் புரதங்கள் பெரும்பாலும் வினையூக்கி மையங்களைப் போல் நொதிகளில் செயல்படுகின்றன. இவ்வகை வினைகளில் நீர் ஓர் ஈந்தணைவியாக ("ligand") செயல்படுகிறது. கார்பானிக் நீரிலிநீராற்பகுப்பி, உலோகபாசுபேட்டீனிகள், மற்றும் உலோகப்புரதமீனிகள் ஆகியவை நீராற்பகுப்பி நொதிகளுக்கு எடுத்துக்காட்டுகளாகும். உலோகப் புரதங்களைப் பற்றியும் அவற்றின் செயல்பாடுகள் பற்றியும் புரிந்து கொள்ள உயிர்கனிம வேதியியலாளர்கள் பெரிதும் முயல்கின்றனர்.

இலத்திரன் பரிமாறும் புரோட்டான்களைக் கொண்ட உலோகங்களைப் பொதுவாக மூன்று பிரதானமான வகுப்புகளாக வகைப்படுத்த முடியும். அவை இரும்பு-கந்தகப் புரதங்கள், (உரூபிரடாக்சின்கள், பெர்ரிடாக்சின்கள், ரியசிகே புரதங்கள் போன்றவை), நீல செப்பு புரதங்கள், சைட்டோகுரோம்கள் என்பனவாகும். இந்த இலத்திரன் கடத்தும் புரதங்கள் அலோக எலக்ட்ரான் கடத்திகளான நிக்கோட்டினமைடு அடினைன் டைநியூக்ளியோட்டைடு மற்றும் பிளாவின் அடினைன் டைநியூக்ளியோடைடு ஆகியவற்றின் நிரப்பிகளாக உள்ளன. ஏற்ற–ஒடுக்க இடைமாற்ற வினைகளில் உலோகங்களின் விரிவான பயன்பாட்டுக்கு நைதரசன் சுழற்சி வழிகாட்டுகிறது.

இரும்பு, தாமிரம், மற்றும் மாங்கனீசு, போன்ற உலோகங்கள் காற்றுச்சூழலில் பரவலாக பயன்படுகின்றன. இரத்தச் சிவப்பணுக்கள் ஈமோகுளோபின் வடிவில் ஈமை ஆக்சிசன் கடத்தியாக உபயோகிகின்றன. ஒருவேளை உயிரியலில் உள்ள உறுதியாக அங்கீகரிக்கப்பட்ட உலோகப் பயன்பாட்டு அமைப்பு இதுவாகவும் இருக்கலாம். இதைத்தவிர மையோ குளோபின், ஈமோசயனின் மற்றும் ஈமெரித்திரின் என்பவை பிற ஆக்சிசன் கடத்தும் தன்மையைக் கொண்டுள்ளன. 
இயற்கையெங்கும் நிறைந்திருக்கும் உயிர்கனிம அமைப்பில் ஆக்சிடேசுகள் மற்றும் ஆக்சிசனேசுகள் என்பவையும் அடங்கும். இவை ஆக்சிசனின் இருப்பைச் சாதகமாக்கிக் கொண்டு சைட்டோகுரோம் சி ஆக்சிடேசில் ஆற்றல் உற்பத்தி செய்தல் அல்லது சைட்டோகுரோம் பி450 ஆக்சிடேசுகள் அல்லது மீத்தேன் மோனோ ஆக்சிசனேசில் சிறிய மூலக்கூறு ஆக்சிசனேற்றம் ஆகிய முக்கியமான வினைகளை முன்னெடுக்கின்றன. சில கனிமபுரதங்கள் ஆக்சிசன் மற்றும் வினைத்திறன் மிக்க ஆக்சிசன் மூலக்கூறுகள் கொண்டுள்ள ஐதரசன் பெராக்சைடு போன்றனவற்றின் தீங்கு விளைவு களிடமிருந்து உயிரியல் அமைப்பைப் பாதுகாக்கும் வகையில் வடிவமைக்கப்பட்டுள்ளன. பெராக்சிடேசு கள், கேடலேசு கள் மற்றும் மிகைஆக்சைடு டிசுமுடேசு கள் முதலியன இவ்வமைப்புகளுக்கு உதாரணமாகும். ஆக்சிசனுடன் வினைபுரியக்கூடிய நிரப்பி கனிமப் புரதங்கள் ஆக்சிசன் வெளிப்படுத்தும் கூட்டுத்தொகுதிகளாக தாவரங்களில் காணப்படுகின்றன. தவரங்களின் ஒளிச்சேர்க்கை நிகழ்வின்போது இத்தகைய சிக்கலான புரதக் கூட்டுத்தொகுதி அமைப்புகள் ஆக்சிசனை வெளிப்படுத்தும் கருவிகளாக உள்ளன.

உயிர்கரிமவுலோக அமைப்புத் தனிமங்களில் அல்லது உருவாகும் இடைநிலைகளில் உலோகக் – கார்பன் பிணைப்புகள் இருப்பது அவற்றிற்கான சிறப்புத் தன்மையாகும். உயிர்கரிமவுலோக நொதிகள் மற்றும் புரதங்களில் ஐதரசனேசு என்ற நொதியும், நைட்ரசனேசில் FeMoco என்ற கூட்டுக்காரணி மற்றும் உயிர்சத்து மெத்தில்கோபாலமின் ஆகியவை உள்ளன. இவைகள் யாவும் இயற்கையாகத் தோன்றும் கரிமக்கனிம சேர்மங்களாகும். ஓரணு உயிரினங்களில் உலோகங்கள் பயன்பாடு மிகுந்து இருப்பதை தெளிவுபடுத்துவதில் இப்பகுதி கவனம் செலுத்தி உள்ளது. சுற்றுச்சூழல் வேதியியலில் கரிமக்கனிமச் சேர்மங்களின் பங்கு முக்கியத்துவம் பெற்றுள்ளது .

பல மருந்துகள் உலோகங்களைக் கொண்டிருக்கின்றன. இந்த நம்பிக்கையில்தான் உலோகங்களைக் கொண்டுள்ள மருந்து வகைகள் அவற்றின் செயல்பாடுகள் மற்றும் நொதிகள் வினைபுரியும் தளங்களில் சேர்மங்களின் உலோக அயனிகள் தங்களுக்குள் இடைவினை புரிதல் ஆகியசெயல்களை அறிய முயற்சிப்பதும் நடக்கிறது. காந்த அதிர்வு அலை வரைவு முரண் முகவரில் பொதுவாக கடோலினியம் உள்ளது. பித்துமந்த நிலையில் உள்ள இருமனக் குழப்ப நோய் சிகிச்சையில் லித்தியம் கார்பனேட்டு பயன்படுத்தப்படுகிறது. முடக்குவாதத்திற்கு மருந்தாகும் அவ்ரானோபின் சந்தைப்படுத்தப்பட்டுள்ளது. இதில் தங்கம் ஒரு கூட்டுச்சேர்மமாக உள்ளது. இதயம் மற்றும் நரம்புகளுக்கு நைட்ரிக் ஆக்சைடு சிந்தேசு என்ற நொதியை உள்ளடக்கிய நைட்ரிக் ஆக்சைடு முக்கியமானது என்ற நோக்கில் சோதிக்கப்பட்டு வருகிறது. கார்பன் மோனாக்சைடை விடுவிக்கும் மூலக்கூறுகள் , உலோகக் கூட்டுச்சேர்மங்களில் கார்பன் மோனாக்சைடை சிறிய அளவில் வெளியிட்டு வீக்கத்தைக் குறைக்கும் வகையில் உருவாக்கப்பட்டு வருகின்றன.

கன உலோகங்களுக்கும் உயிரினங்களுக்குமான தொடர்பைச் சுற்றுச்சூழல் வேதியியல் பாரம்பரியமாகவே வலியுறுத்துகிறது. பேரழிவை உண்டாக்கிய மினமாட்டா கொள்ளை நோய் க்கு மெத்தில்மெர்க்குரி காரணம் என்பது அறியப்பட்ட உண்மையாகும். வளர்ந்து வரும் நாடுகளில் பலமில்லியன் மக்கள் ஆர்சனிக் நச்சு கலந்த நிலத்தடி நீரால் பெரிதும் பாதிக்கப்பட்டு உள்ளனர். பாதரசம் மற்றும் ஆர்சனிக் கொண்ட சேர்மங்களின் வளர்சிதைமாற்றத்தில் கோபாலமின் சார்ந்த நொதிகள் உள்ளடங்கியுள்ளன.

வாழும் உயிரினங்கள் தாதுக்களை உற்பத்தி செய்யும் செயல் உயிரினத்தாதுவாதல் எனப்படும். பெரும்பாலும் திசுக்கள் கல்லாகி அல்லது இருக்கும் அவை விறைப்பாகி இத்தகைய உற்பத்தி நடக்கிறது. இத்தகைய திசுக்கள் கனிமப்படுத்தப்பட்ட திசுக்கள் என்று அழைக்கப் படுகின்றன . பாசிகளில் உள்ள சிலிக்கேட்டுகள், முதுகெலும்பில்லா உயிரினங்களில் உள்ள ஈரணுக்கள், கார்பனேட்டுகள், மற்றும் முதுகெலும்புள்ள உயிரினங்களில் உள்ள கால்சியம் பாசுபேட்டுகள் மற்றும் கார்பனேட்டுகள் ஆகியன உதாரணங்களாகும். பாக்டீரியாக்கள் பங்கேற்கும் இரும்பு, தாமிரம் மற்றும் தங்கப் படிவுகள் ஆகியன பிற உதாரணங்களாகும். உயிரினங்கள் வழியாக உற்பத்தியாகும் தாதுக்கள் சிறப்பான உபயோகங்களைக் கொண்டுள்ளன. காந்தவுத்தி பாக்டீரியாக்களில் உள்ள காந்த உணரிகள் (Fe3O4), ஈர்ப்பு உணர்வு அமைப்புகளான (CaCO3, CaSO4, BaSO4) மற்றும் பெர்ரிடின் புரதம் போல இரும்பைத் தேக்கிப் பெருக்குதல் (Fe2O3•H2O ) ஆகியன சில உபயோகங்களாகும். ஏனெனில் கால்சியமேற்றுதலுக்கு துணைபுரிவதில் செல்வெளி இரும்பு முனைப்புடன் பங்கேற்கிறது. ஓடுகள் உருவாவதில் அவற்றின் கட்டுப்பாடு மிக அவசியம் ஆகும். இரும்பு விநியோகித்தலில் பெர்ரின் புரதம் கட்டுப்படுத்துவதில் ஒரு முக்கிய பங்கு வகிக்கிறது.

ஏராளமான கனிம உறுப்புகள் மின்பகுளி அயனிகளாகச் செயல்படுகின்றன. சோடியம் , பொட்டாசியம், கால்சியம், மெக்னீசியம், குளோரைடு , பாசுபேட்டு மற்றும் கரிம அயனியான பைகார்பனேட்டு போன்றவை அவற்றுள் முக்கியமான அயனிகளாகும். இவை செல் சவ்வு முழுவதும் துல்லியமான சாய்வு விகிதத்தை பராமரித்து சவ்வூடுபரவற்குரிய அழுத்தம் மற்றும் காரஅளவை (P) கட்டுப்படுத்துகின்றன. நரம்புகள் மற்றும் திசுக்களுக்கு அயனிகள் இன்றியமையாதனவாக ஆமைந்து , கூடுதல் செல்வெளி நீர் மற்றும் உயிரணுக்கணிகம் ஆகியவற்றுக்கு இடையே மின்னாற்பகு பொருட்களை பரிமாற்றம் செய்து திசுக்களில் செயல்திறனை உருவாக்குகின்றன. செல்சவ்வில் உள்ள புரதங்கள் வழியாகவே மின்பகு பொருள்கள் செல்லுக்குள் சென்று வெளியேறுகின்றன. உதாரணமாக, கால்சியம், சோடியம் மற்றும் பொட்டாசியம் ஆகியன அயனிகள் வழியாக செல்சவ்வு மற்றும் நுண்குழல்களுக்குள் செல்கின்றன. இவற்றின் இயக்கத்தைச் சார்ந்தே தசை சுருக்கம் அமைகிறது

தேவையான அளவுக்கு துத்தநாகம் மற்றும் இரும்புடன் உயிரியலில் இடைநிலைத்தனிமங்கள் அரிதான தனிமங்களாகக் காணப்படுகின்றன. இந்த உலோகங்கள் சில புரதங்களில் அவற்றின் கூட்டுக்காரணிகளாக விளங்குகின்றன. நொதிகளின் செயல்பாட்டை ஊக்குவிப்பதற்கு அவசியமான வினையூக்க நொதிகளாகவும் ஈமோகுளோபின் போன்ற ஆக்சிசன் கடத்திகளாகவும் இவை செயல்படுகின்றன. இந்தக் கூட்டுக்காரணிகள் குறிப்பிட்ட சிலவகை புரதங்களுடன் நெருக்கமாகப் பிணைக்கப்பட்டுள்ளன. அதேநேரத்தில் இந்நொதி கூட்டுக்காரணிகளை வினையூக்கிகளால் மாற்றியமைக்க முடியும். வினையூக்க வினைகள் முடிந்தவுடன் கூட்டுக்காரணிகள் அவற்றின் இயல்புநிலைக்கு மீண்டுவருகின்றன. நுண்சத்துக்களாக உள்ள உலோகங்கள் சிறப்பான கடத்திகளால் உயிரினத்திற்குள் கடத்தப்பட்டு பயன்படாத போது அங்குள்ள சேமிக்கும் புரதங்களான பெர்ரிடின் அல்லது உலோகதையோனின் உடன் இணைக்கப்படுகின்றன . உயிர்சத்து B இன் நிறைவான செயல்பாட்டிற்கு கோபால்ட் தனிமம் மிகவும் அவசியமாகும்.

உலோகங்களைத் தவிர வேறுசில தனிமங்களும் உயிரினச் செயல்பாடு கொண்டுள்ளன. கந்தகமும் பாசுபரசும் அவற்றின் வாழ்க்கை முழுவதும் தேவைப்படுகின்றது. பாசுபரசு கிட்டத்தட்ட பாசுபேட்டாகவும் அதன் எசுத்தர் வடிவிலும் காணப்படுகிறது. கந்தகம் ஆக்சிசனேற்றி வடிவத்தில் சல்பேட்டு அல்லது சல்பைடுகளாகக் காணப்படுகிறது. செலினியம் ஒரு எதிர் ஆக்சிகரணியாகவும் காட்மியம் அதனுடைய நச்சுத்தன்மை காரணமாகவும் முக்கியத்துவம் பெறுகின்றன.

• உடலியங்கியல் 

• கூட்டுக்காரணி 

• இரும்பு வளர்சிதை மாற்றம் 


. 


</doc>
<doc id="247420" url="https://ta.wikipedia.org/wiki?curid=247420" title="சன்சத் பவன்">
சன்சத் பவன்

சன்சத் பவன் என்பது புதுதில்லியில் உள்ள இந்திய நாடாளுமன்ற வளாகம். 

புது தில்லியை வடிவமைத்த பிரித்தானிய கட்டிடக் கலை வல்லுனர்களான எட்வின் லுட்யென்ஸ் மற்றும் ஹெர்பர்ட் பேகர் ஆகியோரால் இவ்வளாகம் வடிவமைக்கப்பட்டது. இவ்வளாகத்தின் கட்டுமானத்திற்கான அடிக்கல்லை கன்னாட்டின் கோமகன், 1921ஆம் ஆண்டு பிப்ரவரி 12ஆம் நாள் நாட்டினார். ஆறு வருடங்களில், 83 இலட்சம் ரூபாய் மதிப்பில் கட்டப்பட்ட இதனை, அப்போதைய வைசிராயும் இந்தியத் தலைமை ஆளுநருமான இர்வின் பிரபு, 1927ஆம் ஆண்டு சனவரி 18 அன்று திறந்து வைத்தார். ஜனவரி 19, 1927 அன்று மத்திய சட்டமன்ற அவையின் மூன்றாவது அமர்வு இவ்வளாகத்தில் கூட்டப்பட்டது.

அசோக சக்கரத்தின் வடிவத்தை ஒட்டி இவ்வளாகம் வட்டமாக உருவாக்கப்பட்டுள்ளது. மாநிலங்கள் அவை, மத்திய சட்டமன்றம், சமஸ்தான அரங்கம் என மூன்று தனி மண்டபங்கள் அமைக்கப்பட்டது.

வளாகத்தைச் சுற்றி பெரிய பூங்காக்கள் அமைக்கப்பட்டுள்ளது. மணற்கல்லால் ஆன வளாகத்தின் வேலி மதில் சாஞ்சி பெரிய தூபியை மாதிரியாகக் கொண்டு வடிவமைக்கப்பட்டுள்ளது.

நாடாளுமன்றத்தின் நடுக்கூடம் வட்ட வடிவில் அமைக்கப்பட்டுள்ளது. இக்கூடத்தின் குவிமாடம் 98 அடி விட்டம் கொண்டுள்ள காரணத்தால், உலகின் பிரம்மாண்ட குவிமாடங்களுள் ஒன்றாகக் கருதப்படுகிறது.
இக்கூடத்தின் வரலாற்றுச் சிறப்பினை பின்வரும் காரணங்களால் உணரலாம்:

அரசியலமைப்பு நிர்ணய மன்றம் செயல்படுவதற்குப் பயன்படுத்தப்படும் பொருட்டு புனரமைக்கும் முன், 1946 வரை, இக்கூடம் அப்போதைய மத்திய சட்ட சபைக்கும், மாநிலங்கள் அவைக்குமான நூலகமாகப் பயன்படுத்தப்பட்டது, அரசியலமைப்பு நிர்ணய மன்றம் இக்கூடத்தில், டிசம்பர் 9, 1946 முதல் நவம்பர் 26, 1949 வரை கூடி, இந்திய அரசியலமைப்பை வரைந்தது. தற்போது நடுக்கூடம், நாடாளுமன்றத்தின் இரு அவைகளின் கூட்டுக் கூட்டத்திற்குப் பயன்படுத்தப்படுகிறது. ஒவ்வொரு மக்களவைத் தேர்தலுக்குப் பின் நிகழும் முதல் அமர்வின் போதும், ஒவ்வோர் ஆண்டின் முதல் அமர்வின் போதும், குடியரசுத் தலைவர் நாடாளுமன்றத்தின் இரு அவைகளுக்கும் இக்கூடத்தினின்று உரை வழங்குவார். மேலும் சிறப்பு நிகழ்ச்சிகளின் போது அயல் நாட்டுத் தலைவர்கள் இரு அவைகளுக்கும் வழங்கும் உரையும் இங்கிருந்தே வழங்கப்படும்.

தற்போது பயன்பாட்டில் உள்ள கட்டிடம், எண்பத்தைந்தாண்டு காலப் பழைமை வாய்ந்தது; பாரம்பரியச் சிறப்பு மிக்கதாகவும் கருதப்படுகிறது. இடப்பற்றாக்குறையையும், கட்டமைப்பு வலுவிழந்து வரும் காரணத்தையும் கருத்தில் கொண்டு புதிய வளாகம் ஒன்றை நிறுவ ஆலோசிக்கப்பட்டுள்ளது. 

இதன் பொருட்டு முன்னாள் மக்களவைத் தலைவரான திருமதி. மீரா குமாரின் தலைமையில் உயர்மட்டக் குழு ஒன்று உருவாக்கப்பட்டது.

2001ஆம் ஆண்டு டிசம்பர் 13ஆம் தேதி அன்று புது டெல்லியில் உள்ள இந்திய பாராளுமன்றம் கட்டிடத்தின் மீது லஷ்கர்-ஏ-தொய்பா மற்றும் ஜெய்ஸ்-இ-முகமது தீவிரவாதிகள் துப்பாக்கிசூடு நடத்தினர். இந்த தாக்குதலில் 12 பேர் உயிரிழந்தனர் . மற்றும் இந்த தாக்குதலால் இந்தியா பாகிஸ்தான் இடையேயான உறவில் பதற்றம் ஏற்பட்டது


</doc>
<doc id="247421" url="https://ta.wikipedia.org/wiki?curid=247421" title="செவ்வாயின் இயற்கைத் துணைக்கோள்கள்">
செவ்வாயின் இயற்கைத் துணைக்கோள்கள்

செவ்வாயின் இயற்கைத் துணைக்கோள்கள் ("Moons of Mars") தெய்மொசு மற்றும் போபொசு ஆகிய இரண்டுமாகும். இவை இரண்டும் முதலில் சிறுகோள்களாகக் கருதப்பட்டன. இந்த இரண்டு இயற்கைத் துணைக்கோள்களும் 1877 இல் ஆசப் ஹால் என்பவரால் கண்டுபிடிக்கப்பட்டது. பண்டைய ரோமானியர்கள், செவ்வாய் கோளை ஏரிஸ் ஆக கருதினார்கள்.கிரேக்கத் தொன்மவியலின் படி போர் கடவுளான ஏரிஸ் போருக்குச் செல்லும் போது அவருடன் சென்ற அவரது இரு மகன்களின் பெயரான போபொசு மற்றும் தெய்மொசு இந்த இருவரின் பெயர்களும் இதற்குச் சூட்டப்பட்டுள்ளது. செவ்வாய் கோளுக்கு 50-100 மீட்டர்க்கும் குறைவான விட்டம் கொண்ட இயற்கைத் துணைக்கோள் இருப்பதற்கான வாய்ப்புகள் அதிகம்.



</doc>
<doc id="247431" url="https://ta.wikipedia.org/wiki?curid=247431" title="மக்கேமக்கே">
மக்கேமக்கே

மக்கேமக்கே (சிறுகோள் வரிசை எண் 136472 மக்கேமக்கே) என்பது ஒரு குறுங்கோள் ஆகும். இது கைப்பர் பட்டை பகுதியில் உள்ள பொருள்களில் சற்று பெரியது. இது புளூட்டோவில் 2/3 பங்கு அளவு உடையது.இதற்கு இயற்கைத் துணைக்கோள் கிடையாது எனவே இதன் திணிவை நம்மால் அளவிட முடியும். இது மிகவும் குறைந்த சராசரி வெப்பநிலையை உடையது, இதன் வெப்பநிலை சுமார் 30 கெல்வின், இதன் மூலம் இது மெத்தேன், எத்தேன் மற்றும் நைட்ரசன் பனிக்கட்டிகளால் மூடப்பட்ட மேற்பரப்பை கொண்டிருக்கும் எனக் கருதப்படுகிறது.<br><br>
மைக்கேல் பிரவுனின் தலைமையிலான குழுவினால், மக்கேமக்கே, 31 மார்ச் 2005 ஆம் தேதி கண்டுபிடிக்கப்பட்டது.அதன்பின் 29 ஜூலை 2005 ஆம் தேதி அன்று அதிகாரப்பூர்வமாக அறிவித்தது. ஆரம்பத்தில், இதை என பெயரிட்டார்கள், அதன்பின் சிறுகோள் வரிசை எண் 136472 குடுக்கப்பட்டது. ஜூலை, 2008 இல் உலகளாவிய வானியல் ஒன்றியம் இதற்கு குறுங்கோள் அங்கீகாரத்தைக் கொடுத்தது.


</doc>
<doc id="247433" url="https://ta.wikipedia.org/wiki?curid=247433" title="கிருஷ்ண குமார் பிர்லா நிறுவனம்">
கிருஷ்ண குமார் பிர்லா நிறுவனம்

கிருஷ்ண குமார் பிர்லா நிறுவனம் ("K. K. Birla Foundation")
1991 ஆம் ஆண்டு தில்லியில் கிருஷ்ண குமார் பிர்லாவால் நிறுவப்பட்டது. இது கே.கே. பிர்லா நிறுவனம் என்றும் அழைக்கப்படுகிறது. இந்நிறுவனத்தின் முதன்மை நோக்கம் இலக்கியம் (குறிப்பாக இந்தி இலக்கியம்), கலை, கல்வி மற்றும் சமூக பணிகள் ஆகியவற்றை ஊக்குவிப்பது ஆகும்.

இந்நிறுவனம் பல்வேறு துறையில் குறிப்பிடத்தக்க சாதனையாளர்களை ஊக்குவிக்க பல்வேறு விருதுகளை வருடந்தோறும் வழங்கி வருகிறது.
கீழ்கண்ட விருதுகள் கே.கே,பிர்லா நிறுவனத்தால் வழங்கப்பட்டுவருகிறது,

இந்தியாவின் பட்டியலிடப்பட்ட 22 மொழிகளில் உள்ள சிறந்த உரைநடை அல்லது கவிதை இலக்கியப் படைப்பிற்கு வழங்கப்படும் விருதாகும். இதன் மதிப்பு ஐந்து லட்சம் இந்திய ரூபாய் ஆகும்.

இந்தி மொழியில் எழுதப்படும் சிறந்த கவிதை அல்லது உரைநடைக்காக வழங்கப்படும் விருது ஆகும். இதன் மதிப்பு இரண்டரை லட்சம் இந்திய ரூபாய் ஆகும்.

இந்தி மற்றும் இராச்சசுத்தானி மொழியில் எழுதப்படும் சிறந்த கவிதை அல்லது உரைநடைக்காக வழங்கப்படும் விருது ஆகும். இராச்சசுத்தானை சார்ந்த எழுத்தாளர்கள் மட்டுமே இவ்விருதினிற்கு தகுதி உடையவர்களாவர். பரிசுத்தொகை ஒரு லட்சம் இந்திய ரூபாய் ஆகும்.

இந்தி மொழியில் எழுதப்பட்ட இந்தியாவின் பண்பாடு, கலை, தத்துவம் குறித்த படைப்புகளுக்காக இவ்விருது வழங்கப்படுகிறது. பரிசுத்தொகை ஒன்னறை லட்சம் இந்திய ரூபாயாகும்.

சமஸ்கிருத மொழியில் செய்யப்படும் படைப்புகளுக்காக வழங்கப்படும் விருது ஆகும். பரிசுத்தொகை ஒன்னறை லட்சம் இந்திய ரூபாயாகும்.

இந்திய அறிவியல் அறிஞர்களுக்கு, சிறந்த அறிவியல் ஆய்வுக்காக வழங்கப்படும் விருது ஆகும். பரிசுத்தொகை ஒன்னறை லட்சம் இந்திய ரூபாயாகும்.


</doc>
<doc id="247434" url="https://ta.wikipedia.org/wiki?curid=247434" title="கந்தையா கனகரத்தினம்">
கந்தையா கனகரத்தினம்

கந்தையா கனகரத்தினம் ("Kandiah Kanagaratnam", 28 சூலை 1892 - அக்டோபர் 3, 1962) இலங்கைத் தமிழ் அரசியல்வாதி ஆவார். இவர் நாடாளுமன்ற உறுப்பினராகவும், நாடாளுமன்ற செயலாளராகவும் இருந்தவர்.

கனகரத்தினம் இலங்கையின் வடக்கே வட்டுக்கோட்டையில் கந்தையா. செல்லம்மா ஆகியோருக்கு 1892 சூலை 28 இல் (ஆடி 28) பிறந்தார்.

கனகரத்தினம் 1911 இல் அரசு எழுத்தர் பணியில் இணைந்தார். 1925 இல் தலைமைக் கணக்காய்வுப் பரிசோதகரானார். பின்னர் இவர் பிரதிக் கணக்காய்வாளர் நாயகமாகவும், பின்னர் பதில் கணக்காய்வாளர் நாயகமாகவும் பணியாற்றினார்.

கனகரத்தினம் 1947 நாடாளுமன்றத் தேர்தலில் அகில இலங்கைத் தமிழ்க் காங்கிரஸ் கட்சியின் சார்பில் வட்டுக்கோட்டைத் தொகுதியில் போட்டியிட்டு 9,487 அதிகப்படியான வாக்குகளால் வெற்றி பெற்று நாடாளுமன்றம் சென்றார். 1948 செப்டம்பர் 3 இல் தமிழ்க் காங்கிரசு கட்சி டி. எஸ். சேனநாயக்கா தலைமையிலான ஐக்கிய தேசியக் கட்சி அரசில் இணைந்ததை அடுத்து கனகரத்தினம் கல்வி அமைச்சருக்கான நாடாளுமன்ற செயலாளராக நியமிக்கப்பட்டார்.

1952 தேர்தலில் மீண்டும் போட்டியிட்ட கனகரத்தினம், இம்முறை சுயேட்சை வேட்பாளர் வி. வீரசிங்கத்திடம் 426 வாக்குகளால் தோற்றார்.


</doc>
<doc id="247436" url="https://ta.wikipedia.org/wiki?curid=247436" title="சஞ்சய் கிஷன் கவுல்">
சஞ்சய் கிஷன் கவுல்

சஞ்சய் கிஷன் கவுல் ("Sanjay Kishan Kaul") ஒரு இந்திய நீதிபதியாவார். ஜூலை 26, 2014 அன்று சென்னை உயர் நீதிமன்ற தலைமை நீதிபதியாக பதவியேற்றார். அதற்கு முன்பு சூன் 1, 2013 முதல் பஞ்சாப் மற்றும் அரியானா உயர் நீதிமன்றத்தின் தலைமை நீதிபதியாக பதவி வகித்தார்.

சஞ்சய் கிஷன் கவுல், 1958ஆம் ஆண்டு திசம்பர் 26ல் பிறந்தார். 1979ஆம் ஆண்டு தில்லியிலுள்ள புனித ஸ்டீபன் கல்லூரியில் பொருளாதாரத்தில் பட்டம் பெற்றார். 1982ஆம் ஆண்டு தில்லி பல்கலைக்கழகத்தில் சட்டப் படிப்பை முடித்தார்.


</doc>
<doc id="247437" url="https://ta.wikipedia.org/wiki?curid=247437" title="கேசவ பலிராம் ஹெட்கேவர்">
கேசவ பலிராம் ஹெட்கேவர்

கே. பி. ஹெட்கேவர் அல்லது கேசவ பலிராம் ஹெட்கேவர் (Keshav Baliram Hedgewar) (1 ஏப்ரல் 1889 – 21 சூன் 1940), இந்துத்துவம்,
இந்து தேசியம் எனும் இந்துத்துவா கொள்கையை நிலைநாட்ட, ராஷ்டிரிய சுயம்சேவாக் சங்கத்தை, நாக்பூரில் 1925ஆம் ஆண்டில் நிறுவியவர் . சுவாமி விவேகானந்தர், அரவிந்தர் மற்றும் வினாயக் தாமோதர் சாவர்க்கர் ஆகியவர்களின் இந்து சமுக மற்றும் ஆன்மிகச் சிந்தனைகளால் கவரப்பட்டவர்.

பலிராம் பந்த் ஹெட்கேவர் – ரேவதி தம்பதியருக்கு 1 ஏப்ரல் 1889இல் நாக்பூரில் பிறந்தவர் கேச்வ பலிராம் ஹெட்கேவர். தனது 13வது வயதில் பிளேக் நோயால் பெற்றோரை இழந்தவர். தன் மூத்த சகோதரர்களான மகாதேவ பந்த் மற்றும் சீதாராம் பந்த் ஆதரவுடன் பள்ளிப்படிப்பை நாக்பூரிலும், புனேவிலும் முடித்தார்.

1914இல் மருத்துவப் படிப்பை கல்கத்தா தேசிய மருத்துவக் கல்லூரியில் முடித்து, 1915இல் நாக்பூருக்கு மருத்துவராகத் திரும்பினார்.

நாக்பூரில் மருத்துவ சேவை செய்தாலும், இந்திய விடுதலை இயக்கத்தில் தீவிர ஈடுபாடு கொண்டார். பால கங்காதர திலகர் போன்றவர்களுடன் சேர்ந்து சமுகப் பணியில் ஈடுபட்டார். பிரித்தானியாவின் இந்தியப் பேரரசுக்கு எதிராக ஒத்துழையாமை இயக்கத்தில் தீவிர பங்கெடுத்து ஒராண்டு சிறை சென்றார்.

இந்திய தேசிய காங்கிரசு கட்சியுடன் கருத்து வேறுபாடு கொண்ட ஹெட்கேவர், ராஷ்டிரிய சுயம்சேவாக் சங்கத்தை 1925ஆம் ஆண்டில் விஜயதசமி அன்று தோற்றுவித்தார்.

இறுதியாக 1940ஆம் ஆண்டில் ராஷ்ட்டிரிய சுயம்சேவக் சங்க மாநாட்டில் உரையாற்றினார். பின்னர் கடுமையான நோயின் காரணமாக, ராஷ்டிரிய சுயக்சேவக் சங்கத்தின் தலைமைப் பொறுப்புபை எம். எஸ். கோல்வால்கரிடம் ஒப்படைத்து, 21 சூன் 1940இல் மரணமடைந்தார்.





</doc>
<doc id="247438" url="https://ta.wikipedia.org/wiki?curid=247438" title="சு. நடராஜா">
சு. நடராஜா

சுப்பிரமணியம் நடராஜா ("Subramaniam Nadarajah", இறப்பு: 12 பெப்ரவரி 1988) இலங்கைத் தமிழ் வழக்கறிஞரும், அரசியல்வாதியும், இலங்கை செனட் சபை உறுப்பினரும் ஆவார்.

"பொட்டர்" நடராஜா என அழைக்கப்படும் சுப்பிரமணியம் நடராஜா அகில இலங்கைத் தமிழ்க் காங்கிரஸ் கட்சியின் ஒரு மூத்த உறுப்பினர் ஆவார். 1961 ஆம் ஆண்டில் இலங்கைத் தமிழரசுக் கட்சி நடத்திய சத்தியாக்கிரகப் போராட்டத்தின் அமைப்பாளர்களில் ஒருவராக இருந்து பணியாற்றினார். 1965 முதல் 1971 வரை இலங்கை செனட் சபை உறுப்பினராகப் பணியாற்றினார்.

1981 ஆம் ஆண்டில் மாவட்ட அபிவிருத்தி சபைகள் உருவாக்கப்பட்ட போது யாழ்ப்பாண மாவட்ட அபிவிருத்தி சபைக்குத் தலைவராகத் தேர்ந்தெடுக்கப்பட்டார். மாவட்ட சபைக்கு "கதிரைகளும் மேசைகளும் வாங்குவதற்குக்கூட" தமக்கு அதிகாரம் தரப்படவில்லை எனக் கூறி தனது பதவியை இவர் 1983 ஆம் ஆண்டில் துறந்தார்.

1988 பெப்ரவரி 12 இல் தனது 72 ஆவது அகவையில் நடராஜா யாழ்ப்பாணத்தில் சுட்டுக் கொல்லப்பட்டார். இந்திய அமைதி காக்கும் படையினருடன் தொடர்பு பேணியமைக்காக ஈழ இயக்கங்களுள் ஒன்றான தமிழீழ விடுதலைப் புலிகள் இயக்கத்தினர் இப்படுகொலையை நிகழ்த்தியதாகக் குற்றம் சாட்டப்பட்டது.


</doc>
<doc id="247440" url="https://ta.wikipedia.org/wiki?curid=247440" title="கி. துரைராஜசிங்கம்">
கி. துரைராஜசிங்கம்

கிருஷ்ணபிள்ளை துரைராஜசிங்கம் ("'Krishnapillai Thurairajasingam", பிறப்பு: 28 சூலை 1956) இலங்கைத் தமிழ் வழக்கறிஞரும், அரசியல்வாதியும், மாகாண அமைச்சரும், முன்னாள் நாடாளுமன்ற உறுப்பினரும் ஆவார்.

வழக்கறிஞராகப் பணி புரியும் துரைராஜசிங்கம் 1994 நாடாளுமன்றத் தேர்தலில் தமிழர் விடுதலைக் கூட்டணியின் வேட்பாளராக மட்டக்களப்பு மாவட்டத்தில் போட்டியிட்டு வெற்றி பெற்று நாடாளுமன்றம் சென்றார். பின்னர் 2012 மாகாண சபைத் தேர்தல்களில் தமிழ்த் தேசியக் கூட்டமைப்பு வேட்பாளராக மட்டக்களப்பு மாவட்டத்தில் பீட்டியிட்டு கிழக்கு மாகாண சபை உறுப்பினராகத் தெரிவு செய்யப்பட்டார்.

இலங்கைத் தமிழரசுக் கட்சியின் பொதுச் செயலாளராக இருந்த மாவை சேனாதிராஜா அக்கட்சியின் தலைவராகத் தேர்ந்தெடுக்கப்பட்டதை அடுத்து 2014 செப்டம்பரில் கட்சியின் பொதுச் செயலாளராக துரைராஜசிங்கம் நியமிக்கப்பட்டார். 2015 அரசுத்தலைவர் தேர்தலை அடுத்து கிழக்கு மாகாண சபையில் ஆட்சி மாற்றம் ஏற்பட்டது. சிறுபான்மைக் கட்சியான சிறீலங்கா முஸ்லிம் காங்கிரசுக்கு ஆதரவளிக்க தமிழ்த் தேசியக் கூட்டமைப்பு முடிவு செய்ததை அடுத்து, அங்கு புதிய அர்சு பதவியேற்றது. துரைராஜசிங்கம் கிழக்கு மாகாணத்தின் விவசாய கால்நடை கூட்டுறவு அபிவிருத்தி அமைச்சராக மாகாண ஆளுநர் ஒஸ்டின் பெர்னாண்டோ முன்னிலையில் 2015 மார்ச் 3 இல் பதவியேற்றார்.


</doc>
<doc id="247447" url="https://ta.wikipedia.org/wiki?curid=247447" title="மகாராஜா எக்ஸ்பிரஸ்">
மகாராஜா எக்ஸ்பிரஸ்

மகாராஜா எக்ஸ்பிரஸ் என்னும் தொடர்வண்டியை இந்திய ரயில்வே இயக்குகிறது.
உலகிலேயே ஆடம்பரமான வசதிகளைக் கொண்ட முன்னணி ரயிலாகும். இது இந்தியாவின் வடமத்திய பகுதியில் ஓடுகிறது. ஐந்து வழித்தடங்களில் 12 இடங்களை சென்றடைகிறது.


</doc>
<doc id="247448" url="https://ta.wikipedia.org/wiki?curid=247448" title="வேலூர் அரசு அருங்காட்சியகம்">
வேலூர் அரசு அருங்காட்சியகம்

வேலூர் அரசு அருங்காட்சியகம் (Vellore Government Museum ), தமிழக அரசால் 1985 ஆம் ஆண்டு ஆரம்பிக்கப்பட்டது. செப்டம்பர் மாதம் ஆறாம் நாளில் நகர அரங்கம் வேலூரில் அருங்காட்சியகம் ஆரம்பிக்கப்பட்டது. 1999 ஆம் ஆண்டு ஏப்ரல் மாதம் முதல் நாளில் இருந்து தற்போதுள்ள வேலூர் கோட்டையினுள் இயங்கி வருகிறது. இவ்வருங்காட்சியகம் ஒரு பல்நோக்கு அருங்காட்சியகமாகும். அருங்காட்சியகத்தின் மொத்தப்பரப்பளவு 9000 சதுர அடிகளாகும். இதில் 5000 சதுர அடிகள் பரப்பளவில் கலைப்பொருட்கள் எட்டுவகையான காட்சிக்கூடங்களில் பார்வைக்கு வைக்கப்பட்டுள்ளன. வேலூர், திருவண்ணாமலை மாவட்டங்களில் புதைபொருளாகக் கண்டெடுக்கப்படும் அனைத்து அரும்பொருட்களும் இங்குதான் பாதுகாக்கப்பட்டு வருகின்றன. மூன்று தேசிய விடுமுறை நாட்களிலும் வார விடுமுறையான வெள்ளிக்கிழமையும் தவிர்த்து ஏனைய தினங்களில் பொது மக்களின் பார்வைக்காக அருங்காட்சியகம் திறக்கப்படுகிறது. அருங்காட்சியகத்தைப் பார்வையிடுவதற்கு ஒருவருக்கு ஐந்து ரூபாய் மட்டுமே கட்டணமாக பெறப்படுகிறது.

இங்கு 3000 க்கும் மேற்பட்ட கலைப்பொருட்கள், கற்சிலைகள், கல்வெட்டுகள், நடுகற்கள், மரச்சிற்பங்கள், ஓவியங்கள், மானுடவியல் கலைப்பொருட்கள், நாணயங்கள், போர்க் கருவிகள், அஞ்சல் தலைகள், தாவரவியல், விலங்கியல் மற்றும் புவியியல் பொருட்கள் காட்சிப்படுத்தப்பட்டுள்ளன. 

பெருங் கற்காலத்தில் இறந்தவர்களைப் புதைப்பதற்காகப் பயன்படுத்திய சுடுமண் தாழிகள் இரண்டு இங்கு பாதுகாக்கப்படுகிறது. இவை இரண்டும் குடியாத்தம் வட்டம் வேப்பூரில் கண்டெடுக்கப்பட்டவை ஆகும். செங்கம் வட்டம் பெருங்குளத்தூர் என்னும் ஊரில் கிடைத்த புதைபொருட்களும் சவ்வாது மலை பகுதிகளில் இருந்து கிடைத்த கற்கோடாரிகளும் இங்கு காட்சிப்படுத்தப்பட்டுள்ளன. பண்டைக்காலத்தில் இப்பகுதியில் ஆதிமனிதர்கள் வாழ்ந்தார்கள் என்பதற்கு இவை சிறந்த எடுத்துக்காட்டுகளாகும்.மேலும் [[அரும்பலூர்| அரும்பலூரில்}] கிடைத்த சமணப்படிமங்கள் அக்கால வரலாற்றை விளக்குகின்றன.

[[சோழவரம்]] [[சிவன்]] மற்றும் [[சந்திரன்]] சிலைகள் கி.பி. ஒன்பதாம் நூற்றாண்டைச் சேர்ந்த பங்கள நாட்டு கலை வண்ணங்களாகும். இவ்வாறே இங்கு சில சோழர்கால கற்சிற்பங்களும் விசயநகர மன்னர்கள் காலத்திய சில கற்சிற்பங்களும் வைக்கப்பட்டுள்ளன. 

போரில் வீரமரணமடைந்த வீரர்களுக்கு அவர்களின் தியாகத்தை நினைவுகூறும் வகையில் [[நடுகல்|நடுகற்கள்]] வைப்பது நம்முடைய பண்டைய மரபாக இருந்துவந்துள்ளது.கி.பி 9 ஆம் நூற்றாண்டைச் சேர்ந்த [[வெண்மணி]] நடுகல்லும், 10 ஆம் நூற்றாண்டைச் சேர்ந்த [[பனங்காட்டேரி]] நடுகல்லும் இந்த அருங்காட்சியகத்தில் இடம்பெற்றுள்ளன.

[[அப்புக்கல்]] என்ற ஊரில் புதையலாக கிடைத்த செப்பு போர்வாட்களும், பழங்குடிகளான [[மலையாளி]]கள், [[இருளர்]]கள், [[காட்டு நாயக்கன்கள்]], [[இலம்பாடி]]கள் பயன்படுத்திய ஆயுதங்கள் மற்றும் ஆடை அணிகலன்கள் இங்கு சிறந்த முறையில் காட்சிப்படுத்தப்பட்டுள்ளன.

இக்கூடத்தில் பலவகையான [[பாம்பு]]கள், [[மீன்]]கள், [[பறவை]]கள், [[மயில்]]கள், [[மான்]]கள், [[கழுதைப்புலி]] முதலியன பதப்படுத்தப்பட்டு காட்சியில் வைக்கப்பட்டுள்ளன.

[[சோழர்]] கால [[நாணயங்கள்]], [[விஜயநகரப் பேரரசு|விசயநகர]] மன்னர் கால காசுகள், [[ஆற்காடு]] நவாப் கால நாணயங்கள் மற்றும் ஆங்கிலேயர் கால நாணயங்கள் அந்தந்த காலகட்டத்தின் பொருளாதார வழக்கத்தை தெரிவிப்பவனவாக இங்கு சேகரிக்கப்பட்டுள்ளன.

[[ஆரணி]] சாகிர்தாரர்கள் பயன்படுத்திய வாட்களும், மிகச்சிறப்பு வாய்ந்த [[கரிகிரி]] மட்பாண்டங்களும், [[முடையூர்]] மாக்கல் சிலைகளும், [[வாலாசாபேட்டை|வாலாசா]] மண்சிற்பங்களும் இக்கூடத்தில் காட்சிப்படுத்தப்பட்டுள்ளன. 

வேலூர் கோட்டையில் சிறையில் வாடிய [[இலங்கை]] கடைசித் தமிழ்மன்னரரான [[ஸ்ரீ விக்கிரம ராஜசிங்கன்]] பயன்படுத்திய [[தந்தம்| தந்தத்தினாலான]] [[சதுரங்கப் பலகை]]யும், [[பூமராங்]] என்னும் வளை தடியும் இங்கு அழகுற வைக்கப்பட்டுள்ளன.

[[ அருங்காட்சியகம் ]]

http://www.velloretours.com/govt-museum.php

http://www.tripadvisor.in/LocationPhotoDirectLink-g1152780-d2648970-i59519558-Vellore_Fort-Vellore_Tamil_Nadu.html

[[பகுப்பு:தமிழ்நாட்டிலுள்ள அருங்காட்சியகங்கள்‎]]
[[பகுப்பு:வேலூர் மாவட்ட சுற்றுலாத் தலங்கள்]]

</doc>
<doc id="247477" url="https://ta.wikipedia.org/wiki?curid=247477" title="டாக்டர் ஜி. இராமச்சந்திரன் நூலகம்">
டாக்டர் ஜி. இராமச்சந்திரன் நூலகம்

டாக்டர் ஜி. இராமச்சந்திரன் நூலகம் என்னும் நூலகம் மதுரை-திண்டுக்கல் நான்குவழிச்சாலையில் சின்னாளப்பட்டிக்கு அடுத்த நிறுத்தமான காந்திகிராமத்தில் உள்ள காந்தி கிராமியப் பல்கலைக்கழகத்தின் நூலகம் ஆகும்.

இந்நூலகம் 1956இல் துவக்கப்பட்டு, தற்போதைய கட்டடத்திற்கு 1984இல் இடம்பெயர்ந்தது. இங்கே ஒருலட்சத்து அறுபதாயிரம் நூல்கள் உள்ளன. அனைத்து துறைசார்ந்த புத்தகங்களும் உள்ளன. குறிப்பாக காந்தியடிகள் நடத்திய "யங் இந்தியா", "ஹரிஜன்" இதழ்களின் தொகுப்புகள் முக்கியத்துவம்வாய்ந்தவை. காந்தியடிகள் எழுதிய எல்லாவற்றையும் தொகுத்து வெளியான 100 தொகுதி நூல்களும் இங்கே உள்ளன.


</doc>
<doc id="247480" url="https://ta.wikipedia.org/wiki?curid=247480" title="2004 எஃப்எச்">
2004 எஃப்எச்

2004 எஃப்எச் (2004 FH) என்ற புவியருகு விண்பொருள், 15 மார்ச் 2004 ஆம் தேதி நாசாவால் கண்டுபிடிக்கப்பட்டது.இந்த விண்பொருள் சுமார் 30 மீட்டர் விட்டம் உடையது. 18 மார்ச் 2004 ஆம் தேதி 22:08 ஒ. ச. நே, புவியின் மேற்பரப்பை 43,000 கிமீ (27,000 மைல்) தொலைவில் கடந்து சென்றது, 21 நவம்பர் 2008 அன்று புவிக்கு மிக அருகாமையில் கடந்து சென்றது அதனால் இது புவியை நெருங்கிய விண்பொருட்கள் பட்டியலில் 11 வது இடத்தைப் பெற்றது.<br><br> 
2004 எஃப்எச், அடென் குடும்பத்தை சேர்ந்த சிறுகோள் ஆகும்.இது புவியை மிக நெருங்கிய 4 வது சிறுகோள் (11வது விண்பொருள்) ஆகும். 
இந்த விண்பொருள் பூமியின் மீது மோதினால் நூற்றுக்கணக்கான கிலோடன் டிஎன்டி வெடிபொருள் வெடித்தாற் போல இருக்கும். <br><br>
17 மார்ச் 2044 ஆம் தேதி, 2004 எஃப்எச் புவியின் மேற்பரப்பை 1,740,000 கிமீ (1,080,000 மைல்) தொலைவில் கடந்து செல்லும்.


</doc>
<doc id="247484" url="https://ta.wikipedia.org/wiki?curid=247484" title="கும்பகோணம் காரியசித்தி ஆஞ்சநேயர் கோயில்">
கும்பகோணம் காரியசித்தி ஆஞ்சநேயர் கோயில்

கும்பகோணத்தில் உள்ள அனுமார் கோயில்களில் இதுவும் ஒன்றாகும். 

இக்கோயில் ரெட்டியார்குளம் கீழ்கரை அருகே உள்ள கிருஷ்ணாராவ் அக்கிரகாரத்தில் அமைந்துள்ளது. கோயில் வாயிலின் முகப்பில் நடுவில் ஆஞ்சநேயரும் வலது புறம் சங்கும், இடது புறம் சக்கரமும் காணப்படுகின்றன.

கோயிலின் மூலவராக காரியசித்தி ஆஞ்சநேயர் உள்ளார். 

இந்த சிறிய கோயிலில் உள்ள திருச்சுற்றில் நவக்கிரகங்கள் காணப்படுகின்றன.


</doc>
<doc id="247486" url="https://ta.wikipedia.org/wiki?curid=247486" title="கும்பகோணம் சித்தி விநாயகர் கோயில்">
கும்பகோணம் சித்தி விநாயகர் கோயில்

கும்பகோணத்தில் உள்ள விநாயகர் கோயில்களில் காமாட்சி ஜோசியர் தெருவிலுள்ள விநாயகர் கோயிலும் ஒன்றாகும். விநாயகர் கோயில்களில் சித்தி விநாயகர், வரசித்தி விநாயகர் என்ற வகையில் கோயில்கள் அமைந்துள்ளன. கும்பகோணத்தில் இரு சித்தி விநாயகர் கோயில்களும், இரு வரசித்தி விநாயகர் கோயில்களும் உள்ளன.

கும்பகோணத்தில் காமாட்சி ஜோசியர் தெருவின் கடைசியில் சித்தி விநாயகர் கோயில் உள்ளது. காளஹஸ்தீஸ்வரர் கோயிலின் கோபுரத்துடன் கூடிய முதன்மை வாயில் மடத்துத் தெருவில் இருந்தாலும், இந்த விநாயகர் கோயில் வழியாக காளஹஸ்தீஸ்வரர் கோயிலுக்குச் செல்லலாம் என்பதை அறிவிக்கும் வகையில் காளஹஸ்தீஸ்வரர் கோயில் பெயர்ப்பலகை விநாயகர் கோயிலின் முன்பாக காணப்படுகிறது. இக்கோயிலின் மூலவராக விநாயகர் உள்ளார். 

கோயிலின் முகப்பில் விநாயகர், முருகன் சிலைகள் காணப்படுகின்றன. இக்கோயிலில் 23.2.2004இல் கும்பாபிஷேகம் நடைபெற்றதற்கான கல்வெட்டுக் குறிப்பு உள்ளது.

மகாமகக்குளத்தின் அருகே மணிக்கூண்டிற்கு அடுத்து ஒரு சித்தி விநாயகர் கோயில் உள்ளது. இக்கோயிலின் மூலவராக விநாயகர் உள்ளார்.இக்கோயிலில் அய்யப்பன், வீர ஆஞ்சநேயருக்கு சன்னதிகள் உள்ளன. 

இக்கோயிலில் அக்டோபர் 22, 2015இல் குடமுழுக்கு நடைபெற்றது.

சித்தி விநாயகர் என்பது போன்று வரசித்தி விநாயகர் என்ற கோயிலும் கும்பகோணத்தில் உள்ளது. வரசித்தி விநாயகர் கோயில் என்ற பெயரில் உள்ள விநாயகர் கோயில் டாக்டர் மூர்த்தி சாலையில் அமைந்துள்ளது. 

இக்கோயிலின் குடமுழுக்கு அக்டோபர் 22, 2015இல் நடைபெற்றது. 

பாணாதுறை வரசித்தி விநாயகர் கோயில் பாணாதுறை திருமஞ்சனவீதியில் அமைந்துள்ளது. 

இக்கோயிலின் குடமுழுக்கு அக்டோபர் 26, 2015இல் நடைபெற்றது. 


</doc>
<doc id="247489" url="https://ta.wikipedia.org/wiki?curid=247489" title="ஒளி அயனியாக்கம்">
ஒளி அயனியாக்கம்

ஒளிஅயனியாக்கம் (Photoionization) என்பது ஒரு ஒளியணு மற்றொரு அணு அல்லது மூலக்கூறுடன் தொடர்பு கொள்ளும் போது (ஒன்று ஏற்றம் ஒன்றைப் பெறுவதன் மூலம் அல்லது இழப்பதன் மூலம்), அயனி உருவாக்கப்படும் இயற்பியல் செயற்பாடு ஆகும்.பொதுவாக இந்த நிகழ்வின் போது அதிக பிரகாசமான ஒளி உருவாகிறது.<br><br>
ஒவ்வொரு ஒளியணு, அணுவை தொடர்பு கொள்ளும் போதும் ஒளிஅயனியாக்கம் நடைபெறுவது இல்லை. ஒளிஅயனியாக்கத்தின் வாய்ப்பு அந்த அந்த ஒளியணுவின் ஒளிஅயனியாக்க பண்புகளைப் பொறுத்தது, அதாவது ஒளியணுவின் ஆற்றல் மற்றும் தொடர்பு கொள்ளும் அணுவின் ஆற்றலைப் பொறுத்தது. ஒளியணுவின் ஆற்றல் அயனியாக்கத்தின் தேவையான ஆற்றலை விட குறைவாக ஆற்றலை கொண்டிருந்தால் அதன் ஒளிஅயனியாக்க பண்புகள் பூஜ்யம் ஆகும்.


</doc>
<doc id="247495" url="https://ta.wikipedia.org/wiki?curid=247495" title="டபிள்யூ75என்(பி)-விஎல்ஏ2">
டபிள்யூ75என்(பி)-விஎல்ஏ2

டபிள்யூ75என்(பி)-விஎல்ஏ2 ("W75N(B)-VLA2") என்பது நமது சூரியனைவிட 300 மடங்கு ஒளிர்வு கூடியதும், எட்டு மடங்கு பெரியதுமான வளர்ந்து வரும் ஒரு பெரும் முகிழ்விண்மீன் ("protostar") ஆகும். ஐதரசன் மற்றும் ஹீலியம் வாயு அணுக்கூட்டத்தால் ஆன இவ்விண்மீன் 1996 ஆம் ஆண்டு முதல் நியூ மெக்சிகோ பாலைவனத்தில் உள்ள தொலைநோக்கி கருவிகள் மூலம் "கார்லஸ் காரஸோ கொன்சாலேஸ்" தலைமையிலான அமெரிக்க வானியலாளர்களால் தொடர்ந்து கண்காணிக்கப்பட்டு வந்தது.

சனவரி 2015ஆண்டில் புவியில் இருந்து 4200 ஆயிரம் ஒளி ஆண்டு தொலைவில் அமைந்த இந்த இளம் விண்மீனுக்கு "W75N(B)-VLA2" எனப் பெயரிடப்பட்டுள்ளது. இப்புதிய இளம் விண்மீன் கண்டுபிடிக்கப்பட்டதன் மூலம் நமது சூரியக் குடும்பம் உட்பட விண்வெளியின் பல்வேறு இரகசியங்களைக் கண்டறிய முடியும் என்று வான் அறிஞர்கள் நம்புகின்றனர்.


</doc>
<doc id="247503" url="https://ta.wikipedia.org/wiki?curid=247503" title="எஸ்டிஎஸ்எஸ் ஜெ1106+1939">
எஸ்டிஎஸ்எஸ் ஜெ1106+1939

எஸ்டிஎஸ்எஸ் ஜெ1106+1939 (எஸ்டிஎஸ்எஸ் ஜெ 110644.95+193930.6) என்பது ஒரு துடிப்பண்டம் (quasar) ஆகும்.அதிக அளவு விடயங்களை வெளிப்படுத்துவதால் இது பிரசித்தமான ஒன்று. துடிப்பண்டங்களிலேயே (quasar)அதிக அளவு ஆற்றலை வெளிப்படுத்தி சாதனை படைத்துள்ளது. இதை இயக்கும் இயந்திரமாக மீப்பெரும்நிறை கொண்ட கருந்துளை உள்ளது.ஒரு ஆண்டுக்கு சுமார் 400 சூரியத் திணிவு கொண்ட விடயங்களை உள்ளே இழுத்து அதை 8,000 கிமீ/நொடி வேகத்தில் வெளித்தள்ளும்.இது வெளிப்படுத்தும் அதிக அளவு விடயங்களால் இதன் ஒளிர்வளவு 1046 எர்க்குகள் (ergs). இதனால் இது சூரியனை விட இரண்டு டிரில்லியன் மடங்கு பிரகாசமானது அதனால் இதுதான் அதிக ஒளிர்வளவு கொண்ட வின்பொருள் என்ற சாதனையும் கொண்டுள்ளது. மேலும் இது 11 பில்லியன் ஒளியாண்டுகள் தூரத்தில் உள்ள போதிலும் இதன் தோற்ற ஒளியளவு சுமார் ~19. 


</doc>
<doc id="247510" url="https://ta.wikipedia.org/wiki?curid=247510" title="கிம் வூ-பின்">
கிம் வூ-பின்

கிம் வூ-பின் () (பிறப்பு: ஜூலை 16, 1989) ஒரு தென் கொரியா நாட்டு நடிகர் மற்றும் விளம்பர நடிகர் ஆவார். வாம்பயர் ஐடல், ஸ்கூல் 2013, தி ஹெர்ஸ் போன்ற பல தொலைக்காட்சி தொடர்களில் நடித்துள்ளார். இவர் ரன்வே காப், தி கான் ஆர்டிஸ்ட்ஸ், டிவெண்டி போன்ற சில திரைப்படங்களிலும் நடித்துள்ளார் என்பது குறிப்பிடத்தக்கது.





</doc>
<doc id="247511" url="https://ta.wikipedia.org/wiki?curid=247511" title="கிம் ஜி-வோன்">
கிம் ஜி-வோன்

கிம் ஜி-வோன் () (பிறப்பு: அக்டோபர் 19, 1992) ஒரு தென் கொரிய நாட்டு நடிகை மற்றும் விளம்பர நடிகை ஆவார். இவர் தி ஹெர்ஸ், கேப் -டொங்க் போன்ற பல தொலைக்காட்சி தொடரில் நடித்துள்ளார். இவர் சில திரைப்படங்களிலும் நடித்துள்ளார் என்பது குறிப்பிடத்தக்கது.



</doc>
<doc id="247512" url="https://ta.wikipedia.org/wiki?curid=247512" title="காங்க் ஹா-நஐல்">
காங்க் ஹா-நஐல்

காங்க் ஹா-நஐல் () (பிறப்பு: பெப்ரவரி 21, 1990) ஒரு தென் கொரியா நாட்டு நடிகர் ஆவார். இவர் மோன்ஸ்டர், டூ வீக்ஸ், தி ஹெர்ஸ் போன்ற பல தொலைக்காட்சி தொடர்களில் நடித்துள்ளார். இவர் டிவெண்டி போன்ற சில திரைப்படங்களிலும் நடித்துள்ளார் என்பது குறிப்பிடத்தக்கது.



</doc>
<doc id="247513" url="https://ta.wikipedia.org/wiki?curid=247513" title="அகில பாரத வித்தியார்த்தி பரிசத்">
அகில பாரத வித்தியார்த்தி பரிசத்

அகில பாரத வித்தியார்த்தி பரிசத் (எபிவிபி) - ("Akhil Bharatiya Vidyarthi Parishad-ABVP") (), வலதுசாரி சிந்தனை கொண்ட கல்வி நிலைய மாணவர்களின் அகில இந்திய அமைப்பாகும். இவ்வமைப்பின் பெயரை சுருக்கமாக "எபிவிபி" என்று அழைப்பர். இவ்வமைப்பு இந்தியாவின் மிகப்பெரிய மாணவர் அமைப்பாகச் செயல்படுகிறது..

இவ்வமைப்பு 1948இல் துவக்கி, 9 சூலை 1949இல் பதிவு செய்யப்பட்டது. 1958இல் மும்பைக் கல்லூரி பேராசிரியர் யஷ்வந்தராவ் கேல்கர் இவ்வமைப்பினை கட்டமைப்பதில் பெரும் பங்காற்றினார். .இந்தியாவின் அனைத்து பல்கலைக்கழகங்களில் எபிவிபி அமைப்பின் கிளைகள் தொடங்கப்பட்டது.ராஷ்ட்ரிய சுயம்சேவக் சங்கத்தின், மாணவர் அணியாக "எபிவிபி" செயல்படுகிறது. பாரதிய ஜனதா கட்சியின் இளஞர் அமைப்புடன் செயல்படுகிறது.


மாதந்தோறும் புது தில்லியிலிருந்து இந்தியில் வெளியாகும் "ராஷ்டிரிய சாத்திரசக்தி" இதழ் எபிவிபியின் அலுவல்முறை வெளியீடாகும் வெவ்வேறு தேசிய விவகாரங்கள் குறித்தும் எபிவிபி துண்டறிக்கைகளை வெளியிட்டு வருகிறது.





</doc>
<doc id="247514" url="https://ta.wikipedia.org/wiki?curid=247514" title="2015 இந்தியன் பிரீமியர் லீக்">
2015 இந்தியன் பிரீமியர் லீக்

2015 இந்தியன் பிரீமியர் லீக் (சுருக்கமாக ஐபிஎல் 8 அல்லது 2015 ஐபிஎல்), என்பது இந்தியாவில் ஆண்டுதோறும் நடைபெறும் இருபது20 துடுப்பாட்டப் போட்டித் தொடரான இந்தியன் பிரீமியர் லீக்கின், எட்டாவது பருவ நிகழ்வாகும். இதனை இந்தியத் துடுப்பாட்டக் கட்டுப்பாடு வாரியம் (பிசிசிஐ) நடத்தி வருகிறது. 2007இல் தொடங்கிய இந்தியன் பிரீமியர் லீக்கில் ஏழு பருவங்கள் ஏற்கனவே முடிந்துள்ளன. எட்டாவது பருவமான இப்பருவத்தில் எட்டு அணிகள் பங்கேற்கின்றன. ஏப்ரல் 08, 2015 முதல் மே 24, 2015 வரை நடத்தத் திட்டமிடப்பட்டுள்ளன. இப்பருவத்தில் மொத்தமாக 60 போட்டிகள் நடக்கவுள்ளன. ஏப்ரல் 12 முதல் ஏப்ரல் 25 வரையிலான நாட்களில் கொல்கத்தாவில் நகராட்சித் தேர்தல் நடக்க உள்ளதால் அந்நாட்களில் கொல்கத்தாவில் எந்த ஆட்டமும் நடைபெறாது.

இந்தியன் பிரீமியர் லீக்கைப் பொறுத்தவரை ஒவ்வொரு அணியும் குறிப்பிடத்தக்க எண்ணிக்கையிலான வீரர்களை ஏலத்திற்கு விடாமல் தங்களது அணியிலேயே தக்க வைத்துக் கொள்ள முடியும். இதன்படி 123 வீரர்கள் அந்தந்த அணிகளால் தக்கவைத்துக் கொள்ளப் பட்டனர். இவ்வாறாக தக்க வைக்கப்படாமல் அணியைவிட்டு வெளியேற்றப்படும் வீரர்கள் தங்களது பெயரை அடுத்து நடைபெறும் ஏலத்தில் தங்களது பெயரை பதிவு செய்துகொள்ள வேண்டும். பெங்களூருவில், பிப்ரவரி 16 அன்று நடைபெற்ற பெப்சி ஐபிஎல் 2015 ஏலத்தில், அதிகபட்சமாக யுவராஜ் சிங் 16 கோடிக்கு ஏலம் போனார். 2014 ஐபிஎல்-இல் பெங்களூர் ராயல் சேலஞ்சர்ஸ் அணியில் இடம்பெற்றிருந்த இவரை இந்த ஆண்டு நடந்த ஏலத்தில் டெல்லி டேர்டெவில்ஸ் அணி ஏலத்தில் எடுத்தது. மொத்தமாக 67 வீரர்கள் விற்கப்பட்ட இந்த ஏலத்தில் மொத்தமாக 87,60 கோடிகள் செலவாயின.
12 மைதாங்களில் தொடர் சுழல்முறை ஆட்டங்கள் நடைபெறும். மும்பை, பூனே மற்றும் ராஞ்சியில் முறையே தகுதியாளர்-1 விலகுபவர்-1 மற்றும் தகுதியாளர்-2 நடைபெறும். கொல்கத்தாவில் இறுதிப் போட்டி நடைபெறும். 






</doc>
<doc id="247517" url="https://ta.wikipedia.org/wiki?curid=247517" title="எதிரொளிப்பு (கணிதம்)">
எதிரொளிப்பு (கணிதம்)

கணிதத்தில் எதிரொளிப்பு ("reflection", "reflexion") யூக்ளிய தளத்திலிருந்து அத்தளத்திற்கே அமையுமொரு கோப்பு ஆகும். எதிரொளிப்பு நிலையான புள்ளிகளின் கணத்தை மீத்தளமாகக் கொண்ட ஒரு சம அளவை உருமாற்றமாகும். இந்த நிலைப்புள்ளிகளின் கணமானது இரு பரிமாணத்தில் "எதிரொளிப்பின் அச்சு" ("சமச்சீர் அச்சு")எனவும், முப்பரிமாணத்தில் "எதிரொளிப்புத் தளம்" எனவும் அழைக்கப்படுகிறது.

ஒரு அச்சில் அல்லது தளத்தில் எதிரொளிக்கப்பட்ட ஒரு வடிவத்தின் எதிருரு ஆடியில் எதிரொளிக்கப்பட்ட அதன் எதிருருவாக இருக்கும். எடுத்துக்காட்டாக, ஒரு நேர்குத்து அச்சில் எதிரொளிக்கப்பட்ட p இன் எதிருரு q ஆகவும், கிடைமட்ட அச்சில் எதிரொளிக்கப்பட்ட எதிருரு b ஆகவும் இருக்கும். தொடர்ந்து இருமுறை ஒரே அச்சில் எதிரொளிக்கப்படும்போது ஒரு வடிவம் மீண்டும் பழைய நிலையையே அடையும்.
ஒரு எதிரொளிப்புக்கு உட்படும் வடிவில் எந்தவிதமான மாற்றமும் நிகழவில்லையெனில் அவ்வடிவம் எதிரொளிப்பு சமச்சீர்மை கொண்டது எனப்படுகிறது

ஒரு தளத்தில் அமைந்த ஒரு புள்ளியின் எதிரொளிப்பு எதிருருவைக் காண,
எடுத்துக்கொள்ளப்பட்ட புள்ளியிலிருந்து எதிரொளிப்பு அச்சுக்கு (தளம்) செங்குத்துக் கோடொன்று வரையவேண்டும். புள்ளிக்கும் எதிரொளிப்பு அச்சுக்கும் இடைப்பட்ட தூர அளவுவரை அச்செங்குத்துக் கோட்டினை எதிரொளிப்பு அச்சுக்கு எதிர்ப்புறம் நீட்டிக்க வேண்டும். நீட்டிக்கப்பட்ட கோட்டுத்துண்டின் இறுதிமுனையே எடுத்துக்கொள்ளப்பட்ட புள்ளியின் எதிரொளிப்பு எதிருரு ஆகும்.

ஒரு தளத்தில் அமைந்த ஒரு வடிவத்தின் எதிரொளிப்பு எதிருருவைக் காண்பதற்கு அவ்வடிவத்தின் ஒவ்வொரு புள்ளிக்கும் எதிருரு காணவேண்டும்.

ஒரு எதிரொளிப்பின் அணி ஒரு செங்குத்து அணியாகும். அந்த அணியின் அணிக்கோவையின் மதிப்பு -1 ஆகவும், ஐகென் மதிப்புகள் (1, 1, 1, … 1, -1) ஆகவும் இருக்கும். இரு எதிரொளிப்புகளின் அணிகளின் பெருக்கல் ஒரு சிறப்புவகையான செங்குத்து அணியாக இருக்கும். மேலும் அந்த அணி சுழற்சியைக் குறிக்கும். ஆதியின் வழியாகச் செல்லும் மீத்தளங்களில் இரட்டை எண்ணிக்கையில் நிகழும் எதிரொளிப்புகளின் இணைந்த விளைவாகவே ஒவ்வொரு சுழற்சியும் அமைகிறது. இதேபோல ஒற்றை எண்ணிக்கையில் நிகழும் எதிரொளிப்புகளின் இணைந்த விளைவாகவே ஒவ்வொரு தகாசுழற்சியும் அமையும். எனவே எதிரொளிப்புகள் செங்குத்து குலத்தை உருவாக்குகின்றன.

இதேபோல, அனைத்து யூக்ளிடிய சம அளவை உருமாற்றங்களையும் கொண்ட யூக்ளிடிய குலமானது கேண்முறை மீத்தளங்களில் நடைபெறும் எதிரொளிப்புகளால் உருவாக்கப்படுகிறது. பொதுவாக, கேண்முறை மீத்தளங்களில் நிகழும் எதிரொளிப்புகளால் உருவாக்கப்படும் குலமானது எதிரொளிப்புக் குலம் என அழைக்கப்படுகிறது.

இருபரிமாணத்தில், ஆதி வழியாகச் செல்லும் ஒரு கோட்டில் நிகழும் எதிரொளிப்பின் வாய்ப்பாடு:

இவ்வாய்ப்பாட்டினை கீழுள்ளவாறும் அமையும்:

ஒரு கோட்டில் நிகழும் எதிரொளிப்புகளின் ஐகென் மதிப்புகள்: 1, −1.

R-யூக்ளிடிய வெளி; இதிலமைந்த திசையன் "a" ; இத்திசையனுக்கு செங்குத்தாக ஆதிவழியாகச் செல்லும் மீத்தளத்தில் நிகழும் எதிரொளிப்பு:


இந்த எதிரொளிப்புகளெல்லாம் யூக்ளிடிய சம அளவை உருமாற்றங்கள் என்பதால், ஆதியைத் தேர்ந்தெடுத்து நிலைப்படுத்துவதன் மூலம் இவற்றை செங்குந்து அணிகள் மூலம் குறிக்கலாம். மேலே தரப்பட்டுள்ள எதிரொளிப்பின் செங்குத்து அணியின் உறுப்புகள்:

δ -குரோனெக்கர் டெல்டா

ஆதி வழியாகச் செல்லாத கேண்முறை மீத்தளத்திலான (formula_5) எதிரொளிப்பின் வாய்ப்பாடு:




</doc>
<doc id="247520" url="https://ta.wikipedia.org/wiki?curid=247520" title="மகா நிக்கோபார் உயிர்க்கோளக் காப்பகம்">
மகா நிக்கோபார் உயிர்க்கோளக் காப்பகம்

மகா நிக்கோபார் உயிர்க்கோளக் காப்பகம் இக்காப்பகம் 885 ச.கி. மீட்டர் பரப்பளவுடன் ஜனவரி 1989ஆம் ஆண்டு இந்தியாவின் ஒன்பதாவது உயிர்க்கோளக் காப்பகமாக யுனெஸ்கோவின் மனிதனும் உயிர்க்கோளமும் என்ற திட்டத்தின் கீழ் அறிவிக்கப்பட்டது. தற்போது சுமார் 1044 ச.கி. மீட்டரில் பரவியுள்ள இக்காப்பகம் இந்திய யூனியன் பிரதேசமான அந்தமான் நிக்கோபர் தீவுகளின் தென்கோடியில் தீவின் 85% ஆக உள்ள மகா நிக்கோபர் தீவில் அமைந்துள்ளது. 

அந்தமான் நிக்கோபார் பகுதி 325 தீவுகளை உள்ளடக்கியது. வங்காள விரிவுகுடாவில் அமைந்துள்ள இக்காப்பகத்தின் கிழக்கே இந்தியப் பெருங்கடலும் சுமாத்ராவின் ஒரு தீவான இந்தோனேசியத் தீவுக்கு 190 கி.மீ வடக்கிலும் அமைந்துள்ளது. வடக்கு பகுதியில் அந்தமானும் தெற்கு பகுதியில் நிக்கோபாரும் உள்ளது. இருதீவுகளுக்கு இடைபட்ட தூரம் 160 கிலோமீட்டராகும். இங்கு வடகிழக்கு மற்றும் தென்மேற்கு பருவமழையும் பொழிகிறது. எனவே ஆண்டுதோறும் கனத்த மழை இருக்கும். இக்காப்பகத்தின் முதல் மைய மண்டலம் அலெக்சாண்டர் நதிக்கும் செங்கரப்பா வளைகுடாவுக்கும் இடையே உள்ளது. இக்காப்பகத்தில் இரண்டு முக்கிய இந்தியாவின் தேசியப் பூங்காக்கள் உள்ளடங்கியுள்ளன. அவை 1992 இல் அறிவிக்கப்பட்ட கேம்ப்பெல் குடா தேசியப் பூங்கா மற்றும் கேலாதீய தேசியப் பூங்கா ஆகியனவாகும். இவை தவிர உயிர்க்கோளப் பகுதியல்லாத விவசாய நிலங்களும் குடியிருப்புகளும் இங்குள்ளன. இந்தோ- மலாயா சூழலியலில் மண்டலத்தில் அமைந்துள்ள இப்பகுதியில் வெப்பமண்டல மற்றும் மிதவெப்ப மண்டல அகன்ற இலைக்காடுகள் உள்ளதால் உலக இயற்கைப் பகுதியாக வகைப்படுத்தப்பட்டுள்ளது. இதன் இரண்டாம் மையமண்டலம் சஹினி மற்றும் ஆன்ட்டி மலைகளுக்கிடையே அமைந்துள்ளது. 

மகா நிக்கோபர் உயிர்க்கோளக் காப்பகம் உயர் பல்லுயிர் வளம் மிக்கதாகும். வெப்ப மண்டல பசுமைமாறா காடுகள், ஈரப்பதமான இலையுதிர் காடுகள் சதுப்புநிலக் காடுகள், போன்ற வகை காடுகள் இங்கு காணப்படுகிறது. தனித்தன்மை வாய்ந்த பல்வேறு தாவரயினங்கள் அந்தமான் நிக்கோபார் தீவுகளில் காணப்படுகிறது. இங்கு காணப்படும் 2,200 தாவரயினங்களில் 200 வகை தாவரங்கள் இத்தீவுகளுக்கே உரித்தானவையாகும். வெப்பமண்டல மழைக்காடுகளைக் கொண்டுள்ள இக்காப்பகத்தில் சையாத்தியா, மரப்பெரணி, ஃபேலிநாப்சிஸ் ஆர்க்கிட், ருத்ராட்சம், புன்னை, உப்புப்பாலை, கண்டல், சிலைவாகை, தாழை, மருது மற்றும் சவுக்கு இன தாவரங்கள் மிகுந்து காணப்படுகின்றன. அந்தமானில் 11,000 சதுர கிலோமீட்டர் பரப்பளவிலும் நிக்கோபாரில் சுமார் 270 சதுர கிலோமீட்டர் பரப்பளவிலும் பவழப்பாறைகள் சூழ்ந்து காணப்படுகிறது

14 வ்கையான பாலூட்டி இனங்கள், 71 வகையான பறவையினங்கள், 26 வகையான ஊர்வன 10 வகையான இருவாழ்விகள், 113 மீனினங்கள் ஆகியன இங்கு காணப்படுகின்றன. இவை இத்தீவிற்கே உரிய உயிரினங்களாக கண்டறியப்பட்டுள்ளன. 112 வகையான பறவையினங்கள், அந்தமான் உடும்பு, பெரிய கொள்ளைக்கார நண்டு, 4 வகையான ஆமைகள், காட்டுப்பன்றி, அந்தமான் பல்லி, விஷமற்ற அந்தமான் தண்ணீர் பாம்பு போன்ற விலங்கினங்கள் இத்தீவுகளில் வாழ்கின்றன. நண்டுத்திண்ணிகுரங்கு, கடலாமை, மலேயாபெட்டி ஆமை, போன்ற இக்காப்பகத்திற்கே உரித்த விலங்கினங்களும் அந்தமான் காட்டுப்பன்றி, பழந்திண்ணி வெளவால், சமுத்திரகழுகு, நிக்கோபார் கிளி மற்றும் உடும்பு போன்ற விலங்கினங்களும் காணப்படுகின்றன. பெரிய அலகையுடைய காடுகளில் வாழும் நார்கோடம் மலைமொங்கன் பறவை நார்கோடம் என்னுமிடத்தில் மட்டுமே காணப்படுகிறது. மெகாபோடு மற்றும் கொலக்கேலியா (உணவாகும் கூட்டை உருவாக்கும் பறவை) போன்ற அழியும் தருவாயிலுள்ள இனங்களுக்கு உறைவிடமாக இக்காப்பகம் உள்ளது. 

மங்கோலாயிடு ஷாம்ஃபென்கள், நிக்கோபரிஸ் ஆகிய பழங்குடியினர் இங்கு வாழ்கின்றனர்.

வனவிலங்கு பாதுகாப்புச்சட்டம், 1972ன் பகுதி 65ன் கீழ் உரிமைபெற்ற ஷாம்ஃபென் இனத்தினர் 200 பேரும் மற்றும் நிக்கோபாரிஸ் பழங்குடியின மக்கள் 300 பேரும் இக்காப்பாகத்தை சுற்றி வாழ்ந்து வருகின்றனர். இவர்கள் வன விலங்குகளை வேட்டையாடுவதாலும் வனப்பொருட்களை சேகரிப்பதாலும் இக்காப்பகம், பெரிதும் பாதிக்கப்படுகிறது. வேட்டையாடுவதால் அந்தமான் காட்டுபன்றியின் எண்ணிக்கை குறைந்து வருகிறது. கடல்வெள்ளரி, கொலக்கேலியாவின் கூடு, முதலைகள் மற்றும் ஆமைகள் போன்றவை அதிகமாக சட்டத்திற்கு புறம்பாக ஏறறுமதி செய்யப்படுவதும் அச்சுறுத்தல்களாகும்.



</doc>
<doc id="247522" url="https://ta.wikipedia.org/wiki?curid=247522" title="மன்னார் வளைகுடா உயிர்க்கோளக் காப்பகம்">
மன்னார் வளைகுடா உயிர்க்கோளக் காப்பகம்

மன்னார் வளைகுடா உயிர்க்கோளக் காப்பகம் (Mannar biosphere reserve) ராமேஸ்வரம் மன்னார் வளைகுடா பகுதியில் அமைந்துள்ள உலகப் புகழ்பெற்ற உயிர்க்கோளக் காப்பகம ஆகும். தென்கிழக்கு ஆசியாவில் நிறுவப்பட்ட முதல் கடல்சார் உயிர்க்கோளக் காப்பகம் என்ற பெருமை கொண்டது. தமிழ்நாட்டின் தென்கடற்கரையில் மன்னார்வளைகுடா தேசியப்பூங்காவை உள்ளடக்கி சுமார் 10,500 ச.கி.மீட்டரில் பரவியுள்ள இக்காப்பகம் இந்தியாவின் முதல் கடல்சார்ந்த காப்பகமாக 1989ஆம் ஆண்டு அறிவிக்கப்பட்டது.

வெப்பமண்டல அகன்ற இலைக்காடுகள் இங்கு காணப்படுகின்றன. இக்காப்பகத்தில் கண்டறியப்பட்டுள்ள 160 பாசியினங்களில் 30 கடல்பாசியினங்கள் உணவாக பயன்படுகின்றன. இங்கு மிகுந்து காணப்படும் கடற் புற்கள் கடல்வாழ் பாலூட்டிகளுக்கு உணவளிக்கின்றன. கண்டல் மரவகைகள் மிகுந்து காணப்படும் இக்காப்பகத்தில் 46 தாவர இனங்கள் இவ்விடத்திற்கே உரித்தானவையாகும்.

மன்னார் வளைகுடாப்பகுதியில் காணப்படும் அழகான பவழப்பாறைகள், பல கடல் தாவரங்களுக்கும் விலங்குகளுக்கும் உறைவிடமாக திகழ்கிறது. இந்த உயிர்கோளக் காப்பகத்தில் 104 வகை பவளத் திட்டுகள், 147 வகை கடல் பாசிகள், 13 வகை கடல் புற்கள், கடல் சங்குகள், கடல் ஆமை, கடல் குதிரை, கடல் அட்டை போன்ற அரிய வகை உயிரினங்கள் உள்ளன. குறிப்பாகப் பாலூட்டி இனங்களைச் சேர்ந்த ஆவுளியாவும் (Dugong), ஓங்கில்களும் (டால்பின்) இப்பகுதியில் காணப்படுகின்றன. இந்தியக் கடல் பகுதியிலேயே இரண்டாயிரத்துக்கும் அதிகமான மீன் வகைகள் மன்னார் வளைகுடா கடல் பகுதியில்தான் உள்ளன. முத்துக்கள் விளையும் சிப்பிகள், இறால் வகைகள், கடல் செவ்வந்தி, கிளிஞ்சல்கள் மற்றும் கடல்பசு போன்ற பல்லுயிர் வளம் மிகுந்து காணப்படுகிறது. மேலும் 280 வகை கடற்பஞ்சுகள், 92 வகை பவழங்கள், 22 வகை கடல் விசிறிகள், 160 வகை பலசுணைப்புழுக்கள், 35 வகை இறால்கள், 17 வகை நண்டுகள், 7 வகை கடற்பெருநண்டுகள், 17 வகை தலைக்காலிகள் மற்றும் 103 வகை முட்தோலிகள் காணப்படுகின்றன.

முறையற்ற கடற்புற்கள் சேகரிப்பு மற்றும் சட்டத்திற்குப் புறம்பாக பவழத்திட்டுகளை அழித்தல் போன்ற செயல்பாடுகள் காப்பகத்திற்கு பெரும் அச்சுறுததல்களாகும். மனிதனின் செயல்பாடுகளால் இதுவரை 65 விழுக்காடு பவழத்திட்டுகள் அழிந்துவிட்டன.


</doc>
<doc id="247523" url="https://ta.wikipedia.org/wiki?curid=247523" title="நிலம் கையகப்படுத்துதல் சட்டம் 1894">
நிலம் கையகப்படுத்துதல் சட்டம் 1894

நிலம் கையகப்படுத்துதல் சட்டம், 1894 இந்தியா, பாகிஸ்தான் ஆகிய நாடுகளில், தனியார் வசமுள்ள நிலத்தை, அரசு பொது நோக்கத்திற்காகக் கையகப்படுத்தத் துணை செய்ய ஆங்கிலேய ஆட்சிக் காலத்தில் இயற்றப்பட்ட சட்டம் ஆகும். 'நிலம் கையகப்படுத்துதல்' என்பது தனி நபருக்குச் சொந்தமான நிலத்தை, ஏதேனும் பொது நோக்கத்திற்கு, அரசு அல்லது அரசு தொடர்புடைய நிறுவனங்கள், சட்டப்படி, அரசு நிர்ணயிக்கும் இழப்பீட்டை உரித்தானோருக்கு வழங்கி அந்நிலத்தைக் கையகப்படுத்துவதாகும்.

நாடாளுமன்றத்தில் இச்சட்டத்திற்குப் பதிலாக நிலம் கையகப்படுத்துதல், புனர்வாழ்வு மற்றும் மீள்குடியேற்றச் சட்டம், 2013 இயற்றப்பட்டுள்ளது.

இச்சட்டம் தனி நபருக்குச் சொந்தமான நிலங்களைப் பொது நோக்கத்திற்கு, பொது காரியங்களுக்குப் பயன்படுத்தும்பொருட்டு, அவற்றை அரசு கையகப்படுத்தத் துணை செய்ய இயற்றப்பட்டது. இச்சட்டத்தில் கூறப்படும் 'பொது நோக்கம்' என்பது கல்வி நிறுவனங்கள் அமைத்தல், பொதுக் குடியிருப்புத் திட்டங்கள், பொதுச் சுகாதாரத் திட்டங்கள்,குடிசைமாற்றுத் திட்டங்கள் மற்றும் கிராமப்புறத் திட்டங்கள் போன்றவற்றைக் குறிப்பதாகும்.



</doc>
<doc id="247526" url="https://ta.wikipedia.org/wiki?curid=247526" title="விசுவ இந்து பரிசத்">
விசுவ இந்து பரிசத்

</ref>

விசுவ இந்து பரிசத் (Vishva Hindu Parishad), ), சுருக்கமாக விஎச்பி என்று அழைக்கப்படும் இவ்வமைப்பு, இந்துத்துவா கொள்கை உடைய வலது சாரி இந்து தேசியவாத அமைப்பாகும். சுவாமி சின்மயானந்தர் ஆசியுடன் எம். எஸ். கோல்வால்கர், எஸ். எஸ். ஆப்தே ஆகியோர்களால் 29 ஆகஸ்டு 1964இல் புதுதில்லியில் துவக்கப்பட்டது. இவ்வமைப்பின் மைய நோக்கம், இந்து சமுக மக்களை ஓரணியில் திரட்டி, இந்து தர்மத்தை பாதுகாப்பதே.

விஎச்பி அமைப்பு சங்கப் பாரிவாரில் ஒரு அங்கமாகும் இந்து தேசியம் என்ற அடிப்படையில் ராஷ்ட்ரிய சுயம்சேவக் சங்கத்தின் தலைமையில் இந்தியாவில் செயல்படும் இந்து சமுக சேவை அமைப்பாகும். இந்துக் கோயில்களை கட்டுதல், புணரமைத்தல், பசு வதை தடை செய்தல், இந்துக்களை மதமாற்றம் செய்வதை தடுத்தல், பிற சமயத்தவரால் ஆக்கிரமிப்புக்கு உள்ளான இந்து சமய வழிபாட்டு இடங்களை மீட்டல் போன்ற விசயங்களில் இவ்வமைப்பு ஈடுபடுகிறது.

இவ்வமைப்பின் இளைஞர் அணியாக பஜ்ரங் தளம் மற்றும் மகளிர் அணியாக துர்கா வாகினியும் செயல்படுகிறது. 

விசுவ இந்து பரிசத்தின் கிளைகள் ஐக்கிய அமெரிக்கா, ஆஸ்திரேலியா, இங்கிலாந்து, கனடா போன்ற நாடுகளில் வேறு பெயர்களில் இயங்குகிறது.




</doc>
<doc id="247534" url="https://ta.wikipedia.org/wiki?curid=247534" title="நீலதுர்கம்">
நீலதுர்கம்

நீல துர்கம் (Neel Droog) அல்லது நீலகிரி துர்கம் என்பது ஒரு கோட்டையாகும் இது தமிழ்நாட்டின் தற்போதைய கிருட்டிணகிரி மாவட்டத்தில் உள்ள அஞ்செட்டி துர்கத்தில் இருந்து மூன்று மைல் தொலைவில் உள்ள கோட்டையாகும். 18ஆம் நூற்றாண்டில் இக்கோட்டை ஐதர் அலி, திப்பு சுல்தான் ஆகியோரின் கீழ் இருந்தது. இக்கோட்டையை பிரித்தானியர்கள் 1792இல் கைப்பற்றினர்.


</doc>
<doc id="247535" url="https://ta.wikipedia.org/wiki?curid=247535" title="ஊடே துர்கம்">
ஊடே துர்கம்

ஊடே துர்கம் (Hudedurgum) என்பது ஒரு கோட்டையாகும். இது தமிழ்நாட்டின் தற்போதைய கிருட்டிணகிரி மாவட்டத்தில் உள்ள கெலமங்கலம் அருகில் உள்ள கோட்டையாகும். 18ஆம் நூற்றாண்டில் இக்கோட்டை ஐதர் அலி, திப்பு சுல்தான் ஆகியோரின் கீழ் இருந்தது. பிறகு இக்கோட்டையைப் பிரித்தானியர்கள் கைப்பற்றினர்.



</doc>
<doc id="247541" url="https://ta.wikipedia.org/wiki?curid=247541" title="வைஷ்ணவ நம்பி மற்றும் திருக்குறுங்குடிவல்லி நாச்சியார் கோவில்">
வைஷ்ணவ நம்பி மற்றும் திருக்குறுங்குடிவல்லி நாச்சியார் கோவில்

திருக்குறுங்குடி அழகிய நம்பிராயர் கோயில் 108 திவ்யதேசங்களில் ஒன்றாகும். திருநெல்வேலி மாவட்டத்தின் மேற்குத் தொடர்ச்சி மலையடிவாரத்தில் இத்தலம் அமைந்துள்ளது. இத்தலம் ஆழ்வார்களால் மங்களாசாசனம் செய்யப்பட்டதாகும். இத்தலத்தினைப் பற்றி திருமழிசையாழ்வார், நம்மாழ்வார், பெரியாழ்வார், திருமங்கையாழ்வார் ஆகியோர் பாடியுள்ளார்கள். இத்தலத்தின் மூலவர் அழகிய நம்பிராயர் என்றும் தாயார் குறுங்குடிவல்லி நாச்சியார் என்றும் அழைக்கப்படுகிறார். 

மூலவர் நம்பிராயரின் வலது புறத்தில் அருகில் நின்றான் என்ற பெயரில் சிவபெருமான் சன்னதி அமைந்திருப்பது இத்தலத்தின் மிகச்சிறப்பம்சமாகும். நின்ற, அமர்ந்த, நடந்த, கிடந்த, இருந்த என ஐந்து நிலைகளிலும் பெருமாள் இக்கோயிலில் காட்சி தருகிறார்.

வராஹ அவதாரம் கொண்டு திருமால் தனது நாயகியுடன் இத்தலத்தில் தங்கி, தனது பயங்கர வராஹ ரூபத்தை குறுங்கச் செய்தமையால் இத்தலம் குறுங்குடி ஆனது.

நாகர்கோவில் - திருநெல்வேலி தேசிய நெடுஞ்சாலையில் பணகுடியிலிருந்து 15 கி.மீ தொலைவிலும் வள்ளியூரிலிருந்து 12 கி.மீ தொலைவிலும் அமைந்துள்ளது.

நம்பியாற்றின் கரையில் அமைந்திருக்கும் இத்தலத்தின் தீர்த்தம் திருப்பாற்கடல்.


</doc>
<doc id="247545" url="https://ta.wikipedia.org/wiki?curid=247545" title="திருப்பதி வெங்கடாசலபதி கோயில்">
திருப்பதி வெங்கடாசலபதி கோயில்

திருப்பதி வெங்கடாசலபதி கோயில் அல்லது "திருப்பதி ஏழுமலையான் கோயில்" ஆழ்வார்களால் மங்களாசனம் செய்யப்பட்ட 108 திவ்ய தேசங்களில் ஒன்றாகும். ஆந்திர மாநிலம் சித்தூர் மாவட்டத்தின் திருப்பதி ஊரில் இத்தலம் அமைந்துள்ளது. சேஷாத்திரி, கருடாத்திரி, நீலாத்திரி, அஞ்சனாத்திரி, விருஷபாத்திரி, நாராயணாத்திரி, வெங்கடாத்ரி என ஏழு மலைகள் சூழந்த இடத்தில் இருப்பதால் இத்தலம் ஏழுமலை என்றும், இத்தலத்தின் மூலவர் "ஏழுமலையான்" என்றும் அழைக்கப்படுகிறார். இத்தளத்தின் மூலவர் வெங்கடாசலபதி என்றும் வேங்கடன் என்றும் அழைக்கப்படுகிறார். தாயார் பத்மாவதி அம்மையார்.

வெங்கடாத்ரி மலை 3200 அடி உயரமும், 10.33 சதுர மைல்கள் கொண்டதாகும். இத்தலத்தில் லட்டு பிரசாதமாகத் தரப்படுகிறது. இந்த லட்டுக்கு புவிசார் குறியீடு வழங்கப்பட்டுள்ளது. முடி செலுத்துவது பக்தர்களின் வேண்டுதல்களில் பிரதானமாக இருக்கிறது. இத்தலம் இந்தியாவிலேயே அதிக வருமானம் கொண்ட கோயிலாக உள்ளது. 

திருப்பதி - திரு + பதி - பதியென்பது கடவுளைக் குறிக்கும் சொல்லாகும்.

பிருகு போன்ற முனிவர்கள் யாகம் செய்தார்கள். அந்த யாகத்தின் பலனை சாந்தமான மூர்த்தியொருவருக்கே அளிக்க வேண்டுமென எண்ணி, மும்மூர்த்திகளில் திருமாலின் இருப்பிடத்திற்கு சென்றார். பிருகு முனிவரின் வருகையை அறியாது உறங்கிக் கொண்டிருந்த திருமாலின் மார்பில் எட்டி உதைத்தார். அதனால் திருமாலின் இதயத்தில் இருந்த திருமகள் கோபம் கொண்டு அவரிடமிருந்து சென்றார்.

திருமால் பூமியில் திருமகளைத் தேடி வேங்கட மலையில் ஓரிடத்தில் தவமிருந்தார். அவரைச் சுற்றி புற்று உருவானது. அப்புற்றில் தவமிருந்த திருமாலின் மீது புற்றினை உடைக்க வீசப்பட்ட கோடாறியால் திருமாலின் தலையிலிருந்து ரத்தம் வெளிப்பட்டது. திருமால் தவம் களைந்து வகுளாதேவி ஆசிரமம் சென்றார். அங்கு சீனிவாசன் என வகுளாதேவி பெயரிட்டு அன்புடன் உபசரித்தார்.

அவர்களின் ஆசிரமம் அருகே இருக்கும் சந்திரிகிரி நாட்டினை ஆகாசராஜன் என்பவர் ஆண்டு வந்தார். அவருடைய மகளான பத்மாவதிக்கு சீனிவாசனை மணம் செய்விக்க வகுளாதேவி சென்றார். இருவருடைய திருமணமும் மிகச் சிறப்பாக நடந்தேற சீனிவாசன், குபேரனிடம் கடன் வாங்கினார்.

இக்கோயிலின் நிர்வாகத்தினை திருப்பதி திருமலை தேவஸ்தானம் நிர்வாகம் செய்கிறது. ஆங்கிலோயர் ஆட்சி காலத்தில் இக்கோயிலின் நிர்வாகம் ஹதிராம்ஜி மடத்தினை சேர்ந்த சேவா தாஸ்ஜியிடம் இருந்தது. 1932ல் மதராஸ் அரசாங்கத்தில் திருமலை இருந்தது. அப்போது 1933ல் திருமலை திருப்பதி தேவஸ்தானம் தொடங்கப்பட்டது.

இக்கோயில் மூன்று பிரகாரங்களையும், ராஜ கோபுரத்தினையும் கொண்டது. இக்கோயிலில் உள்ள ரங்க மண்டபம் இசுலாமியர்களின் தாக்குதலில் இருந்து ரங்கநாதர் கோயிலை காக்க ரங்க நாதரை திருப்பதியில் கொண்டுவந்ததாக கூறப்படும் தொன்மத்தோடு தொடர்புடையது. திருப்பதி கோயிலின் முதல் பிரகாரம் சம்பங்கி பிரதட்சணம் எனப்படுகிறது. இதில் பிரதிம மண்டபம், ரங்க மண்டபம், திருமலைராய மண்டபம் (துவஜஸ்தம்ப மண்டபம்), சாலுவ நரசிம்ம மண்டபம் ஆகியவை காணப்படுகின்றன. விமான பிரதட்சண பிரகாரம் என்பது இரண்டாவது பிரகாரமாகும். இதில் கல்யாண மண்டபம், விமான வேங்கடேசுவரர், ஸ்னபன மண்டபம், சயன மண்டபம், ஆனந்த நிலையம் மற்றும் கர்ப்பகிரஹம் ஆகியவை உள்ளன. மூன்றாவது பிரகாரம் வைகுண்ட பிரகாரம் ஆகும். இது ஆண்டுக்கொரு முறை வைகுண்ட ஏகாதேசியின் பொழுது திறக்கப்படுகிறது.

மூலவரான வேங்கடாசலபதி நின்ற கோலத்தில் இருப்பவர். இவரை ஏழுமலையான், திருவேங்கடமுடையான், வேங்கடநாதன், வேங்கடேசன், வேங்கடேசுவரன், சீனிவாசன், பாலாஜி என பல பெயர்களில் அழைக்கின்றனர். கருவறை மண்டபத்தில் இருக்கின்றன ஒரு படி குலசேகர ஆழ்வார் படியென அழைக்கப்படுகிறது. இம்மூலவர் சிலை காளியென்றும், முருகனென்றும் சில ஐயப்பாடுகளை நூல்கள் வழியுருத்தியுள்ளன. 

மூன்றாவது பிரகாரத்தில் விஷ்வக்சேனர் சந்நிதி அமைந்துள்ளது. இவர் நான்கு கரங்களுடன், சங்கு சக்கரம் கொண்டு திருமாலினைப் போன்று காணப்படுகிறார். இவர் சிவாலயங்களில் இருக்கும் சண்டீசுவரரைப் போன்றவர். திருமாலுக்கு சமர்ப்பிக்கப்படும் மாலைகள், பிரசாதங்கள் விஷ்வக்சேனருக்கு சமர்ப்பிக்கப்படுகிறது. 


திருப்பதி வெங்கடாசலபதி கோயில் நடைபாதை சிறப்பானதாகும். இப்பாதை கீழ்திருப்பதியிருந்து தொடங்குகிறது. இப்பாதையின் இருபுறமும் ஆழ்வார்களின் சிலைகள் அமைக்கப்பட்டுள்ளன. அலிபிரி பகுதியில் கருடாழ்வாரும், கபில தீர்ததமும் அமைந்துள்ளன. இதனைக் கடந்து செல்கையில் ஆஞ்சிநேயர் சிலையும், முழங்கால் முடிச்சு, காளிகோபுரம் போன்ற இடங்களும் காணப்படுகின்றன. 

நடைபாதையில் வருகின்ற பக்தர்களுக்கு தர்ம தரிசனமும், தங்குமிடமும் இலவசமாக திருப்பதி தேவஸ்தானம் தருகிறது. 



ஆழ்வார்களில் ஒருவரான குலசேகர ஆழ்வாரால் இத்தலம் மங்களாசனம் செய்யப்பட்டுள்ளது.

இக்கோவிலில் 1180 கல்வெட்டுகள் உள்ளன. இக்கல்வெட்டுகளில் பல்லவ, சோழ, பாண்டியர், சாளுக்கியர், கிருஷ்ண தேவராயர் காலத்தியவைகளாக உள்ளன. இக்கல்வெட்டுகள் பெரும்பாலும் தமிழ்க் கல்வெட்டுகளாகும். தெலுங்கு, கன்னட மொழிகளில் இருக்கும் கல்வெட்டுகள் மிகவும் குறைவாக உள்ளன.



</doc>
<doc id="247550" url="https://ta.wikipedia.org/wiki?curid=247550" title="லியாகத்-நேரு ஒப்பந்தம்">
லியாகத்-நேரு ஒப்பந்தம்

லியாகத்-நேரு ஒப்பந்தம் ("Liaquat–Nehru Pact") அல்லது தில்லி ஒப்பந்தம் ("Delhi Pact") என்பது 1950 ஏப்ரல் 8 ஆம் நாள் இந்தியப் பிரதமர் ஜவகர்லால் நேரு, மற்றும் பாக்கித்தான் பிரதமர் லியாகத் அலி கான் ஆகியோருக்கிடையில் சிறுபான்மையினரின் பாதுகாப்பு மற்றும் உரிமைகள் தொடர்பாக ஏற்றுக் கொள்ளப்பட்ட இருதரப்பு உடன்பாடு ஆகும். இந்தியப் பிரிவினையை அடுத்து, மேலும் பிரிவினைகளையும், கலவரங்களையும் தடுக்கும் பொருட்டு, தொடர்ந்து ஆறு நாட்கள் நடைபெற்ற உச்சக் கட்டப் பேச்சுவார்த்தைகளை அடுத்து இந்த உடன்பாடு எட்டப்பட்டது. இவ்வுடன்பாடு புது தில்லியில் கையெழுத்திடப்பட்டது. அகதிகள் எவ்வித இடைஞ்சல்களும் இன்றித் தமது உடைமைகளை விற்க அனுமதிக்கப்படல், கடத்தப்பட்டோர் விடுவிக்கப்படல், சூறையாடப்பட்ட பொருட்களை மீள ஒப்படைத்தல், கட்டாய மதமாற்றம் அங்கீகரிக்கப்படாமை, சிறுபான்மையினரின் உரிமைகள் பாதுகாப்பு ஆகிய முக்கிய உடன்பாடுகள் இரு தரப்புக்கும் இடையில் எட்டப்பட்டன.

இரு நாடுகளிலும் சிறுபான்மை ஆணைக்குழுக்கள் நிறுவப்பட்டன. கிழக்குப் பாக்கித்தானில் இருந்து (இன்றைய வங்காளதேசம்) இந்தியாவின் மேற்கு வங்கத்திற்கு ஒரு மில்லியனுக்கும் அதிகமான அகதிகள் இடம்பெயர்ந்தனர்.



</doc>
<doc id="247552" url="https://ta.wikipedia.org/wiki?curid=247552" title="மீப்பெரும் கருந்துளை">
மீப்பெரும் கருந்துளை

மீப்பெரும் கருந்துளை (supermassive black hole) என்பது பெரிய வகைக் கருந்துளைகளைக் குறிப்பது. இத்தகைய கருந்துளைகள் ஆயிரக்கணக்கான பில்லியன் சூரிய நிறையை உடையவை. இவை கிட்டத்தட்ட அனைத்துப் பெரிய விண்மீன் பேரடை மையப்பகுதிகளிலும் காணப்படுகின்றன. நமது பால் வழி விண்மீன் பேரடையில் தனுசு எ* வீண்மீனின் அமைவிடத்தில் மீப்பெரும் நிறை கருந்துளை இருப்பதாக நம்பப்படுகிறது.

மீப்பெரும் நிறை கருந்துளையின் பண்புகளை வைத்து இதைக் குறைந்த நிறை உடைய கருந்துளைகளிடமிருந்து வேறுபடுத்துகிறார்கள்.



</doc>
<doc id="247553" url="https://ta.wikipedia.org/wiki?curid=247553" title="ஆர்எக்ஸ்ஜெ1242-11">
ஆர்எக்ஸ்ஜெ1242-11

ஆர்எக்ஸ்ஜெ1242-11 (RX J1242-11) என்பது புவியிலிருந்து சுமார் 650 மில்லியன் ஒளியாண்டுகள் தூரத்தில் உள்ள நீள்வட்டவடிவமான விண்மீன் பேரடை ஆகும். எக்ஸ்எம்எம்-நியூட்டன் மற்றும் சந்திரா எக்ஸ்-கதிர் அவதான நிலையம் மேற்கொண்ட எக்சு-கதிர் அவதானிப்புகளின் படி, இந்த விண்மீன் பேரடையின் மையத்தில் 100 மில்லியன் சூரியத் திணிவுள்ள மீப்பெரும் நிறை கருந்துளை இருப்பதாகவும் அதன் பேரலைகளின் மூலம் அருகிலுள்ள விண்மீன் பாதிக்கப்பட்டுள்ளதும் தெரியவந்துள்ளது.இந்த கண்டுபிடிப்பு மீப்பெரும் நிறை கருந்துளை, விண்மீன்களை சிதைத்து அதில் சில பகுதிகளை ஈர்த்து விழுங்குவதற்கு ஆதாரமாக உள்ளது.


</doc>
<doc id="247554" url="https://ta.wikipedia.org/wiki?curid=247554" title="முத்ரா வங்கி">
முத்ரா வங்கி

முத்ரா வங்கி (Micro Units Development and Refinance Agency) (MUDRA Bank), 20,000 கோடி ரூபாய் முதலீட்டுடன், இந்தியாவில் உள்ள சிறு மற்றும் குறுந்தொழில் முனைவர்களின் தொழில் மேம்பாட்டிற்கும் மறுநிதி வசதிக்கும், பத்து இலட்சம் ரூபாய் வரை கடன் வழங்க, 8 ஏப்ரல் 2015 அன்று இதன் முதல் கிளையை, இந்தியப் பிரதமர் நரேந்திர மோடி புதுதில்லியில் துவக்கி வைத்தார்.. 

"பிரதம மந்திரி முத்ரா யோஜனா" திட்டத்தின் கீழ் "சிசு", "தருண்", "கிசோர்" என மூன்று வகையான திட்டங்கள் மூலம், ஐம்பதாயிரம் ரூபாய் முதல் பத்து இலட்சம் ரூபாய் வரை சிறு மற்றும் குறுந்தொழில் முனைவோர்க்கு கடன் வசதி வழங்கப்படுகிறது. 

முத்ரா வங்கி மூலம் சிறு மற்றும் குறுந் தொழில் உற்பத்தி நிறுவனங்கள், சிறிய வணிக கடைகள், பழம் மற்றும் காய்கறி விற்பனையாளர்கள், அழகு மையங்கள், வாகன ஓட்டிகள், நடைபாதை வணிகர்கள், கைவினைக் கலைஞர்கள், இளைஞர்கள், படித்தவர்கள் மற்றும் மகளிர் தொழில் முனைவோர் நிதியுதவி பெறலாம்.

தொடக்கத்தில் "சிட்பி வங்கியின்" (Small Industries Development Bank of India-SIDBI) துணை அமைப்பாக முத்ரா வங்கி இயங்கும். பின்னர் தன்னாட்சி நிதி நிறுவனமாக இயங்கும்.


</doc>
<doc id="247558" url="https://ta.wikipedia.org/wiki?curid=247558" title="கருட சேவை">
கருட சேவை

கருட சேவை அல்லது "கருட வாகன சேவை" என்பது வைணவத் தலங்களில் திருமால் கருட வாகனத்தில் எழுந்தருளும் நிகழ்வாகும். இந்நிகழ்வு வைணவக் கோயில்களின் பிரம்மோற்சவ விழாவில் நடைபெறுகிறது. 

திருமால் சீனிவாசனாக திருப்பதியில் இருந்த பொழுது, தான் வைகுண்டத்தில் இருந்ததைப் போல இங்கும் இருக்க ஆசை கொண்டார். அதனை அறிந்த கருடன், வைகுண்டத்தில் இருக்கும் ஏழு மலையையும் பெயர்த்து எடுத்து திருப்பதியில் சேர்த்தார். அங்கு திருமால் சீனிவாசனாக குடியிருக்கிறார். தான் ஆசைப்பட்டதை செய்த கருடனை தன்னுடைய வாகனமாக ஆக்கிக் கொண்டார். இதனை நினைவு படுத்தும் விதமாக திருப்பதியில் கருட சேவை பிரம்மோற்சவ திருவிழாவின் பொழுது நடத்தப்படுகிறது. தமிழ்நாட்டில் காஞ்சிபுரம், திருநாங்கூர், கும்பகோணம், தஞ்சாவூர் ஆகிய இடங்களில் கருட சேவை நடைபெறுகிறது.

காஞ்சிபுரம் நகரில் வருடத்திற்கு மூன்று முறை கருட சேவை கொண்டாடப்படுகிறது. வைகாசி பிரம்மோற்சவம், ஆனி மாதம், சுவாதி நட்சத்திரம் கூடிய பெரியாழ்வார் சாற்றுமுறை, ஆடி மாதம் பௌர்ணமி கஜேந்திர மோட்சம் ஆகிய விழாக்களின்போது கொண்டாடப்படுகிறது. கி.பி.15ஆம் நூற்றாண்டில் வாழ்ந்த சிலேடைப் புலவரான கவி காளமேகம், இந்த சேவையைக் கண்டதாகக் கூறுவர். 

நாகப்பட்டினம் மாவட்டத்திலுள்ள திருநாங்கூர் மற்றும் அதனைச் சுற்றியுள்ள 11 வைணவத் தலங்களிலிருந்தும் திருமால் கருட வாகனத்தில் கொண்டுவரப்பெற்று திருநாங்கூர் கோயிலில் 11 கருட சேவை தரிசனம் நடைபெறுகிறது. தை அமாவாசைக்கு மறுநாள் இந்நிகழ்வு நடைபெறுகிறது. இந்நாளின் இரவு 11 கருட வாகன சேவை நடைபெறுகிறது. வீதிகளில் உலா வந்த பிறகு அந்தந்த திருமால் கோயில்களுக்கு அவ்வாகனங்கள் செல்லுகின்றன. 

கும்பகோணத்தில் சித்திரை மாதம் வளர்பிறையில் அமாவாசைக்கு அடுத்து வருகின்ற 3ஆவது திதியான அட்சய திருதியையில் காலையில் இவ்விழா கொண்டாடப்பெறுகிறது. கும்பகோணத்திலுள்ள சார்ங்கபாணி, சக்கரபாணி, இராமஸ்வாமி, ராஜகோபாலஸ்வாமி, வராகப்பெருமாள், வெங்கட்ராயர் அக்ரகாரம் பட்டாபிராமர், மல்லுக தெரு சந்தான கோபாலகிருஷ்ணன், நவநீதகிருஷ்ணன், புளியஞ்சேரி வேணுகோபால சுவாமி, மேலக்காவேரி வரதராஜப்பெருமாள், நவநீதகிருஷ்ணன், சோலையப்பன் தெரு ராமசுவாமி ஆகிய 12 வைணவ கோயில்களைச் சேர்ந்த உற்சவப் பெருமாள் சுவாமிகள் கருட வாகனத்தில் புறப்பட்டு பெரிய கடைத் தெருவில் ஒரே இடத்தில் எழுந்தருளுகின்றனர். 

தஞ்சாவூரில் வைகாசி, ஆனி திங்களில் காலையில் கருட சேவை கொண்டாடப்பெறுகிறது. 1934 முதல் இக்கருட சேவை நடைபெற்று வருகிறது. மூன்று திவ்ய தேசப் பெருமாள் கோயில் உட்பட 24 கோயில்களைச் சேர்ந்த கோயில்களைச் சேர்ந்த உற்சவ மூர்த்திகள் வெண்ணாற்றங்கரையிலிருந்து புறப்பட்டு தஞ்சாவூர் கீழ வீதி, தெற்கு வீதி, மேல வீதி, வடக்கு வீதி ஆகிய வீதிகளில் எழுந்தருளுகின்றனர். கருட சேவைக்கு அடுத்த நாள் நவநீத சேவை கொண்டாடப்படுகிறது.


</doc>
<doc id="247559" url="https://ta.wikipedia.org/wiki?curid=247559" title="போலி அறிவியல்">
போலி அறிவியல்

போலி அறிவியல் ("Pseudoscience") என்பது அறிவியல் என பிழையாக அறிமுகப்படுத்தப்பட்ட, ஆனால் ஆதார அறிவியலுக்கு உடன்படாத, நம்பகமான சோதனைக்கு உட்பட்டிருக்காத அல்லது அறிவியல் அங்கீகாரமற்ற உரிமை வலியுறுத்தல், நம்பிக்கை அல்லது பயற்சியாகும். போலி அறிவியல் தெளிவற்ற, எதிர்மறையான, மிகைப்படுத்திக் கூறும் அல்லது ஆதார பூர்வமற்ற பாவனையின் தன்மையைக் கொண்டிருக்கும். அதாவது, தவறென மறுத்தலில் கடுமையான முயற்சியைவிட உறுதிப்படுத்தலில் ஓர் மிகு நம்பிக்கை, ஏனைய நிபுணர்களினால் மதிப்பீடலுக்கு திறந்த தன்மை அற்ற மற்றும் அறிவார்ந்த விளக்க வளர்ச்சிக் கொள்கைகளுக்கு முறையான நடைமுறையின் பொதுவான தன்மை இல்லாமை என்பனவாகும்.



</doc>
<doc id="247563" url="https://ta.wikipedia.org/wiki?curid=247563" title="திருப்பதி (பக்கவழி நெறிப்படுத்துதல்)">
திருப்பதி (பக்கவழி நெறிப்படுத்துதல்)

திருப்பதி என்ற தலைப்பினைத் தொடர்புடையக் கட்டுரை






</doc>
<doc id="247564" url="https://ta.wikipedia.org/wiki?curid=247564" title="மாதவ சதாசிவ கோல்வால்கர்">
மாதவ சதாசிவ கோல்வால்கர்

மாதவ சதாசிவ கோல்வால்கர் ("Madhav Sadashiv Golwalkar", 19 பிப்ரவரி 1906 - 5 சூன் 1973), குருஜி என்று அனைவராலும் அறியப்பட்டவர். ராஷ்ட்டிரிய சுயம்சேவக் சங்கத்தின் இரண்டாம் தேசியத் தலைவர். 

சதாசிவராவ் – லட்சுமிபாய் தம்பதியர்க்கு, 19 பிப்ரவரி 1906இல், நாக்பூர் மாவட்டம், ராம்டெக் நகரில் பிறந்தவர். 1926இல் நாக்பூர் ஹிஸ்லோப் கல்லூரியில் இளங்கலைப் படிப்பு முடித்து, வாரணாசி, பனாரஸ் இந்துப் பல்கலைக் கழகத்தில், அறிவியல் பட்ட மேற்படிப்பு பயின்றார். 

1928இல் பட்ட மேற்படிப்பு முடித்து, சென்னையில், தொடங்கிய கடல் உயிரினங்கள் தொடர்பாக ஆய்வுப் படிப்பினை, போதிய நிதியின்மை காரணமாக நிறைவு செய்யாது, பனாரஸ் இந்துப் பல்கலைக் கழகத்தின் விலங்கியல் துறையில் மூன்று ஆண்டுகள் விரிவுரையாளராகப் பணிபுரிந்தார். பின் 1935இல் நாக்பூரில் சட்டம் பயின்று வழக்கறிஞர் பட்டம் பெற்றார். 

பின்னர் நாக்பூரை விட்டு, மேற்கு வங்காளத்தின், முர்சிதாபாத்தில் உள்ள சரகச்சி ஆசிரமத்திற்குச் சென்று, சுவாமி இராமகிருஷ்ணரின் குருகுலத்தில், சுவாமி சுவாமி விவேகானந்தருடன் பயின்ற சுவாமி அகண்டானந்தரின் சீடரானார். சுவாமி அகண்டானந்தரின் அறிவுரைப்படி, துறவறம் மேற்கொள்ளாது, சமுக சேவையில் ஈடுபடுமாறு அறிவுறுத்தியதின்படி, 13 சனவரி 1937இல் கோல்வால்கர் நாக்பூருக்கு திரும்பினார். 

கோல்வால்கர், பனாரஸ் இந்துப் பல்கலைகலைக்கழகத்தில் பணியாற்றும் போது, ஆர் எஸ். எஸ் அமைப்பின் நிறுவனரும், அதன் முதல் தேசியத் தலைவருமான கே. பி. ஹெட்கேவருடன் நெருங்கிப் பழகியதன் காரணமாக, வாரணாசியில் சங்கத்தின் கிளையை அமைத்தார். 

பின்னர் நாக்பூரில் உள்ள ராஷ்ட்டிரிய சுயம்சேவக் சங்கத்தின் அதிகாரிகள் பயிற்சி முகாமில் கலந்து கொண்டார். 1939ஆம் ஆண்டில் ஆர் எஸ் எஸ் அமைப்பின் பொதுச் செயலர் ஆனார். கேசவ பலிராம் ஹெட்கேவரின் மரணத்திற்குப் பின் 1940ஆம் ஆண்டு முதல் 1973ஆம் ஆண்டு முடிய ஆர் எஸ் எஸ் அமைப்பின் தலைமை இயக்குனராக பணியாற்றினார் மகாதேவ சதாசிவ கோல்வால்கர்.

கோல்வால்கர், ஆர் எஸ் எஸ் அமைப்பின் தலைமை இயக்குனராக இருந்த காலத்தில், நாடு முழுவதும் அமைப்பின் கிளைகள் நிறுவப்பட்டது.

அடிக்குறிப்புகள்


</doc>
<doc id="247567" url="https://ta.wikipedia.org/wiki?curid=247567" title="புலன் புறத்தெரிவு">
புலன் புறத்தெரிவு

புலன் புறத்தெரிவு ("Extrasensory perception") அல்லது ஆறாம் அறிவு ("sixth sense") என்பது பெளதீக புலன் உணர்வின் ஊடாக தகவல் அறியப்படாது மனதினால் உணரப்படுதலைக் குறிக்கும். புலன் புறத்தெரிவு அல்லது ஆறறிவு என்பதற்கான ஆங்கிலப் பதம் ஜே. பி. ரைன் எனும் உளவியலாளரால் உள்வாங்கப்பட்டது. இவர் ஆறறிவு கொண்டவரின் திறமைகளான தொலை நுண்ணுணர்வு, புலன் கடந்த கேள்வி ஆற்றல், மனக்கண் தொலைக்காட்சி, மற்றும் அவர்களின் இம்மையூடான நடவடிக்கைகளான முன்னறிவு அல்லது முன்னறிவு ஆகியனவற்றைக் குறிக்கப்பயன்படுத்தினார். புலன் புறத்தெரிவு சிலவேளைகளில் ஆறாம் அறிவாகக் குறிக்கப்படுகின்றது. புலன் புறத்தெரிவு மீஇயற்கை இயற்காட்சி அல்லது மேலதிக உணர் புலப்பாடு எனவும் அர்த்தப்படுகின்றது.



</doc>
<doc id="247569" url="https://ta.wikipedia.org/wiki?curid=247569" title="பச்மரி உயிர்க்கோளக் காப்பகம்">
பச்மரி உயிர்க்கோளக் காப்பகம்

பச்மரி உயிர்க்கோளக் காப்பகம்(Pachmarhi Biosphere Reserve) என்பது இந்தியாவின் உயிர்க்கோளக் காப்பகமாகும். இந்தியாவின் மத்தியப் பிரதேசத்தில் போரி வனப்பகுதியில் 1862ஆம் ஆண்டு அறிவியல் முறைப்படி வனப்பாதுகாப்பு மற்றும் மேலாண்மை மேற்கொண்டதின் விளைவாக இந்தியாவில் முதன் முதலாக வனத்துறை நிறுவ அடிகோலிடப்பட்டது. அதன் பின்னர் 4,926 ச.கி.மீட்டரில் பரவியுள்ள இப்பகுதியினை 1999 ஆம் ஆண்டு பாதுகாக்கப்பட்ட பகுதியாக இந்திய அரசாங்கம் அறிவித்தது. 2009 இல் யுனெஸ்கோ இப்பகுதியினை உயிர்க்கோளக் காப்பகமாக அறிவித்தது. 

பச்மரி உயிர்கோளக் காப்பக மத்திய பிரதேசத்தில் ஹொசங்காபாத், பீட்டல், சிந்த்வாரா ஆகிய மாவட்டங்களில் பரவியுள்ளது. சாத்பூரா மலைத்தொடரில் இக்காப்பகம் அமைந்துள்ளது. போரி வன விலங்கு சரணாலயம் (485.72 ச.கி.மீ) பச்மரி வனவிலங்கு சரணலாயம்(417.87 ச.கி.மீ) மற்றும் சாத்புரா தேசியப்பூங்காவையும்(524.37ச.கி.மீ) 510 கிராமங்களையும் உள்ளடக்கியது. இக்காப்பகத்தில் உள்ள பாதல்கோட் என்ற பழங்குடியினக் குக்கிராமம் மாந்தரியல் வல்லுனர்களின் ஆய்வுக்கு உகந்ததாகத் திகழ்கிறது. சாத்பூரா தேசியப் பூங்கா இவ்வுயிர்க்கோளத்தின் மையமண்டலப் பகுதியிலும், மீதமுள்ள 4401.91 கி.மீ2 பகுதி போரி மற்றும் பச்மரி வனவிலங்கு சரணாலயங்கள் தாங்கல் மண்டலப் பகுதியிலும் அமைந்துள்ளன.

இங்கு பகுதி பசுமைமாறாக்காடுகள், வெப்பமண்ண்டல ஈரக்காடுகள் மற்றும் வறண்டநிலக் காடுகள், இலையுதிர்க்காடுகள் ஆகிய பலவகைக்காடுகள் காணப்படுகின்றன. டாவா, டென்வா, நைனி, வேகவதி, சோன்பத்ரா ஆகிய நர்மதை நதியின் கிளையாறுகள் இப்பகுதியில் ஓடுவதால் மாறுபட்ட வகையுடைய காலநிலையையும், மத்திய இந்தியாவிற்கே உரிய பலவகைத் தாவர வளங்களையும் உயிரினப் பல்தன்மை வளத்தையும் கொண்டுள்ளது.

தேக்கு, சால், மூங்கில் போன்ற மரவகைகள் இக்காப்பகத்தில் மிகுந்து காணப்படுகின்றன. இவ்வுயிர்க்கோளத்தில் 30 வகையான தாலோபைட்டுகள், 83 வகையான பாசிகள், 21 வகையான விதைகளற்ற தாவரங்கள் மற்றும் 7 வகையான பூவா தாவரங்கள் காணப்படுகின்றன. இது தாவரவியலாளர்களின் சொர்க்க பூமியாக விளங்குகிறது. விதைகளற்ற 71 தாவர வகைகளில், 48 வகையான பெரணிகள் காணப்படுகின்றன. நறுமணப் பொருட்கள் மற்றும் பல்வேறு வகையான மருத்துவத் தாவரங்களும் இங்கு காணப்படுகின்றன.

இக்காப்பகத்தில் 50 வகையான பாலூட்டிகள், 254 வகையான பறவைகள் மற்றும் 30 வகையான ஊர்வன போன்றவை இங்கு கண்டறியப்பட்டள்ளன. பாம்புதிண்ணிக் கழுகு, கருங்கழுகு, சிகப்பு காட்டுக்கோழி, மலபார் மலை மொங்கான், பறக்கும் அணில், கடமான், புள்ளிமான், காட்டெருமை, நரி, லங்கூர் குரங்கு, முள்ளம்பன்றி, காட்டுநாய், இந்திய ஓநாய், கழுதைப்புலி, சிறுத்தை மற்றும் புலி போன்ற விலங்கினங்கள் காணப்படுகின்றன.

இக்காப்பகத்திலுள்ள அனேக குகைகளில் காணப்படும் சுமார் 250 ஆண்டுகள் பழமையான பாறை ஓவியங்களிலிருந்து இங்கு பத்தாயிரம் ஆண்டுகளுக்கு முன் மனிதன் வாழ்ந்திருப்பதை அறிய முடிகிறது. இப்பாறை ஓவியங்கள் தற்போது கேட்பாரற்று அழிந்து வரும் தருவாயில் உள்ளது. பச்மரியைச் சுறறியுள்ள மலைகள் புனித சிவதலமாகக் கருதப்படுகின்றன.நாகபஞ்சமி மற்றும் மகாசிவராத்திரியின் பொழுது சுமார் 12,000க்கும் மேற்பட்ட சுற்றுலாப் பயணிகள் சிவனை தரிசிக்க வருகிறார்கள். 

அரிதான மூலிகை செடிகள் அகற்றுதல், உண்ணு போன்ற களைச்செடிகள் அதிகரிப்பு, மண்அரிப்பு, நீர்நிலைகள் தூர்ந்து போதல் மற்றும் வேட்டையாடுதல் போன்றவை பெரும் அச்சுறுத்தல்களாகும்.



</doc>
<doc id="247586" url="https://ta.wikipedia.org/wiki?curid=247586" title="தஞ்சைப் பெரிய கோயில் தேரோட்டம்">
தஞ்சைப் பெரிய கோயில் தேரோட்டம்

தமிழ்நாட்டில் தஞ்சாவூர் மாவட்டத்திலுள்ள தஞ்சாவூரில் உள்ள தஞ்சைப் பெரிய கோயிலின் தேரோட்டத் திருவிழா நூறாண்டுகளுக்குப் பிறகு சிறப்பாக நடைபெற்றது. பல ஆண்டுகளுக்குப் பிறகு நடந்த நிலையில் அதிக ஆர்வத்தோடு மக்கள் தேரோட்டத்தில் கலந்துகொண்டனர்.

இதற்கு முன்னர் தஞ்சாவூரில் தேரோட்டம் நடைபெற்றது குறித்து சில விவரங்களை அறியமுடிகிறது. கி.பி.18ஆம் நூற்றாண்டு முதல் அவ்விழா தொடர்பான நிகழ்வுகள்
பதியப்பட்டுள்ளன.

கி.பி.1776இல் 20,200 நபர்கள் இழுத்து தஞ்சாவூரில் தேர் உலா வந்தததாக ஆவணமொன்று தெரிவிக்கிறது. சரபோஜி மன்னர் காலத்தில் கி.பி.1813இல் நடைபெற்ற தேரோட்டத்தின்போது தேர் இழுப்பதற்காக 27,394 நபர்கள் பல தாலுக்காக்களிலிருந்தும் அழைக்கப்பட்டுள்ளனர். திருவையாறு (1900), பாபநாசம் (2800), கும்பகோணம் (3494),மாயவரம் (3484), திருவாரூர் (2920), மன்னார்குடி (4200), கீவளூர் (4500), நன்னிலம் (3200) என்ற நிலையில் தேருக்காக 26,494 நபர்களும், வாகனங்களுக்காக திருவையாற்றிலிருந்து 900 நபர்களுமாக மொத்தம் 27,394 நபர்கள் அப்பணியில் ஈடுபட்டுள்ளனர். 

1801இல் மன்னர் தேர் சக்கரங்களைப் புதுப்பிக்க 500 சக்கரம் வழங்கியுள்ளார். கி.பி.1801 மற்றும் கி.பி.1811இல் குறிக்கப்பட்டுள்ள சரபோஜி மன்னரின் மோடி ஆவணங்களில் அவ்வாண்டுகளில் தேரினை இழுப்பதற்காக 30150 சக்கரங்களைச் செலவு செய்ததாகக் குறிப்பிடப்பட்டுள்ளது. 
இம்மன்னர் தஞ்சை பெரிய கோவிலுக்கு 5 பெரிய தேர்களையும், 4 ராஜவீதிகளில் தேர்முட்டிகளையும் அமைத்தார். 1801இல் தேரில் சக்கரங்களைப் புதுப்பிக்க 500 சக்கரங்கள் (அக்காலத்தின் பண மதிப்பு) செலவிடப்பட்டதாகவும், 1801, 1811ஆம் ஆண்டுகளின் தொடர்புடைய ஆவணங்கள் அந்த ஆண்டுகளில் தேர்த் திருவிழா நடத்துவதற்காக 30,150 சக்கரங்கள் செலவிடப்பட்டதாகவும் மோடி ஆவணங்களில் பதிவு காணப்படுறது. 

பெரிய கோயிலில் தேரோட்டம் நடந்து, 100 ஆண்டுகளுக்கு மேலான நிலையில் தேரோட்டத்திற்கான ஏற்பாடுகள் மேற்கொள்ளப்பட்டன. தேர் கட்டுமானம் என்பது பல்வேறு நிலைகளைக் கடந்து நிறைவுற்றது. தேர் சிற்பங்கள் இலுப்பை மரத்தைக் கொண்டு செய்யப்படுகின்றன. ஆகம சாத்திரங்களின்படி சிற்பங்கள் உருவாக்கப்பட்டுள்ளன. 

தேரில் முதல் அங்கணம் அமைக்கும் பணியாக முதல் கட்ட பணியில், ஒன்றரை அடி உயரத்தில், 40 சிற்பங்களும், 2ம் கட்ட பணியில் இரண்டேகால் அடி உயரத்தில், 56 சிற்பங்களும், 3ம் கட்ட பணியில், ஒன்றரை அடி உயரத்தில், 56 சிற்பங்களும் செதுக்கப்பட்டன. இந்தத் தேரானது தரைமட்டத்தில் இருந்து சிம்மாசனம் மட்டம் வரை, பதினாறு அரை அடி உயரத்தில் தேர் அமைந்தது.

இரண்டாம் கட்ட பணி முடிவடைந்து, இறுதிக்கட்ட பணி நடந்து 
நிறைவுற்ற நிலையில் தேர் வெள்ளோட்டம் நடத்தப்பெற்றது. 

அதனைத் தொடர்ந்து தேருக்கு அச்சு பொருத்தும் பணி நிறைவுற்றது. பதினாறரை அடி உயரத்தில் அமைக்கப்படவுள்ள இந்தத் தேரில் மூன்று நிலைகள் பொருத்தப்பட்டன. 

அதிக எதிர்பார்ப்புடன் காணப்பட்ட இந்தத் தேர் பல சிறப்புக்கூறுகளைக் கொண்டு அமைந்திருந்தது. 

நூறாண்டுகளுக்குப் பின் 20.4.2015 அன்று தேரோட்டத்திற்கான வெள்ளோட்டம் திங்கட்கிழமை காலை 6.30 மணிக்கு மேல் தொடங்கியது. தேர் புறப்படும் முன்பாக, தேரில் இறைவனைக் குறிக்கும் வகையில் அமைந்துள்ள சிம்மாசனத்திற்குச் சிறப்பு பூஜை செய்யப்பட்டது. அதிகமான எண்ணிக்கையில் மக்கள் கலந்துகொண்டு ஆர்வத்துடன் தேரை இழுத்தனர். மேலவீதி விஜயராமர் கோவில் அருகில் இருந்து தேர் புறப்பட்டு வடக்கு ராஜவீதி, கீழராஜவீதி, தெற்கு ராஜவீதி வழியாக மேலவீதிக்குச் சென்றது. காலை 9.30 மணியளவில் மேலவீதியில் உள்ள நிலையைச் சென்றடைந்தது. 

புதிய தேர் செய்யப்படும் பணி மேலவீதியில் அமைந்துள்ள விஜயராமசாமி கோயில் எதிரில் உள்ள தேர்முட்டியில் நடைபெற்று நிறைவுற்றது. <br> தேரோட்டத்துக்கு பின் தேரை நிலைநிறுத்துவதற்காக மேலவீதியில் தெற்கு வீதி சந்திப்பின் அருகே உள்ள மற்றொரு பழைய தேர்முட்டி புனரமைக்கப்பட்டது. <br> அப்போது கடந்த 100 ஆண்டுகளுக்கு முந்தைய தேரின் 20 மரச்சக்கரங்கள், 15 தேர் நிறுத்திகள் ஆகியவை கிடப்பது தெரியவந்தது. 

தேரோட்டத்தின் முதல் நாளன்று (28.4.2015) கோயில் களை கட்ட ஆரம்பித்தது. முளைப்பாரி ஊர்வலமாக நடராஜர் மண்டபத்திலிருந்து மேள வாத்தியங்களுடன் கிளம்பி ராஜராஜன் வாயில்,கேரளாந்தகன் வாயில் வழியாக கோயில் வெளியே வந்தது. பக்தர்கள் அந்த ஊர்வலத்தில் கலந்து கொண்டு சென்றனர். 
29.4.2015 அன்று தேரோட்டத் திருவிழா சிறப்பாக நடைபெற்றது. தேரோட்ட நாளன்று தேர் காலை 5.15 மணிவாக்கில் பெரிய கோயிலிலிருந்து விநாயகர், சுப்பிரமணியர், தியாகராஜர் உடன் அம்மன், தனி அம்மன் மற்றும் சண்டிகேஸ்வரர் ஆகிய பஞ்சமூர்த்திகளும் புறப்பட்டு, சோழன் சிலை, சிவகங்கைப் பூங்கா வழியாக மண்டபம் வந்தடைந்தனர். கிளம்பத் தயாராக இருந்த தேரின் சிம்மாசனத்தில் இறைவனும் இறைவியும் வைக்கப்பட்டனர். காலை 6.15 மணிவாக்கில் சிறப்புப் பூஜைகள் செய்யப்பட்டு, கற்பூர ஆரத்தி எடுக்கப்பட்டு ஆயிரக்கணக்கான பக்தர்கள் வடம் பிடிக்க தேர் கிளம்பியது. அலங்கரிக்கப்பட்ட யானை அழகாக நடந்து வர விநாயகர், சுப்பிரமணியர் ரதங்கள் முன்னே செல்ல தியாகராஜர் - கமலாம்பாள் எழுந்தருளிய தேர் அசைந்து அசைந்து சென்றது.தேரின் முன்னர் தப்பாட்டம், கோலாட்டம், சிலம்பாட்டம் உள்ளிட்ட கலைகளை கலைஞர்கள் சிறப்பாக நிகழ்த்திக்கொண்டு வந்தனர். ஓதுவார்கள் தேவாரம் ஓத, மேள வாத்தியங்கள் இசைக்க தேர் அழகாக பவனி வந்தது. தேரை நீலோத்தம்மன், சண்டீகேசுவரர் ரதங்கள் பின்தொடர்ந்தன. கீழ்க்கண்ட இடங்களில் பக்தர்கள் சுவாமி தரிசனம் செய்வதற்கு வசதியாக தேர் நிறுத்தப்பட்டது. அவ்விடங்களில் பக்தர்கள் அளித்த தேங்காய்கள் உடைக்கப்பட்டன. தீபாராதனை காட்டப்பட்டது. 


மேற்கண்ட இடங்களில் சிறப்பாக பூஜைகள் நடைபெற்றன. நான்கு வீதிகளையும் சுற்றிய பின் தேர் மதியம் 1.45 மணியளவில் தேர்நிலையை வந்தடைந்தது.



</doc>
<doc id="247592" url="https://ta.wikipedia.org/wiki?curid=247592" title="ஆனி திருமஞ்சனம்">
ஆனி திருமஞ்சனம்

ஆனி திருமஞ்சனம் என்பது சிவாலயங்களில் நடராசருக்கு ஆனி மாதத்தில் அபிசேகம் செய்யப்படும் நாளாகும். ஆனி மாதம் உத்திர நட்சத்திரத்தன்று இந்நாள் கொண்டாடப்படுகிறது. சிதம்பரம் நடராசர் கோயிலில் ஆனி உத்திரத்திருவிழா கொண்டாடப்படுகிறது. இவ்விழாவில் ஆனி திருமஞ்சனத்தன்று நடராசருக்கு அபிசேகங்கள் செய்யப்படுகின்றன.


</doc>
<doc id="247594" url="https://ta.wikipedia.org/wiki?curid=247594" title="ராஷோமொன் (திரைப்படம்)">
ராஷோமொன் (திரைப்படம்)

'ராஷோமொன்' என்ற பெயர் காட்சிகள் நிகழும் இடமான கியோத்தோ நகர வாயிலைக் குறிப்பதாகும். 

வெவ்வேறு பாத்திரங்கள் ஒரே நிகழ்ச்சியின் முரணான, தன்முனைப்பான, வெவ்வேறு பிம்பங்களைக் கதையாக்கிக் கூறுவதாக அமையும் கதையுத்தி இத்திரைப்படத்தின் தனிச்சிறப்பாகக் கருதப்படுகிறது.ராஷோமொன் விளைவு என்ற சொல்லாடல் அன்றாட உலக நிகழ்வுகள் பற்றிய பற்பல பார்வையாளர்களின்/சாட்சிகளின் சாட்சியங்கள் முரணானத் தகவல்களைக் கொண்டிருக்கும் நிலையைக் குறிக்கும்.

உலக மேடையில் ஜப்பானிய மொழி திரைப்படங்களுக்கு அடையாளம் இத்திரைப்படத்தின் வாயிலாகக் கிடைத்ததாகக் கருதப்படுகிறது. 

1951-இல் வெனீஸ் திரைப்பட விழாவின் பொன் அரி விருது, 1952-இல் 24-ஆவது அகாதமி விருதுகளின் கௌரவ விருது உள்ளிட்டப் பல விருதுகளை வென்ற இப்படம், உலகின் தலைச்சிறந்தத் திரைப்படைப்புகளுள் ஒன்றாகக் கருதப்படுகிறது.
கிகோரி எனும் விறகுவெட்டி மற்றும் தபி ஹோஷி எனும் துறவி, ராஷோமொன் நகர வாயிலின் கீழ் பெருமழைக்கு ஒதுங்கி அமர்ந்திருக்கும் காட்சியில் இருந்து திரைப்படம் துவங்குகிறது. அப்போது அங்கு வந்து சேரும் மற்றோர் நபரிடம், அந்த இருவரும் தாங்கள் அன்று கண்ட குழப்பமான கதை ஒன்றைப் பற்றிக் கூறத் தொடங்குகின்றனர். கிகோரி, மூன்று நாட்களுக்கு முன் காட்டிற்கு மரம் வெட்ட சென்றபோது கொலை செய்யப்பட்ட ஒரு சாமுராயின் சடலத்தைக் கண்டதாகவும்; அக்காட்சி தந்த பயத்தில் பதறியடித்துக் கொண்டு ஓடி அதிகாரிகளிடம் இது குறித்துத் தெரியபடுத்தியதாகவும் கூறுகிறான். துறவியும், கொலை நடந்த அன்று தான் அச்சாமுராயும் , அவனது மனைவியும் பயணம் போனதைக் கண்டதாகக் கூறுகிறான். இருவரும் நீதிமன்றம் முன்பு சாட்சியம் தர அழைக்கப்பட்டிருந்தனர்; நீதிமன்றத்தில், பிடிபட்டக் கொள்ளையன் தஜோமாருவைக் இருவரும் சந்திக்கின்றனர். சாமுராயின் கொலைக்கும், அவனது மனைவியின் கற்பழிப்புக்கும் தானே பொறுப்பு என்று அந்தக் கொள்ளையன் கோருகிறான். 
தஜோமாரு, ஒரு பேர்போன வழிப்பறித் திருடன். பழைய வாள்களின் குவியல் ஒன்றைத் தான் கண்டதாகக் கூறி சாமுராயை ஏமாற்றி, அவனை மலைத்தடத்தில் இருந்து விலகச்செய்து, அவனை ஒரு மரத்தில் கட்டிப்போட்டதாகவும், அங்கு சாமுராயின் மனைவியை இழுத்து வந்ததாகவும் கூறுகிறான். அவள் முதலில் குறுவாள் கொண்டு தன்னைத் தற்காத்துக் கொள்ள முயன்றதாகவும், ஆனால் கொள்ளையன் அவளை கொஞ்சம் கொஞ்சமாக மயக்கி அவளைப் புணர்ந்ததாகவும் கூறுகிறான். இதனால் நேர்ந்த அவமானத்தை உணர்ந்த அவள், அவளைப் பழியில் இருந்தும் அவமானத்தில் இருந்தும் காக்க கொள்ளையனை தன் கணவனான சாமுராயோடு ஒற்றைக்கு ஒற்றையாகச் சண்டையிடுமாறு வேண்டுவதாகக் கூறுகிறான். மேலும் இருவரும் பெருவீரத்துடனும் உக்கிரமாகவும் போரிட்டதாகவும், இறுதியில் தானே வென்றதாகவும் தஜோமாரோ கூறுகிறான். எனினும் அவள் மிரண்டு ஓடி விடுவதாகக் கூறுகிறான். மனைவி கையில் இருந்த விலை உயர்ந்த குறுவாளைப் பற்றிய கேள்விக்கு, அவன் அன்று நிகழ்ந்த குழப்பங்களுக்கிடையில் அதனைக் கவனிக்கத் தவறியதாகக் கூறுகிறான்; அப்படி தவறியது முட்டாள்தனம் என்றும் நொந்துகொள்கிறான்.

சாமுராயின் மனைவி வேறோர் கதையை நீதிமன்றத்தில் கூறுகிறாள். தன்னைக் கற்பழித்தபின் தஜோமாரு சென்றுவிடுவதாகக் கூறுகிறாள். அவள், தன் கணவனிடம் தன்னை மன்னிக்குமாறு மன்றாடியதாகவும், அவனோ உண்ர்ச்சிகளின்றி அவளை வெறித்து நோக்கிக்கொண்டிருந்ததாகவும் கூறுகிறாள். அவள் அவனது கட்டவிழ்த்து விட்டு, தன்னைக் கொன்றுவிடுமாறு வேண்டியதாகவும் கூறுகிறாள். இருந்தும் அவன் வெறுப்புடன் அவளை வெறித்து நோக்கிய வண்ணமே இருந்ததாகவும், அந்த பார்வையின் வாட்டலைத் தாங்க முடியாமல் கையில் வைத்திருந்த குறுவாளோடு தான் மயங்கியதாகவும் கூறினாள். கண்விழித்தபோது கணவன் மார்பில் குறுவாள் பாய்ந்து இறந்து கிடந்ததாகக் கூறினாள். தானும் பலமுறை தற்கொலைக்கு முயன்று தோற்றதாகவும் கூறினாள்.

இறந்துபோன சாமுராயின் கதையை அவனது ஆவியைத் தன் உடலில் ஏற்ற சூன்யக்காரி மூலமாக நீதி மன்றம் அறிகிறது. தஜோமாரு தன் மனைவியைக் கற்பழித்த பின், அவளைத் தன்னோடு வருமாறு கேட்டதாக சாமுராய் கூறுகிறான். அவனது அழைப்பை ஏற்ற அவள், தஜோமாருவிடம் அவளது பங்கம் தீர சாமுராயைக் கொன்றுவிடுமாறு அவள் வேண்டியதாகக் கூறுகிறான். இதனைக் கேட்டு அதிர்ச்சி அடைந்த தஜோமாரு அவளைப் கொன்றுவிட வாய்ப்ப தருவதாக சாமுராய் கூறுகிறான். இந்த வார்த்தைகளுக்கே அவனது குற்றத்தை மன்னிக்கத் தான் ஆயத்தமாக இருந்ததாகவும் கூறுகிறான். அவள் அங்கிருந்து தப்பிவிட, அவளை பிடிக்க முயன்று தோற்று திரும்பும் தஜோமாரு தன்னை விடுவித்ததாகக் கூறுகிறான். பின்னர் மனைவியின் குறுவாள் கொண்டு தான் தற்கொலை செய்துகொண்டதாகவும், அதன் பின்னர் யாரோ அக்குறுவாளை தன் மாரிலிருந்து நீக்கியதாகவும் கூறுகிறான்.

மீண்டும் ராஷோமொன் வாயிலில் (வழக்கு விசாரனை முடிந்த நிலையில்) விறகுவெட்டி அந்த மூன்று கதைகளுமே பொய் என்று மழைக்கு ஒதுங்கிய மூன்றாமவனிடம் கூறுகிறான். உண்மையில் தான் அந்தக் கற்பழிப்பையும் கொலையையும் கண்டதாகவும், தனக்கும் இந்த வழக்கிற்கும் நெருங்கிய தொடர்பை தவிர்க்க விரும்பி முழு உண்மையையும் கூறவில்லை என்று தெரிவிக்கிறான். அவனது கூற்றுப்படி, தஜோமாரு சாமுராயின் மனைவியைத் தன்னை மணந்து கொள்ளுமாறு வேண்டியதாகவும், அவள் அதற்கு இணங்க மறுத்துவிட்டு, சாமுராயை விடுவித்ததாகவும் கூறுகிறான். முதலில், சாமுராய் தஜோமாருவிடம் சண்டையிட மறுத்ததாகவும், ஒரு கலங்கமானவளுக்காகத் தன் உயிரைப் பணயம் வைக்க விருப்பமில்லை என்றும் கூறியதாகவும் கூறுகிறான். இதனைக் கேட்ட சாமுராயின் மனைவி இருவரையும் கடுமையாக வசைபாடியதாகவும், இருவரும் உண்மையான ஆண்களே இல்லை என்றும், உண்மையான ஆண்மகன் ஒரு பெண்ணின் காதலுக்காக உயிரையும் மதிக்க மாட்டார்கள் என்றும் ஏசியதாகக் கூறுகிறான். இந்தத் தூண்டுதலின் பேரில் இருவரும் சற்று கலவரத்தோடும் பயத்தோடும் தங்கள் வாளை ஏந்தி சண்டையிடத் தொடங்குகின்றனர். அவர்களின் சண்டை தஜோமாரு கூறியதுபோல் வீரமாகவோ உக்கிரமாகவோ இல்லை என்றும் பரிதாபமாக இருந்ததாகக் கூறுகிறான். இறுதியில் அதிர்ஷ்ட்ட வசமாகவே தஜோமாரு சாமுராயைக் வெல்லுவதாகக் கூறுகிறான். சற்றுத் தயக்கத்திற்குப் பின்னரே உயிக்கு மன்றாடும் சாமுராயைக் கொல்லுகிறான். அவளும் அச்சத்தில் அவ்விடத்தை விட்டு ஓடிவிடுகிறாள். தஜோமாருவாலும் அவளைப் பிடிக்க முடிவதில்லை; அவன் சாமுராயின் வாளை எடுத்துக்கொண்டு ஓடிவிடுகிறான்..

வாயிலில் கிகோரி கதை சொல்லிக்கொண்டிருக்கும்போது, அங்கு ஒரு குழந்தையின் அழுகுரல் கேட்கிறது. தேடிப்பார்க்கையில் கூடையில் ஒரு குழந்தை கைவிடபட்டுக் கிடப்பது தெரிகிறது. கூடையில் குழந்தையோடு வைக்கப்பட்டிருக்கும் தாயத்தையும், ஆடையயும் மூன்றாமவன் எடுத்துக்கொள்கிறான். இச்செயலை விறகுவெட்டி கடிந்துகொள்ள, மூன்றாமவன் விறகுவெட்டியை நிந்திக்கிறான். மேற்கூறப்பட்டக் கதைகளில் தொலைந்த குறுவாளை விறகுவெட்டி தான் எடுத்து கொண்டான் என்பதைப் புரிந்து கொண்ட மூன்றாமவன், அவனைக் கொள்ளையன் என்று பழிக்கிறான். அவன், எல்லோரும் சுயநலத்தினாலேயே உந்தப்படுகிறார்கள் என்றும் கூறிவிட்டு அவ்வாயிலை விட்டுச் செல்கிறான்.

துறவி மனிதத்தின்மீது வைத்திருந்த நம்பிக்கையை, அன்று அவன் கண்ட பொய் புரட்டுகள், குழையச் செய்கின்றன. கிகோரி துறவி கையில் இருக்கும் குழந்தையை அணுகும்போதுதான் அவன் உணர்வு மீள்கிறது. துறவிக்கு கிகோரியின் நோக்கத்தின் மீது சந்தேகம் தோன்ற குழந்தையைத் தர மறுக்கிறான். கிகோரி தன் வீட்டில் ஏற்கனவே தனக்கு ஆறு குழந்தைகள் இருப்பதாகவும், அவர்களோடு, இந்தக் குழந்தையையும் பார்த்துக்கொள்வதாக உத்தேசிப்பதாகவும் கூறுகிறான். இந்த செய்தி கிகோரி அந்த குறுவாளைத் திருடியதைப் புதிய கோணத்தில் காட்டுகிறது. துறவி மனிதத்தின் மீது தனக்கிருக்கும் நம்பிக்கையை கிகோரி உறுதிபடுத்துவதாகக் கூறி, குழந்தையை அவனிடம் ஒப்படைக்கிறான். கிகோரி குழந்தையோடு வீடு திரும்புகிறான்; மழை ஓய்கிறது; கதைத் துவக்கத்தில் இருண்டிருந்த வானம், மேகங்கள் களைந்து சூரிய ஒளி நிறைகிறது. இவ்வாறு படம் நிறைவு பெறுகிறது.





</doc>
<doc id="247597" url="https://ta.wikipedia.org/wiki?curid=247597" title="நந்தாதேவி உயிர்க்கோளக் காப்பகம்">
நந்தாதேவி உயிர்க்கோளக் காப்பகம்

நந்தாதேவி உயிர்க்கோளக் காப்பகம் (Nandadevi Biosphere Reserve) இந்தியாவின் வடக்கு எல்லையான இமயமலையின் உத்தரகண்ட் மாநிலத்தின் கார்வால் பகுதியில் அமைந்துள்ளது. 1988ஆம் ஆண்டு உயிர்க்கோளக் காப்பகமாக அறிவிக்கப்பட்டது. நந்தா தேவி தேசியப் பூங்கா மற்றும் உலகப் பாரம்பரியக் களங்களுள் ஒன்றான மலர்ப் பள்ளத்தாக்கு தேசியப் பூங்கா ஆகியவற்றை மையமண்டலங்களாக உள்ளடக்கி 5860 ச.கி.மீட்டரில் பரவியுள்ளது. இந்தியாவில் உயிர்ப்புவியியல் மண்டலங்களில் இமயமலை மண்டலத்தில் இக்காப்பகம் காணப்படுகிறது. உலகப் பாரம்பரியப் பகுதியாக 1992ஆம் ஆண்டு யுனெஸ்கோவால் அறிவிக்கப்பட்டது.

நந்தாதேவி சிகரம் உட்பட தானகிரி, சங்பேங், திரிசூல் போன்ற பலசிகரங்கள் இங்கே காணப்படுகின்றன. உத்ராஞ்சல் மாநிலத்தின் சமோலி, பித்தரோகார் மற்றும் பாகேஸ்வர் போன்ற மாவட்டங்களில் இக்காப்பகம் பரவியுள்ளது. கார்வால் இமயமலைப் பகுதியில் உள்ள சமோலி மாவட்டத்தில் காப்பகத்தின் முக்கியப் பகுதிகள் பரவியுள்ளன. மக்கள் பொதுவாக விறகு, தீவனம், மரதடி மற்றும் இலைகளுக்காக இக்காப்பகத்தைச் சார்ந்துளளனர். பாரம்பரிய மருத்துவ முறைகளில் பல மூலிகை தாவரங்கள் பயன்படுகின்றன.நந்தா தேவி தேசியப் பூங்கா அதன் எளிதில் அடையமுடியாத தன்மை காரணமாக அப்படியே பாதுகாக்கப்படுகிறது.பூப்பள்ளத்தாக்கு தேசியப்பூங்கா அதன் தனித்தன்மையுடைய ஆல்பைன் மலர்கள் நிறைந்த மலர்ப்படுகை காரணமாக மிகச்சிறப்பான இயற்கை அழகுடன் விளங்குகிறது. 
வெப்பமண்டலக்காடு, பகுதி உயர்மலைக்காடு, உயர்மலைக்காடு மற்றும் பனிபடர்ந்த பல காடுவகைகளை உள்ளடக்கிய இக்காப்பகத்தில் இந்திய தாவரவியல் ஆய்வுத்துறையால் 800 தாவர இனங்கள் கண்டறியப்பட்டுள்ளன.
இந்திய விலங்கியல் ஆய்வுத்துறை மற்றும் பிற ஆராய்ச்சியாளர்களால் 18 வகையான பாலூட்டிகளில் 7 இனங்களும், 200 வகை பறவைகளில் 8 இனங்களும் அழியும் தருவாயில் உள்ள விலங்கினங்கள் இங்கு உள்ளன. பனிச்சிறுத்தை, கருங்கரடி, கஸ்தூரிமான் மற்றும் இமாலய வரையாடு போன்ற பாலூட்டிகள் காணப்படுகின்றன.

இக்காப்பகத்தில் ஏழ்மையான மக்களே வாழ்ந்து வருகின்றனர். நகரங்களிலிருந்து வெகுதொலைவில் வாழ்வதால் கல்வியறிவு விகிதம் மிகக் குறைவாகவும் சொந்தமாக நிலம் வைத்திருப்போர்கள் குறைவாகவும் உள்ளனர். அவர்களுக்கென்று தனித்த கலாச்சாரம், பாரம்பரியம் மற்றும் மத நம்பிக்கைகளை கொண்டுள்ளனர். வேளாண்மையும் ஆடுவளர்ப்பும் முக்கிய தொழில்களாகும். புதியா பழங்குடியினர் 1962ஆம் ஆண்டுக்கு முன்னர் திபெத்தியர்களுடன் பண்டமாற்று வியாபார முறையில் சிறந்து விளங்கினர்.

மருத்துவத்திற்காக அழிந்து வரும் தாவர இனங்களை மிகுதியாக பயன்படுத்துதல், காட்டுத்தீ, வேட்டையாடுதல் மற்றும் சுற்றுலாப்பயணிகள் வருகை போன்றவை இச்சூழலமைப்பிற்கு அச்சுறுத்தல்களாகும்.



</doc>
<doc id="247613" url="https://ta.wikipedia.org/wiki?curid=247613" title="2015 திருப்பதி வனப்பகுதி படுகொலைகள்">
2015 திருப்பதி வனப்பகுதி படுகொலைகள்

2015 திருப்பதி வனப்பகுதிப் படுகொலைகள் என்பது ஏப்பிரல் 7, 2015 அன்று ஆந்திரப்பிரதேசத்தில் உள்ள சேசாசலம் வனப்பகுதியில் செம்மரக் கடத்தல் குற்றவாளிகள் என்று கூறப்பட்டு 20 பேர் ஆந்திரப்பிரதேசத்தில் புதிதாக உருவாக்கப்பட்ட கடத்தல் தடுப்புப் படையினரால் கொல்லப்பட்ட சம்பவத்தைக் குறிக்கிறது.

படுகொலை நடைபெற்ற சேசாசலம் மலைப்பகுதி சித்தூர் மாவட்டத்தில் இருப்பதால் சித்தூர் வனப்பகுதிப் படுகொலைகள் எனவும் அறியப்படுகிறது. சேசாசலம் மலைப்பகுதி சித்தூர் கடப்பா மாவட்டங்களில் பரவியுள்ளது. திருமலை பகுதியும் சேசாசலம் மலைப்பகுதியை சார்ந்தது.

தமிழகத்தைச் சேர்ந்த சுமார் 200 க்கும் மேற்பட்ட மரம்வெட்டும் தொழிலாளர்கள் சேசாசலம் வனப்பகுதியில் உள்ள ஈத்தலகுண்டா பகுதியில் மரம் வெட்டுவதாக அறிந்து வனத்துறையினர் அங்கு சென்றனர். வனத்துறையினர் மீது கோடாரி, கற்களால் அத்தொழிலாளர்கள் தாக்கியதாகவும், அதனால் தற்காத்துக்கொள்ள வேண்டி துப்பாக்கிச் சூடு நடத்தப்பட்டதாகவும் காவல்துறை அறிவித்தது. துப்பாக்கிச் சூட்டில் 20 பேர் பலியாகினர். அனைவரும் தமிழகத்தைச் சேர்ந்தவர்கள்.

இந்த காவல்துறை மோதல் கொலைகள் போலியாக நடத்தப்பட்ட நாடகம் என்று குற்றம் சாட்டப்படுகிறது.


நீதிமன்றம் இயற்கையான மரணமில்லாத போது ஏன் இந்திய தண்டனைச் சட்டம் 302 பதிவு செய்யப்படவில்லை என்று கேட்டு மாநில அரசை திங்கள் கிழமைக்குள் பதிவு செய்யுமாறு கேட்டுள்ளது. மனித உரிமை ஆர்வலர்கள் இறந்தவர்களின் நெஞ்சிலும் தலையிலும் மட்டும் குண்டு பாய்ந்திருப்பது காவல் துறையின் கூற்றை ஐயம் கொள்ள வைக்கிறது என்றும் பல உடல்கள் தீக்காயத்துடன் உள்ளதாகவும் கூறுகிறார்கள். ஏழு பேர் பேருந்தில் இருந்து ஆந்திர பிரதேச காவல் துறையால் அழைத்துவரப்பட்டு கொல்லப்பட்டார்கள் என்று அப்பேருந்தில் அவர்களுடன் பயணித்தவர் கூறுகிறார்.

8 பேர் கொண்ட உண்மை அறியும் குழு இறந்தவர்களின் உடல்கள் கடுமையாக சித்தவரைக்கப்பட்டு சிதைக்கப்பட்டுள்ளன என்றனர். அக்குழுவில் உள்ள சத்தியேந்தர பால் ஐந்து ஆண்டுகளில் நூற்றுக்கணக்கான வழக்குகளை பார்த்துள்ளதாகவும் இதைப் போல் மனிததன்மையற்ற கொலைகளை பார்த்ததில்லை என்று கூறினார். தற்காப்புக்காக சுட்டதற்கான அறிகுறி எதுவும் இல்லை என்றும் இது மோசமான திட்டமிடப்பட்ட படுகொலை என்றும் அவர் கூறினார். உண்மை அறியும் குழுவில் வந்த பலரும் இது திட்டமிடப்பட்ட படுகொலை என்று கூறினர்.

அரசநத்தம், கருத்தம்பட்டி, ஆலமரத்து வளவு தர்மபுரி மாவட்டம் சித்தேரி மலை பகுதியை சேர்ந்தது. கலசப்பாக்கம் திருவண்ணாமலைக்கு அருகிலுள்ளது. மேல்குப்சானூர் நெம்மியம்பட்டு ஊராட்சிக்குட்பட்டது.


இந்த சம்பவத்தில் மனித உரிமை மீறல் உள்ளதா என்பது குறித்து நம்பகமான விரைவான விசாரணை மேற்கொள்ளப்பட வேண்டும் என்று ஆந்திரப்பிரதேச முதல்வருக்கு தமிழக முதல்வர் ஓ. பன்னீர்செல்வம் கடிதம் எழுதியுள்ளார். மேலும் கொல்லப்பட்டவர்களின் குடும்பத்திற்கு தலா 3 இலட்ச ரூபாய் முதலமைச்சர் நிவாரண நிதியிலிருந்து வழங்க உத்தரவிடப்பட்டுள்ளது.





</doc>
<doc id="247614" url="https://ta.wikipedia.org/wiki?curid=247614" title="திருமலை திருப்பதி தேவஸ்தானம்">
திருமலை திருப்பதி தேவஸ்தானம்

திருமலை திருப்பதி தேவஸ்தானம் என்பது திருப்பதி வெங்கடாசலபதி கோயிலினை நிர்வாகம் செய்கின்ற அமைப்பாகும். இது ஆந்திர மாநிலத்தில் திருமலை பகுதியில் அமைந்துள்ளது. இவ்வமைப்பு திருப்பதி கோயிலின் சேவைகள், தரிசனங்கள், சேவை கட்டணம் நிர்ணயித்தல், ஆலயத்திற்கு வரும் பக்தர்களுக்கு தங்குமிட வசதிகள் போன்றவற்றினை செய்கின்றன.

1932 ஆம் ஆண்டு மதராஸ் அரசாங்கத்தால் திருமலை திருப்பதி தேவஸ்தானம் அமைப்பு உருவாக்கப்பட்டது. இந்த அமைப்பு 12 கோயில்களை பரமாரிக்கிறது, இதற்காக 14000 பணியாளர்களை நியமனம் செய்துள்ளது. 




</doc>
<doc id="247618" url="https://ta.wikipedia.org/wiki?curid=247618" title="எழுத்துமொழி">
எழுத்துமொழி

எழுத்துமொழி ("written language") என்பது, மொழி ஒன்றின் எழுத்துமூல வெளிப்பாடு ஆகும். எழுத்துமொழி மனிதனுடைய கண்டுபிடிப்பு. அதனால், ஒருவருக்கு எழுத்துமொழியைக் கற்றுக்கொடுக்க வேண்டும். மாறாக, சிறுவயதிலேயே பிறர் பேசுவதைக் கவனித்துத் தாங்களாகவே மனிதர் பேச்சுமொழியைக் கற்றுக்கொள்கின்றனர். வழக்கில் உள்ள எல்லா மொழிகளுக்கும் பேச்சுமொழி உண்டு. ஆனால், எழுத்துமொழி எல்லா மொழிகளுக்கும் இருப்பதில்லை. 

இயற்கை மொழிகளுள் எழுத்துமொழியை மட்டுமே கொண்ட மொழி எதுவும் கிடையாது. ஆனால், பேச்சுவழக்கு இல்லாதொழிந்து இறந்த மொழி ஒன்றில், எழுத்துமுறை பிழைத்திருக்குமானால், அம்மொழி எழுத்துமொழியை மட்டுமே கொண்டிருக்கக்கூடிய வாய்ப்பு உண்டு.

பரந்த நிலப்பரப்பில் வழங்கும் ஒரு மொழியின் பேச்சுமொழி, சமூகம், தொழில்முறை, சூழல் என்பவற்றுக்கு ஏற்ப பல்வேறுபட்டுக் காணப்படும். இவற்றுள் அரசியல், வணிகம், பொருளாதாரம் முதலிய துறைகளில் ஆதிக்கம் பெற்று விளங்கும் பகுதிக்குரிய பேச்சுமொழியைப் பிற பகுதியினரும் புரிந்துகொள்ளும் வாய்ப்பு ஏற்படுவதால், அப்பேச்சுமொழியே தகுமொழி (standard dialect) என்னும் நிலையை அடையும். எழுத்துமொழி பெரும்பாலும் இத்தகுமொழியை அடிப்படையாகக் கொண்டே அமையும். ஆனாலும் பல்வேறு காரணங்களால் பிற கிளைமொழியின் வழக்குகளும் எழுத்துமொழியில் இடம்பெறுவது உண்டு.

பேச்சுமொழியுடன் ஒப்பிடும்போது, எழுத்துமொழி மிக மெதுவாகவே மாற்றமடைகின்றது. இவ்விரண்டுக்கும் இடையே பெரிய அளவில் வேறுபாடு இருக்கும்போது அது இரட்டைவழக்கு (diglossia) எனப்படுகிறது. தமிழ் மொழி இரட்டைவழக்கு மொழிக்கு ஒரு எடுத்துக்காட்டு ஆகும். தமிழில் எழுத்து வழக்கும், பேச்சு வழக்கும் மிகப்பழைய காலம் முதலே ஒன்றாக இருந்ததில்லை. தொல்காப்பியர் இவற்றைச் செய்யுள் வழக்கு, உலக வழக்கு எனக் குறிப்பிட்டுள்ளார்.




</doc>
<doc id="247619" url="https://ta.wikipedia.org/wiki?curid=247619" title="சங்கப் பரிவார்">
சங்கப் பரிவார்

சங்கப் பரிவார் (Sangh Parivar) (மொழிபெயர்ப்பு: சங்கங்களின் குடும்பம்) என்பது இந்து தேசியவாத கொள்கைகள் கொண்ட அமைப்புகளின் குடும்பம் எனப் பொருள். ராஷ்டிரிய சுயம்சேவக் சங்க நிர்வாகிகள் அல்லது அதன் கொள்கைகளை ஏற்றுக் கொண்டவர்கள் உருவாக்கி நடத்தும் அமைப்புகளை சங் பரிவார் அல்லது சங்கக் குடும்பம் என்று அழைப்பர். 
சங்கப் பரிவாரில் அங்கம் வகிக்கும் அமைப்புகள் ராஷ்ட்டிரிய சுயம்சேவக் சங்கத்தின் ஆதரவு மற்றும் வழிகாட்டுதலின்படியும் செயல்படுகின்றன.


இந்து தேசியம் மற்றும் இந்துத்துவா கொள்கைகள் கொண்ட, அரசியல், தொழில், பொருளாதரம், சமுகப் பணி, மகளிர் முன்னேற்றம், சமயம், கல்வி, சமுகம் மற்றும் இன மேம்பாடு, ஊடகம் போன்ற துறைகளில் செயல்படும் இந்துத்துவா அமைப்புகள் சங்கப் பரிவாரத்தின் உறுப்பினர்களாக கருதப்படுகின்றனர்.

















</doc>
<doc id="247637" url="https://ta.wikipedia.org/wiki?curid=247637" title="மலையப்ப சுவாமி">
மலையப்ப சுவாமி

மலையப்ப சுவாமி என்பது ஆந்திர மாநிலத்திலுள்ள திருப்பதி வெங்கடாசலபதி கோயிலின் தற்போதைய உற்சவர் ஆவார். பிரம்மோட்சவம் போன்ற விழாக்களில் மலையப்ப சுவாமி ஸ்ரீதேவி, பூதேவி உற்வச மூர்த்திகளுடன் கோயிலினை வலம் வருகிறார். மலையப்ப சுவாமி சிம்ம வாகனம், பெரிய சேஷ வாகனம், சிறிய சேஷ வாகனம் போன்ற வாகனங்களில் திருப்பதி நான்கு மாட வீதிகளில் வலம் வருகிறார். 


</doc>
<doc id="247641" url="https://ta.wikipedia.org/wiki?curid=247641" title="இலங்கையின் மாகாண கொடிகள்">
இலங்கையின் மாகாண கொடிகள்

இலங்கையின் மாகாணங்கள் என்பது ஒரு உள்ளூராட்சி அமைப்பாகும். இதன்படி இலங்கை 9 மாகாணங்களாகப் பிரிக்கப்பட்டுள்ளது. 9 மாகாணங்களும் தனித்தனி மாகாண சபைகளின் கீழ் நிர்வகிக்கப்படுகிறன. இதில் 9 மாகாணங்களும் தமக்கென ஒரு கொடியினை கொண்டுள்ளன அவற்றின் பட்டியல் கீழே குறிப்பிடப்பட்டுள்ளது. இலங்கையின் மாகாண கொடிகள் 1987 இல் அறிமுகப்படுத்தப்பட்டன. வடகிழக்கு மாகாணக் கொடி 1988 இல் அறிமுகப்படுத்தப்பட்டது. 2007 இல் வடகிழக்கு மாகாணம் வட மாகாணம், கிழக்கு மாகாணம் என இரண்டாகப் பிரிக்கப்பட்டதும், இரு புதிய கொடிகள் உருவாகின.

இவற்றில் பல கொடிகள் பண்டைய சிங்களக் கொடிகளின் அல்லது சின்னங்களின் அடிப்படையில் அப்பகுதியைப் பிரதிநிதித்துவப்படுத்தும்படி அமைந்துள்ளன.


</doc>
<doc id="247642" url="https://ta.wikipedia.org/wiki?curid=247642" title="கும்பல்கர்க் கோட்டை">
கும்பல்கர்க் கோட்டை

கும்பல்கர்க் கோட்டை ("Kumbhalgarh Fort") இந்தியாவின் இராச்சசுத்தான் மாநிலத்தில் இருக்கும் மலைக்கோட்டைகளுள் ஒன்றாகும்.
15 ம் நூற்றாண்டில் [ராணா கும்பா என்ற மேவார் மன்னர் கட்டிய இக்கோட்டை உறுதியான கல் கட்டுமானங்களுக்குப் பெயர் பெற்றது. உலகின் மிக நீளமான சுவர்களில் இரண்டாவதான இதனை உலக பாரம்பரியக் குழு உலக பாரம்பரிய சின்னமாக அறிவித்துள்ளது.



</doc>
<doc id="247643" url="https://ta.wikipedia.org/wiki?curid=247643" title="ரிச்சி பெனோட்">
ரிச்சி பெனோட்

ரிச்சார்ட் "ரிச்சி" பெனோட் ("Richard "Richie" Benaud", 6 அக்டோபர் 1930 – 10 ஏப்ரல் 2015) ஆத்திரேலியத் துடுப்பாட்ட வீரர். 1964 ஆம் ஆண்டில் பன்னாட்டுத் துடுப்பாட்டத்தில் இருந்து ஓய்வு பெற்ற பின்னர் இவர் பிரபலமான ஒரு துடுப்பாட்ட வர்ணனையாளரானார்.

தேர்வுத் துடுப்பாட்ட பல்துறை வீரரான ரிச்சி பெனோட், 1950களின் ஆரம்பத்தில் துடுப்பாட்ட அரங்கில் பின்தங்கியிருந்த ஆத்திரேலியத் துடுப்பாட்ட அணியை 1960களின் ஆரம்பத்தில் மீண்டும் மேனிலைக்குக் கொண்டு வந்ததில் பெரும் பங்காற்றினார். 1958 ஆம் ஆண்டில் ஆத்திரேலியத் துடுப்பாட்ட அணியின் தலைவராக 1964 ஆம் ஆண்டில் இளைப்பாறும் வரையில் பணியாற்றினார்.


2013 அக்டோபரில் சிட்னியின் கூஜி என்ற புறகரில் வாகன விபத்தில் சிக்­கிய பின்­னர் ரிச்சி பெனோடின் இயல்பு வாழ்க்கை பாதிப்படைந்தது. 2014 நவம்பரில் அவரது 84வது அகவையில், தனக்கு தோல் புற்றுநோய் உள்ளதாக அறிவித்தார். 2015 ஏப்ரல் 10 இல் படுக்கையில் காலமானார். இவருக்கு அரசு முறை இறுதி நிகழ்வுகள் இடம்பெறும் என பிரதமர் டோனி அபோட் அறிவித்தார்.



</doc>
<doc id="247644" url="https://ta.wikipedia.org/wiki?curid=247644" title="சாகியுர் ரகுமான் லக்வி">
சாகியுர் ரகுமான் லக்வி

சாகியுர் ரகுமான் லக்வி ("Zakiur Rehman Lakhvi") அல்லது சாக்கி-உர்-ரஹ்மான் லகாவி ("Zaki-ur-Rehman Lakhavi") (பிறப்பு ஏறத்தாழ 1960), லஷ்கர்-ஏ-தொய்பாவின் உயர் தலைவர்களில் ஒருவராவார். தற்போது அதன் காஷ்மீர் செயற்பாடுகளுக்கு தலைமைத் தளபதியாகவும் அதன் பொதுக்குழு உறுப்பினராகவும் பணியாற்றுகின்றார். இந்தியத் தேசியப் புலனாய்வு முகமையின் மிகவும் தேவைப்படுபவர் பட்டியலில் இடம் பெற்றுள்ளார். 

திசம்பர் 2008இல் 48 அகவையினராக கருதப்பட்ட லக்வி பாக்கித்தானின் பஞ்சாப் மாநிலத்தில் ஒக்காரா மாவட்டத்தில் பிறந்தவர். செச்சினியா, பொசுனியா எர்செகோவினா, ஈராக் மற்றும் தென்கிழக்காசியா பகுதிகளில் படைத்துறை நடவடிக்கைகளில் பங்கேற்றுள்ள லக்வியை பயிற்சி பெறும் இளைஞர்கள் "சாச்சூ", மாமா, என்று அழைக்கின்றனர்.

1999இல் முரிடிகெயில் நடைபெற்ற மாநாட்டில் கார்கில் போருக்குப் பின்னரான தற்கொலைத் தாக்குதல்களை இவ்வாறு நியாயப்படுத்தினார்: "கார்கிலிலிருந்து பாக்கித்தான் விலகிக்கொண்ட பிறகும் வாசிங்டனில் நவாஸ்-கிளின்டன் கூட்டறிக்கைக்குப் பிறகும் தாழ்ந்திருந்த காசுமீர் மக்களின் மன உறுதியை வலுப்படுத்தவும் இவை மேற்கொள்ளப்பட்டன... கார்கில் வெற்றியைக் கொண்டாடிக் கொண்டிருந்த இந்தியாவிற்கு படிப்பினை புகட்ட இந்த தற்கொலைப்படைத் தாக்குதல்கள் துவக்கப்பட்டன`` தனது அடுத்த இலக்காக புது தில்லி இருக்கும் என்றார்.

2006இல் இலாசுக்கர் தொய்பா உறுப்பினர்களை தற்கொலை குண்டுவெடிப்புகளுக்கு பயில்விக்க வற்புறுத்தினார். மக்கள் நெரிசல் மிக்க இடங்களில் குண்டுவெடிப்புகளை நிகழ்த்த அறிவுறுத்தினார். 200 பேர்கள் உயிரிழக்கவும் 700 பேர்கள் காயமடைவும் காரணமான 2006 மும்பை தொடர்வண்டி குண்டுவெடிப்புகளுக்குத் தலைமையேற்ற அசம் சீமாவிற்கு மேற்பார்வையாளராக லக்வி இருந்ததாக இந்திய அதிகாரிகள் கருதுகின்றனர்.

2008ஆம் ஆண்டு மே மாதம் ஐக்கிய அமெரிக்க நிதித் துறை நான்கு லஷ்கர்-ஏ-தொய்பா தலைவர்களின் சொத்துக்களை முடக்கியது; இதில் சாக்கியுர் லக்வியின் சொத்துக்களும் அடக்கம்.
இலக்வியை 2008 ஆண்டு நடந்த மும்பை தாக்குதல்களை திட்டமிட்ட முதன்மையான நால்வரில் ஒருவராக திசம்பர் 3, 2008இல் இந்திய காவல் அதிகாரிகள் அறிவித்தனர். இந்தத் தாக்குதல்களை நடத்தியதற்காக அஜ்மல் கசாப் குடும்பத்திற்கு பாக்கித்தானி ரூபாய் 150,000 தருவதாக இலக்வி அறிவித்திருந்தார்.
திசம்பர் 7, 2008 அன்று பாக்கித்தானின் படைத்துறை பாக்கித்தானி காசுமீரின் முசாஃபராபாத் அருகே லஷ்கர்-ஏ-தொய்பா பயிற்சி முகாம் மீது நடத்திய தேடல் தாக்குதலின்போது சாகியுர் ரகுமான் லக்வியை கைது செய்தது. கைது செய்யப்பட்ட பன்னிருவரில் இவரும் ஒருவராக இருந்தார். இந்தக் கைதை உறுதி செய்த பாக்கித்தான் அரசு தனது எந்தவொரு குடிமகனையும் இந்தியாவிற்கு கையளிக்க மறுத்து விட்டது. தாக்குதலில் ஈடுபட்டதாக குற்றஞ்சாட்டப்படும் பாக்கித்தானிய குடிமக்கள் அந்நாட்டிலேயே குற்றவிசாரணைக்கு உட்படுத்தப்படுவர் என அரசுக் கூறியது.

பெப்ரவரி 12, 2009 அன்று பாக்கித்தான் பிரதமரின் உள்நாட்டு அறிவுரைஞர் ரகுமான் மாலிக் மும்பை தாக்குதல்களைத் திட்டமிட்ட முதன்மை சூத்திரதாரியாக லக்வி குற்றஞ்சாட்டப்பட்டு விசாரிக்கப்படுவதாக அறிவித்தார்.

மும்பை தாக்குதல்கள் நடந்து ஓராண்டு நிறைவிற்கு ஒருநாள் முன்பாக நவம்பர் 25, 2009இல் பாக்கித்தானின் தீவிரவாத தடுப்பு நீதிமன்றம் இலக்வியுடன் சேர்த்து ஏழு பேர் மீது மும்பை தாக்குதல்களை திட்டமிட்டதாகவும் இயக்கியதாகவும் முறையாக குற்றஞ் சாட்டியது. 

திசம்பர் 18, 2014 அன்று பாக்கித்தானின் தீவிரவாத தடுப்பு நீதிமன்றம் ரூ. 500,000 பெறுமான உறுதித்தொகை ஆவணங்களுக்கு எதிராக பிணை வழங்கியது. ஆனால் இந்தப் பிணையை திசம்பர் 19, 2014இல் உயர்நீதிமன்றம் மறுத்தது. பாக்கித்தான் அரசு இலக்வி விடுவிக்கப்படவில்லை என்றும் சிறையிலேயே இருப்பதாகவும் உறுதி கூறியது. இந்த செயற்பாட்டை 'ஆக்கபூர்வ' செயற்பாடாக இந்திய அரசு ஏற்றது.
சனவரி 7, 2015இல் லக்வியின் பிணை உச்ச நீதிமன்றத்தால் மறுக்கப்பட்டது. உயர் நீதி மன்றத்திற்கு மாற்றப்பட்ட வழக்கில் பிணை மீண்டும் வழங்கப்பட்டது; ஆனால் வேறொரு ஆட்கடத்தல் வழக்கின் காரணமாக சிறையிலேயே இருக்க வேண்டியதாயிற்று.

பாக்கிஸ்தான் சிறையில் அடைக்கப்பட்டிருந்த இவர் 10 ஏப்ரல் 2015 அன்று இவ்வழக்கிலிருந்து விடுதலை செய்யப்பட்டார். இவரின் விடுதலையின் மூலம் இந்திய பாக்கிஸ்தான் உறவு பாதிக்கும் என இந்தியா தெரிவித்தது. மேலும் பிரான்சும் இவரின் விடுதலைக்கு எதிராக கருத்து தெரிவித்தது.


</doc>
<doc id="247648" url="https://ta.wikipedia.org/wiki?curid=247648" title="பி. சீனிவாசராவ்">
பி. சீனிவாசராவ்

பி.சீனிவாசராவ் (B Srinivasa Rao, பிறப்பு: 1906, இறப்பு: செப்டம்பர் 29, 1961), தமிழக அரசியல்வாதி மற்றும் இந்திய பொதுவுடமை மார்க்சிய கட்சியின் முதுபெரும் தலைவர்களில் ஒருவரும் ஆவார்.

1936இல் அகில இந்திய விவசாயிகள் சங்கம் துவக்கப்பட்டது. தமிழகம் முழுவதும் அந்தச் சங்கத்தின் கிளைகளைத் தொடங்கி சங்க வளர்ச்சிக்கு உழைத்தார். இந்திய காங்கிரஸ் கமிட்டியின் அங்கத்தினராக இருந்தார். 1935இல் காங்கிரஸ் கட்சிக்குள், காங்கிரஸ் சோஷலிஸ்ட் கட்சியின் சென்னைக் கிளையை முதலில் அமைத்து அதன் செயலாளராகவும் இருந்தார். அன்னியத் துணிகள் பகிஷ்காரம் நடந்த போது இவர் காவற்துறையினரால் தாக்கப்பட்டார். 1943இல் தஞ்சை மாவட்டத்தில் விவசாயிகள் சங்கத்தைத் தொடங்கினார்

பி. சீனிவாச ராவ் 1961ஆம் வருடம் செப்டம்பர் மாதம் 29ஆம் தேதி தஞ்சாவூரில் காலமானார். அவருடன் அப்போது தஞ்சை மாவட்ட கம்யூனிஸ்ட் கட்சி மாவட்டச் செயலாளர் காத்தமுத்து, தஞ்சை ஏ.வி.ராமசாமி, கே.நல்லகண்ணு ஆகியோர் உடனிருந்தனர். அவரது உடல் திருத்துறைப்பூண்டிக்குக் கொண்டு செல்லப்பட்டு அங்கு முல்லை ஆற்றங்கரையில் செப்டம்பர் 30 அன்று எரியூட்டப்பட்டது.

இவரின் நினைவாக தமிழக அரசின் சார்பில் திருத்துறைப்பூண்டி புதிய பேருந்து நிலையம் அருகில் ஒரு நினைவு மண்டபம் கட்டப்பட்டுள்ளது.



</doc>
<doc id="247650" url="https://ta.wikipedia.org/wiki?curid=247650" title="நமோநாராயணன்">
நமோநாராயணன்

நமோநாராயணன் தமிழ்த் திரைப்பட நடிகராவார். இவர் சசிக்குமார் கதைநாயகனாக நடித்த நாடோடிகள் திரைப்படத்தில் குணச்சித்திர நடிகராக அறிமுகம் ஆனார். இவரது சொந்த ஊர் மதுரையாகும். இவருடைய பெற்றோர்கள் தபால் துறை அலுவலர்கள். 



</doc>
<doc id="247652" url="https://ta.wikipedia.org/wiki?curid=247652" title="ஜாக் மைனர்">
ஜாக் மைனர்

ஜாக் மைனர் ("Jack Miner" ஏப்ரல் 10, 1865 – நவம்பர் 3, 1944) என்பவர் வட அமெரிக்காவைச் சேர்ந்த பறவையியலாளர், சூழலியலாளர். இவர் வட அமெரிக்க பறவைகள் பாதுகாப்பின் தந்தை என்று போற்றப்படுகிறார். பள்ளிச் சென்று படிக்காத இவரது பெயர் பல கல்வி நிறுவனங்களுக்கு சூட்டப்பட்டது.

இவர் ஐக்கிய அமெரிக்காவின் ஓஹியோ மாநிலத்தில் 1865இல் பிறந்தவர். இவருக்கு பெற்றோர் வைத்த பெயர் ஜான் தாமஸ் மைனர். குடும்பம் 1878-ல் கனடாவில் குடியேறியது. முறையான கல்வி கற்காத இவர், ஆரம்பத்தில் வேட்டைத் தொழில் செய்தார். பிறகு, அதைக் கைவிட்டு, பறவைகள் பாதுகாப்பில் ஆர்வம் காட்டினார்.

குளிர்காலங்களில் சிரமப்படும் காடைகள், வான்கோழிகளைப் பாதுகாத்து வளர்த்தார். அருகே உள்ள குளங்களுக்குப் பல்வேறு பறவைகள் வருவதைப் பார்த்து, தனது நிலத்தில் ஒரு குளத்தை உருவாக்கினார்.

ஆரம்பத்தில் ஒருசில காட்டு வாத்துகள் வந்தன. 1911 முதல் ஏராளமான வாத்துகள் வரத் தொடங்கின. அதற்கேற்ப குளத்தை பெரிதாக்கினார். 1913-ல் இவரது மொத்த இடமும் பறவைகள் சரணாலயமாக மாறிவிட்டது. ஏறக்குறைய 50 ஆயிரம் பறவைகள் அங்கு இருந்தன. இதைக் கண்ட அரசு இவரது முனைப்பை மேலும் விரிவாக்க நிதியுதவி அளித்தது. அங்கு ஏராளமான மரங்கள், புதர்களை வளர்த்தார். நீர்நிலைகளையும் அமைத்தார்.

வலசை போகும் பறவைகளின் பாதையைக் கண்காணிக்க, அவற்றுக்கு பட்டயம் கட்டும் (Bird Banding) முறையை 1909-ல் மேம்படுத்தினார். உலகில் இத்தகைய முறையை முதன்முதலாக மேம்படுத்தியவர்களில் ஜாக் குறிப்பிடத்தக்கவர்.

நூற்றுக்கணக்கான பறவைகளுக்குப் பட்டயம் கட்டப்பட்டது. பறவைகள் குறித்த பல்வேறு ஆராய்ச்சிகளுக்கு இது பயன்பட்டது.

நீர்நிலைகள் குறைவது, சுற்றுச்சூழல் சீர்கேடு வேதனையான விஷயம் என்று கூறியவர், அதை சரிசெய்வதற்கான நடவடிக்கைகளை வலியுறுத்தினார். பறவைப் பாதுகாப்பு அமைப்புகளை உருவாக்க இளைஞர்களை ஊக்கப்படுத்தினார். 1910-ல் தொடங்கிய இவரது சேவை இறுதிவரை தொடர்ந்தது.

வலசை போகும் பறவைகள் சில நேரங்களில் கூட்டம் கூட்டமாகக் கொல்லப்படுவது இதன்மூலம் தெரியவந்தது. சில குறிப்பிட்ட பறவைகளைப் பிடிப்பது, விற்பது மற்றும் கொல்வதற்கு எதிராக அமெரிக்காவில் தடைச் சட்டம் கொண்டுவரவும் இது காரணமாக அமைந்தது.

‘ஜாக் மைனர் மைக்ரேட்டரி பேர்ட் ஃபவுண்டேஷன்’ என்ற அமைப்பை இவரது நண்பர்கள் 1931-ல் உருவாக்கினர். பல இடங்களுக்கும் சென்று வனவிலங் குப் பாதுகாப்பு, சரணாலயங்கள், வனவிலங்குப் புகலிடங்கள் அமைப்பதன் அவசியம், தனது ஆய்வுகள் குறித்து உரையாற்றினார்.

தான் கண்டறிந்த பட்டய முறைகள் மற்றும் நீர்ப்பறவைகள் பாதுகாப்பு ஆய்வுகள் அடங்கிய ‘ஜாக் மைனர் அண்ட் தி பேர்ட்ஸ்’ என்ற புத்தகத்தை 1923-ல் வெளியிட்டார். முதல் பதிப்பின் 4 ஆயிரம் பிரதிகளும் 9 மாதங்களில் விற்பனையாகின. அதன் பிறகு, உலகம் முழுவதும் பிரபலம் அடைந்தார். அந்த புத்தகத்தின் பதிப்புகள் தற்போதும் வருகின்றன.

பறவைகள் பாதுகாப்புக்காகவே வாழ்நாள் முழுவதும் பாடுபட்ட "ஜாக் மைனர்" தனது 79 வயதில் 1944ஆம் ஆண்டு மறைந்தார்.


</doc>
<doc id="247655" url="https://ta.wikipedia.org/wiki?curid=247655" title="சுந்தரவனம் உயிர்க்கோளக் காப்பகம்">
சுந்தரவனம் உயிர்க்கோளக் காப்பகம்

சுந்தரவனம் உயிர்க்கோளக் காப்பகம்(Sundarbans National Park) இந்தியாவின் மேற்கு வங்காளத்தில் அமைந்துள்ள உயிர்க்கோளக் காப்பகமாகும். கல்கத்தாவிலிருந்து தென் கிழக்குத் திசையில் 100 கிலோமீட்டர் தொலைவில் இது அமைந்துள்ளது. உலகளவில் பெரும்பரப்பளவில் காணப்படும் சதுப்புநிலக்காடுகளைக் கொண்ட சுந்தரவனம் யுனெஸ்கோவின் மனிதனும் உயிர்க்கோளமும் (MAB)என்ற திட்டத்தின் கீழ் 1989ஆம் ஆண்டு உயிர்க்கோளக் காப்பகமாக அறிவிக்கப்பட்டது. உலக பாரம்பரியக் களமாகவும் அறிவிக்கப்பட்டுள்ளது. தென் கொல்கத்தாவில் கங்கையின் கழிமுகத்தில் காணப்படும் இதன் பரப்பளவு 9630 ச.கி.மீட்டராகும். உலகளவில் புலிகளுக்கு உறைவிடம் தரும் மிகப்பெரிய சதுப்புநிலகாடுகள் இக்காப்பகத்தில் மட்டும் காணப்படுகிறது. வங்காளப்புலி காப்புப்பகுதி, சுந்தரவனம் தேசியப்பூங்கா ஆகியன இதன் மையமண்டலத்தில் அமைந்துள்ளன. மேலும் சச்னேகாலி வனவிலங்கு சரணாலயம், லோத்தியன் தீவு வனவிலங்கு சரணாலயம் மற்றும் ஹாலிடே தீவு வனவிலங்கு சரணாலயம் ஆகிய மூன்று சரணாலயங்களும் இக்காப்பகத்தினுள் உள்ளன.

வெப்பமண்டல ஈரக்காடுகள் மற்றும் சதுப்புநிலக்காடுகள் (மாங்குரோவ் காடுகள்), பகுதி பசுமை மாறாக் காடுகள்(semi evergreen forest) ஆகியவற்றைக் கொண்ட இக்காப்பகத்தில் இதுவரை 120 வகையான பாசிகள், 25 வகையான கண்டல் தாவரங்கள் மற்றும 124 வகையான பூக்குந்தாவரங்கள் கண்டறியப்பட்டுள்ளன. அக்காந்தஸ், கண்டலா, நைப்பா, சோனரேசியா மற்றும் செரியோப்ஸ் போன்ற அரிய மற்றும் அழியும் தருவாயிலுள்ள தாவர இனங்கள் இக்காப்பகத்தினுள் உள்ளன.() இப்பகுதிக்கே உரிய சுந்தரி எனும் மரம் காணப்படுகிறது

விலங்கினங்களைப் பொறுத்தமட்டில் 163 வகைப் பறவைகள், 40 வகை பாலூட்டிகள், 56 வகை ஊர்வன, 165 வகை மீன்கள், 8 வகை இறால்கள், 67 வகை நண்டுகள் மற்றும் 23 வகை மெல்லுடலிகள் கண்டறியப்பட்டுள்ளன. புலி, முதலை, சிறுத்தை, போன்ற விலங்கினங்கள் காணப்படுகின்றன. வங்காளப் புலி இப்பகுதியில் அதிகமாக காணப்படுகிறது.

2001 ஆம் ஆண்டு நிலவரப்படி சுமார் மூன்று மில்லியன் மக்கள் இவ்வுயிர்க்கோளக் காப்பகப் பகுதியில் வாழ்ந்து வருகின்றனர். இவர்கள் வன மற்றும் வனம் சார்ந்த தொழில்களையே சார்ந்துள்ளனர். மரம் வெட்டுதல், தேன் மற்றும் மெழுகு சேகரிப்பு ஆகிய்வை இவர்களின் வருமானம் தரும் தொழில்களாகும். அதிகப்படியான மீன் பிடிப்பு, இறால் பண்ணைகள் மற்றும் காடழிப்பு போன்றவை இக்காப்பகத்தின் பெரும் அச்சுறுத்தல்களாக விளங்குகின்றன.



</doc>
<doc id="247656" url="https://ta.wikipedia.org/wiki?curid=247656" title="திருக்கோஷ்டியூர் சவுமியநாராயணர் கோயில்">
திருக்கோஷ்டியூர் சவுமியநாராயணர் கோயில்

திருக்கோஷ்டியூர் சவுமியநாராயணர் கோயில் ஆழ்வார்களால் மங்காளாசனம் செய்யப்பட்ட 108 வைணவத் தலங்களில் ஒன்றாகும். இக்கோயிலின் மூலவர் சவுமியநாராயணர். தாயார் திருமாமகள்.

இரணியகசிபு என்ற அரக்கன் தன்னையே கடவுளாக வழிபட வேண்டுமென அனைவருக்கும் உத்தரவு பிறப்பித்துக் கொடுமை செய்து வந்தான். அவனைக் கண்டு அஞ்சிய தேவர்களும் முனிவர்களும் திருமாலிடம் தங்கள் குறைகளைக் கூற நல்லதொரு இடத்தினைத் தேடினார்கள். அவர்களிடம் திருக்கோஷ்டியூர் சவுமியநாராயணர் கோயிலில் திருமால் சந்திக்கும்படி கூறினார். அக்கோயிலில் இரணியனை வதம் செய்ய சிங்கப்பெருமாளாக அவதாரம் செய்யப் போவதாக திருமால் கூறினார். அவ்வதாரத்தினை முன்பே தங்களுக்கு காட்டும்படி முனிவர்கள் வேண்டியதால் திருமால் நரசிம்ம அவதாரம் எடுத்து காண்பித்த தலம் இதுவாகும்.





</doc>
<doc id="247665" url="https://ta.wikipedia.org/wiki?curid=247665" title="கிறிஸ்டல்">
கிறிஸ்டல்

கிறிஸ்டல் () (பிறப்பு: அக்டோபர் 24, 1994) ஒரு தென் கொரிய நாட்டு நடிகை மற்றும் பாடகி ஆவார். இவர் தி ஹெர்ஸ் போன்ற பல தொலைக்காட்சி தொடரில் நடித்துள்ளார். 



</doc>
<doc id="247668" url="https://ta.wikipedia.org/wiki?curid=247668" title="பங்கிம் சந்திர சட்டர்ஜி">
பங்கிம் சந்திர சட்டர்ஜி

பங்கிம் சந்திர சட்டர்ஜி என அழைக்கப்படும் பங்கிம் சந்திர சட்டோபாத்யாயா (Bankim Chandra Chattopadhyay ( ஜூன் 27, 1838 – ஏப்ரல் 8, 1894) ஒரு வங்காள எழுத்தாளரும் கவிஞரும் இதழியலாளருமாவார். இவர் எழுதிய ஆனந்த மடம் என்ற நூலில் இடம்பெற்ற வந்தே மாதரம் என்ற பாடல் இந்தியாவின் தேசியப் பாடலாக உள்ளது. இந்திய தேசிய இயக்கத்தில் பங்கு கொண்ட இவர் 13 புதினங்கள் உட்பட்ட பல நூல்களை வங்காள மொழியில் எழுதியுள்ளார். இந்தியாவின் பிற மொழிகள் மற்றும் ஆங்கில மொழி நூல்களையும் இவர் மொழிபெயர்த்துள்ளார். 

பங்கிம் சந்திரர் 1838 ஆம் ஆண்டு ஜூன் மாதம் 26 ஆம்நாள் கொல்கத்தா அருகில் உள்ள கந்தலபாறை என்ற இடத்தில் பிராமணக் குடும்பத்தில் துர்கா சுந்தரி தேவி மற்றும் ஜாதவ் சந்திர சட்டோபாத்தியாயா என்ற தம்பதியரின் மூன்றாவது மகனாகப் பிறந்தார். ஜாதவ் சந்திரர் ஒரு துணை நீதிபதி. நற்பண்பு நிறைந்தவர். பங்கிமின் மூத்த சகோதரரான சஞ்சீவ் சந்திரா ஒரு புகழ் பெற்ற எழுத்தாளர். அவருடைய பாலமோ என்ற வங்க மொழியில் எழுதப்பட்ட பயண நூல் முக்கியமான பயண நூல்களில் ஒன்று. பங்கிம் சந்திரர் வங்காளத்திலும் இந்தியாவில் நன்கறியப்பட்ட, ஓர் இலக்கிய மறுமலர்ச்சிக்கு வித்திட்டவராக, மிகப்பரவலாக அறியப்பட்டவராவார். இவருடைய நாவல்கள், கருத்துக்கட்டுரைகள் ஆகியவை இந்திய மரபுமுறையான கட்டுப்பாடான எழுத்துப்போக்கினை உடைத்தெறிந்தது. இந்தியாவிற்கு வெளியேயும் இவரது எழுத்துக்கள் பிற எழுத்தாளர்களுக்கு ஒரு உத்வேகத்தையும் தாக்கத்தையும் ஏற்படுத்தின.அக்கால வழக்கப்படி அவருக்கு பதினொன்றாம் வயதில் ஐந்து வயது சிறுமி ஒருத்தியுடன் திருமணம் நடை பெற்றது. இவர்கள் இருவருக்கும் ஒரு மகன் பிறந்தார், 1859 இல் மனைவி இறந்தபிறகு பின்னர் அவர் ராஜலக்ஷ்மி தேவி என்பவரை மணந்து கொண்டார். இவர்களுக்கு மூன்று மகள்கள் இருந்தனர்.

பிபின் சந்திர பால் 1906 ஆகஸ்டு மாதம் ஒரு தேசிய இதழைத் தொடங்கிய போது அவ்விதழுக்கு வந்தே மாதரம் எனப்பெயரிட்டார். இது சட்டர்ஜி எழுதிய வந்தே மாதரம் பாடலின் தாக்கத்தால் வைத்த பெயராகும். லாலா லஜபதி ராய் தனது இதழுக்கும் இப்பெயரினையே சூட்டினார்.

மேதினிப்பூரில் 1856ஆம் ஆண்டு வரை ஒரு கான்வென்ட் பள்ளியில் கடுமையான பள்ளிப் படிப்பை முடித்த பங்கிம் கொல்கத்தா பிரெசிடென்சி கல்லூரியில் சட்டம் படிக்க சேர்ந்தார். 1857ஆம் வருடம் கொல்கத்தா பல்கலைகழகத்தின் சட்டப் படிப்பிற்கான நுழைவுத் தேர்வில் முதல் முயற்சியிலேயே வெற்றிபெற்றார். 1858ம் ஆண்டு பல்கலை கழகத்தில் இளங்கலைத் தேர்வை எழுதினர். ஆறு தாள்கள் கொண்ட மொழிப் பாடமான வங்காள மொழிப் பாடத்திற்கான தேர்வில் அவரால் ஒரே ஒரு தாளில் மட்டும் தேர்வு பெற முடியவில்லை. கருணை மதிப்பெண்கள் போடப்பட்டதால் பங்கிமும் அவர் நண்பர் ஜாது நாத் பாசு அவர்களும் தேர்ச்சி பெற்றனர். கொல்கத்தா பல்கலைகழகத்தின் முதல் பட்டதாரிகள் என்ற சிறப்பை பெற்றனர்.

படிப்பை முடித்துக் கொண்டு 1858 முதல் 1891 இல் அவர் ஓய்வு பெறும் வரை பிரித்தானிய அரசில் துணை நீதிபதியாகவும் பின்னர் துணை ஆட்சியராகவும் பணி புரிந்தார். ஆங்கில அரசாங்கத்துடன் அவ்வப்பொழுது மோதல்கள் நிகழ்ந்தாலும் தன் பணியை அவர் சிறப்புறச் செய்து வந்தார்.

தொடக்கக்காலத்தில் பங்கிமின் எழுத்துப் பணி ஈஸ்வர சந்திரா குப்தா என்பவர் வெளியிட்ட வாரந்தரியான "சங்க்பத் பிரபாகர்" என்ற இதழில்தான் தொடங்கியது. இது அவர் சிறந்த எழுத்தாளர் ஆவதற்கு நல்ல முன்முயற்சியாக இருந்தது. பங்கிமின் முதல் நாவலான 'ராஜ்மோகனின் மனைவி' (1864) என்ற நாவல் முதன் முதலில் ஆங்கிலத்தில் எழுதப்பட்டு வெளியிடப்படாமலே இருந்தது பின்னர் அந்நூலை பங்கிம் வங்காளத்தில் எழுதி வெளியிட்டார். அவர் வங்காள மொழியில் எழுதிய முதல் நாவல் "துர்கேஷ் நந்தனி" 1865 ஆம் வருடம் வெளியானது. கபால குந்தளம்(1866), மிர்ணாளினி, தேவி சௌதாரிணி மற்றும் 'ஆனந்த மடம்' போன்றவை அவருடைய மிகச் சிறந்த நாவல்கள். அவர் எழுத்தாளராக வாழ்ந்த காலங்களில் ஏராளமான சிறந்த படைப்புகளை நாளிதழ்களுக்கும் தினசரித் தாள்களுக்கும் அனுப்பிக் கொண்டிருந்தார். அரசியல், பொருளாதாரம், சமுகம், மதம், தத்துவம் மற்றும் விஞ்ஞானம் ஆகியவை குறித்த பல நூல்களை எழுதியுள்ளார்.

உடல் நலக் கோளாறு காரணமாக அவர் தனது பணியிலிருந்து 1891 ஆம் வருடம் விருப்ப ஒய்வு பெற்றார்.அதன் பின்னர் ஆன்மிகத்தில் ஈடுபட்டார். 1894ம் ஆண்டு ஏப்ரல் மாதம் 8ம் நாள் தனது 56 ஆம் வயதில் இயற்கை எய்தினார்.




</doc>
<doc id="247670" url="https://ta.wikipedia.org/wiki?curid=247670" title="இரட்டை வழக்கு">
இரட்டை வழக்கு

மொழியியலில், இரட்டை வழக்கு ("diglossia") என்பது, குறித்த ஒரு மொழிச் சமுதாயத்தில், ஒரே சமயத்தில் இரண்டு வகையான மொழி வழக்குகள் பயன்பாட்டில் இருப்பதைக் குறிக்கிறது. இதில், அச்சமுதாயத்தினர் தம்மிடையேயான தொடர்புகளுக்கு அன்றாடம் வழமையாகப் பயன்படுத்தும் மொழி வழக்குக்குப் புறம்பாக, உயர் நிலையில் ஒழுங்கமைக்கப்பட்ட இன்னொரு வழக்கும் இருக்கும். இரண்டாவது வகை, இலக்கியம், முறைசார் கல்வி, மேடைப்பேச்சு போன்றவற்றில் பயன்படுகிறது. அன்றாட வழக்கு "தாழ்ந்த (L)" வகை எனவும், மற்றது "உயர் (H)" வகை எனவும் குறிப்பிடப்படுவது உண்டு. பெரும்பாலும் இது பேச்சு மொழிக்கும், எழுத்து அல்லது ஊடக மொழிக்குமான வேறுபட்ட வழக்குகளைக் குறிக்கிறது. உலகின் பல மொழிகளில் இவ்வாறான இரட்டைவழக்கு காணப்படுகின்றது. கிரேக்கம், அரபி, இந்தோனேசியம், தமிழ், தெலுங்கு என்பன இதற்கு எடுத்துக்காட்டுகள். இரட்டை வழக்கு என்பது வட்டார வழக்குகளைச் சுட்டவில்லை.




</doc>
<doc id="247671" url="https://ta.wikipedia.org/wiki?curid=247671" title="பேச்சுமொழி">
பேச்சுமொழி

பேச்சுமொழி (spoken language) என்பது ஒலியுறுப்புக்களைப் பயன்படுத்தி எழுப்பப்படும் ஒலிகள் மூலம் மனிதர்கள் ஒருவருடன் ஒருவர் பேசிக்கொள்ளும் மொழியாகும். இது எழுத்துமொழியில் இருந்து வேறுபட்டது. பேச்சுமொழியே முதலில் தோன்றியது. இதனால், மொழியென்பது அடிப்படையில் பேச்சையே குறிக்கும். 

பரந்த நிலப்பரப்பில் வழங்கும் ஒரு மொழியின் பேச்சுமொழி, சமூகம், தொழில்முறை, சூழல் என்பவற்றுக்கு ஏற்ப பல்வேறுபட்டுக் காணப்படும். இவற்றுள் அரசியல், வணிகம், பொருளாதாரம் முதலிய துறைகளில் ஆதிக்கம் பெற்று விளங்கும் பகுதிக்குரிய பேச்சுமொழியைப் பிற வட்டார வழக்கினரும் ஏற்றுக்கொள்ளும் வாய்ப்பு ஏற்படுவதால், அப்பேச்சுமொழியே தகுமொழி (standard dialect) என்னும் நிலையை அடையும்.



</doc>
<doc id="247678" url="https://ta.wikipedia.org/wiki?curid=247678" title="திருவயிந்திபுரம்">
திருவயிந்திபுரம்

திருவயிந்திபுரம் என்பது இந்தியா தமிழ்நாடு கடலூர் மாவட்டத்திலுள்ள ஒரு வருவாய் கிராமம் ஆகும். இவ்வூர் திருவஹீந்திரபுரம் என்றும் அழைக்கப்பட்டுள்ளது.

இவ்வூரில் ஆழ்வார்களால் மங்களாசனம் செய்யப்பட்ட 108 வைணவத் திருத்தலங்களில் ஒன்றான திருவயிந்திபுரம் தேவநாதப் பெருமாள் கோயில் அமைந்துள்ளது. 



</doc>
<doc id="247680" url="https://ta.wikipedia.org/wiki?curid=247680" title="பேப்இந்தியா">
பேப்இந்தியா

பேப்இந்தியா ("ஃபேப் இந்தியா", "Fabindia" அல்லது "Fabindia Overseas Pvt. Ltd.") துணி, தளபாடம், கைத்தறி ஆடைகள், ஆபரணங்கள் மற்றும் ஊரக இந்தியாவின் கைவினைக் கலைஞர்களால் உருவாக்கப்பட்ட இனஞ்சார்ந்த பொருட்களின் சில்லறை வணிகத்தில் ஈடுபட்டுள்ள இந்திய தொடர் பண்டகசாலை நிறுவனமாகும். இது புது தில்லி ஃபோர்டு நிறுவனத்தில் பணியாற்றிக்கொண்டிருந்த ஜான் பிசெல் என்பவரால் 1960ஆம் ஆண்டு நிறுவப்பட்டது. துவக்கத்தில் தளபாடங்களை ஏற்றுமதி செய்து கொண்டிருந்தது; 1976ஆம் ஆண்டிலிருந்து தான் உள்நாட்டிலும் விற்பனையைத் தொடங்கியது. இதன் முதல் சில்லறை விற்பனை மையத்தை புதுதில்லியின் கிரேட்டர் கைலாசில் திறந்தது. தற்போது இதற்கு இந்தியாவிலும் வெளிநாடுகளிலுமாக 170 கடைகள் உள்ளன. இதன் மேலாண் இயக்குநராக, தற்போது நிறுவனர் பிசெலின் மகன் வில்லியம் பிசெல் உள்ளார். 

2008ஆம் ஆண்டில், பேப்இந்தியாவின் வருமானம் $65 மில்லியனாக இருந்தது. தனது விற்பனைப் பொருட்களை 17 சமுதாய நிறுவனங்களிடமிருந்து பெறுகின்றது; இந்த கூட்டுறவு சமுதாயங்களின் சில விழுக்காடு பங்குகள் கைவினை கலைஞர்களின் பால் உள்ளது.

இதன் விற்பனைப் பொருட்கள் பெரும்பாலும் சிற்றூர்களிலிருந்து பெறப்படுவதால் ஊரக இந்தியாவின் வளர்ச்சிக்கும் வேலைவாய்ப்பிற்கும் வழிவகுக்கின்றது. கிட்டத்தட்ட 40,000 கைவினை மற்றும் கைத்தறி கலைஞர்கள் பயனடைவதாக அறிவித்துள்ளது. பழமையான,இனஞ்சார்ந்த பொருட்களுக்கு ஊக்கமளிப்பதாகவும் விளங்குகின்றது.

ஏப்ரல் 3, 2015 அன்று நடுவண் மனிதவள மேம்பாட்டு அமைச்சர், இசுமிருதி இரானி கோவாவின் கண்டோலிம் பகுதியில் அமைந்திருந்த பேப்இந்தியா கடையில் உடைமாற்றும் அறையில் நடப்பவற்றைக் கண்காணிக்கும் வகையில் படம்பிடி கருவி பொருத்தப்பட்டிருப்பதைக் கண்டறிந்தார். உடனே தனது கணவருக்கும் உள்ளூர் நகரமன்ற உறுப்பினரான மைக்கேல் லோபோவிற்கும் இதனை அறிவித்தார். 




</doc>
<doc id="247693" url="https://ta.wikipedia.org/wiki?curid=247693" title="ஓரினம்.நெட்">
ஓரினம்.நெட்

ஓரினம் என்பது நிதி அளிக்கப்படாத, சமூக மற்றும் ஒரு போராட்ட குழுமம் ஆகும். மாறுபட்ட பாலியல், பாலீர்ப்பு மற்றும் ஈர் முறையில் சேராதவர்களை பற்றிய விழிப்புணர்வை சமூகத்தில் உண்டாக்குவதற்காக துவங்கப்பட்ட ஒரு குழுவாகும். 2003 ஆம் ஆண்டு சென்னையில் மூவ்-அண்-பிக் என்ற பெயரில் தொடங்கப்பட்டது.

25ஆம் தேதி டிசம்பர் 2003இல் இந்த குழு மூவ்-அண்-பிக் என்ற பெயரில் துவங்கப்பட்டது. மாறுபட்ட பாலீர்ப்பு கொண்ட ஆண்களுக்கான ஒரு ஆதரவு குழுவாக இது துவங்கப்பட்டது. பெயர் சிக்கலினால், 2006ஆம் ஆண்டு ஓரினம் என்று பெயர் மாற்றப்பட்டது.

“ஓரினம்” எல்லோரும் ஓரினம், எல்லோரும் ஒரு குலம் என்று பொருள்.


</doc>
<doc id="247694" url="https://ta.wikipedia.org/wiki?curid=247694" title="டன்னிங்-குரூகர் விளைவு">
டன்னிங்-குரூகர் விளைவு

டன்னிங்-குரூகர் விளைவு (Dunning–Kruger effect) என்பது ஒரு வித வித புலப்பாட்டுச் சார்பு. இது திறனற்றவர்கள் தங்களின் திறனளவை உள்ளதற்கும் அதிகமாக இருப்பதாக கருதும் ஒரு மாய மேன்மையான நிலை. இதேபோன்று அதிக திறனுள்ளவர்களும் ஒப்பீட்டளவில் தங்கள் திறமையை குறைத்து மதிப்பிடுகிறார்கள். இதனால் தங்களுக்கு எளிதாக இருப்பவை மற்றவர்களுக்கும் எளிதாக இருப்பதாக தப்புக்கணக்கு போடுவார்கள்.


</doc>
<doc id="247695" url="https://ta.wikipedia.org/wiki?curid=247695" title="ஐதரசன் நீக்கல்வினை">
ஐதரசன் நீக்கல்வினை

ஐதரசன் நீக்கல்வினை ("dehydrogenation") என்பது ஒரு மூலக்கூறில் இருந்து ஐதரசனை நீக்கப் பயன்படும் ஒரு வேதி வினையாகும். இவ்வினை ஐதரசனேற்ற வினைக்கு நேரெதிர் வினையாக உள்ளது. தொழிற்முறை மற்றும் ஆய்வகமுறை ஆகியவிரு முறைகளிலும் ஐதரசன் நீக்கல் வினைகள் மேற்கொள்ளப்படுகின்றன. நிறைவுற்ற கொழுப்புகளை நிறைவுறாக் கொழுப்புகளாக மாற்றுவதற்கு ஐதரசன் நீக்கல் வினை பயன்படுகிறது. ஐதரசன் நீக்கல் வினையைத் வினையூக்கிகளைப் போலத் தூண்டும் நொதிகள் ஐதரசனேசுகள் எனப்படுகின்றன. சிடைரின் உற்பத்திக்கு உதவும் நுண் வேதிப்பொருட்கள், கொழுப்பு வேதிப்பொருட்கள், பெட்ரோலிய வேதிப்பொருட்கள் மற்றும் அழுக்குநீக்கி தொழிற்சாலைகளில் ஐதரசன் நீக்கல் வினை விரிவாகப் பயன்படுகிறது. 

கரிமச்சேர்மங்களில் பல்வேறு வகையான ஐதரசன் நீக்கல் வினை செயல் முறைகள் விவரிக்கப்படுகின்றன.





ஐதரசன் நீக்கல் வினைக்கான உதாரணங்களில் ஒன்றாக எத்தில்பென்சீனில் இருந்து சிடைரின் உற்பத்தி செய்யும் தொழிற்முறை தயாரிப்பைக் கூறலாம். இம்முறையில் ஐதரசன் நீக்கல் வினையூக்கியாக இரும்பு (III) ஆக்சைடு பயன்படுகிறது. பொட்டாசியம் ஆக்சைடு அல்லது பொட்டாசியம் கார்பனேட்டும் பலவாறு பரிந்துரைக்கப்படுகின்றன. 

மெத்தனாலில் இருந்து தொழில் முறையில் பார்மால்டிகைடு தயாரிக்கும் முறையும் ஒரு ஐதரசன் நீக்கல் வினையாகக் கருதப்படுகிறது. இங்கு ஆக்சிசன் ஏற்பியாக பயன்படுகிறது. இவ்வினைக்கு வெள்ளி உலோகம் அல்லது இரும்பு மற்றும் மாலிப்டினக் கலவை அல்லது வனேடியம் ஆக்சைடுகள் பொதுவான வினையூக்கிகள் ஆகும். பொதுவாகப் பயனாகும் பார்மாக்சு வினையில் மெத்தனால் மற்றும் ஆக்சிசன் 250 – 400 பாகை வெப்பநிலையில் வினைபுரிந்து பார்மால்டிகைடு உருவாகிறது:. இவ்வினைக்கான சமன்பாடு




</doc>
<doc id="247696" url="https://ta.wikipedia.org/wiki?curid=247696" title="படத்தாள் வீச்சு">
படத்தாள் வீச்சு

படத்தாள் வீச்சு ("film latitude") என்பது எக்சு கதிர் படத்தாளின் பண்புக் கோட்டின் பயனுள்ள பகுதியான நேர்கோட்டுப் பகுதியினைக் குறிக்கப்படுகிறது. அடிப்பகுதியில் கதிர்வீச்சுக் கூடினாலும் அடர்த்திக் கூடுவதில்லை. அதுபோல் தோள்பகுதியில் குறைந்த அளவு அதிகரிக்கும் கதிர் வீச்சும் அதிக அடர்த்தியினைக் கொடுக்கிறது. எனவே பயனுள்ள பகுதியாக நேர்கோட்டுப் பகுதி உள்ளது. "ஒரு படத்தாளின் இந்த பயனுள்ள" பகுதியினைக் கொடுக்கும் கதிர்வீச்சளவு படத்தாளின் வீச்சு எனப்படும். இது படத்தாளின் காமாவைப் (γ) பொறுத்து மாறுபடுகிறது. காமா அதிகமாக இருந்தால் வீச்சு குறைவாக இருக்கும். காமா குறைவாக இருந்தால் வீச்சு அதிகமாக இருக்கும்.


</doc>
<doc id="247697" url="https://ta.wikipedia.org/wiki?curid=247697" title="கோவர்தனன்">
கோவர்தனன்

திருமாலின், கிருஷ்ணாவதார காலத்தில், மழைக்கடவுளான இந்திரனுக்கே கோகுலத்தில் வசித்த ஆயர்கள் ஆண்டு தோறும் பூசை செய்து வழிபட்டனர். ஒருமுறை இந்திர வழிபாட்டை, கிருட்டிணன் தடுத்து அருகில் உள்ள மலைக்கு பூசை செய்ய வைத்தார்.

இதனால் கோபம் கொண்ட மழைக் கடவுளான இந்திரன், கோகுலத்தில் தொடர்ந்து ஏழு நாட்கள் மழை பொழியச் செய்தார். இடி மின்னலுடன் கூடிய தொடர் மழையைக் கண்டு பயந்த கோகுலத்து ஆயர்களையும் ஆவினங்களையும் காக்க கிருட்டிணன், அருகில் இருந்த ஒரு மலையைத் தன் ஒரு விரலால் குடை போல் தூக்கினார். குடை போல் காட்சி அளித்த அம்மலைக்கடியில் நுழைந்த ஆயர்களும், ஆவினங்களும் மழையிலிருந்து காக்கப்பட்டனர்.

கிருஷ்ணரின் இச்செயலைக் கண்டு வியந்த இந்திரன், கிருஷ்ணரை சரணடைந்து மன்னிப்பு கேட்டான். அந்த மலை, கோபியர்களையும் கோபர்களையும் காத்ததால், கோவர்த்தன மலை என்றும், அதைத் தாங்கிய கிருஷ்ணர், கோவர்தனன் என்றும் பெயர் பெற்றார்.



</doc>
<doc id="247698" url="https://ta.wikipedia.org/wiki?curid=247698" title="சிறுநீரில் குருதி">
சிறுநீரில் குருதி

மருத்துவத்தில் சிறுநீரில் குருதி அல்லது குருதிச் சிறுநீர் ("hematuria", "haematuria") என்பது சிறுநீருடன் குருதி கலந்து வெளிப்படும் ஒரு நிலையாகும். பொதுவாக சிறுநீரில் இரத்தச் செவ்வணுக்கள் காணப்படுவதில்லை. 

இதில் இரு வகையான நிலைகள் காணப்படும். செங்குருதியணுக்கள் சாதாரணமாகவே சிறுநீரில் தெரியுமானால் அது மிகுதியான சிறுநீரில் குருதி (gross haematuria) எனவும், நுண்ணோக்கியினூடாகப் பார்க்கும்போது மட்டுமே தெரியுமானால், அது நுண்ணளவு சிறுநீரில் குருதி (microscopic haematuria) எனவும் அழைக்கப்படும். மருத்துவரைக் கண்டு மருத்துவம் மேற்கொள்ள வேண்டுவது மிகவும் அவசியமானது.

பொதுவான சூழிடர் காரணிகள் பல ஆய்வுகள் மூலம் தெரியவந்துள்ளன. பொதுவான சூழிடர் காரணிகளாக அடையாளம் காணப்பட்டவை:
வேறும் சில நிலைகள் சூழிடர் காரணிகளாகக் காணப்பட்டுள்ளன.

பல்வேறு காரணிகளால் இந்தக் குருதிச் சிறுநீர் நிலைமை தோற்றுவிக்கப்படுகின்றது.


</doc>
<doc id="247701" url="https://ta.wikipedia.org/wiki?curid=247701" title="சிறுமலைக்கோட்டை பிராந்தன்வயல்">
சிறுமலைக்கோட்டை பிராந்தன்வயல்

சிறுமலைக்கோட்டை ("ஆங்கிலம்":
தமிழ்நாடு, இராமநாதபுரம் மாவட்டம் திருவாடானை வட்டத்தில் அமைந்துள்ள கிராமம்

இவ்வூரின் மக்கள் தொகை சுமார் 2500 ஆகும்.

பின்கோடு- 623308
தொலைபேசி கோடு- 04561





</doc>
<doc id="247705" url="https://ta.wikipedia.org/wiki?curid=247705" title="பார்மாக்சு செயல்முறை">
பார்மாக்சு செயல்முறை

பார்மாக்சு செயல்முறை ("Formox process") என்பது தொழில் முறையில் பார்மால்டிகைடு தயாரிக்க உதவும் ஒரு முறையாகும். மேலும் பார்மாக்சு என்பது பதிவு செய்யப்பட்ட ஒரு வணிகக் குறியீடு ஆகும். இக்குறியீடு சுவீடனைச்
சேர்ந்த பார்மாக்சு ஏபி நிறுவனத்திற்குச் சொந்தமானதாகும்.

தொழில் முறையில் மெத்தனாலில் இருந்து பார்மால்டிகைடு தயாரிக்கப்படுகிறது. இது ஒரு ஐதரசன் நீக்கல் வினை என்றும் வினையூக்கியின் உதவியால் ஆக்சிசனேற்றம் செய்யும் முறை என்றும் அழைக்கப்படுகிறது. பொதுவாக வெள்ளி உலோகம் அல்லது இரும்பு மற்றும் மாலிப்டினக் கலவை அல்லது வனேடியம் ஆக்சைடுகள் இவ்வினையில் வினையூக்கிகளாகப் பயன்படுத்தப்படும். சமீபமாக பார்மாக்சு செயல்முறையில் இரும்பு ஆக்சைடு மற்றும் மாலிப்டினம் அல்லது வனேடியம், மெத்தனால் மற்றும் ஆக்சிசன் ஆகியவை 300 – 400 பாகை செல்சியசு வெப்பநிலையில் வினைபுரிந்து பார்மால்டிகைடை கொடுக்கிறது.

உயர்வான வெப்பநிலையில் ( 650 பாகை செல்சியசு ) வெள்ளி அடிப்படை வினையூக்கிகள் பயன்படுத்தப்படும். இவ்வினையில் ஒரே நேரத்தில் நடைபெறும் இரண்டு வேதிவினைகளில் பார்மால்டிகைடு உண்டாகிறது. முதலாவது மேலே கூறப்பட்டது இரண்டாவது வினை ஐதரசன் நீக்கல்வினை ஆகும்

தொடர்ந்து செயல்முறையில் பார்மால்டிகைடை ஆக்சிசனேற்றம் செய்யும்போது பார்மால்டிகைடு கரைசல் தோன்றி அதில் சிறிதளவு பார்மிக் அமிலம் உண்டாகிறது.


</doc>
<doc id="247710" url="https://ta.wikipedia.org/wiki?curid=247710" title="மகாத்மா காந்தி பல்கலைக்கழகம்">
மகாத்மா காந்தி பல்கலைக்கழகம்

மகாத்மா காந்தி பல்கலைக்கழகம் (Mahatma Gandhi University) , இந்தியாவில் கேரளா மாநிலத்தில் உள்ள கோட்டயம் என்ற ஊரைத் தலைமையிடமாகக் கொண்டு இயங்கும் பல்கலைக்கழகமாகும். இப்பல்கலைக் கழகம் 1983 அக்டோபர் 3 (புரட்டாசி 16)-ல் நிறுவப்பட்டது. இந்தக் பல்கலைக்கழகத்தின் கீழ் கேரளத்தில் ஐந்து மாவட்டங்களிலாக 123 கலை அறிவியல் கல்லூரிகளும், 3 மருத்துவக் கல்லூரிகளும், 22 பொறியியல் கல்லூரிகளும், 3 ஆயுர்வேத கல்லூரிகளும், 2 ஹோமியோபதி கல்லூரிகளும் உள்ளன. பல்கலைக்கழகத்திற்குச் சொந்தமாக ஒரு பொறியியல் கல்லூரியும், பாராமெடிக்கல் பாடப்பிரிவுகளுக்கான கல்லூரிகளும், ஆசிரியர் பயிற்சி கல்வி கல்லூரிகளும் உள்ளன. பல்கலைக்கழக துறைசார் 11 கல்விக்கூடங்கள் வாயிலாகப் பலதர ஆய்வுகள் நடத்தப்பட்டு இதற்குள்ளாக ஆயிரத்திற்கு மேலான முனைவர் பட்டங்கள் நல்கியுள்ளது. கல்வி மையங்கள் வழியாக மேல்நிலைப் பள்ளி கல்வி தேர்ந்தவர்களுக்கான பல அறிவியல் பிரிவுகளை ஒன்றிணைத்து எம்.எஸ். பாடத்திட்டங்களை பயில்விக்கிறது. ஆங்கில மொழி பரிமாற்றம், சுற்றுச்சூழல் ஆய்வு, நானோ சயன்ஸ், பயோமெடிக்கல் ஆய்வு மற்றும் சமுக அறிவியல் பிரிவுகளில் வெளிப் பல்கலைக்கழக மையங்களும் செயல்படுகிறது. முதுகலை மற்றும் இளங்கலை பட்டப்படிப்புக்கான நுழைவு ஒற்றைச் சாளர முறையில் நடத்தப்படுவது இப் பல்கலைக்கழகத்தின் சிறப்பாகும்.

கேரள மாநில சட்டமன்றத்தில் இயற்றப்பட்ட "மஹாத்மா காந்தி பல்கலைக்கழக சட்டம், 1985" (சட்ட எண் 12,1985)-ன் வாயிலாக இப் பல்கலைக்கழகம் உருவாக்கப்பட்டது.

கோட்டயம், எறணாகுளம் மற்றும் இடுக்கி மாவட்டங்களும், பத்தனந்திட்டை மாவட்டத்தில் கோழன்சேறி, மல்லப்பள்ளி, திருவல்லா மற்றும் இராணி வட்டங்களும், ஆலப்புழை மாவட்டத்தில் குட்டநாடு வட்டமும் பல்கலைக்கழக அதிகார மண்டலங்கலாகும்.

இப் பல்கலைக்கழகத்தின் முக்கிய வளாகம் கோட்டயம் மாவட்டம் அதிரம்புழையிலும் துணைநிலை வளாகங்கள் கோட்டயத்தில் புல்லரிக்குன்னு, நாட்டாசேறி சூர்யகாலடி ஹில்ஸ், புதுப்பள்ளி, காந்தி நகர் எனும் இடங்களிலும், இடுக்கி மாவட்டத்தில் தொடுபுழை மற்றும் நெடும்கண்டம் பகுதியிலும் பத்தனம்திட்டை மாவட்டத்தில் சுட்டிப்பாறை பகுதியிலும் அமைந்துள்ளது.

இந்திய சட்ட சிந்தனை கல்விக்கூடம் ("School Of Indian Legal Thought") என்பது மகாத்மா காந்தி பல்கலைக்கழகத்தின் சட்ட கல்விக்கான துறைசார் கல்விக்கூடமாகும். துறைசார் சட்ட கல்விக்கூடமாக, செயல்திறன் வாய்ந்த வழக்கறிஞர்களை உருவாக்குதல், சிறந்த சட்ட ஆசிரியர்களையும் ஆராய்ச்சியாளர்களையும் தோற்றுவித்தல், சட்டத்துறையில் வளர்ந்து வரும் சட்டப்பிரிவுகளிலும் முக்கிய சட்டப்பிரிவுகளிலும் முதுகலை பட்டப்படிப்புகள் மற்றும் இவற்றில் ஆராய்ச்சிக்கான வாய்ப்புகளை ஏற்ப்படுத்துதல், சட்டக்கல்வியின் பொதுவான போக்கில் சட்டவியலிலும் சட்டப்பிரிவுகளிலும் இந்திய சிந்தனைகளின் பங்களிப்பிற்கு சிறப்பு கவனம் செலுத்துதல் எனும் குறிக்கோள்களோடு 1989-ம் ஆண்டு நிறுவப்பட்டது. கோட்டயம் நகரத்தில் இருந்து 5 கி.மீ தொலைவில் எம்.சி ரோடு சவிட்டுவரி சந்திப்பில் இருந்து 1.5 கி.மீ தூரத்தில் நாட்டாசேரி சூர்ய காலடி ஹில்ஸ் எனும் இடத்தில் அமைந்துள்ளது.


</doc>
<doc id="247715" url="https://ta.wikipedia.org/wiki?curid=247715" title="பாரிஸ் பிகாசோ அருங்காட்சியகம்">
பாரிஸ் பிகாசோ அருங்காட்சியகம்

பாரிஸ் பிகாசோ அருங்காட்சியகம் ( Musée Picasso ) என்பது பாரிசில் அமைந்துள்ள ஓவியர் பிகாசோவின் பெயரில் உள்ள அருங்காட்சியகம் ஆகும். இவ்வருங்காட்சியகம் பாரிசு நகரத்தில் அவர் வாழ்ந்த வீட்டில் அமைந்துள்ளது.
இவ்வருங்காட்சியகத்தில் பல்வேறு காலகட்டத்தில் வரையப்பட்ட ஓவியங்கள், சிற்பங்கள், காகிதங்களைப் பயன்படுத்தி செய்யப்பட்ட படைப்புகள் என பலவகைகளையும் காட்சிப்படுத்தியுள்ளனர். பிகாசோவின் கொரியப் படுகொலைகள் என்ற பெரிய ஓவியம் இங்குதான் காட்சிப்படுத்தப்பட்டுள்ளது.


</doc>
<doc id="247716" url="https://ta.wikipedia.org/wiki?curid=247716" title="ரம்பா (பக்கவழி நெறிப்படுத்தல்)">
ரம்பா (பக்கவழி நெறிப்படுத்தல்)

ரம்பா என்ற தலைப்பில் உள்ள கட்டுரைகள்: 


</doc>
<doc id="247718" url="https://ta.wikipedia.org/wiki?curid=247718" title="சித்தாந்த சாராவளி">
சித்தாந்த சாராவளி

சித்தாந்த சாராவளி என்பது திரிலோசன சிவாசாரியார் எழுதியுள்ள நூலாகும். இந்நூல் 166 சுலோகங்களை உடையது. இதில் நான்கு பாதங்கள் உள்ளன. இப்பதாங்களில் ஞான பாதம் என்பதில் பதி, பசு, பாசம், மூவகை ஆன்மாக்கள், தியானம், தீட்சை போன்ற சைவ சமயத்தின் கூறுகள் விளக்கப்பட்டுள்ளன.

இந்நூலுக்கு அனந்த சிவம் உரையெழுதியுள்ளார்.


</doc>
<doc id="247719" url="https://ta.wikipedia.org/wiki?curid=247719" title="சிவாசாரியர்">
சிவாசாரியர்

சிவாச்சாரியார் என்போர் சிவாலயத்தில் பூசை செய்யவும், சிவாலயத்தின் பிரதிட்டை செய்யவும், சிவாலய விழாக்களை செய்யவும் தகுதியுடையோர் ஆவார்கள். இவர்கள் சிவாகம முறைப்படி இதனை செய்கின்றார்கள். இவர்கள் ஆன்மார்த்தம், பரார்த்தம் எனும் இரு வகை பூசை முறைகளை செய்பவர்களாகும். 

இவர்களை சிவப் பிராமணர், சிவபுத்திரர், கர்ம சித்தாந்தக் குரவர் என்ற பெயர்களில் அழைக்கின்றார்கள்.

சதாசிவ முர்த்தியின் ஐந்து முகங்களிலிருந்து கௌசிகர், காசியபர், பாரத்துவாசர், அத்திரி, கௌதமர் என ஐந்து முனிவர்கள் தோன்றினார்கள். இவர்களின் வழி வந்தோர் சிவாச்சாரியார்கள் எனப்படுகிறார்கள்.


</doc>
<doc id="247721" url="https://ta.wikipedia.org/wiki?curid=247721" title="பாரிஸ் நவீனக் கலை அருங்காட்சியகம்">
பாரிஸ் நவீனக் கலை அருங்காட்சியகம்

பாரிஸ் நவீனக் கலை அருங்காட்சியகம் ( Musée National d'Art Moderne National Museum of Modern Art) என்பது பிரான்ஸ் நாட்டின் தலைநகரான பாரிசில் அமைந்துள்ள நவீன கலை அருங்காட்சியகம் ஆகும். இது அருங்காட்சியகம் என்பதைவிட அனைத்து கலைகளுக்குமான மையமாக விளங்குகிறது.
இக்கட்டத்தின் மூன்றாவது மாடியில்தான் நவீன கலை அருங்காட்சியகம் உள்ளது. ஓவியங்கள் சிற்பங்கள் போன்றவை காட்சிக்கு வைக்கப்பட்டுள்ளன. அதுமட்டுமல்லாது அசைவுரு படிமங்களைக் கொண்ட காணொளி காட்சிகளும் படைப்புகளாக வைக்கப்பட்டுள்ளன.


</doc>
<doc id="247726" url="https://ta.wikipedia.org/wiki?curid=247726" title="உதயகுமரன்">
உதயகுமரன்

உதயகுமரன் சோழ இளவரசனும், ஐம்பெருங் காப்பியங்களில் ஒன்றான மணிமேகலையில் வருகின்ற கதாப்பாத்திரமும் ஆவார். இவர் காவிரிப்பம்பட்டினத்தினை ஆண்ட அரசன் நெடுமுடிக் கிள்ளியின் மகனாவார். இவர் மணிமேகலையை காதலித்தவர். இவர் மணிமேகலையைத் தேடி சத்திரத்திற்கு சென்ற பொழுது கஞ்சணன் என்பவரால் கொல்லப்பட்டார்.

மணிமேகலை காப்பியம்


</doc>
<doc id="247730" url="https://ta.wikipedia.org/wiki?curid=247730" title="லண்டன் தேசிய அருங்காட்சியகம்">
லண்டன் தேசிய அருங்காட்சியகம்

லண்டன் தேசிய அருங்காட்சியகம் ( National Gallery) என்பது இங்கிலாந்து நாட்டின் தலைநகரான லண்டனில் அமைந்துள்ள தேசிய அருங்காட்சியகம் ஆகும். இது உலகளாவிய அற்புத கலைக்கருவூலங்களைக் கொண்ட அருங்காட்சியகம்.
மிகவும் புகழ்பெற்ற பல ஓவியங்கள் பல இவ்வருங்காட்சியகத்தில் உள்ளன.மேற்கு ஐரோப்பிய ஓவியர்களான லியானார்டோ டாவின்சி, மைக்கலாஞ்சலோ, டிசியன், வான்அய்க்,ஹோல் பின், கோயா, ரெம்ப்ரெண்ட்,டர்னர்,கானிஸ்டபில்,ரெனாயர், வான்கா, தீகாஸ், பிக்காசோ போன்ற ஓவியர்களால் ,1250ஆம் ஆண்டிலிருந்து 1900 வரையில் வரையப்பட்ட இரண்டாயிரத்து முந்நூறுக்கும் மேற்பட்ட ஓவியங்கள் காட்சிப்படுத்தப்பட்டுள்ளன.


</doc>
<doc id="247734" url="https://ta.wikipedia.org/wiki?curid=247734" title="சே. சிவஞானம் பிள்ளை">
சே. சிவஞானம் பிள்ளை

சே. சிவஞானம் பிள்ளை (1871 - 1933) கந்த புராணச் சுருக்கம் நூலின் ஆசிரியர் ஆவார். இவர் வெள்ளியம்பல உபாத்தியாயர் என்பவருக்கு மயிலாப்பூரில் பிறந்தவர். திருமயிலை வித்துவான் சண்மகம் பிள்ளை மற்றும் காஞ்சி வித்துவான் இராமசாமி நாயுடு ஆகியோரிடம் கல்வி கற்றர்.

கந்த புராணத்தில் உள்ள செய்யுட்களைத் திரட்டி கந்தபுராணச் சுருக்கம் என்ற நூலை வெளியிட்டார். உடன் தேவார ஆசிரியர்களின் வரலாற்றினை எழுதியுள்ளார்.


</doc>
<doc id="247735" url="https://ta.wikipedia.org/wiki?curid=247735" title="ஆஃபா தத்துவம்">
ஆஃபா தத்துவம்

ஆஃபா தத்துவம் "( Aufbau principle )" செருமன் மொழியில் Aufbau என்ற சொல்லின் பொருள் கட்டமைப்புச் சேர் என்பதாகும். ஆஃபா விதி அல்லது கட்டமைப்புச் சேர் தத்துவம் என்றும் இதை அழைக்கலாம். இத்தத்துவத்தின் மூலம் ஓர் அணுவின் அல்லது ஒரு மூலக்கூறின் அல்லது ஒர் அயனியின் எலக்ட்ரான் கட்டமைப்பைக் கண்டறியலாம். ஓர் அணுவில் எலக்ட்ரான்களின் எண்ணிக்கை ஏறுமுக வரிசையில் அதிகரிக்கும்போது அவை எவ்வாறு கட்டமைப்பில் சேர்கின்றன என்பதை இத்தத்துவத்தின் ஆரம்பநிலை கருதுகோள்கள் தெரிவிக்கின்றன. அவ்வாறு எலக்டரான்களின் எண்ணிக்கை உயரும் நிலையில் அணுவின் உட்கருவை மையமாகக் கொண்டும் ஏற்கனவே அங்குள்ள எலக்ட்ரான்களின் எண்ணிக்கையைக் கொண்டும் அவை தங்களுக்குரிய நிலையான ஆர்பிட்டாலை அனுமானம் செய்கின்றன.

இத்தத்துவத்தின் படி எலக்ட்ரான்கள் ஆற்றல் மிகக்குறைந்த ஆர்பிட்டால்களில் நிரம்பிய பிறகு அதற்கு அடுத்த அதிக ஆற்றலை உடைய ஆர்பிட்டால்களுக்குச் செல்லமுடியும். உதாரணமாக 2s ஆர்பிட்டால் நிரம்புவதற்கு முன்னால் 1s ஆர்பிட்டால் நிரம்பும். ஒவ்வொரு ஆர்பிட்டால்களிலும் இடம்பெற வேண்டிய எலக்ட்ரான்களின் எண்ணிக்கையை பவுலி தவிர்ப்புத் தத்துவம் கட்டுப்படுத்துகிறது. ஒருவேளை சம அளவு ஆற்றல் கொண்ட பல ஆர்பிட்டால்கள் இருக்க நேர்ந்தால் ஊண்ட் விதிப்படி எலக்ட்ரான்கள் நிரம்பும். அதாவது சம அளவு ஆற்றல் கொண்ட ஒவ்வொரு ஆர்பிட்டால்களிலும் ஒரு எலக்ட்ரான் நிரம்பியே பிறகே மீண்டும் மாறுபட்ட சுழற்சி கொண்ட இணை எலக்ட்ரான்களாக நிரம்பத் தொடங்கும்.
அணுக்களின் உட்கருவில் புரோட்டான்கள் மற்றும் நியூட்ரான்களின் அமைப்பை ஆஃபா தத்துவத்தின் வேறொரு வடிவம் விளக்குகிறது.

ஆர்பிட்டால்களில் எந்தவரிசையில் இலத்திரன்கள் பூர்த்தியாக வேண்டும் என்பதை n + ℓ விதி வழங்குகிறது. முதலில் எர்வின் மாடலங் என்பவர் கூறியதைத் தொடர்ந்து இவ்விதி மாடலங் விதி ("Madelung rule") என்றும் அழைக்கப்படுகிறது. மேலும் சார்லசு சானெட்டும் இதைக் கூறியிருப்பதால் சானெட் விதி ("Janet rule") என்றும், விசிவோலாது கிளெச்கோவ்சிகியும் இதே கருத்தைக் கூறியிருப்பதால் பிரெஞ்சு மற்றும் உருசிய மொழி பேசும் நாடுகளில் இவ்விதி கிளெச்கோவ்சிகி விதி ("Klechkovski rule") என்றும் அழைக்கப்படுகிறது. இவ்விதி மூலைவிட்ட விதி ("diagonal rule") என்றும் அழைக்கப்படுகிறது.. n + ℓ மதிப்பு அதிகமாக உள்ள ஆர்பிட்டால்களில் எலக்ட்ரான்கள் நிரம்புவதற்கு முன்னர் n + ℓ மதிப்பு தாழ்வாக உள்ள ஆர்பிட்டால்களில் நிரம்புகின்றன. இங்கு n என்பது முதன்மைக் குவாண்டம் எண்ணையும் ℓ என்பது துணை குவாண்டம் எண்ணையும் குறிக்கின்றன. ℓ = 0,1,2,3 என்பன முறையே s, p, d, மற்றும் f துணை ஆற்றல் மட்டங்களைக் குறிக்கின்றன.

இவ்விதி ஆற்றலுடன் தொடர்புடைய அணு ஆர்பிட்டால் n + ℓ, இல் காணப்படும் மொத்த நோட்களின் (node) அடிப்படையில் அமைந்ததாகும். இரு ஆர்பிட்டால்களின் n + ℓ இன் மதிப்பு சமமாயிருக்கும்போது குறைவான n மதிப்பு கொண்ட ஆர்பிட்டால் குறைந்த ஆற்றலைப் பெற்றிருக்கும் அதுவே முதலில் நிரம்பும். பெரும்பாலும் தாழ்நிலையில் இருக்கும் அணுக்களில் எலக்ட்ரான்கள் ஆர்பிட்டால்களின் ஆற்றலைப் பொறுத்து n + ℓ விதியின் அடிப்படையில் ஏறுமுக வரிசையில் நிரம்பும். n இன் மாதிரி வடிவமைப்பு தனிமங்களின் அலைமாலைப் பண்புகளின் அடிப்படையில் சோதித்துப் பெறப்பட்டதாகும்.

நடுநிலை அணுக்கள் அவற்றின் தாழ்நிலையில் இருக்கும்போது மாடலங்கின் ஆற்றல் கட்டளைவிதி பொருந்துவதாக உள்ளது. ஆனால் இவ்வாறான சில நடுநிலை அணுக்களிலும் பல அணுக்களின் வடிவமைப்புகள் சோதனையில் கண்டறியப்பட்ட வடிவமைப்பில் இருந்து வேறுபடுகின்றன. தாமிரம், குரோமியம், மற்றும் பல்லேடியம் முதலியவை இப்பண்பிற்கான பொதுவான உதாரணங்களாகும். மாடலங்கின் விதிப்படி 4s ஆர்பிட்டால் (n + ℓ = 4 + 0 = 4) 3d ஆர்பிட்டாலுக்கு முன்பே நிரம்ப வேண்டும். இவ்விதி தாமிரத்தின் எலக்ட்ரான் வடிவமைப்பை 1s 2s 2p 3s 3p 4s 3d என்று முன்கணித்துக் கூறுகிறது. இதுவே [Ar]4s 3d என்று சுருங்கிய வடிவாக தரப்படுகிறது. இங்கு [Ar] எனக் குறிக்கப்பட்டிருப்பது இத்தனிமத்திற்கு முன்புள்ள நிறைவுற்ற மந்தவாயு ஆர்கான் ஆகும். ஆனால் சோதனைமுறையில் கண்டறியப்பட்ட தாமிரத்தின் எலக்ட்ரான் வடிவமைப்பு [Ar]4s 3d என்பதாகும். 3d ஆர்பிட்டால் நிரப்பும்போது தாமிரம் தாழ்வான ஆற்றல் நிலையில் இருக்கமுடிகிறது. இதேபோல குரோமியமும் [Ar]4s 3d என்ற எலக்ட்ரான் வடிவமைப்பிற்குப் பதிலாக [Ar]4s 3d என்ற எலக்ட்ரான் வடிவமைப்பைக் கொண்டுள்ளது. இந்நிகழ்வில் குரோமியத்தின் 3d ஆர்பிட்டால் பாதிநிரவலாக உள்ளது. மாடலங்கின் விதி பல்லேடியத்தின் எலக்ட்ரான் வடிவமைப்பு [Kr]5s 4d என்று கூறுகிறது. ஆனால் சோதனை முடிவு இரண்டு எலக்ட்ரான்களின் இருப்பிட வித்தியாசத்துடன் [Kr]4d என்கிறது.

செருமானியர் ஆஃபா பிரின்சிப் என்பவரின் பெயரில் இருந்துதான் இத்தத்துவத்திற்கான பெயர் தோன்றியுள்ளது. ஒரு விஞ்ஞானியின் பெயர் என்பதோடு மட்டுமின்றி ஆர்பிட்டால் கட்டமைப்புச் சேர் என்றால் ஆர்பிட்டால்களின் நிரவும் முறை எனப்பொருள் வருமாறு இப்பெயர் உள்ளது. உண்மையில் இத்தத்துவத்திற்கான அடிப்படை நீல்சு போர் மற்றும் உல்ப்காங்கு பவுலி ஆகியோரால் 1920 இன் ஆரம்பகாலத்தில் தெரிவித்து, “ எலக்ட்ரான்கள் ஆற்றல் மிகக்குறைந்த ஆர்பிட்டால்களில் நிரம்பிய பிறகே ஆற்றல் அதிகமான ஆர்பிட்டால்களுக்கு செல்லும் “ என்று குறிப்பிட்டார்கள். 

எலக்ட்ரான்களின் பண்புகளை அறிவதற்கு குவாண்டம் விசையியல் ஆரம்பகாலத்தில் இப்படித்தான் உதவியது. பொதுவாக வேதிப்பண்புகளை இயற்பியல் வரையறைகளால் விளக்கியது. நேர் மின்சுமை கொண்ட அணுக்கருவும் எதிர் மின்சுமை கொண்டிருக்கும் அங்குள்ள எலக்ட்ரான்களும் புதியதாகக் கூடும் ஒவ்வொரு எலக்ட்ரானுக்கும் மின்புலத்தை உருவாக்குகின்றன. இருந்தபோதிலும் ஐதரசன் அணுவில் ஆர்பிட்டால்களுக்கும் முதன்மை குவாண்டம் எண் n இடையில் எந்தவிதமான ஆற்றல் வேறுபாடும் காணப்படவில்லை. மற்ற அணுக்களின் வெளிக்கூட்டில் இருக்கும் எலக்ட்ரான்களுக்கு இது பொருந்தவில்லை. எலக்ட்ரான்கள் பாரம்பரியமாக நீள்வட்டப்பாதையில் நிரம்புகின்றன என்று குவாண்டம் விசையியலுக்கு முந்தைய குவாண்டம் விதி குறிப்பிட்டது. இதன்படி எலக்ட்ரான் ஒரு குறிப்பிட்ட ஆற்றல் மட்டத்தில் இருக்கும்பொழுது வட்டப்பாதை அல்லது கணக்கற்ற நீள்வட்டப் பாதைகளை அதன் உட்கருவைச் சுற்றிப் பெற்றிருக்கும். அதிகக் கோண உந்தம் பெற்றிருக்கும் ஆர்பிட்டால்கள் உள்ளிருக்கும் எலக்ட்ரான்களுக்கு வெளியே வட்டப்பாதையைக் கொண்டிருக்கும். ஆனால், குறைவான கோண உந்தம் பெற்றிருக்கும் ஆர்பிட்டால்கள் (s- மற்றும் p- ஆர்பிட்டால்கள்) அதிக மையவிலக்கம் கொண்டுள்ளன. இதனால் அவை உட்கருவை நெருங்கி வருகின்றன. உட்கரு எலக்ட்ரான்மேல் ஏற்படுத்தும் கவர்ச்சியைப் பொறுத்து சிறு ஆற்றல் வித்தியாசங்கள் தோன்றுகிறது.

n + ℓ இன் மதிப்பு ஒரே அளவு உள்ளவாறு ஒரு தனிமவரிசை அட்டவணையை சார்லசு சானெட் 1927 ஆம் ஆண்டில் பரிந்துரைத்தார். எலக்ட்ரான்கள் அணுவின் துணைக்கூடுகளில் எவ்வாறு நிரம்புகின்றன என்பது குறித்து 1936 ஆம் ஆண்டில் எர்வின் மாடலங் தன்னுடைய அனுபவ விதிகளை பரிந்துரைத்தார். இவருடைய விதிகள் அலைமாலை ஆய்வுகளின் அடிப்படையில் கண்டறியப்பட்ட அணுவின் அடிப்படை விதிகளை சார்ந்திருந்தது. பெரும்பாலான ஆங்கில மொழியில் வெளியிடப்பட்ட ஆய்வுகள் மாடலங் விதியை ஆதரித்தன. இவர் 1926 ஆம் ஆண்டுகளிலேயே இந்த வடிவமைப்பைக் குறித்த எண்ணங்களைப் பெற்றிருந்தார். தாமசு ஃபெர்மியின் அணு அமைப்பு மாதிரியின் அடிப்படையில் 1962 ஆம் ஆண்டில் உருசிய விவசாய வேதியியலாளர் {[வி.எம். கிளெச்கோவ்சிகி]] முதலாவது கருத்தியல் ரீதியிலான விளக்கத்தை எடுத்துவைத்தார். இவ்விளக்கத்தில் n + ℓ, இன் கூடுதல்மதிப்பு முக்கியத்துவம் பெற்றது. பல பிரெஞ்சு மற்றும் உருசிய ஆய்வுக்கட்டுரைகள் இதனால் கிளெச்கோவ்சிகி விதியை ஆதரித்தன. அணு ஆர்பிட்டால்களில் எலக்ட்ரான்கள் நிரம்பும் வரிசையை முன்னுரைத்த மாடலங்கின் விதிக்கு சில அறிஞர்கள் சமீப காலமாக சவால் விடுகின்றனர். இத்தகைய சவால்கள் விடுக்கப்படுவது ஒன்றும் முதல்முறை அல்ல. இசுக்காண்டியம் அணுவின் 4s ஆர்பிட்டால் நிரம்புவதற்கு முன்பே 3d ஆர்பிட்டால் நிரம்பிவிடுகிறது. மேலும் இதற்கு ஆதரவாக சோதனை முடிவுகளும் இக்கருத்திற்கு வலுசேர்த்தன. இவ்வகைத் தனிமங்களில் உள்ள எலக்ட்ரான்களின் அயனியாகும் ஆற்றல் மற்ற இடைநிலைத் தனிமங்களின் அயனியாகும் ஆற்றலை விட தெளிவாக விளங்கியது. 4s எலக்ட்ரான்கள் சந்தேகத்திற்கிடமின்றி முன்னுரிமையுடன் அயனியாக்கம் அடைந்தன.




</doc>
<doc id="247736" url="https://ta.wikipedia.org/wiki?curid=247736" title="ஊர்வசி (அரம்பையர்)">
ஊர்வசி (அரம்பையர்)

ஊர்வசி இந்து தொன்மவியலில் வருகின்ற அரம்பையர்களில் ஒருத்தியாவார். இவர் அழகிலும் நாட்டியத்திலும் உயர்ந்தவர். 

இவர் சந்திர குலத்தில் புரூரவசு‎வை காதலித்தாகவும், அதற்காக பூமியில் வசித்ததாகவும் புராணங்கள் கூறுகின்றன. உடன் பஞ்ச பாண்டவர்களில் ஒருவரான அருச்சுனனின் மீது காதல் கொண்டார். ஆனால் அருச்சுனன் இவரை ஏற்க மறுத்தமையால் அருச்சுணனுக்கு சாபமிட்டார்.

விவ்ரிசா-அஹிம்சா தம்பதியினருக்கு ஹரி, கிருஷ்ணா, நர, நாராயண என நான்கு மகன்கள் பிறந்தனர். இமயமலைக்குச் சென்று வதரிகாசிரமத்தில் பர்ணசாலை அமைத்து தவத்தினை மேற்கொண்டனர். அவர்களின் தவத்தினைக் கலைக்க ரம்பாவையும், மன்மதனையும் இந்திரன் அனுப்பிவைத்தார். அவர்கள் தவமேற்றும் இடத்திற்கு வந்தபோது பூக்கள் பூப்பதும், செடிகொடிகள் செழுமையாவதும் ஏற்பட்டது. தவம் கலைத்து அங்குநடப்பதை கண்டார். உணர்ந்தார். மன்மதனை அருகில் அமரச்சொல்லி தன்னுடையத் தொடையில் ஒரு கொத்து மலர்களை திரித்தார். அந்த திரிபட்ட மலர் ஊர்வசி எனும் பெண்ணாக மாறியது. அவளே மிகச் சிறந்த அழகியாக இருப்பாள். இந்திரனுக்கு நான் தரும் பரிசாக கொடுங்கள் என்றார். 

இந்திரன்
காமதேனு
கற்பக விருட்சம்


</doc>
<doc id="247737" url="https://ta.wikipedia.org/wiki?curid=247737" title="நாகர்கோவில் சந்திப்பு தொடருந்து நிலையம்">
நாகர்கோவில் சந்திப்பு தொடருந்து நிலையம்

நாகர்கோவில் சந்திப்பு தொடருந்து நிலையம் ("Nagercoil Junction railway station", நிலைய குறியீடு:NCJ) தமிழ்நாட்டில், கன்னியாகுமரி மாவட்டத்தில் அமைந்துள்ள முக்கியமான தொடருந்து நிலையங்களில் ஒன்றாகும். இது தென்னக இரயில்வேயின் திருவனந்தபுரம் கோட்டத்தின் கட்டுப்பாட்டில் உள்ளது.

சேவைகள்






</doc>
<doc id="247738" url="https://ta.wikipedia.org/wiki?curid=247738" title="ஒழுங்குசார் நிரலாக்கம்">
ஒழுங்குசார் நிரலாக்கம்

ஒழுங்கு சார் நிரலாக்கம் (structured programming) என்பது நிரலி எழுதுகின்ற ஒரு முறையாகும். ஒரு நிரலியை ஒருவர் எப்படி வேண்டுமானாலும் எழுதலாம். ஆனால் அவ்வாறு எழுதப் படும் நிரலிகள் படித்துப் புரிந்து கொள்ள கடினமாக இருக்கும். மேலும், அவற்றில்
ஏதும் பிழைகள் இருக்குமாயின் அவற்றைக் கண்டறிந்து களைவது இன்னும் கடினமாகும். எனவே, ஒரு நிரலி எழுதும் போது, அதை மனம் போன போக்கில் எழுதாமல், ஒரு சில ஒழுக்க நெறிகளைக் கடைப் பிடித்து, கட்டுப்பாட்டோடு எழுதுதல் வேண்டும். அவ்வாறு எழுதும் போதுதான், நிரலிகள் ஒழுங்கு சார்ந்த அமைப்போடு கூடியவையாக உருவாகும். இவ்வாறு நிரலிகள் எழுதும் முறையை ஒழுங்கு சார் நிரலாக்கம் என்று டைக்ஸ்ட்ரா (Edsger W. Dijkstra) என்ற கணினி அறிஞர் கூறினார்.

ஒழுங்கு சார் நிரலிகள் எழுத, கீழ்க்கண்ட கட்டுப்பாட்டு அமைப்புகள் போதுமென நிறுவப் பட்டது.


இம் மூன்று கட்டுப்பாட்டு அமைப்புகளை வைத்துக் கொண்டு ஓர் ஒழுங்குசார் நிரலியை எழுதலாம். பிளாக்(P. J. Plauge), கனூத்(Donald Knuth) போன்றவர்கள் இந்தக் கருத்தை முழுதாக ஏற்றுக் கொள்ளவில்லை.


</doc>
<doc id="247739" url="https://ta.wikipedia.org/wiki?curid=247739" title="புரூரவசு">
புரூரவசு

புரூரவசு இந்து தொன்மவியலின் படி பூலோகத்து அரசனும், இந்திரனின் நண்பரும், தேவ கன்னிகையான ஊர்வசியின் கணவனும் ஆவார். 

இவர் ஊர்வசியையும், சித்திரலோகையையும் கடத்தி சென்ற கேசி என்ற அரசனுடன் போரிட்டு இருவரையும் மீட்டார். பின் இருவரையும் தேவலோகத்தில் சேர்த்தார். இதன் காரணமாக ஊர்வசிக்கு புரூரவசுவின் மேல் காதல் ஏற்பட்டது. பரதரின் நாட்டிய நாடகத்தில் தன்னை மறந்து ஊர்வசி தன் காதலை வெளிப்படுத்தியமையால், பரதரின் சாபத்தால் பூலோகத்தில் கொடியாக 50 வருடங்கள் இருந்து பின் புரூரவசுவை மணம் செய்தார். மாயாதரன் எனும் அசுரனை வெல்ல இந்திரனுக்கு துணையாக இருந்தார். அதன் பின் இந்திர லோகத்தில் நடந்த நடன நிகழ்ச்சியில் ஆடிய ரம்பையின் நடத்தினை விமர்சனம் செய்தார். இதனால் ரம்பையின் நடன ஆசிரியரான தும்புரு ஊர்வசியை விட்டு புரூரவசு பிரிய சாபம் தந்தார். இதனால் புரூரவசு ஊர்வசியைப் பிரிந்து பின் திருமாலை நோக்கி கடுஞ்தவம் செய்து அந்த தவத்தின் பலனால் மீண்டும் ஊர்வசியை அடைந்தார்.

தமிழில் சமயம் - பௌத்தக் கதைகள், இசைவாணர் கதைகள் - வீ. அரசு - இளங்கணி பதிப்பகம்


</doc>
<doc id="247742" url="https://ta.wikipedia.org/wiki?curid=247742" title="ஏகாம்பர முதலியார்">
ஏகாம்பர முதலியார்

ஏகாம்பர முதலியார் தமிழ் எழுத்தாளர் ஆவர். இவர் நாராயணசாமி உபாத்தியாயர் என்பவருக்கு செஞ்சியில் வெள்ளாள மரபில் பிறந்தார். ஏகாம்பர முதலியார் சோதிடம் மற்றும் வைத்தியம் போன்ற துறையில் வல்லுனராக இருந்தார். எண்ணற்ற தமிழ் நூல்களை ஏழுதியுள்ளார். இவர் எழுதிய நூல்களில் சில மருத்துவம் சார்ந்தவையாகவும் உள்ளன. சில அம்மானை நூல்களையும் நாடக நூல்களையும் எழுதியுள்ளார். 

இவரது காலம் பத்தொம்பதாம் நூற்றாண்டின் இறுதி மற்றும் இருபதாம் நூற்றாண்டின் தொடக்கமும் ஆகும்.

இவர் உயர் நீதிமன்றச் சிந்து என்ற பாடலை உயர்நீதிமன்றத்தின் பெருமைகளை விளக்கும் விதமாக எழுதியுள்ளார். 



</doc>
<doc id="247744" url="https://ta.wikipedia.org/wiki?curid=247744" title="நகுஷன்">
நகுஷன்

நகுஷன் என்பவர் இந்து சமய இதிகாசமான மகாபாரதத்தில் வருகின்ற ஒரு கதாப்பாத்திரம் ஆவார். இவர் சந்திர வம்சத்தவர் ஆவார். இவர் ஆயு என்பவரின் மகன்.

இவர் நூறு அசுவமதயாகம் நடத்தி இந்திரனாகும் வாய்ப்பினைப் பெற்றார். இந்திரப் பதவியைப் பெற்றமையால் சப்த முனிவர்கள் இவரை சுமந்து சென்றனர். அவர்களில் அகத்தியர் சிறியவராக இருந்தமையால் பல்லக்கினை சுமந்து மெதுவாக நடந்தார். இதனால் கோபம் கொண்ட நகுஷன் அகத்தியரை சீண்டினான்.

இதனால் கோபம் கொண்ட அகத்தியர் நகுஷனை பாம்பாக மாறுமாறு சபித்தார். இவர் பாம்பாக மாறி பஞ்சபாண்டவர்களில் ஒருவனான [[பீமன்|பீமனைடட விழுங்கினார். அப்போது [[தர்மன்|தர்மனின்]] அறிவுரைக் கேட்டு சாபம் நீங்கப் பெற்றார்.

மகாபாரதம்

[[பகுப்பு:மகாபாரதக் கதை மாந்தர்கள்]]

</doc>
<doc id="247746" url="https://ta.wikipedia.org/wiki?curid=247746" title="நங்கூரம்">
நங்கூரம்

நங்கூரம் (ஆங்கிலம்:anchor) என்பது நீரில் செல்லும் நீரூர்திகளை நகராமல் நிறுத்த இடப்படுகின்ற சாதனமாகும். இலத்தின் மொழியில் அன்கோரா என்ற சொல் பிற்காலத்தில் ஆன்கர் என்ற மாறியது. பண்டைக் காலத்தில் பெரிய கற்கள், மணல் மூட்டைகள் போன்றவை இதற்காப் பயன்படுத்தப்பட்டன. பிற்காலத்தில் இரும்பினால் ஆன நங்கூரம் வடிவமைக்கப்பட்டு பயன்படுத்தப்படுகின்றன.


</doc>
<doc id="247747" url="https://ta.wikipedia.org/wiki?curid=247747" title="தி சாங் ஆஃப் ஸ்பாரோஸ் (திரைப்படம்)">
தி சாங் ஆஃப் ஸ்பாரோஸ் (திரைப்படம்)

'தி சாங் ஆஃப் ஸ்பாரோஸ்' (அ) 'குருவிகளின் பாடல்' ("ஆவாஸ்-ஏ கோஞ்சேஷ்க்-ஹா") () என்பது மஜீத் மஜீதி ஈரானிய மொழியான பாரசீக மொழியில் இயக்கி 2008ஆம் ஆண்டு வெளியான ஒரு ஈரானிய திரைப்படம். இத்திரைப்படம் நடுத்தரக் குடும்பத்தின் பொறுப்பாளராக இருக்கும் தந்தையின் நடவடிக்கைகள், உணர்வுகள், சூழல்கள் ஆகியவற்றை யதார்த்தமாக விவரிக்கிறது. ஒரு தீக்கோழி (நெருப்புக்கோழி) பண்ணையிலிருந்து வேலை நீக்கம் செய்யப்படும் கரீம் என்பவரின் கதையைச் சொல்கிறது இப்படம். திடீரென வேலையை இழந்த கரீம் தொடர்ந்து குடும்பத்தை சிரமமின்றி நடத்துவதற்காக தெஹ்ரான் நகருக்குச் சென்று தேடிய புது வேலையையும் அதன் பின் அவர் வாழ்வில் நிகழும் மாற்றங்களையும் காட்டுவதாகக் கதை அமைகிறது.இத்திரைப்படம் பலதரப்பட்ட பாராட்டுகளைப் பெற்றது.

ஈரான் தலைநகரான தெஹ்ரான் நகருக்கு வெளியே உள்ள தீக்கோழிப் பண்ணை ஒன்றில் வேலை செய்துகொண்டிருப்பவர் கரீம். அவரது மனைவி நர்கிஸ். அவர்களுக்கு இரண்டு மகள்கள் மற்றும் ஒரு மகன். இந்தக் குடும்பம் அவர்களுடைய ஒரு சிறிய வீட்டில் எளிமையான, நிறைவான வாழ்க்கையை நடத்திக் கொண்டிருக்கிறது. பாசமும் பண்பும் மிக்கவர் கரீம். ஆனால் குடும்ப பாரம் மற்றும் பொறுப்பு காரணமாக அவ்வப்போது கோபக்காரராக இருக்கிறார்.

மூத்த மகள் ஹனீயே பிறப்பு முதலே காது கேளாதவள். அரசு இலவசமாகக் கொடுத்த காது கேட்கும் இயந்திரத்தைப் பயன்படுத்துபவள். ஆனாலும் உதட்டசைவை வைத்து பிறரின் பேச்சைப் புரிந்து கொள்ளப் பழகியவள். ஒரு நாள் அவளுடைய காதுக் கருவி அவர்களுடைய வீட்டுக்கு அருகில் உள்ள ஒரு பெரிய மழைநீர்த் தொட்டியில் விழுந்துவிடுகிறது. இதைக் கேள்விப்பட்டு கரீம் கோழிப் பண்ணையில் இருந்து விரைவாக வீடு திரும்புகிறார். கரீமின் மகன் ஹுசைன் அக்கம் பக்கத்து வீட்டுச் சிறுவர்களுடன் சேர்ந்து அக்காவின் காதுக் கருவியை - தூர் வாரப்படாத, சகதியான அந்த நீர்த் தேக்கத் தொட்டியில் தேடிக் கொண்டிருக்கின்றான்.

தொட்டியில் இறங்கியதற்காகக் கரீம் அவர்களைத் திட்டுகிறார். பிறகு தானும் தொட்டியில் இறங்கித் தேடுகிறார். தேடலுக்கு இடையே ஹுசைனும் அவனது நண்பர்களும் 'அந்தத் தொட்டியைத் தூர்வாரி, சுத்தம் செய்து அதில் மீன் வளர்த்து பெரும் பணக்காரர்கள் ஆகலாம்' என்று கூறுகின்றார்கள். கரீம் அந்த யோசனையை நிராகரிக்கிறார். ஒரு வழியாக அவர்கள் காதுக் கருவியைக் கண்டுபிடிக்கின்றனர். ஆனாலும் அது சரியாக வேலை செய்யவில்லை. அருகில் உள்ள அரசு மருத்துவமனையில் இலவச மாற்று கருவி கிடைக்க நான்கு மாதங்கள் ஆகும் என்கின்றனர். அவசரமாக வேண்டுமென்றால் தலைநகர் தெஹ்ரான் நகருக்குச் சென்றால் கடைகளில் கிடைக்கும் என்று தெரிய வருகிறது.

உதட்டசைவால் பேச்சைப் புரிந்துகொள்ளும் மகள் ஹனீயே, தன் தந்தையிடம் அதிகம் பணமில்லை எனத் தெரிவதால் 'கருவி இல்லாமலேயே காது ஓரளவு கேட்கிறது' எனப் பொய் சொல்கிறாள். மகளின் நிலையை உணர்ந்து கலங்குகிறார் கரீம்.

அந்தக் கவலையோடே வேலைக்குப் போகிறார் கரீம். வேலை செய்யும் பண்ணைக்குப் புதிய தீக்கோழிகளை இறக்கிக் கொண்டிருக்கும்போது அதில் ஒரு கோழி தப்பி ஓடிவிடுகிறது. அதற்கு கரீமின் அலட்சியம் தான் காரணம் என்று காரணம் காட்டி அவரை வேலையை விட்டு நீக்குகின்றனர். அதன் பின் ஓரிரு தினங்களில் ஹனீயேவின் கருவியைச் சரி செய்ய விசாரிக்கலாம் என்று தெஹ்ரானுக்குச் செல்கிறார் கரீம். அங்கு கருவியை சரி செய்ய 350000 தோமான்கள் செலவாகும் என்று தெரிய வருகிறது. திரும்பி வரும்போது தெஹ்ரான் கடைத் தெருவில் அவரை 'வாடகைச் சவாரிக்கு மோட்டார் பைக் ஓட்டுபவர்' என்று ஒருவர் தவறாகப் புரிந்துகொண்டு பைக்கில் சவாரி ஏறி, அதற்காக பணம் கொடுக்கிறார். அதனால் அவர் மோட்டார் பைக்கில் வாடகைக்கு ஆட்களையும் பொருட்களையும் ஏற்றிச் செல்வதையே புதிய தொழிலாக்கிக் கொண்டு தினமும் நகரத்துக்கு வருகிறார். 

அப்போது அவர் சந்திக்கும் மனிதர்களும் நேரும் அனுபவங்களும் அவரது நேர்மையான, பெருந்தன்மையான குணத்தைக் கொஞ்சம் கொஞ்சமாக மாற்றுகின்றன. 

நகரத்தில் பணக்காரர்கள் பார்த்தால் பணம் பொருள் எதுவும் கொடுப்பார்கள் என்பதற்காக அவர்களுக்குத் தெரிகிற மாதிரி சாலையில் நின்று தொழுகிறார்.
பணத்துக்காகப் பொய் கூறுதல், அதிக ஆசை, குறுக்கு வழியில் சிந்திப்பது என அவருடைய நற்குணங்களில் ஏற்படும் இந்த மாற்றங்கள் அவரது மனைவி மற்றும் மகளுக்கு வேதனையை அளிக்கின்றன. ஒரு நாள் கூரியர் கம்பெனி காரர்கள் கொடுத்தனுப்பிய ஒரு சிறிய ஃப்ரிட்ஜை திருட்டுத்தனமாக வீட்டுக்கு எடுத்து வந்துவிடுகிறார். நாளுக்கு நாள் பேராசை பெருக, நகரத்தில் தெருவிலும் குப்பைத் தொட்டியிலும் கிடக்கும் சில பொருட்களை பைக்கில் ஏற்றிக் கொண்டு வந்து வீட்டில் சேர்த்து சேர்த்து வைக்கிறார். பழைய கதவு, பழைய மின் சாதனப் பொருட்கள் போன்றவற்றை கிராமத்தில் குறைந்த விலைக்கு விற்கிறார். மகளின் காதுக் கருவியைப் பற்றி மறந்தும் போகிறார். இந்நிலையில் அவருடைய உறவினர்கள் அவருக்கு அறிவுரை கூறுகின்றனர்.

ஒரு நாள் வீட்டில் விற்பனைக்காகக் குவித்து வைத்திருக்கும் பழைய பொருட்களை அடுக்கிக் கொண்டிருக்கும்போது அவை சரிந்து விழுந்து அவர் மேல் விழுந்துவிட கால் முறிந்து, வேறு சில காயங்களும் ஏற்படுகின்றன. இதனால் அவரால் வேலைக்குச் செல்ல முடியாமல் போகவே, அவரது பத்து வயது மகன் ஹுசைன் வேலைக்குப் போகத் துவங்குகிறான். வேலை பார்த்துக் கொண்டே ஹுசைன் தன் தன் நண்பர்களுடன் சேர்ந்து முன்னர் யோசித்து வைத்திருந்தது போல மீன் குஞ்சுககளை வாங்கி அந்தத் தொட்டியை சுத்தம் செய்து அதில் மீன் வளர்க்கின்றனர். பூச்செடிகளையும் வளர்க்கின்றனர். வளர்ந்த மீன்களையும் பூந்தொட்டிகளையும் நகரத்திற்கு எடுத்துச் சென்று விற்கின்றனர் சிறுவர்கள். கால் உடைந்த கரீமும் அவர்களுடன் செல்கிறார். ஒரு நாள் ஒரு பண்ணைக்குச் செடிகளை வழங்கச் செல்லும்போது அவர்கள் மீன் குஞ்சுகள் வாங்கி வைத்திருந்த பிளாஸ்டிக் பீப்பாய் ஒழுகத் தொடங்குகிறது. அதில் மீண்டும் நீர் நிறப்ப முயற்சி செய்கிறார்கள். ஆனாலும் அந்த பீப்பாய் உடைந்து மீன்கள் தரையில் சிந்துகின்றன. அவற்றை அப்படியே இறந்து போக விட்டுவிடாமல் ஹுசைன் அவற்றை அருகில் ஓடிக் கொண்டிருக்கும் நீரோட்டத்தில் தள்ளி விடுகின்றான். கரீம் இதனைக் கண்டு தன் மகன் மீது பெருமை கொள்கிறார். மீன்களை இழந்த ஹுசைனும் அவனுடைய நண்பர்களும் கவலையாக இருப்பதைக் கண்டு அவர்களின் மனதை மாற்ற பாடல் பாடுகிறார் கரீம். "உலகம் நிலையானதல்ல... உள்ளதை வைத்து மகிழ்ச்சியாக இரு" என்ற பொருளில் அமைகிறது அந்தப் பாடல். 

இறுதிக் காட்சியாக - கரீமின் உடல்நலம் சரியாகிக் கொண்டிருக்கும் போது அவருடன் முன்பு வேலை செய்த நண்பர் ஒருவர், பண்ணையில் தொலைந்து போன தீக்கோழி திரும்ப வந்துவிட்டது என்று கூறுகின்றார். அடுத்த காட்சியில் கரீம் பண்ணையில் அந்தத் தீக்கோழியை கண்ணீர் மல்கக் காண்கிறார் என்பதுடன் படம் நிறைவடைகிறது.

பல அடையாளங்களால் பல கருத்துக்களை உணர்த்துகிறார் இயக்குனர். கவனக் குறைவால் காணாமல் போன தீக்கோழி மனம் திரும்பும்போது திரும்பி வருகிறது என்பதன் மூலம் 'கவனச் சிதறலால் காணாமல் போகும் நல்ல குணங்கள் மனம் வருந்தும்போது திரும்ப வந்துவிடுகின்றன' என்பது அவ்வகை அடையாளக் கருத்துக்களில் ஒன்றாகும் எனக் கொள்ளலாம்.




</doc>
<doc id="247748" url="https://ta.wikipedia.org/wiki?curid=247748" title="பார்க் ஷின்-ஹே">
பார்க் ஷின்-ஹே

பார்க் ஷின்-ஹே () (பிறப்பு: பெப்ரவரி 18, 1990) ஒரு தென் கொரிய நாட்டு நடிகை, விளம்பர நடிகை, நடன கலைஞர் மற்றும் பாடகி ஆவார். இவர் தி ஹெர்ஸ், பிளவர்ஸ் பாய்ஸ் நெக்ஸ்ட் டோர் போன்ற பல தொலைக்காட்சி தொடர்களில் நடித்துள்ளார். இவர் பல திரைப்படங்களிலும் நடித்துள்ளார் என்பது குறிப்பிடத்தக்கது.





</doc>
<doc id="247754" url="https://ta.wikipedia.org/wiki?curid=247754" title="நடேச சாஸ்திரி">
நடேச சாஸ்திரி

எஸ். எம். நடேச சாஸ்திரி ("S. M. Natesa Sastri", 1859-1906) பன்மொழி நூலாசிரியர் ஆவார். இவர் 1859 ஆகஸ்டு மாதத்தில் மகாலிங்க ஐயர் - அகிலாண்டேசுரி தம்பதிகளுக்கு திருச்சியில் பிறந்தார். இவர் ஆங்கிலம், வடமொழி, தமிழ் மொழிகளில் பல நூல்களை எழுதியுள்ளார். 

கும்பகோணம் கல்லூரி மற்றும் சென்னை அரசாங்க கல்லூரி ஆகியவற்றில் படித்து பி.ஏ பட்டம் பெற்றவர். 1881 -ல் இந்திய சாசன சிற்ப ஆராய்ச்சி துறையில் இணைந்தார். இங்கு ராபர்ச் சிவல் என்பருக்கு உதவியாளராக இருந்தார். 
இங்கு இரண்டாண்டுகள் வேலை செய்தார், 1888ல் ஊட்டி சிறையிலும், 1990ல் பத்திரப் பதிவுத் துறையிலும் வேலை செய்தார்.

இவர் 1906 ஏப்ரலில் சென்னை பார்த்தசாரதி கோயில் திருவிழாவில் கலந்து கொண்டார், அங்கு குதிரை தள்ளியதில் காயமுற்று இறந்தார்.



</doc>
<doc id="247757" url="https://ta.wikipedia.org/wiki?curid=247757" title="நப்பின்னை">
நப்பின்னை

நப்பின்னை என்பவள், பழந்தமிழ் நூல்களும் சைவத் திருமுறைகளும், வைணவப் பாசுரங்களும் குறிப்பிடும் கண்ணனின் மனைவியாவாள். நப்பின்னை, கண்ணனின் வளர்ப்புத் தாய் யசோதையின் தமையனான கும்பக்கோன் மகள். அவளுடன் கண்ணனும், பலராமனும் இணைந்து சிறுவயதில் ஆடும் குரவைக்கூத்தையே சிலப்பதிகாரம் சித்தரிக்கின்றது. மிதிலை அரசனான கும்பக்கோன், தன் காளைகளை அடக்குபவனுக்கு நப்பின்னை கிடைப்பாள் என்று அறிவித்து வைக்கும் போட்டியில் கண்ணன் கலந்துகொண்டு, ஏறுதழுவி வென்று, நப்பின்னையை மணம் புரிகின்றான்.

காலத்தாற் பிந்திய திருவள்ளுவமாலையின் பாடலொன்றில், இவள் "உபகேசி" என்ற பெயரில் சுட்டப்படுகின்றாள்.கண்ணனின் திருவிளையாடல்களையும், தேவியரையும் பற்றிக் கூறும் பாகவதம், மகாபாரதம், விஷ்ணு புராணம் முதலிய நூல்களிலோ, வடநாட்டு இலக்கியங்களிலோ இவள் பற்றிய குறிப்புகளைக் காணக்கிடைக்கவில்லை. எனினும், குறைந்தபட்சச் சான்றுகளின் அடிப்படையில், இவளை, கண்ணனின் எண்மனையாட்டியரில் ஒருத்தியான நக்னசித்தியாக இனங்காண்பதுண்டு.

சிலப்பதிகாரத்திலும், சீவகசிந்தாமணியிலும் நப்பின்னை பற்றிய குறிப்புகள் காணப்படுகின்றன. கலித்தொகை முதலான சங்க இலக்கியங்கள் அவளை மணக்கக் கண்ணன் ஏறுதழுவிய செய்தியைச் சொல்கின்றன.

ஆண்டாள் தன் திருப்பாவையிலும், நம்மாழ்வார் 
"பின்னைமணாளன்" (நம்மாழ்வார் பிர.162) என்றும், திருமழிசையாழ்வார் "பின்னைகேள்வ" (மழிசையாழ்வார் பிர.850) என்றும், இன்னும் பலவிதமாகவும்,
நாலாயிர திவ்வியப் பிரபந்தம் பலவாறாகக் கண்ணனையும் நப்பின்னையையும் போற்றிப் புகழ்கின்றது. 

மாணிக்கவாசகர், திருமாலை, "ஏர்ப்பின்னை தோள்முன் மணந்தவன்" என்றும், சுந்தரர் "பின்னை நம்பும் புயத்தான்" என்றும் பாடுகின்றனர்.

தமிழ் இலக்கியங்கள் குறிப்பிடும் நப்பின்னை பற்றிய குறிப்புகள், வேறெந்த வடமொழி இலக்கியங்களி்லும் வெளிப்படையாகச் சொல்லப்படவில்லை. எனவே யாரிந்த நப்பின்னை என்பதில் இன்றளவும் குழப்பம் நீடிக்கின்றது. பொதுவாக நப்பின்னையை, சுபத்திரை, நீளாதேவி, ராதை, நக்னசித்தி, ஆகியோருடன் இணைத்தே ஆய்வாளர்கள் தத்தம் வாதங்களை முன்வைக்கின்றனர்.

"நப்பின்னை" என்ற பெயரை மாத்திரம் கருத்திற்கொண்டு, அதை "நல்+பின்னை" என்று பிரித்து, கண்ணனுக்குப் பின் பிறந்தவளான சுபத்திரையாக சில ஆய்வாளர் குறிப்பிடுவர். குரவைக்கூத்தில் கண்ணன், பலராமர், நப்பின்னை ஆகியோர் நிற்கும் முறைமை, இன்றைய பூரி செகநாதர் கோயிலில் பலராமன், சுபத்திரை, கண்ணன் ஆகியோர் நிற்பதை ஒத்ததாக இருப்பதும், இவர்களின் வாதத்துக்கு வலுச் சேர்க்கின்றது. ஆனால், நப்பின்னையை கண்ணன் தேவி என்று தெளிவாகவே தமிழிலக்கியங்கள் சொல்வதால், பின்னை என்பவள், கண்ணனின் காதலியே அன்றித் தங்கை அல்ல என்று முடிவுகொள்ள முடிகின்றது.

நப்பின்னை ஆயர்மகள் என்பதால், அதேபோல் ஆயர்குலத்தவளான வடநாட்டுக் கண்ணன் காதலி ராதையே அவள் என்று சொல்லப்படுகின்றது. ராதை, பாகவதத்திலோ விஷ்ணு புராணத்திலோ கூட இல்லாத தொன்மம். எனவே, ராதை என்ற பாத்திரத்தின் தோற்றமும் வளர்ச்சியும் பாகவதத்தின் காலமாகக் கருதப்படும் பொ.பி 10ஆம் நூற்றாண்டுக்குப் பின்பேயே இடம்பெற்றிருக்கவேண்டும். ஆனால், நப்பின்னை பற்றிய குறிப்புகள் அதற்கு முன்பிருந்தே தமிழகத்தில் கிடைக்கின்றன. மேலும், ராதையுடன் கண்ணன் களவொழுக்கதில் காதல் புரிவதாகச் சித்தரிப்பதே வழக்கமாக உள்ளபோது, நப்பின்னை, அவனது மனைவியாகக் காட்டப்படுவது, இருவருக்குமுள்ள முக்கியமான வேற்றுமையாகும். தென்னகத்து நப்பின்னை, வடநாட்டுக்கு அறிமுகமானபோது அவள் ராதையாக வளர்ச்சி பெற்றிருக்கலாம். அல்லது, வாய்வழி மரபுகளில் நிலவிவந்த ஆயர்குலக் கண்ணன் காதலி என்ற படிமம், தென்னகத்தில் நப்பின்னையாகவும், சற்றுப் பிந்தி வடநாட்டில் ராதையாகவும் வளர்ச்சி கண்டிருக்கலாம். எனினும் இவற்றை உறுதிப்படுத்த போதுமான சான்றுகளில்லை.

நிலமகள், அலைமகள், நீள்மகள் ஆகிய மூவரையும் திருமால் துணைவியராகக் கொள்வது வைணவ மரபு. பூமாதேவி, இலட்சுமி ஆகியோர் பற்றிய தரவுகள், பாசுரங்களில் அடிக்கடி குறிக்கப்பட்டாலும், மிக அரிதாக நீளாதேவியின் இடத்தில் நப்பின்னை இணைக்கப்பட்டு, இத்தேவியர் மூவரும் பாடப்படும் பாசுரங்களும் இல்லாமலில்லை!

ஆகிய வரிகளில், நீளா தேவியின் இடத்தில், ஆயர் குலத்தவளான நப்பின்னை குறிப்பிடப்படுவதைக் காணலாம். அவதாரக் கண்ணோட்டத்தில், ருக்மணி, ச‌‌த்‌தியபாமா‌ ஆகியோரை முறையே திருமகள், பூமாதேவி ஆகியோருடன் இணைப்பது போல், நப்பின்னையை நீளாதேவியுடன் இணைத்துப் பார்க்கமுடிகின்றது.

பாகவதத்திலும் மகாபாரதம் முதலான நூல்களிலும், கண்ணனின் எண்மனையாட்டிகளில் ஒருத்தியாகச் சொல்லப்படுபவள், நக்னசித்தி. இவளுக்கும் நப்பின்னைக்கும் உள்ள மிக முக்கியமான ஒற்றுமை, இருவரையுமே ஏறு தழுவல் மூலமே கண்ணன் கைப்பிடிக்கின்றான்.மிதிலைநகர் நப்பின்னை போலன்றி, நக்னசித்தி அயோத்தியின் இளவரசியாகவே சித்தரிக்கப்படுகின்றாள். ஆனால், கிடைக்கின்ற சான்றுகளின் அடிப்படையில் நப்பின்னையை, கொஞ்சமாகவேனும் வடநாட்டுக் கண்ணன் தேவியரில் இணைக்க முடிகின்ற ஒரேயொருத்தி, நக்னசித்தியே என்பதால், இருவரும் ஒருவரே எனக் கொள்வதில் தவறில்லை.

19ஆம் நூற்றாண்டின் இறுதியில் வாழ்ந்த மதுரகவி ஸ்ரீநிவாச ஐயங்காரின் "நப்பின்னைப் பிராட்டியார் திருமணம்" எனும் நூல், தமிழில் வெளிவந்துள்ள நப்பின்னை பற்றிய இறுதியான - முழுமையான நூலாக இனங்காணப்படுகின்றது.




</doc>
<doc id="247762" url="https://ta.wikipedia.org/wiki?curid=247762" title="நம்பாடுவார்">
நம்பாடுவார்

நம்பாடுவார் வைணவ அடியார்களில் ஒருவராவார். இவர் பாணர் மரபில் திருக்குறுங்குடிக்கு அருகில் உள்ள முனி எனும் ஊரில் பிறந்தவர். இவர் யாழை மீட்டி திருமாலைப் போற்றி பாடிவந்தார். ஒருமுறை திருமாலைப் போற்றிப் பாடியவாறு அடர்ந்த காட்டினுள் நுழைந்தார். அதனால் அங்கிருந்த பிம்ராட்சனின் பிடியில் சிக்கினார். பிரம்ம ராட்சன் தன்னை உண்ணும் முன் திருமாலை வணங்கி வருவதாக வேண்டினார். 

அதற்கு பிரம்மராட்சனும் இணங்கினார். நம்பாடுவார் திருக்குறுங்குடி அழகிய நம்பிராயர் கோயிலுக்குச் சென்று திருமாலை வணங்கினார். பின்பு பிரம்மராட்சனிடம் வந்து தன்னை உண்ணுமாறு கூறினார். ஆனால் பிரம்மராட்சன் தன்னுடைய பாவங்களை நீக்கி வீடு பேறு அடைய வைக்க வேண்டுமென அவரிடம் வேண்டினார். அதன் படி நம்பாடியார் பாடலைப் பாடி பிரம்மராட்சனை வீடுபேறு அடைய வைத்தார்.

இவர் திருக்குறுங்குடி பெருமாள் கோயிலில் உள்ள திருமாலின் அடி சேர்ந்ததாக நம்பிக்கை.


</doc>
<doc id="247763" url="https://ta.wikipedia.org/wiki?curid=247763" title="நம்பி குட்டுவனார்">
நம்பி குட்டுவனார்

நம்பி குட்டுவனார் சங்ககால தமிழ்ப் புலவராவார். இவர் பாடல்கள் குறுந்தொகையில் இடம்பெற்றுள்ளன. குட்டுவனார் என்பது சேரமரபினைக் குறிப்பதாகவும், நம்பி என்பது ஆண்களில் சிறந்தவரைக குறிப்பதாகும் கூறப்படுகிறது. இவர் ஆம்பல் மலர்வது, காக்கை கொட்டாவி விடுவது போல இருக்கிறது என தன் பாடலில் கூறியுள்ளார்.


</doc>
<doc id="247769" url="https://ta.wikipedia.org/wiki?curid=247769" title="ஓ காதல் கண்மணி">
ஓ காதல் கண்மணி

ஓ காதல் கண்மணி அல்லது ஓக்கே கண்மணி, திரைப்பட இயக்குநர் மணிரத்னம் இயக்கி ஏப்ரல் 17, 2015 அன்று வெளியான தமிழ் காதல் திரைப்படம் ஆகும். இதனை அவரது நிறுவனமான மெட்ராஸ் டாக்கீஸ் தயாரித்துள்ளது. இதில் முதன்மை வேடங்களில் மம்முட்டியின் மகன் துல்கர் சல்மானும், நித்தியா மேனனும் நடித்துள்ளனர்.இத்திரைப்படம் தற்கால இந்தியச் சூழலில் மணமுடிக்காது உடனுறைந்து வாழும் இளைய இணையரைக் குறித்ததாகும். இத்திரைப்படத்திற்குப் பின்னணி இசையமைத்திருப்பவர் ஏ. ஆர். ரகுமான் ஆவார். 


</doc>
