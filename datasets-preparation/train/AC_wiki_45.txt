<doc id="182111" url="https://ta.wikipedia.org/wiki?curid=182111" title="மங்கலான பெட்டி">
மங்கலான பெட்டி

ஒளிப்படத்துறையில் மங்கலான பெட்டி ("matte box") ஆனது மிகவும் பயன்படுத்தப்படுகிறது. ஒளிப்படக்கருவியினுள் வரும் தேவையற்ற சூரிய ஒளிக்கற்றைகள் அல்லது செயற்கை ஒளிக்கற்றைகளைத் தடுப்பதற்காக இது பயன்படுகிறது. மங்கலான பெட்டி லென்சின் முற்பாகத்தினுள் பொருத்தப்படும். இக்கருவியில் காணப்படும் கதவுகள் போன்ற திறந்து மூடக்கூடிய பகுதி மூலமாக ஒளி உட்செல்லும் அளவைக் கட்டுப்படுத்தலாம்.


</doc>
<doc id="182113" url="https://ta.wikipedia.org/wiki?curid=182113" title="மனிதனும் தெய்வமாகலாம் (நூல்)">
மனிதனும் தெய்வமாகலாம் (நூல்)

மனிதனும் தெய்வமாகலாம் என்னும் நூல் சுகி. சிவம் என்பவரால் எழுதப்பட்ட 33 கட்டுரைகளின் தொகுப்பாகும். இக்கட்டுரைகள் தேவியின் பெண்மணி என்னும் இதழில் தொடராக வெளிவந்தவை. கட்டுரைகளுக்குப் பொருத்தமாக அவ்விதழில் வரையப்பட்ட ஓவியங்கள் அனைத்தும் இந்நூலில் பயன்படுத்தப்பட்டு இருப்பது இந்நூலின் சிறப்பாகும். இந்நூல் மூன்று பிரிவாக உள்ளது. உணர்ச்சி வசப்படும் மனிதன் விலங்கு. அவன் தன்னை வென்றால் தெய்வம் என்று இலக்கிய இதிகாசங்களை மையப்படுத்தி முன்பகுதி அமைந்துள்ளது. அடுத்து பகவத் கீதை கூறும், மனிதன் தெய்வமாகும் இரகசியங்களை அடையாளம் காட்டி உள்ளேன். தெய்வ சம்பத் எவை! அசுர சம்பத் எவை என்கிற கீதையின் கோட்பாட்டை மையப்படுத்தி மனிதன் தெய்வமாக முடியும் என்று புலப்படுத்தி இரண்டாம் பகுதி அமைந்துள்ளது. மூன்றாவது பிரிவில் யோக சாத்திரங்களில் கூறப்படும்குண்டலினி, துரியம் எய்தும்போது மனிதன் கடவுளாகிறான் என்பதை மிகமிக எளிமையாக, விஞ்ஞானப்பூர்வமாக விளக்கப்பட்டு உள்ளது. 





</doc>
<doc id="182114" url="https://ta.wikipedia.org/wiki?curid=182114" title="ஏமாற்றாதே, ஏமாறாதே…! (நூல்)">
ஏமாற்றாதே, ஏமாறாதே…! (நூல்)

ஏமாறாதே, ஏமாற்றாதே…! என்னும் நூல் சுகி. சிவம் என்பவர் காலைக்கதிர், சக்தி விகடன் ஆகிய இதழ்களில் எழுதிய 33 கட்டுரைகளின் தொகுப்பு ஆகும். சமயம் குறித்தும் சந்நியாசிகள் குறித்தும் சமயவாதிகள் குறித்தும் தனக்குள்ள பார்வைகளை சுகி. சிவம் இக்கட்டுரைகளில் எழுதியிருக்கிறார். 



</doc>
<doc id="182116" url="https://ta.wikipedia.org/wiki?curid=182116" title="கள்ளப்புலியூர்">
கள்ளப்புலியூர்

கள்ளப்புலியூர் (Kallapuliyur) இந்தியாவின் தமிழ்நாடு மாநிலத்தில் அமைந்துள்ள விழுப்புரம் மாவட்டம் செஞ்சி வட்டம், வல்லம் ஊராட்சி ஒன்றியத்தில் உள்ள கிராமம் ஆகும்.. 
செஞ்சியிலிருந்து பென்னகர் வழியாக 16 கி.மீ தொலைவிலும் வளத்தி வழியாக 22 கி.மீ தொலைவிலும் இவ்வூர் அமைந்துள்ளது. முற்காலத்தில் இவ்வூர் காடுகள் நிறைந்த பகுதியாக இருந்ததால் கள்ளப்புலியூர் என்ற பெயர் வந்தது என்பதும், இவ்வூரில் களவுத்தொழில் செய்வோர் மிகுந்திருந்ததால் இப்பெயர் வந்தது என்பதும் மரபுவழிச் செய்தியாக நிலவுகிறது.

இங்கு மிகவும் பழமைவாய்ந்த சிவன் கோயில் ஒன்று உள்ளது. அதன் எதிராக சமணர்கள் வழிபடும் பார்சுவநாதர் கோயில் ஒன்றும் உள்ளது. மேலும் செல்லியம்மன், துலுக்கானத்து அம்மன், சிறைமீட்டாள் அம்மன் என்று பல அம்மன் கோயில்களை அமைத்து இவ்வூர் மக்கள் வணங்கி வருகின்றனர். பறையர், நாயுடு, சமணர், நாவிதர், வண்ணார், செட்டியார், வன்னியர் ஆகிய சமூகத்தைச் சேர்ந்த 1500 க்கும் மேற்பட்ட மக்கள் வாழ்ந்து வருகின்றனர். கல்வியறிவில் பின்தங்கிக்கிடந்த இவ்வூரில் கல்வி விழிப்புணர்வு தற்போது அதிகமாகக் காணப்படுகிறது.



</doc>
<doc id="182119" url="https://ta.wikipedia.org/wiki?curid=182119" title="சிவலிங்கம் சிவானந்தன்">
சிவலிங்கம் சிவானந்தன்

பேராசிரியர் சிவலிங்கம் சிவானந்தன் ("Sivalingam Sivananthan") என்பவர் அமெரிக்கத் தமிழரும், கல்விமானும், அறிவியலாளரும், தொழிலதிபரும், சிகாகோ இலினொய் பல்கலைக்கழகத்தின் நுண்ணியற்பியல் ஆய்வுக்கூடத்தின் பணிப்பாளரும் ஆவார்.

இலங்கையின் வடக்கே யாழ்ப்பாண மாவட்டத்தில் சாவகச்சேரி நகருக்கு அருகே மட்டுவில் என்ற கிராமத்தில் ஆசிரியர்களான சிவலிங்கம், பாக்கியம் ஆகியோரின் ஒன்பது பிள்ளைகளில் ஆறாவதாகப் பிறந்தவர் சிவானந்தன். தந்தை வல்வெட்டித்துறையைப் பிறப்பிடமாகக் கொன்ட ஓர் தமிழாசிரியர். தாய் அறிவியல், சமய ஆசிரியை. மட்டுவில் சரசுவதி மகா வித்தியாலயம், சாவகச்சேரி ட்ரிபேர்க் கல்லூரி, யாழ்ப்பாணம் இந்துக் கல்லூரி (1968-75) ஆகிய பாடசாலைகளில் ஆரம்ப, இடைநிலைக் கல்வியைக் கற்றார். பாடசாலைப் படிப்பை முடித்த பின்னர் 1976 ஆம் ஆண்டில் பேராதனைப் பல்கலைக்கழகத்தில் அறிவியல் துறையில் பட்டப் படிப்பிக்காக சேர்ந்தார். 1980 ஆம் ஆண்டில் இயற்பியலில் இளநிலைப் பட்டம் பெற்று வெளியேறினார்.

பட்டம் பெற்ற பின்னர் சிவானந்தன் மட்டக்களப்பு பல்கலைக்கழகக் கல்லூரியில் இயற்பியலில் உதவி-விரிவுரையாளராகப் பணியாற்றினார். 1982 ஆம் ஆண்டில் பட்டப்பின்படிப்புக்காக சிகாகோ இலினொய் பல்கலைக்கழகத்தில் சேர்ந்தார். 1985 ஆம் ஆண்டில் இயற்பியலில் முதுநிலைப் பட்டமும், அதே பல்கலைக்கழகத்தில் 1988 ஆம் ஆண்டில் முனைவர் பட்டமும் பெற்றார். தற்போது இவர் இப்பல்கலைக்கழகத்தில் இயற்பியல் துறையில் பேராசிரியராகவும், நுண்ணியற்பியல் ஆய்வுக்கூடத்தில் பணிப்பாளராகவும் பணியாற்றுகிறார்.

1998 ஆம் ஆண்டில் சிவானந்தன் வணிகத் துறையில் காலடி வைத்தார். எப்பிர் டெக்னொலொஜீசு (EPIR Technologies Inc.) என்ற நிறுவனத்தை ஆரம்பித்தார். இலினொய், பொலிங்புரூக் என்ற இடத்தில் சிவானந்தன் ஆய்வுக்கூடம் (Sivananthan Laboratories Inc.) என்ற பெயரில் சொந்த ஆய்வுக்கூடம் ஒன்றையும் நிறுவி நடத்தி வருகிறார்.

2013 மே மாதத்தில் அமெரிக்காவின் வெள்ளை மாளிகை இவருக்கு "மாற்றத்துக்கான சாதனையாளர்" ("Champion of Change") விருது வழங்கியது. அமெரிக்காவில் வேலைவாய்ப்புக்களை உருவாக்கி, பொருளாதார வளர்ச்சிக்கு உதவும் புலம்பெயர் தொழில்முனைவர்களுக்கும், புதிய கண்டுபிடிப்பாளர்களுக்குமான பிரிவில், பேராசிரியர் சிவானந்தனுக்கு இருளை ஊடுருவிப் பார்க்கக்கூடிய (Night Vision) தொழில்நுட்பத்தை மேம்படுத்தியமைத்தமைக்காக இந்த விருது வழங்கப்பட்டிருக்கிறது.



</doc>
<doc id="182120" url="https://ta.wikipedia.org/wiki?curid=182120" title="திருமூலர் ஞானம்">
திருமூலர் ஞானம்

திருமூலர் ஞானம் என்னும் நூல் 'சித்தர் கோவை'யில் சேர்க்கப்பட்டுள்ள ஒரு நூல். 16 ஆம் நூற்றாண்டில் தோன்றியது. திருமந்திரம் இயற்றிய திருமூலர் 5 ஆம் நூற்றாண்டில் வாழ்ந்தவர். இந்தத் திருமூலர் காலத்தால் சுமார் ஆயிரம் ஆண்டுகளுக்கு மேல் பிற்பட்டவர். அந்தாதியாக வரும் 11 பாடல்கள் இதில் உள்ளன. இதன் ஒவ்வொரு பாடலிலும் 'மூலம்' என்னும் சொல் வருகிறது. இறுதிப் பாடலில் 'திருமூலர்' என்னும் பெயரும் வருகிறது. இதனால் இந்த நூலுக்கு இந்தப் பெயரைச் சூட்டிவிட்டனர். 

பிரணவம், ஓங்காரம் மந்திரம் பற்றிய குறிப்புகள் இந்த நூலில் உள்ளன. இதன் பாடல் ஒன்று - எடுத்துக்காட்டு

மேவியதோர் சற்குருவின் பாதம் தன்னை
ஆவி உடல் காயம் எல்லாம் அறிந்து பார்த்து
பாவனையுள் ஆனதெல்லாம் விட்டு நீங்கிப்
சீவனையும் சிவன் தனையும் ஒன்றாய்த் தானே


</doc>
<doc id="182124" url="https://ta.wikipedia.org/wiki?curid=182124" title="ஓலி ரோமர்">
ஓலி ரோமர்

ஓலி கிறிஸ்டியன்சென் ரோமர் ("Ole Christensen Rømer", ; 25 செப்டம்பர் 1644, ஆர்ஹஸ் – 19 செப்டம்பர் 1710, கோபனாவன்) 1676இல் ஒளியின் வேகத்தை அளவியற் முறைகளால் முதலில் கண்டறிந்த டென்மார்க்கு நாட்டு வானியலாளர் ஆவார்.
ரோமர் செப்டம்பர் 25, 1644ஆம் ஆண்டு ஆர்ஹஸ் என்றவிடத்தில் வணிகராகவிருந்த கிறிஸ்டென் பெடர்சன்னுக்கும் அன்னா ஓலுஃப்சுதத்தர் இசுடார்மிற்கும் மகனாகப் பிறந்தார். கிறிஸ்டென் பெடெர்சன் தமதுப் பெயரைக் கொண்ட மற்றவர்களிடமிருந்து தம்மை பிரித்துக்காட்ட ரோமர் என்ற பெயரை இணைத்துக்கொண்டார்; ரோமர் எனில் டேனிய தீவான ரோமாவைச் சேர்ந்தவர் என்ற பொருளாகும். 1662இல் ஓலி ரோமர் மெட்றிக் படிப்பை முடிக்கும்வரையிலான வாழ்க்கைப்பதிவுகள் கிடைக்கப்பெறவில்லை. ஐசுலாந்து படிகத்தினால் (கால்சைட்டு) ஏற்படும் இரட்டை ஒளிவிலகலை ரோமர் கண்டறிந்ததை கோபனாவன் பல்கலைக்கழகத்தில் இவரது வழிகாட்டியாக இருந்த ராசுமசு பார்த்தோலின் 1668இல் பதிப்பித்தார். இதனையடுத்து பார்த்தோலின் டைக்கோ பிராவின் வானியல் பதிவுகளைக் கொண்டு கணிதத்தையும் வானியலையும் கற்க ரோமருக்கு உதவினார்.

ரோமருக்கு பிரெஞ்சு அரசின் வேலை கிடைத்தது; லூயி XIV மன்னர் இளவரசருக்கு ஆசிரியராக நியமித்தார். மேலும் ரோமர் வெர்சாய் அரண்மனையின் அழகான நீர்த்தாரைகளை வடிவமைப்பதிலும் பங்கேற்றார். 

1681இல் ரோமர் டென்மார்க்கிற்கு திரும்பினார். கோபனாவன் பல்கலைக்கழகத்தில் வானியல் பேராசிரியராகப் பணியாற்றினார். அதே ஆண்டில் தமது வழிகாட்டி பார்த்தோலினின் மகள், ஆன் மாரி பார்தோலினைத் திருமணம் செய்துகொண்டார். வானியல் பார்வையாளராக துடிப்பாக செயலாற்றினார்; பல்கலைக்கழகத்தில் இருந்த "ருண்டெடாம்", அல்லது வட்டக் கோபுரத்திலிருந்த ஆய்வகத்திலிருந்தும் வீட்டிலிருந்தும் தமது கவனிப்புகளை தொடர்ந்தார். தமக்கான பொறிகளை தாமே வடிவமைத்து உருவாக்கிக்கொண்டார். ஆனால், அவரது குறிப்புகள் யாவும் 1728ஆம் ஆண்டின் கோபனாவன் தீவிபத்தில் அழிந்துபட்டன. இருப்பினும் அவரது முன்னாள் உதவியாளரான (பின்னாளில் தாமே ஒரு வானியலாளர்) பெடர் ஹொர்ரெபோ இவற்றை விவரித்து எழுதினார். 

அரசவையில் கணிதவியலாளராக இருந்ததால் மே 1, 1683இல் டென்மார்க்கில் முதன்முறையாக எடைகளுக்கும் அளவுகளுக்கும் தேசிய அமைப்பொன்றை நிறுவினார். துவக்கத்தில் ரைன் அடி என்ற அளவை அடிப்படையாகக் கொண்டிருந்தபோதும் 1698இல் மேலும் துல்லியமான தேசிய சீர்தரங்கள் கடைபிடிக்கப்பட்டன. வானியல் மாறிலிகளைக் கொண்டு அளவுகளுக்கான வரையறைகளை நிறுவ விரும்பினார். இது அவரது மறைவிற்கு பின்னரே நடைமுறைக்கு வந்தது. டேனிய மைலை வரையறுத்ததும் இவரே; 24,000 டேனிய அடிகள் ஒரு மைலாகும் (கிட்டத்தட்ட 7,532 மீ) 

1700இல் ரோமர் டென்மார்க்கு-நோர்வேயில் கிரெகொரியின் நாட்காட்டியை அறிமுகப்படுத்த மன்னரின் ஒப்புதலைப் பெற்றார்; முன்னதாக இதனை செயல்படுத்த நூறாண்டுகளுக்கும் மேலாக டைக்கோ பிரா எடுத்த முயற்சிகள் வீணாகியிருந்தன.

ரோமர் முதலில் இயற்றப்பட்ட வெப்பநிலை ஒப்பளவுகளில் ஒன்றை வடிவமைத்தவரும் ஆவார். 1708இல் இவரைச் சந்தித்த டேனியல் பாரன்ஃகைட் இவர் உருவாக்கியிருந்த ரோமர் வெப்பளவுமானியை மேம்படுத்தி தற்போது சில நாடுகளில் புழக்கத்தில் உள்ள பாரன்ஃகைட் வெப்ப ஒப்பளவை உருவாக்கினார். 

டென்மார்க்கின் பல நகரங்களிலும் பல கடற்வழி நடத்தல் பள்ளிகளை நிறுவினார். 1705இல் கோபனாவன் காவல்துறையின் இரண்டாவது தலைவராக நியமிக்கப்பட்டார். இப்பதவியில் தனது முதல் செயற்பாடாக காவல்துறையை முழுவதுமாக கலைத்தார்; காவல்துறையின் தன்னம்பிக்கை மிகவும் குன்றியிருந்ததாகக் கருதினார். கோபனாவனில் தெருவிளக்குகளை (எண்ணெய் விளக்குகள்) அறிமுகம் செய்தவரும் இவரே. பிச்சைக்காரர்கள், ஏழைகள், வேலையற்றோர், விலைமாதுக்களை கட்டுப்படுத்த கடுமையாக உழைத்தார். 

கோபனாவனில் வீடுகள் கட்டுவதற்கான விதிமுறைகளை இயற்றினார்; நகரின் நீர் வழங்கல், கழிவுநீர் அமைப்புக்களை சீரமைத்தார். நகரின் தீயணைப்புத் துறைக்கு புதிய கருவிகள் கிடைக்கச் செய்தார். நகரத் தெருக்களிலும் சதுக்கங்களிலும் நடைமேடைகள் அமைக்க திட்டமிடுதலில் முக்கியப் பங்காற்றினார். 

தமது 65ஆவது அகவையில் 1710இல் உயிரிழந்தார்.
நிலப்படவியலிலும் கடல்வழிகாட்டுதலிலும் நிலநிரைக்கோட்டை தீர்மானிப்பதில் செயல்முறைச் சிக்கல்கள் இருந்தன. இதற்கு தீர்வுகாண நிலத்திலிருந்து தள்ளி உள்ள கப்பலில் இருந்து நிலநிரைக்கோட்டை தீர்மானிக்கும் வழிமுறையொன்றை கண்டுபிடிப்பவருக்கு எசுப்பானியாவின் மூன்றாம் பிலிப் பரிசுகள் அறிவித்தார். இதன் எதிர்வினையாக 1616-17இல் கலீலியோ ஒரு கப்பலில் இருந்து நேரத்தையும் நிலநிரைக்கோட்டையும் அறிய வியாழக்கோளின் துணைக்கோள்களின் ஒளிமறைப்புக்களைப் பயன்படுத்தும் முறையை நிறுவினார். இருப்பினும் துல்லியமான நேர அட்டவணைகள் 18வது நூற்றாண்டு வரை கணிக்கப்படாததாலும் கப்பல்களிலிருந்து வியாழனின் துணைக்கோள்களை கவனிப்பதில் சிக்கல்கள் நிலவியதாலும் இதை நடைமுறைப்படுத்த இயலவில்லை.
இருப்பினும் வியாழனின் துணைக்கோள்களை நேரம் தீர்மானிக்கப் பயன்படுத்துவது நடைமுறைக்கு வந்தது. 1671இல் பல மாதங்களாக "யான் பிக்கார்டு"ம் ரோமரும் வியாழனின் ஐஓ சந்திரனின் 140 கிரகணங்களை கவனித்து பதிந்தனர். அதே காலகட்டத்தில் பாரிசில் கியோவன்னி டொமெனிகோ காசினி என்ற பிரெஞ்சு அறிவியலரும் இந்த கிரகணங்களை பதிந்து வந்துள்ளார். இருவரது நேரங்களையும் ஒப்பிட்டு பாரிசுக்கும் ரோமர் பணிபுரிந்த யுரானியன்போர்க்குக்கும் இடையேயான நிலநிரைக்கோட்டு இடைவெளி கணக்கிடப்பட்டது. 1666க்கும் 1668க்கும் இடையே காசினி வியாழக்கோள்களின் சந்திரன்களைக் கவனித்து தமது அளவீடுகளில் பிழைகள் நேர்வதைக் கண்டறிந்தார். இது ஒளிக்கு குறிப்பிட்ட வேகம் இருப்பதாலேயே இருக்க வேண்டும் என எண்ணினார். 1672இல் ரோமர் காசினியிடம் உதவியாளராக இணைந்து இவற்றைக் கவனிப்பதைத் தொடர்ந்தார். காசினியின் அறிதல்களுடன் தன்னுடைய கவனிப்புக்களையும் இணைத்து ஆய்ந்தார். புவி வியாழனின் அருகாமையில் செல்லும்போது ஐஓ துணைக்கோளின் கிரணங்களுக்கு இடையேயான நேரங்கள் புவி வியாழனிடமிருந்து தள்ளி இருக்கும் போது ஏற்படுவதைவிட குறைவாக இருந்தது. 

இவற்றைக் கொண்டு காசினி அறிவியல் அகாதமியில் ஆகத்து 22, 1676இல் கீழ்காணும் அறிவிப்பை வெளியிட்டார்:

"இந்த நேர வேறுபாடுகள் ஒளி கோள்களிலிருந்து புவியை அடைவதற்கு சிலத்துளி நேரமெடுப்பதால்தான் நிகழ்கின்றன; ஒளிக்கு கோள் பாதையின் பாதி விட்டத்தைக் கடப்பதற்கு பத்து முதல் பதினோரு நிமிடங்கள் எடுப்பதாகத் தெரிகிறது".

இருப்பினும் தமது இந்த கருதுகோளை காசினி பின்னாளில் திரும்பப்பெற்றார்; ஆனால் ரோமர் இதனை மேலும் ஆராய எடுத்துக்கொண்டார். பிக்கார்டும் தாமும் முன்னரே 1671-77 காலகட்டத்தில் நிகழ்த்திய கவனித்தல்களுடன் ஒப்பிட்டு பிரான்சிய அறிவியல் அகாதமிக்கு தமது முடிவுகளைத் தெரியப்படுத்தினார்.

ரோமரின் தரவுகளைக் கொண்டு பலரும் ஒளியின் வேகத்தைக் கணக்கிட்டனர். இவர்களில் முதலாமவராக கிறித்தியான் ஐகன்சு விளங்கினார்; ரோமரின் தரவுகளையும் தமது கவனிப்புக்களையும் கொண்டு ஒளி வினாடிக்கு புவியின் விட்டத் தொலைவு செல்வதாக கணக்கிட்டார்.

ஒளிக்கு அளவிடக்கூடிய வேகம் உள்ளது என்ற ரோமரின் கருதுகோள் 1727இல் ஜேம்ஸ் பிராட்லி தனது அளவீடுகள் மூலம் நிருபிக்கும்வரை அறிவியலாளர்களால் ஏற்றுக்கொள்ளப்படவில்லை. 

1809இல் ஐஓ துணைக்கோளின் கவனிப்புக்களைக் கொண்டு, இம்முறை நூறாண்டுகளுக்கும் மேலான துல்லிய அளவீடுகளைக் கொண்டு, யான் பாப்டிசுட்டு யோசஃப் டெலம்பர் சூரியனில் இருந்து ஒளி புவியை அடைய 8 நிமிடங்களும் 12 வினாடிகளும் ஆவதாகக் கணக்கிட்டார். இதனைக்கொண்டு ஒளியின் வேகம் வினாடிக்கு 300,000 கிலோமீற்றர்களை விடக் கூடியதாக கணக்கிட்டார். தற்போது இது திருத்தப்பட்டு சூரியொளி புவியை அடைய 8 நிமி 19 வினாடிகளாவதாகவும் ஒளியின் வேகம் வினாடிக்கு 299,792.458 ஆகவும் கணகிடப்பட்டுள்ளது. 

ரோமர் பணிபுரிந்த பாரிசிலுள்ள வான்வெளி ஆய்வகத்தில் ஒளியின் வேகத்தை முதலில் கண்டறிந்தவராக ரோமருக்கு நினைவுப்பட்டயம் வைக்கப்பட்டுள்ளது.



</doc>
<doc id="182126" url="https://ta.wikipedia.org/wiki?curid=182126" title="மையநோக்கு விசை">
மையநோக்கு விசை

மையநோக்கு விசை ("centripetal force") என்பது ஓர் உடலை வளைந்த பாதையில் பயணிக்க வைக்கும் விசையாகும். அதன் திசை எப்பொழுதும் உடலின் திசைவேகத்திற்கு செங்குத்தானதாக, வளைவுப் பாதையின் கணநிலை மையத்தினூடு செல்வதாக இருக்கும். மையநோக்கு விசையே வட்ட இயக்கத்திற்கு காரணமாகும்.

எளிமையாக கூறுவதாயின் மையநோக்கு விசையென்பது சீரான வேகத்தில் இயங்கும் பொருளை வட்டப்பாதையில் வைத்திருக்கும் அதன் ஆரத்தின் வழியே வட்டத்தின் மையத்தினை நோக்கியிருக்கும் விசை எனலாம்.

வளைவின் ஆரை "r" ஆக இருக்கும் பாதையில் "v" எனும் தொடலி வேகத்துடன் இயங்கும் "m" திணிவுள்ள பொருளில் தாக்கும் மையநோக்கு விசை:

இங்கு formula_2 மையநோக்கு ஆர்முடுகல்.

இவ்விசை வட்டத்தின் மையம் பற்றிய கோணவேகம் சார்பாக இவ்வாறு எழுதப்படலாம்:

ஒர் சுழற்சிக்கான கால அளவு T யை கொண்டு சமன்பாட்டை பின்வருமாறு எழுதலாம்:

ஓர் கோளை சுற்றி வலம்வரும் செய்மதிக்கு மையநோக்குவிசை பொருளீர்ப்பு விசையால் வளங்கப்படுகிறது.

கயிற்றில் கட்டி கிடைத்தளத்தில் சுழற்றப்படும் பொருளுக்கான மையநோக்கு விசை இழையின் இழுவையால் வழங்கப்படுகிறது.


</doc>
<doc id="182127" url="https://ta.wikipedia.org/wiki?curid=182127" title="குடும்பிமலை">
குடும்பிமலை

குடும்பிமலை மட்டக்களப்பு மாவட்டத்தின் மேற்கில் அமைந்துள்ள ஓர் பிரதேசமாகும். இப்பகுதி அடர்ந்த காடுகளும் மலைக் குன்றுகளையும் உடையது. பொலன்னறுவை மாவட்டத்தின் எல்லைக்கு அருகில் இப்பகுதி அமைந்துள்ளது. இங்குள்ள சனத்தொகை 1,261 ஆகும். 

இங்கு உள்ள குன்று குடுமி வடிவில் காணப்படுவதால் இப்பகுதி குடும்பிமலை எனப் பெயர் பெற்றதென்பர். இதற்கு தொப்பிக்கல் என்ற பெயரும் உள்ளது. பிரித்தானியர் காலத்தில் இக்குன்று பாரன் தொப்பி (Baron's Cap) என அழைக்கப்பட்டது.



</doc>
<doc id="182143" url="https://ta.wikipedia.org/wiki?curid=182143" title="திருவருட்பயன், நிரம்ப அழகிய தேசிகர் உரை">
திருவருட்பயன், நிரம்ப அழகிய தேசிகர் உரை

திருவருட்பயன், நிரம்ப அழகிய தேசிகர் உரை நூல் 16 ஆம் நூற்றாண்டில் தோன்றியது. திருவருட்பயன் என்னும் நூலுக்கு எழுதப்பட்டுள்ள உரைநூல் இது. இந்த உரையை எழுதியவர் நிரம்ப அழகிய தேசிகர். உரை தொடங்கும்போது ஒரு காப்புச் செய்யுளுடன் தொடங்குகிறது.
அத்துடன் இவரே தன்னைப் பற்றியும், உரைநூலைப் பற்றியும் அறிமுகம் செய்துகொள்ளும் சிறப்புப் பாயிரப் பாடல் ஒன்றும் உள்ளது.

இந்த உரையுடன் இந்த உரைநூலுக்குப் பின்னர் தோன்றிய 'வேலப்ப பண்டாரம் பதவுரையும் சிந்தனையுரையும்' என்னும் பகுதியும் சேர்த்து நூல் வெளியாகியுள்ளது. மற்றும் வெள்ளை வாரணர் விளக்கத்தோடு கூடிய பதிப்பும் வெளிவந்துள்ளது.
திருவருட்பயன் குறள் வெண்பாவால் ஆன நூல். இந்தக் குறளால் இன்னது சொல்லப்பட்டது என்று ஒவ்வொரு குறளுக்கும் இந்த உரையானது விளக்கம் தருகிறது.


</doc>
<doc id="182157" url="https://ta.wikipedia.org/wiki?curid=182157" title="எஸ். ஏ. ரகீம்">
எஸ். ஏ. ரகீம்

செய்யது அப்துல் ரகீம் ("Seyadu Abdul Raheem", 9 ஆகத்து 1921 - 1989) இலங்கை அரசியல்வாதியும், நாடாளுமன்ற உறுப்பினரும் ஆவார்.

ரகீம் 1921 ஆகத்து 9 இல் பிறந்தார். ஆரம்பக் கல்வியை மன்னார் புனித சேவியர் ஆண்கள் கல்லூரியிலும், இடைநிலைக் கல்வியை யாழ்ப்பாணம் மத்திய கல்லூரியிலும், யாழ்ப்பாணக் கல்லூரியிலும் கற்றார்.

ரகீம் 1960 ஆம் ஆண்டில் அரசியலில் நுழைந்தார். 1962 முதல் 1972 வரை மன்னார் நகரசபைத் தலைவராகப் பணியாற்றினார். 1970 நாடாளுமன்றத் தேர்தலில் ஐக்கிய தேசியக் கட்சியின் வேட்பாளராக மன்னார் தொகுதியில் இலங்கைத் தமிழரசுக் கட்சியின் வேட்பாளர் வி. ஏ. அழகக்கோனிடம் 69 வாக்குகள் வித்தியாசத்தில் தோற்றார். அழகக்கோன் 1973 நவம்பர் 25 இல் இறந்ததை அடுத்து 1974 பெப்ரவரி 25 இடம்பெற்ற இடைத்தேர்தலில் 75 அதிகப்படியான வாக்குகளால் தமிழரசுக் கட்சி வேட்பாளர் செபமாலை ஜோன் மார்க் என்பவரை வெற்றி பெற்று நாடாளுமன்றம் சென்றார். 1977 இல் நடந்த தேர்தலில் இவர் போட்டியிடவில்லை.

அரசியலில் இருந்து ஓய்வெடுத்த பின்னர் ரகீம் 1978 ஆம் ஆண்டில் கென்யாவுக்கான இலங்கைத் தூதுவராக நியமிக்கப்பட்டார். அனைத்திலங்கை முஸ்லிம் லீக் அமைப்பின் பிரதித் தலைவராகவும், நெற்சந்தைப்படுத்தல் திணைக்களத்தின் பிரதித் தலைவராகவும் இவர் பணியாற்றியுள்ளார். 1989 ஆம் ஆண்டில் காலமானார்.


</doc>
<doc id="182163" url="https://ta.wikipedia.org/wiki?curid=182163" title="பதின்நான்காம் நாள் போர் (குருச்சேத்திரப் போர்)">
பதின்நான்காம் நாள் போர் (குருச்சேத்திரப் போர்)

குருச்சேத்திரப் போரின் பதின்நான்காம் நாள் போரில் தனது மகன் கொல்லப்பட்டதற்காக பழிக்குப்பழி கொல்வதும்,போரை தனிப்போராக மாற்றிக்கொண்டுகௌரவர்களின் ஒரே மருமகன் ஜயத்திரதனை அழித்தது குறித்து சொல்லப் படுகிறது.
"நீ என் மகனைச் சாக விட்டுவிட்டாய்" என்று தருமரை அருச்சுனன் குற்றம் சாட்டினான்,தனது தேரை வெகு தொலைவு தள்ளிக்கொண்டு சென்றதற்காக கிருட்டிணனை கோபித்துக்கொண்டான். கிருட்டிணன் எதுவும் பேசவில்லை,அபிமன்யூவின் மரணம் அருச்சுனனைக் கடுமையாக பாதித்தது,துரோணர் தன்னுடைய ஆசானல்ல அவர் எனது முதல் எதிரி என கோபம் கொள்ள வைத்தது,
தருமர் தன்னை ஜயத்திரதன் அபிமன்யுவைக் காப்பாற்ற விடாமல் தடுத்து நின்றதை கூறிய போது அருச்சுனனின் கோபம் முழுவதையும் ஜயத்திரதன் மீது செலுத்தி 'நாளை சூரியன் மறையும் முன் நான் ஜயத்திரதனை கொல்லவில்லை என்றால் என்னையே நான் எரித்துக்கொள்வேன்" என சபதம் செய்தான்.

அருச்சுனனின் சபதம் கௌரவப்படைக்கு எட்டியது,அருச்சுனன் சபதத்தைக் கேட்ட துரோணர் மிகுந்த மகிழ்ச்சி அடைந்தார்.நாளை நாம் செய்ய வேண்டியது சூரியன் மறையும் வரை ஜயத்திரதனை காப்பாற்றுவதுதான்,அதன் பின்னர் அருச்சுனன் சொன்னபடியே மரணமடைவான் கௌரவப்படை வெல்லும் என முடிவு செய்து கௌரவப்படை முழுவதையும், அருச்சுனனுக்கும் ஜயத்ரதனுக்கும் இடையே நிறுத்தப்பட்டது.கௌரவர் மருமகனைக் காப்பது மட்டுமே கடமையாக இருந்தது.எவ்வளவு தேடியும் அருச்சுனனால் ஜயத்திரதனை கண்டுபிடிக்க முடியவில்லை,தேடிக் களைத்தப் போன அருச்சுனனுக்கும் குதிரைக்கும் தண்ணீர் தேவை என்றார் கிருட்டிணன் ஓர் அம்பை தரையில் செலுத்தினான்.அங்கு நீர் பொங்கி எழுந்த்து,அருச்சுனன் எதிரிகளை அண்டவிடாமல் தடுத்துக் குதிரைகளை நீர் அருந்த காத்திருந்தான்.விரைவிலேயே அவை மீண்டும் ஜயத்ர தனை தேடி ஓடிக்கொண்டே இருந்தது.சூரியன் மேற்கே நெருங்க நெருங்க அருச்சுனன் வேட்டை நாயைப்போலஜயத்திரதனை தேடிக்கொண்டே இருந்தான்.திடீரென்று சூரியன் எங்கும் தெரியாமல் மறைந்து விட்டது,"சூரியன் மறைந்துவிட்டான்" என துரோணர் அறிவித்தார்.கௌரவப்படை மகிழ்ச்சி குரல் எழுப்பினர்,ஜெயத்ரதனைக் காப்பாற்றுவதில் அவர்கள் வெற்றியடைந்துவிட்டனர்.அருச்சுனனுக்கு வியப்பாக இருந்தது "அதற்குள் மாலை வந்துவிட்டதா? நான் தோற்றுவிட்டேன்,என்னைக் எரித்துக்கொள்ள ஏற்பாடுகளைச் செய்" என்றான்.கிருட்டிணன் அவன் காதில் "சூரியன் இன்னும் வானில் பிரகாசித்துக்கொண்டுதான் இருக்கிறான்,நான் தான் என் கையால் அதை மறைத்துள்ளேன், எல்லோரும் சூரியன் மறைந்து விட்டதாக நம்புகிறார்கள். ஜெயத்ரதனைக் கொல்ல இது தான் தக்க நேரம்" என்று அருச்சுனனுக்குச் சொன்னார்.

சூரியன் மறைந்து விட்டதாக நம்பி, கௌரவப்படை மகிழ்ச்சி குரல் எழுப்பினர்.ஆனால் கிருட்டிணன் தனது கையால் சூரியனை மறைத்ததைச் சொன்னவுடன் அருச்சுனன் உத்வேகம் கொண்டான்.இருளிலும் சப்தம் வரும் இலக்கை நோக்கி அம்பு எய்யும் அருச்சுனன் தனது காதுகளைக் கூர்மையாக்கிக் கொண்டு கௌரவப்படையில் ஜயத்திரதனின் குரல் சத்தம் வரும் திசையை நோக்கி காத்திருந்தான்.சூரியன் மறைந்துவிட்டான் என துரோணர் அறிவிக்கவே கௌரவப்படைகளுக்கு நடுவே ஜயத்திரதன் ஓங்கி சத்தமிட்டு சிரித்தான்.இந்த நேரத்திற்காகக் காத்திருந்த அருச்சுனன் குரல் வந்த திசையில் அம்பை விட்டான்.அம்பு சரியாக ஜயத்திரதனை தாக்கியது.சூரியன் மறைந்த பிறகு தாக்குவது அதர்மம் என துரோணர் கூச்சலிடும் போதே கிருட்டிணன் உடனே சூரியனை மறைத்திருந்த தனது கையை எடுத்தார்.சூரியன் மீண்டும் வானில் பிரகாசித்தது.ஜயத்திரதனின் தலையைத் துண்டித்த அம்பு அதைச் சுமந்து கொண்டு விருத்தாக்சத்ரனின் மடியில் விழச்செய்தது திடுக்கிட்டு விருத்தாக்சத்ரனன் எழவே ஜயத்திரதன் தலை உருண்டு தரையைத் தொடவே ஆயிரம் துண்டுகளாக வெடித்துச் சிதறியது.

" கிருட்டிணன் பகலை இரவாக்கலாம் என்றால் நாம் ஏன் இரவைப் பகலாக்கக் கூடாது",என்று போரை சூரியனின் மறைவிற்குப் பிறகும் நடத்தக் கட்டளையிட்டார். போர்க்களம் இருள் சூழ்ந்தது வீரர்களுக்கு வெளிச்சம் தெரிவதற்காக சில வீரர்கள் ஆயுதங்களைப் போட்டுவிட்டு விளக்குகளைப் பிடிக்க துரியோதனன் கட்டளை இட்டான்.அந்த விளக்கு ஒளியில் துரோணர்,துரியோதனன் மற்றும்கிருபர் தனது படைகளுடன் பாண்டவர்ப் படையை நோக்கி நகர்ந்து அழிக்க முற்பட்டனர்,சோர்ந்து போயிருந்த பாண்டவர்ப் படை இதை எதிர்பார்க்காததால் பலத்த சேதம் அடைந்தது.அந்த இரவில் பாண்டவர்களின் மாமனார் துருபதனையும்,பாண்டவர்களுக்கு கடைசியில் அடைக்கலம் கொடுத்த மத்ஸ்ய நாட்டு அரசன் விடாரனையும் துரோணர் கொன்றார்.


</doc>
<doc id="182167" url="https://ta.wikipedia.org/wiki?curid=182167" title="யாழ்ப்பாணக் கல்லூரி">
யாழ்ப்பாணக் கல்லூரி

யாழ்ப்பாணக் கல்லூரி ("Jaffna College") இலங்கையின் வடக்கே வட்டுக்கோட்டை என்ற ஊரில் அமைந்துள்ள ஒரு தனியார் பாடசாலை ஆகும். அமெரிக்க மதப்பரப்புனர்களால் 1823 ஆம் ஆண்டில் உருவாக்கப்பட்ட பட்டிக்கோட்டா மதப்பள்ளி 1867 ஆம் ஆண்டில் யாழ்ப்பாணக் கல்லூரியாக மாற்றப்பட்டது.

1816 ஆம் ஆண்டில் அமெரிக்க இலங்கை மிசன் யாழ்ப்பாணத்தில் ஆரம்பிக்கப்பட்டது. யாழ்ப்பாணக் குடாநாட்டின் பல பகுதிகளில் ஆரம்பிக்கப்பட்ட இதன் கிளைகளில் ஒன்று வட்டுக்கோட்டையிலும் நிறுவப்பட்டது. அமெரிக்க மிசன் யாழ்ப்பாணத்தில் பாடசாலைகளை ஆரம்பித்து நடத்தியது. இவ்வகையில் முதன் முதலாக தெல்லிப்பழையில் "பொதுச் சுயாதீனப் பள்ளிக்கூடம்" (யூனியன் கல்லூரி ஆரம்பிக்கப்பட்டது. குடாநாட்டில் உள்ள திறமை வாய்ந்த ஆண் பிள்ளைகளுக்கென வட்டுக்கோட்டையில் 1823 ஆம் ஆண்டில் பட்டிக்கோட்டா மதப்பள்ளி (Batticotta Seminary) நிறுவப்பட்டது. இதன் அதிபராக டானியல் புவர் (danial poor) என்பவர் இருந்தார். இம்மதப்பள்ளி அங்கு சேர்க்கப்படும் மாணவர்களை கிறித்துவத்துக்கு மதம் மாற்றுவதையே முக்கிய நோக்காகக் கொண்டு ஆரம்பிக்கப்பட்டது. ஆனாலும், பெரும்பாலான மாணவர்கள் தமது இந்து சமய நம்பிக்கையையே கடைப்பிடித்து வந்தனர். இதனை அடுத்து 1855 ஆம் ஆண்டில் இம்மதப்பள்ளி மூடப்பட்டது.

பட்டிக்கோட்டா மதப்பள்ளியின் பழைய மாணவர்களும், உள்ளூர் கிறித்தவர்களும் இப்பள்ளியை மீளத் திறக்க வேண்டும் எனக் கோரிக்கை விட்டதை அடுத்து 1872 சூலை 3 இல் இக்கல்லூரி யாழ்ப்பாணக் கல்லூரி என்ற பெயரில் மீளவும் பழைய கட்டடத்திலேயே ஆரம்பிக்கப்பட்டது.





</doc>
<doc id="182177" url="https://ta.wikipedia.org/wiki?curid=182177" title="கதிரியக்கத் தொடர்">
கதிரியக்கத் தொடர்

அணுக்கருவியலில், கதிரியக்கத் தொடர் ("radioactive series" அல்லது "decay chain") என்பது கதிரியக்கம் காரணமாகப் புதிதாகத் தோன்றும் சேய்த் தனிமமும் நிலையற்றதாக இருக்குமாயின் அதுவும் கதிரியக்கச் சிதைவிற்கு உள்ளாகித் தொடர் தேய்விற்கு உள்ளாகும் நிகழ்வு ஆகும். இவ்வாறே நிலையான தனிமம் தோற்றுவிக்கப்படும் வரை கதிரியக்கம் தொடரும். இந்நிகழ்வில் தோன்றும் ஓரிடத்தான்கள் (ஐசோடோப்பு) அனைத்தும் ஒரு கதிரியக்கத் தொடர் அல்லது ஒரு கதிரியக்கக் குடும்பம் எனப்படுகிறது.
கதிரியக்கத் தோரியத் தொடரில் 90 தோரியம் 232 இல் (Th) தொடங்கி, காரீய ஐசோடோப்பான காரியம் 208 (Pb.) உடன் முடிவடைகிறது. இதுபோல் யுரேனியத் தொடரும் ஆக்டினியத் தொடரும் நெப்டூனியம் தொடரும் உள்ளது.

இது போல் தோரியம் தொடரை அடியில் காட்டி இருப்பது போல் குறிக்கலாம் 90 தோ232.

மேலும் கதிரியக்க அக்டீனியத் தொடரும் உள்ளது 92 அக் 235 .உள்ளது


</doc>
<doc id="182182" url="https://ta.wikipedia.org/wiki?curid=182182" title="ஐசான் (வால்வெள்ளி)">
ஐசான் (வால்வெள்ளி)

சி/2012 எசு1 (C/2012 S1, ISON) அல்லது ஐசான் வால்வெள்ளி என்பது சூரியனைச் சுற்றிவரும் ஒரு வால்வெள்ளியாகும். இது 2012 செப்டம்பர் 21 அன்று பெலருசைச் சேர்ந்த வித்தாலி நெவ்ஸ்கி, உருசியாவைச் சேர்ந்த ஆர்த்தியோம் நோவிசோனக் ஆகியோரால் கண்டறியப்பட்டது. இந்த கண்டுபிடிப்பிற்கு பன்னாட்டு அறிவியல் ஓளிமப் பிணையத்தில் உள்ள 0.4 மீட்டர் (16") பிரதிபலிப்பு தொலைநோக்கி பயன்படுத்தப்பட்டது. இதன் உட்கரு 5 கிலோமீட்டர் (3.1 மைல்) விட்டமுடையது என கணிக்கப்பட்டுள்ளது.

இவ் வால்வெள்ளிC/2012 S1, ISON என்று பெயர் பெற காரணம் உண்டு.
சூரிய மண்டலத்துக்கு அடுத்துள்ள ஊர்ட் எனும் மேகப் பகுதியில் இருந்து இவ்வால்வெள்ளி வருகிறது.கடந்த 200 ஆண்டுகளில் பூமி கண்ட வால்வெள்ளிகள் யாவும் மீண்டும் மீண்டும் சூரியனையே சுற்றி வருபவை ஆகும். ஆனால் முதன்முறையாக சூரியனை நோக்கி வருகிறது இவ்வால்வெள்ளி.. மேலும் 'ஊர்ட்' மேகப் பகுதியில் இருந்து வரும் இந்த வால்நட்சத்திரம் சூரிய குடும்பம் தோன்றியபோது உருவானது.
அதனால் அது சூரியக் குடும்பம் தோன்றிய காலத்தில் உள்ள தகவல்களைப் பத்திரமாக வைத்திருக்கும். அதன் மூலம் உலகம் தோன்றியதைப் பற்றி மேலும் புதிய ஆய்வுகளை முன்னெடுக்க உதவும். 
இது சூரியனை மிக நெருக்கமாகக் கடந்து செல்ல முயன்ற நிலையில், 28 நவம்பர் 2013 அன்று சூரிய ஈர்ப்பு விசையின் காரணமாக , கரு சிதைக்கப்பட்டு 2000 டிகிரி செல்சியஸ் வெப்பத்தில் உருகி ஆவியாகி நீரோடை போலச் சென்று மறைந்துவிட்டது. . இருப்பினும் இதன் சில பாகங்கள் இன்னும் அழியாமல் இருக்கக்கூடும் எனவும் சிலர் நம்பிக்கை தெரிவித்துள்ளனர்.
அமெரிக்காவின் நாசா ஆய்வுமையத்தின் சோஹோ லாஸ்கோ சி2 மற்றும் சி3 போன்ற தொலைநோக்கியில் பதிவான 76 படங்களில் உள்ளபடி ஐசானின் சிறிய தூசி மண்டலத் துண்டு சூரியனில் மோதியது போக மிச்சம் வளிமண்டலத்தில் மிதப்பதாக நம்பப்படுகிறது. 



</doc>
<doc id="182186" url="https://ta.wikipedia.org/wiki?curid=182186" title="குதிரைத் திறன்">
குதிரைத் திறன்

குதிரைத்திறன் ("horsepower") அல்லது குதிரை வலு எனப்படுவது ஆற்றலை ஓரலகு நேரத்தில் செலவிடும் திறனை அளக்கும் திறனலகுகளில் வழக்கமாகப் பயன்படும் ஓர் ஓலகு ஆகும். பொதுவாக, மின்னியக்கி போன்றவற்றின் திறனனை அளக்கவும், தானுந்து, பேருந்து, மகிழுந்து போன்ற உந்து இயந்திரங்களின் திறனையும் அளக்க குதிரைத்திறன் என்ற அலகு பயன்படுகின்றது. இதைச் சுருக்கமாக HP என்றும் கூறப்படுகின்றது.

1 HP என்பது 746 வாட்டுகள் (0.746 கிலோ வாட்டுகள் (KW)) என்ற மின்திறன் அளவிற்குச் சமம். சில மோட்டார்களில் கெச்.பி அளவு குறிப்பிடப்படாமல் கிலோவாட்டுகள் அளவு குறிப்பிடப்பட்டிருக்கும். எடுத்துக்காட்டாக ஒரு நீரேற்றி (எக்கி அல்லது பம்பு மோட்டார்) 0.75 கிலோ வாட்டுகள் (KW) எனில் அது ஒரு குதிரைத்திறனுக்குச் (1 HP) சமம் ஆகும்.

சிறிய அளவில் இருந்து மிகப் பெரிய அளவு வரை பல அளவுகளில் ஒன்றுக்கு குறைவான கெச்.பி (HP) முதல் ஆயிரக்கணக்கான கெச்.பி (HP) வரையுள்ள மோட்டார்களும் இயந்திரங்களும் பயன்படுத்தப்படுகின்றன. ஒன்றும் ஒன்றுக்கு குறைவான கெச்.பி (HP)யும் உடைய மோட்டார்களுக்கு "பின்ன அளவு குதிரைத்திறன் மோட்டார்" (Fractional Motor) என்று பெயர். ஒன்றுக்கு குறைவான எண்களை பின்னம் (Fraction) என்று சொல்வதால் இப்பெயர் வழக்கத்தில் உள்ளது. மின்விசிறி, மிக்ஃசி, மின் ஆட்டுக்கல்கள், குளிர்ப்பெட்டி (ரெஃப்ரிஜிரேட்டர்), காற்றுப்பதனிகள், வீட்டு கிணற்றில் அமைக்கப்படும் நீரேற்றிகள் போன்றவைகளில் "பின்ன குதிரை சக்தி மோட்டார் " (Fractional Motor) தான் இருக்குமென்றாலும் தேவையைப் பொறுத்து அவை வெவ்வேறு வகையைச் சேர்ந்ததாக இருக்கும்.

ஒரு 5 கெச்.பி (HP) மோட்டார் எவ்வளவு திறன் தரும் என்பதை கணக்கிட 5*746 ஐ பெருக்கக் கிடைக்கும் 3730 வாட்டுகள் (Watts) மதிப்பு தான் 5 கெச்.பி (HP) மோட்டாரின் திறன் ஆகும். இதை கிலோ வாட்டுகளில் (KW) பெறவேண்டும் என்றால் 1000ல் வகுக்க வேண்டும் (3730/1000) வகுத்துக் கிடைக்கும் மதிப்பு 3.73 கிலோ வாட்டுகள் (KW) ஆகும்.


</doc>
<doc id="182188" url="https://ta.wikipedia.org/wiki?curid=182188" title="சென்சௌ 2">
சென்சௌ 2

சென்சௌ 2 ஜனவரி 9, 2001, அன்று விண்வெளியில் ஏவப்பட்டது. இது இரண்டாவது மனிதர் ஏறிச்செல்லாத சீன விண்வெளிக்கலம். இந்த விண்வெளிக்கலம் உயிருக்குத் தேவையான சாதனங்களையும், அவசரகால வெளியேற்ற முறைகளையும் கொண்டிருந்தன. இதில் குரங்கு, நாய், முயல் மூன்றும் அனுப்பி வைக்கப்பட்டன. பூமியை 7 நாள்கள் சுற்றி வந்த பின், ஜனவரி 18, 2001, 11.22 உலக நேரத்தின் படி, மத்திய மங்கோலியாவில் தரை இறங்கியது.


</doc>
<doc id="182189" url="https://ta.wikipedia.org/wiki?curid=182189" title="சென்சௌ 3">
சென்சௌ 3

சென்சௌ 3 மார்ச் 25, 2002, அன்று விண்வெளியில் ஏவப்பட்டது. இது முன்றாவது மனிதர் ஏற்றிச்செல்லாத சீன விண்வெளிக்கலம். இந்த விண்வெளிக்கலத்தில் உயிருக்கு தேவையான சாதனங்களும், அவசரகால வெளியேற்ற முறைகளையும் கொண்டிருந்தன. பூமியை 6 நாள்கள் 18 மணி நேரம் 107 முறை பூமியை வலம் வந்த பின், ஏப்ரல் 1, 2002, 8:51 உலக நேரத்தின் படி, உள் மங்கோலியாவில் தரை இறங்கியது.


</doc>
<doc id="182190" url="https://ta.wikipedia.org/wiki?curid=182190" title="சென்சௌ 4">
சென்சௌ 4

சென்சௌ 4 டிசம்பர் 29, 2002, அன்று 16.40க்கு விண்வெளியில் ஏவப்பட்டது. இது நான்காவது மனிதர் ஏற்றிச்செல்லாத சீன விண்வெளிக்கலம். இந்த விண்வெளிக்கலத்தில் இரண்டு போலி மனிதர்கள் உயிருக்கு தேவையான சாதனங்களை சரி பார்க்க பயன்படுத்தப்பட்டனர். பூமியை 6 நாள்கள் 18 மணி நேரம் 108 முறை பூமியை வலம் வந்த பின், ஜனவரி 5, 2003, 11.16 உலக நேரத்தின் படி, உள் மங்கோலியாவில் தரை இறங்கியது.


</doc>
<doc id="182191" url="https://ta.wikipedia.org/wiki?curid=182191" title="சென்சௌ 5">
சென்சௌ 5

சென்சௌ 5 அக்டோபர் 15, 2003, அன்று 16.40க்கு விண்வெளியில் ஏவப்பட்டது. இது முதலாவது மனிதரை ஏற்றிச்சென்ற சீன விண்வெளிக்கலம். முன்னர் 1999 முதல் ஏவப்பட்ட நான்கு விண்கலங்களும் மனிதர்களை ஏற்றிச் செல்வாத விண்கலங்கள். சீன ரஷ்யா,அமெரிக்க நாடுகளுக்கு அடுத்தபடியாக உலகிலேயே மனிதர்களை ஏற்றுச் செல்லும் விண்கலத்தை அனுப்பி வெற்றி கண்ட மூன்றாம் நாடாக ஆகியது. 

இக்கலத்தில் யாங் லீவெய் முதல் சீன விண்வெளி வீரராக ஆனார். 

பூமியை 21 மணி 22 நிமிடங்கள் 45 விநாடிகள் 14 முறை பூமியை வலம் வந்த பின், அக்டோபர் 15, 2003 22:22:48 உலக நேரத்தின் படி, உள் மங்கோலியாவில் தரை இறங்கியது.


</doc>
<doc id="182192" url="https://ta.wikipedia.org/wiki?curid=182192" title="சென்சூ 6">
சென்சூ 6

சென்சூ 6 அல்லது சென்சௌ 6 ( "Shenzhou 6" ) என்பது, அக்டோபர் 12, 2005 அன்று 01:00க்கு ஜியுசுஅன் விண்வெளி ஏவு தளத்திலிருந்து விண்வெளியில் ஏவப்பட்ட விண்வெளிக்கலமாகும். இது சீனாவின் இரண்டாவது மனிதரை ஏற்றிச்சென்ற சீன விண்வெளிக்கலம். முன்னர் 1999 முதல் ஏவப்பட்ட நான்கு விண்கலங்களும் மனிதர்களை ஏற்றிச் செல்லாத விண்கலங்கள். இக்கலத்தில் ஃபெய் ஜூன்லொங்இ நியே ஹாய்ஷெங் முதன்முதலாக இருவராக சென்றனர். பூமியை 4 நாட்கள் 19 மணி நேரம் 75 முறை பூமியை வலம் வந்த பின், அக்டோபர் 16, 2005 20:33 உலக நேரத்தின் படி, உள் மங்கோலியாவில் தரை இறங்கியது.


</doc>
<doc id="182193" url="https://ta.wikipedia.org/wiki?curid=182193" title="சென்சௌ 7">
சென்சௌ 7

சென்சௌ 7 செப்டம்பர் 25, 2008, அன்று 21:10க்கு ஜியுசுஅன் விண்வெளி ஏவு தளத்திலிருந்து விண்வெளியில் ஏவப்பட்டது. இது இரண்டாவது மனிதரை ஏற்றிச்சென்ற சீன விண்வெளிக்கலம். முன்னர் 1999 முதல் ஏவப்பட்ட நான்கு விண்கலங்களும் மனிதர்களை ஏற்றிச் செல்லாத விண்கலங்கள். 
இக்கலத்தில் ஜாய் ஜிகாங், லியு போமிங், ஜிங் ஹாய்பெங் மூவர் பயணம் செய்தார்கள். அதில் ஜாய் ஜிகாங் சீனர்களாலேயே செய்யப்பட்ட விண்வெளி உடையை அணிந்து கொண்டு, 22 நிமிடங்கள் விண்வெளியில் நடை பயின்று, விண்வெளியில் நடந்த முதல் சீனர் என்ற பெயர் பெற்றார்.

இருந்த மூன்று நாள்களில் பலவித ஆய்வுகள் மேற்கொள்ளப்பட்டன.

பூமியை வலம் வந்த பின், செப்டம்பர் 28, 2008 17:37 உலக நேரத்தின் படி, உள் மங்கோலியாவில் தரை இறங்கியது.


</doc>
<doc id="182194" url="https://ta.wikipedia.org/wiki?curid=182194" title="பனசங்கரி">
பனசங்கரி

பனசங்கரி பெங்களூரின் தென்கிழக்கு பகுதியில் உள்ள ஒரு புறநகர்ப் பகுதியாகும் .
இங்கு தான் புகழ் பெற்ற "பனசங்கரி அம்மன் கோவில்" உள்ளது. அந்த கோவிலின் காரணமாகவே, இந்த பகுதி "பனசங்கரி" என பெயர்பெற்றதாக அறிய முடிகிறது .
இந்த பகுதியில் தான் புகழ் பெற்ற "கெம்பேகௌடா மருத்துவக் கல்லூரி" உள்ளது. 
இந்த பகுதியின் வாழும் மக்களில் 14% சதவீதத்தினர் தமிழர்கள் ஆவர்.


</doc>
<doc id="182196" url="https://ta.wikipedia.org/wiki?curid=182196" title="சென்சௌ 8">
சென்சௌ 8

சென்சௌ 8 அக்டோபர் 31, 2011, அன்று 21:58க்கு ஜியுசுஅன் விண்வெளி ஏவு தளத்திலிருந்து விண்வெளியில் ஏவப்பட்டது. இது மனிதரை ஏற்றிச்செல்லாத சீன விண்வெளிக்கலம். இந்த விண்கலம், 2011 செப்டம்பர் 29 அன்று ஏவப்பட்டு விண்வெளியில் சுற்றிக் கொண்டிருந்த தியன்காங் கலத்துடன் நவம்பர் 3 அன்று இணைந்தது. பின்னர் பிரிந்து மறுபடியும் நவம்பர் 14 அன்று இணைந்தது. இது சீனர்களின் முதலாவது மனிதர்கள் இல்லாத கல இணைப்பு பிரிப்பு முயற்சியானது.

இருந்த பதினெட்டு நாள்களில் பலவித ஆய்வுகள் மேற்கொள்ளப்பட்டன.

பூமியை வலம் வந்த பின், நவம்பர் 17, 2011 19:32 உலக நேரத்தின் படி, உள் மங்கோலியாவில் தரை இறங்கியது.


</doc>
<doc id="182199" url="https://ta.wikipedia.org/wiki?curid=182199" title="பொம்மனஹள்ளி">
பொம்மனஹள்ளி

பொம்மனாலி பெங்களூரின் தெற்கில் தேசிய நெடுஞ்காலை என் 47 இல் அமைந்துள்ள ஒரு புறநகர் பகுதியாகும் .
இது மின்னணு மாநகரத்திற்கு மிக அருகில் உள்ளது . புகழ் பெற்ற மகர கணபதி சாலையில் இருந்து 21 km தொலைவில் உள்ளது .
இந்த பகுதியில் சுமார் 2,10,000 பேர் வாழ்கின்றனர் . இவர்களில் 67,000 பேர் தமிழர் ஆவர் (31%) .
இங்கு தெலுங்கர்கள் அதிக அளவில் உள்ளனர் (36%).


</doc>
<doc id="182201" url="https://ta.wikipedia.org/wiki?curid=182201" title="சென்சௌ 9">
சென்சௌ 9

சென்சௌ 9 ஜூன் 16, 2012, அன்று 10:37க்கு ஜியுசுஅன் விண்வெளி ஏவு தளத்திலிருந்து விண்வெளியில் ஏவப்பட்டது. இது முதலாவது மனிதரை ஏற்றிச்சென்று ஏற்கனவே விண்வெளியில் இருந்த தியன்காங் - 1 விண்கலத்துடன் இணைந்த சீன விண்வெளிக்கலம். இதில் முதல் பெண் விண்வெளி வீராங்களை லியு யாங் பயணம் செய்தார். ஜிங் ஹாய்பெங் இரண்டாம் முறையாக அதில் ஆய்வுகளை மேற்கொள்ள பயணம் செய்தார். மூன்றாவதாக லியு வாங் அக்கலத்தின் இணைப்பு பிரிப்பு முயற்சியில் உதவி செய்வதற்காக பயணித்தார். அது சீனாவின் நான்காம் மனிதர்களை ஏற்றிச் சென்ற விண்கலமாகும்.

இந்த விண்கலம், 2012 ஜூன் 18 6:07 உலக நேர அளவில் விண்வெளியில் சுற்றிக் கொண்டிருந்த தியன்காங் - 1 கலத்துடன் அன்று இணைந்தது. பின்னர் மூன்று மணி நேரம் கழிந்த பின் ஜிங் ஹாய்பெங் தியன்காங் கலத்திற்குள் நுழைந்தார். ஆறு நாட்கள் கழிந்த பின் லியு வாங்கின் உதவியால் தியன்காங் கலத்திலிருந்து பிரிந்து பூமியை நோக்கிப் புறப்பட்டது சென்சௌ 9. இது சீனர்களின் முதலாவது மனிதர்கள் கொண்ட கல இணைப்பு பிரிப்பு முயற்சியானது.

இருந்த பதின்மூன்று நாள்களில் பலவித ஆய்வுகள் மேற்கொள்ளப்பட்டன.

பூமியை வலம் வந்த பின், ஜூன், 29, 2012 02:01 உலக நேரத்தின் படி, உள் மங்கோலியாவில் தரை இறங்கியது.


</doc>
<doc id="182203" url="https://ta.wikipedia.org/wiki?curid=182203" title="சென்சௌ 10">
சென்சௌ 10

சென்சௌ 10 (மாண்டரின் மொழி: 神舟十号 "Shénzhōu shíhào") ஆனது சீனாவின் சென்சௌ திட்டத்தின் மனித விண்வெளிப்பறப்பு ஆகும். சென்சௌ 10 ஆனது ஜூன் 11, 2013, அன்று 17:38க்கு ஜியுசுஅன் விண்வெளி ஏவு தளத்திலிருந்து விண்வெளியில் ஏவப்பட்டது. இது சீனாவின் ஐந்தாவது மனித விண்வெளிப்பறப்பு ஆகும். இதில் நியே ஹாய்ஷெங்ஈ ஜாங் சியாவ் குவாங் மற்றும் இரண்டாவது பெண் விண்வெளி வீரர் வாங் யாபிங் பயணம் மேற்கொண்டனர். தியன்காங் -1 கலத்துடன் இணைந்து அதில் தங்கி ஆய்வுகளை மேற்கொள்ள உள்ளனர்.


</doc>
<doc id="182206" url="https://ta.wikipedia.org/wiki?curid=182206" title="அப்போலோ மருத்துவமனை">
அப்போலோ மருத்துவமனை

அப்போலோ மருத்துவமனை () இந்தியாவின் சென்னையில் அமைந்துள்ள ஒரு பெரிய மருத்துவமனை ஆகும். இது பிப்ரவரி 5, 1986 ஆம் ஆண்டு அன்று பிரதாப் சந்திர ரெட்டியால் நிறுவப்பட்டது. மேலும் அப்போலோ மருத்துவமனை அடுத்த மூன்று ஆண்டுகளில் இந்தியா முழுவதும் இன்னும் 2,955 க்கும் கூடுதலான படுக்கை வசதிகள் கூடிய மருத்துவமனைகளைத் திறக்க திட்டமிட்டுள்ளது.

இந்திய அரசு அப்போலோ மருத்துவமனையின் 30 ஆண்டு சேவையைப் பாராட்டி செப்டம்பர் 18, 2013 அன்று நினைவு தபால் தலை ஒன்றை வெளியிட்டு கவுரவித்தது. மருத்துவ சிகிச்சை அளிக்கும் நிறுவனம் ஒன்றுக்கு இவ்விதமான பெருமை கிடைத்தது இந்தியாவில் இதுவே முதல்முறையாகும்.



</doc>
<doc id="182208" url="https://ta.wikipedia.org/wiki?curid=182208" title="பசவனகுடி">
பசவனகுடி

பசவனகுடி , பெங்களூரின் தென்கிழக்கு பகுதியில் உள்ள ஒரு புறநகர் பகுதியாகும் .
பசவனகுடி செயனகரத்திற்கு அருகில் உள்ளது.இது பெங்களூரின் பழமையான குடியிருப்பு பகுதிகளுள் ஒன்று. 
திராவிட மொழியில் "பசவ" என்பது "நந்தி " என்றும் "குடி" என்பது "கோவில்" .எனவே இந்த பகுதியில் இருந்த "நந்தி கோயில்" காரணமாக இந்த பேர் பெற்றது .
இது பெங்களூரின் அணைத்து மொழி மாக்களும் வாழும் பகுதியாகும் . ஏறத்தாழ 16% சவீதம் மக்கள் தமிழர் ஆவர் . 


</doc>
<doc id="182210" url="https://ta.wikipedia.org/wiki?curid=182210" title="மடவாளம்">
மடவாளம்

மடவாளம் , பெங்களூரின் தெற்கில் NH 47 இல் "பெங்களூரின் நுழைவு வாயில்" போல் உள்ளது . 
தமிழரால் "மடவாளம்" எனப்படும் இது பெங்களூரின் மேற்கத்திய தாக்கத்தால் "மடிவாலா" என அறியப்படுகிறது.
இது "பெங்களூரின் தாம்பரம்" என வழங்கப்படுகிறது .
இது ஏறத்தாழ 3,00,000 இலட்சம் மக்கள் வாழும் பகுதியாகும் . இங்கு 56% சதவீதம் தமிழர் ஆவர் . இவர்கள் அனைவரும் கடந்த காலங்களில் கூலி தொழிலாளர்களகவும், கட்டுமான பணியாளர்களாகவும் தமிழகத்தில் இருந்து சென்று குடியேரியவர்கள் என்பது குறிப்பிட தக்கது. தற்பொழுது I .T துறையில் பணி புரிபவர்கள் குடியேறி வாழ்ந்து வருகின்றனர். 

</doc>
<doc id="182211" url="https://ta.wikipedia.org/wiki?curid=182211" title="பதினைந்தாம் நாள் போர் (குருச்சேத்திரப் போர்)">
பதினைந்தாம் நாள் போர் (குருச்சேத்திரப் போர்)

பதினைந்தாம் நாள் போர் (குருச்சேத்திரப் போர்) கௌரவர், பாண்டவர் ஆகியவர்களின் படைக்கலப் பயிற்றுனர், போர்க் கலையின் குரு துரோணரின் மரணம் குறித்த தகவல்களையும், போரில் வெற்றியை நிலைநாட்டக் கிருட்டிணன் செய்த சூழ்ச்சிகளையும் விவரிக்கிறது.

பதினான்காம் நாள் போரின் முடிவில் ஜயத்திரதன் கொல்லப்பட்டதும் பாண்டவர் போர்விதியை மீறியதாகக் கோபங்கொண்டு சூரியன் மறைவிற்குப் பிறகும் போரைத் தொடரும்படி படைகளுக்குக் கட்டளையிட்டார். துரோணரின் உக்கிரமான போரினால் சோர்ந்து போயிருந்த பாண்டவர் படையினர் துரோணரை வீழ்த்த ஆழ்ந்த யோசனையிலிருந்தனர். துரோணரை தோற்கடித்தால் மட்டுமே கௌரவப்படையை வெல்ல முடியும்,துரோணரின் பலமே அவரது மகன் அசுவத்தாமன் தான். அவன் மீது அதீதமான பாசம் வைத்திருந்தார். அந்தப் பாசத்தை அவரிடமிருந்து பிரித்தால் அவரை வீழ்த்துவது எளிது என முடிவு செய்து அசுவத்தாமன் இறந்து விட்டான் என்று பாண்டவர்களைச் சொல்ல வைத்தார் கிருட்டிணன். துரோணர் இதை நம்ப மறுத்தார். உத்தமர் யதிஷ்டிரனைப் பார்த்து இது உண்மையா? என்று கேட்டார். யுதிஷ்டிரன் கிருட்டிணனைப் பார்த்தார். தருமர்|தருமரின்]] எண்ண ஓட்டத்தை அறிந்த கிருட்டிணன் புன்னகை புரிந்தார். துரோணருக்கு விடுதலை தருவதாகிய நன்மைக்குப் பொய் சொல்வதில் தவறில்லை எனப் பலவித நியாயங்களைத் தருமனுக்கு போதித்தார். கனத்த மனதுடன் "அஸ்வத்தாமா ஹதா குஞ்சரகா" என்று சொல்லும்போது குஞ்சரகா என்ற கடைசி வார்த்தையைத் துரோணரின் காதில் விழாதவாறு கிருட்டிணன் தனது சங்கை எடுத்து ஊதினார். "அஸ்வத்தாமா ஹதா" என்ற சொல் மட்டும் துரோணரின் காதில் விழுந்தது கிருட்டிணனின் ஆணைப்படி பீமன் அசுவத்தாமன் என்ற யானையைக் கொன்றிருந்தான், கிருட்டிணனின் அந்த சதி நல்ல பலன் தந்தது, துரோணர் சோர்ந்து போய்த் தேரைவிட்டுக் கீழே இறங்கி ஆயுதத்தைப் போட்டுவிட்டு இறக்கத் தயாரான மாதிரித் தரையில் அமர்ந்து ஆழ்ந்த தியானத்தில் மூழ்கிவிட்டார்.

தரையில் அமர்ந்து ஆழ்ந்த தியானத்தில் இருந்த துரோணரைக் கொன்றுவிடு எனக் கூறினார் கிருட்டிணன்,ஆனால் அருச்சுனன் "அவர் எனது ஆசான், ஒரு பிராமணர், அவரைக் கொல்வது மிகக் கொடியசெயல்"(பிரமஹத்தி தோசம்)என்றான்."அவர் ஒரு பிராமணரின் மகனாகப் பிறந்தார், அவ்வளவுதான். அவர் சுகபோக வாழ்க்கைக்கும், அதிகாரத்துக்காகவும், பழி தீர்த்துக் கொள்வதற்கும் ஒரு சத்திரியனாகவே வாழ்ந்தார். அவர் போர்க்களத்தில் ஒரு சத்திரியன் போன்றே சாகட்டும்" என்று கிருட்டிணன் கூறினார். ஆனால் பாண்டவர் படைத்தளபதிகளில் ஒருவரான துருபதனின் மகன் திருஷ்டத்யும்னன் தனது வாளால் ஒரே வீச்சில் துரோணரின் தலையை வெட்டி எடுத்தான். ஆயுதத்தை கீழே போட்டுவிட்ட தனது தந்தையின் தலை வெட்டப்படுவதைக் கண்ட அசுவத்தாமன் அதிர்ந்து போய்த் தன்னிடமிருந்த நாராயண ஆயுதத்தை (நாராயண அஸ்திரம்) எடுத்து எய்தான், அந்த ஆயுதம் "நம் அனைவரையும் அழித்துவிடும்" என்று அலறினார் தருமர். கிருட்டிணன் பாண்டவரைப் பார்த்துப் பயப்பட வேண்டாம்,அந்த ஆயுதத்தை எதிர்க்காமல் உங்கள் ஆயுதங்களைக் கீழே போட்டுவிட்டுத் தேரிலிருந்து கீழே இறங்கி அதை வணங்கினால் ஒன்றும் செய்யாது என்றார். பீமனைத் தவிர அனைவரும் அப்படியே செய்தனர். பீமன் துரோணரின் மகனை நோக்கித் தனது தேரைச் செலுத்தினான், தனது கதையை வேகமாகச் சுழற்றினான், நாராயண ஆயுதம் அவனை சூழ்ந்து கொள்ள அருச்சுனனும்,கிருட்டிணனும் பீமனை வலுக்கட்டாயமாகத் தேரிலிருந்து கீழே இறக்கி, ஆயுதங்களைக் கீழே போட வைத்து அவனைக் காப்பாற்றினர்.


</doc>
<doc id="182212" url="https://ta.wikipedia.org/wiki?curid=182212" title="அலசூர்">
அலசூர்

அலசூர் கிழக்கு பெங்களூரில் உள்ளது . இது "பழைய மதராஸ் சாலை" இல் உள்ளது . 
அலசூர் M. G ரோட்டின் கிழக்கு முனையில் உள்ளது . இது தமிழரின் பழைய குடியேற்ற பகுதிகளில் ஒன்றாகும்.
இங்கு குறுகலான தெருக்களுக்கும் , தமிழ் கோயில்களும் நிறைந்த பகுதியாகும் 
அலசூரின் மக்கத்தொகையில் 89 % பேர் தமிழர் ஆவர் . அவர் யாவரும் ஏறக்குறைய "முதலியார்" சமூகத்தினர் ஆவர் .
இவர்கள் 1950 களில் கோலார் தங்க வயல் மூடப்பட்டபிறகு அங்கிருந்து பெங்களூர் வந்தவர் ஆவர் . இவர்கள் அனைவரும் "வடாற்காடு" ஜில்லாவை பூர்வீகமாக கொண்டவர் ஆவர் .
இங்குள்ள "சோமேசுவரர் கோயில்" முதலியார் மக்களுக்கு பாத்தியப்பட்டது ஆகும் . இங்கு தான் பெயர் பலகைகளும் தமிழில் உள் ளதை காணலாம் .
பெங்களூரின் "நம்ம மெட்ரோ திட்டத்தில் " அலசூருக்கு இரண்டு நிலையங்கள் ஒதுக்கப்பட்டுள்ளது . 
நூற்றாண்டுகள் பழமையான "பெங்களூர் தமிழ் சங்கம்" ( முன்னாளில் :"பெங்களூர் முதலியார் சங்கம்" ) அலசூரில் தான் உள்ளது.

அலசூர் ஏரி ஆசியாவில் உள்ள பெரிய ஏரிகளில் ஒன்றாகும்.

அலசூர் "ஆற்காடு வீராசாமி முதலியார் " மேம்பாலம் தென்னகத்தின் பழய மேம்பாலம் ஆகும் . இது சென்னையின் "அண்ணா மேம்பாலம் " மற்றும் "ஜெமினி மேம்பாலம்" ஆகியவற்றை விட 15 ஆண்டுகள் பழமை வாய்ந்தது ஆகும் .
இது அலசூரின் "ஆற்காட் முதலியார் சர்க்கிளில் " (arcot mudliar circle ) " இருந்து ஆரம்பிக்கிறது .

</doc>
<doc id="182215" url="https://ta.wikipedia.org/wiki?curid=182215" title="குறுவை">
குறுவை

வைகாசியில் விதைத்து இரண்டு மாதத்தில் அறுவடையாகும் கறுப்பு நெல் வகை குறுவையாகும். குறுவை என்றால் குறைந்த என்னும் அர்த்தமாவதால் குறுவை என்பது குறைந்த காலத்தில் விளைவிக்கப்படும் பயிராகும்.


</doc>
<doc id="182216" url="https://ta.wikipedia.org/wiki?curid=182216" title="சம்பா (அரிசி)">
சம்பா (அரிசி)

சம்பா என்பது தென்னிந்தியா மற்றும் இலங்கையில் விளைவிக்கப்படும் அரிசி வகைகளாகும். பாஸ்மதி அரிசி போல் நீளமாக இருக்காது. தென்னிந்தியாவில் பெரும்பாலும் காவிரி டெல்டா பகுதியில் பயிர் செய்யப்படுகிறது. ஆகஸ்டு மாதம் முதல் ஜனவரி மாதம் வரை சாகுபடியாகும்.

சம்பா அரிசியில் பல வகைகள் உண்டு. அவைகளில் சில.


</doc>
<doc id="182217" url="https://ta.wikipedia.org/wiki?curid=182217" title="கரிமச் சேர்மங்களைத் தூய்மைப்படுத்தல்">
கரிமச் சேர்மங்களைத் தூய்மைப்படுத்தல்

கரிமச் சேர்மங்களைத் தூய்மைப்படுத்துதல் மற்றும் பிரித்தெடுத்தல் ஆகியன முக்கியமான வேதிப் பொறியியல் பணிகள் ஆகும்.

கரிமச் சேர்மங்களில் பெரும்பாலானவை இயற்கையென்ற ஒரே மூலத்தில் இருந்தே கிடைக்கின்றன. அவற்றில் பலவும் ஏறத்தாழ ஒரே மாதிரியான இயற்பியல் பண்புகளும் வேதியியல் பண்புகளும் கொண்டுள்ளன. கரிமச் சேர்மங்களை வெப்பப்படுத்தும் போது அதிக எண்ணிக்கையிலான கரிமச் சேர்மங்கள் எளிய சேர்மங்களாக மாற்றமடைகின்றன. சில கரிமச் சேர்மங்கள் வேதியியல் காரணிகளால் எளிதில் பாதிக்கப்படுகின்றன. சில கரிமச் சேர்மங்கள் உலகளாவிய கரைப்பானாகிய நீரில் கூடக் கரையாமல் எதிர்த்து நிற்கின்றன. எனவே தூய்மையான கரிமச் சேர்மங்களை அவை கிடைக்கும் மூலத்திலிருந்து பிரித்தெடுத்துத் தூய்மையாக்க வேண்டுமெனில், மிகவும் விரிவான செயல்முறைகளை மேற்கொள்ள வேண்டும். தூய்மைப்படுத்த வேண்டிய கரிமச்சேர்மத்தின் பண்புகளையும் அச்சேர்மத்தில் கலந்துள்ள அசுத்தங்களையும் அடிப்படையாகக் கொண்டே தூய்மைப் படுத்தும் செயல்முறைகளைத் தேர்ந்தெடுக்க இயலும். 

இயற்கையாகக் கிடைக்கும் கரிமச் சேர்மங்களாயிருந்தாலும் செயற்கையாகத் தயாரிக்கப்பட்ட கரிமச் சேர்மங்களாயிருந்தாலும் அவற்றைப் பண்புகளின் அடிப்படையில் தனிமைப்படுத்துதலும் வேதியியல் ஆய்வுகளுக்கு உட்படுத்தி ஆராய்வதும் மிக அவசியமாகின்றது. இச்செயல்களுக்காகப் பயன்படும் கரிமச் சேர்மங்கள் தூய்மையான நிலையில் பெறப்பட்டவையாக இருந்தால் தான் அவற்றை அளவை அல்லது தரப் பரிசோதனைகளுக்கு உட்படுத்தி மேற்கண்ட ஆய்வுகளை நிகழ்த்தவியலும். சந்தைகளில் விற்கப்படும் அனைத்துக் கரிமச் சேர்மங்கள், மருந்துகளும், பலவிதமான பயன்பாட்டுப் பொருட்கள் யாவையும் கண்டிப்பாக மீத்தூய்மை கொண்டவையாக இருக்க வேண்டும். எனவே கரிமச் சேர்மங்களைத் தூய்மைப்படுத்துவது சிக்கலான செயல்பாடாக இருந்தாலும் இது தவிர்க்க முடியாததும் இன்றியமையாததும் ஆகும். 

சில கரிமச் சேர்மங்கள் தாவரங்களிலும் பூக்களிலும் காணப்படுகின்றன. சேர்மங்கள் காணப்படும் சேர்ம மூலங்களை உரிய கரைப்பான்கள் சேர்த்துச் சாக்ஃசுலெட் ஆய்வகக் கருவியமைப்பில் வைத்துச் சூடாக்குவதன் மூலம் பிரித்தெடுக்க முடியும். இவ்வாறே ஆல்கலாய்டுகள், பூக்கள் மற்றும் இலைகளில் இருந்து தயாரிக்கப்படும் சில அத்தியாவசியமான எண்ணெய்கள் மற்றும் சில வேர்களில் உள்ள கரையும் பொருள்கள் முதலியவற்றையும் எளிதாகப் பிரித்தெடுக்க முடியும். மூலங்களில் உள்ள கரையக்கூடிய பொருள்களை திரவக்கரைப்பானில் கரைத்து எளிதான அல்லது படிப்படியான படிகமாக்கலின் வழியாகவும் பிரித்தெடுக்கலாம்.

சாக்ஃசுலெட்டு (Soxhlet) என்னும் எளிய ஆய்வகக் கருவி 1879 ஆம் ஆண்டு பிரான்சு ஃபான் சாக்ஃசுலெட்டு ( Franz von Soxhlet) என்பவரால் உருவாக்கப்பட்டது. திடப்பொருள்களில் உள்ள கொழுப்பு வகைப் பொருட்களைக் கரைத்துப் பிரிப்பதெற்கென்றே ஆரம்ப காலத்தில் வடிவமைக்கப் பட்டதெனினும் இக்கருவியின் எல்லை கொழுப்பு வகைப் பொருட்களைக் கரைத்துப் பிரிப்பதோடு முற்றுப்பெறவில்லை. பொதுவாக, கரைதிறனைக் கொண்டு சேர்மத்தில் உள்ள அசுத்தங்கள் கரைப்பானில் கரையாமல் உள்ளபோது சாக்ஸ்லெட் ஆய்வகக் கருவியினைப் பயன்படுத்தி வடிகட்டல் மூலமாகச் சேர்மத்தைப் பிரித்தெடுக்க இயலும். பிரித்தெடுக்கப்பட வேண்டிய ஒரு சேர்மம் கரைப்பானில் முழுமையாக கரையும் திறனைக் கொண்டிருக்குமேயானால் அச்சேர்மத்தைக் கரையாத மாசுக்களில் இருந்து பிரித்தெடுக்கச் சாதாரான வடிகட்டல் முறையைப் பயன்படுத்தலாம்.

இடது புறத்தில் பக்கக் குழாய் கொண்டு வலது புறத்தில் மெல்லிய வடிகுழாயும் உச்சியில் வடிகலனும் இணைந்த ஒர் அகன்ற குழாய்தான் சாக்ஸ்லெட் ஆய்வகக் கருவி. இக்கருவியின் பிரதான அகன்ற அறையில் ஓர் விரற்புட்டி பொருத்தப்பட்டிருக்கும். மேற்கண்ட அகன்ற குழாய் வடிகட்டும் கரைப்பான் வைக்கப்பட்டுள்ள ஒரு குடுவையுடன் பொருத்தப்பட்டால் சாக்ஸ்லெட் ஆய்வகக் கருவி கரிமச்சேர்மங்களைக் கரைத்துப் பிரிக்கும் கருவியாகச் செயல்படத் தயாராகிவிடுகிறது. 

பிரித்தெடுக்கப்படவேண்டிய கரிமச்சேர்மம் கலந்துள்ள திண்ம மூலப்பொருள், சாக்ஸ்லெட் ஆய்வகக் கருவியின் பிரதான அறையில் வைக்கப்பட்டுள்ள கனமான வடிதாளால் உருவாக்கப்பட்ட விரற்புட்டியில் இடப்படுகிறது. 

கரிமச் சேர்மத்தைப் பிரித்தெடுக்கும்போது குடுவையிலுள்ள கரைப்பான் ஆவியாகுமாறு நன்றாகச் சூடுபடுத்தப்பட வேண்டும். இதனால் உருவான கரைப்பானின் ஆவி மேல்நோக்கிப் பக்கக்குழாயின் வழியாகப் பயணித்து உச்சியிலுள்ள வடிகலனுக்கு வந்து சேர்கிறது. இங்கு வந்துசேரும் கரைப்பானின் ஆவி, குளிர்ந்த நீரினால் குளிர்விக்கப்பட்டுச் சிறிதுசிறிதாகக் கருவியின் பிரதான அறைக்குள் உள்ள திண்மப்பொருள் இருக்குமிடத்திற்கு அனுப்பப்படுகிறது. இவ்வாறான தொடர் நிகழ்வால் கருவியின் பிரதான அறைக்குள் சூடான கரைப்பான் மெல்லப் படிப்படியாக நிரம்புகிறது. சாக்ஸ்லெட் ஆய்வகக் கருவியின் பிரதான அறை நிரம்பியதும் விரற்புட்டியில் உள்ள கரிமச்சேர்மம் சூடான கரைப்பானில் கரைந்து வடித்தல் பாதைவழியாகக் கீழேயுள்ள குடுவைக்குள் மீண்டும் வந்து சேகரமாகிறது. கரைப்பானின் வேகமான பாய்ச்சலில் திண்ம மூலப்பொருளேதும் கீழே சென்றுவிடாமலிருக்க விரற்புட்டி உதவுகிறது. இச்சுழற்சி முறை பல மணிநேரங்கள் அல்லது பல நாட்களுக்கும் கூட அனுமதிக்கப்படுகிறது. இவ்வாறு பிரிக்கப்பட்ட கரிமச்சேர்மம் பின்னர் திண்மப்பொருளாகப் படிகமாக்கப்படுகிறது. 

கரிமச்சேர்மங்களை தூய்மையாக்கும் முறைகளில் படிகமாக்கல் என்பது மிகமுக்கியமான முறையாகும். தற்பொழுது அறியப்பட்டுள்ள பரந்த எண்ணிக்கையிலான கரிமச்சேர்மங்களில் பெரும்பாலானவை படிகமாக்கல் முறையில் தூய்மைப் படுத்தப்படுகின்றன 
படிகமாக்கல் என்பது சேர்மத்தின் கரைசலில் இருந்து சேர்மத்தை படிகங்களாக வீழ்படிவாக்கி சேர்மத்துடன் கலந்துள்ள மாசுக்களை நீக்கும் முறையாகும்.
இம்முறையில் முதலில் சூடான தேர்ந்தெடுக்கப்பட்ட கரைப்பானில் சேர்மம் கரைக்கப்படுகிறது. பின்னர் சேர்மத்தின் அடர்கரைசல் குளிர்விக்க அனுமதிக்கப்பட்டு சேர்மம் படிப்படியாக படிகமாக்கப்படுகிறது. இவ்வாறு உண்டான படிகங்களை வடிகட்டல் முறையில் பிரித்தெடுத்து குளிர்ந்த கரைப்பானால் மீண்டுமொருமுறை கழுவி எஞ்சிய படிந்திருக்கும் மாசுக்களையும் நீக்கியபின் நன்றாக உலர்த்தப்பட்டு தூய்மையான படிகங்கள் தயாரிக்கப்படுகின்றன. 

கரிம சேர்மங்களை எவ்வாறு படிகமாக்கலாம் என்பதற்கான ஒரு விரிவான படிப்படியான வழிகாட்டு முறை கீழே கொடுக்கப்பட்டுள்ளது. ஒரு நல்ல காற்றோட்டமான வசதியுள்ள கட்டுப்படுத்தப்பட்ட வேதியியல் ஆய்வகத்தில் இம்முறையை சிறப்பாகச் செயல்படுத்த முடியும். சர்க்கரை உற்பத்தியில் படிகமாக்கல் முறை மூலம் சர்க்கரையை தூய்மையாக்கும் நடைமுறை வ்ர்த்தகரீதியாகப் ப்ல்வேறு பயன்பாட்டு சாத்தியங்களைக் கொண்டுள்ளது என்பது குறிப்பிடத்தக்கது.
பொதுவாக படிகமாக்கலில் கீழ்கண்ட நான்கு படிகள் மேற்கொள்ளப்படுகிறது.
1.திடப்பொருளை சரியான கரைப்பானில் கரைத்து கரைசல் தயாரித்தல்.
2.சூடான கரைசலை வடிகட்டுதல்
3.வடிநீரை குளிரவைத்துப் படிகமாக்குதல்
4.படிகங்களை பிரித்தெடுத்து கூளிரவைத்தல்.

ஒரு சிறந்த கரைப்பான் பின்வரும் பண்புகளைக் கொண்டிருக்க வேண்டும்.

1.கரைப்பானை வெப்பப்படுத்தும்போது அது சேர்ம திடப்பொருளைக் கரைக்கக் கூடியதாகவும் குளிர்ந்த நிலையில் கரைக்காமலும் இருக்கவேண்டும்.
2.கரைப்பான் சேர்மத்தில் கலந்துள்ள அசுத்தங்களை முழுமையாக கரைக்கக் கூடியதாக இருக்கக்கூடாது. (சேர்மம் கரைந்திருக்கும் போது அசுத்தங்களை வடிகட்டல் முறையில் பிரித்தெடுக்கலாம்) அல்லது முழுமையாக கரைக்கக் கூடியதாக இருக்கவேண்டும். (அசுத்தங்கள் கரைப்பானில் கரைந்து கரைசலில் தங்கியிருந்தால் சேர்மத்தை படிகமாக்கும்போது அசுத்தங்களைப் பிரித்துவிடலாம்.)
3.கரைப்பான் சேர்மத்துடன் சேர்ந்து வினைபுரியாததாக இருக்க வேண்டும்.
4.கரைப்பான் எரியக்கூடியதாக இருக்கக்கூடாது.
5.கரைப்பான் நச்சுத்தன்மை அற்றதாக இருக்கவேண்டும்.
6.கரைப்பான் மலிவாகக் கிடைக்கக் கூடியதாக இருக்கவேண்டும்.
7.கரைப்பான் விரைந்து ஆவியாகும் தன்மை கொண்டிருக்க வேண்டும். ( படிகத்திலிருந்து பிரிப்பது எளிதாக இருக்கும்)

மேற்கண்ட காரணங்களால் சிறந்த கரைப்பானைத் தேர்ந்தெடுத்து பயன்படுத்துவது மிகவும் கடினமான செயலாக உள்ளது. பெரும்பாலும் பரிசோதனைகளின் அடிப்படையில் பொருத்தமான கரைப்பான்கள் தேர்வுசெயயப்படுகின்றன அல்லது சிக்கலேதுமின்றி மின்சுமையற்ற கரைப்பான்கள் (பென்சீன்,டொலுயீன்) தேர்வுசெய்யப்பட்டு படிகமாக்கலில் பயன்படுத்தப்படுகின்றன. ஆகவே நாம் மின்சுமை அதிகமுள்ள கரைப்பான்கள் தொடங்கி மின்சுமை குறைவாக உள்ள கரைப்பான்கள் வரையிலான பட்டியலைத் தெரிந்து தெளிய வேண்டியது அவசியமாகிறது. 


நீர் எரியும் தன்மையற்ற, நச்சுத்தன்மையில்லாத மலிவாகக் கிடைக்கக்கூடிய ஒரு கரைப்பான். அதிக எண்ணிக்கையிலான மின்சுமை பண்புள்ள கரிமசேர்மங்களை இக்கரைப்பான் கரைக்கவல்லது. இதன் கொதிநிலை 100 டிகிரி செல்சியஸ் என்பதால் எளிதில் ஆவியாகும் தன்மையற்றதாகவும் படிகத்திலிருந்து எளிதில் பிரிக்க இய்லாததாகவும் உள்ளது. 


இக்கரைப்பான் ஆக்சிஜனேற்ற வினைகளுக்கு உபயோகமுள்ளதாகவும் ஆல்கஹால்கள் மற்றும் அமைன்களுடன் வினைபுரியக்கூடியதாகவும் இருக்கிறது. இக்கரைப்பானின் கொதிநிலை 118 டிகிரி செல்சியஸ் என்பதால் எளிதில் ஆவியாகும் தன்மையற்று படிகத்திலிருந்து எளிதில் பிரிக்க இயலாததாகவும் உள்ளது. 


இக்கரைப்பான் பிரதானமாக வினைகளுக்காகவே பயன்படுத்தப்படுகிறது. அரிதாகவே படிகமாக்கலுக்கு பயனாகிறது. 

"மெத்தனால் அல்லது மீத்தைல் ஆல்ககால் (CHOH) :-"

இக்கரைப்பான் மற்ற ஆல்கஹால்களைக் காட்டிலும் உயர் மின்சுமை கொண்ட சேர்மங்களை கரைக்க வல்லது. 

"அசிட்டோன் (CHCOCH):-"

அசிட்டோன் ஒரு சிறந்த கரைப்பான் ஆகும். ஆனால் இதன் கொதிநிலை 56 பாகை செல்சியசு என்பது மிகவும் குறைவானதாகும். இக்குறைவான கொதிநிலையும் அறைவெப்ப நிலையும் சேர்மத்தின் கரைதிறனை பாதிக்கின்றன. 

இக்கரைப்பானின் கொதிநிலை 80 டிகிரி செல்சியஸ் என்பதால் இது ஒரு சிறந்த கரைப்பானாகும்.


இக்கரைப்பானின் கொதிநிலை 78 பாகை செல்சியசு என்பதால் இது ஒரு சிறந்த கரைப்பானாகும்.


ஒரு கரைப்பானாக இது உபயோகப்பட்டலும் இதன் கொதிநிலை 35 டிகிரி செல்சியஸ். குறைவான கொதிநிலை கொண்டிருப்பதால் இக்கரைப்பான் ஒரு சிறந்த படிகமாக்கும் கரைப்பானாக செயல்படாது.


இது ஒரு பயனுள்ள கரைப்பான் என்றாலும் இதன் கொதிநிலை 40 பாகை செல்சியசு ஆக இருப்பதால் இக்கரைப்பான் ஒரு நல்ல படிகமாக்கும் கரைப்பானாக இருக்காது.


இது மலிவாக கிடைக்கும் கரைப்பான். இதன் கொதிநிலை 52 டிகிரி செல்சியஸ் என்பதால் டைஈத்தைல் ஈத்தருக்கு மாற்றாக இக்கரைப்பானை உபயோகிக்கலாம். 


படிகத்திலிருந்து இக்கரைப்பானை பிரித்தெடுப்பது எளிது. இதனுடைய கொதிநிலை 101 டிகிரி செல்சியஸ். பெர்ராக்சைடுகளும் இலேசான் புற்றுநோயும் இக்கரைப்பானால் தோன்ற வாய்ப்பு உண்டு. 


பென்சீனுக்கு மாற்றாக உபயொக்மாகும் இக்கரைப்பான் படிகமாக்கலுக்கு மிகச்சிறந்த கரைப்பான் ஆகும். ஆனால் இக்கரைப்பானின் கொதிநிலையும் 111 டிகிரி செல்சியஸ் என்பதால் படிகத்திலிருந்து பிரித்தெடுப்பது கடினமாக இருக்கும். 


பரவலாக மின்சுமை துருவங்களற்ற சேர்மங்களைப் படிகமாக்க் இக்கரைப்பானை பயன்படுத்துவார்கள். அடிக்கடி இக்கரைப்பான் மற்ற கரைப்பான்களுக்கு இணைப்புக் கரைப்பானாகப் பயன்படுத்தப்படுகிறது. 

பரவலாக மின்சுமை துருவங்களற்ற சேர்மங்களைப் படிகமாக்க் இக்கரைப்பானை பயன்படுத்துவார்கள். வினைபுரிவதில் மந்தமாக இருப்பதால் மற்ற கரைப்பான்களுக்கு இணைப்புக் கரைப்பானாகப் பயன்படுத்தப்படுகிறது. இக்கரைப்பானின் கொதிநிலை 69 டிகிரி செல்சியஸ்.


மலிவாகக் கிடைக்கும் இக்கரைப்பான் ஹெக்சேனின் பண்புகளை ஒத்திருக்கும். இக்கரைப்பானின் கொதிநிலை 81 டிகிரி செல்சியஸ்.

கரைப்பானைத் தேர்ந்தெடுப்பதற்கான நடவடிக்கைகள்:

சில பயனுள்ள கரைப்பான் இரட்டைகள்:-
அசிட்டிக் அமிலம் - தண்ணீர்,
எத்தனால் - தண்ணீர்,
அசிட்டோன் - தண்ணீர்,
டைஆக்சேன் - தண்ணீர், 
அசிட்டோன்-எத்தனால்,
எத்தனால் - டை ஈத்தைல் ஈத்தர்
மெத்தனால் – 2பியூட்டனோன்,
ஈத்தைல் அசிடேட் – சைக்ளோ ஹெக்சேன்,
அசிட்டோன் - லைக்குரோயின், 
எத்தில் அசிடேட் - லைக்குரோயின்,
டைஈத்தைல் ஈத்தர் - லைக்குரோயின்,
டைகுளோரோ மீத்தேன் - லைக்குரோயின், 
டொலுயீன் – லைக்குரோயின் (ஹெக்சேனின் பண்பு கொண்ட நிறைவுற்ற ஹைட்ரோ கார்பனின் கலவை )

முதலில் தூய்மையில்லாத சேர்மத்தை ஒர் ஆய்வுக்குழாயில் இட்டு சேர்மம் எளிதில் கரைவதற்கு ஏதுவாக கலக்கும் தண்டினால் சேர்மத்தை தூளாக்கிக் கொள்ளவேண்டும். மேற்கண்ட கரைப்பான்களில் இருந்து ஒரு சரியான கரைப்பானைத் தேர்ந்தெடுத்து குழாய்க்குள் கரைப்பானை சொட்டுச் சொட்டாக சேர்க்கவேண்டும். கரைப்பானில் கரையாத திடமாசுக்கள் இருந்தால் கூடுதல் கரைப்பானை குழாய்க்குள் சேர்த்து உருவான நீர்த்தக் கரைசலை சாதாரண அறை வெப்பநிலையில் வடிகட்டி திடமாசுக்கள் நீக்கப்படுகின்றன. பிறகு கரைப்பான் ஆவியாக்கல் முறையில் பிரிக்கப்படுகிறது. கரைசலை சூடாக்கும் போது கரைப்பான் கொதிக்காமலேயே அதன் கொதிநிலையைத் தாண்டி வெப்பமடைவதை தவிர்க்க கரைசல் உள்ள குழாய்க்குள் மரத்தாலான ஒரு தண்டை வைக்கவேண்டும். இம்மரத்தண்டிலுள்ள காற்று வெளியேறி கரைசலை கொதிக்கச் செய்து அதிவெப்பப்படுத்தலை த்விர்க்கச்செய்கிறது. மரத்தண்டிற்கு மாற்றாக நுண்துளைகளுடைய பீங்கான் கொதிகலன்களையும் பயன்படுத்தலாம்.திடமாசுக்கள் நீக்கப்பட்டபிறகு கரைப்பான் ஆவியாக்கப்படுகிறது. குழாய்க்குள் கரைப்பானை சொட்டு சொட்டாக மீண்டும் சேர்த்து ஒரு கண்ணாடித்தண்டினால் படிகங்களை நன்றாக கலக்கவேண்டும். சேர்மம் முழுவதுமாக கரையும்வரை குழாயை நீராவி மூலமாகவோ வெப்பமான மணலில் வைத்தோ சூடாக்கவேண்டும். 

நிறமற்ற கரைசல் மற்றும் இளமஞ்சள் நிற கரைசல் தவிர்த்த பிறநிறங்களைக் கொண்ட கரைசல்கள் தயாரிக்கப்பட்டிருந்தால், கரைசலுடன் மிகையான கரைப்பானும் கரித்துகள்களும் சேர்த்து சிலநிமிடங்களுக்கு கொதிக்கவிட வேண்டும். வண்ணமாசுக்கள் கரித்துகள்களின் மேற்பரப்பிலுள்ள நுண்துளைகளால் ஈர்க்கப்பட்டு கரைசலின் நிறம் நீக்கப்படுகிறது. பின்னர் கரித்துகள்கள் வண்ணமாசுக்களுடன் பிரித்தெடுக்கப்பட்டு வடிகட்டப்படுகின்றன.

ஈர்ப்பு வடிகட்டல், தெளிய வைத்தல் அல்லது பிப்பெட் என்னும் உறிஞ்சிக்குழாயைப் பயன்படுத்தி கரைசலில் உள்ள திடமாசுக்களை நீக்கலாம். பொதுவாக வெற்றிட வடிகட்டல் முறையை இங்கு பயன்படுத்தக்கூடாது. ஏனெனில் வடிகட்டலின் போதே கரைப்பான் குளிர்ச்சியடைந்து வடிகலனில் சேர்மம் படிகமாகத் தொடங்கிவிடுகிறது. 

ஈர்ப்பு வடிகட்டல் முறையில் நுண் மரக்கரி, துகள்கள், மெல்லிய பஞ்சு போன்ற மாசுக்களை அகற்றலாம். மூன்று கூம்பு வடிவக் குடுவைகளைக் எடுத்துக்கொண்டு அவற்றை நீராவி அல்லது சூடான தட்டில் வைத்து சூடாக்க வேண்டும். முதல் குடுவையில் வடிகட்ட வேண்டிய கரைசலும் இரண்டாவது குடுவையில் சிறிதளவு கரைப்பான் மற்றும் ஒரு காம்பற்ற புனலும் மூன்றாவது குடுவையில் தாராளமாக படிகக் கரைசலும் எடுத்துக் கொள்ளவேண்டும். வரிப்பள்ளங்களாக மடிக்கப்பட்ட ஒரு வடிதாளை காம்பற்ற புனலுடைய இரண்டாவது கூம்புக்குடுவையில் வைக்கவேண்டும். படிகமாதல் நிகழ்ந்தால் காம்பில் படிகங்கள் நிரம்பி தடங்கல் உண்டாகும் என்ற காரணத்தால் காம்பற்ற புனல் இங்கு உபயோகிக்கப்படுகிறது. முதலாவது கூம்புக்குடுவையில் உள்ள வடிகட்டவேண்டிய கரைசலை வடிதாள் வைக்கப்பட்டுள்ள குடுவையில் ஊற்றவேண்டும். மூன்றாவது கூம்புக்குடுவையில் உள்ள கொதிக்கும் கரைப்பானை வடிதாளின் மீது உருவான படிகத்தின்மீது ஊற்றவேண்டும். மேலும் சூடான கரைப்பானை முதலாவது குடுவையில் ஊற்றி நன்றாக கழுவி அக்கரைசலையும் வடிதாளில் ஊற்றவேண்டும். அதிகமாக ஊற்றப்பட்ட கரைப்பானை கொதிக்க வைத்துப் பிரித்தெடுக்கலாம். 

சற்று பெரிய அளவு கொண்ட திட அசுத்தங்களை பிரித்தெடுக்க இம்முறை பயன்படுத்தப்படுகிறது. சூடான கரைசலை
வெறுமனே குப்பியைச் சாய்த்து ஊற்றுவதன் மூலம் கரையாத திட மாசுக்களை தனித்து விடச்செய்வது தெளிய வைத்து இறுத்தல் முறையாகும். .

திட மாசுக்கள் அதிகமாகவும் கரைப்பான் குறைவாகவும் உள்ள படிகமாக்கல் நிகழ்வில் இம்முறையை பயன்படுத்தலாம். சதுர முனைகொண்ட ஒரு பிப்பெட் உறிஞ்சுக் குழாயை ஆய்வுக்குழாயின் வட்டஅடிப்பகுதியுடன் இணைத்து திடமாசுக்களை அங்கேயே விட்டுவிட்டு திரவக்கரைப்பானை மட்டும் உறிஞ்சி கரைப்பானைத் தனியே பிரித்தெடுக்கலாம். 

மேற்கண்டவழி படிமுறைகளில் வண்ண மாசுக்கள் மற்றும் கரையாத மாசுக்கள் நீக்கப்பட்டப்பிறகு இந்நடைமுறை மேற்கொள்ளப்படுகிறது. படிகக் கரைசலில் ஒருவேளை அதிகமான கரைப்பான் இடம் பெற்றிருப்பின் கரைசலை மேலும் கொதிக்க வைத்தோ அல்லது மெல்லிய காற்றுக்கற்றையால் கரைசலை ஊதியோ கரைப்பானைப் பிரிக்கலாம். கொதிநிலையில் உள்ள கரைசல் கரைபொருளின் நிறைவுற்ற கரைசலாக இருக்கையில் சூடான கரைசலை மெல்ல மெல்ல அறைவெப்ப நிலைக்கு குளிர்விக்கும் போது படிகமாககல் வினை தொடங்குகிறது. ஆய்வுக்கலனில் உடனடியாக படிகமாதல் நிகழவில்லையென்றால் அந்தக்கரைசலில் ஒரு சிறிய மூலப்படிகத்தை சேர்ப்பதன்மூலமாக படிகமாதலை தூண்டலாம் அல்லது ஆய்வுக்கலனின் பக்கங்களை கண்ணாடித்துண்டு வைத்து மெல்ல சுரண்டலாம். படிகமாதல் துவங்கியவுடன் ஆய்வுக்கலனை அசைத்து இடையூறு செய்யாமல் இருந்தால் அளவில் பெரிய படிகங்கள் உருவாகும். காகிதம் அல்லது பஞ்சை ஆய்வுக்கலனைச் சுற்றிப் போர்வையாக்கி கரைசலை படிப்படியாக மெல்ல குளிர்விப்பதன் மூலம் அளவில் பெரிய பெரிய படிகங்களைத் தோற்றுவிக்கலாம். பொதுவாக அளவில் பெரிய படிகங்களையே மாசுக்களிடமிருந்து எளிதாக பிரிக்கவியலும். ஆய்வுக்கலன் அறை வெப்பநிலைக்கு குளிர்ச்சி அடைந்தவுடன் மேலும் ஐந்து நிமிடங்கள் கலனை பனிக்கட்டியில் வைத்து குளிர்விப்பதன் மூலம் படிகங்களை எண்ணிக்கை அல்லது அளவில் அதிகமாக்கலாம். 

பனிக்கட்டியின் வெப்பநிலைக்கு குளிர்விக்கப்பட்ட கரைப்பானில் இருந்து படிகங்களை வடிகட்டுதல் மூலமாக பிரித்து அவற்றைச் சேகரித்து தூய்மைப் படுத்தலாம். இதற்கு ஹிர்ஷ் புனல், பக்னர் புனல், அல்லது ஒரு பிப்பெட் உறிஞ்சிக்குழாய் முதலியவற்றைப் பயன்படுத்தலாம். 

ஹிர்ஷ் புனlல் என்பது நீர்மத்தில் இருந்து படிகங்கள் அல்லது திடப்பொருளை வெற்றிடத்தில் பிரித்தெடுக்கப் பயன்படும் ஒரு துணைக்கருவி ஆகும். வரிப்பள்ளங்கள் இல்லாத வடிதாள் வைக்கப்பட்ட ஹிர்ஷ் புனலை இறுக்கமாக மூடப்பட்டுள்ள ஒரு வெற்றிடமாக்கப்பட்ட குடுவையில் பொருத்தவேண்டும். இக்குடுவை பனிக்கட்டியில் வைக்கப்பட்டு கரைப்பான் குளிர்ச்சியாக இருக்கும்படி வைத்துக் கொள்ளப்படுகிறது. படிகமாக்கும் கரைசலால் வடிதாள் நனைக்கப் படுகிறது. வடிதாள் வெற்றிடத்தை நோக்கி கீழ்ப்புறமாக ஈர்க்கப்படுமாறு வடிகுழாய் மூடப்பட்டுள்ளதா என்பதை உறுதிப்ப்படுத்திக் கொண்டு கரைசலை வடிதாளில் ஊற்றி படிகங்களை புனலின்மீது உரசுமாறு செய்யவும். படிகங்களிலிருந்து திரவம் முழுமையாக பிரிந்தவுடன் விரைவில் வெற்றிடம் நீக்கப்படுதல் வேண்டும். இதற்காக சிலதுளிகள் குளிர்ந்த கரைப்பானை உபயோகித்து வடிகலனை கழுவலாம். தொடர்ச்சியான வெற்றிடமாக்கல் மற்றும் நீக்கலால் படிகங்களிலிருந்து திரவம் முழுமையாக நீக்கப்படுகிறது. தேவையான அளவுக்கு படிகங்களை மீண்டும் மீண்டும் கழுவி வெற்றிடத்தில் அப்படிகங்களை உலர்த்திக் கொள்ளலாம். 

செருமன் வேதியியல் அறிஞர் திரு எட்வர்டு பக்னர் ( 1860 – 1917 ) என்பவரால் இப்புனல் வடிவமைக்கப்பட்டது. இப்புனலில் உள்ள துளையிடப்பட்ட ஒரு தட்டின் மேல் வட்டவடிவிலான வடிதாளை வைத்து உறிஞ்சுதல் முறையில் வடிகட்டுதல் நிகழ்கிறது. 
வரிப்பள்ளங்கள் இல்லாத வடிதாளை பக்னர் புனலின் அடிப்பாகத்தில் உள்ள தட்டின்மீது வைத்து கரைப்பானால் வடிதாளை நனைக்க வேண்டும். இப்புனலை ரப்பர் அல்லது செயற்கை ரப்பராலான இணைப்பானால் வடிகலனுடன் காற்றுப்புகாதவாறு இறுக்கமாகப் பொருத்தவேண்டும். கரைசலை வடிதாளில் ஊற்றி படிகங்களை புனலின்மீது உரசுமாறு செய்யவும். படிகங்களிலிருந்து திரவம் முழுமையாக பிரிந்தவுடன் விரைவில் வெற்றிடம் நீக்கப்படுதல் வேண்டும். குளிர்ந்த கரைப்பானை உபயோகித்து வடிகலனை கழுவலாம். பிரிகையடைந்த படிகங்கள் வடிதாளில் தேங்கி நிற்கும். தொடர்ச்சியான வெற்றிடமாக்கல் மற்றும் நீக்கலால் படிகங்களிலிருந்து திரவம் முழுமையாக நீக்கப்படுகிறது. தேவையான அளவுக்கு படிகங்களை மீண்டும் மீண்டும் கழுவி வெற்றிடத்தில் அப்படிகங்களை உலர்த்திக் கொள்ளலாம். கழுவப்பட்ட படிகங்களை வடிதாள்களூக்கு இடையில் வைத்து நன்றாக அழுத்திய பின்னர் கண்ணாடித்தட்டில் அவற்றை காயவைத்து இறுதியாக உலர்த்தப்படுகிறது.

 

 


</doc>
<doc id="182221" url="https://ta.wikipedia.org/wiki?curid=182221" title="மாரத்தஹள்ளி">
மாரத்தஹள்ளி

மாரத்தஹள்ளி, பெங்களூரின் கிழக்கில் உள்ள ஒரு புறநகர் பகுதியாகும்

"அள்ளி" என்றால் கிராமம் என்று பொருள்படும். மருத என்ற விமானம் இங்கு விபத்துகுள்ளனதால் இந்த இடம் "மாரத்தஹள்ளி" எனப்படுகிறது.

மாரத்தஹள்ளி மேம்பாலம், அதிக போக்குவரத்து நெரிசலுக்குப் பெயர்பெற்றது. வெளிவட்ட சாலையையும், ஓல்ட் ஏர்ப்போர்ட் சாலையையும் இணைப்பதால் இது சிறப்பு வாய்ந்தது.

இங்கு 1,28 ,000 பேர் வாழ்கின்றனர் . இதில் 42,000 பேர் தமிழர் (31%) ஆவர் .


</doc>
<doc id="182228" url="https://ta.wikipedia.org/wiki?curid=182228" title="பதினாறாம் நாள் போர் (குருச்சேத்திரப் போர்)">
பதினாறாம் நாள் போர் (குருச்சேத்திரப் போர்)

பதினாறாம் நாள் போர் பீஷ்மரின் பத்து நாட்கள் போர், துரோணரின் 5 நாட்கள் போர் என குருச்சேத்திரப் போரை நடத்திய பின் பதினாறாம் நாள் கர்ணன் கௌரவப்படைக்கு தலைமை ஏற்றான். பதினெட்டு நாட்கள் நடந்த குருச்சேத்திரப் போரில் பதினாறு, பதினேழு ஆகிய இருநாட்களும் கர்ணன் தலைமையில் நடந்த போரில் பதினாறாம் நாள் நடந்த போரை விவரிக்கிறது.இதனை வில்லிபுத்தூரார் கர்ண பருவம் என பதிவு செய்துள்ளார்.

துர்வாச முனிவருக்கு குந்தி சிறு வயதில் செய்த பணிவிடைக்காக அவர் தந்த வரத்தால் அறியாத பருவத்தில் பிறந்த கர்ணனுக்கும், குந்தியின் திருமணத்திற்குப் பிறகு பிறந்த பாண்டவருக்கும் நடக்கும் போர். பதினைந்தாம் நாள் போர் முடியும் போது துரோணரின் மரணத்திற்குப் பின் கர்ணனை கௌரவப்படைக்கு தலைமைப் படைத்தலைவர் எனதுரியோதனன் அறிவித்த போது குந்தி மிகுந்த வேதனைப்பட்டாள்.கர்ணனை போரிலிருந்து விலகி இருக்கச் செய்ய வேண்டும்,அல்லது பாண்டவரோடு இணையச்செய்ய வேண்டும் எவ்வாறு இதை செய்வது என யோசனையில் ஆழ்ந்து போயிருந்தாள்.கர்ணனிடம் இதைப்பற்றி கேட்காமலே இருப்பது என முடிவேடுத்தாள்,ஒருவேளை கேட்டு அதற்கு உடன்பட்டால் சகோதரர்களுக்குள் நாம் சமாதானம் செய்யலாம், பாண்டவர் ஏற்க வாய்ப்பு உள்ளது. பின்னாளில் கர்ணன் அம்மா என்னிடம் கேட்டால் தம்பிகளுக்காக நான் உடன்படமாட்டேனா எனக்கேட்டால் என்ன செய்வது என குழம்பிப்போய் இறுதியில் கர்ணனிடம் செல்வது என முடிவெடுத்தாள்.

குந்தி விடியும் முன்னமே கௌரவர் படை முகாமை அடைந்திருந்தாள்,கர்ணன் போருக்கு ஆயத்தப்பட்டுக் கொண்டிருப்பதைப் பார்த்தாள்,அவளுடைய மூத்த மகன் பிறந்த உடனேயே பிரிந்துவிட்டவன்,இதயத்தில் அன்பு நிறைந்திருக்க, தயக்கத்துடன், முதன்முதலாக மகனேஎன்று அழைத்தாள்.கர்ணன் திரும்பி பார்த்தான் குந்தியை அடையாளம் கண்டுகொண்டு "தேரோட்டி மகன் பாண்டவர்களின் தாயை வணங்குகிறேன்" என்றான். குந்தி தனது சிறுவயது தவறுகளைக் கூறி மன்னிப்புக் கேட்பதுபோல், கண்களில் கண்ணீர் துளிக்க "என்னை மன்னித்துவிடு" என்றாள். உண்மை தெரிந்த அவனும் தனது கேளிப் பேச்சுக்காக "மன்னியுங்கள்" என்றான். "உங்களுக்கு நான் என்ன செய்ய வேண்டும்,இப்போதுதான் பொழுது விடிந்திருக்கிறது,இந்த சமயத்தில் நான் எதைக்கேட்டாலும் கொடுத்துவிடுவேன்" என்றான்."இத்தனை காலத்திற்குப் பிறகு தன்னை மகனே என்று கூப்பிடுவதால் ஒரு வேளை வரம் கேட்கத்தான் வந்திருக்கிறீர்களோ? அது தானே உங்களுக்கு வேண்டும்? தர்மவானான தேரோட்டி மகனிடம் யாசகம் கேட்டு வந்தீர்கள் அப்படித்தானே"? ஆமாம் என்பதைப்போல் தலையை அசைத்து "சகோதரர்களுக்குள் சண்டையிடாமல் நீ கௌரவர்களை விட்டுவிட்டு வந்துவிடு பாண்டவர் குடும்பத்தில் உனக்கு உரிய இடத்தில் இருக்கலாம்.அமைதி திரும்பட்டும்" என்றாள்.

"யாருக்கு அமைதி அவர்களுக்கா? எனக்கா? நான் ஒருநாளும் துரியோதனன்|துரியோதன்னை விட்டு வரமாட்டேன்,அதைத் தவிர வேறு எதை வேண்டுமானாலும் கேளுங்கள்" என்றான் கர்ணன்."என் மகன்கள் யாரும் சாகக் கூடாது"."யாரைச்சொல்கிறீர்கள் திருமணத்திற்குப் பிறகு பிறந்தவர்களையா? அல்லது அதற்கு முன் பிறந்தவனையா?"-கர்ணன். "எல்லோருமே" என்று உரக்க சத்தமிட விரும்மினாள். 

பிறகு கர்ணனிடம் பாண்டவர்களை போரில் கொல்வதில்லை என வரம் கேட்டாள்,கர்ணன் புண்ணகைத்தான்,குந்தி உடல் கூனிப்போனாள்.ஆனால் கர்ணன் அருச்சுன்னைத் தவிர மற்றவரைக் கொல்வதில்லை என்றான்."உன்னிடமுள்ள பிரம்ம ஆயுதத்தை ஒருமுறைதான் உபயோகிக்க வேண்டும்" என இரு வரங்களை கிருட்டிணனின் தூண்டுகோலின் படி பெற்றுக்கொண்டு திரும்மினாள்.

வரத்தைப் பெற்றுக்கொண்ட குந்தி கர்ணனை வாழ்த்த நினைத்தாள்,ஆசைகளைக் கட்டுப்படுத்திக்கொண்டாள். பாண்டுவின் பிள்ளைகளுக்கு எதிராக எவ்வாறு வெற்றி வாழ்த்துச் சொல்லுவாள்.யாரும் கவனிக்காத சமயமாய் நலுவி போய்விட்டாள் குந்தி.துரியோதனன் வந்தான் கௌரவப்படை ஆரவாரம் செய்த சப்தத்திற்கு இடையே கர்ணனை படைத்தளபதி என அறிவித்தான். சல்லியன் கர்ணனுக்குத் தேரோட்டியாக நியமித்தான், கர்ணனை நோக்கி "உன் வாழ்நாள் முழுவதும் நீ தேரோட்டியின் மகன் என்று குறிப்பிட்டார்கள். இப்போது போர்களத்தில் நீ போர் வீரனாகப் போ, உனக்கு ஒரு மன்னன் தேரோட்டுவான்" என்றான்.

கிருட்டிணன் அருச்சுன்னின் தேரை தன்னை விட்டு ஒதுக்கியே ஓட்டிக்கொண்டிருந்ததை கவனித்தான், மற்ற பாண்டவர்களின் பக்கம் தனது கவனத்தை செலுத்தி முதலில் நகுலனையும், சகாதேவனையும் தோற்கடித்தான், பிறகு பீமனை கதையுத்தத்தில் வென்று இறுதியில் தருமரையும் தோற்கடித்தான்.அவர்கள் ஒவ்வொருவரையும் கொன்றிருக்க முடியும் ஆனால் ஒருவரையும் கொல்லவில்லை,குந்திக்கு கொடுத்த வரத்தால் அவர்களை உயிரோடு விட்டுவைத்தான்,தன்னிடம் தோற்ற பாண்டவர்களை கட்டித் தழுவிக்கொள்ள ஆசைப்பட்டான்,"நீங்கள் என் தம்பிகள், ஒரு தாயின் வயிற்றில் பிறந்தவர்கள்" என்று கூற ஆசைப்பட்டான், ஆனால் தன்னைக் கட்டுப்படுத்திக் கொண்டான். மாறாக "உங்கள் உயிரை உங்களுக்கு தானமாக வழங்கியிருக்கிறேன் போங்கள்" என்றான். கர்ணனைப் பார்த்த தருமர் யுத்தம் செய்யவே மனமின்றி சோர்ந்து போயிருந்தார். அவரை நகுலனும்,சகாதேவனும் தாங்கி தூக்கிச் சென்றனர்.இதை பார்த்த அருச்சுனன் கிருட்டிணனிடம்தன்னை தருமரிடம் அழைத்துச் செல்ல கூறினான். "இல்லை அவரைப்பற்றி கவலைப்படாதே நாம் கர்ணன் மீது கவனம் செலுத்த வேண்டும்" என்றார்.அருச்சுனன் பிடிவாதமாய் தருமரிடம் தேரை கொண்டு போகச்சொன்னான்.கிருட்டிணனும் அவ்வாறே செய்தார்.

அருச்சுன்னைக் கண்டதும் தருமர் மகிழ்ச்சி பொங்க "சூரியன் மறைவுக்கு முன் நீ உயிருடன் வந்துவிட்டாய், அப்படியானால் கர்ணன் இறந்துபோயிருப்பான்,எப்படி அந்த தேரோட்டியின் மகனைக் கொன்றாய்,அந்த துரியோதன்னின் கொடிய நண்பனை எப்படிக் கொன்றாய்". "இல்லை கர்ணன் இன்னமும் இறக்கவில்லை,இங்கே எல்லாம் சரியாக உள்ளதா? என பார்க்க வந்தேன்" என்றான் பார்த்தன்.தருமர் கொபங்கொண்டு "கோழைப்பயலே கர்ணனைக் கொல்லாமல் என்னைப் பார்க்கவா வந்தாய்?அங்கே பீமன் தனியாக சமாளித்துக் கொண்டிருக்க போலிக் கவலையுடன் வருகிறாயா? உன்னைவிட மகத்தான வில்வீரனான இறந்து இருப்பான், நீ கர்ணனைக் கண்டு அஞ்சுகிறாய், இத்தனைக்கும் உன்னிடம் காண்டீபம் உள்ளது,கிருட்டிணன் உனக்குத் தேரோட்டி,கர்ணனைக் கொல்லாமல் வந்து நிற்கிறாய் எனக்கு வெட்கமாக இருக்கிறது. உன் காண்டீபத்தை வேறு யாருக்காவது கொடு" என்றார். அருச்சுன்னுக்கு ரத்தம் கொதிக்க "என்னை எவ்வாறு இப்படி பேசலாம்" என்று கூறி வாளை எடுத்துக் கொண்டு தருமரை தாக்க முற்பட்டான்,நகுலனும்,சகாதேவனும் இடையே மறித்து தருமரை காத்து நின்றனர்.கிருட்டிணன் இருவரையும் பார்த்து "என்ன செய்கிறீர்கள் நல்ல புத்தியை போர் கொண்டு போய்விட்டதா?" என கடிந்து கொண்டார். "என் காண்டீபத்தை அவமதிப்பவரை கொல்வேன் என சபதம் செய்துள்ளேன்" என்றான்,"ஒருவனை கொல்வது இரண்டு வகையில் செய்யலாம்,ஒன்று உடலைக் காயப்படுத்தி,மற்றொன்று உணர்ச்சி பூர்வமாக அவமானப் படுத்துவதன் மூலமாக நீ ஏன் இரண்டாவது வகையை தேர்ந்தெடுக்கக் கூடாது" என்றார் கிருட்டிணன்.அருச்சுனன் தருமரை "பலவீனமானவன்,சூதாட்டத்தில் இராச்சியத்தையும்,மனைவியையும் தோற்றவன்" எனக் கூறி அவமானப் படுத்தினான்.மூத்தவனை இளையவன் அவமதித்தால் அவன் உயிர்வாழ தகுதியில்லாதவன்,எனவே "தற்கொலை செய்து கொல்ல வேண்டும் போல் தோன்றுகிறது" என்றான்.கிருட்டிணன் "தற்கொலை இரண்டுவகையாக உள்ளது,ஒன்று உடலளவில் தன்னைத்தானே தாக்கிக்கொள்வது,மற்றொன்று தன்னைத் தானே புகழ்ந்து கொள்வது,தற்புகழ்ச்சி தற்கொலைக்குச் சமம்" என்றார்.அருச்சுனன் தான் மிகப் பெரிய "வில்வித்தைக்காரன்",தன்னை "வெல்ல ஒருவருமில்லை" என்று தன்னைப் புகழ்ந்து கொண்டான்.
இவ்வாறு நடந்த சகோதர சண்டைக்கு இருவரும் வெட்கி தலை குனிந்தனர்.பின்னர் ஒருவரையொருவர் தழுவிக்கொண்டு "இந்த அசிங்கமான நிகழ்வை மறந்துவிடுவோம்" என கட்டுத் தழுவிக்கொண்டனர்.சூரியன் மேற்கே மறையத்தொடங்கினான்,அன்றையப் போர் முடிந்ததாக கிருட்டிணன் தனது சங்கை ஊதினார்.

Porin irudhiyil ivan paandavargaludan sernthu prasanthai vanangikondey uyirai vidugiran


</doc>
<doc id="182232" url="https://ta.wikipedia.org/wiki?curid=182232" title="ஓலைச்சுவடிகளை நூல்களாகப் பதிப்பித்த பதிப்பாசிரியர்கள்">
ஓலைச்சுவடிகளை நூல்களாகப் பதிப்பித்த பதிப்பாசிரியர்கள்

தமிழ் மொழியில் இன்று கிடைக்கக்கூடிய இலக்கிய, இலக்கண, மருத்துவ, கலை நூல்கள் அனைத்தும் தமிழ் ஓலைச்சுவடிகளைத் தேடி எடுத்து அவற்றை பதிப்பித்த பதிப்பாசிரியர்களை, சுவடியியல் அறிஞர் முனைவர். மாதவனின் சுவடிப்பதிப்பியல் எனும் நூல் ஒரு பட்டியலை வழங்கியுள்ளது. இங்கு குறிப்பிடப்பட்டுள்ள பதிப்பாசிரியர்கள் அச்சில் பதிப்பித்த நூல்களைப் பற்றி மட்டுமே இங்கே குறிக்கப்பட்டுள்ளன. அவர்கள் இயற்றியளித்த தனி நூல்கள் வேறு பலவுமுள்ளன.


</doc>
<doc id="182235" url="https://ta.wikipedia.org/wiki?curid=182235" title="ஆதியூர் அவதானி சரிதம்">
ஆதியூர் அவதானி சரிதம்

ஆதியூர் அவதானி சரிதம் என்பது தமிழில் செய்யுள் வடிவில் வெளியிடப்பட்ட முதலாவது புதினம் ஆகும். இந்நூலை சென்னை புரசைவாக்கம் வித்துவான் தூ. வீ. சேஷையங்கார் என்ற பேராசிரியர் 1875 ஆம் ஆண்டில் எழுதினார். இந்துக்களுள் காணப்படும் குணா குணங்களையும் நடைகளையும் வருணித்து இப்புதினத்தை அவர் எழுதினார்.

சிட்டி சுந்தரராசன். சோ. சிவபாதசுந்தரத்துடன் இணைந்து இந்நூலைக் கண்டுபிடித்து 1994 ஆம் ஆண்டில் வரலாற்று முறையிலான முன்னுரை எழுதி வெளியிட்டார்.


</doc>
<doc id="182236" url="https://ta.wikipedia.org/wiki?curid=182236" title="திருவள்ளுவர் ஞானம்">
திருவள்ளுவர் ஞானம்

திருவள்ளுவர் ஞானம் என்னும் 16 ஆம் நூற்றாண்டில் தோன்றியது. இதனை இயற்றிய திருவள்ளுவர் திருக்குறளை இயற்றிய திருவள்ளுவர் அல்லர்.. திருவள்ளுவர் ஞானத்தில் 16 பாடல்கள் உள்ளன. எண்சீர் விருத்தம், கலிவிருத்தம், கட்டளைக் கலித்துறை, வெண்பா என்னும் நால்வகை யாப்புகளால் ஆன பாடல்கள் இவை. 

இந்தப் பாடல்கள் அனைத்தும் அப்படியே 17-18 நூற்றாண்டினதாகக் கொள்ளத்தக்க 'ஞான வெட்டியான்' என்னும் நூலில் உள்ளன. 


</doc>
<doc id="182246" url="https://ta.wikipedia.org/wiki?curid=182246" title="வொல்ஃப்கேங்க் அமதியுஸ் மோட்சார்ட்">
வொல்ஃப்கேங்க் அமதியுஸ் மோட்சார்ட்

வொல்ஃப்கேங்க் அமதியுஸ் மோட்சார்ட் ("Wolfgang Amadeus Mozart", ஜனவரி 27, 1756 - டிசம்பர் 5, 1791) ஒரு புகழ்பெற்ற, சிறந்த, ஐரோப்பிய செவ்விசையமைப்பாளர் ஆவார். இசை வரலாற்றின் மிகவும் புகழ்பெற்ற பல ஒத்திசைகள், ஆப்பெராக்கள் போன்ற பல இசையாக்கங்களைச் செய்தவர்.

மோட்சார்ட் இளம் வயதிலிருந்தே தமது திறமையை காட்டி வந்துள்ளார். கிளபத்திலும் வயலினிலும் தேர்ந்த மோட்சார்ட்டு ஐந்தாம் அகவையிலேயே இசைத் தொகுக்கத் தொடங்கி ஐரோப்பிய அரச குடும்பங்களில் நிகழ்த்தினார். 17ஆவது அகவையில் சால்சுபர்கு அரச இசைக்கலைஞராக நியமிக்கப்பட்டார். இருப்பினும் அமைதியுறாது பல இசையாக்கங்களை தொகுத்தவாறு மேலும் உயர்நிலைக்காக தேடி அலைந்தார். இவாறு 1781இல் வியன்னா சென்றபோது, சால்சுபெர்கில் பதவியிலிருந்து நீக்கப்பட்டார். இருப்பினும் எவ்வித நிதி ஆதாரமுமின்றி தலைநகரில் வாழ்ந்திருந்த மோட்சார்ட்டின் புகழ் பரவலாயிற்று. வியன்னாவில் அவரிருந்த கடைசி நாட்களில் அவருடைய பல புகழ்பெற்ற ஒத்திசைகள், ஆப்பெராக்கள், கான்செர்டோக்களை எழுதினார். இளம் அகவையிலேயே ஏற்பட்ட அவரது மரணம் குறித்து பல கருத்துக்கள் வெளிவந்துள்ளன. அவர் இறக்கும்போது கான்சுடான்சு என்ற மனைவியும் இரண்டு மகன்களும் இருந்தனர்.

600க்கும் மேற்பட்ட இசைவாக்கங்களை அவர் தொகுத்துள்ளார்; இவற்றில் பல ஒத்திசை, இசைக்கச்சேரி, அரங்கவிசை, ஆப்பெரா, குழுவிசை வகைகளில் மிகச் சிறந்தவையாகக் கருதப்படுகின்றன. பன்னெடுங்காலமாக போற்றப்படும் செவ்விசை இசைத்தொகுப்பாளர்களில் ஒருவராக உள்ளார். பிற்காலத்திய மேற்கத்திய இசையில் இவரது தாக்கம் அளவிடற்கரியது. தமது துவக்க கால இசைவாக்கங்களை பேத்தோவன் மோட்சார்ட்டின் பாணியிலேயே இயற்றினார். "இத்தகைய திறமையை இன்னமும் நூறு ஆண்டுகளுக்குக் காணவியலாது" என சமகால இசையமைப்பாளர் ஜோசப் ஹேடன் எழுதினார்.

வோல்ப்கேங் அமதியுஸ் மோசார்ட் ஜனவரி 27. 1756 அன்று ஆஸ்திரியாவில் சால்சுபர்கு சமத்தானத்தில் பிறந்தார் . இவரின் தந்தை பெயர் லியோபோல்ட் மொசார்ட். இவரின் தாயார் பெயர் அன்னா. இந்த இணையருக்குப் பிறந்த ஏழு குழந்தைகளில் இவரே மிக இளையவராவார். இவரின் அக்கா பெயர் மரியா அன்னா வால்பர்கா இக்னேசியா. மொசர்டின் அக்காவை செல்லமாக "நானெல்" என அழைப்பார். மற்ற ஐந்து குழந்தைகளும் இளம் வயதிலேயே அம்மைநோயினால் இறந்தனர். மொசாட்டுக்கும் பதினைந்தாம் வயதில் அம்மைநோய் ஏற்பட்டு ஒரு வருடத்தில் குணமடைந்தார்.

மொசர்டின் தந்தை ஜெர்மனியில் தான் பிறந்தார். படிப்புக்காக ஆஸ்திரியா வந்தார். தத்துவவியல் ஆர்வமும் அவருக்கு இயல்பாகவே இருந்தது. லியோபோல்ட் மொசார்ட் 1747 இல் "அன்னா மரியா பேர்டில்" எனும் ஆஸ்திரியப் பெண்ணைத் திருமணம் முடித்தார். அன்னாவின் குடும்பம் தலைமுறை தலைமுறையாக செயின்ட் கில்கேன் பகுதியில் வாழ்ந்து வந்தது. லியோபோல்ட் திருமணம் செய்துகொண்ட நேரம் அவருக்கு பெரிய உத்தியோகம் கிடைத்தது. அவ்வேலை என்னவென்றால் சார்ல்பர்க் தேவாலய சங்கீதக் குழுவுடன் நான்காவது வயலினிஸ்டாக பணியாற்றுதல். சிலகாலத்திலேயே லியோபோல்ட் சார்ல்பர்க் கதீட்ரல் குழுவின் முகமாகவும் முகவரியாகவும் ஆகிப்போனார். 1763 இல் லியோபோல்ட் "கேப்பல்மேய்ச்டர்" ஆகவும் ஆனார். அதாவது இசையமைத்து குழுவை வழிநடத்தும் பணி.

லியோபோல்டு நானெல் ஏழு வயதிருக்கும்போது கிளபம் கற்கத் தொடங்கியபோது மூன்று வயது தம்பி மோட்சார்ட் ஆர்வத்துடன் அந்தப் பயிற்சிகளை கேட்பார்.
இதனையடுத்து இவர் சிறுவயதிலேயே இசையில் ஆர்வம் காட்டத் தொடங்கினார். மொசார்ட் தனது தந்தையிடமே ஏழு வருடம் வயலின் கற்றார். அப்போதே சிறுசிறு இசைத்தொகுப்புக்களை இயற்றித் தந்தையிடம் சொல்ல அவர் அதனை எழுத்தில் வடிப்பார். இந்த துவக்க கால ஆக்கங்கள் K 1–5 எனப் பதியப்பட்டுள்ளன. இவர் தனது முதல் இசைத்தொகுப்புக்களை இயற்றியபோது இவரது அகவை நான்கா அல்லது ஐந்தா என ஆய்வுரையாடல் நடக்கின்றது. 1b மற்றும் 1c

இவரது வரலாற்றாளர் மேய்னார்டு சாலமன் மோட்சார்டிற்கு தந்தை பயிற்சி தந்தபோதிலும் அதனையும் கடந்து மோட்சார்ட் செல்லத் தொடங்கியதை உணர்ந்ததாக எழுதியுள்ளார். வயலினில் அவர் காட்டியத் திறமையும் மசிகொட்டிய இசைக்குறிப்புகளும் அவரது தந்தைக்கு ஆச்சரியத்தை வரவழைத்தது. தனது மகனின் திறமையைக் கண்டபின்னர் தாம் இசைத் தொகுப்பதை நிறுத்திக் கொண்டார். இவரது இளமைக் காலத்தில் தந்தையே ஆசிரியராகவும் விளங்கினார். இசையுடன் மற்ற மொழிகளையும் பாடங்களையும் கற்பித்தார்.

மொசார்ட் தனது மூன்றாவது வயதில் மேற்கதேய க்ளாசிக்கல் இசையின் மறுபெயராக உருவெடுக்கத் தொடங்கினார். மொசார்ட் தனது அக்காவுடன் பங்குபெற்ற முதல் அரங்கேற்றம் ஜெர்மனியின் தெற்கு எல்லையில் மூனிச் நகரில் இடம்பெற்றது. மொசார்ட்டை இரண்டாவதாக வியன்னா இம்பிரியல் கோர்ட்டில் அரங்கேற்றினர் அவரது பெற்றோர். மொசார்ட் தனது ஏழாவது வயதில் சிம்பொனி இசையின் தந்தையான ஜொஹான் கிறிஸ்டியன் பார்க் என்பவரைச் சந்தித்தார்.மொசார்ட் இத்தாலியில் இசைமேதையான பாரிஸ்டே மார்டின் என்பவரைச் சந்தித்தார். மார்டினியிடம் இசை நூலகம் இருந்தது. அங்கு பல அரிய இசை நூல்களும் பல இசைத் தட்டுக்களும் அரிய ஆக்கபூர்வமான இசைக்கருவிகளும் உள்ளன. மர்டினியின் உதவியால் இத்தாலியிலுள்ள பில்ஹர்மொனிக் எனும் அக்கடமியில் உறுப்பினராகச் சேர்ந்தார்.

வத்திக்கான் தேவாலயத்தில் இசைக்கப்படும் பைபிளிலுள்ள சங்கீதத்தை யாரும் பதிவு செய்வதில்லை பதிவு செய்யவும் கூடாது என்பது வத்திக்கான் விதி. எல்லா இசைக்கலைஞர்களும் அதைப் பாட முடியாது. மிகச்சிறந்த இசைக்கலைஞர்கள் மட்டும் தலைமுறை தலைமுறையாக இவ்விசையை இசைப்பார்கள். ஆனால் மொசார்ட் இவ்விசையை ஒருமுறை கேட்டவுடனேயே அச்சங்கீதத்தின் ஸ்வரக்கட்டுக்களை மனதில் பதிவு செய்து இரண்டாம் முறை அதனைக் கேட்டு திருத்தங்கள் செய்தார். இதனை லண்டனுக்குக் கொண்டு சென்று Dr.Charles barne என்பவருக்குக் கொடுத்தார். இதன் மூலம் தனிச்சொத்தான இவ்விசையை புதுப்பித்து மக்களின் பொதுச்சொத்தக்கினார். 1773 இல் மொசார்ட் தன் முழுநீள இசைக்கோவையை எழுதினார். இது மிக எளியது ஆனால் உள்ளத்தைத் தொடும் இதமான இசை. அவ்விசையின் பெயர் Exsultate, jubilate 1773 இல் இவர் ஆஸ்திரியா திரும்பினார். அந்த நாட்டின் அரசசபைக் கலைஞர்கள் கௌரவிக்கப்பட்டார்.1773 இல் இவர் அமைத்த இசைதான் இன்றைக்கும் பெரும்பாலான மேடைகளில் இசைக்கப்படுகின்றன. titan Quartz கடிகாரத்தின் விளம்பரத்தின் பின்னணி இசையும், கரை பின்னெடுக்கும் போது ஏற்படும் இசையை உற்றுக் கேட்டால் அவை மொசர்டின் இசை என்பது தெரியும். எவ்வளவு பெரிய மேதையாக இருந்தாலும் இவர் வருமானப் பற்றாக்குறையால் பாரிஸ் சென்றார். ஜெர்மனியை பூர்வீகமாகக் கொண்ட மரியா அலாய்சியா லூயி அந்தோனியா வெபர் அவரை மன்கெய்மின் இல் சந்த்தித்தார். அலாய்சியா இசைக்குடும்பத்தில் பிறந்தவர். அருமையாகப் படுவார். மன்கேய்மின் ஆர்க்கெஸ்டிரா குழுவுடன் இணைந்து பணியாற்றுவதற்காக வந்தபோதுதான் அலாய்சியாவின் குடும்பத்தைச் சந்தித்தார். மொசார்ட் அலாய்சியாவைக் காதலித்தார்.இருப்பினும் ஒரு சந்திப்பின்போது மொசார்ட் வேலை தேடிக் கொண்டிருக்கிறார் என்று தெரிந்ததும் அவர்களுடைய காதல் முறிவடைந்தது. இவரது பாரிஸ் பயணம் வேலை கிடைக்காமை, காதலி கைவிட்டமை, தாய் இறந்தமை என்பவற்றால் துன்பகரமாக அமைந்தது. மொசார்ட் அலாய்சியாவின் சகோதரிகளில் ஒருத்தியான Hans danse என்பவளை திருமணம் முடித்தார். இரண்டன் ஜோர்ச் மன்னனின் பதவியேற்பு விழாவின் அவர் தன்னை அதிகாரப்படுத்தியதும் அவமானப்படுத்தியதும் மொசர்டைப் பாதித்தன. இதனால் மொசார்ட் ராஜினாமாக்கடிதம் கொடுக்க அது ஏற்றுக்கொள்ளப்படவில்லை பின் அரசினால் ராஜினாமா செய்யப்பட்டார்.மொசர்ட்க்கு ஆறு குழந்தைகள் பிறந்து நான்கு பிள்ளைகள் இறந்து விட்டன. மொசர்டின் ஒபாரா இசைவடிவங்கள் ஐரோப்பா எங்கும் பரவின.1785 ஆம் ஆண்டு மொசார்டின் இசைக்கச்சேரிகள் ஐரோப்பா எங்கும் சூடுபிடித்தபோது ஜெர்மனியைச் சேர்ந்த ஓர் இளம் இசைக்கலைஞர் மொசர்டைப் பார்க்க வந்தார். அவர் பெயர் லுட்விக் வான் பீத்தோவன்.

1787 இல் ஆஸ்திரிய-துருக்கி யுத்தம் நடைபெற்றதால் மொசர்டும் மற்றும் பல இசைக்கலைஞர்களும் கச்சேரிகள் நடத்துவதை விட்டுவிட்டனர். இக்காலகட்டத்தில் மொசார்ட் மிகச்சிறந்த சிம்பொனிகளை உருவாக்கினார். சிம்பொனி எனும் கிரேக்கச் சொல்லுக்குப் பொருள் இசைசேர்க்கை என்று பொருள். 1791 இல் மொசர்டின் உடல் நிலை மோசமானது. 1791 டிசம்பர் 5 ம் திகதி இரவு அவர் கண் முடினார். மொசர்டை வியன்னா நறுக்கு வெளியே இருந்த செய்ன்ட் மார்கஸ் கல்லறையில் 7 ஆம் திகதி வைத்தனர்.






</doc>
<doc id="182253" url="https://ta.wikipedia.org/wiki?curid=182253" title="திருவள்ளுவர் இரட்டைப் பாலம்">
திருவள்ளுவர் இரட்டைப் பாலம்

திருவள்ளுவர் இரட்டைப் பாலம் என்பது தமிழ்நாட்டின் திருநெல்வேலியில் உள்ள ஒரு பாலமாகும். இந்தியாவிலேயே முதல் முதலாகக் கட்டப்பட்ட இரண்டடுக்குப் பாலம் இதுதான். நெல்லைச் சந்திப்பில் தண்டவாளத்தைக் குறுக்கே கடப்பதைத் தவிர்க்க இப்பாலம் கட்டப்பட்டது. இதன் நீளம் 800 மீட்டர் 25 குறுக்குத் தூண்கள் உள்ளன. இவற்றில் 13 தூண்கள் வில் வளைவாக 30.30 மீ அகலத்தில் உள்ளன. மற்ற 12 தூண்களும் 11.72 மீ அகலம் கொண்ட தாங்கிகள் ஆகும்

நெல்லை சந்திப்பு ரெயில் நிலையம் அருகே எஸ்.என். ஐரோட்டில் இரட்டை அடுக்கு மேம்பாலம் இருக்கிறது. "திருவள்ளுவர்" பெயரை தாங்கியுள்ள இந்த மேம்பாலம் ஆசியாவிலேயே ரெயில் பாதையின் குறுக்கே அமைக்கப் பட்ட முதல் இரட்டை அடுக்கு மேம்பாலம் என்ற பெருமைக்குரிய சிறப்பை பெற்று விளங்குகிறது.

1969-ம் ஆண்டு அன்றைய முதல் அமைச்சர் கருணாநிதியால் இந்த மேம்பாலம் கட்ட அடிக்கல் நாட்டப்பட்டது. 1973-ம் ஆண்டில் 47 லட்சம் செலவில் பாலம் கட்டி முடிக்கப்பட்டது. அதே ஆண்டில் நவம்பர் மாதம் 13-ந்தேதி கருணாநிதி மேம்பாலத்தை திறந்து வைத்தார். திருக்குறள் போன்று இரண்டு அடுக்குகளைக் கொண்டு அமைக்கப்பட்டுள்ளதால் இப்பாலத்துக்குத் திருவள்ளுவர் பாலம் என்று கருணாநிதி பெயர் சூட்டினார். 706 மீட்டர் நீளமும், 8 மீட்டர் அகலமும் கொண்ட இப்பாலம் 26 தூண்கள் மேல் நிறுவப்பட்ட சிமெண்டு சிலாபுகளால் ஆனது.

ஒவ்வொரு சிமெண்டு சிலாபும் 31 மீட்டர் நீளமும் 600 டன் எடையும் கொண்டதாகும். இந்த பாலத்தின் முதல் அடுக்கில் சைக்கிள் மற்றும் இருசக்கர வாகனங்கள், வண்டிகள் செல்லவும், மேல் அடுக்கில் பஸ், லாரி மற்றும் கனரக வாகனங்கள் செல்லவும் அனுமதிக்கப்பட்டது.

பாலம் கட்டப்பட்டு 27 ஆண்டுகள் கழித்து 2000-வது ஆண்டில் 1 கோடியே 45 லட்சம் செலவில் இப்பாலம் சீரமைக்கப்பட்டு போக்குவரத்துக்காக மீண்டும் திறந்து விடப்பட்டது.


</doc>
<doc id="182262" url="https://ta.wikipedia.org/wiki?curid=182262" title="அசன் ரவ்கானி">
அசன் ரவ்கானி

அசன் ரவ்கானி ("Hassan Rouhani", , எழுத்துப்பெயர்ப்பு: "ருஹானி", "ரொஹானி", "ரவ்ஹானி"; பிறப்பு: 12 நவம்பர் 1948) ஈரானிய அரசியல்வாதியும், சியா முஜாகிதுவும், வழக்கறிஞரும், கல்விமானும் ஆவார். இவர் 2013 சூன் 14 இல் நடந்த அரசுத்தலைவர் தேர்தலில் வெற்றி பெற்றார். 2013 ஆகத்து 3 இல் இவர் அரசுத்தலைவராகப் பதவியேற்பார்.



</doc>
<doc id="182268" url="https://ta.wikipedia.org/wiki?curid=182268" title="ஆகாய கங்கை">
ஆகாய கங்கை

ஆகாய கங்கை என்ற சொல் பல துறைகளில் பயன்படுகிறது.



</doc>
<doc id="182282" url="https://ta.wikipedia.org/wiki?curid=182282" title="திருவாதவூரார் புராணம்">
திருவாதவூரார் புராணம்

திருவாதவூரார் புராணம் என்னும் நூல் 15 ஆம் நூற்றாண்டில் தோன்றியது. இதனை இயற்றியவர் கடவுள் மாமுனிவர் எனப் போற்றப்படும் கவிஞர். இதில் திருவாதவூரார் வரலாறு பற்றிய செய்திகள் மட்டும் தொகுக்கப்பட்டுள்ளன. நம்பியாண்டார் நம்பி தொகுத்த 63 நாயன்மார்கள் பட்டியலில் மாணிக்க வாசகர் இடம்பெறவில்லை. நம்பியாண்டார் நம்பியைப் பின்பற்றிச் சேக்கிழார் செயத பெரியபுராணத்திலும் மாணிக்க வாசகரின் வரலாறு இடம்பெறவில்லை. இந்தக் குறையைப் போக்கத் தோன்றிய நூலே இந்தத் திருவாதவூரார் புராணம்.

யாழ்ப்பாணத்துச் சைவப் பெருமக்கள் தில்லை நடராசப் பெருமான் மீதும், மாணிக்கவாசகப் பெருமான் மீதும் அதிக ஈடுபாடு உள்ளவர்கள். அதனால் திருவாதவூரார் புராணத்துக்குச் ‘சிவபுராணம்’ என்னும் சிறப்புப் பெயரைச் சூட்டியுள்ளனர். 
இந்த நூலில் காப்புச் செய்யுளுடன் 545 பாடல்கள் உள்ளன. 

இது பக்திச் சுவை சொட்டும் நூல். வருணனைகள் மிகுதியாக இல்லாதது. திருவைந்தெழுத்தின் மகிமை, சித்தியார் போன்ற சித்தாந்த நூல்களின் நுண்பொருள் முதலானவற்றை விரிவாக எடுத்துரைப்பதோடு அவற்றில் கையாளப்படும் சொற்களையும் பெரிதும் போற்றிக் கையாளுகிறது. 

தமிழ் இலக்கிய வரலாற்றில் ஒவ்வொரு நடைக்கும், பா-நடைக்கும் ஒரு காலத்தாக்கத்தைக் காணமுடிகிறது. அந்த வகையில் 15 ஆம் நூற்றாண்டைச் சந்தப்பாடல்கள்-காலம் எனலாம். இந்த வகையில் இந்த நூலில் சந்தப்பாடல்கள் மிகுதியாக உள்ளன.

பாடல் – எடுத்துக்காட்டு

<poem>ஒப்பரிய சட்டையும் உடுத்திவரு பட்டும்
தொப்பியும் முகத்திடை துலக்கம் உளராகி
செப்பரு நலம் குலவும் செண்டு ஒருகைக் கொண்டே
இப்படியில் இப்படிவம் யாவர் உளர் என்ன </poem> சோமசுந்தரப் பெருமான் குதிரைச் சேவகராக வந்த கோலத்தைக் குறிப்பிடும் பாடல் இது.


</doc>
<doc id="182283" url="https://ta.wikipedia.org/wiki?curid=182283" title="திருவாய்மொழி நூற்றந்தாதி வியாக்கியானம்">
திருவாய்மொழி நூற்றந்தாதி வியாக்கியானம்

திருவாய்மொழி நூற்றந்தாதி வியாக்கியானம் என்னும் நூல் 16 ஆம் நூற்றாண்டில் தோன்றியது. இதன் ஆசிரியர் பிள்ளை லோகஞ்சீயர் 

திருவாய்மொழியின் பதிகங்கள் ஒவ்வொன்றிலும் உள்ள முதல் சொல்லையும், இறுதிச் சொல்லையும் முறையே வெண்பாவின் முதல் சொல்லாகவும், இறுதிச் சொல்லாகவும் கொண்டு ஒவ்வொரு பதிகத்துக்கும் ஒரு வெண்பா என்ற முறையில் மணவாள மாமுனிகள் செய் நூல் திருவாய்மொழி நூற்றந்தாதி இந்த 100 பாடல்களும் நம்மாழ்வாரைப் புகழ்பவை. இந்த 100 பாடல்களுக்கும் பிள்ளை லோகஞ்சீயர் விரிவுரை எழுதியுள்ளார். இந்த விரிவுரையே திருவாய்மொழி நூற்றந்தாதி வியாக்கியானம். 

பிள்ளை லோகஞ்சீயர் தன் தம் வியாக்கியானத்துக்கு எழுதியுள்ள முன்னுரை 
நூற்றந்தாதியில் உள்ள தனியன்கள் இரண்டு பாடல்களுக்கும் இந்த நூலில் விரிவுரை எழுதப்படவில்லை. ஆனல் இந்த வியாக்கியானத்துக்கென இரண்டு தனியன் பாடல்கள் எழுதிச் சேர்க்கப்பட்டுள்ளன. அவை

1
2


</doc>
<doc id="182284" url="https://ta.wikipedia.org/wiki?curid=182284" title="கடவுள் மாமுனிவர்">
கடவுள் மாமுனிவர்

கடவுள் மாமுனிவர் 15 ஆம் நூற்றாண்டில் வாழ்ந்த தமிழ்ப்பாவலர்களில் ஒருவர். திருவாதவூரார் புராணம் என்னும் நூலை இயற்றியவர். 

நம்பியாண்டார் நம்பி சிவனடியார்களை 63 பேர் எனத் தொகுத்துக் காட்டினார். பெரியபுராணம் இந்த 63 பேர்களின் வரலாற்றை விளக்கிப் பாடியது. இவற்றில் மாணிக்க வாசகர் வரலாறு சேர்க்கப்படவில்லை. காரணம் புரியவில்லை. எனவே இந்தக் குறையைப் போக்கக் கடவுள் மாமுனிவர் மாணிக்கவாசகர் பற்றிய செய்திகளைத் தொகுத்துத் திருவாதவூரார் புராணம் என்னும் நூலைப் பாடினார். 
உண்மை இப்படி இருக்கையில் திருவாதவூராராகிய மாணிக்கவாசகர் அவரது காலத்துக்குப் பின்னர் தோன்றிய நூல்களில் சிவனடியாராகக் காட்டப்படாமல் போனது வியப்பாக உள்ளது.
11 ஆம் நூற்றாண்டு கல்லாடம் மதுரைச் சொக்கநாதரின் 30 திருவிளையாடல்களைக் கூறுகிறது. 13 ஆம் நூற்றாண்டு நூல் பெரும்பற்றப்புலியூர் நம்பி பாடிய பழைய திருவிளையாடல் புராணம் நரி குதிரையானது, குதிரை நரியானது பற்றிய கதைகளைக் கூறுகிறது. எனவே நரி பரியான கதையைக் கூறும் ஆசிரியர் 13 ஆம் நூற்றாண்டுக்குப் பிற்பட்டவர். உமாபதி சிவாசாரியார் 1300-1325 காலப்பகுதியில் வாழ்ந்தவர். இவரைக் குறிப்பிடும் பாடல் திருவாதவூர் புராணத்தில் உள்ளது. எனவே கடவுள் மாமுனிவர் காலம் 14 ஆம் நூற்றாண்டுக்குப் பிந்தியது. இன்னும் இவை போன்ற பல சான்றுகளை ஒப்பிட்டுப் பார்க்கும்போது இவர் காலம் 15 ஆம் நூற்றாண்டு என ஆகிறது. 


</doc>
<doc id="182285" url="https://ta.wikipedia.org/wiki?curid=182285" title="இந்திய உணவுப் பாதுகாப்புச் சட்டம்">
இந்திய உணவுப் பாதுகாப்புச் சட்டம்

இந்திய உணவுப் பாதுகாப்புச் சட்டம் (ஆங்கிலம்: National Food Security Bill - India) என்பது உணவை ஒர் அடிப்படை மனித உரிமையாக உறுதிசெய்து முன்மொழிந்துள்ள சட்டம் ஆகும். இது ஏழை மக்களின் அடிப்படை உணவுத் தேவைகளை நிறைவு செய்வதை நோக்கமாகக் கொண்டது. இச் சட்டத்தால் சுமார் 67% அல்லது 80 கோடி ஏழை மக்கள் பலன் அடைவார் என்று இச் சட்டத்துக்கு ஆதரவானோர் கூறுகின்றார்கள்.

இந்திய உணவுப் பாதுகாப்புச் சட்டம் இந்தியக் காங்கிரசுக் கட்சியின் ஒரு தேர்தல் கொள்கை ஆகும். மகாத்மா காந்தி தேசிய ஊரக வேலை உறுதியளிப்புச் சட்டம் அடுத்து அடிப்படைத் தேவைகளை நிறைவு செய்வதை நோக்கமாகக் கொண்டு காங்கிரசுக் கட்சி இத் திட்டத்தை முன்வைப்பதாகக் கூறுகிறது. இத் திட்டத்தை 2013 சூன் மாத அளவில் சட்ட ஏற்புப் பெறக் காங்கிரசுக் கட்சி முயற்சி செய்கிறது.

இந்திய உணவு பாதுகாப்பு சட்டம் புது டில்லி, அரியானா, இமாச்சலப் பிரதேசம், ராஜஸ்தான், கர்நாடகம், பஞ்சாப், சத்தீஸ்கர் போன்ற மாநிலங்களில் நடைமுறைப்படுத்தப்பட்டுள்ளது. இதை உத்தரப்பிரதேசம், தமிழ்நாடு,ஆந்திர பிரதேசம், போன்ற மாநிலங்களிலும் அமல்படுத்த ஒன்றிய அரசு முடிவு செய்துள்ளது.

இந்திய உணவுப் பாதுகாப்புச் சட்டம் போன்ற சட்டங்கள் ஏற்கனவே தமிழ்நாடு, பீகார், சத்தீசுகர் உட்பட்ட பல மாநிலங்களில் உள்ளன.

இந்திய மக்களில் பெரும்பான்மையினர் மிகவும் ஏழைகள் ஆவர். இவர்களின் கணிசமானவர்கள் தமது அடிப்படை உணவுத் தேவைகளைப் நிறைவு செய்ய முடியாதவர்களாக உள்ளனர். மேலும் ஊட்டக்குறை ஒரு பெரும் சிக்கலாக உள்ளது. இதனால் பல்வேறு நலக்கேடுகளை இந்த மக்கள் எதிர்நோக்குகின்றார்கள்.

இந்திய உணவுப் பாதுகாப்புச் சட்டம் நடைமுறைக்கு வந்தால் ஏழை மக்களுக்கு 7 கிலோ அரிசி, கோதுமை, மற்றும் சிறு தானியங்கள் முறையே இ.ரூ 3, இ.ரூ 2, இ.ரூ 1 உக்கு வழங்கப்படும்.

இத் திட்டம் நடைமுறையானால் இது சுமார் 1.3 ரில்லியன் இந்திய ரூபாய்கள் (அ.டொ 23.9 பில்லியன்) செலவாகும் என்று மதிப்பிடப்பட்டுள்ளது.

இச் சட்டம் தொடர்பாகப் பல விமர்சனங்கள் பொருளாதார, அரசியல், சமூக நோக்கில் முன்வைத்துள்ளன. இந்தச் சட்டம் நடைமுறைக்கு வந்தால் இந்தியாவின் மிகவும் மோசமான கடன் நிலையை மேலும் தீவிரமாக்கும். இத் சட்டத்தில் இதன் செலவுகள் எவ்வாறு கவனிக்கப்படும் என்று எந்த விபரமும் இல்லை.

இச் சட்டத்தினால் உணவுப் பொருட்களின் விலை மலிந்து உழவர்கள் பாதிப்படைவார்கள். இதனை முன்வைத்துப் பல உழவர் மன்றங்கள் இச் சட்டத்தை எதிர்த்துள்ளன. மேலும் இந்தச் சட்டம் பெரும் தானியங்களுக்கே முக்கியத்துவம் கொடுப்பதால் சிறு தானியங்கள், பழங்கள், மரக்கறிகள், கிழங்குகள், பருப்புகள் போன்ற பல்வகை வேளாண் பண்டங்கள் பாதிப்பு அடையும் என்று சி.ஏ.சி அறிக்கை, நடுவண் வேளாண் அமைச்சர் உட்பட பலர் சுட்டிக் காட்டியுள்ளனர்.

இத் சட்டம் நல்லது என்றாலும் இதை திறமையாக நிறைவேற்றுவது கடினமானது. இந்தியாவில் உணவாக்கத்தை விட விநியோகமே பெரும் பிரச்சினையாக உள்ளது. இச் சட்டம் இந்தப் பிரச்சினையைத் தீர்க்காது. இதன் பலன்கள் ஏழை மக்களைச் சென்றடைவதற்கும், நிறைவேறுவதற்கும் எந்தவிதமான உறுதிப்பாடும் இல்லை. அரசு சிறந்த சந்தை ஊக்குவிப்புக்களைச் செய்ய வேண்டுமே ஒழிய இலவசங்களை வழங்கக் கூடாது என்று சிலர் வலுதுசாரிப் பார்வையில் விமர்சித்துள்ளார்கள்.

இச் சட்டம் மாநிலங்களின் கருத்துகளைப் பெறாமல் வடிவமைக்கப்பட்டுள்ளது. மாநிலங்களில் ஏற்கனவே நிறைவேற்றும் இதே போன்ற திட்டங்களுக்கு இவை இடையூறாக அமையலாம் என்று கூறித் தமிழ்நாடு அரசு இச் சட்டத்தை எதிர்க்கிறது. மேலும், இச் சட்டம் அரசியல் இலாபம் கருதி மட்டுமே முன்வைக்கப்படுகிறது என்று எதிர்கட்சிகள் உட்படப் பலர் குற்றம் சாற்றியுள்ளார்கள்.

மேலும் சிலர் இச் சட்டத்தின் செயற்பரப்பு போதாது என்று, இன்னும் விரிவாக்கப்பட வேண்டும் என்று கூறி உள்ளனர்.



</doc>
<doc id="182287" url="https://ta.wikipedia.org/wiki?curid=182287" title="தேவார வைப்புத் தலங்கள்">
தேவார வைப்புத் தலங்கள்

தேவார வைப்புத் தலங்கள் என்பவை தேவாரத்தில் தனிப்பாடல்களாகப் பாடப்பெறாமல், வேற்றூர் பதிகத்தின் இடையிலும், பொது பதிகத்தின் இடையிலும் குறிப்பிடப்படும் தலங்களாகும். இவை சைவர்களால் போற்றப்பெறுகின்றன. இவ்வாறான தேவார வைப்புத் தலங்கள், 276 தேவாரத்தலங்களிலிருந்து வேறுபட்டனவாகும். கீழுள்ள பட்டியலின்படி வைப்புத்தலங்கள் 147 ஆகும். 




</doc>
<doc id="182289" url="https://ta.wikipedia.org/wiki?curid=182289" title="நாயன்மார் அவதாரத் தலங்கள்">
நாயன்மார் அவதாரத் தலங்கள்

நாயன்மார் அவதாரத் தலங்கள் என்பவை சிவத்தொண்டர்களான அறுபத்து மூன்று நாயன்மார்கள் பிறந்த தலங்களாகும். இவற்றில் ஐம்பத்தி எட்டு (58) தலங்கள் தமிழகத்தில் அமைந்துள்ளன. மற்றவை பாண்டிச்சேரி (காரைக்கால்), ஆந்திரா, கர்நாடகா ஆகிய மாநிலங்களில் ஒன்று என்ற வீதத்திலும், கேரளா மாநிலத்தில் இரண்டு இடங்களிலும் அமைந்துள்ளன. 


நாயன்மார்களின் அவதாரத் தலங்கள் மற்றும் முக்தி தலங்கள்


</doc>
<doc id="182290" url="https://ta.wikipedia.org/wiki?curid=182290" title="ஆறாம்திணை (இணைய இதழ்)">
ஆறாம்திணை (இணைய இதழ்)

ஆறாம்திணை - தமிழின் முதல் முழுமையான இணைய நாளிதழ் – ’உலகத் தமிழர்களை ஒருங்கிணைக்கும் உறவுப் பாலம்’என்ற பதாகையுடன் மகாகவி பாரதி பிறந்த நாளான டிசம்பர் 11, 1998 அன்று தொடங்கப்பட்டது. 

தமிழ் வாழ்க்கை திணைப் புல வழியில் பிரிக்கப்பட்டுள்ளது. ஈராயிரம் ஆண்டுகளுக்கு முன்பே குறிஞ்சி, முல்லை, மருதம், நெய்தல், பாலை என நிலம் ஐந்து வகைமைப் படுத்தப்பட்டு அதற்குரிய தொழில்கள் மற்றும் பண்பாடு குறிப்புணர்த்தப்பட்டது தமிழுக்கு மட்டுமேயுரிய சிறப்பு. இன்று நவீன யுகத்தின் வாழ்க்கையோடு மற்றொரு அங்கமாக இணையம் செயல்படத் தொடங்கியதைக் காட்டும் வகையில் இணையத்தையும் ஒரு திணையாக்கி இந்த இதழுக்கு ஆறாம்திணை எனப் பெயரிடப்பட்டது.
இணையத்தை ஒரு ஊடகமாக, செய்தித் தொடர்புச் சாதனமாக, குறிப்பாக இதழியல் வழியில் பயன்படுத்தமுடியும் என முதன்முதலில் நிரூபித்த இணைய இதழ். தமிழின் முதன்மையான முன்னணி இணைய இதழ்களில் ஒன்று. 

தமிழக மக்கள் மத்தியில் இணையம் பிரபலம் ஆகாத ஒரு காலகட்டத்தில் தொடங்கப்பட்ட ஆறாம்திணை குறுகிய காலத்தில் கல்வியாளர்கள், இலக்கியவாதிகள், அறிவுஜீவிகள் மட்டுமல்லாமல் அரசுத் தரப்பிலும் பாராட்டுதலைப் பெற்றது. அதைவிட, உலகம் முழுவதும் அறிவு நாற்றுகளாகப் பிடுங்கி நடப்பட்ட தமிழர்களை ஒருங்கிணைக்கும் உறவுப் பாலமாகச் செய்யப்பட்டது. இதனால் புலம் பெயர்ந்த சூழலில் வாழும் உலகத் தமிழர்களின் முதல் விருப்பமாக இருந்தது. இதன் ஆசிரியராகச் செயல்பட்டவர் மூ. அப்பணசாமி


</doc>
<doc id="182291" url="https://ta.wikipedia.org/wiki?curid=182291" title="திருவிசைப்பாத் திருத்தலங்கள்">
திருவிசைப்பாத் திருத்தலங்கள்

திருவிசைப்பாத் திருத்தலங்கள் என்பவை சைவத்திருமுறையான திருவிசைப்பாவில் குறிப்பிடப்பெற்றுள்ள சிவத்தலங்களாகும். 

திருத்தலங்கள்



</doc>
<doc id="182302" url="https://ta.wikipedia.org/wiki?curid=182302" title="உண்ணியப்பம்">
உண்ணியப்பம்

கேரள மாநிலப் பணியாரங்களில் உண்ணியப்பம் ("Unni appam", ) மிக முக்கியமானது. வாழைப்பழம், அரிசி மாவு மற்றும் வெல்லத்தைப் பயன்படுத்தி இப்பணியாரம் செய்யப்படுகிறது. கொட்டாரக்கரை மகாகணபதி கோவிலில் முக்கிய நிவேத்தியம் உண்ணியப்பம் ஆகும்.


</doc>
<doc id="182303" url="https://ta.wikipedia.org/wiki?curid=182303" title="பழம்பொரி">
பழம்பொரி

கேரளாவின் நாட்டுப்புற பணியாரங்களில் ஒன்று பழம்பொரி (ஆங்கிலம்:Plantain Fritters). கேரளாவின் பல்வேறு பகுதிகளில் இதற்கு ஏத்தக்காப்பம், வாழக்காப்பம், பழம் போளி என்றெல்லாம் பெயர்கள் உள்ளன.

மாலைவேளை நொறுக்குத் தீனிகளில் முக்கிய இடம்பெறும் பழம்பொரியைச் செய்வது எளிது. பழம்பொரி செய்வதற்கு மிகுதியாக நேந்திரன்பழங்களே பயன்படுத்தப்படுகின்றன. நேந்திரன்காய் தோல் உருவி எடுத்து இரண்டாக பகுத்து, மைதா மாவில் பிசைந்து சூடான எண்ணெயில் பொரித்து எடுப்பது தான் பழம்பொரி. பழுக்காத நேந்திரன்காயுடன் கூட இதே போன்று கடலைமாவு சேர்த்து பொரித்து பணியாரம் செய்வதுண்டு. இதற்கு பஜ்ஜி என்று பெயர். சில சமயம் பழுத்த நேந்திரன்காய் புழுங்கிய பிறகு பழம்பொரி செய்வதுண்டு. அரிசி மாவில் சற்று சர்க்கரை, சீரகம் மற்றும் கொஞ்சம் மஞ்சள் தூளும் சேர்க்கலாம்.


</doc>
<doc id="182305" url="https://ta.wikipedia.org/wiki?curid=182305" title="சிவாஜி நகர், பெங்களூர்">
சிவாஜி நகர், பெங்களூர்

சிவாஜி நகர், பெங்களூரின் வடகிழக்கு மூலையில் உள்ளது.

மராத்திய மாமன்னர் "சிவாஜி" அவர்களின் பெயரால் அமைக்கப்பட்ட பகுதியாகும்.

இது பல இன மக்கள் வாழும் பகுதியாகும். இங்கு கன்னடர்கள் மிகுதியாய் உள்ளனர்.

இது பெங்களூரின் அஞ்சல் எண்ணில் இது 560 051 ஐ பெற்றுள்ளது.
இது பெங்களூர்-51 என அறியப்படுகிறது.


</doc>
<doc id="182306" url="https://ta.wikipedia.org/wiki?curid=182306" title="ஏரிக்கரை (பெங்களூரு)">
ஏரிக்கரை (பெங்களூரு)

ஏரிக்கரை என்பது பெங்களூரின் தென் கிழக்கு பகுதியில் உள்ள ஒரு பகுதியாகும்.
1970 வரை 'ஏரிக்கரை" எனப்பட்ட இது. பின் , கன்னடர்களின் தாக்கத்தால் "அரிகரா" எனப்படுகிறது.
இது பெங்களூரின் வளர்ந்துவரும் புறநகர் பகுதிகளில் ஒன்றாகும்.
இது "பன்னர்கட்ட சாலை"யில் உள்ளது . இதன் அருகே ஒரு காப்புக்காடு உள்ளது . 


</doc>
<doc id="182308" url="https://ta.wikipedia.org/wiki?curid=182308" title="பொம்மசந்திரம்">
பொம்மசந்திரம்

பொம்மசந்திரம் , பெங்களூரின் N .H 47 இல் உள்ளது .
இது பெங்களூரின் தொலை கிழக்கு பகுதியில் உள்க்ளது . தமிழ்நாடு எல்லையில் இருந்து 5 kms தொலைவில் உள்ளது .
2001 ஆம் ஆண்டு கணக்குப்படி இங்கு 8000 மக்கள் வாழ்கின்றனர் . ஏறக்குறைய அனைவரம் தமிழர்கள் மற்றும் "தெலுங்குகாறா"க்கள் ஆவார்கள்.


</doc>
<doc id="182310" url="https://ta.wikipedia.org/wiki?curid=182310" title="அத்திப்பள்ளி">
அத்திப்பள்ளி

அத்திப்பள்ளி , கர்நாடக மாநிலத்தின் எல்லையில் ஒசூருக்கு அருகில் உள்ளது .

இது தமிழ்நாடு எல்லையை அடுத்தாற்ப்போல , ஓசூரில் இருந்து 8 கி.மீ தொலைவில் உள்ளது.

இங்கிருந்து பெங்களூரின் பிற பகுதிகளுக்கும், தமிழ்நாட்டில் உள்ள ஓசூருக்கும் சென்று வர பேருந்துகள் இயக்கப்படுகின்றன.

இது கர்நாடக மாநிலத்தின் , பெங்களூர் நகர்ப்புற மாவட்டத்தில் , ஆனைக்கல் தாலுக்காவில் , மாநிலத்தின் கடைசி ஊர் மற்றும் ஒரு பேரூராட்சி ஆகும் .

இங்கு 2001 கணக்கெடுப்பின்படி 35,000 வாழ்கிறார்கள் . ஏறக்குறைய அனைவரும் தமிழ் மற்றும் தெலுங்கு பேசுவோர் ஆவார்கள் .


</doc>
<doc id="182322" url="https://ta.wikipedia.org/wiki?curid=182322" title="த நெக்லசு (சிறுகதை)">
த நெக்லசு (சிறுகதை)

வைர அணிகலன் (The Necklace) குய் டெ மாப்பசான் என்ற பிரெஞ்சு எழுத்தாளரால் இயற்றப்பட்ட ஒரு சிறுகதையாகும். 
லெ கௌலொஇச் என்ற பிரெஞ்சு செய்திதாளில் 17 பிப்ரவரி 1884ல் வெளியிடப்பட்டது. 

"வைர அணிகலன்" என்பது மடில்டா லொய்சல் மற்றும் அவரது கணவரைக் குறிக்கும் கதையாகும்.
மடில்டா பெரிய சமுகப்பதவியிலும் தன்னிடம் நிறைய நகைகள் இருப்பதாகவும் கற்பனை செய்துக்கொள்வார். இவர் குறைந்த ஊதியம் எழுத்தராக பணிபுரியும் ஒருவரை திருமணம் செய்துக்கொண்டார். 
மடில்டா தன் அழகுக்கேற்ற தனக்கு வசதியான குடும்பம் இல்லையே என்று தினமும் வருந்துவார். 
ஒரு நாள் தன் கணவர் பொது நெறிமுறை கட்சி அமைச்சிடமிருந்து அழைப்பிதழைக் கொண்டுவந்தார். 
ஆனால் மடில்டாவுக்கோ தனக்கு அழகான உடையும் நகைகளும் இல்லையே என்று நினைத்தார். 
அதனால் லொய்சல் வேட்டை துப்பாக்கி வாங்குவதற்காக தான் சேமித்து வைத்துள்ள 400 பிராங்குகள் மடில்டாவிடம் உடை வாங்குவதற்கு கொடுத்தார். மடில்டா தன் தோழி ஜீன் ஃபாரச்டியரிடம் வைர நகையை கடன் வாங்கினார். 
விருந்துக்கு பிறகு அவர் வைர நகை தொலைந்துப்போய் விட்டதாக கண்டறியப்பட்டது. 
அவர் அதற்கு பதிலாக ஒரு விரைவான வழி கண்டறிய முயற்சித்தார். 
அவர் ஒரு கடைக்கு சென்று 36,000 பிராங்குகள் இருக்கும் இதே போன்ற வைரநகையை பிறரிடம் கடன் வாங்கித் தன் தோழியிடம் மீட்டினார். 
தன் கடனை அடைப்பதற்க்காக வீடு வீடாகச் சென்று வேலை செய்து வந்து கடனை அடைத்தார். 
பத்து ஆண்டுகளுக்கு பிறகு, ஒரு பூங்காவில் தனது தோழியான ஜீன் ஃபாரச்டியரை சந்தித்தார். 
அப்போது ஃபாரச்டியர் மடில்டாவைப் பார்த்து மிகவும் அதிர்ச்சியுற்றுத் தனக்கு வாங்கித் தந்த மாற்று வைரநகை போலியாகும். 
இதன் மதிப்பு வெறும் 500 பிராங்குகள் தான்.


</doc>
<doc id="182323" url="https://ta.wikipedia.org/wiki?curid=182323" title="ஈவு குலம்">
ஈவு குலம்

குலக்கோட்பாட்டில் ஈவு குலம் அல்லது காரணி குலம் ("quotient group" or "factor group") என்பது சமான உறவு மூலம் ஒரு பெரிய குலத்தின் ஒரேமாதிரியான உறுப்புகளை குழுப்படுத்தக் கிடைக்கும் குலமாகும். எடுத்துக்காட்டாக "n" இன் மடங்குகளால் வேறுபடும் எண்களை முழு எண்களின் கணத்திலிருந்து எடுத்துக்கொண்டு தக்க ஈருறுப்புச் செயலியை வரையறுப்பதன்மூலம் கூட்டல் மாடுலோ "n" -சுழற் குலத்தைப் பெறலாம். 

ஈவு குலத்தில் முற்றொருமை உறுப்பின் சமானப் பகுதி மூல குலத்தின் இயல்நிலை உட்குலமாகவும், மற்ற சமானப் பகுதிகள் அந்த இயல்நிலை உட்குலத்தின் இணைக்கணங்களாகவும் இருக்கும். மூலக் குலம் "G"; அதன் இயல்நிலை உட்குலம் "N" எனில் ஈவுக்குலத்தின் குறியீடு . இதனை ""G" மாடுலோ "N"" என வாசிக்க வேண்டும்

ஈவு குலத்தை வரையறுக்க குலத்தின் உட்கணங்களின் பெருக்கம் என்ற ஈருறுப்புச் செயலி பயன்படுத்தப்படுகிறது.

"G" குலத்தின் உட்கணங்களின் மீது "உட்கணங்களின் பெருக்கம்" பின்வருமாறு வரையறுக்கப்படுகிறது: 

"S" , "T" என்பன "G" இன் இரு உட்கணங்கள். இவற்றின் பெருக்கம்:

இந்த ஈருறுப்புச் செயலி 

எனவே "G" குலத்தின் அனைத்து உட்கணங்களின் கணமானது இச்செயலியைப் பொறுத்து ஒற்றைக்குலம்.

குலம் "G" இன் இயல்நிலை உட்குலம் "N" எனில் ஈவு குலம் பின்வருமாறு வரையறுக்கப்படுகிறது:

இக்கணத்தில் உட்கணங்களின் பெருக்கம் செயலி, குலத்தின் நான்கு பண்புகளையும் நிறைவு செய்கிறது: 


குலத்தின் நான்கு பண்புகளும் நிறைவு செய்யப்படுவதால் உட்கணங்களின் பெருக்கல் செயலிக்கு "G"/"N" குலமாகும். இக்குலம் "G" இன் ஈவு குலம் என அழைக்கப்படுகிறது.

"N" இயல்நிலை உட்குலமாதலால் அதன் இடது மற்றும் வலது இணைக்கணங்கள் சமம்.

"G"/"N" - "G" இன் பிரிவினையாக அமையும். அப்பிரிவினையின் சிறுசிறு பகுதிகள் "N" இன் இணைக்கணங்கள்.

எடுத்துக்காட்டாக :

ஈவுக்குலம்:

ஈவுக் குலம் என்ற பெயர்க் காரணம் முழுஎண்களின் வகுத்தலிலிருந்து பெறப்படுகிறது. 12 பொருள்களை மூன்று மூன்றாகப் பிரிக்க 4 தொகுப்புகள் கிடைக்கும் என்பதன் அடிப்படையில், 12 ஐ 3 ஆல் வகுக்கக் கிடைக்கும் ஈவு 4 எனப்படுகிறது. ஈவுக் குலமும் அதே அடிப்படையில் அமைகிறது. முழு எண்களின் வகுத்தலில் ஈவாக ஒரு எண் கிடைக்கிறது. ஆனால் குலத்தில் அதுவே ஒரு குலமாகக் (ஈவுக் குலம்) கிடைக்கிறது. ஈவுக் குலம் "G"/"N" இல் குல அமைப்பைப் பயன்படுத்தி G இன் உறுப்புகள் மாறுபட்ட குழுக்களாகப் பிரிக்கப்பட்டுள்ளன. அவை "G" இல் "N" இன் இணைக்கணங்களாக உள்ளன.


Z ஏபெல் குலமாதலால் 2Z ஒரு இயல்நிலை உட்குலம். Z இல் 2Z இன் இணைக்கணங்கள் இரட்டை எண்களின் கணம், ஒற்றை முழு எண்களின் கணம் ஆகிய இரண்டு மட்டுமே. எனவே ஈவு குலம் Z/2Z இரு உறுப்புகள் கொண்ட சுழற் குலமாக குலத்துடன் சம அமைவியமுடையதாக இருக்கும்.

இதனைப் பின்வருமாறு பொதுமைப்படுத்தலாம்:

முழு எண்களின் கூட்டல் குலம் (Z, +) இன் உட்குலம் (nZ, +) ("n" ஒரு நேர் முழுஎண்) ஐ எடுத்துக் கொள்ளலாம். Z ஏபெல் குலமாதலால் nZ ஒரு இயல்நிலை உட்குலம். 

Z இல் nZ இன் இணைக்கணங்கள்: 

"n" ஐ ஏதேனுமொரு முழுஎண் "k" ஆல் வகுக்கக் கிடைக்கும் மீதி "r" எனில், "k" இருக்கும் இணைக்கணம் "r"+"n"Z .
ஈவு குலம் Z/"n"Z கூட்டல் மாடுலோ "n" இன் மீதங்களின் குலமாகும். இது "n" கிரம சுழற் குலம்.


"N" இன் இணைக்கணங்கள் மூன்று. ஒவ்வொரு இணைக்கணமும் மூன்று சிவப்பு அல்லது மூன்று பச்சை அல்லது மூன்று ஊதா புள்ளிகளைக் கொண்டிருக்கும். ஒவ்வொரு இணைக்கணமும் ஒரு பெருக்கல் குலமாகவும் இருப்பதைக் காணலாம் (ஒரு சிவப்பு மற்றும் ஊதா வண்ண உறுப்புகளின் பெருக்கல் ஒரு பச்சை வண்ண உறுப்பு; ஊதா வண்ண உறுப்பின் நேர்மாறு பச்சை...). எனவே ஈவு குலம் "G"/"N" மூன்று உறுப்புகள் ("N" இன் மூன்று இணைக்கணங்கள்) கொண்ட சுழற் குலமாக இருக்கும்.



"G" முடிவுறு குலமெனில், இக்குறியெண் "G" இன் கிரமத்தை "N" இன் கிரமத்தால் வகுக்கக் கிடைக்கும் எண்ணாக இருக்கும். "G" , "N" இரண்டும் முடிவுறா குலங்களாக இருப்பினும் முடிவுறு குலமாக இருக்கலாம். (எ.கா ).

கோப்பு "π" , " மீதான "G" இன் "நியமன வீழல்" எனப்படும். 


"H" என்பது "N" ஐ உள்ளடக்கிய "G" இன் உட்குலமெனில், இல் அதற்குரிய இணைப்பாக அமையும் உட்குலம் "π"("H") ஆகும். 





</doc>
<doc id="182327" url="https://ta.wikipedia.org/wiki?curid=182327" title="சிரட்டை">
சிரட்டை

தேங்காயின் ஓடுகள் செரட்டைஅல்லது சிரட்டை அல்லது கொட்டாங்குச்சி என்று பொதுவாக அழைக்கபடுகின்றது .குறிப்பாக தென் தமிழகத்தில்செரட்டை எனும் பெயரில் அழைக்கபடுகின்றது .

ஐரோப்பிய மற்றும் ஆபிரிக்க நாடுகளில் சிரட்டை கரிக்கு அதிக கேள்வி நிலவுகிறது.


</doc>
<doc id="182328" url="https://ta.wikipedia.org/wiki?curid=182328" title="அகப்புறச் சமயம்">
அகப்புறச் சமயம்

அகப்புறச் சமயம் என்பது சைவச் சித்தாந்தத்தின் வேதங்கள் மற்றும் சிவாகமங்கள் இரண்டையும் ஏற்றுக்கொள்ளும் சமயங்களாகும். இந்த அகப்புறச் சமயங்கள் ஆறு என்று உமாபதி சிவாசாரியார் எழுதியுள்ள சங்கற்ப நிராகரணம் எனும் சைவச் சித்தாந்த நூலில் குறிப்பிடப்பட்டுள்ளது. 

அவையாவன:




</doc>
<doc id="182329" url="https://ta.wikipedia.org/wiki?curid=182329" title="அகச் சமயம்">
அகச் சமயம்

அகச் சமயம் என்பது சைவச் சித்தாந்தத்தின் பதி, பசு, பாசம் கொள்கையை ஏற்றுக் கொண்ட சமயங்களாகும். எனினும் இவை முக்தி நிலை விளக்கத்தில் மாறுபட்ட கொள்கையுடவை. இந்த அகச் சமயங்கள் ஆறு என்று உமாபதி சிவாசாரியார் எழுதியுள்ள சங்கற்ப நிராகரணம் எனும் சைவச் சித்தாந்த நூலில் குறிப்பிடப்பட்டுள்ளது. 

அவையாவன:




</doc>
<doc id="182331" url="https://ta.wikipedia.org/wiki?curid=182331" title="திருவாலி அமுதனார் திருவிசைப்பா">
திருவாலி அமுதனார் திருவிசைப்பா

திருவாலி அமுதனார் திருவிசைப்பா திருவாலியமுதனாரால் பாடப்பட்டவை. இதன் காலம் 10 ஆம் நூற்றாண்டு. இந்தத் திருவிசைப்பா நான்கு பதிகங்களில் 42 இசைப்பாக்களைக் கொண்டுள்ளது. இவை தில்லையில் உள்ள நடராசப் பெருமானைப் போற்றிப் பாடப்பட்டவை.
'மையல் மாது' எனத் தொடங்கும் இதன் முதல் பதிகத்தில் உள்ள 11 பாடல்கள் நடராசப் பெருமானை அடிமுதல் முடிவரையில் பாதாதிகேச வருணனையாகப் பஞ்சமப் பண்ணில் அமைந்துள்ளன. 'பவளமாலை' எனத் தொடங்கும் இரண்டாம் பதிகம் 10 பாடல்களைக் கொண்டதாய் 'நட்டராகம்' பண்ணில் அமைந்துள்ளது. இவை அகத்துறைப் பாடல்கள். 'அல்லாய்ப் பகலாய்' எனத் தொடங்கும் மூன்றாம் பதிகம் 11 பாடல்களைக் கொண்டதாய் 'இந்தளம்' என்னும் பண்ணில் அமைந்துள்ளது. இது நடனக் காட்சியைக் காட்டுகிறது. 'கோலமலர்' எனத் தொடங்கும் நான்காம் பதிகம் 'பஞ்சமம்' என்னும் பண்ணில் 10 பாடல்களைக் கொண்டுள்ளது. இது அகத்துறைச் செய்திகளைக் கொண்ட பதிகம்.

<poem>1
மையல் மாதொரு கூறன் மால்விடை யேறி மான்மறி யேந்தியதடம்
கையன் கார்புரை யும்கறைக் கண்டன் கனல்மழுவான்
ஐயன் ஆரழல் ஆடு வான்அணி நீர்வயல் தில்லை அம்பலத்தான்
செய்ய பாதம் வந்தென் சிந்தை உள்ளிடம் கொண்டனவே.
2
பவளமால் வரையைப் பனிபடர்ந்(து) அனையதோர் படரொளிதரு திருநீறும்
குவளை மாமலர்க் கண்ணியும் கொன்றையும் துன்றுபொற் குழல்திருச் சடையும்
திவள மாளிகை சூழ்தரு தில்லையுள்திரு நடம்புரி கின்ற
தவள வண்ணனை நினைதொறும் என்மனம் தழல்மெழு(கு)ஒக் கின்றதே.
3
அல்லாய்ப் பகலாய் அருவாய் உருவாய் ஆரா அமுதமாய்க்
கல்லால் நிழலாய் கயிலை மலையாய் காண அருளென்று
பல்லா யிரம்பேர் பதஞ்சலிகள் பரவ வெளிப்பட்டுச்
செல்வாய் மதில் தில்லைக்(கு) அருளித் தேவன் ஆடுமே 
4
கோல மலர்நெடுங்கண் கொவ்வை வாய்க்கொடி ஏரிடையீர்
பாலினை இன்னமுதைப் பரமாய பரஞ்சுடரைச்
சேலுக ளும்வயல்சூழ் தில்லை நகர்ச் சிற்றம்பலத்(து)
ஏலவுடை எம்இறையை என்றுகொல் காண்பதுவே. </poem>


</doc>
<doc id="182337" url="https://ta.wikipedia.org/wiki?curid=182337" title="திருவாய்மொழி வாசகமாலை">
திருவாய்மொழி வாசகமாலை

திருவாய்மொழி வாசகமாலை நூலை இயற்றியவர் ஒரு வைணவப் பெண்மணி. இவரது பெயர் திருக்கோனேரி தாஸ்யை. காலம் 13 ஆம் நூற்றாண்டு. திருவாய்மொழிப் பாடல்கள் சிலவற்றிற்கு எழுதப்பட்டுள்ள விவரண சதகம்.

பொதுவாகச் சைவ, வைணவ மரபுகளில் சமய ஆசாரியருடைய நூல்களே செல்வாக்குப் பெறுவது வழக்கம். அல்லாதார் நூல்கள் மக்களிடம் அவ்வளவாகப் பரவுவது இல்லை. அவ்வாறு பரவாமல் போன நூல்களில் இதுவும் ஒன்று. 

நம்மாழ்வார் திருவாய்மொழி 1102 பாடல்களைக் கொண்டது. அதில் 164 பாடல்கள் தெரிந்தெடுக்கப்பட்டு அவற்றிற்கான விரிவுரை கூறுவது இந்த நூல். திருவாய்மொழியில் 10 அல்லது 11 பாடல்களைக் கொண்ட பகுதி ஒரு பதிகம். 10 பதிகங்களைக் கொண்டது ஒரு 'பத்து'. இவ்வாறு 10 பத்துக்கள் சேர்ந்ததே திருவாய்மொழி. இவ்வாறு அமைந்துள்ள திருவாய்மொழி நூலிலிருந்து ஒவ்வொரு பதிகத்திலிருந்தும் முதல்-பாடல் அல்லது முதல்-இரண்டு-பாடல் விரிவுரைக்காக எடுத்துக்கொள்ளப்பட்டுள்ளன. இவ்வாறு எடுத்துக்கொள்ளப்பட்ட பாடல்களே 146. இந்தப் பாடல்களுக்கு விவரண சதகம் பாடும்போது அந்தந்த பதிகத்தில் அடங்கியுள்ள பாடல்கள் அனைத்துக்குமான தொகுப்புப் பொருளையும் இந்த நூல் குறிப்பிட்டு மணிப்பிரவாள நடையில் கூறுகிறது.


</doc>
<doc id="182338" url="https://ta.wikipedia.org/wiki?curid=182338" title="திருக்கோனேரி தாஸ்யை">
திருக்கோனேரி தாஸ்யை

திருக்கோனேரி தாஸ்யை என்பவர் 13 ஆம் நூற்றாண்டில் வாழ்ந்த ஒரு வைணவப் பெண்மணி. திருவாய்மொழி வாசகமாலை என்னும் நூலை எழுதியவர். நம்மாழ்வாரின் திருவாய்மொழியில் பெரிதும் ஈடுபாடு கொண்டவர். திருக்கோனேரி என்பது திருப்பதி ஏழுமலையான் கோயிலிலுள்ள ஏரி. இந்தத் திருக்குளத்தில் பணிபுரிந்துவந்த பெண் இவர் என்பது இவரது பெயரால் அறியலாகும் செய்தி. இவரைப் பற்றிய வேறு செய்தி கிடைக்கவில்லை. 
இவரது திருவாய்மொழி வாசகமாலை நூலின் முடிவில் இங்குள்ள வாசகங்கள் உள்ளன
இதில் குறிப்பிடப்பட்டுள்ள வடக்குத் திருவீதிப் பிள்ளையின் காலம் 1217-1322. பிள்ளை நீண்டகாலம் வாழ்ந்தவர். இதனால் இந்தப் பெண்மணியை 13 ஆம் நூற்றாண்டு எனல் பொருத்தமானது.



</doc>
<doc id="182350" url="https://ta.wikipedia.org/wiki?curid=182350" title="நேரலூர்">
நேரலூர்

நேரலூர் , ஆனைக்கல் தாலுக்காவில் உள்ள ஒரு கிராமம் மற்றும் பெங்களூரின் புறநகர பகுதிகளில் ஒன்றாகும் .
இது பெங்களூர் மார்க்கெட்டில் இருந்து 34 kms தொலைவிலும் , ஓசூரில் இருந்து 7 kms தொலைவிலும் , மின்னணு நகரத்திலிருந்து 5 kms தொலைவிலும் உள்ளது .
இங்கு 10,000 அதிகமான மக்கள் வாழ்கின்றனர் . தமிழ் , கன்னட , தெலுங்கு பேசுவோர் கணிசமான அளவில் இருக்கின்றனர் .


</doc>
<doc id="182351" url="https://ta.wikipedia.org/wiki?curid=182351" title="சந்தைபுரம்">
சந்தைபுரம்

சந்தைபுரம் , பெங்களூரின் N .H 47 இல் உள்ள ஒரு புறநகர் பகுதியாகும்.
இங்கு சனிகிழமை தோறும் கூடும் சந்தையின் காரணமாக இந்த பெயர் பெற்றதாக அறியப்படுகிறது . 
இங்கும் கணிசமான அளவில் தமிழ் சமூகம் உள்ளது (42%) ஆகும்.


</doc>
<doc id="182355" url="https://ta.wikipedia.org/wiki?curid=182355" title="புரூக் பீல்ட்">
புரூக் பீல்ட்

புரூக் பீல்ட் கிழக்கு பெங்களூரில் உள்ளது.

இது "நம்ம பெங்களுரு மாநகர பேரவை" யினால் ("ப்ருஹட் பெங்களூர் மகாஷஹர் பலிகே ") ஆட்சிசெய்ய படுகிறது.

இது வர்தூர் , சன்னனசந்தரம் , மரதாளி ஆகிய பகுதிகளுக்கு அருகே உள்ளது .

இது பெங்களூரின் உயர்தர மக்கள் வசிக்கும் பகுதியாகும். இது 1800 களில் , ஆங்கிலேயர்கள் , ஆங்கிலோ - இந்தியர்கள் ஆகியோருக்கு உருவாகபட்டதகும்.

இங்கு அணைத்து இன உயர்குடி மக்களும் வாழ்கிறார்கள் . குறிப்பாக ஆங்கிலோ - இந்தியர்கள் கணிசமான தொகையில் (10%) இருக்கிறார்கள் . தமிழ் சமூகத்தினரும் குறிப்பிட்ட அளவில் (19%) உள்ளனர்.


</doc>
<doc id="182358" url="https://ta.wikipedia.org/wiki?curid=182358" title="காடுகுடி">
காடுகுடி

காடுகுடி , கிழக்கு பெங்களூரில் உள்ளது . வெள்ளை வயல் - இன் (white field ) ஒரு பகுதி ஆகும் .
காடுகுடி என்ற சொல்லில் "குடி " என்றால் "கோயில்" (அ) "ஊர் " என்பதாகும். காட்டின் நடுவே உள்ள சிவன் கோவிலால் இந்த பெயர் ஆஅகும். 
இந்த கோயில் 600 ஆண்டு பழமையானது. வீர தமிழ் "சோழர்"களின் அடையாளம் ஆகும்.
வைட் பீல்டின் ரயில் நிலையம் காடுகுடி யில் தான் உள்ளது.
இது தமிழர்கள் நிறைந்த "கிழக்கு பெங்களூரில்" உள்ளது.
இங்கு மொத்த சனத்தொகையில் தமிழர் சமூகம் 49% உள்ளது.


</doc>
<doc id="182359" url="https://ta.wikipedia.org/wiki?curid=182359" title="கொடியாளி">
கொடியாளி

கொடியாளி , கிழக்கு பெங்களூரில் உள்ளது .
இது இந்திரா நகில் இருண்டு ஆரம்பமாகும் 80 அடி சாலையில் உள்ளது . மேலும் பழைய விமான நிலையம் செல்லும் சாலையிலும் விரிவடைந்து உள்ளது.
இது அலசூர் , திப்பசந்திரம் ஆகிய பகுதிகளால் சூழப்பட்டுள்ளது. 
இது M . G ரோட்டில் இருந்து 5 kms தொலைவிலும் , கிருட்டினராசபுரம் ரயில் நிலையத்தில் உருந்து 7 kms தொலைவிலும் உள்ளது . 
இதுவும் அணைத்து கிழக்கு பெங்களூர் பகுதிகளை போலவே தமிழர் நிறைந்த பகுதியாகும் (31%) .


</doc>
<doc id="182360" url="https://ta.wikipedia.org/wiki?curid=182360" title="கே.ஆர் புரம் (பெங்களூர்)">
கே.ஆர் புரம் (பெங்களூர்)

கிருட்டினராசபுரம் (அ) கிருஷ்ணராஜபுரம் (அ) பொதுவாக " கே . ஆர் புரம் " பெங்களூரின் கிழக்கு பகுதியில் உள்ள ஒரு சிறப்பான பகுதியாகும்.
இது "கிழக்கு தாலுக்கா"வின் தலைமையகம் ஆகும்.
" K .R Puram " ரயில் நிலையம் புகழ் மிக்கது. அணைத்து ரயில்களும் இன்று நின்றுதான் செல்லும் . இது பெங்களூர் - ஜோலார்பேட்டை பாதையில் உள்ளது .
இது பெங்களூரின் "பழைய மதராசு சாலை (N .H - 4)" (ஓல்ட் மெட்ராஸ் ரோடு) இல் உள்ளது. 
இங்கு 2011 ஆண்டு கணக்கீட்டின் படி 3,00,000 அதிகமான மக்கள் வாழ்கிறார்கள். இங்கு 80 % விழுக்காடு மக்கள் தமிழர் ஆவர். தமிழரின் மக்கள் தொகை 2,25,000 ஆகும்.


</doc>
<doc id="182362" url="https://ta.wikipedia.org/wiki?curid=182362" title="அச்சு முறுக்கு">
அச்சு முறுக்கு

அச்சு முறுக்கு ஒரு பிரத்யேக வகை அச்சை பயன்படுத்தி சுடப்படுகிறது. கேரள மாநிலத்தில் கிறிஸ்தவர்களிடையே திருமணம் போன்ற சிறப்பு நாட்களில் அச்சு முறுக்கு அல்லது அச்சப்பம் இன்றியமையாத பணியாரம் ஆகும். இந்தப் பணியாரம் செய்யும் முறை மத்தியக் கிழக்கு ஆசிய நாடுகளில் இருந்து இந்தியாவில் அறிமுகம் செய்யப்பட்டது என்று கருதப்படுகிறது.

அரிசி மாவில் 4 முதல் 6 வரை கோழிமுட்டை உடைத்து ஊற்றி, தேங்காய் பால் பயன்படுத்தி பிசைய வேண்டும். இதில் சற்று சீரகம் மற்றும் எள்ளு ஆகியவை கலந்து கிண்ட வேண்டும். விருப்பம் போல் சர்க்கரையும் சேர்த்துக் கொள்ளலாம். கொதிக்கும் தேங்காய் எண்ணெயில் முக்கி சூடு செய்த மாவின் முக்கால் வாசி வரையில் எண்ணெயில் விட்டு மாவு படிந்த பிறகு அதை தேங்காய் எண்ணெயில் அழுத்திப் பிடிக்க வேண்டும். சற்று நேரத்திலேயே அச்சில் உள்ள மாவு தானாகவே விடுபட்டு தேங்காய் எண்ணெயில் விழும். அது சிவப்பு நிறமாக மாறும்போது எடுத்து எண்ணெய் வடிகட்டி நீக்கவும். ஈரம் இல்லாத பாத்திரத்தில் அச்சு முறுக்கினை பாதுகாப்பாக இரண்டு மாதங்கள் வரையில் வைக்க முடியும். சர்க்கரை அல்லது வெல்லப் பாகு செய்து அச்சு முறுக்கில் பயன்படுத்தலாம்.


</doc>
<doc id="182366" url="https://ta.wikipedia.org/wiki?curid=182366" title="பெ. மணியரசன்">
பெ. மணியரசன்

பெ. மணியரசன், தமிழ்த் தேசியப் பேரியக்கத் தலைவரும், கட்சியின் கொள்கை இதழான தமிழ்த்தேசியத் தமிழர் கண்ணோட்டம் இதழின் ஆசிரியரும் ஆவார்.

இவர், தஞ்சாவூர் மாவட்டம் செங்கிப்பட்டி அருகிலுள்ள ஆச்சாம்பட்டி கிராமத்தைச் சேர்ந்தவர். இவருடைய தந்தை பெரியசாமி, தாயார் பாப்பம்மாள், சகோதரர் பெயர் பெ.ரெங்கராசு. தோழர் பெ.மணியரசனுக்கு ம. லெட்சுமி என்ற மனைவியும் ம.செந்தமிழன் என்ற மகனும் உள்ளனர்.

தொடக்கத்தில் தென்மொழி இயக்கத்தோடும் தமிழ்த்தேசியத்தந்தை பாவலரேறு அவர்களின் மீதுள்ள ஈடுபாட்டில் பெருஞ்சித்திரனார் கழகம் என்ற அமைப்பை நீண்ட காலம் நடத்தி இளைஞர்களை ஒருங்கிணைத்தார்.
தமிழ்நாட்டில் இந்தியப் பொதுவுடமைக் கட்சியில் தஞ்சை - திருவாரூர் ஆகிய மாவட்டங்களில் தீவிரமாக மக்கள் பணியாற்றியவர்கள் தோழர்கள் பெ. மணியரசன், கி. வெங்கட்ராமன் ஆகியோர். சீக்கிய இனப்படுகொலைக்கு ஆதரவாக செயல்பட்ட இந்தியப் பொதுவுடமைக் கட்சியைக் கண்டித்தும், தமிழீழ இனப்படுகொலையைக் கண்டுகொள்ளாததைக் கண்டித்தும் இவர்களது தலைமையில் தணிகைச்செல்வன், இராசேந்திரச்சோழன், தஞ்சை க. பழனிமாணிக்கம், த.கா. பரமசிவம், மா.கோ.தேவராசன் (சிதம்பரம்), புலவர் கி.த. பச்சையப்பன் உள்ளிட்ட பலர் இந்தியப் பொதுவுடமைக் கட்சியிலிருந்து விலக முடிவெடுத்து 1985 சூன் 11, 12 ஆகிய இரு நாட்கள் கல்லணையில் விவாதித்தனர். இவர்கள் அனைவரையும் இந்தியப் பொதுவுடமைக்கட்சி, கட்சியில் இருந்து வெளியேற்றியது. 1985 சூன் 29,30 ஆகிய நாட்களில் சிதம்பரத்தில் கூடிய இவர்கள் மார்சிஸ்ட் கம்யூனிஸ்ட் கட்சி (Marxist Communist Party - எம்.சி.பி.) என்ற பெயரில் தனிக்கட்சி தொடங்கினர். அதன் அமைப்பாளராக தோழர் பெ. மணியரசன் தேர்வு செய்யப்பட்டார்.

இந்தியப் பொதுவுடமைக் கட்சி (சி.பி.எம்.) தலைமையிலிருந்து வெளியேறி எம்.சி.பி.ஐ. என்ற பெயரில் பீகாரைச் சேர்ந்த சிறீவஸ்த்தவா தலைமையில் ஓர் இயக்கம் செயல்பட்டுக் கொண்டிருந்தது. சில மாதங்கள் கழித்து அவர்களோடு தமிழகத் தோழர்கள் இணைந்தனர். அதன்பிறகு, இக்கட்சி இந்திய மார்க்சியப் பொதுவுடைமைக் கட்சி (எம்.சி.பி.ஐ) ஆனது. ஆனால், அவர்களும் தமிழ்த் தேசியம் என்ற கருத்தியலை ஏற்க மறுத்தனர். இதனால், எம்.சி.பி.ஐ.லிருந்து பெ. மணியரசன் தலைமையிலான தமிழகத் தோழர்கள் அனைவரும் வெளியேற முடிவு செய்தனர். இதன் தொடக்கமாக 1990 பிப்ரவரி 25 அன்று சென்னை பெரியார் திடலில் “தமிழ்த் தேசியத் தன்னுரிமை மாநாடு” என்ற தலைப்பில் மாநாடு ஒன்று தோழர்களால் ஒருங்கிணைக்கப்பட்டது. கட்சியின் மாநாடாக இல்லாமல் பொதுநிலையில் நடத்தப்பட்ட அம்மாநாடு அது.

இந்தியத் தேசியத்தை முற்றிலுமாக மறுத்து தமிழ்த் தேசியத்திற்கு முன்னுரிமை கொடுப்பது என்ற தமிழ்த் தேசப் பொதுவுடைமைக் கட்சியின் வெளிப்பாடாக இம்மாநாடு அமைந்தது. இதில் பிரிந்து போகும் உரிமையுடன் கூடிய தன்னுரிமை (Right to self determination with the right to secede) தமிழ்நாட்டிற்கு வேண்டும் என்றும், தமிழ்நாட்டை மாநிலம் என்று அழைக்காமல் தமிழ்த்தேசம் என்று அழைக்க வேண்டும் என்றும், இந்தியாவைத் தேசம் என்று அழைக்காமல் ஒன்றியம் என்று அழைக்க வேண்டும் என்றும், பிரிந்து போகும் உரிமையுடன் கூடிய தமிழ்த்தேசக் குடியரசு நிறுவப்பட வேண்டும் என்றும் வலியுறுத்தும் மாநாட்டுத் தீர்மானத்தை தோழர் பெ.மணியரசன் முன்மொழிந்தார். பலத்த கரவொலிகளுடன் ஒருமனதாக அது ஏற்கப்பட்டது. மாநாட்டில் தமிழ்த்தேசியத்தந்தை பாவலரேறு பெருஞ்சித்திரனார், சாலை இளந்திரையன், சுப. வீரபாண்டியன், வழக்கறிஞர் அருள்மொழி, கவிஞர் இன்குலாப் உள்ளிட்டோர் கலந்து கொண்டிருந்தனர்.

இந்திய அரசின் தேசிய ஒருமைப்பாட்டுப் பேரவைக் கூட்டத்தில் இம்மாநாடு குறித்து விளக்கம் தருமாறு, அப்போதைய தமிழக முதல்வர் கருணாநிதி நேரில் அழைத்து விசாரிக்கப்பட்டார். இதனைத் தொடர்ந்து, 1990 திசம்பர் 25ஆம் நாள் சிதம்பரத்தில் வைத்து பெ.மணியரசன் சிறைப்படுத்தப்பட்டார். 8 ஆண்டுகள் இவ்வழக்கு நடந்தது. இறுதியில் அவரை நீதிமன்றம் விடுவித்தது.

எம். சி. பி. ஐ. யின் தமிழ்நாடு கிளை அக்கட்சியிலிருந்து முற்றிலும் துண்டித்துக் கொண்டு, “தமிழ்த் தேசப் பொதுவுடைமைக் கட்சி” என்ற புதிய பெயரை வைத்துக்கொண்டது. கட்சியின் முதல் மாநாடு காஞ்சிபுரம், அய்யம்பேட்டையில் 1991 பிப்ரவரி 1,2,3 நாட்களில் நடைபெற்றது. கட்சியின் கொள்கை அறிக்கை முடிவு செய்யப்பட்டது. தோழர் பெ.மணியரசன் அவர்களைப் பொதுச் செயலாளராகக் கொண்டு த. தே. பொ. க. இயங்கத் தொடங்கியது.
தமிழ்த் தேசப் பொதுவுடைமைக் கட்சி 1992 பிப்ரவரி 1, 2, 3 ஆகிய நாட்களில் காஞ்சிபுரம் அய்யம்பேட்டையில் தனது முதல் மாநாட்டை நடத்தியது. அதில், த.தே.பொ.க. கொள்கை அறிக்கை மற்றும் அமைப்புச் சட்டம் ஆகியவை நிறைவேற்றப்பட்டன.
பிறகு, 1998, திசம்பர் 24, 25, 26 ஆகிய நாட்களில் சிதம்பரத்தில் நடைபெற்ற கட்சியின் மூன்றாவது சிறப்புப் பொதுக்குழுவில் கொள்கை அறிக்கையில் சில திருத்தங்கள் மேற்கொள்ளப்பட்டன. 2005 அக்டோபர் 31, நவம்பர் 1, 2 ஆகிய நாட்களில் சென்னையில் நடைபெற்ற 5ஆவது சிறப்புப் பொதுக்குழுவில் கொள்கை அறிக்கையிலும், அமைப்புச் சட்டத்திலும் சில திருத்தங்கள் செய்யப்பட்டன.
மேற்கண்ட கொள்கை அறிக்கையின் அடித்தளத்தில் நின்று துல்லியப்படுத்தப்பட்ட நிலைப்பாடுகளைக் கொண்டு, ஓசூரில் 2011 செப்டம்பர் 23 மற்றும் 24 ஆகிய நாட்களில் நடைபெற்ற தமிழ்த் தேசப் பொதுவுடைமைக் கட்சி 6ஆவது சிறப்புப் பொதுக்குழுவில் கொள்கை அறிக்கை புதிதாக மறுவரைவு செய்யப்பட்டது. தேவைக்கேற்ப அமைப்புச் சட்டத்தில் மாறுதல்கள் செய்யப்பட்டு, புதிய அமைப்புச் சட்டமும் இச்சிறப்புப் பொதுக்குழுவில் நிறைவேற்றப்பட்டது.
தமிழ்த் தேசப் பொதுவுடைமைக் கட்சியின் கொடியில் மூன்றில் இரண்டு பாகத்தில் சிவப்பு வண்ணம் உள்ளது.
இந்தச் சிவப்பு, புரட்சியின் அடையாளம், ஈகத்தின் வெளிப்பாடு. நம் குருதியின் மறுபதிப்பு.
எஞ்சியுள்ள மூன்றில் ஒரு பாகம் வெள்ளை நிறம். வெள்ளை நிறப் பின்னணி, அமைதியின் மீது, உலகு தழுவிய சமாதானத்தின் மீது தமிழர்களுக்குள்ள நமக்குள்ள அக்கறையைக் காட்டுகிறது. அமையப்போகும் தமிழ்த்தேசக் குடியரசு உலக அமைதிக்குப் பாடுபடும் என்பதைக் குறிக்கிறது.
அந்த வெள்ளைப் பகுதியில் நம்முடைய தமிழ்த்தேசத்தின் வரைபடம் கருப்பு வண்ணத்தில் உள்ளது. கருப்பு வண்ணம் தமிழ் இனத்தின் நிறம். நமது தேசம், தமிழ்த்தேசம்; இந்தியா நமது தேசமல்ல. திராவிடமும் நமது தேசமல்ல என்பதைக் குறிக்கிறது வரைபடம்.

தமிழ்த் தேசியம் என்பது
எமது மொழி தமிழ்! இந்தியோ ஆங்கிலமோ இல்லை
எமது இனம் தமிழா்!திராவிடமோ இந்தியனோ இல்லை
எமது தேசம் தமிழ்த்தேசம்! இந்திய தேசமோ திராவிடத் தேசமோ இல்லை
இறையாண்மையுள்ள ஒரு சுதந்திரமான தமிழ்தேசக் குடியரசை அமைப்பது எமது இலக்கு இதுவே தமிழ்த் தேசியம். 


</doc>
<doc id="182373" url="https://ta.wikipedia.org/wiki?curid=182373" title="பெஞ்சமின் கிரகாம்">
பெஞ்சமின் கிரகாம்

பெஞ்சமின் கிரகாம் (Benjamin Graham, மே 8, 1894 - செப்டம்பர் 21, 1976) பிரித்தானியாவில் பிறந்த ஒரு அமெரிக்கப் பொருளியல் நிபுணர் மற்றும் தொழில்முறை முதலீட்டாளர் ஆவார். "மதிப்பு சார்ந்த முதலீடு" (Value Investing) என்கிற கருத்தாக்கத்தை கொணர்ந்த முதல் நபராக இவர் கருதப்படுகிறார். 1928-ம் ஆண்டு கிரகாம் இந்த மதிப்பு சார்ந்த முதலீடு என்பது குறித்து கொலம்பியா வர்த்தகப் பள்ளியில் போதிக்கத் துவங்கினார். அதற்குப்பின் இந்த கோட்பாடு "செக்யூரிட்டி அனாலிசிஸ்" (Security Analysis) என்கிற புத்தகத்தின் பல்வேறு பதிப்புகள் வாயிலாக டேவிட் டோட் மற்றும் பெஞ்சமின் கிரகாம்-ஆல் மேலும் சீராக்கப்பட்டது. வாரன் பஃபெட், வில்லியம் ஜே. ருவனே, இர்விங் காஃன், வால்டேர் ஜே. ஸ்காலஸ் போன்ற உலகின் குறிப்பிடத்தக்க முதலீட்டாளர்கள் பலரும் கிராமின் வழியைப் பின்பற்றி வருகிறார்கள். வாரன் பஃபெட் தனது தந்தைக்குப் பிறகு கிரகாம் தான் தன் மீது அதிக தாக்கத்தை ஏற்படுத்திய நபர் என்று குறிப்பிடுகிறார். கிரகாம் தனது மாணவர்கள் பஃபெட் மற்றும் காஃன் ஆகியோர் மீது கொண்டிருந்த பெரு மதிப்பின் காரணமாக தனது இரு மகன்களுக்கும் ஹோவர்டு கிரகாம் பஃபெட் மற்றும் தாமஸ் கிரகாம் காஃன் என்று பெயரிட்டுள்ளார்.


</doc>
<doc id="182381" url="https://ta.wikipedia.org/wiki?curid=182381" title="தியான்கே-2">
தியான்கே-2

தியான்கே-2 அல்லது TH-2 (தமிழ்: பால் வழி-2) என்பது 33.86 ஐம்மிதப்புப் புள்ளிச் செயல்பாடு கொண்ட சீனாவின் மீத்திறன் கணினியாகும்.அதாவது ஒரு வினாடியில் 33,860 ட்ரில்லியன் கணித்தல்களைச் செய்யக்கூடியது 2015-ம் ஆண்டு வர இருந்த இக்கணினி 2013-ம் ஆண்டிலேயே உருவாக்கப்பட்டது. இது உலகின் மிக வேகமான கணினியாக ஜூன் 2013-ல் அறிவிக்கப்பட்டது. சீனாவின் சங்காசா நகரிலுள்ள தேசிய பாதுகாப்பு பல்கலைக்கழகத்தால் உருவாக்கப்பட்டுள்ள இம் மீத்திறன் கணணியானது 3.12 மில்லியன் ப்ரோசெசர் இணைப்புகளை கொண்டுள்ளது. இன்டெல் நிறுவனத்தால் தயாரிக்கப்பட்ட ஐவி பிரிட்ஜ் மற்றும் சியோன் பி ஆகிய கம்ப்யூட்டர் சில்லுகள் தியான்கே-2 மீத்திறன் கணனியில் பயன்படுத்தப்படுகின்றன. மேம்படுத்தல்களை மேற்கொள்வதன் மூலம் தியான்கே-2 மீத்திறன் கணனியின் வேகத்தை 54.9 ஐம்மிதப்புப் புள்ளிச் செயல்பாடு வரை அதிகரிக்க கூடியதாக இருக்கும் என்பது கணணி விற்பன்னர்களின் கருத்தாகும்.லினக்ஸ் வகை இயங்குதளமான கைலின் மூலம் இயக்கப்படவிருக்கும் தியான்கே-2 மீத்திறன் கணனி இதற்கு முன்னர் உலகின் அதிவேகக் கணணியாக இருந்த அமெரிக்காவின் டைட்டான் மீத்திறன் கணணியை போல் ஏறத்தாழ இரண்டு மடங்கு வேகமுடையதாக காணப்படுகின்றது. அமெரிக்க சக்திவளத்துறையினரால் பயன்படுத்தப்படும் டைட்டான் மீத்திறன் கணனியின் உச்சபட்ச செயற்பாட்டு திறன் 17.59 ஐம்மிதப்புப் புள்ளிச் செயல்பாடு ஆகும். தியான்கே-2 மீத்திறன் கணனியானது குவான்சு நகரிலுள்ள தேசிய மீத்திறன் கணனி நிறுவகத்தில் நிறுவப்பட்டு தென்சீனாவின் கல்வி மற்றும் ஆய்வுகளிற்காக பயன்படுத்தப்படவுள்ளது.






</doc>
<doc id="182384" url="https://ta.wikipedia.org/wiki?curid=182384" title="அச்சிறுபாக்கம் ஆட்சீசுவரர் கோயில்">
அச்சிறுபாக்கம் ஆட்சீசுவரர் கோயில்

அச்சரப்பாக்கம் ஆட்சீசுவரர் கோயில் திருஞான சம்பந்தரால் பாடல் பெற்ற தலங்களில் தொண்டை நாட்டுத் தலங்களில் ஒன்றாகும். 

மூலவர் ஆட்சீஸ்வரர் சிவலிங்கத் திருமேனியாக காட்சியளிக்கிறார். இத்தலத்தில் சங்கு தீர்த்தம், சிம்ம தீர்த்தம் என இரு தீர்த்தங்கள் உள்ளன.

இரண்டு சந்நிதிகள் இத்திருத்தலத்தில் உள்ளன.கண்ணுவ முனிவர், கௌதம முனிவர் வழிபட்ட திருத்தலம்.

திரிபுரம் எரிக்க சிவபெருமான் செல்லும் பொழுது தேர் அச்சு முறிந்தது. இதற்கு கணபதியிடம் விடை பெறாததே காரணம் என்று கணபதிக்கு ஆசி வழங்கிய தலம் இதுவாகும். அச்சு + இறு + பாக்கம் - அச்சிறுபாக்கம் என்பது மருவி அச்சரப்பாக்கம் என தற்போழுது வழங்கப்பெறுகிறது.

இங்கு இடம்பெற்ற பல்வேறு தரப்பட்ட அகழ்வாராய்ச்சிகளின் போது முற்காலத்தில் பயன்படுத்தப்பட்ட பாத்திரங்கள் கண்டெடுக்கப்பட்டுள்ளன. தமிழ் நாட்டின் தொண்டை மண்டலப் பிரதேசத்தில் 6 ஆம் 7 ஆம் நூற்றாண்டு காலப்பகுதியில் இப்பாத்திரங்கள் தொடர்ந்து பயன்படுத்தப்பட்டுவந்துள்ளது. இத்தொண்டை மண்டலப் பிரதேசம் சங்க காலத்தில் பல்லவர்களின் அரசியல் செல்வாக்கு தழைத்தோங்கிய பிரதேசமாகக் காணப்படுகின்றது.

திருச்சி-சென்னை அதிவேக பாதையில் 79 ஆவது கிலோமீற்றர் தொலைவில் அச்சிறுபாக்கம் அமைந்துள்ளது.
திருச்சி-சென்னை உடனான பகையிரதப் பாதையில் அச்சிறுபாக்கமே தலைமையகமாகும்.



</doc>
<doc id="182393" url="https://ta.wikipedia.org/wiki?curid=182393" title="திருச்செங்கோடு அர்த்தநாரீசுவரர் கோயில்">
திருச்செங்கோடு அர்த்தநாரீசுவரர் கோயில்

திருச்செங்கோடு அர்த்தநாரீசுவரர் கோயில் திருஞானசம்பந்தரால் தேவாரம் பாடல்பெற்ற கொங்கு நாட்டுச் சிவத்தலமாகும். மூலவர் அர்த்தநாரீஸ்வரர், தாயார் பாகம்பிரியாள். செங்கோட்டு வேலவர் என முருகனுக்கு தனி சந்நிதி அமைந்துள்ளது. இத்தலம் அமைந்துள்ள மலையானது ஒரு புறம் பார்க்கும் பொழுது ஆணாக தோற்றமளிக்கிறது. வேறு இடத்தில் பெண் போல தோற்றம் அளி்க்கிறது. இத்தலத்தின் தீர்த்தம்- தேவதீர்த்தம் தலமரமாக இலுப்பை மரம் உள்ளது.

விறன்மிண்ட நாயனார் அவதாரத் தலம்.

திருநீலகண்டம் பதிகம் - திருஞானசம்பந்தரால் தேவாரம்

பண் - வியாழக்குறிஞ்சி

திருச்சிற்றம்பலம்
இது திருக்கொடிமாடச் செங்குன்றூரில் அடியார்களுக்குக்

கண்ட சுரப்பிணிநீங்க வோதியருளியது.

திருச்சிற்றம்பலம்


 தேவாரப் பாடல்கள் : சம்பந்தர் - வெந்தவெண் ணீறணிந்து


அஞ்சல் முகவரி: அர்த்தநாரீசுவரர் கோயில், திருச்செங்கோடு, நாமக்கல் மாவட்டம். அஞ்சல் குறியீட்டு எண்: 637211.

அமைவிடம் மாநிலம் : தமிழ் நாடு சேலம், ஈரோடு, நாமக்கல் முதலிய ஊர்களிலிருந்து பேருந்தில் செல்லலாம். ஈரோட்டிலிருந்து 18-கி. மீ. , சேலத்திலிருந்து 45 கிமீ தொலைவிலும் மற்றும் நாமக்கல்லிலிருந்து 32-கி.மீ. தொலைவில் உள்ளது. தொடர்பு : 04288 - 255925, 09364229181

மலையின் அடிவாரத்தில் திருச்செங்கோடு கைலாசநாதர் கோயில் உள்ளது.

ஈரோடு, சேலம், நாமக்கல் போன்ற நகரங்களிலிருந்து இக்கோயிலுக்குச் செல்ல பேருந்துவசதி உள்ளது. தொடருந்தில் பயணம் செய்ய விரும்புவோர் ஈரோடு சந்திப்பு சென்று அங்கிருந்து பேருந்து மூலம் திருச்செங்கோட்டை அடையலாம். திருச்செங்கோட்டிலிருந்து நாமக்கல் செல்லும் சாலையில் இக்கோயிலுக்குச் செல்லும் மலைப்பாதை உள்ளது. இதில் இருபாதைகள் உண்டு. ஒன்று நடைப்பயணமாகப் படிக்கட்டு வழிச் செல்வோருக்காக ஒரு பாதையும் வாகனம் மூலம் செல்வோருக்காக மற்றொன்றும் பயன்படும் வகையில் அமைக்கப்பட்டுள்ளன. கோயில் நிர்வாகத்தால் மலைமேல் செல்ல கட்டனப்பேருந்துவசதி செய்யப்பட்டுள்ளது.

அடிவாரத்திலிருந்து சுமார் 650 அடி உயரத்திலுள்ள இம்மலைக்கோயிலுக்குச் செல்லும் பாதை 1200 படிகளைக் கொண்டுள்ளது. கிழ-மேற்கில் 262 அடி நீளமும் தென்-வடலாக 201 அடி நீளமுடையது இக்கோயில். இதன் வடக்கு வாசல் இராஜகோபுரம் கிட்டத்தட்ட 84.5 அடி உயரத்துடன் ஐந்து நிலைகளுடன் அமைக்கப்பட்டுள்ளது. கிழக்கு, மேற்கு, தென்திசைகளிலும் இக்கோயிலுக்கு வாயில்களுண்டு. அவற்றுள் தென் திசை வாயிலுக்கு மட்டும் சிறுகோபுரம் உள்ளது.

செங்கோட்டு வேலவர், அர்த்தநாரீசுவரர், ஆதிகேசவப் பெருமாள் என மூன்று தெய்வங்களின் சன்னிதிகள் கொண்டது இக்கோயில்.
மூலவர் அர்த்தநாரீசுவரர் சன்னிதி மேற்கு நோக்கியுள்ளது. ஆனால் சன்னிதிக்கு முன் வாயில் இல்லை. மாறாக ஒன்பது துவாரங்கள் கொண்ட கல்லாலான பலகணியுள்ளது. 
அர்த்தநாரீசுவரர் சன்னிதியின் முன்மண்டத்தில் ஆமை மண்டபம் ஒன்று உள்ளது. இக்கோயிலின் தூண்கள், மண்டபச் சுவர்களென அனைத்துப் பகுதிகளும் அழகிய சிற்ப வேலைப்பாடுகளைக் கொண்டுள்ளது குறிப்பிடத்தக்கது.

மேலும் இக்கோயிலில் செங்கோட்டு வேலவர் சன்னிதியும், அர்த்தநாரீசுவரர் சன்னிதிக்குத் தென்புறம் கிழக்கு நோக்கிய நாரிகணபதி சன்னிதியும், தென்மேற்குப் பகுதியில் வெண்ணிற இலிங்கத்துடன் நாகேசுவரர் சன்னிதியும், தென்புறத்தில் திருமகள், நிலமகள் உடனுறை ஆதிகேசவப் பெருமாள் (நின்ற கோலம்) சன்னிதியும் உள்ளன.

கோவை மாவட்டம் காடாம்பாடி எனும் ஊரில் ஐநூற்றுச் செட்டியார் எனும் இனத்தில் பிறந்த பக்தர் பாததூளி- சுந்தரியம்மாள் தம்பதியினருக்கு மகப்பேறு வாயக்காமல் போக, அவர்கள் திருச்செங்கோடு உமையொருபாகனை வழிபட்டு உமைபாகன் எனும் மகனைப் பெற்றனர். உமைபாகனுக்கு 5 வயது ஆகியும் பேசாமல் ஊமையாக இருந்தமையால், தேரோட்டத்தில் கலந்து கொண்டு தேர்க்காலில் மகனை உருட்டிவிட்டனர். உமைபாகன் மீது தேர் எறிச் சென்றப் பின்பு அவன் பேசத்தொடங்கினான். இந்த அதிசயத்தின் சாட்சியாக அவ்விடத்தில் மடம் நிறுவி தானதருமம் செய்து வந்துள்ளனர். அவர்களது மரபில் பிறந்தவர்கள் ஒன்றினைந்து திருச்செங்கோடு மலைமீது இராஜகோபுரம் அமைத்து தந்துள்ளனர்.

இத்தலத்தின் இறைவன் அர்த்தநாரீசுவரரை திருஞானசம்பந்தர் முதலாம் திருமுறையின் 107 ஆவது திருப்பதிகத்திலும் திருநீலகண்ட திருப்பதிகம் எனும் 116வது திருப்பதிகத்திலும் பாடியுள்ளார்.

இக்கோயிலின் மற்றொரு இறைவன் செங்கோட்டு வேலவரை அருணகிரிநாதர் திருப்புகழ், கந்தர் அலங்காரம் மற்றும் கந்தரனுபூதியிலும் பாடியுள்ளார். திருப்புகழில் ஒரு பாடல்:




</doc>
<doc id="182395" url="https://ta.wikipedia.org/wiki?curid=182395" title="திருவிடைவாய்த் தேவாரம்">
திருவிடைவாய்த் தேவாரம்

திருஞான சம்பந்தர், திருநாவுக்கரசர். சுந்தரமூர்த்தி நாயனார் ஆகிய மூவர் பாடிய தேவாரப் பாடல்களை அடங்கல் முறை என்பர். இந்த அடங்கல் முறைத் தொகுப்பில் திருவிடைவாய்த் தேவாரம் இல்லை. இது பற்றிய குறிப்பும் இல்லை. இது கல்வெட்டால் அறியப்படும் நூல். பராக்கிரம பாண்டியன் கல்வெட்டு இந்த நூலைக் குறிப்பிடுகிறது. அக் கல்வெட்டு குறிப்பிடும் மற்றொரு நூல் சிராமலை அந்தாதி


</doc>
<doc id="182396" url="https://ta.wikipedia.org/wiki?curid=182396" title="தீர்த்தனகிரி சிவக்கொழுந்தீசுவரர் கோயில்">
தீர்த்தனகிரி சிவக்கொழுந்தீசுவரர் கோயில்

சிவக்கொழுந்தீஸ்வரர் கோயில் சுந்தரரால் தேவாரம் பாடல்பெற்ற சிவாலயமாகும். இது தேவாரப் பாடல் பெற்ற தலங்களில் நடுநாட்டு தலங்களில் ஒன்றாகும். 

இத்தலத்தின் மூலவர் சிவக்கொழுந்தீஸ்வரர், தாயார் ஒப்பிலாநாயகி. மேலும் இத்தலத்தில் ஜாம்புவதடாகம் என்ற தீர்த்தமும், தலமரமாக கொன்றை மரமும் உள்ளன. முன்வினைப் பயனால் ஜாம்பு (கரடி) வடிவம் பெற்ற மகரிஷி ஒருவர் இத்தீர்த்தத்தில் நீராடி சிவனை வணங்கி சாபவிமோசனம் பெற்றதாலேயே இத்தலத்தின் தீர்த்ததிற்கு "ஜாம்பு"வதடாகம் எனும் பெயர் வந்ததாகச் சொல்லப்படுகின்றது.

நாள்தோறும் சிவனடியார்களுக்கு உணவிட்டு பின் உணவருந்தும் வழக்கமுடைய தம்பதிகள் தீர்த்தனகிரி தலத்தில் வாழ்ந்து வந்தனர். அவர்களை சோதிக்கும் பொருட்டு சிவபெருமான் சிவனடியார்களை அவர்கள் கண்களில் படாமல் இருக்கச் செய்தார். தளராமல் சிவனடியாரைத் தேடிய தம்பதியினருக்கு சிவபெருமானே முதியவராக சென்று அவர்கள் தோட்டத்தில் வேலையும் செய்து உணவருந்தினார். அவர் விதைத்த திணைப்பயிர்கள் அன்றே அறுவடைக்குத் தயாராக இருந்தைக் கண்டு தம்பதிகள் சிவபெருமானை அறிந்தனர்.


அருள்மிகு சிவக்கொழுந்தீஸ்வரர் திருக்கோயில்


</doc>
<doc id="182411" url="https://ta.wikipedia.org/wiki?curid=182411" title="மகேந்திர பர்வதம்">
மகேந்திர பர்வதம்

மகேந்திர பர்வதம் ("Mahendraparvata", ) என்பது இன்றைய கம்போடியாவில் கெமர் பேரரசு நிலவிய காலத்தில் நிறுவப்பட்ட ஒரு பண்டைய நகரம். இந்நகரம் 2013 யூன் மாதத்திலேயே மீண்டும் கண்டுபிடிக்கப்பட்டதாக அறிவிக்கப்பட்டது. பெருங்காடுகள் வளர்ந்திருந்த இப்பகுதி, வான் வழிச் சீரொளித் தொழினுட்பத்தைப் பயன்படுத்தித் தொல்பொருளியலாளர்களால் நிகழ்த்தப்பட்ட படமெடுப்புக்களின் மூலம் இதைக் கண்டுபிடிக்கும் வரையிலும் இந்நகரம் முற்றும் மறைந்திருந்தது.


</doc>
<doc id="182414" url="https://ta.wikipedia.org/wiki?curid=182414" title="இராமச்சந்திரக் கவிராயர்">
இராமச்சந்திரக் கவிராயர்

இராமச்சந்திரக் கவிராயர் என்பவர் 19-ஆவது நூற்றாண்டில் சென்னையில் வாழ்ந்த ஒரு புலவர். இவர் சிறந்த கவிஞராக விளங்கியதால் இவருக்குக் கவிச்சக்கரவர்த்தி, கவிராயர் எனப் பாராட்டப்பெற்றவர்

இவர் இராச நல்லூரில் பிறந்தவர் என்றும், இராசு மரபினர் என்றும் சைவ சமயத்தைச் சேர்ந்தவர் என்றும் குறிப்புகள் உள்ளன.

இவர் சென்னைக் கல்விக் கழகத்தில் உறுப்பினராக விளங்கினார். அப்பொழுது ஆட்சியாளராக இருந்த எல்லீசு துரையுடன் நெருங்கிப்பழகினார். 

இவர் பல தனிப்பாடல்கள் பாடியுள்ளார். அவற்றில் பலவும் தனிச்செய்யுட் சிந்தாமணி என்ற நூலில் காணப்படுகின்றன.
"நடுவெழுத்தலங்காரம், சத்தபங்கி, நவபங்கி", முதலிய சித்திரக் கவிகள் பாடுவதில் இவர் மிக வல்லவராயிருந்தார்" என்கிறது வாழ்வியற் களஞ்சியம்.

இவை தவிர "சகுந்தலை விலாசம், தாருக விலாசம், இரணிய வாசகப்பா, இரங்கூன் சண்டை நாடகம், குரவச் சக்கரவர்த்தி நாடகம்" முதலிய நூல்களை இயற்றியுள்ளார். 
இவர் எளிய சொற்களில் நகைச்சுவை பொருந்தப் பாடும் ஆற்றலும் பெற்றிருந்தார். இவர் சிறந்த நாடக ஆசிரியருமாவார். 

இவர் தனது பாடல் ஒன்றில் "புல்லுக் கட்டு", "நெல்லுக் கட்டு", 'பணக்கட்டு", "சொல்லுக் கட்டு", "மல்லுக்கட்டு" என்று சொற்களை அடுக்குச் செல்வது இவரது தமிழ்நடைக்கு ஓர் எடுத்துக்காட்டு. 
<poem>புல்லுக் கட்டும் விறகும் சுமந்தபேர் பூர்வ காலத்துப் புண்ணிய வசத்தினால்
நெல்லுக் கட்டும் பணக் கட்டும் கண்டபின் நீலக்கல்லில் கடுக்கனும் போடுவார்
சொல்லுக் கட்டும் புலவரைக் கண்டக் காற்றூறிப் பாய்ந்து கதவை அடைத்து எதிர்
மல்லுக் கட்டும் மடையரைப் பாடவோ மலைச் சாரலில் வாழ் பெரியம்மையே. (3)</poem>


</doc>
<doc id="182416" url="https://ta.wikipedia.org/wiki?curid=182416" title="திருவிரிஞ்சைப் புராணம்">
திருவிரிஞ்சைப் புராணம்

திருவிரிஞ்சைப் புராணம் என்னும் நூல் 16 ஆம் நூற்றாண்டில் வாழ்ந்த புராணப் புலவர் சைவ எல்லப்ப நாவலரால் பாடப்பட்டது. வேலூர் மாவட்டத்திலுள்ள திரிவிரிஞ்சிபுரம் பற்றிய புராணச் செயுதிகளைக் கூறும் நூல். 

370 பாடல்களைக் கொண்ட இந்த நூலில்

என்னும் எட்டு சருக்கங்கள் உள்ளன.
இந்நூலுக்குக் காஞ்சிபுரம் சபாபதி முதலியார் உரை எழுதியுள்ளார். 


</doc>
<doc id="182419" url="https://ta.wikipedia.org/wiki?curid=182419" title="இந்தியப் புள்ளியியல் கழகம்">
இந்தியப் புள்ளியியல் கழகம்

இந்தியப் புள்ளியியல் கழகம் (Indian Statistical Institute (ISI)) 1959 ஆம் ஆண்டு இந்திய நாடாளும் மன்றத்தால் நாட்டின் முதன்மைச் சிறப்பான கல்விக் கழகங்களுள் ஒன்றாக அறிவித்தது. கொல்கத்தாவில் உள்ள பிரசிடென்சி கல்லூரியில் முன்னர் புள்ளியியல் செய்களச்சாலை ஒன்றை பிரசந்தா சந்திரா மகாலனோபிசு நிறுவி இருந்தார், அதின் வளர்ச்சியாகவே இந்தப் புள்ளியியல் கழகம் தோன்றியது. இது 1931 ஆம் ஆண்டிலேயே பொது பல்கலைக்கழகமாக நிறுவப்பட்டது. இதன் புகழால், இதை அடிப்படை மாதிரியாகக் கொண்டு அமெரிக்காவின் வட காரோலினாவில் 'ரிசர்ச்சு டிரையாங்கிள்' (Research Triangle, ஆய்வு முக்கோணம்) என்னும் ஆய்வுகநகரத்தில் அமெரிக்காவின் முதல் அமெரிக்கப் புள்ளியியல் கழகம் செர்ட்ரூடு மேரி காஃக்சு (Gertrude Mary Cox) என்பவரால் நிறுவப்பட்டது 

இந்தியப் புள்ளியியல் கழகத்தை (இ.பு.க) நிறுவிய மகாலனோபிசு, இரபீந்தரநாத்து தாகூர், பிரச்சேந்திரனாத்து சீல் ஆகியோரது வழிகாட்டுதலாலும் அறிவுரையாலும் உந்தப்பட்டார். அவருடைய தலைமையில் புள்ளியியல் கருத்துகளை அறிவியல் துறைக்கும், மாந்த வாழ்வியல் அறிவுத்துறைகளுக்கும் பயன்படுத்தி வளர்த்தெடுத்தனர். இதன் பயனாய் புள்ளியியல் துறையும் வளர்ந்தது. இக் கல்விக் கழகம் புள்ளியியல் சார்ந்த ஆய்விலும் அதன் பயன்பாட்டுத்துறை ஆய்விலும் முன்னணி நிறுவனமாக நன்கு அறியப்பட்டதாக இருந்தது. 

இ.பு.க ("ISI") வின் தலைமையகம் கொல்கத்தாவின் புறநகர்ப் பகுதியாகிய பாரநகர் என்னும் இடத்தில் அமைந்துள்ளது. கல்வி சார்ந்த துறைகள் நான்கு துணை நடுவங்களாக விரிவடைந்து உள்ளன. தில்லி, பெங்களூரு, சென்னை, தேசுப்பூர் ஆகிய இடங்களிலும், கிரிதி என்னும் இடத்தில் கிளை ஒன்றுமாக உள்ளது 


</doc>
<doc id="182420" url="https://ta.wikipedia.org/wiki?curid=182420" title="திருவெண்காட்டுப் புராணம்">
திருவெண்காட்டுப் புராணம்

திருவெண்காட்டுப் புராணம் என்னும் நூல் 16 ஆம் நூற்றாண்டில் வாழ்ந்த சைவ எல்லப்ப நாவலர் என்பவரால் இயற்றப்பட்டது. திருவெண்காடு ஊரிலுள்ள பெருமான்மீது இந்தப் புராணம் பாடப்பட்டுள்ளது. இப் புலவர் திருத்தொண்டர் புராண சாரம் என்னும் நூலையும் பாடியிருக்கிறார்.

பாயிரம் மற்றும் 18 சருக்கங்கள் கொண்ட இந்த நூலில் 614 பாடல்கள் உள்ளன. 
மெய்கண்டார் மூன்று வயது வரையில் மௌனமாயிருந்தார், பரஞ்சோதி முனிவர் உபதேசம் பெற்ற பின் பேசினார், தாய்மாமன் திருவெண்ணெய் நல்லூர்க் காங்கேய பூபதியால் வளர்கப்பெற்றார் - என்னும் செய்திகளை இப்பாடல் தெரிவிக்கிறது.
இந்தப் புராணம் இந்த நூலாசிரியரின் மரபில் வந்தோரால் 1905 ஆம் ஆண்டு பெருந்தோட்டம் ஆசிரியர் துரைசாமிப் பிள்ளை பார்வையில், சென்னை ஈக்காடு, இரத்தினவேலு முதலியாருடைய பண்டித மித்திர அச்சகத்தில் பதிப்பிக்கப்பட்டுள்ளது.


</doc>
<doc id="182422" url="https://ta.wikipedia.org/wiki?curid=182422" title="தொம்மலூரு">
தொம்மலூரு

தொம்மலூரு கிழக்கு பெங்களூரில் உள்ள பகுதி.

அங்குள்ள "சொக்கநாத சுவாமி கோயில்" கல்வெட்டில் தமிழில் "தோம்பலூர்" என்று எழுதப்பட்டுள்ளது, அது சோழர்களால் கட்டப்பட்ட கோயில் ஆகும். தோம்பல் எனும் மலரை வைத்து இப்பெயர் ஏற்பட்டிருக்கலாம். கொசுவைக் குறிக்கும் தெலுகு மொழிச்சொல்லான "தோமலு" என்பதில் இருந்து வந்த பெயர் "தொம்மலூர்" எனச்சிலர் கூறி வருகிறார்கள்.

இது பெங்களூர் பழைய விமான நிலைய சாலையில், பழைய விமான நிலையத்திற்கு மிக அருகில் உள்ளது. இந்த பகுதியில் பல தகவல் தொழினுட்ப நிறுவனங்கள் நிறைந்துள்ளன.

இதுவும் "நம்ம பெங்களூர் மாநகர பேரவை"யினால் ஆளப்படுகிறது.
மேலும் "சாந்தி நகர்" சட்டசபை தொகுதியில் உள்ளது.

இங்கு பல்வேறு இன மக்கள் வாழ்கின்றனர். கணிசமான அளவில் வாழும் தமிழர்களின் சதவீதம் 36% ஆகும்.


</doc>
<doc id="182423" url="https://ta.wikipedia.org/wiki?curid=182423" title="திப்பசந்திரம்">
திப்பசந்திரம்

திப்பசந்திரம் , கிழக்கு பெங்களூரில் உள்ளது.
இது 80 அடி சாலையில் , இந்திரா நகருக்கு கிழக்கே , கொடியாளிக்கு வடக்கே உள்ளது.
திப்பசந்திரம்"எல்லையம்மன் ஆலயம்" புகழ் பெற்றது .
இது"நம்ம பெங்களூர் மாநகர பேரவை"யினால் ஆளப்படுகிறது.
நம்ம மெட்ரோ ரயில் திட்டத்தில் , திப்ப சந்திராவுக்கு ரயில் நிலையம் இல்லை. ஆயினும் இந்திரா நகர் "சாமி விவேகானந்தா சாலை" மெட்ரோ நிலையம் திப்பசந்திராவிற்கு அருகில் உள்ளது.
இது தமிழர்கள் நிறைந்த கிழக்கு பெங்களூரில் உள்ளது .
இங்கு தமிழர்களின் மொத்த மக்கள் தொகை 53% ஆகும்.


</doc>
<doc id="182426" url="https://ta.wikipedia.org/wiki?curid=182426" title="பிரசந்தா சந்திரா மகாலனோபிசு">
பிரசந்தா சந்திரா மகாலனோபிசு

பிரசந்தா சந்திர மகாலனோபிசு வேத்தியக் குமுகப் பேராளர்(FRS) (Prasanta Chandra Mahalanobis) () (29 சூன் 1893 – 28 சூன் 1972) ஓர் இந்திய அறிவியலாளரும் பயன்முக புள்ளியியல் அறிஞரும் ஆவார். மகாலனோபிசுத் தொலைவு என்னும் இவருடைய புள்ளியியல் அளவீடு ஒன்றுக்காக இவர் அறியப்படுகின்றார். இந்தியாவில் மாந்த உடலிய அளவீடுகளுக்கு முன்னணியான பங்களிப்புகள் செய்தவர். இந்தியப் புள்ளியியல் கழகத்தை இவர் நிறுவியதற்காகவும், பெரிய அளவில் கருத்துக் கணிப்பு செய்வதற்கான முறைகள் வகுத்ததற்கும் இவர் அறியப்படுகின்றார்


</doc>
<doc id="182458" url="https://ta.wikipedia.org/wiki?curid=182458" title="திருத்தளூர் சிஷ்டகுருநாதேசுவரர் கோயில்">
திருத்தளூர் சிஷ்டகுருநாதேசுவரர் கோயில்

திருத்தளூர் சிஷ்டகுருநாதேஸ்வரர் கோயில் சுந்தரரால் தேவாரம் பாடல் பெற்ற சிவத்தலமாகும். இத்தலத்தில் மூலவர் சிஷ்டகுருநாதேஸ்வரர் என்றும் பசுபதீஸ்வரர் என்றும் வழங்கப்பெறுகிறார், தாயாரின் பெயர் சிவலோகநாயகி என்றும் பூங்கோதை என்றும் வழங்கப்பெறுகிறது. இத்தலத்தில் சூர்யபுஷ்கரிணி எனும் தீர்த்தமும், கொன்றை மரம் தலமரமாகவும் உள்ளது. திருத்துறையூர் என்பது இத்தலத்தின் புராணப்பெயராகும்.இங்கு நர்த்தன விநாயகர் சந்நிதி அமைந்துள்ளது.

இத்திருக்கோயிலினுள் ஸ்ரீஆதிகேசவ பக்தவத்சலப் பெருமாள் மற்றும் ஸ்ரீகஜலட்சுமித் தாயார் உள்ளனர்.

சுந்தரர் வழிபட இத்திருத்தலத்திற்கு வந்திருந்தபோது மறைந்திருந்து, சுந்தரர் வருந்தியபின்னர் முதியவர் வடிவில் இத்தல இறைவனார் அவர் முன்னர் காட்சி தந்து இறைவனை வழிபடாமல் செல்வதை விசாரித்து, இத்தலக் கோபுரத்தைக் காட்ட, அங்கு ரிஷப வாகனத்தில் உமையம்மையுடன் சிவபெருமான காட்சி தந்தார். வயோதிக வடிவில் இறைவனார் வந்து வருந்திச் சென்ற சுந்தரரை ஆட்கொண்டது கிழப்பாக்கம் எனும் கிராமத்தில்.

இத்தல இறைவனார் சுந்தரருக்குச் குருவாக அமர்ந்து உபதேசம் செய்தவர். எனவே குரு தோஷ நிவர்த்தித் தலமாக அமைந்துள்ளது.

சைவ சமயத்தின் சந்தானக் குரவர்கள் நால்வரில் ஒருவரான ஸ்ரீ அருள்நந்தி சிவாச்சாரியார் பிறந்து வாழ்ந்தத் திருத்தலம் திருத்துறையூர். இவர் முக்தி அடைந்தத் திருத்தலமும் இதுவே. இவரது ஜீவசமாதியும் திருத்துறையூரிலேயே அமைந்துள்ளது.

பண்ருட்டியிலிருந்து சென்னை செல்லும் வழியே கண்டரக்கோட்டை வழியே அல்லது பண்ருட்டியிலிருந்து புதுப்பேட்டை, சின்னப்பேட்டை வழியே திருத்துறையூரை சென்றடையலாம்.

அருள்மிகு சிஷ்டகுருநாதேஸ்வரர் திருக்கோயில் - தினமலர் கோவில்கள்


</doc>
<doc id="182459" url="https://ta.wikipedia.org/wiki?curid=182459" title="பி. சி. துளசி">
பி. சி. துளசி

பி.சி. துளசி ("புத்தன்புரையில் சந்திரிகா துளசி" பிறப்பு 31 ஆகஸ்ட் 1991) ஒரு இந்திய 
இறகுப்பந்தாட்ட வீராங்கனை. 2010 மற்றும் 2012-ம் ஆண்டுகளில் மும்பையில் நடைபெற்ற டாட்டா ஓபன் இந்திய இன்டர்நேஷனல் சேலஞ்ச் போட்டிகளில் வெற்றி பெற்றார். 2013 ஜூன் மாதம், சிங்கப்பூர் ஓபன் சூப்பர் சீரீஸ் சாம்பியன் போட்டியில் பங்கேற்க தகுதி பெற்றார். 


</doc>
<doc id="182460" url="https://ta.wikipedia.org/wiki?curid=182460" title="இராஜேந்திர பட்டினம் சுவேதாரண்யேசுவரர் கோயில்">
இராஜேந்திர பட்டினம் சுவேதாரண்யேசுவரர் கோயில்

சுவேதாரண்யேஸ்வரர் கோயில் என்பது சம்பந்தரால் தேவாரம் பாடல் பெற்ற கோயிலாகும். இது தேவாரப் பாடல் பெற்ற தலங்களில் நடுநாட்டு தலங்களில் ஒன்றாகும். 

இச்சிவாலயம் இந்தியா தமிழ்நாட்டின் கடலூர் மாவட்டத்திலுள்ள இராஜேந்திர பட்டினம் எனும் ஊரில் அமைந்துள்ளது. இவ்வூரானது எருக்கத்தம்புலியூர், குமரேசபட்டினம், திருவெருக்கத்தம்புலியூர் என்றும் புராணக் காலத்தில் அறியப்பட்டுள்ளது. இச்சிவாலயத்தில் கந்தம், செங்கழுநீர், நீலோத்பவம், சுவேதம் என நான்கு தீர்த்தங்கள் உள்ளன. இத்தலத்தின் தலமரமாக வெள்ளெருக்கு அறியப்படுகிறது.

வியாக்ரபாதர் வேடன் புலிக்கால் முனிவராக வழிபட்ட தலம். முருகக்கடவுள் உருத்திரசன்மராகத் தோன்றி வழிபட்டதால் குமரேசம் என்றும் தேவகணங்கள் வழிபட்டதால் கணேசுரம் என்றும் பெயர் பெற்ற தலம்

வைணவத் திருத்தலமான ஸ்ரீமுஷ்ணம் பூவராகசுவாமி இத்தலத்தின் அருகிலுள்ளது.

நைமிசாரண்ய முனிவர்கள் வெள்ளெருக்கு மரங்களாக இத்தலத்தில் உரு எடுத்தனர். 
திருநீலகண்ட யாழ்ப்பாண நாயனார் அவதாரத்தலம்.




அருள்மிகு சுவேதாரண்யேஸ்வரர் திருக்கோயில் தினமலர் கோவில்கள்
www.shivatemples.com திருநீலகண்டேஸ்வரர் கோவில்


</doc>
<doc id="182480" url="https://ta.wikipedia.org/wiki?curid=182480" title="திருவெண்காட்டுப் புராண சாரம்">
திருவெண்காட்டுப் புராண சாரம்

திருவெண்காட்டுப் புராண சாரம் என்னும் நூல் திருவெண்காட்டுப் புராணம் என்னும் நூலின் உச்சிக்கு ஏற உதவும் சாரம் போல உருவாக்கப்பட்டுள்ள ஒரு நூல். புராண நூலும் சார நூலும் 16 ஆம் நூற்றாண்டில் தோன்றியவை. புராண நூல் சைவ எல்லப்ப நாவலரால் இயற்றப்பட்டது. இந்தச் சார நூலைச் செய்தவர் இந்த நூலில் அதிகம் ஈடுபாடு கொண்ட ஒரு புலவர். இவரது பெயர் தெரியவில்லை. இந்த நூலில் 20 விருத்தப் பாடல்கள் உள்ளன. ஒவ்வொரு பாடலும் 14 சீர் கொண்ட கழிநெடிலடி நான்கு கொண்டது.
துவாபர யுகத்தில் சுவேதனாம் அரசன்


</doc>
<doc id="182494" url="https://ta.wikipedia.org/wiki?curid=182494" title="முயலும் ஆமையும் கதை">
முயலும் ஆமையும் கதை

முயலும் ஆமையும் கதை தமிழ்ச் சூழலில் மிகப்பரவலாக வழங்கிவரும் செவி வழி நீதிக் கதையாகும்.இக்கதை சோம்பேறித்தனம் மற்றும் ஏளனம் போன்றவற்றின் விளைவுகளைக் கூறுகிறது.சில சிறுவர் இலக்கிய நூல்களில் இக்கதை அச்சுவடிவத்திலும் காணக்கிடைகிறது.
ஒரு முயல்,நரி மற்றும் சில விலங்குகள் இக்கதையின் பாத்திரங்களாக வருகின்றனர். 

ஒரு காட்டில் பல மிருகங்கள் வசித்து வந்தன.அங்கு வசித்து வந்த முயலுக்கு கர்வம் அதிகம்.அது தானே இக்காட்டில் வேகமாக ஓடுவேன் என்ற கர்வம் வந்தது.மெதுவாக நகரக்கூடிய ஆமையிடம் ஏளனமாக ஒருநாள் முயல் தன்னுடன் ஓட்டப் பந்தயத்திற்கு வருமாறு கேட்டது.முதலில் இல்லை எனக்கூறிய ஆமை முயலின் கர்வத்தை அடக்க வேண்டுமென நினைத்து ஆம் என்றது.பல மிருகங்களுக்கு இடையில் போட்டி ஆரம்பமானது.ஒரு முடிவிடமும் அறிவிக்கப்பட்டது.முயல் ஆமையை விட பன்மடங்கு வேகத்தில் ஓடியது.ஆமையோ மிகவும் மெதுவாகவே சென்றது.முக்கால்வாசி தூரம் ஓடி முடித்த முயல் ஆமை மெதுவாக வருவதைக்கண்டு ஒருமரத்தின் கீழ் நித்திரை செய்தது.ஆமையோ மெது மெதுவாக முயல் தூங்கிய தூரத்தைக்கடந்து முடிவுக்கோட்டை நெருங்கியது.அந்த நேரம் தூக்கம் கலைந்த முயல். ஆமை எல்லையை நெருங்கியதை கண்டு ஓட்டம் பிடித்தது.எனினும் முயலுக்கு முதல் ஆமை வெற்றி இலக்கை அடைந்தது.

இக்கதை முயலாமையை கூறும் கதை எனவும் விபரிக்கப்படுகின்றது.


</doc>
<doc id="182504" url="https://ta.wikipedia.org/wiki?curid=182504" title="திருவேங்கட உலா">
திருவேங்கட உலா

திருவேங்கட உலா என்னும் உலா நூல் 16 ஆம் நூற்றாண்டில் தோன்றியது. உலா நூல்கள் எனத் தனியாகப் போற்றப்படும் நூல்களில் திருமாலைப் பற்றிய உலா நூல்கள் மூன்று உள்ளன. திருக்குறுங்குடி அழகிய நம்பி உலா, சிறுபுலியூர் உலா ஆகிய இரண்டும் 17 ஆம் நூற்றாண்டில் எழுதப்பட்டவை. இவற்றின் ஆசிரியர் பெயர் தெரியவில்லை. மற்றொன்று திருவேங்கட உலா. இது மற்றைய இரண்டினுக்குக் காலத்தால் முந்தியது. 


</doc>
<doc id="182511" url="https://ta.wikipedia.org/wiki?curid=182511" title="சிக்ப்பேட்">
சிக்ப்பேட்

சிக்ப்பேட், மத்திய பெங்களூருவில் உள்ளது.

இது பெங்களூரின் தொன்மையான பகுதிகளில் ஒன்று .இது 400 ஆண்டுகள் வரலாறு சிறப்புமிக்கது . 

இது அலசூர் பகுதியை போலவே , குறைகளான சாலைகளும் , வணிகக்கடைகளும் நிறைந்துள்ள பகுதியாகும்.

இது "நம்ம பெங்களூர் மாநகர பேரவையினால் ஆளபடுகிறது. மேலும்"தெற்கு பெங்களூர்" நாடாளுமன்ற தொகுதிக்கு உட்பட்டது.

சிக்பேட், ஒரு வணிக பகுதியாகும். இங்கு வாழும் சில அடித்தட்டு மக்களுள், 21% தமிழரும் அடங்குவர்.



</doc>
<doc id="182512" url="https://ta.wikipedia.org/wiki?curid=182512" title="தசராளி">
தசராளி

தசராளி (அ) "T . தசராளி" , பெங்களூர் புறநகர் மாவதில் உள்ள ஒரு நகரம் ஆகும்.
2011 ஆம் ஆண்டு கணக்கெடுப்பின் படி அங்கு 2, 50 ,000 மக்கள் வாழ்ந்து வருகிறார்கள். 
இவர்களுள் 25,900 பேர் தமிழர் ஆவர் . ஏறக்குறைய 11% பேர் தமிழர் ஆவர்.
=நிர்வாகம்=
தசராளி , நகரசபையினால் ஆளப்பட்ட இது , 2012 ஆம் அண்டு முதல் "நம்ம பெங்களூரு மாநகர பேரவையினால்" ஆளப்படுகிறது .
இது" T . தசராளி "சட்டசபை தொகுதியில் வருகிறது. 


</doc>
<doc id="182514" url="https://ta.wikipedia.org/wiki?curid=182514" title="எலக்ட்ரானிக் சிட்டி">
எலக்ட்ரானிக் சிட்டி

மின்னணு நகரம், பெங்களூர் நகர்ப்புற மாவட்டத்தில் ஆனைக்கல் தாலுக்காவில் உள்ள ஒரு பேரூராட்சி ஆகும்.

இது தேசிய நெடுஞ்சாலை 47'க்கு ஒரு புறத்தில் 322 ஏக்கருக்கும் அதிகமான இடத்தில் அமைந்துள்ளது.

இது தகவற்தொழிற்நுட்ப நிறுவனங்களுக்காக 1990 களில் துவங்கப்பட்டதாகும்.

இது கர்நாடக ஏலேக்ட்ரோநிக்சால் (காநிக்ஸ்) நடத்தப்பட்டு வருகிறது.

உலகின் முன்னணி தகவல் தொழிற்நுட்ப நிறுவனங்கள் தங்களது கிளைகளை இங்கு அமைத்துள்ளன. அவை:

இது ஆசியாவிலேயே மிகப் பெரிய தகவல் தொழிற்நுட்பப் பூங்கா ஆகும்.

இங்கு வாழும் மக்களுள் 51% தமிழர் ஆவர். அவர்கள் அனைவரும் தற்சமயம் பெங்களூரில் குடியேறியவர்கள் ஆவர்.


</doc>
<doc id="182518" url="https://ta.wikipedia.org/wiki?curid=182518" title="திருவண்ணாமலை பெருநகராட்சி">
திருவண்ணாமலை பெருநகராட்சி

திருவண்ணாமலை பெருநகராட்சி இந்தியாவின் தமிழக மாநிலத்தில் உள்ள மிகப் பழமையான நகராட்சிகளில் ஒன்றாகும். சனவரி 12 , 1866 அன்று இது உருவாக்கப்பட்டது. இதன் பட்டயம் (தனிபுரிமை சாசனம்) டிசம்பர் 2, 1865ல் கிழக்கு இந்திய கம்பனியரால் எற்படுத்தப்பட்ட , திருவண்ணாமலை நகராட்சி மற்றும் ஏனையப் பிரதேசங்கள் என்ற அரசியலமைப்பின் பெயரால் கோட்டையின் 21 மைல்கள் தொலைவு எல்லையை வரையறையாகக் கொண்டு செயற்பட்டது. இது திருவண்ணாமலை நகராண்மைக் கழகம் என்னும் பெயரில் இந்தியா விடுதலை அடையும் வரை செயற்பட்டது.



</doc>
<doc id="182523" url="https://ta.wikipedia.org/wiki?curid=182523" title="மதுரை சொக்கநாதர் உலா">
மதுரை சொக்கநாதர் உலா

மதுரை சொக்கநாதர் உலா என்னும் இந்த நூலை மதுரை உலா எனவும் வழங்குவர். இதனை இயற்றியவர் 16 ஆம் நூற்றாண்டில் வாழ்ந்த புராணத் திருமலை நாதர். உலா இலக்கியங்களில் இது பொதியதொரு மரபினைப் பின்பற்றிப் பாடப்பட்டுள்ளது. உலா என்னும் சிற்றிலக்கியம் பொதுவாக உலாவரும் பாட்டுடைத் தலைவனை ஏழு பருவ-மகளிர் கண்டு காதல் கொள்வதாகப் பாடப்படும். இந்த உலாநூல் மதுரை சொக்கநாதர் ஏழு நாள் ஏழு வகையான ஊர்திகளில் உலா வந்ததாகப் பாடுகிறது. 
இந்த நூல் 376 கண்ணிகளைக் கொண்டதாய்க் கலிவெண்பா யாப்பில் அமைந்துள்ளது. பாண்டிய மன்னன் வீரமாறன் காலத்தில் இயற்றப்பண்ணது. இந்த நூல் தோன்றிய காலத்தில் பரஞ்சோதி முனிவர் இயற்றிய திருவிளையாடல் புராணம் தோன்றவில்லை. எனினும் அதில் கூறப்பட்டுள்ள இறைவன் சொக்கநாதரின் 64 திருவிளையாடல்கள் இந்த உலாவில் முறைப்படுத்திச் சொல்லப்பட்டுள்ளன. 


</doc>
<doc id="182524" url="https://ta.wikipedia.org/wiki?curid=182524" title="திருவொற்றியூர் தியாகேசர் பஞ்சரத்தினம்">
திருவொற்றியூர் தியாகேசர் பஞ்சரத்தினம்

திருவொற்றியூர் தியாகேசர் பஞ்சரத்தினம், வடிவுடையம்மை பஞ்சரத்தினம் என்னும் இரண்டு நூல்களும் இரட்டையர் பாடியதாகப் பதிப்பிக்கப்பட்டுள்ளன. பஞ்சரத்தினம் என்பது ஐந்து பாடல்களைக் கொண்ட நூல். திருவொற்றியூர் தியாகேசர்மீது பாடப்பட்ட ஐந்து பாடல்களும். அவ்வூர் வடிவுடேயம்மை மீது பாடப்பட்ட ஐந்து பாடல்களும் இவற்றில் உள்ளன. இவற்றில் வடிவுடையம்மைமீது பாடப்பட்ட நூலில் அபிராமி அந்தாதி நூல் பற்றிய குறிப்பு வருகிறது. எனவே இவை இரட்டையரால் பாடப்பட்டவை அல்ல. அபிராமி அந்தாதி நூல் தான்றிய 19 ஆம் நூற்றாண்டு நூல்கள். 


</doc>
<doc id="182534" url="https://ta.wikipedia.org/wiki?curid=182534" title="திருவேட்களம் பாசுபதேஸ்வரர் கோயில்">
திருவேட்களம் பாசுபதேஸ்வரர் கோயில்

திருவேட்களம் பாசுபதேஸ்வரர் கோயில் தமிழ்நாட்டில் கடலூர் மாவட்டம், திருவேட்களம் என்னும் ஊரில் அமைந்துள்ள சிவன் கோயிலாகும்.

இக்கோயில் பதினெட்டாம் நூற்றாண்டைச் சேர்ந்தது.

இக்கோயிலில் பாசுபதேஸ்வரர், நல்லநாயகி சன்னதிகளும், விநாயகர், நவகிரகம், சொக்கநாதர், மீனாட்சி, மகாலட்சுமி, துர்க்கை, சண்டிகேசுவரர் உபசன்னதிகளும் உள்ளன. இங்குக் கோயில் குளம் உள்ளது. இக்கோயில் முதன்மைத் திருக்கோயில் என்ற வகைப்பாட்டில் இந்து அறநிலையத்துறையின் கட்டுப்பாட்டில் உள்ளது. பரம்பரை அறங்காவலர்களால் நிர்வகிக்கப்படுகிறது.

இக்கோயிலில் காமிகாகம முறைப்படி நான்கு காலப் பூசைகள் நடக்கின்றன. மாசி மாதம் மகாசிவராத்திரி முக்கிய திருவிழாவாக நடைபெறுகிறது. வைகாசி மாதம் வைகாசி விசாகம் திருவிழாவாக நடைபெறுகிறது.


</doc>
<doc id="182538" url="https://ta.wikipedia.org/wiki?curid=182538" title="மத்திகரை">
மத்திகரை

மத்திகரை பெங்களூரின் வடக்கு பகுதியில் அமைந்துள்ளது.

இது கன்னடர்களின் குடியிருப்பு பகுதியாகும்.
இங்கு வாழ்பவர்களில் 70 % கன்னடப் பெருமக்கள் ஆவார்கள்.

இது "ப்ருஹாட் பெங்களூரு மகாநஹர பலிகே" எனப்படும் பெங்களூர் மாநகராட்சிக்கு உட்பட்டது.


</doc>
<doc id="182541" url="https://ta.wikipedia.org/wiki?curid=182541" title="சர் ச. வெ. இராமன் நகர்">
சர் ச. வெ. இராமன் நகர்

சர் ச. வெ. இராமன் நகர் அல்லது சர் சந்திரசேகர வெங்கட இராமன் நகர் (ஆங்கிலத்தில்: "Sir C.V. Raman Nagar") கிழக்கு பெங்களூரில் உள்ளது.

இது தமிழக அறிவியலார் சந்திரசேகர வெங்கட இராமன் அவர்களின் நினைவாக அமைக்கப்பெற்றது.

சர் ச. வெ. இராமன் 30 வருடம் பெங்களூரில் உள்ள இந்திய அறிவியல் கழகத்தில் பணிபுரிந்ததின் அடையாளம் இது ஆகும்.

இங்கு தமிழர்கள் (39%) அதிகமாக உள்ளனர்.


</doc>
<doc id="182552" url="https://ta.wikipedia.org/wiki?curid=182552" title="திருமழபாடி வைத்தியநாதர் கோயில்">
திருமழபாடி வைத்தியநாதர் கோயில்

திருமழபாடி வைத்தியநாதர் கோயில் தமிழ்நாடு, அரியலூர் மாவட்டம், திருமழபாடி என்ற ஊரில் அமைந்துள்ள ஒரு சிவன் கோயில் ஆகும். சம்பந்தர், அப்பர், சுந்தரர் ஆகியோரால் தேவாரம் பாடல் பெற்றது. இத்தலத்தின் மூலவர் வைத்தியநாதசுவாமி, தாயார் சுந்தராம்பிகை. தல விருட்சமாக பனை மரம் உள்ளது. தேவாரப் பாடல் பெற்ற தலங்களில் காவிரி வடகரைத் தலங்களில் அமைந்துள்ள 54வது சிவத்தலமாகும்.

கயிலைநாதன் எழுந்தருளியுள்ள திருக்கோவிலை கண்டு வழிபட எண்ணிய நம்பியாரூரராம் சுந்தரமூர்த்தி சாமிகள் திருவாரூரிலிருந்து புறப்பட்டு நன்னிலம், திருவாஞ்சியம், ஆவடுதுறை, நாகேச்சரம், கண்டியூர் போன்ற தலத்தை தரிசித்து திருவாலம் பொழிலையைடைந்து இறைவனை வழிபட்டு அன்றிரவு தங்கியிருந்த போது அவர் கனவில் சிவபெருமான் தோன்றி "மழபாடிக்கு வருவதற்கு மறந்தாயோ" என்று வினவி மறைந்தார். பின் வடகரையை அடைந்து திருமழபாடி ஈசனாரை தரிசித்து,
<poem>
"பொன்னார் மேனியனே புலித்தோலை அரைக்கு அசைத்து 
மின்னார் செஞ்சடைமேல் மிளிர் கொன்றை அணிந்தவனே 
மன்னே மாமணியே மழபாடியுள் மாணிக்கமே 
அன்னே உன்னை அல்லால் இனியாரை நினைக்கேனே"
என்ற தேவார திருப்பதிகத்தை பாடிப்போற்றினர்.
</poem>
இந்த மழப்பாடி ஈசனை சுந்தரர் காலத்துக்கு முன்பே திருஞானசம்பந்தர் கண்டு "காச்சிலாத பொன்னோக்கும் கனகவயிரத்தின் ஆச்சிலதா பளிங்கினன் மழப்பாடி வள்ளல்" என்று போற்றியுள்ளார்.
திருநாவுக்கரசரோ "மரு சுடரின் மாணிக்கக்குன்று கண்டாய் மழப்பாடி மண்ணும் மணாளன் தானே " என்று மழப்பாடி ஈசனை போற்றியுள்ளார்.

திருமழபாடி என்னும் இத்திருத்தலம் கொள்ளிடம் ஆற்றின் வடக்கு மற்றும் மேற்கு கரைகளில் திகழ்வதாகும். இந்த கோவில் கிழக்கு நோக்கி ஏழு நிலைகளையுடைய ராஜகோபுரம் இரண்டு திருசுற்றுகள் உடன் கோபுரம் அமைந்துள்ளது. இந்த ஆலயத்தில் பல்லவ வேந்தர்களின் பாடல் இடம்பெற்றுள்ளதால் இவ்வாலயம் கி.பி 7 ஆம் நூற்றாண்டு காலத்திய ஆலயம் என்பதில் ஐயமில்லை. ஆதித்தசோழன் காலம் தொடங்கி பல்வேறு சோழ அரசர்களின் கல்வெட்டு சாசனங்கள் சுந்தரபாண்டியன் போன்ற பாண்டிய மன்னர்களின் கல்வெட்டுகள், போசன அரசர்கள், கோனேரிராயன் காலத்து மற்றும் விஜய நகர அரசர் கல்வெட்டுகளை இந்த கோவிலில் காணலாம். சோழர் கல்வெட்டுகளில் வடகரை ராஜராஜ வளநாட்டுப் பொய்கை நாட்டு உட்பிரிவான மிய்பிலாற்று திருமழபாடி என்றும் ராஜேந்திர சிம்ம வளநாட்டுப் பொய்கை நாட்டுத் திருமழபாடி என்றும் இவ்வூர் குறிப்பிடப்பெற்றுள்ளது. இவ்வூரோடு இணைந்து ஸ்ரீ கண்டராதித்தர் சதுர்வேதிமங்கலம் என்ற பேரூரும் இருந்துள்ளது. தற்போது இவ்வூர் கண்டராதித்தம் என்ற பெயரோடு மழபாடியோடு இணைந்து திகழ்கின்றது. இங்குள்ள செம்பியன் மாதேவிப் பேரேரி என்ற பெயரால் சோழர்கள் வெட்டுவிக்கப்பெற்றதோடு எந்த ஏரியில் பிரிந்து செல்லும் வாய்க்காலுக்கு ராஜராஜன் வாய்க்கால், குலமணிக்க வாய்க்கால், சுந்தரசோழன் வாய்க்கால் உத்தமசோழன் வாய்க்கால் என்ற பெயரில் இருந்தமையும் குலோத்துங்கசோழப் பெருவழி என்ற நெடுஞசாலை இவ்வூர் வழி சென்றமையும் சோழசமாதேவி வீதி, கண்டராதித்தர் வீதி என்ற இரண்டு வீதிகள் இருந்தமையும் கல்வெட்டு சொல்லும் செய்திகளாகும். இத்திருக்கோவிலில் மிக தலையாய சிறப்புடைய கல்வெட்டு முதலாம் ராஜேந்திர சோழனின் 14ஆம் ஆண்டு 70 ஆம் நாளில் வெட்டுவிக்கப்பெற்ற சாசனமேயாகும். ராஜராஜ சோழனின் காலத்தில் சிதைந்த திருமழபாடி கோவிலை புதுப்பிக்க விரும்பி ஓர் ஆணை பிறப்பித்தான் அதன்படி கோவில் விமானத்தை பிரித்து மீண்டும் கற்றளியாக புதுப்பிக்கவேண்டி இருப்பதால் விமானத்தில் உள்ள கல்வெட்டு சாசனங்களை படியெடுத்து புத்தகத்தில் பதிவு செய்யவேண்டும். புதிய கற்கோவில் எடுத்த பிறகு மீண்டும் அக்கல்வெட்டுகளை அங்கு பொறிக்கவேண்டும் என்பதேயாகும். திருமழபாடி கோயில் திருப்பணியை மன்னன் ராஜேந்திர சோழன் கி.பி 1026 இல் நிறைவுசெய்ததாக கல்வெட்டுகள் சொல்கின்றது. புத்தகத்தில் பதிவு செய்யப்பெற்ற பழைய கல்வெட்டு செய்திகளை நகல்களை தன்னுடைய தண்டநாயகன்(சேனாதிபதி) ராமன் அருள்மொழியான உத்தமசோழ பிரம்மராயன் மேற்பார்வையில் ஓலை அனுப்பி திருமழபாடி கோயிலின் அலுவலரான குளவன் சோழன் அரங்கலமுடையன் பட்டலாகன், திருமழபாடி பிச்சன் கண்டராதித்த சதுர்வேதிமங்கள சபையோர் பெரும்புலியூர் சபையோர் ஆகியோர் முன்னிலையில் கல்வெட்டுகள் ஒப்பிட்டு பார்த்தபின் கல்வெட்டில் பொறிக்கவேண்டும் என்பது ராஜேந்திர சோழரின் ஆணை மேலும் இந்த ஆணை திருமழபாடிமூலவரின் கருவறைச் சுவற்றில் 83 வரிகளில் பதிவு செய்யப்பெற்றுள்ளது. அதில் 73 வரிகள் ராஜேந்திர சோழனின் ஆணையும் 74 ஆம் வரிகளில் மாமன்னர் ராஜா ராஜா சோழரின் ஆணையும் இடப்பெற்றுள்ளது சிறப்பு செய்தியாகும். இந்த அனைத்து செய்திகளையும் தற்போது உள்ள கல்வெட்டுகளில் காணலாம்.

இத்தலம் புருஷாமிருகம் மகரிஷியால் பூஜிக்கப் பெற்றதும் திருமால், இந்திரன் ஆகியோரால் வழிபடப் பெற்ற பெருமையும் உடையதாகும். சந்திரனுக்குள்ள கய நோயை போக்கியதால் இறைவன் வைத்தியநாதர் எனப் பெறுகிறார்.புருஷாமிருக முனிவரால் பிரதிஷ்டை செய்யப்பெற்ற சிவலிங்கத்தைப் பிரம்மன் பெயர்த்தெடுக்க முயன்றபோது வச்சிரத்தம்பமாக இறைவன் விளங்கிய காரணத்தால் "வச்சிரதம்பேசுவரர்' எனவும் அழைக்கப்படுகின்றார். இத்தல அம்பிகைக்கு சுந்தரராம்பிகை, அழகம்மை, பாலாம்பிகை என்ற திருநாமங்கள் உண்டு. இத்தல தீர்த்தம் இலக்குமியின் பெயரால் "இலக்குமி தீர்த்தம்' என அழைக்கப்படுகிறது. சோமாஸ்கந்த வடிவம் ஒரே கற்சிலையில் அமையப் பெற்றுள்ள அற்புதமான தலம்.

சிலாதமுனிவரின் புதல்வராய்த் தோன்றியவர் திருநந்தி தேவராவார். நந்தீஸ்வரருக்கும் சுயசாம்பிகைக்கும் திருமணம் நடந்த இத்தலத்தில் அதனைக் குறிக்கும் விதத்தில் ஆண்டுதோறும் பங்குனி மாதத்தில் நந்திதேவர் விழா பெருவிழாவாக நடைபெற்று வருகின்றது. அன்றைய நாளில் திருவையாற்று இறைவன் ஐயாறப்பர் இங்கு எழுந்தருளுவதும் திருவையாற்றில் நடைபெறும் சப்தஸ்தான விழாவிற்கு இங்கிருந்து நந்திதேவர் புறப்பட்டுச் செல்லுவதும் மரபாக இருந்து வருகின்றது. இந்த திருமண வைபவத்தை நேரில் காணும் கல்யாணமாகாத வரன்களுக்கு உடனடியாக திருமண பிராப்தி வாய்க்கும் என்பதும் அக்காரணத்தில்தான் இப்பகுதியில் "நந்தி கல்யாணம் முந்தி கல்யாணம்" என்ற சொல் வழக்கும் நிலவி வருகிறது என்பதும் சிறப்புத் தகவலாகும்.

இக்கோயில் கும்பாபிஷேக விழாவையொட்டி 5.2.2015 காலை விக்னேஸ்வர பூஜையுடன் யாக சாலை பூஜைகள் நடந்தன. 8.2.2015 காலை 5.00 மணிக்கு யாகசாலை பூஜைகள் துவங்கி பரிவார பூர்ணாஹூதி நடந்தது. தொடர்ந்து யாக சாலையிலிருந்து கடங்கள் புறப்பட்டு கோயிலை சுற்றி வந்து ராஜகோபுர கலசங்கள், வைத்தியநாத சுவாமி, அம்பாள் கோபுர கலசங்களுக்கு சிவாச்சாரியார்கள் புனிதநீர் ஊற்றி கும்பாபிஷேகம் நடத்தினர். சுவாமி, அம்பாளுக்கு சிறப்பு ஆராதனை நடைபெற்றது. பக்தர்களுக்கு அன்னதானம் வழங்கப்பட்டது. மாலை 4.00 மணிக்கு மஹா அபிஷேகம், 6.00 மணிக்கு திருக்கல்யாணம் நடைபெற்றது.

அருள்மிகு வைத்தியநாதர் திருக்கோயில் - தினமலர் கோயில்கள்


</doc>
<doc id="182573" url="https://ta.wikipedia.org/wiki?curid=182573" title="பரோசோரசு">
பரோசோரசு

பரோசோரசு (Barosaurus) என்பது நீண்ட வால், நீண்ட கழுத்துக் கொண்ட தாவரம் உண்ணும் வகையைச் சார்ந்த மாபெரும் டைனசோராக இருந்தது. இது மிகவும் அறிந்திருக்கும் டிப்லோடோக்கசு இனத்துக்கு நெருங்கிய தொடர்பு கொண்டதாய் இருந்தது.

பரோசோரசு (Barosaurus) எனும் பெயர் கிரேக்கச் சொற்களான “கனமான” எனும் பொருள் தரும் பாரிசு (βαρυς) மற்றும் “பல்லி” எனும் அர்த்தம் தரும் சோரசு (σαυρος) என்பவற்றின் சேர்க்கையால் உருவானது; எனவே இது “கனமான பல்லி” ஆகின்றது. 

இது ஒரு பெரிய உருப்படியான விலங்கினமாகும். முதிர்ந்த இனமொன்று 26 மீற்றர் (85 அடி) நீளத்தையும் 20 மெட்ரிக் தொன் எடையையும் கொண்டிருந்தது. டிப்லோடோக்கசுடன் ஒப்பிடுகையில் இது மிகவும் நீளமான கழுத்தையும் (10 மீற்றர் நீளம்) குறுகிய வாலையும் கொண்டிருந்தது, ஆனால் இவை இரண்டும் ஏறக்குறைய ஒரே மொத்த நீளம் உடையவை.
இவற்றின் மண்டையோடுகள் இதுவரையிலும் அகழ்வாயிலோ அல்லது தொல் ஆய்விலோ கண்டுபிடிக்கப்படவில்லை.


</doc>
<doc id="182575" url="https://ta.wikipedia.org/wiki?curid=182575" title="தில்லைக் கலம்பகம்">
தில்லைக் கலம்பகம்

தில்லைக் கலம்பகம் என்னும் சிற்றிலக்கியம் 14 ஆம் நூற்றாண்டில் வாழ்ந்த இரட்டையர் பாடிய நூல்களில் ஒன்று, இவர்கள் திரு ஆமாத்தூர்க் கலம்பகம் என்னும் கலம்பக நூலும் பாடியுள்ளனர். தில்லைக் கலம்பகம் தில்லையில் குடிகொண்டுள்ள நடராசப் பெருமான் மீது பாடப்பட்டது. காப்பு வெண்பாவும் 100 பாடல்களும் இதில் உள்ளன. 

சிவபெருமான் சிறப்பு, தில்லையை வழிபட்டோர், பஞ்சபூத தலம், நடனமாடிய சபைகள் முதலானவை இந்த நூலில் கூறப்பட்டுள்ளன. மற்ற தலங்களுக்கு உரிய பூசாபத்ததி காமிகாகமம் . இத் தலத்துக்கு உரிய பத்ததி மகுடாகமம் தில்லையின் நான்கு கோபுரங்கள் இந்நூலில் குறிப்பிடப்பட்டுள்ளன. 
இவற்றால் இந்த நூலின் காலம் புலப்படுகிறது.

சீர்காழி சிற்றம்பல நாடிகள் சீர்காழியில் பல மாணவர்களுடன் இருந்துகொண்டு சைவப் பயிர் வளர்த்துவந்தார். இவரது முதல்-மாணவர் சம்பந்த முனிவர். இவர் தன் உடலை எரிக்கவோ, சுடவோ வேண்டாம் என்று கூறியவர். இவர்களை அறிந்திருந்த இந்த இரட்டையர் இந்தக் கலம்பகத்தில் பாடியுள்ளனர்.


</doc>
<doc id="182603" url="https://ta.wikipedia.org/wiki?curid=182603" title="கோலார் தங்க வயல்">
கோலார் தங்க வயல்

கே.ஜி.எப் (K .G .F ) அல்லது கோ.த.வல் முழுமையாக , "கோலார் தங்க வயல்" (ஆங்கிலத்தில் : Kolar Gold Fields) , கர்நாடக மாநிலத்தின் கோலார் மாவட்டத்தில் , பங்காருபேட்டை தாலுக்காவில் உள்ள ஒரு நகராட்சி ஆகும். 
இது "டோடு பெட்டா " மலையின் கிழக்கு சரிவில் , கடல் மட்டத்தில் இருந்து சுமார் 3,196 அடி உயரத்தில் உள்ள "தங்க சுரங்கம்" மற்றும் அதை சார்ந்த ஊரும் ஆகும்.
இது தமிழர் நாகரிக வரலாற்றுக் காலத்தில் இருந்தே தங்கம் வெட்டுதலில் புகழ் பெற்றது. அரப்பா , மொகன்சதாரோவில் கிடைத்த வரலாற்றுப் புதையலில் இருந்த தங்கத்துடன் , ஒன்றுபோல் குணம் கொண்டுள்ளது.

எனவே தமிழர் நாகரீகம்... தமிழகத்தில் இருந்து தற்போதைய இந்திய கண்டத்தின் ஹரப்பா மொகஞ்சதாரோ வரை பரவி இருந்தது என்பதற்கு இங்கு உள்ள தங்கமும், அங்கு அகழ்வாய்வில் கிடைத்த தங்க புதையல் தங்கமும் ஒரே மாதிரியாக இருப்பதுமே சாட்சி.

இங்கு தங்கம் வெட்டும் பணி கி.மு முதலாம் நூற்றாண்டு முதலே நடந்து வருவதாய்த் தகவல்கள் உள்ளன.

ஏனென்றால் கி.மு க்கு முற்பட்ட காலத்தில் இருந்தே இது தற்போதைய இந்தியாவின் தென் பகுதிகளை ஆண்டுவந்த சேர சோழ பாண்டியர் போன்ற தமிழ் மன்னர்களின் ஆளுகைக்கு உட்பட்டதாக இருந்து வந்துள்ளது

இந்தியா பிரிட்டிஷ் அரசிடம் இருந்து சுதந்திரம் வாங்கிய பின்பு, அப்போதைய மாகாணங்கள் யாவும் மொழிவாரி மாநிலங்களாக பிரிக்கப்பட்டபோது, சில தமிழ் நாட்டில் ஆதிக்கம் செலுத்திய தமிழர் அல்லாத அரசியல்வாதிகளால், இங்கு வாழும் தமிழ் மக்களின் எதிர்ப்பையும் மீறி தமிழ் நாட்டில் இருந்து பிரித்து இது கர்நாடகாவுடன் இணைக்கப்பட்டது.

1800 களில் , ஆங்கிலக் கிழக்கிந்திய நிறுவனத்தால் தங்கச் சுரங்கங்கள் வெட்டும் பணி துவங்கியது . இதற்காகப் பெருமளவில் மக்கள் , தமிழ்நாட்டின் வடாற்காடு மாவட்டத்தில் இருந்தும் , சித்தூர் மாவட்டத்தில் இருந்தும் வரவழைக்கபட்டனர். இவர்கள் சுரங்கத்திற்கு அருகிலேயே வீடுகட்டித் தங்கியதால் கோலார் தங்க வயல் நகரியம் உருவாகியது.

கோலார் தங்க வயலின் மக்கள் தொகை 3,00,000 க்கும் அதிகம் ஆகும். எனினும் தங்க சுரங்கம் மூடப்பட்ட காரணத்தால் , மக்கள் பெங்களூருக்கு புலம்பெயர்ந்து வருகின்றனர். 2011 ஆம் ஆண்டுக் கணக்குப்படி இதன் மக்கள் தொகை 1,44,000 ஆகக் குறைந்தது .
இது தமிழர் பெரும்பான்மையாய் வசிக்கும் பகுதி ஆகும். இங்கு தமிழர்கள் 90% வசிக்கின்றனர். மேலும் தெலுங்கர்களும் உள்ளனர் . கன்னடர்கள் மிக குறைந்த அளவே உள்ளனர் .

இன்று பெங்களூர் நகரில் வாழும் பழைய தமிழ்மக்கள் பலரும் கே.ஜி.எப் ஐத் தாய்வீடாக கொண்டவர்கள் ஆவர்கள். இவர்கள் கே.ஜி.எப் சுரங்கம் 1950 களில் பணி குறைந்த போது "பெங்களூருக்கு" வேலை தேடி சென்றோராவர்.

இது 3200 அடி உயரத்தில் உள்ளதால் , தட்பவெப்பம் மலைப்பகுதியை ஒத்து இருக்கும். அதனால் இது "குட்டி இங்கிலாந்து" என வழங்கப்படுகிறது.

கூடங்குளம் அணு மின் நிலையத்தின் அணுக் கழிவுகள் இங்கு கொட்டப்படும் என்று தகவல் வந்ததால் , மக்கள் பெரும் கிளர்ச்சி செய்தனர் .


</doc>
<doc id="182605" url="https://ta.wikipedia.org/wiki?curid=182605" title="வட ஆற்காடு">
வட ஆற்காடு

வட ஆற்காடு மாவட்டம் இந்தியாவின் தமிழ்நாட்டில் அமைந்திருந்த பிரிக்கப்பட்ட பழைய மாவட்டம் (ஜில்லா) ஆகும். 

முகலாய ஆட்சிக்குட்பட்ட ஆற்காடு மாநிலத்தின் (சுபா) தலைநகராக ஆற்காடு (Arcot) இருந்தது. இந்நகரம் இன்று வேலூர் மாவட்டத்தில் உள்ளது. 17ஆம் நூற்றாண்டின் பிற்பகுதியில் முகலாயர் தென்னிந்தியாவில் தங்கள் ஆட்சியை இழந்தபோது, ஆற்காடு பகுதிகளை உள்ளூர் ஆற்காடு நவாப்கள் ஆட்சி புரியத் தொடங்கினார். ஆற்காடு சுபாவை 1801ஆம் ஆண்டு பிரித்தானிய கிழக்கிந்தியக் கம்பனி கையகப்படுத்தியது. தனது நிருவாக வசதிக்காக வட ஆற்காடு, தென் ஆற்காடு என இரு மாவட்டங்களாக பிரித்து ஆண்டது. வடாற்காடு ஜில்லாவில் இருந்து 1950 களில், சித்தூர் மாவட்டம் பிரிக்கப்பட்டு ஆந்திர மாநிலத்தில் சேர்க்கப்பட்டது. மீண்டும் 1989இல் வடாற்காடு மாவட்டமானது வடாற்காடு சம்புவராயர் மாவட்டம் (இன்று :திருவண்ணாமலை மாவட்டம் ) வடாற்காடு அம்பேத்கார் மாவட்டம் (இன்று:வேலூர் மாவட்டம்) என்று இரண்டாக நிர்வாக வசதிக்காக பிரிக்கப்பட்டது.



</doc>
<doc id="182609" url="https://ta.wikipedia.org/wiki?curid=182609" title="சென்னை சிவப்பதிகள் 258 (நூல்)">
சென்னை சிவப்பதிகள் 258 (நூல்)

சென்னை சிவப்பதிகள் 258 என்பது சிவ.த.வெங்கடேசன் என்பவரால் எழுதப்பெற்ற நூலாகும். இந்நூலில் சிவபெருமான் மூலவராக குடிகொண்டிருக்கும் சென்னையில் உள்ள இருநூற்று ஐம்பத்து எட்டு (258) தலங்கள் பற்றிய குறிப்புகளும் முகவரிகளும் உள்ளன. இந்நூலை சைவ நூல் அறக்கட்டளை வெளியிட்டுள்ளது. 

இந்நூலின் தொடர்ச்சியாக சென்னை சிவப்பதிகள் 333 பிறகு வெளியிடப்பட்டுள்ளது.



</doc>
<doc id="182610" url="https://ta.wikipedia.org/wiki?curid=182610" title="சென்னை சிவப்பதிகள் 333 (நூல்)">
சென்னை சிவப்பதிகள் 333 (நூல்)

சென்னை சிவப்பதிகள் 333 என்பது சிவ.த.வெங்கடேசன் அவர்களால் எழுதப்பெற்ற நூலாகும். இந்நூல் சென்னை சிவப்பதிகள் 258 என்ற நூலின் தொடர்ச்சியாக வெளிவந்துள்ளது. இந்நூலில் சென்னையில் உள்ள முன்னூற்று முப்பத்து மூன்று (333) சிவாலயங்களின் குறிப்புகளும், முகவரியும் இடம்பெற்றுள்ளன. 



</doc>
<doc id="182612" url="https://ta.wikipedia.org/wiki?curid=182612" title="சென்னை மாவட்டத்திலுள்ள சிவாலயங்களின் பட்டியல்">
சென்னை மாவட்டத்திலுள்ள சிவாலயங்களின் பட்டியல்

சென்னை மாவட்டத்திலுள்ள கோயில்களில் சிவபெருமானை மூலவராக் கொண்டுள்ள சிவாலயங்கள் கீழே பட்டியலிடப்பட்டுள்ளன. 




சென்னை சிவப்பதிகள் 333 (நூல்) - சிவ.த.வெங்கடேசன்



</doc>
<doc id="182622" url="https://ta.wikipedia.org/wiki?curid=182622" title="குத்தகை">
குத்தகை

வயல், கட்டிடம், காலி மனை, தோட்டம் முதலானவற்றை குறிப்பிட்ட காலவரையுடன், வாடகை முறையில் அனுபோகத்திற்கு வழங்குதலே குத்தகைக்கு விடுதல் எனப்படும். இலாபந்தரும் ஒரு செயற்பாட்டை அதன் உரிமையாளரிடமிருந்து பணத்துக்கு வாடகைமுறையில் பெற்று அதை செயற்படுத்துவதன் மூலம் வருமானம் பெறுதலை குத்தகை முறை எனலாம். 

அரசு மற்றும் உள்ளூராச்சி மன்றங்கள் தமது வருமான ஆட்சிக்கு உட்பட்ட சந்தை, வாகனப் பாதுகாப்பிடம், மற்றும் மேச்சல்தரை முதலானவற்றை குத்தகைக்கு விடுகின்றன. அதனை செயற்படுத்துவதன் மூலம் குத்தகைக்காரர் இலாபம் ஈட்டுவார்.



</doc>
<doc id="182625" url="https://ta.wikipedia.org/wiki?curid=182625" title="ஒற்றி (யாழ்ப்பாணம்)">
ஒற்றி (யாழ்ப்பாணம்)

யாழ்ப்பாணத்தில் ஒற்றி என்பது, ஒரு குறிப்பிட்ட தொகை பணத்தைப் பெற்றுக்கொண்டு அதன் வட்டிக்குப் பதிலாகப் பணம் கொடுத்தவர், பணம் பெற்றுக்கொள்பவரின் நிலம் அல்லது பிற சொத்துக்களில் இருந்து பயன் பெற்றுக்கொள்ளும்படி விடும் ஒரு முறை ஆகும். இதன் பல்வேறு அம்சங்கள் குறித்து யாழ்ப்பாணத்து மரபுவழிச் சட்டமான தேசவழமை விரிவாக எடுத்தாள்கிறது. இவ்வகை ஒற்றி தேசவழமைக்கே தனித்துவமான ஒன்று எனக் கூறப்படுகின்றது. பணத்தேவைக்காக ஒருவர் தன்னிடம் உள்ள நிலத்தையோ பிற சொத்துக்களையோ அடமானம் அல்லது ஈடு வைப்பதில் இருந்தும், குறித்த சொத்தை குத்தகைக்கு, வாடகைக்கு எடுப்பதில் இருந்தும் இது வேறுபட்டது. இது சொத்துக்களின் உடமையாளருக்கும், அவற்றுக்கான தேவை உடையவர்களுக்கும் இடையிலான ஒரு சட்ட அடிப்படையிலான தொடர்பு எனலாம். எடுத்துக்காட்டாக, நிலச் சொந்தக்காரர் ஒருவர் தன்னால் பயன்படுத்த முடியாத அல்லது மேலதிகமாக உள்ள நிலத்தை, ஒரு தொகை பணத்தைப் பெற்றுக்கொண்டு வேளாண்மைக்காக நிலம் தேவைப்படும் இன்னொருவருக்கு ஒற்றிக்குக் கொடுக்கிறார். அவர் வாங்கிய பணத்துக்கான வட்டிக்கு ஈடாக, நிலத்தை பெற்றுக்கொள்பவர் அந்நிலத்தில் வேளாண்மை செய்து அதிலிருந்து பயன் பெற்றுக்கொள்வார். தேசவழமைச் சட்டம், ஒற்றியோடு சம்பந்தப்பட்ட இரு தரப்பாரினதும் நலன்களைப் பாதுகாப்பதற்கான விதிமுறைகளைக் கொண்டுள்ளது. எனினும், தற்காலத்தில், பொதுச் சட்டங்களுக்கு வழிவிட்டு இந்த விதிகள் வழக்கற்றுப் போய்விட்டன. 

ஒற்றி தொடர்பில் பல தனித்துவமான சொற்பயன்பாடுகளைத் தேசவழமையில் காண முடிகிறது. இச் சட்டம் எழுத்து வடிவில் தொகுக்கப்பட்ட ஒல்லாந்தர் காலத்தைச் சேர்ந்தவை என்பதால், இச்சொற்கள் 350 ஆண்டுகளுக்கு மேல் இலங்கையின் வட மாகாணத்தில் வழக்கில் இருந்து வருபவை. "ஒற்றி" என்னும் சொல்லுக்குச் சென்னைப் பல்கலைக்கழகத் தமிழ் அகராதி, "சொத்தை அனுபவிக்கும் பாத்தியதையுடன் கூடிய அடைமானம்" எனப் பொருள் தருகிறது. இதே பொருளிலேயே தேசவழமையிலும் இச் சொல் எடுத்தாளப்பட்டுள்ளது. ஒற்றியுடன் தொடர்புடைய தரப்பினரைக் குறிப்பதற்கு ஒவ்வொருவருக்கும் ஒன்றுக்கு மேற்பட்ட சொற்கள் பயன்படுத்தப்பட்டுள்ளன. தனது சொத்தைக் கொடுத்துப் பணத்தை வாங்குபவனை, "ஒற்றி வைத்தவன்", "ஒற்றி விற்றவன்" ஆகிய சொற்களாலும், அச்சொத்தைப் பெற்றுக்கொண்டு அனுபவிப்பவனை "ஒற்றியாளுகிறவன்", "ஒற்றி கொண்டவன்", "ஒற்றி பிடித்தவன்", "ஒற்றி வாங்கினவன்", "ஒற்றிக்காரன்" ஆகிய சொற்களாலும் தேசவழமை குறிப்பிடுகிறது. கொடுக்கப்பட்ட பணத்தைக் குறிக்க "ஒற்றிப்பணம்", "ஒற்றிமுதல்" ஆகிய சொற்கள் பயன்படுகின்றன. வாங்கிய பணத்தைக் கொடுத்து ஒற்றி வைத்த சொத்தைத் திரும்பப் பெறுதல் "ஒற்றி மீளுதல்" எனப்படுகிறது.

காணிகளை (நிலம்) ஒற்றி வைப்பது குறித்தே தேசவழமை அதிகம் பேசுகிறது. இன்றுவரை நிலங்களே ஒற்றிக்கு விடப்படுகின்றன. எனினும் முற்காலத்தில் நிலங்களைத் தவிர மரங்கள், மாடுகள், சிறைகள் (அடிமைகள்) போன்றவற்றையும் யாழ்ப்பாணத்தில் ஒற்றி வைத்தனர் என்பது தேசவழமையில் இவை பற்றிக் குறிப்பிடுவதில் இருந்து அறிய முடிகிறது. தென்னை, வேம்பு, பலா, கமுகு போன்ற காய்க்கும் மரங்களை ஒற்றிக்கு வைத்தனர். ஒற்றிக்கு எடுப்பவர் அம்மரங்களைப் பேணி அவற்றில் இருந்து கிடைக்கும் பழங்களையும் பிறவற்றையும் பயன்படுத்திக்கொள்ள முடியும். விலங்குகள் ஒற்றிப் பொருளாக இருக்கும்போது, பணம் வாங்கியவர், குறித்த பணத்தைத் திரும்பக் கொடுக்கும்வரை ஏற்கெனவே பேசிக்கொண்டபடி குறித்த விலங்குகளைப் பணம் கொடுத்தவரின் பயன்பாட்டுக்காக அனுப்புவார். எடுத்துக்காட்டாக, பணம் பெற்றுக்கொண்டவர், பெற்றுக்கொண்ட பணத்தின் வட்டிக்காக மாடுகளைப் பணம் கொடுத்தவரின் நிலத்தில் உழவுக்காக ஆண்டுதோறும் அனுப்பவேண்டும். 1844 ஆம் ஆண்டில் அடிமை முறை முற்றாக ஒழிக்கப்படும் வரை யாழ்ப்பாணத்து உயர்குடியினர் பலர் அடிமைகளை வைத்திருந்தனர். தலைமுறை தலைமுறையாகத் தமது எசமானர்களுக்குச் சேவை செய்துவந்த இந்த அடிமைகள் "சிறை"கள் எனப்பட்டனர். இச்சிறைகளும் எசமானர்களுடைய சொத்துக்களாகவே கருதப்பட்டனர். இதனால், இச்சிறைகளும் ஒற்றி வைக்கக்கூடிய சொத்துக்களாகக் கருதப்பட்டனர். ஒற்றி வைக்கப்பட்ட சிறைகள் நோய்வாய்ப்படும்போது ஒற்றி கொண்டவர் உரிய நேரத்தில் கேட்டுக்கொள்ளும் பட்சத்தில், மருத்துவத்துக்கான பொறுப்பை அச்சிறைகளின் எசமானே ஏற்றுக்கொள்ளவேண்டும் எனத் தேசவழமை கூறுகிறது.

பெற்றுக்கொண்ட பணத்தைத் திரும்பக் கொடுத்து ஒற்றி வைத்த சொத்தை மீளப் பெற்றுக்கொள்ளல் "ஒற்றி மீளுதல்" எனப்படுகிறது. ஒற்றிக்கு எடுத்தவரும் சொத்தைத் திரும்ப ஒப்படைத்துக் கொடுத்த பணத்தைப் பெற்றுக்கொள்ள முடியும். ஆனால், நினைத்த நேரத்தில் ஒற்றி மீள முடியாது. தேசவழமைப்படி இதற்கான சில வழிமுறைகளும், கட்டுப்பாடுகளும் உள்ளன. நிலம் தொடர்பிலான ஒற்றியை மீட்க விரும்பும் ஒருவர் ஒற்றி எடுத்தவர் அடுத்த பருவத்துக்கு வேளாண்மைக்கு ஆயத்தம் செய்யுமுன்னரே தனது விருப்பம் குறித்து ஒற்றிக்கு எடுத்தவருக்கு அறிவிக்க வேண்டும். நிலத்தின் பயன்பாட்டைப் பொறுத்துக் குறிப்பிட்ட காலங்களில் மட்டுமே ஒற்றி மீட்க முடியும். தேசவழமையின்படி வெவ்வேறு நிலப் பயன்பாட்டுக்கு ஒற்றி மீட்கும் காலங்கள் பின்வருமாறு:

பணம் கொடுத்தவர் நிலத்தைத் திரும்பக் கொடுக்க விரும்பினால், அந்நிலத்தை உரிமைக்காரரிடம் ஒப்படைத்த பின்னர் ஒரு ஆண்டின் பின் தனது பணத்தைப் பெற்றுக்கொள்ளலாம்.

பிற்காலத்தில் செய்யப்பட்ட திருத்தங்கள் மூலம் தேசவழமைச் சட்டத்தின் ஒற்றி குறித்த விதிகள் வழக்கிழந்து விட்டன. தற்போது பொதுச் சட்டங்களின் கீழ் உருவாக்கப்படும் ஈட்டு உறுதிகள் மூலமே இருதரப்பாரின் கடமைகளும், உரிமைகளும் தீர்மானிக்கப்படுகின்றன.



</doc>
<doc id="182627" url="https://ta.wikipedia.org/wiki?curid=182627" title="கண்ணம்பாடி">
கண்ணம்பாடி

கண்ணம்பாடி, இந்திய மாநிலமான கர்நாடகத்தின் மைசூர் மாவட்டத்தில் இருந்த ஊராகும். 1910 ஆம் ஆண்டில் கிருட்டினராச சாகர் அணையைக் கட்ட இந்த ஊர் தேர்வு செய்யப்பட்டது. 1924 ஆம் ஆண்டு அணை கட்டப்பட்டபின் அணையின் நீரில் இவ்வூர் மூழ்கடிக்கப்பட்டது. இவ்வூரிலிருந்த ஹொய்சாளர் கட்டிடக்கலைச் சிறப்பை விளக்கும் வண்ணம் கட்டப்பட்ட பன்னிரண்டாம் நூற்றாண்டைச் சேர்ந்த ஒரு பெருங்கோவிலான வேணுகோபால சுவாமி கோவிலும் மூழ்கடிக்கப்பட்டது. 

இவ்வூர் மூழ்கடிக்கப்படும் முன்பு இப்பகுதியில் வாழ்ந்த மக்கள் ஹொசக்கண்ணம்பாடி (கன்னடத்தில் புதுக் கண்ணம்பாடி) என்ற ஊருக்கு மீள்குடியேற்றப்பட்டனர். 

இந்த ஊரில் புகழ் பெற்ற "கிருட்டினராச சாகர் அணை"யும், பிருந்தாவன் தோட்டமும் உள்ளன. 
கிருட்டினராச சாகர் அணைக்கு "கண்ணம்பாடிக் கட்டே" என்ற பெயர் கன்னடத்தில் வழங்கப்பட்டுவருகின்றது. 


</doc>
<doc id="182629" url="https://ta.wikipedia.org/wiki?curid=182629" title="சுழற்சியலைவி">
சுழற்சியலைவி

சுழற்சியலைவி (ஆங்கிலம்: Cyclotron) ஒரு வகைத் துகள் முடுக்கி ஆகும். இச்சுழற்சியலைவியானது மின்னூட்டம் பெற்ற துகள்களை, உயர்ந்த ஆற்றலைப் பெறுமாறு முடுக்க உதவும் அமைப்பாக விளங்குகிறது.

காந்தப்புலத்திற்குச் செங்குத்தான திசையில் மின்னூட்டம் பெற்ற துகள் இயங்கும்போது செயல்படும் லொரென்ஸ் விசை, துகளை வட்டப் பாதையில் இயங்கச் செய்கிறது. இத்தத்துவத்தின் அடிப்படையாகக் கொண்டே சுழற்சியலைவி செயல்படுகிறது.

இதில் உள்ளீடற்ற உலோக உருளை 1,2 இரு பகுதிகளாகப் பிரிக்கப்பட்டு வெற்றிட அறையில் வைக்கப்பட்டு உள்ளது. இவ்வரையுருளைகள் (dees) இரண்டும் சற்று இடைவெளி விட்டு வைக்கப்பட்டு இடையே அயனிமூலம் வைக்கப்படுகிறது. இவ்வமைப்பு வலிமையான மின்காந்தத் துருவங்களுக்கு இடையே வைக்கப்படுகிறது. இவ்வரையுருளைகள் உயர்-அதிர்வெண் அலையியற்றியுடன் இணைக்கப்பட்டுள்ளன.
q மின்னூட்டமும் , m நிறையும் கொண்ட நேர் மின் அயனி, மூலத்திலிருந்து வெளிப்பட்டால் , அந்தக் கணத்தில் எதிர் மின்னூட்டம் பெற்ற அரையுருளையால் ஈர்க்கபடும். செங்குத்தாகச் செயல்படும் காந்த விசையால் துகள் வட்டமான பாதையில் இயங்கும். அரையுருளைகளுக்கு இடைப்பட்ட பகுதியினை அயனி அடையும்போது, அரையுருளைகளின் துருவம் மாறுபடும். எனவே துகள், மீண்டும் அடுத்த அரையுருளையினுள் அதிக வேகத்துடன் ,அதிக ஆரம் கொண்ட சுருள்வில் பாதையில் இயங்கும்.

அயனியானது அரையுருளைகளின் விளிம்பிற்கு அருகே சென்றவுடன் விலக்கத்தகடுகள் மூலம் வெளியேற்றப்படும். இந்த உயர்-ஆற்றல் துகளை , தேவையான இலக்கின் மீது மோதச் செய்யலாம்.


</doc>
<doc id="182630" url="https://ta.wikipedia.org/wiki?curid=182630" title="தண்டராம்பட்டு">
தண்டராம்பட்டு

தண்டராம்பட்டு, திருவண்ணாமலை மாவட்டத்தில், தண்டராம்பட்டு வட்டம் தின் வருவாய் கிராமமும், தண்டராம்பட்டு ஊராட்சி ஒன்றியத்துக்குட்பட்ட ஊராட்சியும் ஆகும்.

2001 ஆம் ஆண்டு கணக்கீட்டின் படி தண்டராம்பட்டில் 7,096 பேர் வாழ்கிறார்கள்.

நீண்டகாலக் கோரிக்கையான தனித் தாலுக்க கோரிக்கை நிறைவேற்றப்பட்டு, எழுந்த தண்டராம்பட்டு புது வட்டத்திற்கு, இதுவே தலைமையகம் ஆகும்.


</doc>
<doc id="182634" url="https://ta.wikipedia.org/wiki?curid=182634" title="திருவொற்றியூர் பட்டினத்தார் கோயில்">
திருவொற்றியூர் பட்டினத்தார் கோயில்

பட்டினத்தார் கோயில் திருவொற்றியூரில் அமைந்துள்ள சிவத்தலமாகும். இத்தலத்தின் மூலவரான பட்டினத்தார் லிங்க வடிவில் உள்ளார். சித்தரான பட்டினத்தார் முக்தி பெற்ற இத்தலத்தில் சிவனாகவே வணங்கப்பெறுகிறார்.

பட்டினத்தாரும், அவருடைய சீடரான பத்ரகிரியாரும் திருவிடைமருதூர் தங்கியிருந்த பொழுது, சிவபெருமான் பத்ரகிரியாருக்கு முக்தி தந்தார். பட்டினத்தார் தனக்கு முக்தி தர வேண்டிய பொழுது, சிவபெருமான் பட்டினத்தாரிடம் ஒரு கரும்பினை தந்து, இக்கரும்பின் நுனி இனிக்கும் இடத்தில் முக்தி தருவதாக கூறினார். அதனையேற்ற பட்டினத்தார் பல்வேறு தலங்களுக்கு சென்றுவிட்டு திருவொற்றியூர் வரும் பொழுது நுனிக்கரும்பு இனித்தது. இத்தலத்திலேயே பட்டினத்தார் முக்தி பெற்றார்.

அருள்மிகு பட்டினத்தார் திருக்கோயில் - தினமலர் கோயில்கள்


</doc>
<doc id="182637" url="https://ta.wikipedia.org/wiki?curid=182637" title="சாமியார்தோட்டம் திரியம்பகேசுவரர் கோயில்">
சாமியார்தோட்டம் திரியம்பகேசுவரர் கோயில்

திரியம்பகேசுவரர் கோயில் சென்னை மாவட்டத்திலுள்ள சாமியார்தோட்டத்தில் அமைந்துள்ள சிவத்தலமாகும். இத்தலத்தின் மூலவர் திரியம்பகேஸ்வரர், தாயார் கருமாரி திரிபுரசுந்தரி. இத்தலத்தின் தலவிருட்சமாக இலந்தை மரம் உள்ளது.

அருள்மிகு திரியம்பகேஸ்வரர் திருக்கோயில் - தினமலர் கோயில்கள்


</doc>
<doc id="182638" url="https://ta.wikipedia.org/wiki?curid=182638" title="சேலையூர் அமிர்தகடேசுவரர் கோயில்">
சேலையூர் அமிர்தகடேசுவரர் கோயில்

அமிர்தகடேசுவரர் கோயில் தமிழ்நாட்டில் காஞ்சிபுரம் மாவட்டம் தாம்பரம் வட்டத்தைச் சேர்ந்த சேலையூரில் அமைந்துள்ள சிவத்தலமாகும். இத்தலத்தின் மூலவர் அமிர்தகடேஸ்வரர், தாயார் அபிராமி. இத்தலத்தில் அபிராமி அமிர்த புஷ்கரிணி என்ற தீர்த்தம் உள்ளது. மேலும் இத்தலத்தில் மாசி மகம் அன்று பதினெட்டு நதிகளிலிருந்து நீர் கொண்டுவரப்பட்டு பூசை செய்து திருக்குளத்தில் கொட்டப்படுகிறது.

இத்தலம் தாம்பரம், சேலையூரில் உள்ளது. தாம்பரம்-வேளச்சேரி முக்கிய சாலையில் கேம்ப்ரோடு சந்திப்பு பேருந்து நிறுத்தத்திலிருந்து ஐந்து நிமிட நடைப்பயணத்தில் கோயிலை அடையலாம்.

அஞ்சல் முகவரி:
அருள்மிகு அபிராமி அம்மன் உடனுறை அருள்மிகு அமிர்தகடேசுவரர் திருக்கோயில், சேலையூர், சென்னை-600073.

மூலவர் அமிர்தகடேசுவரர் சுயம்பு லிங்கமாகவும் அபிராமி அம்மனும் தனித்தனி சன்னிதிகளில் உள்ளனர். சுவாமி மற்றும் அம்மன் சன்னிதியை அடுத்து அமைக்கப்பட்டுள்ள ஸ்ரீ சோடச மகாலட்சுமி மகாமண்டபத்தில் பதினாறு தூண்களில் பதினாறு இலட்சுமியரின் சிலைகள் வடிக்கப்பட்டுள்ளன. உட்சுற்றுச் சுவரில் நர்த்தன விநாயகர், மகா விஷ்ணு, பிரம்மா, தட்சிணா மூர்த்தி, துர்க்கை சன்னிதிகள் தனித்தனியே அமைக்கப்பட்டுள்ளன. விநாயகர், நால்வர் (திருநாவுக்கரசர், திருஞானசம்பந்தர், சுந்தரர், மாணிக்கவாசகர்), சீனிவாசன் -பத்மாவதி தாயார், வள்ளி-தேவானை உடனுறை சுப்பிரமணியர், நவக்கிரகங்கள், கால பைரவர், சூரியர், சந்திரன், ஐயப்பன், ஆஞ்சநேயர் மற்றும் ஆதிபராசக்தி ஆகிய தெய்வங்களுக்குத் தனித்தனி சன்னிதிகள் இங்குள்ளன. இக்கோயிலின் இராஜகோபுரம் மூன்றுநிலை கொண்டுள்ளது.
சோடச மகாலட்சுமி மகாமண்டபத்தின் பதினாறு தூண்களில் வடிக்கப்பட்டுள்ள பதினாறு இலட்சுமியரின் பெயர்கள்:

ஒரு காலத்தில் மண்மேடாக இருந்த இந்த இடத்தில் மண்ணை அகற்றும் போது அமிர்தகடேசுவரர் மூலச்சிலையும்அருகிலுள்ள முத்தாலம்மன் கோயிலில் கிடைத்த சில சிலைகளில் அபிராமி அம்மன் சிலையும் கிடைத்தன. சிலைகள் கிடைத்ததால் இவ்வூர் சிலையூர் எனப் பெயர்பெற்று நாளடைவில் அப்பெயர் சேலையூர் என மாறிவிட்டது. 1972 ஆம் ஆண்டு இக்கோயில் கும்பாபிஷேகம் நடைபெற்றது.

கோயிலுக்குள்ளாக அமிர்தபுஷ்கரிணி (நாதன் திருக்குளம்) செவ்வக வடிவில் அமைந்துள்ளது. அதன் மூன்று உட்சுற்றுச் சுவர்களில் கங்கை முதல் பொருநை வரையான 18 நதிகளின் சிலைகள் வடிக்கப்பட்டுள்ளன. அந்தந்த சிலைகளுக்கருகில் அவற்றின் பெயர்கள் எழுதப்பட்டுள்ளன. சிலைகளிலிருந்து நீர் கொட்டுவதுபோல அமைந்துள்ளது. ஒவ்வொரு ஆண்டும் மாசிமகத்தன்று இந்த 18 நதிகளிலிருந்து நீர் கொண்டுவரப்பட்டு இச்சிலைகளுக்கு சிறப்பு பூசைகள் நடைபெற்றபின் அந்நதிநீர்கள் குளத்தில் ஊற்றப்படுகின்றன.

பதினெட்டு நதிகள்:

ஆண்டுதோறும் மாசிமகம் இங்கு சிறப்பாகக் கொண்டாடப்படுகிறது. மாசி மகத்தன்று பதினெட்டு நதிகளின் நீர் கொணரப்பட்டு, அத் தீர்த்தத்தால் பதினெட்டு நதி தேவதைகளுக்கும் தனித்தனியாக பூஜை செய்து, பின்னர் திருக்குளத்தில் கலக்கப்படுகிறது. பின்னர் பக்தர்கள் 18 நதிகளிலும் தனித்தனியாக கொட்டும் தீர்த்தத்தில், வரிசையாக குளத்தைச் சுற்றி நீராடிக் கடைசியில் 18 நதி நீரும் கலந்துள்ள திருக்குளத்தில் நீராடி அமிர்தகடேசுவரரையும் அபிராமி அம்மனையும் வணங்குவர். திருக்கடையூரில் நடைபெறும் சஷ்டியப்த பூர்த்தி போன்று இங்கும் நடைபெறுகிறது. தை அமாவாசையன்று, மாலை அபிராமி அந்தாதி பாடப்படுகிறது. இங்குள்ள அம்மன் ஒரு அடி முன்னே எடுத்துவைத்தது போல இருப்பது ஒரு சிறப்பு. அம்மனை ஒருதரம் சுற்றிவந்தால் ஷோடச மண்டபத்தில் அமைந்திருக்கும் பதினாறு லட்சுமிகளை வலம் வரும் பலனுண்டு. ஞாயிற்றுக்கிழமை மாலையில் சரபேசுவரருக்குச் சிறப்பு பூசை நடைபெறுகிறது.



</doc>
<doc id="182639" url="https://ta.wikipedia.org/wiki?curid=182639" title="தரப்பாக்கம் கைலாசநாதர் கோயில்">
தரப்பாக்கம் கைலாசநாதர் கோயில்

தரப்பாக்கம் கைலாசநாதர் கோயில் சென்னை மாவட்டதிலுள்ள தரப்பாக்கத்தில் அமைந்துள்ள சிவத்தலமாகும். இத்தலத்தின் மூலவர் கைலாசநாதர், தாயார் ஆனந்தவல்லி. இத்தலத்தில் சூரிய கிரகணம், சந்திர கிரகணம் நிகழும் பொழுது கிரகண பூசை செய்யப்படுகிறது.

அருள்மிகு கைலாசநாதர் திருக்கோயில் - தினமலர் கோயில்கள்


</doc>
<doc id="182652" url="https://ta.wikipedia.org/wiki?curid=182652" title="தானிப்பாடி">
தானிப்பாடி

தானிப்பாடி , தமிழ் நாட்டின் திருவண்ணாமலை மாவட்டத்தில் , தண்டராம்பட்டு தாலுக்காவில் இருக்கும் ஒரு பெரும் ஊராட்சி ஆகும்.
தானிப்பாடி யின் மக்கள் தொகை ஏறக்குறைய 10,000 ஆயிரம் ஆகும் .
80 ஆண்டுகால , "தானிப்பாடி" தனி தலுக்கா கோரிக்கை , "தண்டரம்பட்டை" தலமைவிடமாகக் கொண்டு நிறைவேற்றப்பட்டது.


</doc>
<doc id="182657" url="https://ta.wikipedia.org/wiki?curid=182657" title="ஈவிசைட்-கென்னலி அடுக்கு">
ஈவிசைட்-கென்னலி அடுக்கு

ஈவிசைட்-கென்னலி அடுக்கு (Heaviside- kennelly layer ) என்பது வானொலி அதிர்வெண்ணுடைய மின்காந்த அலைகளைத் திருப்பவல்லதும் பூமியின் பரப்பின் மேல் 90 முதல் 135 கிலோ மீட்டர் வரை பரவியுள்ளதுமான அயனி மண்டலத்தின் பகுதியாகும். இப்பகுதியின் காரணமாகவே பூமியின் வளைவையும் கடந்து வானொலி தொடர்பு ஏற்பட ஏதுவாகிறது.



</doc>
<doc id="182668" url="https://ta.wikipedia.org/wiki?curid=182668" title="விம்மல் (ஒலியியல்)">
விம்மல் (ஒலியியல்)

ஒலியியலில், விம்மல் ("beat") எனப்படுவது சிறு வேறுபாட்டைக் கொண்ட அதிர்வெண்களைக் கொண்ட இரண்டு ஒலிகளுக்கிடையேயான குறுக்கீடு ஆகும். இவ்வாறு இரு இசைக்கவர்களை ("tuning forks") அதிரும்படி செய்தால், அவற்றின் ஒலி கூடியும், குறைந்தும் கேட்கும். ஒரு வினாடியில் கேட்கும் விம்மல், இரு இசைக்கவர்களின் அதிர்வெண்களின் வேறுபாட்டிற்கு சமனாக இருக்கும்.


</doc>
<doc id="182688" url="https://ta.wikipedia.org/wiki?curid=182688" title="தினகர வெண்பா">
தினகர வெண்பா

தினகர வெண்பா என்னும் நூல் 16 ஆம் நூற்றாண்டில் தோன்றியது. தினகரன் என்னும் வள்ளலைப் போற்றும் வகையில் அவனது பெயரில் எழுதப்பட்ட நூல். 

திருக்குறளைச் சார்ந்து பிற்காலத்தில் பல நீதி நூல்கள் தோன்றின. அவற்றில் பெரும்பான்மை திருக்குறளை இறுயில் வைத்து எழுதப்பட்ட வெண்பாக்களால் ஆனவை. திருக்குறளை இடையில் வைத்துக் கட்டளைக் கலித்துறையால் எழுதப்பட்ட நூல் திருப்புல்லாணி மாலை. இவை எல்லாமே திருக்குறளுக்கு விளக்கம் சொல்பவை. விளக்கத்தைக் கதை ஒன்றினால் சொல்வதும் அந்த நூல்களின் தன்மை. பொதுவாக இந்த நூல்கள் திருக்குறளில் உள்ள அதிகாரத்தில் ஒரு பாடலைத் தெரிவு செய்துகொண்டு அவற்றிற்கு விளக்கம் சொல்பவை. 

தினகர வெண்பாவில் 137 வெண்பாக்கள் உள்ளன. திருக்குறளில் உள்ள 133 அதிகாரம் ஒவ்வொன்றிலுமிருந்து ஒரு பாடல். 7, 24, 79 ஆம் அதிகாரங்களிலிருந்து மேலும் ஒவ்வொரு பாடல். மற்றும் காப்புச் செய்யுள். ஆக 137 வெண்பாக்கள் இதில் உள்ளன.


</doc>
<doc id="182729" url="https://ta.wikipedia.org/wiki?curid=182729" title="தினகரன் (வள்ளல்)">
தினகரன் (வள்ளல்)

தினகரன் என்னும் வள்ளல் 16 ஆம் நூற்றாண்டில் வாழ்ந்தவர். இவரது வள்ளல் தன்மையைப் போற்றித் தினகர வெண்பா என்னும் நூல் பாடப்பட்டுள்ளது. தொண்டை நாட்டுக் கோவூரில் வாழ்ந்தவர். கருணீகர் மரபைச் சேர்ந்தவர். அக்கால அரசனிடம் அமைச்சராக விளங்கியவர். இவரது தந்தை பெயர் வீரையன். களப்பாளர் குலத்தில் தோன்றிய 'மாலை உத்தண்டர்' இவரது உற்ற நண்பர்.

இவரைப்பற்றித் தினகர வெண்பாவில் காணப்படும் செய்திகள்
தினகரனைப் போற்றும் தனிப்பாடல்கள் குறிப்பிடத் தக்கவை.

1
2


</doc>
<doc id="182760" url="https://ta.wikipedia.org/wiki?curid=182760" title="வைணவ நெறியாளர்கள்">
வைணவ நெறியாளர்கள்



</doc>
<doc id="182761" url="https://ta.wikipedia.org/wiki?curid=182761" title="வைணவ குருபரம்பரை வரலாறுகள்">
வைணவ குருபரம்பரை வரலாறுகள்

வைணவ குருமார்களின் வரலாற்றைத் தொகுத்துக் கூறும் நூல்கள் சில தோன்றின. அவை உரைநடையிலும், செய்யுள் வடிவிலும் உள்ளன. இவை வெவ்வேறு காலங்களில் தோன்றியவை. எனினும் அவற்றில் தொகுக்கப்பட்டிருக்கும் செய்திகளை அளவிட்டுக்கொள்வது வைணவ வளர்ச்சிப் பாதையை அறிய உதவும்.
வைணவ குருமார்களின் வரலாறுகளைச் செய்யுள் வடிவில் எடுத்துரைக்கும் பழமையான நூல்கள் ஒன்பது.

[[பகுப்பு:[[பகுப்பு:வைணவத் தமிழ் இலக்கியம்]]

</doc>
<doc id="182763" url="https://ta.wikipedia.org/wiki?curid=182763" title="திவ்வியசூரி சரிதம்">
திவ்வியசூரி சரிதம்

திவ்வியசூரி சரிதம் என்பது வைணவ குருபரம்பரை வரலாறுகளைக் கூறும் நூல்களில் ஒன்று. 19 ஆம் நூற்றாண்டில் தோன்றிய நூல். ஆழ்வார்களைத் திவ்விய சூரிகள் என்பது வைணவ மரபு. வங்கிபுரம் சீனிவாசாசாரியார் இந்த நூலை இயற்றியவர். ஆழ்வார்களின் வரலாற்றுடன் நாதமுனிகள், ஆளவந்தார், எம்பெருமானார், வேதாந்த தேசிகர் வரலாறுகளும் இதில் உள்ளன. இந்த நூல் 2824 பாடல்களைக் கொண்டது. இந்த நூல் முழுமை பெறவில்லை எனத் தெரிகிறது. 


</doc>
<doc id="182764" url="https://ta.wikipedia.org/wiki?curid=182764" title="குலச் சமஅமைவியம்">
குலச் சமஅமைவியம்

நுண்புல இயற்கணிதத்தில் குலச் சமஅமைவியம் ("group isomorphism") என்பது இரு குலங்களின் உறுப்புகளுக்கிடையில் ஒன்றுக்கு-ஒன்று தொடர்பினை ஏற்படுத்தும் சார்பாகும். இரு குலங்களுக்கிடையே சமஅமைவியம் இருக்குமானால் அவையிரண்டும் "சமஅமைவியமுடைய குலங்கள்" எனப்படும். சமஅமைவியமுடைய குலங்களின் பண்புகள் ஒரேமாதிரியாக அமைந்திருக்கும்.

(G, *) , (H, formula_1) ஆகிய இரு குலங்களுக்கிடையே குலச் சமஅமைவியமானது G லிருந்து H க்கு வரையறுக்கப்படும் இருவழிக் குலக் காப்பமைவியமாகும். 

"வரையறை":

"குறியீடு":
(G, *) , (H, formula_1) இரண்டும் சம அமைவியமுடைய குலங்கள் என்பதைக் குறிக்கும் குறியீடு:

இரு குலங்களின் ஈருறுப்புச் செயலிகளும் நன்கறியப்பட்டவையாக இருப்பின், அவையில்லாமல் இக்குறியீட்டைச் சுருக்கமாக எழுதலாம்:

சிலசமயங்களில் G = H எனவும் குறிக்கப்படலாம். ஆனால் இது எல்லா சூழ்நிலைகளிலும் சரியாக இருக்காது. எடுத்துக்காட்டாக இரு குலங்களும் ஒரே குலத்தின் உட்குலங்களாக இருந்தால் சமஅமைவியத்திற்கு சமக்குறிமட்டும் இடுதல் பொருந்தாது. 

மறுதலையாக, குலம் (G, *); கணம் H; இருவழிக்கோப்பு formula_2 மூன்றும் தரப்பட்டால், 

என வரையறுப்பதன் மூலம் H கணத்தை (H, formula_1) எனும் குலமாக்கலாம்.

H = G , formula_1 = * எனில் இச்சார்பு தன்னமைவியம் எனப்படும்.

சமஅமைவியம்:


சமஅமைவியம்:










தரப்பட்ட கிரமமுள்ள அனைத்து சுழற் குலங்களும் formula_31 உடன் சமஅமைவியம் கொண்டவை.


"G" , "n" கிரம குலம் என்க. "G" ஐப் பின்வரும் பிறப்பிக்கப்பட்ட குலமாகக் கொள்ளலாம்.

formula_33 எனும் சார்பு கீழுள்ளவாறு வரையறுக்கப்படுகிறது:

இச்சார்பு இருவழிக்கோப்பாக உள்ளது. 

எனவே,

formula_2 எனும் சமஅமைவியம், G இன் முற்றொருமை உறுப்புடன் H இன் முற்றொருமை உறுப்பை இணைக்கிறது: 

அதேபோல் "G" இல் உள்ள நேர்மாறு உறுப்பை "H" இல் அதற்கொத்த நேர்மாறு உறுப்புடன் இணைக்கிறது:

பொதுவாக,

மேலும் "f" இன் நேர்மாறு formula_42 ம் ஒரு குல சம அமைவியம்.

"சமஅமைவியமானது" என்ற உறவு, ஒரு சமான உறவிற்கான அனைத்து அடிக்கோள்களையும் நிறைவுசெய்கிறது. 

formula_2 என்பது சமஅமைவியம் எனில் G இல் உண்மையாக அமையும் கூற்றுகளில் குல அமைப்புத் தொடர்பானவற்றை மட்டுமே f மூலம் H இல் அமையும் உண்மைக்கூற்றுகளாக மாற்றமுடியும் (அதேபோலத்தான் H லிருந்து G க்கும்).

குலம் (G,*) லிருந்து (G,*) க்கே அமையும் சமஅமைவியம், தன்னமைவியம் எனப்படும் இத்தன்னமைவியம் பின்வரும் இருவழிக்கோப்பாகும்:

formula_44 

தன்னமைவியமானது குலத்தின் முற்றொருமை உறுப்பை, முற்றொருமை உறுப்பாகவே மாற்றுகிறது; ஒரு இணையியப் பகுதியை அதே இணையியப் பகுதியாகவோ அல்லது வேறொரு இணையியப் பகுதியாகவோ மாற்றுகிறது; தன்னமைவியத்தின் கீழ் ஒரு உறுப்பின் கிரமமும் அதன் எதிருருவின் கிரமமும் சமமாக இருக்கும்.

இரு தன்னமைவியங்களின் சேர்ப்பும் மற்றொரு தன்னமைவியமாக இருக்கும். இச்செயலியின்கீழ் G குலத்தின் அனைத்து தன்னமைவியங்களின் கணம் ஒரு குலமாகும். இக்குலம் G இன் "தன்னமைவியக் குலம்" என அழைக்கப்படும். மேலும் அதன் குறியீடு: Aut(G).



</doc>
<doc id="182765" url="https://ta.wikipedia.org/wiki?curid=182765" title="சீட்டுக் கட்டுதல்">
சீட்டுக் கட்டுதல்

சீட்டுக் கட்டுதல் என்பது தமிழரிடையே வழங்கி வரும் ஒரு பணச் சேமிப்பு அல்லது சேகரிப்பு முறையாகும். குழுவாகச் சேர்ந்து பணத்தை மாதாந்தம் பங்களித்து எதாவது ஒரு தேர்வு முறையில் ஒருவருக்கு வழங்கப்படும். பொதுவாக பத்தில் இருந்து இருபது தனிநபர்கள் அல்லது வணிகங்கள் ஒரு சீட்டில் கலந்துகொள்வர். சீட்டை ஒழுங்கு செய்பவர் அல்லது சீட்டை பிடிப்பவர் முதலாவது சீட்டைப் பெறுவது வழக்கம்.

சீட்டுக் கட்டுதலில் ஏலச் சீட்டு, தட்டு சீட்டு என்ற இரண்டு வகைகள் உண்டு. மேலும் முறைப்படி வங்கியூடாக உறுதிசெய்யப்பட்ட சீட்டு, முறைசாரா சீட்டு என்ற வகைப்பாடும் உண்டு. முறைசாரா சீட்டு பிடிப்பவரிடம் இருக்கும் நம்பிக்கையில் அல்லது நன்மதிப்பில் தங்கி அமைகிறது.

தட்டு சீட்டு அல்லது குலுக்கல் சீட்டு என்பது கழிவு இல்லாத எளிமையான சீட்டு ஆகும், ஒப்பீட்டளவில் இடர் குறைந்தது. 10 பேர் 12 மாதம் ரூபா 1000 சீட்டில் கலந்து கொள்வார்கள் ஆனால் சீட்டுத் தொகை ரூபா 10000 ஆகும். ஒவ்வொரு மாதமும் யாருக்கு சீட்டுப் பணம் கிடைக்கும் என்று குலுக்கல் முறையில் தேர்வு செய்வர். சீட்டை முதலில் பெறுபவர்கள் அதை முதலீடு செய்து இலாபம் ஈட்ட முடியும்.

ஏலச் சீட்டு அல்லது கழிவுச் சீட்டு எனப்படுவது சற்றுச் சிக்கலானது, ஒப்பீட்டளவில் இடர் கூடியது, இலாபமும் கூடியது. யார் சீட்டுத் தொகையைப் பெறுவது என்பதைக் குலுக்கல் முறையில் தேர்ந்து எடுக்காமல் ஏலம் எனப்படும் முறையில் தேர்ந்தெடுப்பர். ஏலத்தில், ஒவ்வொரு மாதமும் எவர் ஒருவர் குறைந்த அளவில் சீட்டுப் பணத்தைப் பெற்றுக்கொள்ள ஏலம் எடுக்கிறாரோ, அவருக்கு சீட்டுத் தொகை போகும். அந்தக் கழிவுத் தொகை சீட்டில் கலந்து கொள்வோருக்குப் பிரித்துக் கொடுக்கப்படும். 

இரண்டு நோக்கங்ளுக்காக ஒருவர் சீட்டுத் தொகையைக் கழித்து ஏற்றுக் கொள்வார். ஒன்று அவர் அத் தொகையை எடுத்து முதலீடு செய்து கூடிய இலாபம் ஈட்டும் நோக்குடன். மற்றையது அவருக்கு உடனடியாக பணத் தேவை என்றால்.

தமிழ்ச் சமூகத்தில் சீட்டு ஒரு முக்கிய பணச் சேமிப்பு அல்லது சேகரிப்பு முறையாக உள்ளது. தனிப்பட்ட நபர்கள் மட்டும் இல்லாமல் வணிகங்களும் முதல் திரட்டும் ஒரு முறையாக இது உள்ளது. 

சீட்டில் ஏமாறுதல், அல்லது சீட்டில் இணைந்து விட்டு அதை கட்ட முடியாமல் சிரமப்படுதல் போன்ற சிக்கல்கள் உள்ளன.



</doc>
<doc id="182771" url="https://ta.wikipedia.org/wiki?curid=182771" title="தேடிய தேட்டம்">
தேடிய தேட்டம்

தேடிய தேட்டம் என்பது ஒருவர் தானாகத் தேடிக்கொண்ட சொத்து எனப் பொருள்படும். பொதுவாக, இது முன்னோரிடம் இருந்து கிடைக்கும் பரம்பரைச் சொத்துக்கள் அன்றி ஒருவர் தனது வாழ்க்கைக் காலத்தில் பல்வேறு பொருளாதார நடவடிக்கைகள் மூலம் உருவாக்கிக் கொள்ளும் செல்வத்தைக் குறிக்கும்.

"தேடியதேட்டம்" என்னும் சொல், "தேடிய", "தேட்டம்" என்னும் இரு சொற்களின் சேர்க்கையால் ஆனது. "தேடிய" என்பது "தேடு" என்ற வினையின் பெயரெச்சம். இங்கே "தேடு"தல் என்பது, சம்பாதித்தல் எனப் பொருள்படுகின்றது. "தேட்டம்" என்பதும் "தேடு" என்பதில் இருந்து தோன்றியதே. இங்கே "தேட்டம்" என்பது "சேகரிக்கப்பட்ட பொருள்" அல்லது "பெற்றுக்கொண்ட பொருள்" ஆகும். எனவே "தேடியதேட்டம்" என்பது சம்பாதித்துச் சேகரித்த பொருளைக் குறிக்கிறது. "தேடாத்தேட்டம்" என்னும் சொல்லுக்கு தீயவழியால் சம்பாதிக்கப்பட்ட பொருள் எனச் சென்னைப் பல்கலைக்கழகத் தமிழ் அகராதி பொருள் தருகிறது. எனவே "தேடியதேட்டம்" என்பது நல்ல வழியில் சம்பாதித்த பொருளைக் குறிப்பதாகக் கொள்ள முடியும். இச்சொல்லில் வரும் பொருளிலேயே "தேடு", "தேட்டம்" ஆகிய சொற்கள் மிகப் பழைய காலத்தில் இருந்தே தமிழில் வழக்கில் இருந்து வருகின்றன. "தேடியதேட்டம்" என்னும் சொற்பயன்பாடு பிற்காலத்ததே.

இலங்கை வடமாகாணத்தின் மரபுவழிச் சட்டமான தேசவழமையில், சொத்துரிமை தொடர்பில், "தேடியதேட்டம்" என்பது ஒரு முக்கியமான கருத்துருவாக உள்ளது. தேசவழமை, ஒரு ஆணும் பெண்ணும் மணமுடித்து இணைந்து வாழும் குடும்பத்துக்கு உரிய சொத்துக்களை மூன்று வகையாக இனம் காணுகிறது. இவற்றுள், திருமணத்தின் பின்னர் இருவரும் இணைந்து வாழும்போது சம்பாதித்த சொத்து "தேடியதேட்டம்" என வரையறுக்கப்பட்டுள்ளது. ஆண் கொண்டுவரும் சொத்தான "முதுசொம்", பெண் கொண்டுவரும் "சீதனம்" என்பன ஏனைய இரண்டு வகையான சொத்துக்கள். தேசவழமையின்படி, முதுசொம் ஆண் பிள்ளைகளுக்கும், சீதனம் பெண் பிள்ளைகளுக்கும் பகிர்ந்து அளிக்கப்படும் அதேவேளை, தேடியதேட்டம் இரு பாலாருக்கும் பகிர்ந்து அளிக்கப்படக்கூடியதாக உள்ளது.


</doc>
<doc id="182773" url="https://ta.wikipedia.org/wiki?curid=182773" title="புவியின் சுழற்சி">
புவியின் சுழற்சி

புவியின் சுழற்சி ("Earth's rotation") என்று திண்மிய புவி தன்னுடைய அச்சில் சுழலுவதைக் கூறுகிறோம். புவி தனது மேற்கு புறத்திலிருந்து கிழக்கு நோக்கி சுழலுகிறது. துருவ நட்சத்திரத்திலிருந்து காண்கையில் புவி எதிர்கடிகாரச் சுற்றாக சுற்றுகிறது. 

புவிசார் வட துருவம் எனப்படும் வட துருவம் வடக்கு அரைக்கோளத்தில் புவியின் சுழல் அச்சும் புவிப்பரப்பும் சந்திக்கும் இடமாகும்.இந்தப் புள்ளி புவியின் வட காந்தமுனையிலிருந்து மாறுபட்டது. புவியின் சுழல் அச்சும் புவிப்பரப்பும் சந்திக்கும் மற்றொரு புள்ளி அன்டார்க்டிக்காவில் உள்ள தென் துருவம் ஆகும். 

சூரியனைப் பொருத்தவரை புவி 24 மணி நேரத்திற்கு ஒருமுறை சுழல்கிறது; விண்மீன்களைப் பொறுத்தவரை புவி 23 மணி 56 நிமிடங்கள் 4 வினாடிகளில் தன்னைத் தானே சுற்றுகிறது. புவியின் சுழற்சி நேரப்போக்கில் வேகம் குறைந்து வருகிறது; பண்டைய நாட்களைவிட இன்றைய நாட்கள் நீளமானவை. நிலா ஏற்படுத்தும் கடல் அலைகளால் சுழற்சி தடைபடுவதால் உண்டாகிறது. அணுக்கடிகாரங்கள் தற்போதைய நாள் நூறாண்டுகளுக்கு முன்பிருந்ததை விட சுமார் 1.7 மில்லிசெகண்டுகள் நீளமானதாக காட்டுகின்றன. இதற்கானத் தீர்வாக ஒ.அ.நே லீப் விநாடிகள் மூலம் சீராக்கப்படுகின்றன.


</doc>
<doc id="182774" url="https://ta.wikipedia.org/wiki?curid=182774" title="தீபக்குடிப் பத்து">
தீபக்குடிப் பத்து

தீபக்குடி பத்து என்பது ஒரு சமண நூல். 12 ஆம் நூற்றாண்டில் தோன்றியது. எனக் கொள்ளத் தக்கது. பத்தும் பதிகம் தொகுப்பில் 26 நூல்கள் உள்ளன. அவற்றுள் இந்தத் தீபக்குடிப் பத்து இடம் பெறவில்லை. இதனைப் பாடியவர் ஒரு சமண சமயப் பெருமகனார். 

'பத்து' என்னும் தலைப்புப் பெயரைக் கொண்டு இந்த நூலை 10 பாடல்கள் கொண்டது என்பது தெளிவாகிறது. எனினும் இப்போது கிடைத்துள்ளவை ஏழு பாடல்கள் மட்டூமே. இந்த நூல் தீபக்குடி வாழ் மக்களைப் போற்றிப் பாடுகிறது. முதல் இரண்டு அடிகளில் இவ்வூர் மக்களின் அறிவுநலம் போற்றப்படுகிறது. பின் இரண்டு அடிகளில் இந்த ஊரில் வாழும் மகளிர் சிறப்பிக்கப்பட்டுள்ளனர். 

இவை சமண நெறிக் கோட்பாடுகள்.

பெண் பிறப்பை இழிவாகப் பேசும் சமணநெறி இந்த நூலில் பெண்களை வருணிப்பது வியப்பாக உள்ளது. 


</doc>
<doc id="182778" url="https://ta.wikipedia.org/wiki?curid=182778" title="ஒரு தளப்படுதல்">
ஒரு தளப்படுதல்

ஒரு தளப்படுதல் (Polarisation) (ஒளியியல்) என்பது துருவகரணம் என்றும் அறியப்படும். ஒளி அலைகள் அவைகள் பரவும் திசைக்குச் செங்குத்தான தளத்தில் அதிர்கின்றன. இவ்வதிர்வுகள் ஒரே தளத்தில் இல்லாமல் பல தளங்களிலும் நிகழ்கின்றன. இத்தகு ஒளி அலைகள் சில படிகங்களின் (டூர்மலின்) வழியாகச் செல்லும் போது அதன் அதிர்வுகள் ஒரு தளத்தில் கட்டுப்படுத்தப்படுகின்றன. இது ஒருதளப்படுதல் எனப்படும். இப்போது ஒளி அலைகளின் அதிர்வுத் தளமும் துருவகரணத் தளமும் ஒன்றிற்கொன்று செங்குத்தாக இருக்கும்.



</doc>
<doc id="182788" url="https://ta.wikipedia.org/wiki?curid=182788" title="திருவேட்டக்குடி சுந்தரேசுவரர் கோயில்">
திருவேட்டக்குடி சுந்தரேசுவரர் கோயில்

சுந்தரேஸ்வரர் கோயில் திருஞானசம்மந்தரால் தேவாரம் பாடல் பெற்ற சிவத்தலமாகும். தேவாரப் பாடல் பெற்ற தலங்களில் காவிரி தென்கரைத் தலங்களில் 49ஆவது சிவத்தலமாகும்.இத்தலத்தில் தேவதீர்த்தம் எனும் தீர்த்தமும், தலவிருட்சமாக புன்னை மரமும் உள்ளது. இப்பகுதியின் பெயர் கோயில் மேடு.

பஞ்ச பாண்டவர்களில் ஒருவனான அர்ஜூனன் தனக்கு பசுபதாஸ்திரம் என்றும் ஆயுதம் வேண்டி கடுந்தவம் புரிந்தார். அவருடைய தவத்தினை பன்றி வடிவில் வந்த அரக்கன் கலைத்தார். அதனால் அரக்கனை அர்ஜூனன் தன்னுடைய வில் அம்பினால் வதம் செய்தார். அந்நேரத்தில் வேறொரு வேடன் தானே பன்றியைக் கொன்றதாகக் கூறி உரிமைக் கொண்டாடினார். இறுதியில் வேடனாக வந்தது சிவபெருமான் என்பதை அர்ஜூனன் உணர்ந்தார். சிவபெருமான் அர்ஜூனனுக்கு ஆயுதங்களில் உயரியதான பசுபதாஸ்திரத்தினை அளித்தார். இத்தலத்தில் முருகனும் வேடன் வடிவத்தில் வில்லேந்தி காட்சிதருகிறார். சிவபெருமானின் மகனான ஐயப்பன் தனது இரு மனைவியர்களுடன் காட்சியளிக்கின்றார்.

இத்தலத்தின் இறைவன் சுந்தரேஸ்வரர், இறைவி சௌந்தரநாயகி.

ராஜ கோபுரத்தைக் கடந்து உள்ளே செல்லும்போது பலி பீடம், கொடி மரம், நந்தி மண்டபம் ஆகியவை உள்ளன. கருவறையில் மூலவராக திருமேனியழகர் எனப்படும் சுந்தரேஸ்வரர் உள்ளார். கருவறையின் முன்பாக வலப்புறம் விநாயகர் உள்ளார். கருவறை கோஷ்டத்தில் தட்சிணாமூர்த்தி, அடிமுடி காணா அண்ணல், துர்க்கை ஆகியோர் உள்ளனர். திருச்சுற்றில் சுந்தரவிநாயகர், வள்ளி தெய்வானையுடன் சுப்பிரமணியர், புன்னைவனநாதர் ஆகியோரின் சன்னதிகள் உள்ளன. புன்னைவனநாதருக்கு முன்பாக நந்தியும் பலிபீடமும் உள்ளன. அடுத்து சம்பந்தர், சனீஸ்வரர், மகாலட்சுமி, அய்யனார் ஆகியோர் உள்ளனர். திருச்சுற்றில் சண்டிகேஸ்வரர் சன்னதியும், நவக்கிரக சன்னதியும் உள்ளன. அடுத்து நால்வர், பைரவர்,சூரியன், சந்திரன் ஆகியோர் உள்ளனர். மூலவர் சன்னதிக்கு இடது புறமாக சௌந்தரநாயகி அம்மன் சன்னதி உள்ளது. 

28 மே 1999இல் இக்கோயிலின் குடமுழுக்கு நடைபெற்றுள்ளது.



</doc>
<doc id="182796" url="https://ta.wikipedia.org/wiki?curid=182796" title="தீர்த்தகிரிப் புராணம்">
தீர்த்தகிரிப் புராணம்

தீர்த்தகிரிப் புராணம் என்னும் நூல் 16 ஆம் நூற்றாண்டில் வாழ்ந்த சைவ எல்லப்ப நாவலரால் பாடப்பட்ட புராணங்களில் ஒன்று. இந்நூல் சிறப்புப் பாயிரம், சாற்றுக்கவி, பாயிரம் நீங்களாக நானூற்று முப்பத்திரண்டு பாடல்களைக் கொண்டுள்ளது. தீர்த்தகிரி என்பது தருமபுரி மாவட்டம் அரூர் அருகே உள்ள தீர்த்தமலை ஆகும் இந்த மலையில் தீர்த்தகிரிசுவரர் கோயில் உள்ளது. 
இந்நூலின் முதல் பதிப்பானது 1870 இல் வெளியானது, 1922 இல் இரண்டாம் பதிப்பு வெளிவந்தது. 1948 இல் இந்நூலுக்கு "புரசை சபாபதி முதலியாரால்" பொழிப்புரை எழுதப்பட்டது. நூலின் மூன்றாம் பதிப்பு 1990 இல் "பேராசிரியர் தி. கோவிந்தனின்" குறிப்புரையுடன் வெளிவந்தது. 

நூலில் 445 பாடல்கள் உள்ளன. அவை 14 சருக்கங்களாக அமைக்கப்பட்டுள்ளன. 

என்னும் சருக்கங்கள் நீங்கலாக மற்ற 9 சருக்கங்கள் தீர்த்தங்களின் பெயரைக் கொண்டுள்ளன.


இதனால் இந்த ஊரைத் தீர்த்தகிரி என்றனர். இந்தத் தீர்த்தங்களில் நீராடுவதால் விளையும் பயன்கள் எனச் சில கூறப்பட்டுள்ளன.


</doc>
<doc id="182805" url="https://ta.wikipedia.org/wiki?curid=182805" title="திருக்காளத்தி">
திருக்காளத்தி

திருக்காளத்தி தலைப்பில் தொடர்புடைய கட்டுரைகள்:



</doc>
<doc id="182815" url="https://ta.wikipedia.org/wiki?curid=182815" title="மிசேல் டி கிரெட்சர்">
மிசேல் டி கிரெட்சர்

மிசேல் டி கிரெட்சர் ("Michelle de Kretser", பிறப்பு: 11 நவம்பர் 1957) ஆத்திரேலியப் புதின எழுத்தாளரும், இலங்கையில் பிறந்தவரும் ஆவார். 1972 ஆம் ஆண்டில் தனது 14வது அகவையில் ஆத்திரேலியாவுக்குக் குடிபெயர்ந்தவர்.

கொழும்பு நகரில் பிறந்த மிசேல் கொழும்பு மெதடித்தக் கல்லூரியிலும் பின்னர் மெல்பேர்ண், மற்றும் பாரிசிலும் கல்வி கற்றார்.

லோன்லி பிளானெட் என்ற சுற்றுலா நிறுவனம் ஒன்றில் 1999 ஆம் ஆண்டில் பணியாற்றும் போது "த ரோஸ் குரோவர்" ("The Rose Grower") என்ற தனது முதலாவது புதினத்தை எழுதி வெளியிட்டார். 2003 ஆண்டில் இவர் வெளியிட்ட "த ஹாமில்ட்டன் கேஸ்" ("The Hamilton Case") என்ற இரண்டாவது நூலுக்கு தாஸ்மேனியா பசிபிக் விருது, ஐக்கிய இராச்சியத்தின் என்கோர் விருது, பொதுநலவாய எழுத்தாளர்கள் விருது ஆகியன கிடைத்தன. 2007 ஆம் ஆண்டில் "த லொஸ்ட் டாக்" ("The Lost Dog") என்ற நூலை வெளியிட்டார். இந்நூல் 2008 ஆம் ஆண்டுக்கான மான் புக்கர் பரிசுக்குப் பரிந்துரைக்கப்பட்ட 13 நூல்களில் ஒன்றாகும். 1989 முதல் 1992 வரை "Australian Women's Book Review" இதழின் ஆசிரியராகப் பணியாற்றினார். "Questions of Travel" என்ற இவரது நான்காவது நூலுக்கு 2013 ஆம் ஆண்டுக்கான மைல்ஸ் பிராங்கிளின் விருது (ஆ$60,000) கிடைத்தது.




</doc>
<doc id="182830" url="https://ta.wikipedia.org/wiki?curid=182830" title="இணைபிரிப்புரதம்">
இணைபிரிப்புரதம்

தெர்மோஜெனின் அல்லது இணைபிரிப்புரதம்-1 (UCP1) என்பது பழுப்புக் கொழுப்புத் திசுவின் இழைமணிகளில் காணப்படும் ஒரு புரதம். இது ஆக்சிசனேற்றத்தைப் பாசுபரசேற்றத்தில் இருந்து பிரித்து வெப்பத்தை உண்டாக்குகிறது. இந்த வெப்பம் குளிர்துயில் கொள்ளும் விலங்குகளுக்கும் பச்சிளங் குழந்தைகளுக்கும் தேவையான வெப்பத்தை அளிக்கிறது.

இணைபிரிப்புரதம்-1, 1978 ஆம் ஆண்டு கண்டறியப்பட்டது. 1988 ஆம் ஆண்டு இதன் மரபணு முதன்முதலில் படியெடுக்கப்பட்டது. இதைப் போன்ற இணைபிரிப்புரதம்-2 (UCP2) என்ற புரதம் 1997 இல் கண்டறியப்பட்டது.


</doc>
<doc id="182831" url="https://ta.wikipedia.org/wiki?curid=182831" title="திருக்காட்டுப்பள்ளி ஆரண்யேஸ்வரர் கோயில்">
திருக்காட்டுப்பள்ளி ஆரண்யேஸ்வரர் கோயில்

ஆரண்யேஸ்வரர் கோயில் சம்பந்தர், நாவுக்கரசர் ஆகியோரால் தேவாரப் பாடல்பெற்ற சிவத்தலமாகும். இத்தலம் நாகப்பட்டினம் மாவட்டம் சீர்காழி வட்டத்தில் அமைந்துள்ளது. இத்தலத்தின் மூலவர் ஆரண்யேஸ்வரர், அம்பாள் அகிலாண்டேஸ்வரி. இத்தலத்தில் பன்னீர் மரம் தலவிருட்சமாகவும், தீர்த்தமாக அமிர்த தீர்த்தமும் உள்ளன. தேவாரப் பாடல் பெற்ற தலங்களில் காவிரி வடகரைத் தலங்களில் அமைந்துள்ள 12வது தலம் ஆகும். ஆரண்ய முனிவர் இத்தலத்தை வழிபட்டதாக கூறப்படுகிறது.

பிரம்மாவிடம் வரம் பெற்ற விருத்தாசுரன் என்ற அசுரன், தேவர்களை துன்புறுத்தி வந்தான். அவனிடம் இருந்து தம்மைக் காக்கும்படி தேவர்கள் இந்திரனிடம் முறையிட்வே, விருத்தாசுரனுடன் போரிட்ட இந்திரன், அவனை சம்ஹாரம் செய்தான். இதனால் அவனுக்கு தோஷம் உண்டானது. தேவலோக தலைவன் பதவியும் பறிபோனது. தனக்கு மீண்டும் தேவதலைவன் பதவி கிடைக்க குருவிடம் ஆலோசனை செய்தான். அவர், பூலோகத்தில் சிவனை வணங்கிட விமோசனம் கிடைக்கப்பெறும் என்றார். அதன்படி பூலோகத்தில் பல தலங்களுக்குச் சென்ற இந்திரன், இத்தலம் வந்தான்.அடர்ந்த வனத்தின் மத்தியில் சிவன், சுயம்பு மூர்த்தியாக இருப்பதைக்கண்ட அவன், சிவபூஜை செய்து வழிபட்டான். அவனுக்கு காட்சி தந்த சிவன், ""நியாயத்திற்காக செய்யும் செயல் எத்தகையதாக இருப்பினும் அதற்கு பாவபலன் கிடையாது," என்று சொல்லி அருள் செய்தார். இதுவே இத்தல வரலாறு ஆகும்.

ஆரண்ய முனிவர் வழிபட்டதாலேயே, இத்தல மூலவர்க்கு ஆரண்யேஸ்வரர் எனும் திருநாமம் வந்ததாகக் கூறப்படுகின்றது.


காவிரி வடகரை தலமான திருவெண்காடு கோயிலிலிருந்து 1.3 கி.மீ தொலைவில் பார்த்தன்பள்ளி என்னும் ஊரில் இக்கோயில் அமைந்துள்ளது.
சீர்காழியில் இருந்து தரங்கம்பாடி செல்லும் முக்கிய சாலையில் அல்லிவிளாகத்தில் இருந்து ராதாநல்லூர் வழியே திருவெண்காடு செல்லும் பாதையில் பார்த்தன்பள்ளி உள்ளது.
இவ்வூரில் தான் 108 திவ்ய தேசத் திருத்தலங்களுள் ஒன்றான தாமரையாள் கேள்வன் கோயில் அமைந்துள்ளது.

அருள்மிகு ஆரண்யேஸ்வரர் திருக்கோயில் - தினமலர் கோயில்கள்


</doc>
<doc id="182832" url="https://ta.wikipedia.org/wiki?curid=182832" title="மாப்பசான்">
மாப்பசான்

ஆன்றி ரெனே ஆல்பர்ட் கை டி மாப்பசான் ("Henri René Albert Guy de Maupassant", பிரெஞ்சு பலுக்கல்: gi d(ə) mo.pa.ˈsɑ̃ ; 5 ஆகத்து 1850 – 6 சூலை 1893) 19 ஆம் நூற்றாண்டின் புகழ் பெற்ற சிறுகதை எழுத்தாளர். பிரான்சு நாட்டைச் சேர்ந்த இவர் நவீன சிறுகதை இலக்கிய முன்னோடிகளுள் ஒருவராய்க் கருதப்படுகிறார்.ஃபிரான்சின் வடக்கில் உள்ள நார்மாண்டியிலுள்ள துறைமுக நகரம் ஒன்றில் 1850-இல் மாப்பசான் பிறந்தார். இவரது 13 ஆம் வயதில் இவரது பெற்றோரிடையே மணமுறிவு ஏற்பட்டது. மாப்பசானின் தாய் இலக்கிய அறிவும் ஆர்வமும் உடையவர்.

பட்டப்படிப்பு முடித்த மாப்பசான் பெர்சியாவிக்கு எதிரான ஃபிரெஞ்சுப் போரில் பங்கேற்றார். பின்னர் ஃபிரெஞ்சு அரசில் எழுத்தராய்ப் பணியமர்ந்த மாப்பசான் நாளிதழ்களில் எழுதத் துவங்கினார்.


</doc>
<doc id="182835" url="https://ta.wikipedia.org/wiki?curid=182835" title="ஒரு தலம், ஒரு பாடல், ஒரு நயம் (நூல்)">
ஒரு தலம், ஒரு பாடல், ஒரு நயம் (நூல்)

ஒரு தலம் ஒரு பாடல் ஒரு நயம் என்னும் நூல் சுகி. சிவம் என்பவரால் கல்கி இதழில் 1995 ஆம் ஆண்டு ஆகத்து முதல் கிழமைதோறும் தொடராக எழுதப்பட்ட 21 கட்டுரைகளின் தொகுப்பாகும். இக்கட்டுரைகள், பொறுக்கு மணியாகச் சில தலங்களை எடுத்துக்கொண்டு அவற்றின் திருத்தலச் சிறப்பு, தீர்த்தச் சிறப்பு, மூர்த்திச் சிறப்பு இவற்றோடு ஆழ்வார்கள், நாயன்மார்கள் முதல் அண்மைக் காலத்து வள்ளலார், பட்டினத்து அடிகள், கண்ணதாசன் உட்பட பலரும் பாடிப் பரவியிருக்கும் இலக்கியச் சிறப்பையும் இணைத்து எழுதப்பட்டிருக்கின்றன. இக்கட்டுரைகளின் சுருக்கம் வருமாறு:-

திருச்சிராப்பள்ளியில் உள்ள மலைக்கோட்டையில் மட்டுவார்குழலி உடனுறை தாயுமானவர் கோவில்கொண்டிருக்கிறார். ஆனால் இக்கோவில் காலத்தால் முந்திய தாயுமானவர் பெயரால் அழைக்கப்படாமல் உச்சிப்பிள்ளையார் கோவில் என அழைக்கபடுகிறது. மகப்பேற்றை ஈன இருந்த பெண்ணுக்கு காவிரியில் பெருக்கெடுத்த வெள்ளத்தால் அவளுக்கு உடனிருந்து அவள் தாயால் உதவ முடியவில்லை. அப்பொழுது சிவனே அவள் தாயாக வந்து மகப்பேறு பார்த்தார் என்னும் தொன்மத்தையும் சாரமா முனிவர் கொணர்ந்த செவ்வந்தி மலரை உறையூர்ப் பராந்தக சோழன் கவர்ந்துகொண்டதால், தாயுமானவர் மேற்கு திசையில் இருக்கும் உறையூரை கடிந்துநோக்க அங்கே மண்மழை பெய்தது என்பது தொன்மம். இம்மலையைப் பற்றிய திருஞானசம்பந்தரின் பின்வரும் தேவாரப் பாடல் கற்பனை நயம்மிக்கது:- 

நன்றுடை யானை தீய திலானை
சென்றடை யாததிரு வுடையானைச்

இரணியகபுசு பகலிலோ இரவிலோ, மண்ணிலோ விண்ணிலோ, உள்ளிலோ வெளியிலோ, மனிதராலோ விலங்காலோ, ஆயுதத்தாலோ நெருப்பாலோ தனக்கு மரணம் வரக்கூடாது என வரம் பெற்றவன். அதனால் தனக்கு மரணம் இல்லை என ஆணவம்கொண்டு தன்நாட்டு மக்கள் நாராயண மந்திரத்திற்குப் பதிலாக “ஓம் இரண்யாய நமஹ” எனத் தன்னைத் தொழும் மந்திரத்தையே ஓத வேண்டும் உத்தரவிட்டான். ஆனால் அவன் மகனும் திருமாலிடம் சரணகதி அடைந்தவனுமாகிய பிரகலாதன் மறுத்தான். இருவருக்கும் இடையில் நடந்த வாக்குவாதத்தில் பகலும் இரவும் இணையும் அந்தி வேளையில், வாசல் நிலைப்படியில், மனித உடலும் சிங்கமுகமும் கொண்ட நரசிம்மர் என்னும் சிங்கவேள் தனது விரல்நகத்தால் கொன்றார். ஒரே நேரத்தில் பகைவனான இரணியனுக்கு சூரியனாகவும் பக்தனான பிரகலாதனுக்கு சந்திரனாகவும் திகழ்ந்த சிங்கப்பெருமானை திருமங்கையாழ்வார் பின்வருமாறு பாடுகிறார்:

அங்கண் ஞால மஞ்ச அங்கோரளி அரியா யவுணன்<br>
பொங்கா கம்வள் உகிரால் போழ்ந்த புனித னிடம்<br>
பைங்கணா னைக்கொம் புகொண்டு பக்தி மையால் அடிக்கீழ்ச்<br>
செங்கணா ளியிட்டி றைஞ்சும் சிங்க வேள் குன்றமே!<br>

இச்சிங்கவேள் குன்றம் ஆந்திர மாநிலத்தில் உள்ள கர்நூல் மாவட்டத்தின் சிரவேல் வட்டத்தில் நந்தியால் என்னும் ஊரிலிருந்து முப்பத்தேழு மைல் தொலைவில் உள்ளது. இவ்வூரில் கருடன் தவமிருந்ததால் கருடாத்திரி என்றும் சோமுகனிடமிருந்து திருமால் வேதத்தை மீட்டதால் வேதாத்திரி என்றும் இரண்யவதம் நிகழ்ந்ததால் வீரஷேத்திரம் என்றும் ஆச்சரியமான குகை இருப்பதால் அகோபிலம் என்றும் இவ்வூர் அழைக்கப்படுகிறது. 

இங்கே பாவநாசினி புண்ணிய தீர்த்தம், இந்திர தீர்த்தம், நரசிம்ம தீர்த்தம், கஜதீர்த்தம், பார்க்கவ தீர்த்தம் என்னும் ஐந்து நீர்நிலைகள் உள்ளன. இங்குள்ள குடைவரைக் கோயிலில் செஞ்சு லட்சுமி உடனுறை உக்கிர நரசிம்மர் எழுதருளி உள்ளார். இங்கே பின்வரும் பதினொரு நரசிம்மச் சிலைகள் இருக்கின்றன:

பதினாறு வயதே நிரம்பிய மார்க்கண்டேயனை காலன் கைப்பற்ற வருகிறான். மார்க்கண்டேயன் சிவனைச் சரணடைகிறான். அவனுக்காக காலனை சிவன் கொன்றார். அதனால் அவர் காலசம்ஹார மூர்த்தி என அழைக்கப்பட்டார். இந்நிகழ்ச்சி நடந்த இடம் நாகப்பட்டினம் மாவட்டத்தில் தரங்கபாடிக்கும் சீர்காழிக்கும் இடையில் கிழக்குக் கடற்கரைச் சாலையில் அமைந்துள்ள திருக்கடையூர் என்னும் திருக்கடவூர் ஆகும். இது வீரட்டானம் என்னும் வீரவிளையாடல்கள் நடைபெற்ற எட்டு இடங்களில் ஒன்றாகும். பாற்கடலைக் கடைந்து எடுத்த அமுதக்குடம் இறுகிய லிங்கம் இவ்வூரில் அமைந்திருப்பதால் இத்தல மூர்த்திக்கு அமிர்தகடேசுவரர் என்னும் கலயநாயனார் எனப் பெயர். அவருக்கு குங்கிலியப் பணி செய்த குங்கிலியக்கலய நாயனார், உய்யவந்த தேவர் ஆகியோர் பிறந்ததும் இவ்வூரே. பிரமனுக்கு ஞானத்தின் வரம்பு மோனம் என்பதை சிவன் உணர்த்திய பொழுது வில்வம் முளைத்ததால், இவ்வூருக்கு வில்வாரண்யம் என்றும் பெயர். தமிழில் வில்வங்காடு என்பர். அங்குள்ள அம்பிகையை வழிபட்டுப் பாடப்பட்ட பாடல்களே அபிராமி அந்தாதி ஆகும். பாற்கடல் நஞ்சை அருந்திய சிவனது கண்டத்தில் தன்கையை வைத்து அந்நஞ்சை அமுதாக்கியவள் இவ்வூர் அபிராமி என்கிறது அபிராமி பட்டர் எழுதிய அந்தாதி. அப்பாடல் வருமாறு: 

திருநெல்வேலி மாவட்டத்தில் உள்ள வீரவநல்லூரில் இருந்து 7 கிலோமீட்டர் தொலைவில் தாமிரபரணி ஆற்றாங்கரையில் அமைந்திருக்கிறது திருப்புடைமருதூர் என்னும் சிற்றூர். மருத மரத்தின் புடை ஒன்றில் மருதீசுவரர் என்னும் சிவலிங்கம் அமைந்திருந்து என்னும் தொன்மத்தின் அடிப்படையில் திருப்புடையை உடைய மருதமரம் இருக்கும் ஊர் என்பதன் சுருக்கமாக திருப்புடை மருதூர் என அழைக்கப்படுகிறது. இதனை தென்திசையில் இருக்கும் காசி என்னும் பொருளில் தட்சிணகாசி என வடமொழியில் அழைப்பர். கி.பி. ஐந்தாம் நூற்றாண்டில் கட்டப்பட்ட இங்குள்ள கோமதி அம்மை உடனுறை மருதீசுவரர் என்னும் நாறும்பூநாதர் கோயிலுக்கு ஐந்து சுற்றுகள் உண்டு. மூன்றாவது சுற்றில் கோபுரம் அமைந்திருக்கிறது. கோபுரத்தின் உட்சுவரில் உள்ள ஓவியங்களும் மரச்சிற்பங்களும் கலைவரங்கள். 

தேவகுருவின் ஆசியை இழந்த இந்திரன், பிரம தண்டத்தைப் பிந்தொடர்ந்து இங்கு வந்து மருத மரத்தின் பொந்தில் இருந்த மருதீசுவரரை வணங்கினான். அவனைத் தேடிவந்த இந்திராணியும் அவரை வணங்கி நதிக் கரையில் மோட்சம் பெற்றனர். அதனால் இந்நதிநீருக்கு சுரேந்திர மோட்ச தீர்த்தம் என்கிறது இத்தலபுராணம்.

ஆற்றின் மறுகரையில் நடந்துவந்த கருவூர் சித்தர், இக்கரைக்கு வர இயலாவண்ணம் ஆற்றில் வெள்ளம் பாய்ந்தது. அதனால் இத்தல இறைவனின் பெயரை அறியாத சித்தர் இறைவன் இருக்கும் இடத்தில் உள்ள மருதமரத்துப் பூக்களின் நாற்றத்தை நுகர்ந்து “நாறும் பூ நாதரே” என அழைத்தார். தன் பக்தன் தன்னை எப்பெயர் ஈந்து அழைத்தாலும் அப்பெயருடையவராக மாறிவிடும் இறைவன், கருவூராருக்கு உதவினார். இதனால் மருதீசுவரர் அந்நாள் முதல் நாறும்பூநாதர் என அழைக்கப்பட்டார். கருவூரின் குரலை இடப்பக்கம் சாய்ந்து செவிமடுத்ததால் இங்குள்ள சிவலிங்கம் 15 பாகை அளவு இடப்பக்கம் சாய்ந்து இருக்கிறது. இக்கதையை பட்டினத்தார் பின்வருமாறு பாடுகிறார்:- 

தான்சாயும் வெள்ளி மலைக்கரசே நின்கழலை நம்பினேன்<br>
ஊன்சாயும் சென்ம மொழிந்திருவாய் கருவூரா னுக்காய்<br>
மான்சாயும் செங்கை மழுவலம்சாய் வளைந்த கொன்றை<br>
தேன்சாய நல்லநல்ல திருமேனி சாய்ந்தசிவக் கொழுந்தே!<br>

பழநி மலையில் பல்வேறு சித்தர்களின் கால்பட்டதால் அம்மலை சித்தன் வாழ்வு எனப்படுகிறது. இங்கு அடங்கிய உள்ள போகர் என்னும் சித்தரின் தலைவர் சித்தநாதன் எனப்படுகிறார். இவர் ஒன்பது நஞ்சுகளை ஒருங்கிணைத்து உருவாக்கிய சிலையான தண்டபாணி இவ்வூரில் உறையும் இறைவர் ஆவார். இவரை சங்க இலக்கியம் கடியுண் கடவுள் என்கிறது. புதிதாக விளைந்த நெல்லை தைப்பூச நாளில் உழவர்கள் காவடியாகச் சுமந்துவந்து படைக்க, முருகன் அவற்றை கடித்து உண்டு பார்ப்பார் என்பதால் இப்பெயர் அவருக்கு வழங்கப்படுகிறது. அவ்வழக்கின் தொடர்ச்சியாக இன்றும் பக்தர்கள் தைபூச நாளன்று பாதயாத்திரையாக வந்து முருகனைத் தொழுகிறார்கள். 

அகத்தியர் ஆணைப்படி சிவகிரி, சத்தகிரி என்னும் இருமலைகளையும் காவடியில் வைத்து எடுத்துவந்த இடும்பன், இளப்பாற இங்கிருந்த நெல்லிக்காட்டில் வைத்தான். சிவகரியில் உள்ள குகா மரத்தடியில் குமரன் அமர, இடும்பனால் தனது காவடியைத் தூக்க முடியவில்லை. போருக்கு வந்த இடும்பனை, முருகன் வதைத்தார். அவனை இடும்பியின் வேண்டுகோளுக்கு இணங்கி இடும்பனை முருகன் உயிர்பித்தார். இடும்பனைப் போலவே தன்பக்தர்கள் காவடி சுமந்துவர, இடும்பன் அவ்வூருக்கு காவல் தெய்வமாக இருக்குமாறு முருகன் பணித்தார் என்பது தொன்மம். இவர் உறையும் கோயிலைக் கட்டியவர் சேரமன்னன் என்கிறது இவ்வூர் தலபுராணம். 

கைலாயத்தில் நாரதர் கொண்டுவந்த பழத்தால் ஏற்பட்ட பிரச்சனையில், சினம்கொண்ட முருகன் இங்குவந்து குடியேற, “ஞானப் பழம் நீ” என பார்வதி அழைக்க இத்தலம் பழநி ஆனது என்கிறது இவ்வூரின் தலபுராணம். பழனம் என்னும் வயல்கள் நிறைந்தது பழநி என்பது அறிஞர்கள் கருத்து. பொதினி என்னும் பெயர் மருவி "பழநி" ஆனது என்கிறது ஓர் ஆய்வு. நக்கீரர் தனது திருமுருகாற்றுப்படையில் இவ்வூரை திருவாவினன்குடி எனக் குறிக்கிறார். பழநி மலை என்பதை "பழ நிமலை" எனப் பிரித்து குற்றமற்ற பார்வதியின் மடியில் பிறந்த பெருமானே முருகன் எனப் பொருள் கூறுவார் கிருபானந்த வாரியார்.

இவ்வூரைப் பற்றி பழநிப் பிள்ளைத் தமிழ், பழநித் திருவாயிரம் ஆகிய சிற்றிலக்கியங்கள் உட்பட 1274 பாடல்கள் வண்ணச்சரபம் தண்டபாணி சுவாமிகள் பாடியிருக்கிறார். பழனாபுரி மாலை உள்ளிட்ட பல சிற்றிலக்கியங்களை மாம்பழக்கவிச்சிங்க நாவலர் பாடியுள்ளார். பாம்பன் சுவாமிகள் என்னும் குமரகுருதாச சுவாமிகள் தான் எழுதிய குமாரஸ்தவத்தில் பழநியைப் பற்றி பத்து சருக்கங்கள் பாடியுள்ளார். அருணகிரிநாதர் தனது திருப்புகழில் பழநியைப் பற்றிப் பல பாடல்களைப் பாடியுள்ளார். அவர் திருவேரகத்தைப் பற்றிய திருப்புகழிலிலும் பழநியைப் பற்றிப் பாடிய திருப்புகழ் பாடல் வருமாறு:

பூகைலாயம், புன்னைவனம், சீராசபுரம், சீராசை, வாராசைபுரம், கூழைநகர் எனப் பெயர் பெற்ற சங்கரன்கோவில் என்னும் ஊர், திருநெல்வேலி மாவட்டத்தில் உள்ளது. இங்கு கோமதி அம்மன் உடனுறை சங்கரநயினார் கோயில் கொண்டுள்ளார். இவர் மனோன்மணி என்னும் சக்தியையுடைய சங்கரலிங்கர் எனவும் புற்றிலிருந்து வெளிப்பட்டதால் வான்மீகநாதர் எனவும் அழைக்கப்படுகிறார். அக்கோயிலுக்கு ஒன்பது நிலைமாடங்களும் 125 அடி உயரமும் உள்ள ராஜகோபுரத்தை 900 ஆண்டுகளுக்கு முன்னர் உக்கிரமப் பாண்டியர் கட்டியிருக்கிறார். கோயிலின் கிழக்குப் பிரகாரத்தில் வலது தூணில் உக்கிரமப் பாண்டியன் சிலையும் இடது தூணில் உமாபதி சிவாச்சாரியார் சிலையும் உள்ளன. மகாமண்டபத்தைச் சுற்றி சிற்பச் செறிவுமிக்க சிறுசிறு உருவங்கள் உள்ளன. 

சங்கன், பதுமன் என்னும் பாம்பு அரசர்கள் இருவர் அரி பெரியவரா, அரன் பெரியவரா எனச் சண்டையிட்டனர். அவர்களுக்கு அரியும் அரனும் ஒன்றே என விளக்க சங்கரரும் நாராயணரும் ஒற்றை உடம்பில் தோன்றினர். அவரே சங்கர நாராயணர் என இவ்வூரில் வணங்கப்படுகிறார். இறைவனின் சங்கரநாராயணத் தோற்றத்தைக் காண விரும்பிய பார்வதி ஆடி மாதத்தில் இவ்வூரில் தவம் புரிந்தாள். அதுவே ஆடித் தபசாக இப்பொழுதுக் கொண்டாட்டப்படுகிறது. பார்வதி தவமிருக்கும் பொழுது இவ்வூரில் தேவர்கள் புன்னை மரங்களாக நின்று பூமாரிப் பொழிந்தனர். தேவப்பெண்கள் பசுவாக வந்து பால்மாரிப் பெய்து அம்மையப்பனை வழிபட்டனர். இவ்வாறு ஆ என்னும் பசுகள் சூழ அம்மையும் அப்பனும் இருப்பதால் ஆவுடையம்மன், ஆவுடையப்பன் என இறைவியும் இறைவனும் அழைக்கப்படுகின்றனர். கோ என்னும் பசு சூழ இருந்ததால் அம்மை கோமதி அம்மன் என அழைக்கப்படுகிறார். இறைவன், இறைவி, தேவர், தேவப்பெண்கள் என கைலாயத்தில் உள்ள அனைவரும் இங்கு எழுந்தருளி இருப்பதால், இவ்வூர் பூகைலாயம் எனப்படுகிறது என்கிறது இவ்வூர் தலபுராணம். 

கோழி தனது இறகுகளுக்குள் தன் குஞ்சுகளை மறைத்து, கழுகிடமிருந்து அவற்றைக் காப்பதுபோல, எமனிடமிருந்து கோமதி அம்மை தம்மைக் காக்க வேண்டும் என்கிறார் அழகிய சொக்கநாதர் பின்வரும் பாடலில்:

வடவாறு, வெட்டாறு, வெண்ணாறு, குடமுருட்டி, காவிரி ஆகிய ஐந்து ஆறுகளும் பாயும் இடம் ஐயாறு என்பது புவியியல். சூரியபுட்கரணி, சந்திரபுட்கரணி, கங்கை, பாலாறு, நந்தி தீர்த்தம் ஆகிய ஐந்து தெய்விக நதிகளும் கலக்கும் இடம் ஐயாறு என்பது தொன்மம். இவ்விடம் தஞ்சாவூர் மாவட்டத்தில் உள்ள திருவையாறு ஆகும். ஐயாறு பாயும் இடத்தில் எழுந்தருளி இருக்கும் இறைவனுக்கு ஐயாறப்பன் என்பது பெயர். இவரை வடமொழியில் பஞ்சநதீஸ்வரர் எனவும் மணிபிரளவத்தில் பஞ்சநதிவாணர் எனவும் அழைப்பர். அம்மைக்கு அறம்வளர்த்தநாயகி எனப் பெயர். இவரை வடமொழியில் தர்மசம்வர்த்தினி என்பர். அஞ்சலை, உலகுடைநாச்சியார் என்பன அவருக்கு வழங்கப்படும் வேறு பெயர்கள். இவ்வம்மனையும் அய்யனையும் இந்திரன், வாலி, இலக்குமி ஆகியோர் வழிபட்டனர் எனபதும் சுந்தரும் சேரமான் பெருமாள் நாயனாரும் அக்கரையில் உள்ள திருக்கண்டியூரிலிருந்து இக்கரையில் உள்ள திருவையாறுக்கு வருவதற்காக பெருக்கெடுத்து ஓடிய காவிரி நீர் சுவராக நின்று பாதை விட்டது என்பதும் தொன்மம். திருநாவுக்கரசர், திருஞானசம்பந்தர், சுந்தரர் ஆகிய மூவரும் தத்தம் தேவராங்களும் மாணிக்கவாசகர் தமது திருவாசகத்திலும் இவ்விடத்தைப் பற்றிப் பாடியுள்ளனர்.

பங்குனி மாதத்தில் திருக்கண்டியூரார் நகைகள் வழங்க, திருப்பழனத்தினர் பழங்கள் வழங்க, திருப்பூந்துருத்தியினர் பூக்கள் வழங்க, திருச்சோற்றுத்துறையினர் சோறு வழங்க, திருநெய்தானத்தினர் நெய் வழங்க, திருவேதிக்குடியிலிருந்து வேதியர் வர திருமழப்பாடியில் நந்திதேவருக்கு நடைபெறும் திருமணத்தை நடத்திவைக்க ஐயாறப்பன் கிளம்பும் நந்திதேவர் திருமண விழாவும் சித்திரைத் திருவிழாவும் இவ்வூரின் பெருவிழாகள். 

திருநாவுக்கரசருக்கு ஆடி அம்மாவாசை நாளில் கையிலைநாதர் நேரில் காட்சிதந்து முக்தி அளித்தார் என்னும் தொன்மத்தின் அடிப்படையில் ஆடி அம்மாவாசை இன்றும் இங்கு சிறப்பாகக் கொண்டாடப்படுகிறது. இங்கு கையிலைநாதரைக் கண்டதாகக் கருதி நாவுக்கரசர் பாடிய பாடல்களில் ஒன்று வருமாறு:

திருமால் இருக்கும் வைணவத் திருத்தலமான திருமாலிருஞ்சோலை என்னும் அழகர் கோவில் உள்ள அழகர் மலை, முருகன் இருக்கும் கெளமாரத் திருத்தலமான பழமுதிர்ச்சோலையாகவும் திகழ்கிறது. இங்குள்ள திருமாலுக்கு அழகுமலையான் எனப்பெயர். இதனை சமசுகிருதத்தில் சுந்தரராஜப் பெருமாள் என்பர். இவரை பெரியாழ்வார், ஆண்டாள், திருமங்கையாழ்வார், பூதத்தாழ்வார், பேயாழ்வார், நம்மாழ்வார் ஆகியோர் பாடியுள்ளனர். 

சிலப்பதிகாரம் இங்குள்ள பொய்கையை சரவணம் என்கிறது. பரிபாடல், நக்கீரரின் திருமுருகாற்றுப்படை, அருணகிரிநாதரின் திருப்புகழ் ஆகிய இலக்கியங்கள் இங்குள்ள முருகனையும் சிலம்பாறு உள்ளிட்ட இயற்கையையும் போற்றிப் புகழ்கின்றன. அருணகிரிநாதர் தன்னுடைய திருப்புகழில் பின்வருமாறு பாடுகிறார்:

விநாயகர் நடனமாடியதைக் கண்டு எள்ளல் சிரிப்பை உதிர்த்தான் சந்திரன். அதனை அறிந்த விநாயகர், அவன் ஒவ்வொரு கலையாகத் தேய வேண்டும் என சாபமிட்டார். சந்திரன் மன்னிப்புக் கோர, வளர்பிறைச் சதுர்த்தியில் அவனைக் காண்போர் வீண்பழியிலிருந்து விடுபடுவர் என விநாயகர் விமோசனம் அழித்தார். அந்நாளை விநாயகர் சதுர்த்தியாகக் கொண்டாடப்படுகிறது என்பது தொன்மம். 

சிறுத்தொண்ட நாயனார், பரஞ்சோதி என்னும் பெயரினராக நரசிம்மவரம பல்லவன் படையில் தளபதியாக இருந்தார். அவர் வாதாபிப் போரில் வென்று திரும்பி வரும்பொழுது சாளுக்கிய நாட்டில் இருந்து விநாயகர் சிலையொன்றை எடுத்துவந்தார் என்பது வரலாறு. அதனாலேயே விநாயகர் கோவிலில் புதுச்சிலை வைக்காமல் மற்றொரு கோயிலிருந்து திருடி வந்து வைக்கும் வழக்கு ஏற்பட்டது என்பது ஆய்வு. இவ்வாறு திருட முடியாதவாறு சிவகங்கை மாவட்டம் பிள்ளையார்பட்டியில் பிள்ளையார் உருவம் புடைப்புச் சிற்பமாக இருக்கிறது. இப்பிள்ளையாருக்கு பின்வரும் பத்துப் பெயர்கள் உள்ளன:

குடைவரைக் கோயிலில் திருவீங்கைக்குடி மகாதேவர் என்னும் சிவனும் சிவகாமி என்னும் அம்மையும் உள்ளனர். எடுத்துக்கட்டப்பட்ட கோயிலில் மருதங்குடி நாயனார் என்னும் சிவனும் வாடாமலர்மங்கை என்னும் அம்மையும் உள்ளனர். 

இங்குள்ள தெய்வங்கள் மீது, தேசி விநாயகப்பிள்ளையார் ஒருபா ஒருபது, வாடாமலர்மங்கை பதிகம், மருதீசர் பதிகம், கற்பகவிநாயகர் பதிற்றுப் பத்தந்தாதி ஆகிய சிற்றிலக்கியத்தை ராய. சொக்கலிங்கம் பாடியுள்ளார். கண்ணதாசன் பின்வரும் அறுசீர் கழிநெடிலடி ஆசிரிய விருத்தத்தைப் பாடியிருக்கிறார்:

திருமூலர் குரு; காலாங்கி நாதர் சீடர். திருமூலர் இளைஞர்; காலாங்கி நாதர் கிழவர். ஒருநாள் கருகிக்போன உணவை உண்ட காலாங்கிநாதக் கிழவர், திருமூலரைவிட இளைஞராகி விட்டார் என்பது தொன்மம். இந்நிகழ்வு நடந்தாதாக் கருதப்படும் இடம், சேலத்திற்கு மேற்கே 15 கி.மீட்டர் தொலைவில் இருக்கும் இளம்பிள்ளை என்னும் ஊர் ஆகும். கலிங்கத்தில் இருந்து வந்த்தாகக் கருதப்படும் இக்காலாங்கிநாதர் சமாதி அடைந்த திருக்கோயிலே சித்தர்மலை எனப்படுகிறது. இது கஞ்சமலையின் அடிவாரத்தில் இருக்கிறது. இங்குள்ள இறைவனுக்கு சித்தேஸ்வரர் எனப் பெயர்; கஞ்சமலை சித்தர் எனவும் அழைப்பர். கோயிலைச் சுற்றி பொன்னி ஆறு சித்தர் சிற்றருவி ஓடுகிறது. இம்மலை பற்றிய பழம்பாடல் வருமாறு:

அட்சம் என்னும் வடசொல்லுக்கு விழி என்று பொருள். எனவே கரியவிழிகளை உடைய அம்பிகையை கருவிழியாள், கருங்கண்ணி எனவும் பெரியவிழிகளை உடைய அம்பிகையை பெருவிழியாள், முட்டைக்கண்ணி எனவும் கயலைப் போன்ற விழிகளை உடைய அம்பிகையை கயல்விழியாள், கயற்கண்ணி எனவும் காமம்துலங்கும் விழிகளை அம்பிகையை காமவிழியாள் எனவும் அழைக்கிறோம். அவர்களை வடமொழியில் முறையே நீலாயதாட்சி, விசாலாட்சி, மீனாட்சி, காமாட்சி என அழைப்பர். இவர்களுள் காமாட்சி என்னும் காமவிழியாள் கோயில் கொண்டுள்ள இடம் காஞ்சிபுரம் ஆகும். அங்குள்ள சிவாலயங்களில் அம்மன் கோவில் கிடையாது. அனைத்துச் சிவாலயங்களுக்கும் காமாட்சியே அம்மன்; காமாட்சி அம்மன் கோயிலே அனைத்துச் சிவாலங்களுக்கும் அம்மன் கோயில். கண்களை இழந்த சமயக் குரவர் சுந்தரர் காஞ்சி காமாட்சி கோயிலுக்கு வந்து தனது இடதுகண் பார்வையைப் பெற்றார் என்பது தொன்மம். ஆகாசபூபதி என்னும் அரசர் காலத்தில் காஞ்சியில் காமாட்சி பொன்மழை பெய்வித்தார் என்பது மற்றொரு தொன்மம். இங்கு, குயில் போன்ற குரல்வளம் உடைய காமாட்சி தன்மீது கோபம்கொண்ட சிவனை, கோபத்தைத் துறந்து தன்னை ஏற்றுக்கொள்ளுமாறு கொக்கு என்னும் மறுபெயருடைய மாமரத்தின் கீழிருந்து தவம் செய்தார் என்னும் தொன்மத்தை அடியாகக் கொண்டு, காளமேகப் புலவர் பின்வருமாறு பாடுகிறார்:

மூன்று சிகரங்களை உடைய மலை இருக்கும் ஊர் என்பதனால் திரிகூடமலை என அழைக்கப்படும் குற்றாலத்தில் சிவன் குற்றாலநாதராக வீற்றிருக்கிறார். அவருகு திரிகூடநாதர் என்னும் பெயரும் உண்டு. குழல்வாய் மொழியம்மை என்பது அம்மனின் பெயர். தேனருவி, செண்பக அடவி என்னும் இடத்தில் செண்பக அருவி, பேரருவி, ஐந்தருவி என்னும் அருவிகள் இங்குள்ளன. மூலிகை வளம் உடைய குற்றால அருவியில் கொட்டும் நீர் நேரே தரையில் விழாமல், இடையில் உள்ள பாறையில் விழுந்து பொங்கி பின்னர் தரையில் விழுவதால் அவ்விடம் பொங்குமாங்கடல் எனப்படுகிறது. குறும்பலா இவ்வூர் கோயிலின் தலமரம். அப்பலாவைப் பற்றி திருஞானசம்பந்தர் குறும்பலாப் பதிகம் என்னும் செய்யுளை இயற்றி இருக்கிறார். வேதமே குறும்பலாவாக விளைகிறது என்பது தலபுராணம். இங்குள்ள கோயில் சங்கு வடிவத்தில் அமைந்துள்ளது. முன்னர் இது திருமாலின் கோயிலாக இருந்ததாகவும் அகத்தியர் வைணவர் வடிவில் வந்து திருமால் சிலையின் மீது கை வைத்து குறுக்கி அதனை சிவலிங்கம் ஆக்கிவிட்டார் என்று ஒரு கதை உண்டு. சிவன் நடனமாடும் ஐம்பெரும் அம்பலங்களில் ஒன்றான சித்திரசபை இங்கே இருக்கிறது. கங்கை வந்தபுரம், முனிக்குறுகும் பேரூர், வேதசக்தி பீடபுரம், வேதம் பூசித்தபுரம், ஞானம் பாக்கம், நன்னகரம், திருநகரம், விசேடபுரம், சிவமுகுந்தபுரம், முத்துவேலி, தேவகூடபுரம் என்பன குற்றாலத்தின் வேறு பெயர்கள். இவ்வூர் இறைவன் மீது மாணிக்கவாசகர் பாடிய திருவாசப் பாடல்:

அலைவாய், திருச்சூர் அலைவாய் என அழகுத்தமிழில் அழைக்கப்படும் திருச்செந்தூர் முருகன் குடிகொண்டிருக்கும் ஆறு படைவீடுகளில் ஒன்று. சூரபதுமன் என்னும் ஆணவ அசுரனை முருகன் கொன்ற இடம் இது என்பது தொன்மம். அவ்வாறு கொன்ற வெற்றியைக் கொண்டாட ஜயாபிஷேகம் என்னும் வெற்றி முழுக்காடிய ஜயந்திபுரம் என்னும் பெயர் செந்தி என்றாகி செந்தில் ஆனது என்பது வடமொழி அன்பர்களின் கருத்து. இங்குள்ள மூலவரான செந்திலாண்டவரை வடமொழியில் ஜெயந்திநாதர் என்பார். உற்சவர் என்னும் உலாநாதருக்கு ஆறுமுக நயினார் எனப் பெயர். கருவறையில் மூலவருக்குப் பின்னால் வடமேற்கு மூலையில் பஞ்சலிங்கங்கள் இருக்கின்றன. மூலவர் ஒரு முகத்துடனும் அபயம், வரதம், பூ, ஜெபமாலை ஆகியவற்றை ஏந்திய நான்கு கைகளுடனும் கிழக்கு நோக்கி நிற்கிறார். இங்கு மாசி, ஆவணி ஆகிய மாதங்களில் திருவிழாகள் நடைபெறுகின்றன. தீபாவளிக்கு மறுநாள் தொடங்கி ஆறுநாள்கள் விரதம் இருந்த பின்னர் நடைபெறும் சூரசம்காரம் பெருவாரியான மக்கள் பங்கேற்கும் பெருந்திருவிழா ஆகும். இத்தலத்தைப் பற்றி, “திருமணி விளக்கின் அலைவாய்ச் செருமிகு சேஎய்” என அகநானூறும் “வெண்டலைப் புணரி அலைக்கும் செந்தில்” என புறநானூறும் “கயிலை மலையனைய செந்தில்பதி” என அருணகிரிநாதரின் திருப்புகழும் “பூமேவு செங்கமலம்” என குமரகுருபரரின் கந்தர் கலிவெண்பாவும் பாடுகின்றன. திருச்செந்தூர் முருகன் பிள்ளைத்தமிழ் என்னும் நூலைப் பாடிய பகழிக் கூத்தர் என்னும் வைணவர், 
என குழந்தை முருகன் அழும் காட்சியை வர்ணிக்கிறார்.

பாதிரி மரத்தை தலவிருட்சமாகக் கொண்ட சிவாலயம் அமைந்துள்ள ஊர் திருப்பாதிரிப்புலியூர் ஆகும். இவ்வூர் கடலூருக்கு மிக அருகில் உள்ளது. இங்குள்ள இறைவனுக்கு தோன்றாத்துணை நாதர் எனப்பெயர். இவரைப் புகழ்ந்து, ஞானசம்பந்தரும் திருநாவுக்கரசரும் தம் பாடிப் போற்றி உள்ளனர். திருநாவுக்கரசர் சிவனைத் தன் உடன்பிறப்பாய்க் கண்டு பாடிய பாடல்களுள் ஒன்று வருமாறு:

கோபாலன் இருக்கும் ஊர் திருக்கோவலூர். கடையெழு வள்ளல்களில் ஒருவரான மலையமான் திருமுடிக்காரி, சைவநெறிநின்ற மெய்ப்பொருள் நாயனார், சுந்தரரைப் புரந்த நரசிங்க முனையரையர், பாரி மகளிரை மணந்த தெய்வீகன் ஆகியோரால் ஆளப்பட்ட ஊர் இது. இங்குள்ள கபிலக்கல்லில்தான் கபிலர் தீப்பாய்ந்து இறந்தார் என நம்பப்படுகிறது.

இவ்வூரில் எழுந்தருளி இருக்கும் திருமாலுக்கு பூங்கோவல் நாச்சியார் உடனுறை ஆயனார் எனப் பெயர். உலகளந்த பெருமாள் என்னும் திரிவிக்ரமன் என்றும் பெயர். உற்சவ நாச்சியாருக்கு புஷ்பவள்ளி நாச்சியார் எனப் பெயர். இத்திருமாலின் வழக்கத்திற்கு மாறாக வலக்கையில் சங்கும் இடக்கையில் சக்கரமும் இடம்பெற்றுள்ளன. இத்திருமேனி மரத்தால் ஆனது. இவ்வூரில்தான் முதல் மூன்று ஆழ்வார்களான பொய்கையாழ்வார், பூதத்தாழ்வார், பேயாழ்வார் ஆகிய மூவரும் ஒருவரை ஒருவர் அறியாமல் சந்தித்தனர் என்பது தொன்மம். அப்பொழுது பேயாழ்வார் பாடியதாகக் கூறப்படும் வெண்பா:

மால் என்னும் மாயையும் நான்முகன் என்னும் ஒருமுகச் சிந்தனை இன்மையும் முடியையும் அடியையும் காணமுடியாது என்பதனை எடுத்துரைக்கும் இடம் திருவண்ணாமலை ஆகும். உண்ணாமுலை அம்மன் உடனுறை அண்ணாமலையார் இங்கு கோயில் கொண்டுள்ளார். அண்ட முடியாத மலையான அவரை அருணாசலேவரர் என்பர் வடமொழியில். இவர் மீது நக்கீரர், பரணர், கபிலர், பட்டினத்தடிகள், மாணிக்கவாசகர், அப்பர், துறைமங்கலம் சிவப்பிரகாசர், எல்லப்ப நாவலர், ரமணர், அருணகிரிநாதர் என பற்பல அறிஞர்கள் எண்ணற்ற இலக்கியங்களைப் படைத்துள்ளனர். அவற்றுள் அருணகிரிநாதர் பாடிய பாடல் ஒன்று:

திருமால் நெடுமாலாகப் பாம்பனையில் காவிரிக்கு நடுவில் உள்ள தீவில் படுத்திருக்கும் இடம் திருவரங்கம். ஏழு உலகமும் திருமாலுக்கு உரியது என்பதனை எடுத்துரைப்பதைப் போல இங்கு ஏழு பிரகாரங்கள் இருக்கின்றன. இங்குதான் கம்பன் தன்னுடைய இராம காதையை அரங்கேற்றினார். நாலாயிர திவிய பிரபந்தங்களும் இசையோடு பாடி ஆடும் அரையர் சேவை என்னும் நடனத்தை நாத முனியால் இவ்விடத்தில்தான் உருவாக்கப்பட்டது. இக்கோயிலின் நிர்வாகத்தைச் சீர்செய்த இராமானுசர், அவை சீராக நடக்கின்றனவா என்பதனைக் கண்காணிக்க அவர் இங்குள்ள மண்டபத்தில் எழுந்து அமர்ந்திருப்பதாக ஐதீகம். 

சிறீதேவி, பூதேவி ஆகியோர் திருமாலுடன் உறைய அரங்கநாயகி, உறையூர் சோழன் மகளான கமலவல்லி, குலசேகரன் மகள் சேர குலவல்லி, டில்லி பாதுஷாவின் மகளான துலுக்க நாச்சியார், சூடிக்கொடுத்த மலர்கொடியாகிய ஆண்டாள் ஆகிய நாச்சியார்கள் இங்கு எழுந்தருளி உள்ளனர். 

இக்குள்ள இறைவனை எவ்வாறு வழிபட வேண்டுமென பின்வரும் பாடலில் குலசேகரர் கூறுகிறார்:

திருப்போரூரில் சிறீ முத்துக்குமார சுவாமி கோயில்கொண்டு இருந்தார். அந்நியப் படையெடுப்பின் பொழுது அவரைக் காக்க விரும்பிய சிலர், அவரை ஒரு வேப்ப மரத்தடியில் ஒளித்து வைத்தனர். அதன்பின்னர் ஒருநாள், பேரி செட்டியார் அன்னும் ஆயிர வைசிய மரபினைச் சேர்ந்த மாரி செட்டியார் முத்துக்குமாரரை வணங்க திருப்போரூர் கோயிலுக்கு வந்தார். மூலவரைக் காணாமல் திகைத்தார். அவரைப் புதைத்த இடத்தை அறிந்து, அவ்விடத்தில் தோண்டி அவரை எடுத்து தனது தோளில் சுமந்துகொண்டு சென்னைக்கு வந்தார். ஓரிடத்தில் அவரை நிறுவி கோயில் எழுப்பினார். அக்கோயிலே இன்று ஜார்ஜ் டவுனில் அமைந்துள்ள ஶ்ரீ கந்தசுவாமி கோயில் என்னும் கந்தகோட்டம் ஆகும். அக்கோயிலுக்கு முன்னே சரவணப் பொய்கை என்னும் குளம் அமைத்தார். இக்கந்த கோட்டத்தின் மீது வள்ளலார் என்னும் இராமலிங்க அடிகள், பாம்பன் சுவாமிகள் என்னும் குமரகுருபர சுவாமிகள், கிருபானந்த வாரியார் உள்ளிட்ட பலரும் பாடல்கள் புனைந்துள்ளனர். 

என்னும் எதிர்மறைப் பாட்டிற்கு மாற்றாக பின்வரும் உடன்பாட்டுப் பாட்டை இராமலிங்கர் பாடியதும் இக்கந்தகோட்டத்தில்தான்:

குருகு என அழைக்கப்படும் நாரை, கோழி, குருக்கத்தி ஆகியன போன்ற பறவைகள் நிறைந்த ஊர் குருகூர். இது தாமிரபரணி ஆற்றங்கரையில் அமைந்திருக்கிறது. இவ்வூரை ஆண்ட சிற்றரசரான காரியருக்கும் அவர்தம் மனைவியார் உடையநங்கைக்கும் மகனாகப் பிறந்தவர் சடகோபன். சடம் போன்ற உலக மாயைக் கோபித்தவர் என்பது இப்பெயரின் பொருளாகும். இவ்வூரில் ஆதிநாத வல்லி உடனுறை ஆதிநாதர் கோயில் என்னும் திருமால் கோயில் அமைந்துள்ளது. அக்கோயிலுக்குள் கைக்குழந்தையான சடகோபரை அவர் பெற்றோர் தூக்கிச் சென்றனர். அவர் அங்கிருந்த புளிய மரத்தின் பொந்திற்குள் புகுந்து பதினாறு ஆண்டுகள் தவமியற்றி நம்மாழ்வார் ஆனார் என்பது தொன்மம். இப்புளிய மரம் திருப்புளி ஆழ்வார் என அழைக்கப்படுகிறது. வேதம் தமிழ் செய்த வித்தகர், வகுள பூஷண பாஸ்கரர், உலகுய்யத் தோன்றிய குருநாதர் என்று புகழப்படும் குருக்கூர் சடகோபர் என்னும் நம்மாழ்வார் திருவாய்மொழி, திருவிருத்தம், திருவாசிரியம், பெரிய திருவந்தாதி ஆகிய பாசுரங்களைப் படைத்தார். இவர் வாழ்ந்த குருக்கூர் இவர் நினைவாக ஆழ்வார்திருநகரி என அழைக்கப்படுகிறது. இவரை தன் குருவாக ஏற்றுக்கொண்ட மதுரகவி ஆழ்வார்

என அவர் வாழ்ந்த ஊரைப்பாடி, பின்னர் சடகோபரையும் பாடி மகிழ்ந்தார். 

நம்மாழ்வாரும் மணவாள மாமுனியும் தோன்றிய இவ்வூரில் விழுந்த எச்சிலை உண்டு வாழ்ந்த நாய்க்கும் மோட்சம் கிடைத்ததாகக் கூறுகிறது பின்வரும் பாடல்:

அப்பர், சுந்தரர், ஞானசம்பந்தர் ஆகிய மூவராலும் பாடப்பட்ட கோயிலை உடைய ஊர்களுள் ஒன்று திருவாரூர். கோவில் ஐந்து வேலி, குளம் ஐந்து வேலி, செங்கழுநீரோடை ஐந்து வேலி எனப் பெரும் நிலப்பரப்பை உடைய பூங்கோயில் என அழைக்கப்படும் திருவாரூர் அல்லியங்கோதை உடனுறை தியாகராசர் கோயிலுக்குள் அசலேசுவரம், ஆடகேசுவரம், ஆனந்தேசுவரம், விசுவகர்மேசுவரம், சித்தீசுவரம், கமலாம்பாள் தியாகராசர் சந்நிதி எனப் பல கோயில்கள் உள்ளன. உமையோடும் முருகனோடும் இணைந்து காட்சி தரும் சிவனுக்கு சோமஸ்கந்தர் எனப் பெயர். அவரே இங்கு எழுந்தருளி இருக்கும் “தியாகராசர்” ஆவார். அவரோடு இணைந்து காட்சிதரும் உமைக்கு “கொண்டி” எனப் பெயர். தியாகராசருக்கு வலது பக்கத்தில் இருக்கும் பெட்டிக்குள் வீதிவிடங்கர் என்னும் மரகதலிங்கம் இருக்கிறது. 

தியாகராசருக்கு தியாகப் பெருமாள், ஆடவரக் கிண்கிணிக் காலழகர், செங்கழுநீரழகர், செவ்வந்தித் தோடழகர், தியாக விநோதர், கருணாகரத் தொண்டமான் என்னும் விருதுப் பெயர்கள் உள்ளன. 

சிவாலயங்களில் நந்திதேவர் அமர்ந்த நிலையிலேயே காணப்படுவார். ஆனால் அவர் இங்கு நிற்கும் நிலையில் காணப்படுகிறார். அதனைக்கண்ட மகாவித்துவான் மீனாட்சி சுந்தரம் பிள்ளை, சுந்தரரின் மனைவியிடம் சிவன் தூதாக நடந்து சென்றதை அறிந்து நந்தி, ஆலயத்தைவிட்டு வெளியேவரும் சிவன் உடனே தன்மீது அமர்வதற்கு ஏற்ப எப்பொழுதும் நின்ற நிலையில் இருப்பதாகக் கற்பனை செய்து தியாகராஜ லீலையில் இயற்றிய பாடல் வருமாறு:

திருநின்றவூரில் வாழ்ந்த பூசலார் என்னும் சிவபக்தர் தனது மனக்கண்ணில் சிவனுக்குப் கற்பனைக் கோயில் ஒன்றைக் கட்டினார். அதேவேளையில் காஞ்சியில் கைலாயத்திற்கு இணையான கைலாசநாதர் கோயில் என்னும் கற்கோயிலைக் கட்டினான் பல்லவ மன்னன். கற்பனைக் கோயிலுக்கும் கற்கோயிலுக்கும் ஒரேநாளில் திருக்குடமுழுக்கு நடத்த நாள் குறிக்கப்பட்டது. பூசலாரின் அன்பை உலகிற்கு அறிவிக்க விரும்பிய சிவன், விழா நாளிற்கு முந்தைய நாள் இரவில் பல்லவ மன்னனின் கனவில் தோன்றி, “நாளை திருநின்றவூரில் உள்ள எனது கோயிலுக்கு திருக்குட முழுக்கு நடைபெற இருப்பதால், நீ கட்டிய கோயிலின் திருக்குடமுழுக்கை வேறொரு நாளில் வை” எனக் கூறி மறைந்தார். விழித்தெழுந்த மன்னன், தான் கட்டிய கற்கோயிலின் திருக்குட முழுக்கை நிறுத்திவிட்டு திருநின்றவூருக்குச் சென்றான். ஆனால் அங்கு எந்தக் கோயிலும் இல்லை. இறுதியில் பூசலாரை அழைத்து அவர் கட்டிய கோயில் எங்கே என வினவ, அவர் மன்னனைக் கண்களை மூடிக்கொள்ளும்படி கூறிவிட்டு தான்கட்டிய கற்பனைக் கோயிலை வர்ணித்தார். மன்னன் மனக் கண்ணில் அக்கோயில் தெரிந்தது. மன்னனும் பூசலாரும் கண்ணீர் உகுத்து சிவனைத் தெழுதனர் என்பது தொன்மம். ஆனால் பட்டினத்தாரோ உடம்பே கோயில், வாய் கோபுரம்வாசல், உயிர் சிவலிங்கம், ஐம்புலன்களும் மணிவிளக்குகள் என்றார் பின்வரும் திருமந்திரப் பாடலில்:


</doc>
<doc id="182837" url="https://ta.wikipedia.org/wiki?curid=182837" title="திருக்குருகாவூர் வெள்ளடைநாதர் கோயில்">
திருக்குருகாவூர் வெள்ளடைநாதர் கோயில்

இத்தலம் நாகப்பட்டினம் மாவட்டம் சீர்காழி வட்டத்தில் அமைந்துள்ளது. தென்திருமுல்லைவாயிலிலிருந்து எளிதில் செல்லலாம். சீர்காழி-திருமுல்லைவாயில் பாதையில் 6 கிமீ சென்று வடகால் என்னும் ஊரில் பிரியும் வழியில் சென்றும் இத்தலத்தை அடையலாம்.மக்கள் வழக்கில் திருக்கடாவூர் என்றழைக்கப்படுகிறது.

வெள்ளடைநாதர் கோயில் சம்பந்தர், சுந்தரர் ஆகியோரால் தேவாரம் பாடல் பெற்ற தலமாகும். இத்தலத்தின் தலவிருட்சம் வில்வம், பால்கிணறு தீர்த்தமும் உள்ளது. தேவாரப் பாடல் பெற்ற தலங்களில் காவிரி வடகரைத் தலங்களில் இது 13வது சிவத்தலமாகும்.

இத்தலத்தின் இறைவன் வெள்ளடைநாதர், இறைவி காவியங்கண்ணி.

அருள்மிகு வெள்ளடைநாதர் திருக்கோயில் - தினமலர் கோயில்கள்


</doc>
<doc id="182847" url="https://ta.wikipedia.org/wiki?curid=182847" title="துகளறுபோதக் கட்டளை">
துகளறுபோதக் கட்டளை

துகளறுபோதக் கட்டளை என்னும் நூல் 14 ஆம் நூற்றாண்டில் வாழ்ந்த சீகாழித் தத்துவப்பிரகாசர் எழுதிய நூல். இதே நூற்றாண்டில் வாழ்ந்த சிற்றம்பல நாடிகள் இயற்றிய துகளறுபோதம் என்னும் நூலை விளங்கிக்கொள்ள உருவாக்கப்பட்ட நூல் இது. 

சீடன் வினவக் குரு விளக்கம் சொல்வது போல இந்தக் கட்டளை நூல் அமைந்துள்ளது.


</doc>
<doc id="182850" url="https://ta.wikipedia.org/wiki?curid=182850" title="மெணசி">
மெணசி

மெணசி, இந்தியாவில் தமிழ்நாடு மாநிலத்தில் தருமபுரி மாவட்டத்தில் பாப்பிரெட்டிபட்டி வட்டத்தைச் சேர்ந்த வருவாய் கிராமமும் பாப்பிரெட்டிபட்டி ஊராட்சி ஒன்றியத்துக்குப்பட்ட ஊராட்சியுமாகும்.


</doc>
<doc id="182851" url="https://ta.wikipedia.org/wiki?curid=182851" title="தத்துவப்பிரகாசர் (சீகாழி)">
தத்துவப்பிரகாசர் (சீகாழி)

சீகாழித் தத்துவப்பிரகாசர் 14 ஆம் நூற்றாண்டில் வாழ்ந்த சைவ குருமார்களில் ஒருவர். தத்துவப்பிரகாசர் என்னும் பெயர்கொண்ட பலருள் இவர் காலத்தால் முந்தியவர். 

சீகாழியில் சிற்றம்பல நாடிகள் சைவத் தொண்டு செய்துவந்தார். இந்தத் தத்துவப்பிரகாசர் இவரிடம் ஞானம் பெற்றார். தத்துவப்பிரகாசர் காலம் 1325-1350 என்பதால் இவர் காலம் 1350-1375 எனக் கொள்ளப்படுகிறது. தத்துவப்பிரகாசம் என்னும் சித்தாந்தப் பெருநூலை இயற்றியவர். 


</doc>
<doc id="182870" url="https://ta.wikipedia.org/wiki?curid=182870" title="பிரான்சு ஃபான் சாக்சுலெட்டு">
பிரான்சு ஃபான் சாக்சுலெட்டு

பிரான்சு இரிட்டர் ஃபான் சாக்சுலெட்டு ("Franz Ritter von Soxhlet", சனவரி 12, 1848 – மே 5, 1926) செருமனியைச் சேர்ந்த வேளாண்மை வேதியியலாளர். இவர் 1879 இல் வேதிப்பொருள்களுக்கான வடிகட்டிப் பிரிப்பான் ஒன்றைக் கண்டுபிடித்தார். 1886 இல் பாசுச்சரைசேசன் (pasteurization) என்னும் சூடாக்கிக் குளிர்வித்து நுண்ணுயிரி நீக்கு முறையை பால் முதலிய பருகுநீர்மங்களுக்கு முன்மொழிந்தார். இவரே முதன் முதலாக பாலின் புரதங்களாகிய கேசைன் (casein), ஆல்புமின், குளோபுலின் இலாக்டோபுரதம் ஆகியவற்றை சூடாக்கி வடித்துப் பிரித்தெடுத்தவர். இவர் 1872 இல் முனைவர் பட்டத்தை இலைப்சிசில் பெற்றார். இவர் பெல்சிய நாட்டுக் குடும்பம் ஒன்றின் வழி வந்தவர். 



</doc>
<doc id="182911" url="https://ta.wikipedia.org/wiki?curid=182911" title="திருக்குவளை பிரம்மபுரீஸ்வரர் கோயில்">
திருக்குவளை பிரம்மபுரீஸ்வரர் கோயில்

பிரம்மபுரீஸ்வரர் கோயில் அப்பர், சம்பந்தர், சுந்தரர் ஆகியோரால் தேவாரம் பாடல் பெற்ற சிவத்தலமாகும். தேவாரப் பாடல் பெற்ற தலங்களில் காவிரி தென்கரைத் தலங்களில்அமைந்துள்ள 123ஆவது சிவத்தலமாகும். இத்தலம் நாகப்பட்டினம் மாவட்டம் திருக்குவளையில் அமைந்துள்ளது. இத்தலத்தின் மூலவர் பிரம்மபுரீஸ்வரர், தாயார் வண்டமர் பூங்குழலம்மை. இத்தலத்தின் தலவிருட்சமாக தேத்தா மரமும், தீர்த்தமாக பிரம்ம தீர்த்தமும் உள்ளன.
இத்தல இறைவனார் சுயம்பு மூர்த்தி.

ஏழு விடங்கத் தலங்களில் ஒன்றான திருத்தலம்.
இத்தலத்து தியாகராஜர் அவனி விடங்கத் தியாகர்,ஊழிப்பரன் என்றும் இவரது நடனம் வண்டு நடனம் என்றும் அறியப்படுகிறது


பிரமன், திருமால், முசுகுந்த சக்கரவர்த்தி, அகத்தியர், நவக்கிரகங்கள்

குண்டையூர் திருத்தல இறைவன் சுந்தரேசுவரர், அம்பிகை மீனாட்சியம்மை. சுந்தரருக்கு நெல் அளித்த குண்டையூர் கிழார் வாழ்ந்த தலம் மற்றும் இவ்வடியாருக்காக இறைவனார் நெல் மலை அருளிய திருத்தலம்.

எட்டுக்குடி திருத்தல இறைவன் சௌந்தரேசுவரர், அம்பிகை ஆனந்தவல்லி. தலமரம் வன்னி, தீர்த்தம் சரவணப்பொய்கை;இத்திருத்தலம் முருகப்பெருமானுக்கு சிறப்பான திருத்தலம்.



</doc>
<doc id="182955" url="https://ta.wikipedia.org/wiki?curid=182955" title="செய்யாறு வேதபுரீஸ்வரர் கோயில்">
செய்யாறு வேதபுரீஸ்வரர் கோயில்

வேதபுரீசுவரர் கோயில் திருஞானசம்பந்தரால் தேவாரம் பாடல் பெற்ற சிவத்தலமாகும். பாடல் பெற்ற தலங்களில் தொண்டை நாட்டுத் தலங்களில் ஒன்றாகும். 

இத்தலத்தின் மூலவர் வேதபுரீசுவரர், தாயார் இளமுலையம்பிகை. இத்தலத்தின் தலவிருட்சம் பனைமரமாகும்.

அருள்மிகு வேதபுரீஸ்வரர் திருக்கோயில் - தினமலர் கோயில்கள்


</doc>
<doc id="182956" url="https://ta.wikipedia.org/wiki?curid=182956" title="திருப்பனங்காடு தாளபுரீஸ்வரர் கோயில்">
திருப்பனங்காடு தாளபுரீஸ்வரர் கோயில்

தாளபுரீஸ்வரர் கோயில் சுந்தரரால் பாடல் பெற்ற தலங்களில் தொண்டை நாட்டுத் தலங்களில் ஒன்றாகும். 

இத்தலத்தின் மூலவர் தாளபுரீஸ்வரர், தாயார் கிருபாநாயகி. இத்தலத்தின் தலவிருட்சமாக பனை மரம் உள்ளது. சிவனின் தேவாரப்பாடல் பெற்ற 274 சிவாலயங்களில் இது 241 வது தேவாரத்தலம் ஆகும்.

அருள்மிகு தாளபுரீஸ்வரர் திருக்கோயில் - தினமலர் கோயில்கள்


</doc>
<doc id="182966" url="https://ta.wikipedia.org/wiki?curid=182966" title="தத்துவப்பிரகாசர்">
தத்துவப்பிரகாசர்

தத்துவப்பிரகாசர் என்னும் பெயர் கொண்ட சைவப் பெருமக்கள் 'தமிழ் நூலாசிரியர்' வரிசையிலும், 'சைவ சமய நூலாசிரியர்' பரம்பரையிலும் பலர் காணப்படுகின்றனர். இவர்களில் 14-16 ஆம் நூற்றாண்டில் வாழ்ந்த நால்வர் குறிப்பிடத் தக்கவர்கள். 


</doc>
<doc id="182985" url="https://ta.wikipedia.org/wiki?curid=182985" title="திருமெய்ஞானம் ஞானபரமேஸ்வரர் கோயில்">
திருமெய்ஞானம் ஞானபரமேஸ்வரர் கோயில்

திருமெய்ஞானம் ஞானபரமேஸ்வரர் கோயில் திருஞானசம்பந்தர், திருநாவுக்கரசர், சுந்தரர் ஆகியோரால் தேவாரப் பாடல் பெற்ற தலங்களில் காவிரி தென்கரைத் தலங்களில் அமைந்துள்ள 96ஆவது சிவத்தலமாகும். திருநாலூர் மயானம் என்றழைக்கப்படுகிறது. கஜபிருஷ்ட அமைப்பில் உள்ள விமானத்தைக் கொண்ட இக்கோயில் வித்தியாசமான அமைப்பில் அமைந்துள்ளது.

 சோழர்கள் காலத்தில் சதுர்வேதி மங்கலம் என்றும், தமிழில் நால்வேதியூர் என்றும், பின்னர் நாலூர் என வழங்கப்படுகிறது. குலோத்துங்க சோழனின் படைத்தளபதி ஆகிய பிரமாதிராஜன் என்கிற ஞானமூர்த்தி பிறந்த ஊர் இந்த திருநாலூர். பெரும் தவசீலரான ஆபஸ்தம்பர் இந்த இறைவனை பூசித்து பெரும் பேறு பெற்றார்.
இவ்வாலய லிங்கத் திருமேனியின் தலையில் சில நேரங்களில் பெரிய பாம்பு ஒன்று படமெடுத்த நிலையில் காணப்படும். இது பற்றிய குறிப்பு தேவாரத்திலும் உள்ளது. மயானம் என முடியும் திருத்தலங்கள் ஐந்து உள்ளன. அவை நாலூர் மயானம், திருக்கடவூர் மயானம், காழி மயானம், வீழி மயானம், கச்சி மயானம். இந்த நல்லூர் மயானத்திற்கு தென்மேற்கே சுமார் ஒன்றறை கி.மீ. தொலைவில் நாலூர் என்ற ஊர் உள்ளது. இது வைப்புத்தலமாகும்.

கும்பகோணத்தில் இருந்து சுமார் 16 கி.மீ. தொலைவில் உள்ள குடவாசலை அடைந்து அங்கிருந்து 5 கி.மீ தொலைவில் இவ்வூர் உள்ளது.

இத்தலத்தின் இறைவன் ஞானபரமேஸ்வரர், இறைவி ஞானாம்பிகை.

இத்தலத்தில் தலவிருட்சமாக பலாசு மரமும் வில்வம் மரமும் உள்ளன.




</doc>
<doc id="182993" url="https://ta.wikipedia.org/wiki?curid=182993" title="கருக்குடி சற்குணலிங்கேஸ்வரர் கோயில்">
கருக்குடி சற்குணலிங்கேஸ்வரர் கோயில்

சற்குணலிங்கேஸ்வரர் கோயில் சம்பந்தரால் தேவாரம் பாடல் பெற்றது. தேவாரப் பாடல் பெற்ற தலங்களில் காவிரி தென்கரைத் தலங்களில் 69ஆவது சிவத்தலமாகும். பாடல் பெற்ற 274 சிவாலயங்களில் 132 வது தேவாரத்தலமாகும். இத்திருத்தலத்தில் எம தீர்த்தம் அமைந்துள்ளது.

கும்பகோணத்திருந்து எட்டு கி.மீ தொலைவிலுள்ளது.

 வாயிலைக் கடந்து உள்ளே செல்லும்போது பலிபீடமும், நந்தியும் உள்ளன. மூலவர் சன்னதியின் முன்பாக இரு புறமும் துவாரபாலகர்கள் உள்ளனர். மூலவர் சன்னதிக்கு முன்பாக வலப்புறம் விநாயகர் சன்னதியும், இடது புறம் பாலமுருகன் சன்னதியும் உள்ளன. திருச்சுற்றில் கோயிலின் இடது புறம் அம்மன் சன்னதி உள்ளது. திருச்சுற்றில் அனுமந்தலிங்கம் சன்னதி உள்ளது. எதிரில் நந்தி மண்டபம் உள்ளது. திருச்சுற்றில் சக்தி விநாயகர், வலம்புரி விநாயகர், வள்ளி தெய்வானையுடன் சுப்பிரமணியர் ஆகியோரின் சன்னதிகள் உள்ளன. அடுத்து ஞானசம்பந்தர், நாவுக்கரசர், சுந்தரர், மாணிக்கவாசகர் , கஜலட்சுமி, சற்குணபாண்டிய சமேதர், சூரியன், பாலசுப்பிரமணியர், நவக்கிரகம், பைரவர் ஆகியோர் உள்ளனர். கருவறை கோஷ்டத்தில் விநாயகர், வீணாதார தட்சிணாமூர்த்தி, லிங்கோத்பவர், பிரம்மா, துர்க்கை ஆகியோர் உள்ளனர். அருகே சண்டிகேஸ்வரர் சன்னதி உள்ளது.

இத்தலத்தின் மூலவர் சற்குணலிங்கேஸ்வரர், இறைவி அத்வைதநாயகி.

இத்தல விநாயகர் வலம்புரி விநாயகர் என்பது சிறப்பம்சமாகும் இத்தல சிவபெருமான் மணலால் பிடித்த சிறிய லிங்கமாக உள்ளார். ராமாயண காலத்தில் இராமர் மணலில் பிடித்த லிங்கம் என வழங்கப்படுகிறது. தொழு நோயால் பாதிக்கப்பட்டோருக்குப் பரிகாரத் தலமாகக் கூறப்படுகிறது. ஏனாதி நாத நாயனார் அவதரித்த தலமான எயினனூர் (ஏனநல்லூர்) எனும் தலம் இத்தலத்தின் அருகிலுள்ளது.

அருள்மிகு சற்குணலிங்கேஸ்வரர் திருக்கோயில் - தினமலர் கோயில்கள்



</doc>
<doc id="183006" url="https://ta.wikipedia.org/wiki?curid=183006" title="கிளியனூர் அகஸ்தீஸ்வரர் கோயில்">
கிளியனூர் அகஸ்தீஸ்வரர் கோயில்

அகஸ்தீஸ்வரர் திருக்கோயில் திருஞான சம்பந்தரால் தேவாரம் பாடல் பெற்ற சிவத்தலமாகும். இத்தலத்தின் மூலவர் அகஸ்தீஸ்வரர், தாயார் அகிலாண்டேஸ்வரி. இத்தலத்தின் தலவிருட்சமாக வன்னி மரம் உள்ளது.

அருள்மிகு அகஸ்தீஸ்வரர் திருக்கோயில் தினமலர் கோயில்கள்


</doc>
<doc id="183007" url="https://ta.wikipedia.org/wiki?curid=183007" title="நெய்வணை சொர்ணகடேஸ்வரர் கோயில்">
நெய்வணை சொர்ணகடேஸ்வரர் கோயில்

சொர்ணகடேஸ்வரர் கோயில் தேவாரம் பாடல் பெற்ற சிவத்தலமாகும். இது தேவாரப் பாடல் பெற்ற தலங்களில் நடுநாட்டு தலங்களில் ஒன்றாகும். 

விழுப்புரம் மாவட்டம் உளுந்தூர்ப்பேட்டை வட்டத்தில் ரிஷிவந்தியம்-நெமிலி சாலையில், உளுந்தூர்ப்பேட்டையில் இருந்து திருக்கோவிலூர் செல்லும் பாதையில் எறையூர் நிறுத்தத்தில் இருந்து 5.6 கி.மீ தொலைவிலும், உளுந்தூர்ப்பேட்டை கள்ளக்குறிச்சி சாலையில் 7 கிமீ தொலைவில் உள்ள A.குமாரமங்கலத்திற்கு வடக்கில் 7 கிமீ தொலைவிலும் நெய்வணை உள்ளது.

இத்தலத்தின் மூலவர் சொர்ணகடேஸ்வரர், தாயார் நீலமலர்க்கண்ணி என்றும் பிரஹன்நாயகி என்றும் அழைக்கப்படுகிறார். இறைவன் பொற்குடம் கொடுத்த நாயனார் என்று குறிப்பிடப்படுகிறார். இத்தலத்தின் தலவிருட்சம் புன்னை மரமாகும்.

கோயில் வளாகத்திற்கு முன்பாக பலி பீடமும், நந்தி மண்டபமும் உள்ளன. முன் மண்டபத்தில் சந்திரன், சூரியன், நவக்கிரகம், பைரவர், நந்தி, பலி பீடம் காணப்படுகின்றன. திருச்சுற்றில் ஞானசம்பந்தர், நாவுக்கரசர், சுந்தரர், மாணிக்கவாசகர் சன்னதி, வள்ளி தெய்வானையுடன் கூடிய முருகர் சன்னதி, லட்சுமி நாராயணர் சன்னதி, காசி விசுவநாதர் விசாலாட்சி சன்னதி, படிகலிங்க சன்னதி ஆகியவை உள்ளன. இடப்புறம் இறைவி சன்னதி உள்ளது. கோஷ்டத்தில் தட்சிணாமூர்த்தி, லிங்கோத்பவர், துர்க்கா, பிரம்மா உள்ளனர். அருகில் சண்டிகேஸ்வரர் சன்னதி உள்ளது.

26 மே 2010இல் குடமுழுக்கு நடைபெற்றதாக கல்வெட்டு உள்ளது.

அருள்மிகு சொர்ணகடேஸ்வரர் திருக்கோயில் - தினமலர் கோயில்கள்


</doc>
<doc id="183024" url="https://ta.wikipedia.org/wiki?curid=183024" title="காளையார் கோவில் சொர்ணகாளீஸ்வரர் கோயில்">
காளையார் கோவில் சொர்ணகாளீஸ்வரர் கோயில்

சொர்ணகாளீஸ்வரர் கோயில் சிவகங்கை மாவட்டம், காளையார்கோயிலில் அமைந்துள்ளது.
சம்பந்தர், சுந்தரர் ஆகியோரால் தேவாரம் பாடல் பெற்ற சிவத்தலமாகும்.

சென்னை-ராமேஸ்வரம் அல்லது திருச்சி-மானாமதுரை இருப்புப்பாதையில் சிவகங்கை தொடருந்து நிலையத்தின் அருகில் உள்ள காளையார்கோயிலில் உள்ளது. சிவகங்கை நகரத்திலிருந்து கிழக்கே 20 கிமீ தொலைவில் உள்ளது.

இத்தலத்தின் மூலவர் சொர்ணகாளீஸ்வரர், தாயார் சொர்ணவல்லி. மந்தாரை மரம் இத்தலத்தின் தலவிருட்சமாகும்.

இக்கோயில் வளாகத்தில் சோமேஸ்வரர்-சுந்தராம்பிகை சன்னதிகளும், சுந்தரேஸ்வரர்-மீனாட்சி சன்னதிகளும் உள்ளன.

தற்போது (சூன் 2015) இக்கோயிலில் திருப்பணி ந்டைபெற்றுவருவதால் கோபுரங்கள், விமானங்கள் உள்ளிட்ட கோயிலின் பெரும்பாலான பகுதிகள் மூடப்பட்டுள்ளன.


</doc>
<doc id="183031" url="https://ta.wikipedia.org/wiki?curid=183031" title="கல்குடா தேர்தல் தொகுதி">
கல்குடா தேர்தல் தொகுதி

கல்குடா தேர்தல் தொகுதி ("Kalkudah Electorate") என்பது ஆகத்து 1947 முதல் பெப்ரவரி 1989 வரை இலங்கையில் நடைமுறையில் இருந்த ஒரு அங்கத்தவர் தேர்தல் தொகுதியாகும். இத்தேர்தல் தொகுதி இலங்கையின் கிழக்கு மாகாணத்தில், மட்டக்களப்பு மாவட்டத்தில் கல்குடா நகரையும் அதைச் சுற்றியுள்ள ஊர்களையும் உள்ளடக்கியதாகும்.

1978 ஆம் ஆண்டில் அறிமுகப்படுத்தப்பட்ட புதிய அரசியலமைப்பின் படி, இலங்கையில் விகிதாசாரப் பிரதிநிதித்துவத் தேர்தல் முறை அறிமுகப்படுத்தப்பட்டதை அடுத்து, நடைமுறையில் இருந்த 160 தேர்தல் தொகுதிகள் கலைக்கப்பட்டு பதிலாக 22 பல-அங்கத்தவர்களைக் கொண்ட தேர்தல் மாவட்டங்கள் உருவாக்கப்பட்டன. இதற்கமைய, 1989 தேர்தலில் கல்குடா தேர்தல் தொகுதி மட்டக்களப்பு தேர்தல் மாவட்டத்தில் உள்ளடக்கப்பட்டது.
1வது நாடாளுமன்றத் தேர்தல் 1947 ஆகத்து 23 முதல் செப்டம்பர் 20 வரை நடைபெற்றது. முடிவுகள் வருமாறு:

24 மே 1952 முதல் 30 மே 1952 வரை நடைபெற்ற 2வது நாடாளுமன்றத் தேர்தல் முடிவுகள்:

5 ஏப்ரல் 1956 முதல் 10 ஏப்ரல் 1956 வரை நடந்த 3வது நாடாளுமன்றத் தேர்தல் முடிவுகள்:

1960 இலிருந்து மட்டக்களப்பு தேர்தல் தொகுதியில் இருந்து இரு அங்கத்தவர்கள் நாடாளுமன்றத்திற்குத் தேர்ந்தெடுக்கப்பட்டனர். வாக்காளர் ஒவ்வொருவரும் இரு வேட்பாளர்களைத் தேர்ந்தெடுக்க முடிந்தது.

19 மார்ச் 1960 இல் நடைபெற்ற 4வது நாடாளுமன்றத் தேர்தல் முடிவுகள்:
20 சூலை 1960 இல் நடைபெற்ற 5வது நாடாளுமன்றத் தேர்தல் முடிவுகள்:

22 மார்ச் 1965 இல் நடைபெற்ற 6வது நாடாளுமன்றத் தேர்தல் முடிவுகள்:

27 மே 1970 இல் நடைபெற்ற 7வது நாடாளுமன்றத் தேர்தல் முடிவுகள்:

21 சூலை 1977 இல் நடைபெற்ற 8வது நாடாளுமன்றத் தேர்தல் முடிவுகள்:


</doc>
<doc id="183072" url="https://ta.wikipedia.org/wiki?curid=183072" title="பதினேழாம் நாள் போர் (குருச்சேத்திரப் போர்)">
பதினேழாம் நாள் போர் (குருச்சேத்திரப் போர்)

பதினேழாம் நாள் போர் (குருச்சேத்திரப் போர்) தனது வாழ்நாள் முழுவதும் தேரோட்டியின் மகன் என்று அவமானப்படுத்தப்பட்ட கர்ணன் ஓர் போர் வீரனாக, அக்கால போர்விதி முறைகளையெல்லாம் மீறி கர்ணன் கொலை செய்யப்பட்டதையும், பாண்டவர்களில் முதல் பிறந்தவன் என்ற உண்மை வெளிப்பட்டதையும் விவரிக்கிறது. இதனை வில்லிப் புத்தூரார் கர்ண பருவம் என பதிவு செய்துள்ளார்.

பதினேழாம் நாள் போரில் பாண்டவர் படையின் கவனம் முழுதும் கர்ணனை நோக்கி திருப்பப்பட்டது. கர்ணனின் மகன் விருஷசேனனை கொன்று வீழ்த்தினான்அருச்சுனன்,அபிமன்யு இறந்த போது தான் பட்ட துயரத்தை கர்ணன் படவேண்டும் என எண்ணியே இதைச் செய்தான். மற்ற பாண்டவர்கள் கர்ணனின் மற்ற பிள்ளைகளை கொன்றனர்; ஆனால் கர்ணன் இவை எதற்கும் சோர்வடையாமல் அருச்சுனனை கொல்வதிலேயே தனது போர் உத்திகளை அமைத்து போர் செய்தான். வாழ்நாள் முழுவதும் யாருக்காக கடமைப்பட்டிருந்தானோ அருச்சுனனை கொல்வதின் மூலமாக தன் நன்றியை நண்பன் துரியோதனனுக்கு செலுத்தத் தீர்மானித்தான்.

அருச்சுனனை கர்ணன் நேருக்கு நேர் சந்தித்தான். அருச்சுனன் தன் அம்பு வீச்சால் கர்ணனின் தேரை நூறு கெஜ தூரத்திற்கு பின்னே தள்ளினான். ஆனால் கர்ணனோ அருச்சுனனின் தேரை பத்து கெஜ தூரத்திற்குத் தான் தள்ளமுடிந்தது. ஒவ்வொரு முறையும் அருச்சுனன் கர்ணனின் தேரைப் பின்னுக்குத் தள்ளிய போது கிருட்டிணன்,கர்ணனையே புகழ்ந்தார். "நான் கர்ணனின் தேரை நூறு கெஜ தூரத்திற்கு பின்னே தள்ளுகிறேன், அவனோ என்னை பத்து கெஜ தூரத்திற்குத் தான் தள்ளுகிறான், நீங்கள் அவனைப் பகழ்கிறீர்களே" என்று கோபப்பட்டான். அதற்கு கிருட்டிணரோ "கர்ணனுடைய தேரை கவனமாகப் பார் அவனது தேரில் தேரோட்டியும்,கர்ணனும் மட்டும்தான்,ஆனால் உனது தேரில் நாராயணன் தேரை ஓட்ட,உனது கொடியிலோ அனுமன் இருக்கும் போது அவனது தேரை நூறு கெஜ தூரத்திற்கு பின்னே தள்ளுவது எளிது" என்று அருச்சுனனுக்கு கோபத்தை மூட்டினார்.

அருச்சுனன் ஒன்றன்பின் ஒன்றாக அம்புகளை எய்து சண்டைசெய்தான். ஒரு கட்டத்தில் அருச்சுனனின் தலையை குறிவைத்து கர்ணன் எய்த (நாகாஸந்திரம்) அம்பு பாம்பாக மாறி அருச்சுனனை நோக்கி வந்தது. அவ்வாறு வந்த அம்பின் தன்மையை அறிந்த கிருட்டிணன் தன் காலின் பெருவிரலால் அருச்சுனனின் தேரை தரையை நோக்கி கீழாக அழுத்த தேர் இரண்டடி அமிழ்ந்தது. கர்ணன் எய்த (நாகாஸந்திரம்) அம்பு அருச்சுனனின் கீரிடத்தை தட்டி மீண்டும் கர்ணனிடமே வந்தது. யார் சிறந்த வில் வீரன் நானா? கர்ணனா? என ஒரு கணம் அருச்சுனனை திகைப்படைய வைத்தது. இதை உணர்ந்த கிருட்டிணன் அம்பை எய்தவனின் திறமையை சாய்க்க வில்லை. அம்பின் வீரியத் தன்மையைச் சாய்த்து விட்டது என்று அருச்சுனனிடம் கூறினார். எப்படியோ ஒருமுறை அருச்சுனன் உயிர் தப்பினான். மீண்டும் அந்த அம்பை அருச்சுனன் மீது செலுத்தாமல் குந்திக்கு கொடுத்த வரத்தால் அமைதியாக இருந்தான்.

அருச்சுனன்இந்திரப்பிரஸ்தத்தை ஏற்படுத்த காண்டவப்பிரஸ்தம் வனத்தை அழித்த போது அதில் வசித்த நாகவம்சமும் அழிந்தது,அஷ்வசேனன் என்ற நாகம் அதன் தாயின் கருவில் இருந்ததால் தப்பிப் பிழைத்தது.தனது இனத்தை அழித்த அருச்சுனனை பழிக்குப் பழி வாங்கவே கர்ணனின் (நாகாஸ்திரம்) அம்பு அருச்சுனனை தாக்க முனையும் போது அதனோடு இணைந்து பழிதீர்த்துக் கொள்ள நினைத்தான்.கிருட்டிணனின் செயலால் அருச்சுனன் தப்பியவுடன் கர்ணனிடம் அஷ்வசேனன் மீண்டும் அம்பு எய்யுமாறு வேண்டினான்,கர்ணன் மறுத்து "ஒரு வீரன் இரண்டாம் முறையாக அம்பு செலுத்த மாட்டான்,அது அவன் நிலைக்கு இழுக்கு, உன் பழியைத் தீர்த்துக்கொள்ள வேறு வழியைத் தேடிக்கொள் அருச்சுனனைக் கொல்ல ஒரு நாகனின் உதவி எனக்குத் தேவையில்லை" எனக்கூறி மறுத்துவிட்டான்.கர்ணனால் மறுக்கப்பட்ட அஷ்வசேனன் அருச்சுனனை கொல்ல ஓடினான்,அருச்சுனன் ஒரே அம்பில் அஷ்வசேனனை மாய்த்தான்.

விஷ்ணு,ராமனாக அவதாரம் எடுத்த போது சூரியனின் மகன் சுக்ரீவனின் பக்கம் நின்று,இந்திரனின் மகன் வாலியைக் கொன்றான்.கிருட்டிணனாக அவதாரம் எடுத்த போது இந்திரனின் மகன் அருச்சுனன் பக்கம் நின்று சூரியனின் மகன் கர்ணனுக்கு எதிராக இருந்தார்.இராமாயணத்தில் வாலியும்,மகாபாரதத்தில் கர்ணனும் வஞ்சிக்கப்பட்டார்கள்.

கர்ணன்



</doc>
<doc id="183077" url="https://ta.wikipedia.org/wiki?curid=183077" title="ஊசல் (இயற்பியல்)">
ஊசல் (இயற்பியல்)

தனி ஊசல், எளிய ஊசல் ("simple pendulum") அல்லது பொதுவாக ஊசல் ("pendulum") எனப்படுவது புறக்கணிக்கத்தக்க நிறை மற்றும் மீட்சித்தன்மையற்ற நூல் ஒன்றின் ஒருமுனை கட்டப்பட்டும் மறுமுனையில் ஒரு கோளவடிவக் குண்டு (bob) தொங்கவிடப்பட்டும் உள்ள ஓர் அமைப்பு ஆகும். ஊசல் குண்டானது சிறிதளவு இடம்பெயரச் செய்யுமாறு இழுத்துவிடப்பட்டால், அது மையநிலையைப் பொருத்து அலைவுறும். இதற்குக் காரணம் அக்குண்டினை மையநிலையிலிருந்து இடம்பெயரச் செய்யும்போது, அக்குண்டு மையநிலையை நோக்கி அதனை முடுக்குகிற ஒரு மீட்டல் விசைக்கு உள்ளாவதே ஆகும். பின் விட்டவுடன் இம்மீட்டல் விசையோடு குண்டினது நிறையும் சேர்ந்து அவ்வூசலை முன்னும் பின்னுமாய் அலைவுறச் செய்கிறது. ஒரு முழு அலைவை நிறைவு செய்வதற்கு ஊசலானது எடுத்துக் கொள்ளக்கூடிய கால அளவே அலைவுக்காலம்(period) ஆகும். ஊசலின் இடம்பெயர்ந்த நிலையைப் படத்தில் காணலாம்.

1602 ஆம் ஆண்டில் கலீலியோ கலிலி என்பாரால் முதன்முதலில் இது வடிவமைக்கப்பட்டது. அன்று முதல் இது கால அளவீடு செய்யப் பயன்பட்டு வந்தது. இதுவே காலத்தை அளவீடு செய்யக்கூடிய உலகின் மிகத் துல்லியமன தொழில்நுட்பமாக 1930கள் வரை விளங்கியது. இது ஊசல் கடிகாரங்களிலும் முடுக்கமானி, நிலநடுக்கமானி போன்ற கருவிகளிலும் பயன்படுகின்றது. 

ஊசலுக்கு நாம் பயன்படுத்தும் 'pendulum' என்கிற சொல் இலத்தின் மொழியின் "pendulus" என்ற சொல்லிலிருந்து எடுக்கப்பட்டதாகும். இதன் பொருள் 'தொங்கக்கூடிய' என்பதாகும்.

கட்டப்பட்டுள்ள குண்டினுடைய நிறை formula_1 என்றும், ஊசலின் நீளம் formula_2 எனவும் எடுத்துக்கொள்வோம். செங்குத்தான நிலையிலிருந்து நூல் ஏற்படுத்தக்கூடிய கோணம் formula_3 எனக் கருதுவோம். நடுநிலையிலிருந்து ஊசல் குண்டானது ஒரு தொலைவிற்குச் செல்கிறது. நடுநிலைக்கும் ஒரு தொலைவிற்கும் இடைப்பட்ட தூரம் formula_4 எனக் கருதலாம். இதுவே அலையின் வீச்சாகும். அத்தொலைவில் குண்டின் எடையானது செங்குத்தாகக் கீழ்நோக்கிச் செயல்படுகிறது. இதன் அளவு formula_5 என எடுத்துக்கொள்ளப்படுகிறது. 
( formula_1 என்பது குண்டினுடைய நிறை, formula_7 என்பது புவியீர்ப்பு முடுக்கம்).
formula_5 என்கிற இவ்விசையை(எடையை) இரு கூறுகளாகப் பகுக்கலாம். 
அலையின் வீச்சு சிறியதாக இருப்பதால் ஊசல் குண்டின் பாதை நேர்க்கோடாகக் கருதப்படுகிறது.

கோண இடப்பெயர்ச்சி சிறியதாதலால் , 

formula_11

என்று எடுத்துக்கொள்ளப்படுகிறது.

எனவே, 

formula_12

ஆனால்,

எனவே, 

formula_14.

இச்சமன்பாட்டினை நியூட்டனின் இரண்டாம் விதியான , 

formula_15 

உடன் ஒப்பிடும்போது,

முடுக்கம், formula_16 

என்பது பெறப்படுகிறது.

இடப்பெயர்ச்சிக்கு எதிர்த்திசையில் முடுக்கம் இருப்பதை எதிர்க்குறி உணர்த்துகிறது. 

தனி ஊசலின் இயக்கம் ஒரு தனிச் சீரிசை இயக்கம் என்பதனை இதன் மூலம் அறியமுடிகிறது. 

இத்தனிச் சீரிசை இயக்கத்தின் கோண அதிர்வெண்(angular frequency) ω என்று எடுத்துக் கொள்ளப்படுமாயின் ,

தனிச் சீரிசை இயக்கத்தின் முடுக்கத்தை, formula_17

என்று சொல்லலாம்.

இதற்கு முன்னுள்ள சமன்பாட்டின் மூலம் , formula_18

அல்லது

formula_19

என்கிற சமன்பாட்டை எட்டலாம். 

பொதுவாகவே ஒரு தனிச் சீரிசை இயக்கத்தின் அலைவுக்காலம்,
<math>T = 

ஊசலின் இயக்கத்தையும் தன்மையையும் இந்த ஒப்பியக்கத்தின் செய்முறைச்சாலையில் செய்து பார்ப்பதுபோல் செய்து பழகி அறியலாம். செய்முறையைத் தொடக்க தொங்கும் குண்டை சுட்டியால் தொடுக்கி இழுத்து நகர்த்தவும்


</doc>
<doc id="183078" url="https://ta.wikipedia.org/wiki?curid=183078" title="ஊசல்">
ஊசல்

ஊசல் என்ற தலைப்பில் உள்ள கட்டுரைகள்:



கூம்பு ஊசல்(conical pendulum)

போர்டா ஊசல்(Borda's pendulum)

----


</doc>
<doc id="183082" url="https://ta.wikipedia.org/wiki?curid=183082" title="காந்த ஒதுக்கம்">
காந்த ஒதுக்கம்

காந்த ஒதுக்கம்(Magnetic declination) என்பது ஓரிடத்தில், அந்த இடம் புவியின் வட துருவம் தென்துருவம் ஆகிய மூன்று புள்ளிகள் வழியாகச் செல்லும் செங்குத்துத் தளத்திற்கும் அதே இடம் புவியின் காந்த வடமுனை காந்த தென்முனை ஆகிய மூன்று புள்ளிகள் வழியாகச் செல்லும் செங்குத்துத் தளத்திற்கும் இடைப்பட்ட கோண அளவாகும்.இது எல்லா இடங்களிலும் ஒன்றுபோல் இல்லாமல் இடத்திற்கு இடம் சிறிது மாறுபட்டுக் காணப்படுகிறது.காந்தவியலில் இது ஒதுக்கம் என்றும் குறிக்கப்படும்.

ஒரேஅளவு ஒதுக்கங்களைக் கொண்ட எல்லா இடங்களையும் ஒன்றாக இணைக்கும் கோட்டிற்குச் சம ஒதுக்கக்கோடு (Isogonals) என்று பெயர்.சுழிஅளவு ஒதுக்கங்களைக் கொண்ட எல்லா இடங்களையும் இணைக்கும் கோட்டிற்கு சுழிஒதுக்கக் கோடு(Agonic) என்று பெயர்.


</doc>
<doc id="183085" url="https://ta.wikipedia.org/wiki?curid=183085" title="காந்தச் சரிவு">
காந்தச் சரிவு

காந்தச் சரிவு (Magnetic dip)எனப்படுவது, திசைகாட்டியொன்றை, நிலைக்குத்தாக வைத்திருக்கும் நிலையில், திசைகாட்டியின் ஊசியானது, கிடையோடு ஏற்படுத்துகின்ற கோணம் ஆகும். பூமியின் வெவ்வேறு பகுதிகளில் இந்தக் கோணத்தின் பெறுமானம் வித்தியாசப்படுகின்றது. புவியின் காந்தப்புலமானது, கீழ்ப்புறமாக பூமியை நோக்கி, அமைந்திருக்கின்றது என்பதை இந்தக் கோணத்தின் பெறுமானம் நேர் எண்ணாக வருகின்ற நிலை குறிக்கின்றது. 

இந்தக் கோணத்தின் பெறுமானம், சரிவு வட்டம் (dip circle) எனப்படும் கருவியால் பொதுவாக அளக்கப்படும்.

ஜோர்ஜ் கார்ட்மென் என்ற பொறியியலாளரால் 1544 ஆம் ஆண்டு சரிவுக்கோணம் முதன் முதலாகக் கண்டறியப்பட்டது. சரிவு வட்டத்தைப் பயன்படுத்தி காந்தச் சரிவை அளவிடும் முறையை இங்கிலாந்தைச் சேர்ந்த ரொபேர்ட் நோமான் என்பவர் 1581 இல் விபரித்தார்.


</doc>
<doc id="183089" url="https://ta.wikipedia.org/wiki?curid=183089" title="பதினெட்டாம் நாள் போர் (குருச்சேத்திரப் போர்)">
பதினெட்டாம் நாள் போர் (குருச்சேத்திரப் போர்)

குருச்சேத்திரப் போரின் இறுதி நாள் யுத்தம், கௌரவர்களின் கடைசி தளபதி சல்லியனை கொன்றது, 99 கௌரவர்களை கொன்றது,திரௌபதியின் சாபம் நிறைவேறியது,பாண்டவர்களின் சபதங்கள் நிறைவேறியது, பாண்டவர்களால் கொல்லாமல் விடப்பட்ட துரியோதனனின் நிலை குறித்து விரிவாகக் கூறுகிறது. இதனை சல்ய பருவம் என வில்லிப்புத்தூரார் வில்லிபாரதத்தில் பதிவு செய்துள்ளார்.
மாதுரியின் சகோதரன்,பாண்டவர்களில் பின்னிருவர் நகுலன்,சகாதேவன் இருவரின் தாய் மாமன் கௌரவர் படையுடன் சேர்ந்து போர் செய்தது துரியோதனனின் தந்திரமான ஏற்பாடு,அதாவது குருச்சேத்திரப் போரில் பாண்டவர் பக்கம் போரிட பெரும்படையுடன் வந்த சல்லியனை இடையிலேயே இளைப்பாற்றிட வேண்டிய ஏற்பாடுகளை துரியோதனன் செய்திருந்தான், இதை அறியாத சல்லியன் உண்டு களைப்பாறிய பின் சல்லியனுக்கு இது தெரிவிக்கப்பட்டது. தனது தவறு தெரிந்து சல்லியன் மிகுந்த வேதனையடைந்து "உண்ட வீட்டிற்கு இரண்டகம் (துரோகம்) செய்வதில்லை" என கௌரவர் பக்கம் நின்று போரிட்டான். உரிய மதிப்பு வழங்கப்படாமல் அவமானப் படுத்தப்பட்டான், கர்ணனுக்கு தேரோட்டியாக இருக்க வேண்டும் என்று வற்புறுத்தப் பட்டான். எந்த எதிர்ப்பும் இல்லாமல் அந்தப்பணியை செய்ததால் பாண்டவர்களிடத்திலும்,கௌரவர்களிடத்திலும் மதிப்பைப் பெற்றான். இறுதி நாளில் கௌரவப்படைக்கு தலைமையை கனத்த மனத்துடன் ஏற்றுக்கொண்டான். பாண்டவரில் தன் சகோதரியின் மகன்கள் என்றாலும் தன் சொந்த உணர்வுகளுக்கு இடமில்லை என உறுதியளித்தான்.

அருச்சுனனிடம் கிருட்டிணன் "யுதிஷ்டிரன் சல்லியனுடன் தனியாகப் போரிட்டே ஆக வேண்டும்" என்றார். அருச்சுனன் "ஏன்?" என்றான், ஆனால் கிருட்டிணன் அதற்கு பதில் சொல்லவில்லை. அவனது உடலுக்குள் ஒரு பெரிய அசுரன் இருக்கிறான், யாராவது அவனை எதிர்த்தால் அவனது சக்தி பல்கி பெருகிக்கொண்டே போகும்,எதிர்ப்பவன் எவ்வளவு பலசாலியோ அத்தனை பலசாலியாக சல்லியனுக்குள் இருக்கும் அசுரனின் பலம் அதிகரிக்கும். யுதிஷ்டிரன் அவ்வளவு ஆவேசமாக போர் புரிபவர் அல்ல அதிலும் குறிப்பாக (சல்லியனுடன் போரிடும்போது அதாவது தனது தந்தை பாண்டுவின் மைத்துனன்,தனது சகோதரர்களின் தாய்மாமன் என்ற உணர்வில் கோபப் படாமல்) சல்லியனை பலமிழக்கச் செய்து கொல்ல வேண்டும்.

போரின் கடைசி நாள் கௌரவப் படைத்தளபதி சல்லியனின் முன் போய் நின்றார்,சல்லியனை ஆவேசத்துடன் நெருங்காமல், அன்புடன் நெறுங்கினார், [யுதிஷ்டிரன்|யுதிஷ்டிரனின்]] கருணை நிரைந்த பார்வையால் அசுரனின் பலம் பெருகுவதற்கு பதில் குறைந்து கொண்டே வந்தது. இறுதியில் அசுரன் பலம் முழுவதும் போய் அசுரன் மறைந்தே போனான்,சல்லியனும், யுதிஷ்டிரனும் நேருக்கு நேர் நின்றார்கள், தருமன் ஒரு வேலை எடுத்து எந்த கொபமோ,வெறுப்போ இன்றி சல்லியன் மீது எறிந்தார்,சல்லியன் சரிந்து விழுந்து இறந்தான்.கௌரவர்களின் கடைசித் தளபதியும் இறந்த பின் வெற்றியை பாண்டவர்களுக்கு எளிதாக்கியது.

தோல்வி நிச்சயம் என்பதை உணர்ந்த சகுனி தனது காந்தாரப் படையுடன் பாண்டவர்களின் படையை பின்புறமிருந்து தாக்கினான். படையின் பின்புறம் என்ன ரகளை என குந்தியின் மக்கள் திரும்பிப் பார்த்தனர்,சகுனி தனது படையுடன் பின்புறம் தாக்குவது கண்டு பின்புறப் படைகளை காக்க அங்கே போவது முடியாதது. எனவே படையின் கடைசியிலிருந்த மாதுரியின் மக்களான நகுலன், சகாதேவனிடம்,"சகோதரர்களே இறந்த உங்கள் தாய் மாமனுக்காக நீங்கள் வருந்துவது எனக்கு தெரிகிறது, அங்கே பாருங்கள் கொடுமதி படைத்த சகுனி கோழைத்தனமாக பின்னால் இருந்து,தந்திர நரி மாதிரி செயல்படுவதை அவனை கொல்லாமல் விட்டால் இத்தனை வெற்றிகளும் ஒன்றுமே இல்லாமல் போய்விடும்,உங்கள் மாமன் இறப்பிற்கு பழிக்கு பழி அவனை கொல்லுங்கள்" என்றார். நகுலனும்,சகாதேவனும் தனது வாளுடன் சகுனி மீது பாய்ந்து மூர்க்கமாக சண்டையிட்டு சகுனியை கொன்றனர். தன் மாமன் அப்பாவி அவரைத் தந்திரமாக எதிரிகளுடன் சேர்ந்து போரிட வைத்து விட்டார்கள். ஆனால் சகுனி அப்பாவியல்ல பதினான்கு வருடங்களுக்கு முன் அவர்களது இராச்சியத்தை இழக்க தந்திரமாக சூதாடியவன்.
சூதாட்டத்தின் போது கௌரவர்களை "கொல்வேன்" என பீமன்சபதம் செய்த படியே, ஒவ்வொரு நாளும் ஒரு சிலரைக் கொன்று வந்தான். கௌரவர்களின் எண்ணிக்கைக் குறையக் குறைய காந்தாரி தன் மக்களிடம் போரில் பீமனைத் தவிர்க்கச் சொன்னாள், ஆனால், பீமனோ தேருக்குப் பின்னும், யானைகளுக்குப் பின்னும் ஒளிந்த கௌரவர்களை தேடிக் கண்டுபிடித்து அவர்கள் கெஞ்சக் கெஞ்ச,தனது கதாயுதத்தால் தலையை பிளந்து கொன்றான். பீமனின் சபதம் நிறைவேற வேண்டும் என்பதற்காக மற்ற பாண்டவர்கள் வாய்ப்புக் கிடைத்தும் அதைத் தவிர்த்தார்கள். விகர்ணனைக் கொல்ல பீமன் கொஞ்சம் தயங்கினான், கௌரவர்களில் அவன் மட்டும் தான் துரியோதனனுடன் இசைந்து போகாதவன்,சூதாட்டத்தின் போதும், திரௌபதி துகில் உரியப் பட்ட போதும் எதிர்த்தவன், ஆனால் போரிடும் போது விகர்ணன் விசுவாசத்தோடு தனது சகோதரர்களோடு,சேர்ந்து போரிட்டான். விகர்ணன் மாண்டபோது பாண்டவர் அத்துனைபேரும் அழுதனர். பிறகு துச்சாதனனை கீழே தரையில் தள்ளி தன் கரங்களால் அவனது குடலை உருவினான், திரௌபதியின் சபதத்தை நிறைவேற்ற அவளை அழைத்து துச்சாதனனின் ரத்தத்தை அவளது கூந்தலில் தோய்க்கச் சொன்னான். அவ்வாறே செய்தவள் துச்சாதனனின் இதயத்தை எடுத்து கூந்தலில் பூவைப்போல சூடிக்கொண்டாள்.



</doc>
<doc id="183128" url="https://ta.wikipedia.org/wiki?curid=183128" title="தேடியதேட்டம் (தேசவழமை)">
தேடியதேட்டம் (தேசவழமை)

வட இலங்கையின் மரபுவழிச் சட்டமான தேசவழமையின்படி "'தேடியதேட்டம்" என்பது, ஒரு ஆணும், ஒரு பெண்ணும் மணம் புரிந்து கொண்டு ஒன்றாக வாழும் காலத்தில் கணவனோ, மனைவியோ சம்பாதித்த சொத்துக்களைக் குறிக்கும். தேசவழமை, இத்தகைய சொத்துக்களை, குறித்த ஆணுக்கோ, பெண்ணுக்கோ அவர்களது முன்னோரிடமிருந்து வரும் சொத்துக்களிலிருந்து வேறுபடுத்துகிறது. இவ்வாறு ஆணுக்கு வரும் சொத்தை "முதுசொம்" எனவும், பெண்ணுக்கு வரும் சொத்தை "சீதனம்" எனவும் தேசவழமை குறிப்பிடுகிறது.

பழைய வழக்கின்படி பெண் கொண்டுவந்த சொத்து அவர்களில் பெண் பிள்ளைகளுக்கும் அவர்கள் வழி வரும் பெண் வாரிசுகளுக்கும் மட்டுமே உரியது. அது போலவே ஆண் கொண்டுவரும் சொத்துக்கு அவர்களுடையை ஆண் பிள்ளைகளும் அவர்களது ஆண் வாரிசுகளுமே உரித்து உடையவர்கள். ஆனால், தேடியதேட்டத்தில் இரு பாலாருக்குமே சம பங்கு உண்டு. ஆனாலும், பெண் பிள்ளைகளுக்குச் சற்றுக் கூடிய பங்கு கொடுப்பதற்கு ஆண் பிள்ளைகள் எப்போதும் சம்மதிக்க வேண்டும் என்கிறது தேசவழமை.

தேசவழமை கூறும் "தேடியதேட்டம்" என்பதற்குப் பல வரைவிலக்கணங்கள் முன்வைக்கப்பட்டுள்ளன. 1911 ஆம் ஆண்டு கொண்டுவரப்பட்ட "யாழ்ப்பாண திருமண வாழ்க்கை உரிமைகள் மற்றும் மரபு வாரிசுரிமைச் சட்டம்" இதைப் பின்வருமாறு வரையறுக்கிறது:

ஆனால், 1947 ஆம் ஆண்டின் 58 ஆம் இலக்கச் சட்டமான யாழ்ப்பாண திருமண வாழ்க்கை உரிமைகள் மற்றும் மரபு வாரிசுரிமைத் திருத்தச் சட்டம், இதை எதிர்மறையான முறையில் வரையறுக்கிறது. இதன்படி, ஒன்றாக வாழும் காலத்தில் வாழ்க்கைத்துணை ஒருவரின் தனியான சொத்தையோ அதன் ஒரு பகுதியையோ பயன்படுத்தாமல், பெற்றுக்கொள்ளப்பட்ட சொத்தையும், அக்காலத்தில் குறிப்பிட்ட வாழ்க்கைத் துணைவரின் சொத்திலிருந்து கிடைக்கும் இலாபத்தையும் தவிர்த்த எதுவும் தேடியதேட்டமாகக் கொள்ளப்படமாட்டாது. 

தேசவழமையின்படி, ஒன்றாக வாழும் காலத்தில் கணவன் அல்லது மனைவியின் தனியான சொத்துக்களை விற்று வாங்கிய சொத்துக்களையும் தேடியதேட்டமாகக் கருதமுடியும். ஆனால், 1947 ஆம் ஆண்டின் திருத்தச் சட்டத்தின் மூலம் இவ்வாறு வாங்கப்பட்ட சொத்துக்கள் தேடியதேட்டத்துள் சேராது என்பது தெளிவாக்கப்பட்டுள்ளது.


</doc>
<doc id="183132" url="https://ta.wikipedia.org/wiki?curid=183132" title="ஈடு வைத்தல்">
ஈடு வைத்தல்

ஈடு வைத்தல் அல்லது ஈடு செய்தல் என்பது ஒருவருக்கு நிதி தேவைப்படும் பொழுது தம்மிடம் இருக்கும் சொத்தை ஈடாக இன்னுமொருவரிடம் வைத்து அவரிடம் இருந்து பணம் பெறுதல் ஆகும். இது தமிழ்ச் சமூகத்தில் மரபுவழியாக நடைபெற்று வரும் ஒரு பொருளாதார பரிவர்த்தனை ஆகும். 

ஈடு வைப்பவர் ஈடு பிடிப்பவரிடம் நிபந்தனை உறுதி அல்லது ஒப்பந்தம் செய்து கொள்வார். இந்த ஒப்பந்தம் ஈடு வைக்கப்படும் சொத்து, தரப்படும் பணம், ஈட்டின் காலம், ஈடு மீறப்பட்டால் அதன் விளைவுகள் போன்றவற்றை எடுத்துரைக்கும். ஈட்டின் காலம் முடிந்து ஈடு மீட்கப்பட்டு இருக்கவிட்டால் அதை எவ்வாறு கையாளுதல் என்பது தொடர்பாகவும் நடைமுறைகள் உண்டு. ஈடு வைத்தவர் மேலீடு கோரலாம். ஈடு பிடித்தவர் ஈடு வைக்கப்பட்ட பொருளை எதாவது வகையில் "ஆட்சி" செய்து எடுத்துக் கொள்ளலாம். ஆட்சி செய்வது என்பது ஈடு செய்யப்பட்ட பொருளை எதாவது ஒரு வகையில் பயன்படுத்துவது ஆகும். 

இலங்கையில் ஈடு பிடித்தல் வைத்தல் தொடர்பாக குறிப்பான சட்டங்கள் உண்டு.



</doc>
<doc id="183136" url="https://ta.wikipedia.org/wiki?curid=183136" title="தத்துவப்பிரகாசர் (சிவபுரம்)">
தத்துவப்பிரகாசர் (சிவபுரம்)

சிவபுரம் தத்துவப்பிரகாசர் 15 ஆம் நூற்றாண்டின் இடைப்பகுதியில் வாழ்ந்த சைவப் பெருமகனார். தத்துவப்பிரகாசர் என்னும் பெயர் கொண்ட நால்வரில் இரண்டாமவர். முதலாம் தத்துவப்பிரகாசரோடு ஒருசாலை மாணவராய்ச் சீர்காழியில் சிற்றம்பல நாடிகளிடம் பாடம் கேட்டவர் சம்பந்த முனிவர். இந்த முனிவரிடம் உபதேசம் பெற்றவர் இந்தச் சிவபுரம் தத்துவப்பிரகாசர். 


</doc>
<doc id="183140" url="https://ta.wikipedia.org/wiki?curid=183140" title="தத்துவப்பிரகாசர் (மதுரை)">
தத்துவப்பிரகாசர் (மதுரை)

மதுரைத் தத்துவப்பிரகாசர் விசயநகர அரசனான கிருஷ்ணதேவராயரால் பெரிதும் போற்றப்பட்டவர். இலக்கண, இலக்கிய, சைவ-சமய வித்தகர். தமிழ் நாவலர் சரிதை நூல் தொகுப்பில் இடம் பெற்றவர். இவர் வாழ்ந்த காலம் 16 ஆம் நூற்றாண்டு. தத்துவப்பிரகாசர் பலரில் ஒருவர்.


</doc>
<doc id="183141" url="https://ta.wikipedia.org/wiki?curid=183141" title="தத்துவப்பிரகாசர் (திருவொற்றியூர்)">
தத்துவப்பிரகாசர் (திருவொற்றியூர்)

திருவொற்றியூர் தத்துவப்பிரகாசர் தத்துவப்பிரகாசர் பலரில் ஒருவர். திருவொற்றியூரில் வாழ்ந்தவர். கமலை ஞானப்பிரகாசரின் மாணவர். சிவஞான சித்தியார் நூலின் ஒரு பகுதியான 'பரபக்கம்' பகுதிக்கு உரை எழுதியவர். 


</doc>
<doc id="183142" url="https://ta.wikipedia.org/wiki?curid=183142" title="தெய்வச்சிலையார் உரை">
தெய்வச்சிலையார் உரை

தொல்காப்பியம் சொல்லதிகாரப் பகுதிக்குக் கிடைத்துள்ள உரை நூல்களில் தெய்வச்சிலையார் உரையும் ஒன்று. 15 ஆம் நூற்றாண்டில் வாழ்ந்த தெய்வச்சிலையார் இந்த உரையை எழுதினார். 


</doc>
<doc id="183143" url="https://ta.wikipedia.org/wiki?curid=183143" title="உரைநூல்">
உரைநூல்

நான்கு வகையான உரைநூல்கள் இருந்ததாக முன்னோர் கூறுவர் எனத் தொல்காப்பியம் குறிப்பிடுகிறது. பாட்டிடை வைத்த குறிப்பு, பா இன்று எழுந்த கிளவி, பொருளொடு புணராப் பொய்ம்மொழி, பொருளொடு புணர்ந்த நகைமொழி என்பன அவை. 
உரைவகை நடையே நான்கு என மொழிப (தொல்காப்பியம் செய்யுளியல்173) உரைநடை நூல்களையே தொல்காப்பியம் உரைவகை எனக் குறிப்பிடுகிறது. 


செய்யுள் நடையில் அமைந்த நூல்களுக்கு உரைநடையில் விளக்கம் தருவது உரைநால். நன்னூல் என்னும் இலக்கணம் இதனைக் காண்டிகையுரை, விருத்தியுரை என இரண்டு வகையாக்கிக் காட்டுகிறது. 

என்பன. 


</doc>
<doc id="183146" url="https://ta.wikipedia.org/wiki?curid=183146" title="பெருமுக்கல்">
பெருமுக்கல்

பெருமுக்கல் என்பது தமிழ்நாடு, விழுப்புரம் மாவட்டத்திலுள்ள ஓர் சிற்றூர் ஆகும். திண்டிவனத்திலிருந்து மரக்காணம் செல்லும் வழியில் அமைந்துள்ளது. இங்குள்ள குன்று வரலாற்றுச் சிறப்பு மிக்கதாகும். இயற்கை வளமும் அழகியல் சூழலும் நிறைந்த இவ்வூரின் முக்கிய தொழில் விவசாயம்.

தமிழ்நாட்டின் விழுப்புரம் மாவட்டத்தில் திண்டிவனத்திலிருந்து மரக்காணம் செல்லும் பேருந்துச் சாலையில் இக்குன்று அமைந்துள்ளது. புதுவையிலிருந்து கிளியனூர் வழியாகவும் இவ்விடத்திற்குச் செல்லலாம். 

இராமனால் காட்டுக்கு அனுப்பப் பெற்ற சீதை இந்தக் குன்றில் இருக்கும் குகையில் தங்கியிருந்ததாகவும், இங்குதான் புதல்வர்களான லவனையும் குசனையும் பெற்றாள் என்றும் செவிவழியான கதை வழங்கப்படுகிறது. சீதை மகப்பேறு வலியால் முக்கியதால் இது பெருமுக்கல் என்று வழங்கப்படுகிறது என்றும் கூறப்படுகிறது. 

ஆனால், ஆய்வாளர்கள் வேறு காரணம் கூறுகின்றனர். மதுரை மாவட்டம் மேலூருக்கு அருகில் உள்ள மாங்குளம் கற்படுக்கைகள் கணி நந்தாசிரியன் எனும் ஆசீவகத் துறவிக்கு அமைக்கப்பட்டனவாகும். அக்கற்படுக்கைகளை அமைத்தவர்கள் தலையாலங்கானத்துச் செருவென்ற பாண்டியன் நெடுஞ்செழியனும் அவன் உறவினரும் ஆவர். அக்கல்வெட்டில் உள்ள நந்தாசிரியன் எனும் பெயரே நந்தவாச்சா எனப் பாலி மொழியில் வழங்கப்பட்டுள்ளது. ஆசிரியன் எனும் சொல் ஆசான் எனவும் வழங்கும். தமிழ் ஆசான் - பிறமொழிகளில் ஆச்சாரியார் எனவும் ஆச்சான் எனவும் திரியும். பெரியவாச்சான் எனும் வைணவப் பெரியாரின் பெயரே அதற்குச் சான்றாகும். பெரிய+ஆசான் > பெரியவாச்சான் என்றானதைப் போன்றே நந்த+ஆசான் > நந்தவாசான் > நந்தவாச்சா என்று மருவியுள்ளதும் புலனாயிற்று. ஆசீவக அறிவியலான வானியலில் இவர் மிகுந்த தேர்ச்சி பெற்றிருந்ததால் இவர் கணி நந்தாசிரியன் என்றும் சிறப்பிக்கப்பட்டுள்ளதை மாங்குளம் கல்வெட்டால் அறிய முடிந்தது. இக் கணிநந்தாசிரியனே "'முக்கல் ஆசான் நல்வெள்ளையார்"' எனும் நற்றிணைப் புலவராவார். திண்டிவனம் அருகே உள்ள பெருமுக்கல் என்ற ஊரில் உள்ள குன்றில் இவர் ‘முக்தி’ அடைந்ததால் முக்கல் ஆசான் நல்வெள்ளையார் என அழைக்கப்பட்டுள்ளார்.. இன்றைய நிலையில் அங்குள்ள கோயில் முத்தியாலீசுவரர் கோயில் என்று அழைக்கப்படுவதுடன், மலையின் அடிவாரத்தில் ஐயனார் கோயில் இருப்பதும் பழைய வரலாற்றை உறுதி செய்யக் காணலாம் எனப் பெருமுக்கலுக்கான பெயர்க்காரணம் கூறப்படுகிறது.

இங்குள்ள பாறைக்குகையில் பல நூற்றாண்டுகளுக்கு முன்பான பாறைக் கீறல் எழுத்துகள் காணப்பெறுகின்றன. அவை உருவங்களாக இல்லாமல் குறியீடுகளாக அமைந்துள்ளன. இவற்றை ஆசிவக சமயத்தின் குறியீடுகள் என்று வரலாற்றாசிரியர்கள் கருதுகின்றனர். பறவையின் நகத்தினைக் கொண்டு ஒரு இளக்கமான பொருளில் கீறல் ஏற்படுத்தினால் எவ்வாறு அந்த வடு அமையுமோ அதனை ஒத்த வடிவம் கொண்ட குறியீடு இது. ஏர்க்கலப்பை கொண்டு நிலத்தில் உழும் போது ஏற்படும் சால் உழவின் வடிவையும் ஒத்தது. இருபுறப் பட்டைகளிலும் வழவழப்பும் ஆழ்ந்த கூர்முனைப் பள்ளம் கீறல் தெளிவாகவும் அமைந்திருக்கும். ஆசீவகத் துறவு நிலைப் புகும் மாணவர்கள் உயிர்நூல் அறியும் முகத்தான் குறிஞ்சி, முல்லை, மருதம் எனும் மூவகை நிலங்களிலும் பயணிக்கும்போது அவர்தம் ஆய்வுக்காக எவ்விடம் செம்மையான நடுவமாக அமையுமோ, அங்குள்ள கற்பாறைகளில் இவ்வடிவம் செதுக்கப்பட்டது. சிற்சில இடங்களில் புள்நகக் கீற்று இரண்டு அல்லது மூன்றாகவும், முக்கோணம் சேர்த்தும் வரையப்படுவதுண்டு. இத்தகைய கற்பாறைகளிலிருந்து சேய்மைத்தான உயிரியக்கங்களையும் ஆயும் ஏந்து இருந்ததாலே இவ்விடங்கள் இக்குறியீட்டால் அடையாளப்படுத்தப்பட்டன. 

பெருமுக்கலில் குன்றின்மீது ஒரு கோயிலும் அடிவாரத்தில் மற்றொரு கோயிலும் உள்ளது. குன்றின்மீது உள்ள கோயில் “முதலில் செங்கல்கோயிலாக இருந்து, விக்கிரம சோழன் காலத்தில் (கி.பி. 1118-35) கற்கோயிலாக மாற்றப்பட்டது. இக்கோயிலின் இறைவன் பெயர் தமிழில் திருவான்மிகை ஈஸ்வரமுடையார் என்றும், பெருமுக்கல் உடையார் என்றும், வடமொழியில் "முக்கயாசலேஸ்வரர்' என்றும் வழங்கப்படுகிறது. பாறைகளில் 60-க்கும் மேற்பட்ட கல்வெட்டுகள் சோழ, பாண்டிய, சம்புவரைய, விசயநகரமன்னர்கள், கோயிலுக்கு வழங்கிய நன்கொடைகளைக் குறிக்கின்றன என அடையாளம் காட்டப்பட்டுள்ளது.

மயிலம் பொம்மபுர ஆதீனத்தின் ஆதிகுருவாகிய பாலசித்தர் இந்த மலையில் இருந்துதான் தவம் செய்தார் என்று மயூராசல புராணம் குறிப்பிடுகிறது. சித்தர்களையும் முனிவர்களையும் ஒருங்கிணைத்து, வீரசைவ நெறியையும் சித்தத் தத்துவக் கருத்துகளையும் உபதேசம் செய்தார் எனவும் அது சுட்டுகிறது.

பாலவயதுஆக வலைவாரிதியின் மேவிவரு பான்மையும் அலாது அளவுஇலாச்

சீலம்உறு சித்துபுரி செய்கையினுமே பாலசித்தன்என நாமம் நிறுவி

ஆலவிடமே அமுதமாய் அயலுவான்இவனலாது இலைஎனா நினைவொடும்

சாலநலமேவு துதிகூறிட அவர்க்குஇனிய தண்ணருள் சுரந்துஉறையும்நாள்
அத்தன்அருள் பெற்றவர்கள் உற்றபெரு முக்கன்மலைஆதிய வரைக்கண் அணுகிச்

சித்தர்கடமக்க அரிய அற்புதம்உறப் புநித சித்திநிலை முற்றும் உதவித்

தொத்தலர் வனத்து அமரும் நற்றவர்களுக்கும் ஒருதூய சிவபோத நல்கி

இத்தகைமை யோடுஇனிய சித்தன்உலவிப் பழைமை எய்தும் இடம் உற்றனரே
1. (முனைவர் க.நெடுஞ்செழியன்)http://agathiyarthavamaiyam.com/index.php?option=com_content&view=article&id=72:2012-03-27-11-34-19&catid=78&Itemid=479


</doc>
<doc id="183157" url="https://ta.wikipedia.org/wiki?curid=183157" title="சாரா ஹாரிசன்">
சாரா ஹாரிசன்

சாரா ஹாரிசன் (ஆங்கிலம்: Sarah Harrison ) என்பவர் இங்கிலாந்தைச் சேர்ந்த பெண் பத்திரிக்கையாளர். அவர் தற்போது‍ விக்கிலீ்க்ஸ்-ன் சட்ட பாதுகாப்பு குழுவில் உள்ளார். இந்த சட்ட பாதுகாப்புக்குழு‍ ஸ்பெயினின் முன்னாள் நீதிபதி பால்ட்சர் கார்சன் தலைமையில் இயங்கி வருகிறது. 

சாரா ஹாரிசன் தற்போது‍ முக்கியமான புலனாய்வு செயற்திட்டங்கள், அதாவது‍ வெளிப்படுத்தப்பட்ட தீவிர மனித உரிமை மீறல்கள் மற்றும் உலகளாவிய கண்காணிப்பு துறையின் அம்சங்கள் கொண்ட பிரிவில் ஆசிரியர் மற்றும் துப்பறியும் இதழியல் குழுவுக்கான புலனாய்வு ஆராய்ச்சியாளர் ( The Bureau of Investigative Journalism ).

சாரா ஹாரிசன் ஜூலியல் அசாஞ்சே வால் ஆப்கன் வார் லாக் ( Afghan war logs ) என்ற பதி்ப்புக்கு‍ பொறுப்பாளராக நியமிக்கப்பட்டுள்ளார். அவர் தற்போது‍ .

ஸ்னோடென் சார்பில் கோரிக்கை மனுக்களை விக்கிலீக்ஸ் இணையதளத்தின் சட்ட ஆலோசகர் சாரா ஹாரிசன் இந்தியா உள்ளிட்ட 20 நாடுகளிடம் ஸ்னோடென் அடைக்கலம் கோரியுள்ளார். ஆஸ்திரியா, பொலிவியா, பிரேஸில், சீனா, கியூபா, பின்லாந்து, பிரான்ஸ், ஜெர்மனி, இத்தாலி, அயர்லாந்து, நெதர்லாந்து, நிகராகுவா, நார்வே, போலந்து, ஸ்பெயின், ஸ்விட்சர்லாந்து, வெனிசூலா ஆகிய நாடுகளிடம் சமர்ப்பித்துள்ளார். 


</doc>
<doc id="183158" url="https://ta.wikipedia.org/wiki?curid=183158" title="தெய்வச்சிலையார் விறலிவிடு தூது">
தெய்வச்சிலையார் விறலிவிடு தூது

தெய்வச்சிலையார் விறலிவிடு தூது என்னும் நூல் 16 ஆம் நூற்றாண்டில் வாழ்ந்த 'குமாரசாமி அவதானி' என்பவர் பாடிய தூது நூல். திருநெல்வேலி தெய்வச்சிலைப் பெருமாள் முதலியார் மீது பாடப்பட்டது. திருநெல்வேலிக்கு அருகே கிருஷ்ணாபுரம் என்னும் ஊர் உள்ளது. இந்த ஊர் அக் காலத்தில் மதுரையை ஆட்சிபுரிந்த கிருஷ்ணப்ப நாயக்கரால் அமைக்கப்பட்டது. இந்த ஊரிலுள்ள 'வெங்கடேசப் பெருமாள்' கோயிலில் திருபண்ணி செய்துவந்தவர் இந்த நூலாசிரியரான குமாரசாமி அவதானி. இவர் தன்னையும் கோயிலையும் பாதுகாத்துவந்த திருநெல்வேலிப் பெருமாள் முதலியாரைப் போற்றி இந்த நூலைப் பாடியுள்ளார்.

நூலில் காப்பு வெண்பா ஒன்றும், 625 கண்ணிகளும் உள்ளன. கூளப்ப நாய்க்கன் விறலிவிடு தூது என்னும் நூலினைப் போன்ற அமைப்பினைக் கொண்டது. திருநெல்வேலி தெய்வச்சிலைப் பெருமாள் முதலியாரிடம் விறலி தூதாக அனுப்பப்படுவதாக நூல் அமைந்துள்ளது.


</doc>
<doc id="183174" url="https://ta.wikipedia.org/wiki?curid=183174" title="சிவவழிபாடு (நூல்)">
சிவவழிபாடு (நூல்)

சிவவழிபாடு என்பது கி. பழநியப்பனார் என்பவரால் எழுதப்பட்ட நூலாகும். இந்நூலில் சைவ சித்தாந்தத்தின் அடிப்படைக் கொள்கைகள் படங்களுடன் விளக்கப்பெற்றுள்ளன. கொழும்பிலுள்ள கொட்டாஞ்சேனை வரதராஜப் பிள்ளையார் கோயில் இந்நூலை வெளியிட்டுள்ளது.




</doc>
<doc id="183175" url="https://ta.wikipedia.org/wiki?curid=183175" title="பஞ்ச புராணம்">
பஞ்ச புராணம்

சைவ நூல்களான பன்னிரு திருமுறைகளிலும் ஐந்து பகுதிகளை மட்டுமே கொண்ட பாகுபாடு பஞ்ச புராணமாகும். இவை பன்னிரு திருமுறைகளை அன்றாடம் ஓத இயலாத காரணத்தினால் எளிமைப்படுத்த உருவாக்கப்பட்டது.


சிவாலயங்களில் ஆறுகால பூசைகளின் போது பஞ்சபுராணம் ஒதுதல் நிகழ்கிறது. இதற்காக தேவாரம், திருவாசகம் திருக்கோவையார், திருவிசைப்பா, திருப்பல்லாண்டு, திருத்தொண்டர்புராணம் ஆகிய ஐந்து பகுதிகளிலிருந்தும் ஒரு பாடல் வீதம் பாடப்படுகிறது.

சிவவழிபாடு - கி பழநியப்பனார் நூல்

சைவ சித்தாந்தம்


</doc>
<doc id="183177" url="https://ta.wikipedia.org/wiki?curid=183177" title="பதி பசு பாசம்">
பதி பசு பாசம்

முப்பொருள் தேடி இந்தப் பக்கம் வந்தீர்கள் எனில், இங்கு செல்லவும்.
இந்தப் பக்கம், தலைப்பிற்குப் பொருந்தும் வண்ணம், தமிழும் சைவமும் எளிய முறையில் அனைவரும் அறிந்து கொள்ள, இருப்பதை எடுத்துரைக்கும் ஒரு சிறு முயற்சியால் ஏற்படுத்தப்பட்டது !!!





-- இளமையில் கல் --


</doc>
<doc id="183201" url="https://ta.wikipedia.org/wiki?curid=183201" title="இரும்புத் திரை">
இரும்புத் திரை

இரும்புத் திரை என்பது 1945ல் இரண்டாம் உலகப் போரின் முடிவிலிருந்து 1991ல் பனிப்போரின் முடிவு வரை ஐரோப்பாவை இரு பிரிவுகளாகப் பிரித்திருந்த நில எல்லையையும் அவற்றுக்கிடையிலான கொள்கை ரீதியிலான முறுகலையும் குறிப்பிடுகிறது. இரும்பு திரை தொடர்பான சிந்தனை முதன்முதலில் பிரசித்திபெற்ற அப்போதைய ஐக்கிய இராச்சியத்தின் பிரதமரக இருந்த வின்ஸ்டன் சர்ச்சிலால் வெளியிடப்பட்டது. இச்சொல் சோவியத் ஒன்றியத்தால், தன்னையும் அதன் தங்கியிருக்கும் நாடுகளையும் மத்திய ஐரோப்பிய நாடுகளையும், மேற்கு நாடுகள் மற்றும் சமவுடைமையை ஏற்றுக்கொள்ளாத நாடுகளிடமிருந்து தனிமைப்படுத்த எடுக்கப்பட்ட முயற்சிகளையும் குறிக்கப் பயன்படுகிறது. இரும்புத் திரையின் கிழக்குப் பகுதியில் சோவியத் ஒன்றியத்துடன் தொடர்புடைய நாடுகள் உள்ளன. இரும்புத் திரையின் இரு பக்கங்களிலும் உள்ள நாடுகள் தமக்கேயுரிய சர்வதேச பொருளாதார மற்றும் இராணுவக் கூட்டுறவுகளை ஏற்படுத்திக்கொண்டன. அவையாவன:



பௌதிக ரீதியில், இரும்புத் திரையானது ஐரோப்பிய நாடுகளுக்கிடையிலான, கண்டத்தின் நடுவே உள்ள பாதுகாப்பு எல்லைக் கோடாகவே காணப்பட்டது. இவ்வெல்லையின் குறிப்பிடத்தக்க பகுதி பெர்லின் சுவரும் அதன் சார்லி சோதனைச் சாவடியுமாகும். மேலும் இது இரும்புத் திரையின் முழுக் குறியீடாகவே விளங்கியது.

இரும்புத் திரையை இல்லாதொழிக்கும் வகையிலான நிகழ்வுகள் போலந்தில் ஆரம்பமானதோடு, ஹங்கேரி, கிழக்கு ஜெர்மனி, பல்கேரியா, செக்கோசிலோவாக்கியா மற்றும் ரோமானியா ஆகிய இடங்களுக்கும் பரவின. தனது பொதுவுடமை ஆட்சியை வன்முறை மூலம் அகற்றிய ஒரே ஐரோப்பிய நாடு ரோமானியாவாகும்.

பனிப்போர்க் காலப்பகுதி முழுவதும் "திரை" எனும் சொல் சமவுடைமை நாடுகளுக்கும் முதலாளித்துவ நாடுகளுக்கும் இடையிலான பௌதிக மற்றும் கருத்தியல் ரீதியான எல்லைகளைக் குறிக்கும் பொதுவான குறிச்சொல்லாகப் பயன்படுத்தப்பட்டது.





செக் குடியரசின் தென் பகுதியில் அண்ணளவாக ஆள்கூறுகளில் ஒரு இரும்புத்திரை நினைவுச் சின்னம் காணப்படுகிறது. சில நூறு மீற்றர் நீளமுடைய உண்மையான வேலியும் ஒரு காவற் கோபுரமும் எஞ்சியுள்ளது. இரும்புத் திரையின் வரலாற்றையும் முக்கியத்துவத்தையும் விளக்கும் வகையில் செக் மற்றும் ஆங்கில மொழியிலான விளக்கக் குறிப்புக்களும் அதில் காணப்படுகிறது. செக் குடியரசில் காணப்படும் ஒரேயொரு வேலித் துண்டம் இதுவாகும். எனினும் சில காவற் கோபுரங்களும் பதுங்கு குழிகளும் ஆங்காங்கே காணப்படுகின்றன. இவற்றில் சில பொதுவுடமைக் கால பாதுகாப்பு நடவடிக்கையிலும், சில இட்லருக்கு எதிரான பாதுகாப்பு நடவடிக்கையிலும் பயன்படுத்தப்பட்டதோடு, சில பகுதிகள் வேட்டையாடும் தளங்களாகவும் பயன்படுத்தப்பட்டுள்ளன.

அங்கேரியின் பெர்டோராகோசு பகுதியில் அமைந்துள்ள இன்னொரு நினைவிடம் அனைத்து ஐரோப்பிய சுற்றுலா நடைபெற்ற பகுதியில் அமைந்துள்ளது. ஏசுடர் இல் பகுதியில் கபிரியேலா வொன் அப்சுபர்க்கினால் அமைக்கப்பட்ட உலோகச் சிலையொன்று காணப்படுகிறது. இது உலோகத்தாலும் முட்கம்பிகளாலும் அமைக்கப்பட்ட ஒரு தூணாகும். இது அனைத்து ஐரோப்பிய சுற்றுலா நடைபெற்ற வேளை திறந்து வைக்கப்பட்டது. இதில் இச்சுற்றுலாவில் பங்குபற்றியோரின் பெயர்களும் பொறிக்கப்பட்டுள்ளன. இதன் பீடத்தில் லத்தீன் மொழியிலான வாசகம் பொறிக்கப்பட்டுள்ளது:” In necessariis unitas – in dubiis libertas – in omnibus caritas.” (தவிர்க்கமுடியாத விடயங்களில் ஐக்கியம் - சந்தேகத்துக்குரிய விடயங்களில் சுதந்திரம் - எல்லாவற்றிலும் அன்பு.) இந் நினைவிடம் இரும்புத் திரையை பிரதிபலிப்பதோடு 1989ல் இரும்புத்திரையின் வீழ்ச்சியையும் நினைவூட்டுகிறது.

சுலோவாக்கியாவின் பிராடிசுலாவா பகுதியிலுள்ள கிராமமான டெவினில் காணப்படும் இன்னொரு நினைவிடம் டான்யூப் மற்றும் மொராவா ஆற்றுப் படுக்கையில் அமைந்துள்ளது.

பல்வேறு திறந்தவெளி அருங்காட்சியகங்கள் செருமானிய உள் எல்லைப்புறங்களில் காணப்படுகின்றன. அவற்றுள் பெர்லின் மற்றும் பல நூற்றாண்டுகளாக பிரிக்கப்பட்டிருந்த மொட்லாரூத் எனும் கிராமம் போன்றன குறிப்பிடத்தக்கவை. பிரிவினையின் நினைவுப் பதிவுகள் எல்லைப் புறங்களில் உள்ள பல இடங்களில் இன்னமும் உயிர்ப்புடன் காணப்படுகின்றன.












</doc>
<doc id="183218" url="https://ta.wikipedia.org/wiki?curid=183218" title="வீடுமன்-ஃபிரான்சு விதி">
வீடுமன்-ஃபிரான்சு விதி

இயற்பியலில் வீடுமன்-ஃபிரான்சு விதி (Wiedmann-France law ) என்பது ஒரு குறிப்பிட்ட வெப்ப நிலையில், ஒரு மாழையின் (உலோகத்தின்) வெப்பக் கடத்தற் திறனும், அதன் மின்கடத்தற் திறனும் ஒரே விகிதம் கொண்டதாக இருக்கும் என்னும் விதி. ஒரு மாழையின் வெப்பக் கடத்துமையை (வெப்பக்கடத்தற் திறனை) ("κ") ("கப்பா") என்றும், மின்கடத்துமையை ("σ") ("ஃசிக்மா") என்றும் கொண்டால் அவற்றின் விகிதம் வெப்பநிலையாகிய ("T") என்பதற்கு நேர் சார்புடையதாக இருக்கும்

இச்சமன்பாட்டில் "L" என்னும் நேர்சார்பை சமன்பாடாக ஆக்கும் மாறிலி இலாரென்சு எண் (Lorentz number) எனப்படும். அது

வைடுமன்-ஃபிரான்சு விதியை குசுத்தாவ் ஐன்ரிஃகு வீடுமன் (Gustav Heinrich Wiedemann) என்பாரும் உரூடோல்ஃபு ஃபிரான்சு (Rudolph Franz) என்பாரும் 1853 இல் செய்முறைவழிக் கண்டுபிடித்த ஓர் சமன்பாடு. அதாவது ஒரு குறிப்பிட்ட வெப்பநிலையில் அந்த விகிதம் பல மாழைகளுக்கும் ஒன்றே என்று கண்டுபிடித்தனர். ஆனால், வெப்பத்தால் மாறுபடும் தன்மையையும் அந்தச் சமன்பாட்டில் வெப்பத்தோடு தொடர்புபடுத்தும் இலாரென்சு எண்ணையும் இலூடுவிகு இலாரன்சு (Ludvig Lorenz) 1872 இல் கண்டுபிடித்தார். வெப்பத்தைக் கடத்தவும் மின்னாற்றலைக் கடத்தவும் எதிர்மின்னிகள் உதவும்கின்றன. எதிர்மின்னிகளின் ஓட்டத்தை வெப்பத்தால் அதிர்ந்தலையும் அணுக்கள் அலைக்கழிக்கின்றன (தடை ஏற்படுத்துகின்றன). எனவே வெப்பக்க்கடத்துமையும், மின் கடத்துமையும் ஒரே விகிதத்தில் இருக்கும் என்பதே அடிப்படைக் கருத்து.


</doc>
<doc id="183220" url="https://ta.wikipedia.org/wiki?curid=183220" title="ஹால் விளைவு">
ஹால் விளைவு

ஹால் விளைவு (Hall efffect ) என்பது ஆற்றல் மிக்க காந்தப் புலத்திற்குச் செங்குத்தாக உள்ள ஒரு கடத்தியில் மின்சாரம் பாயும் போது, அவ்விரண்டிற்கும் செங்குத்தான திசையில் அக்கடத்தியில் ஒரு மின் அழுத்த வேறுபாடு தோன்றும் விளைவு. இது மின்னோட்டத்திற்குக் காரணமல்ல. இவ்விளைவு 1879 இல் எட்வின் ஹால் என்ற அமெரிக்க இயற்பியலாளரால் கண்டுபிடிக்கப்பட்டது.


</doc>
<doc id="183227" url="https://ta.wikipedia.org/wiki?curid=183227" title="சர்பிதம்">
சர்பிதம்

சர்பிதம் அல்லது ஸர்பிதம் என்பது சிவபெருமானின் நூற்றியெட்டுத் தாண்டவங்களுள் ஒன்றாகும். இக்கரணம் பரதநாட்டியத்தில் இடம்பெறுகின்ற நூற்றியெட்டு கரணங்களில் என்பத்து ஒன்றாவது கரணமாகும்.

வளைத்து வீசப்பட்ட கால்களுடன் தலையையும் சாய்த்து நின்று, அதற்குத்தக ரேசிதமாக வைத்து மாறி மாறி அவ்வாறே இருமருங்கும் ஆடுவது சர்ப்பிதமாகும்.





</doc>
<doc id="183231" url="https://ta.wikipedia.org/wiki?curid=183231" title="ஹரிணப்லுதம்">
ஹரிணப்லுதம்

ஹரிணப்லுதம் என்பது சிவபெருமானின் நூற்றியெட்டுத் தாண்டவங்களுள் ஒன்றாகும். இக்கரணம் பரதநாட்டியத்தில் இடம்பெறுகின்ற நூற்றியெட்டு கரணங்களில் என்பத்து மூன்றாவது கரணமாகும்.

முழந்தாளை வளைத்துத் தூக்கி,கைகளைப் படத்தில் காட்டியபடி இடப்புறமாகத் தோளுக்கு நேராகத் தொங்கவிட்டு ஆடுவது ஹரிணப்லுதமாகும்.





</doc>
<doc id="183233" url="https://ta.wikipedia.org/wiki?curid=183233" title="பிரேங்கோலிதம்">
பிரேங்கோலிதம்

பிரேங்கோலிதம் என்பது சிவபெருமானின் நூற்றியெட்டுத் தாண்டவங்களுள் ஒன்றாகும். இக்கரணம் பரதநாட்டியத்தில் இடம்பெறுகின்ற நூற்றியெட்டுக் கரணங்களில் எண்பத்து நான்காவது கரணமாகும்.

பாதங்களை வளைய வைத்துக் கொண்டு கைகளைத் தோலாகரமாகப் பக்கத்திற்குப் பக்கம் திருப்பி, பிரமரிசாரியாகத் துள்ளிக் குதித்து ஆடுவது பிரேங்கோலிதமாகும்.




</doc>
<doc id="183235" url="https://ta.wikipedia.org/wiki?curid=183235" title="தண்டபாதம்">
தண்டபாதம்

தண்டபாதம் அல்லது தண்பாதம் என்பது சிவபெருமானின் நூற்றியெட்டுத் தாண்டவங்களுள் ஒன்றாகும். இக்கரணம் பரதநாட்டியத்தில் இடம்பெறுகின்ற நூற்றியெட்டு கரணங்களில் என்பத்து இரண்டாவது கரணமாகும்.

வலதுகாலைப் பின்பக்கமாகத் தூக்கி, இடதுகாலைத் தரையில் நுனிக்காலால் தட்டி நின்று,சிலம்பு ஒலிக்க,இடதுகையை உயரத்தூக்கி, வலதுகையைத் தொங்கவிட்டு நின்று ஆடுவது தண்டபாதமாகும்.





</doc>
<doc id="183237" url="https://ta.wikipedia.org/wiki?curid=183237" title="நிதம்பம்">
நிதம்பம்

நிதம்பம் என்பது சிவபெருமானின் நூற்றியெட்டுத் தாண்டவங்களுள் ஒன்றாகும். இக்கரணம் பரதநாட்டியத்தில் இடம்பெறுகின்ற நூற்றியெட்டு கரணங்களில் என்பத்து ஐந்தாவது கரணமாகும்.

மேல் நோக்கிய விரல்களையுடைய பதாக முத்திரையோடு கூடிய கைகளால் தலை வரை கொண்டு சென்று,பின்பு திரும்பிய கைகளால் மேலிடத்து சென்று திரும்பியதாகக் கைகளை அமைத்து,சுற்றிலும் பார்க்கக்கூடியதாகப் பதாகக்கையை அமைத்து,பின்பு உடம்பை நோக்கியதாகக் கையைத் தொங்கவிட்டு நிதம்ப நிருத்தஹஸ்தத்துடன் ஆடுதல் நிதம்பமாகும்.





</doc>
<doc id="183239" url="https://ta.wikipedia.org/wiki?curid=183239" title="புனானை">
புனானை

புனானை என்பது மட்டக்களப்பு மாவட்டத்தில் அமைந்துள்ள ஓர் கிராமமாகும். இப்பிரதேசத்தினால் செல்லும் ஏ11 நெடுஞ்சாலை மட்டக்களப்பை பொலன்னறுவையுடனும் திருகோணமலையினுடனும் இணைக்கின்றது. இப்பகுதி மனிதனை உண்ணும் இலங்கைச் சிறுத்தையினால் பிரபல்யம் அடைந்தது. 1924 இல் சிறுத்தை சுடப்பட்டுக் கொல்லப்படும் வரை இங்கு 12 பேர் உயிரிழந்தனர். இது பற்றி "புனானை மனித உண்ணி - பழைய சிலோன் காடுகளுகளில் ஓர் கண்டுபிடிப்புப் பயணம்" ("The Man-Eater of Punanai - A Journey of discovery to the jungles of old Ceylon") எனும் நூல் இது பற்றிக் குறிப்பிடுகின்றது.


</doc>
<doc id="183240" url="https://ta.wikipedia.org/wiki?curid=183240" title="ஸ்கலிதம்">
ஸ்கலிதம்

ஸ்கலிதம் என்பது சிவபெருமானின் நூற்றியெட்டுத் தாண்டவங்களுள் ஒன்றாகும். இக்கரணம் பரதநாட்டியத்தில் இடம்பெறுகின்ற நூற்றியெட்டு கரணங்களில் என்பத்து ஆறாவது கரணமாகும்.

இடது காலைச் சமபதமாகவும் வலது காலை வளைத்தும்,வலது கையை ஹம்சபட்சமாகவும், இடதுகையைத் தொங்கவிட்டும் இவ்வண்ணம் மாறிமாறி நடிப்பது ஸ்கலிதமாகும்.





</doc>
<doc id="183242" url="https://ta.wikipedia.org/wiki?curid=183242" title="கரிஹஸ்தம்">
கரிஹஸ்தம்

கரிஹஸ்தம் என்பது சிவபெருமானின் நூற்றியெட்டுத் தாண்டவங்களுள் ஒன்றாகும். இக்கரணம் பரதநாட்டியத்தில் இடம்பெறுகின்ற நூற்றியெட்டு கரணங்களில் என்பத்து ஏழாவது கரணமாகும்.

வலதுகால் குதியைச் சாய்த்து ஊன்றி இடதுகாலைச் சிறிது மடங்க வைத்து,லதாஹஸ்தமாக அமைத்து ஒரு கையைத் தூக்கி,ஒரு பக்கத்திலிருந்து ஒரு பக்கம் அசைத்து, பின்பு திரிபதாக முத்திரையைக் காதோரத்தில் ஒரு கையை அமைத்து நின்று ஆடுவது கரிஹஸ்தகமாகும்.





</doc>
<doc id="183244" url="https://ta.wikipedia.org/wiki?curid=183244" title="பிரஸர்ப்பிதகம்">
பிரஸர்ப்பிதகம்

பிரஸர்ப்பிதகம் என்பது சிவபெருமானின் நூற்றியெட்டுத் தாண்டவங்களுள் ஒன்றாகும்.இக்கரணம் பரதநாட்டியத்தில் இடம்பெறுகின்ற நூற்றியெட்டு கரணங்களில் என்பத்து எட்டவாது கரணமாகும்.

ஹம்ச பட்சமாகவும், லதா ஹஸ்தமாகிய நிருத்த ஹஸ்தமாகவும்,கைகளை அமைத்து,வளைந்த கைக்கு எதிராகவுள்ள காலால் மெதுமெதுவாக
பூமியைத் தட்டிக் கொண்டு நடந்து வருவது பிரஸர்ப்பிதகமாகும்.





</doc>
<doc id="183291" url="https://ta.wikipedia.org/wiki?curid=183291" title="திருவெறும்பூர் எறும்பீசுவரர் கோயில்">
திருவெறும்பூர் எறும்பீசுவரர் கோயில்

திருவெறும்பூர் என்று தற்போது அழைக்கப்பெறும் திருஎறும்பியூர் தமிழ் நாட்டின் பெரும் நகரங்களுள் ஒன்றான திருச்சிராப்பள்ளியிலிருந்து தஞ்சை செல்லும் பாதையில் 13 கிலோமீட்டர்கள் தொலைவில் உள்ள ஒரு சிவத்தலமாகும். திருவெறும்பூர் எறும்பீஸ்வரர் கோயில் திருநாவுக்கரசரால் பாடல் பெற்ற சிவாலயமாகும். இது திருச்சி மாவட்டத்தில்அமைந்துள்ளது. இக்கோவில் ஒரு சிறு குன்றின் மீது உள்ளது. இந்திரனும் தேவர்களும் எறும்பு வடிவங் கொண்டு வழிபட்ட தலமென்பது தொன்நம்பிக்கை (ஐதிகம்). தேவாரப் பாடல் பெற்ற தலங்களில் காவிரி தென்கரைத் தலங்களில் அமைந்துள்ள ஏழாவது சிவத்தலமாகும்.

தாரகாசுரன் என்னும் கொடிய அரக்கன் இழைத்த கொடுமைகளினால் தாங்கொணாத் துயருற்ற தேவர்களும் முனிவர்களும், நாரத முனிவரின் அறிவுரையின்படி திருச்சியை அடுத்துள்ள இம்மலையில் எழுந்தருளிய ஈசனைத் தொழச் செல்கையில், அவ்வரக்கன் அறியாத வண்ணம் எறும்பின் வடிவினை மேற்கொண்டு வழிபட்டனராம். மலைமீது அமைந்துள்ள இக்கோயிலை அடைந்து அதில் சிவ லிங்கத்தைத் தொழ எறும்புகள் மிகவும் சிரமப்பட்டதால், ஈசன் தனது உறைவிடத்தையே ஒரு எறும்புப் புற்றாக மாற்றிக் கொண்டார். இதன் காரணமாகவே எறும்பீஸ்வரர் என இத்தல நாதர் அழைக்கப்படலானார்.

எறும்புகளுக்கும் அருள் ஈந்த ஈஸ்வரன் எழுந்தருளிய இடமாதலால், இத்தலம் எறும்பியூர் எனப்பட்டது.



63 நாயன்மார்களில் ஒருவரான திருநாவுக்கரசர் ஐந்தாம் திருமுறையில் இக்கோயில் நாதரைப் பற்றி அருளிய பாடல்கள்:

5.074 திருஎறும்பியூர் - திருக்குறுந்தொகை (741 -750)
திருச்சிற்றம்பலம்
<poem>விரும்பி யூறு விடேல்மட நெஞ்சமே
கரும்பி னூறல்கண் டாய்கலந் தார்க்கவன்
இரும்பி னூறல றாததோர் வெண்டலை
எறும்பி யூர்மலை யானெங்க ளீசனே.

பிறங்கு செஞ்சடைப் பிஞ்ஞகன் பேணுசீர்க் 
கறங்கு பூத கணமுடைக் கண்ணுதல் 
நறுங்கு ழல்மட வாளொடு நாடொறும் 
எறும்பி யூர்மலை யானெங்க ளீசனே.

மருந்து வானவர் தானவர்க் கின்சுவை 
புரிந்த புன்சடைப் புண்ணியன் கண்ணுதல் 
பொருந்து பூண்முலை மங்கைநல் லாளொடும் 
எறும்பி யூர்மலை யானெங்க ளீசனே.

நிறங்கொள் கண்டத்து நின்மலன் எம்மிறை 
மறங்கொள் வேற்கண்ணி வாணுதல் பாகமா 
அறம்பு ரிந்தருள் செய்தவெம் அங்கணன் 
எறும்பி யூர்மலை யானெங்க ளீசனே.

நறும்பொன் நாண்மலர்க் கொன்றையு நாகமுந் 
துறும்பு செஞ்சடைத் தூமதி வைத்துவான் 
உறும்பொன் மால்வரைப் பேதையோ டூர்தொறும் 
எறும்பி யூர்மலை யானெங்க ளீசனே.

கறும்பி யூர்வன ஐந்துள காயத்தில் 
திறம்பி யூர்வன மற்றும் பலவுள 
குறும்பி யூர்வதோர் கூட்டகத் திட்டெனை 
எறும்பி யூரரன் செய்த இயற்கையே.

மறந்து மற்றிது பேரிடர் நாடொறுந் 
திறம்பி நீநினை யேல்மட நெஞ்சமே 
புறஞ்செய் கோலக் குரம்பையி லிட்டெனை 
எறும்பி யூரரன் செய்த இயற்கையே.

இன்ப மும்பிறப் பும்மிறப் பின்னொடு 
துன்ப மும்முட னேவைத்த சோதியான் 
அன்ப னேயர னேயென் றரற்றுவார்க் 
கின்ப னாகும் எறும்பியூ ரீசனே.

கண்ணி றைந்த கனபவ ளத்திரள் 
விண்ணி றைந்த விரிசுடர்ச் சோதியான் 
உண்ணி றைந்துரு வாயுயி ராயவன் 
எண்ணி றைந்த எறும்பியூ ரீசனே.

நிறங்கொள் மால்வரை ஊன்றி யெடுத்தலும் 
நறுங்கு ழல்மட வாள்நடுக் கெய்திட 
மறங்கொள் வாளரக் கன்வலி வாட்டினான்
எறும்பி யூர்மலை எம்மிறை காண்மினே.</poem>

ஆறாம் திருமுறை

<poem>பன்னியசெந் தமிழறியேன் கவியேன் மாட்டேன்
எண்ணோடு பண்ணிறைந்த கலைக ளாய
தன்னையுந்தன் திறத்தறியாப் பொறியி லேனைத்
தன்திறமும் அறிவித்து நெறியுங் காட்டி
அன்னையையும் அத்தனையும் போல அன்பாய்
அடைந்தேனைத் தொடர்ந்தென்னை யாளாக் கொண்ட
தென்எறும்பி யூர்மலைமேல் மாணிக் கத்தைச்
செழுஞ்சுடரைச் சென்றடையப் பெற்றேன் நானே

பளிங்கின்நிழ லுட்பதித்த சோதி யானைப்
பசுபதியைப் பாசுபத வேடத் தானை
விளிந்தெழுந்த சலந்தரனை வீட்டி னானை
வேதியனை விண்ணவனை மேவி வையம்
அளந்தவனை நான்முகனை அல்லல் தீர்க்கும்
அருமருந்தை ஆமா றறிந்தென் உள்ளந்
தெளிந்தெறும்பி யூர்மலைமேல் மாணிக் கத்தைச்
செழுஞ்சுடரைச் சென்றடையப் பெற்றேன் நானே.

கருவையென்றன் மனத்திருந்த கருத்தை ஞானக்
கடுஞ்சுடரைப் படிந்துகிடந் தமரர் ஏத்தும்
உருவையண்டத் தொருமுதலை யோத வேலி
யுலகினிறை தொழிலிறுதி நடுவாய் நின்ற
மருவைவென்ற குழல்மடவாள் பாகம் வைத்த
மயானத்து மாசிலா மணியை வாசத்
திருவெறும்பி யூர்மலைமேல் மாணிக் கத்தைச்
செழுஞ்சுடரைச் சென்றடையப் பெற்றேன் நானே.

பகழிபொழிந் தடலரக்கர் புரங்கள் மூன்றும்
பாழ்படுத்த பரஞ்சுடரைப் பரிந்து தன்னைப்
புகழுமன்பர்க் கின்பமரும் அமுதைத் தேனைப்
புண்ணியனைப் புவனியது முழுதும் போத
உமிழும்அம் பொற்குன்றத்தை முத்தின் தூணை
உமையவள்தம் பெருமானை இமையோ ரேத்தும்
திகழெறும்பி யூர்மலைமேல் மாணிக் கத்தைச்
செழுஞ்சுடரைச் சென்றடையப் பெற்றேன் நானே.

பாரிடங்க ளுடன்பாடப் பயின்று நட்டம்
பயில்வானை அயில்வாய சூல மேந்தி
நேரிடும்போர் மிகவல்ல நிமலன் தன்னை
நின்மலனை அம்மலர்கொண் டயனும் மாலும்
பாரிடந்தும் மேலுயர்ந்துங் காணா வண்ணம்
பரந்தானை நிமிர்ந்துமுனி கணங்க ளேத்துஞ்
சீரெறும்பி யூர்மலைமேல் மாணிக் கத்தைச்
செழுஞ்சுடரைச் சென்றடையப் பெற்றேன் நானே

கார்முகிலாய்ப் பொழிவானைப் பொழிந்த முன்னீர்
கரப்பானைக் கடியநடை விடையொன் றேறி
ஊர்பலவுந் திரிவானை ஊர தாக
ஒற்றியூ ருடையனாய் முற்றும் ஆண்டு
பேரெழுத்தொன் றுடையானைப் பிரம னோடு
மாலவனும் இந்திரன்மந் திரத்தா லேத்துஞ்
சீரெறும்பி யூர்மலைமேல் மாணிக் கத்தைச்
செழுஞ்சுடரைச் சென்றடையப் பெற்றேன் நானே.

நீணிலவும் அந்தீயும் நீரும் மற்றை
நெறியிலங்கு மிகுகாலும் ஆகா சம்மும்
வாணிலவு தாரகையும் மண்ணும் விண்ணும்
மன்னுயிரும் என்னுயிருந் தானாய் செம்பொன்
ஆணியென்றும் மஞ்சனமா மலையே யென்றும்
அம்பவளத் திரளென்றும் அறிந்தோ ரேத்துஞ்
சேணெறும்பி யூர்மலைமேல் மாணிக் கத்தைச்
செழுஞ்சுடரைச் சென்றடையப் பெற்றேன் நானே.

அறந்தெரியா ஊத்தைவாய் அறிவில் சிந்தை
யாரம்பக் குண்டரோ டயர்த்து நாளும்
மறந்துமரன் திருவடிகள் நினைய மாட்டா
மதியிலியேன் வாழ்வெலாம் வாளா மண்மேற்
பிறந்தநாள் நாளல்ல வாளா ஈசன்
பேர்பிதற்றிச் சீரடிமைத் திறத்து ளன்பு
செறிந்தெறும்பி யூர்மலைமேல் மாணிக் கத்தைச்
செழுஞ்சுடரைச் சென்றடையப் பெற்றேன் நானே.

அறிவிலங்கு மனத்தானை அறிவார்க் கன்றி
அறியாதார் தந்திறத்தொன் றறியா தானைப்
பொறியிலங்கு வாளரவம் புனைந்து பூண்ட
புண்ணியனைப் பொருதிரைவாய் நஞ்ச முண்ட
குறியிலங்கு மிடற்றானை மடற்றேன் கொன்றைச்
சடையானை மடைதோறுங் கமல மென்பூச்
செறியெறும்பி யூர்மலைமேல் மாணிக் கத்தைச்
செழுஞ்சுடரைச் சென்றடையப் பெற்றேன் நானே

அருந்தவத்தின் பெருவலியா லறிவ தின்றி
அடலரக்கன் தடவரையை யெடுத்தான் திண்டோள்
முரிந்துநெரிந் தழிந்துபா தாள முற்று
முன்கைநரம் பினையெடுத்துக் கீதம் பாட
இருந்தவனை யேழுலகு மாக்கி னானை
யெம்மானைக் கைம்மாவி னுரிவை போர்த்த
திருந்தெறும்பி யூர்மலைமேல் மாணிக் கத்தைச்
செழுஞ்சுடரைச் சென்றடையப் பெற்றேன் நானே </poem>


http://www.tamilkalanjiyam.com/literatures/panniru_thirumurai/thevaaram/thevaaram_5_74.html



</doc>
<doc id="183295" url="https://ta.wikipedia.org/wiki?curid=183295" title="திருஈங்கோய்மலை மரகதாசலேசுவரர் கோயில்">
திருஈங்கோய்மலை மரகதாசலேசுவரர் கோயில்

திருஈங்கோய்மலை அல்லது ஈங்கோய்மலை என்பது இப்போது திருவிங்கநாதமலை என்னும் பெயருடன் திருச்சி – நாமக்கல் சாலையில் உள்ளது. திருவிங்கநாதமலை மரகதாசலஸ்வரர் கோயில் சம்பந்தர் தேவாரப் பாடல் பெற்ற தலங்களில் காவிரி வடகரைத் தலங்களில் அமைந்துள்ள 63வது சிவத்தலமாகும். கரூர் மாவட்டத்தில் உள்ள குளித்தலையில் இருந்து காவேரி நதியைக் கடந்து செல்கையில் அதன் மறுபுறமான வடகரையில் இத்தலம் அமைந்துள்ளது. அகத்திய மாமுனிவர் ஈயின் வடிவில் வழிபட்ட தலம் என்பது இதன் தனிச்சிறப்பு. மேலும் இது ரத்தினாவளி சக்தி பீடமாகவும் விளங்குகிறது.

இந்த மலையை மரகதமலை என்பர்.காவிரியின் தென்கரையிலுள்ள கடம்பந்துறையைக் காலையிலும், திருவாட்போக்கியை நண்பகலிலும், இந்த ஈங்கோயை மாலையிலும் ஒரே நாளில் நடந்து சென்று வழிபடுவது சாலச் சிறந்தது எனச் சான்றோர் கூறுவர்.

நக்கீரதேவ நாயனார் என்னும் பத்தாம் நூற்றாண்டுப் புலவர் இம் மலையின் பெருமையைத் திருஈங்கோய்மலை எழுபது என்னும் நூலாகப் பாடியுள்ளார்.

இத்தல நாதர் மரகத லிங்கமாக விளங்குவதற்கு வரலாறு ஒன்று உண்டு. முன்னர் ஆதிசேஷனும் வாயுவும் தத்தம் வல்லமையை நிலை நாட்டிட கடும் போரில் ஈடுபட்டனர். அச்சமயம், ஆதிசேஷனால் முழுவதுமாக மூடப்பட்டிருந்த மேரு மலையிலிருந்து வைரம், சிவப்பு மணி, மரகதம், மாணிக்கம் மற்றும் நீலம் ஆகியவை சிதறி விழுந்தன. அவ்வாறு மரகதம் வீழ்ந்த இடமே திரு ஈங்கோயில் என்பர். இதன் காரணமாகவே இங்குள்ள மூலவர் மரகதாலேசுவரர் ஆனார்.

ஏனைய மணிகள் வீழ்ந்த இடங்களும் சிவத்தலங்களே: வைரம் திருப்பாண்டிக் கொடிமுடியிலும், மாணிக்கம் திருவாட்போக்கியிலும் (இது திரு ஈங்கோய் மலைக்கு அருகிலேயே உள்ளதாகும்), நீலம் பொதிகை மலையிலும், சிவப்புக் கல் திருவண்ணாமலையில் வீழ்ந்தனவாம்.




63 நாயன்மார்களில் முதன்மையானவர்களில் ஒருவரான திருஞான சம்பந்தர் இத்தலத்தைப் பற்றிப் பாடிய பாடல்கள் பன்னிரு சைவத் திருமுறைகளில் முதலாம் திருமுறையில் இடம் பெற்றுள்ளன. அவற்றில் ஒன்றினைக் கீழே காணலாம்:

"வினையாயினதீர்த் தருளேபுரியும் விகிர்தன்விரிகொன்றை" 

"நனையார்முடிமேல் மதியஞ்சூடும் நம்பானலமல்கு" 

"தனையார்கமல மலர்மேலுறைவான் தலையோடனலேந்தும்" 

"எனையாளுடையான் உமையாளோடும் ஈங்கோய்மலையாரே." 

பரக்கும்பெருமை இலங்கையென்னும் பதியிற்பொலிவாய 

அரக்கர்க்கிறைவன் முடியுந்தோளும் அணியார்விரல்தன்னால் 

"நெருக்கியடர்த்து நிமலாபோற்றி யென்றுநின்றேத்த" 

"இரக்கம்புரிந்தார் உமையாளோடும் ஈங்கோய்மலையாரே."

இத்திருத்தலத்தின் மீதான பிறிதொரு தேவாரப் பதிகம் கீழே தரப்பட்டுள்ளது:

அடியும் முடியும் அரியும் அயனும்

படியும் விசும்பும்பாய்ந் தேறி - நொடியுங்கால்,

இன்ன தெனவறியா ஈங்கோயே ஓங்காரம்

மன்னதென நின்றான் மலை.




</doc>
<doc id="183301" url="https://ta.wikipedia.org/wiki?curid=183301" title="விபா நடராஜன்">
விபா நடராஜன்

விபா நடராஜன் ஒரு இந்தியத் திரைப்பட நடிகையாவார். சென்னையில் பிறந்த இவர் சென்னையிலும் பெங்களூரிலும் பள்ளிப் படிப்பை நிறைவு செய்தார். இவர் சுற்றுலா மற்றும் சுற்றுலாப்பிரிவு இளங்கலை பட்டதாரி ஆவார். நடிகர் அரவிந்த் சாமி இவரின் உறவினர் என்பது குறிப்பிடத்தக்கது.

இவர் கன்னடத்தில் 2011 வெளிவந்த "ஆத்தா" படத்தில் சுமந்த் ஷைலேந்திராவுடன் இணைந்து அறிமுகமானார். இதில் அவரது செயல்திறன் குறித்து கலவையான விமர்சனங்களைப் பெற்றார். இவரது இரண்டாவது படம் தமிழில் வெளிவந்த காதல் படமான "லீலை". இப்படத்தின் பெரும்பகுதி 2008 இல் படமாக்கப் பட்டாலும் 2012 இலேயே வெளியிடப்பட்டது. இந்தப் படத்தில் காயத்திரி என்ற துணை கதாப்பாத்திரத்தில் இவர் இடம்பெற்றார்.


</doc>
<doc id="183306" url="https://ta.wikipedia.org/wiki?curid=183306" title="மீதான் மாலை">
மீதான் மாலை

மீதான் மாலை என்பது 1868 ஆம் ஆண்டில் அரபுத் தமிழில் எழுதி வெளியிடப்பட்ட ஒரு கவிதை நுாலாகும். இதுவே இலங்கையின் தமிழ் அச்சிடல் வரலாற்றில் அச்சிடப்பட்ட முதலாவது நுாலாகும். இதை இலங்கையைச் சோ்ந்த இசுலாமிய அறிஞர் செய்கு முஸ்தபா வலியுல்லா எழுதினார். 19ஆம் நூற்றாண்டில் நிலவிய மார்க்க முரண்பாடுகளைக் கிளத்தெறிவதிலும், உண்மை நெறியை மக்களது உளளங்களில் பரப்புவதிலும் இக்கவிதை நூல் முக்கிய இடம்பெற்றது. அரைகுறை அறிவோடு அறநெறி விளக்கம் கொடுக்க முயன்ற பலரது தவறான கருத்துக்களை இந்நூல் விளக்கி, மக்களுக்கு தெளிவான இசுலாமிய நம்பிக்கைக் கோட்பாடு பற்றி விளக்கம் அளிக்கும் நூலாக அமையப் பெற்றுள்ளது இதன் சிறப்பம்சமாகும்.

இந்நூல் 149 கவிதைகளை வெண்பா வடிவில் கொண்டது. இசுலாமிய நம்பிக்கைக் கோட்பாட்டை அடிப்படையாகக் கொண்டு இந்நூல் எழுதப்பட்டுள்ளது. இது ஆறு சீர்கலி நெடுளாசிரியர் விருத்தங்கயையும் உள்ளடக்கியதாக அமையப்பெற்றுள்ளது.இந்நுாலுக்கான விளக்கவுைைர செய்கு முஸ்தபா அவர்களின் மகனார் முஹம்மது ஹாஜியார் அவர்களால் எழுதப்பட்டுள்ளது.



</doc>
<doc id="183308" url="https://ta.wikipedia.org/wiki?curid=183308" title="சிம்ஹ விக்ரீடிதம்">
சிம்ஹ விக்ரீடிதம்

சிம்ம விக்ரீடிதம் என்பது சிவபெருமானின் நூற்றியெட்டுத் தாண்டவங்களுள் ஒன்றாகும். இக்கரணம் பரதநாட்டியத்தில் இடம்பெறுகின்ற நூற்றியெட்டு கரணங்களில் என்பத்து ஒன்பதாவது கரணமாகும்.

அலாத சாரியை முன்னர் விரைவிற்செய்து,அதனை ஒட்டி கைகளையும் வட்டமாகச் சுழற்றி ஆடுதல்.இது சிங்கத்தின் கையை 
அடித்தல் போலிருப்பதால் இப்பெயர் பெற்றது சிம்ம விக்ரீடிதமாகும்.





</doc>
<doc id="183344" url="https://ta.wikipedia.org/wiki?curid=183344" title="கீரம்பூர் எட்டுக்கை அம்மன் கோயில்">
கீரம்பூர் எட்டுக்கை அம்மன் கோயில்

எட்டுக்கை அம்மன் கோயில், தமிழ்நாட்டில் நாமக்கல் மாவட்டம் கீரம்பூர் எனும் இடத்தில் உள்ள அம்மன் கோயிலாகும். இத்தலத்தின் மூலவராக இருக்கும் அம்மன் எட்டு கைகளை உடைய பெண் தெய்வமாதலால் "எட்டுக்கை அம்மன்" என்று வழங்கப்படுகிறார். 

எட்டுக்கை அம்மன் செம்பூத்தான் குலம் மற்றும் பண்ணை குலம் குடிப்பாட்டு கொங்கு வேளாளர் குலதெய்வமாகும். எனவே இருகுலத்தோர் இத்தலத்தினைப் பராமரித்து வருகிறார்கள். 

எட்டுக்கை அம்மன் தனது வலது கரங்களில் எறி சூலம், வேல், கட்சம் எனும் சிறிய கத்தி, டமருகம் எனும் உடுக்கை ஆகியவற்றையும், இடக் கரங்களில் அக்னி, வில், மணி, கபாலம் ஆகியவைகளையும் தாங்கியபடி காட்சியளிக்கிறார். மேலும் அம்மையப்பனைப் போல வலக்காதில் மகர குண்டலத்தினையும், இடக்காதில் பத்திர குண்டலமும் அணிந்துள்ளார். 

இக்கோயிலில் ஒவ்வொரு ஆண்டும் சித்திரை மாதம்,​ பௌர்ணமி நாளில் வருடத் திருவிழா நடைபெறும். இந்த சித்ரா பௌர்ணமி நாளன்று இரவு முழுவதும் பூந்தேரோட்டம் மிகவும் சிறப்பாக இருக்கும். மறுநாள் பக்தர்கள் பொங்கல் வைத்து தங்கள் நேர்த்திக் கடன்களை நிறைவேற்றுகின்றனர். இந்த ஆலயத்தில் உயிர்ப் பலி கொடுப்பது கிடையாது.


</doc>
<doc id="183361" url="https://ta.wikipedia.org/wiki?curid=183361" title="தொட்டியம் மதுரை காளியம்மன் கோயில்">
தொட்டியம் மதுரை காளியம்மன் கோயில்

மதுரை காளியம்மன் கோயில் அல்லது மதுரகாளியம்மன் கோயில் தமிழ்நாட்டில் திருச்சிராப்பள்ளி மாவட்டத்திலுள்ள தொட்டியம் எனும் ஊரில் அமைந்துள்ளது. இத்திருக்கோயிலில் மூலவராக மதுரகாளியம்மன் உள்ளார். வெண் குதிரை வாகனம் பலிபீடத்திற்கு அருகே உள்ளது. மதுரை வீரன் சந்நிதியும் இத்தலத்தில் உள்ளது.

சின்னானின் பறை இசையில் மயங்கிய மதுரை காளி, அவனுடன் அவன் ஊரான தொட்டியத்திற்கு வர சித்தம் கொண்டு, ஈ வடிவெடுத்துச் சென்றாள். சின்னான் மாடுகள் மேய்க்கும் பொழுது அடிக்கும் பறை இசையை தினமும் ஆனந்தித்துக் கேட்டாள். ஒருநாள் அப்பகுதியை ஆண்ட குறுநில மன்னரின் சகோதரன் குதிரையில் வந்தபோது குதிரையின் குளம்படி பட்டு, புதரிலிருந்த புற்று சிதைந்தது. புற்றிலிருந்த அன்னை கோபமுற்றதால், சகோத ரன் அந்த கணமே மதி இழந்தான். செய்வதறியாது திகைத்த மன்னரின் கனவில் தோன்றிய மதுரை காளி, மதுரையில் இருந்து இசைக்கு மயங்கி வந்து தொட்டியத்தில் தான் சங்கமித்துள்ளதை சொன்னாள். உடனே அரசன் காளிக்கு திருக்கோயில் எழுப்பி உற்சவம் நடத்தினான். சகோதரனின் சி த்தமும் தெளிந்தது. பறையடிக்கும் தொழிலை மேற்கொண்டிருந்த சின்னானுக்கும், அவன் சகோதரன் செல்லானுக்கும் கோயிலினுள் சிலை அமைத் தான். எதிரிகளால் ஏற்படும் துயரம் நீங்க தொட்டியம் மதுரை காளியம்மனை வடைமாலை சாற்றி வழிபடலாம். திருச்சி-முசிறி வழியாக நாமக்கல் செல் லும் சாலையில் தொட்டியம் அமைந்துள்ளது.

மதுரகாளியம்மனுக்கு நடைபெறும் திருவிழாவும், தேரோட்டமும் முக்கியமானவையாகும். தை மாதம் இரண்டாம் தேதி முகூர்த்தம் செய்யப்பட்ட நாளிலிருந்து திருவிழா ஏற்பாடுகள் தொடங்கி, பங்குனி மாதம் தேரோட்டம் முடியும் வரை தொட்டியம் அமர்க்களப்படும. இந்த விழாவின் முக்கியமானது இரட்டைத் தேரோட்டம். பிரம்மாண்டமாகக் காட்சியளிக்கும் 32 அடி உயரம் கொண்ட பெரிய தேர், 30 அடி உயரம் கொண்ட சிறிய தேர், இரண்டும சிறப்பாக அலங்கரிக்கப்பட்டு வீதியுலா வரும். தமிழகத்திலேயே தோளால் தூக்கிச் செல்லப்படும் மிக உயரமான தேர் இதுவாகத் தான் இருக்கும். இரண்டு தேரும் ஒரே நேரத்தில் வீதிவலம் வருவதால், சுமார் 200பேர் தேரைச் சுமந்து செல்கின்றனர். 

இந்த இரு தேர்களையும் தூக்குவதற்காகவே கவுத்தரசநல்லூர், சித்தூர், அரங்கூர், கிளிஞ்சநத்தம், அயினாப்பட்டி, ஏரிகுளம், பாலசமுத்திரம், தொட்டியம் கோட்டமேடு, சந்தப்பேட்டை, கொசவம்பட்டி, காமலாபுரம்புதர், தோளூர்பட்டி, ஏலூர்பட்டி, குண்டுமனிப்பட்டி, மாராச்சிப்பட்டி, உடையாளம்புத்தூர், நத்தம், புத்தூர், கார்த்திகைப்பட்டி என 18 பட்டி கிராம மக்கள் திருவிழாவில் ஒன்று கூடுகின்றனர். சிறிளய தேரில் மதுர காளி அம்மனும், பெரிய தேரில் ஓலைப்பிடாரிகளும் எழுந்தருளி வீதிகளில் வலம் வருவர். 

நாகப்பட்டின புத்த


</doc>
<doc id="183362" url="https://ta.wikipedia.org/wiki?curid=183362" title="பருமன் விரிவுக் குணகம்">
பருமன் விரிவுக் குணகம்

பருமன் விரிவுக் குணகம் (Coefficient of cubical expansion )என்பது அலகு பருமனளவு கொண்ட ஒரு திண்மநிலையிலுள்ள பொருளின் வெப்பநிலையினை ஒரு 1°C அதிகரிப்பதனால் தோன்றும் கூடுதலான பருமனளவு.அது பொதுவாக γ என்று குறிக்கப்படும்.

இங்குV2 வும் V1 ணும் t2 மற்றும் t1 ல் திண்மப் பொருளின் பருமனளவாகும்.V0 என்பது சுழி வெப்பநிலையில் அதன் பருமனளவாகும்.


</doc>
<doc id="183366" url="https://ta.wikipedia.org/wiki?curid=183366" title="திருவொற்றியூர் அகத்தீசுவரர் கோயில்">
திருவொற்றியூர் அகத்தீசுவரர் கோயில்

அகத்தீசுவரர் கோயில் தமிழ்நாட்டில் சென்னை மாவட்டத்தில் திருவொற்றியூரில் அமைந்துள்ள சிவத்தலமாகும். இத்தலத்தின் மூலவர் ஆதிபுரீசுவரர், தாயார் அகிலாண்டேஸ்வரி. இத்தலத்தின் தலவிருட்சமாக மரமல்லி மரம். 

1330 ஆண்டுகளுக்கு முற்பட்ட மூலவரை அகத்தியர் நிறுவினார் என்பது நம்பிக்கை.

சென்னை சிவப்பதிகள் 333 - சிவ த வெங்கடேசன்

சென்னை மாவட்டத்திலுள்ள சிவாலயங்களின் பட்டியல்


</doc>
<doc id="183377" url="https://ta.wikipedia.org/wiki?curid=183377" title="முதுசொம்">
முதுசொம்

முதுசொம் என்பது, பொதுவாக முந்திய தலைமுறையிலிருந்து கிடைக்கும் சொத்தைக் குறிக்கிறது. சென்னைப் பல்கலைக்கழகத் தமிழ் அகராதி, முதுசொம் என்பதற்கு "முதுபொருள்", "பூர்வீகச் சொத்து" எனப் பொருள் தருகிறது. ஒருவர் தான் உழைத்துச் சேர்க்கும் சொத்திலிருந்து இது வேறுபடுகிறது. இதை "முதிசம்", "முதுசம்" என்றும் சொல்வது உண்டு.

"முதுசொம்" என்னும் சொல், "முதுமை", "சொம்" என்னும் இரு சொற்களால் ஆனது. "முதுமை" என்பது இங்கே "முந்திய", "பழைய" போன்ற பொருள்களைத் தருவது. "சொம்" என்பதற்கு "சொத்து", "உரிமை" போன்ற பொருள்கள் உள்ளன. இவ்விரு சொற்களும் சேர்ந்து பழைய தலைமுறையிடம் இருந்து வாரிசு உரிமையாகக் கிடைக்கும் சொத்தைக் குறித்தது.

இலங்கையின் வட பகுதியின் மரபுவழிச் சட்டமான தேசவழமை, திருமணத்தின்போது கணவன் கொண்டுவருகின்ற சொத்தையே "முதுசொம்" என வரையறை செய்கிறது. திருமணத்தின்போது மனைவி கொண்டு வருகின்ற சொத்துக்களை "சீதனம்" என்ற சொல்லால் குறிப்பிடுவது வழக்கம். ஆனால், தேசவழமையின்படி, கணவனுக்கோ, மனைவிக்கோ கிடைக்கும் பரம்பரைச் சொத்துக்கள் "முதுசம்" எனக் கொள்ளப்படுவதாக எச். டபிள்யூ. தம்பையா குறிப்பிடுகிறார். யாழ்ப்பாண திருமண வாழ்க்கை உரிமைகள் மற்றும் மரபு வாரிசுரிமைச் சட்டம், "முதுசொம்" குறித்து மேலும் விளக்கமாக வரையறை செய்கிறது. இதன்படி, "முதுசொம்" என்பது ஒருவர் தனது பெற்றோர் அல்லது அல்லது அவர்களுக்கு முந்திய நேரடிக் கால்வழியைச் சேர்ந்தோரின் மரணத்தினால் வாரிசு உரிமையாகக் கிடைக்கும் சொத்தையே குறிக்கும். அவ்வாறல்லாத பிற உறவினரிடம் இருந்து வாரிசு உரிமையாகக் கிடைக்கும் சொத்துக்களை அச்சட்டம் "உரிமை" என்ற பெயரால் குறிப்பிடுகிறது. மிகப் பழைய தேசவழமையின்படி, முதுசொச் சொத்துக்கள் ஆண் வாரிசுகளுக்கு மட்டுமே உரியவையாக இருந்தன. அதில் பெண் வாரிசுகளுக்கு உரிமை கிடையாது. எனினும் பிற்காலத்தில், பெண்களுக்குக் கொடுக்கவேண்டிய சீதனத்தின் அளவு அதிகரித்தபோது, முதுசொச் சொத்துக்களையும் பெண் பிள்ளைகளுக்கே கொடுக்க வேண்டிய நிலை உருவானது.


</doc>
<doc id="183379" url="https://ta.wikipedia.org/wiki?curid=183379" title="உன்ன மரம்">
உன்ன மரம்

உன்ன மரம் என்பது சங்ககாலத்தில் இருந்த மர வகைகளில் ஒன்று. இது இக்காலத்தில் இருப்பதாகத் தெரியவில்லை. இதன் வேர்கள் வலிமை இல்லாதவை. இந்த மரம் நாட்டுக்கு நன்மை வருங்கால் பூத்துக் குலுங்கியும், கேடு வருங்கால் காய்ந்தும் நிற்கும் எனக் கூறப்படுகிறது. போர்களத்தில் பகைவரின் பிணங்களை அடுக்குவதைத் தொல்காப்பியம் 'உன்னநிலை' என்னும் துறையாகக் காட்டுகிறது. பருவ மகளின் நடத்தைகளைத் தாய்மார் உன்னிப்பாகக் கண்காணிப்பதை 'உன்னக் கொள்கை' என்றனர்.



</doc>
<doc id="183381" url="https://ta.wikipedia.org/wiki?curid=183381" title="தங்கமீன் (இணைய இதழ்)">
தங்கமீன் (இணைய இதழ்)

தங்கமீன் இணைய இதழ் சிங்கப்பூரினை மையமாக கொண்டு இயங்குவதாகும். இந்த இணைய இதழில் சிறுகதை, கவிதை, கட்டுரை, நிகழ்வுகள், அறிவிப்புகள், சிங்கப்பூர் சமூகம், இளமைப் பக்கம், பெண்கள் பக்கம் தொடர்கதை கேமாராகண், வாசிப்போம் சிங்கப்பூர், மருத்துவம், சினிமா ஆகியவை இடம் பெறுகின்றன. இந்த இணைய இதழ் சிங்கப்பூர் தமிழ் மக்களின் குரலாக தனித்து ஒலிப்பதாக எழுத்தாளர் எஸ் ராமகிருஷ்ணன் குறிப்பிடுகிறார். 

தங்கமீன் இணைய இதழ்


</doc>
<doc id="183382" url="https://ta.wikipedia.org/wiki?curid=183382" title="தினமலர் சிறுவர் மலர்">
தினமலர் சிறுவர் மலர்

தினமலர் சிறுவர் மலர் இதழ் தினமலர் நாளிதழின் வெள்ளிக் கிழமையில் இலவச இணைப்பாக வழங்கப்படும் ஒரு இதழாகும். இவ்விதழ் சிறுவர்களை முதன்படுத்தி சிறுவர் இதழாக வெளிவருகிறது.



</doc>
<doc id="183387" url="https://ta.wikipedia.org/wiki?curid=183387" title="கார்மெலாராம்">
கார்மெலாராம்

கார்மேலாரம் கர்நாடக மாநிலத்தில் வர்த்தூர் ஊராட்சிப் பகுதியாக இருந்தது. தற்பொழுது "பிருகத்து பெங்களூரு மகாநகர பாலிகே" எனப்படும் விரிந்த பெங்களூரு மாநகராட்சியின் பகுதியாக உள்ளது. பெங்களூரின் கிழக்கு எல்லைப் புறப்பகுதியில் அமைந்துள்ள இந்த ஊர் அதிகம் பரபரப்பு இல்லாத பகுதியாக விளங்குகிறது.

கார்மேலாரத்தில் அமைந்துள்ள தொடருந்து நிலையத்தில் ஓசூர் வழி செல்லும் பெரும்பான்மையான தொடருந்துகள் நின்று செல்கின்றன. அவற்றுள் கண்ணூர்-யெஷ்வந்த்பூர் விரைவுத் தொடருந்து, எர்ணாகுளம்-பெங்களூரு நகரிணைப்பு விரைவுத் தொடருந்து ஆகியவற்றைக் குறிப்பிடலாம்.

கார்மேலாரம் என்னும் பெயர் கார்மேல்+ஆரம் என்னும் இரு சொற்களின் இணைப்பு ஆகும். இங்கு கத்தோலிக்கத் திருச்சபையின் துறவற அமைப்புகளுள் ஒன்றாகிய கார்மேல் சபை பல கல்வி நிறுவனங்களையும் இல்லங்களையும் நிறுவி நடத்திவருவதால் இப்பெயர் எழுந்தது. இதன் பொருள் கார்மேல் பூந்தோட்டம் என்பதாகும்.

கார்மேலாரத்தில் அமைந்துள்ள முக்கிய நிறுவனங்களுள் சில:<br>

1 AET கல்லூரி<br>
2 கார்மேல் கான்வென்ட் பள்ளிக்கூடம்<br>
3 கார்மேலாரம் தொடருந்து நிலையம்<br>
4 கார்மேலாரம் இறையியல் கல்லூரி<br>
5 கிளாரெட் நிவாஸ், கார்மேலாரம்<br>
6. டெகாத்லோன் விளையாட்டுப் பொருளகம்<br>
7. ஐவி பூங்கா ஓய்வகம்<br>
8. கருணாலயம் மருத்துவமனை<br>
9. கிருபாநிதி கல்லூரி<br>
10. நிர்ஜ்ஹரி<br>
11. செபமாலைத் துறவியர் இல்லம்<br>
12. சாந்திகிரி ஆசிரமம் (திருவனந்தபுரம்), பெங்களூரு கிளை<br>
13. சொமாஸ்கு துறவற இல்லம், சாந்திகிரி<br>
14. சந்நியாசா, துறவு வாழ்க்கை நிறுவனம்


</doc>
<doc id="183389" url="https://ta.wikipedia.org/wiki?curid=183389" title="சேசாத்ரிபுரம்">
சேசாத்ரிபுரம்

சேசாற்றிபுரம் (அ) சேசாட்ரிபுரம் , வடமத்ய பெங்களூரில் உள்ளது.
இது மல்லேசுவரம், இராசாசிநகரம் ஆகிய பகுதிகளுக்கு அருகில் உள்ளது.

இது சர் . சேசாட்ரி ஆரியர் அவர்களின் நினைவாக எழுப்பப்பட்ட நகரம் ஆகும். 


</doc>
<doc id="183391" url="https://ta.wikipedia.org/wiki?curid=183391" title="மோகனூர் நாவலடியான் கோயில்">
மோகனூர் நாவலடியான் கோயில்

நாவலடியான் கோவில் என்பது தமிழ்நாட்டில் நாமக்கல் மாவட்டத்தில் மோகனூரில் உள்ள கருப்புசாமி கோயிலாகும். நாவல் மரத்தின் அடியில் கருப்பு சாமி காட்சியளித்தால் நவலடியான் என்று பெயர் பெற்றார். இரு வெண்குதிரை வாகனங்கள் கோயிலின் முன்புறம் அமைந்துள்ளன. 

கருப்பு சாமிக்கு பக்தர்கள் மனு கொடுக்கும் வழக்கமும் இக்கோயிலில் உள்ளது.




</doc>
<doc id="183393" url="https://ta.wikipedia.org/wiki?curid=183393" title="காட்டுப்புத்தூர் பிடாரி மதுரை காளியம்மன் கோயில்">
காட்டுப்புத்தூர் பிடாரி மதுரை காளியம்மன் கோயில்

மதுரை காளியம்மன் கோயில் தமிழ்நாட்டில் திருச்சிராப்பள்ளி மாவட்டத்திலுள்ள காட்டுப்புத்தூரில் உள்ள அமைந்துள்ள கோயிலாகும். இக்கோயிலின் மூலவராக மதுர காளியம்மன் உள்ளார். இக்கோயிலில் பிடாரி அம்மன் சந்நிதி, கருப்பண்ண சுவமி சந்நிதி ஆகியவையும் உள்ளன. இக்கோயில் பிடாரி கோயில் என்றும் மக்களால் அறியப்படுகிறது.



</doc>
<doc id="183394" url="https://ta.wikipedia.org/wiki?curid=183394" title="பெரிய பெங்களூர் மாநகரப் பேரவை">
பெரிய பெங்களூர் மாநகரப் பேரவை

பெரிய பெங்களூர் மாநகராட்சி (அ) பரந்த பெங்களூர் மாநகராட்சி (கன்னடத்தில் பிருகத்து பெங்களூரு மகாநகர பாலிகே) அல்லது "நம்ம பெங்களூர் மாநகராட்சி", ஒரு உள்ளாட்சி நிறுவனம் ஆகும். இதுவே பெங்களூர் மகாநகரின் ஆளும் அமைப்பும் ஆகும். 

1862-இல் கன்னடர்களின் "பெங்களூர் பேட்ட" தனி நகராட்சியாகவும், தமிழர்கள் அதிகம் நிறைந்த "பெங்களூர் கண்டோன்மென்ட்" தனி நகரட்சியாகவும் ஆங்கிலேய அரசின் சார்பாக "'மதராசு மாகாண" நிர்வாகி அறிவித்தார். இது பெங்களூரின் செல்வச்சீமான்கள் ஒன்பது பேரின் ஒத்துழைப்பால் அமைக்கப் பெற்றது. 

விடுதலை கிடைத்த பின்னர், இவை இரண்டும் ஒன்றிணைக்கப்பட்டு பெங்களூர் மாநகர பேரவை (அ) பெங்களூர் மாநகராட்சியாக அறிவிக்கபெற்றது. [ஆங்கிலத்தில் : bangalore city municipal corporation' ("BCMC" )].

தற்போது, 2007 இல் பெங்களூரின் அருகே இருந்த, மத்திகரை மாநகராட்சி, கே.ஆர் புரம் நகராட்சி, மேலும் 111 ஊராட்சி அமைப்புகள் "'BCMC " யுடன் ஒன்றிணைக்கப்பட்டு, பெங்களூர் மாநகராட்சி ,பெரிய பெங்களூர் மாநகராட்சி யாக தரம் உயர்த்தப்பட்டது.

பெங்களூர் வாழ் மக்கள் தங்கள் நகரின் மீதான பற்றின் காரணமாக நம்ம பெங்களூர் மாநகர பேரவை என பரவலாக அழைக்கின்றனர்.

பெங்களூர் மாநகரப் பேரவையில் 198 வார்டுகளின் உறுப்பினர்கள் பங்கேற்பர்.
அந்த 198 வார்டுகளின் பட்டியல் கீழே தரப்பட்டுள்ளது.



</doc>
<doc id="183402" url="https://ta.wikipedia.org/wiki?curid=183402" title="சலாளி">
சலாளி

சலாளி (அ) சலஅள்ளி ("ஜலஹள்ளி" ), பெங்களூரின் வடக்குப் பகுதியில் உள்ள ஒரு தொழிற்சாலை பகுதியாகும்.



</doc>
<doc id="183404" url="https://ta.wikipedia.org/wiki?curid=183404" title="சைவ சமய சாரம் (நூல்)">
சைவ சமய சாரம் (நூல்)

சைவ சமய சாரம் என்பது சு சிவபாதசுந்தரம்பிள்ளை அவர்களால் எழுதப்பெற்ற நூலாகும். சைவசமயத்தை அனைவரும் எளிதில் அறிய வேண்டும் என்ற நோக்கத்தில் இந்நூல் வெளியிடப்படுள்ளது. கடவுள், ஆன்மாக்கள், கடவுள் வழிபாடு, நல்வினை தீவினைகள், சைவ வாழ்க்கை, சைவ ஒழுக்கங்கள், சைவத்தின் மகிமை ஆகிய உள்ளடக்கங்களை கொண்டுள்ளது. திருச்சிராப்பள்ளி சைவசமய பரிபாலன சபை இந்நூலை பிரசுகம் செய்துள்ளது. 


</doc>
<doc id="183410" url="https://ta.wikipedia.org/wiki?curid=183410" title="திராய்">
திராய்

திராய் ("Troy") என்பது துருக்கியின் அனத்தோலியாவின் வடமேற்கே கண்டறிப்பட்ட ஒரு அழிந்த நகரம் ஆகும். இந்நகரம் 1998 ஆம் ஆண்டில் யுனெசுக்கோவின் உலகப் பாரம்பரியக் களங்களின் பட்டியலில் சேர்க்கப்பட்டது.

இது யவன நாகரிக பண்பாட்டில் இருந்த நகரமாகும். இங்கு தான் திராயன் போர் நடந்ததாக ஆய்வாளர்கள் கருதுகின்றனர்.


</doc>
<doc id="183413" url="https://ta.wikipedia.org/wiki?curid=183413" title="இராசாசி நகரம்">
இராசாசி நகரம்

இராசாசினகரம், பெங்களூரின் குடியிருப்பு பகுதிகளுள் ஒன்றாகும்.
மல்லேஸ்வரம், மகாலட்சுமிபுரம், பசவேஷ்வர்நகர் ஆகிய பகுதிகளுடன் எல்லையைக் கொண்டுள்ளது.இங்கு கல்லூரிகளும் பள்ளிகளும் உள்ளன. யஷ்வந்துபூர்-ராஜாஜி நகர்- மல்லேஸ்வரம் சாலையினால் முக்கியத்துவம் பெற்றிருக்கிறது. பெங்களூரின் மிக நீண்ட சாலையும் இங்கு அமைந்துள்ளது குறிப்பிடத்தக்கது.

இது தமிழகத்தை சேர்ந்த ஆரிய விடுதலையாளர் ராஜகோபாலாச்சாரியார்" ராஜாஜி அவர்களின் நினைவாக அமைக்கப்பட்ட பகுதியாகும்.


</doc>
<doc id="183416" url="https://ta.wikipedia.org/wiki?curid=183416" title="பலேரிக் தீவுகள்">
பலேரிக் தீவுகள்

இது (பலேரிக் தீவுகள் ) மத்யதரைக்கடல் பகுதியில் உள்ள ஒரு தீவாகும். இது எசுப்பானியா நாட்டினுடையது.
இதன் தலைநகரம் பால்மா என்ற நகரமாகும். இந்த தீவுக் கூட்டத்தின் 4 தீவுகளையும் சேர்த்து 10 இலட்சத்திற்கும் அதிகமான மக்கள் உள்ளனர். 


</doc>
<doc id="183417" url="https://ta.wikipedia.org/wiki?curid=183417" title="பஞ்சபுராணம் ஓதுதல்">
பஞ்சபுராணம் ஓதுதல்

பஞ்சபுராணம் ஓதுவது என்பது சிவபெருமானின் புகழினைப் பாடும் திருஞானசம்பந்தர், அப்பர், சுந்தரர் ஆகியோர்களின் தேவாரத்தின் ஏழு திருமுறைகளிலிருந்து ஒரு பாடலும், திருவாசகத்திலிருந்து ஒரு பாடலும், திருவிசைப்பாவிலிருந்து ஒரு பாடலும், திருப்பல்லாண்டிலிருந்து ஒரு பாடலும், பெரியபுராணத்திலிருந்து ஒரு பாடலும் என ஐந்து பாடல்களை தேர்ந்தெடுத்துப் பாடுவது ஆகும். இதனை தோத்திரம் ஓதுதல் என்றும் குறிப்பிடுகின்றர். 

பஞ்ச புராணம் ஓதுதல் சிவாலயங்களில் சிவபெருமானுக்கு அபிசேகம் மற்றும் ஆராதனைகள் நடக்கும் போது பன்னிருதிருமுறைகள் பாடப்படுவது வழக்கமாகும். அவ்வாறு பன்னிருத்திருமுறைகளைப் பாட இயலாத நேரத்தில் தேர்ந்தெடுக்கப்பெற்ற ஐந்து நூல்களிலிருந்து ஐந்து பாடல்களை பாடும் முறை உருவாக்கப் பெற்றது. 

தேவாரம், திருவாசகம், திருசைப்பா, திருப்பல்லாண்டு, திருப்புராணம் ஆகிய ஐந்து நூல்களும் பஞ்ச புராணம் என்று அழைக்கப்பெறுகிறது. திருச்சிற்றம்பலம் என்ற சிதம்பரத்தினைக் குறிக்கும் சொல்லினை பஞ்சபுராணம் பாடத் துவங்கும் பொழுதும், முடிக்கும் பொழுதும் கூற வேண்டியது மரபாகும். 

இந்த ஐந்துப் பாடல்களுடன் சிவபெருமானின் மகனான முருகனது புகழினைப் பாடும் திருப்புகழையும் இணைத்து பாடும் வழக்கம் பிற்பாடு ஏற்பட்டது. அத்துடன் கந்தபுராண வாழ்த்துப் பாடலும் கூட இணைத்துப் பாடப்படுகிறது.




</doc>
<doc id="183423" url="https://ta.wikipedia.org/wiki?curid=183423" title="இந்திய அணுக்கரு மருத்துவ குழுமம்">
இந்திய அணுக்கரு மருத்துவ குழுமம்

இந்திய அணுக்கரு மருத்துவ குழுமம் (Society of Nuclear medicine of India) என்பது அணுக்கரு மருத்துவத் துறையில் பணியிலுள்ள மருத்துவர்கள் ஆய்வாளர்களின் அமைப்பாகும். இந்தியாவில் அணுக்கரு மருத்துவத் துறையினை வளர்ப்பதும் ஊக்குவிப்பதும் அத்துறையினை முன்னெடுத்துச் செல்வதும் இவ்வமைப்பின் முக்கிய நோக்கமாகும். இத்துறையில் உயர் ஆய்வினை ஊக்கப்படுத்துதல், கதிர் ஐசோடோப்புகளை மருத்துவத்தில் பயன்படுத்தும் மருத்துவர்களுக்கு தங்கள் எண்ணங்களை, ஆய்வின் முடிவுகளை தங்களுக்குள்ளே பகிர்ந்து கொள்ள ஒர் அமைப்பாக அமைந்திருக்கிறது. கதிர் ஐசோடோப்பின் பயன்பாட்டைப் பற்றி பொது மருத்துவர்களிடையே ஒரு புரிதலை உண்டாக்குவதற்கான எல்லா முயற்சிகளையும் மேற்கொள்கிறது. சங்கத்தின் சஞ்சிகை JNMI. 1967 ல் மும்பையில் பதிவு செய்யப்பட்டது. தலைமை இடம் டாட்டா நினைவு மையத்தில் அமைந்துள்ள கதிர்வீச்சு மருத்துவ மையமாகும்.



</doc>
<doc id="183446" url="https://ta.wikipedia.org/wiki?curid=183446" title="சரவணன் மீனாட்சி">
சரவணன் மீனாட்சி

சரவணன் மீனாட்சி என்னும் தொடர் நிகழ்ச்சி விஜய் தொலைக்காட்சியில் வெற்றிகரமாக ஒளிபரப்பான ஒரு காதல் தொடர். சரவணன், மீனாட்சி என்னும் இளையோரின் காதல் கதையை மையமாகக் கொண்டு கதை நகர்கிறது. இது வார நாட்களில் (திங்கள் முதல் வெள்ளி வரை) எட்டரை மணியிலிருந்து ஒன்பது மணிவரை ஒளிபரப்பானது. இந்த பெயரிலான காதல் தொடர்கள் இரண்டு பகுதிகள் முடிந்து மூன்றாம் பகுதி தற்போது ஒளிபரப்பாகி வருகிறது.




</doc>
<doc id="183448" url="https://ta.wikipedia.org/wiki?curid=183448" title="குலங்களின் நேர்ப் பெருக்கம்">
குலங்களின் நேர்ப் பெருக்கம்

குலங்களின் நேர்ப் பெருக்கம் ("direct product of groups") என்பது குலக்கோட்பாட்டில் குலங்களுக்கிடையே நிகழும் ஒரு செயலி. , எனும் இரு குலங்களுக்கிடையே இச்செயலியைப் பயன்படுத்தக் கிடைக்கும் முடிவு ஒரு புதுக் குலமாக () இருக்கும். கணங்களில் வரையறுக்கபட்டுள்ள கார்ட்டீசியன் பெருக்கல் என்ற செயலிக்கு ஒத்தசெயலியாக இது குலங்களில் உள்ளது. 

ஏபெல் குலங்களில் இப்பெருக்கம் சிலசமயங்களில் நேர்க் கூட்டல் () எனக் குறிப்பிடப்படுகிறது . ஏபெல் குலங்களை வகைப்படுத்துவதில் நேர்க் கூட்டல் முக்கியப் பங்குவகிக்கிறது. முடிவுறு ஏபெல் குலங்களின் வரையறைப்படி, ஒவ்வொரு முடிவுறு ஏபெல் குலத்தையும் இரு சுழற் குலங்களின் நேர் கூட்டலாகக் காணமுடியும்.

தரப்பட்ட இரு குலங்கள் , எனில் அவற்றின் நேர்ப் பெருக்கம் பின்வருமாறு வரையறுக்கப்படுகிறது:

 இல் வரையறுக்கப்பட்ட இந்த ஈருறுப்புச் செயலி சேர்ப்புத்தன்மை உடையது

இக்குலத்தின் முற்றொருமை உறுப்பு . இதில் , இன் முற்றொருமை உறுப்பு; ,   இன் முற்றொருமை உறுப்பு.

 இன் உறுப்பு இன் நேர்மாறு உறுப்பு:

இங்கு இல் இன் நேர்மாறு உறுப்பு ; இல் இன் நேர்மாறு உறுப்பு 


இதன் உறுப்புகள் திசையன்கள். திசையன் கூட்டலைப் பொறுத்து இது ஒரு குலமாகும்.

திசையன் கூட்டல்:





 , இரண்டும் சார்பகா எண்களெனில்

இரண்டிற்கும் மேற்பட்ட குலங்களின் நேர்ப் பெருக்கத்தைக் காணமுடியும். 

தரப்பட்ட குலங்கள் எனில் அவற்றின் நேர்ப் பெருக்கம்
பின்வருமாறு வரையறுக்கப்படுகிறது:

இரு குலங்களின் நேர்ப் பெருக்கத்தின் பல பண்புகள் இதற்கும் பொருந்தும். முடிவுறா எண்ணிக்கையிலான குலங்களின் நேர்ப் பெருக்கத்தையும் காணமுடியும்.



</doc>
<doc id="183450" url="https://ta.wikipedia.org/wiki?curid=183450" title="எறியம்">
எறியம்

எறியம் அல்லது எறிபொருள் (Projectile) என்பது ஒரு குறிப்பிட்ட திசைவேகத்தோடு எறியப்படும் பொருள். இத்தகைய ஒரு பொருள் V மீ/செ. திசைவேகத்துடன் அதனுடைய திசை α° கிடைமட்டத்திலிருந்து சாய்ந்தும் இருக்குமானால் கீழ்கண்ட சமன்பாடுகள் பொருந்தும். இங்கு வளிமத்தின் தடை எடுத்துக் கொள்ளளப்படவில்லை. g புவியீர்ப்புக் காரணமாகத் தோன்றும் திசைவேக வளர்ச்சியைக் குறிக்கும்.






</doc>
<doc id="183463" url="https://ta.wikipedia.org/wiki?curid=183463" title="உயிரிப்பாறை">
உயிரிப்பாறை

உயிரிப்பாறை அல்லது பையூரே எனப்படுவது பார்ப்பதற்குப் பாறை போன்ற அமைப்புடைய கடற்பீச்சிகள் எனும் உயிரியல் வகுப்பைச் சார்ந்த சிலி நாட்டுக் கடற்கரைப்பகுதியில் வாழும் உயிரினமாகும். டியுனிகேட்டா (கவச முதுகுநாணிகள்) எனும் துணைத் தொகுதியில் அசிடியாசியா (கடற்பீச்சிகள் ) எனும் வகுப்பில் பையுரிடே எனும் குடும்பத்தில் அமைந்துள்ளது. இதன் உயிரியற் பெயர் பையுரா சிலென்சிசு மொலினா (Pyura chilensis molina). இதனை சுவான் இக்னசியோ மொலினா என்பவர் 1782 இல் முதன் முதலாய் விவரித்தார். 

பாறை ஒன்றுக்குள் உயிரியின் பல்தொகுதி உறுப்புகள் அடங்கி இருப்பதைப்போன்று இந்த உயிரினம் அமைந்துள்ளது. வெளித்தோற்றம் கடற் பகுதியில் காணப்படும் பாறை போன்றும் உள்ளே அதனது தசை, உறுப்புகள் அமைந்தும் இருகின்றது.

இந்த உயிரினத்தை வெட்டினால் சிவந்த நிறத்தில் குருதி வெளிப்படுகின்றது. இதன் மாமிசம் சிலி நாட்டவரின் உணவு வகைகளுள் ஒன்றாக இருக்கின்றது. சோற்றுடன் சிறு சிறுதுண்டுகளாக வெட்டப்பட்ட உயிரிப்பாறை இறைச்சியை சமைத்து உண்கின்றனர். இந்த உயிரிப்பாறைகள் உணவாக உட்கொள்ளப்படினும் அவற்றின் குருதியில் உள்ள வனேடியம் எனும் தனிமம் நஞ்சு மிக்கது என்பது குறிப்பிடத்தக்கது. இவ்விசித்திர விலங்கைச் சூழ உள்ள கடல் நீரில் உள்ள வனேடியத்தின் அளவு இவ்விலங்கில் காணப்படும் வனேடியத்தின் அளவுடன் ஒப்பிடுகையில் பத்து மில்லியன் மடங்கு குறைவானது. பையுரா சிலென்சில் அமைந்துள்ள வனேடியத்தின் தொழிற்பாடு அறியப்படவில்லை.
இதன் மணம் அயோடின் மிகையாகக் காணப்படுவதில் தங்கியுள்ளது. எனினும் இதனது சுவையுடன் வனேடியம் தொடர்பு கொண்டுள்ளது.

இது பிறக்கும் போது ஆணாகப் பிறந்து பூப்புப் பருவத்தில் இருபால் உயிரி (அழிதூஉ) நிலையை அடைகின்றது. இது இனப்பெருக்கத்தின் போது விந்துகளையும் சூல்களையும் கடல் நீருக்குள் வெளியேற்றுகின்றது. நீருக்குள் கருக்கட்டல் வெற்றிகரமாக நிகழ்ந்த பின்னர் சிறிய தலைப்பிரட்டை (tadpole) போன்ற வடிவத்தையுடைய சந்ததிகள் உருவாகி பாறைகளை அண்மித்து அங்கே வளர்ச்சியுறுகின்றன.



</doc>
<doc id="183469" url="https://ta.wikipedia.org/wiki?curid=183469" title="ராபன் தீவு">
ராபன் தீவு

ராபன் தீவு ("Robben Island") தென்னாப்பிரிக்காவில் கேப் டவுன் அருகே உள்ள ஓர் தீவு. இத்தீவு நீள்வட்ட வடிவில் வடக்குத் தெற்காக 3.3 கிமீ நீளமும் 1.9 கிமீ அகலமும் கொண்டு 5.07 கிமீ² பரப்பளவில் அமைந்துள்ளது. இது கடல்மட்டத்திலிருந்து அதிக ஏற்றமிறக்கமின்றி தட்டையாக உள்ளது. நெல்சன் மண்டேலா தாம் சிறையில் கழித்த 27 ஆண்டுகளில் 18 ஆண்டுகள் இங்குள்ள உயர்நிலை பாதுகாப்புள்ள சிறைச்சாலையில் அடைக்கப்பட்டிருந்தார். அவரும் மற்ற அரசியல் கைதிகளும் அத்தீவிலிருந்த சுண்ணக்கல் சுரங்கங்களில் கட்டாயப் பணி புரிந்தனர். பணி புரிவதைவிட வேறெவருடனும் தொடர்பு கொள்ள அனுமதிக்கப்படவில்லை. முந்தைய தென்னாபிரிக்க குடியரசுத் தலைவராகப் பொறுப்பாற்றிய கலேமா மொட்லாந்தேயும் இங்கு பத்தாண்டுகள் சிறையில் அடைக்கப்பட்டிருந்தார். தற்போதைய குடியரசுத்தலைவர் யாக்கோபு சூமாவும் இங்கு சிறையில் வைக்கப்பட்டிருந்திருக்கிறார். 


</doc>
<doc id="183471" url="https://ta.wikipedia.org/wiki?curid=183471" title="செயலை மரம்">
செயலை மரம்

சங்ககாலத்தில் குறிஞ்சிநிலத்தில் வளர்ந்த மரங்களில் ஒன்று செயலை மரம். இது செந்நிறத் தளிர்களைக் கொண்டது. ஆண்கள் இதன் தளிர்களைத் தலையிலும், காதுகளிலும் அணிந்துகொண்டனர். மார்பில் மாலையாகக் கட்டிப் போட்டுக்கொண்டனர். மகளிர் தழையாடை பின்னி இடையில் அணிந்துகொண்டனர். செயலை மரங்களில் ஊசல் கட்டி ஆடினர். பூவாகப் பறித்துக் குவித்து விளையாடினர். காமன் கணையாகப் பயன்படுத்தும் ஐந்து மலர்களில் ஒன்று இந்தச் செயலை. இந்தச் செய்திகளைச் சங்கப்பாடல்கள் நெரிவிக்கின்றன.



</doc>
<doc id="183473" url="https://ta.wikipedia.org/wiki?curid=183473" title="இராய. சொக்கலிங்கம்">
இராய. சொக்கலிங்கம்

ராய. சொக்கலிங்கம் (1898 அக்டோபர் 30 – 1974 செப்டம்பர் 30 ) என்னும் ராயப்ப செட்டியார் சொக்கலிங்கம் தமிழறிஞர்; கவிஞர்; சமய அறிஞர்; எழுத்தாளர்; சமூகச் சீர்திருத்தக்காரர்; காந்தியர்.

ராய. சொக்கலிங்கம் (ராய.சொ.) சிவகங்கை மாவட்டம் அமராவதிப்புதூரில் ராயப்பச் செட்டியாருக்கும் அழகம்மை ஆச்சிக்கும் மகனாக 1898 அக்டோபர் 30ஆம் நாள் பிறந்தவர்.

சொக்கலிங்கம் தனது ஆரம்பக்கல்வியை ஆசிரியர் சுப்பையா என்பவரின் திண்ணைப் பள்ளியில் தொடங்கினார். பதினெட்டாவது அகவை முதல் இருபதாம் அகவை வரை பண்டித சிதம்பர் அய்யர் என்பவரிடம் தமிழிலக்கண, இலக்கியங்களைக் கற்றார். இடையில், தனது ஒன்பதாம் அகவையில் தன் தந்தை பாலக்காட்டில் நடத்திய கடையில் வேலை செய்தார். அப்பொழுது மலையாளம் கற்றார். 1911 ஆம் ஆண்டு முதல் 1916 ஆம் ஆண்டு வரை மலேசியாவில் உள்ள பிலாப்பம் என்னும் ஊரில் தன் பெற்றோருடன் வாழ்ந்தார். அங்குள்ள கடையில் பணியாற்றிக்கொண்டே மலாய் மொழியும் ஆங்கிலமும் கற்றார்.

ராய. சொக்கலிங்கம் இளமையிலேயே தமிழார்வம் உடையவராக இருந்தார். குமரன் இதழின் ஆசிரியர் சொ. முருகப்பர் என்பவருடன் இணைந்து செட்டிநாட்டுப் பகுதியில் தமிழ்ப்பணியில் ஈடுபட்டார். 1917 செப்டம்பர் 10 ஆம் நாள் இந்து மதாபிமான சங்கத்தைத் தோற்றுவித்தார். விவேகானந்தர் படிப்பகத்தை நிறுவினர். அதன் தலைவராகப் பல ஆண்டுகள் பணிபுரிந்தார். இச்சங்கத்திற்கு வருகைதந்த சுப்பிரமணிய பாரதியாயருடன் 1919 நவம்பர் 9 ஆம் நாள் தன் நண்பர்கள் சூழ ஒளிப்படம் எடுத்துக்கொண்டார். பாரதியார் இச்சங்கத்தைப் பற்றி ஹிந்து மதாபிமான சங்கத்தார் என்னும் தலைப்பில் ஏழு விருத்தங்கள் எழுதியுள்ளார்.

ராய. சொக்கலிங்கம் 1918 ஆம் ஆண்டில் பள்ளத்தூரில் பிறந்த உமையாள் ஆச்சி என்பவரை மணந்தார். குழந்தைப் பேறு இல்லாத காரணத்தால் இராயவரம் குழந்தையன் செட்டியாரைத் தன் மகனாகக் கருதினார். 1960 அக்டோபர் 31ஆம் நாள் உமையாள் ஆச்சி காலமானார். அதன் பின்னர் ராய. சொ. அமராவதிப் புதூரில் இருந்து காரைக்குடிக்குக் குடிபெயர்ந்தார்.

சொ. முருகப்பா என்பவர் 1920 ஆம் ஆண்டில் தொடங்கிய "தன வைசிக ஊழியன்" என்னும் இதழின் ஆசிரியப் பொறுப்பை ராய. சொக்கலிங்கம் 1922 ஆம் ஆண்டில் ஏற்றுக்கொண்டார். இதழின் பெயர் ஊழியன் என மாற்றப்பட்டது. 1942 ஆம் ஆண்டு வரை இவ்விதழ் காரைக்குடியிலும் சென்னையிலும் இடம்மாறி வெளிவந்தது.

காந்தியரான ராய.சொக்கலிங்கம் விடுதலைப் போராட்டத்தில் ஈடுபட்டார். 1932 ஆம் ஆண்டில் சட்டமறுப்பு இயக்கத்தில் ஈடுபட்டுச் சிறை சென்றார். 1934 ஆம் ஆண்டில் காந்தியடிகளைத் தன்னுடைய இல்லத்திற்கு அழைத்து விருந்து படைத்தார்.

ராய. சொக்கலிங்கம் 1938 ஆம் ஆண்டில் உள்ளாட்சித் தேர்தலில் போட்டியிட்டு வென்று 1941 ஆம் ஆண்டு வரை காரைக்குடி நகரவையின் தலைவராகப் பொறுப்பு வகித்தார். அப்பொழுது அங்கு நான்கு தொடக்கப்பள்ளிகளே இருந்தன. அவற்றைப் பதினேழாகப் பெருக்கினார். "காந்தி மாளிகை" என்னும் பெயரில் நகரவைக் கட்டிடம் கட்டினார்.

ராய. சொக்கலிங்கம் 28 சமய நூல்களையும் 5 கட்டுரைத் தொகுப்புகளையும் 8 கவிதைத் தொகுதிகளையும் 2 ஆய்வு நூல்களையும் எழுதியிருக்கிறார். அவை அனைத்தும் தமிழ்நாடு அரசின் தமிழ்வளர்ச்சித் துறையால் 2009-10 ஆம் ஆண்டில் நாட்டுடைமை ஆக்கப்பட்டன. அதற்கு ஈடாக ஐந்து லட்சம் ரூபாய் பரிவுத்தொகையாக அவர் மரபுரிமையினருக்கு வழங்கப்பட்டது.

ஆகிய நூல்களை இவர் பதிப்பித்துள்ளார்.


ராய. சொக்கலிங்கம் தான் சேர்த்து வைத்திருந்த நூல்களை காரைக்குடி அழகப்பா பல்கலைக்கழக நூலகத்திற்கு வழங்கி விட்டார்.

ராய. சொக்கலிங்கம் 1974 செப்டம்பர் 24ஆம் நாள் காரைக்குடியில் காலமானார்.

ராய. சொக்கலிங்கத்தின் வாழ்க்கை வரலாற்றை "தமிழ்க்கடல் இராய. சொக்கலிங்கம்" என்னும் நூலாக சா. கிருட்டிணமூர்த்தி, ச. சிவகாமி ஆகிய இருவரும் பதிப்பித்து இருக்கின்றனர். அந்நூலை சென்னையில் உள்ள உலகத் தமிழாராய்ச்சி நிறுவனம் 2005 ஆம் ஆண்டில் வெளியிட்டு இருக்கிறது.

இவரது நினைவாக கோயமுத்தூர் அவினாசிலிங்கம் பல்கலைக்கழகத்தின் தமிழ்த் துறையில் ராய. சொக்கலிங்கம் நினைவுச் சொற்பொழிவு நடைபெறுகிறது.
இராய. சொக்கலிங்கம் அவர்களின் நூல்கள் மின் நூலகத்தில் http://thamizhagam.net/nationalized%20books/Raya%20Chokkalingam.html


</doc>
<doc id="183476" url="https://ta.wikipedia.org/wiki?curid=183476" title="கன்னங்குளம்">
கன்னங்குளம்

கன்னங்குளம் திருநெல்வேலி மாவட்டத்தின் கடைப்பகுதியில் உள்ள லெவிஞ்சிபுரம் பகுதிக்குட்பட்ட ஒரு கிராமம் ஆகும். லெவிஞ்சிபுரம் பகுதிக்குட்பட்ட ஆறு கிராமங்களில் பெரியது கன்னங்குளம் ஆகும்.

இது திருநெல்வேலி மாநகரிலிருந்து சுமார் 80கிமீ தொலைவில் அமைந்துள்ளது.இது வள்ளியூர் ஊராட்சி ஒன்றியத்திற்குட்பட்ட பகுதியாகும். கன்னங்குளம் இராதாபுரம் வட்டத்தில் அமைந்துள்ளது. இக்கிராமம் வள்ளியூரிலிருந்து 30கிமீ தொலைவிலும்,லெவிஞ்சிபுரத்திலிருந்து 2கிமீ தொலைவிலும், இராதாபுரத்திலிருந்து 25கிமீ தொலைவிலும் அமைந்துள்ளது. இதன் வடக்கு எல்லையாக கன்னியாகுமரி-கூடங்குளம் தேசிய நெடுஞ்சாலையும், தெற்கில் இந்து மகா சமுத்திரமும், கிழக்கில் கூட்டபுளி என்னும் மீன்பிடி கிராமமும் மற்றும் மேற்கே பிராந்தநேரி என்னும் சிறு நதியும் அமைந்துள்ளது.

இவ்வூரில் இசக்கியம்மன் கோவில்,சுடலைமாடன் கோவில், பெருமாள் சுவாமி கோவில், முத்தாரம்மன் கோவில் மற்றும் பலவகையான கோவில்கள் அமையபெற்றுள்ளன. கிறித்தவ தலங்களான ஆர்.சி.சபை, கானான் சபை, சி.எஸ்.ஐ சபை, பெந்தயகோஸ்தே சபை முதலிய சபைகள் உள்ளன. இவ்வூரில் எந்தவொரு விழாவாக இருந்தாலும் அம்மனை வழிபட்டு ஆரம்பிப்பதையே வழக்கமாகக் கொண்டுள்ளனர்.

இவ்வூரின் மத்தியில் முத்தாரம்மன் கோவில் ஒன்று உள்ளது. இந்த கோவிலானது 80வருடங்கள் பழமை வாய்ந்தது.தற்போது புதுப்பிக்கப்பட்டு, வருடத்திற்கு இரு முறை திருவிழா நடாத்தப்பட்டு வருகிறது. பொதுவாக வாரந்தோறும் செவ்வாய்க்கிழமைகளில் முத்தாரம்மனுக்கு சிறப்பு வழிபாடு நடத்தப்படுகிறது. வருடந்தோறும் வைகாசி மற்றும் கார்த்திகை மாதங்களில் திருவிழாக்கள் நடத்தப்படுகின்றன. இதில் வைகாசி மாதம் 10நாள் திருவிழாவும், கார்த்திகை மாதம் 3நாள் கொடைவிழாவும் நடாத்தப்படுகிறது. திருவிழா நாட்களில் ஊர் மக்கள் அனைவரும் ஒன்றுகூடி அம்மனை வழிபட்டு அம்மன் அருள் பெருகின்றனர்.

இவ்வூரில் ஒரு மேல்நிலைப்பள்ளியும், ஒரு நடுநிலைப்பள்ளியும்,இரு மழலையர் பள்ளிகளும் செயல்பட்டுவருகின்றன. இங்கு வாழும் இளந் தலைமுறையினர் அனைவரும் கல்வியறிவு பெற்றவர்களாகவே உள்ளனர். இங்குள்ள பெரும்பாலானோர் பொறியியல், பல்தொழில்நுட்பம், கலை மற்றும் அறிவியல் கல்லூரிகளில் படித்து மற்றும் அந்தந்த துறைகளில் பணிபுரிந்து வருகின்றனர். இங்குள்ள மக்கள் சிலர் சுயதொழில் புரிவோராகவும் இன்னும் சிலர் தொழில் அதிபர்களாகவும் உள்ளனர். பீடி சுற்றும் தொழில் இங்குள்ள பெரும்பான்மையான மக்களின் தொழிலாக உள்ளது.

விவசாயம் இவ்வூர் மக்களின் பிரதான தொழிலாக உள்ளது. ஊரில் பெரும்பான்மையானோர் சொந்தமாக விவசாய நிலம் வைத்துள்ளனர்.விவசாயம் மூலமாக பிச்சி பூக்கள், தென்னை, வாழை, கீரை முதலியன விளைவிக்கப்படுகின்றன. மீன் இப்பகுதி மக்களின் அன்றாட உணவாக உள்ளது.


</doc>
<doc id="183486" url="https://ta.wikipedia.org/wiki?curid=183486" title="ஓடச்சிக்கோட்டை">
ஓடச்சிக்கோட்டை

ஓடச்சிக்கோட்டை என்பது கன்னியாகுமரி மாவட்டத்திலுள்ள புகழ்பெற்ற ஒரு கோட்டையாகும். இது மார்த்தாண்டம்- தேங்காய்ப்பட்டணம் சாலையில் மார்த்தாண்டத்திலிருந்து தெற்கே சுமார் நான்கு கிலோமீட்டர் தொலைவில் உள்ளது. இது கல்லாலான ஓர் அரணாகும். தற்போது மிகவும் சிதலமடைந்துள்ளது. ஐந்து ஏக்கர் நிலப்பரப்புள்ளது. மதுரை மன்னர் திருமலை நாயக்கரின் தாய் இராணி ஓடச்சி இங்கு வசித்ததால் இப்பெயர் பெற்றதாகத் தெரிகிறது. இராணி ஓடச்சிக்கு பல காலம் குழந்தை இல்லாத நிலையில், ஓர் அர்சகரின் அறிவுரைப்படி, அவர் மதுரையிலிருந்து முன்சிரை வந்து, அங்குள்ள இறைவன் திருமலையப்பனை வழிபட்டதாகவும் மரபுக்கதை தெரிவிக்கிறது. அப்பொழுதுதான் இராணி தங்குவதற்கு இக்கோட்டை கட்டப்பட்டதாகவும் இறையருளால் இராணி ஒரு மகனைப் பெற்றாள் என்றும் அம்மகனுக்கு திருமலை என பெயர் சூட்டியதாவும் கூறப்படுகிறது. திருமலை நாயக்கர் மதுரை மன்னராக முடிசூட்டப்பட்டதும் இங்குள்ள கோவிலுக்கு ஒரு தங்கக் கீரீடமும் மற்றும் பல மதிப்புள்ள பொருட்களையும் மனமுவந்து அளித்ததாகவும் கூறுவர்.

இந்திய விவரச் சுவடி.-தமிழ்நாடு மாநிலம்-அரசு வெளியீடு


</doc>
<doc id="183487" url="https://ta.wikipedia.org/wiki?curid=183487" title="தேவையந்தாதி">
தேவையந்தாதி

தேவையந்தாதி என்னும் நூலைத் தாம் செய்ததாக 15 ஆம் நூற்றாண்டில் வாழ்ந்த கயாதரர் தம் கயாதர நிகண்டு நூலில் இரண்டு பாடல்களில் குறிப்பிடுகிறார். அந்தப் பாடல்கள்

1
2
இந்த அந்தாதியும், கோவையும் இன்று கிடைக்கவில்லை. 


</doc>
<doc id="183489" url="https://ta.wikipedia.org/wiki?curid=183489" title="லலிதம்">
லலிதம்

லலிதம் அல்லது வலிதம் என்பது சிவபெருமானின் நூற்றியெட்டுத் தாண்டவங்களுள் ஒன்றாகும். பரதநாட்டியத்தில் இடம்பெறுகின்ற நூற்றியெட்டு கரணங்களில் இது முப்பத்து ஒன்றாவது கரணமாகும்.

இடது கையைத் தொடையில் சர்ப்பசிரசு போல வளைத்து வைத்து சூசிபாதமாகப் பிரமரிசாரியைச் செய்து அதாவது வண்டு போல் சுழன்று ஆடுவது லலிதமாகும்.





</doc>
<doc id="183492" url="https://ta.wikipedia.org/wiki?curid=183492" title="வலிதம்">
வலிதம்

லலிதம் அல்லது வலிதம் என்பது சிவபெருமானின் நூற்றியெட்டுத் தாண்டவங்களுள் ஒன்றாகும். பரதநாட்டியத்தில் இடம்பெறுகின்ற நூற்றியெட்டு கரணங்களில் இது முப்பத்து ஒன்றாவது கரணமாகும்.

இடது கையைத் தொடையில் சர்ப்பசிரசு போல வளைத்து வைத்து சூசிபாதமாகப் பிரமரிசாரியைச் செய்து அதாவது வண்டு போல் சுழன்று ஆடுவது லலிதமாகும்.





</doc>
<doc id="183493" url="https://ta.wikipedia.org/wiki?curid=183493" title="கூர்ணிதம்">
கூர்ணிதம்

கூர்ணிதம் அல்லது கூர்நிடம் என்பது சிவபெருமானின் நூற்றியெட்டுத் தாண்டவங்களுள் ஒன்றாகும். பரதநாட்டியத்தில் இடம்பெறுகின்ற நூற்றியெட்டு கரணங்களில் இது முப்பத்து இரண்டாவது கரணமாகும்.

வலது கையைப் பக்கவாட்டாக உயர்த்தித் திருப்பி, இடது கையைத் தோலஹஸ்தமாகத் தொங்கவிட்டு, ஸ்வஸ்திக நிலையில் பிரிந்தது போல் பாதத்தை வைத்து ஆடுவது கூர்ணிதமாகும்.





</doc>
<doc id="183497" url="https://ta.wikipedia.org/wiki?curid=183497" title="தண்டபட்சம்">
தண்டபட்சம்

தண்டபட்சம் அல்லது தண்டபக்ஷம் என்பது சிவபெருமானின் நூற்றியெட்டுத் தாண்டவங்களுள் ஒன்றாகும். பரதநாட்டியத்தில் இடம்பெறுகின்ற நூற்றியெட்டு கரணங்களில் இது முப்பத்து நான்காவது கரணமாகும்.

வலது முழந்தாளை மார்புக்கு நேராக உயர்த்தி,இடது முழந்தாளைத் தாழ்த்தி,கொடிபோலக் கைகளை இருமருங்கும் துவளவிட்டு நடிப்பது தண்டபட்சமாகும்.





</doc>
<doc id="183499" url="https://ta.wikipedia.org/wiki?curid=183499" title="புஜங்கத்ரஸ்தரேசிதம்">
புஜங்கத்ரஸ்தரேசிதம்

புஜங்கத்ராஸ்தரேசிதம் என்பது சிவபெருமானின் நூற்றியெட்டுத் தாண்டவங்களுள் ஒன்றாகும். பரதநாட்டியத்தில் இடம்பெறுகின்ற நூற்றியெட்டு கரணங்களில் இது முப்பத்து ஐந்தாவது கரணமாகும்.

வளைந்த காலைத் தூக்கி,கைகளை இடப்பக்கத்தில் பாம்புப் போலத் தொங்க விட்டு நடிப்பது புஜங்கத்ரஸ்தரேசிதமாகும்.





</doc>
<doc id="183503" url="https://ta.wikipedia.org/wiki?curid=183503" title="நூபுரம்">
நூபுரம்

நூபுரம் என்பது சிவபெருமானின் நூற்றியெட்டுத் தாண்டவங்களுள் ஒன்றாகும். பரதநாட்டியத்தில் இடம்பெறுகின்ற நூற்றியெட்டு கரணங்களில் இது முப்பத்து ஆறாவது கரணமாகும்.

லதாரேசிதமாகக் கைகளை இருமருங்கும் நீட்டி, ஒரு காலை மற்றொரு காற்சிலம்பின் மேல் வைத்து நடிப்பது நூபுரமாகும்.





</doc>
<doc id="183505" url="https://ta.wikipedia.org/wiki?curid=183505" title="வைசாகரேசிதம்">
வைசாகரேசிதம்

வைசாகரேசிதம் என்பது சிவபெருமானின் நூற்றியெட்டுத் தாண்டவங்களுள் ஒன்றாகும். பரதநாட்டியத்தில் இடம்பெறுகின்ற நூற்றியெட்டு கரணங்களில் இது முப்பத்து ஏழாவது கரணமாகும்.

வைசாகரேசிதம் கைகால்களை வளைத்து,இடுப்பு,கழுத்து இவைகளையும் வளைத்து சுழன்று ஆடுவது. வைசாகம்-மூன்றைரையடி இடைவெளி இருக்கும்படியாகக் கால்களை வைத்துக் கடகாமுகமுத்திரைக் கையுடன் ஆடுவது. இந்த இரண்டும் சேர்ந்தமையால் இப்பெயர் பெற்றது.





</doc>
<doc id="183510" url="https://ta.wikipedia.org/wiki?curid=183510" title="பிரமரகம்">
பிரமரகம்

பிரமரகம் என்பது சிவபெருமானின் நூற்றியெட்டுத் தாண்டவங்களுள் ஒன்றாகும். பரதநாட்டியத்தில் இடம்பெறுகின்ற நூற்றியெட்டு கரணங்களில் இது முப்பத்து எட்டாவது கரணமாகும்.

திரிக பாதத்தால் வளைந்து நின்று,இடது கையை அஞ்சிதமாக அமைத்து வலதுகையைச் சதுரமாக வைத்து நின்று ஆடுவது பிரமரகம் திரிகம்-வளைந்த காலைத் தூக்கி ஊன்றிய காலைச் சிறிது மடக்கி முழந்தாள்கள் ஸ்வஸ்திகம் போல அமையும்படி வைத்து நிற்பதாகும்.





</doc>
<doc id="183513" url="https://ta.wikipedia.org/wiki?curid=183513" title="சதுரம் (சிவதாண்டவம்)">
சதுரம் (சிவதாண்டவம்)

சதுரம் என்பது சிவபெருமானின் நூற்றியெட்டுத் தாண்டவங்களுள் ஒன்றாகும். பரதநாட்டியத்தில் இடம்பெறுகின்ற நூற்றியெட்டு கரணங்களில் இது முப்பத்து ஒன்பதாவது கரணமாகும்.

வலது காலைக் குட்டிதமாக அமைத்துச் சதுரம் அமையக் கைகளை இருமருக்கும் நீட்டி நின்று ஆடுவது சதுரமாகும்.





</doc>
<doc id="183514" url="https://ta.wikipedia.org/wiki?curid=183514" title="தேவார உரை">
தேவார உரை

கண்ணுடைய வள்ளல் திருஞான சம்பந்தர் தேவாரத்தில் பொருள் விளங்காத சித்திரக் கவி, ஏகபாதம், திருவெழுகூற்றிருக்கை ஆகியவற்றுக்கு உரை எழுதியுள்ளார். இந்த உரைகள் இன்று பதிப்பில் இல்லை. எனினும் இந்த உரைகளைப் பற்றிய குறிப்புகள் உள்ளன. சுயம்பிரகாச யோகியார் என்பவர் 18 ஆம் நூற்றாண்டில் திருஞான சம்பந்தரின் சித்திரக்கவிக்கு உரை எழுதியுள்ளார். இந்த உரை கண்ணுடைய வள்ளல் எழுதிய உரையைப் பின்பற்றி எழுதப்பட்டதாக இருக்கலாம் என்பது மு. அருணாசலம் கருத்து. 


</doc>
<doc id="183518" url="https://ta.wikipedia.org/wiki?curid=183518" title="புஜங்காஞ்சிதகம்">
புஜங்காஞ்சிதகம்

புஜங்காஞ்சிதகம் என்பது சிவபெருமானின் நூற்றியெட்டுத் தாண்டவங்களுள் ஒன்றாகும். பரதநாட்டியத்தில் இடம்பெறுகின்ற நூற்றியெட்டு கரணங்களில் இது முப்பத்து நாற்பதாவது கரணமாகும்.

கால்களைப் பாம்பு ஓடுவது போல அமைத்து,வலது கையைத் தொங்கவிட்டுத் தாண்டவம் ஆடுவது புஜங்காஞ்சிதகமாகும்.





</doc>
<doc id="183519" url="https://ta.wikipedia.org/wiki?curid=183519" title="தையூர் உத்தண்டன் கோவை">
தையூர் உத்தண்டன் கோவை

தையூர் உத்தண்டன் கோவை என்னும் நூல் 16 ஆம் நூற்றாண்டில் தோன்றிய கோவை நூல். இதன் ஆசிரியரின் பெயர் தெரியவில்லை. உத்தண்டன் என்பவன் இந்த நூலாசிரியரை பேணிவந்த வள்ளல். நூல் இந்த வள்ளல்மீது பாடப்பட்டுள்ளது. நூல் அச்சாகவில்லை. சென்னையிலுள்ள அரசு ஆவணக் காப்பகத்தில் ஏட்டுச் சுவடியாக உள்ளது. நுல் 400 பாடல்களைக் கொண்டது என்றும், அவற்றில் 40 பாடலர்கள் இந்த ஏட்டில் இல்லை என்றும் அந்தச் சுவடியில் ஒரு குறிப்பு உள்ளது. 

தொண்டை மண்டலக் குமுழி நாட்டைச் சேர்ந்த ஆமூர்க் கோட்டத்தில் உள்ள பாலாற்றங்கரையில் தைகைக் குன்றை அடுத்துள்ள இராசகேசரி நல்லூர் என்னும் மறுபெயரைப் கொண்டுள்ள தையூரில் களப்பாளர் என்ற காராளர் மரபில் பிறந்த 'குன்றன்' என்பவனின் மகன் இந்த உத்தண்டன்.

1
2


</doc>
<doc id="183531" url="https://ta.wikipedia.org/wiki?curid=183531" title="தேவாரப்பாடல் பெற்ற காவிரி தென்கரைத்தலங்களின் பட்டியல்">
தேவாரப்பாடல் பெற்ற காவிரி தென்கரைத்தலங்களின் பட்டியல்

தேவாரப்பாடல் பெற்ற காவிரி தென்கரைத்தலங்களின் பட்டியல் தேவாரப் பாடல் பெற்ற, சோழ நாட்டு காவிரியாற்றின் தென் கரையில் அமைந்துள்ள சிவன் கோயில்களைக் கொண்ட பட்டியலாகும். 

தேவாரப் பாடல் பெற்ற தலங்களில் தொண்டை நாடு (32), நடு நாடு (22), காவிரியாற்றின் வட கரை (63), காவிரியாற்றின் தென் கரை(128), பாண்டிய நாடு (14),கொங்கு நாடு (7), மலை நாடு (1), துளுவ நாடு (1), வட நாடு (5), ஈழ நாடு (2), புதிதாக கண்டுபிடிக்கப்பட்ட காவிரி தென்கரைத் தலமான திருவிடைவாய்(1) மற்றும் திருக்கிளியன்னவூர் (1) ஆகிய இடங்களில் காணப்படுகின்ற 276 சிவன் கோயில்கள் அடங்கும். 

காவிரியாற்றின் தென் கரையில் அமைந்துள்ள தலங்கள் இறைவன் மற்றும் தலத்தின் பெயர்களை அடிப்படையாகக் கொண்டு தனித்தனியாகத் தரப்பட்டுள்ளன. 





</doc>
<doc id="183539" url="https://ta.wikipedia.org/wiki?curid=183539" title="மியோனியம்">
மியோனியம்

மியோனியம் (Muonium ), ஐதரசன் அணுவின் கருவில் எப்படி ஒரு புரோட்டானும் சுற்றுப் பாதையில் ஓர் எலக்ட்ரானும் உள்ளதோ அதேபோல் ஒருநேர்மின்னூட்டம் கொண்ட ஒரு மியூ மேசானைச் சுற்றி எலக்ட்ரான் சுற்றிவரும் துகள் மியோனியம் எனப்படும். ஐதரசனின் கருவில் ஒரு புரோட்டான் இருக்கும் மியோனியத்தில் ஒரு நேர்மின்னூட்டம் கொண்ட μ மேசான் இருக்கும்.


</doc>
<doc id="183540" url="https://ta.wikipedia.org/wiki?curid=183540" title="மாடம்பாக்கம் தேனுபுரீசுவரர் கோயில்">
மாடம்பாக்கம் தேனுபுரீசுவரர் கோயில்

தேனுபுரீசுவரர் கோயில், தமிழ்நாட்டில் காஞ்சிபுரம் மாவட்டம் மாடம்பாக்கம் பேரூராட்சியில் அமைந்துள்ள சிவாலயமாகும். இத்தலத்தின் மூலவர் தேனுபுரீஸ்வரர், தாயார் தேனுகாம்பாள். இத்தலத்தின் தலவிருட்சமாக வில்வம் மரமும், தீர்த்தமாக கபில தீர்த்தமும் உள்ளன.

தாம்பரத்திலிருந்து (கிழக்கு) சுமார் 10 கிமீ தொலைவில் மாடம்பாக்கம் பேரூராட்சியில் அமைந்துள்ளது. தாம்பரம்- வேளச்சேரி முக்கிய சாலையில் வடக்கு நோக்கிச் சென்று ராஜகீழ்ப்பாக்கம் அருகே மாடம்பாக்கம் முக்கிய சாலையில் திரும்பிச் சென்றால் கோயிலை அடையலாம்.
அஞ்சல் முகவரி:
அருள்மிகு தேனுபுரீஸ்வரர் திருக்கோயில் மாடம்பாக்கம் - 600073, சென்னை.

மூலவர் தேனுபுரீஸ்வரர் கருவறையில் சதுர பீடத்தில், சுமார் ஒரு சாண் உயரத்தில் 3 விரற்கடை அகல லிங்க வடிவில் உள்ளார். பசு மிதித்த தழும்பும், கல்லடி பட்ட பள்ளமும் தெரிகிறது. அம்மன் தேனுகாம்பாளுக்குத் தனிச் சந்நிதி உள்ளது. சிவகாமி அம்மையுடனும் மாணிக்க வாசகருடனும் நடராசர் காணப்படுகிறார். கஜபிருஷ்ட விமானத்துடனமைந்த கருவறை (யானையின் பின்புறம்-மாடம் போன்ற அமைப்பு) இக்கோயிலின் சிறப்பும் பெயர்க்காரணமும் ஆகும்.
கோயில் முன்மண்டபத்திலுள்ள 18 தூண்களும் அவற்றில் வடிக்கப்பட்டுள்ள சிற்பங்களும் குறிப்பிடத் தக்கவை. ஒரு தூணில் வடிக்கப்பட்டுள்ள சரபேசுவரருக்கு ஒவ்வொரு ஞாயிறன்றும் (மாலை 3.30-6.30) சிறப்பு வழிபாடு நடைபெறுகிறது. சுவாமி சன்னிதியிலுள்ள தட்சிணாமூர்த்தி ஆலமரத்தடியில் இல்லை. துர்க்கை கையில் கிளி காணப்படுகிறது.

கபில முனிவர் சிவபூசை செய்வதற்கு லிங்கத்தை இடது கையில் வைத்து வலது கையால் மலர்தூவி வழிபட்டதாகவும், கையில் லிங்கத்தை வைத்து வழிபட்ட முறை சரியல்ல எனக் கூறி சிவன் அவரை பசுவாகப் பிறக்கச் சாபம் அளித்ததாகவும், பசுவாகப் பிறந்த கபிலர் இத்தலத்தில் சிவனை வழிபட்டு முக்திபெற்றதாகவும் மரபு வரலாறு உள்ளது. பசு வடிவில் கபிலர் வழிபட்ட தலமென்பதால் சுவாமி, "தேனுபுரீஸ்வரர்' எனப்பட்டார். (தேனு-பசு). இவருக்கு "உலகுய்ய வந்த சிற்றேரி நாயனார்' என்றும் பெயர் உண்டு.

சுந்தர சோழரின் அமைச்சரான அன்பில் அநிருத்தர் இக்கோயிலைக் கட்டியதாகவும் பின்னர் முதலாம் குலோத்துங்கனால் இது கற்றளியாக்கப்பட்டதாகவும், முன்மண்டபமும் அதிலுள்ள தூண்களும் பல்லவர்கள் காலத்தியது என்றும் விசய நகரப் பேரரசாலும் இக்கோயில் பராமரிக்கப்பட்டது என்றும் இக்கோயிலில் தற்காலத்திய கற்பலகையில் தமிழிலும் ஆங்கிலத்திலும் பொறிக்கப்பட்டுள்ளது. இக் கற்பலகை கோயிலின் முன்புறம் திறந்து வைக்கப்பட்டுள்ள புத்தக வடிவில் அமைக்கப்பட்டுள்ளது.

இத்தலம் மற்றும் இங்குள்ள சிவசுப்பிரமணியர் குறித்து அருணகிரிநாதர் திருப்புகழில் (பாடல்கள்: 701, 702) பாடியுள்ளார். அப்பாடல்கள் கோயில் முன்மண்டப உட்சுவற்றில் பொறிக்கப்பட்டுள்ளன.

<poem>
தோடு றுங்குழை யாலே கோல்வளை
தூம மென்குழ லாலே யூறிய
பாட கம்புனை தாளா லேமிக
பாவ கங்களி னாலே யான்மயல்
நாட ருஞ்சுடர் தானா வோதுசி
நால்வி தந்தரு வேதா வேதமு
வாட யங்கியவேலா லேபொரு
வாச கம்பிற வாதோர் ஞானசு



</doc>
<doc id="183542" url="https://ta.wikipedia.org/wiki?curid=183542" title="திருவிடைவாசல் புண்ணியகோடியப்பர் கோயில்">
திருவிடைவாசல் புண்ணியகோடியப்பர் கோயில்

புண்ணியகோடியப்பர் கோயில் திருஞானசம்பந்தரால் தேவாரப் பாடல் பெற்ற தலங்களில் காவிரி தென்கரைத் தலங்களில் ஒரு சிவத்தலமாகும். திருஞான சம்பந்தரின் காலத்திற்கு முன்பே இத்தலம் திருவிடைவாசல் என்றழைக்கப்பட்டுள்ளது. இத்தலம் விடையன் என்ற சூரிய குலத்து அரசர் கட்டி வழிபட்ட தலமாதலால் திருவிடைவாசல் என்றழைக்கப்பட்டது.

கொரடாச்சேரியிலிருந்து கூத்தாநல்லூர் செல்லும் பாதையில் வெண்ணாற்றுப் பாலத்திற்கு அருகில் திருவிடைவாயில் வழிகாட்டி உள்ளது. அவ்வழியில் 2 கிமீ சென்றால் திருஇடைவாய் (திருவிடைவாய்)என்று அழைக்கப்படும் இத்தலத்தை அடையலாம்.

இத்தலத்தின் இறைவன் புண்ணியகோடியப்பர், இறைவி அபிராமி. இத்தலத்தின் தலவிருட்சமாக கஸ்தூரி அரளி மரமும், தீர்த்தமாக ஸ்ரீ தீர்த்தமும் உள்ளன.

இத்தலத்திற்கான தேவாரப் பாடல்கள் கிபி 1917ல் கண்டுபிடிக்கப்பட்டன.
தேவாரப்பாடல் பெற்ற தலங்களின் எண்ணிக்கை 274 என்று பொதுவாக அறியப்பட்டாலும், திருவிடைவாய் திருத்தலத்திற்காக திருஞானசம்பந்தர் பாடிய பாடல்கள் 1917 ஆம் ஆண்டு கண்டுபிடிக்கப்பட்ட பின்னர் தேவாரப்பாடல் பெற்ற தலங்கள் எண்ணிக்கை 275 ஆனது.



</doc>
<doc id="183547" url="https://ta.wikipedia.org/wiki?curid=183547" title="ஈத்தைல் அசிட்டேட்டு">
ஈத்தைல் அசிட்டேட்டு

எத்தில் அசிட்டேட்டு அல்லது ஈத்தைல் அசிட்டேட்டு ("Ethyl acetate") என்பதன் முறையான பெயர் எத்தில் எத்தனோயேட்டு (ethyl ethanoate) ஆகும். இதனை உரோமன் எழுத்தில் சுருக்கி "EtOAc" அல்லது "EA" என்றும் எழுதுவதுண்டு. இந்த கரிமவேதிச் சேர்மத்தின் வேதிவாய்பாடு CHCOOCHCH. இது நிறமில்லாத, தனித்தன்மையான நறுமணம் தரும், நீர்மப் பொருள். இதனை ஒட்டும்பசை அல்லது ஒட்டுநீர்மப் பொருள்கள் உருவாக்குவதற்கும், நகச்சாயப் பொருள்களிலும் குடிக்கும் காப்பியில் உள்ள காஃபீன் நீக்கிய காப்பி போன்றவற்றிலும், சிகரட்டுகளிலும் பயன்படுத்துகின்றார்கள். எத்தில் அசிட்டேட்டு என்பது எத்தனால், அசிட்டிக் அமிலம் ஆகியவற்றின் ஒர் எசுத்தர் ஆகும். பெரிய அளவில் உலகில் பல பகுதிகளிலும் இது கரைப்பான் பயன்பாட்டுக்காக உருவாக்கப்படுகின்றது. சப்பான், வட அமெரிக்கா, ஐரோப்பா ஆகிய பகுதிகளில் 1985 ஆம் ஆண்டுக்கான கூட்டுப் படைப்பின் மொத்த அளவு 400,000 டன்கள் 2004 ஆம் ஆண்டில், உலகம் முழுவதிலும் மொத்தம் 1.3 மில்லியன் டன் உற்பத்தி செய்யப்பட்டதாக மதிப்பிடப்பட்டுள்ளது.


</doc>
<doc id="183549" url="https://ta.wikipedia.org/wiki?curid=183549" title="தண்டரேசிதம்">
தண்டரேசிதம்

தண்டரேசிதம் என்பது சிவபெருமானின் நூற்றியெட்டுத் தாண்டவங்களுள் ஒன்றாகும். பரதநாட்டியத்தில் இடம்பெறுகின்ற நூற்றியெட்டு கரணங்களில் இது முப்பத்து நாற்பத்து ஒன்றாவது கரணமாகும்.





</doc>
<doc id="183553" url="https://ta.wikipedia.org/wiki?curid=183553" title="நந்திதேவர் பூசாவிதி">
நந்திதேவர் பூசாவிதி

நநதிதேவர் பூசாவிதி என்னும் நூல் 16 ஆம் நூற்றாண்டில் வாழ்ந்த நந்திதேவர் எனபவரால் இயற்றப்பட்டது. நந்திதேவரை நந்தீஸ்வரர் எனவும் குறிப்பிடுகின்றனர். இவர் இயற்றிய 'பூசாவிதி' என்னும் நூலில் 12 பாடல்கள் உள்ளன. இவை அந்தாதிநாக அமைந்துள்ளன. பாடல்களில் 'இரசவாதம்' மிகுதியாகப் பேசப்படுகிறது. வைத்தியமும், பூசாவிதியும் பற்றிய செய்திகள் இவற்றில் குறைவாகவே உள்ளன. பாடல்கள் 'பாரப்பா', 'கேளப்பா' என்னும் சொற்களைக் கொண்டு தொடங்குகின்றன. 

விக்கினேசர், சண்முகம், சிவம், தேவி, விஷ்ணு ஆகியோரின் பூசைகளைப் பற்றிச் சொன்ன பின்னர், ரேசகம், கும்பகம், பூரகம் பற்றிய பூசைகளும் சொல்லப்படுகின்றன. 
தாளான சிவத்தினிட பூசை சொன்னேன்
வாளான 'இம்' என்னும் கும்பகத்தில்
ஆளான கதம்பக்கது ஊரி புஷ்பம் வைத்து
'மான்' ஆன தேவியைத் தோத்தரித்து


</doc>
<doc id="183554" url="https://ta.wikipedia.org/wiki?curid=183554" title="வேதிப்பொருள்களின் நச்சு விளைவுகளின் பதிவேடு">
வேதிப்பொருள்களின் நச்சு விளைவுகளின் பதிவேடு

'வேதிப்பொருள்களின் நச்சு விளைவுகளின் பதிவேடு' (வே.ந.வி.ப) (Registry of Toxic Effects of Chemical Substances, RTECS) என்பது வேதியியல் பொருள்களைப் பற்றித் திறந்த அறிவியல் இலக்கியங்களில் குறிக்கப்பெற்றுள்ள நச்சு விளைவுகள் பற்றிய தரவுகளைத் தொகுத்து வைத்திருக்கும் தரவுக்களஞ்சியம். இத்தரவுகள் முற்றிலும் அறுதியும் உறுதியும் செய்யப்பட்டதாகவோ, பயனுடையதாகவோ இருக்க வேண்டும் என்பதைக் கணக்கில் கொள்ளாமல் தொகுத்தவை. 2001 ஆம் ஆண்டுவரை இதனை ஐக்கிய அமெரிக்காவின் தேசிய தொழிற்சூழல் பாதுகாப்புக் கழகத்தின் (NIOSH)) பராமரித்து வந்தது. இதன் தரவுகளும் இலவசமாகக் கிடைத்தன. இப்பொழுது சைமிக்ஃசு தொழில்நுட்பங்கள் (Symyx Technologies) என்னும் தனியார் நிறுவனத்தின் கீழ மேலாண்மை செய்து வருகின்றது. இதன் தரவுகளைப் பெற பணம் கட்ட வேண்டும் அலல்து பணம் கொடுத்து சந்தா பெற வேண்டும். 

இதன் கோப்பில் ஆறு வகையான நச்சுத்தன்மைகள் பற்றிய தரவு சேர்க்கப்பட்டுள்ளன:


வேதிப்பொருள்களின் நச்சு விளைவுகளின் பதிவேடு (வே.ந.வி.ப) என்பது ஐக்கிய அமெரிக்காவின் மக்களவை ('காங்கிரசு') பணிப்பித்த நடவடிக்கை. இது 1970 ஆம் ஆண்டின் தொழிற்சூழல் பாதுகாப்பும் உடல்நலச் சட்டத்தின் பகுதி 20(a)(6) -இன் படி நிறுவப்பட்டது (PL 91-596). முதல் பதிப்பானது நச்சுப் பொருள்களின் பட்டியல் ("Toxic Substances List") என்று அழைக்கப்பெற்று சூன் 28, 1971 இல் வெளியிடப்பட்டது; இதில் ஏறத்தாழ 5,000 வேதிப்பொருள்கள் பற்றிய நச்சியல்சார்பான தரவுகள் அடங்கி இருந்தன. இப்பெயர் பின்னர் மாற்றப்பட்டு "வேதிப்பொருள்களின் நச்சு விளைவுகளின் பதிவேடு" என்று பொருள்படும் "Registry of Toxic Effects of Chemical Substances"RTECS, என்று அழைக்கப்பட்டது. சனவரி 2001 இல் இந்தத் தரவுக்களஞ்சியம் 152,970 வேதிப்பொருள்கள் பற்றிய செய்திகளைக் கொண்டிருந்தது. திசம்பர் 2001 இல் ஐக்கிய அமெரிக்காவின் தேசிய தொழிற்சூழல் பாதுகாப்புக் கழகம் (NIOSH) இத்தரவுக் களஞ்சியத்தைத் தனியார் நிறுவனமாகிய எல்சிவியர் எம்டிஎல் (Elsevier MDL) என்னும் நிறுவந்த்துக்கு மாற்றியது. சைமிக்ஃசு (Symyx) என்னும் நிறுவனம் எல்சிவியெர் எம்டிஎல்-ஐ 2007 இல் வாங்கியது. இப்பொழுது இதன் தரவுகளைப் பெற பணம் கட்ட வேண்டும் அல்லது பணம் கொடுத்து ஆண்டுச் சந்தா பெற வேண்டும். .

வேதிப்பொருள்களின் நச்சு விளைவுகளின் பதிவேடு (வே.ந.வி.ப) இப்பொழுது ஆங்கிலம் பிரான்சியம், எசுப்பானியம் ஆகிய மொழிகளில் தொழில்சூழல் நலம்- பாதுகாப்புக்கான கனடிய நடுவகத்தில் இருந்து கிடைக்கின்றன. தரவுக்களஞ்சிய சந்தாவானது இணையவலை வழியாகவோ இறுவட்டிலோ, உள்நிறுவன இணையவலை வடிவிலோ கிடைக்கின்றது. . தரவுக்களஞ்சியம் இணையவழி தேசிய தகவல் சேவை கூட்டுநிறுவனம் (National Information Services Corporation, NISC ), "RightAnswer.com", எக்ஃசுபபு ("ExPub") (Expert Publishing, LLC) ஆகியவற்றின் ஊடாகக் கிடைக்கின்றது.



</doc>
<doc id="183556" url="https://ta.wikipedia.org/wiki?curid=183556" title="பெரும்பற்றப்புலியூர் நம்பி">
பெரும்பற்றப்புலியூர் நம்பி

பெரும்பற்றப்புலியூர் நம்பி என்பவர் திருவாலவாயுடையார் திருவிளையாடற் புராணம் எனும் சைவ நூலை இயற்றிய ஆசிரியராவார். இவர் 13 ஆம் நூற்றாண்டில் வாழ்ந்த சைவப் புலவர். இந்நூலே திருவிளையாடற் புராணத்தின் முதல் நூலாகும். 

உத்தரமகாபுராணம் எனும் வடமொழியில் சிவபெருமானைப் பற்றிய கதைகள் கூறப்பட்டிருந்தன. அவற்றில் சாரசமுச்சயம் எனும் பகுதியிலிருந்து 64 திருவிளையாடல்களை தமிழுக்குத் தந்தார் பெரும்பற்றப்புலியூர் நம்பி.

இவருடைய புராணக் கதைகளில் சில கலித்தொகை, பரிபாடல் முதலான நூல்களிலும் காணப்படுகின்றன. ஆழ்வார்களும், நாயன்மார்களும் கூடப் புராணக் கதைகளைத் தம் பாடல்களில் குறிப்பிட்டுள்ளனர். எனினும் அவற்றில் கதைத் துணுக்கிகளே உள்ளன. இந்தப் பெருபற்றப்புலியூர் நம்பிதான் முதன்முதலாகப் பல கதைகளின் தொகுப்பாகப் 'புராணம்' என்னும் நூலை உருவாக்கினார். மாபுராணம், பூதபுராணம் என்னும் பெயரில் இடைச்சங்க காடத்து நூல்களாகக் காட்டப்பட்டுள்ள நூல்கள் இலக்கண நூல்கள். 

இந்த நம்பியின் ஊரான பெரும்பற்றப்புலியூர் செல்லிநாட்டில் இதுந்தது. இது சங்ககாலத்துச் செல்லூர்
இவருக்கு முன்னர் நம்பி என்னும் பெயர் கொண்ட சிலர் இருந்தனர். 


</doc>
<doc id="183563" url="https://ta.wikipedia.org/wiki?curid=183563" title="இரனேயு">
இரனேயு

இரனேயு அல்லது இரனேயுஸ் அல்லது லியோன் நகர புனித இரனேயுசு (; கிரேக்கம்: ) (2ஆம் நூற்றாண்டு – கி.பி 202), என்பவர் உரோமைப் பேரரசின் ஒரு பகுதியாய் விளங்கிய காவுல் (தற்போது லியோன், பிரான்சு) என்னும் நகரின் ஆயராக இருந்தவர் ஆவார். இவர் துவக்ககால திருச்சபைத் தந்தையர்களுல் ஒருவரும் கிறித்தவ மறையின் வாத வல்லுனரும் ஆவார். இவரின் எழுத்துகள் துவக்ககால கிறித்தவ இறையியலின் வளர்ச்சியில் முக்கிய பங்கு வகிக்கின்றன. இவர் திருத்தூதர் யோவானின் சீடரான புனித பொலிகார்ப்புவின் சீடராவார்.

தொடக்க காலத்தில் "மறை நூல்" (Scriptures) என்னும் பொதுப் பெயராலேயே அழைக்கப்பட்டு வந்த விவிலிய நூல்களை கடவுள் மனிதரோடு செய்துகொண்ட "உடன்படிக்கையை" (Covenant) குறிக்கும் விதமாக "ஏற்பாடு" (Testament) என்று முதன்முதலில் அழைத்தவர் இவரே.

கி.பி. 185ஆம் ஆண்டளவில், இவர் ஞானக் கொள்கை என்னும் சொல்லை முதன்முதலில் பயன்படுத்தி வாலண்டைன் (Valentinus) என்பவரின் படிப்பினையை தப்பறை என அடையாளம் காட்டினார். அக்கொள்கையினை சாடி இவர் பல நூல்களை எழுதியுள்ளார்.

மரியாளியலினைப் பற்றி விரிவாக எழுதிய முதல் திருச்சபைத் தந்தை இவரே.
கத்தோலிக்க திருச்சபை மற்றும் கிழக்கு மரபுவழி திருச்சபையில் இவர் புனிதர் என ஏற்கப்படுகின்றார். கத்தோலிக்க திருச்சபையில் இவரின் விழா நாள் ஜூன் 28 ஆகும். லூதரனியமும், அதே நாளில் இவரின் விழாவினைச் சிறப்பிக்கின்றது. மரபுவழி திருச்சபைகளில் இவரின் விழா நாள் 23 ஆகஸ்ட் ஆகும்.


</doc>
<doc id="183565" url="https://ta.wikipedia.org/wiki?curid=183565" title="நம்பி திருவிளையாடல்">
நம்பி திருவிளையாடல்

நம்பி திருவிளையாடல் எனப் போற்றப்படும் நூல் பெரும்பற்றப்புலியூர் நம்பி என்பவரால் பாடப்பட்டது. இது பாடப்பட்ட காலம் 13 ஆம் நூற்றாண்டு. திருவிளையாடல் என்பது சிவபெருமான் நிருவிளையாடல்கள். வடமொழி நூல்களில் சிவபெருமானைப் பற்றிச் சொல்லப்பட்டவை. இது உண்மையில் ஒரு திருவிளையாடல் புராணம். சிவன் கதைகளை முதன்முதலில் தொகுத்துக் கூறிய நூல் இது. 

இந்த நூலில் 1753 விருத்தப் பாடல்கள் உள்ளன. இவற்றில் மதுரைச் சொக்கநாதரின் 64 திருவிளையாடல்கள் பாடப்பட்டுள்ளன. 


என்னும் பகுப்புகளில் சொல்லப்பபட்டுள்ளது. 

சந்தப்பாடல்
சிவசின்னங்கள் எனப் போற்றப்படுவன உருத்திராச்சம், திருநீறு, நமச்சிவாய-மந்திரம் ஆகிய மூன்று. இவற்றில் மந்திரப் பயனைக் கூறும் பாடல்


</doc>
<doc id="183573" url="https://ta.wikipedia.org/wiki?curid=183573" title="புது வசந்தம்">
புது வசந்தம்

புது வசந்தம் () இது 1990 ஆம் ஆண்டு வெளிவந்த இந்திய தமிழ் மொழித் திரைப்படமாகும். விக்ரமன் இயக்கத்தில் முரளி, சித்தாரா, ஆனந்த் பாபு, ராஜா, மற்றும் சார்லி, ஆகியோர் முன்னணி கதாபாத்திரங்களில் நடித்துள்ளனர். மேலும் ஆர். பி. சௌத்ரி மற்றும் ஆர். மோகன் தயாரித்து எஸ். ஏ. ராஜ்குமார் அவர்களால் இசையமைத்து ஏப்ரல் 14, 1990 ஆம் ஆண்டு அன்று வெளியிடப்பட்டது.



</doc>
<doc id="183578" url="https://ta.wikipedia.org/wiki?curid=183578" title="யங்கின் குறுக்கீட்டு சோதனை">
யங்கின் குறுக்கீட்டு சோதனை

யங்கின் குறுக்கீட்டு சோதனை (Young's interference experiment") என்பது ஒளியின் அலைப் பண்பினை விளக்க உதவும் ஓர் எளிய அமைப்பாகும்.

ஓர் ஒளிரும் பொருளுக்கு முன் சிறு துளையுள்ள ஒரு அட்டையினை வைக்கவும். இதன் வழியாக வெளிப்படும் ஒளிக்கற்றை மற்றொரு அட்டையிலிருக்கும் இரு அடுத்தடுத்த துளைகளில் விழுமாறு அமைக்கவும். இந்த இரு துளைகளும் எல்லா வகையிலும் ஒத்த இரு ஒளித் தோற்றுவாய்களாக அமைகின்றன. இந்த இரண்டாவது அட்டையிலிருந்து சிறிய தொலைவில் ஒரு வெண் திரையினை அமைத்தால், அத்திரையில் குறுக்கீட்டுப் பட்டைகளை (Interference bands) காணலாம். இது தெளிவாக ஒளியின் அலை பண்பினைக் காட்டுகிறது.


</doc>
<doc id="183579" url="https://ta.wikipedia.org/wiki?curid=183579" title="ஏரியூர்">
ஏரியூர்

ஏரியூர் (Eriyur) இது இந்தியாவின் தமிழ்நாடு மாநிலம் சிவகங்கை மாவட்டம், திருப்பத்தூர் வட்டம், சிங்கம்புணரி ஊராட்சி ஒன்றியத்தில் இருக்கும் ஒரு ஊர் ஆகும்.
இது ஏரியூர் மற்றும் மாம்பட்டி தேவஸ்தானம் என்ற இரு கிராம பஞ்சாயத்துக்களை உள்ளடக்கிய பெரிய ஊராகும். மேலும் நிர்வாக ரீதியாகவும் கலாச்சார ரீதியாகவும் அருகில் உள்ள வலையபட்டி மற்றும் உலகினிப்பட்டி கிராமங்களுடன் தொடர்பில் உள்ள ஊராகும்.


</doc>
<doc id="183581" url="https://ta.wikipedia.org/wiki?curid=183581" title="விகர்ணன்">
விகர்ணன்

இந்திய நாட்டின் புகழ் பெற்ற இதிகாசங்களுள் ஒன்றான மகாபாரதத்தின் கதைமாந்தர் கௌரவர்களில் ஒருவனே விகர்ணன். கண்பார்வையற்ற மன்னனான திருதராட்டிரனுக்கும், அவனது மனைவியான காந்தாரிக்கும் பிறந்த நூறு பிள்ளைகளுள் ஒருவனே இவன்.
சகுனியின் சூழ்ச்சியால் சூதாட்டத்தில் யுதிஷ்டிரனின் தோல்விக்காக வருத்தப்பட்டவன் விகர்ணன் மட்டுமே. யுதிஷ்டிரன் ஒவ்வொன்றாய் இழந்து இறுதியில் திரௌபதியையும் இழந்து நின்ற போது,துரியோதனன் கட்டளைப்படி துச்சாதனன் திரௌபதியை கூந்தலைப் பற்றி சபையில் இழுத்து வந்து துகில் உரிந்த போது கௌரவர்களில் எதிர்ப்பு தெரிவித்தவர்கள் இருவர். அவர்களில் விகர்ணன் "யுதிஷ்டிரன் முதலில் தன்னை வைத்து இழந்தார். அதன் பிறகு அவருக்கு எவர் மீதும் உரிமையில்லை. எனவே, அவர் திரௌபதியை பணயம் வைத்தது ஏற்க முடியாது" என்று தைரியத்துடன் கூறினான். உடனே கர்ணன் "இளவரசே உங்கள் விசுவாசம் யாரிடம்? உங்கள் சகோதரர் எந்தச் சட்டத்தையும் மீறவில்லை.அவளின் கணவர் அடிமையானதும் அடிமைகளின் மனைவியும் அடிமைதான். அவளை மீண்டும் பணயம் வைக்கத் தேவையில்லை, இருந்தாலும் அனுதாபத்தால் அவளைத் தனியாக பணயம் வைக்க ஒப்புக்கொண்டோம். உமக்கு முதிர்ச்சி இல்லாததால், உமது உணர்ச்சிகள், உமது சிந்தனையைக் குழப்ப இடங்கொடுக்க வேண்டாம் என்றான். 

குருச்சேத்திரப் போரில் பதிமூன்றாம் நாளன்று அபிமன்யுவை சக்கர வியூகத்தினுள் வைத்து கௌரவப் படைத்தளபதி துரோணர், கௌரவர்கள் விதிமுறையை மீறி (ஒரு வீரனை ஒரு வீரன் தான் நேருக்கு நேர் சண்டையிட வேண்டும்) கொன்றதை போர்களத்திலேயே எதிர்த்தவன். குருச்சேத்திரப் போரின் இறுதி நாள் அன்று பீமனால் தயக்கத்தோடு கொல்லப் பட்டான்.




</doc>
<doc id="183583" url="https://ta.wikipedia.org/wiki?curid=183583" title="மா. சுதர்சன நாச்சியப்பன்">
மா. சுதர்சன நாச்சியப்பன்

மா. சுதர்சன நாச்சியப்பன் ("Sudarsana Natchiappan") ( பி - செப்டம்பர் 29 - 1947) இவர் ஒரு வழக்குரைஞர், அரசியல்வாதி, மற்றும்மாநிலங்களவை உறுப்பினரும், முன்னாள் மத்திய அமைச்சரும் ஆவார். 
இவர் தமிழ்நாட்டின், சிவகங்கை மாவட்டம், ஏரியூர் ஐ பிறப்பிடமாக கொண்டவர். இவர் மக்களவைக்கு, 1999 ல் நடைபெற்ற தேர்தலில் சிவகங்கை மக்களவைத் தொகுதியிலிருந்து இந்திய தேசிய காங்கிரசு கட்சியின் சார்பாக தேர்ந்தெடுக்கப்பட்டார். இவர் மத்திய வணிகம் மற்றும் தொழில் துறை அமைச்சராக பணியாற்றியுள்ளார். 


</doc>
<doc id="183584" url="https://ta.wikipedia.org/wiki?curid=183584" title="தெனாலிராமன் (2014 திரைப்படம்)">
தெனாலிராமன் (2014 திரைப்படம்)

தெனாலிராமன் 2014ம் ஆண்டு திரைக்கு வந்த தமிழ் மொழி நகைச்சுவைத் திரைப்படம். இந்த திரைப்படம் 3 ஆண்டிற்கு பிறகு நடிகர் வடிவேலு நடித்த திரைப்படம் ஆகும். கல்பாத்தி அகோரம் தயாரிப்பில் யுவராஜ் தயாளன் இயக்கத்தில் வெளிவந்த இத்திரைப்படத்தின் திரைக்கதை, வசனத்தை ஆரூர்தாஸ் எழுதினார்.

டி இமான் இசையமைப்பில் வாலி, புலமைப்பித்தன், நா. முத்துகுமார் ஆகியோர் பாடல்களை எழுதுயுள்ளார்கள். ராம்நாத் செட்டி ஒளிப்பதிவாளராகவும், எம். பிரபாகர் கலை இயக்குநராகவும் பணியாற்றினார்.

வெளியுலகம் தெரியாமல் ஆட்சி நடத்திக் கொண்டிருக்கும் மன்னனுக்கு அனைத்தையும் புரிய வைப்பவனே இந்த ‘தெனாலிராமன்’.
விகட நகரத்தை ஆளும் மன்னனின் (வடிவ«லு) அரசவையில் இருக்கும் 9 ‘நவரத்தின மந்திரிகள்’ மற்றும் ராஜதந்திரி (ராதாரவி) ஆகியோர் மக்கள் நலத்திட்டப் பணிகளை கவனித்து வருகின்றனர். மன்னனை ஏமாற்றி, சீன வியாபாரிகளை விகட நகரத்திற்கு வியாபாரம் செய்ய அழைத்து வருவதற்கு 9 மந்திரிகளுடன் இணைந்து திட்டம் தீட்டுகிறார் ராதாரவி. அதில் ஒருவர் மன்னனுக்கு துரோகம் செய்ய மனமில்லாமல் எதிர்ப்புத் தெரிவிக்க அவரை கொலை செய்து இயற்கை மரணம்போல் காட்டுகிறார்கள். அரசவையில் காலியாகும் அந்த மந்திரிப் பதவியை தன் சமயோஜித புத்திக்கூர்மையால் கைப்பற்றுகிறார் தெனாலிராமன் (வடிவேலு). உண்மையில் தெனாலிராமன் அரசவையில் இடம்பிடித்தது ஆட்சிபுரிய அல்ல... மக்களுக்கு நன்மை செய்யாமல் இருக்கும் மன்னனை கொலை செய்வதற்கு மாறுவேடத்தில் வந்த போராளி. ஆனால், அரண்மனைக்குள் நுழைந்தபிறகுதான் தெரிகிறது... இத்தனைக்கும் காரணம் மன்னன் அல்ல, அந்த மந்திரிகள்தான் என்று! இதன் பிறகு ‘தெனாலிராமன்’ என்ன செய்தார் என்பது மீதிப்படம்.


வடிவேலுவுக்கு இரட்டை வேடக் கதையை அமைத்து, ‘தெனாலிராமன்’ படத்தின் மூலம் தனது இரண்டாவது படத்தை கொடுத்திருக்கிறார் இயக்குனர் யுவராஜ் தயாளன்.


</doc>
<doc id="183589" url="https://ta.wikipedia.org/wiki?curid=183589" title="சைவ சித்தாந்தம் மறு பார்வை (நூல்)">
சைவ சித்தாந்தம் மறு பார்வை (நூல்)

சைவ சித்தாந்தம் மறு பார்வை என்பது சோ. கிருஷ்ணராஜா என்பவரால் எழுதப்பெற்ற நூலாகும். இந்நூலில் சைவ சித்தாந்தத்தின் கருத்துகள் வெளியிடப்பட்டுள்ளன. இந்நூலை பூபாலசிங்கம் பதிப்பகம் வெளியிட்டுள்ளது.



சைவ சித்தாந்தம் மறு பார்வை நூல் மின்னூல்


</doc>
<doc id="183595" url="https://ta.wikipedia.org/wiki?curid=183595" title="நந்திக் கொடி (நாவல்)">
நந்திக் கொடி (நாவல்)

நந்திக் கொடி என்பது வாகரை வாணன் எழுதிய வரலாற்று குறுநாவலாகும். இந்நாவலில் இலங்கையை ஆண்ட இந்திய மன்னன் கலிங்கமாகன் எனும் வீரசைவன் வரலாற்றை மையமாகக் கொண்டு வாகரை வாணன் எழுதியுள்ளார். அம்மன்னன் பயன்படுத்திய வீரசைவக் கொடியான நந்திக் கொடியின் பெயரையை நாவலுக்கு சூட்டியுள்ளார். 

இந்நாவல் பதினாறு அத்தியாயங்களை உள்ளடக்கியதாகும். 


சைவ சமய இலக்கியம்


</doc>
<doc id="183597" url="https://ta.wikipedia.org/wiki?curid=183597" title="விடைக்கொடி">
விடைக்கொடி

விடைக்கொடி அல்லது நந்திக்கொடி உலகளாவிய சைவர்களின் உத்தியோகபூர்வமான கொடியாக ஏற்றுக்கொள்ளபட்ட கொடி ஆகும். இலங்கையிலும், புலம்பெயர் தமிழர் வாழும் நாடுகளிலும் இந்துக்களின் சமயம் சார்ந்த நிகழ்வுகள் கொண்டாடப்படும் போது, இக்கொடியை ஏற்றுவது வழக்கமாக இருக்கின்றது. 

சைவர்களின் முழுமுதல் இறைவனான சிவபிரானின் கொடியாகவும் ஊர்தியாகவும், விளங்குவது தர்மத்தின் வடிவான இடபமே என்பது அவர்தம் நம்பிக்கை. வெண்ணிறக் காளை பொறித்த இடபக்கொடியை ஏந்தியவராக சிவனை "ரிஷபத்வஜ" என்று வடமொழி இலக்கியங்கள் துதிக்கின்றன. சிவனது காளைக்கொடியைக் குறிக்கும் வகையில் ஆனேறு, விடை, சே, இடபம், பெற்றம் முதலிய பெயர்களால் அவனது கொடியைப் புகழ்ந்து, தமிழ் இலக்கியங்களும் திருமுறைகளும் பாடுவதைக் காணலாம். புறநானூறு "வால்வெள்ளேறே சிறந்த சீர்கெழு கொடியும்" (கடவுள் வாழ்த்து) என்றும், அப்பர் "விடைக்கொடியான்" (தி.4:4:6) என்றும், சம்பந்தர், "ஏறார் கொடி எம் இறை" (தி.2:35:05) என்றும், மணிவாசகர், "சேவார் வெல்கொடிச்சிவன்" (போற்றித்திருவகவல்.4) என்றும் பாடுவது, ஓரிரு உதாரணங்களாகும்.
தமிழகத்தை ஆண்ட பல்லவர்களின் கொடியாக விளங்கியதும் இந்த விடைக்கொடியே ஆகும். யாழ்ப்பாண இராச்சியத்தை ஆண்ட ஆரியச் சக்கரவர்த்திகள் தங்கள் சின்னமாக விடைக்கொடியையே பயன்படுத்தியுள்ளனர்.இலங்கையின் சிங்கள மன்னருக்கு சிம்ம சொப்பனமாக விளங்கியவனும், வீரசைவனுமான கலிங்க மாகன், நந்திக்கொடியையே தன் கொடியாகப் பயன்படுத்தினான் என்பது தொன்மம்.

தற்போது உலகெங்கும் சைவக்கொடியாகப் பட்டொளி வீசும் விடைக்கொடியானது, இலங்கையைச் சேர்ந்த சைவப்பிரமுகர் விடைக்கொடிச்செல்வர் சின்னத்துரை தனபாலா அவர்களின் சிந்தனையில் விளைந்த பயன் ஆகும். விடைக்கொடி சமயக்கொடியாக முன்வைக்கப்பட்ட பின்புலம் பற்றி அன்னார் வருமாறு கூறுகின்றார்:

இதனால் ஏற்பட்ட ஆதங்கமே, சைவர்களுக்குரிய விடைக்கொடியைப் பரவலாக்க அன்னார் எடுத்த முயற்சி ஆகும். சி.தனபாலா அவர்களின் ஆலோசனைக்கமைய, தமிழகக் கலைஞர் மதுரை இரவீந்திர சாஸ்திரி அவர்களால் ஆகமவிதிப்படி, விடைக்கொடி வடிவமைக்கப்பட்டது. இது முதன்முதலாக இரத்மலானை இந்துக் கல்லூரியில் 1998இல் ஏற்றப்பட்டது.இலங்கையின் சைவ அமைப்புக்களின் ஒன்றியமாக விளங்கும், "அகில இலங்கை இந்து மாமன்றம்", உலகெங்கும் பரந்துவாழும் எல்லாச் சைவர்களும் நந்திக்கொடியையே தமது சமயக்கொடியாக ஏற்றுக்கொண்டு, சமய நிகழ்வுகளில் பயன்படுத்தவேண்டும் என்று தீர்மானம் நிறைவேற்றியது.

அடுத்தடுத்த ஆண்டுகளில், தருமபுரி ஆதீன பீடாதிபதி சீர்வளர்சீர் சண்முகதேசிக ஞானசம்பந்த பரமாச்சாரிய சுவாமிகள், ஸ்ரீமத் மௌன குமாரசாமித் தம்பிரான், பேரூர் ஆதீனம் கயிலைக்குருமணி குரு மகாசன்னிதாம் சாந்தலிங்க இராமசாமி அடிகளார்,குன்றக்குடி பொன்னம்பல அடிகளார், திருவாவடுதுறை ஆதீனம் காசி விஸ்வநாதன், அமெரிக்க ஹவாய் ஆதீன இரண்டாம் பீடாதிபதி போதிநாத வேலன்சாமி போன்றோருக்கு விடைக்கொடி வழங்கப்பட்டதுடன், குறித்த ஆதீனங்களும் அதை உலக சைவக்கொடியாக அங்கீகரித்து ஏற்றுக்கொண்டன. தொடர்ந்து வந்த ஆண்டுகளில், இலங்கை, தமிழகம் மாத்திரமன்றி, தென்னாபிரிக்கா, சுவிட்சர்லாந்து, பிரித்தானியா, கனடா, அமெரிக்கா போன்ற நாடுகளில் இடம்பெற்ற சமய நிகழ்வுகளில் விடைக்கொடி ஏற்றிவைக்கப்பட்டதுடன்,அங்கங்கு அமைந்திருந்த சமய அமைப்புக்கள்,அதைத் தொடர்ச்சியாகப் பயன்படுத்தி வருகின்றன. 

சைவக்கொடியிலுள்ள பெற்றத்தின் வெண்ணிறம், தூய்மையையும், அதன் பின்னணியாக விளங்கும் செந்நிறம், சிவம் - சைவம் - செம்மை என்பவற்றையும் குறிப்பிடுகின்றன. சைவன் ஒருவனுக்கு இருக்கவேண்டிய தன்னலமின்மை, இறைபக்தி, அமைதி என்பவற்றை இடபத்தின் திருக்கோலம் விளக்குகின்றது.

இலங்கையில் அங்கீகரிக்கப்பட்ட சமயக்கொடி என்பதால் அரசவிழாக்களில் சைவரைப் பிரதிநிதித்துவம் செய்ய, விடைக்கொடியே ஏற்றப்படுகின்றது. புலம்பெயர் தமிழர் வதியும் நாடுகளிலும் சமய நிகழ்வுகள் இடம்பெறும்போதெல்லாம், விடைக்கொடி ஏற்றப்படுவது வழமை. உலக சைவப் பேரவையின் அனுசரணையில், சிவனிரவு கொண்டாடப்படும் வாரம் முழுவதும், இலங்கையில் கொடிவாரம் அனுட்டிக்கப்படுவதுடன், சைவர் யாவரும் விடைக்கொடி தரித்து, அது தொடர்பான விழிப்பூட்டலிலும் ஈடுபடுகின்றனர்.



</doc>
<doc id="183600" url="https://ta.wikipedia.org/wiki?curid=183600" title="இராமாயணம் ஒரு ஆய்வு (நூல்)">
இராமாயணம் ஒரு ஆய்வு (நூல்)

இராமாயணம் ஒரு ஆய்வு கே. முத்தையா எழுதிய நூலாகும். அரசுகள் தோன்றி, நாடுகளாக விரிவடைய சிறிய அரசுகளை அழித்து பேரரசுகள் தோன்றிய காலகட்டத்தில் இருந்த ஓர் அரச குடும்பத்தின் இயல்பான நடவடிக்கையை இராமாயணம் எனும் காவியமாக வால்மீகி எழுதினார் என்று வாதிட்டு, 22 தலைப்புகளில் இந்நூல் எழுதப்பட்டுள்ளது.


வால்மீகி யார்? அவர் வாழ்ந்த காலம் எது? இந்த கேள்விகளை முன்னிறுத்தி நூலின் ஆசிரியரால் ஆய்வு விவரங்கள் தெரிவிக்கப்பட்டுள்ளது. வால்மீகி இராமாயணத்தில் கூறப்படுவது போன்று காட்டுமிராண்டி அல்ல; சமஸ்கிருத மொழியை வெகு காலம் நன்கு பயின்று, கதை சொல்லும் முறையில் நல்ல தேர்ச்சி பெற்று கவிதை புனைந்தவர். அனுஷ்தூப் மீட்டர் என்ற நவீன சமஸ்கிருதத்தின் முதல்வர், வழிகாட்டி. இராமாயணக்கதை நிகழ்ச்சிகள் நடந்து வெகு காலத்திற்குப் பின் கி.மு.400ல் வாழ்ந்தவர் வால்மீகி.

இதில் அயோத்தியிலிருந்து சித்ரகூடம்வரை, அங்கிருந்து பஞ்சவடி, பின் மதங்க முனிவரின் ஆசிரமம், கிஷ்கிந்தை, மகேந்திர மலை, அங்கிருந்து அனுமன் கடந்து சென்ற நீர்சூழ்ந்த ஒரிசாவிலுள்ள "லங்கா இவை அனைத்தும் இன்றைய வடஇந்தியப்பகுதி என தெரிவிக்கிறார். வால்மீகி குறிப்பிடும் வர்ணனைகள் அதன் பூகோள அமைப்பு இன்றுள்ள ஸ்ரீலங்கா அல்ல.இராமன், இலக்குமணன், அனுமன் ஆகியோர் விந்திய மலைக்குத் தெற்கே வரவேயில்லை என்றும், இராவணன் இன்றைய ஸ்ரீலங்காவில் வசித்த பூர்வீக அரசனல்ல விந்திய மலைக்கு வட பகுதியில் கோந்த் என்ற இனக் குழுவின் தலைவன். இந்த கோந்த் இனக்குழு வசித்த சற்று வட பகுதியில் வசித்த வாலி, சுக்ரீவன் ஆகியோர் கொருக்"' இனக்குழுவைச் சார்ந்தவர்கள். 

வால்மீகி உருவாக்கிய இராமாயணக் கதை ஒரு யதார்த்தமானது. கதையின் ஓட்டம் யதார்த்தமானது என்பதைக் காட்டிடும் சுலோகங்கள்.

விசுவாமித்திரர் இராமனுக்கு கூறியவை இராமனை அழைத்துச் செல்லும் நோக்கம் என்ன என்பதை சொல்வதாகும்.

இராமனின் முடிசூட்டு விழாவை நடத்திட வேண்டுவது குறித்து சொல்வதாகும் 

ஆகியவை இராமர்,லட்சுமணன்,சீதை,ஆகியோரின் வாழ்க்கை முறையை சொல்வதாகும்.

இவை சீதையை இராவணன் தூக்கிச் சென்றதை சொல்வதாகும்.

அனுமன் சீதையைத் தேடி இலங்கைக்கு, நீர் சூழ்ந்த கடலின் மீது களைப்படையாமல் வான்வழியில் செல்வதை சொல்வதாகும்.

அக்காலத்திய ரிஷிகள்,அரக்கர் என்று அழைக்கப்பட்ட மலைவாசிகள், வனவாசிகள், இவர்களின் தலைவர்களைக் கொன்று அடக்கி ஆள விசுவாமித்திரர் இராமனது உதவியை நாடி, அதன் விழைவாய் இராமன் ஜனஸ்தானத்தின் மலைவாசிகளின் தலைவன் கோருக் இன வாலியையும்,வனவாசிகளின் தலைவன் கோந்த்இன இராவணனையும் அழித்து முறையே சுக்ரீவன், விபீஷணன் ஆகியோருக்கு இராச்சியத்தை ஆளும்படி கட்டளையிட்டு தனது மனைவியையும் மீட்டுக்கொண்டு அயோத்தி திரும்புகிறான் என்பதே வால்மீகி சொன்ன இராமாயணக்கதை.இதுவே கதையின் அடித்தளம் 

கிறிஸ்து பிறப்பதற்கு முன்பும்,சற்று பின்பும் வெளியான சமஸ்கிருத இலக்கியங்களில் இலங்கை என்பது இன்றைய இலங்கை என்றோ, இராவணனுடைய லங்கா என்றோ எந்த குறிப்பும் இல்லை. கி.பி.1010-1050 ஆண்டுகளில் உஜ்ஜயினியை ஆண்ட போஜராஜா என்பவர் காலத்தில் உருவானது சம்பூர்ண இராமாயணம் அதில் இராவணனுடைய திரிகூட மலையிலிருந்த லங்கா இன்றைய சிங்களத் தீவு என எந்த குறிப்பும் இல்லை, அந்த குழப்பம் அன்று ஏற்படவுமில்லை.கி.பி.330 வாக்கில் வடக்கே ஆட்சி செய்த சமுத்திர குப்தன் காலத்தில் இன்றைய இலங்கையை ஆட்சி செய்த மேகவர்மன் சமுத்திர குப்தனுக்கு பரிசுகள்,வழங்கி தொடர்ந்து பரிவர்த்தனை நடைபெற்றுள்ளது, அப்போது எழுதப்பட்ட அரசு ஏடுகளிலோ, இலக்கியங்களிலோ லங்கா என்று குறிக்கப்படவில்லை, மாறாக சிங்களம் என்றே குறிக்கப்பட்டுள்ளது. கி.பி.602-648 வரை வடக்கே ஆட்சி புரிந்த ஹர்ஷர் காலத்தில் உருவான ரத்னாவளியில் இன்றைய இலங்கை லங்கா என்று ஒரு தடவையேனும் குறிக்கப்பட்டது இல்லை

இன்றைய இலங்கையின் வரலாற்றைக் கூறுகிறது மகாவம்சம் . தமிழர்களின் படையெடுப்பால் அன்றைய அனுராதபுரம் அழிந்ததையும், அங்கு ஆட்சி செய்த மகிந்தன் என்ற அரசனைப் பற்றியும் விரிவாக கூறும் மகாவம்சத்தில் சிங்களம் என்றே குறிப்புகள் உள்ளது,வடக்கே உள்ள லங்காவைப் பற்றியோ விந்திய மலையைப் பற்றியோ எந்தக்குறிப்பும் இல்லை.தொடர்ந்து கி.பி.1164 வரை சோழ அரசர்களுக்கும், இலங்கை அரசர்களுக்கும் இடையே பல போர்கள் நடந்தன. இறுதியில் பராக்கிரம பாஹு என்ற சிங்கள அரசன் வெற்றி பெற்று தனது ஆட்சியை நிலைநாட்டிக்கொண்டான்.மேலும் சிங்களத்தீவு பற்றிக் குறிப்பிடும் தமிழ் ஏடுகள் ஈழம் என்றே கூறுகின்றன.வால்மீகி இராமாயணத்தில் இலக்கிய புரட்டு வேலை கி.பி.1050 -கி.பி.1112 காலக்கட்டத்தில் சோழ அரசர்களின் பேராதிக்கம் நிகழ்ந்த காலத்தில் நடந்தது.

சிங்களத் தீவை சோழ அரசர்கள் வென்றதை வரலாற்றுப் பதிவாக்க இலக்கிய புரட்டர்கள் மாற்றம் செய்தார்கள். வால்மீகியின் கிஷ்கிந்தா காண்டம் சர்க்கம்-6 சுலோகம் 14,15,16ல் சுக்கிரீவன் இராமனை முதன்முதலாக சந்தித்ததையும்,ஒரு அழகான பெண்ணை கழுதைகள் பூட்டிய ஒரு சகடத்தில் (வண்டியில்) வைத்து பலவந்தமாக கொண்டு சென்றதாக தான் நேரில் கண்டதாக கூறுகிறான். மேலும் வால்மீகியின் கிஷ்கிந்தா காண்டம் சர்க்கம்-7 சுலோகம் 1,2ல் இராவணனைப் பற்றி தனக்கு தெரியாது என திட்டவட்டமாக சுக்ரீவன் சொன்ன வாக்குமூலம்.இன்றைய இராமாயணம் கிஷ்கிந்தா காண்டம் சர்க்கம்-40 முதல் சர்க்கம் 43 முடிய சோழப் பேரரசின் பூகோள விபரங்கள் ஆகும். மேலும் சுக்ரீவனும் அவனது இனத்தவரும் பேசியது படாயீஸ் என்னும் மொழி என வால்மீகி குறிப்பிடுகிறார். வால்மீகியின் கிஷ்கிந்தா காண்டம் சர்க்கம்-7,8ல் ஆயிரம் தலைகள் கொண்ட விந்திய மலைகளிலும், அதன் பள்ளத்தாக்குகளிலும் அருகில் உள்ள காடுகளிலும் சீதையை தேடுங்கள் என சுக்ரீவன் உத்திரவிட்டான் என்பதாகும். இன்றைய இராமாயணம் கிஷ்கிந்தா காண்டம் சர்க்கம்-40 முதல் சர்க்கம் 43 முடிய உள்ள சுலோகங்கள் காயத்ரி மீட்டர் பாணியில் எழுதப்பட்டுள்ளது 
இராவணனது லங்கா மலை உச்சியிலிருந்த ஒரு நகரம் என்பது வால்மீகி இராமாயணம். ஆனால் 25 ஆயிரம் சதுர மைல்கள் பரப்புள்ள சிங்களத்தீவு எவ்வாறு இருக்க முடியும் என இராமாயணப் புரட்டர்கள் சிந்திக்கவே இல்லை.

ஆரண்யகாண்டம் 16வது சர்க்கம் 15வது சுலோகம் இது

இதன் விளக்கம்."ரொம்ப ரொம்ப குளிர் மேலைக்காற்று வீசுகிறது" அதாவது குளிர்கால மாதங்களான டிசம்பர்,சனவரி,பிப்ரவரி (சமஸ்கிருத இலக்கியத்தில் மார்கசீர,திஸய,மஹா மாதங்களுக்கு தமிழ் மாதங்கள்-மார்கழி,தை,மாசி மாதங்கள் ஆகும்.) இந்தியாவில் விந்திய மலைக்கு வடக்கே மேலைக்காற்றும் (வடமேற்கு பருவக்காற்று)விந்திய மலைக்கு தெற்கே கீழைக்காற்றும் (வடகிழக்கு பருவக்காற்று)வீசும் இந்த பூகோல சீதோசநிலையினை நன்கு அறிந்தவர் வால்மீகி அதனால்தான் பஞ்சவடியில் வீசிய காற்று மேலைக்காற்று என அழுத்தம் திருத்தமாக சொல்லியுள்ளார். இந்தியாவின் இந்த எதிரும் புதிருமான திசைகளில் காற்றோட்டம் செல்வதை ஆங்கிலேயரின் அரசாங்க வெளியீடு உறுதி செய்கிறது. பஞ்சவடி என்ற இராமனின் பர்ணசாலை இருந்த இடம் இன்றைய ஆந்திராவின் கோதாவரி அல்ல. மாறாக விந்திய மலைக்கு வடக்கே வால்மீகியால் சொல்லப்பட்ட கோதாவரி நதிக்கரையிலிருந்த ஓர் இடம், பார்லியும்,கோதுமையும் விளைந்த,மேலைக்காற்று வீசக்கூடிய இடம்.

இன்றைய இராமாயணம் 6 காண்டங்களை உடையது, உத்திரகாண்டத்தையும் சேர்த்து 7 காண்டமாக்கப்பட்டது. இவ்வாறு காண்டங்களாகப் பிரித்து எழுதிய ஏற்பாடு சோழர் காலத்திய அரசவைப் புலவர்களாக இருந்த சமஸ்கிருத பண்டிதர்கள் செய்த சாதுர்யமான திரித்தல் வேலை. இராமாயணத்தை பெரியதாக்கி தங்கள் காலத்திய விருப்பு வெறுப்புகளை திணிப்பதற்காக செய்த பெருமுயற்சி இது. வால்மீகி இராமாயணத்தை எழுத தேர்ந்தெடுத்த பாடல்பாணி அனுஷ்தூப் மீட்டர் வகை இந்த வகையில் உள்ள 10,000 பாடல்களை வரிசைப் படுத்தினாலே இராமாயணக் கதை ஓட்டம் எங்கும் தடைபடவில்லை.எஞ்சிய 14,000 பாடல் பாணி காயத்ரி மீட்டரிலும்,ஏனைய மீட்டர் பாணியிலும் எழுதப்பட்டுள்ளது. 
காலம் காலமாய் குருவால் சிஷ்யனுக்கு போதிக்கப்பட்ட கதை இராமாயணத்தை பெரியதாக்கி சோழர் காலத்திய பண்டிதர்கள் தங்களது விருப்பு வெறுப்புகளை திணிப்பதற்காக பல காண்டங்களாக பிரிக்கப்பட்டது. (பாலகாண்டம் 4வது சர்க்கம்)

அன்றைய கலகட்டத்தில் அடுத்து அரசாட்சிக்கு வாரிசு இல்லாத நிலையில் அரசனுக்காக அந்த நாட்டில் உள்ள முனிவர்கள், யாகங்கள் நடத்தி குழந்தை பிறப்பிற்கு ஏற்பாடு செய்யப்பட்ட சடங்கு முறையே புத்ர காமேஷ்டி யாகம். தன்னால் தன் மனைவிக்கு குழந்தை பிறக்கவில்லை என்றால் பிறரால் குழந்தை பிறக்க ஏற்படுத்திக் கொண்ட ஏற்பாடு. இதை வால்மீகி இராமாயணத்தில் பாலகாண்டம் 14 வது சர்க்கத்தில் எத்தகைய சந்தேகத்திற்கும் இடமின்றி விளக்குகிறார். புத்ர காமேஷ்டி யாகம் நடத்த களம் தயாராகிறது,16 தலைமை புரோகிதர்கள் தலைமையில் யாகம் நடத்தப்படுகிறது. யாகத்தில் ஆடுகள்,மாடுகள்,குதிரைகள் என 300க்கும் அதிகமான மிருகங்கள் பலியிடப்பட்டு தசரதனும், அவனது மூன்று மனைவியரும் தீயில் பொசுக்கிய மாமிசத்தை சாப்பிடுகிறார்கள்.அதன் பிறகு மூவருக்கும் குழந்தைகள் பிறக்கிறது. ரிஷ்ய சிருங்கர் என்ற முனிவரை அழைத்து வந்து அசுவமேத யாகத்தை நடத்தியதாகவும், யாகத்திலிருந்து ஒரு பூதம் வந்து அமுதம் கொடுத்ததாகவும், அதை ரிஷ்ய சிருங்கர் பெற்று தசரதனுக்கும் தசரதனின் மனைவியருக்கும் கொடுத்து அதன் பிறகு குழந்தை பிறந்ததாகவும் பாலகாண்டம் 15 வது சர்க்கம் முதல் 18வது சர்க்கம் வரை இடைச்செருகல்களை செய்துள்ளனர்.

புத்ர காமேஷ்டி யாகம் மூலமாக நான்கு புதல்வர்களை பெற்ற தசரதன் மூத்த மகனான இராமனுக்கு திருமணம் செய்விக்க ஆலோசனை செய்த சமயம் விசுவாமித்திர முனிவர் தசரதனின் அரண்மனைக்கு வந்தார். இவர் சத்திரியராக இருந்து தனது தவ வலிமையால் (பிராமணராக) பிரம்ம ரிஷியாக மாறியவர், இவரைக் கண்டாலே பிராமணர்களும், சத்திரியர்களும் பயந்து நடுங்குவார்கள்.தசதரனுக்கும் அந்த அச்சம் இருந்தது, வசிட்டர் முதலானோர் எழுந்து நின்று அவரை வரவேற்றனர். விசுவாமித்திரர் தான் ஒரு யாகம் நடத்தப் போவதாகவும் அதை அரக்கர்கள் சீர்குலைத்துவிடக் கூடும் என்பதால் இராமனை யாகம் சிறப்பாக நடக்க பாதுகாப்பு வழங்க தன்னுடன் அனுப்புமாறு வேண்டினார். மேலும் இராமன் அரசனாகப் போவதால் இராமனுக்கு சகலவிதமான ஆயுதப்பயிற்சியும், அஸ்திரங்களையும் பிரயோகிக்க தகுந்த பயிற்சி பெறவேண்டியது அவசியம் என்பதால் அதை தானே வழங்குவதாகவும் கூறி நின்றார். தசரதன்மகன் இராமன் மீது கொண்ட பாசத்தினாலும், அரக்கர் கையில் சிக்கி மாண்டுவிடுவானோ என்ற பய உணர்ச்சியினால் ஏதும் பேசாது மௌனமாக இருக்கவே வசிட்டர் குறுக்கிட்டு பிரச்சனையை முடித்துவைக்கிறார்.

விசுவாமித்திர முனிவர் யாகம் நடத்தும் சித்தாஸ்ரமம் வந்து இராமனின் பாதுகாப்பில் யாகத்தை நடத்துகிறார், யாகம் தொடர்ந்து 6 நாட்கள் நடைபெறுகிறது யாகத்தை கலைக்க தாடகையும், அவளது படைகளும் செய்த அத்துனை முயற்சிகளையும் முறியடிக்கிறார் இராமன். இந்த சண்டையின் மூலமாக அத்துனை போர்முறைகளையும் கற்றுக்கொள்கிறார்,யாகமும் விசுவாமித்திர முனிவர் நினைத்த மாதிரி வெற்றிகரமாக நடைபெறுகிறது.

வெற்றிகரமாக யாகத்தை முடித்த (கோசிக முனிவர்) விசுவாமித்திரர் மிதிலைக்கு செல்ல வேண்டும் என்று கூறி இராமன் இலக்குமணன் இருவரையும் அழைத்துச் செல்கிறார். போகும் வழியில் மிதிலையில் உள்ள தனுசு(வில்)பற்றியும் கூறுகிறார், இதுபற்றி கம்ப இராமாயணத்தில் நான்கு விதமாக அதாவது ஒன்று தேவர்கள் ஜனகனுக்கு பரிசாக வழங்கப்பட்டது எனவும், இரண்டு ஜனகனின் மூதாதையரான தேவரதன் என்ற அரசனுக்கு சிவபெருமானால் பரிசாக அளித்ததாகவும், மூன்று பரசுராமன் சிவபெருமான் மீது ஏற்பட்ட கோபத்தால் வீசி எறிந்தது எனவும்,நான்காவது சீதை அனுசுயாவிடம் ஜனக மகாராஜனுக்கு வருண பகவானால் வழங்கப்பட்டது எனவும் தகவல்கள் உள்ளது.
அந்த சிவ தனுசை இராமன் வளைத்து நாண் ஏற்றும்போது வில் உடைகிறது,அதனைத் தொடர்ந்து இராமனுக்கும் சீதைக்கும் திருமணம் இனிதே நடைபெறுகிறது. இதை பாலகாண்டம் 31 வது சர்க்கம் வர்ணிக்கிறது.

முன்னொருகாலத்தில் தண்டகாரண்யம் என்ற (இன்றைய மத்தியப் பிரதேசத்தில்)பிரதேசத்தில் வசித்து வந்த மலைவாழ் அரசன் சம்பரன் என்பவனை எதிர்த்து போரிட்டு சம்பரனால் தோற்கடிக்கப்பட்ட தசரதன் படுகாயமடைந்து போர்களத்திலே வீழ்ந்து கிடக்க கைகேயி தைரியமாக போர்களத்திலிருந்து எடுத்துச் சென்று உயிரூட்டினாள். அப்போது தசரதன் உனக்கு இரண்டு வரம் தருகிறேன் நீ எப்போது வேண்டுமானாலும் பெற்றுக்கொள், நிச்சயமாகத் தருகிறேன் என்று வாக்குறுதி கொடுத்தான். நோய்வாய் பட்டு கஷ்டப்பட்ட கணவனிடம் வரத்தை நிறைவேற்றிக்கொள்ள அவள் பணிவிடை செய்யவில்லை மாறாக கணவனை காப்பதிலே கண்ணும் கருத்துமாக இருந்தாள். காலப்போக்கில் வரத்தைப்பற்றியே மறந்தும் போனாள். தனது ஆசையை எப்படியாவது நிறைவேற்றிக் கொள்வதற்காகவே தன் கணவனுடன் வாழ்ந்ததாக அவளைப்பற்றிய வால்மீகியின் வர்ணனை இல்லை.
இராமனுக்கு முடிசூட்ட முடிவு செய்ததை அறிந்த கைகேயி மகிழ்ந்து செய்தி சொன்னப் பணிப்பெண்ணுக்கு இனிப்பு வழங்கி மகிழ்கிறாள். இதைக்கண்ட மந்தரை என்ற பணிப்பெண் கைகேயியின் மகிழ்ச்சி தவறானது,ஆபத்தானது என்று வாதிடுகிறாள். மந்தரையை கண்டித்து கைகேயியின் பதிலுரையை கம்பன் தனது காவியத்தில் அழகாக வடித்துள்ளார்.
தசரதன் செய்த சூழ்ச்சிகளெல்லாம் நியாயம் தான்,கொடுத்த வாக்குறுதிகளையெல்லாம் மீறிச் செயல்பட அவனுக்கு உரிமையுண்டு அவன் நாட்டின் அரசன் அவன் எந்த நடவடிக்கை மேற்கொண்டாலும் அது தர்மத்தின் வழிபட்டது. ஆனால் கைகேயியின் நிலையைப் பற்றி கேவலமான சித்திரத்தைத் தீட்டி,தசரதன் யோக்கியன்;கைகேயி சண்டாளி,என நெடுங்காலமாக பொய்யுரை கூறிவந்துள்ளனர்.

கைகேயியின் செவிலித்தாய் மந்தரையின் சுயநலப்போதனைகளில் மயங்கிய கைகேயி, இராமன் முடிசூட்டிக் கொண்டால் தானும்,தன்மகனும் உதாசீனப்படுத்தப்படுவார்கள் எண்ணம் கைகேயியை வாட்டுகிறது. அதன் விளைவு பொறாமையின் உச்சத்தில் நின்று கொண்டு கோசலநாடும்,அதன் ஆட்சியும் தன் கைக்கு வரக்கூடிய வாய்ப்பு இருக்கும் போது அதை பயன்படுத்திக் கொள்ளாமல் ஏன்? இழிநிலைக்கு தள்ளப்பட வேண்டும். மகன் பரதன் இராமனுக்கு எந்த விதத்திலும் குறைந்தவன் அல்லவே! அவனும்,அவனது வாரிசுகளும் கோசலநாட்டு மன்னர்களாக வரும் வாய்ப்பை ஏன் இழக்க வேண்டும். உடமைப்பித்தும்,அரச பதவி ஆசையும் தலைக்கேறினால் அதற்கே உரித்தான சுயநலவெறி தலை தூக்குவது இயல்பு தானே?. தன் விருப்பத்தை நிறைவேற்றிக்கொள்ள தனது முடியை கலைத்தும்,வளையல்களையும்,நெற்றித்திலகத்தையும் அகற்றியும், நடனமாடும் மயில் சோர்ந்து கீழே விழுந்தது போலவும்,கசங்கிய மலர் கீழே உருண்டது போலவும் துன்பத் துயர்முகம் காட்டி தரையில் படுத்துக் கொண்டாள் என கம்பர் அற்புதமாக சித்தரிக்கின்றார்.
மகனுக்கு மறுநாள் முடிசூட்ட எல்லா ஏற்பாடுகளையும் செய்துவிட்டு மகிழ்ச்சியுன் இச்செய்தியை கைகேயியிடம் சொல்ல அவளது அரண்மனை வருகிறான். அவளது நிலைகண்டு ஏன் இந்த நிலை? உனக்கு கேடு செய்தது யார்? சொல் அவர்களை உடனே தண்டிக்கிறேன். கைகேயியின் பதில் மெதுவாக ஆனால் உறுதியாக வெளியாகிறது."சம்பரனால் காயம் அடைந்த போது எனக்கு இரு வரங்கள் தருவதாக சொன்னீரே அந்த வரங்களை இப்போது தாருங்கள் அதன் பிறகே என் துயர் தீரும்" என்றாள்."தந்தேன்! தந்தேன்!" என்று குதூகலித்துச் சொல்லுகிறான். நான் கோரும் வரங்கள் இவைதான் என்கிறாள். இதை கம்பர்

தன் அன்னையிடமும் ஏனையோரிடமும் விடைபெற்று இராமன்,சீதை,இலக்குமணன் மூவரும் அயோத்தியிலிருந்து தெற்கு நோக்கி பயணம் செய்கின்றனர். கோசலநாட்டு மக்கள் இராமன் காட்டுக்குச் செல்லக்கூடாது என தொடர்ந்துவர இராமனை ஏற்றிக்கொண்ட தேர் தேம்ஸ் நதிக்கரையில் நிற்கிறது. அன்றைய இரவை நதிக்கரையில் கழிக்கின்றனர், மக்கள் தொடர்ந்து வரக்கூடாது என்பதால் இரவோடு இரவாக யார் கண்ணிலும் படாமல் நதியைக்கடந்து தெற்கே சென்றுவிடுகின்றனர்.

இராமன் சென்ற பாதை அயோத்தியிலிருந்து கங்கை நதி வரை 55 மைல், கங்கையிலிருந்து சித்திரக்கூடம் வரை (யமுனை நதியை கடந்து சென்றது வரை)45 மைல், (அடுத்து இராமன் தங்கியது ஆத்ரீ முனிவர் ஆசிரமம்) சித்துரக்கூடத்திலிருந்து ஆத்ரீ முனிவர் ஆசிரமம் வரை 12 மைல், (ஒரு நாள் பயணம்) ஆத்ரீ முனிவர் ஆசிரமத்திலிருந்து சரபங்க முனிவர் ஆசிரமம் வரை 12 மைல், அடுத்து சரபங்க முனிவர் ஆசிரமத்திலிருந்து சுதீக்‌ஷண முனிவரின் ஆசிரமம் வரை 20 மைல், சுதீக்‌ஷண முனிவரின் ஆசிரமத்திலிருந்து அகத்தியருடைய சகோதர்ரின் ஆசிரமம் வரை 18 மைல், அங்கிருந்து அகத்தியரின் ஆசிரமம் நான்கு (4) மைல், அகத்தியரின் ஆசிரமத்திலிருந்து தெற்கே பஞ்சவடியில் இராமன் பர்ணசாலையை அமைத்த இடம் வரை (9) ஒன்பது மைல் ஆக அயோத்தியிலிருந்து பஞ்சவடி வரை இராமன் தெற்கு நோக்கி வந்தது 200 மைல்களே. அதை அடுத்து இருந்த நீர் சூழ்ந்த பகுதியே இராவணனின் லங்காபுரியாகும். இந்த வர்ணனை ஆரண்ய காண்டம் 116வது சர்க்கம் முழுவதிலும் வால்மீகியால் சித்தரிக்கப்படுகிறது.
கோசலத்தின் தலைநகரான அயோத்தியிலிருந்து இராவணனது இருப்பிடமான லங்காபுரி(திரிகூடமலை)வரை இராமன் சென்ற வழியை வால்மீகி சித்தரித்தபடி காலம் சென்ற திரு.பரமசிவ அய்யர் வரைந்த பூகோலப்படம்(படம்) 
வால்மீகி சித்தரித்திடும் இராமனது பாதையை அந்த மாபெரும் கவிஞன் கண்ணால் கண்டதையே தனது காவியத்தில் படைத்துள்ளார். இந்த பாதைகள் இன்று உருவம் மாறியிருந்தாலும்,தடம் மாறாமல் உள்ளது என கூறுகிறார் அமிர்தலிங்க அய்யர்.
தண்டகாரண்யத்தில் வாழ்ந்த முனிவர்கள் தங்களது ஆசிரமங்களில் இராமன்,சீதை,இலக்குமணன் ஆகியோரை விருந்தினர்களாக பல ஆண்டுகள் தங்கி இருந்த பொழுது தண்டகாரண்யத்தில் வாழ்ந்த முனிவர்கள் அப்பகுதியில் உள்ள அரக்கர்களை அழித்து தங்களை காக்க வேண்டும் என கோரிக்கை வைக்கின்றனர். இராமனும் அவர்களுக்கு வாக்குறுதி தருகிறான்,அதனை ஆரண்யகாண்டம் 5வது சர்க்கம் முழுவதும் வால்மீகி வர்ணிக்கிறார். இதனை சீனிவாச சாஸ்திரியார் உறுதிபடுத்துகிறார். ஆரண்யகாண்டம் 10வது சர்க்கம் 19வது சுலோகம் 

இதன் பொருள் "என் உயிரைத் துறப்பேன்!உன்னைத் துறந்தாலும் துறப்பேன்!லட்சுமணனையும் துறப்பேன்! ஏன்? என் சர்வத்தையும் துறப்பேன்! ஆனால் பிராமணர்களுக்குச் செய்த என் பிரதிக்ஞையை மட்டும் துறக்கமாட்டேன்.
அகத்திய முனிவர் இராமன்|இராமனின் வருகையை அறிந்து வரவேற்று தனது கோரிக்கையை தெறிவிக்கிறார். ஆரண்யகாண்டம் 10வது சர்க்கம் 66வது சுலோகம் முதல் 76வது சுலோகம் வரை வால்மீகி வர்ணித்துள்ளார்.

இலக்குமணனைப் பற்றி இராமாயண புரட்டர்கள் சொல்லி வைத்த புரட்டு வேலைதான் "வான்மதியின் சோதிமுகம் காணதவன்" என்ற பட்டம். அதாவது வனவாசத்தில் இருந்த 14 ஆண்டுகள் இலக்குமணன் "சீதையின் முகத்தை இலக்குமணன் என்றுமே பார்த்ததில்லை, அவளது பாதங்களில் விழுந்து தினசரி வணங்கும் போது அவளது தாமரைப் போன்ற பொன்னடிகளைக் கண்டானே தவிர அவளது முகத்தை அவன் பார்த்ததே இல்லை" என எழுதி வைத்தனர் இராமாயணப் புரட்டர்கள்.

சீதைக்கும் இராம-இலக்குமணனுக்கும் இடையேயன உறவு இயற்கையான அன்றைய குடும்ப உறவு முறைகள்,கங்கை ஆற்றைக்கடக்க படகில் ஏற முடியாமல் சீதை தவிக்கிறாள் இலக்குமணன் சீதையைத் தொட்டு தூக்கி படகில் வைக்கிறான். மேலும் இலக்குமணன் சொல்கிறான் "சூரியவெப்பம் தாக்கும்போது சீதையின் முகத்தை இனம் கண்டு கொள்வது சிரமமாக இருப்பதுபோல சந்திரனின் முகமும் பிரகாசிக்காமல் இருக்கிறது" (ஆரண்யகாண்டம் 16வது சர்க்கம் 14வது சுலோகம்).

பஞ்சவடியில் இராமனும் ஒரு சில முனிவர்களும் இருந்த போது நடந்த சம்பவம். இராமன் இருந்த பஞ்சவடி தண்டகாரண்யத்தின் ஒரு பகுதியான ஜனஸ்தானம் என்ற வனப்பகுதி. இப்பகுதி இராவணனின் தம்பிகளான கரன் மற்றும் தூஷணனின் ஆட்சிக்குட்பட்ட பகுதியாகும். இவர்களுக்கு (காமவல்லி)சூர்ப்பனகை என்ற தங்கை இருந்தாள், இவள் இராமனின் இடத்திற்கு வருகிறாள். இராமனைக் காண்கிறாள் இராமன் மீது காதல் கொள்கிறாள். இராமனின் முன் வந்து நின்ற சூர்ப்பனகை இராமனைப் பார்த்து "எங்களின் ஆளுகைக்குட் பட்ட இப்பிரதேசத்திற்கு வந்திருக்கும் தாங்கள் யார்? எதற்காக இங்கு வந்திருக்கிறீர்கள்? என்று வினவ, இராமன் அயோத்தியில் நிகழ்ந்தவற்றையும்,தான் வந்த விபரத்தையும் கூறிவிட்டு, நீ யார்? உன் பெயரென்ன? என கேட்கிறான்.

"என் பெயர் சூர்ப்பனகை அசுரர்களின் அரசனான விஸ்ரவசுவின் மகன் இராவணனைக் கேள்விப் பட்டதுண்டா? அவன் என் சகோதரன் எனக்கு மேலும் இரண்டு சகோதரர்கள் உண்டு.கரன்,தூஷணன் என்று அழைப்பார்கள். உன் மீது எனக்கு மிகுந்த ஆசை நீ சீதையை நிராகரித்து விட்டு என்னை ஏற்றுக்கொள் இந்த தண்டகாரண்யம் முழுவதும் உன் வசமாக்குகிறேன்" என்று கூற அதற்கு இராமன் குரூரமான கிண்டலும்,கேலியுமாக பேசுகிறான். "ஓ சூர்ப்பனகையே நான் திருமணம் ஆனவன் அதோ நிற்கிறாளே சீதை அவளை நான் மிகவும் நேசிக்கிறேன். இதோ இங்கு இருக்கிறானே என் தம்பி இலக்குமணன் திருமணமாகாதவன் (க்ருத்தரக்) சௌந்தர்யமான வாலிபன், ஒரு மனைவிக்காக ஏங்குபவன் நீ எவ்வளவு அழகாய் இருக்கிறாயோ அவ்வளவு அழகுடையவன் அவனிம் போ" என்று கூற ஆசையினால் உந்தப்பட்ட சூர்ப்பனகை இலக்குமணனைப் பார்த்து வேண்டுகிறாள். அதற்கு இலக்குமணன் சூர்ப்பனகையே நான் யார் தெறியுமா? இராமனது வேலைக்காரன்,நீயோ அரசகுமாரி நீ ஒரு வேலைக்காரனின் மனைவியாவதைவிட அரசகுமாரனான இராமனை மணப்பதே சரி ஆகவே இராமனிடமே போ! என்று கூறுகிறான்.

இராமனும்,இலக்குமணனும் அளித்த பதிலால் கோபமுற்ற சூர்ப்பனகை "எனது கேள்விக்கு நீங்கள் நேர்மையாக பதிலளிக்காவிட்டால் இந்த இடத்திலேயே சீதையை கொன்றுவிடுவேன்" என்று கூறி சீதையை நோக்கி பாய்கிறாள். சீதைக்கு எங்கே ஆபத்து வந்துவிடுமோ எனப் பயந்த இராமன் சூர்ப்பனகையைப் பிடித்துத் தள்ளிவிடுகிறான். (நிக்ருஹ்ய- ஆரண்ய காண்டம் 18 வது சர்க்கம் 13 வது சுலோகம்)
"இலக்குமணா மேலும் தாமதிக்காதே! விளையாடாதே! உடனடியாக அவளை அங்கஹீனப் படுத்தி விரட்டிவிடு" என்று உத்திரவிடுகிறான். இராமனின் சொல் பிசகாமல் தொண்டு புரியும் இலக்குமணன் சூர்ப்பனகையின் மூக்கையும்,காதையும் (தனங்கள்)மார்பகங்களையும் அறுத்தெறிகிறான்.(ஆரண்ய காண்டம் 17,18 வது சர்க்கம் முதல் 31 வது சர்க்கம் வரை வால்மீகியால் வர்ணிக்கப் பட்டுள்ளது.தெய்வீகத் தர்மமா? என்பது அமிர்தலிங்க அய்யரின் கேள்வி.

http://www.indiatoday.in/magazine/heritage/story/19810430-not-sri lanka-but-sonepur-in-orissa-is-the-lanka-of-ramayana-archeologist-772872-2013-11-22.


</doc>
<doc id="183610" url="https://ta.wikipedia.org/wiki?curid=183610" title="பரதக்கலை (நூல்)">
பரதக்கலை (நூல்)

பரதக்கலை என்பது வி. சிவகாமி அவர்களால் எழுதப்பெற்ற நூலாகும். இந்நூலில் பரதக் கலையினை விளக்குவதுடன், சைவக்கடவுளான நடராச திருவுருவத்திற்கும் பரதகலைக்குமான தொடர்பு, சைவக் கோயில்களில் இசையுடன் கூடிய நடனத்தினைப் பற்றியும் விளக்கப்பட்டுள்ளது. அத்துடன் நடனக்கலையில் சிறந்தவர்களைப் பற்றியும் தொகுக்கப்பட்டுள்ளது. இந்நூலை யாழ்ப்பாணம் நியூ ஈரா பப்ளிக்கேசஸ் வெளியிட்டுள்ளது.



பரதக்கலை மின்னூல் - நூலகம்


</doc>
<doc id="183626" url="https://ta.wikipedia.org/wiki?curid=183626" title="நான்கு உலைகள்">
நான்கு உலைகள்

நான்கு உலைகள் ("Four Furnaces") என்பது சீனாவின் மிகவும் அதிக வெப்ப நிலையும் அபரிமிதமான ஈரத்தன்மையும் கொண்ட இடங்களைக் குறிக்கும் பதங்கள் ஆகும். கோடை காலத்தில் யாங்ஜி நதிப் பள்ளத்தாக்குப் பகுதியில் இருக்கும் பல நகரங்கள் வெப்பம் அதிகம் கொண்டவையாக இருக்கும். சீனா குடியரசான சமயம், கீழ்கண்ட நகரங்கள் நான்கு உலைகள் என்று குறிக்கப்பட்டன:


இந்நகரங்களுடன் தற்போது சங் ஷா, ஹாங்சாவ் மற்றும் ஷான்ஹாய் சேர்ந்து ஏழு உலைகள் என்றும் கூட குறிப்பிடப்படுகின்றன.

இந்நகரங்கள் நாட்டின் மிகவும் அதிக வெயில் அடிக்கும் இடங்கள் என்று சொல்ல முடியாது. பொதுவாக மக்களால் அப்படி குறிப்படுகின்றன. இவற்றை விடவும் அதிக வெப்பமான இடங்களும் சீனாவில் இருக்கின்றன.


</doc>
<doc id="183634" url="https://ta.wikipedia.org/wiki?curid=183634" title="சிங்கம்பாறை">
சிங்கம்பாறை

சிங்கம்பாறை இந்தியாவில் தமிழ்நாட்டிலுள்ள திருநெல்வேலி மாவட்டதில் அமைந்துள்ள கிராமம் ஆகும். இது முக்கூடல் பேரூராட்சியில்,முக்கூடலுக்கு வட திசையில் அமையப்பெற்றுள்ளது.
இவ்வூர் 200 ஆண்டு கால வரலாறை கொண்டுள்ளது. கிறித்தவ மதத்தை தழுவிய இவ்வூர் மக்கள், சோமந்தபேரியிலிருந்து வாழ்வுக்காக வந்து இங்கேயே குடியிருப்புக்களை அமைத்தனர்.

இவ்வூரில் சுமார் 3000 க்கும் அதிகமான மக்கள் வாழ்கின்றனர், அவர்களில் அதிகமானோர் கிறித்தவர்கள் ஆவர், அவர்களுடன் மிகக் குறைந்த அளவில் இந்துக்களும் வாழ்கின்றனர். கிறித்தவர்களில் கத்தோலிக்க கிறித்தவர்களாகவும், லத்தின் முறை கிறித்தவர்களாகவும், சீர்திருத்த திருச்சபை கிறித்தவர்களாகவும் உள்ளனர்.



</doc>
<doc id="183635" url="https://ta.wikipedia.org/wiki?curid=183635" title="கொடநாடு">
கொடநாடு

கொடநாடு (Kodanad) இந்தியாவின் தமிழ்நாடு மாநிலம் நீலகிரி மாவட்டம், கோத்தகிரி வட்டம், கோத்தகிரி ஊராட்சி ஒன்றியத்திலுள்ள ஓர் ஊர் ஆகும். இந்த ஊராட்சி, குன்னூர் சட்டமன்றத் தொகுதிக்கும் நீலகிரி மக்களவைத் தொகுதிக்கும் உட்பட்டதாகும். இந்த ஊராட்சி, மொத்தம் 7 ஊராட்சி மன்றத் தொகுதிகளைக் கொண்டுள்ளது. இவற்றில் இருந்து 7 ஊராட்சி மன்ற உறுப்பினர்களைத் தேர்ந்தெடுக்கின்றனர். 2011ஆம் ஆண்டு இந்திய மக்கள் தொகை கணக்கெடுப்பின்படி, மொத்த மக்கள் தொகை 4385 ஆகும். இவர்களில் பெண்கள் 2184 பேரும் ஆண்கள் 2201 பேரும் உள்ளனர்.

தமிழக - கர்நாடக எல்லைப் பகுதி, பசுமை நிறைந்த வனப் பகுதி, ஓங்கி நிற்கும் மலைகளின் நடுவில் உள்ள பள்ளத்தாக்கின் அருகே வளைந்து பாயும் நதி ஆகியவற்றை ஒரே இடத்தில் இருந்து காணும் வகையில் இங்கு காட்சி முனையம் அமைக்கப்பட்டுள்ளது.
இந்த ஊராட்சியில் அமைந்துள்ள சிற்றூர்களின் பட்டியல்:


</doc>
<doc id="183639" url="https://ta.wikipedia.org/wiki?curid=183639" title="2013 வட இந்திய வெள்ளம்">
2013 வட இந்திய வெள்ளம்

சூன் 2013ல் வட இந்திய மாநிலங்களான உத்தரகாண்டு மற்றும் இமாச்சலப் பிரதேசம் ஆகிய மாநிலங்களிலும், மேற்கு நேப்பாளம் மற்றும் அதனை ஒட்டிய பகுதிகளிலும் கடும் மழைப் பொழிந்தது. அதனைத் தொடர்ந்து கடும் வெள்ளப் பெருக்கும் மண்சரிவும் ஏற்பட்டது. அரியானாவில் சில பகுதிகளிலும், தில்லி மற்றும் உத்தரப் பிரதேசம் மற்றும் மேற்கு திபெத் பகுதிகளில் சில இடங்களிலும் கடும் மழைப் பொழிந்தது. , 1,000 க்கம் அதிகமான மக்கள் வெள்ளம் மற்றும் நிலச்சரிவில் சிக்கி பலியாயினர். பாலங்கள் மற்றும் தரைவழிச் சாலைகள் சேதமுற்றதால் 70,000க்கும் மேற்பட்ட சமயப் பயணம் மேற்கொண்டிருந்த பயணிகள் பல்வேறு இடங்களில் சிக்கிக்கொண்டனர், அவர்களில் பலர் மீட்கப்பட்டனர். , about 22,000 people are said to be still stranded. இந்திய வான்படை, இராணுவம், மற்றும் மத்திய பாதுகாப்புப் படை ஆகியவை இணைந்து 1,00,000 அதிகமானோரை வெள்ளம் பாதித்த பகுதிகளிலிருந்து மீட்டனர்.

உத்தரகாண்ட் அரசின் புள்ளிவிவரப்படி 25 சூன் 2013 அன்று பலியானோர் எண்ணிக்கை 822.

தமிழகத்திலிருந்து வழக்கம்போல் இந்த வருடமும் உத்தரகண்டுக்கு பலர் புனிதப் பயணம் மேற்கொண்டிருந்தனர். இந்த வெள்ளத்தில் அவர்களும் சிக்கிக் கொண்டனர். அவர்களை மீட்க தமிழக அரசும் தனது தரப்பில் முயற்சிகளை மேற்கொண்டது. மீட்கப்பட்ட தமிழர்கள் தில்லியிலிருந்து சென்னை வரை வந்தடைய இலவச விமானப் பயணச்சீட்டும், ஊர் போய் சேர போக்குவரத்து வசதியும் தமிழக அரசின் சார்பில் செய்து கொடுக்கப்பட்டது.

இராணுவம் மற்றும் விமானப் படையினர் மீட்புப் பணியில் ஈடுபடுத்தப்பட்டனர். விமானப் படை வரலாற்றில் இல்லாத அளவில் அதிக அளவில் இராணுவத்தினர் ஈடுபடுத்தப்பட்டனர். இராணுவத்தின் இந்த பணி பாராட்டப்படக்கூடியதாய் இருந்தது.

இம்மீட்புப் பணியின் போது ஹெலிகாப்டர் ஒன்று விபத்துக்குள்ளானதில் அதில் பயணித்த விமானி உட்பட இராணுவ அதிகாரிகள் 20 பேர் பலியாயினர். அதில் விமானியான 27வயது பிரவீன் தமிழகத்தைச் சேர்ந்தவர்.


</doc>
<doc id="183651" url="https://ta.wikipedia.org/wiki?curid=183651" title="தெப்பக்காடு">
தெப்பக்காடு

தெப்பக்காடு (Theppakadu) இது இந்தியாவின் தமிழ்நாடு மாநிலம் நீலகிரி மாவட்டம், கூடலூர் வட்டம், கூடலூர் ஊராட்சி ஒன்றியத்திலுள்ள , ஒரு ஊர் ஆகும்.
இங்குள்ள முதுமலை தேசியப் பூங்கா மற்றும் யானைகள் முகாம் ஆகியவை புகழ்மிக்க சுற்றுலா தலங்களாகும்.


</doc>
<doc id="183656" url="https://ta.wikipedia.org/wiki?curid=183656" title="மூதூர் தேர்தல் தொகுதி">
மூதூர் தேர்தல் தொகுதி

மூதூர் தேர்தல் தொகுதி ("Mutur Electorate") என்பது ஆகத்து 1947 முதல் பெப்ரவரி 1989 வரை இலங்கையில் நடைமுறையில் இருந்த தேர்தல் தொகுதியாகும். இத்தேர்தல் தொகுதி இலங்கையின் கிழக்கு மாகாணத்தில், திருகோணமலை மாவட்டத்தில் மூதூர் பிரதேசத்தை உள்ளடக்கியதாகும். இத்தேர்தல் தொகுதியில் 60-65% முசுலிம் வாகாளர்களும், 30-35% தமிழ் வாkகாளர்களும் பதிவு செய்யப்பட்டிருந்தனர். இத்தேர்தல் தொகுதியில் இருந்து 1947 முதல் 1956 வரை ஒரு அங்கத்தவர் தெரிவு செய்யப்பட்டார். தமிழர் ஒருவரும் இத்தொகுதியைப் பிரதிநிதித்துவப்படுத்துவதற்காக, 1960 மார்ச்சு முதல் இரு அங்கத்தவர்கள் நாடாளுமன்றத்திற்குத் தேர்ந்தெடுக்கப்பட்டனர். 1977 தேர்தலில் மூதூர் தொகுதி மீண்டும் ஒரு அங்கத்தவர் தொகுதியாக்கப்பட்டு, சேருவிலை என்ற புதிய தேர்தல் தொகுதி சிங்களவரைப் பெரும்பான்மையாகக் கொண்டு உருவாக்கப்பட்டது. இதன் மூலம் மூதூர் தொகுதியில் தமிழர் பிரதிநிதித்துவம் இல்லாதாக்கப்பட்டது.

1978 ஆம் ஆண்டில் அறிமுகப்படுத்தப்பட்ட புதிய அரசியலமைப்பின் படி, இலங்கையில் விகிதாசாரப் பிரதிநிதித்துவத் தேர்தல் முறை அறிமுகப்படுத்தப்பட்டதை அடுத்து, நடைமுறையில் இருந்த 160 தேர்தல் தொகுதிகள் கலைக்கப்பட்டு பதிலாக 22 பல-அங்கத்தவர்களைக் கொண்ட தேர்தல் மாவட்டங்கள் உருவாக்கப்பட்டன. 1989 தேர்தலில் மூதூர் தேர்தல் தொகுதி திருகோணமலை தேர்தல் மாவட்டத்தில் உள்ளடக்கப்பட்டது.

1வது நாடாளுமன்றத் தேர்தல் 1947 ஆகத்து 23 முதல் செப்டம்பர் 20 வரை நடைபெற்றது. முடிவுகள் வருமாறு:

இலங்கைத் தமிழரசுக் கட்சி சுயேட்சை வேட்பாளர் முகம்மது அலியை இத்தேர்தலில் ஆதரித்தனர். 24 மே 1952 முதல் 30 மே 1952 வரை நடைபெற்ற 2வது நாடாளுமன்றத் தேர்தல் முடிவுகள்:

இலங்கைத் தமிழரசுக் கட்சி சுயேட்சை வேட்பாளர் முகம்மது அலியை இத்தேர்தலில் ஆதரித்தனர். 5 ஏப்ரல் 1956 முதல் 10 ஏப்ரல் 1956 வரை நடந்த 3வது நாடாளுமன்றத் தேர்தல் முடிவுகள்:

19 மார்ச் 1960 இல் நடைபெற்ற 4வது நாடாளுமன்றத் தேர்தல் முடிவுகள்:
இத்தேர்தலில் இரண்டு உறுப்பினர்கள் தேர்ந்தெடுக்கப்பட்டனர். ஒவ்வொரு வாக்காளருக்கும் இரு வாக்குகள் அளிக்க முடியும். ரி. ஏகாம்பரம், முகம்மது அலி ஆகியோர் தேர்ந்தெடுக்கப்பட்டனர்.
20 சூலை 1960 இல் நடைபெற்ற 5வது நாடாளுமன்றத் தேர்தல் முடிவுகள்: இத்தேர்தலில் இரண்டு உறுப்பினர்கள் தேர்ந்தெடுக்கப்பட்டனர். ஒவ்வொரு வாக்காளருக்கும் இரு வாக்குகள் அளிக்க முடியும். ரி. ஏகாம்பரம், ஏ. எல். அப்துல் மஜீத் ஆகியோர் தேர்ந்தெடுக்கப்பட்டனர்.

ரி. ஏகாம்பரம் நாடாளுமன்ற உறுப்பினராக இருக்கும் போது இறந்து விடவே அவரது இடத்துக்கு மட்டும் 1962 சூன் 28 இல் இத்தொகுதிக்கு இடைத்தேர்தல் இடம்பெற்றது.

1962 சூன் 28 இடம்பெற்ற இடைத்தேர்தல் முடிவுகள்:

22 மார்ச் 1965 இல் நடைபெற்ற 6வது நாடாளுமன்றத் தேர்தல் முடிவுகள்: இத்தேர்தலில் இரண்டு உறுப்பினர்கள் தேர்ந்தெடுக்கப்பட்டனர். ஒவ்வொரு வாக்காளருக்கும் இரு வாக்குகள் அளிக்க முடியும். முகம்மது அலி, ஏ. எல். அப்துல் மஜீத் ஆகியோர் தேர்ந்தெடுக்கப்பட்டனர்.
1969 ஆம் ஆண்டில் இலங்கைத் தமிழரசுக் கட்சி ஆளும் ஐக்கிய தேசியக் கட்சி கூட்டணியில் இருந்து விலகியது. ஆனாலும், அதன் உறுப்பினர் முகம்மது அலி தொடர்ந்து ஐக்கிய தேசியக் கட்சியில் சேர்ந்து அதற்கு ஆதரவளித்தார். இதனை அடுத்து 1970 தேர்தலில் இலங்கைத் தமிழரசுக் கட்சி தமிழர் ஒருவரை வேட்பாளராக நிறுத்த முடிவு செய்தது. 

27 மே 1970 இல் நடைபெற்ற 7வது நாடாளுமன்றத் தேர்தல் முடிவுகள்: இத்தேர்தலில் இரண்டு உறுப்பினர்கள் தேர்ந்தெடுக்கப்பட்டனர். ஒவ்வொரு வாக்காளருக்கும் இரு வாக்குகள் அளிக்க முடியும். ஏ. எல். அப்துல் மஜீத், அ. தங்கத்துரை ஆகியோர் தேர்ந்தெடுக்கப்பட்டனர்.

21 சூலை 1977 இல் நடைபெற்ற 8வது நாடாளுமன்றத் தேர்தல் முடிவுகள்: இத்தேர்தலில் ஒரு உறுப்பினர் தேர்ந்தெடுக்கப்பட்டார்.



</doc>
<doc id="183661" url="https://ta.wikipedia.org/wiki?curid=183661" title="நம்பெருமாள் மும்மணிக்கோவை">
நம்பெருமாள் மும்மணிக்கோவை

நம்பெருமாள் மும்மணிக்கோவை என்னும் சிற்றிலக்கியம் 16 ஆம் நூற்றாண்டில் வாழ்ந்த திருக்குருகைப் பெருமாள் கவிராயரால் பாடப்பட்டது. மும்மணிக்கோவை என்னும் சிற்றிலக்கியம் பொதுவாக 30 பாடல்களைக் கொண்டிருக்கும். இந்த நூல் முழுநூலாகக் கிடைக்கப் பெறவில்லை. உரைநூல்களில் மேற்கோள் பாடல்களாச் சில பாடல்களே கிடைத்துள்ளன. 

'நம்பெருமாள்' என்னும் தொடர் திருவரங்கப் பெருமானைக் குறிக்கும்.

மாறன் அலங்காரம் என்னும் நூல் இந்த மும்மணிக்கோவையின் ஆசிரியரான திருக்குருகைப் பெருமாள் கவிராரால் படைக்கப்பட்டது. இதில் கூறப்பட்டுள்ள அணிகளுக்கு மேற்கோள் பாடல்களையும் இவரே குறிப்பிட்டுள்ளார். இவை பழைய நூல்களிலிருந்து எடுத்துக்கொள்ளப்பட்டவை. அல்லது இவரே பாடிச் சேர்த்தவை. பாடல் கிடைக்காத அணிகளைக் காட்ட இந்த மும்மணிக்கோவை நூலைப் பாடிச் சேர்த்துக்கொண்டிருக்கிறார். 

நம்பெருமாள் மும்மணிக்கோவை என்னும் நூல் இருந்ததை "ஒழிந்த அகலம் நம்பெருமாள் மும்மணிக்கோவை விருத்தியில் காண்க" என மாறனலங்கார உரையாசிரியர் குறிப்பிடுவதிலிருந்து அறிய முடிகிறது. 

வெண்பா 
ஆசிரியப்பா
கட்டளைக் கலித்துறை


</doc>
<doc id="183679" url="https://ta.wikipedia.org/wiki?curid=183679" title="தமிழ்நாடு மாநிலங்களவைத் தேர்தல், 2013">
தமிழ்நாடு மாநிலங்களவைத் தேர்தல், 2013

2013 தமிழ்நாடு மாநிலங்களவைத் தேர்தல் என்பது தமிழகத்தின் ஆறு மாநிலங்களவை உறுப்பினர்களின் பதவிக்காலம் முடிவடைவதை தொடர்ந்து சூன் 27, 2013 அன்று தேர்தல் நடத்தப்பட்டது. இத்தேர்தலில் அதிமுக சார்பில் நான்கு உறுப்பினர்களும், சிபிஐ சார்பில் ராஜாவும், திமுக சார்பில் கனிமொழியும் வெற்றி பெற்றனர். தேமுதிக சார்பில் போட்டியிட்ட இளங்கோவன் தோல்வியடைந்தார்.

இத்தேர்தலில், இரண்டு உறுப்பினர்களைக் கொண்டுள்ள மமகவும் மற்றும் புதிய தமிழகம் ஆகிய கட்சிகள் திமுக வேட்பாளருக்கு ஆதரவு அளித்தனர். இத்தேர்தலை பாமக புறக்கணித்தது. தேர்தலுக்கு ஒரு நாளைக்கு முன் ஐந்து சட்டமன்ற உறுப்பினர்களைக் கொண்டுள்ள காங்கிரஸ் கட்சி திமுகவிற்கு ஆதரவு தெரிவித்தது.

தமிழ்நாடு மாநிலங்களவைக்கு 17 ஆண்டுக்குப் பிறகு போட்டி நிலவியது.




</doc>
<doc id="183681" url="https://ta.wikipedia.org/wiki?curid=183681" title="விருச்சிககுட்டிதம்">
விருச்சிககுட்டிதம்

விருச்சிககுட்டிதம் என்பது சிவபெருமானின் நூற்றியெட்டுத் தாண்டவங்களுள் ஒன்றாகும். பரதநாட்டியத்தில் இடம்பெறுகின்ற நூற்றியெட்டுக் கரணங்களில் இது நாற்பத்து இரண்டாவது கரணமாகும்.





</doc>
<doc id="183689" url="https://ta.wikipedia.org/wiki?curid=183689" title="பாபநாசம் அணை">
பாபநாசம் அணை

பாபநாசம் அணை, தமிழ்நாட்டிலுள்ள திருநெல்வேலியிலிருந்து சுமார் 50 கிமீ தொலைவில் உள்ளது. இது திருநெல்வேலி மாவட்டத்தின் ஒரு முக்கிய அணை. இந்த அணை 143 அடிவரை நீரைத் தேக்க இயலும், அணையின் கொள்ளளவு 5,500 மில்லியன் கனஅடி. பாபநாசம் மலையில் ஆங்கிலேயர் காலத்தில் 1942 இல் இந்த அணை கட்டப்பட்டது. இவ்வணையிலிருந்து திருநெல்வேலி மற்றும் தூத்துக்குடி மாவட்டங்களில் தாமிரபரணி ஆறு பாய்கிறது. இதன் மூலம் இவ்விரு மாவட்டங்களும் பாசன வசதி பெறுகின்றன.
மேலும் திருநெல்வேலி, தூத்துக்குடி, மற்றும் விருதுநகர் மாவட்டங்களின் ஆண்டு முழுவதுக்குமான குடிநீர் தேவையை அணை தருகிறது.
பாபநாசம் அணையில் புனல் மின் நிலையம் செயல்பட்டுவருகிறது. இது 28 மெகாவாட் திறன் கொண்டது. இதில் நான்கு ஃபிரான்சிஸ் விசையாழி-மின்னாக்கிகள் உள்ளன. முதல் அலகு 1944 ஆம் ஆண்டு நிறுவப்பட்டது, இது தமிழ்நாடு உற்பத்தி மற்றும் பகிர்மான கழகத்தால் இயக்கப்படுகிறது.


</doc>
<doc id="183691" url="https://ta.wikipedia.org/wiki?curid=183691" title="சேருவிலை தேர்தல் தொகுதி">
சேருவிலை தேர்தல் தொகுதி

சேருவிலை தேர்தல் தொகுதி ("Seruvila Electorate") என்பது சூலை 1977 முதல் இலங்கையில் நடைமுறையில் இருந்த ஒரு-அங்கத்தவர் தேர்தல் தொகுதியாகும். இத்தேர்தல் தொகுதி இலங்கையின் கிழக்கு மாகாணத்தில், திருகோணமலை மாவட்டத்தில் சேருவிலை பிரதேசத்தை உள்ளடக்கியதாகும்.

1978 ஆம் ஆண்டில் அறிமுகப்படுத்தப்பட்ட புதிய அரசியலமைப்பின் படி, இலங்கையில் விகிதாசாரப் பிரதிநிதித்துவத் தேர்தல் முறை அறிமுகப்படுத்தப்பட்டதை அடுத்து, நடைமுறையில் இருந்த 160 தேர்தல் தொகுதிகள் கலைக்கப்பட்டு பதிலாக 22 பல-அங்கத்தவர்களைக் கொண்ட தேர்தல் மாவட்டங்கள் உருவாக்கப்பட்டன. 1989 தேர்தலில் சேருவிலை தேர்தல் தொகுதி திருகோணமலை தேர்தல் மாவட்டத்தில் உள்ளடக்கப்பட்டது.

21 சூலை 1977 இல் நடைபெற்ற 8வது நாடாளுமன்றத் தேர்தல் முடிவுகள்:


</doc>
<doc id="183694" url="https://ta.wikipedia.org/wiki?curid=183694" title="கோண ஆர்முடுகல்">
கோண ஆர்முடுகல்

கோண ஆர்முடுகல் என்பது நேரத்துடன் கோண வேகம் மாற்றமடையும் விகிதம் ஆகும். SI அலகுகளில் நொடி வர்க்கத்திற்கான ரோடியன்கள் (rad/s) எனப்படுகிறது. பொதுவாக கிரேக்க எழுத்து அல்பாவினால் (α) குறிக்கப்படுகிறது.

கோண ஆர்முடுகலானது பின்வரும் ஏதாவதொன்றினால் வரையறுக்கப்படுகிறது:

இங்கு formula_3 என்பது கோண வேகம், formula_4 என்பது நேர்கோட்டு தொடலி ஆர்முடுகல், formula_5, (பொதுவாக பொருள் நகர்கின்ற வட்டப்பாதையின் ஆரை), ஆள்கூற்று அமைப்பின் மையத்திலிருந்தான தூரம், அது விரும்பும் புள்ளியின் formula_6, formula_7 ஆகியவற்றை வரையறுக்கிறது.

இரு பரிமாண சுழற்சி இயக்கத்திற்கு நியூட்டனின் இயக்க விதிகளைக் கொண்டு முறுக்கத்திற்கும் கோண ஆர்முடுகலிற்கும் இடையிலான தொடர்பை பின்வருமாறு விபரிக்கலாம்:

இங்கு formula_9 என்பது உடலில் பிரயோகிக்கப்படும் மொத்த முறுக்கம், formula_10 என்பது உடலின் சடத்துவத்திருப்பம்.

ஓர் பொருளின் முறுக்கம் formula_9 இன் அனைத்து நிலையான மதிப்பிற்கும், கோண ஆர்முடுகலும் நிலையானதாக இருக்கும். இச்சந்தர்ப்பத்தில் மேல் தரப்பட்ட சமன்பாடு கோண ஆர்முடுகலிற்கு நிலையான மதிப்பை வழங்கும்:

மாறும் முறுக்கத்தையுடைய யாதேனும் பொருளின் ஆர்முடுகலும் நேரத்துடன் மாறுபடும். மேல் தரப்பட்ட சமன்பாடானது நிலையான மதிப்பை எடுக்காது வகையீட்டுசமன்பாடாக ஆகும். இந்த வகையீட்டுச் சமன்பாடு அமைப்பின் இயக்க சமன்பாடாக இருப்பதால் அதனைக்கொண்டு அமைப்பின் இயக்கத்தை முழுமையாக விபரிக்கலாம். இதுவும் கோண ஆர்முடுகலைக் கணிப்பதற்கான சிறந்த வழிகளில் ஒன்று.



</doc>
<doc id="183695" url="https://ta.wikipedia.org/wiki?curid=183695" title="கனகசபை குணரத்தினம்">
கனகசபை குணரத்தினம்

கே. குணரத்தினம் ("K. Gunaratnam", KG) ) என அழைக்கப்பட்ட கனகசபை குணரத்தினம் (சூலை 30, 1917 - ஆகத்து 9, 1989) இலங்கைத் திரைப்படத் தயாரிப்பாளரும், விநியோகத்தவரும், தொழிலதிபரும் ஆவார். பல சிங்களத் திரைப்படங்களைத் தயாரித்துள்ளார்.

யாழ்ப்பாணம், அரியாலையைப் பிறப்பிடமாகக் கொண்டவர் குணரத்தினம். இவரது மூதாதையர் நல்லூரைச் சேர்ந்தவர்கள்.

பல இந்தியத் திரைப்படங்களை சிங்களத்துக்கு மொழிமாற்றம் செய்து வெளியிட்டு வந்த குணரத்தினம், இந்தியாவில் சிங்களத் திரைப்படங்கள் தயாரிப்பது நிறுத்தப்பட்டவுடன், 1953 ஆம் ஆண்டில் இலங்கையில் சொந்தமாக ஒரு திரைப்படக் கலையகம் ஒன்றைத் தொடங்கி சிங்களப் படங்களைத் தயாரிக்க ஆரம்பித்தார். சுஜாதா என்ற இவரது முதலாவது சிங்களத் திரைப்படம் பெரு வெற்றி பெற்றது. ஆரம்பித்த சில ஆண்டுகளுக்குள் 25 இற்கும் அதிகமான திரைப்படங்களைத் தயாரித்தார். சினிமாஸ் தியேட்டர்ஸ் என்ற நிறுவனத்தை ஆரம்பித்து நாடு முழுவதும் பல திரையரங்குகளை நிறுவினார். இதனால் இவர் பிரபலமாக "சினிமாஸ் குணரத்தினம்" என அழைக்கப்பட்டார். 1983ம் ஆண்டில் நாட்டில் தமிழர்களுக்கெதிராக இடம்பெற்ற கறுப்பு யூலை வன்முறையின் போது, கொழும்பின் புறநகரான எந்தளையில் அமைந்திருந்த குணரத்தினத்தின் விஜயா ஸ்டூடியோவும் எரிக்கப்பட்டது. இங்கு ஏராளமான சிங்கள, தமிழ்ப் படங்களின் மூலப் பிரதிகள் வைக்கப்பட்டிருந்தன. அனைத்தும் எரிந்து சாம்பலாகியது.

திரைப்படத் தொழிலிடன், வேறு பல தொழிற்துறைகளிலும் குணரத்தினம் ஈடுபட்டார். குமிழ்முனை எழுதுகோல்களைத் தயாரித்தார். கேஜி ஃபௌண்டன் பென் அக்காலத்தில் பாடசாலை மாணவர்களிடையே பிரபலமானது. நெகிழிப் பொருட்கள், அஸ்பெஸ்டஸ் சிமெந்துப் பொருட்கள் தயாரிப்பு போன்ற பல தொழில்களை ஆரம்பித்து வெற்றி பெற்றார்.

இவர் தலைவராக இருந்த நிறுவனங்கள்:

கேஜி என அழைக்கப்பட்ட குணரத்தினம் 1989 ஆகத்து 9 இல் கொழும்பில் வைத்து இனந்தெரியாதோரால் சுட்டுக் கொல்லப்பட்டார். 1989 ஆம் ஆண்டில் நாட்டில் இடம்பெற்ற சிங்கள இளைஞர்களுக்கு எதிரான அரசு வன்முறைகளின் போது இவர் ஜனதா விமுக்தி பெரமுன தீவிரவாதிகளால் கொழும்பில் சுட்டுக் கொல்லப்பட்டார்.



</doc>
<doc id="183705" url="https://ta.wikipedia.org/wiki?curid=183705" title="பாரக்கந்து">
பாரக்கந்து

பாரக்குந்து என்பது கன்னியாகுமரி மாவட்டம் மருதங்கோடு எனுமிடத்திலிருந்து மூன்று கிலோ மீட்டர் தொலைவிலுள்ள ஊராகும். திராவிட சிற்பக்கலை பாணியில் ,தென்னிந்திய இந்து கோவில்களை ஒத்திருக்கும் வகையில், ஓர் அழகான கத்தோலிக்க கிருத்துவ ஆலயம் கட்டப்பட்டுள்ளது.வழிபாட்டுக்குரிய இடத்திற்கு மேல் ஒரு ஸ்தூபி-தூண்- காணப்படுகிறது. உட்புறம் இந்து கோவில்களில் செதுக்கிப்பட்டு வைக்கப்பட்டுள்ள கல்தூண்களைப் போன்று ,கருங்கற்களாலான தூண்கள் உள்ளன.ஆலயத்தில் சலவைக் கற்களாலான சன்னல்களை கொண்டுள்ளன. சன்னலிலுள்ள பின்னற் பூ வேலைப்பாடுகளை கொண்ட சலவைக்கற்கள் அனைவராலும் வியப்புடன் பார்க்கப் படுகின்றன.

நெசவுத் தொழில் பயிற்சிப் பள்ளி ஒன்று உள்ளது.பனைத்தொழில் ,அதனைச் சார்ந்த தொழில்களும் மக்களின் முக்கியத் தொழிலாகும்.கருப்புக்கட்டி உற்பத்தியும் சிறப்பாக நடைபெறுகிறது.

தமிழ்நாடு மாவட்ட விவரச்சுவடி. -அரசு வெளியீடு. பக்கம் 1370


</doc>
<doc id="183711" url="https://ta.wikipedia.org/wiki?curid=183711" title="தலைக்குளம்">
தலைக்குளம்

தலைக்குளம் (Thalakkulam) இது இந்தியாவின் தமிழ்நாடு மாநிலத்தில் கன்னியாகுமரி மாவட்டம், கல்குளம் வட்டத்தில் அமைந்துள்ள
ஒரு ஊர் ஆகும். 
ஆங்கிலேயருக்கு எதிராகக் குரல் கொடுத்த மாபெரும் புரட்சித் தலைவர் வேலுத்தம்பி தளவாய் பிறந்த இடமாகையால் இவ்விடம் சரித்திர முக்கித்துவம் வாய்ந்த்து. ஆங்கிலேயரால் அவரது பழைமையான வீடு அழிக்கப்பட்டது. பின்னர் அவரது உடன்பிறந்தார் மகள்களால் மறுபடியும் கட்டப்பட்டது. அவரது வீட்டில் அவர் பயன்படுத்திய பொருட்கள் காட்சிப் படுத்தப்பட்டுள்ளன.இக்கிராமம் மட்பாண்டப் பொருட்களுக்குப் பெயர்பெற்றது.



</doc>
<doc id="183716" url="https://ta.wikipedia.org/wiki?curid=183716" title="உண்மைப் படிமம்">
உண்மைப் படிமம்

ஒளியியலில், உண்மைப் படிமம் அல்லது உண்மை விம்பம் ("Real image") என்பது தோற்ற அளவிலில்லாமல் உண்மையிலேயே இருப்பது. ஒளியியலில், படிமங்களை உண்மைப் படிமம், போலிப் படிமம் என இருவகையாகப் பார்க்கின்றோம். உண்மைப் படிமங்களைத் திரையில் பெறமுடியும். போலிப் படிமங்களை அவ்வாறு திரையில் பெறமுடியாது.


</doc>
<doc id="183723" url="https://ta.wikipedia.org/wiki?curid=183723" title="வெள்ளையானை சாபம் தீர்த்த படலம்">
வெள்ளையானை சாபம் தீர்த்த படலம்

வெள்ளையானை சாபம் தீர்த்த படலம் என்பது சிவபெருமானது அறுபத்து நான்கு திருவிளையாடல்களை விளக்கும் பரஞ்சோதி முனிவர் எழுதிய திருவிளையாடல் புராணம் நூலின் மதுரைக் காண்டத்தில் வருகின்ற இரண்டாவது படலமாகும். இப்படலம் இந்திரன் பழி தீர்த்த படலத்திலின் தொடர்ச்சியாக வருகிறது.

இந்திரன் சிவலிங்கத்தினைப் பூசை செய்து விஸ்வரூபனை கொன்ற பழியிலிருந்து தப்பித்தபின், இந்திரலோகத்திற்கு தேவர்களுடன் சென்றார். அவ்வாறு இந்திரன் செல்லும் வழியில் இருந்த துர்வாசக முனிவர், சிவபெருமானை பூஜை செய்து கொண்டுவந்திருந்த தாமரை மலரை இந்திரனிடம் தந்தார். அதனை வாங்கிய இந்திரன் சிவபெருமானின் பூசை மலரினை ஐராவதம் மதகத்தில் வைத்தார். அதனை எனனவென்று அறியாத ஐராவதம் காலில் இட்டு அழித்தது. 

இதனால் கோபம் கொண்ட துர்வாசக முனிவர் ஐராவதத்தினை பூமியில் பிறக்கும் படி சாபமிட்டார். அதனால் பூமியில் அவதரித்த ஐராவதம், மற்ற யானைகளின் நிறத்தினை அடைந்து இந்திரன் உருவாக்கிய மதுரை கோயிலில் சிவலிங்கத்தினை வழிபட்டு வந்தது.


</doc>
<doc id="183726" url="https://ta.wikipedia.org/wiki?curid=183726" title="நமசிவாய மாலை">
நமசிவாய மாலை

நமசிவாய மாலை என்னும் நூல் பாட்டியல் கூறும் சிற்றிலக்கிய வகையில் வருக்கமாலை வகையினைச் சேர்ந்தது. 16 ஆம் நூற்றாண்டில் தோன்றிய நூல். நூல் அச்சாகவில்லை. ஏட்டுப்படிவத்தில் உள்ளது. இதில் காப்புச் செய்யுளும் 100 கண்ணிகளும் உள்ளன. [கௌ], [சௌ], [தௌ] எழுத்துக்களுக்கும், [ய], [வ] வரிசையில் உள்ள எழுத்துக்களுக்கும் பாடல்கள் இல்லை.

ஒவ்வொரு பாடலும் 'நமசிவாய' என்னும் சொல்லுடன் முடிகிறது. "நமசிவாய என்பது இங்கு மந்திரமாக அல்லாமல் பெயராகவே வைக்கப்பட்டு விளியாக உள்ளது". 
<poem>சத்தியும் சிவமும் ஆகித் தாணுமாய்ச் சகத்துக்கு எல்லாம்
முத்தியை அளிப்பாய் ஆகி முதல்வனே நமசிவாய</poem>

<poem>பிறை பணி நடையினாலை பிஞ்ஞகா அடியார்க்கு எல்லாம்
குறைவு அற வாழ்வு அளிக்கும் கொற்றவா நமணிவாய</poem>


</doc>
<doc id="183727" url="https://ta.wikipedia.org/wiki?curid=183727" title="நவரத்தின மாலை">
நவரத்தின மாலை

நவரத்தின மாலை என்னும் நூல் 16 ஆம் நூற்றாண்டில் வாழ்ந்த குருஞான சம்பந்தரால் அவரது ஆசிரியர் [[ஞானப்பிரகாசர்|ஞானப்பிரகாசரைப் போற்றிப் பாடப்பட்டது. [[கட்டளைக் கலித்துறை]]யாலான ஒன்பது பாடல்கள் இதில் உள்ளன. இவரது [[ஞானப்பிரகாச மாலை]] நூலில் உள்ள அத்துணைச் சிறப்பு இதில் இல்லை.

இந்த நூலில் முன்னோர் தொடர்
<poem>குருவாரம் தோறுமே வந்து உனைப் போற்றவும், கூறிய சொல்
கருவே நின் காயத்தை நீக்கினையால் அடியேன் தனக்கு
ஒரு வாசகம் இன்றி என்னைப் பிரிவது உனக்கு அழகோ
திருவாசகம் உரை ஞானப்ரகாச சிகாமணியே </poem> 
[[பகுப்பு:16 ஆம் நூற்றாண்டுத் தமிழ் நூல்கள்]]

</doc>
<doc id="183732" url="https://ta.wikipedia.org/wiki?curid=183732" title="காளாமுகம்">
காளாமுகம்

காளாமுகம் என்பது சிவனை முழுமுதற்கடவுளாக வணங்கும் சைவநெறியின் ஒரு பிரிவாகும். இந்த காளாமுக நெறியை பின்பற்றுகின்றவர்கள் காளாமுகர் என்று அழைக்கப்பெற்றனர். இப்பிரிவு வேதத்தினை அடிப்படையாகக் கொண்டதாகும். 

காளாமுகர்கள் பின்பற்றுகின்ற ஆகமங்கள் காளாமுக ஆகமங்கள் என்று அழைக்கப்பெறுகின்றன. 


</doc>
<doc id="183739" url="https://ta.wikipedia.org/wiki?curid=183739" title="காபாலிகர்">
காபாலிகர்

சைவசமயத்தின் ஒரு பிரிவான காபாலிக சைவநெறியை பின்பற்றுகின்றவர்கள் காபாலிகர் ஆவார்கள். கபாலிகர் என்றும் அழைப்பதுண்டு. இவர்கள் சைவச்சின்னங்களை அணிவதோடு, மண்டையோடு மற்றும் சூலம் ஆகியவர்களை தாங்கியவர்களாக இருப்பர். 

இந்தியாவின் வடப்பகுதியில் வளர்ந்த நெறியாக கருதப்படும் காபாலிகம் தென்னகமான தமிழகத்திலும் வளர்ந்திருந்தது. சோழர்கள் காலத்தில் மற்ற சைவப்பிரிவுகளோடு காபாலிகளர்களும் தமிழகத்தில் இருந்துள்ளமைக்கான சான்றுகள் பாடல்களில் காணப்படுகின்றன. 

வரலாற்று புதினமாக எழுத்தாளர் கல்கி எழுதிய சிவகாமியின் சபதம், பொன்னியின் செல்வன் போன்ற நாவல்களில் காபாலிகள் தமிழ்நாட்டில் வசிப்பதாக எழுதப்பட்டுள்ளன.


</doc>
<doc id="183747" url="https://ta.wikipedia.org/wiki?curid=183747" title="திருவிசநல்லூர் யோகநந்தீசுவரர் கோயில்">
திருவிசநல்லூர் யோகநந்தீசுவரர் கோயில்

யோகநந்தீசுவரர் கோயில் திருஞான சம்பந்தரால் தேவாரம் பாடல் பெற்ற சிவத்தலமாகும். இத்தலத்தின் மூலவர் யோகநந்தீஸ்வரர், தாயார் சவுந்தரநாயகி. இத்தலத்தின் தலவிருட்சமாக வில்வம் மரமும், தீர்த்தமாக எட்டு தீர்த்தங்களும் அமைந்துள்ளன. தேவாரப் பாடல் பெற்ற தலங்களில் காவிரி வடகரைத் தலங்களில் அமைந்துள்ள 43வது சிவத்தலமாகும். இத்தலம் தஞ்சாவூர் மாவட்டத்தில் அமைந்துள்ளது.. மகான் ஸ்ரீதர ஐயாவாள், உய்யவந்த தேவநாயனார் ஆகியோர் அவதரித்த தலம்.

திருஞானசம்பந்தர் இத்தலத்தைப் பற்றிப் பின்வருமாறு பாடியுள்ளார்.

அரவும்மலை புனலும்மிள <br>
மதியும்நகு தலையும் <br>
விரவுஞ்சடை யடிகட்கிடம் <br>
விரிநீர்விய லூரே.

கும்பகோணத்திற்குக் கிழக்கே நான்கு மைல் தூரத்தில் இவ்வூர் உள்ளது. திருவிடைமருதூர்-வேப்பத்தூர் சாலையில் சென்றால் கோயிலை அடையலாம். திருவியலூர், திருவிசலூர், திருவிசநல்லூர் என்ற பல பெயர்களில் இவ்வூர் அழைக்கப்பெறுகிறது. திருவிசலூர் என்ற பெயரில் தஞ்சாவூர் மாவட்டத்தில் பல ஊர்கள் காணப்படுவதால் இவ்வூரை பண்டாரவாடை திருவிசநல்லூர் என்றும் அழைக்கின்றனர்.

இத்தலம் நந்தியுடன் தொடர்புடைய ரிசப ராசி தலமாக விளங்குகிறது. பொதுவாக எல்லா சிவத்தலங்களிலும் உள்ளே நுழைந்தவுடன் கொடி மரம் முதலில் இருக்கும். பின்னர் பலிபீடம், நந்தி என்று இருக்கும். ஆனால் இத்தலத்தில் நந்தி முதலில் இருக்கும். ஒரு கால் எடுத்து எழுந்த பாவனையிலும், திரும்பி வாசலைப் பார்த்த நிலையிலும் இருக்கும். இறைவன் ஏழு முனிவர்களுக்கு அடைக்கலம் கொடுத்ததால் அவருடைய லிங்கத் திருமேனியில் எழு சடைகள் இருக்கின்றன. இவரை வழிபட குரு தோஷம் நீங்கும். குருவின் அருள் கிடைக்கும்.

அகத்தியர், ஜடாயு ஆகியோர் வழிபட்ட தலம். பெண் பாவம் சம்பந்தப்பட்ட பழிகளை போக்கும் தலம். கேரள நாட்டைச் சேர்ந்த அரசன் ஒருவன், பல பெண்களுடன் கூட நட்பு கொண்டு பெரும் தவறிழைத்து வந்தான். ஏராளமான பெண்களை ஏமாற்றியும் வஞ்சித்தும் ஈன வாழ்க்கை வாழ்ந்து வந்தான். ஒரு கட்டத்தில் பாவ வாழ்க்கையில் இருந்து மீள வழி தேடிய இந்த அரசனுக்கு, திருவிசநல்லூரின் பெருமைகள் பற்றி ஒரு மகன் கூறினார். அதன்படி இங்கு வந்த அரசன் காவிரியில் நீராடி, இந்தத் தலத்தில் உறையும் இறைவனை தரிசித்து பெண் பாவங்கள் நீங்கப் பெற்றான் என்று தல வரலாறு கூறுகிறது. தெரிந்தோ, தெரியாமலோ பெண்களின் பாவத்திற்கும் பழிக்கும் ஆளாகி இருப்பவர்கள் இந்த ஆலயம் வந்து வழிபட்டால் நலம் பெறலாம்.

இங்கு வாழ்ந்து வந்த சிவனடியார் ஒருவரின் உயிரைப் பறிக்க எமதர்மன் தன் எருமை வாகனத்தின் மீதேறி வந்தான். நந்திதேவர் எமனை எதிர்கொண்டு விரட்டி அடித்தார். அதன்பின், சிவனடியாரின் உயிரைப் பறிக்க வந்த தன் செயலுக்கு மன்னிப்பு கேட்டு எமதர்மனே சிவயோகிநாதரையும், நந்திதேவரையும் வணங்கினான் என்பது புராணம். எனவே இந்த இறைவனை வணங்கினால் மரண பயம் விலகும்.

மகான் ஸ்ரீதர ஐயாவாள் அவதரித்து, பல அற்புதங்களை நிகழ்த்திய தலம் திருவிசநல்லூர். தன் இல்லத்து சிராத்த தினத்தன்று உணவளிப்பதற்காக அந்தணர்களை எதிர்பார்த்து ஸ்ரீதர ஐயாவாள் தன் வீட்டு வாசலில் காத்திருக்கிறார். அப்போது தாழ்த்தப்பட்டவர் ஒருவர் அவர் இல்லம் வந்து பசியால் துடிப்பதாக சொன்னார். உடனே அந்தணர்கள் உண்பதற்காக தயாராக வைத்திருந்த உணவை அந்த தாழ்த்தப்பட்டவருக்கு அளித்து மகிழ்ந்தார். இதனைக் கண்டு வெகுண்டனர் அந்த அக்கிரஹாரத்தில் வசித்த அந்தணர்கள். 'நீ தூய்மையானவன் என்பதை எங்களுக்கு நிரூபித்தால் தான் இங்கே இருக்க வேண்டும். இல்லாவிட்டால், கிராமத்தை விட்டு வெளியேற வேண்டும். நீ தூய்மையானவன் என்பதை நிரூபிக்க விரும்பினால் உடனே, கங்கை நதியை இங்கே வரவழைத்து அதில் நீ நீராட வேண்டும். இதுதான் பரிகாரம்' என்று கட்டளை இட்டனர். 'ஆண்டவனுக்கு முன் அனைவரும் சமம்' என்பதே ஐயாவாளின் கொள்கை. பக்தியில் சிறந்த ஸ்ரீதர ஐயாவாள் இறைவனை உருகி வேண்ட, அவர் வீட்டுக் கிணற்றில் கங்கை கொப்பளித்து வந்தது. கிணற்றின் நீர்மட்டம் விறுவிறுவென ஏறி, வழிந்து, அந்தத் தெரு முழுதும் கங்கை நீர் பெருக்கெடுத்து ஓடியது. அப்பொழுது தான் அந்த தெருவில் வாழ்ந்த அந்தணர்கள் ஐயாவாளின் மகிமையை அறிந்தனர். மன்னிப்பும் கேட்டனர். இப்பொழுதும் கார்த்திகை அமாவசை தினத்தில் ஐயாவாள் வசித்த வீட்டின் கிணற்றில் கங்கை எழுந்தருளுகிறாள். ஏராளமான பக்தர்கள் அன்றைய தினம் அங்கு சென்று நீராடி புண்ணியம் பெறுகின்றனர்.

இத்தலத்து இறைவன் சிவயோகிநாதர், புராதனேஸ்வரர், வில்வாரண்யேஸ்வரர் என அழைக்கப்படுகிறார். இத்தலத்து இறைவி சௌந்தரநாயகி, சாந்தநாயகி என அழைக்கப்படுகிறார்.

தஞ்சாவூர் அரண்மனை தேவஸ்தானத்திற்கு  உட்பட்ட 88 கோயில்களில் இக்கோயிலும் ஒன்றாகும்.


</doc>
<doc id="183749" url="https://ta.wikipedia.org/wiki?curid=183749" title="திருநீலக்குடி நீலகண்டேஸ்வரர் கோயில்">
திருநீலக்குடி நீலகண்டேஸ்வரர் கோயில்

நீலகண்டேஸ்வரர் கோயில் திருநாவுக்கரசரால் தேவாரம் பாடல் பெற்ற சிவத்தலமாகும். இத்தலத்தின் மூலவர் நீலகண்டேசுவரர், தாயார் ஒப்பிலாமுலையாள். இத்தலத்தின் தலவிருட்சமாக ஐந்து இலை வில்வ மரமும், பலாமரம் உள்ளன. தீர்த்தமாக தேவிதீர்த்தம் அமைந்துள்ளது.

இத்தலம் தமிழ்நாடு தஞ்சாவூர் மாவட்டத்திலுள்ள திருநீலக்குடி எனும் ஊரில் அமைந்துள்ளது. கும்பகோணம்- காரைக்கால் சாலையில் கும்பகோணத்தை அடுத்து உள்ளது. இத்தலம் பழங்காலத்தில் தென்னலக்குடி என்று அழைக்கப்பட்டுள்ளது. மேலும் இத்தலம் தேவாரப் பாடல் பெற்ற தலங்களில் காவிரி தென்கரைத் தலங்களில் 32ஆவது சிவத்தலமாகும்.

ராஜகோபுரத்தைக் கடந்து உள்ளே செல்லும்போது கொடி மரம், பலிபீடம், நந்தி மண்டபம் உள்ளது. மூலவர் சன்னதியின் இடப்புறத்தில் இரு அம்மன் சன்னதிகள் உள்ளன. முதல் சன்னதியில் தவக்கோலம்மையும், இரண்டாவது சன்னதியில் அழகாம்பிகையும் உள்ளனர். இருவர் சன்னதியின் முன்பாகவும் பலிபீடமும், நந்தியும் உள்ளன. திருச்சுற்றில் சண்டிகேஸ்வரி சன்னதி உள்ளது.கோயிலின் எதிரே கோயில் குளம் உள்ளது. முன் மண்டபத்தில் மார்க்கண்டேயர், நால்வர், சூரியன், பைரவர் உள்ளனர். மண்டபத்தின் வலப்புறம் பிரம்மலிங்கத்தைக் கொண்ட முக்தி மண்டபமும், இடப்புறம் நடராஜர் சன்னதியும் நவக்கிரக சன்னதியும் உள்ளன. மூலவர் கருவறைக்கு முன்பாக நந்தி, பலிபீடம் காணப்படுகிறது. வெளியே வலப்புறம் நர்த்தன விநாயகரும் இடப்புறம் முருகனும் உள்ளனர். கருவறை கோஷ்டத்தில் தட்சிணாமூர்த்தி மட்டும் உள்ளார். உள் திருச்சுற்றில் வலப்புறம் வாகனங்கள் உள்ளன. அடுத்து கன்னிமூலை கணபதி மற்றும் மார்க்கண்டேயர் சன்னதி, பாலசுப்ரமணியர் சன்னதி, வள்ளி தெய்வானையுடன் கூடிய சுப்பிரமணியர் சன்னதி, காசி விசுவநாதர் விசாலாட்சி சன்னதி, சரஸ்வதி சன்னதி, மகாலட்சுமி சன்னதி ஆகிய சன்னதிகள் உள்ளன. வெளிச்சுற்றில் துர்க்கையம்மன் சன்னதி உள்ளது.சூரியனை மையமாக வைத்து அனைத்து கோள்களின் இயக்கம் நடைபெறுவதால் வான சாத்திர அடிப்படையில் இக்கோயிலின் நவக்கிரக அமைப்பு உள்ளது என்று தெரிவித்தனர்.

திருநாவுக்கரசர் இத்தலப்பெருமானைப் பின்வருமாறு போற்றிப் பாடுகிறார். <br>
வைத்த மாடும் மனைவியும் மக்கள்நீர்<br>
செத்த போது செறியார் பிரிவதே<br>
நித்த நீலக் குடியர னைந்நினை<br>
சித்த மாகிற் சிவகதி சேர்திரே

திருநீலக்குடி சப்தஸ்தானத்தில் திருநீலக்குடி, இலந்துறை, ஏனாதிமங்கலம், திருநாகேஸ்வரம், திருபுவனம், திருவிடைமருதூர் மற்றும் மருத்துவக்குடி ஆகிய ஏழூர்த் தலங்கள் அடங்கும்.



தினமலர்க் கோயில்கள் தளம்


</doc>
<doc id="183754" url="https://ta.wikipedia.org/wiki?curid=183754" title="ஆடுதுறை ஆபத்சகாயேசுவரர் கோயில்">
ஆடுதுறை ஆபத்சகாயேசுவரர் கோயில்

ஆபத்சகாயேசுவரர் கோயில் திருஞானசம்பந்தர், திருநாவுக்கரசர் ஆகியோரால் தேவாரப் பாடல் பெற்ற தலங்களில் காவிரி தென்கரைத் தலங்களில் 31ஆவது சிவத்தலமாகும். பவள மல்லிகை இத்தலத்தின் தலவிருட்சமாக உள்ளது.

தென் குரங்காடுதுறை என்னும் ஆடுதுறை தஞ்சாவூர் மாவட்டத்தில் மயிலாடுதுறை-கும்பகோணம் சாலையில் இத்தலம் உள்ளது.

ராஜகோபுரத்தைக் கடந்து உள்ளே செல்லும்போது விநாயகர் உள்ளார். அடுத்த பலிபீடம், நந்தி மண்டபம் உள்ளது. ராஜகோபுரத்தின் வலப்புறம் மூத்த விநாயகர் உள்ளார். கோயிலின் இடப்புறத்தில் அம்மன் சன்னதி உள்ளது. சன்னதியின் இருபுறமும் துவாரபாலகிகள் உள்ளனர். எதிரே நந்தி, பலிபீடம் உள்ளன. அடுத்துள்ள கோபுரத்தை அடுத்துள்ள திருச்சுற்றில் ஞானசம்பந்தர், நாவுக்கரசர், சுந்தரர், மாணிக்கவாசகர் உள்ளனர். மண்டபத்தில் நடராஜர் சன்னதியும் நவக்கிரக சன்னதியும் உள்ளன. அம்மண்டபத்தில் பைரவர், சனீஸ்வரர் உள்ளார். மூலவர் கருவறைக்கு முன்பாக நந்தி, பலிபீடம் காணப்படுகிறது. வெளியே இரு பக்கங்களிலும் துவாரபாலகர்கள் உள்ளனர். கருவறை கோஷ்டத்தில் கோஷ்ட விநாயகர், நடராஜர், அகத்தியர், செம்பியன் மகாதேவி, ஆபத்சகாயேஸ்வரர், தட்சிணாமூர்த்தி, பிரம்மா விஷ்ணுவுடன் அண்ணாமலையார், பிரம்மா, பிச்சாண்டவர், கங்காதரர், விஷ்ணுதுர்க்கை ஆகியோர் உள்ளனர். அருகே துர்க்கையம்மன் சன்னதி உள்ளது. திருச்சுற்றில் வாயுமூர்த்தி, மகாகணபதி, காசி விநாயகர் சன்னதி, சுக்ருவன், ஆபத்சகாயேஸ்வரர், பவளக்கொடியம்மை சன்னதி, வள்ளி தெய்வ்னையுடன் கூடிய முருகன் சன்னதி, இந்திரலிங்க சன்னதி, குபேரலிங்க சன்னதி, கஜலட்சுமி சன்னதி ஆகிய சன்னதிகள் உள்ளன.

இத்தலத்தின் மூலவர் ஆபத்சகாயேஸ்வரர், தாயார் பவளக்கொடியம்மை.

கிஷ்கிந்தையின் அரசனாக விளங்கிய வாலி திறம்பட ஆட்சிசெய்து வந்தான். அரசுப் பணிகளுக்கு உதவியாகத் தன் தம்பி சுக்ரீவனையும் உடன்வைத்துக் கொண்டான். இந்நிலையில் வாலிக்கும் ஒரு மாயாவிக்கும் இடையே ஒருமுறை கடும் போர் நடந்தது. வாலியின் கரமே ஓங்கி இருந்தது. எனவே உயிர் தப்பிக்க நினைத்த மாயாவி ஒரு குகைக்குள் ஓடி ஒளிந்து கொண்டான். அவனைத் துரத்திச் சென்ற வாலியும் ஆக்ரோஷத்துடன் அந்த குகைக்குள் நுழைந்தான். ஆனால் மாயாவி சிக்கவில்லை. அவனைக் கொல்லாமல் இங்கிருந்து நகரக் கூடாது என்று சபதம் எடுத்த வாலி மாயாவியின் வருகைக்காகக் குகைக்குள்ளேயே காத்திருந்தான். நாட்கள் சென்றன. குகைக்குள் போன வாலி இறந்து விட்டான் என்று எண்ணி சுக்கிரீவன் சோகமானான். அடுத்தகட்டமாக 
அந்தக் குகையின் வாயிலை ஒரு பெரிய பாறாங்கல்லை கொண்டு மூடினான். பின் தானே ஆட்சிப்பொறுப்பேற்று மன்னன் ஆனான். பல நாட்கள் கழித்து குகைக்குள் தென்பட்ட மாயாவியை
வதம் செய்து அழித்த வாலி பெருமிதமாகக் குகைக்குள் இருந்து வெளிவர முயன்றான். முடியவில்லை. குகையின் வாயிலை மூடி இருந்த பெரிய பாறாங்கல்லைத் தகர்த்து எறிந்து வெளியே வந்தவனுக்கு அதிர்ச்சி. அரியணையில் சுக்ரீவன். சதிசெய்து தன்னை ஏமாற்றி விட்டு சுக்ரீவன் ஆட்சியில் அமர்ந்து விட்டான் என்று தவறாக எண்ணிய வாலி சுக்ரீவனை அடித்துவிரட்டி
மன்னனாக முடிசூட்டிக் கொண்டான். அடித்து துரத்தப்பட்ட சுக்ரீவன் எங்கெங்கோ சுற்றினான். இறுதியில் இந்தத் தென்குரங்காடுதுறை தலத்தில் உள்ள ஆபத்சகாயேஸ்வரரை வணங்கினான். இந்த ஈஸ்வரனின் அருள் பெற்றான். பின் ராமபிரானின் அன்பைப் பெற்று அவரது துணையுடன் எதிர்காலத்தில் கிஷ்கிந்தையின் அரசனானான். இழந்த சுகபோகங்களை மீட்டுத்தர இந்த ஈஸ்வரரை
வணங்கினால் அருள் புரிவார். அனைத்தையும் பெற்றுத்தருவார். ஸ்வாமியின் கருவறை அகழி அமைப்பை உடையது. வானரப்படையைச் சேர்ந்த சுக்ரீவனால் பூசிக்கப்பட்ட ஈஸ்வரன் என்பதால் இத்தலம் தென்குரங்காடுதுறை என அழைக்கப்படுகிறது. இதற்கேற்ற மாதிரி இங்கு சுக்கிரீவனுக்குத் தனி சந்நிதி இருக்கிறது.

இத்தலம் சுக்கிரீவன் வழிபட்ட தலம்.

திருக்கஞ்சனூர் சப்தஸ்தானத்தில் இடம் பெறும் ஏழூர்த்தலங்கள் கஞ்சனூர், திருக்கோடிக்காவல், 
திருவாலங்காடு, திருவாவடுதுறை, ஆடுதுறை, திருமங்கலக்குடி, திருமாந்துறை (தென்கரை மாந்துறை) ஆகிய தலங்களாகும்.

இத்தலத்திற்கு வடகிழக்கே பத்து கி.மீ தொலைவில் உள்ள கதிராமங்கலம் ஊரில் ஞானாம்பிகை சமேத காளஹஸ்தீசுவரர் திருக்கோயில் அமைந்துள்ளது.


</doc>
<doc id="183758" url="https://ta.wikipedia.org/wiki?curid=183758" title="துர்க்கை">
துர்க்கை

துர்க்கை (தமிழில் கொற்றவை) பார்வதியின் ஆங்கார வடிவங்களில் ஒன்றாகத் திகழும் புகழ்பெற்ற தமிழ் தெய்வம் ஆகும். துர்க்கை என்றால் வடமொழியில் "வெல்லமுடியாதவள்" என்று பொருள் தமிழில் வெற்றிக்கு உரியவல். அன்னை துர்க்கைக்கு பல்வேறுபட்ட புராணக் கதைகள் உள்ள போதும் மகிடாசுரனாம் மேதியவுணனை அழிக்கவே அவள் தோன்றியதாகச் சொல்லப்படுகின்றது. அதனால் அவள் மகிடாசுரமர்த்தினி அல்லது மேதியவுணன்கொல்பாவை என்றும் அழைக்கப்படுவதுண்டு.

சிவபுராணத்தின்படி, படைப்பின் ஆரம்பத்தில், ஈசனின் இடப்பாகத்திலிருந்து துர்க்கை தோன்றியதாகவும், அவர்கள் உலகங்களையும் ஏனைய அரி-பிரமேந்திராதி தேவர்களைப் படைத்ததாகவும் சொல்லப்படுகின்றது. அந்நூலும் தேவி மான்மியம் எனும் இன்னொரு நூலும், அத்துர்க்கையானவள், இரம்பன் எனும் அசுரனின் மகனான மேதியவுணனை அழிப்பதற்காக முத்தேவர்களின் உடலிலிருந்தும், ஏனைய தேவர்களிலிருந்தும் ஒளி வடிவில் மீண்டும் தோன்றியதாகவும் சொல்லப்படுகின்றது. துர்தரன், துன்முகன், புகைக்கணான் (தூம்ரலோசனன்) முதலான மேதியவுணனின் படைத்தளபதிகளைக் கொன்று, இறுதியில் அவனையும் அன்னை வதைத்த கதை, அவற்றில் விரிவாகப் பாடப்படுகின்றது.விந்திய மலைத்தொடர், மற்றும் இமய மலைப் பகுதிகளில் வாழ்ந்த பழங்குடிகளின் போர்த்தெய்வமொன்றே, பிற்காலத்தில் துர்க்கையாக வளர்ச்சி பெற்றிருக்கக் கூடும் என நம்பப்படுகின்றது.

பரிபாடல், திருமுருகாற்றுப்படை, சிலப்பதிகாரம் முதலான பழந்தமிழ் இலக்கியங்களில், கொற்றவை என்ற அன்னைத் தெய்வமாக துர்க்கை பற்றிக் குறிப்பிடுகின்றன. பாலை நிலத்து எயினர் மறவர்களின் தெய்வமாகக் காட்டப்படும் கொற்றவை, முருகனின் தாயாகவும், நெற்றிக்கண் முதலான சிவ அடையாளங்களைத் தாங்கியவளாகவும் வருணிக்கப்படுகிறாள். காலில் மேதியவுணனின் எருமைத்தலை கிடக்க, இன்றைய துர்க்கையாகவே காட்சியருளும் கொற்றவையை சிலம்பில் காணலாம்.

சில்ப ரத்தினம் எனும் நூலின்படி, அவள் முக்கண்ணி, எண்கரத்தி, சந்திரன் அலங்கரிக்கும் சடா மகுடம் கொண்டவள், வலக்கரங்களில் திரிசூலம், வாள், சக்கரம், வில் என்பனவும், இடக்கைகளில் பாசம், கோடரி, கேடயம், அங்குசம் என்பனவும் விளங்க, குருதி வடியும் எருமைத்தலை காலடியில் கிடக்க சிங்கம் மீது ஒரு காலூன்றி, கம்பீரமாக நிற்பாள். தலை துண்டமான எருமை உடலிலிருந்து, கையில் வாளும் கேடயமும் ஏந்தி, மேதியன் வெளிவந்து, தன்னைப் பாசத்தால் கட்டும் தேவியை எதிர்ப்பான். அன்னையின் மறுகால் அவ்வெருமை உடல்மீது நிற்கும்.

துர்க்கையின் மிகப்பழைமையான வடிவங்களை கிறிஸ்து காலத்தைய வடமொழி இலக்கியங்களிலும் அதேகாலத் தமிழ் இலக்கியங்களிலும் காணமுடிகின்றது. குசாணர் காலத்திலேயே (பொ.மு 30 - பொ.பி 375) அவளது சிற்பங்கள் முதன்முதலாக கிடைக்கப்பெற்றிருக்கின்றன. மேதியவுணனை அழிக்கும் கோலத்திலேயே அவள் பெரும்பான்மையாகச் சித்தரிக்கப்படுவதுண்டு. 

மத்திய பிரதேசத்திலுள்ள குப்தர் கால குகைச் சிற்பமொன்றில் அவள் பன்னிருகரத்தினளாக சித்தரிக்கப்படுகின்றாள்.குசாணர் சிற்பங்களில் காட்டப்படும் சிங்கம், பிற்காலத்தைய குப்தப் பேரரசுச் சிற்பங்களில் (கி பி 240 முதல் 600 வரை)காட்டப்படவில்லை. எனினும் பிற்காலத்தில் சிங்கம், மீண்டும் துர்க்கையின் வாகனமாக ஏற்கப்பட்டிருக்கின்றது. சில இடங்களில் புலியும் அவள் ஊர்தியாகச் சொல்லப்படுவதுண்டு. குயராத்தில் "குரபுரை" என்றழைக்கப்படும் புலி வாகனம் கொண்ட பழங்குடித் தெய்வமும், சில மத்திய பிரதேசத்து நம்பிக்கைகளும், புலியில் இவர்கின்ற துர்க்கையாக வளர்ந்திருக்கக் கூடும்.

தென்னகத்தில் மிகப்பழைய துர்க்கையின் சிற்பம், கர்நாடகாவின் சன்னடி பகுதியில் கிடைத்த பொ.பி 3ஆம் நூற். சுடுமண் சிற்பம் ஆகும். அதிலும் மேதியவுணனைக் கொல்பவளாகவே அவள் காட்சியளிக்கிறாள். இன்னும் மாமல்லபுரத்துப் புகழ்பெற்ற சிற்பங்களில் ஒன்றான, தேவிக்கும் - மேதியனுக்கும் இடையிலான போர்க்காட்சி, வேறெங்கும் காணற்கரிய அரிய சிற்பங்களில் ஒன்றாகும். அதே இடத்தில், சங்கு சக்கரமேந்தி நாற்கரத்தினலாகக் காட்சி தரும் கொற்றவை முன்பு, நவகண்டப் பலி நிகழும் சிற்பமும், அக்கால வழக்கங்களில் ஒன்றைத் தெளிவாகச் சுட்டிக்காட்டும் சிற்பம்.

துர்க்கையின் முக்கியமான வழிபாட்டுக் காலம், நவராத்திரிக் காலமே ஆகும். தசரா என்ற பெயரிலும் "துர்க்கா பூசை" என்ற பெயரிலும் அது சிறப்பாகக் கொண்டாடப்பட்டு வருகின்றது. நவராத்திரியின் போது, ஒவ்வொரு நாளும் ஒவ்வொருத்தி என, துர்க்கையின் ஒன்பது வடிவங்களை வழிபடுவது வழக்கம். தமிழகத்தில் அண்மைக்காலமாக, இராகுகால துர்க்கை வழிபாடு புகழ்பெற்று வருகின்றது.

நவராத்திரியின் இறுதி நான்கு நாட்களும் (விஜயதசமியும் சேர்த்து) துர்க்கா பூசை செய்வது, வங்கம், அசாம், ஒடிசா, நேபாளம் போன்ற இடங்களில் பெருவழக்கு. இந்நாட்களில் அன்னை துர்க்கையை, அவள்தம் குழந்தைகளான கார்த்திகேயன், கணேசர், இலக்குமி, சரசுவதி ஆகிய நால்வரும் புடைசூழ வழிபடுவது வங்கத்தில் வழக்கம். 
தெலுங்கானாப் பகுதியில், நவராத்திரி நாட்களில் "பாதுகாம்மா" என்ற பெயரில் அவளைப் போற்றுவது வழமை. மகிடாசுரமர்த்தினி தோத்திரம், துர்க்கா சப்தசதி முதலான துர்க்கையின் புகழ்பெற்ற துதிப்பாடல்கள் இந்நாட்களில் பாடப்படும்.

காஷ்மீரில் "சாரிகை" என்ற பெயரில் துர்க்கை வழிபடப்படுகின்றாள். பட்டீஸ்வரம் துர்க்கை கோயிலும், விஜயவாடாவிலுள்ள கனகதுர்க்கை ஆலயமும், மைசூர் சாமுண்டேஸ்வரி ஆலயமும் தென்னகத்ததல் பிரபலமாக விளங்குகின்ற துர்க்கை ஆலயங்கள் ஆகும்..





</doc>
<doc id="183760" url="https://ta.wikipedia.org/wiki?curid=183760" title="ஆதிசக்தி">
ஆதிசக்தி

ஆதிசக்தி அல்லது ஆதிபராசக்தி என்பவள் எல்லாவற்றிற்கும் ஆதி ரூபமாக எல்லோரையும் படைத்த மூலசக்தியாக விளங்குபவள்.தன்னையே சிவம் சக்தி என இரண்டாகப் பிரித்து ஜோதியும் அதன் வெப்பமுமாக விளங்குபவள். சக்தியை முழுமுதற்கடவுளாக வழிபடப்படும் சமயம் மிகப்பழமையான சமயங்களுள் ஒன்றான சாக்தம் ஆகும். தாய் தெய்வ வழிபாட்டின் மிகப்பெரும் எல்லையைக் கடந்துள்ள சக்தி வழிபாடானது, அகிலாண்டம் அனைத்திற்குமே ஆதிசக்தியே தாய் என்று உரைக்கிறது. இதனால் அகிலாண்டேசுவரி என்று ஆதிசக்தி அழைக்கப்படுகிறார்.

முப்பெரும் தேவியரான கலைமகள், அலைமகள், மலைமகள் ஆகியோர் ஆதிசக்தியின் அம்சமாகவே இந்து தொன்மவியல் நூல்கள் உரைக்கின்றன. அத்துடன் திருமால் ஆதிசக்தியின் ரூபம் என்பதாலேயே மோகினி அவதாரம் எடுத்து சிவபெருமானுடன் ஐயப்பன் என்ற குழந்தையை பெற்றுக் கொண்டதாகவும் கூறப்படுகிறது.

இவர் அம்மன், ஆதிபராசக்தி, உமையம்மை என ஆயிரத்திற்கும் மேற்பட்ட பெயர்களால் அழைக்கப்படுகிறார்.

ஒரு சமயம் தட்சனின் கடுந்தவத்திற்கு இனங்க ஆதிசக்தி தாட்சாயிணியாக அவதாரம் எடுத்தார். ஆனால் மாயையாலும், தட்சனின் மறுப்பாலும்
யாகத்தில் விழுந்து மறித்தார். பதிவிரதையான தாட்சாயிணியின் சரீரம் அக்னியால் ஒரு துளியும் சுட முடியாததால் அதனைச் சுமந்து ஈசனிடம்
ஒப்படைத்தான். சிவனோ அதனைத் தன் கழுத்தில் சுமந்து ருத்ர தாண்டவம் ஆட அண்டமெல்லாம் இடியும் நிலை உண்டானது. ஆகவே, திருமால்
தனது சக்கராயுதத்தை ஏவி சக்தியின் உடலை பல துண்டுகளாக அறுத்து புவி எங்கும் விழச்செய்தார். அப்படி விழுந்த இடங்களே சக்தி பீடங்கள்
ஆயின. அவைகளில் 51 முதன்மையானவை.

பார்வதி, தாட்சாயினி, காளி, துர்கை என அவள் இல்லாத இடமே இல்லை.எல்லாமுமான சிவத்தையே சிருஷ்டித்து தனது வல்லமையை (சக்தியை) அளித்து இயங்கச்செய்வதால் இவளைச் சக்தி என்று திரிலோகமும் போற்றுகிறது.

பிரம்மாவின் மானசீக குமாரனான பிரஜாபதி தட்சனின் புதல்வியாக பூமியில் பிறந்தார். இவர் தாட்சாயிணி என்றும் "சதி தேவி" என்றும் அறியப்படுகிறார். சிவபெருமான் மீது காதல் கொண்டு பிரஜாபதியின் விருப்பத்தினையும் மீறி சிவபெருமானை திருமணம் செய்து கொண்டார். தனது தந்தையான பிரம்மதேவரின் ஐந்து தலைகளுள் ஒன்றை கொய்து நான்கு தலைகளாக மாற்றிய சிவபெருமான் மீது பிரஜாபதி தட்சன் கோபம் கொண்டிருந்தார். எனவே சதி தேவியார் சிவபெருமானை திருமணம் செய்தது கண்டு வெகுண்ட தட்சன் சிவபெருமானுக்கும், சதி தேவிக்கும் அழைப்பு விடுக்காமல் யாகம் ஒன்றை செய்தார். அங்கு அழைப்பின்றி வந்த சதி தேவியின் முன்னால் சிவபெருமானை தட்சன் அவமானம் செய்தமையால், சதி தேவியார் யாகக் குண்டத்திலே விழுந்து மறைந்தார். அதனால் தட்சனை அழிக்க சிவபெருமான் தன் சடாமுடியிலிருந்து வீரபத்திரனை தோற்றுவித்தார்.

சக்தி பீடங்கள் 108 ஆகும்.

அவைகளில் 64 முதன்மையானவை.அவையிலும் 51 மிகப் பிரசித்திப் பெற்றவை.

சிவபெருமானுக்கு மீண்டும் வல்லமை அளித்து அவரோடு இணைய ஆதி சக்தி, மீண்டும் பூமியில் பர்வதராஜன் மைனாகுமாரி தம்பதிகளுக்கு மகளாக பிறந்தார். இவர் பார்வதி தேவி என்று அறியப்படுகிறார். மிகக் கடுமையாக தவமிருந்து யோகசத்திகளை பெற்று சிவனை மணந்தார். சிவன் பார்வதி தம்பதியரின் முதல் குழந்தையாக விநாயகர் அறியப்படுகிறார். கயிலை மானோசரோவரில் பார்வதி தேவியார் குளிக்க செல்லும் பொழுது மானசீகமாக ஒரு குழந்தையை உருவாக்கி காவலுக்கு வைத்தார். அங்கு வந்த சிவபெருமானை தந்தை என அறியாது அக்குழந்தை சண்டையிட சிவன் அக்குழந்தையின் தலையை கொய்தார். பின் பார்வதியின் விஸ்வரூபம் ஆதிபராசக்தியாய் அங்காள பரமேஸ்வரியாய் நவதுர்கையாய் தசமஹாவித்யாவாய் சிவபெருமானோடு அண்டசராசரமும் சுட்டெரிக்க தேவியின் கோபக்கனலைச் சாந்தப்படுத்த எண்ணிய ஈசன் தேவர்களிடம் முதலில் தென்படும் விலங்கின் தலையை கொண்டுவரும்படி ஆனையிட்டார். சிவ பூத கணங்களும் தேவர்களும் யானை தலையை கொண்டுவந்தனர். சிவபெருமான் அதை அக்குழந்தைக்கு அளித்து உயிர்ப்பித்தார். அதனால் ஆனைமுகன் என்று பெயர் பெற்றார். சிவ கணங்களின் அதிபதியாக ஆனைமுகன் விளங்கியமையால் கணபதி என்றும் அறியப்படுகிறார்.

சிவன் பார்வதி தம்பதியரின் இரண்டாவது குமாரன் முருகன் ஆவார். சிவபெருமான் தனது ஆறு முகங்களிலும் உள்ள நெற்றிக் கண்களிலி்ருந்து நெருப்புபொறிகளை தோற்றுவித்தார். அதனை வாயு தேவன் சரவணப்பொய்கை நதியில் சேர்ப்பித்தார். அந்நதியில் நெருப்பு பொறிகள் ஆறு குழந்தைகளாக ஆனது. அக்குழந்தைகளை கார்த்திகைப் பெண்கள் அறுவர் வளர்த்தனர். அன்னையாகிய பார்வதி தேவி அந்த ஆறு குழந்தைகளை அனைத்த பொழுது ஆறுமுகமும், பன்னிரு கரமும் கொண்ட குமாரனாக அக்குழந்தை ஒன்றினைந்தது. ஆறு முகங்களை உடையதால் ஆறுமுகம் என்றும் கார்த்திகைப் பெண்கள் வளர்த்தமையால் கார்த்திக்கேயன் என்றும்,அன்னை ஆதிபராசக்தியிடம் இருந்து சக்தி வேலை பெற்றதனால்
சக்தைவடிவேலன் என்றும், அழகான குழந்தை என்பதால் முருகன் என்றும் அறியப்படுகிறார். சிவபெருமானும் பார்வதியும் கயிலையில் மனம் மகிழ்ந்திருந்த பொழுது கரடி ரூபம் கொண்டு கயிலை காடுகளில் மகிழ்ந்ததாகவும், அதனால் சிவரூபமான ஜாம்பவான் பிறந்ததாகவும் கூறப்படுகிறது.

மீனாட்சி என்பவர் பாண்டிய மாமன்னன் மலையத்துவஜன் மற்றும் காஞ்சனமாலை தம்பதியரின் மகளும் சிவபெருமானின் உருவமான சுந்தரேசரரின் மனைவியும் ஆவார். இவர் தடாதகை பிராட்டி எனவும் அறியப்படுகிறார். இவர் மிகுந்த வீரம் கொண்டவராகவும், தந்தையின் இறப்பிற்குப் பிறகு பாண்டிய நாட்டிலிருந்து படை திரட்டி கையிலை வரை சென்று வென்றதாகவும் திருவிளையாடல் புராணம் கூறுகிறது. கையிலையில் சிவபெருமானை கண்டு வெட்கம் கொண்டு பெண் நிலையை அடைந்ததால் சிவபெருமானையே சுந்தரேசுவரராக திருமணம் செய்து கொண்டதாகவும் கூறப்பட்டுள்ளது.

ஆதிசக்தியின் சகோதரனாக திருமால் போற்றப்படுகிறார்.

சிவபெருமான் முதல் தொண்டனான நந்தி தேவர், ஆதிசக்தியின் மகனுக்கு இணையானவராக கூறப்படுகிறது.

நவராத்திரி நோன்பு (விரதம்) புரட்டாதி (புரட்டாசி) மாதத்தில் சூரியன் கன்னி இராசியில் சஞ்சரிக்கும் காலத்தில் சக்தியை (தேவியைக்) குறித்து நோற்கப்படும் (அனுஷ்டிக்கப்படும்) நோன்பாகும். இது தட்சணாயண காலமாகும். இக்காலம் தேவர்களுக்கு இராக்காலமாகும். உத்தராயணத்தில் வசந்த நவராத்திரியும் தட்சணாயண காலத்தில் சாரதா நவராத்திரியும் தேவியைப் பூசிக்கச் சிறந்த காலமாகும். இவை இரண்டிலும் புரட்டாதி மாதத்தில் நோற்கப்படும் (அனுஷ்டிக்கப்படும்) சாரதா நவராத்திரியையே நாம் எல்லோரும் கைக் கொள்ளுகின்றோம்.



</doc>
<doc id="183762" url="https://ta.wikipedia.org/wiki?curid=183762" title="தீக்கதிர்">
தீக்கதிர்

தீக்கதிர் என்பது உழைக்கும் மக்கள் நல அறக்கட்டளையினால் வெளியிடப்படும் தமிழ் நாளிதழ். இது மதுரை, சென்னை, கோயம்புத்தூர், திருச்சி ஆகிய நகரங்களில் இருந்து வெளியிடப்படுகிறது.

1962-63 ஆம் ஆண்டுகளில் இந்திய கம்யூனிஸ்ட் கட்சியில் தத்துவார்த்தப் போராட்டம் கூர்மையடைந்திருந்த நிலையில், 1962ஆம் ஆண்டில் இடம்பெற்ற இந்திய - சீன எல்லை மோதலைத் தொடர்ந்து கட்சியின் ஆயிரத்துக்கும் மேற்பட்ட தலைவர்களும் ஊழியர்களும் சிறையில் அடைக்கப்பட்டிருந்த நேரத்தில் தீக்கதிர் ஏடு தோன்றியது.தீக்கதிர் ஏட்டைத் தொடங்குவதில் முக்கியப் பங்காற்றியவர் எல்.அப்பு என்ற அற்புதசாமி ஆவார். 101 உறுப்பினர்கள் கொண்ட ஒன்றுபட்ட இந்திய கம்யூனிஸ்ட் கட்சியின் தமிழ் மாநிலப் பேரவை உறுப்பினர்களுள் ஒருவரான அவர், கோவை மாவட்டத்தில் பிரபல தொழிற்சங்கத் தலைவர்களுள் ஒருவருமாவார்.அப்பு கோவை மாவட்டத் தொழிலாளிகளிடம் வசூல் செய்த பணத்தைக் கொண்டு தீக்கதிர் வார ஏட்டின் முதல் இதழ் 1963 ஆம் ஆண்டு சூன் மாதம் 29 ஆம் தேதி அவரை ஆசிரியராகக் கொண்டு வெளியானது, கோவைத் தொழிலாளி வர்க்கம் கொடுத்த செந்தீக்கதிரை உயர்த்திப் பிடித்திடுவோம் என்ற வாசகங்களை தீக்கதிர் இதழில் வெளிவந்தது.தீக்கதிர் உருவாக்கத்திற்கு பெரிதும் பாடுபட்டவர்களில் மற்றொருவர் எம்.என்.ராமுண்ணி. இவர் மின்சார தொழிலாளர் சங்கத்தின் ஊழியர்களில் ஒருவராக இருந்தார். கட்சி உறுப்பினரும் ஆவார்.தீக்கதிரின் முதல் அலுவலகம் சென்னை கோடம்பாக்கம் பகுதியில் உள்ள ஆண்டவர் நகர் என்ற இடத்தில் கட்டிடம் ஒன்றின் முதல் மாடியில் உள்ள ஒரு அறையில் அமைக்கப்பட்டது. தீக்கதிரை அச்சிட்டுத்தர பல அச்சகத்தார் தயங்கினர். இறுதியில் தியாகராயநகர் ரங்க நாதன் தெருவில் டிரெடில் மிஷின் ஒன்றை வைத்து மொழியரசி அச்சகம் என்ற பெயரில் சிறிய அச்சகம் ஒன்றை நடத்தி வந்த புலவர் வே. புகழேந்தி அதை அச்சிட்டார்.

பொன்மலை சங்கத் திடலில் நடைபெற்ற துப்பாக்கிச் சூட்டில் வீரமரணம் அடைந்த 5 தியாகிகளின் நினைவு நாளான செப்-5 , 2010 இல் தீக்கதிர் திருச்சி பதிப்பு துவங்கப்பட்டது .

1963 ஆம் ஆண்டு ஜூன் 29 ஆம் தேதி தொடங்கப்பட்ட இந்த நாளிதழின் 50ஆம் ஆண்டு பொன்விழாவின் தொடக்க நாள் நிகழ்வுகள் சென்னையில் உள்ள அப் பத்திரிகை அலுவலகத்தில் நடைபெற்றது. பொன்விழா ஆண்டின் இறுதி நிகழ்ச்சி மதுரையில் 2013 சூன் 29 அன்று நடைபெற்றது.


</doc>
<doc id="183765" url="https://ta.wikipedia.org/wiki?curid=183765" title="புறக்குவியக் கதிர்வீச்சு">
புறக்குவியக் கதிர்வீச்சு

புறக்குவியக் கதிர்வீச்சு ("extra-focal radiation") என்பது, எக்சு கதிர்க் குழாயில் உண்மையான குவியத்தின் புறப் பகுதியிலிருந்து தோன்றும் தேவையற்ற எக்சு கதிர்களின் தோற்றமாகும். இதற்கு முக்கிய காரணம், இலக்கினை வேகமாக மோதும் இலத்திரன்கள் அதிக வெப்பத்தினை இலக்கில் தோற்றுவிக்கின்றன. இதன் காரணமாக இலக்கில் வெப்ப இலத்திரன்கள் தோன்றுகின்றன. நேர்மின்முனையின் இலக்கைத் தவிர்த்த பிற இடங்களில் இந்த இலத்திரன்கள் மோதுவதால் அவ்விடங்களிலும் எக்சு கதிர்கள் தோற்றுவிக்கப்படுகின்றன. இவ்வாறு தோற்றுவிக்கப்படும் கதிர்கள் புறக்குவிய கதிர்கள் எனப்படுகின்றன. இந்நிகழ்வு புறக்குவிய கதிர்வீச்சு எனப்படும்.




</doc>
<doc id="183776" url="https://ta.wikipedia.org/wiki?curid=183776" title="பால்மா தே மல்லோர்க்கா">
பால்மா தே மல்லோர்க்கா

பால்மா, எசுபானியா நாட்டின் பலேரிக் தீவுகளின் தலைநகர் ஆகும். இது அந்த தீவுக்கூட்டத்தில் உள்ள மிசொர்கா எனும் தீவில் உள்ளது. இதன் முழு எசுப்பானிய மொழி பெயர் பால்மா தே மல்லோர்க்கா என்பதாகும்.

இங்கு 4,00,000 அதிகமான மக்கள் வாழ்கிறார்கள்.


</doc>
<doc id="183782" url="https://ta.wikipedia.org/wiki?curid=183782" title="உத்தர காமிக ஆகமம்">
உத்தர காமிக ஆகமம்

உத்தர காமிக ஆகமம் என்பது சிவபெருமான் அருளிய இருபத்தெட்டு சிவாகமங்களில் முதல் ஆகமமாகும். இந்த ஆகமம் மூலாகமம் என்று அழைக்கப்பெறுகிறது. இது பூர்வபாகம், உத்தரபாகம் என்ற இருபிரிவுகளாக பிரிக்கப்பட்டுள்ளது. இந்த உத்தர காமிக ஆகமத்தில் தொன்னுற்று எட்டு (98) படலங்களும், ஏழாயிரத்து நூற்று இருபத்து எட்டு (7128) ஸ்லோகங்களும் உள்ளன. 

உத்தர காமிக ஆகமம் - வி. விச்வநாத சிவாச்சாரியார்


</doc>
<doc id="183786" url="https://ta.wikipedia.org/wiki?curid=183786" title="திருவிளையாடல் (பக்கவழி நெறிப்படுத்தல்)">
திருவிளையாடல் (பக்கவழி நெறிப்படுத்தல்)




</doc>
<doc id="183787" url="https://ta.wikipedia.org/wiki?curid=183787" title="செட்டியக்காபாளையம்">
செட்டியக்காபாளையம்

செட்டியக்காபாளையம் (Chettiyakkapalayam) இது இந்தியாவின் தமிழ்நாடு மாநிலத்தில் கோயம்புத்தூர் மாவட்டம், கிணத்துக்கடவு வட்டம், கிணத்துக்கடவு ஊராட்சி ஒன்றியத்தில் அமைந்துள்ள
ஒரு ஊர் ஆகும். 



</doc>
<doc id="183789" url="https://ta.wikipedia.org/wiki?curid=183789" title="திருநகரங்கண்ட படலம்">
திருநகரங்கண்ட படலம்

திருநகரங்கண்ட படலம் என்பது சிவபெருமானது அறுபத்து நான்கு திருவிளையாடல்களை விளக்கும் பரஞ்சோதி முனிவர் எழுதிய திருவிளையாடல் புராணம் நூலின் மதுரைக் காண்டத்தில் வருகின்ற மூன்றாவது படலமாகும்.

இப்படலத்தில் தனஞ்செயன் எனும் வணிகன் கடம்பவனத்தில் இருந்த சொக்கநாதருக்கு தேவர்கள் செய்யும் பூசைகளைக் காணுதலும், அதனை குலசேகரப் பாண்டியனிடம் எடுத்துரைப்பதும் சொல்லப்படுகிறது. குலசேகரப் பாண்டியன் கனவில் வந்த சிவபெருமான் சொக்கநாத சன்னிதியைச் சுற்றி நகரம் அமைக்க கட்டளையிடுவதும், குலசேகரப் பாண்டியன் உருவாக்கிய நகருக்கு வந்து சந்திரனின் கலைகளில் ஒன்றினை அந்த நகருக்கு அளித்து மதுரை என்ற நகரத்திற்கு பெயரிட்டதையும் இப்படலம் விளக்குகிறது.

திருநகரங்கண்ட படலம்! - தினமலர் கோயில்கள்


</doc>
<doc id="183790" url="https://ta.wikipedia.org/wiki?curid=183790" title="வீக்கம்">
வீக்கம்

வீக்கம் அல்லது புடைப்பு (swelling, turgescence, tumefaction) என்பது உடலின் ஒரு பகுதியில் ஏற்படும் நிலையற்ற, செல் பெருக்கமில்லாத, அசாதாரண பெரிதாக்கத்தினைக் குறிக்கும் . இத்தகு வீக்கம் திசுக்களில் திசுயிடை நீர்மம் (Interstitial fluid) சேர்வதால் உண்டாகிறது . இது உடல் முழுவதும் பரவிய நிலையிலோ அல்லது உடலுறுப்பின் ஒரு குறிப்பிட்ட பகுதியிலோ காணப்படலாம் .


</doc>
<doc id="183793" url="https://ta.wikipedia.org/wiki?curid=183793" title="நட்சத்திரக் கோயில்களின் பட்டியல்">
நட்சத்திரக் கோயில்களின் பட்டியல்

நட்சத்திரங்களான இருபத்து ஏழு பெண்களும் வணங்கிய தலங்கள் நட்சத்திர கோயில்களாகும். நட்சத்திரங்கள் வழிபட்ட தலங்களின் பட்டியல் கீழே.


</doc>
<doc id="183796" url="https://ta.wikipedia.org/wiki?curid=183796" title="நன்னூல் உரைநூல்கள்">
நன்னூல் உரைநூல்கள்

நன்னூல் என்னும் தமிழ் இலக்கணநூல் 13 ஆம் நூற்றாண்டில் பவணந்தி முனிவர் இயற்றியது. இதற்கு உரைநூல்கள் சில தோன்றியுள்ளன. அவை வெவ்வேறு காலங்களில் தோன்றியவை.
இவ்வுரையின் காலம் 14 ஆம் நூற்றாண்டு. நன்னூல் ஆசிரியர் பவணந்தி முனிவரைப் போலவே மயிலைநாதரும் சமணர் ஆவார். சீயகங்கன் மரபினையும், சமண ஆசிரியர்களையும் பெரிதும் போற்றுபவர்.

இவ்வுரையின் காலம் 18 ஆம் நூற்றாண்டு. சங்கர நமச்சிவாயர் சைவர். இவரது உரை பெரிதும் போற்றப்பட்டது. சங்கர நமச்சிவாயர் உரையின் துணையோடு மேலும் சிலர் காண்டிகை உரையும் விருத்தியுரையும் எழுதியுள்ளனர்.

இவ்வுரையின் காலம் 18 ஆம் நூற்றாண்டு சங்கர நமச்சிவாயர் விருத்தியுரைக்கு மேலும் விளக்கங்கள் தரும் உரை இது. சிவஞான 
முனிவர் திருவாடுதுறை ஆதீன சிவாசாரியார்.

சங்கர நமச்சிவாயர் உரையின் துணையோடு மேலும் சிலர் காண்டிகை உரையும் விருத்தியுரையும் எழுதியுள்ளனர்.

அவற்றுள் குறிப்பிடத் தக்கவை:

மற்றும் ஆசிரிய நிகண்டு செய்த ஆண்டியப்பப் புலவரும், கூழங்கைத் தம்பிரான் என்பவரும் உரை செய்துள்ளனர் எனத் தெரிகிறது. இவை கிடைக்கவில்லை.



</doc>
<doc id="183806" url="https://ta.wikipedia.org/wiki?curid=183806" title="பொலிகார்ப்பு">
பொலிகார்ப்பு

பொலிகார்ப்பு ( "Polýkarpos"; கி.பி 69–155) என்பவர் 2ஆம் நூற்றாண்டில் வழ்ந்த சிமைரனா நகரின் கிறித்தவ ஆயராவார். "பொலிகார்ப்புவின் மறைசாட்சியம்" என்னும் நூலின் படி, இவரை உயிருடன் தீயிட்டு கொளுத்த முயன்றபோது அது பயனளிக்காததால், கத்தியால் குத்தி கொலைசெய்யப்பட்டார். கத்தோலிக்க திருச்சபை, கிழக்கு மரபுவழி திருச்சபை, ஆங்கிலிக்கம் மற்றும் லூதரனியம் இவரை புனிதர் என ஏற்கின்றது.

இவரை திருத்தூதர் யோவானின் சீடர் என இரனேயு மற்றும் திர்துலியன் ஆகியோர் குறிக்கின்றனர். புனித ஜெரோம் பொலிகார்ப்பு யோவானின் சீடர் என்றும், யோவானே இவரை சிமைரனா நகரின் ஆயராக திருப்பொழிவு செய்தார் எனவும் கூறியுள்ளார்.

உரோமையின் கிளமெண்ட் மற்றும் அந்தியோக்கு இஞ்ஞாசியாரோடு, புனித பொலிகார்ப்பும், அப்போஸ்தலிக்க தந்தையர்களுள் (Apostolic Fathers) மிக முக்கியமானவராகக் கருதப்படுகின்றார். இவரால் எழுதப்பட்டதாக தற்போது உள்ள ஒரே ஆவணம் "பொலிகார்ப்பு பிலிப்பியர்களுக்கு எழுதிய திருமுகம்" ஆகும். இதனை முதன்முதலில் குறித்தவர் இரனேயு ஆவார்.


</doc>
<doc id="183807" url="https://ta.wikipedia.org/wiki?curid=183807" title="தொட்டில்">
தொட்டில்

தொட்டில் ("Bassinet") அல்லது தொட்டி என்பது சிறுகுழந்தைகளைப் பாதுகாப்பாகப் படுக்கவைக்கும் அமைப்பாகும். இது பலவகையான வடிவமைப்புகளில் பயன்படுகிறது. தமிழ்நாட்டில் வேட்டி அல்லது சீலைத்துணியை வீட்டில் ஒரு கொக்கியிலோ வயல்வெளிகளில் மரக்கிளையிலோ கட்டும் தூளி எனும் அமைப்பு பரவலானது. மரத்தினால் ஆன சிறு கட்டில் போன்ற அமைப்பும் உண்டு. அதில் நான்கு புறத்திலும் தடுப்பு இருக்கும். பெதுவாக இருபுறமும் மரக்கால் வைத்து உயர்த்தி வைத்திருப்பர். ஊஞ்சல் போல ஆட்டும் வசதியும் இருக்கலாம். பிரம்பு அல்லது மூங்கில் நாரைக் கொண்டு முடைந்த கூடை போன்ற அமைப்புகளும் உண்டு.

தொட்டில் என்னும் சொல் சங்க காலத்தில் இல்லை. காமச்சுவை தரும் கணிகையின் வாயை ஒரு பாடல் ‘தொட்டி’ என்று குறிப்பிடுகிறது. தூக்கணாங் குருவியின் கூண்டை ஒரு பாடல் ‘தூங்குகூடு’ எனக் குறிப்பிடுகறது. இதனால் சங்க கால மக்கள் குழந்தையைத் தாலாட்டும் துணித்தொட்டிலைத் "தூங்குகூடு" என்று வழங்கினர் எனத் தெரிகிறது.

குழந்தைகள் பிறந்த முதல் ஆண்டில் மிகவும் மென்மையான உடலமைப்பைக் கொண்டிருப்பர். ஏதும் இடர் வந்தால் அவர்களால் அதைச் சொல்லவும் முடிவதில்லை. அந்தப் பருவத்தில் அவர்களுக்குப் பாதுகாப்பு மிகவும் தேவையானது. மேலும் அக்குழந்தைகள் பகலிலும் இரவிலும் பெரும்பகுதி உறங்குவர். முழுநேரமும் பெரியவர்கள் உடனிருக்க முடிவதில்லை. தரையில் பாய்விரித்துப் படுக்க வைத்தால் சில வேளைகளில் எறும்புகள், பூரான் போன்றவை கடித்துவிட வாய்ப்புண்டு. கட்டில் மெத்தையில் படுக்க வைத்தால் உருண்டு விழ வாய்ப்புண்டு. இரவில் பெரியவர்களுடன் மெத்தையில் உறங்கினால் அவர்கள் தூக்கத்தில் தவறுதலாகக் குழந்தையின் மீது அழுத்திவிட நேரலாம். இந்தச் சிக்கல்களைத் தவிர்க்கவும் குழுந்தைகளின் சிறப்புத் தேவைகளுக்காகவும் அவர்களைத் தொட்டிலில் இடுகிறார்கள். பருத்தித்துணியில் தூளி கட்டுவது வெப்பப் பகுதிகளில் குழந்தையின் உடலுக்கு மென்மையாக இருக்கும். கூடவே அவர்களை அணைத்துள்ளது போல இருப்பதால் குழந்தைகள் அச்சமின்றி உறங்குவர். முன்னும் பின்னும் தூளியை ஆட்டி குழந்தையைத் தூங்க வைக்கும் வழக்கம் பரவலானது. ஆனால் இந்த அமைப்பு குறுகலாக இருப்பதாகவும் குழந்தையின் அசைவுகளைக் கட்டுப்படுத்துவதாகவும் அண்மையில் சிலர் கருதுகிறார்கள். இதற்கென குறுக்கே தொட்டில் கம்பு ஒன்றை வைத்து தொட்டில் துணியை அதில் முடிந்து அகலத்தை விரிப்பார்கள். குழந்தைகளின் பொழுதுபோக்குக்காக அதில் சில பொம்மைகளைத் தொங்க விடுவதுண்டு.

ஓரிடத்தில் இருக்கும் தொட்டில்களைத் தவிர பணியிடங்களுக்குக் கூடவே எடுத்துச் செல்லக் கூடிய தொட்டில்களும் வானூர்திகளில் பயணத்தின்போது குழந்தைகளைப் படுக்க வைக்கும் தொட்டில்களும் உள்ளன. அண்மையில் விற்கப்படும் சில தொட்டில்கள் தாமாகவே ஆடி குழந்தைகளை உறங்கவைக்கவும் செய்கின்றன. மருத்துவமனைகளில் தாயின் கட்டிலுக்கு அருகே இரும்புக் கம்பிகளை இணைத்துச் செய்த பெட்டி போன்ற அமைப்பையுடைய தொட்டில்களை வைத்திருப்பார்கள். சில குழந்தைகள் ஒன்பது திங்கள் கருப்பையில் இருக்காமல் முன்கூட்டியே பிறக்கும்போதும் பிற காரணங்களுக்காகவும் அவர்களை எல்லாப்புறமும் மூடிய கூண்டு போன்ற சிறப்பு அமைப்புகளில் வைத்திருப்பார்கள். அவற்றில் வெப்பம், உயிர்வளி (ஆக்ஃசிசன்) அளவு போன்றவற்றை நிலைப்படுத்தியிருப்பார்கள்.

மாந்தர் வாழ்வியலில் குழந்தைப்பேறு முக்கிய இடம்பெற்றுள்ளதால் அதன் அடையாளமான தொட்டிலைப் பற்றிப் பல குறிப்புகள் அன்றாட வாழ்விலும் கலைகளிலும் உள்ளன. பல உலக மொழிகளிலும் மாந்த நாகரிகம் தோன்றிச் செழித்த இடங்களைக் குறிப்பிடும்போது "நாகரிகத்தின் தொட்டில்" ("Cradle of civilisation") என்பர். எடுத்துக்காட்டாக பண்டைத் திராவிட நாகரிகத்தின் தொல்பழங்காலத் தொட்டில் ஆதிச்சநல்லூரில் இருந்தது எனத் தொல்லியலாளர்கள் கருதுகிறார்கள். "தொட்டில் பழக்கம் சுடுகாடு மட்டும்" எனும் முதுமொழி இளவயதில் வரும் சில பழக்கங்கள் இறுதிவரை மாறா என்ற பொருளில் வழங்குகிறது. நாலாயிரத் திவ்வியப் பிரபந்தப் பாடலொன்றில் "கிடக்கிற றொட்டில் கிழிய வுதைத்திடும்" எனும் வரியில் தூளியில் இருக்கும் குழந்தையைப் பற்றிய குறிப்பு உள்ளது. சிறுதொட்டிலை விடு என்ற பெயரிலும் பெரியாழ்வார் வழங்கியுள்ளார். 1991-ஆம் ஆண்டு வெளிவந்த "சின்ன தம்பி" திரைப்படத்தில் வாலி இயற்றிய "தூளியிலே ஆடவந்த வானத்து மின் விளக்கே" என்ற பாடலின் மையமாகத் தொட்டிற் குழந்தை உள்ளது. நாட்டுப்புறப் பாடல்களில் ஒரு சிறப்பான இடம்பற்றுள்ள தாலாட்டு என்பது தால் எனும் தொட்டிலை ஆட்டிக் கொண்டே குழந்தையை உறங்கச் செய்யும் பாடல்வகை. தொட்டில் பற்றிய தாலாட்டுப்பாடல் ஒன்று பின்வருவது:
குழந்தை பிறப்பை அடுத்த தமிழர் சடங்குகளிலும் தொட்டில் முக்கிய பங்கு வகிக்கிறது. குழந்தை பிறந்ததும் பெரியவர்களை வைத்துச் செய்யும் சேனை தொடுதலை அடுத்து தாய் மாமன் தொட்டில் கம்பு, தொட்டிற் சீலை அல்லது தொட்டில் முண்டு போன்றவற்றைக் கொண்டுவந்து தொட்டில் கட்டி குழந்தையைக் கிடத்தி மூன்றுமுறை ஆட்டிவிடும் வழக்கம் பல குடும்பங்களில் உண்டு.


</doc>
<doc id="183809" url="https://ta.wikipedia.org/wiki?curid=183809" title="சித்திரை (பஞ்சாங்கம்)">
சித்திரை (பஞ்சாங்கம்)

சித்திரை என்பது இந்திய வானியலிலும் சோதிடத்திலும் இராசிச் சக்கரத்தில் சொல்லப்படுகின்ற இருபத்தேழு நட்சத்திரக் கோணப் பிரிவுகளுள் 14 ஆவது பிரிவு ஆகும். இந்தியப் பஞ்சாங்க முறையில் சந்திரன் புவியைச் சுற்றி வரும்போது சித்திரை நட்சத்திரக் கோணப் பிரிவுக்குள் இருக்கும் காலம் சித்திரை நட்சத்திரத்துக்கு உரிய காலம் ஆகும். இந்திய சோதிடத்தின்படி, இந்தக் காலப் பகுதியில் பிறக்கும் ஒருவருடைய "பிறந்த நட்சத்திரம்" அல்லது "ஜன்ம நட்சத்திரம்" சித்திரை ஆகும். 

ஒவ்வொரு நட்சத்திரப் பிரிவும் 13° 20' அளவு கொண்டதாக இருப்பதால், பதினான்காவது நட்சத்திரமாகிய சித்திரை 173° 20'க்கும் 186° 40'க்கும் இடையில் அமைந்துள்ளது. இந்தப் பிரிவு 3° 20' அளவு கொண்ட நான்கு சமமான பிரிவுகளாகப் பிரிக்கப்பட்டுள்ளது. இப்பிரிவுகள் சித்திரைன் முதலாம், இரண்டாம், மூன்றாம், நான்காம் பாதங்கள் எனப்படுகின்றன. இந்த நட்சத்திரத்தின் முதல் இரண்டு பாதங்கள் கன்னி இராசியிலும் அடுத்த இரண்டு பாதங்களும் துலை இராசியிலும் அமைந்துள்ளது. 

இந்திய வானியலிலும் சோதிடத்திலும் நட்சத்திரப் பிரிவுகளுக்குரிய பெயர்கள் அவ்வப் பிரிவுகளில் காணும் முக்கியமான விண்மீன்கள் (நட்சத்திரம்) அல்லது விண்மீன் கூட்டங்களைத் தழுவி இடப்பட்டவை. இதன்படி சித்திரை நட்சத்திரப் பிரிவின் பெயர் அப்பிரிவுக்குள் காணப்படும் கன்னி விண்மீன் கூட்டத்தில் துலை இராசித் தொடக்கத்துக்கு அண்மையாகக் காணப்படும் சித்திரை நட்சத்திரத்தின் (இசுப்பிக்கா (Spica) பெயரைத் தழுவியது. சித்திரையின் சமசுக்கிருதப் பெயரான "சித்ரா" "(Chitra)" என்பது "அழகியது" அல்லது "ஒளி பொருந்தியது" என்னும் பொருள் கொண்டது. இதன் அடையாளக் குறியீடு "ஒளி பொருந்திய மணி" அல்லது "முத்து" ஆகும்.

இந்தியச் சோதிட நூல்கள் நட்சத்திரங்களோடு தொடர்புடையவையாகக் கருதப்படும் இயல்புகளைத் தேவதைகள், கோள்கள், விலங்குகள், பறவைகள், மரங்கள், இயற்கை மூலங்கள், சாதி, பால் போன்றவற்றின் மூலம் குறித்துக் காட்டுகின்றன. சித்திரை நட்சத்திரத்துக்குரிய மேற்படி இயல்புகள் பின்வருமாறு:




</doc>
<doc id="183810" url="https://ta.wikipedia.org/wiki?curid=183810" title="தோத்திரப் பாடல்கள்">
தோத்திரப் பாடல்கள்

தோத்திரப் பாடல்கள் என்பவை இறைவனை போற்றும் விதமாக அமைக்கப்பட்டவையாகும். தோத்திரம் என்ற சொல்லானது ஸ்தோத்திரம் என்ற சமஸ்கிருத சொல்லிருந்து தோன்றியதாகும். இவ்வகையான பாடல்களுக்கு துதி பாடல்கள் என்றும் பெயருள்ளது.

சைவருக்கு சாத்திரம் பதினான்கு, தோத்திரம் பன்னிரண்டு என்பது முதுமொழியாகும். சைவத் தோத்திரங்களை திருமுறைகள் என்று அழைக்கின்றனர். பன்னிரு திருமுறை அருளாளர்களால் சைவ சமயத்தின் முதன்மைக் கடவுளான சிவபெருமானைப் போற்றி பாடியுள்ளனர். அருணகிரிநாதர், தாயுமானவர், குமரகுருபர் ஆகியோர் இசையுடன் கூடிய பாடல்கள் பலவற்றை பிரபந்த நூல்களாக இயற்றியுள்ளார்கள்.

வைணவக் கடவுளான திருமாலைப் போற்றி நம்மாழ்வார் முதலிய திவ்விய பிரபந்த நூல்களை இயற்றியுள்ளார்.




</doc>
<doc id="183816" url="https://ta.wikipedia.org/wiki?curid=183816" title="திரிகரண வழிபாடு">
திரிகரண வழிபாடு

சைவ சித்தாந்தத்தின் படி இறைவனை உடல், மனம், வாக்கு என்ற மூன்றையும் உபயோகம் செய்து வணங்குதல் திரிகரண வழிபாடு ஆகும். திரி என்பது மூன்று என்ற எண்ணைக் குறிப்பதாகும், உடல் மனம் வாக்கு மூன்றையும் வழிபாட்டிற்கு உபயோகம் செய்வதால் இதற்கு திரிகரண வழிபாடு என்று பெயர் . இந்த வழிபாடு சிவஞானசித்தர் நூலில் அறிவுறுத்தப்பட்டுள்ளது.


</doc>
<doc id="183820" url="https://ta.wikipedia.org/wiki?curid=183820" title="சிவனின் 108 திருநாமங்கள்">
சிவனின் 108 திருநாமங்கள்

சிவனின் 108 திருநாமங்கள் அல்லது சிவாஷ்டோத்தர சத நாமாவளி என்பது சைவர்களின் முழுமுதற்கடவுளான சிவபெருமானின் பெயர்களை கூறி போற்றும் தோத்திரப் பாடலாகும். இப்பாடல்களில் சிவபெருமானின் நூற்றியெட்டுப் பெயர்கள் கூறப்பெற்றுள்ளன. சமஸ்கிருதத்தில் நம என்றும், தமிழில் போற்றி என்றும் சிவபெருமானின் பெயருக்குப் பின் இணைத்து பாடப்பெறுகிறது. நாம ஆவளி என்பதற்கு பெயர்களின் வரிசை என்று பொருளாகும். சிவபெருமானின் நூற்றியெட்டு பெயர்களை வரிசைப்படுத்தி பூசையின் பொழுது அர்ச்சனை செய்ய ஏதுவாக இத்தொகுப்பு படைக்கப்பட்டது. 

இத்தொகுப்பானது சிவபெருமான் அஷ்டோத்திர சத நாமாவளி என்றும், சிவ அஷ்டோத்திர சத நாமாவளி என்றும் அறியப்படுகிறது.



</doc>
<doc id="183824" url="https://ta.wikipedia.org/wiki?curid=183824" title="நிசும்பிதம்">
நிசும்பிதம்

நிசும்பிதம் அல்லது நிஸ்தம்பிதம் என்பது சிவபெருமானின் நூற்றியெட்டுத் தாண்டவங்களுள் ஒன்றாகும். இக்கரணம் பரதநாட்டியத்தில் இடம்பெறுகின்ற நூற்றியெட்டு கரணங்களில் அறுபத்து நான்காவது கரணமாகும்.

வலதுகாலை வளைத்து,குதத்தின் சமீபமாக வைத்து உயர்த்தி,கடகமுக ஹஸ்தமாக ஒரு கையை அமைத்து,வலது கையை லலாட திலகமாகச் செய்து நடிப்பது நிஸ்தம்பிதமாகும்.





</doc>
<doc id="183826" url="https://ta.wikipedia.org/wiki?curid=183826" title="பார்சுவவக்ராந்தம்">
பார்சுவவக்ராந்தம்

பார்சுவவக்ராந்தம் என்பது சிவபெருமானின் நூற்றியெட்டுத் தாண்டவங்களுள் ஒன்றாகும். இக்கரணம் பரதநாட்டியத்தில் இடம்பெறுகின்ற நூற்றியெட்டு கரணங்களில் அறுபத்து மூன்றாவது கரணமாகும்.

காலை முன் வீசி,அதற்குத்தக ஏற்றவாறு கைகளையும் வீசி நின்று நடிப்பது பார்சுவவக்ராந்தமாகும்.





</doc>
<doc id="183830" url="https://ta.wikipedia.org/wiki?curid=183830" title="வித்யுத்பிராந்தம்">
வித்யுத்பிராந்தம்

வித்யுத்பிராந்தம் என்பது சிவபெருமானின் நூற்றியெட்டுத் தாண்டவங்களுள் ஒன்றாகும். இக்கரணம் பரதநாட்டியத்தில் இடம்பெறுகின்ற நூற்றியெட்டு கரணங்களில் அறுபத்து ஐந்தாவது கரணமாகும்.

வலதுகாலைக் குதத்திலிருந்து நன்றாக வளைத்துப் பின்புறமாக உயர்த்தி,இடது கையை இடது காலின் இடுப்பு ஓரமாக முன்புறம் தொங்கவிட்டு,வலது கையை விசிறி நடிப்பது வித்யுத்பிராந்தமாகும்.





</doc>
<doc id="183832" url="https://ta.wikipedia.org/wiki?curid=183832" title="விநிவிர்த்தம்">
விநிவிர்த்தம்

விநிவிர்த்தம் என்பது சிவபெருமானின் நூற்றியெட்டுத் தாண்டவங்களுள் ஒன்றாகும். இக்கரணம் பரதநாட்டியத்தில் இடம்பெறுகின்ற நூற்றியெட்டு கரணங்களில் அறுபத்து இரண்டாவது கரணமாகும்.

சூசி ஹஸ்தமாக, வலது காலைத் தொடைப் பக்கத்தில் வளைத்து ஸ்வஸ்திகம் போல் வைத்து, மற்றொரு காலைத் திருப்பும் போது தொடை திருப்பும்படி பக்கத்தில் ஹம்ஸபட்சம் அமையச் சுற்றி ஆடுவது விநிவிர்த்தமாகும்.





</doc>
<doc id="183836" url="https://ta.wikipedia.org/wiki?curid=183836" title="விவிர்த்தம்">
விவிர்த்தம்

விவிர்த்தம் என்பது சிவபெருமானின் நூற்றியெட்டுத் தாண்டவங்களுள் ஒன்றாகும். இக்கரணம் பரதநாட்டியத்தில் இடம்பெறுகின்ற நூற்றியெட்டு கரணங்களில் அறுபத்து ஒன்றாவது கரணமாகும்.

இடதுக் காலையும்,தன் உடலையும் சிறிது வளைத்துத் தூக்கி,கைகளை இருமருக்கும் விசிறி, பிரமரி ஹஸ்தமாக வைத்து நிருத்தம் செய்வது விவிர்த்தமாகும்.





</doc>
<doc id="183838" url="https://ta.wikipedia.org/wiki?curid=183838" title="டோலாபாதம்">
டோலாபாதம்

டோலாபாதம் என்பது சிவபெருமானின் நூற்றியெட்டுத் தாண்டவங்களுள் ஒன்றாகும். இக்கரணம் பரதநாட்டியத்தில் இடம்பெறுகின்ற நூற்றியெட்டு கரணங்களில் அறுபத்தாவது கரணமாகும்.

வளைந்த காலைத் தூக்கி, ஒரு பக்கத்திலிருந்து மற்றப் பக்கத்திற்குத் தொங்கவிட்டு அசைந்து நின்று ஆடுவாதம் டோலாபாதமாகும்.





</doc>
<doc id="183842" url="https://ta.wikipedia.org/wiki?curid=183842" title="நறுங்குறிஞ்சி வியாக்கியானம்">
நறுங்குறிஞ்சி வியாக்கியானம்

நறுங்குறிஞ்சி வியாக்கியானம் என்னும் விருத்தியுரை நூல் 10 ஆம் நூற்றாண்டில் எழுதப்பட்டது. திருமங்கையாழ்வார் 8 ஆம் நூற்றாண்டில் வாழ்ந்தவர். இவரது பாடல்களில் ஒன்று "மைவண்ண நறுங்குறிஞ்சி" என்று தொடங்குகிறது. இந்த ஒரு பாடலுக்கு மட்டும் எழுதப்பட்ட உரைநூலாக உள்ளது இந்த நூல். இந்த விரிவுரையை எழுதியவர் பட்டர். இவர் வாழ்ந்த காலம் 16 ஆம் நூற்றாண்டு. இந்த விரிவுரை 800 எழுத்துக்களைக் கொண்டது. டெம்மி தாள் அளவில் 38 பக்கங்கங்கள் கொண்ட நூலாக இது உள்ளது. 
மைவண்ண நறுங்குஞ்சி குழல்பின் தாழ
எய்வண்ண வெஞ்சிலையே துணையா இங்கே
கைவண்ணம் தாமரைவாய் கமலம் போலும்
அவ்வண்ணத் தவர்நிலைமை கண்டும் தோழீ.


</doc>
<doc id="183844" url="https://ta.wikipedia.org/wiki?curid=183844" title="அராபியர்">
அராபியர்

அராபியர் (, "ʿarab") எனப்படுபவர்கள் பல்லின, கலாச்சார இனக்குழுக்களாவர். இவர்கள் அதிகமாக வடக்கு ஆப்பிரிக்கா, மேற்கு ஆசியா உட்பட்ட அரபு உலகில் வாழ்கின்றனர்.


</doc>
<doc id="183849" url="https://ta.wikipedia.org/wiki?curid=183849" title="சமுனாமரத்தூர்">
சமுனாமரத்தூர்

சமுனாமரத்தூர் (ஜமுனாமரத்தூர்) (அ) ஜம்னாமுத்தூர் , திருவண்ணாமலை மாவட்டத்தில் , புதிதாக அமைக்கப்பெற்ற ஜமுனாமரத்தூர் வட்டத்தின் நிர்வாகத் தலைமையிடம், பேரூராட்சி மற்றும் மலை வாசத்தலம் ஆகும்.

இது சவ்வாது மலையில் இருக்கும் புகழ் பெற்ற நகராகும். மேலும் ஜவ்வாது மலையின் முக்கிய சந்தை பகுதியும் , மக்கள் கூடும் இடமும் ஆகும்.
2001 ஆம் ஆண்டு கணக்கெடுப்பின்படி இங்கு 6,000 மக்கள் வாழ்கிறார்கள். மேலும் இது சவ்வாது மலை ஊராட்சி ஒன்றியத்தின் தலைமையகம் ஆகும்.


</doc>
<doc id="183858" url="https://ta.wikipedia.org/wiki?curid=183858" title="முத்துக்குழிவயல்">
முத்துக்குழிவயல்

முத்துக்குழிவயல் என்பது கன்னியாகுமரி மாவட்டத்திலுள்ள ஒர் இடமாகும். இது உடல் நலம் பேணவும், ஓய்வெடுக்கவும் சிறந்த இடமாகும். கடல் மட்டத்திலிருந்து சுமார் 4400 அடி உயரத்திலுள்ளது. இது நாகர்கோவிலில் இருந்து 60 கிலோ மீட்டர் தொலைவிலும் பேச்சிப்பாறைக்கு அருகாமையிலும் அமைந்து இருக்கிறது. 19 ஆம் நூற்றாண்டில் தங்கம் இங்கு கிடைப்பதாக கருதப்பட்டது. உண்மை அல்ல என்று பின் உணரப்பட்டது. நல்ல தெளிந்த நீர் கிடைக்கிறது. முன்நாளில் இப்பகுதியை ஆண்ட மன்னர்கள் இந்த இடத்தினை ஓய்விடமாகக் கொண்டிருந்தனர் என்பதற்கு அடையாளமாகச் சில கட்டிடங்கள் உள்ளன. இம்மலையின் மீதிருந்து இயற்கை எழிலை ரசிக்கலாம்.




</doc>
<doc id="183859" url="https://ta.wikipedia.org/wiki?curid=183859" title="கலவை முறைத் தத்துவம்">
கலவை முறைத் தத்துவம்

வெப்பவியக்கவியலில் கலவை முறைத் தத்துவம் ("method of mixtures") என்பது ஒரு குறிப்பிட்ட தொகுதியிலிருந்து வெப்பம் வெளியேறாமலும், வெளியேயிருந்து வெப்பம் உள்ளே செல்லாமலும் இருக்கும் நிலையில், அத்தொகுதியிலுள்ள சூடான பொருள் இழக்கும் வெப்பம் குளிர்ந்த நிலையிலுள்ள பொருள் பெற்ற வெப்பத்திற்குச் சமமாகும் என்கிற தத்துவமாகும். இத் தத்துவம் கலோரிமீட்டர்களில் பயன்படுகிறது.


</doc>
<doc id="183860" url="https://ta.wikipedia.org/wiki?curid=183860" title="மயூரலலிதம்">
மயூரலலிதம்

மயூரலலிதம் என்பது சிவபெருமானின் நூற்றியெட்டுத் தாண்டவங்களுள் ஒன்றாகும். இக்கரணம் பரதநாட்டியத்தில் இடம்பெறுகின்ற நூற்றியெட்டு கரணங்களில் என்பதாவது கரணமாகும்.

விருச்சிகபதம் அமைத்து, கைகளை ரேசிதமாக வைத்து பிரமரியாகவும்,சுழன்றும் மயில்போல் ஆடுவது மயூரலலிதமாகும்.





</doc>
<doc id="183862" url="https://ta.wikipedia.org/wiki?curid=183862" title="அபக்ராந்தம்">
அபக்ராந்தம்

அபக்ராந்தம் என்பது சிவபெருமானின் நூற்றியெட்டுத் தாண்டவங்களுள் ஒன்றாகும். இக்கரணம் பரதநாட்டியத்தில் இடம்பெறுகின்ற நூற்றியெட்டு கரணங்களில் எழுபத்து ஒன்பதாவது கரணமாகும்.

தொடைகளை வளைத்து வளைந்த காலைத் தூக்கிப் பக்கங்களில் வளையவைத்து, பிரயோகத்திற்குத்தக, கைகளை அமைத்து ஆடுவது அபக்ராந்தமாகும்.





</doc>
<doc id="183865" url="https://ta.wikipedia.org/wiki?curid=183865" title="சூசீவித்தம்">
சூசீவித்தம்

சூசீவித்தம் அல்லது ஸூசிவித்தம் என்பது சிவபெருமானின் நூற்றியெட்டுத் தாண்டவங்களுள் ஒன்றாகும். இக்கரணம் பரதநாட்டியத்தில் இடம்பெறுகின்ற நூற்றியெட்டு கரணங்களில் எழுபத்து எட்டாவது கரணமாகும்.

சூசிபாதமாக நின்று, வலது கையை இடுப்பிலும், இடது கையை மார்பிலும் அமைத்து நின்று ஆடுவது சூசீவித்தமாகும்.





</doc>
<doc id="183869" url="https://ta.wikipedia.org/wiki?curid=183869" title="அர்த்தசூசி">
அர்த்தசூசி

அர்த்தசூசி அல்லது அர்த்தஸூசி என்பது சிவபெருமானின் நூற்றியெட்டுத் தாண்டவங்களுள் ஒன்றாகும். இக்கரணம் பரதநாட்டியத்தில் இடம்பெறுகின்ற நூற்றியெட்டு கரணங்களில் எழுபத்து ஏழாவது கரணமாகும்.

வலது கையை அலபத்மமாகத் தலைக்கு நேரே பிடித்து,சூசிக்குச் சொன்னதுபோல நின்று ஆடுவது அர்த்தசூசியாகும்.





</doc>
<doc id="183872" url="https://ta.wikipedia.org/wiki?curid=183872" title="சூசி">
சூசி

சூசி அல்லது ஸூசி என்பது சிவபெருமானின் நூற்றியெட்டுத் தாண்டவங்களுள் ஒன்றாகும். இக்கரணம் பரதநாட்டியத்தில் இடம்பெறுகின்ற நூற்றியெட்டு கரணங்களில் எழுபத்து ஆறாவது கரணமாகும்.

கால் நுனிகளால் நின்று,சூசி ஹஸ்தமாகக் கைகளைப் பிரயோகத்திற்குத்தக மார்பிற்கு நேராக அமைத்து ஆடுவது சூசியாகும்.





</doc>
<doc id="183876" url="https://ta.wikipedia.org/wiki?curid=183876" title="சன்னதம்">
சன்னதம்

சன்னதம் அல்லது ஸன்னதம் என்பது சிவபெருமானின் நூற்றியெட்டுத் தாண்டவங்களுள் ஒன்றாகும். இக்கரணம் பரதநாட்டியத்தில் இடம்பெறுகின்ற நூற்றியெட்டு கரணங்களில் எழுபத்து ஐந்தாவது கரணமாகும்.

சூசி ஹஸ்தமான கைகளைக் கட்டிக் கொண்டு,கால்களை வளைத்து விரல் நுனியைப் பூமியில் ஊன்றச் செய்து ஆடுவது சன்னதமாகும்.





</doc>
<doc id="183879" url="https://ta.wikipedia.org/wiki?curid=183879" title="கிருத்ராவலீனகம்">
கிருத்ராவலீனகம்

கிருத்ராவலீனகம் அல்லது க்ருத்ராவலீனம் என்பது சிவபெருமானின் நூற்றியெட்டுத் தாண்டவங்களுள் ஒன்றாகும். இக்கரணம் பரதநாட்டியத்தில் இடம்பெறுகின்ற நூற்றியெட்டு கரணங்களில் எழுபத்து நான்காவது கரணமாகும்.

இடது காலைப் பின்புறமாக வளைத்து வலது காலைத் தூக்கி முன் வைத்து,கை வீசி நின்று ஆடுவது கிருத்ராவலீனகமாகும்.





</doc>
<doc id="183883" url="https://ta.wikipedia.org/wiki?curid=183883" title="பார்சுவஜானு">
பார்சுவஜானு

பார்சுவஜானு (பார்சுவஜாநு) அல்லது பார்ஸ்வ ஜானு என்பது சிவபெருமானின் நூற்றியெட்டுத் தாண்டவங்களுள் ஒன்றாகும். இக்கரணம் பரதநாட்டியத்தில் இடம்பெறுகின்ற நூற்றியெட்டு கரணங்களில் எழுபத்து மூன்றாவது கரணமாகும்.

ஒரு காலைச் சமமாக வைத்து,ஒரு காலைத் தொடையின் பின்னாக அமைத்து, முஷ்டி ஹஸ்தமாகக் கையை மார்பில் வைத்து, மற்றொரு கையைப் பக்கமாக வீசி நின்று ஆடுவது பார்சுவஜானுவாகும்.




</doc>
<doc id="183886" url="https://ta.wikipedia.org/wiki?curid=183886" title="பரிவிர்த்தம்">
பரிவிர்த்தம்

பரிவிர்த்தம் அல்லது பரிவ்ருத்தம் என்பது சிவபெருமானின் நூற்றியெட்டுத் தாண்டவங்களுள் ஒன்றாகும். இக்கரணம் பரதநாட்டியத்தில் இடம்பெறுகின்ற நூற்றியெட்டு கரணங்களில் எழுபத்து இரண்டாவது கரணமாகும்.

சூசிபாதமாக மற்றொரு காலைத் திருப்பி, பாதகையாகக் கைகளை இருபக்கமும் சிரத்தில் சுட்டவைத்து ஆடுவது பரிவிர்த்தமாகும்.





</doc>
<doc id="183889" url="https://ta.wikipedia.org/wiki?curid=183889" title="கண்டசூசி">
கண்டசூசி

கண்டசூசி (கண்டஸூசி) என்பது சிவபெருமானின் நூற்றியெட்டுத் தாண்டவங்களுள் ஒன்றாகும்.இக்கரணம் பரதநாட்டியத்தில் இடம்பெறுகின்ற நூற்றியெட்டு கரணங்களில் எழுபத்து ஒன்றாவது கரணமாகும்.

சூசிபாதமாக,பக்கத்தில் வளைய நின்று ஒரு கையை மார்பில் வைத்து,மற்றொருகை கண்டத்தில் சுட்டும்படி வைத்துக் கொண்டு நின்று ஆடுவது கண்டசூசியாகும்.





</doc>
