<doc id="325952" url="https://ta.wikipedia.org/wiki?curid=325952" title="தஞ்சாவூர் காளியம்மன் கோயில்">
தஞ்சாவூர் காளியம்மன் கோயில்

தஞ்சாவூர் காளியம்மன் கோயில், தமிழ்நாடு, தஞ்சை மாவட்டம், தஞ்சாவூரில் உள்ள அம்மன் கோயிலாகும்.

இக்கோயில் தஞ்சாவூரில் தெற்கு வீதியில் அமைந்துள்ளது. இக்கோயிலை காளிகாபரமேசுவரி கோயில் என்றும் அழைக்கின்றனர். 

 நுழைவாயில் ராஜகோபுரத்தைக் கொண்டு அமைந்துள்ளது. கோயிலின் முன் மண்டபத்தில் வலப்புறம் அர்ச்சகசாலைப் பிள்ளையார் கோயில் ஒரு சன்னதி போல உள்ளது. இடது புறத்தில் பால தண்டாயுதபாணி சன்னதி உள்ளது. இச்சன்னதியில் கொடி மரம் உள்ளது. மூலவர் கருவறைக்கு முன்பாக கொடி மரம் உள்ளது. மூலவராக காளிகாபரமேசுவரி எனப்படும் காளிம்மன் உள்ளார். திருச்சுற்றில் கிணறு துளசி மாடம் உள்ளது. திருச்சுற்றில் இடது புறம் விநாயகர் சன்னதி, வள்ளி தெய்வானையுடன் கூடிய முருகன் சன்னதி, சிவலிங்கம், நாகர்கள், பாணம், ஆஞ்சநேயர் சன்னதி ஆகியவை உள்ளன.

தஞ்சாவூர் அரண்மனை தேவஸ்தானத்திற்கு உட்பட்ட 88 கோயில்களில் இக்கோயிலும் ஒன்றாகும். 

இக்கோயிலில் 15 செப்டம்பர் 1978 மற்றும் 29 ஆகஸ்டு 1988 ஆகிய நாள்களில் குடமுழுக்கு நடைபெற்றதற்கான கல்வெட்டுகள் காணப்படுகின்றன.


</doc>
<doc id="325955" url="https://ta.wikipedia.org/wiki?curid=325955" title="காஜிபூர் மாவட்டம்">
காஜிபூர் மாவட்டம்

காஜிபூர் மாவட்டம் (Gazipur District) () தெற்காசியாவின் வங்காளதேச நாட்டின் அறுபத்தி நான்கு மாவட்டங்களில் ஒன்றாகும். 1741.53 சதுர கிலோ மீட்டர் பரப்பளவும், 34,03,912 மக்கள் தொகையும் கொண்ட இம்மாவட்டம் டாக்கா கோட்டத்தில் அமைந்துள்ளது. மத்திய வங்காளதேசத்தில் அமைந்த இம்மாவட்டத்தின் நிர்வாகத் தலைமையிடம் காஜிபூர் நகரம் ஒரு மாநகராட்சியும் ஆகும். 

காஜிபூர் மாவட்டத்தின் வடக்கில் கிசோர்கஞ்ச் மாவட்டம் மற்றும் மைமன்சிங் மாவட்டத்தின் சில பகுதிகளும், தெற்கில் டாக்காவும், நாராயன்கஞ்சும், கிழக்கில் கிசோர்கஞ்ச் மாவட்டம் மற்றும் நரசிங்கடி மாவட்டக்களும், மேற்கில் டாக்கா மாவட்டம் மற்றும் தங்காயில் மாவட்டமும் எல்லைகளாக உள்ளது.

1806.36 சதுர கிலோ மீட்டர் பரப்பளவு கொண்ட மாவட்டத்தை நிர்வாக வசதிக்காக காஜிபூர் சதர், சிறீபூர், காளிகுயிர், கப்சியா மற்றும் காளிகஞ்ச் என ஐந்து துணை மாவட்டங்களாகப் பிரிக்கப்பட்டுள்ளது.

இம்மாவட்டம் காஜிபூர் எனும் மாநகராட்சி மற்றும் நான்கு நகராட்சி மன்றங்களையும், நாற்பத்தி நான்கு கிராம ஒன்றியக் குழுக்களையும், 715 வருவாய் கிராமங்களையும், 1,114 கிராமங்களையும் கொண்டுள்ளது. இம்மாவட்டத்தின் அஞ்சல் சுட்டு எண் 1700 ஆகும். தொலைபேசி குறியிடு எண் 02 ஆகும். இம்மாவட்டம் ஐந்து வங்காளதேச நாடாளுமன்றத் தொகுதிகளைக் கொண்டுள்ளது. 
இம்மாவட்டம் 273.42 சதுர கிலோ மீட்டர் பரப்பளவில் காடுகளைக் கொண்டுள்ளது. 

இம்மாவட்டத்தில் லாப்லோங், பருளி, துரக், சுதி, கோலி, பனார், பாலு, செலய், பங்க்சி, சிதாலக்கா முதலிய வற்றாத ஆறுகளைக் கொண்டுள்ளதால், இங்கு நெல், சணல், கரும்பு, மூங்கில், பலா, பப்பாளி, உருளைகிழங்கு முதலியன பயிரிடப்படுகிறது. 

1806.36 சதுர கிலோ மீட்டர் பரப்பு கொண்ட இம்மாவட்டத்தின் 2011-ஆம் ஆண்டின் மக்கள் தொகை கணக்கெடுப்பின் படி (இறுதி முடிவு அறிவிக்கப்படவில்லை) மக்கள் தொகை 34,03,912 ஆக உள்ளது. அதில் ஆண்கள் 17,75,310 ஆகவும், பெண்கள் 16,28,602 ஆகவும் உள்ளனர். ஆண்டு மக்கள் தொகை வளர்ச்சி விகிதம் 5.21% ஆக உள்ளது. பாலின விகிதம் 104 ஆண்களுக்கு 100 பெண்கள் வீதம் உள்ளனர். மக்கள் தொகை அடர்த்தி ஒரு சதுர கிலோ மீட்டர் பரப்பளவில் 1884 நபர்கள் வீதம் வாழ்கின்றனர். மாவட்ட சராசரி எழுத்தறிவு 62.6% ஆக உள்ளது.இம்மாவட்டத்தின் பெரும்பாலான மக்கள் இசுலாமிய சமயத்தைப் பின்பற்றுபவர்களாகவும், வங்காள மொழியைப் பேசுபவர்களாகவும் உள்ளனர்.

வங்காளதேசத்தின் பிற மாவட்டங்களைப் போன்று, இம்மாவட்டத்திலும் நான்கு படிகள் கொண்ட கல்வி அமைப்பு உள்ளது. அவைகள்: ஐந்தாண்டு படிப்புகள் கொண்ட தொடக்கப் பள்ளிகளும் (கிரேடு 1 – 5), ஐந்தாண்டு படிப்புகள் கொண்ட இடைநிலைப் பள்ளிகளும் (கிரேடு 6 – 10), இரண்டாண்டு படிப்பு கொண்ட மேனிலைப் பள்ளிகளும் (கிரேடு 11 – 12), நான்கு ஆண்டு படிப்பு கொண்ட இளநிலை பட்டப் படிப்பு மற்றும் ஒராண்டு கால முதுநிலை பட்டப் படிப்பு கொண்ட பல்கலைக்கழகங்களும், கல்லூரிகளும் உள்ளது.
வங்காள மொழியுடன், ஆங்கில மொழியும் அனைத்து நிலைகளிலும் கற்பிக்கப்படுகிறது.

இம்மாவட்டம் பல கல்வி நிலையங்களைக் கொண்டுள்ளது. அவற்றில் புகழ் பெற்றவைகள்: இசுலாமிய தொழில்நுட்ப பல்கலைக்கழகம், வங்கபந்து சேக் முஜிபுர் ரஹ்மான் வேளாண்மைப் பல்கலைக்கழகம், டாக்கா பொறியியல் மற்றும் தொழில்நுட்ப பல்கலைக்கழகம், வங்காளதேச திறந்தவெளி பல்கலைக்கழகம் மற்றும் வங்காளதேச தேசிய பல்கலைக்கழகம் என ஐந்து பல்கலைக்கழகங்கள் ஆகும்.

இரண்டு பட்டமேற்படிப்பு கல்லூரிகளும், பத்தொன்பது பட்டப்படிப்பு கல்லூரிகளும், சிறீபூர் பல்கலைக்கழகக் கல்லூரியும் உள்ளது. இசுலாமிய சமயக் கல்வி வழங்கும் 29 மதராசாகள் இம்மாவட்டத்தில் உள்ளது.
பல உயர்நிலைப் பள்ளிகளும், மேனிலைப் பள்ளிகளும், தொடக்கப் பள்ளிகளும் உள்ளது.


 

</doc>
<doc id="325958" url="https://ta.wikipedia.org/wiki?curid=325958" title="நாடுகள் வாரியாக மின்சார மகிழுந்து பயன்பாடு">
நாடுகள் வாரியாக மின்சார மகிழுந்து பயன்பாடு

உலகளவில் இங்கு பட்டியல் இடப்பட்டுள்ள பத்து நாடுகளில் உட்செருகு மின்சார மகிழுந்து மிக அதிகளாவில் பயன்பாட்டில் உள்ளது .
நார்வே நாடு உலகிலேயே மிக அதிக மின்சார மகிழுந்து பயன்பாடு கொண்ட நாடு.ஒவ்வொரு 100 மகிழுந்தில் தலா 1 மகிழுந்து உட்செருகு மின்சார மகிழுந்து ஆகும் .மேலும் இந்நாட்டில் பயன் படுத்தப்படும் மின்சாரத்தில் 98 விழுக்காடு நீர்மின்திறன் மூலம் கிடைப்பதால் உலகளவில் சுத்தமான மின்சார நுகர்வு கொண்டதும் இந்நாடு .அரசாங்கத்தால் வழங்கப்படும் ஊக்கிகள் மின்சார மகிழுந்து பயன்பாடு பெருகுவதற்கு ஒரு முக்கிய காரணமாகும் .

http://www.hybridcars.com/top-six-plug-in-vehicle-adopting-countries-2015/


</doc>
<doc id="325965" url="https://ta.wikipedia.org/wiki?curid=325965" title="வயாவிளான் தெற்கு ஞானவைரவர் ஆலயம்">
வயாவிளான் தெற்கு ஞானவைரவர் ஆலயம்

வயாவிளான் தெற்கு ஞானவைரவர் ஆலயம் 18 ஆம் நுாற்றாண்டு பழைமை வாய்ந்தது எனினும் 16 ஆம் நுாற்றாண்டு காலத்தில் இருந்தே வழிபாட்டு முறை இருந்து வந்துள்ளது. வேதாகம முறைப்படி நித்திய நைமித்திய பூசைகள் நாடோறும் இரு நேரப் பூசைகளாக நடைபெற்று வந்தன. ஞானவைரவர் தமது காவல் தெய்வமாக விளங்குகிறார் என்பது வயாவிளான் மக்களின் திடமான நம்பிக்கையாகும்.

இலங்கையின் வட பகுதியில் யாழ்ப்பாண மாவட்டம், வலிகாமம் வடக்கு பிரதேச செயலர் பிரிவில் உள்ள வயாவிளான் கிராமத்தில் தெற்குப் பகுதியில் அமைந்துள்ள இந்து ஆலயமாகும். வயாவிளான் மத்திய கல்லூரியில் இருந்து வடக்கு பக்கமாக 200 மீற்றர் தொலைவில் பலாலி வீதியில் இருந்து கிழக்கு நோக்கி செல்லும் வீதியில் 200 மீற்றர் தொலைவில் அமைந்துள்ளது. இது யாழ்ப்பாணத்தில் இருந்து வடக்கு நோக்கி 13 கி.மீ. தொலைவாகும்.

ஞானவைரவர் ஆலயம் 500 ஆண்டுகள் பழமை மிக்க ஆலயமாகும். ஆரம்ப காலத்தில் தற்போது இருக்கும் ஆலயத்தின் முன்றலில் தென்-கிழக்காக உள்ள புளிய மரத்தின் அடியில் திரி சூலம் அமைத்து வைரவரை வழிபட்டு வந்தனர். இந்த புளியமரம் இப்போது ஏறத்தாள 15 மீற்றர் சுற்றளவைக் கொண்டதாக காட்சி தருகிறது. 18 ஆம் நுாற்றாண்டில் வைரவருக்கென கிழக்கு நோக்கிய சிறு கொட்டகை ஒன்றை அமைத்து வைரவரை அங்கு அமர்த்தி வழிபட்டுவந்ததாகம், காலப்போக்கில் கொட்டகை சீமெந்து கட்டிடமாக மாற்றியதாகவும் வழிவழி வந்த மூதாதையரின் கூற்றில் இருந்து அறியக்கிடக்கிறது. வைரவர் அமர்ந்த இந்த கட்டிடமே பின்னாளில் தற்போதைய கோயிலாக பரிணமித்தது. காலப்போக்கில் படிப்படியாக மண்டபங்கள், மடப்பள்ளி என்பவற்றுடன் கூடவே ஆலயத்தில் நிரந்தர அர்சகர்களுக்காக வீடு என்பன கிராம மக்களால் கட்டப்பட்டது. 

மூலவர் சன்னதியில் வைரவராக உள்ளார். நிர்வாண கோலத்தில் நிற்கும் வடிவத்தில் காட்சி தருவார்.

இவ்வாலயம் தரிசன மண்டபம், நுழை வாயில், வலபக்கமாக வசந்த மண்டபம், பலி பீடத்துடன் கூடிய தம்ப மண்டம், சபா மண்டம், மகா மண்டம், கருவறை ஆகிய அமைப்புகளைக் கொண்டுள்ளது. மூலமூர்த்தியான வைரவர் கிழக்கு நோக்கிய நிலையில் உள்ளார். 
மகா மண்டபத்தில் உற்சவ மூர்த்தியான வைரவர் தெற்கு நோக்கி வீற்றிருக்கிறார். அலங்கார உற்சவ காலத்தில் இந்த உற்சவ மூர்த்தியே வீதிஉலா வருவார்.

பரிவார மூர்திகளாக இடப்புறமாக பிள்ளையாரும் பக்கத்தே கோபால கிருஷ்ணரும், வலப்பக்கமாக முருகமூர்த்திக்கான சந்திதிகளும் உள்ளது.
பிரதான நுழைவாயிலை கடந்தால் வலப்பக்கமாக மேற்கு நோக்கி நாகதம்பிரானுக்கான சந்நிதி உண்டு. (மணி கோபுரத்துடன்)

தெற்கு புன்னாலைக்கட்டுவனைச் சேர்ந்த அப்பாசி ஐயர், காசி ஐயர் ஆகியோர் ஆரம்பத்தில் இவ் ஆலயத்தின் பூசைகளை பொறுப்பேற்று நடாத்திவந்தனர். இதன்பின்னர் பிரம்மஸ்ரீ குமாரசாமி ஐயர் மற்றும் பிரம்மஸ்ரீ இளையதம்பி ஐயர் ஆகியோர் பூசைகளை செய்து வந்தனர். இவர்களின் முதுமை காரணமாக தொடர்ந்து வடக்கு புன்னாலைக்கட்டுன் பிரம்மஸ்ரீ நடராஜ ஐயர், அவரின் மகன், அவரின் மருமகன்கள் என வழிவழி இவர்களே தற்போதைய அர்சகர்களாக இருக்கிறார்கள் என்பதுடன் தற்போதைய மூத்த பிரசைகளால் அறியப்பட்டவர்களாகும். மிப்பெரிய அதிக வடமாலையுடன் கூடிய வழிபாடுகள் இவர்கள் காலத்தில் இருந்தே ஆரம்பிக்கப்பட்டமை சிறப்பு அம்சமாகும்.

இடைக்காலத்தில் இருந்து தர்மகர்த்தாவாக சின்னக்குட்டி விதானையாரும். தொடர்ந்து சங்கரப்பிள்ளை விதானையாரும் செயல்பட்டனர். 1958 ஆம் ஆண்டு தொடக்கம் சின்னக்குட்டி கனகசபை அவர்களும், 1978 ஆம் ஆண்டு தொடக்கம் கனகசபை இலங்கைநாயகம் அவர்களும் தர்மகர்த்தாக்களாகச் செயல்பட்டனர். 
1988 ஆம் ஆண்டு பொதுமக்களால் ஆலய பரிபாலன சபை உருவாக்கப்பட்டு அனைத்து நிர்வாகச் செயற்பாடுகளையும் பொறுப்பெடுத்துச் செயல்பட்டனர்.

தமிழுக்கு தை மாதம் முதலாம் திகதி பொங்கலுடன் சிறப்பு அபிஷேகம் மற்றும் ஊஞ்சல் வழிபாடு வெகு விமர்சையாகக் கொண்டாடுவது வழக்கமாகும்.
பங்குனி பூசநட்சத்திரத்தில் தொடங்கி பன்னிரண்டு அலங்கார உற்சவம் நடைபெற்று, அலங்கார மூர்த்தியாக உள்வீதி, வெளிவீதி உலா வருவார்.
ஆதியில் பௌர்ணமி தேய்பிறை அட்டமி திதியில் வைகாசி பொங்கல்-பழமடை நடைபெற்று வந்தது. இந்நிகழ்வில் வீட்டுப் பாவனையில் உள்ள பழங்களுடன், முக்கனிகள் முக்கிய இடம் பெறும். முதலில் கோயிலின் முன்றலில் மக்கள் பொங்கல் பொங்கி வைரவருக்கு படைப்பார்கள். தத்தமது பழங்களை அலங்காரமாக கோபுர வடிவில் அடுக்கி வெற்றிலை, பாக்கும் கூடவே வைத்து ஊதுவத்திகள் ஏற்றி வைப்பார்கள். இவர்களின் பழமடையை தடுமாற்றம் இல்லாமல் இனம் கண்டுகொள்வதற்காக ஏற்பாட்டுக் குழுவினரால் உரியவர்களின் பெயர் பொறிக்கப்பட்ட சிட்டையை பலாப்பழ துண்டில் ஒட்டிவிடுவார்கள். பூசை வழிபாடு முடிந்ததும் தேவைப்படும் பக்தர்களுக்கு பொங்கலும், பழமும் பரிமாறியபின் மிகுதியை வீட்டிற்கு எடுத்துச்செல்வார்கள். இது சொந்த பந்தங்கள், நண்பர்களுடன் இணைந்து கொண்டாடும் பக்தியுடன் கூடிய ஒரு நிகழ்வாகும்.

முதலாவது இடப்பெயர்விற்கு பின் அதாவது 1986 சனவரி 13 இற்கு பிற்பாடு வழிபாடுகள் எதுவும் இடம்பெறவில்லை. 1987 ஜுலையில் இந்திய அமைதிப்படை வருகையின் பின்னர் உருவாகிய சமாதான காலத்தில் மீண்டும் தமது சொந்த இடங்களில் குடியமர்வதற்கான அனுமதி வழங்கப்பட்டு, 1½ வருடங்கள் படிப்படியாக வளமையான நாளாந்த பூசை வழிபாடுகள் இடம்பெற்று வந்தன.
1990 ஆம் ஆண்டு ஜுன் மாதம் 15 ஆம் திகதி மீண்டும் இரண்டாவது இடப்பெயர்வில் ஆலயம் பல ஆண்டுகளாகக் கண்டுகொள்ளப்படவில்லை. 

இடப்பெயர்வு காலப்பகுதியில் இடையிடையே வழிபட்டு வந்தாலும், 2015 ஆம் ஆண்டில் இருந்து ஆலய நிர்வாக கட்டமைப்பினை ஏற்படுத்தி மக்கள் ஒழுங்குமுறைப்படி வைகாசி விசாகப் பொங்கல்-மடை மற்றும் தைப்பூசம் ஆகிய விசேட நிகழ்வுகளை படைத்தரப்பின் அனுமதி பெற்று நடாத்தி வழிபட்டு வந்தனர். 

மக்களினதும். அமைப்பக்களினதும் தொடர் போராட்டங்கள், பேச்சுவார்த்தைகளின் பயனாக, 28 வருடகாலமாக இராணுவ கட்டமைப்பில் இருந்த இவ்வாலயம் 19.6.2018 செவ்வாய்க்கிழமை அன்று விடுதலை பெற்றது. ஆலய சுற்றாடலில் இருந்த குடியிருப்பு பகுதிகளில் பன்னிரண்டு எக்கர் நிலப்பரப்பும் கூடவே மீள்குடியேற்றத்திற்கு அனுமதிக்கப்பட்டுள்ளது.



</doc>
<doc id="325966" url="https://ta.wikipedia.org/wiki?curid=325966" title="பெர்ரோதைட்டானியம்">
பெர்ரோதைட்டானியம்

பெர்ரோதைட்டானியம் "(Ferrotitanium)" என்பது இரும்பு மற்றும் தைட்டானியம் தனிமங்கள் சேர்ந்து உருவாகும் பெர்ரோகலப்புலோகம் ஆகும். 10-20 மற்றும் 45-75% தைட்டானியமும் சில சமயங்களில் சிறிதளவு கார்பனும் இரும்புடன் சேர்க்கப்பட்டு பெர்ரோதைட்டானியம் கலப்புலோகம் தயாரிக்கப்படுகிறது. எஃகு தயாரித்தலில் இரும்பையும் எஃக்கையும் அலசும் முகவராக பெர்ரோதைட்டானியம் பயன்படுத்தப்படுகிறது. தைட்டானியம் கந்தகம், கார்பன், நைட்ரசன் ஆகியவற்றுடன் தீவிரமாக வினைபுரிந்து கரையாத சேர்மங்களை உருவாக்கி கசடிலிருந்து அவற்றை நீக்கப் பயன்படுகிறது. சில சமயங்களில் கந்தக நீக்கியாகவும், ஆக்சிசன் நீக்கியாகவும், நைட்ரசன் நீக்கியாகவும் பயன்படுத்தப்படுகிறது. எஃகு தயாரித்தலில் தைட்டானியத்தைச் சேர்க்கும் போது நுண்மணி அமைப்பிலான உலோகம் கிடைக்கிறது. நுண்துளை அமைப்பிலான பெர்ரோதைட்டானியம் மற்றும் தைட்டானிய எச்சங்கள் ஆகியவற்றை இரும்புடன் சேர்த்து தூண்டு மின்னுலையில் உருக்கி பெர்ரோதைட்டானியம் பெருமளவில் தயாரிக்கப்படுகிறது . பெர்ரோதைட்டானியம் தூளை வானவெடிக்கலை பகுதிப்பொருட்களிலும் பயன்படுத்துகிறார்கள்.


</doc>
<doc id="325967" url="https://ta.wikipedia.org/wiki?curid=325967" title="அரசியல் வரலாறு">
அரசியல் வரலாறு

அரசியல் வரலாறு என்பது, அரசியல் நிகழ்வுகள், எண்ணங்கள், இயக்கங்கள், அரசாங்க உறுப்புக்கள், வாக்காளர்கள், கட்சிகள், தலைவர்கள் பற்றிய விபரிப்பும் பகுப்பாய்வும் ஆகும். இது, இராசதந்திர வரலாறு, அரசியல்சட்ட வரலாறு, பொதுமக்கள் வரலாறு போன்ற பிற வரலாறு சார்ந்த துறைகளுடன் தொடர்புடையது. அரசியல் வரலாறு, பெரிய சமூகங்களில் அதிகாரத்தின் அமைப்பையும் செயற்பாடுகளையும் பற்றி ஆய்வு செய்கிறது. இது, அதிகாரத்தில் உள்ள உயர்குடியினரைக் குவியப்படுத்தி, சமுதாயத்தின்மீது அவர்களுடைய தாக்கம், பொதுமக்கள் கருத்து, பிற சமூக வரலாறுகளில் உள்ள உயர் குடியினருடனான தொடர்பு என்பன பற்றி ஆராய்கிறது. 

அண்மைக் காலங்களில் சமூக வரலாற்றுத் துறையுடன் ஒப்பிடும்போது குறைவான ஆய்வாளர்களே அரசியல் வரலாற்றில் ஆர்வம் காட்டுகின்னறர். 1975 இலிருந்து 1995 வரை அமெரிக்கப் பல்கலைக்கழகங்களில் தம்மை சமூக வரலாற்றோடு அடையாளம் காணும் பேராசிரியர்களின் எண்ணிக்கை 31% இலிருந்து 41% ஆகக் கூடியுள்ளது. அதேவேளை அரசியல் வரலாற்றோடு அடையாளம் காண்பவர்களின் தொகை 40% இலிருந்து 30% ஆகக் குறைந்துள்ளது. 2014 இல் பிரித்தானியப் பல்கலைக்கழகங்களின் வரலாற்று பிரிவு ஆசிரியர்கள் 3,410 இல் 878 (26%) பேர் சமூக வரலாற்றுடனும், 841 (25%) பேர் அரசியல் வரலாற்றுடனும் தம்மை அடையாளம் கண்டுள்ளனர்.

உலக அரசியல் வரலாறு என்பது அரசியல் நிகழ்வுகள், எண்ணங்கள், இயக்கங்கள், தலைவர்கள், அரசியல் அலகுகள் ஆகியவற்றின் படிமலர்ச்சி வரலாற்றையும், இந்தக் கூறுகள் சமூகத்தை வடிவமைக்கும் வழிகள் ஆகியவற்றையும் குறிக்கிறது. இவை, குடியரசுகள், பேரரசுகள் போன்ற அரசியல் அலகுகளாக உருவாவது விடயங்களுக்கு முக்கியத்துவம் தரப்படுவதுடன், இவ்வாறான அலகுகளுக்கு இடையிலான பன்னாட்டு உறவுகள் தொடர்பான ஆய்வுகளும் உலக அரசியல் வரலாற்றுக்குள் அடங்குகின்றன. இந்த விளக்கப் பகுப்பாய்வுகளுடன், அரசியல் சிந்தனை வரலாறு, அரசியல் எண்ணங்களினதும் மெய்யியலினதும் படிமலர்ச்சியை விபரிக்கிறது. அறிவொளிக் காலத்தில், அரசியல் அலகுகள் தன்னாட்சி, முடியாட்சி போன்ற அடிப்படை முறைமைகளிலிருந்து சிக்கலான சனநாயக, கம்யூனிச முறைமைகளாக விரிவடைந்துள்ளன. அத்துடன், முன்னைய அரசியல் முறைமைகளில், தெளிவற்ற முறையில் வரையறுக்கப்பட்டிருந்த எல்லைப்புறங்கள் இன்றைய தெளிவான எல்லைகளாக மாறியுள்ளன.

முதல் அறிவியல் அடிப்படையிலான அரசியல் வரலாறு 19 ஆம் நூற்றாண்டில் செருமனியைச் சேர்ந்த லியோபோல்ட் வொன் ராங்கே என்பவரால் எழுதப்பட்டது. இவருடைய வழிமுறைகள் வரலாற்றாளர்கள் மூலங்களைச் சோதிப்பது தொடர்பில் ஆழமான தாக்கங்களை ஏற்படுத்தியது.


</doc>
<doc id="325970" url="https://ta.wikipedia.org/wiki?curid=325970" title="வால் சிவப்பு (நெல்)">
வால் சிவப்பு (நெல்)

வால் சிவப்பு ("Val Sivappu") பாரம்பரிய நெல் வகையாக உள்ள இது, தமிழகத்தின் நாகை மாவட்டத்திலுள்ள “வெள்ளப்பாலம்” மற்றும் “கீவலுார்” போன்றப் பகுதிகளில் நன்கு வளரக் கூடிய நெல் இரகமாகும். 145 - 150 நாட்களில் அறுவடைக்கு வரக்கூடிய இந்த நெல் இரகம், சுமார் 160 சென்டிமீட்டர் உயரம் வரையில் வளரக் கூடியதாகும். வால் சிவப்பு நெல்மணி சிவப்பு நிறமுடனும், சிறந்த சுவையுடனும் விளங்குகிறது. மேலும், இந்த நெல் மணியின் பின்புறத்தில் காணப்படும் ஒரு முள், மயிர் போன்ற வடிவத்தைக் கொண்டிருக்கும் சிறிய பறவையின் வால் போன்று காட்சி அளிக்கிறது. 

மத்திய, மற்றும் நீண்டகாலப் பருவங்களுக்கு ஏற்ற இரகமான வால் சிவப்பு, செப்டம்பர் 15 இல் தொடங்கும் பின் சம்பா பட்டம் (பருவம்) ஏற்றதாகும். மேலும், தமிழகத்தின் திருவள்ளூர், தேனி, திண்டுக்கல், கோயம்புத்தூர், மதுரை, தூத்துக்குடி, கன்னியாகுமரி, மற்றும் திருநெல்வேலி போன்ற மாவட்டங்களில் இப்பட்டத்தில் (பருவத்தில்) வேளாண்மை நடப்பது குறிப்பிடத்தக்கது.





</doc>
<doc id="325976" url="https://ta.wikipedia.org/wiki?curid=325976" title="கம்பளா">
கம்பளா

கம்பளா விளையாட்டு என்பது கருநாடக மாநிலத்தின் சில கடலோர மாவட்டங்களில் கொண்டாடப்படும் ஒருவகை விளையாட்டகும். இவ்விளையாட்டின் போது எருமைக் காளைகளைச் சேற்றில் விரட்டிச் செல்லுவர்.
200 ஆண்டுகள் பழைமைவாய்ந்த இவ்விளையாட்டு, விலங்குகள் நலவாரியத்தால் சில ஆண்டுகளுக்கு முன் கருநாடக உயர் நீதிமன்றத்தினால் தடை செய்யப்பட்டது.


</doc>
<doc id="325985" url="https://ta.wikipedia.org/wiki?curid=325985" title="தியாகிகள் நாள்">
தியாகிகள் நாள்

தியாகிகள் நாள் எனும் தலைப்பில் எழுதப்பட்டுள்ள கட்டுரைகள்:



</doc>
<doc id="325995" url="https://ta.wikipedia.org/wiki?curid=325995" title="சட்கோசியா புலிகள் காப்பகம்">
சட்கோசியா புலிகள் காப்பகம்

சட்கோசியா புலிகள் காப்பகம் "(Satkosia Tiger Reserve)" ஒடிசா மாநிலத்தின் மாவட்டங்களில் ஒன்றான அனுகோள் மாவட்டத்திலுள்ள புலிகள் காப்பகமாகும். 988.30 கி.மீ பரப்பளவில் இவ்விலங்குக் காப்பகம் பரந்து விரிந்துள்ளது .

கிழக்குத் தொடர்ச்சி மலைகள் பகுதியில் மகாநதி பாய்ந்து செல்லும் 22 கிலோமீட்டர் ஆழ்பள்ளத்தாக்கில், கிழக்கு மேட்டு நில ஈர இலையுதிர் காட்டுச்சூழல் மண்டலத்தில் சட்கோசியா புலிகள் காப்பகம் அமைந்துள்ளது. சால் போன்ற கலப்பு இலையுதிர் காடுகள் வகைத் தாவரங்களும் ஆற்றோர வயலும் வயல்சார்ந்த தாவரங்களும் இங்கு அதிகமாக உள்ளன .
சட்கோசியா ஆழ்பள்ளத்தாகு வனவிலங்குகள் சரணாலயம் 1976 ஆம் ஆண்டு 796 கி.மீ பரப்பளவில் உருவாக்கப்பட்டது . 2007 ஆம் ஆண்டில் அருகிலிருந்த பேய்சிப்பள்ளி வனவிலங்கு சரணாலயத்தையும் உள்ளடக்கி இங்கு சட்கோசியா புலிகள் காப்பகம் வடிவமைக்கப்பட்டது .



</doc>
<doc id="325997" url="https://ta.wikipedia.org/wiki?curid=325997" title="பேய்சிப்பள்ளி வனவிலங்கு சரணாலயம்">
பேய்சிப்பள்ளி வனவிலங்கு சரணாலயம்

பேய்சிப்பள்ளி வனவிலங்குச் சரணாலயம் "(Baisipalli Wildlife Sanctuary)" ஒடிசா மாநிலத்தின் மாவட்டங்களில் ஒன்றான நயாகட் மாவட்டத்திலுள்ள ஒரு வனவிலங்குச் சரணாலயமாகும். இச்சரணாலயம் சட்கோசியா புலிகள் காப்பகத்தை அடுத்து அமைந்துள்ளது. 168.35 கி.மீ2 பரப்பளவில் இவ்விலங்குக் காப்பகம் பரந்து விரிந்துள்ளது. கரடிகள், யானைகள், சிறுத்தைகள், கடமான்கள், புள்ளி மான்கள் போன்ற விலங்குகள் இங்கு வாழ்கின்றன
கிழக்குத் தொடர்ச்சி மலைகள் பகுதியில் மகாநதி பாய்ந்து செல்லும் 22 கிலோமீட்டர் ஆழ்பள்ளத்தாக்கில், கடல் மட்டத்திலிருந்து 900 மீட்டர் உயரத்தில் பேய்சிப்பள்ளி வனவிலங்குச் சரணாலயம் அமைந்துள்ளது

சால் போன்ற கலப்பு இலையுதிர் காடுகள் வகைத் தாவரங்களும் ஆற்றோர வயலும் வயல்சார்ந்த தாவரங்களும் இங்கு அதிகமாக உள்ளன .

2007 ஆம் ஆண்டில் அருகிலிருந்த சட்கோசியா ஆழ்பள்ளத்தாகு வனவிலங்குகள் சரணாலயத்தையும் உள்ளடக்கி பேய்சிப்பள்ளி வனவிலங்கு சரணாலயம் வடிவமைக்கப்பட்டது 



</doc>
<doc id="325999" url="https://ta.wikipedia.org/wiki?curid=325999" title="சமூக வரலாறு">
சமூக வரலாறு

சமூக வரலாறு என்பது, கடந்த காலத்தின் வாழ்ந்த அனுபவங்களைக் கருத்தில் எடுக்கும் ஒரு வரலாற்றுத் துறை. இத்துறையின் பொற்காலமான 1960 - 1970 காலகட்டத்தில் இது ஒரு முக்கியமான வளர்ச்சித் துறையாக இருந்ததுடன், இன்றும் பிரித்தானியா, கனடா, பிரான்சு, செருமனி, ஐக்கிய அமெரிக்கா ஆகிய நாடுகளில் உள்ள பல்கலைக்கழகங்களின் வரலாற்றுத் துறைகளில் சிறப்பான பிரதிநிதித்துவம் கொண்டுள்ளன.

அண்மைக் காலங்களில் பிற வரலாற்றுத் துறைகளுடன் ஒப்பிடும்போது கூடுதலான ஆய்வாளர்கள் சமூக வரலாற்றில் ஆர்வம் காட்டுகின்னறர். 1975 இலிருந்து 1995 வரை அமெரிக்கப் பல்கலைக்கழகங்களில் தம்மை சமூக வரலாற்றோடு அடையாளம் காணும் பேராசிரியர்களின் எண்ணிக்கை 31% இலிருந்து 41% ஆகக் கூடியுள்ளது. அதேவேளை அரசியல் வரலாற்றோடு அடையாளம் காண்பவர்களின் தொகை 40% இலிருந்து 30% ஆகக் குறைந்துள்ளது. 2014 இல் பிரித்தானியப் பல்கலைக்கழகங்களின் வரலாற்று பிரிவு ஆசிரியர்கள் 3,410 இல் 878 (26%) பேர் சமூக வரலாற்றுடனும், 841 (25%) பேர் அரசியல் வரலாற்றுடனும் தம்மை அடையாளம் கண்டுள்ளனர். 

1960க்கு முற்பட்ட சமூக வரலாறு பழைய சமூக வரலாறு எனப்படுகிறது. இது அக்கால நடப்புநிலை வரலாற்றுத் துறைகளான அரசியல் வரலாறு, படைத்துறை வரலாறு, இராசதந்திர வரலாறு, அரசியல்சட்ட வரலாறு போன்றவற்றுள் அடங்காத வரலாற்று விடயங்களை உள்ளடக்கியிருந்தது. ஒரு மையக் கருப்பொருள் இல்லாத கலவையாக இருந்த இதில், உயர்குடிக்கு வெளியேயான அரசியல் இயக்கங்கள் போன்றவை அடங்கியிருந்தன. மக்கள் வரலாறு சில சமயங்களில் பெருமளவுக்கு மார்க்சியம் சார்ந்ததாக இருந்ததால், மார்க்சியம் சாராதவர்கள் அதிலிருந்து விலகியே இருந்தனர். சமூக வரலாறானது அரசியல் வரலாறு, புலமைத்துவ வரலாறு, பெரிய மனிதரின் வரலாறு போன்றவற்றில் இருந்து வேறுபட்டு நின்றது. "சமூக வரலாறு இல்லாமல், பொருளாதார வரலாறு வெறுமையானது அரசியல் வரலாறு புரிந்துகொள்ளப்பட முடியாதது." என்று கூறிய ஆங்கில வரலாற்றாளர் ஜி. எம் டிரெவெல்யன், சமூக வரலாறு பொருளாதார வரலாற்றுக்கும், அரசியல் வரலாற்றுக்கும் இணைப்புப் பாலமாக இருக்கிறது என்றார். சிலவேளைகளில், இது அரசியலை விலக்கி வைத்த வரலாறு என எதிர்மறையாகப் பார்க்கப்பட்டாலும், இது மக்களைத் திரும்ப உள்ளே கொண்டுவந்த வரலாறு எனப் பதில் கூறுகின்றனர்.


</doc>
<doc id="326000" url="https://ta.wikipedia.org/wiki?curid=326000" title="தஞ்சாக்கூர் பரஞ்சோதி ஈசுவரர் கோயில்">
தஞ்சாக்கூர் பரஞ்சோதி ஈசுவரர் கோயில்

தஞ்சாக்கூர் பரஞ்சோதி ஈசுவரர் கோயில் தமிழ்நாட்டில் சிவகங்கை மாவட்டத்தில் உள்ள சிவன் கோயிலாகும். இது ஒரு தேவார வைப்புத்தலமாகும். 

இக்கோயில் சிவகங்கை மாவட்டத்தில் தஞ்சாக்கூர் என்னுமிடத்தில் அமைந்துள்ளது.இவ்வூரின் முந்தைய பெயர் ஆதிவில்வ வனம் என்பதாகும்.

இக்கோயிலின் மூலவராக பரஞ்சோதி ஈசுவரர் உள்ளார். கோடி ருத்ரர்களும் இவரை வணங்கியதால் இவர் ருத்ரகோடீசுவரர் என்றழைக்கப்படுகிறார். இறைவி ஞானாம்பிகை ஆவார். மகாசிவராத்திரி, மார்கழி, திருவாதிரை உள்ளிட்ட பல விழாக்கள் இக்கோயில் நடைபெறுகின்றன.

இந்திராணி, ராமர், லட்சுமனர், அனுமார், அகத்தியர், கௌதம முனிவர் உள்ளிட்ட பலர் இத்தல இறைவனை வணங்கியுள்ளனர். பொய்யாமொழிப் புலவர் தன் வறுமை நீங்க இங்குள்ள இறைவனை வழிபட்டுள்ளார். ஒரு முறை பிரம்மா, விஷ்ணு, இந்திரன் போன்றோர் சிவனிடம் சென்று தமக்கு இறைவனின் பரஞ்சோதி வடிவினைக் காட்ட வேண்டும் என்று கேட்க, அதற்கு சிவபெருமான் வில்வ வனத்தில் அருவ உருவமாக உள்ளதாகவும் அங்கு சென்று பூசித்தால் அவர்களது எண்ணம் பூர்த்தியாகும் என்றும் கூறினார் அதன்படி அவர்கள் வில்வ வனத்தைத் தேடி கண்டுபிடித்து இத்தலத்திற்கு வந்து சிவலிங்கத்தை அமைத்து வழிபட்டனர். இவர்களது நிலைப்பாட்டை சோதிக்க விரும்பிய இத்தல இறைவன், ஒரு தேவ கன்னி, மகாகாளி, வீரகாளி போன்றோரை அனுப்பிவைத்தார். ஒருமுறை தானே ஒரு முதியவர் வடிவில் வந்து இடையூறு செய்தபோதிலும் அவர்கள் அவற்றைப் பொருட்படுத்தாது வழிபாட்டினைத் தொடர்ந்தனர். இதனைக் கண்ட சிவன் ஆவணி மாத சோம வாரத்தில் அவர்களுக்குப் பரஞ்சோதி தரிசனம் தந்தார்.


</doc>
<doc id="326002" url="https://ta.wikipedia.org/wiki?curid=326002" title="பாலுகாந்த்-கொனார்க் வனவிலங்கு சரணாலயம்">
பாலுகாந்த்-கொனார்க் வனவிலங்கு சரணாலயம்

பாலுகாந்த்-கொனார்க் வனவிலங்கு சரணாலயம் "(Balukhand-Konark Wildlife Sanctuary)" ஒடிசா மாநிலத்தில் அமைந்துள்ள ஒரு வனவிலங்குச் சரணாலயமாகும். வங்காள விரிகுடா கடற்கரையில் புரி, கொனார்க் நகரங்களுக்கிடையில் 72 கி.மீ2 பரப்பளவில் இவ்விலங்குச் சரணாலயம் பரந்து விரிந்துள்ளது. 

மணற்பாங்கான கடற்கரைகள், கடலோர குன்றுகள், 1916-17 நடப்பட்ட சவுக்கு மரத்தோப்பு, மற்றும் முந்திரி தோட்டங்கள் அடங்கியுள்ள வனவிலங்கு சரணாலயமாக பாலுகாந்த்-கொனார்க் வனவிலங்கு சரணாலயம் அமைந்துள்ளது.

1984 இல் வடிவமைக்கப்பட்ட இச்சரணாலயத்தில் மரபார்ந்த தாவரங்களின் எச்சங்கள் காணப்படுகின்றன. 
இச்சரணாலயத்தில் கலைமான்களும் கடற்கரையில் கூடு அமைத்து வாழும் கடல் ஆமை வகைகளும் காணப்படுகின்றன. 


</doc>
<doc id="326003" url="https://ta.wikipedia.org/wiki?curid=326003" title="இலுப்பைக்குடி தான்தோன்றீசுவரர் கோயில்">
இலுப்பைக்குடி தான்தோன்றீசுவரர் கோயில்

இலுப்பைக்குடி தான்தோன்றீசுவரர் கோயில் தமிழ்நாட்டில் சிவகங்கை மாவட்டத்தில் உள்ள சிவன் கோயிலாகும்.

இக்கோயில் சிவகங்கை மாவட்டத்தில் அரியக்குடி அருகே இலுப்பைக்குடி என்னுமிடத்தில் அமைந்துள்ளது.இவ்வூரின் முந்தைய பெயர் இலுப்பை வனம் என்பதாகும்.

இக்கோயிலின் மூலவராக தான்தோன்றீசுவரர் உள்ளார். மூலவர் சிறிய அளவில் உள்ளார். இறைவி சௌந்தரநாயகி ஆவார். இறைவி திருவாட்சியுடன் காணப்படுகிறார். கோயிலின் தல மரம் வில்வம் ஆகும். பைரவர் தெப்பம் கோயிலின் தீர்த்தமாகும். சித்திரையில் பிரம்மோற்சவம், சிவராத்திரி, கார்த்திகை, ஐப்பசியில் அன்னாபிசேகம் உள்ளிட்ட பல விழாக்கள் இக்கோயில் நடைபெறுகின்றன.

இங்குள்ள பைரவர் ஆகர்ஷண பைரவர் எனப்படுகிறார். அவரது கையில் அட்சய பாத்திரம் காணப்படுகிறது. வலப்புறம் உள்ள நாய் அவரது பாதத்தைப் பார்க்கிறது. இடப்புறம் உள்ள நாய் நின்ற நிலையில் உள்ளது. இங்கு யந்திரம் அமைக்கப்பட்டுள்ளது. 
கோயிலின் முன் மண்டபத்தூணில் ஒரு அங்குல அளவிலான விநாயகர் உள்ளார். கோஷ்டத்தில் உள்ள தட்சிணாமூர்த்தி கிரீடம் அணிந்த நிலையில் உள்ளார். இறைவி சன்னதியின் எதிரில் உள்ள தூணில் வராகி உள்ளார். கொங்கண சித்தர் இரும்பை தங்கமாக மாற்றியதாகவும், மாத்தூர் என்னுமிடத்தில் மாற்று தயாரித்ததாகவும், மென்மேலும் அவ்வாறு தயாரிக்க விரும்பிய அவர் பைரவரை வழிபட்டு ஆயிரம் மாற்றுத் தங்கத்தைத் தயாரித்தார் எனவும், அப்போது அது ஜோதி வடிவமாகி மண்ணுக்குள் புதைந்து பின்னர் லிங்கத் திருமேனியாக ஆனதாவும் கூறுவர். ஜோதியிலிருந்து தோன்றியதால் மூலவர் சுயம்பிரகாசேசுவரர் என்றும் தான்தோன்றீசுவரர் என்றும் அழைக்கப்படுகிறார். 


</doc>
<doc id="326005" url="https://ta.wikipedia.org/wiki?curid=326005" title="பெரிச்சிகோயில் சுகந்தவனேசுவரர் கோயில்">
பெரிச்சிகோயில் சுகந்தவனேசுவரர் கோயில்

பெரிச்சிகோயில் சுகந்தவனேசுவரர் கோயில் தமிழ்நாட்டில் சிவகங்கை மாவட்டத்தில் உள்ள சிவன் கோயிலாகும்.

இக்கோயில் சிவகங்கை மாவட்டத்தில் கண்டிரமாணிக்கம் அருகில் பெரிச்சிகோயில் என்னுமிடத்தில் அமைந்துள்ளது.

இக்கோயிலின் மூலவராக சுகந்தவனேசுவரர் உள்ளார். மூலவர் சிறிய அளவில் உள்ளார். இறைவி சமீபவல்லி ஆவார். கோயிலின் தல மரம் வன்னி ஆகும். கோயிலில் தல தீர்த்தமாக கிணறு உள்ளது. ஆனித்திருவிழா இரண்டு நாள்கள், சிவராத்திரி, கார்த்திகை உள்ளிட்ட பல விழாக்கள் இக்கோயில் நடைபெறுகின்றன.

திருச்சுற்றில் நான்கு விநாயகர்கள் உள்ளனர். தெட்சிணாமூர்த்தி, சுப்பிரமணியர் ஆகியோருக்கு சன்னதிகள் உள்ளன. இத்தல விநாயகர் மகா கணபதி ஆவார். தனி விமானத்துடன் கூடிய சன்னதியில் காசி பைரவர் உள்ளார். இவ்ர் நவபாஷாணத்தால் செய்யப்பட்டவர் என்றும், இவரை போகர் அமைத்ததாகவும் கூறுவர்.பைரவர் எட்டு கைகளிலும் ஆயுதத்தை ஏந்திய நிலையில் கையில் கபாலத்துடன் உள்ளார். அருகில் மூவர் வணங்கிய நிலையில் உள்ளனர். இங்குள்ள சனீசுவரரை பைரவரின் சீடராகக் கருதி வழிபடுகின்றனர். இவர் பைரவர் சன்னதியின் பின்புறம் வன்னி மரத்தடியில் உள்ளார். இவர் எப்போதும் பைரவருக்கு பின்புறம் உள்ள மற்றொரு முகத்தைத் தரிசித்தபடி உள்ளதாகவும் அந்த முகத்தை பக்தர்கள் காணமுடியாது என்றும் கூறுகின்றனர்.


</doc>
<doc id="326010" url="https://ta.wikipedia.org/wiki?curid=326010" title="சாக்கோட்டை வீரசேகரர் கோயில்">
சாக்கோட்டை வீரசேகரர் கோயில்

சாக்கோட்டை வீரசேகரர் கோயில் தமிழ்நாட்டில் சிவகங்கை மாவட்டத்தில் உள்ள சிவன் கோயிலாகும்.

இக்கோயில் சிவகங்கை மாவட்டத்தில் சாக்கோட்டை என்னுமிடத்தில் அமைந்துள்ளது. இத்தலம் முன்னர் வீரை வனம் என்றழைக்கப்பட்டது.

இக்கோயிலின் மூலவராக வீரசேகரர் உள்ளார். இறைவி உமையாம்பிகை ஆவார். கோயிலின் தல மரம் வீரை ஆகும். கோயிலில் தல தீர்த்தமாக சோழா குளம் உள்ளது. ஆனி மற்றும் ஆடியில் பத்து நாள்கள் விழா நடைபெறுகிறது. இதுதவிர சிவராத்திரி, கந்த சஷ்டி உள்ளிட்ட பல விழாக்கள் நடைபெறுகின்றன.

ஒன்பது நிலை ராஜ கோபுரத்தைக் கொண்ட இக்கோயிலில் இறைவனும், இறைவியும் தனித்தனி சன்னதிகளில் உள்ளனர். இத்தல விநாயகர் விக்கிரம விஜய விநாயகர் ஆவார். பைரவர் இரட்டை நாய் வாகனக்ளுடன் உள்ளார். வனமாக இருந்த பகுதிக்கு வந்த வேடன் ஒருவன், ஒரு மரத்தின் அருகிலிருந்த வள்ளிக்கிழங்குக் கொடியைத் தோண்ட முயற்சிக்கும்போது மண்ணிலிருந்து இரத்தம் வெளிவரவே அந்த இடத்தைத் தோண்டிப் பார்த்தபோது லிங்கத் திருமேனி இருந்ததாகவும், அதை மன்னரிடம் தெரிவிக்க நோய்வாய்ப்ப்பட்டிருந்த மன்னர் அங்கு ஒரு கோயிலைக் கட்டியதாகக் கூறுகின்றனர். 


</doc>
<doc id="326016" url="https://ta.wikipedia.org/wiki?curid=326016" title="புலமைத்துவ வரலாறு">
புலமைத்துவ வரலாறு

புலமைத்துவ வரலாறு (Intellectual history) என்பது, எண்ணங்கள், சிந்தனையாளர்கள் பற்றிய வரலாறு ஆகும். எண்ணங்களை உருவாக்கி அவற்றைப்பற்றிக் கலந்துரையாடி, எழுதி, அல்லது வேறு விதங்களின் அவற்றோடு தொடர்புள்ள மக்களின் அறிவை விலக்கிவிட்டு இவ்வரலாற்றைக் கருத்தில் எடுக்க முடியாது. வரலாற்றாளர்களால் பயிலப்படும் புலமைத்துவ வரலாறு மெய்யியலாளர் பயிலும் மெய்யியல் வரலாற்றுக்கு இணையானது என்பதுடன், எண்ணங்களின் வரலாற்றுக்கு நெருக்கமானது. இதன் மையப்பொருள் என்னவெனில், எண்ணங்கள், அதை உருவாக்குபவர்களும், பயன்படுத்துபவர்களுமான மக்களிடம் இருந்து விலகித் தனியாக வளர்ச்சியடைவதில்லை என்பதுடன், எண்ணங்களைத் தனியாக அல்லாது, அவற்றை உருவாக்கும் பண்பாடு, வாழ்க்கை, வரலாறு ஆகியவற்றின் சூழலிலேயே ஆய்வு செய்யவேண்டும் என்பதுமாகும். 

புலமைத்துவ வரலாறு, கடந்தகால எண்ணங்களை அவற்றில் சூழலில் வைத்து ஆராய்வதன் மூலம் புரிந்துகொள்வதை நோக்கமாகக் கொண்டுள்ளது. இங்கே "சூழல்" என்பது அரசியல், பண்பாட்டு, புலமைத்துவ, சமூகச் சூழல்களைக் குறிக்கலாம். ஒருவர் ஒரு உரையைக் காலவரிடைச் சூழலிலோ அல்லது சமகாலப் புலமைத்துவ நேரச் சூழலிலோ வாசிக்க முடியும். இவ்விரு வகையான சூழ்நிலையாக்கமும் புலமைத்துவ வரலாற்றாளர்களால் கைக்கொள்ளப்படுவதே. அதேவேளை ஒன்றிலிருந்து மற்றது வேறாக நிற்பனவும் அல்ல. பொதுவாக, புலமைத்துவ வரலாற்றாளர்கள் கடந்த காலத்தின் கருத்துருக்களையும், உரைகளையும் பலதரப்பட்ட சூழல்களில் வைத்துப் பார்க்க முயல்கிறார்கள்.

புலமைத்துவ வரலாறு என்பது புலமையாளர்களின் வரலாறு அல்ல. இது எழுத்துக்களில் வெளிப்படுத்தப்படும் எண்ணங்களை ஆய்வு செய்வதால், காட்சிச் சான்றுகளையும் சொற்களல்லாத சான்றுகளையும் பயன்படுத்துகின்ற பிற பண்பாட்டு வரலாறுகளில் இருந்து வேறுபடுகின்றது. கடந்த காலத்துக்குரிய எந்தவொரு எழுத்துமூலமான தடயமும் புலமைத்துவ வரலாற்றுக்கான பொருளாக இருக்கலாம். "புலமையாளன்" என்னும் கருத்துரு மிகவும் அண்மைக் காலத்தைச் சேர்ந்தது. இது சிந்தனையோடு தொழில்முறையில் தொடர்புடைய ஒருவரைக் குறிக்கிறது. ஆனால், தனது சிந்தனைகளை வெளிப்படுத்துவதற்காக எழுதும் எவரும் புலமைத்துவ வரலாற்றுக்கான கருப்பொருளாக இருக்கமுடியும். ஒழுங்குமுறை சாராத ஒரு சிந்தனையாளர் தொடர்பான புலமைத்துவ வரலாற்றுக்கு, கார்லோ கின்சுபர்க் என்பவரின் ஆக்கமான "வெண்ணெய்க்கட்டியும் புழுக்களும்" (The Cheese and the Worms) என்னும் நூலில் உள்ள, 16 ஆம் நூற்றாண்டைச் சேர்ந்த இத்தாலிய ஆலை உரிமையாளர் மெனோக்கியோ பற்றிய புகழ்பெற்ற ஆய்வை சிறந்த எடுத்துக்காட்டாகக் கொள்ளலாம்.


</doc>
<doc id="326017" url="https://ta.wikipedia.org/wiki?curid=326017" title="கௌல்டு-யாகோபு வினை">
கௌல்டு-யாகோபு வினை

கௌல்டு-யாகோபு வினை "(Gould–Jacobs reaction)" குயினோலின்களைத் தயாரிக்கின்ற கரிமத் தொகுப்பு வினையாகும். குறிப்பாக இவ்வினையில் 4-குயினோலினால் தயாரிக்கப்படுகிறது. கௌல்டு-யாகோபு வினையில் அனிலின் அல்லது அனிலீன் வழிப்பொருள் முதலில் மலோனிக் அமில வழிப்பொருளான எத்தில்யெத்தாக்சிமெத்திலீன்மலோனேட்டுடன் வினைபுரிகிறது. இதனால் எத்தாக்சி தொகுதி நைட்ரசனால் பதிலீடு செய்யப்படுகிறது. குயினோலின் சூடுபடுத்தப்பட்டு இதன் பயனாக பென்சீன்வளையமாக்கல் நிகழ்கிறது. எசுத்தர் தொகுதி சோடியம் ஐதராக்சைடால் நீராற்பகுக்கப்பட்டு கார்பாக்சிலிக் அமிலமாகவும் பின்னர் அதைத் தொடர்ந்து சூடுபடுத்துவதால் கார்பாக்சில் நீக்கம் நிகழ்ந்து 4-ஐதராக்சிகுயினோலின் உருவாகிறது:. 

4,7-டைகுளோரோகுயினோலின் தயாரித்தலை இதற்கு உதாரணமாகக் கூறலாம். 



</doc>
<doc id="326023" url="https://ta.wikipedia.org/wiki?curid=326023" title="மெனோக்கியோ">
மெனோக்கியோ

மெனோக்கியோ (Menocchio) என அழைக்கப்படும் டொமெனிக்கோ இசுக்கன்டெல்லா (Domenico Scandella) (1532 - 1599) 16 ஆம் நூற்றாண்டைச் சேர்ந்த ஒரு ஆலை உரிமையாளர். மரபுக்கு எதிரான இவரது சமயக் கருத்துக்களுக்காக இவர் விசாரணைக்கு உட்படுத்தப்பட்டு மத மறுப்புக் குற்றத்துக்காக 1599 இல் எரித்துக் கொல்லப்பட்டார். இவரது வாழ்க்கை, நம்பிக்கைகள் என்பன பற்றிய தகவல்கள் விசாரணைப் பதிவுகளில் இருந்து கிடைக்கின்றன. இவற்றை அடிப்படையாகக் கொண்டே கார்லோ கின்சுபர்க் "வெண்ணெய்க்கட்டியும் புழுக்களும்" (The Cheese and the Worms) என்னும் நூலை எழுதினார்.

இவரது பெற்றோர் சுவானே, மெனேகா என்போராவர். சண்டையிட்டதற்காக நகரை விட்டுக் கடத்தப்பட்டிருந்த இரண்டு ஆண்டுகள் தவிர இவர் இத்தாலியில் உள்ள மொன்டரியாலே என்னும் நகரிலேயே வாழ்ந்துவந்தார். இவர் வாசிக்கக் கற்றுக்கொண்டு, மதம், வரலாறு என்பன தொடர்பான சமகால நூல்கள் பலவற்றை வாசித்தார். இவற்றில் இருந்து, தனது மதம் சார்ந்த கருத்துக்களை வளர்த்துக்கொண்டார். இவரது கருத்துக்கள் அக்காலத்துக் கத்தோலிக்கப் பழமையியத்தில் இருந்து குறிப்பிடத்தக்க அளவு விலகி இருந்தன. 

இவர் மத மறுப்புக் குற்றச்சாட்டின் பேரில் 1583ல் முதல் தடவையாக விசாரிக்கப்பட்டார். 1584 இல் தனது கூற்றுக்களைத் திரும்பப் பெற்றுக்கொண்டார். ஆனாலும், 20 மாதங்கள் சிறையில் இருந்தார். 1586 இல் விடுவிக்கப்பட்ட அவர் திருந்திவிட்டதாகச் சொல்லப்பட்டது. இவர் தொடர்ந்தும் வீட்டுக் காவலில் இருந்ததுடன், இவரது குற்றத்துக்கு அடையாளமாக எரியும் சிலுவைச் சின்னத்தைத் தனது உடையில் அணிந்துகொள்ள வேண்டியும் இருந்தது. தொடர்ந்தும் இவர் தனது நம்பிக்கைகள் பற்றிப் பலரிடம் பேசியதால், 1598 இல் இவர் மீண்டும் கைதானார். இவர் மத மறுப்புக் கொள்கையை உருவாக்குபவர் என அறிவிக்கப்பட்டு 1599ல் எரித்துக் கொல்லப்பட்டார். 

விசாரணையில், ஒருவன் தனது அயலவனுக்குக் கேடு விளைவிப்பதே குற்றம் என்றும், மதத்தைக் குறைத்துப் பேசுவது அப்படிப் பேசுபவரைத் தவிர வேறெவருக்கும் கேடு விளைவிக்காது எனவும் வாதித்தார். இயேசு மனிதனில் இருந்து பிறந்தவர் எனவும், மேரி கன்னி அல்ல எனவும், பாப்பாண்டவருக்கு இறைவன் எவ்வித அதிகாரத்தையும் கொடுக்கவில்லை, ஆனால், ஒரு நல்ல மனிதருக்கு முன்மாதிரியாக அவர் விளங்குகிறார் எனவும், இயேசு மனித மீட்புக்காக இறக்கவில்லை எனவும் அவர் கூறியிருந்தார்.


</doc>
<doc id="326028" url="https://ta.wikipedia.org/wiki?curid=326028" title="ஜியோவன்னி பாட்டிசுட்டா டோனதி">
ஜியோவன்னி பாட்டிசுட்டா டோனதி

டோனதி பைசாவில் இருந்த பல்கலைக்கழகத்தில் பட்டம் பெற்றார். பின்னர் 1852 இல் புளோரன்சு வான்காணகத்தில் பணியில் சேர்ந்தார். இவர் 1864 இல் அதன் இயக்குநர் ஆனார்.

இவர் விண்மீன்கள், சூரியன், குறுங்கோள்கள் ஆகியவற்றின் கதிர்நிரல் ஆய்வின் முன்னோடி ஆவார்.இவர் 1860 ஜூலை 18 இல் முழுச்சூரிய ஒளிமறைப்பை சுபெய்னில் உள்ள தோரேபிளான்காவில் நோக்கினார். அதே ஆண்டில் உடுக்கணக் கதிர்நிரலியல் செய்முறைகளைத் தொடங்கினார். இவர் 1862 இல் "Intorno alle strie degli spettri stellari" எனும் தனிவரைவு நூலை வெளியிட்டார். இது இயற்பியல் முறையில் விண்மீன்களை வகைபடுத்த வழிவகுத்தது.

இவர் வால்வெள்ளிகளின் கதிர்நிரலைப் பய்ன்படுத்தி அவற்றின் புறநிலை உட்கூறுகளைத் தீர்மானித்தார் குறிப்பாக, வால்வெள்ளி 1864b யின் கதிர்நிரலில் இவர் மூன்று உமிழ்வுக் கோடுகளைக் கண்டார். நான்கு ஆண்டுகள் கழித்து வில்லியம் அகின்சு அவை கரிமம் தனிமத்துக்கு உரியன என இனங்கண்டார். சூரியனை நெருங்கும்போது அதன் கதிர்நிரல் மாறுபடுவதைக் கண்டார், வெப்பத்தால் அது, சூரியனின் பட்டுத்தெறிக்கும் ஒளியை விட, தன் சொந்த ஒளியை வெளியிடுவதையுமெடுத்துக் கூறினார்: வால்வெள்ளியின் ஒரு பகுதியாவது வளிமமாக அமையவேண்டும் என்ற முடிவுக்கு வந்தார்.

இவர் 1854 முதல் 1864 வரையிலான கால இடைவெளியில் ஆறு புதிய குறுங்கோள்களைக் கண்டுபிடித்தார். இவற்றில் 1858 இல் கண்டுபிடித்த காட்சிக்கினிய C/1858 L1/வால்வெள்ளி டோனதியும் அடங்கும்.

வான்பொருள்களின் பெருஞ்சுடரொளியை ஆய்வுசெய்த இவர் இந்நிகழ்வு அண்ட வானிலையியல் எனும் தனியான துறையைச் சாரும் எனக் கூறினார். An investigation of the great aurora of February 4, 1872, led Donati to refer such phenomena to a distinct branch of science, designated by him “cosmical meteorology”. என்றாலும் இக்கருப்பொருளைப் பற்றி மேலும் தொடர்ந்து ஆய்வு செய்யும் முன்பே அடுத்த ஆண்டு வியன்னா அறிவியல் மாநாட்டில் இவரைப் பீடித்த காலராவால் இறந்துவிட்டார்.




</doc>
<doc id="326035" url="https://ta.wikipedia.org/wiki?curid=326035" title="பண்பாட்டு வரலாறு">
பண்பாட்டு வரலாறு

பண்பாட்டு வரலாறு என்பது, மானிடவியல், வரலாறு ஆகியவற்றின் அணுகுமுறைகளை ஒன்றுசேர்த்து, மக்கள் சார்ந்த பண்பாட்டு மரபுகளையும் வரலாற்று அனுபவங்களின் பண்பாட்டு விளக்கங்களையும் அறிந்துகொள்ள முயலும் துறை ஆகும். இது, கடந்தகால விடயங்களின் பதிவுகள், விளக்கமுறையிலான விபரிப்புகள் ஆகியவற்றைப் பண்பாடு தொடர்பான தொடர் நிகழ்வுகளின் சூழமைவில் ஆராய்கிறது. 

சமூக, பண்பாட்டு, அரசியல் சூழல்கள் ஊடாக மனித குலம் ஈடுபட்ட கடந்தகால நிகழ்வுகளை, அல்லது ஒரு குழுவினர் விரும்புகின்ற கலைகள், பழக்க வழக்கங்கள் என்பன தொடர்பானவற்றைப் பண்பாட்டு வரலாறு பதிவு செய்வதுடன் விளக்கவும் முயல்கிறது. யேக்கப் பர்க்கார்ட் (1818 - 1897) என்பவர் பண்பாட்டு வரலாற்றை ஒரு துறையாக நிறுவ உதவினார். கருத்தில் எடுக்கப்பட்ட மக்கள் குழுவொன்றால் உருவாக்கப்பட்ட பல்வேறுபட்ட தனித்துவமான வாழ்க்கை முறைகளைச் சுட்டிக்காட்டுவதன் மூலம் மனித சமுதாயத்தின் பதிவுகளைப் பண்பாட்டு வரலாறு ஆய்வு செய்து விளக்குகிறது. பண்பாட்டு வரலாறானது சடங்குகள், நிகழ்விடத்துடனான தொடர்புகள் போன்ற கடந்தகாலப் பண்பாட்டுச் செயற்பாடுகள் முழுவதையும் கருத்தில் எடுக்கிறது. 

பண்பாட்டு வரலாறு, அதன் அணுகுமுறையைப் பொறுத்தவரை பிரெஞ்சு இயக்கமான மனப்பாங்கின் வரலாறு, புதிய வரலாறு ஆகியவற்றுடன் பல்வேறு பொது விடயங்களைக் கொண்டுள்ளன. அத்துடன் ஐக்கிய அமெரிக்காவில் அமெரிக்க ஆய்வுகளோடு என்னும் துறையோடு இதற்கு நெருக்கமான தொடர்புகள் உண்டு. 19 ஆம் நூற்றாண்டின் யேக்கப் பர்க்கார்ட்டால், இத்தாலிய மறுமலர்ச்சி தொடர்பில் உருவாக்கிச் செயற்படுத்தியபடி பண்பாட்டு வரலாறு, ஒரு குறித்த வரலாற்றுக் காலத்தை முழுமையாக ஆய்வு செய்வதாக இருந்தது. அக்காலத்தின் ஓவியம், சிற்பம், கட்டிடக்கலை போன்றவை மட்டுமன்றி, சமூகத்தின் பொருளாதார அடிப்படைகள், அதன் அன்றாட வாழ்க்கைக்கான சமூக நிறுவனங்கள் போன்றவறையும் இந்த ஆய்வு உள்ளடக்கியதாக இருந்தது. 


</doc>
<doc id="326037" url="https://ta.wikipedia.org/wiki?curid=326037" title="ஜேம்சு சுடேன்லி கே">
ஜேம்சு சுடேன்லி கே

ஜேம்சு சுடேன்லி கே (James Stanley Hey) FRS (3 May 1909 – 27 February 2000) ஓர் ஆங்கிலேய இயற்பியலாளரும் கதிர்வீச்சு வானியலாளரும் ஆவார். இராடார் தொழில்நுட்பத்தை வானியல் ஆய்வுக்கு இலக்காகப் பயன்படுத்தி இவர் கதிர்வீச்சு வானியலுக்கான அடிப்படைகலை உருவாக்கினார் . இவர் சூரியன் கதிர்வீச்சு அலைகளை உமிழ்வதைக் கண்டுபிடித்தார். அதேபோல, சிக்னசு விண்மீன்குழுவில் பால்வெளிக்கப்பாலான கதிர்வீச்சு அலைவாயிலை முதன்முறையாகக் கண்டறிந்தார் .

இவர் பருத்தித் தொழில் வளர்ந்த இலங்காசயரின் ஒரு பருத்தித் தொழிலதிபருக்கு மூன்றாம் மகனாக அந்நகரின் நெல்சன் பகுதியில் பிறந்தார். கே மான்செசுட்டர் பல்கலைக்கழகத்தில் இயற்பியலில் சேர்ந்து பயின்று 1930 இல் பட்டம் பெற்றார். அடுத்த ஆண்டு X-கதிர் படிகவியலில் முதுவர் பட்டம் பெற்றார். இவரது மனைவியார் எடுனா கேவுட் இவருடன் பயின்ற மாணவி ஆவார். இவர் அப்போது இயற்பியல் ஆசிரியராக, வடக்கு இலக்கணப் பள்ளியில் பணிபுரிந்து வந்துள்ளார். இவர் 1942 இல் படைத்துறை கதிர்வீச்சுப் பள்ளியில் ஆறுவாரம் பயிற்சி பெற்றதும், படைத்துறைச் செயல்முறை ஆராய்ச்சிக் குழுவில் சேர்ந்தார். இதில் இவரது பணி இராடார் நெறிப்புத்தடுப்பு முறைகளை உருவாக்குதலாகும்; ஓராண்டுக்கு கூட்டணிப் படைக்கு செருமனியின் இராடார் நெறிப்பைத் தடுப்பது இயலாத செயலாகவே விளங்கியது . 1942 இல் பிரெஞ்சுக் கடற்கரையில் அமைந்த பகை இராடார் நெறிப்பினால், ஆங்கிலக் கால்வாயில் இருந்து சுகாம்கார்சுட்டு, நீசனவு ஆகிய செருமனி போர்க்கலங்களின் தப்பிப்பு, இச்சிக்கலின் தன்மையை விளக்கும். கேவுக்கு, 4-8 மீ நெடுக்கத்தில் பகை வான்கல எதிர்ப்பு இராடாரின் கடுமையான இரைச்சல் நெறிப்பு பற்றிய அறிக்கைகள் கிடைத்துள்ளன. குறுக்கீட்டின் திசை பெருமமாக சூரியனின் திசையைப் பின்பற்றுவதை உணர்ந்த கே, கிரீன்விச் அரசு வான்காணகத்தின் உதவியால் சரிபார்த்துச் சூரிய வட்டிலில் முனைப்பான கரும்புள்ளி கடந்துசெல்வதைக் கண்டுபிடித்தார். எனவே இவர் சூரியக் கரும்புள்ளிப் பகுதியில் 100 காசு காந்தைப்புலத்தில் செல்லும் ஆற்றல்மிமிக்க மின்னணுக்களும் மின்னன்களும் மீட்டர் அலைநீள கதிர்வீச்சு அலைகளை உமிழ்தலை கண்டறிந்தார். ஐக்கிய அமெரிக்காவில் ஜார்ஜ் கிளார்க் சவுத்வர்த்தும் 1942இல் சூரியனின் கதிர்வீச்சு இரைச்சலைச் செமீ அலைநீள நெடுக்கத்தில் கண்டார்.

பின்னர் 1945 இல் கே, இலண்டனில் 100 மீ உயரத்தில் கடந்த வி-2 ஏவூர்திகளின் தடங்களைக் கண்டுபிடிக்கும் வழிமுறையை ப் பயன்படுத்தினார். அப்போது 100 கி.மீ உயரத்தில் இருந்து மணிக்கு ஐந்து முதல் பத்து வரை நிலைமாறும் தற்காலிக இராடார் எதிரொலிகள் வருவதால் ஒரு புதிய சிக்கல் ஏற்பட்டது. வி-2 ஏவூர்திகள் மறைந்ததும் எதிரொலிகள் வரவில்லை; எனவே கே இதற்கான காரணம் விண்கற்களின் தொடர்வீழ்ச்சிதான் எனும் முடிவுக்கு வந்தார். இவ்வீழ்ச்சி இரவில் மட்டுமன்றிப் பகலிலும் நேரலாம்.

கேவின் 1942 ஆம் ஆண்டின் முடிவுகள் போர்முடியும் வரையில் வெளியிடப்படவில்லை.

கே 1949 இல் படைத்துறைச் செயல்முறை ஆராய்ச்சிக் குழுவின் தலைவரானார். இவர் பின்னர் ஆய்வாளராக, மால்வெர்னில் இருந்த அரசு இராடார் நிறுவனத்தில் பனிபுரிந்தார். இங்கு இவர் தன் கதிர்வீச்சு வானியல் ஆய்வு நோக்கீடுகளையும் தொடர்ந்தார். இவர் 1966 இல் இருந்து 1969 இல் ஓய்வுபெறும் வரை ஆராய்ச்சித் துறையின் தலைவராக விளங்கினார்.





</doc>
<doc id="326042" url="https://ta.wikipedia.org/wiki?curid=326042" title="நார்வே நாட்டின் புதுப்பிக்கத்தக்க ஆற்றல் பயன்பாடு">
நார்வே நாட்டின் புதுப்பிக்கத்தக்க ஆற்றல் பயன்பாடு

நார்வே நாடு மிக அதிக அளவில் புதுப்பிக்கத்தக்க ஆற்றல் உற்பத்தி செய்யும் நாடு ஆகும். நார்வே நாட்டின் 99 விழுக்காடு மின்சாரம் நீர்மின்ஆற்றல் மூலம் உற்பத்தி செய்யப்படுகிறது. சிறந்த இயற்கை நீர்வளங்களை கொண்டுள்ளதால் நீர்மின்ஆற்றல் மின் உற்பத்தி, சூரிய ஆற்றல் உற்பத்திக்கான வளங்கள் குறைவாக இருப்பினும் சூரிய மின் ஆற்றல் தர சிலிக்கான் மற்றும் சிலிக்கான் சூரிய மின் ஆற்றல் கடத்துதிறக் கலங்கள் உற்பத்தியில் உலகளவில் மிக அதிக அளவில் ஈடுபட்டுள்ளது. காற்றாலை மின்சார உற்பத்தியும் இங்கு பயன்பாட்டில் உள்ளது. நார்வே அரசின் மூலம் ஒன்பது நீர் திறன் உற்பத்தி ஆலைகள் இயங்கி வருகின்றன. உட்செருகு மின்சார மகிழுந்து நார்வே நாட்டில் அதிகஅளவில் பயன்பாட்டில் உள்ளது. புவி மாசுபடுவதை தடுப்பதற்கும் சுத்தமான மின்சார உற்பத்தி செய்வதிலும் இந்நாட்டின் பங்கு பெரிதும் உள்ளது. மேலும் வளர்ந்துவரும் நாடுகளும் தங்கள் நாட்டில் புவி மாசுபடுவதை தடுப்பதற்கும் சுத்தமான மின்சார உற்பத்தி செய்வதற்கும் நார்வே ஒரு முன்னோடியாக திகழ்கிறது.


</doc>
<doc id="326044" url="https://ta.wikipedia.org/wiki?curid=326044" title="கக்ராச்சாரி மாவட்டம்">
கக்ராச்சாரி மாவட்டம்

கக்ராச்சாரி மாவட்டம் (அ) ( தெற்காசியாவின் வங்காளதேச நாட்டின் அறுபத்தி நான்கு மாவட்டங்களில் ஒன்றாகும். இம்மாவட்டம் சிட்டகாங் கோட்டத்தில் அமைந்துள்ளது. தென்கிழக்கு வங்காளதேசத்தில் அமைந்த இம்மாவட்டத்தின் நிர்வாகத் தலைமையிடம் "கக்ராச்சாரி" நகரம் ஆகும். இம்மாவட்டம் சிட்டகாங் மலைத் தொடர்களில் அமைந்த மாவட்டமாகும்.இதன் உள்ளூர் பெயர் "செங்மி" என்று அழைக்கப்படுகிறது. கக்ராச்சாரி பள்ளத்தாக்கில் செங்கி ஆறு, கசலோங் ஆறு மற்றும் மைனி ஆறுகள் பாய்கிறது. இம்மாவட்டம் மலைகளால் சூழப்பட்டதாகும். இம்மாவட்டத்தின் முக்கிய பழங்குடி மலைவாழ் மக்கள் திரிபுரி மக்கள், சக்மா மக்கள், மர்மா மக்கள் ஆவார்.

சிட்டகாங் கோட்டத்தில் உள்ள கக்ராச்சாரி மாவட்டத்தின் வடக்கில் இந்தியாவின் திரிபுரா மாநிலமும், தெற்கில் சிட்டகாங் மாவட்டம் மற்றும் ரங்கமதி மாவட்டமும், கிழக்கில் ரங்கமதி மாவட்டமும், மேற்கில் சிட்டகாங் மாவட்டமும் இந்தியாவின் திரிபுரா மாநிலமும் எல்லைகளாகக் கொண்டுள்ளது.

சிட்டகாங் கோட்டத்தில் 2749.16 சதுர கிலோ மீட்டர் பரப்பளவு கொண்ட கக்ராச்சாரி மாவட்டத்தை நிர்வாக வசதிக்காக கக்ராச்சாரி சதர், மொகல்சோரி, மணிக்சோரி, பஞ்சசோரி, லட்சுமிசோரி, திக்கினலா, மதிரங்கா, ராக்கோர் மற்றும் மெரூக் என ஒன்பது துணை மாவட்டங்களாகப் பிரிக்கப்பட்டுள்ளது.

இம்மாவட்டத்தில் மூன்று நகராட்சி மன்றங்களும், முப்பத்தி எட்டு கிராம ஒன்றியக் குழுக்களும், 120 வருவாய் கிராமங்களும், 1702 கிராமங்களும் உள்ளது. மாவட்டத்தின் அஞ்சல் சுட்டு எண் 4400; தொலைபேசி குறியிடு எண் 0371 ஆகும். இம்மாவட்டம் ஒரு வங்காளதேச நாடாளுமன்றத் தொகுதியைக் கொண்டுள்ளது.

இம்மாவட்டத்தில் கக்ராச்சாரி மலைப் பள்ளத்தாக்கில் செங்கி ஆறு, கசலோங் ஆறு மற்றும் மைனி ஆறுகள் பாய்கிறது. இங்கு தேயிலை, இஞ்சி, மஞ்சள், அன்னாசி, பப்பாளி, பலா, ஆரஞ்ச், எலுமிச்சம் பழம், வாழை முதலியன பயிரிடப்படுகிறது. இம்மலை மாவட்ட பழங்குடி மக்களின் சமூக, பொருளாதார மற்றும் கல்வி வளர்ச்சிக்காக பல்வேறு அரசு சாரா தொண்டு நிறுவனங்கள் செயல்படுகிறது. 

2749.16 சதுர கிலோ மீட்டர் பரப்பு கொண்ட இம்மாவட்டத்தின் 2011-ஆம் ஆண்டின் மக்கள் தொகை கணக்கெடுப்பின் படி (இறுதி முடிவு அறிவிக்கப்படவில்லை) மக்கள் தொகை 6,13,917 ஆக உள்ளது. அதில் ஆண்கள் 3,13,793 ஆகவும், பெண்கள் 3,00,124 ஆகவும் உள்ளனர். ஆண்டு மக்கள் தொகை வளர்ச்சி விகிதம் ஆக உள்ளது. பாலின விகிதம் 105 ஆண்களுக்கு 100 பெண்கள் வீதம் உள்ளனர். மக்கள் தொகை அடர்த்தி ஒரு சதுர கிலோ மீட்டர் பரப்பளவில் 223 நபர்கள் வீதம் வாழ்கின்றனர். மாவட்ட சராசரி எழுத்தறிவு 46.1% ஆக உள்ளது.இம்மாவட்டத்தின் பெரும்பாலான மக்கள் இசுலாமிய சமயத்தைப் பின்பற்றுபவர்களாகவும், வங்காள மொழியைப் பேசுபவர்களாகவும் உள்ளனர். இம்மாவட்டத்தில் வங்காளி மக்களுடன், பழங்குடி மலைவாழ் மக்கள் திரிபுரி மக்கள், சக்மா மக்கள், மர்மா மக்கள் வாழ்கின்றனர். இம்மாவட்டத்தில் அலுவல் மொழியான வங்காள மொழியுடன், வட்டார மொழிகளான சக்மா, திரிபுரி, கோக்போரோக் மொழிகளும் பேசப்படுகிறது. 

வங்காளதேசத்தின் பிற மாவட்டங்களைப் போன்று, இம்மாவட்டத்திலும் நான்கு படிகள் கொண்ட கல்வி அமைப்பு உள்ளது. அவைகள்: ஐந்தாண்டு படிப்புகள் கொண்ட தொடக்கப் பள்ளிகளும் (கிரேடு 1 – 5), ஐந்தாண்டு படிப்புகள் கொண்ட இடைநிலைப் பள்ளிகளும் (கிரேடு 6 – 10), இரண்டாண்டு படிப்பு கொண்ட மேனிலைப் பள்ளிகளும் (கிரேடு 11 – 12), நான்கு ஆண்டு படிப்பு கொண்ட இளநிலை பட்டப் படிப்பு மற்றும் ஒராண்டு கால முதுநிலை பட்டப் படிப்பு கொண்ட பல்கலைக்கழகங்களும், கல்லூரிகளும் உள்ளது.
வங்காள மொழியுடன், ஆங்கில மொழியும் அனைத்து நிலைகளிலும் கற்பிக்கப்படுகிறது.

இம்மாவட்டத்தில் கக்ராச்சாரி அரசு கல்லூரிகக்ராச்சாரி இராணுவப் பாசறை பொதுப் பள்ளி மற்றும் கல்லூரி, கக்ராச்சாரி மகளிர் உயர்நிலைப் பள்ளிகள் உள்ளது. 

1991-இல் கக்ராச்சாரி மாவட்டத்தில் இசுலாமியர்கள் - 34.45%, பௌத்தர்கள் - 48.51%, இந்துக்கள் - 16.69%, கிறித்தவர்கள் - 0.27% மற்றும் பிறர் - 0.08% ஆக இருந்தனர். சமய வழிப்பாட்டுத் தலக்களில் மசூதிகள் 2472, கோயில்கள் 170, பௌத்த விகாரங்கள் மற்றும் மடாலயங்கள் 937, தேவாலயங்கள் 4 இருந்தன churches.


</doc>
<doc id="326047" url="https://ta.wikipedia.org/wiki?curid=326047" title="கி. அரங்கன்">
கி. அரங்கன்

கி. அரங்கன் (K.Rangan, 3 செப்டம்பர் 1942) தமிழ்நாட்டின் தஞ்சாவூரைச் சேர்ந்த மொழியியல் அறிஞர் ஆவார். 

தமிழ்நாட்டில் உள்ள விழுப்புரம் மாவட்டத்தில் சின்னச்சேலம் என்னும் ஊரில் இவர் பிறந்தார். இவரது பெற்றோர் கிருஷ்ணசாமி ராஜம்மாள் ஆவர். 


மைசூரிலுள்ள இந்திய மொழிகளின் நடுவண் நிறுவனத்தில் (En: Central Institutue of Indian Languages) 1970 முதல் 1982 வரையிலும், தஞ்சாவூர் தமிழ்ப் பல்கலைக்கழகத்தில் மொழியியல் துறையில் 1982 முதல் 2003 வரையிலும் பணியாற்றியுள்ளார்.

மொழியியல், இலக்கியம், சமூகவியல், இலக்கணம் உள்ளிட்ட துறைகளில் 60க்கும் மேற்பட்ட கட்டுரைகளை தமிழிலும், ஆங்கிலத்திலும் எழுதியுள்ளார். கீழ்க்கண்ட நூல்கள் உள்பட பல நூல்களை இவர் எழுதியுள்ளார்.



</doc>
<doc id="326053" url="https://ta.wikipedia.org/wiki?curid=326053" title="மில்டன் இலாசெல் குமாசன்">
மில்டன் இலாசெல் குமாசன்

மில்டன் இலாசெல் குமாசன் (Milton Lasell Humason) (ஆகத்து 19, 1891 - ஜூன் 18, 1972னோர் அமெரிக்க வானியலாளர் ஆவார்ரிவர் மின்னசோட்டாவின் டாட்ஜ் சென்டரில் பிறந்தார்.

இவர் பள்ளியில் இருந்து இடையிலேயே நின்றுவிட்டார். தன் 14 ஆம் அகவை வரை இவர் முறைசார் கல்வியேதும் படிக்கவில்லை. இவர் மலைகளை விரும்பியதால், குறிப்பாக வில்சன் மலையை விரும்பியதால், இவர் மவுண்ட் வில்சன் வான்காணகம் நிறுவப்பட்டபோது கீழிருந்து கருவிகளை மலைமேலே கொண்டுசெல்லும் பணியாளராகும் வாய்ப்பைப் பெற்றார். இவர் 1917 இல் இவர் அங்கே கட்டிட்த் தூய்மிப்பாலராகச் சேர்ந்துள்ளார். தன் ஆர்வத்தால், இரவு உதவியாளராக வான்காணகத்தில் சேர்ந்தார். இவரது தொழில்நுட்பத் திறனும் அமைதியான இயல்பும் இவர் மலையில் உள்ள அனைவருக்கும் இனியரானார்.ளைவரது திறனமையை மதித்து, 1919 இல் [[ஜார்ஜ் எல்லேரி ஏல்]லிவரை மவுன்ட் விலசன் வான்காணகப் பணியாளர் ஆக்கினார். இது முன்நிகழ்வேதும் இல்லாதது. ஏனெனில் இவரிடன் முனைவர் பட்டமோ ஏன் உயர்நிலைப் பள்ளிச் சான்றிதழ் கூட இல்லை.இவர் விரைவில்பல நோக்கீட்டு கண்டுபிடிப்புகளை நிகழ்த்திக் காட்டி ஏலின் மதிப்பீட்டை நிறுவிக் காட்டினார். இவர் மங்கலான பால்வெளிகலைக் கூட கதிர்நிரல் படம் எடுத்து சீரிய நோக்கீட்டாளரானார். அண்டவியல் கட்டமைப்பு ஆய்வில் நோக்கீடுகள் பெரும்பங்காற்றின.இவர் அபுள் விதியை உருவாக்க அப்புளுக்கு உதவியுள்ளார்.ஐவர் 1950 இல் உலுன்டு பல்கலைக்கழகத்தின்ஆறிவியல் முதுமுனைவர் பட்டம் பெற்றார். He retired in 1957.

இவர் நீளமான கதிரண்மைத் தொலைவு கொண்ட [[C/1961 R1]] (குமாசன்) வால்வெள்ளியைக் கண்டுபிடித்தார்.

நூலிழையில் புளூட்டோவைக் கண்டுபிடிக்கும் வாய்ப்பை குமாசன் இழந்துள்ளார். கிளைடு டோம்பாவுக்கு 11 ஆண்டுகளுக்கு முன்பே இவர் எடுத்த நான்கு ஒளிப்படங்களில் புளூட்டோவின் படிமம் உள்ளது. புளூட்டோவின் படிமம் ஒளிப்படத்ட்டின் ஊறுள்ள புள்ளீயில் அமைந்துவிட்டதால், இவரால் அந்தக் கோளைக் கண்டுபிடிக்க இயலாமல் போய்விட்டது எனத் தொடர்ந்து கூறப்பட்டு வருகிறதுடீது சரியாக இருக்கவியலாது. ஏனெனில், மூன்று இரவுகளில் எடுத்த நான்கு வேறுவேறு தட்டுகளில் புளூட்டோ உள்ளதால் இது உண்மையாக வாய்ப்பே இல்லை.

அப்புளும் இவரும் பல ஆண்டுகள் இணைந்தே பணிபுரிந்ததால், இவரது பெரும்பாலான பணிகள் அப்புளுக்கும் வழங்கப்படுகின்றன.

இவர் கலிபோர்னியாவில் மெண்டோசினோவில் இறந்தார்.

இவரது பெயராலும்சுவிக்கியின் பெயராலும் வழங்கப்படுகிறது.



[[பகுப்பு:1891 பிறப்புகள்]]
[[பகுப்பு:1972 இறப்புகள்]]
[[பகுப்பு:அமெரிக்க வானியலாளர்கள்]]
[[பகுப்பு:வால்வெள்ளி கண்டுபிடிப்பாளர்கள்]]

</doc>
<doc id="326054" url="https://ta.wikipedia.org/wiki?curid=326054" title="பெனி மாவட்டம்">
பெனி மாவட்டம்

பெனி மாவட்டம் தெற்காசியாவின் வங்காளதேச நாட்டின் அறுபத்தி நான்கு மாவட்டங்களில் ஒன்றாகும். இம்மாவட்டம் சிட்ட்காங் கோட்டத்தில் அமைந்துள்ளது. வங்காளதேசத்தில் தென்கிழக்கில் அமைந்த இம்மாவட்டத்தின் நிர்வாகத் தலைமையிடம் "பெனி" நகரம் ஆகும். நவகாளி மாவட்டத்தின் சில பகுதிகளைக் கொண்டு பெனி மாவாட்டம் 15 பிப்ரவரி 1984-இல் புதிகாகத் துவக்கப்பட்டது. இம்மாவட்டம் நாட்டின் மொத்த வருவாயில் இரண்டாம் இடத்தை வகிக்கிறது.

சிட்டகாங் கோட்டத்தில் 15 பிப்ரவரி 1984-இல் துவக்கப்பட்ட இம்மாவட்டத்தின் வடக்கில் கொமில்லா மாவட்டம் மற்றும் இந்தியாவின் திரிபுரா மாநிலமும், தெற்கில் வங்காள விரிகுடாவும், கிழக்கில் இந்தியாவின் திரிபுரா மாநிலம் மற்றும் சிட்டகாங் மாவட்டமும், மேற்கில் நவகாளி மாவட்டமும் எல்லைகளாகக் கொண்டுள்ளது. 

சிட்டகாங் கோட்டத்தில் 15 பிபரவரி 1984-இல் துவக்கப்பட்ட இம்மாவட்டம் 990.36 சதுர கிலோ மீட்டர் பரப்பளவு கொண்டது. இம்மாவட்டத்தை நிர்வாக வசதிக்காக பெனி, சோனாகாஜி, சாகோல்நயா, பரசுராம், புல்காஜி, மற்றும் தகோன்வியா என ஆறு துணை மாவட்டங்களாகப் பிரிக்கப்பட்டுள்ளது. 

இம்மாவட்டம் ஐந்து நகராட்சி மன்றங்களையும், நாற்பத்தி மூன்று கிராம ஒன்றியக் குழுக்களையும், 497 வருவாய் கிராமங்களையும், 553 கிராமங்களையும் கொண்டுள்ளது. இம்மாவட்டத்தின் அஞ்சல் சுட்டு எண் 3900 ஆகும். தொலைபேசி குறியிடு எண் 0331 ஆகும். இம்மாவட்டம் மூன்று வங்காளதேச நாடாளுமன்றத் தொகுதிகளைக் கொண்டுள்ளது. 
இம்மாவட்டம் வேளாண் பொருளாதாரத்தையே நம்பியுள்ளது. இம்மாவட்டத்தில் பெனி ஆறு, சிறு பெனி ஆறு, மகுரி ஆறு, தகாத்தியா ஆறு, செலொனை ஆறுகள் பாய்வதால் நீர் வளமும், மண் வளமும் கொண்டுள்ளது. இம்மாவட்டத்தில் நெல், சணல், கோதுமை, கரும்பு, பலா, தென்னை, பயறு வகைகள் உருளைக்கிழங்கு முதலியன பயிரிடப்படுகிறது.

990.36 சதுர கிலோ மீட்டர் பரப்பு கொண்ட இம்மாவட்டத்தின் 2011-ஆம் ஆண்டின் மக்கள் தொகை கணக்கெடுப்பின் படி (இறுதி முடிவு அறிவிக்கப்படவில்லை) மக்கள் தொகை 14,37,371 ஆக உள்ளது. அதில் ஆண்கள் 6,94,128 ஆகவும், பெண்கள் 7,43,243 ஆகவும் உள்ளனர். ஆண்டு மக்கள் தொகை வளர்ச்சி விகிதம் 1.46 ஆக உள்ளது. பாலின விகிதம் 93 ஆண்களுக்கு பெண்கள் 100 வீதம் உள்ளனர். மக்கள் தொகை அடர்த்தி ஒரு சதுர கிலோ மீட்டர் பரப்பளவில் 1451 நபர்கள் வீதம் வாழ்கின்றனர். மாவட்ட சராசரி எழுத்தறிவு 59.6% ஆக உள்ளது.இம்மாவட்டத்தின் பெரும்பாலான மக்கள் இசுலாமிய சமயத்தைப் பின்பற்றுபவர்களாகவும், வங்காள மொழியைப் பேசுபவர்களாகவும் உள்ளனர்.

வங்காளதேசத்தின் பிற மாவட்டங்களைப் போன்று, இம்மாவட்டத்திலும் நான்கு படிகள் கொண்ட கல்வி அமைப்பு உள்ளது. அவைகள்: ஐந்தாண்டு படிப்புகள் கொண்ட தொடக்கப் பள்ளிகளும் (கிரேடு 1 – 5), ஐந்தாண்டு படிப்புகள் கொண்ட இடைநிலைப் பள்ளிகளும் (கிரேடு 6 – 10), இரண்டாண்டு படிப்பு கொண்ட மேனிலைப் பள்ளிகளும் (கிரேடு 11 – 12), நான்கு ஆண்டு படிப்பு கொண்ட இளநிலை பட்டப் படிப்பு மற்றும் ஒராண்டு கால முதுநிலை பட்டப் படிப்பு கொண்ட பல்கலைக்கழகங்களும், கல்லூரிகளும் உள்ளது.
வங்காள மொழியுடன், ஆங்கில மொழியும் அனைத்து நிலைகளிலும் கற்பிக்கப்படுகிறது.


</doc>
<doc id="326060" url="https://ta.wikipedia.org/wiki?curid=326060" title="சமூகச் சூழல்">
சமூகச் சூழல்

சமூகச் சூழல் (social environment) என்பது, மக்கள் வாழுகின்ற, அல்லது ஏதாவது நடைபெறுகின்ற அல்லது உருவாகின்ற பௌதீக, சமூகப் பின்னணி அமைப்பு ஆகும். இது தனிப்பட்டவர்கள் கற்றுக்கொள்கின்ற அல்லது வாழுகின்ற பண்பாடு, அவர்கள் ஊடாடுகின்ற மக்கள் மற்றும் பிற நிறுவனங்கள் ஆகியவற்றை உள்ளடக்கியது. தொடர்பாடல் நேரடியானதாகவோ, தொடர்பு ஊடகங்கள் வழியானதாகவோ இருக்கலாம். அடையாளம் காட்டாமலோ, ஒருவழித் தொடர்பாகவோகூட இருக்க முடியும். இது சமமான சமூகத் தகுதிநிலையோடு இருக்கவேண்டியது இல்லை. இதனால், சமூகச் சூழல் என்பது சமூக வகுப்பு, சமூக வட்டம் போன்றவற்றிலும் பரந்த கருத்துரு ஆகும். 

ஒரே சமூகச் சூழலைச் சேர்ந்த மக்கள் பெரும்பாலும் சமூக ஒருமைப்பாட்டு உணர்வை வளர்த்துக்கொள்வதற்கான வாய்ப்புக்கள் அதிகம். அவர்கள் பெரும்பாலும் ஒருவர் மீது ஒருவர் நம்பிக்கை கொள்வதுடன் உதவியும் செய்துகொள்வர். அத்துடன் அவர்கள் சமூகக் குழுக்களாகக் கூடுவதற்கான வாய்ப்புக்களும் உள்ளன. முடிவுகள் வெவ்வேறாக இருக்கக்கூடும் ஆயினும், அவர்கள் பெரும்பாலும் ஒரே விதமாகவே சிந்திக்கின்றனர்.

தங்களுடைய வாழ்க்கையை மேம்படுத்திக் கொள்வதற்காக மக்கள் இயற்கை வளங்களைப் பயன்படுத்துகின்றனர். இதனால், இயற்கைச் சூழலில் மாற்றங்கள் ஏற்படுகின்றன. மனிதக் குடியிருப்புக்கள், சாலைகள், தோட்டங்கள், அணைகள், மற்றும் பல இவ்வாறாக உருவாகியுள்ளன. இவ்வாறான மனிதன் உருவாக்கிய கூறுகள் அனைத்தும் பண்பாட்டுச் சூழலில் அடங்குகின்றன. எர்விங் கோஃப்மன் என்பவர் தனிப்பட்ட சூழல்களின் சமூக இயல்பு குறித்துக் குறிப்பாக வலியுறுத்துகின்றார். 

எமில் டுர்கெயிம் சமூகச் சூழல் குறித்து ஒரு பரந்த நோக்கைக் கொண்டிருந்தார். இவர், சமூகச் சூழல் உள்ளமைந்த விதிமுறைகளையும் சமூகக் காரணிகளின் சார்பாண்மைகளையும் கொண்டிருப்பதாக வாதித்தார். நமது சமூகச் சூழல் நமது மனங்களில் மட்டுமே இருக்கக்கூடிய காரணிகளால் நிரம்பி இருப்பதாகத் தெரிகிறது.


</doc>
<doc id="326063" url="https://ta.wikipedia.org/wiki?curid=326063" title="புதுச்சேரி துறைமுகம்">
புதுச்சேரி துறைமுகம்

புதுச்சேரியில் ஒன்றிய பிரதேசத்தில் உள்ள புதுச்சேரி மாவட்டத்தில் ஒரு வர்த்தக துறைமுகம் மற்றும் மீன்பிடி துறைமுகம் உள்ளது .
காரைக்கால் மாவட்டத்தில் தனியார் பங்களிப்புடன் கூடிய ஒரு வர்த்தக துறைமுகம் உள்ளது 
புதுச்சேரி 1954 ஆம் ஆண்டு இந்தியாவுடன் இணைத்து இந்த இணைப்புக்கு முன்பிலிருந்தே புதுச்சேரி ஒரு துறைமுக நகரமாக விளங்கியது .வணிகம் மற்றும் வர்த்தகம் செழுமை கொண்ட துறைமுக நகரமாக இருந்தது.புதுச்சேரியில் இருந்த அரிக்கமேடு துறைமுகத்தில் இருந்து ரோம பேரரசு வர்த்தகம் நடைபெற்றதற்கான வரலாற்று சான்றுகள் உள்ளன.அந்த துறைமுகம் வாயிலாக கிரேக்க இராச்சியம் மற்றும் ரோம பேரரசுடன் கிமு 100 முதல் கிபி 100 வரை வர்த்தகம் நடைபெற்றுள்ளது .ஜவுளிகள் ,முத்து மற்றும் பட்டு முக்கிய ஏற்றுமதியாக இருந்தது .மேலும் அரிக்கமேட்டில் அகழ்வாராச்சியில் கிடைத்த சோழர் கால நாணயங்கள் மூலம் 11 மற்றும் 12 ஆம் நூற்றாண்டில் சோழர்கள் சீனா நாட்டுடன் கொண்ட வர்த்தகம் புலப்படுகிறது 
மேலும் பல அரசமரபு ,பேரரசுகளை கடந்து கிபி ௧௬௧௪ஆம் ஆண்டில் போர்த்துகீசிய படையெடுப்பு .1618 ஆம் ஆண்டு நெதர்லாந்து படையெடுப்பு கண்டது இத்துறைமுகம் .கிபி 1673 ஆம் ஆண்டு பிரெஞ்சு ஆட்சி காலத்தில் இத்துறைமுகம் செழுமையாக விளங்கியது மட்டும் இன்றி சர்வதேச வணிகம் மற்றும் வர்த்தகம் மையம் ஆகவும் செயல்பட்டது 
புதுச்சேரியில் புதுச்சேரி தாலுகாவில் கீழ் உள்ள தேங்காய்திட்டு பகுதியில் மின் பிடி துறைமுகம் அமைந்து உள்ளது .18 மீனவ கிராமங்களைச் சேர்ந்த சுமார் 30 ஆயிரம் மீனவர்கள் தேங்காய்த்திட்டு துறைமுகம் வழியாக கடலுக்கு சென்று மீன்பிடி தொழிலில் ஈடுபட்டு வருகின்றனர்.


</doc>
<doc id="326068" url="https://ta.wikipedia.org/wiki?curid=326068" title="குற்றச் செயல்">
குற்றச் செயல்

குற்றச் செயல் (, ˈæktəs ˈreɪɪəs), என்பது இலத்தீன் மொழியில் இருந்து பெறப்பட்ட ஒரு சட்டச் சொல் ஆகும். இது குற்றத்தின் வெளியீட்டு உறுப்பாக கருதப்படுகிறது. ஒரு குற்றவாளியின் செயல் சந்தேகத்திற்கு இடமில்லாத வகையில் மெய்ப்பிக்ககப்படும் பொழுது அது குற்றச்செயல் எனப்படுகிறது. குற்றச்செயல் புாிந்த நபா் குற்றவியல் பொறுப்புக்கு உள்ளாகிறாா்.

Actus reus என்ற லத்தீன் சொல்லானது புகழ்பெற்ற லத்தீன் வாக்கியமான actus non facit reum nisi mens sit rea, இலிருந்து உருவானது. அதற்கு, "சட்டம் எந்த ஒரு மனிதனையும், அவன் குற்ற மனம் கொண்டிருக்காதவரை குற்றவாளி ஆக்காது" என்பது பொருளாகும். குற்றச் செயல் மற்றும் குற்ற மனம் ஆகிய இரண்டு சொற்களும் ஆங்கில சட்டமுறைகளில் இருந்து பெறப்பட்டவையாகும்.




</doc>
<doc id="326072" url="https://ta.wikipedia.org/wiki?curid=326072" title="என். என். கண்ணப்பா">
என். என். கண்ணப்பா

என். என். கண்ணப்பா ஒரு இந்திய தமிழ் நாடக, திரைப்பட நடிகராவார். பெரும்பாலும் நாடகங்களில் நடித்து வந்தவர் சில திரைப்படங்களிலும் முக்கிய கதாபாத்திரங்களில் தோன்றி நடித்துள்ளார். "நவசக்தி" என்ற தனது சொந்த நாடகக் குழு மூலம் பல நாடகங்களைத் தயாரித்து அரங்கேற்றியுள்ளார்.


தமிழக அரசு சிறந்த நாடக நடிகருக்கான 1965-66 கலைமாமணி விருது வழங்கி சிறப்பித்தது.


</doc>
<doc id="326073" url="https://ta.wikipedia.org/wiki?curid=326073" title="சமூகத் தகுதிநிலை">
சமூகத் தகுதிநிலை

சமூகத் தகுதிநிலை (Social status) என்பது, சமூகத்தில் ஒரு தனியாள் அல்லது ஒரு குழுவின் தகுதி அல்லது நிலையைக் குறிக்கும். தகுதிநிலை இரண்டு வழிகளில் முடிவுசெய்யப்படலாம். ஒருவர் தன்னுடைய சாதனைகளால் சமூகத் தகுதிநிலையைப் பெறமுடியும், இது "முயன்றுபெற்ற தகுதிநிலை" எனப்படும். மாற்றாக, ஒருவர் அவரது பிறப்புரிமையால் சமூகத்தின் ஒரு குறித்த படிநிலையில் வைக்கப்படலாம், இது "பிறவிசார் தகுதிநிலை" ஆகும். இவற்றைவிட "உள்ளார்ந்த தகுதிநிலை" என்பது, நமது உடலில் அமைந்த இயற்பிய இயல்புகளால் உருவாவது. இத்தகுதிநிலை அழகு, ஊனம், உயரம், உடற்கட்டு போன்றவற்றால் கிடைப்பது. ஒரு குறித்த நேரத்தில், ஒரு தனியாளுக்கு முக்கியமான தகுதிநிலை, முதன்மைத் தகுதிநிலை எனப்படுகின்றது.

பிறவிசார் தகுதிநிலை என்பது ஒருவர் பிறக்கும் போதே கிடைக்கும் தகுதிநிலை என வரைவிலக்கணம் கூறலாம். எல்லாச் சமூகங்களிலும் காணப்படக்கூடிய பிறவிசார் தகுதிநிலைகளுக்கான அடிப்படைகளாக, பால், இனம், இனக்குழு, குடும்பப் பின்னணி என்பன அமைகின்றன. முயன்றுபெற்ற தகுதிநிலை என்பது, ஒருவர் தனது வாழ்க்கைக் காலத்தில் தன்னுடைய அறிவு, ஆற்றல், திறமை, விடாமுயற்சி போன்றவற்றின் விளைவாகப் பெறுவது. பதவி என்பது பிறவியாலோ, முயற்சியாலோ கிடைக்கக்கூடிய ஒரு தகுதிநிலைக்கு எடுத்துக்காட்டு. ஒருவர் உகந்த அறிவையும், திறமையையும் பெறுவதன் மூலம் குறித்த பணியின் உயர்நிலைக்குச் செல்ல முடியும். இது அவரது சமூக அடையாளத்தை உருவாக்கும். சமூகப் படிநிலையைக் குரலினூடாகத் தெரிவிக்கவும், அறிந்துகொள்ளவும் முடியும். 

சில சமூகங்களில் சாதி தகுதிநிலையைத் தீர்மானிப்பதில் முக்கிய பங்கு வகிக்கிறது. சமூகப் படிநிலையில் சாதிகள் வெவ்வேறு மட்டங்களில் இருப்பதால் உயர்ந்த மட்டங்களில் இருக்கும் சாதிகளின் உறுப்பினர்கள் உயர்ந்த சமூகத் தகுதிநிலையையும், கீழ் மட்டங்களில் உள்ள சாதிகளைச் சேர்ந்தோர் குறைவான சமூகத் தகுதிநிலையையும் பிறப்பிலேயே பெறுகின்றனர். 


</doc>
<doc id="326075" url="https://ta.wikipedia.org/wiki?curid=326075" title="உழவர்கரை நகராட்சி">
உழவர்கரை நகராட்சி

உழவர்கரை நகராட்சி புதுச்சேரி ஒன்றிய பிரதேசத்தின் வட கிழக்கு நகரப்பகுதியில் உள்ளது .12 -03 -1880 பிரெஞ்சு அரசாங்கத்தின் பிரெஞ்சு பெருநகர தீர்ப்பானை மூலம் கொம்யூன் பஞ்சாயத்தாக உருவாக்கப்பட்டு 14-01-1994 நகராட்சியாக தரம் உயர்த்தப்பட்டது.புதுச்சேரி ஒன்றிய பிரதேசத்தின் மிக பெரிய நகராட்சி .மூன்று லட்சம் குடியிருப்பு கொண்ட இந்த நகராட்சியில் தினசரி 120 டன் குப்பைகள் நகராட்சி நிர்வாகத்தால் அகற்றப்படுகிறது.மேலும் மின் அஞ்சல் ,வாட்ஸாப் செயலி மூலமாகவும் மக்கள் குறைகளை பெறப்பட்டு தீர்வுகாணப்படுகிறது.மேலும் இந்தியா அரசின் துடிப்பான நகரம் திட்டத்தில் தேர்வான பல நகராட்சியில் இது ஒன்று ஆகும்.






</doc>
<doc id="326076" url="https://ta.wikipedia.org/wiki?curid=326076" title="பந்தர்பன் மாவட்டம்">
பந்தர்பன் மாவட்டம்

பந்தர்பன் மாவட்டம் (Bandarban District) () தெற்காசியாவின் வங்காளதேச நாட்டின் அறுபத்தி நான்கு மாவட்டங்களில் ஒன்றாகும். இம்மாவட்டம் சிட்டகாங் கோட்டத்தில் அமைந்துள்ளது. தென்கிழக்கு வங்காளதேசத்தில் அமைந்த இம்மாவட்டத்தின் நிர்வாகத் தலைமையிடம் பந்தர்பன் நகரம் ஆகும். இம்மாவட்டம் 18 ஏப்ரல் 1981-இல் துவக்கப்பட்டது. மலைதொடர்களைக் கொண்ட இம்மாவாட்டம் சிறந்த மலைவாழ் சுற்றுலாத் தலங்களைக் கொண்டுள்ளது.பந்தர்பன் மாவட்டம், வங்காளதேச தலைநகரான டாக்காவிருந்து தொலைதூரத்தில் உள்ளதும், மிகக்குறைந்த மக்கள் தொகை கொண்டதும், உயரமான மூன்று மலைகளும் கொண்டதும் ஆகும்..

தென்கிழக்கு வங்காளதேசத்தின் சிட்டகாசிட்டகாங் கோட்டத்தில் உள்ள பந்தர்பன் மாவட்டத்தின் வடக்கில் ரங்கமதி மாவட்டமும், தெற்கில் மியான்மர் நாட்டின் அரக்கான் மலைகளும் மற்றும் நப் ஆறும், கிழக்கில் ரங்கமதி மாவட்டமும், இந்தியாவும், மேற்கில் சிட்டகாங் மாவட்டம் மற்றும் காக்ஸ் பஜார் மாவட்டம் மற்றும்சி சிட்டகாங் மாவட்டமும் எல்லைகளாக உள்ளது.

4479.01 சதுர கிலோ மீட்டர் பரப்பளவு கொண்ட மாவட்டத்தை நிர்வாக வசதிக்காக பந்தர்பன், ரவாகஞ்சாரி, நய்கர்சார், அலிகடாம், ருமா, தஞ்சி மற்றும் லாமா என ஏழு துணை மாவட்டங்களாகப் பிரிக்கப்பட்டுள்ளது.

இம்மாவட்டம் பந்தர்பன் மற்றும் லாமா என இரண்டு நகராட்சி மன்றங்களையும், 96 கிராம ஒன்றியக் குழுக்களையும், வருவாய் கிராமங்களையும், 1554 கிராமங்களையும் கொண்டுள்ளது. 

இம்மாவட்டத்தின் அஞ்சல் சுட்டு எண் 4600 ஆகும். தொலைபேசி குறியிடு எண் 0361 ஆகும். இம்மாவட்டம் ஒரு வங்காளதேச நாடாளுமன்றத் தொகுதியைக் கொண்டுள்ளது. 

பந்தர்பன் மாவட்டத்தின் கோடைகால அதிகபட்ச வெப்பம் 34.6 செல்சியஸ் ஆகவும்; குளிர்கால குறைந்தபட்ச வெப்பம் 13˚ செல்சியஸ் ஆகவும் உள்ளது. ஆண்டு சராசரி மழைப் பொழிவு 3031 மில்லி மீட்டர் ஆகும்.

இம்மாவட்டம் வேளாண் பொருளாதாரத்தைச் சார்ந்து உள்ளது. மலைப்பாங்கான பந்தர்பன் மாவட்டத்தில் மதமுகாரி ஆறு, ரங்கியாங் ஆறு, பாக் காளி ஆறு, சங்கு முதலிய ஆறுகள் பாய்வதால் நீர் வளமும், மண் வளமும் மிக்கதாக உள்ளது. இம்மாவட்டத்தில் இஞ்சி, மஞ்சள், பருத்தி, அன்னாசி, ஆரஞ்ச், பலா, புகையிலை, எலுமிச்சை, எள், வாதுமைக் கொட்டை, காய்கறிகள் முதலியன பயிரிடப்படுகிறது. 

4479.01 சதுர கிலோ மீட்டர் பரப்பு கொண்ட இம்மாவட்டத்தின் 2011-ஆம் ஆண்டின் மக்கள் தொகை கணக்கெடுப்பின் படி மக்கள் தொகை 3,88,335 ஆக உள்ளது. அதில் ஆண்கள் 2,03,350 ஆகவும், பெண்கள் 1,84,985 ஆகவும் உள்ளனர். ஆண்டு மக்கள் தொகை வளர்ச்சி விகிதம் 2.64% ஆக உள்ளது. பாலின விகிதம் 110 ஆண்களுக்கு 100 பெண்கள் வீதம் உள்ளனர். மக்கள் தொகை அடர்த்தி ஒரு சதுர கிலோ மீட்டர் பரப்பளவில் 830 நபர்கள் வீதம் வாழ்கின்றனர். மாவட்ட சராசரி எழுத்தறிவு 35.9% ஆக உள்ளது.இம்மாவட்டத்தின் பெரும்பாலான மக்கள் இசுலாமிய சமயத்தைப் பின்பற்றுபவர்களாகவும், வங்காள மொழியைப் பேசுபவர்களாகவும் உள்ளனர்.

பந்தர்பன் மாவட்டத்தில் வங்காளி மக்களுடன் பதினைந்திற்கும் மேற்பட்ட பழங்குடி இன மலைவாழ் மக்கள் வாழ்கின்றனர். 
பழங்குடி மக்களில் முராங், பாவ்ம், கியாங், திரிபுரி, மிசோ, குமி, சக், சக்மா மற்றும் ரியாங், ஊசுய், பாங்கோ இன மக்கள் குறிப்பிடத்தக்கவர்கள் ஆவார்.

1991-ஆம் ஆண்டு மக்கள் தொகை கணக்கெடுப்பின் படி, பந்தர்பன் மாவட்டத்தில் இசுலாமியர்கள் 47.62%, பௌத்தர்கள் 38%, கிறிந்த்தவர்கள் 7.27% , இந்துக்கள் 3.52% மற்றும் பிறர் 3.59% ஆக இருந்தனர். இம்மாவட்டத்தில் 2070 மசூதிகளும், 644 பௌத்த விகாரங் களும், 256 இந்துக் கோயில்களும், இரண்டு கிறித்தவ தேவாலயங்களும் உள்ளது.

வங்காளதேசத்தின் பிற மாவட்டங்களைப் போன்று, இம்மாவட்டத்திலும் நான்கு படிகள் கொண்ட கல்வி அமைப்பு உள்ளது. அவைகள்: ஐந்தாண்டு படிப்புகள் கொண்ட தொடக்கப் பள்ளிகளும் (கிரேடு 1 – 5), ஐந்தாண்டு படிப்புகள் கொண்ட இடைநிலைப் பள்ளிகளும் (கிரேடு 6 – 10), இரண்டாண்டு படிப்பு கொண்ட மேனிலைப் பள்ளிகளும் (கிரேடு 11 – 12), நான்கு ஆண்டு படிப்பு கொண்ட இளநிலை பட்டப் படிப்பு மற்றும் ஒராண்டு கால முதுநிலை பட்டப் படிப்பு கொண்ட பல்கலைக்கழகங்களும், கல்லூரிகளும் உள்ளது. வங்காள மொழியுடன், ஆங்கில மொழியும் அனைத்து நிலைகளிலும் கற்பிக்கப்படுகிறது.



</doc>
<doc id="326079" url="https://ta.wikipedia.org/wiki?curid=326079" title="எய்னார் எர்ட்சுபிரங்கு">
எய்னார் எர்ட்சுபிரங்கு

எய்னார் எர்ட்சுபிரங்கு (Ejnar Hertzsprung) (, 8 அக்தோபர் 1873 – 21 அக்தோபர் 1967ரொரு டேனிய வேதியியலாளரும் வானியலாளரும் ஆவார். இவர் டென்மார்க்கில் உள்ள கோப்பனேகனில் பிறந்தார் 1911–1913 காலகட்டத்தில் இவரும் என்றி நோரிசு இரசலும் இணைந்து எர்ட்சுபிரங்கு-இரசல் விளக்கப்படத்தை உருவாக்கினர்.
ளைவர் 1913 இல் பல செபீடு மாறியல்பு விண்மீன்களிந்தொலைவுகலை புள்ளியிய்ல் இடமாறு தோற்றப்பிழைவழி மதிப்பிட்டார். இதன்வழி இவரால் என்றியேட்ட இலீவிட் கண்டறிந்த செபீடு அலைவுநேரத்துக்கும் ஒளிர்மைக்கும் இடையில் உள்ள உறவை அலவுமதிப்பீடு செய்யமுடிந்தது. இதில் இவர் எழுதும்போது ஒருபிழை செய்ய நேர்ந்துள்ளது. இதனால் விண்மீன்களின் தொலைவு பத்து மடங்கு குறுகிவிட்ட்து. இந்த உறவைப் பயன்படுத்தி இவர் மெகல்லானிக் முகிலின் தொலைவை மதிப்பிட்டார். இவர் 1919 முதல் 1946 வரை நெதர்லாந்தில் உள்ள ]] இலெய்டன் வான்கானகத்தில் பணிபுரிந்தார். அங்கு 1937 முதல் இயக்குநர்ரஆகவும் இருந்தார். ஜெர்ரார்டு குயூப்பர் இவரிடம் பட்டப்படிப்பு மாணவர்களில் ஒருவராவார். 

வானியலுக்கான இவரது மாபெரும் பங்களிப்பு வின்மீன்கலின் வகைபாட்டை உருவாவாக்கி, வளர்ச்சிக் கட்டங்களை ஒளிர்மை, கதிர்நிரல் வகைகளாகப் பிரித்ததாகும். எர்ட்சுபிரங்கு-இரசல் விளக்கப்படம் என வழங்கும் இதைப் விண்மீன் வகைகளையும் விண்மீன் படிமலர்ச்சியையும் விளக்கும் வகைபாட்டு அமைப்பாக தொடர்ந்து வானியலார் பயன்படுத்தி வருகின்றனர். இவர் இரு குறுங்கோல்ௐஅலையும்கன்டுபிடித்தார். இவற்றில் 1627 இவார் எனும் அமோர்வகை குறுங்கோளும் அடங்கும். இவரது மனைவியாரான என்றியேட்டா (1881–1956) டச்சு வானியலார் யாகோபசு காப்தேயன் அவர்களின் மகள் ஆவார். இவர் 1967 இல் உரோசுகில்டேவில் இறந்தார். The asteroid 1693 Hertzsprung was named in his honour.








</doc>
<doc id="326087" url="https://ta.wikipedia.org/wiki?curid=326087" title="ஜலோகட்டி மாவட்டம்">
ஜலோகட்டி மாவட்டம்

ஜலோகட்டி மாவட்டம் (Jhalokati Distric) () தெற்காசியாவின் வங்காளதேச நாட்டின் அறுபத்தி நான்கு மாவட்டங்களில் ஒன்றாகும். 706.76 சதுர கிலோ மீட்டர் பரப்பளவு கொண்ட இம்மாவட்டம் பரிசால் கோட்டத்தில் அமைந்துள்ளது. தென்மேற்கு வங்காளதேசத்தில் அமைந்த இம்மாவட்டத்தின் நிர்வாகத் தலைமையிடம் "ஜலோகட்டி" நகரம் ஆகும்.

பரிசால் கோட்டத்தில் உள்ள ஜலோகட்டி மாவட்டத்தின் வடக்கில் பரிசால் மாவட்டம், தெற்கில் பர்குனா மாவட்டம் மற்றும் பிஸ்காளி ஆறும், கிழக்கில் பரிசால் மாவட்டம் மற்றும் பதுவாகாளி மாவட்டங்களும், மேற்கில் பிரோஜ்பூர் மாவட்டம் எல்லைகளாக உள்ளது.

706.76 சதுர கிலோ மீட்டர் பரப்பளவு கொண்ட ஜலோகட்டி மாவட்டத்தை நிர்வாக வசதிக்காக ஜலோகட்டி சதர், நல்சிட்டி, ராஜாப்பூர், மற்றும் கதலியா என நான்கு துணை மாவட்டங்களாகப் பிரிக்கப்பட்டுள்ளது.

இம்மாவட்டம் ஜலோகட்டி மற்றும் நல்சிட்டி எனும் இரண்டு நகராட்சி மன்றங்களையும், முப்பத்தி இரண்டு கிராம ஒன்றியக் குழுக்களையும், 395 வருவாய் கிராமங்களையும், 455 கிராமங்களையும் கொண்டுள்ளது. இம்மாவட்டத்தின் அஞ்சல் சுட்டு எண் 8400 ஆகும். தொலைபேசி குறியிடு எண் 0498 ஆகும். இம்மாவட்டம் இரண்டு வங்காளதேச நாடாளுமன்றத் தொகுதிகளைக் கொண்டுள்ளது. 
ஜலோகட்டி மாவட்டம் வேளாண் பொருளாதாரத்தையே நம்பியுள்ளது. இம்மாவட்டத்தில் பிஷ்காளி சுகோந்தா, கஜாலியா, கைரா, தனஸ்ரீ முதலிய ஆறுகள் பாய்வதால் நீர் வளமும், மண் வளமும் மிக்கதாக உள்ளது. இங்கு நெல், சணல், கரும்பு, வாழை, தானியங்கள், காய்கறிகள் பயிரிடப்படுகிறது.

706.76 சதுர கிலோ மீட்டர் பரப்பு கொண்ட இம்மாவட்டத்தின் 2011-ஆம் ஆண்டின் மக்கள் தொகை கணக்கெடுப்பின் படி மக்கள் தொகை 6,82,669 ஆக உள்ளது. அதில் ஆண்கள் 3,29,147 ஆகவும், பெண்கள் 3,53,522 ஆகவும் உள்ளனர். ஆண்டு மக்கள் தொகை வளர்ச்சி விகிதம் (-)0.17ஆக குறைந்து வருகிறது. பாலின விகிதம் 93 ஆண்களுக்கு 100 பெண்கள் வீதம் உள்ளனர். மக்கள் தொகை அடர்த்தி ஒரு சதுர கிலோ மீட்டர் பரப்பளவில் 630 நபர்கள் வீதம் வாழ்கின்றனர். மாவட்ட சராசரி எழுத்தறிவு 66.7% ஆக உள்ளது.
இம்மாவட்டத்தின் பெரும்பாலான மக்கள் இசுலாமிய சமயத்தைப் பின்பற்றுபவர்களாகவும், வங்காள மொழியைப் பேசுபவர்களாகவும் உள்ளனர்.

வங்காளதேசத்தின் பிற மாவட்டங்களைப் போன்று, இம்மாவட்டத்திலும் நான்கு படிகள் கொண்ட கல்வி அமைப்பு உள்ளது. அவைகள்: ஐந்தாண்டு படிப்புகள் கொண்ட தொடக்கப் பள்ளிகளும் (கிரேடு 1 – 5), ஐந்தாண்டு படிப்புகள் கொண்ட இடைநிலைப் பள்ளிகளும் (கிரேடு 6 – 10), இரண்டாண்டு படிப்பு கொண்ட மேனிலைப் பள்ளிகளும் (கிரேடு 11 – 12), நான்கு ஆண்டு படிப்பு கொண்ட இளநிலை பட்டப் படிப்பு மற்றும் ஒராண்டு கால முதுநிலை பட்டப் படிப்பு கொண்ட பல்கலைக்கழகங்களும், கல்லூரிகளும் உள்ளது.
வங்காள மொழியுடன், ஆங்கில மொழியும் அனைத்து நிலைகளிலும் கற்பிக்கப்படுகிறது.


</doc>
<doc id="326091" url="https://ta.wikipedia.org/wiki?curid=326091" title="பொருளாதார வரலாறு">
பொருளாதார வரலாறு

பொருளாதார வரலாறு என்பது, கடந்த காலத்தின் பொருளாதாரங்களையும், பொருளியல் தோற்றப்பாடுகளையும் ஆய்வு செய்யும் துறை ஆகும். வரலாற்று வழிமுறைகள், புள்ளியியல் வழிமுறைகள், பொருளியல் கோட்பாடுகள் ஆகியவற்றை வரலாற்று நிலைமைகளுக்கும், நிறுவனங்களுக்கும் பயன்படுத்துவதன் மூலம் பொருளாதார வரலாற்றுப் பகுப்பாய்வுகள் மேற்கொள்ளப்படுகின்றன. இதற்குள் நிதியியல் வரலாறு, வணிகவியல் வரலாறு என்னும் விடயங்கள் அடங்குகின்றன. மக்கள்தொகையியல், உழைப்பு வரலாறு போன்ற சமூக வரலாற்றின் பகுதிகளுடன் பொருளாதார வரலாறு மேற்பொருந்துகிறது. 


</doc>
<doc id="326094" url="https://ta.wikipedia.org/wiki?curid=326094" title="பதுவாகாளி மாவட்டம்">
பதுவாகாளி மாவட்டம்

பதுவாகாளி மாவட்டம் (Patuakhali District) () தெற்காசியாவின் வங்காளதேச நாட்டின் அறுபத்தி நான்கு மாவட்டங்களில் ஒன்றாகும். இம்மாவட்டம் பரிசால் கோட்டத்தில் அமைந்துள்ளது. வங்காளதேசத்தின் தெற்கில் அமைந்த இம்மாவட்டத்தின் நிர்வாகத் தலைமையிடம் பதுவாகாளி நகரம் ஆகும். 

மாவட்டத் தலைமையிட நகரமான பதுவாகாளி நகரத்தைச் சுற்றி மூன்று ஆறுகள் பாய்கிறது. இந்நகரத்தின் முக்கிய ஆறுகளான லௌகத்தி ஆறு மற்றும் லொஹாலியா ஆறுகள் வங்காள விரிகுடாவில் கலக்கிறது. இந்நகரத்தில் ஒரு உள்ளூர் வானூர்தி நிலையம் உள்ளது. மேலும் ஆற்று நீர் வழிச்சாலையில் படகுகள் மூலம் சரக்குகள் மற்றும் பயணிகளின் போக்குவரத்து நடைபெறுகிறது. இந்நகரம் அமைந்த வங்காள விரிகுடா கடறகரையில் நாள் தோறும் அருணோதயம் எனப்படும் விடியலையும், சூரிய அஸ்தமனம் எனப்படுன் பொழுது புலர்தலையும் காணலாம்.

3221.31 சதுர கிலோ மீட்டர் பரப்பளவு கொண்ட பதுவாகாளி மாவட்டத்தின் வடக்கில் பரிசால் மாவட்டமும், தெற்கில் வங்காள விரிகுடா மற்றும் பர்குனா மாவட்டமும், கிழக்கில் போலா மாவட்டம் மற்றும் தெதுலியா ஆறும், மேற்கில் பர்குனா மாவட்டமும் எல்லைகளாக உள்ளது.

பரிசால் கோட்டத்தில் 3221.31 சதுர கிலோ மீட்டர் பரப்பளவு கொண்டுள்ள பதுவாகாளி மாவட்டத்தை நிர்வாக வசதிக்காக பதுவாகாளி, மிர்சாகஞ்ச், பவ்ப்பல், கொலாச்சிபா, கொலாபாரா, தஸ்மினா, தும்கி மற்றும் ரங்கபலி எனும் எட்டு துணை மாவட்டங்களாகப் பிரிக்கப்பட்டுள்ளது.

இம்மாவட்டம் ஐந்து நகராட்சி மன்றங்களையும், எழுபத்தி ஒன்று கிராம ஒன்றியக் குழுக்களையும், 561 வருவாய் கிராமங்களையும், 878 கிராமங்களையும் கொண்டுள்ளது. இம்மாவட்டத்தின் அஞ்சல் சுட்டு எண் 8600 ஆகும். தொலைபேசி குறியிடு எண் 0441 ஆகும். 

இம்மாவட்டம் நான்கு வங்காளதேச நாடாளுமன்றத் தொகுதிகளைக் கொண்டுள்ளது. 
பதுவாகாளி மாவட்டத்தில் தேத்துலியா ஆறு, லௌகத்தி ஆறு மற்றும் லொஹாலியா ஆறு, பங்க்சியா ஆறு, அகுன்முக்கா ஆறு, அந்தர்மாணிக், பைரா, பூரா, கௌரிகங்கா முதலிய ஆறுகள் பாய்வதால் நீர் வளமும், மண் கொண்டுள்ளது. இம்மாவட்டத்தில் பாயும் அனைத்து ஆறுகளும் வங்காள விரிகுடாவில் கலக்கிறது. இங்கு நெல், சணல், வெற்றிலை, மா, கொய்யா, பப்பாளி, ஆரஞ்ச், அன்னாசி, பாக்கு முதலியவைகள் விளைகிறது. இம்மாவட்டத்தின் பொருளாதாரம் வேளாண்மைத் தொழில் மற்றும் மீன் பிடித் தொழிலைச் சார்ந்து உள்ளது.

3221.31 சதுர கிலோ மீட்டர் பரப்பு கொண்ட இம்மாவட்டத்தின் 2011-ஆம் ஆண்டின் மக்கள் தொகை கணக்கெடுப்பின் படி மக்கள் தொகை 15,35,854 ஆக உள்ளது. அதில் ஆண்கள் 7,53,441 ஆகவும், பெண்கள் 
7,82,413 ஆகவும் உள்ளனர். ஆண்டு மக்கள் தொகை வளர்ச்சி விகிதம் 0.49% ஆக உள்ளது. பாலின விகிதம் 96 ஆண்களுக்கு 100 பெண்கள் வீதம் உள்ளனர். மக்கள் தொகை அடர்த்தி ஒரு சதுர கிலோ மீட்டர் பரப்பளவில் 477 நபர்கள் வீதம் வாழ்கின்றனர். மாவட்ட சராசரி எழுத்தறிவு 54.1% ஆக உள்ளது.இம்மாவட்டத்தின் பெரும்பாலான மக்கள் இசுலாமிய சமயத்தைப் பின்பற்றுபவர்களாகவும், வங்காள மொழியைப் பேசுபவர்களாகவும் உள்ளனர்.

வங்காளதேசத்தின் பிற மாவட்டங்களைப் போன்று, இம்மாவட்டத்திலும் நான்கு படிகள் கொண்ட கல்வி அமைப்பு உள்ளது. அவைகள்: ஐந்தாண்டு படிப்புகள் கொண்ட தொடக்கப் பள்ளிகளும் (கிரேடு 1 – 5), ஐந்தாண்டு படிப்புகள் கொண்ட இடைநிலைப் பள்ளிகளும் (கிரேடு 6 – 10), இரண்டாண்டு படிப்பு கொண்ட மேனிலைப் பள்ளிகளும் (கிரேடு 11 – 12), நான்கு ஆண்டு படிப்பு கொண்ட இளநிலை பட்டப் படிப்பு மற்றும் ஒராண்டு கால முதுநிலை பட்டப் படிப்பு கொண்ட பல்கலைக்கழகங்களும், கல்லூரிகளும் உள்ளது.
வங்காள மொழியுடன், ஆங்கில மொழியும் அனைத்து நிலைகளிலும் கற்பிக்கப்படுகிறது.



</doc>
<doc id="326097" url="https://ta.wikipedia.org/wiki?curid=326097" title="முகைதீன் பள்ளிவாசல், லட்சத்தீவு">
முகைதீன் பள்ளிவாசல், லட்சத்தீவு

முகைதீன் பள்ளிவாசல் (Mohidden Mosque) இந்திய யூனியன் பிரதேசமான லட்சத்தீவின் தலைநகரான கவரத்திக்கு வடமேற்கு பகுதியில் அமைந்துள்ள பள்ளிவாசல் ஆகும். இப்பள்ளிவாசல் உஜ்ரா பள்ளிவாசல் எனவும் அழைக்கப்படுகிறது. 

பழமையான இந்த பள்ளிவாசல் சேக் முகம்மது காசிம் என்பவரால் கட்டப்பட்டது. இந்த பள்ளிவாசல் 17 ஆம் நூற்றாண்டில் கட்டப்பட்டது. சறுக்கு மரத்தாலான அழகான மேற்கூரையை கொண்டுள்ளது.

இப்பள்ளிவாசலின் தூண்கள் கடுஞ்சிக்கலான சிற்ப வேலைபாடுகள் கொண்டுள்ளது. இப்பள்ளிவாசலை கட்டிய சேக் முகம்மது காசிம்க்கு இங்கேயே அடக்கத்தலம் உள்ளது. பள்ளிவாசல் தேவைகளுக்கு கிணறு உள்ளது. 
அங்கு மீன் அருங்காட்சியகம் உள்ளது. அதில் பல வண்ணங்களில் மீன்கள் உள்ளன.

இந்த பள்ளிவாசல் பழமையான சறுக்கு மர வேலைபாடுகள் கொண்டுள்ளது.


</doc>
<doc id="326103" url="https://ta.wikipedia.org/wiki?curid=326103" title="தஞ்சாவூர் பூக்காரத்தெரு முருகன் கோயில்">
தஞ்சாவூர் பூக்காரத்தெரு முருகன் கோயில்

தஞ்சாவூர் பூக்காரத்தெரு முருகன் கோயில் தஞ்சாவூர் நகரில் பூக்காரத் தெருவில் அமைந்துள்ளது.

கருவறையில் முருகன் வள்ளி தெய்வானையுடன் காணப்படுகிறார்.

ராஜகோபுரத்தைக் கொண்டு இக்கோயில் உயர்ந்த தளத்தில் அமைந்துள்ளது. நுழைவாயிலில் வலது புறம் விநாயகரும், இடது புறம் முருகனும் உள்ளனர். முன் மண்டபத்தில் கொடி மரம், பலி பீடம், மயில் காணப்படுகின்றன. கொடி மரத்தின் கீழ் கொடி மர விநாயகர் உள்ளார். இடது புறம் நவக்கிரகங்களின் சன்னதி காணப்படுகிறது. அடுத்து உள்ளே உள்ள மண்டபத்திற்கு செல்லும் முன்பாக இரு புறமும் விநாயகர், முருகன் காணப்படுகின்றனர். கருவறையில் மூலவர் உள்ளார். முருகனுக்கு முன்னர் வேல் காணப்படுகிறது. கருவறைக்கு முன் உள்ள மண்டபத்தில் இடது புறத்தில் வள்ளி தெய்வானையுடன் கூடிய சுப்பிரமணியர், நடராஜர், சிவகாமி, அப்பர், ஞானசம்பந்தர், சம்பந்தர், நாவுக்கரசர் ஆகியோரின் உலோகத் திருமேனிகள் காணப்படுகின்றன. இம் மண்டபத்திற்கு முன்பாக இரு புறமும் துவார பாலகர்கள் உள்ளனர். வெளி திருச்சுற்றில் பின் புறம் காசி விசுவநாதர், விசாலாட்சி, விநாயகர், கஜலட்சுமி, துர்க்கை ஆகியோரின் சன்னதிகள் உள்ளன. காசி விசுவநாதருக்கு முன்பாக நந்தியும் பலி பீடமும் காணப்படுகின்றன. உள் திருச்சுற்றில் இடது புறம் சண்டிகேசுவரர் சன்னதி உள்ளது.

இக்கோயிலில் 14 செப்டம்பர் 1984 மற்றும் 30 ஆகஸ்டு 2001 ஆகிய நாள்களில் குடமுழுக்குகள் நடைபெற்றதற்கான கல்வெட்டுகள் காணப்படுகின்றன.

தஞ்சாவூரில் உள்ள அறுபடைவீடுகளாக மேலஅலங்கம் முருகன் கோயில் (திருப்பரங்குன்றம்), வடக்கு அலங்கம் முருகன் கோயில் (பழமுதிர்ச்சோலை), குறிச்சித் தெரு முருகன் கோயில் (திருத்தணி), ஆட்டுமந்தை அஞ்சல்காரத்தெரு முருகன் கோயில் (சுவாமிமலை), சின்ன அரிசிக்காரத் தெரு முருகன் கோயில் (பழனி), பூக்காரத்தெரு சுப்பிரமணியசுவாமி கோவில் (திருச்செந்தூர்) ஆகியவற்றைக் கூறுகின்றனர். சுமார் 40 வருடங்களாக இப்பகுதியிலுள்ள முருக பக்தர்கள் ஒரே நாளில் இந்த அனைத்து முருகன் கோயில்களுக்கும் பாத யாத்திரையாகச் சென்று வருவதாகக் கூறினர்.


</doc>
<doc id="326106" url="https://ta.wikipedia.org/wiki?curid=326106" title="நகரசூரக்குடி தேசிகநாதர் கோயில்">
நகரசூரக்குடி தேசிகநாதர் கோயில்

நகரசூரக்குடி தேசிகநாதர் கோயில் தமிழ்நாட்டில் சிவகங்கை மாவட்டத்தில் உள்ள சிவன் கோயிலாகும்.

இக்கோயில் சிவகங்கை மாவட்டத்தில் நகரசூரக்குடி என்னுமிடத்தில் அமைந்துள்ளது. இத்தலம் முன்னர் தேசிகநாதபுரம் என்றழைக்கப்பட்டது.

இக்கோயிலின் மூலவராக தேசிகநாதர் உள்ளார். இறைவி ஆவுடைநாயகி ஆவார். கோயிலின் தல மரம் மாமரம் ஆகும். கோயிலில் தல தீர்த்தமாக பைரவர் தீர்த்தம் உள்ளது. ஆனி மற்றும் ஆடியில் பத்து நாள்கள் விழா நடைபெறுகிறது. பைரவர் ஜென்மாஷ்டமி, ஆனி உத்திர விழா, பங்குனியில் ஆருத்ரா தரிசனம், அறுபத்துமூவர் குரு பூசை உள்ளிட்ட பல விழாக்கள் நடைபெறுகின்றன.

காசி விசுவநாதர், விசாலாட்சி, வள்ளி தெய்வானையுடன் கூடிய சுப்பிரமணியர், மகாலட்சுமி, சரசுவதி, ஞானசம்பந்தர், அப்பர், சுந்தரர், நாவுக்கரசர் உள்ளிட்ட அறுபத்து மூவர், காவல் தெய்வமான முனீசுவரர் ஆகியோர் உள்ளனர். கையில் சூலத்துடன் பொதுவாகக் காணப்படுகின்ற பைரவர் இங்கு கதாயுதத்துடன் உள்ளார். நவக்கிரக மண்டபம் கோயிலில் உள்ளது. சிவன் கோயில்களில் விழாக்களின்போது இறைவன், இறைவி, விநாயகர், முருகன், சண்டிகேசுவரர் ஆகியோர் பஞ்ச மூர்த்திகளாக உலா செல்வர். ஆனால் இக்கோயிலில் இவர்களுக்குப் பதிலாக பைரவர் செல்கிறார். கோஷ்டத்திலுள்ள யோக தட்சிணாமூர்த்தி சிம்ம மண்டபத்தில் உள்ளார். நடராஜர் தெற்கு நோக்கிய நிலையில் காணப்படுகிறார். பார்வதியின் தந்தையான தட்சம் யாகம் நடத்தியபோது சிவனை முறையாக அழைக்காததால் அவர் அவன் மீது கோபம் கொண்டு, வீரபத்திரரை அனுப்பி யாகத்தை நிறுத்தக் கூறினார். வீரபத்திரர் யாகத்தை நிறுத்தியதோடன்றி அதில் கலந்துகொண்டவர்களையும் தண்டித்தார். சிவனின் கோபத்திற்கு ஆளான சூரியன் இங்கு வந்து மூலவரை வழிபட்டு சாப விமோசனம் பெற்றார்.


</doc>
<doc id="326110" url="https://ta.wikipedia.org/wiki?curid=326110" title="வைரவன்பட்டி வைரவன் கோயில்">
வைரவன்பட்டி வைரவன் கோயில்

வைரவன்பட்டி வைரவன் கோயில் தமிழ்நாட்டில் சிவகங்கை மாவட்டத்தில் உள்ள சிவன் கோயிலாகும்.

இக்கோயில் சிவகங்கை மாவட்டத்தில் வைரவன்பட்டி என்னுமிடத்தில் அமைந்துள்ளது. இத்தலம் முன்னர் வடுகநாதபுரம் என்றழைக்கப்பட்டது.

இக்கோயிலின் மூலவராக வைரவன் சுவாமி உள்ளார். அவர் வளரொளிநாதர் என்றும் அழைக்கப்படுகிறார். இறைவி வடிவுடை அம்பாள் ஆவார். கோயிலின் தல மரங்கள் ஏர் மற்றும் அளிஞ்சி ஆகியவை ஆகும். கோயிலில் தல தீர்த்தமாக வைரவர் தீர்த்தம் உள்ளது. சம்பக சூர சஷ்டி, பிள்ளையார் நோம்பு உள்ளிட்ட பல விழாக்கள் நடைபெறுகின்றன.

ஐந்து நிலை ராஜ கோபுரத்தைக் கொண்டு அமைந்துள்ள இக்கோயிலின் தல விநாயகர் வளரொளி விநாயகர் ஆவார். கருவறை கோஷ்டத்தில் ராமர் ஆஞ்சநேயரை வணங்கிய நிலையில் உள்ளார். இலங்கைக்குச் சென்ற ஆஞ்சநேயர் சீதை இருக்கும் செய்தியை ராமருக்கு அறிவித்ததற்கு நன்றி கூறும் விதமாக ராமர் இவ்வாறு உள்ளதாகக் கூறுவர். இறைவி சன்னதிக்கு முன் பைரவர் தனி சன்னதியில் உள்ளர். தட்சிணாமூர்த்தி ஏழிசைத் தூண் மண்டபத்தில் உள்ளார். நந்தி தனி மண்டபத்தில் காணப்படுகிறது.


</doc>
<doc id="326116" url="https://ta.wikipedia.org/wiki?curid=326116" title="திருப்பாச்சேத்தி திருநோக்கிய அழகியநாதர் கோயில்">
திருப்பாச்சேத்தி திருநோக்கிய அழகியநாதர் கோயில்

திருப்பாச்சேத்தி திருநோக்கிய அழகியநாதர் கோயில் தமிழ்நாட்டில் சிவகங்கை மாவட்டத்தில் உள்ள திருப்பாச்சேத்தி கிராமத்தில் அமைந்த சிவன் கோயிலாகும்.

இக்கோயில் சிவகங்கை மாவட்டத்தில் திருப்பாச்சேத்தி என்னுமிடத்தில் அமைந்துள்ளது. இத்தலம் முன்னர் வடுகநாதபுரம் என்றழைக்கப்பட்டது.

இக்கோயிலின் மூலவராக திருநோக்கிய அழகியநாதர் உள்ளார். இறைவி மருநோக்கும் பூங்குழலி ஆவார். கோயிலின் தல மரம் பாரிஜாதம் ஆகும். கோயிலில் தல தீர்த்தமாக லட்சுமி தீர்த்தம் உள்ளது. மகா சிவராத்திரி, மார்கழி திருவாதிரை, சோம வாரம் உள்ளிட்ட பல விழாக்கள் நடைபெறுகின்றன.

சிவன் கோயிலில் பெரும்பாலும் வில்வம் கொண்டு அருச்சனை செய்யப்படும். ஆனால் இக்கோயிலில் துளசியைக் கொண்டு அருச்சனை செய்கின்றனர். நடராஜர் ஒலி வடிவாக இசைக்கல் நடராஜராகக் காணப்படுகிறார். மரகதத்தால் ஆன லிங்கம் இக்கோயிலில் உள்ளது. பிரம்மா சிவனின் கோபத்தை அனலாகத் திரட்டி கடலுக்குள் செலுத்தினார். கடலுக்குள் புகுந்த அனல் குழந்தையாகப் பிறக்கவே அதற்கு ஜலந்தரன் என பெயரிட்டனர். ஜலந்தரன் முனிவர்கள் உள்ளிட்ட அனைவருக்கும் தொந்தரவு கொடுத்தான். அவனை அழிப்பதற்கு அவனுடைய மனைவியான பிருந்தையின் பதிவிரதத்தை அழிக்கவேண்டும் என்று திருமால் அறிந்தார். அதனை அறிந்த அவள் தீயில் புகுந்து தன் உயிரை மாய்த்துக்கொண்டாள். ஜலந்திரனும் தன் வலிமையை இழந்து சிவனிடம் தோற்றான். சிவன் பூமியில் ஒரு வட்டத்தை வரைந்து ஜலந்திரனை எடுக்கக் கூறியபோது அது சக்கரமாகி அழித்தது. பிருந்தையின் சாம்பலில் திருமால் கலந்தார். வைகுண்டம் இருண்டது. அப்போது பார்வதி, லட்சுமியிடம் திருப்பாச்சேத்தி இறைவனை வழிபட்டால் அவளுடைய கணவனை அடையலாம் என்று கூறவே திருமகளும் அவ்வாறே செய்தார். சிவன் சில விதைகளை கொடுத்து பிருந்தையில் சாம்பலில் தூவச் சொ அதிலிருந்து துளசி தோன்றவே, திருமால் சிவனை அருச்சித்துவிட்டு மீதியை மாலையாக்கி அணிந்தார். அதனால் சோம வாரத்தில் இறைவனுக்கு துளசியால் அர்ச்சனை செய்யப்படுகிறது.


</doc>
<doc id="326118" url="https://ta.wikipedia.org/wiki?curid=326118" title="மெய்நிகர் மரபுரிமை">
மெய்நிகர் மரபுரிமை

மெய்நிகர் மரபுரிமை (Virtual heritage) என்பது, பண்பாட்டு மரபுரிமை தொடர்பான தகவல் தொழில்நுட்பம், தொலைத்தொடர்பு ஆகியவை சார்பான ஆக்கங்களையும் அவற்றின் பயன்பாட்டையும் குறிக்கும். மெய்நிகர் மரபுரிமையும், பண்பாட்டு மரபுரிமையும் வெவ்வேறு பொருள் கொண்டவை. பண்பாட்டு மரபுரிமை என்பது, வரலாற்று, அழகியல், தொல்லியல், அறிவியல், இனவியல், மானிடவியல் ஆகிய பெறுமானங்களைக் கொண்ட களங்கள், நினைவுச் சின்னங்கள், கட்டிடங்கள், பொருட்கள் போன்றவற்றைக் குறிக்கின்றது. ஆனால், மெய்நிகர் மரபுரிமை என்பது தொழில்நுட்பக் களத்துக்குள் பெரும்பாலும் மெய்நிகர் நடப்புச் சூழல் அல்லது அரும்பொருட்களின் கணினிக் காட்சிகள் வடிவில் இருக்கும் மேற் சொல்லப்பட்டவைகளின் எடுத்துக்காட்டுகளை மட்டுமே குறிக்கும். 

பல மெய்நிகர் நடப்புத் திட்டங்கள் பண்பாட்டு மரபுரிமையின் தொட்டறியக்கூடிய அம்சங்களின் மட்டுமே கவனம் செலுத்துகின்றன. எடுத்துக்காட்டாக முப்பரிமாண மாதிரியாக்கம், வரைபடங்கள், அசைபடங்கள் போன்றவற்றைக் குறிப்பிடலாம். இவ்வாறு செய்யும்போது களங்களுடனும், பொருட்களுடனும் தொடர்புடைய பண்பாட்டு மரபுரிமையின் தொடுபுலனாகாத அம்சங்களான கதைகள், நிகழ்ச்சிகள், நடனங்கள் போன்றவற்றைக் கவனிக்காது விட்டுவிடுகின்றனர். பண்பாட்டு மரபுரிமையின் தொட்டறியக்கூடிய அம்சங்கள் தொடுபுலனாகாத அம்சங்களில் இருந்து பிரிக்கக்கூடியன அல்ல. 


</doc>
<doc id="326119" url="https://ta.wikipedia.org/wiki?curid=326119" title="அயோடின் ஒற்றைபுளோரைடு">
அயோடின் ஒற்றைபுளோரைடு

அயோடின் ஒற்றைபுளோரைடு "(Iodine monofluoride)" என்பது அயோடின் மற்றும் புளோரின் தனிமங்கள் சேர்ந்து உருவாகும் ஆலசன்களிடை சேர்மமாகும். இச்சேர்மத்தின் மூலக்கூற்று வாய்ப்பாடு IF ஆகும். சாக்கலேடு பழுப்பு நிறத்திலுள்ள இச்சேர்மம் 0 பாகை செல்சியசு வெப்பநிலையில் விகிதச்சமமின்றி தனிமநிலை அயோடினாகவும் அயோடின் பென்டாபுளோரைடாகவும் சிதைவடைகிறது.
5 IF → 2 I + IF5

எனினும் இச்சேர்மத்தின் மூலக்கூற்றுப் பண்புகளை நிறமாலையியல் ஆய்வுகள் மூலமாக உறுதிபடுத்த முடியும். அயோடின் புளோரின் மூலக்கூறுகளுக்கு இடையிலான இடைவெளி 190.9 பைக்கோமீட்டர் மற்றும் I−F பிணைப்பின் பிரிகை ஆற்றல் 277 கிலோயூல் மோல்-1 ஆகும். 298 கெல்வின் வெப்பநிலையில் அயோடின் ஒற்றைபுளோரைடின் உருவாதல் வெப்பத்தின் செந்தர என்தால்பி மாற்றத்தின் அளவு ΔHf° = −95.4 கியூ மோல்−1, மற்றும் கிப்சின் பயனுறு ஆற்றல் அளவு ΔGf° = −117.6 கியூ மோல்−1.என மதிப்பிடப்பட்டுள்ளது. 

முக்குளோரோபுளோரோமீத்தேன் முன்னிலையில் இரண்டு தனிமங்களும் -45 பாகை செல்சியசு வெப்பநிலையில் வினைபுரிந்து அயோடின் ஒற்றைப் புளோரைடை உருவாக்க முடியும். ஆனால் இது நிலைப்புத்தன்மை அற்ற நிலையில் உள்ளது. 

அயோடினும் அயோடின் டிரைபுளோரைடும் -78 பாகை செல்சியசு வெப்பநிலையில் முக்குளோரோபுளோரோமீத்தேன் முன்னிலையில் வினைபுரிந்தாலும் அயோடின் ஒற்றைப் புளோரைடு உருவாகிறது. 
அயோடின், வெள்ளி(I) புளோரைடுடன் வினைபுரிந்தாலும் அயோடின் ஒற்றைப் புளோரைடு உருவாகிறது. 

I + AgF → IF + AgI

தூய்மையான நைட்ரசன் மூவயோடைடு உருவாக்கத்தில் அயோடின் ஒற்றைப் புளோரைடு பயன்படுத்தப்படுகிறது.

BN + 3 IF → NI + BF


</doc>
<doc id="326131" url="https://ta.wikipedia.org/wiki?curid=326131" title="2016 ஒலிம்பிக் போட்டிகளில் நிகழ்த்தப்பட்ட சாதனைகள்">
2016 ஒலிம்பிக் போட்டிகளில் நிகழ்த்தப்பட்ட சாதனைகள்

2016 ஆம் ஆண்டு ரியோ டி செனிரோவில் நடந்த ஒலிம்பிக்கு விளையாட்டு போட்டிகளில் 27 உலக சாதனைகள் நிகழ்த்தப்பட்டன.

Legend: r – First leg of relay

உசா - உலக சாதனை

ஒசா - ஒலிம்பிக்கு சாதனை


</doc>
<doc id="326133" url="https://ta.wikipedia.org/wiki?curid=326133" title="பண்பாட்டுச் சொத்து">
பண்பாட்டுச் சொத்து

பண்பாட்டுச் சொத்து (Cultural property) என்பது, ஒரு குழு அல்லது சமூகத்தின் பண்பாட்டு மரபுரிமையின் ஒரு பகுதியாகிய இயற்பியப் பொருட்கள் ஆகும். இது, வரலாற்றுக் கட்டிடங்கள், கலை ஆக்கங்கள், தொல்லியல் களங்கள், நூலகங்கள், அருங்காட்சியகங்கள் போன்றவற்றை உள்ளடக்குகிறது.

1954 இன் ஆயுதப் போராட்டங்களில் பண்பாட்டுச் சொத்துக்களைப் பாதுகாப்பதற்கான ஹேக் உடன்படிக்கையின் முதல் விதி பண்பாட்டுச் சொத்து என்பதற்குப் பின்வருமாறு வரைவிலக்கணம் தருகிறது:

" மூலம், உடமையாளர் ஆகியவற்றைப் பொருட்படுத்தாமல் "பண்பாட்டுச் சொத்து" என்னும் சொல் பின்வருபவற்றை உள்ளடக்குகிறது:<br>
(அ) மதம் சார்ந்த அல்லது மதச் சார்பற்ற கட்டிடக்கலை, கலை அல்லது வரலாற்று நினைவுச்சின்னங்கள்; தொல்லியல் களங்கள்; முழுமையாக வரலாற்று அல்லது கலைத்துவ முக்கியத்துவம் கொண்ட கட்டிடத் தொகுதிகள்; கலை ஆக்கங்கள்; வரலாற்று அல்லது தொல்லியல் முக்கியத்துவம் கொண்ட கையெழுத்துப்படிகள், நூல்கள் அல்லது பிற பொருட்கள்; என்பவற்றோடு அறிவியல் சேகரிப்புக்களும் நூல்கள் அல்லது ஆவணங்கள் அல்லது மேலே விபரித்த சொத்துக்களின் படிகள் ஆகிய முக்கிய சேகரிப்புக்களும்;<br> 
(ஆ) துணைப் பத்தி (அ) இல் விபரிக்கப்பட்ட அசையும் பண்பாட்டுச் சொத்துக்களைப் பாதுகாப்பதையும் காட்சிக்கு வைப்பதையுமே முக்கிய நோக்கமாகக் கொண்ட அருங்காட்சியகங்கள், பெரிய நூலகங்கள், ஆவணக் காப்பகங்கள், ஆயுதப் போராட்டக் காலத்தில் துணைப் பத்தி (அ) இல் விபரித்த அசையக்கூடிய பண்பாட்டுச் சொத்துக்களை வைப்பதற்கான ஒதுக்கிடங்கள் போன்ற கட்டிடங்கள்;<br> 
(இ) 'நினைவுச்சின்னங்களைக் கொண்ட மையங்கள்' என அறியப்படவுள்ள, துணைப்பத்திகள் (அ) இலும் (ஆ) இலும் விபரிக்கப்பட்ட பண்பாட்டுச் சொத்துக்களைப் பெருமளவில் கொண்ட மையங்கள்."


</doc>
<doc id="326136" url="https://ta.wikipedia.org/wiki?curid=326136" title="ஜெய்பூர்ஹட் மாவட்டம்">
ஜெய்பூர்ஹட் மாவட்டம்

ஜெய்பூர்ஹட் மாவட்டம் (Joypurhat District) (, தெற்காசியாவின் வங்காளதேச நாட்டின் அறுபத்தி நான்கு மாவட்டங்களில் ஒன்றாகும். இம்மாவட்டம் ராஜசாகி கோட்டத்தில் அமைந்துள்ளது. வங்காளதேசத்தில் வடக்கு பகுதியில் அமைந்த இம்மாவட்டத்தின் நிர்வாகத் தலைமையிடம் "ஜெய்பூர்ஹட்" நகரம் ஆகும். இம்மாவட்டம் 26 பிப்ரவரி 1984-இல் துவக்கப்பட்டது. 

ஜெய்பூர்ஹட் மாவட்டத்தின் வடக்கில் தினஜ்பூர் மாவட்டமும் மற்றும் [[ரங்க்பூர் மாவட்டம்|ரங்க்பூர்மாவட்டமும்], கிழக்கில் [[காய்பந்தா மாவட்டம்|காய்பந்தா மாவட்டமும்]], தெற்கிலும், தென்கிழக்கிலும் [[போக்ரா மாவட்டம்|போக்ரா மாவட்டமும்]], மேற்கிலும், தென்மேற்கிலும் [[நவகோன் மாவட்டம்|நவகோன் மாவட்டமும்]], வடமேற்கில் [[இந்தியா]]வின் [[மேற்கு வங்காளம்|மேற்கு வங்காள]] மாநிலத்தின் [[தெற்கு தினஜ்பூர் மாவட்டம்|தெற்கு தினஜ்பூர் மாவட்டமும்]] எல்லைகளாக உள்ளது. 
1012.41 சதுர கிலோ மீட்டர் பரப்பளவு கொண்ட மாவட்டத்தை நிர்வாக வசதிக்காக ஜெய்பூர்ஹட், கேத்லால், அக்கேல்பூர், கலாய் மற்றும் பச்பீபி என ஐந்து துணை மாவட்டங்களாகப் பிரிக்கப்பட்டுள்ளது. 
இம்மாவட்டம் நான்கு நகராட்சி மன்றங்களையும், முப்பத்தி இரண்டு கிராம ஒன்றியக் குழுக்களையும், 661 வருவாய் கிராமங்களையும், 887 கிராமங்களையும் கொண்டுள்ளது. 
இம்மாவட்டத்தின் [[அஞ்சல் சுட்டு எண்]] 5900 ஆகும். தொலைபேசி குறியிடு எண் 0571 ஆகும். இம்மாவட்டம் இரண்டு [[வங்காளதேச நாடாளுமன்றம்|வங்காளதேச நாடாளுமன்றத்]] தொகுதிகளைக் கொண்டுள்ளது. 
இம்மாவட்டம் வேளாண்மைப் பொருளாதாரத்தை மட்டும் சார்ந்து உள்ளது. இம்மாவட்டத்தில் சோட்டா ஜமுனா ஆறு, துளசிகங்கா ஆறு, சிறீ ஆறு, சிறீ நாடி ஆறு முதலிய ஆறுகள் பாய்வதால் நீர் வளமும், மண் வளமும் கொண்டதாக உள்ளது. ஆண்டு சராசரி மழைப் பொழிவு 1610 மில்லி மீட்டராக உள்ளது. 

இம்மாவட்டத்தில் நெல், கரும்பு, சணல், மஞ்சள், வாழை, மா, பலா, உருளைக்கிழங்கு, வெற்றிலை, புகையிலை, எண்ணெய் வித்துக்கள், நவதானியங்கள் முதலியன பயிரிடப்படுகிறது.
இங்கு கரும்பு ஆலைகள், அரிசி ஆலைகள், கோழிப் பண்ணைகள் உள்ளது.

1012.41 சதுர கிலோ மீட்டர் பரப்பு கொண்ட இம்மாவட்டத்தின் 2011-ஆம் ஆண்டின் மக்கள் தொகை கணக்கெடுப்பின் படி மக்கள் தொகை 9,13,768 ஆக உள்ளது. அதில் ஆண்கள் 4,59,284 ஆகவும், பெண்கள் 4,54,484 ஆகவும் உள்ளனர். ஆண்டு மக்கள் தொகை வளர்ச்சி விகிதம் 0.75% ஆக உள்ளது. பாலின விகிதம் 101 ஆண்களுக்கு பெண்கள் 100 வீதம் உள்ளனர். மக்கள் தொகை அடர்த்தி ஒரு சதுர கிலோ மீட்டர் பரப்பளவில் 903 நபர்கள் வீதம் வாழ்கின்றனர். மாவட்ட சராசரி எழுத்தறிவு 57.5% ஆக உள்ளது.
இம்மாவட்டத்தின் பெரும்பாலான மக்கள் இசுலாமிய சமயத்தைப் பின்பற்றுபவர்களாகவும், [[வங்காள மொழி]]யைப் பேசுபவர்களாகவும் உள்ளனர்.
இம்மாவட்டத்தில் நாற்பதாயிரம் மக்கள் தொகை கொண்ட சோதல், ஒரோ, முண்டா, மொகாலி, மொகந்தா, ராஜ்ஹன்சி முதலிய பழங்குடி மக்கள் வாழ்கின்றனர். 

வங்காளதேசத்தின் பிற மாவட்டங்களைப் போன்று, இம்மாவட்டத்திலும் நான்கு படிகள் கொண்ட கல்வி அமைப்பு உள்ளது. அவைகள்: ஐந்தாண்டு படிப்புகள் கொண்ட தொடக்கப் பள்ளிகளும் (கிரேடு 1 – 5), ஐந்தாண்டு படிப்புகள் கொண்ட இடைநிலைப் பள்ளிகளும் (கிரேடு 6 – 10), இரண்டாண்டு படிப்பு கொண்ட மேனிலைப் பள்ளிகளும் (கிரேடு 11 – 12), நான்கு ஆண்டு படிப்பு கொண்ட இளநிலை பட்டப் படிப்பு மற்றும் ஒராண்டு கால முதுநிலை பட்டப் படிப்பு கொண்ட பல்கலைக்கழகங்களும், கல்லூரிகளும் உள்ளது. [[வங்காள மொழி]]யுடன், ஆங்கில மொழியும் அனைத்து நிலைகளிலும் கற்பிக்கப்படுகிறது.

இம்மாவட்டத்தில் நாற்பத்தி இரண்டு கல்லூரிகளும், 165 மேனிலைப் பள்ளிகளும், 350 தொடக்கப் பள்ளிகளும், 13 தொழில்நுட்ப நிறுவனங்களும், 111 இசுலாமியக் கல்வி புகட்டும் [[மதராசா]]க்களும் உள்ளது.

இம்மாவட்டம் [[கோப்பென் காலநிலை வகைப்பாடு|கோப்பன் காலநிலை]] கொண்டது. இங்கு கோடைக்காலத்தில் அதிகபட்ச வெப்பம் 28.9° செல்சியஸ் ஆகவும்; குளிர்காலத்தில் குறைந்தபட்ச வெப்பம் 18° செல்சியஸ் ஆகவும் உள்ளது. ஆண்டு சராசரி மழையளவு 1738 மில்லி மீட்டராகும். 

[[பகுப்பு:வங்காளதேச மாவட்டங்கள்]]

</doc>
<doc id="326139" url="https://ta.wikipedia.org/wiki?curid=326139" title="சட்டவாக்கம்">
சட்டவாக்கம்

சட்டவாக்கம் (Legislation) என்பது சட்டமியற்றகத்தாலோ, அத்தகைய அதிகாரம் பெற்ற அமைப்பினாலோ சட்டமாக இயற்றுகின்ற/உருவாக்குகின்ற செயல்முறை எனலாம். ஆங்கிலத்தில் லெஜிஸ்லேஷன் என்று அழைக்கப்படும் இது எழுத்துருச் சட்டத்தை குறிக்கவும் பயன்படுத்தப்படுவதுண்டு. மசோதா சட்டவாக்கத்தின் மூலம் சட்டம் ஆகும். ஒன்றைக் கட்டுப்படுத்தவும், ஒன்றிற்கு அதிகாரமளிக்கவும், நிதி ஒதுக்கவும், அனுமதிக்கவும், அறிக்கை வெளியிடவும், தடை செய்யவும் சட்டவாக்கம் பயன்படும். சட்டவாக்கம் சட்டமியற்றக செய்யுளால் அதிகாரப்படுத்தியதின் கீழோ சட்டமியற்றக செய்யுளை நடப்பிலாக்க வேண்டி ஓர் ஆட்சியகமோ (Executive) நிர்வாக அமைப்போ ஏற்படுத்துகின்ற சட்டமியற்றக செய்யுள் அல்லாத ஒன்றாகவும் இருக்கலாம்.

மேற்கத்திய அமைச்சக முறையின் படி ஒரு குறிப்பிட்ட முதன்மை சட்டவாக்கம் இயற்றப்பட்டப்ப பின் ஆளும் மன்றச் செய்யுள் என அறியப்படும். சாதாரணமாக, சட்டவாக்கம் சட்டமியற்றக உறுப்பினரால், அல்லது ஆட்சியகத்தால் பரிந்துரைக்கப்பட்டு, இது ஏற்றுக்கொள்வதற்கு முன் சட்டமியற்றக உறுப்பினர்களின் வாதத்திற்கு உட்படுத்தப்படவும், தேவைப்பட்டால் திருத்ததிற்கு உள்ளாவதும் உண்டு. மிகப்பெரும்பாலான சட்டமியற்றகங்களிலும் கூட்டுத்தொடரில் பரிந்துரைக்கப்படுவதில் குறைவானவை மட்டுமே இயற்றப்படுகின்றன. அரசினால் கொண்டுவரப்படும் மசோதாக்களுக்கே பொதுவாக கூடுதல் முன்னுரிமைத் தரப்படுகிறது. சட்டவாக்கம் அரசின் மூன்று முக்கிய பணிகளில் ஒன்றாக கருதப்படுகிறது, இது அதிகார பகிர்வு கோட்பாட்டின் கீழ் வேறுபடுத்திக் காட்டப்பட்டுள்ளது. சட்டவாக்க அதிகாரம் படைத்தவர்கள் முறைப்படி சட்டமியற்றகர்கள் என அறியப்படுகின்றனர், அரசின் நீதியக கிளைக்கே சட்டவாக்கத்தை பொருள்விளக்கி கூற அதிகாரம் உள்ளது (எழுத்துருச் சட்டங்களின் பொருள்விளக்கம் காண்க), அரசின் ஆட்சியக கிளைக்கு சட்டத்தில் வழங்கப்பட்டுள்ள அதிகார வரம்புக்குள் இருந்தே செயல்பட முடியும்.
சட்ட உருவாக்கத்தின் போதும் அதற்கு முன்பும் சட்டமியற்றுகின்றவர் கவனத்தில் எடுத்துக்கொள்ள வேண்டிய முக்கியமான காரியங்கள் ஆகும் சட்டவாக்க அடித்துவங்கள் (Principles of legislation). முக்கியமாக நான்கு அடித்துவங்கள் சட்டவாக்கத்தின் போது பயன்படுத்தப்படுகின்றன. அவை (i) வலிக்கும் இன்பத்திற்குமான தேற்றம், (ii) துறவியத் கோட்பாடு, (iii) தன்னிச்சை கோட்பாடு மற்றும் (iv) அறவிய கோட்பாடு
அறியப்படுகிற ஆங்கில சட்டவியலாளரும் சட்ட சீர்திருத்த வாதியுமான ஜெறிமி பெந்தாம் (Jeremy Bentham_1748-1834) தன்னுடைய சட்டவாக்க தேற்றம் (Theory of legislation) மற்றும் அறத்திற்கும் சட்டவாக்கத்திற்குமான அடித்துவங்கள் (Principles of Morals and Legislations) எனும் நூட்களில் சட்டமியற்றிகள் சட்ட உருவாக்கத்தின் போது கண்டிப்பாக கவனிக்க வேண்டிய அடிப்படையான அடித்துவங்களை எடுத்துரைத்துள்ளார்.

பெந்தாமின் கூற்றின்படி

பெந்தாமின் பயனுடைமைத்துவ தேற்றம் மேலும் இன்பத்திற்கான தேற்றம் (Hedonic Theory), பயனுடைமைக்கான அடித்துவங்கள் (Principles of Utility) மற்றும் வலிக்கும் இன்பத்திற்குமான தேற்றம் (Pain and Pleasure Theory) என்றும் அறியப்படுகிறது.
பெந்தாமின் பார்வையில்:
இங்கு பயனுடைமை அதாவது யூட்டிலிட்டி (utility) என்பது நன்மையை சிலவற்றை கொண்டுவருவதற்கும் தின்மை சிலவற்றை தவிர்ப்பதற்கும் வேண்டியுள்ள சிந்திப்பு திறனை குறிக்கிறது. இந்த யூட்டிலிட்டி என்றச் சொல் லத்தீன் சொல்லான யூட்டிலிஸ் என்பதில் இருந்து வந்ததாகும், இதன் பொருள் பயனுள்ள என்பதாகும். பெந்தாமின் பார்வையில்: "இயற்கை வலி இன்பம் எனும் இரண்டு இறைமாட்சி அடையாளங்களின் ஆளுமையின் கீழ் மனிதரின் கைகளில் ஒப்படைக்கப்பட்டுள்ளது". ஒரு செய்கை (ஒரு சட்டமென்று எடுத்துக்கொள்வோம்) சரியானதா அல்லது தவறானதா என்று தீர்மானிப்பது அது எந்தளவுக்கு பயனுடையது என்பதை வைத்தாகும், அதாவது எந்தளவுக்கு இன்பத்தை/நன்மையை ஏற்படுத்துகிறது என்பதிலிருந்தாகும்.
பெந்தாம் கூறுகின்றார்: "ஒரு செய்கை சரியானது என்றால் அது அதிக நன்மையை அதிக ஜனங்களுக்கு உருவாக்க வேண்டும்". அதாவது, சட்டம் ஒன்று அதிகப்படியான நன்மையை அதிகப்படியான ஜனங்களுக்கு தருவதே உயரிய சட்டமாகும் என்பதாகும். கேரள சட்டப் பேரவையின் சட்டவாக்கமான "கேரள நில சீர்திருத்த செய்யுள்" இதற்கு சிறந்த எடுத்துகாட்டாகும்.


</doc>
<doc id="326140" url="https://ta.wikipedia.org/wiki?curid=326140" title="வங்காளதேச மாவட்டங்கள்">
வங்காளதேச மாவட்டங்கள்

வங்காளதேச நாட்டின் நிர்வாக வசதிக்காக 64 மாவட்டங்களாகப் பிரிக்கப்பட்டுள்ளது. இந்த 64 மாவட்டங்களை 8 கோட்டங்களின் நிர்வாகத்தில் செயல்படுகிறது. 

குல்னா கோட்டத்தில் 10 மாவட்டங்களும், டாக்கா கோட்டத்தில் 13 மாவட்டங்களும், சிட்டகாங் கோட்டத்தில் 11 மாவட்டங்களும், மைமன்சிங் கோட்டத்தில் 4 மாவட்டங்களும், ரங்க்பூர் கோட்டத்தில் 8 மாவட்டங்களும், ராஜசாகி கோட்டத்தில் 8 மாவட்டங்களும், பரிசால் கோட்டத்தில் 6 மாவட்டங்களும் மற்றும் சில்ஹெட் கோட்டத்தில் 4 மாவட்டங்களும் உள்ளது. மாவட்டங்களின் விவரம்: 
1 குல்னா மாவட்டம் 
2 ஜெஸ்சூர் மாவட்டம் 
3 சத்கீரா மாவட்டம் 
4 நராய்ல் மாவட்டம் 
5 மெகர்பூர் மாவட்டம் 
6 மகுரா மாவட்டம் 
7 குஸ்தியா மாவட்டம் 
8 சௌதங்கா மாவட்டம் 
9 ஜெனிதக் மாவட்டம் 
10 பேகர்காட் மாவட்டம்
1 கோபால்கஞ்ச் மாவட்டம்
2 டாக்கா மாவட்டம்
3 தங்காயில் மாவட்டம் 
4 சரியத்பூர் மாவட்டம்
5 நரசிங்கடி மாவட்டம்
6 நாராயண்கஞ்ச் மாவட்டம் 
7 முன்சிகஞ்ச் மாவட்டம் 
8 மணிகஞ்ச் மாவட்டம் 
9 பரித்பூர் மாவட்டம் 
10 மதாரிபூர் மாவட்டம்
11 ராஜ்பாரி மாவட்டம்
12 காஜிபூர் மாவட்டம் 
13 கிசோர்கஞ்ச் மாவட்டம்

1 நவகாளி மாவட்டம் 
2 லெட்சுமிபூர் மாவட்டம் 
3 ரங்கமதி மாவட்டம் 
4 கொமில்லா மாவட்டம் 
5 காக்ஸ் பஜார் மாவட்டம்
6 சிட்டகாங் மாவட்டம் 
7 பிரம்மன்பரியா மாவட்டம் 
8 சந்திரபூர் மாவட்டம் 
9 கக்ராச்சாரி மாவட்டம் 
10 பெனி மாவட்டம் 
11 பந்தர்பன் மாவட்டம் 

1 மைமன்சிங் மாவட்டம்
2 செர்பூர் மாவட்டம்
3 நேத்ரோகோனா மாவட்டம்
4 ஜமால்பூர் மாவட்டம் 

1 ரங்க்பூர் மாவட்டம்
2 தாகுர்காவ்ன் மாவட்டம் 
3 தினஜ்பூர் மாவட்டம் 
4 நீல்பமரி மாவட்டம்
5 பஞ்சகர் மாவட்டம் 
6 குரிகிராம் மாவட்டம் 
7 காய்பாந்தா மாவட்டம் 
8 லால்முனிர்காட் மாவட்டம் 

1 ராஜசாகி மாவட்டம்
2 சிராஜ்கஞ்ச் மாவட்டம் 
3 பப்னா மாவட்டம் 
4 நத்தோர் மாவட்டம் 
5 நவகோன் மாவட்டம் 
6 சபாய் நவாப்கஞ்ச் மாவட்டம்
7 போக்ரா மாவட்டம் 
8 ஜெய்பூர்ஹட் மாவட்டம் 

1 பிரோஜ்பூர் மாவட்டம்
2 போலா மாவட்டம் 
3 பரிசால் மாவட்டம் 
4 பர்குனா மாவட்டம் 
5 ஜலோகட்டி மாவட்டம் 
6 பதுவாகாளி மாவட்டம் 

1 சில்ஹெட் மாவட்டம் 
2 சுனாம்கஞ்ச் மாவட்டம் 
3 மௌலிபஜார் மாவட்டம் 
4 ஹபிகஞ்ச் மாவட்டம் 


</doc>
<doc id="326147" url="https://ta.wikipedia.org/wiki?curid=326147" title="இடைக்காட்டூர் ஆழிகண்டீசுவரர் கோயில்">
இடைக்காட்டூர் ஆழிகண்டீசுவரர் கோயில்

இடைக்காட்டூர் ஆழிகண்டீசுவரர் கோயில் தமிழ்நாட்டில் சிவகங்கை மாவட்டத்தில் உள்ள சிவன் கோயிலாகும்.

இக்கோயில் சிவகங்கை மாவட்டத்தில் இடைக்காட்டூர் என்னுமிடத்தில் அமைந்துள்ளது.

இக்கோயிலின் மூலவராக ஆழிகண்டீசுவரர் உள்ளார். இவர் மணிகண்டீசுவரர் என்றும் அழைக்கப்படுகிறார். இறைவி வௌந்தர்யநாயகி ஆவார். கோயிலின் தல மரம் வில்வம் ஆகும். கோயிலில் தல தீர்த்தமாக வைகை உள்ளது. பங்குனி உத்திரம், சிவராத்திரி உள்ளிட்ட பல விழாக்கள் நடைபெறுகின்றன. பங்குனி உத்திரத்தின்போது 10 நாட்கள் பிரம்மோற்சவம் நடைபெறுகிறது.

கோயில்களில் திருச்சுற்றில் வடகிழக்கில் நவக்கிரக சன்னதி காணப்படும். இவ்வூரில் தனிக்கோயிலில் நவக்கிரகங்கள் உள்ளன. இங்கு இடைக்காடர் தவ நிலையில் காணப்படுகிறார். இறைவன், இறைவி சன்னதிகளுக்கு நடுவில் சோமாஸ்கந்தர் நிலையில் சுப்பிரமணியர் வள்ளி தெய்வானையுடன் உள்ளார். இறைவி தனி சன்னதியில் காணப்படுகிறார்.


</doc>
<doc id="326149" url="https://ta.wikipedia.org/wiki?curid=326149" title="தேவகோட்டை மீனாட்சி சுந்தரேசுவரர் கோயில்">
தேவகோட்டை மீனாட்சி சுந்தரேசுவரர் கோயில்

தேவகோட்டை மீனாட்சி சுந்தரேசுவரர் கோயில் தமிழ்நாட்டில் சிவகங்கை மாவட்டத்தில் உள்ள சிவன் கோயிலாகும்.

இக்கோயில் சிவகங்கை மாவட்டத்தில் தேவகோட்டை என்னுமிடத்தில் அமைந்துள்ளது.

இக்கோயிலின் மூலவராக சுந்தரேசுவரர் உள்ளார். இறைவி மீனாட்சி ஆவார். சிவன் கோயிலாக இருந்தாலும் சேக்கிழாருக்கு முக்கியத்துவம் தரப்படுகிறது. இக்கோயிலை சேக்கிழார் கோயில் என்றும் அழைக்கின்றனர். வைகாசி பூச நட்சத்திரத்தில் சேக்கிழார் குரு பூசையும், ஆராதனையும் நடைபெறுகிறது.

இரு ராஜகோபுரங்களைக் கொண்டு அமைந்துள்ள இக்கோயிலில் மீனாட்சியும், சுந்தரேசுவரரும் தனித்தனியாகக் காணப்படுகின்றனர். 
கோயிலின் உள் திருச்சுற்றில் நர்த்தன விநாயகர், தட்சிணாமூர்த்தி, லிங்கோத்பவர், சோமாஸ்கந்தர், மரகத விநாயகர், விசுவநாத விசாலாட்சி, பால தண்டாயுதபாணி, சுப்பிரமணியர், மகாலட்சுமி, பிரம்மா, துர்க்கை, சண்டிகேசுவரர், சண்டிகேசுவரி, நடராஜர், நவக்கிரகங்கள், கன்னிமூலை விநாயகர் ஆகியோர் உள்ளனர்.


</doc>
<doc id="326151" url="https://ta.wikipedia.org/wiki?curid=326151" title="மரபுரிமைச் சுற்றுலாத்துறை">
மரபுரிமைச் சுற்றுலாத்துறை

மரபுரிமைச் சுற்றுலாத்துறை (Heritage tourism) அல்லது பண்பாட்டு மரபுரிமைச் சுற்றுலாத்துறை என்பது, சுற்றுலா நிகழும் இடத்தின் பண்பாட்டு மரபுரிமையை முதன்மைப்படுத்தும் சுற்றுலாத்துறை ஆகும். ஐக்கிய அமெரிக்காவில் உள்ள வரலாற்றுப் பாதுகாப்புக்கான தேசிய அறக்கட்டளை (National Trust for Historic Preservation) மரபுரிமைச் சுற்றுலாத்துறை என்பதற்கு "கடந்தகாலக் கதைகளையும் மக்களையும் உண்மையாக எடுத்துக்காட்டும் இடங்கள், அரும்பொருட்கள், செயற்பாடுகள் ஆகியவற்றை அனுபவிப்பதற்கான பயணம்" என்றும், "மரபுரிமைச் சுற்றுலாத்துறை பண்பாட்டு, வரலாற்று, இயற்கை வளங்களை உள்ளடக்கலாம்." என்றும் வரைவிலக்கணம் தருகிறது. 

பல்வேறு பண்பாடுகளை அறியும் ஆர்வம் எப்போதுமே பயணங்களின் முக்கிய நோக்கங்களில் ஒன்றாக இருந்துவந்துள்ளது. 16 ஆம் நூற்றாண்டில் இருந்து "பெரும் சுற்றுலா"வின் (Grand Tour) வளர்ச்சி இதற்குச் சான்றாக உள்ளது. உலக மட்டத்தில் உலகப் பண்பாட்டின் முக்கியமான விடயங்களில் இருந்து, உள்ளூர் அடையாளங்கள் சார்ந்த விடயங்கள்வரை எல்லா மட்டங்களிலான சுற்றுலாக்களிலும் பண்பாடு சார்பான ஈர்ப்புக்கள் முக்கிய பங்கு ஆற்றுகின்றன. 

வெயிலர், ஹோல் ஆகியோரது கூற்றுப்படி, பண்பாடு, மரபுரிமை, கலைகள் ஆகியன நீண்ட காலமாகவே சுற்றுலாத் தலங்களுக்குக் கவர்ச்சியை வழங்குவனவாக இருந்துவருகின்றன. அண்மைக் காலத்தில், மரபுரிமைகளிலும், கலைகளிலும் சிறப்பு ஆர்வம் கொண்டவர்களைக் கவர்வதற்கான ஒரு முக்கிய சந்தைப்படுத்தும் விடயமாக "பண்பாடு" உருவாகியுள்ளது. சுற்றுலாப் பயணிகளிடையே சிறப்பாக்கம் அதிகரிக்கும் போக்குக் காணப்படுவதால், பண்பாட்டு மரபுரிமைச் சுற்றுலாத்துறை இப்போது மிக வேகமாக வளரும் சுற்றுலாத்துறையாக உள்ளது. சாகசம், பண்பாடு, வரலாறு, தொல்லியல், உள்ளூர் மக்களுடனான தொடர்பாடல் போன்றவற்றை நாடும் சுற்றுலாப் பயணிகளின் அளவு உயர்ந்து வருவது இப்போக்குக்குச் சான்றாக உள்ளது.

பல்வேறு காரணங்களுக்காகப் பண்பாட்டு மரபுரிமைச் சுற்றுலாத்துறை முக்கியமாக உள்ளது. இது விரும்பத்தக்க பொருளாதார, சமூகத் தாக்கங்களை ஏற்படுத்துகிறது. இது அடையாளங்களை உருவாக்கி அவற்றை வலுவூட்டுகின்றது. இது பண்பாட்டு மரபுரிமைகளைப் பாதுகாக்க உதவுகின்றது. பண்பாட்டை ஒரு கருவியாகப் பயன்படுத்தி மக்களிடையே புரிந்துணர்வையும், ஒருமைப்பாட்டையும் ஏற்படுத்துகிறது. இது பண்பாட்டுக்கு ஆதரவு அளிப்பதுடன் சுற்றுலாத்துறையைப் புதுப்பிக்கவும் உதவுகிறது. பண்பாட்டு மரபுரிமைச் சுற்றுலாத்துறை, சம்பந்தப்பட்டவர்களிடையே நெருக்கடிகளையும், பிணக்குகளையும் கூட உருவாக்குகின்றன எனச் சில ஆய்வாளர்கள் இனவரைவியல் அடிப்படையில் எடுத்துக்காட்டி உள்ளனர்.

பண்பாட்டு மரபுரிமைச் சுற்றுலாத்துறை, தாங்கு வளர்ச்சிச் சூழலில் அடையப்படவேண்டிய பல இலக்குகளைக் கொண்டதாக உள்ளது. இவற்றுள் பண்பாட்டு வளங்களின் பாதுகாப்பு, வளங்களைத் துல்லியமாக விளக்குதல், உண்மையான வருகையாளர் அனுபவம், வருமானத்தைக் கூட்டுதல் என்பன இவ்விலக்குகளுள் அடங்குகின்றன. இதிலிருந்து பண்பாட்டு மரபுரிமைச் சுற்றுலாத்துறை என்பது அடையாளம் காணல், மேலாண்மை, மரபுரிமைப் பெறுமானத்தைப் பாதுகாத்தல் என்பவற்றைக் கருத்திலெடுப்பது மட்டும் அல்லாது, அது சமூகங்களிலும் பிரதேசங்களிலும் விளைவிக்கக்கூடிய தாக்கங்களைப் புரிந்துகொள்ளல், பொருளாதார, சமூகப் பயன்களைப் பெறுதல், பாதுகாப்பதற்கான நிதி வழங்களை வழங்குதல், சந்தைப்படுத்தல் போன்ற விடயங்களிலும் கவனம் செலுத்தவேண்டும்.

மரபுரிமைச் சுற்றுலாவானது, பழைய கால்வாய்கள், தொடர்வண்டிப் பாதைகள், போர்க்களங்கள் போன்றவற்றை உள்ளடக்கிய வரலாற்று அல்லது தொழிற்றுறைக் களங்களுக்குச் செல்வதாக இருக்கலாம். இவற்றின் அடிப்படையான நோக்கம் கடந்தகாலம் பற்றிய உணர்வைப் பெறுவது ஆகும். ஒரு குறித்த இடத்தில் மூலத்தைக் கொண்டுள்ள புலம்பெர்ந்து வாழும் சமூகங்களைச் சேர்ந்தவர்களிடையே அவ்விடத்தை சந்தைப்படுத்துவதும் ஒரு இலக்காக இருக்கலாம்.


</doc>
<doc id="326152" url="https://ta.wikipedia.org/wiki?curid=326152" title="இருபீனைல் கார்பனேட்டு">
இருபீனைல் கார்பனேட்டு

இருபீனைல் கார்பனேட்டு "(Diphenyl carbonate)" என்பது CHO என்ற மூலக்கூற்று வாய்ப்பாடு கொண்ட வளையமிலா கார்பனேட்டு எசுத்தர் ஆகும். டைபீனைல் கார்பனேட்டு என்ற பெயராலும் இச்சேர்மம் அழைக்கப்படுகிறது. பாலிகார்பனேட்டு பலபடிகள் தயாரிக்கும்போது பிசுபீனால் ஏ உடன் இச்சேர்மம் ஒரு ஒருமம் ஆகவும் பாலிகார்பனேட்டுகள் சிதைவடையும்போது ஒரு விளைபொருளாகவும் இருக்கிறது. 
2002 ஆம் ஆண்டில் மட்டும் டைபீனைல் கார்பனேட்டு உலக அளவில் 254000 டன்கள் உற்பத்தி செய்யப்பட்டுள்ளது. பீனாலை பாசுகீனேற்றம் செய்யும் வழிமுறையே பெரும்பாலும் பயன்படுத்தப்படுகிறது . பல்வேறு நிபந்தனைகளில் இப்பாசுகீனேற்ற வினை நிகழ்ந்தாலும் நிகர வினைக்கான சமன்பாடு இங்கு தரப்பட்டுள்ளது. 

2 PhOH + COCl → PhOCOPh + 2 HCl

பீனாலை ஆக்சிசனேற்ற கார்பனைலேற்றம் செய்யும் முறையைப் பின்பற்றினால் நச்சுத்தன்மை கொண்ட பாசுகீன் பயன்படுத்துவதை தவிர்க்கலாம், 

2 PhOH + CO + [O] → PhOCOPh + HO
பீனாலை மாற்றுயெசுத்தராக்கல் வினைக்கு உட்படுத்தியும் இருபீனைல் கார்பனேட்டு தயாரிக்கலாம். 

CHOCOCH + 2 PhOH → PhOCOPh + 2 MeOH
இயக்கவியலும் வெப்ப இயக்கவியலும் இவ்வினை முறையை சாதகமாகக் குறிப்பிடவில்லை. உதாரணமாக, உயர்வெப்பநிலைகளில் இருமெத்தில் கார்பனேட்டு விரும்பத்தகாத வகையில் பீனாலை மெத்திலேற்றம் செய்து அனிசோலைத் தருகிறது. 

இருபீனைல் கார்பனேட்டுடன் பிசுபீனைல் ஏ வைச் சேர்த்து மாற்று எசுத்தராக்கல் வினை மூலமாக பாலிகார்பனேட்டுகள் தயாரிக்கப்படுகின்றன. பீனால் இணைவிளைபொருளாக உருவாகிறது. பாசுகீன் பயன்பாடு தவிர்க்கப்படுகிறது. இந்த வினையை மறுசுழற்சி மீள்வினையாக்குவதனால் பாலிகார்பனேட்டு பீனாலுடன் மாற்று எசுத்தராக்கல் வினையில் ஈடுபட்டு இருபீனைல் கார்பனேட்டும் பிசுபீனால் ஏ வும் உருவாகின்றன . 


</doc>
<doc id="326157" url="https://ta.wikipedia.org/wiki?curid=326157" title="1,2-பியூட்டைலின் கார்பனேட்டு">
1,2-பியூட்டைலின் கார்பனேட்டு

1,2-பியூட்டைலின் கார்பனேட்டு "(1,2-Butylene carbonate)" என்பது CHO என்ற மூலக்கூற்று வாய்ப்பாடு கொண்ட அல்லது (H5C2)(C2H3)(CO3) என்ற மூலக்கூற்று அமைப்பிலான ஒரு கரிமச் சேர்மமாகும். 1,2-பியூட்டைலின் தொகுதியின் இரு முனைகளிலும் கார்பனேட்டு வேதி வினைக்குழுக்கள் இணைந்துள்ள ஓர் ஈரெசுத்தராக 1,2-பியூட்டைலின் கார்பனேட்டு கருதப்படுகிறது. மேலும், ஐந்து உறுப்பினர் பல்லினவளையச் சேர்மமாகவும் டையாக்சோலேன் வழிப்பொருளாகவும் குறிப்பாக 4-எத்தில்1,3-டையாக்சோலான்-2-ஒன் ஆகவும் கருதப்படுகிறது.

1,2-பியூட்டைலின் கார்பனேட்டு ஒரு முனைவு நிலையற்ற கரைப்பான் ஆகும். மின்சார மின்கலங்களில் பயன்படும் அயனத்திரவங்களுக்கு மாற்றாகவும் பல்வேறு பயன்களை கொண்ட கரிமச்சேர்மமாகவும் 1,2-பியூட்டைலின் கார்பனேட்டு கருதப்படுகிறது.


</doc>
<doc id="326160" url="https://ta.wikipedia.org/wiki?curid=326160" title="வெள்ளை குறுவை கார் (நெல்)">
வெள்ளை குறுவை கார் (நெல்)

வெள்ளை குறுவை கார் ("Vellai Kuruvi Kar") பாரம்பரிய நெல் பட்டியலில் இடம்பிடித்துள்ள இவ்வகை நெல் தமிழகத்தின் நாகை மாவட்டத்திலுள்ள “வெள்ளப்பாலம்” மற்றும் “கீவலுார்” போன்றப் வட்டாரங்களில் நன்கு வளரக் கூடிய நெல் இரகமாகும். 25 - 30 நாட்கள் (நாற்றங்கால்) நாற்று வளர்ப்பு உட்பட, 125 - 135 நாட்களில் அறுவடைக்கு வரக்கூடிய இந்த நெல் இரகம், சுமார் 100 - 120 சென்டிமீட்டர் உயரம் வரையில் வளரக் கூடியதாகும். வெள்ளை குறுவை காரின் தானிய மணிகள், மற்றும் வைக்கோல் ஆகியவை வெளிறிய மஞ்சள் நிறத்திலிருந்து, அழுக்கான வெள்ளை நிறமாகத் தோற்றமளிப்பதாக உள்ளது. மேட்டுப்பாங்கான நிலப்பகுதியில் வறட்சியைத் தாங்கி வளரக்கூடிய இந்த நெல் இரகம், நேரடி விதைப்பு முறைக்கு மிகவும் ஏற்றதாக உள்ளது. 

130 - 135 நாட்கள் வயதுடைய இந்த வெள்ளை குறுவை கார் யூலை மாதம் முதல், ஆகத்து மாதம் முடிய உள்ள முன் சம்பா பருவத்திலும் (பட்டம்), செப்டம்பர் மாதம் முதல், அக்டோபர் மாதம் முடிவாக உள்ள பின் சம்பா பருவத்திலும் ஏற்றதாகும். 




</doc>
<doc id="326162" url="https://ta.wikipedia.org/wiki?curid=326162" title="பெரியகளந்தை ஆதீசுவரர் கோயில்">
பெரியகளந்தை ஆதீசுவரர் கோயில்

பெரியகளந்தை ஆதீசுவரர் கோயில் தமிழ்நாட்டில் கோயம்புத்தூர் மாவட்டத்தில் உள்ள சிவன் கோயிலாகும்.

இக்கோயில் கோயம்புத்தூர் மாவட்டத்தில் பெரியகளந்தை என்னுமிடத்தில் அமைந்துள்ளது.

இக்கோயிலின் மூலவராக ஆதீசுவரர் உள்ளார். இவர் ஆதிசேசுவரர் என்றும், ஆதிபுரீசுவரர் என்றும் அழைக்கப்படுகிறார். இறைவி பெரியநாயகி ஆவார். கோயிலின் தல மரம் சந்தனம் ஆகும். கோயிலில் தல தீர்த்தமாக பிரம்ம தீர்த்தம் உள்ளது. ஆனி உத்திரம், ஆடி வெள்ளி, பங்குனி உத்திரம், சிவராத்திரி, நவராத்திரி, கார்த்திகை உள்ளிட்ட பல விழாக்கள் நடைபெறுகின்றன.

மூலவர் சுயம்புவாக உள்ளார். மூலவர் கருவறைக்குக் கீழ் சுனை இருப்பதாகக் கூறுகின்றனர். இத்தலத்தைப் பற்றி அருணகிரியார் பாடியுள்ளார். திருச்சுற்றில் சனீசுவரர், ஸ்ரீதேவி பூதேவியுடன் வரதராஜர் உள்ளார். தலத்தின் விநாயகர் பால விநாயகர் ஆவார். இந்திரன், சூரியன், பிரம்மா, வாலி, அகத்தியர், பதஞ்சலி மகரிஷி உள்ளிட்டோர் வழிபட்டுள்ளனர்.


</doc>
<doc id="326164" url="https://ta.wikipedia.org/wiki?curid=326164" title="சேவூர் வாலீசுவரர் கோயில்">
சேவூர் வாலீசுவரர் கோயில்

சேவூர் வாலீசுவரர் கோயில் தமிழ்நாட்டில் கோயம்புத்தூர் மாவட்டத்தில் உள்ள சிவன் கோயிலாகும். இது ஒரு தேவார வைப்புத்தலமாகும். 

இக்கோயில் கோயம்புத்தூர் மாவட்டத்தில் சேவூர் என்னுமிடத்தில் அமைந்துள்ளது. இத்தலம் சுந்தரரால் பாடப்பெற்ற வைப்புத்தலமாகும்.

இக்கோயிலின் மூலவராக வாலீவரர் உள்ளார். வாலி வழிபட்டதால் மூலவர் இவ்வாறு அழைக்கப்படுகிறார். இறைவி அறம்வளர்த்த நாயகி ஆவார். கோயிலில் தல தீர்த்தமாக தெப்பம் உள்ளது. சிவராத்திரி, ஐப்பசியில் அன்னாபிசேகம், கார்த்திகை உள்ளிட்ட பல விழாக்கள் நடைபெறுகின்றன.

ஐந்து நிலையுடன் கூடிய ராஜ கோபுரம் உள்ளது. இத்தலத்து விநாயகர் அனுக்கை விநாயகர் ஆவார். மூலவருக்கு இடது புறம் இறைவி தனி சன்னதியில் உள்ளார். இறைவியின் சன்னதிக்குப் பின் புறம் பால தண்டாயுதபாணி கையில் தண்டத்துடன் உள்ளார். திருச்சுற்றில் பஞ்ச லிங்கம், சகஸ்ர லிங்கம், சூரியன், சந்திரன், ஞானசம்பந்தர், நாவுக்கரசர், சுந்தரர், மாணிக்கவாசகர் ஆகியோர் உள்ளனர். மேற்கு நோக்கிய நிலையில் சனீசுவரர் தனி சன்னதியில் உள்ளார். நவக்கிரக மண்டபமும் இக்கோயிலில் உள்ளது. கோயிலுக்கு எதிரில் தீப ஸ்தம்பம் காணப்படுகிறது. இதில் வாலி சிவனுக்கு பூசை செய்வது போன்ற சிற்பம் காணப்படுகிறது. அரச மரத்தடியில் விநாயகர் உள்ளார். அருகில் லிங்க பாணம் உள்ளது.


</doc>
<doc id="326166" url="https://ta.wikipedia.org/wiki?curid=326166" title="தேவனாம்பாளையம் அமணீசுவரர் கோயில்">
தேவனாம்பாளையம் அமணீசுவரர் கோயில்

தேவனாம்பாளையம் அமணீசுவரர் கோயில் தமிழ்நாட்டில் கோயம்புத்தூர் மாவட்டத்தில் பொள்ளாச்சி வட்டத்தில் உள்ள சிவன் கோயிலாகும்.

இக்கோயில் கோயம்புத்தூர் மாவட்டத்தில் தேவனாம்பாளையம் என்னுமிடத்தில் அமைந்துள்ளது. முன்னர் இவ்வூர் தேவ நகர் என்றழைக்கப்பட்டது.

இக்கோயிலின் மூலவராக அமணீசுவரர் உள்ளார். இறைவி அறம்வளர்த்த நாயகி ஆவார். வில்வம், நொச்சி ஆகியவை கோயிலின் தல மரங்களாகும். கோயிலின் தல தீர்த்தமாக கற்பக நதி உள்ளது. சிவராத்திரி, கார்த்திகை, பிரதோஷம், ஆருத்ரா தரிசனம் உள்ளிட்ட பல விழாக்கள் நடைபெறுகின்றன.

கற்பக ஆற்றுக்கு நடுவில் பாறையின்மீது இக்கோயில் அமைந்துள்ளது. ஆற்றில் நீர் காணப்படும் நேரங்களில் கோயிலுக்குச் செல்வது சற்று சிரமமாகும். திருச்சுற்றில் நந்தி, அஷ்ட தேவதைகள், விநாயகர், முருகன் உள்ளனர். அர்த்த மண்டபத்தில் ருத்ர தாண்டவர் உள்ளார். அவர் தனது எட்டு கைகளிலும் ஆயுதங்களை ஏந்திய நிலையில் காணப்படுகிறார். பிரம்மா, விஷ்ணு, சிவன் ஆகியோர் ஒரே கருவறையில் சுயம்புவாக உள்ளனர்.


</doc>
<doc id="326172" url="https://ta.wikipedia.org/wiki?curid=326172" title="பொட்டாசியம் குளோரைடு">
பொட்டாசியம் குளோரைடு

பொட்டாசியம் குளோரைடு ("Potassium chloride", KCl) என்பது பொட்டாசியம், குளோரைடு ஆகியவற்றைக் கொண்ட ஒரு உலோக உப்பீனிய சேர்மம் ஆகும். மணமற்ற இந்த உப்பு வெண்ணிறம் அல்லது நிறமற்ற கண்ணாடிப் படிகத்தைப் போன்றதாகும். நீரில் எளிதில் கரையக்கூடியது, உப்பின் சுவையைக் கொண்டது. பொட்டாசியம் குளோரைடு உரமாகவும், மருத்துவம், உணவு பதப்படுத்தல் போன்றவற்றிலும் பயன்படுத்தப்படுகிறது. அத்துடன் உயிர்-போக்கும் ஊசி ஏற்றும் மரணதண்டனை முறைக்குப் பயன்படுத்தப்படும் மூன்று-மருந்துகள் அடங்கிய கலவைக்கு இதய நிறுத்தம் ஏற்படுத்தக்கூடிய மூன்றாவது மருந்தாகவும் இது கலக்கப்படுகிறது. இது இயற்கையாக சில்வைட்டு கனிமமாகவும், சில்வைனைட்டு படிகத்தில் சோடியம் குளோரைடுடனும் கிடைக்கிறது.

பொட்டாசியம் குளோடைடு சில்வைட்டு, கார்னலைட்டு, பொட்டாசு ஆகிய கனிமங்களில் இருந்து பிரித்தெடுக்கப்படுகிறது. இது கடல்நீரில் இருந்தும் பிரித்தெடுக்கப்படுகிறது. அத்துடன் பொட்டாசியம் நைத்திரேட்டு, ஐதரோகுளோரிக் காடி ஆகியவற்றில் இருந்து நைத்திரிக்கு அமிலத் தயாரிப்பில் துணை-விளைபொருளாகவும் பெறப்படுகிறது.

பொட்டாசியம் குளோரைடு அதிக செலவில்லாமல் பெறப்படுவதால், ஆய்வுக்கூடத்தில் மிக அரிதாக தேவைக்காக மட்டும் தயாரிக்கப்படுகிறது. ஆய்வுக்கூடத்தில் இது பொட்டாசியம் ஐதராக்சைடு (அல்லது வேறு பொட்டாசியம் காரங்களை) ஐதரோகுளோரிக் காடியுடன் சேர்ப்பதால் பெறப்படுகிறது:


</doc>
<doc id="326173" url="https://ta.wikipedia.org/wiki?curid=326173" title="கடத்தூர் அர்ச்சுனேசுவரர் கோயில்">
கடத்தூர் அர்ச்சுனேசுவரர் கோயில்

கடத்தூர் அர்ச்சுனேசுவரர் கோயில் தமிழ்நாட்டில் கோயம்புத்தூர் மாவட்டத்தில் பொள்ளாச்சி வட்டத்தில் உள்ள சிவன் கோயிலாகும். 

இக்கோயில் கோயம்புத்தூர் மாவட்டத்தில் கடத்தூர் என்னுமிடத்தில் அமைந்துள்ளது. முன்னர் இவ்வூர் தேவ நகர் என்றழைக்கப்பட்டது.

இக்கோயிலின் மூலவராக அர்ச்சுனேசுவரர் உள்ளார். அமராவதி நதிக்கரையில் உள்ள 11 சிவன் கோயில்களில் இங்குள்ள மூலவர் சுயம்புவாக உள்ளார். இவர் மருதவன ஈசுவரர் என்றும், திருமருதுடையூர் மருதீசர் என்றும் அழைக்கப்படுகிறார். இறைவி கோமதி அம்மன் ஆவார். கோயிலின் தல தீர்த்தமாக அமராவதி உள்ளது. மகாசிவராத்திரி, மாதாந்திர பிரதோஷம், சிவராத்திரி உள்ளிட்ட பல விழாக்கள் நடைபெறுகின்றன. 

கிழக்கு வாசல் பகுதியில் 36 அடி உயர ராஜ கோபுரம் அமைந்துள்ளது. இந்த மாவட்டத்தில் மிகப் பெரிய கருவறை விமானத்தைக் கொண்டுள்ள கோயில் என்ற சிறப்பைப் பெறுகிறது. இறைவன் சன்னதியிலிருந்து இறைவி சன்னதி தனியாக பிரிக்கப்பட்டு, தனித்தனி கோயில்களாக, தனித்தனி முற்றம், தனித்தனி வாசல் என்ற நிலையில் அமைந்துள்ளன. கன்னி மூலையில் வலம்புரி விநாயகரும், வாயு மூலையில் சுப்பிரமணியரும் அவரருகே சண்டிகேசுவரரும் தனித்தனி சன்னதிகளில் உள்ளனர். மூலவர் கருவறையின் தெற்கு புறம் தட்சிணாமூர்த்தி உள்ளார். மேற்கில் மகாவிஷ்ணு நின்ற கோலத்தில் உள்ளார். சூரியன் உதிக்கும்போது தண்ணீரில் அந்த ஒளி பட்டு, மூலவரின் மீது காட்சியளிக்கிறது. உத்திராயணம், தட்சிணாயணம் ஆகிய இரு காலங்களிலும் இவ்வாறு காணப்படுகிறது. 


</doc>
<doc id="326180" url="https://ta.wikipedia.org/wiki?curid=326180" title="வரலாற்றுப் பாதுகாப்புக்கான தேசிய அறக்கட்டளை">
வரலாற்றுப் பாதுகாப்புக்கான தேசிய அறக்கட்டளை

வரலாற்றுப் பாதுகாப்புக்கான தேசிய அறக்கட்டளை (National Trust for Historic Preservation) வாசிங்டன் டி. சி. இல் உள்ள, தனியார் நிதியுடன் இயங்கும் இலாபநோக்கற்ற அமைப்பு ஆகும். இது ஐக்கிய அமெரிக்காவில் வரலாற்றுப் பாதுகாப்புத் துறையில் செயற்படுகிறது. உறுப்பினர் உதவியில் இயங்கும் இந்த அமைப்பு, அமெரிக்காவில் உள்ள பல வகைப்பட்ட வரலாற்றுக் கட்டிடங்கள், அயல்கள், மரபுரிமைகள் ஆகியவற்றை அதன் திட்டங்கள், வளங்கள், பரிந்துரைகள் ஆகியவற்றினூடாகப் பாதுகாப்பதற்கு உதவுமுகமாக 1949 இல் காங்கிரசு உரிமைப்பட்டயம் மூலம் நிறுவப்பட்டது.

அமெரிக்காவின் வரலாற்று இடங்களைப் பாதுகாப்பதில் தலைமைத்துவம் வழங்குவதன் மூலமும்; தேசிய கொள்கை உருவாக்கப் பணிகளில் ஈடுபடுவதுடன் தமது உள்ளூர் அலுவலகங்கள் ஊடாகவும், தேசிய பூங்கா சேவை, மாநில வரலாற்றுப் பாதுகாப்பு அலுவலகங்கள், உள்ளூர் வரலாற்றுப் பாதுகாப்புக் குழுக்கள் போன்ற பங்காளிகள் ஊடாகவும் பரப்புரைகளை மேற்கொள்வதன் மூலமும், உள்ளூர் வரலாற்றுப் பாதுகாப்பாளர்களுக்கு ஆற்றல் வழங்குவதை இந்த அமைப்பு நோக்கமாகக் கொண்டுள்ளது.

வாசிங்டன் டி. சி. இல் தலைமையகத்தைக் கொண்டுள்ள இந்த அமைப்பின் கள அலுவலகங்கள் பாசுட்டன், நியூயார்க் நகரம், சார்லசுட்டன், நாசுவிலி, சிக்காகோ, ஊசுட்டன், டென்வர், பொயிசு, லாசு ஏஞ்சல்சு, சான் பிரான்சிசுக்கோ, கான்பி (ஒரிகோனில் உள்ள போர்ட்லாந்துக்கு அண்மையில்), சீட்டில் ஆகிய இடங்களில் உள்ளன. இந்த அமைப்பு அறங்காவலர் சபையினால் நிர்வாகம் செய்யப்படுகிறது. இதன் தற்போதைய தலைவர் இசுட்டெபனி கே. மீக்சு. தற்போது இவ்வமைப்புக்கு ஏறத்தாழ 750,000 உறுப்பினர்களும் உதவுபவர்களும் உள்ளனர்.

பரப்புரைகளை முன்னெடுப்பதற்கும் அப்பால், பாதுகாப்புத் தலைமைத்துவ மன்றத்தினூடாகக், கட்டுரைகள், ஆய்விதழ்கள், விடய ஆய்வு, மாநாடுகள், பயிற்சிகள் போன்ற கல்வி வளங்களையும் இந்த அமைப்பு வழங்குகிறது. இது, "பிரிசெர்வேசன்" (Preservation) என்னும் சஞ்சிகை ஒன்றை வெளியிடுவதுடன், "பிரிசெர்வேசன்நேசன்" (PreservationNation) என்னும் வலைப்பூ ஒன்றையும் நடத்தி வருகிறது.

தேசிய அறக்கட்டளையின் தற்போதைய பணி, வரலாற்று இடங்களின் தகவமை மீள்பயன்பாடு ஊடாகப் பேண்தகு சமுதாயங்களைக் கட்டியெழுப்புவதையும்; பண்பாட்டு முக்கியத்துவம் கொண்ட களங்களைப் பாதுகாப்பதன் மூலம் பண்பாட்டுப் பல்வகைமையைக் காப்பதையும்; பொது நிலங்களில் உள்ள வரலாற்று இடங்கள் தொடர்பில் கூடிய பொறுப்பாண்மையுடன் செயற்படுவதையும், வரலாற்றுச் சொத்துக்களின் மேலாண்மையில் புதுமுறைகளை முன்னெடுப்பதையும் நோக்கமாகக் கொண்டது.


</doc>
<doc id="326182" url="https://ta.wikipedia.org/wiki?curid=326182" title="மாலிப்டினம்(V) குளோரைடு">
மாலிப்டினம்(V) குளோரைடு

மாலிப்டினம்(V) குளோரைடு "(Molybdenum(V) chloride)" (MoCl) என்ற மூலக்கூற்று வாய்ப்பாடு கொண்ட கனிம வேதியியல் சேர்மமாகும். அடர் கருப்பு நிறச் சேர்மமான இச்சேர்மம் பிற மாலிப்டினம் சேர்மங்களை தயாரிக்க ஆராயப்பட்டு வருகிறது. ஈரத்தால் பாதிக்கப்படும் இச்சேர்மம் குளோரினேற்றம் பெற்ற கரைப்பான்களில் கரைகிறது. மாலிப்டினம் பென்டாகுளோரைடு என்று வழக்கமாக அழைக்கப்படும் இச்சேரம் உண்மையில் இருபடி MoCl என்ற மூலக்கூற்று வாய்ப்பாடு கொண்ட ஒரு இருபடியாகும்

ஒவ்வொரு மாலிப்டினமும் உட்புற எண்முக சீரொழுங்கும், மாலிப்டின மையங்களுக்கு இடையில் இரண்டு குளோரைடு பாலங்களையும் கொண்டுள்ளன. இதே கட்டமைப்பு தங்குதன், நையோபியம், டாண்ட்டலம் பென்டாகுளோரைடுகளில் காணப்படுகிறது. வாயு முகநிலையிலும் கரைசல்களில் பகுதியாகவும் இந்த இருபடிகள் சிறிதளவு சிதைவடைந்து ஒருபடி பென்டா ஆலைடைக் கொடுக்கின்றன . இவை இணைகாந்தப் பண்பு கொண்டு, மாலிப்டின மையங்கள் ஒவ்வொன்றும் இணைபிரிந்த எலக்டரானைப் பெற்றுள்ளன. முறையான +5 ஆக்சிசனேற்ற நிலையில் உலோக மையத்தின் மீது இணைதிறன் எலக்ட்ரானை விடுவிக்கின்றன. 

Mo தனிமத்தை குளோரினேற்றம் செய்தும், MoO3 சேர்மத்தை குளோரினேற்றம் செய்தும் மாலிப்டினம்(V) குளோரைடைத் தயாரிக்கலாம். இம்முறையில் நிலைப்புத்தன்மையற்ற மாலிப்டினம் எக்சாகுளோரைடு உற்பத்தியாவதில்லை

MoCl5 ஒரு வலுவான ஆக்சிசனேற்றியாகும். அசிட்டோநைட்ரைலால் ஒடுக்கப்பட்டு ஆரஞ்சுநிற அணைவுச் MoCl4(MeCN)2, சேர்மத்தைக் கொடுக்கிறது. பின்னர் இது டெட்ரா ஐதரோ பியூரானுடன் வினைபுரிந்து MoCl4(THF)2 என்ற பிற மாலிப்டினமுள்ள அணைவுச் சேர்மங்கள் தயாரிப்பில் உதவும் முன்னோடிச் சேர்மத்தைக் கொடுக்கிறது. 
MoCl5 சேர்மம் HBr ஆல் ஒடுக்கப்பட்டு MoBr4 உருவாகிறது. 

-50 பாகை செல்சியசு வெப்பநிலையில் எத்தில் புரோமைடு முன்னிலையில் புரோமினேற்றம் நிகழ்ந்து இடைநிலையாக MoBr5 உருவாகிறது. 20 ° செல்சியசு வெப்பநிலையில் Br2 உருவாக்கப்பட்டு மாலிப்டினத்தின் வழக்கமான +5 ஆக்சிசனேற்ற நிலை +4 ஆக்சிசனேற்ற நிலையாக மாறுகிறது. வினையில் நிகழும் ஒட்டுமொத்த மாற்றமும் இச்சமன்பாட்டில் தரப்பட்டுள்ளது. 

2 MoCl + 10 HBr → 2 MoBr + 10 HCl + Br

MoBr4 , டெட்ரா ஐதரோபியூரானுடன் வினைபுரிந்து Mo(III) இனத்தைச் சார்ந்த மெர்-MoBr3(THF)3 கிடைக்கிறது. 
எளிதில் ஆக்சிசனமேற்றமடையாத ஈந்தணைவி களுக்கு எதிராக MoCl5 ஒரு நல்ல இலூயிக் அமிலமாக விளங்குகிறது

குளோரைடுடன் வினைபுரிந்து [MoCl6]− என்ற ஒரு கூட்டு விளைபொருளாக உருவாகிறது.
குளோரினேற்றம், ஆக்சிசன்நீக்கம், ஆக்சிசனேற்ற பிணைப்பு வினைகள் போன்ற கரிமத்தொகுப்பு வினைகளில் அரிதாக மாலிப்டினம்(V) குளோரைடு பயன்படுத்தப்படுகிறது

மாலிப்டினம்(V) குளோரைடு ஒரு தீவிரமான ஆக்சிசனேற்ரி என்பதால் விரைவாக நீராற்பகுப்பு அடைந்து ஐதரசன் குளோரைடு வாயுவை விடுவிக்கிறது. 


</doc>
<doc id="326189" url="https://ta.wikipedia.org/wiki?curid=326189" title="கீல்">
கீல்

கீல் ஒரு இயந்திர பொருள் ஆகும்.இரண்டு திட பொருட்களை இணைக்கும் இயந்திர தாங்கி.இந்த இயந்திர தாங்கி ஒரு வரையறுக்கப்பட்ட சுழல்முறை கொண்டது.இந்த கீல் கதவு ,ஜன்னல்,அலமாரி போன்ற வற்றில் பயன்படும். இந்த கீல் துருப்பிடிக்கா எஃகு,இரும்பு ,பித்தளை போன்ற உலோகத்தால் உருவாக்கப்படுகிறது.இரண்டு பொருட்கள் (பெரும்பாலும் மரபலகை,ஓட்டுப்பலகை,நெகிழிபலகை) ஒரு தரமான கீல் மூலம் இனைக்கப்பட்டு இருக்கும்போது அவற்றில் ஒன்று நிலையாகவும் மற்றொன்று வரையறுக்கப்பட்ட கோணத்தில் சுழலும் தன்மை உடையது .உலகின் பல நாடுகளிலும் இந்த கீல் உற்பத்தி செய்யப்படுகிறது.

http://www.technologystudent.com/joints/hinge1.htm


</doc>
<doc id="326192" url="https://ta.wikipedia.org/wiki?curid=326192" title="இளங்கலை கல்வியியல்">
இளங்கலை கல்வியியல்

இளங்கலை கல்வியியல் (Bachelor of Education) என்பது பள்ளிகளில் ஆசிரியர் பணிக்காக ஆசிரிய மாணவர்களை தயார் செய்யும் "இளங்கலை தொழில்முறை பட்டம்" ஆகும். இளங்கலை கல்வியியல் பயின்ற ஆசிரியர்கள் மாணவர்களுக்கு கற்பிக்க முழுமையாக தகுதி பெற்றிருக்க வேண்டும்.

இந்தியாவில் இளங்கலை கல்வியியல் கல்வியியல் கல்லூரிகளில் பயிற்றுவிக்கப்படுகிறது. 

இந்தியா முழுவதும் ஆசிரியர் பயிற்சி நிறுவனங்களுக்கு அங்கீகாரம் அளிக்கும் அமைப்பான தேசிய ஆசிரியர் கல்வி மையம் (என்.சி.டி.இ.) இளங்கலை கல்வியியல் படிப்பு காலம் 2 ஆண்டுகளாக உயர்த்தப்படும் என்று அறிவித்தது. இதையடுத்து 2015-2016 ஆம் கல்வி ஆண்டு முதல் அனைத்து கல்வியியல் கல்லூரிகளிலும் நடைமுறைப்படுத்தப்பட்டது. 

தமிழ்நாட்டிலுள்ள கல்வியியல் கல்லூரிகள் அனைத்தும் தமிழ்நாடு ஆசிரியர் கல்வியியல் பல்கலைக்கழகத்துடன் இணைக்கப்பட்டு உள்ளன.


</doc>
<doc id="326194" url="https://ta.wikipedia.org/wiki?curid=326194" title="அலுமினியம் இண்டியம் ஆர்சனைடு">
அலுமினியம் இண்டியம் ஆர்சனைடு

அலுமினியம் இண்டியம் ஆர்சனைடு "(Aluminium indium arsenide)" என்பது AlInAs (AlxIn1-xAs) என்ற மூலக்கூற்று வாய்ப்பாடு கொண்ட ஒரு குறைக்கடத்திச் சேர்மமாகும். இண்டியம் அலுமினியம் ஆர்சனைடு என்ற பெயராலும் இக்குறைகடத்தி அழைக்கப்படுகிறது. காலியம் இண்டியம் ஆர்சனைடு (GaInAs) குறைக்கடத்தியின் அணிக்கோவை மாறிலிகளுக்கு அருகான மதிப்புகளையும் அதைவிட கூடுதலான ஆற்றல் இடைவெளியையும் இக்குறைகடத்தி கொண்டுள்ளது. (AlxIn1-xAs) என்ற வாய்ப்பாட்டிலுள்ள X, 0 மற்றும் 1 என்ற மதிப்புகளை ஏற்கிறது. InAs மற்றும் AlAs சேர்மங்களுக்கிடையிலான விதிக்கட்டுபாடில்லாத கலப்புலோகம் என்பதை இம்மதிப்புகள் சுட்டிக்காட்டுகின்றன. விகிதக்கட்டுப்பாடுகள் ஏதுமில்லாத கலப்புலோகமிது என்பதை AlInAs என்ற வாய்ப்பாடு தெரிவிக்கிறது. 

தாங்கல் அடுக்குகளாக உறுமாற்ற உயர் எலக்ட்ரான் இயக்க திரிதடையங்களில் அலுமினியம் இண்டியம் ஆர்சனைடு பயன்படுத்தப்படுகிறது. இங்கு இது காலியம் ஆர்சனைடு தளப்பொருள், காலியம் இண்டியம் ஆர்சனைடு அலைவரிசை இவற்றிடையிலான அணிக்கோவை மாறிலிகளை சமப்படுத்துகிறது. 
இண்டியம் காலியம் ஆர்சனைடுகளுடன் சேர்த்து குவாண்டம் படலமாகச் செயற்படும் மாற்று அடுக்குகள் தயாரிக்கவும் இது பயன்படுத்தப்படுகிறது. இத்தகைய அமைப்புகள் அகன்றவரிசை குறைக்கடத்தி லேசர்களில் பயன்படுத்தப்படுகின்றன. 

AlInAs இன் நச்சுத்தன்மை குறித்து முழுமையாக ஆராயப்படவில்லை. தூளாக இருக்கும் போது இது கண், தோல், நுரையீரல்களில் எரிச்சலை உண்டாக்குகிறது. மேலும் இது தொடர்பான மூலப்பொருட்களும் ஆராயப்பட்டு சமீபத்தில் விமர்சிக்கப்பட்டுள்ளது . 


</doc>
<doc id="326203" url="https://ta.wikipedia.org/wiki?curid=326203" title="தகவமை மீள்பயன்பாடு">
தகவமை மீள்பயன்பாடு

தகவமை மீள்பயன்பாடு (Adaptive reuse) என்பது, பழைய களங்களையும், கட்டிடங்களையும் அவை கட்டப்பட்ட அல்லது வடிவமைக்கப்பட்ட நோக்கங்கள் அல்லாத பிற நோக்கங்களுக்கு மீளப் பயன்படுத்தும் செயல்முறையைக் குறிக்கும். நகர்ப்புறப் பரவலைக் குறைப்பதற்கும், நிலத்தைச் சேமிப்பதற்கும் தகவமை மீள்பயன்பாடு முக்கிய காரணியாக அமையக்கூடும் என்ற கருத்து உள்ளது. இருந்தாலும், புதுப்பித்தல், முகப்பியம், தகவமை மீள்பயன்பாடு ஆகியவற்றுக்கு இடையில் தெளிவில்லாத எல்லைகளே இருப்பதால், சிலவேளைகளில் தகவமை மீள்பயன்பாடு சர்ச்சைக்கு உள்ளாகக்கூடும். இது வரலாற்றுப் பாதுகாப்புக்கும், இடித்து அழித்தலுக்கும் இடையிலான ஒரு இணக்கநிலையாகக் கருதப்படுகிறது.


</doc>
<doc id="326205" url="https://ta.wikipedia.org/wiki?curid=326205" title="அடி மண்">
அடி மண்

அடி மண் "(Subsoil)" என்பது தரையின் மேர்பரப்பில் இருக்கும் மேல் மண்ணிற்குக் கீழாக நிலத்தடியில் உள்ள மண்ணாகும்.மேல் மண்ணைப் போலவே இதுவும் மணல், வண்டல் மற்றும் களிமண் போன்றவற்றின் சிறிய துகள்கள் சேர்ந்து அடி மண்னையும் உருவாக்குகின்றன. ஆனால் அடி மண்ணில் மேல் மண்ணில் உள்ள உயிர்ம பருப்பொருள்களையும் மற்றும் மட்கு உள்ளடக்கத்தையும் கொண்டிருக்கவில்லை.

நிலத்தடி மண்ணுக்குக் கீழேயிருப்பது கீழடுக்காகும். எஞ்சிய படுகைப் பாறை படிவுகள் அல்லது காற்றுவீச்சுப் படிவுகள் போன்றவை ஒன்றன்கீழ் ஒன்றாக படிந்துள்ளன. படிவத்தின் கீழ் உள்ள மற்றொரு படிவம், உள்ளது.
அடர் மட்குகள் குறைவாக இருப்பதால் அடிமண்ணின் நிறம் மேல் மண்ணைக் காட்டிலும் வெளிர் நிறத்தில் காணப்படுகின்றன. இங்கு மரங்கள் போன்ற சில தாவரங்களின் ஆழமான வேர்கள் காணப்படலாம். ஆனால் பெரும்பாலான தாவரங்களின் வேர்கள் மேல் மண்ணின் மேற்பரப்பிற்குள்ளேயே உள்ளன.

களிமண் சார்ந்த அடிமண்ணே உலர்மண் கல், திமித்த மண்சுவர், போன்ற பல புவி கட்டுமானங்களுக்கு ஆதார மூலமாக உள்ளது.




</doc>
<doc id="326206" url="https://ta.wikipedia.org/wiki?curid=326206" title="பரிசால் கோட்டம்">
பரிசால் கோட்டம்

பரிசால் கோட்டம் () தெற்காசியாவின் வங்காளதேச நாட்டில் உள்ள எட்டு கோட்டங்களில் ஒன்றாகும். பரிசால் கோட்டம் 1 சனவரி 1993-இல் துவக்கப்பட்டது.
தென்மத்திய வங்காளதேசத்தில் அமைந்த இக்கோட்டம், 13,644.85 சதுர கிலோ மீட்டர் பரப்பளவும், 81,47,000 மக்கள் தொகையும் கொண்டது. 

பரிசால் கோட்டத்தின் நிர்வாகத் தலைமையிடம் பத்மா (கங்கை ஆறு) ஆற்றின் வடிநிலத்தில் உள்ள பரிசால் நகரம் ஆகும். 
பரிசால் கோட்டம், பிரோஜ்பூர் மாவட்டம், போலா மாவட்டம், பரிசால் மாவட்டம், பர்குனா மாவட்டம், ஜலோகட்டி மாவட்டம் மற்றும் பதுவாகாளி மாவட்டம் என ஆறு மாவட்டங்களைக் கொண்டுள்ளது. 

பரிசால் கோட்டத்தின் வடக்கில் டாக்கா கோட்டமும், தெற்கில் வங்காள விரிகுடாவும், கிழக்கில் சிட்டகாங் கோட்டமும், மேற்கில் குல்னா கோட்டமும் எல்லைகளாகக் கொண்டுள்ளது.

வங்காளதேசத்தின் நெற்களஞ்சியம் என பரிசால் கோட்டத்தை அழைப்பர். இக்கோட்டத்தில் நெல், கரும்பு, வாழை, தானியங்கள், பருப்பு வகைகள், சணல், கரும்பு, பருத்தி, பஞ்சு மற்றும் துணி ஆலைகள், மருந்து தொழிற்சாலைகள் உள்ளது. மீன் பிடி தொழில் பெரிய அளவில் நடைபெறுகிறது.
ஆற்று வழி நீர்த் தடங்கள் வழியாக கொல்கத்தா – பரிசால் – டாக்கா நகரங்கள் இணைக்கப்படுகிறது. பயணிகள் மற்றும் சரக்குப் போக்குவரத்திற்கு இயந்திரப் படகுகள் துணையாக உள்ளது. 

சூரியோதம் மற்றும் சூரிய அஸ்தமனம் ஆகிய இரண்டையும் ஒரு சேரக் காணப்படும் தெற்காசியாவின் இரண்டு கடற்கரைகளில் பரிசால் கோட்டத்தின் குவாகத்தா கடற்கரையும் ஒன்றாகும். (மற்றொன்று கன்னியாகுமரி கடற்கரையாகும்) இக்கோட்டத்தில் உள்ள துர்கா சாகர் எனுமிடத்தில் குளிர்காலத்தில் பன்னாட்டுப் பறவைகள் வலசை வரும் இடமாக உள்ளது. 

பரிசால் கோட்டத்தை நிர்வாக வசதிக்காக ஆறு மாவட்டங்களாகவும், 42 துணைக் கோட்டங்களாகவும் பிரிக்கப்பட்டுள்ளது. 
இக்கோட்டம் 12 நகராட்சி மன்றங்களையும் 353 கிராம ஒன்றியக் குழுக்களையும், 3159 வருவாய் கிராமங்களையும், 4163 கிராமங்களையும் கொண்டுள்ளது.

பரிசால் கோட்டத்தில் பாயும் பல ஆறுகள், கால்வாய்கள், பயணிகள் மற்றும் சரக்கு போக்குவரத்திற்கு நீர் வழித் தடங்களாகப் பயன்படுகிறது. இயந்திரப் படகுகள் மற்றும் நாட்டுப் படகுகள் போக்குவரத்திற்குப் பயன்படுத்தப்படுகிறது. 

ஆற்று நீர் வழித் தடங்கள் வழியாக பரிசால் கோட்டத்திலிருந்து டாக்கா 73 கிலோ மீட்டர் தொலைவிலும், சிட்டகாங் 117 கிலோ மீட்டர் தொலைவிலும் உள்ளது.
பரிசால் உள்நாட்டு வானூர்தி நிலையம் நாட்டின் பிற கோட்டங்களின் நிர்வாகத் தலைமையிடங்களையும், முக்கிய நகரங்களையும் வான் வழியாக இணைக்கிறது.

வங்காளதேசத்தில் மற்ற கோட்டங்களை விட பரிசால் கோட்டம் டாக்கா கோட்டத்திற்கு அடுத்து, எழுதப் படிக்கப் தெரிந்தவர்கள் அதிகம் கொண்டுள்ளது.

இக்கோட்டத்தின் செர்-இ-வங்காள மருத்துவக் கல்லூரியும், பதுவாகாளி மருத்துவக் கல்லூரியும் புகழ் பெற்றது.
பதுவாகாளி அறிவியல் மற்றும் தொழில்நுட்ப பல்கலைக்கழகம் மற்றும் பரிசால் பல்கலைக்கழகம்

இக்கோட்டத்தில் 13 அரசுக் கல்லூரிகளும்; 13 தனியார் கல்லூரிகளும் உள்ளது. சாகித் அப்துர் ரப் செர்னியாபத் நெசவு பொறியியல் (பரிசால் மாவட்டம்) உள்ளது.
இக்கோட்டத்தில் 19 அரசு உயர்நிலைப் பள்ளிகளும், 852 தனியார் உயர்நிலைப் பள்ளிகளும் உள்ளது. நான்கு தொழில்நுட்ப பட்டயப் படிப்பு (Polytechnic Institute) பயிற்சி நிறுவனங்களும் உள்ளது.
180 இளையோர் மேனிலைப் பள்ளிகளும், மூன்று சட்டக் கல்லூரிகளும், ஒரு இராணுவப் பயிற்சிப் பள்ளியும், நான்கு ஆசிரியர் பயிற்சிப் பள்ளியும், 1616 இசுலாமிய சமயக் கல்விக்கான மதராசாக்களும், 2,853 அரசு தொடக்கப் பள்ளிகளும், 1,982 தனியார் தொடக்கப் பள்ளிகளும் உள்ளது. 

பரிசால் கோட்டத்தில் இசுலாம், இந்து சமயம், கிறித்தவம், பௌத்தம் மற்றும் பிற சமயங்கள் இருப்பினும், இசுலாமிய சமயத்தினர் பெரும்பான்மையாக உள்ளனர்.

Census figures for 1991, 2001 and 2011 are from Bangladesh Bureau of Statistics, Population Census Wing. The 2011 Census figures are based on preliminary results.


</doc>
<doc id="326214" url="https://ta.wikipedia.org/wiki?curid=326214" title="முகப்பியம்">
முகப்பியம்

முகப்பியம் (Facadism) என்பது, கட்டிடம் ஒன்றின் முகப்பு கட்டிடத்தின் பிற பகுதிகளில் இருந்து தனித்து இருக்கும் வகையில் வடிவமைக்கும் அல்லது கட்டும் கட்டிடக்கலை அல்லது கட்டுமான நடைமுறையைக் குறிக்கும். பெரும்பாலும் மரபுரிமைப் பாதுகாப்புக் கட்டுப்பாடுகளின் கீழ், கட்டிடத்தின் முகப்பைப் பாதுகாத்துக்கொண்டு அதன் பின்னால் புதிய கட்டிடத்தைக் கட்டும் முறை பின்பற்றப்படுகிறது. 

கட்டிட முகப்புக்களைப் பாதுகாப்பதற்குப் பல வரலாற்று, அழகியல் காரணங்கள் உள்ளன. கட்டிடங்களின் உட்புறங்கள் தீப்பிடித்தல் போன்ற அழிவுகளுக்கு உள்ளாகிப் பயன்படுத்தப்பட முடியாத நிலை ஏற்படும்போது, முகப்பைப் பாதுகாப்பதற்கு முகப்பிய நடைமுறையைச் சிலர் பயன்படுத்துகின்றனர். வணிக நோக்கத்துக்காகக் கட்டிடங்களைக் கட்டி விற்பவர்கள், வரலாற்று அல்லது அழகியல் முக்கியத்துவம் உள்ள கட்டிடங்களுக்குப் பதிலாகப் புதிய கட்டிடங்களைக் கட்ட முயலும்போது, மரபுரிமைப் பாதுகாப்பாளர்களுடன் இணக்கத்துக்கு வருவதற்காக இந்த நடைமுறையைக் கைக்கொள்வது உண்டு. 

கட்டிடங்களைப் புதுப்பித்தல், தகவமை மீள்பயன்பாடு, மீள்கட்டுமானம், முகப்பியம் போன்றவற்றுக்கு இடையே தெளிவற்ற எல்லைகள் இருப்பதுண்டு. சிலவேளைகளில் கட்டிடங்களைப் புதுப்பிக்கும் போர்வையில் வெளிச்சுவர்கள் தவிர்ந்த எல்லாப் பகுதிகளையும் அகற்றிவிட்டு மீளக்கட்டுவர். இது முகப்பியத்துக்குச் சமம். வெளிச்சுவர், கூரை, தளங்கள் ஆகியவற்றை அப்படியே வைத்துக்கொண்டு செய்யும் புதுப்பித்தல்களும், திருத்த வேலைகளும் பழைய கட்டிடத்துடனான இணைப்பைப் பெருமளவுக்குப் பேணும் வகையில் அமைகின்றன. இதற்கு முரணாக, சாலை முகப்புகளாக அமையக்கூடிய ஒன்றோ இரண்டோ முகப்புச் சுவர்களை மட்டும் அழகியல் மற்றும் அலங்காரக் காரணங்களுக்காக விட்டுவைப்பது முகப்பியத்தின் வழமையான நடைமுறை.

இது பெருமளவு சர்ச்சைக்கு உரியதாகவும், பல மரபுரிமைப் பாதுகாப்பாளர்களால் விரும்பப்படாததாகவும் இருந்தும், சமுதாயத்தில் பலர் பழமையைப் பாதுகாக்க விரும்புவதால் முகப்பியம் பயன்பாட்டில் இருந்துவருகிறது.


</doc>
<doc id="326220" url="https://ta.wikipedia.org/wiki?curid=326220" title="டாக்கா கோட்டம்">
டாக்கா கோட்டம்

டாக்கா கோட்டம் (Dhaka Division) (, தெற்காசியாவின் வங்காளதேச நாட்டின் எட்டு நிர்வாகக் கோட்டங்களில் ஒன்றாகும். வங்காளதேசத்தின் தலைநகரான டாக்கா நகரமே இக்கோட்டத்தின் நிர்வாகத் தலைமையிடமாகும்.
2011-ஆம் ஆண்டு மக்கள் தொகை கணக்கெடுப்பின் படி டாக்கா கோட்டம் 31177.74 சதுர கிலோ மீட்டர் பரப்பளவும், மற்றும் 4,74,24,418 மக்கள் தொகையும் கொண்டது.

டாக்கா கோட்டத்தின் வடக்கில் மைமன்சிங் கோட்டமும், தெற்கில் பரிசால் கோட்டமும், தென்கிழக்கில் சிட்டகாங் கோட்டமும், கிழக்கில் சில்ஹெட் கோட்டமும், வடமேற்கில் ரங்க்பூர் கோட்டமும், மேற்கில் ராஜசாகி கோட்டம் மற்றும் குல்னா கோட்டமும் எல்லைகளாக உள்ளது.

டாக்கா கோட்டத்தில் இரண்டு மாநகராட்சிகளும், 13 மாவட்டங்களும், 93 துணை மாவட்டங்களும், 1,239 கிராம ஒன்றியக் குழுக்களும் உள்ளது.

31177.74 சதுர கிலோ மீட்டர் பரப்பு கொண்ட இக்கோட்டத்தின் 2011-ஆம் ஆண்டின் மக்கள் தொகை கணக்கெடுப்பின் படி மக்கள் தொகை 4,74,24,418 ஆக உள்ளது. அதில் ஆண்கள் 2,41,72,317 ஆகவும், பெண்கள் 2,32,52,101 ஆகவும் உள்ளனர். ஆண்டு மக்கள் தொகை வளர்ச்சி 1.93 %ஆக உள்ளது. பாலின விகிதம் 104 ஆண்களுக்கு 100 பெண்கள் வீதம் உள்ளனர். மக்கள் தொகை அடர்த்தி ஒரு சதுர கிலோ மீட்டர் பரப்பளவில் 1521 நபர்கள் வீதம் வாழ்கின்றனர். மாவட்ட சராசரி எழுத்தறிவு 54.2% ஆக உள்ளது.இக்கோட்டத்தின் பெரும்பாலான மக்கள் இசுலாமிய சமயத்தைப் பின்பற்றுபவர்களாகவும், வங்காள மொழியைப் பேசுபவர்களாகவும் உள்ளனர்.

இக்கோட்டம் வேளாண்மைப் பொருளாதாரத்தைச் சார்ந்து உள்ளது. இக்கோட்டத்தில் பல ஆறுகள் பாய்வதால் நீர் வளமும், மண் வளமும் கொண்டுள்ளது. எனவே இங்கு நெல், கோதுமை, கரும்பு, பருத்தி, சணல், மா, பலா, வாழை, எண்ணெய் வித்துக்கள், நவதானியங்கள், சோளம், உருளைக்கிழங்கு முதலியன பயிரிடப்படுகிறது.

ஆறுகளின் நீர் வழித் தடங்கள் மூலம் பயணிகள் மற்றும் சரக்கு போக்குவரத்திற்கு இயந்திரப் படகுகள் மற்றும் பாய்மரப் படகுகள் பயன்படுத்தப்படுகிறது. 

டாக்கா பன்னாட்டு வானூர்தி நிலையம், உலகத்தின் முக்கிய நகரங்களுடன் இணைக்கிறது.

இந்திய இரயில்வேத் துறை, கொல்கத்தா - டாக்கா நகரங்களுக்கிடையே தொடருந்துகள் இயக்குகிறது.


</doc>
<doc id="326221" url="https://ta.wikipedia.org/wiki?curid=326221" title="ஜுராசிக் பார்க் III">
ஜுராசிக் பார்க் III

ஜுராசிக் பார்க் III ("Jurassic Park III") என்பது 2001 ஆம் ஆண்டு வெளிவந்த அமெரிக்க அறிபுனை சாகசத் திரைப்படம் ஆகும். ஜுராசிக் பார்க் திரைப்படத் தொடரின் மூன்றாம் படம் இதுவேயாகும்.இத்தொடரில் ஸ்டீவன் ஸ்பில்பேர்க்-கினால் இயக்கப்படாத, மைக்கேல் கிரைட்டன் புதினம் ஒன்றை
அடிப்படையாகக் கொண்டிராத முதல் படமும் இதுவே (எனினும் இப்படத்தில் பல காட்சிகள் ஜுராசிக் பார்க் மற்றும் த லொஸ்ட் வேர்ல்ட் ஆகிய இரு கிரைட்டன் புதினங்களிலிருந்து கையாளப்பட்டன).

இரண்டாம் படத்தின் கதைக்களமான ஈஸ்லா சோர்னா தீவிலேயே இந்த மூன்றாம் படத்தின் நிகழ்வுகளும் நடைபெறுகின்றன. இங்கு தொலைந்துபோன தங்கள் மகனை மீட்பதற்காக ஒரு மணவிலக்கு பெற்ற தம்பதியர், தொல்லுயிர் ஆய்வாளரான ஆலன் கிரான்ட்-ஐ ஏமாற்றி அழைத்துச்செல்கின்றனர்.

ஸ்பில்பேர்க்-கின் ஜுராசிக் பார்க் திரைப்படம் வெற்றியடைந்த பின் அதன் தொடர்ச்சியை இயக்க ஜோ ஜான்ஸ்டன் ஆர்வம் காட்டினார். எனினும் ஸ்பில்பேர்க், இத்தொடரில் மூன்றாவதாக ஒரு படம் தயாரிக்கப்படுமானால் அதை இயக்கும் வாய்ப்பை ஜான்ஸ்டனுக்கு வழங்குவதாக உறுதியளித்தார். மூன்றாம் படத்தின் தயாரிப்பு ஆகஸ்ட் 30, 2000 அன்று தொடங்கியது.
கலவையான விமர்சனங்களைப் பெற்றபோதிலும் இப்படம் உலகம் முழுவதும் $ 36.8 கோடி வசூலைப் பெற்று ஒரு பாக்ஸ் ஆபீஸ் வெற்றிப்படமாக அமைந்தது.

இதன் தொடர்ச்சியாக, ஜுராசிக் வேர்ல்ட் என்ற திரைப்படம், ஜூன் 12, 2015 அன்று வெளியானது.

பென் ஹில்டெப்ரன்ட் என்பவரும் எரிக் கர்பி என்ற 12 வயதுச் சிறுவனும் ஈஸ்லா சோர்னா தீவைச் சுற்றி பாராசைலிங் (parasailing) மேற்கொள்கின்றனர். திடீரென்று அவர்களின் படகுக் குழுவினரை ஒரு மர்ம விலங்கு தாக்கிக் கொல்கிறது. இதனால் தங்களையும் படகையும் இணைத்திருந்த கயிறை இருவரும் துண்டித்துவிட்டு அத்தீவை நோக்கிக் காற்றில் மிதந்து செல்கின்றனர். 

இச்சமயத்தில் , ஜுராசிக் பார்க்-குடன் தனக்கிருந்த தொடர்பால் தலைநிலத்தில் ஆலன் கிரான்ட் பிரபலமாகிறார். அக் காலகட்டத்தில் அவரோடு இருந்த எல்லி சாட்லர், தற்போது திருமணமாகி இரு குழந்தைகளுக்குத் தாயாகியிருக்கிறார். அவரைச் சந்திக்கும் கிரான்ட், அவர்கள் முன்பு கருதியதைவிட எப்படி ராப்டர்கள் அறிவார்ந்தவையாக இருந்தன என்பது குறித்துக் கலந்துரையாடுகிறார். பின்பு கிரான்டை அகழ்வுக் களம் ஒன்றில் சந்திக்கும் அவரது உதவியாளர் பில்லி பிரென்னன், முப்பரிமாண அச்சுப்பொறியைப் பயன்படுத்தி ஒரு வெலாசிராப்டரின் குரல்வளையை மீளுருவாக்கிக் காட்டுகிறார்.
வெளித்தோற்றத்தில் பணக்காரர்களாகத் தெரியும் பால் மற்றும் அமண்டா கர்பி இணையர், ஈஸ்லா சோர்னாவுக்குத் தங்களை ஒரு வான்வழிச் சுற்றுலா அழைத்துச் சென்றால் கிரான்ட்-டின் ஆராய்ச்சிக்கு நிதியுதவி செய்வதாகக் கூறுகின்றனர். முதலில் அவர்களின் நோக்கங்களின் மேல் ஐயங்கொள்ளும் கிரான்ட், தனக்கு ஆய்வுரீதியான உதவி தேவைப்படுவதால் தயக்கத்தோடு ஒப்புக்கொள்கிறார். பின்பு அவர் பால், அமண்டா, பில்லி, கர்பி இணையரின் கூலிப்படை கூட்டாளிகளான யுடெஸ்கி, கூப்பர், மற்றும் அவர்களின் விமானியான நாஷ்-உடன் சேர்ந்து ஈஸ்லா சோர்னாவுக்குப் பயணிக்கிறார்.
இப் பயணத்தின்போது, அக் குழுவினரின் உண்மையான திட்டம் ஈஸ்லா சோர்னாவில் தரையிறங்குவதே என அறியும் கிரான்ட் எதிர்ப்பு தெரிவிப்பதால், அவரை கூப்பர் மயக்கமடையச் செய்கிறார். அவர் மீண்டெழுகையில் அமண்டா ஒரு ஒலிப்பெருக்கியைப் பயன்படுத்துவதைக் காண்கிறார். அச்செயலால் ஈர்க்கப்படும் ஸ்பைனோசாரஸ் என்ற தொன்மா, கூப்பர் மற்றும் நாஷ்-ஐக் கொன்று உண்கிறது. இவ்விலங்கின் தாக்குதலால் கிரான்ட் குழுவினரின் வானூர்தியும் தன் கட்டுப்பாட்டை இழந்து அத்தீவிலுள்ள காட்டுப்பகுதியில் மோதி சேதமடைகிறது. இதில் உயிர்பிழைக்கும் உறுப்பினர்கள், ஸ்பைனோசாரஸிடமிருந்து தப்பியோடும் வழியில் ஒரு டி.ரெக்ஸ் எதிர்ப்படுகிறது. இத்தொன்மாவும் அக்குழுவினரைப் பின்தொடர்ந்து வரும் ஸ்பைனோசாரஸும் ஒன்றோடொன்று மோதிக்கொள்கின்றன. இறுதியில் ஸ்பைனோசாரஸ், டி.ரெக்ஸைக் கொல்கிறது. கிரான்ட் குழுவினர் அங்கிருந்து தப்புகின்றனர்.
இதன்பின்பு கர்பி இணையரை விசாரிக்கும் கிரான்ட், அவர்கள் உண்மையில் மணவிலக்கு பெற்ற நடுத்தர வர்க்கத்தினர் என அறிகிறார். மேலும் எட்டு வாரங்களுக்கு முன் அத்தீவில் காணாமல் போன அவர்களின் மகன் எரிக் மற்றும் அமண்டாவின் தோழனான பென் ஆகிய இருவரையும் தேடும் நோக்கத்துடன் உள்ளதையும் அறிகிறார். பின்பு இக்குழுவினர், பென்-னின் சடலத்துடன் இணைக்கப்பட்ட பாராசைலைக் கண்டெடுக்கின்றனர். 
அப் பாராசைலை எடுத்துக்கொண்டு அவர்கள் முன்செல்லும் வழியில் வெலாசிராப்டர் கூடுகள் தென்படுகின்றன. கைவிடப்பட்ட இன்-ஜென் வளாகம் ஒன்றும் தென்படுகிறது. அங்கு அமண்டா ஒரு வெலாசிராப்டரால் தாக்கப்படுகிறார்.அக் குழுவினர் அதை அடைத்துவிடுகின்றனர். எனினும் அது தப்பி தன் கூட்டத்தைத் தொடர்புகொள்கிறது. அதனிடமிருந்து தப்பும் கிரான்ட் குழுவினர், காரெத்தொசாரஸ் மற்றும் பாரா சாரோலோஃபஸ் ஆகிய தொன்மாக்கள் அடங்கிய ஒரு மந்தைக்குள் ஓடுகின்றனர். இதனால் ஏற்படும் நெரிசலில் கிரான்டும் யுடெஸ்கியும் மற்றவர்களிடமிருந்து பிரிந்துவிடுகின்றனர்.
பில்லியின் பையை கிரான்ட் மீட்கிறார். இச்சமயத்தில் யுடெஸ்கியைக் கடுமையாகத் தாக்கும் ராப்டர்கள், பிறரையும் கவரும் முயற்சியில் அவரை ஒரு பொறியாக வைக்கின்றன. அவரைக் காப்பாற்ற முயலும் அமண்டா மயிரிழையில் தப்புகிறார். தங்கள் திட்டம் தோல்வியுற்றதை உணரும் ராப்டர்கள், புறப்படும் முன் யுடெஸ்கியைக் கொன்றுவிட்டுச் செல்கின்றன. 
பின்னர் இரு ராப்டர்கள் தங்களுக்குள் தொடர்புகொள்வதைக் கவனிக்கும் கிரான்ட், அவை எதையோ தேடுவதாக ஐயப்படுகிறார். ராப்டர்களால் சூழப்படும் அவர், எதிர்பாராவிதமாக எரிக்-கால் மீட்கப்படுகிறார். எரிக் தங்கியிருந்த பழைய சுமையுந்தில் இருவரும் அன்றைய இரவைக் கழிக்கின்றனர். மறுநாள், பால் கர்பியின் செயற்கைக்கோள் கைபேசி ஒலி எழுப்புவதைக் கேட்கும் அவர்கள் கர்பி இணையரோடும் பில்லியோடும் இணைகின்றனர். நாஷ், ஸ்பைனோசாரஸால் கொல்லப்படும் முன் தான் அவரிடம் தன் கைபேசியை அளித்ததாக பால் விளக்குகிறார். அப்பொழுது அக்குழுவினரை மீண்டும் ஸ்பைனோசாரஸ் தாக்குகிறது. எனினும் அவர்கள் தப்புகின்றனர். 
பில்லி, நிதித் தேவைக்காக இரு ராப்டர் முட்டைகளைக் களவாடியதே ராப்டர் தாக்குதலுக்குக் காரணம் என கிரான்ட் அறிகிறார். அக் குழுவினர் உயிர்தப்புவதற்காக அவ்விரு முட்டைகளையும் பாதுகாக்க அவர் முடிவுசெய்கிறார்.
பின்பு அவர்கள் எதிர்பாராவிதமாக ஒரு பெரிய பறவைக்கூண்டுக்குள் நுழைந்துவிடுகின்றனர். அங்குள்ள
டெரெனெடான் என்ற பழங்காலப் பறவைகள் அவர்களைத் தாக்கி எரிக்கைக் கவர்ந்துசெல்கின்றன. பென்-னின் பாராசைலைக் கொண்டு அவரை மீிட்கும் பில்லி, டெரெனெடான்களால் கடுமையாகத் தாக்கப்படுகிறார். அவர் இறந்துவிட்டதாக எண்ணும் பிற உறுப்பினர்கள் பறவைக்கூண்டிலிருந்து தப்பி 
(அதன் கதவு திறந்துள்ளதை அறியாமல்) ஒரு படகில் நதியோரமாகப் பயணிக்கின்றனர். 
அன்றிரவில் கிரான்ட் குழுவினர், நாஷ் வைத்திருந்த கைபேசியை ஸ்பைனோசாரஸின் சாணத்திலிருந்து மீட்டெடுக்கின்றனர். விரைவில் மழையும் பெய்யத்தொடங்குகிறது. அச்சமயத்தில் கிரான்ட், சாட்லரைத் தொடர்புகொள்ள முயல்கிறார். திடீரென்று ஸ்பைனோசாரஸ் அப் படகைத் தாக்குகிறது. கிரான்டும் கர்பியும் படகின் எரிபொருளைப் பற்ற வைத்து அதை விரட்டுகின்றனர்.
மறுநாள் அவர்கள் அனைவரும் கடற்கரை நோக்கி செல்கின்றனர். ஆனால் மீண்டும் அவர்களை ராப்டர் கூட்டம் சூழ்ந்துகொள்கிறது. ராப்டர் முட்டைகள் மீண்டும் அவற்றிடம் ஒப்படைக்கப்படுகின்றன. கிரான்ட், ராப்டரின் மாதிரிக் குரல்வளையைக் கொண்டு அவற்றைத் திசைத்திருப்பி அனுப்பிவிடுகிறார்.
பின்னர் கடற்கரைக்குச் செல்லும் கிரான்ட் குழுவினரை மீட்க சாட்லர் அனுப்பிய ஈரூடகப் படைப்பிரிவும் கடற்படையும் காத்திருக்கின்றன. பில்லி, படுகாயமடைந்த நிலையில் இன்னும் உயிருடன் அவர்கள் பாதுகாப்பில் இருக்கிறார். தீவை விட்டு அவர்கள் அனைவரும் வெளியேறும்பொழுது டெரெனெடான்கள்
பறந்துசெல்வதைக் காண்கின்றனர். "அவை, கூடு கட்டப் புதிய இடங்களைத் தேடுகின்றன" என கிரான்ட் கூறுவதுடன் படம் நிறைவடைகிறது.
முதன்மைக் கட்டுரை: "ஜுராசிக் பார்க்" தொடரில் தோன்றிய கதாபாத்திரங்களின் பட்டியல்
மேலும் பார்க்க: "ஜுராசிக் பார்க்" தொடரில் தோன்றிய விலங்குகளின் பட்டியல்

முந்தைய படங்களைப் போலல்லாமல் இத் திரைப்படத்தில் ஸ்பைனோசாரஸே முதன்மை எதிரியாகக் கருதப்படுகிறது: ஜான்ஸ்டன் கூறுகையில் "பல தொன்மாக்களின் நிழலுருவங்கள் டி-ரெக்ஸை ஒத்துள்ளன. எனவே பார்வையாளர்கள் இதை (பார்த்தமட்டில்) வேறொன்றாக அடையாளம் காண நாங்கள் விழைந்தோம்" என்றார். 

முந்தைய திரைப்படச் சுவரொட்டிகளில் டி.ரெக்ஸ் தக்கவைத்திருந்த 
இடத்தை இம்முறை ஸ்பைனோசாரஸும் டெரெனெடானும் எடுத்துக்கொண்டன. ஸ்பைனோசாரஸ் தேர்வு செய்யப்படுவதற்கு முன்னர் பேரியோனிக்ஸ் முதன்மை எதிரியாகப் பரிசீலிக்கப்பட்டது. துவக்கச் சுவரொட்டிகளும் இதைப் பிரதிபலித்தன. திரைக்கதையிலும் ஓரிடத்தில் பில்லி, ஸ்பைனோசாரஸை "பேரியோனிக்ஸ் அல்லது சுச்சோமைமஸ்" என அடையாளப்படுத்துகிறார். எனினும் கிரான்ட், அத் தொன்மாவின் அளவையும் அதன் முதுகிலுள்ள பாய்மரம் போன்ற அமைப்பையும் கருத்திற்கொண்டு அதைச் சரியாக அடையாளம் காணுகிறார்.

தொல்லுயிரியல் துறையில் புதிய கண்டுபிடிப்புகளும் கோட்பாடுகளும் தோன்றியமையால் பல தொன்மாக்களின் சித்தரிப்பு முந்தைய படங்களிலிருந்து வேறுபடுகின்றது. குறிப்பாக, வெலாசிராப்டர்களுக்கு இறகுகள் இருந்தன எனத் தெரியவந்ததால், படத்தில் தோன்றிய ஆண் ராப்டர்களின் தலை மற்றும் கழுத்துப் பகுதியில் இறகு போன்ற கட்டமைப்புகள் சேர்க்கப்பட்டன. இத் திரைப்படத்தின் தொழில்நுட்ப ஆலோசகர் ஜாக் ஹார்னர் கூறுகையில் "ராப்டர்களுக்கு இறகுகள் அல்லது இறகு போன்ற கட்டமைப்புகள் இருந்ததற்கான சான்றுகள் நமக்குக் கிடைத்துள்ளன. எனவே நாங்கள் அதை ராப்டரின் புதிய தோற்றத்தில் இணைத்திருக்கிறோம்" என்றார்.

இப் படத்தில் டெரெனெடான்களைச் சேர்க்கவேண்டும் என்று ஜான்ஸ்டனை ஸ்பில்பேர்க் வலியுறுத்தினார் (நிதிக் காரணங்களுக்காக முந்தைய படங்களில் இருந்து இவ்விலங்குகள் நீக்கப்பட்டன). முதல் வரைவில் இடம்பெற்றிருந்த ஒரு நீர்வாழ் ஊர்வன விலங்கும் இறுதி வரைவிலிருந்து நீக்கப்பட்டது. அனைத்து உயிரினங்களுக்கும் அசைவூட்ட மாதிரிகள் மற்றும் CGI ஆகியவை சிறப்பு விளைவுகளாகப் பயன்படுத்தப்பட்டன. 

இத் திரைப்படத்தில் தோன்றும் உயிரினங்கள் பின்வருமாறு:




</doc>
<doc id="326229" url="https://ta.wikipedia.org/wiki?curid=326229" title="சிட்டகாங் கோட்டம்">
சிட்டகாங் கோட்டம்

சிட்டகாங் கோட்டம் (Chittagong Division) () தெற்காசியாவின் வங்காளதேச நாட்டின் நிர்வாகத்திற்காக எட்டு கோட்டங்கள் நிறுவப்பட்டது. அவ்வெட்டுக் கோட்டங்களில் ஒன்றே சிட்டகாங் கோட்டம் ஆகும். சிட்டகாங் கோட்டத்தின் நிர்வாகத் தலைமையிடமான சிட்டகாங் நகரம் ஒரு பெருநகர மாநகராட்சியாகும். 

வங்காளதேசத்தின் தூர தென்கிழக்கில் அமைந்த சிட்டகாங் கோட்டம் மற்ற கோட்டங்களை விட பரப்பளவில் பெரியதாகும். 2,84,23,019 மக்கள் தொகை கொண்ட சிட்டகாங் கோட்டத்தின் பரப்பளவு 33908.55 சதுர கிலோ மீட்டராகும். 
சிட்டகாங் கோட்டத்தில் உள்ள காக்ஸ் பஜார் கடற்கரை உலகின் நீளமான கடற்கரைகளில் இரண்டாம் இடம் வகிக்கிறது. 

இக்கோட்டம் 11 மாவட்டங்களைக் கொண்டுள்ளது.

இக்கோட்டம் மலைத்தொடர்கள், ஆறுகள், சமவெளிகள், காடுகள், கடற்கரைகள் முதலிய இயற்கை வளங்கள் கொண்டது. 
இக்கோட்டத்தின் அதிகபட்ச வெப்பம் 33.8 பாகை செல்சியஸ் ஆகவும்; குறைந்தபட்ச வெப்பம் 14.5 பாகை செல்சியஸ் ஆகவும்; ஆண்டு சராசரி மழைப் பொழிவு 3194 மில்லி மீட்டராகவும்; காற்றில் ஈரப்பதம் 83% ஆகவும் உள்ளது. இக்கோட்டம் 11 மாவட்டங்களைக் கொண்டுள்ளது. 

சிட்டகாங் கோட்டத்தின் வடகிழக்கில் சில்ஹெட் கோட்டமும், இந்தியாவின் திரிபுரா மாநிலமும், கிழக்கில் இந்தியாவின் மிசோரம் மாநிலமும், தென்கிழக்கில் மியான்மர் நாட்டின் சின் மாநிலம் மற்றும் ராக்கீன் மாநிலமும், தென்மேற்கில் வங்காள விரிகுடாவும், மேற்கில் பரிசால் கோட்டமும், வடமேற்கில் டாக்கா கோட்டமும் எல்லைகளாக உள்ளது. 

33908.55 சதுர கிலோ மீட்டர் பரப்பளவு கொண்ட சிட்டகாங் கோட்டத்தில் பெரிய மாவட்டமாக ரங்கமதி மாவட்டம் 6,116.11 சதுர கிலொ மீட்டர் பரப்பளவுடனும்; சிறிய மாவட்டமாக பெனி மாவட்டம் 990.36 சதுர கிலோ மீட்டர் பரப்பளவுடனும் உள்ளது. இக்கோட்டத்தில் சிட்டகாங் மற்றும் கொமில்லா என இரண்டு மாநகராட்சிகளும்; 59 நகராட்சி மன்றங்களும்; 112 துணை மாவட்டங்களும்; 947 கிராம ஒன்றியக் குழுக்களும்; 7561 வருவாய் கிராமங்களும்; 15,219 கிராமங்களும் கொண்டுள்ளது. மேலும் இக்கோட்டம் 59 நாடாளுமன்றத் தொகுதிகளைக் கொண்டுள்ளது. 

இக்கோட்டத்தின் வடமேற்கில் அமைந்த முதல் ஆறு மாவட்டங்களின் பரப்பளவு 37.6% ஆகும். தென்கிழக்கில் அமைந்த பிற ஐந்து மாவட்டங்களின் பரப்பளவு 62.4% ஆகும். சிட்டகாங் கோட்டத்தின் இவ்விரண்டு பகுதிகளையும் பெனி ஆறு பிரிக்கிறது.
சிட்டகாங் கோட்டத்தில் வடமேற்கில் அமைந்த கக்ராச்சாரி, ரங்கமதி மற்றும் பந்தர்பன் மாவட்டங்களை "சிட்டகாங் மலைப் பிரதேசம்" என முன்பு அழைக்கப்பட்டது.

33908.55 சதுர கிலோ மீட்டர் பரப்பு கொண்ட இக்கோட்டத்தின் 2011-ஆம் ஆண்டின் மக்கள் தொகை கணக்கெடுப்பின் படி மக்கள் தொகை 2,84,23,019 ஆக உள்ளது. அதில் ஆண்கள் 1,39,33,314 ஆகவும், பெண்கள் 1,44,89,705 ஆகவும் உள்ளனர். ஆண்டு மக்கள் தொகை வளர்ச்சி விகிதம் 1.63% ஆக உள்ளது. பாலின விகிதம் 96 ஆண்களுக்கு 100 பெண்கள் வீதம் உள்ளனர். மக்கள் தொகை அடர்த்தி ஒரு சதுர கிலோ மீட்டர் பரப்பளவில் 838 நபர்கள் வீதம் வாழ்கின்றனர். மாவட்ட சராசரி எழுத்தறிவு 52.7% ஆக உள்ளது.
இக்கோட்டத்தின் பெரும்பாலான மக்கள் இசுலாமிய சமயத்தைப் பின்பற்றுபவர்களாகவும், வங்காள மொழியைப் பேசுபவர்களாகவும் உள்ளனர்.

இக்கோட்டம் வேளாண்மைப் பொருளாதாரத்தைச் சார்ந்து உள்ளது. இக்கோட்டத்தில் பல ஆறுகள் பாய்வதால் நீர் வளமும், மண் வளமும் கொண்டுள்ளது. எனவே இங்கு நெல், கோதுமை, கரும்பு, பருத்தி, சணல், வாழை, எண்ணெய் வித்துக்கள், நவதானியங்கள், சோளம், உருளைக்கிழங்கு முதலியன பயிரிடப்படுகிறது. மீன் பிடித்தல், நெசவு நெய்தல் பிற முக்கியத் தொழில்கள் ஆகும். சிட்டகாங் துறைமுகம் வங்காள தேசத்தின் இரண்டாவது பெரிய துறைமுகம் ஆகும். எனவே இங்கு ஏற்றுமதி மற்றும் இறக்குமதி நடைபெறுகிறது. 

ஆறுகளின் நீர் வழித் தடங்கள் மூலம் பயணிகள் மற்றும் சரக்கு போக்குவரத்திற்கு இயந்திரப் படகுகள் மற்றும் பாய்மரப் படகுகள் பயன்படுத்தப்படுகிறது.

வங்காளதேசத்தின் பிற கோட்டங்களைப் போன்று, இக்கோட்டத்திலும் நான்கு படிகள் கொண்ட கல்வி அமைப்பு உள்ளது. அவைகள்: ஐந்தாண்டு படிப்புகள் கொண்ட தொடக்கப் பள்ளிகளும் (கிரேடு 1 – 5), ஐந்தாண்டு படிப்புகள் கொண்ட இடைநிலைப் பள்ளிகளும் (கிரேடு 6 – 10), இரண்டாண்டு படிப்பு கொண்ட மேனிலைப் பள்ளிகளும் (கிரேடு 11 – 12), நான்கு ஆண்டு படிப்பு கொண்ட இளநிலை பட்டப் படிப்பு மற்றும் ஒராண்டு கால முதுநிலை பட்டப் படிப்பு கொண்ட கலை மற்றும் அறிவியல் கல்லூரிகளும், பல்கலைக்கழகங்களும், சட்டம் மற்றும் மருத்துவம் மற்றும் தொழில்நுட்ப பொறியியல் கல்லூரிகளும் உள்ளது. வங்காள மொழியுடன், ஆங்கில மொழியும் அனைத்து நிலைகளிலும் கற்பிக்கப்படுகிறது.



</doc>
<doc id="326230" url="https://ta.wikipedia.org/wiki?curid=326230" title="தெரிசனம்கோப்பு">
தெரிசனம்கோப்பு

தெரிசனம்கோப்பு, இந்தியாவின் தமிழ்நாடு மாநிலத்தில் கன்னியாகுமரி மாவட்டத்தில் அமைந்த கிராமம். இயற்கை வளங்களாலும், அழகிய மலைத்தொடராலும் சூழப்பெற்ற சிறிய கிராமம் ஆகும். கிராமத்தின் கிழக்கு பகுதியில் தாடகை மலை உள்ளது.  ராமாயணத்தில் வரும் ராமரின் தாடகை வதமானது, இப்பகுதியின் அருகே நடந்ததாக நம்பப்படுகிறது. ஸ்ரீராமர் “சரமா”கிய அம்பினை, இப்பகுதியிலிருந்து கோர்த்ததால், “திருச்சரம்கோர்ப்பு” என்று அழைக்கப்பட்ட இடத்தின் பெயர் காலப்போக்கில் மருவி “தெரிசனம்கோப்பு” என்று அழைக்கப்படுவதாக கூறப்படுகிறது.

செவ்வகமாக காட்சியளிக்கும் ஊரின் வடகிழக்கு மூலையில் அமைந்துள்ளது “ராகவேஸ்வரர் உடனுறை உலகநாயகி அம்மன் திருக்கோவில்”. ஸ்ரீராமர், தாடகையை கொன்றதும், பெண்ணை கொன்ற பாவம் தீர சிவனை வழிபட்டதால், இந்த ஆலய மூலவர் சிவன், “ராகவேஸ்வரர்”, அதாவது ராகவன் வழிபட்ட ஈஸ்வரன் “ராகவேஸ்வரர்” என்றழைக்கப்படுகிறார்.  

பெரும்பான்மையான மக்கள் உழவுத் தொழிலை செய்கின்றனர். மாடு வளர்ப்பு, வாழை, தென்னை வளர்ப்பு போன்ற உழவு சார்ந்த தொழில்களும் மேற்கொள்ளப்படுகிறது. ஆயுர்வேத தொழிலில் உலகப்புகழ் பெற்ற “ஸ்ரீ சாரதா ஆயுர்வேதிக் மருத்துவமனை” இங்கு அமைந்துள்ளது. கந்த சஷ்டியின் போது இங்கு நடைபெறும் சூரசம்கார திருவிழா புகழ் பெற்றது.


</doc>
<doc id="326233" url="https://ta.wikipedia.org/wiki?curid=326233" title="சரசுவதி வனவிலங்கு சரணாலயம்">
சரசுவதி வனவிலங்கு சரணாலயம்

சரசுவதி வனவிலங்கு சரணாலயம் "(Saraswati Wildlife Sanctuary)" இந்தியாவின் அரியானா மாநிலத்திலுள்ள கைத்தல் மாவட்டத்தில் இருக்கும் ஒரு வன விலங்குச் சரணாலயம் ஆகும். சியோன்சர் காடு என்ற பெயராலும் அழைக்கப்படும் இச்சரணாலயம் 4452.85 எக்டேர் பரப்பளவிற்கு பரந்து விரிந்துள்ளது .

கலேசர் தேசியப்பூங்கா, மர்னி குன்றுகள், சரசுவதி வனவிலங்கு சரணாலயம் என்பவை அரியானாவிலுள்ள முறையே முதல், இரண்டு மூன்றாவது பெரிய காடுகளாகும். 

பெகோவாவில் இருந்து 10 கிலோமீட்டர், குருச்சேத்திரத்திலிருந்து 40 கிலோமீட்டர் தொலைவு, கைத்தலிலிருந்து60 கிலோமீட்டர் தொலைவுகளில் பெகோவா-சீக்கா-பட்டியாலா சாலையில் இச்சரணாலயம் அமைந்துள்ளது. மேலும் தில்லியில் இருந்து 200 கிலோமீட்டர், பட்டியாலாவில் இருந்து 62 கிலோமீட்டர், அம்பாலாவிலி இருந்து 66 கிலோமீட்டர், கர்னாலில் இருந்து 67 கிலோமீட்டர், சண்டிகாரில் இருந்து 150 கிலோமீட்டர் தொலைவுகளில் இந்தச்சரணாலம் இருக்கிறது. 

சரசுவதி பெருந்தோட்டம் 1988 ஆம் ஆண்டு சூலை 29 இல் சரசுவதி வனவிலங்குச் சரணாலயம் என பெயரிடப்பட்டது . 

2016 ஆம் ஆண்டு ஏப்ரல் 9 இல் தி டிரிப்யூன் என்ற ஆங்கிலச் செய்தித்தாள் வெளியிட்ட அறிக்கையில் இச்சரணாலயத்தில் இருந்ததாகக் கருதப்படும் சைவ சமயத்தைச் சார்ந்த மடத்தலைவர் மற்றும் அவருடைய உறுப்பினர்கள் இருந்ததற்கான சான்றுகள் கிடைத்துள்ளதாக அறிவித்தது. சரணாலயத்தில் இருந்த பழைய ஆலமரத்தை பிடுங்கியபோது 15 அடி ஆழத்தில் பண்டைய செவ்வகச் செங்கற்கள் காணப்பட்டதாக நம்பப்படுகிறது.
குருச்சேத்திர சிறீகிருட்டிணா அருங்காட்சியகத்தின் காப்பாளர் இராசேந்திர சிங் இராணா இச்செவ்வகச் செங்கற்கள் 1500 ஆண்டுகளுக்கு முற்பட்டவை எனத் தெரிவித்துள்ளார். குப்தர் காலம், குசானர்கள் காலம் ஆகியவற்றுக்கும் முற்பட்டதாக இருக்கலாம் என்று கருதப்படுகிறது. சரசுவதி இப்பகுதியில் பாய்ந்ததாகவும் கருதப்படுகிறது .
முகலாயர் காலத்தைச் சேர்ந்த 40 ஆண்டுகால சிறிய செங்கற்களால் கட்டப்பட்ட பழைமையான தண்ணீர் கிணறு ஒன்றும் காணப்படுகிறது.



</doc>
<doc id="326238" url="https://ta.wikipedia.org/wiki?curid=326238" title="யெசே இலியோனார்டு கிரீன்சுடைன்">
யெசே இலியோனார்டு கிரீன்சுடைன்

யெசே இலியோனார்டு கிரீன்சுடைன் (Jesse Leonard Greenstein) (அக்தோபர் 15, 1909 - அக்தோபர் 21, 2002) ஓர் அமெரிக்க வானியலாளர் ஆவார். இவரது தந்தையார் ஜி. மவிரிசு. இவரது தாயார் இலீச் பீன்கோல்டு.

இவர் 1937 இல் ஆர்வார்டு பல்கலைகழகத்தில் தன் 16 ஆம் அகவையில் சேர்ந்து, டொனால்டு எச். மெஞ்சே வழிகாட்டுதலின்கீழ் முனைவர் பட்டம் பெற்றார். ஆர்வார்டில் இருந்து விடுபடும் முன்பு, இவர் நம் பால்வழியில் கார்ல் ஜான்சுகி கண்டுபிடித்த கதிர்வீச்சு அலைகளை விளக்கி அதன் வாயிலைக் கண்டறியும் பிரெட் இலாரன்சு விப்பிள் அவர்களின் திட்டத்தில் ஈடுபாட்டார். இவர் தன் தொழில்முறை வாழ்க்கையை யெர்க்கேசு வான்காணகத்தில் ஆட்டோ சுத்ரூவ அவர்களின் கீழ் தொடங்கினார். பின் கலிபோர்னியா தொழில்நுட்ப நிறுவனத்தில் சேர்ந்தார். உலூயிசு ஜி. கென்யேய் அவர்களுடன் இணைந்து இவர் புதிய கதிர்நிரல்மானியையும் அகல்நெடுக்க ஒளிப்படக் கருவியையும் உருவாக்கினார்]. இவர் கால்டெக் நிறுவன வானியல் திட்டத்தை 1972 வரை வழிநடத்தினார். பின்னர், படைத்துறை வெள்ளோட்டச் செயற்கைக்கோள்களின் வகைபாட்டில் ஈடுபட்டார்.

இவர் இலெவெரெட் டேவிசு இளவலுடன் இணைந்து, 1949 இல் நம் பால்வழியில் உள்ள காந்தப்புலம் அதன் சுருள்கைத் திசையுடன் இணையாக நிலவுவதற்கான செயல்முறை விளக்கம் தந்தார் .டேவிசு உடனான கோட்பாட்டுப்பணி அண்மையில் கண்டுபிடிக்கப்பட்ட ஒளியின் முனைவாக்கம் உடுக்கண வெளியில் நிலவும் தூசுமணிகளின் காந்தப்புலச் சிதறலால் விளைகிறது என்ற வில்லியம் ஆல்பர்ட் கில்ட்னரின் முடிவை அடிப்படையாகக் கொண்டதுவாகும்.

இவர் விண்மீன்களில் வேதியியல் தனிமங்கள் செறிந்து இருப்பதை அறியும் முதன்மை ஆய்வில் ஈடுபட்டார். மார்ட்டன் சுகிமிடுடன் இணைந்து முதன்முதலாக பால்வெளியளவுக்குப் பொலிவு உள்ள, நெடுந்தொலைவில் அமைந்த குறும்பொருள்களாக, பகுதி உடுக்கணவெளி கதிர்வீச்சு வாயில்களை (குவேசார்களை) முதன்முதலாக இனங்கண்டார். முதலில் கண்டுபிடிக்கப்பட்ட கதிர்வீச்சு வாயில்களான 3C 48, 3C 273 ஆகிய குவேசார்களின் கதிர்நிரல்கள் சிவப்பு பக்கமாக உயர்பெயர்ச்சியுடன் அமைந்திருந்தன. எனவே இவற்றை இனங்காண்பது மிக அரிதாக இருந்தது. ஆனால் கிரீன்சுடைன் 3C 48 ஐ சுகிமிடுக்கும் முன் இனங்கண்டார். இவரது ஒருசாலை பணியாளர் பலோமார் வான்காணகத்தில் 3C 273 இன் கதிர்நிரலைக் கணித்தார்.

விருதுகள்

அமெரிக்க வானியல் கழகத்தின் என்றி நோரிசு இரசல் விரிவுரைத் தகைமை (1970)

இவர் பெயர் இடப்பட்டவை




</doc>
<doc id="326240" url="https://ta.wikipedia.org/wiki?curid=326240" title="புதிய மெத்திலீன் நீலம்">
புதிய மெத்திலீன் நீலம்

புதிய மெத்திலீன் நீலம் "( New methylene blue)" என்பது தயசீன் வகை பல்லின வளையக் கரிமச் சேர்மமாகும். நுண்ணுயிர் எதிர்ப்புப் பொருள் ஒரு நிறமிக்கறையாகவும் புதிய மெத்திலீன் நீலம் பயன்படுத்தப்படுகிறது. அசீன் சாயமாக வகைப்படுத்தப்பட்டுள்ள இது குரோமோபோர் என்ற நிறந்தாங்கி நேர்மின் அயனியாகக் கருதப்படுகிறது. எதிர்மின் அயனி என்று எதுவும் தனியாக குறிப்பிடப்படவில்லை . 

கறையாக்கும் முகவராக புதிய மெத்திலீன் நீலம் உடற்செல் நோயியல், நுண்திசு நோயியல் போன்ற துறைகளில் முதிர்ச்சியடையாத இரத்தச் சிவப்பு அணுக்களுக்கு அடையாளமிட பயன்படுத்தப்படுகிறது. முக்கிய மேற்கறையான இது பரவலாகப் புழக்கத்திலிருந்த மெத்திலீன் நீலத்துடன் நெருங்கிய தொடர்புடையதாகும் . 

புதிய மெத்திலீன் நீலம் நச்சுத்தன்மை கொண்டது என்பதால் அதை சுவாசிப்பது , தோலில் படுவது முதலானவற்றை தவிர்க்கவேண்டும். 


</doc>
<doc id="326253" url="https://ta.wikipedia.org/wiki?curid=326253" title="கார்பாக்சிலேட்டு">
கார்பாக்சிலேட்டு

கார்பாக்சிலேட்டு "(Carboxylate)" என்பது கார்பாக்சிலிக் அமிலத்தின் ஒரு உப்பு அல்லது எசுத்தர் ஆகும். கார்பாக்சிலேட்டு உப்புகள் M(RCOO)n,என்ற பொதுவாய்ப்பாட்டைக் கொண்டுள்ளன. இங்குள்ள M தனிமத்தையும் n 1, 2...என எண்களையும் குறிக்கின்றன. இதேபோல கார்பனேட்டு எசுத்தர்கள் RCOOR′ என்ற பொதுவாய்ப்பாட்டைக் கொண்டுள்ளன. இங்குள்ள R மற்றும் R’ என்பவை கரிமக் குழுக்களாகும். R′ ≠ H. என்பதை கவனத்தில் கொள்ள வேண்டும். கார்பாக்சிலெட்டு அயனியானது கார்பாக்சிலிக் அமிலத்தின் (RCOO−.) இணை காரமாகும். இது எதிர்மின் சுமையைப் பெற்றிருக்கும் ஓர் அயனியாகும்.

கார்பாக்சிலிக் அமிலங்கள் ஆல்ககால்களைக் காட்டிலும் விரைவாக பிரிகையடைகின்றன. இப்பிரிகையின் போது கார்பாக்சிலேட்டு எதிர்மின் அயனியாகவும் நேர்மின்சுமை கொண்ட ஐதரசன் அயனியாகவும் பிரிகையடைகிறது. பொதுவாக இப்பிரிகை விளைபொருட்களை ஆல்காக்சைடுகள் மற்றும் புரோட்டான்கள் என்பர்.ஏனெனில் கார்பாக்சிலேட்டு அயனி ஒத்திசைவு மூலமாக நிலைப்புத்தன்மையடைகிறது. கார்பாக்சில் குழுவின் புரோட்டான் நீக்கத்திற்கு பின்னர் விடப்படும் எதிர்மின் சுமை இரண்டு எதிர் மின்னூட்ட ஆக்சிசன் அணுக்களுக்கு இடையில் இருக்கும் ஒத்திசைவுக் கட்டமைப்பில் பரவலாக்கப்படுகிறது. 
இரண்டு ஆக்சிசன் அணுக்களும் குறைவான வலிமையுள்ள எதிர்மின் சுமையைப் பெற்றுள்ளன என்பதே எலக்ட்ரான் திரள் பரவலாக்கப்படுகிறது என்பதன் பொருள் ஆகும். இதனால் நேர்மின் சுமை கொண்ட புரோட்டானும் குறைவாகவே கார்பாக்சிலேட்டு குழுவை நோக்கி ஈர்க்கப்படுகின்றன. எனவே கார்பாக்சிலெட்டு அயனி அதிக நிலைப்புத் தன்மையுடன் காணப்படுகிறது.மாறாக ஒரு ஆல்காக்சைடு ஒருமுறை உருவானவுடன் ஆக்சிசன் அணுவில் அதிக எதிர்மின் சுமையைப் பெற்றிருக்கும். இதனால் புரோட்டான் விடுபடுவது கடினமாகிறது. எனவேதான் கார்பாக்சிலிக் அமிலங்கள் ஆல்ககால்களைக் காட்டிலும் குறைவான கார காடித்தன்மை எண் (pH) மதிப்பைக் கொண்டுள்ளன. கரைசலில் அதிக எண்ணிக்கையில் புரோட்டான்களைப் பெற்றும் pH மதிப்பு குறைவாகவும் பெற்றுள்ளன 



</doc>
<doc id="326258" url="https://ta.wikipedia.org/wiki?curid=326258" title="ஏபர் தவுசுட் கர்டிசு">
ஏபர் தவுசுட் கர்டிசு

ஏபர் தவுசுட் கர்டிசு (Heber Doust Curtis) (ஜூன் 27, 1872 – ஜனவரி 9, 1942)ஓர் அமெரிக்க வானியலாளர் ஆவார். இவர் சூரிய ஒளிமறைப்புகளை ஆய்வு செய்ய, 11 வானியல் தேட்டங்களில் ஈடுபட்டார்.

இவர் 1872 ஜூன் 27 இல் பிறந்தார். இவரது தந்தையார் ஆர்சன் பிளேர் கர்டிசு. இவரது தாயார் சாரா எலிசா தவுசுட்.

இவர் மிச்சிகன் பல்கலைக்கழகத்திலும் வர்ஜீனியா பல்கலைக்கழகத்திலும் படித்தார். இவர் வர்ஜீனியா பல்கலைக்கழகத்தில் வானியல் பட்டம் பெற்றார்.

இவர் இலிக் வான்காணகத்தில் 1902 முதல் 1920 வரை பணிபுரிந்தார். இவர் ஜேம்சு எட்வார்டு கீலர் அவர்களின் ஒண்முகில்களின் அளக்கையைத் தொடர்ந்தார். இவர் 1912 இல் பசிபிக் வானியல் கழகத்தின் தலைவராகத் தேர்ந்தெடுக்கப்பட்டார்.

இவர் 1918 இல் மெசியர் 87 பால்வெளியை நோக்கிக் கண்டறிந்தார். இவர் முதன்முதலாக, பால்வெளி முனைத்தாரையைக் கண்ணுற்றார். இதை இவர் "மெல்லிய பொருண்மக் கோட்டால் பால்வெளிக்கருவுடன் இணைந்த வியப்புமிக்க நீள்கதிர்க்கற்றை" என விவரித்தார்.

இவர் 1920 இல் அலெகனி வான்காணக இயக்குநராக அமர்த்தப்பட்டார். அதே ஆண்டில் இவர் ஆர்லோ சேப்ளே அவர்களுடன் ஒண்முகில்கள், பால்வெளிகளின் தன்மைபற்றியும் புடவியின் உருவளவு பற்றியும் நடந்த பெருவிவாதத்தில் பங்கேற்றார். இவர் தற்போது ஏற்கப்பட்டுள்ள பால்வெளிகள் பற்றிய கண்ணோட்டத்தை முன்மொழிந்தார்.

இவர் 1925 இல் படலத் தட்டு ஒப்பீட்டளவியின் ஒரு வடிவமைப்பை புதிதாக உருவாக்கினர். இது ஒரே தடவையில் 8×10 சத்ர அங்குல அளவுகொண்ட இரண்டு தட்டுகளை பட்டக அணிகளைப் பயன்படுத்தி, வழமானபடி தட்டுகளை அடுத்தடுத்து பக்கத்தில் வைக்காமல், அடுக்குகளாகச் சேர்த்துப் பின் உரிய திசைவைப்பில் இருத்தினார். இதனால் கருவியின் உடல் 60×51 செ.மீ பரப்பளவை அளக்க முடிந்துள்ளது. 
இந்தக் கருவி 2011 ஆகத்து வரை இலிக் வான்காணகத்தில் பொட்டலமாக்க் கட்டி வைக்கப்பட்டிருந்தது.
இக்கருவி பற்றிய விவரிப்பு "அலெகனி வான்காணக வெளியீடுகளில்" தொகுதி எட்டு: பகுதி இரண்டில் வெளியிடப்பட்டது.

இவர் 1930 இல் மிச்சிகன் பல்கலைக்கழக வான்காணகங்களின் இயக்குநராக அமர்த்தப்பட்டார்.என்றாலும் ஆன் ஆர்போரில் இவர் பல்கலைகழகத்துக்காக வடிவமைத்த பேரளவு ஒலித்தெறிப்புத் தொலைநோக்கியை கட்டியமைத்தல், பெரும்பொருளியல் சரிவின் நிதிப் பற்றாக்குறையால்தவிர்க்கப்பட்டது. இவர் மெக்மாத்-உல்பர்ட் தனையார் வான்காணகத்தை அங்கேலசு ஏரி எனுமிடத்தில் உருவாக்குவதில் பங்களித்துள்ளார்.

இவர் 1942 ஜனவரி 9 இல் இறந்தார்.




</doc>
<doc id="326260" url="https://ta.wikipedia.org/wiki?curid=326260" title="ஈயம்(II) ஆக்சலேட்டு">
ஈயம்(II) ஆக்சலேட்டு

ஈயம்(II) ஆக்சலேட்டு "(Lead(II) oxalate)" என்பது PbCO.என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமாகும். அடர் வெண் திண்மமாக இயற்கையில் ஈயம்(II) ஆக்சலேட்டு தோன்றுகிறது . 

வர்த்தக முறையிலும் ஈயம்(II) ஆக்சலேட்டு கிடைக்கிறது. ஈயம்(II) நைட்ரேட்டும் சோடியம் ஆக்சலேட்டு இரண்டும் தலைகீழாக்க வினையின் மூலமாக சேர்ந்து ஈயம்(II) ஆக்சலேட்டு உருவாக்கப்படுகிறது :

ஈயம்(II) ஆக்சலேட்டு தண்ணீரில் சிறிதளவு கரைகிறது. அதிகமான அளவு ஆக்சலேட்டு எதிர்மின் அயனிகள் சேர்க்கப்பட்டால் கரைதிறன் உயர்கிறது. ஏனெனில் Pb(C2O4)22−அணைவு அயனி உருவாவதே காரணமாகும் .


</doc>
<doc id="326264" url="https://ta.wikipedia.org/wiki?curid=326264" title="டெட்ரா ஐதராக்சி 1,4-பென்சோகுயினோன் பிசு ஆக்சலேட்டு">
டெட்ரா ஐதராக்சி 1,4-பென்சோகுயினோன் பிசு ஆக்சலேட்டு

டெட்ரா ஐதராக்சி 1,4-பென்சோகுயினோன் பிசு ஆக்சலேட்டு "(Tetrahydroxy-1,4-benzoquinone bisoxalate)" CO என்ற மூலக்கூற்று வாய்ப்பாடு கொண்ட வேதிச் சேர்மம் ஆகும். கார்பனின் ஆக்சைடான இச்சேர்மத்தில் 1,4-பென்சோகுயினோன் உள்ளகத்தில் நான்கு ஐதரசன் அணுக்கள் இரண்டு ஆக்சலேட்டு தொகுதிகளால் இடப்பெயர்ச்சி செய்யப்படுகின்றன. டெட்ரா ஐதராக்சி 1,4-பென்சோகுயினோன் மற்றும் ஆக்சலேட்டும் கலந்துள்ள இச்சேர்மத்தை நான்கு மடிப்பு எசுத்தராகவும் பார்க்க முடியும்.

1968 இல் எச்.எசு.வெர்டர், எச்.போர்ட்டர், ஆர்.தொமினிக் ஆகியோர் முதலில் இச்சேர்மத்தைக் கண்டறிந்தனர். டெட்ரா ஐதராக்சி 1,4-பென்சோகுயினோன் உடன் டெட்ரா ஐதரோ பியூரானிலுள்ள ஆக்சாலில் குளோரைடுடன் வினைபுரியச்செய்து இச்சேர்மம் தயாரிக்கப்பட்டது. மஞ்சள் நிறம் கொண்டதாக உள்ள இத்திண்மம் தூய நிலையில் தயாரிக்கப்படவில்லை ..


</doc>
<doc id="326265" url="https://ta.wikipedia.org/wiki?curid=326265" title="கைபர் போர்">
கைபர் போர்

கைபர் போர் ("Battle of Khaybar") முகம்மது நபியின் வாழ்க்கையில் இடம்பெற்ற போர் ஆகும். இது 628 மே மாதம் அரேபிய பாலைவனத்தின் மதீனா நகருக்கு 150 கிலோமீட்டர் வடமேற்கு பகுதியில் அமைந்துள்ள கைபர் என்னும் பகுதியில் (இன்றைய அராபியாவின் வடமேற்கே) நடந்த போர் ஆகும். இப்போர் முகம்மது நபியின் தலைமையிலான மதினா முசுலிம்களுக்கும், கைபர் பகுதி யூதர்களுக்கும் இடையில் நடைபெற்றது.
கைபர் பகுதியில் வாழ்ந்த பனூ நாதிர் யூதர்கள் பனூ வாடி, பனூ குரா, பனூ தைமா மற்றும் பனூ கபதான் போன்ற அரேபிய பழங்குடி குலங்களுடன் சேர்ந்து மதீனா நகரை தாக்க திட்டமிட்டனர். யூதர்களின் திட்டத்தை அறிந்த மதீனா நகர முசுலிம்களின் படை கைபர் நகர யூதர்கள் அரேபிய பழங்குடி மக்களுடன் இணையும் முன்பே கைபர் நகரை முற்றுகையிட்டது.

சுகாட்லாந்து வரலாற்றாசிரியர் வில்லியம் மான்கோமரி வாட் கூற்றுப் படி மதினாவில் இஸ்லாமிய சமூகத்திற்கு எதிராக அண்டை அரபு பழங்குடியினர் மத்தியில் குரோதங்களை தூண்டிவிட்டுக்கொண்டிருந்த பனூ நாதிர் என்ற அரபு குல கூட்டமும் போர் நடைபெற்ற கைபர் பகுதியில் யூதர்களுடன் இருந்தனர்.
முஸ்லிம் படை (முஹர்ரம் 7 இசுலாமிய நாட்காட்டி ) கி.பி. 628 மே இல் கைபர் சோலைக்கு வெளியே முற்றுகையிட்டது. 
போரின் போது கைபர் யூதப் படைக்கு ஆதரவாக வந்த 4,000 ஆண்கள் அடங்கிய பனூ கபதான் படையை முஸ்லிம்கள் தடுத்தனர். கைபர் பகுதி பனூ நாதிர் யூதர்களுக்கு ஆதரவாக பனூ கபதான் பழங்குடியினரின் 2,000 ஆண்கள் மற்றும் 300 குதிரை வீரர்களை அனுப்ப யூதர்கள் வற்புறுத்தினர்.
முகம்மது நபியுடன் ஒப்பந்தம் இருந்த காரணத்தினால் பனூ அமீர் பழங்குடியினர் கைபர் யூதர்களுடன் ஒன்று சேர மறுத்தனர். 
போர் தொடங்கிய பின்னர் கைபர் பகுதி பனூ நாதிர் யூதர்களின் தலைவர் ஹுயை இப்னு அக்தாப் பனூ குரைசா பழங்குடியினரின் ஆதரவை கேட்டார்.

போரில் பனூ குரைசா படை தோல்வி அடைந்து சரணடைந்தபின் பனூ குரைசா படை வீரராலேயே பனூ நாதிர் யூதர்களின் தலைவர் ஹுயை இப்னு அக்தாப் கொல்லப்பட்டார். அதன் பின் அபு ராபி ஹுகைக் பனூ நாதிர் யூதர்களின் தலைவராக பொறுப்பேற்றார். பின்னர் ஹுகைக், உசைர் என்பவரால் வெற்றிகொள்ளப்ப்ட்டார்.

பல்வேறு தகவல்களின் படி முஸ்லிம் படையில் சுமார் 1,400 இலிருந்து 1,800 ஆண் வீரர்களும் சுமார் 100 முதல் 200 வரை குதிரைகளும் இருந்தன. மேலும் உம்மு சல்மா போன்ற சில பெண்கள் வீரர்களுக்கு உதவவும் இருந்தனர். 
கைபர் பனூ நாதிர் யூதர்கள் படையில் சுமா‌ர் 10,000 வீரர்கள் இருந்தனர். யூதப் படையை விட முசுலிம் படை மிகச் சிறியதாகவே இருந்தது.
யூதர்கள் மத்திய ஒழுங்கமைக்கப்பட்ட பாதுகாப்பில் ஏற்பட்ட தோல்வி காரணமாக புற அரண் பாதுகாக்க தவறிவிட்டனர்.இந்த செயலை குறைந்து மதிப்பிட்ட முசுலிம் படை சாதரணமாக அடுத்தடுத்து கைபர் பகுதியை பிடித்தது. 

முகம்மது நபி யூதத் தலைவர்களான இப்னு அபித ஹுகைக், கலீபா மற்றும் வாலித் போன்றவர்களை சரணடைய நிபந்தனைகளைப் பேசினார்.
கைபர் யூதர்கள் இறுதியாக தமது உற்பத்திப் பொருட்களில் அரை பங்கு முசுலிம்களுக்கு கொடுக்க வேண்டும் என்ற நிபந்தனையின் கீழ் சரணடைந்தனர். பின் அங்கேயே வாழ அனுமதிக்கப்பட்டனர்.

பனூ நாதிர் யூதர்களின் தலைவர் ஹுயை இப்னு அக்தாப் மகளான விதவைப்பெண் சபியாவை இசுலாமிய இறைத்தூதர் முகம்மது நபி திருமணம் செய்து கொண்டார்கள். 


</doc>
<doc id="326267" url="https://ta.wikipedia.org/wiki?curid=326267" title="முயல்-வாத்து தோற்றமயக்கம்">
முயல்-வாத்து தோற்றமயக்கம்

முயல்-வாத்து தோற்றமயக்கம் என்பது, ஒரு முயலின் தலையையோ அல்லது ஒரு வாத்தின் தலையையோ காணத்தக்க வகையில் அமைந்த ஒர் இரட்டைப் பொருள் காட்டும் படம் ஆகும். இதுவரை அறியப்பட்டவற்றுள் மிகப் பழைய படம் 23 அக்டோபர் 1892 தேதியிட்ட "பிளீகென்டெ பிளட்டர்" (Fliegende Blätter) என்னும் செருமானிய நகைச்சுவைச் சஞ்சிகை ஒன்றின் வெளியானது. அப்படத்தின் கீழே "கூடிய அளவு ஒன்றுபோல் காணப்படும் விலங்குகள் எவை?" என்ற கேள்வியும், "முயலும் வாத்தும்" என்ற விடையும் இருந்ததன. லுட்விக் விட்கென்சுட்டைன் என்பவர் தான் எழுதிய "மெய்யியல் ஆய்வுகள்" (Philosophical Investigations) என்னும் நூலில், இரண்டு வெவ்வேறு விதமான பார்த்தலை (அதைப் பார்த்தல்/ அதுவாகப் பார்த்தல்) விளக்குவதற்குப் பயன்படுத்தியதன் மூலம் இப்படத்தைப் புகழ் பெறச் செய்தார்.


</doc>
<doc id="326275" url="https://ta.wikipedia.org/wiki?curid=326275" title="லூயி தாகர்">
லூயி தாகர்

லூயி தாகர் ("Louis-Jacques-Mandé Daguerre", 18 நவம்பர் 1787 - 10  சூலை 1851) என்பவர் பிரான்சைச் சேர்ந்த நிழற்படக் கலைஞர் ஆவார். நடைமுறைக்கு உகந்தவாறு டாகுவேரியோவகை என்ற நிழற்படக்  கருவியை முதன் முறையாக உருவாக்கியவர். 

இவர் பிரான்சின், வல் டுவாசு பகுதியில் உள்ள கோர்மீலெசு-என்-பாரிசிசு என்னும் இடத்தில் பிறந்தார். இளம் வயதில், கட்டிடக்கலை, அரங்க வடிவமைப்பு, ஓவியம் ஆகிய துறைகளில் தொழில் பயிற்சி பெற்றார். இவர் அரங்க வடிவமைப்பில் சிறந்து விளங்கினார். இவர் நேர்காட்சி போல தோன்றும் ஓவியங்களைக் கொண்ட "டயோராமா" எனப்படும் ஓவிய முறையைக் கண்டுபிடித்தார். இக்காட்சி அரங்கு 1822 ஆம் ஆண்டில் பாரிசில் திறக்கப்பட்டது. 

உலகக் காட்சிகளை வண்ணமும் துரிகையும் இல்லாமல் அப்படியே படம் பிடிக்கும் ஒளிப்படக் கருவியை உருவாக்க ஆவல் கொண்டு, அம்முயற்சியில் ஈடுபட்டார். 1824 ஆம் ஆண்டில் யோசெப் நிசிபோர் நியெப்சு என்பவர் ஒளிப்படம் பிடிக்கும் முறையைக் கண்டுபிடித்தார். இரண்டு ஆண்டுகளின் பின்னர் டாகுவேரே அவருடன் இணைந்து ஒளிப்படத்துறையில் ஆய்வுகளை மேற்கொண்டார். இக் கூட்டு முயற்சி நியெப்சு 1833 ஆம் ஆண்டில் இறக்கும் வரை நீடித்தது. டாகுவேரேயைப் பொறுத்தவரை இக் கூட்டு முயற்சியின் நோக்கம், ஏற்கெனெவே புகழ் பெற்றிருந்த அவரது "டையோராமா" தொடர்புடையது ஆகும். நியெப்சு உருவாக்கிய ஒளிப்பட முறை தனது "டையோராமா" தடாரிப்புக்கு உதவும் என டாகுவேரே எண்ணினார். 

பல ஆண்டுகள் ஆய்வுகள் நடத்தியபின் 1833 ஆம் ஆண்டில், "டாகுவேரியோவகை" எனப்பெயரிடப்பட்ட திருந்திய ஒளிப்பட முறை ஒன்றை டாகுவேரே அறிவித்தார். இதற்கான உரிமத்தை பிரான்சு அரசு வாங்கி, 1839 ஆம் ஆண்டு ஆகட்டு மாதம் 19 ஆம் தேதி உலகத்துக்கு அன்பளிப்பாக வழங்குவதாக அறிவித்தது. டாகுவேரேயுன், நியெப்சுவின் மகனும் இதற்காக பிரான்சு அரசிடமிருந்து ஆண்டு தோறும் ஒரு குறித்த தொகையைப் பெற்று வந்தார்.

தி 100 வரலாற்றில் மிகு செல்வாக்குப் பெற்றோர்.(நூல்), மைக்கேல் எச். ஹார்ட்



</doc>
<doc id="326277" url="https://ta.wikipedia.org/wiki?curid=326277" title="சில்ஹெட் கோட்டம்">
சில்ஹெட் கோட்டம்

சில்ஹெட் கோட்டம் (Sylhet Division) (, தெற்காசியாவின் வங்காளதேச நாட்டின் எட்டு வளர்ச்சிக் கோட்டங்களில் ஒன்றாகும். வங்காளதேசத்தின் வடகிழக்கில் அமைந்த இக்கோட்டத்தின் நிர்வாகத் தலமையிடம் சில்ஹெட் நகரம் ஒரு பெருநகர மாநகராட்சியும் ஆகும். இக்கோட்டத்தின் பெரிய மாவட்டமாக சுனாம்கஞ்ச் மாவட்டமும் (3,747.18 சதுர கிமீ), சிறிய மாவட்டமாக ஹபிகஞ்ச் மாவட்டமும் (2,636.59 சதுர கீமீ) உள்ளது. இக்கோட்டம் 19 வங்கதேச நாடாளுமன்றத் தொகுதிகளைக் கொண்டது. 

சில்ஹெட் கோட்டத்தின் வடக்கு, தெற்கு மற்றும் கிழக்கில் இந்தியாவின் மேகாலயா, அசாம், மற்றும் திரிபுரா மாநிலங்களும், தென்மேற்கில் சிட்டகாங் கோட்டமும், மேற்கில் டாக்கா கோட்டமும் எல்லைகளாக உள்ளது. 

1995-இல் வங்காளதேசத்தின் ஆறாவது கோட்டமாக சில்ஹெட் கோட்டம் துவங்கியது. இக்கோட்டம் ஹபிகஞ்ச், மௌலிபஜார், சுனாம்கஞ்ச் மற்றும் சில்ஹெட் என நான்கு மாவட்டங்களையும், 35 துணை மாவட்டங்களையும், 333 கிராம ஒன்றியக் குழுக்களையும், 10,250 கிராமங்களையும், ஒரு மாநகராட்சியும், 19 நகராட்சி மன்றங்களையும் கொண்டுள்ளது. இக்கோட்டத்தின் மக்கள் தொகை சராசரி பத்து மில்லியன் அளவில் உள்ளது. இது வங்காளதேசத்தின் மொத்த மக்கள் தொகையில் ஏழு விழுக்காடாகும். 

இக்கோட்டத்தின் சில்ஹெட் தொடருந்து நிலையம் மற்றும் சில்ஹெட் வானூர்தி நிலையம் நாட்டின் முக்கிய நகரங்களுடன் இணைக்கிறது. மேலும் நெடுஞ்சாலைகள் தேசியத் தலைநகரம் டாக்காவுடன் இணைக்கிறது.

3452.07 சதுர கிலோ மீட்டர் பரப்பு கொண்ட இக்கோட்டத்தின் 2011-ஆம் ஆண்டின் மக்கள் தொகை கணக்கெடுப்பின் படி மக்கள் தொகை ஆக 99,10,219 உள்ளது. அதில் ஆண்கள் 49,33,390 ஆகவும், பெண்கள் 49,76,829 ஆகவும் உள்ளனர். ஆண்டு மக்கள் தொகை வளர்ச்சி விகிதம் 2.21% ஆக உள்ளது. பாலின விகிதம் 99 ஆண்களுக்கு 100 பெண்கள் வீதம் உள்ளனர். மக்கள் தொகை அடர்த்தி ஒரு சதுர கிலோ மீட்டர் பரப்பளவில் 995 நபர்கள் வீதம் வாழ்கின்றனர். மாவட்ட சராசரி எழுத்தறிவு 51.2% ஆக உள்ளது.
இக்கோட்டத்தின் பெரும்பாலான மக்கள் இசுலாமிய சமயத்தைப் பின்பற்றுபவர்களாகவும், வங்காள மொழியைப் பேசுபவர்களாகவும் உள்ளனர்.

சில்ஹெட் கோட்டத்தின் சுர்மா பகுதிகளில் தேயிலைத் தோட்டங்கள் மற்றும் வெப்ப மண்டலக் காடுகள் கொண்டது. இக்கோட்டத்தின் சிறீமங்கள் நகரம் வங்காளதேசத்தின் தேயிலை தலைநகரம் என்று அழைக்கப்படுகிறது. இப்பகுதியில் உள்ள 150 தேயிலைத் தோட்டங்களில் மூன்று இலட்சம் தொழிலாளர்கள் பணிபுரிகின்றனர்.
இக்கோட்டம் வேளாண்மைப் பொருளாதாரத்தைச் சார்ந்து உள்ளது. இக்கோட்டத்தில் பல ஆறுகள் பாய்வதால் நீர் வளமும், மண் வளமும் கொண்டுள்ளது. எனவே இங்கு தேயிலை, நெல், கோதுமை, கரும்பு, பருத்தி, சணல், வாழை, எண்ணெய் வித்துக்கள், நவதானியங்கள், சோளம், உருளைக்கிழங்கு முதலியன பயிரிடப்படுகிறது.

இக்கோட்டத்தில் வங்காளி மக்களுடன் பதினைந்திற்கும் மேற்பட்ட பழங்குடி இன மலைவாழ் மக்கள் வாழ்கின்றனர். 
பழங்குடி மக்களில் முராங், பாவ்ம், கியாங், திரிபுரி, மிசோ, குமி, சக், சக்மா மற்றும் ரியாங், ஊசுய், பாங்கோ இன மக்கள் குறிப்பிடத்தக்கவர்கள் ஆவார்.
சில்ஹெட் நகரம் இசுலாமியர்களுக்கும், இந்துக்களுக்குமான புனித தலங்களை கொண்டுள்ளது. ஐம்பத்தி ஒன்று சக்தி பீடங்களில் ஒன்று சில்ஹெட் நகரத்தின் வெளிப்புறத்தில் ஜெயந்தி எனும் கிராமத்தில் பாயும் சுர்மா ஆற்றின் கரையில் உள்ளது. இக்கோட்டத்தில் இசுலாமியர்கள்81.16% ஆகவும், இந்துக்கள் 17.80% ஆகவும், கிறித்தவர்கள் 0.06% ஆகவும், பௌத்தர்கள் 0.02% ஆகவும், மற்றும் பிற சமய நம்பிக்கையாளர்கள் 0.96% ஆக உள்ளனர்.

வங்காளதேசத்தின் பிற கோட்டங்களைப் போன்று, சில்ஹெட் கோட்டத்திலும் நான்கு படிகள் கொண்ட கல்வி அமைப்பு உள்ளது. அவைகள்: ஐந்தாண்டு படிப்புகள் கொண்ட தொடக்கப் பள்ளிகளும் (கிரேடு 1 – 5), ஐந்தாண்டு படிப்புகள் கொண்ட இடைநிலைப் பள்ளிகளும் (கிரேடு 6 – 10), இரண்டாண்டு படிப்பு கொண்ட மேனிலைப் பள்ளிகளும் (கிரேடு 11 – 12), நான்கு ஆண்டு படிப்பு கொண்ட இளநிலை பட்டப் படிப்பு மற்றும் ஒராண்டு கால முதுநிலை பட்டப் படிப்பு கொண்ட பல்கலைக்கழகங்களும், கல்லூரிகளும் உள்ளது. வங்காள மொழியுடன், ஆங்கில மொழியும் அனைத்து நிலைகளிலும் கற்பிக்கப்படுகிறது.


</doc>
<doc id="326280" url="https://ta.wikipedia.org/wiki?curid=326280" title="புளியங்கூடல் செருத்தனைப்பதி இராஜ மகாமாரியம்மன் கோயில்">
புளியங்கூடல் செருத்தனைப்பதி இராஜ மகாமாரியம்மன் கோயில்

புளியங்கூடல் செருத்தனைப்பதி ஸ்ரீ இராஜ மகாமாரியம்மன் கோயில்இலங்கையின் வடக்கே யாழ்ப்பாணத்தின் தென்மேற்குப்புறமாக சப்த தீவுகளில் லைடன் தீவு என்று அழைக்கப்படும் வேலணைத்தீவில் வயல்கள் சூழ்ந்த மருத்த நிலமும், கடல் சூழ்ந்த நெய்தல் நிலமும் ஒன்று சேர்ந்த கிராமமாக விளங்கும் புளியங்கூடலில் அமைந்துள்ளது.

செருத்தி, குருந்து, கொன்றை, புளி போன்ற பயன்தரு மரங்களும் மல்லிகை, முல்லை போன்ற செடிகொடிகளும் நெல், மிளகாய், புகையிலை போன்ற விவசாய பயிர்களும் உடையதாக கழனிகளாக விளங்கும் செருத்தனைபதி எனும் திவ்யசேத்திரத்தில் இற்றைக்கு 350 ஆண்டுகளுக்கு முன்னரேயே மகாமாரியை வழிபட்டு வந்துள்ளனர்.
இப்பகுதியில் வாழ்ந்த விநாசித்தம்பி அவரது மகன் வைரமுத்து ஆகிய இருவரும் சிறந்த அம்பிகையின் பக்தர்கள் ஒரு நாள் வலிகாமம் மேற்கு பண்டத்தரிப்பு பகுதியில் இருந்த ஓர் ஆலய பொங்கல் தினம் அன்று வழிபட்டுருக்காக வந்தவர்கள்.அக்காலத்தில் பொங்கல் பொங்கி மடைபரவி வழிபடுவதோடு அறியாமை காரணமாக ஆடு,கோழி போன்றவற்றை உயிர்ப்பலி செய்து கொள்வார்கள். இவ்வழிபாட்டில் ஏற்பட்ட பிரச்சனை காரணமாக விநாசித்தம்பி, பலியிடும் கத்தியைத் தாங்கியவாறு அன்னை மகாமாரியை நெஞ்சினிலே நிலைநிறுத்தக் கொண்டு அராலி கடல் நீர்பகுதியால் கால்நடையாக நடந்து வந்து புளியங்கூடல் கீர்த்தனை எனும் பகுதியில் சொந்தமான ஓரிடத்தில் கத்தியை வைத்து முகமறியா வழிபட்டு வந்தார்கள். பொங்கல் பொங்கி படையல் செய்து தேவாரம் திருவாசகங்கள் படித்து கற்பூரம் வழிபாடுகள் பக்தியாக நடைபெறலாயிற்று ஒரு நாள் வழிபாடுகள் முடிந்து படுத்துறங்கிய காலத்தில் அன்னை வைரமுத்துவின் கனவில் வந்து தற்போது ஆலயம் அமைந்துள்ள இடத்தைக் காட்டி இவ்விடமே தனக்கு உகந்தது எனக்கூறி அவ்விடத்தே ஆலயம் அமைத்து பூசை வழிபாடுகளை நிகழ்த்தும்படி கட்டளையிட்டாள். அவ்வாணையின் பிரகாரம் இவ்விடத்தில் வழிபாடுகள் நடைபெறத்தொடங்கியது.

இவ்வகையில் செருத்தனைப்பதியின் சிறு குடாவில் கிடுகுகளால் சிறு கொட்டில் அமைத்து வழிபாடுகள் இடம்பெறத்தொடங்கியது. அன்பர் விநாசித்தம்பி அவர்களே இவ்வாலயத்தை தாபிக்க காரணமானவர்.அவரை தொடர்ந்து வைரமுத்தர், கதிரேசர் ஆகியோரின் தலைமையில் ஆலய பரிபாலனம்நடத்தப்பட்டு வந்ததுடன் அவர்களே பக்தியில் மிகுந்த பூசாரியாகவும் செயற்பட்டார்கள். மூன்றாவது பரம்பரையில் வந்தவரே கதிரேசர் ஆவார். இக்காலத்திலேயே ஆலயம் சுண்ணாம்புக் கோவிலாக கட்டபட்டது.மண்டபங்கள் கிடுகுகளால் வேயப்பட்டது. கி.பி. 1882ம் ஆண்டு யாழ்ப்பாண கச்சேரியில் இவ்வாலயம் கற்கோவில் எனப் பதிவு செய்யப்பட்டுள்ளமை குறிப்பிடப்பட்டது.
அதன் தர்மகத்தா திரு.வை.கதிரேசர் எனப் பதிவு செய்யப்பட்டமையும் குறிப்பிடத்தக்கது. 

மேலும் கதிரேசர் எடுத்த பெருமுயற்சியால் தென்னிந்தியாவில் இருந்து மஹாமாரி அம்பாளின் எழுந்தருளி மூர்த்தியை எடுத்து வந்து ஆலயத்தில் பிரதிஷ்டை செய்யப்பட்டது. பூசைவழிபாடுகள் உன்னதமடைந்தது இதனைத் தொடர்ந்து, தம்பர் ஆலயப்பதவியை ஏற்றார். எவர் அக்காலத்தில் உடையார் பதவியை வகித்தார். இதனால் ஆலயம் அதிக, பிரபல்யம் அடைய தொடங்கியது. ஆலய மண்டபங்களை கிடுகுக் கொட்டகையால்வேய்ந்து கொண்டார். இவர்களைத் தொடர்ந்து சுப்பிரமணியம் ஆலயப்பொறுப்பைப் ஏற்றுக்கொண்டார். 

சுப்பிரமணியம் அன்னை மஹாமாரி மீது அன்பு கொண்டிருந்தார். ஆலய புனரமைப்பில் கூடிய கவனம் செலுத்தினார் அனைத்து மண்டபங்களையும் சுண்ணாம்புக்கல்லால் அமைத்து வரும் காலத்தில் அதற்குத் தேவையான பாலை மரங்களை வெட்டி வருவதற்கு உறவுமுறை இளைஞர்களுடன் மாட்டு வண்டில்களில் வன்னிக் காட்டிற்குச் சென்று மரங்களைச் சேகரித்தார்கள். இவ்வேளையில் திக்குத் திசை தெரியாது இரண்டு மூன்று தினங்கள் உன்ன உணவின்றித் தத்தளித்த வேளையில் அம்பிகையை மனதார வேண்டி வழிபட்டார்கள். அம்பிகையே வயோதிப பெண்போல தேற்றம் அளித்தாள். பாற்சோறு கொடுத்து பசி போக்கினாள்.வழிகாட்டியாக நின்றாள்.மரங்களை எடுத்து வந்தனர். இச்சம்பவத்தை மஹாமாரி ஆலய வைபவமாலை பாடலில் 1985ம் ஆண்டு தர்மகர்த்தா வழிதோன்றலில் வந்த வித்துவான் சுப்ரமணியம் சின்னத்தம்பி அவர்கள் கூறுகின்றார்கள்.

மேலும் சுப்பிரமணியம் காலத்திலேயே ஆலயம் பிரபல்யமடையா தொடங்கியது. அக்கால மக்களால் நம்பப்பட்டு வந்த பேய்,பிசாசு,பில்லி,சூனியம்.காத்தான்,கருப்பு, போன்ற பிணிகளை வெள்ளை பிரம்பும்  வேப்பிலைவேப்பிலையும் கொண்டு நிக்கி விபூதி,நூல் என்பன கொண்டு சுகம் செய்தார் என உற்ற பெரியவர்கள் கூறியமை குறிப்பிடத்தக்கது. மேலும் சுப்பிரமணியம் காலத்தில் வேறு வேறு பிரதேசங்களில் இருந்தும் பலர் வருகை தர தொடங்கினார்கள். ஆலயத்தில் தங்கி இருந்து பல்வேறு நோய்களையும் மாற்றிக் கொண்டார்கள். முனி ஒன்றினால் தாக்கப்பட்ட இளைஞன் இக்காலத்தில் சுகம் செய்தமையும், யுவதி ஒருவர் பேய் பிசாசினால் பிடிக்கப்பட்ட காலத்தில் இவ்வாலயத்தில் தங்கியிருந்து பல நாட்கள் வழிபட்ட காலத்தில் இவ்வாலயத்தில் தங்கியிருந்த பல நாட்கள் வழிபட்ட காலத்தில் ஒரு நாள் சுப்பிரமணியம் பூசைகளை முடித்துக் கொண்டு  இப்பொண்ணுக்கு விபூதியணிந்து தனது கையை கத்தியால் கிரி இரத்தப்பழி கொடுத்தவேளை அப்பெண்ணுக்குள் இருந்த பூதம்  விலக்கியது. அப் பெண் பனை மரத்தடியில் ஏறிக் கீழே குதித்தார். சுகம் பெற்றாள். என முன்னோர் வாயிலாக பல சம்பவங்கள் அறியக் கிடை க்கின்றது. குன்மம், மனநோய்  போன்ற கொடிய நோய்களையும் குணமாக்கினார்.

இவருடைய காலத்தில் <nowiki>ஆடு</nowiki>,கோழி போன்றவற்றை  வெட்டி பலியிடும் வழக்கம் இருந்து வந்தது.இப்பலியிடலை நீக்க வேண்டும். ஆகமங்களில் இவை பெரிய பாவம் எனக் கூறப்படுகிறது. இதனை நாம் கவனத்திற்கு  கொள்ள வேண்டும். என அவர் குறி 1900 ஆம் ஆண்டளவில் உயிர்பலி நிறுத்தப்பட்டாலும் காலத்துக்குள் காலம் கோயிலுக்கு வருகை தருபவர்கள் ஆடு,கோழி என்பவற்றை கொண்டு வந்து காணிக்கையாகக் கொடுப்பதும் இருந்து வந்தது என முன்னோர்களின் வாய்மொழி மூலம் அறியமுடிகிறது.
இவருடைய காலத்திலேயே விநாயகர்,முருகன், மஹாமாரி அம்பாள், வைரவர், உற்சவமூர்த்திகள் ஸ்தாபிக்கப்பட்ட்து. நித்திய, நைமித்தியப் பூசைகள் நடைபெறத்தொடங்கியது. அலங்கார உற்சவம் ஆரம்பிக்கபட்டது.1940ஆம் ஆண்டு தர்மகர்த்தா இந்தியாவிலிருந்து சிற்பக்காரர்களை அழைத்து வந்து அன்னை திருவீதி வருவதற்காக மூன்றுகண் சப்பறத்தை அமைத்தது மட்டுமின்றி புதிய சித்திரத்தேரையும் அமைத்து வெள்ளோட்டம் சிறப்பாக செய்து கொண்டார்.

தொடர்ந்து கைலாச வாகனமும் செய்யப்பட்டது.தீவுப்பகுதியிலேயே முதன் முதலில் சித்திரத்தேர் அமைக்கப்பட்டது மஹாமாரி அம்பாள் ஆலயத்திற்கேயாகும்.

இவரது காலத்திலேயே வருடாந்த பொங்கல் நடைபெற்று வைகாசி மாதத்தில் வரும் கடைசி வெள்ளிக்கிழமையன்று ஆலயத்தின் மகோற்சவம் கொடியேற்றத்துடன் ஆரம்பிக்கப்பட்டது. பல ஊர்களிலிருந்து அன்னை மஹாமாரியத் தரிசிக்க மாட்டு வண்டிகளில் பலர் கூடுவார்கள்.

1945ம் ஆண்டு தர்மத்தை பூசாரி சுப்ரமணியம் நோயுற்ற காரணத்தால் அவரது முத்த மஹான் துரையப்பா ஆண்வழிச்ச சந்ததிக்கமைய ஆலய பொறுப்புகளை ஏற்று அலையை பரிபாலனம் செய்வதற்கு ஊர்மக்கள் ஒன்று சேர்ந்து நியமித்தனர். அன்பர் துரையப்பாவின் காலத்தில் ஆலய உட்பிறக்காத திருப்பணி,பல்வேறு வாகனங்களை  சேர்த்தமை, தீர்த்த தாடகம் அவசியம் என்பதால் தீர்த்தக்கேணி உருவாக்கியமை ,நந்தவனம் அமைத்தல், போன்ற திருப்பணிகளை நிறைவேற்றினர்கல். கோபுரதரிசனம் கோடி புனியம் என்பதற்கு அமைய தந்தையாரின் மனதில் இருந்த கருங்கல்லினால்  இராஜகோபுரம்  அமைக்க வேண்டும் என்ற சிந்தனையை ஊர்மக்களின் உதவியுடன் ஆரம்பித்தார். அராலி நாகமுத்து ஆசாரி குழுவினரை வரவழைத்து வேலைகள் நடைபெற்றது என்றாலும் அவரினால்  வியாழவரி மட்டுமே செய்ய முடிந்தது. கோபுர வாசலிலக்கிய பெரிய திருக்கதவும்  புதிதாகப் போடப்பட்டது. இதற்கு அக்காலத்தில் 3 லட்சம்  ரூபா செலவானது. மேலும் இக்காலத்தில் நவராத்திரி ,வெள்ளி உற்சவம் என்பன ஆரம்பிக்கப்பட்டு சிறப்பாக நடைபெற்றது.

இவருடைய காலத்தில் இந்துப் பண்பாடுகளுக்குக்கமைய சமயக் கருத்துக்கள் வழிபாட்டு முறைகள், தத்துவங்கள் மக்கள் மத்தியில் செல்ல வேண்டும் என்பதற்கு அமைய ஆலயத்தில் பல கலைநிகழ்ச்சிகள் வருடாந்த திருவிழாவில் நடைபெறும். சைவ சமய சொற்பொழிவுகள், கதாப்பிரசாங்கம்,சங்கீத கச்சேரிகள் ,காரகாட்டம்,சமய நாடகங்கள் போன்றவற்றாலும் இசை ஆராதனை செய்தார்கள். தினமும் மாலை வேளை முதல் ஒலிபெருக்கி இசை, மின்னொளி விளக்குகள், கோபுரம் ஆலய வழக்கம் பூஞ்சசோலைகளோடு சிவலோகமாக காட்சியளிக்க வழிவைக் செய்தவர் அன்பர் துரையப்பா ஆவார். என சைவபூஷணம் எனும் சிவாதிரு பேரம்பலம் ஆசிரியர் குறிப்பிடுகிறார்.

இராஜகோபுரத் திருப்பணிகள் நிறைவேற்ற வேண்டும். அத்தோடு கருவறையும் கருங்கல்லால் அமைக்க  வேண்டும் என்று ஆவலுடன் 14.10.1947 ஆம் ஆண்டு துரையப்பா அவர்கள் திருப்பாதக் கமலங்களை சென்று சேர்ந்தார்.

இவ்வாறு ஆலயம் தர்மகர்த்தா துரையப்பா காலத்தில் அடியார்களின் உதவியோடு பல பணிகளையும் ஆற்றிவந்ததாலும் சிலர் ஆலயத்தை பொதுவுடைமையாக்க வேண்டும் என நீதிமன்றத்தில் வழக்கு தாக்கல் செய்தார்கள். மகாமாரி மீது பக்தி கொண்ட  துரையப்பாவுக்கு சார்பாகவே வழக்கு தீர்ப்பு அமைத்தது. ரி.ஆர்.19 என்ற இலக்கத்தில் அவ்வறிக்கை த் தீர்ப்பு 88 பக்கங்களில் காணப்படுகிறது. இன்றும் அதை பத்திரமாக பேணிவருகின்றார்கள்.

அன்னையின் அரும்பணிகளற்ற மைந்தன் சிவஞானசெல்வத்தை வழங்கினார் என்பதற்கு அமைய 1945 ம் ஆண்டு மீ மாதம் 6ம் திகதி நாகம்மாவின் மகனாக பிறந்தார்.துரையப்பாவின் பின்னர் ஏழாவது தலைமுறையாளர் சிவஞானச்செல்வம் நியமிக்கப்பட்டார். முன்னணியின் ஆலயத்தை மேலும் வளர்த்து எடுக்க வேண்டும் என அரும்பாடுபட்டார்.ஊர் மக்கள் மட்டுமின்றி மகாமாரியின் பக்தர்களின் பேருதவியால் இராஜகோபுரத் திருப்பணியை சிற்ப வல்லுநர்கள் யோகநாதன் ஆத்மநாதன் சகோதர்களின் மூலம் நிறைவேற்றினர். 1980ஆம் ஆண்டு மகா கும்பாபிஷேகத்தைச் செய்வித்தார்.

இணுவில் சிவகாமசிரோரத்திமாக புகழ் விளங்கிய சிவஸ்ரீ.கு.இராமநாதன் குருக்கள் நைமித்திய சிவாச்சாரியராகவும் மகாகும்பாபிஷேக சிவாச்சாரியராகவும் விளங்கினார்.

1985,1986கலீல் ஆலயத்தின் மகாமண்டபம்,ஸ்நபன மண்டபம் ஆகியவற்றை புனருத்தாரணம்  செய்வித்து மணிமண்டபமாக்கி துர்க்காதேவியையும் ,பிள்ளையார்,முருகன் ஆகிய மூர்த்திகளையும் பிரதிஷ்டை செய்யப்பட்டது. 1987ம் ஆண்டு கோபுரத்தின் முன்னாள் 5 வளைவுகளைக் கொண்டமைந்த மணிமண்டபத்தை  அழகுற அமைத்து நிறைவு செய்தார்.

1989ம் ஆண்டளவில் லண்டனிலிருந்து பெரிய மணி கொண்டு வரப்பட்டாலும் நாட்டில ஏற்பட்ட யுத்த அனர்த்தத்தின் காரணமாக 1991ம் ஆண்டு விஜயதசமிஎன்று தீவுப்பகுதியிலிருந்து எல்லோரும் இடம்பெயர்ந்து யாழ்ப்பாணப் பகுதியிலும் தென்மராச்சிப்பகுதியிலும் வடமராச்சிப்பகுதியிலும் என நாட்டின் பல பக்கங்களில் வாழ்ந்தாலும் அன்னை மகாமாரியை உள்ளகோவிலில் இருத்தி வழிபட்டுவந்தனர்.எந்த அம்பாள் ஆலயத்திற்கு சென்றாலும் செருத்தனைபதி மகாமாரியை அகக்கண்ணில் தேன்றுவாள்.மீண்டும் 1997ம் ஆண்டு மீள்குடியமர அனுமத்தித்த பொது காலத்தில் சென்றபோது பல விலையுர்ந்த பொருட்கள் சூறையாடப்பட்டாலும் சகடை .சப்பறம் எரியூட்டபட்ட நிலையிலும் காணப்படத்தைக் கண்டு மனம் வெதும்பினார்கள் .
1997ஆம் ஆண்டு தைப்பூசத்தன்று சம்புரோட்சண பிராயச்சித்த மகாகும்பாபிஷேகம் செய்வித்துத் பூசை வழிபாடுகள் ஆரம்பம் ஆகின.

கோபுரம் ஆலயத்துக்கு எவ்வளவு முக்கியமானதோ அதேபோல் மணிக்கோபுரமும் முக்கியமானது. இறைவன் நாகத்தத்துவம் உடையபவன். கோயில் மணி ஓசை எங்கும் கேட்க வேண்டும் என்னும் தன்மையில் லண்டனிலிருந்து கொண்டுவரப்பட்ட 1000கிலோகிராம் நிறையுடைய மணிக்கோபுரத்தைக் கட்டி நிறுவினார்கள்.

ஆலயத்தின் சிறுசிறு திருத்தப்பணிகளைச் செய்வித்து வர்ணம் தீட்டி 1999ஆம் ஆண்டு ஆவணிமாதம் அத்தநட்சத்திரத்தில் மகாகும்பாபிஷேகம் நிகழ்த்தப்பட்டது. தொடர்ந்து 1989ம் ஆண்டளவில் லண்டனிலிருந்து பெரிய மணி கொண்டு வரப்பட்டாலும் நாட்டில் ஏற்பட்ட யுத்த அனர்த்தத்தின் காரணமாக 1991ம் ஆண்டு விஜயதசமிஎன்று தீவுப்பகுதியிலிருந்து எல்லோரும் இடம்பெயர்ந்து யாழ்ப்பாணப் பகுதியிலும் தென்மராச்சிப்பகுதியிலும் வடமராச்சிப்பகுதியிலும் என நாட்டின் பல பக்கங்களில் வாழ்ந்தாலும் அன்னை மகாமாரியை உள்ளகோவிலில் இருத்தி வழிபட்டுவந்தனர்.எந்த அம்பாள் ஆலயத்திற்கு சென்றாலும் செருத்தனைபதி மகாமாரியை அகக்கண்ணில் தேன்றுவாள்.மீண்டும் 1997ம் ஆண்டு மீள்குடியமர அனுமத்தித்த பொது காலத்தில் சென்றபோது பல விலையுர்ந்த பொருட்கள் சூறையாடப்பட்டாலும் சகடை .சப்பறம் எரியூட்டபட்ட நிலையிலும் காணப்படத்தைக் கண்டு மனம் வெதும்பினார்கள் .
1997ஆம் ஆண்டு தைப்பூசத்தன்று சம்புரோட்சண பிராயச்சித்த மகாகும்பாபிஷேகம் செய்வித்துத் பூசை வழிபாடுகள் ஆரம்பம் ஆகின.

கோபுரம் ஆலயத்துக்கு எவ்வளவு முக்கியமானதோ அதேபோல் மணிக்கோபுரமும் முக்கியமானது. இறைவன் நாகத்தத்துவம் உடையபவன். கோயில் மணி ஓசை எங்கும் கேட்க வேண்டும் என்னும் தன்மையில் லண்டனிலிருந்து கொண்டுவரப்பட்ட 1000கிலோகிராம் நிறையுடைய மணிக்கோபுரத்தைக் கட்டி நிறுவினார்கள்.

ஆலயத்தின் சிறுசிறு திருத்தப்பணிகளைச் செய்வித்து வர்ணம் தீட்டி 1999ஆம் ஆண்டு ஆவணிமாதம் அத்தநட்சத்திரத்தில் மகாகுமாபாபிஷேகம் நிகழ்த்தப்பட்டது. தொடர்ந்து 2000 வருடாந்த மகோற்சவம் சிறப்பாக நடைபெறத்தொடங்கியது. ஆலயத்தின் வசந்த மண்டபம் சுண்ணாம்பு கல்லினால் அமைக்கப்பட்டு இருந்தது.
இதனை அழகிய வசந்தமண்டபமாகத் தூபி விமானங்களுடன் அமைக்கும்படி வசந்தமண்டப திருப்பணிகளையும் 2000 ஆம் ஆண்டில் நிறைவேறியது. வருடாந்த மகோற்சவம் சிறப்பாக நடைபெறத்தொடங்கியது. ஆலயத்தின் வசந்த மண்டபம் சுண்ணாம்பு கல்லினால் அமைக்கப்பட்டு இருந்தது.
இதனை அழகிய வசந்தமண்டபமாகத் தூபி விமானங்களுடன் அமைக்கும்படி வசந்தமண்டப திருப்பணிகளையும் 2000 ஆம் ஆண்டில் நிறைவேறியது.

 அம்பிகையின் அருட்கடாட்ஷம் எங்கும் பிரபல்யமடையத் தொடங்கியது. நாட்டின் பல பாகங்களில் இருந்தும் அன்னையின் உற்சவ காலத்தில் விரதமிருந்து வழிபாடாற்றி காவடி, பாற்செம்பு எடுத்தல், அங்கப்பிரதிஸ்டை செய்தல், ஆதி அழித்தல், பொங்கல் பொங்குதல்,மடை பரவுதல்,காஞ்சிவார்த்தல்,கண்மடல் வழங்குதல், கற்பூரச்சட்டி எடுத்தல் எனப்பல நேர்த்திக் கடன்களை நிறைவேற்றினார்கள்.

 பூந்தோட்டம் எனும் நந்தவனம் அமைத்தல் ஷரியத் தொண்டாகும் ஆலயக் கிரியைகளுக்கு உகந்த வகையில் நீர்ப்பூ,நிலப்பூ,கொடிப்பூ,கோட்டுப்பூ எனப்பல்வேறு வகையான நறுமணமலர்கள் வகைகளையும் வன்னி,கொன்றை,நெல்லி,மாவிலங்கு,முட் க்கிளுவை,கடம்பு போன்ற பத்திரமரங்களையும் கொண்டது.

நந்தன வருடத்திலிருந்து அன்னையின் பக்கதர்களின் வேண்டுகோளுக்கு இணங்க 10 தினங்களாக இருந்த மகோற்சவம் 18 தினங்களாக மாற்றியமைத்து 15ஆம் திருவிழா சப்பரம் 16ஆம் திருவிழா தேர்,17ம் திருவிழா தீர்த்தம்,18ஆம் திருவிழா சண்டேஸ்வரர் உற்சவம் என நடைபெறுகின்றது.

இவ்வாலயத்தின் வெளிவீதியில் தென்கிழக்குப் பக்கமாக தண்ணீர் பந்தலும் , ஆலய அர்ச்சகருக்குரிய வீடு, மகாமாரி சனசமூக நிலையம், வேர்கோவில்,நாகதம்பிரான் கோயில்,என்பனவும் தெற்குப் பக்கமாகவும் வடக்கு வீதியில் புளியங்கூடல் இந்து இளைஞர் வாலிபர் சங்க மண்டபம் (இதிலேயே அன்னதானபணிகள் நடைபெற்று வருகின்றது) வடகிழக்கு விநாயகர், முருகனுக்குரிய தேர், சப்பறத்தரிப்பிட கட்டிடங்கள், கிழக்கே அம்பிகையின் தேர்முட்டி கிழக்கே நந்தவனம், தீர்த்த தாடகம் அதன் வடகிழக்கே அர்ச்சனை விற்பனை நிலையம் என்பவற்றோடு காணப்படுகிறது.


</doc>
<doc id="326283" url="https://ta.wikipedia.org/wiki?curid=326283" title="பெசி கோல்மன்">
பெசி கோல்மன்

பெசி கோல்மேன் (ஜனவரி 26, 1892ஏப்ரல் 30, 1926) ஓர் அமெரிக்க படைத்துறை சாராத  வலவன்.  இவரே  வானூர்தியாளர் உரிமம் பெற்ற முதல் ஆப்பிரிக்க-அமெரிக்க பெண்.  மேலும்  இவரே  பன்னாட்டு  வானூர்தியாளர்  உரிமம் பெற்ற முதல் அமெரிக்கப் பெண்மணி.

கோல்மன் ஜனவரி 26, 1892, அன்று  டெக்சாசில் உள்ள அட்லாண்டா நகிரில் விவசாய குத்தகைதாரர் இச்சாயிற்கும் சூசன் கோல்மன்னுக்கும் பிறந்தார். இச்சார்ச் அமெரிக்க தொல் குடிகளில் ஒன்றான செரோக்கி  வழியானவர். சூசன்  ஆப்பிரிக்க  இனத்தவர்.  கோல்மன்னுக்கு இரண்டு வயது இருந்தபோது இவர்கள் குடும்பம் டாலசு பெருநகர வட்டாரத்தின் தெற்கில் அமைந்துள்ள வாசாகாசி நகருக்கு  குடிபெயர்ந்தனர். 23 வயது வரை  அங்கேயே  வளர்ந்தார். அந்நகரத்திலேயே பள்ளிப்படிப்பை ஆறு வயதில் தொடங்கினார். இன முறையில் பிரிக்கப்பட்ட ஓர் அறை பள்ளிக்கு 4 மைல் நடந்தே சென்று படித்தார். ஒவ்வொரு ஆண்டும் பருத்தி அறுவடையில் குடும்பத்துக்கு உதவினார். 1901ஆம் ஆண்டு குடும்பத்தை விட்டு  பெசி கோல்மெனின் தந்தை இச்சியார்ச்  ஓக்லகோமா  மாநிலத்தில்  இள்ள மூதாதையர் இடத்திற்கு வாய்ப்புகளுக்காக சென்றார். 12ஆம் வயதில் பெசி மிசனரி நல பள்ளிக்கு படிப்பு உதவித் தொகை கிடைத்து அதை ஏற்றுக்கொண்டு அப் பள்ளியில் சேர்ந்தார். பள்ளிப் படிப்பை முடித்தவுடன் அக்கம் பக்கத்து வீட்டினரின் துணிகளைத் துவைத்து, இஸ்திரி செய்து தரும் வேலையைச் செய்தார். இதனால், ஓரளவு பணத்தை ஈட்ட முடிந்தது. 18 வயதில் ஓக்லகோமாவிலுள்ள கருப்பு இனத்தவருக்கான விவசாய  நார்மல் பல்கலைக்கழக்தில் சேர்ந்தார். தன் சேமிப்புக்கள் தீரும் வரை அங்கு படித்தார். பணத்தட்டுப்பாடு காரணமாக ஒரே ஆண்டில் படிப்பை கைவிட்டு, மீண்டும் துணி துவைக்கும் தொழிலுக்கே திரும்பினார். இந்த காலக்கட்டத்தில் இவருடைய அண்ணன் வால்டர், சிகாகோவில் வேலைக்குச் சேர்ந்திருந்தார். பெசி அங்குக் குடிபெயர்ந்தார். அங்குள்ள அழகு நிலையத்தில் வேலைக்குச் சேர்ந்தார்.
இந்தக் காலகட்டத்தில் பெசி வானூர்தி ஓட்டியாக வேண்டும் என்று ஆசைப்பட்டார். அதற்கான முயற்சியில் ஈடுபட்டார். சிகாகோவில் கறுப்பர் இனத்தவருக்கென வார இதழை நடத்திவந்த ராபர்ட் அபோட் என்பவர் பெசி விமான ஓட்டிப் பயிற்சிப் பெறுவதற்காக பண உதவி செய்வதாக ஒப்புக்கொண்டார். ஆனால் சிகாகோவில் விமான ஓட்டிகளில் கருப்பர் யாரும் இல்லாத நிலை இருந்தது. நிறவெறி காரணமாக வெள்ளையர்கள் யாரும் அவருக்கு ஒமான ஓட்டி பயிற்சி அளிக்க முன்வரவில்லை. 

இதனால் ராபர்ட் அபோட் அவரை நிறவெறி நிலவாத பிரான்சுக்குச் சென்று விமானப் பயிற்சியை மேற்கொள்ள அறிவுறுத்தினார். இதையடுத்து பெசி 1920இல் பிரான்சுக்கு சென்றார். அங்கு விமானம் ஓட்டும் பயிற்சியை மேற்கொண்டு அதற்கான உரிமத்தைப் பெற்றார். ஐரோப்பாவின் பல பகுதிகளில் விமான சாகசங்களைச் செய்தவர், 1922 ஆகத்தில் நியூயார்க்குக்கு வந்தார்.

அமெரிக்காவில் பலவித வானூர்தி சாகசங்கள் செய்து அதற்குக் கட்டணம் வசூலித்து பணம் சேர்த்தார். அதைக்கொண்டு 1923இல் சிறிய விமானத்தை விலைக்கு வாங்கினார். உலகின் பல பகுதிகளில் வானூர்தி சாகசங்களைச் செய்து அவற்றின் மூலம் நிதி திரட்ட திட்டமிட்டார் ஆனால், இதற்காக அவர் மேற்கொண்ட முதல் பயணத்திலேயே வானூர்தி நேர்ச்சி ஏற்பட்டது. இதனால் ஏற்பட்ட காயத்தால் மூன்று மாதங்கள் படுத்தபடுக்கையாக இருந்தார். பின்னர் சிகாகோவுக்குத் திரும்பி ஒன்றரை ஆண்டு ஓய்வுக்குப் பின்னர் மீண்டும் பயணத்தைத் தொடங்கினார். அவர் செய்த வான் சாகச நிகழ்ச்சிகளின் மூலம் கிடைத்த பணத்தில் இன்னொரு சிறிய விமானத்தை வாங்கினார். ஒரு வானூர்தி பயிற்சிப் பள்ளியைத் தொடங்கவும் ஆசைப்பட்டார்.
வானூர்தி சாகசங்களைச் செய்ய 1926இல் முன்னேற்பாடாக ஆர்லாண்டோ பகுதிக்கு வானூர்தியில் சென்ற பெசி அங்கு ஏற்பட்ட வானூர்தி நேர்சியினால் இறந்தனர்.


</doc>
<doc id="326290" url="https://ta.wikipedia.org/wiki?curid=326290" title="பிச்சாவரை (நெல்)">
பிச்சாவரை (நெல்)

பிச்சாவரை ("Pichavari") எனப்படும் இவ்வகை நெல், ஒரு பாரம்பரிய நெல் இரகமாகும். தமிழகத்தின் நாகை மாவட்டத்திலுள்ள “வெள்ளப்பாலம்” மற்றும் “கீவலுார்” போன்ற வட்டாரங்களில் செழித்து வளரக் கூடிய இந்நெல் இரகம், வெள்ளப்பெருக்கு, மற்றும் வறட்சி என இருவேறு சூழலையும் தாங்கும் ஆற்றல்களை கொண்டுள்ள தாளடிப் பயிராகும். நேரடி விதைப்புக்கும், மற்றும் நாற்று நடவு முறைக்கும் ஏற்ற நெல் இரகமான இது, 110 நாளிலிருந்து, - 115 நாட்களுக்குள் அறுவடைக்கு வரக்கூடிய இந்த நெல் இரகமாக உள்ளது. குறுகியகால நெற்பயிராக உள்ள இதன் சாகுபடி, ஒரு ஏக்கருக்கு சுமார் 4800 கிலோ (75 கிலோ பையில் 64 மூட்டை) வரையில் மகசூல் கொடுக்கக்கூடிய நெல் வகையாகும். 

அதிகப்படியாக 120 நாட்கள் வயதுடைய இந்த பிச்சாவரை நெல் வகை, அக்டோபர் மாதம் முதல், நவம்பர் மாதம் முடிய உள்ள பின் தாளடி பட்டம் (பருவம்) சாகுபடி செய்ய உகந்ததாக உள்ளது. மேலும், தஞ்சை, நாகை, திருவாரூர், திருச்சி, கரூர் மற்றும் பெரம்பலூர் ஆகிய மாவட்டங்களில் இப்பருவக் காலங்களில் இதுபோன்ற குறுகியகால நெல்வகைகளை வேளாண்மைச் செய்யப்படுவது குறிப்பிடத்தக்கது. 



</doc>
<doc id="326294" url="https://ta.wikipedia.org/wiki?curid=326294" title="குல்னா கோட்டம்">
குல்னா கோட்டம்

குல்னா கோட்டம் (Khulna Division) ( தெற்காசியாவின் வங்காளதேச நாட்டில் அமைந்த எட்டு கோட்டங்களில் ஒன்றாகும். இக்கோட்டம் வங்காளதேசத்தின் தென்மேற்கு பகுதியில் உள்ளது. குல்னா கோட்டத்தின் நிர்வாகத் தலைமையிடம் குல்னா மாவட்டத் தலைமையிடமான குல்னா நகரத்தில் உள்ளது. 2011-ஆம் ஆண்டு மக்கள் தொகை கணக்கெடுப்பின் படி, 22284.22 சதுர கிலோ மீட்டர் பரப்பளவு கொண்ட குல்னா கோட்டத்தின் மக்கள் தொகை 1,56,87,759 ஆகும். 

குல்னா கோட்டத்தின் வடக்கில் ராஜசாகி கோட்டமும், தென்கிழக்கில் பரிசால் கோட்டமும், தெற்கில் வங்காள விரிகுடாவும், மேற்கில் இந்தியாவின் மேற்கு வங்காள மாநிலமும் எல்லைகளாகக் கொண்டுள்ளது. 

இக்கோட்டட்தில் கங்கை ஆறு, மதுமதி ஆறு, பைரவா ஆறு மற்றும் கோபோடோக்கா ஆற்றின் வடிநிலங்களும், வங்காள விரிகுடாவில் பல தீவுகளையும் கொண்டது.
உலகின் பெரிய சுந்தரவனக்காடுகள் இக்கோட்டத்தின் குல்னா மாவட்டம், சத்கீரா மாவட்டம் மற்றும் பேகர்காட் மாவட்டங்களில் வளர்ந்துள்ளது.

குல்னா கோட்டம் 1960-இல் நிறுவப்பட்டது.22284.22 சதுர கிலோ மீட்டர் பரப்பளவு கொண்ட குல்னா கோட்டம் பத்து மாவட்டங்களை உள்ளடக்கியது. இக்கோட்டத்தில் பெரிய மாவட்டமான [[குல்னா மாவட்டம் 4,394.45 சதுர கிலோ மீட்டர் பரப்பளவிலும்; சிறிய மாவட்டமான [[மெகர்பூர் மாவட்டம்]] 751.62 சதுர கிலோ மீட்டர் பரப்பும் கொண்டது. இக்கோட்டம் ஒரு பெருநகர மாநகராட்சியும், 36 நகராட்சி மன்றங்களையும், 64 துணை மாவட்டங்களையும், 574 கிராம ஒன்றியக் குழுக்களையும், 6564 வருவாய் கிராமங்களையும், 9287 கிராமங்களையும், 37 [[வங்காளதேச நாடாளுமன்றம்| வங்காளதேச நாடாளுமன்றத்]] தொகுதிகளையும் கொண்டுள்ளது. 
குல்னா கோட்டத்தில் பெரிய சணல் ஆலைகளும், காகித ஆலைகளும் கொண்டது. நாட்டின் இரண்டாவது பெரிய மங்களா துறைமுகமும், கப்பல் கட்டும் வளாகமும் அமைந்துள்ளது.
இக்கோட்டம் வேளாண்மைப் பொருளாதாரத்தைச் சார்ந்து உள்ளது. இக்கோட்டத்தில் பல ஆறுகள் பாய்வதால் நீர் வளமும், மண் வளமும் கொண்டுள்ளது. எனவே இங்கு நெல், கோதுமை, கரும்பு, பருத்தி, சணல், வாழை, எண்ணெய் வித்துக்கள், நவதானியங்கள், சோளம், உருளைக்கிழங்கு முதலியன பயிரிடப்படுகிறது.

22284.22 சதுர கிலோ மீட்டர் பரப்பு கொண்ட இக்கோட்டத்தின் 2011-ஆம் ஆண்டின் மக்கள் தொகை கணக்கெடுப்பின் படி மக்கள் தொகை 1,56,87,759 ஆக உள்ளது. அதில் ஆண்கள் 78,42,533 ஆகவும், பெண்கள் 78,45,226 ஆகவும் உள்ளனர். ஆண்டு மக்கள் தொகை வளர்ச்சி விகிதம் 0.64% ஆக உள்ளது. பாலின விகிதம் 100 ஆண்களுக்கு 100 பெண்கள் வீதம் உள்ளனர். மக்கள் தொகை அடர்த்தி ஒரு சதுர கிலோ மீட்டர் பரப்பளவில் 704 நபர்கள் வீதம் வாழ்கின்றனர். மாவட்ட சராசரி எழுத்தறிவு 53.2% ஆக உள்ளது.இக்கோட்டத்தின் பெரும்பாலான மக்கள் இசுலாமிய சமயத்தைப் பின்பற்றுபவர்களாகவும், [[வங்காள மொழி]]யைப் பேசுபவர்களாகவும் உள்ளனர்.

ஆறுகளின் நீர் வழித் தடங்கள் மூலம் பயணிகள் மற்றும் சரக்கு போக்குவரத்திற்கு இயந்திரப் படகுகள் மற்றும் பாய்மரப் படகுகள் பயன்படுத்தப்படுகிறது. 

வங்காளதேசத்தின் பிற கோட்டங்களைப் போன்று, இக்கோட்டத்திலும் நான்கு படிகள் கொண்ட கல்வி அமைப்பு உள்ளது. அவைகள்: ஐந்தாண்டு படிப்புகள் கொண்ட தொடக்கப் பள்ளிகளும் (கிரேடு 1 – 5), ஐந்தாண்டு படிப்புகள் கொண்ட இடைநிலைப் பள்ளிகளும் (கிரேடு 6 – 10), இரண்டாண்டு படிப்பு கொண்ட மேனிலைப் பள்ளிகளும் (கிரேடு 11 – 12), நான்கு ஆண்டு படிப்பு கொண்ட இளநிலை பட்டப் படிப்பு மற்றும் ஒராண்டு கால முதுநிலை பட்டப் படிப்பு கொண்ட கலை மற்றும் அறிவியல் கல்லூரிகளும், பல்கலைக்கழகங்களும், சட்டம் மற்றும் மருத்துவம் மற்றும் தொழில்நுட்ப பொறியியல் கல்லூரிகளும் உள்ளது. [[வங்காள மொழி]]யுடன், ஆங்கில மொழியும் அனைத்து நிலைகளிலும் கற்பிக்கப்படுகிறது

குல்னா கோட்டத்தின் முக்கிய கல்வி நிலையங்கள்; 




குல்னா கோட்டத்தில் 88% இசுலாமியர்களும், 11% இந்துக்களும், பிற சமயத்தவர்கள் 1% அளவில் உள்ளனர்.

குல்னா கோட்டத்தில் வங்காளதேசத்தின் அலுவல் மொழியான [[வங்காள மொழி]]யுடன், [[உருது]], [[ஆங்கிலம்]], முண்டா மொழி, மற்றும் தோமாரி மொழிகள் பேசப்படுகிறது.
[[பகுப்பு:வங்காளதேசத்தின் கோட்டங்கள்]]
[[பகுப்பு:குல்னா கோட்டம்]]

</doc>
<doc id="326305" url="https://ta.wikipedia.org/wiki?curid=326305" title="வைகுண்டா (நெல்)">
வைகுண்டா (நெல்)

வைகுண்டா ("Vaigunda") எனப்படும் இவ்வகை நெல், ஒரு பாரம்பரிய நெல் இரகமாகும். தமிழகத்தின் நாகை மாவட்டத்திலுள்ள “கீவலுார்” வட்டாரங்களில் அதிகளவில் பயிரிடப்படுவதாக கருதப்படும் இது, வெள்ளப்பெருக்கு, நீர்த்தேக்கம் மற்றும் வறட்சி என அனைத்து சூழலையும் தாங்கும் ஆற்றல்களை கொண்டுள்ள நெற்பயிர் ஆகும். நேரடி விதைப்புக்கும், மற்றும் நாற்று நடவு முறைக்கும் ஏற்ற நெல் இரகமான இது, 40 நாட்கள் நாற்றங்கால் உட்பட 140 நாளிலிருந்து, 145 நாட்களுக்குள் அறுவடைக்கு வரக்கூடிய இந்த நெல் இரகமாக உள்ளது. 



</doc>
<doc id="326307" url="https://ta.wikipedia.org/wiki?curid=326307" title="ஓப்கின்சு-கோல் வினை">
ஓப்கின்சு-கோல் வினை

ஓப்கின்சு-கோல் வினை "(Hopkins-Cole reaction)" புரதங்களில் டிரிப்டோபான் இருப்பதைக் கண்டறிய உதவும் ஒரு சோதனையாகும். கிளையாக்சிலிக் அமில வினை என்ற பெயராலும் இச்சோதனை அழைக்கப்படுகிறது. புரதக் கரைசலுடன் கிளையாக்சிலிக் அமிலம் உள்ள ஓப்கின்சு-கோல் வினைப்பொருள் சேர்க்கப்படுகிறது. அடர் கந்தக அமிலத்தை மெதுவாக இக்கரைசலில் சேர்த்தால் இரண்டு அடுக்குகள் உருவாகின்றன. புரதத்தில் டிரிப்டோபான் இருந்தால் இரண்டு அடுக்குகளுக்குமிடையில் கருஞ்சிவப்பு நிற வளையம் உருவாகும். நைட்ரைட்டுகள், குளோரேட்டுகள், நைட்ரேட்டுகள், குளோரைடுகள் உருவாக்கத்தில் இருந்து வினை பாதுகாக்கப்படுகிறது


</doc>
<doc id="326309" url="https://ta.wikipedia.org/wiki?curid=326309" title="மாங்கனோசின்">
மாங்கனோசின்

மாங்கனோசின் "(Manganocene)" என்பது [Mn(C5H5)2]n என்ற மூலக்கூற்று வாய்ப்பாடு கொண்ட ஒரு கரிம மாங்கனீசு சேர்மமாகும். இது பிசு(சைக்ளோபென்டாடையீனைல்) மாங்கனீசு(II) என்ற பெயராலும் அழைக்கப்படுகிறது. இதுவொரு வெப்பநிறமியல் திண்மமாகும். காற்றில் விரைவாக சிதையும் இச்சேர்மம் சிறிது படன்பாடுகளையும் கொண்டுள்ளது. பெரும்பாலும் அயனிப்பண்பு கொண்ட மெட்டலோசின் எனப்படும் சைக்ளோபென்டாடையீனைல் எதிர்மின் அயனிகளுக்கு உதாரணமாக கருதப்படுகிறது. 

மாங்கனீசு(II) குளோரைடுடன் சோடியம் சைக்ளோபென்டாடையீனைடு சேர்த்து பிற மெட்டலோசின்கள் தயாரிப்பது போன்றே இதுவும் தயாரிக்கப்படுகிறது. 

திண்ம நிலையில் -159 ° செல்சியசு வெப்பநிலைக்குக் கீழாக மாங்கனோசின் பலபடி கட்டமைப்பை ஏற்கிறது. ஒவ்வொரு மாங்கனீசு அணுவும் மூன்று சைக்ளோ சைக்ளோபென்டாடையீனைல் ஈந்தணைவிகளால் ஒருங்கிணைக்கப்பட்டுள்ளன. இவற்றில் இரண்டு ஈந்தனைவிகள் -159 ° செல்சியசு வெப்பநிலைக்கு மேல் பாலம் அமைப்பவையாகும். இத்திண்மம் அம்பர் மஞ்சள் நிரத்திலிருந்து இளஞ்சிவப்பு நிறமாக மாறுகிறது. பலபடியானது சதாரணமான உடுக்கை அணைவுக் கட்டமைப்புக்கு (Mn(η5-C5H5)2) மாற்றப்படுகிறது


</doc>
<doc id="326312" url="https://ta.wikipedia.org/wiki?curid=326312" title="ஒண்டிப்புதூர் நீலகண்டேசுவரர் கோயில்">
ஒண்டிப்புதூர் நீலகண்டேசுவரர் கோயில்

ஒண்டிப்புதூர் நீலகண்டேசுவரர் கோயில் தமிழ்நாட்டில் கோயம்புத்தூர் மாவட்டத்தில் உள்ள சிவன் கோயிலாகும். 

இக்கோயில் கோயம்புத்தூர் மாவட்டத்தில் இருகூர் அருகே ஒண்டிப்புதூர் என்னுமிடத்தில் அமைந்துள்ளது. உத்தம சோழன் செப்பேடு, மார்க்கண்டேய பண்டிதர் மடம் செப்பேடு ஆகியவற்றின் மூலமாக இருகூரின் பெருமையை அறியமுடிகிறது. சங்க காலத்தில் இவ்வூர் பொன்னூர், மண்ணூர் என்று
இருந்ததாகவும் பின்னர் இருகூர் என்றானதாகவும் கூறுவர். இருளர் தலைவன் இருவன் பெயரில் இருகூர் என்று ஆனதாகவும் கூறுவர். 

இக்கோயிலின் மூலவராக நீலகண்டேசுவரர், சௌந்தரேசுவரர் ஆவார். இறைவி சுயம்வர பார்வதி தேவி, மீனாட்சி அம்மன் ஆவார். சூரசம்காரம், தைப்பூசம், மகாசிவராத்திரி, பங்குனி உத்திரம், நவராத்திரி, கார்த்திகை உள்ளிட்ட பல விழாக்கள் நடைபெறுகின்றன. 

மூலவர் மீது மாலைப்பொழுதில் சூரிய ஒளி விழும் காட்சியைக் காணலாம். மூலவர், இறைவி, ஞான தண்டாயுதபாணி ஆகியோர் மேற்கு நோக்கிய நிலையில் உள்ளனர். சௌந்தரேசுவர், மீனாட்சி அம்மன், வள்ளி தெய்வானையுடன் கூடிய சுப்பிரமணியர் ஆகியோர் கிழக்கு நோக்கி உள்ளனர். மூலவரின் இடது புறம் பார்வதி உள்ளார். வலப்பக்கத்தில் ஞான தண்டாயுதபாணி காணப்படுகிறார். பிரம்மா அமர்ந்த நிலையில் உள்ளார். மார்க்கண்டேய முனிவர் வழிபட்ட மார்க்கண்டேசுவர லிங்கம் உள்ளது. 


</doc>
<doc id="326314" url="https://ta.wikipedia.org/wiki?curid=326314" title="அராகெர் போர்">
அராகெர் போர்

அராகெர் போர் "(Battle of Arakere)" என்பது மூன்றாவது ஆங்கில மைசூர் போர் நடந்த காலத்தில் 1971 ஆம் ஆண்டு மே மதம் 15 இல் மைசூரின் தலைநகரமான சிறீரங்கப்பட்டினத்தில் நடைபெற்ற ஒரு சண்டையாகும். சார்லசு ஏர்ல் கார்ன்வாலிசு தலைமையில் பிரித்தானிய கிழக்கிந்திய நிறுவனத்தின் படைகளும் ஐதராபாத் நிசாமின் கூட்டணிப் படையினரும் இணைந்து சிறீரங்கப்பட்டினம் வந்து அராகெர் கிராமத்திற்கு அருகே காவிரியாற்றை கடக்க முயன்றனர். மைசூர் ஆட்சியாளர், திப்பு சுல்தான் அங்கு ஒரு தற்காப்பு படையை நிறுவி நிலைப்படுத்திக் கொண்டார். காரன்வாலிசு தனது தொடக்க தாக்குதலை மே மாதம் 15 இல் தொடங்கி திப்புவை அவ்விடத்தில் இருந்து விரட்டினார். திப்புசுல்தான் சிறீரங்கப்பட்டினத்திற்கு பின்வாங்கினார். காரன்வாலிசு படையினரும் போருக்குப் பின்னர் உணவு பற்றாக்குறையால் பெங்களுருக்குப் பின்வாங்கினார். 



</doc>
<doc id="326315" url="https://ta.wikipedia.org/wiki?curid=326315" title="தேவம்பாடி வலசு அமணீசுவரர் கோயில்">
தேவம்பாடி வலசு அமணீசுவரர் கோயில்

தேவம்பாடி வலசு அமணீசுவரர் கோயில் தமிழ்நாட்டில் கோயம்புத்தூர் மாவட்டத்தில் உள்ள சிவன் கோயிலாகும்.

இக்கோயில் கோயம்புத்தூர் மாவட்டத்தில் பொள்ளாச்சி வட்டத்தில் தேவம்பாடி வலசு என்னுமிடத்தில் அமைந்துள்ளது. முன்னர் இவ்வூர் தெய்வம்பாடி வலசு என்றழைக்கப்பட்டதாகக் கூறுகின்றனர்.

இக்கோயிலின் மூலவராக அமணீசுவரர் உள்ளார். பார்வதி மற்றும் கங்கா இத்தலத்தின் இறைவியர் ஆவர். வேம்பு இக்கோயிலின் தல மரமாகும். கோயிலின் தல தீர்த்தமாக கங்கா உள்ளது. மகாசிவராத்திரி உள்ளிட்ட பல விழாக்கள் நடைபெறுகின்றன.

புல்வெளிக்கு நடுவில் சிறிய அளவில் இக்கோயில் உள்ளது. கருவறை சுற்றுச்சுவரில் சிலைகள் எதுவுமில்லை. கொடி மரம், பலி பீடம் எவையும் காணப்படவில்லை. மூலவர் எதிரில் நந்தி ருத்ராத்ரட்சத்துடன் காணப்படுகிறது. நவக்கிரகங்கள் உள்ளன. சண்டிகேசுவரர் சிவனுடன் உள்ளார். இத்தல விநாயகர் வேம்பு விநாயகர் என்றழைக்கப்படுகிறார்.


</doc>
<doc id="326318" url="https://ta.wikipedia.org/wiki?curid=326318" title="காரமடை நஞ்சுண்டேசுவரர் கோயில்">
காரமடை நஞ்சுண்டேசுவரர் கோயில்

தேவம்பாடி வலசு அமணீசுவரர் கோயில் தமிழ்நாட்டில் கோயம்புத்தூர் மாவட்டத்தில் மேட்டுப்பாளையம் வட்டத்தில் உள்ள சிவன் கோயிலாகும். 

இக்கோயில் கோயம்புத்தூர் மாவட்டத்தில் காரமடை என்னுமிடத்தில் அமைந்துள்ளது. முன்னர் இவ்வூர் தெய்வம்பாடி வலசு என்றழைக்கப்பட்டதாகக் கூறுகின்றனர். 

இக்கோயிலின் மூலவராக நஞ்சுண்டேசுவரர் உள்ளார். இறைவி லோக நாயகி ஆவார். வில்வம் இக்கோயிலின் தல மரமாகும். கோயிலின் தல தீர்த்தமாக தெப்பம் உள்ளது. மகாசிவராத்திரி உள்ளிட்ட பல விழாக்கள் நடைபெறுகின்றன. 

மூலவர் திருமேனி பட்டையாக, செந்நிறத்தில் காணப்படுகிறது. சன்னதிக்குள் மற்றொரு ஆவுடையார் போன்ற அமைப்பில் தரையில் காணப்படுகிறது. இவ்வகையில் இரண்டு ஆவுடையாருடன் காணப்படுவது சிறப்பாகக் கருதப்படுகிறது.
சிவன் சன்னதியையொட்டி கோஷ்டத்தில் எட்டு யானைகள் விமானத்தைத் தாங்கியபடி காணப்படுகின்றன. ஒரு யானை சிற்பத்திற்குக் கீழ் பிரம்மாவும், மற்றொரு யானை சிற்பத்திற்குக் கீழ் லட்சுமி நாராயணரும் உள்ளனர். விநாயகர், ஆறுமுகவேலர், சண்டிகேசுவரர் ஆகியோருக்கு தனியாக சன்னதிகள் உள்ளன. தல விநாயகர் செண்பக விநாயகர் ஆவார். மூலவர் கோஷ்டத்தின் அருகே பாதாள விநாயகர் உள்ளார். கோஷ்டத்தில் பிரதோஷ மூர்த்தி, சிவ துர்க்கை ஆகியோர் உள்ளனர்.


</doc>
<doc id="326320" url="https://ta.wikipedia.org/wiki?curid=326320" title="கொழுமம் தாண்டேசுவரர் கோயில்">
கொழுமம் தாண்டேசுவரர் கோயில்

கொழுமம் தாண்டேசுவரர் கோயில் தமிழ்நாட்டில் கோயம்புத்தூர் மாவட்டத்தில் மேட்டுப்பாளையம் வட்டத்தில் உள்ள சிவன் கோயிலாகும். 

இக்கோயில் கோயம்புத்தூர் மாவட்டத்தில் கொழுமம் என்னுமிடத்தில், அமராவதி ஆற்றின் தென்கரையில், அமைந்துள்ளது. இவ்வூர் முன்னர் சங்கர ராமநல்லூர் என்றழைக்கப்பட்டது. குமண மன்னர் ஆட்சி செய்ததால் குமணன் நகர் எனவும், வணிகக்குழுக்கள் அதிகம் குழுமியிருந்த இடமாகக் காணப்பட்டதால் குழுமூர் எனவும் இவ்வூர் அழைக்கப்பட்டது.அது பின்னர் கொழுமம் என்றானதாகக் கூறுவர். 

இக்கோயிலின் மூலவராக தாண்டேசுவரர் உள்ளார். இவர் சோழீசுவரர் என்றும் அழைக்கப்படுகிறார். இறைவி பெரிய நாயகி ஆவார். வில்வம் இக்கோயிலின் தல மரமாகும். கோயிலின் தல தீர்த்தமாக அமராவதி உள்ளது. திருவாதிரை, ஆருத்ரா தரிசனம், ஆனி உத்திரம், மகாசிவராத்திரி பௌர்ணமி உள்ளிட்ட பல விழாக்கள் நடைபெறுகின்றன. 

சிதம்பரத்தில் உள்ளது போல நடராசர் ஆனந்தத் தாண்டவத்தில் இடது காலை தூக்கிய நிலையில் உள்ளார். அவர் சுமார் ஐந்தரை அடி உயரத்தில் காணப்படுகிறார். இந்த அமைப்பின் காரணமாக இத்தலம் தென் சிதம்பரம் என்றழைக்கப்படுகிறது. மூலவருக்கு இடது புறம் தனி சன்னதியில் இறைவி உள்ளார். அவருக்கு முன் ஜேஷ்டாதேவி, திருச்சுற்றில் சுந்தர விநாயகர், பால முருகன், அய்யப்பன், மகாவிஷ்ணு, பைரவர், துர்க்கை, நவக்கிரகங்கள், மேற்கு நோக்கிய நிலையில் சனீசுவரன், சந்திரன், ஞானசம்பந்தர், நாவுக்கரசர், சுந்தரர், மாணிக்கவாசகர் ஆகியோர் உள்ளனர். கல் மண்டபம் போன்று காணப்படுகின்ற கருவறையின் பின்புறம் அக்னீசுவரர் சன்னதி உள்ளது.


</doc>
<doc id="326322" url="https://ta.wikipedia.org/wiki?curid=326322" title="பியாசு ஆற்றுப் போர்">
பியாசு ஆற்றுப் போர்

பியாசு ஆற்றுப் போர் "(Battle of Beas River)" என்பது செங்கிசுகானின் இரண்டாவது மகன் சகாட்டை கானேட்டு படைக்கும் அடிமை வம்சமான மம்லுக் வம்சப் படையினருக்கும் 1285 இல் நடைபெற்ற சண்டையாகும். கியாசுதின் பால்பான் தன்னுடைய மெய்க்காப்பாளர் படையைக் கொண்டு, பியாசு ஆற்றுக்கு குறுக்கே வலிமை மிகுந்த ஒரு எதிர்ப்புப் படையை நிறுத்தியிருந்தார். வலுவான இப்படை முல்தான் மற்றும் லாகூரில் தொடக்க தாக்குதல் நிகழ்த்திட திட்டமிட்டது. எனினும் இவரது மகன் முகமதுகான் போரில் கொல்லப்பட்டான் 


</doc>
<doc id="326324" url="https://ta.wikipedia.org/wiki?curid=326324" title="அன்னூர் மன்னீசுவரர் கோயில்">
அன்னூர் மன்னீசுவரர் கோயில்

அன்னூர் மன்னீசுவரர் கோயில் தமிழ்நாட்டில் கோயம்புத்தூர் மாவட்டத்தில் மேட்டுப்பாளையம் வட்டத்தில் உள்ள சிவன் கோயிலாகும். 

இக்கோயில் கோயம்புத்தூர் மாவட்டத்தில் அன்னூர் என்னுமிடத்தில்அமைந்துள்ளது. முன்னர் இவ்வூர் அன்னியூர் என்றழைக்கப்பட்டது. 

இக்கோயிலின் மூலவராக மன்னீசுவரர் உள்ளார். இவர் அன்னீசுவரர் என்றும் அழைக்கப்படுகிறார். அன்னி என்ற வேடனுக்கு அருள் புரிந்ததால் அன்னீசுவரர் என்றும், பாவச் செயலைச் செய்த அவனை மன்னித்ததால் மன்னீசுவரர் என்றும் அழைக்கப்படுகிறார். இறைவி அருந்தவச்செல்வி ஆவார். வன்னி இக்கோயிலின் தல மரமாகும். கோயிலின் தல தீர்த்தமாக அமராவதி உள்ளது. மார்கழியில் பிரமோற்சவம், சித்திரைப் பிறப்பு, வைகாசி பூசை, மகாசிவராத்திரி உள்ளிட்ட பல விழாக்கள் நடைபெறுகின்றன. அமாவாசையில் சிறப்பு பூசைகள் நடைபெறுகின்றன. 

ராஜ கோபுரம் ஏழு நிலைகளைக் கொண்டு அமைந்துள்ளது. மூலவர் சுயம்புவாக, மேற்கு நோக்கிய நிலையில் உள்ளார். விமானம் கைலாச விமானமாக உள்ளது. திருச்சுற்றில் பைரவர், குரு, நடராஜர், வள்ளி தெய்வானையுடன் கூடிய சுப்பிரமணியர், ஆஞ்சநேயர், ஞானசம்பந்தர், நாவுக்கரசர், சுந்தரர், மாணிக்கவாசகர், நீலகண்ட நாயனார் ஆகியோர் உள்ளனர். வன்னி மரத்தின் கீழுள்ள சர்ப்பராசர் சன்னதியில் ஏழு நாகங்கள் உள்ளன.


</doc>
<doc id="326326" url="https://ta.wikipedia.org/wiki?curid=326326" title="சந்தவார் போர்">
சந்தவார் போர்

சந்தவார் போர் "(Battle of Chandwar)" 1193 அல்லது 1194 ஆம் ஆண்டில் முகமது கோரிக்கும் காகர்வால் வம்சத்தைச் சேர்ந்தவனும் கன்னோசியன் அரசனுமான செயச்சந்திரனுக்கும் இடையில் நடைபெற்ற போராகும். இப்போர் ஆக்ராவிற்கு அருகிலுள்ள யமுனை ஆற்றின் கரையில் அமைந்துள்ள சந்தவார் என்னுமிடத்தில் நடைபெற்றது. செயச்சந்திரனை தோற்கடித்த முகமது கோரி வட இந்தியா முழுவதையும் தன்னுடைய கட்டுப்பாட்டிற்குள் கொண்டுவந்தார்
கன்னோசி அரசன் செயச்சந்திரன் படை வெற்றியை நெருங்கிக் கொண்டிருந்த சம்னயத்தில் அவன் கண்ணில் ஒரு அம்பு தைத்தது. யானையில் இருந்து தவறிவிழுந்த அவன் கொல்லப்பட்டான். தங்கள் தலைவர் இறந்து விட்டதை அறிந்த இந்துப் படையினர் மனமுடைந்து பெரும் உயிரிழப்புகளை தவிர்க்கும் நோக்கத்தில் பின்வாங்கியதாக போர்க்கள செய்திகள் தெரிவிக்கின்றன.

முகமது கோரி அடுத்ததாக தலைநகரம் கன்னோசியின் மீது படையெடுப்பார் என கன்னோசிப் படைகள் எதிர்பார்த்தனர். ஆனால் கோரி இராணுவ பலமற்ற புனித நகரமான வாரணாசியிம் மீது படையெடுத்தார். அங்கிருந்த இந்துமதக் கோயில்கள் ஆயிரத்தை மசூதிகளாக மாற்றினார். யானைகள் உள்ளிட்ட மகத்தான செல்வங்கள் கொள்ளையடிக்கப்பட்டன, இசுலாமிய இராணுவம் ஆசின் கோட்டையை கைப்பற்றி ஆட்சியமைத்தது. ஆனால் ராசபுத்திரர்கள் 1197 ஆம் ஆண்டு வரை செயச்சந்திரனின் மகன் அரிச்சந்திரனைத் தலைவராகக் கொண்டு தங்கள் எதிர்ப்பைத் தொடர்ந்தனர். இல்டுமிசு பதவியேற்கும் வரை கன்னோசி தன்னாட்சி புரிந்தது


</doc>
<doc id="326329" url="https://ta.wikipedia.org/wiki?curid=326329" title="ஃபரூக்காபாத் போர்">
ஃபரூக்காபாத் போர்

ஃபரூக்காபாத் போர் "(Battle of Farrukhabad)" பிரித்தானிய கிழக்கிந்திய நிறுவனத்தின் படையினருக்கும் மராட்டியப் பேரரசு மன்னர் யசுவந்தராவ் ஒல்கருக்கும் இடையில் இரண்டாம் ஆங்கிலேய மராத்தியப் போர் காலத்தில் 1804 ஆம் ஆண்டு நவம்பர் 14 இல் நடைபெற்ற ஒரு போராகும். 

தற்பொழுது இந்தியாவின் உத்தரப்பிரதேசத்திலுள்ள ஃபரூக்காபாத் நகரில் இப்போர் நடைபெற்றது. செனரல் கெரார்டு லேக் பிர்த்தானியப் படைக்கு தலைமை வகித்தார். 24 மணி நேரத்தில் 97 கிலோமீட்டர் தொலைவைக் கடந்து வந்து இவரது படை மகாராசா ஒல்கர் படைக்கு வியப்பை உண்டாக்கியது. மராட்டியர்களின் படை உறங்கிக் கொண்டிருந்த போதே லேக் தாக்குதலை தொடங்கிவிட்டார். ஒல்கர் தப்பியோடிய பொதும் வழியில் பிடிபட்டார்

வட இந்தியாவில் உள்ள உத்தரப்பிரதேச மாநிலத்திலுள்ள ஃபரூக்காபாத் மாவட்டத்திலுள்ள மூன்று தாலுக்காக்களில் ஒன்றாக ஃபரூக்காபாத் நகரம் உள்ளது. 



</doc>
<doc id="326338" url="https://ta.wikipedia.org/wiki?curid=326338" title="சின்னச் சம்பா (நெல்)">
சின்னச் சம்பா (நெல்)

சின்னச் சம்பா அல்லது சட சம்பா ("Chinna samba / Sada samba") எனப்படும் இவ்வகை நெல், ஒரு பாரம்பரிய நெல் இரகமாகும். தமிழகத்தின் நாகை மாவட்டத்திலுள்ள “கீவலுார்” வட்டாரங்களில் அதிகளவில் பயிரிடப்படுவதாக கருதப்படும் இது, வெள்ளப்பெருக்கு, மற்றும் நீர்த்தேக்கம் உள்ள சூழலையும் தாங்கும் ஆற்றலை கொண்ட நெற்பயிர் ஆகும்.30 நாட்கள் நாற்றங்கால் கால அளவு உட்பட, 140 நாளிலிருந்து, 145 நாட்களுக்குள் அறுவடைக்கு வரக்கூடிய இந்த நெல் இரகமாக உள்ளது. இந்த நெற்பயிர் பூக்கும் தருணத்திலும், மற்றும் பால் பிடிக்கும் பருவத்திலும் இளம் பச்சை நிறத்தில் காணப்படும் இதன் நெல்மணிகள் முதிர்வடையும் நிலையில் வெளிறிய மஞ்சள் நிறத்தில் உள்ளது. 



</doc>
<doc id="326343" url="https://ta.wikipedia.org/wiki?curid=326343" title="குதிரைவால் சம்பா (நெல்)">
குதிரைவால் சம்பா (நெல்)

குதிரைவால் சம்பா ("Kudhiraival Samba") எனப்படும் இந்த நெல் வகை, ஒரு பாரம்பரிய நெல் இரகமாகும். தமிழகத்தின் திருச்சி மாவட்டத்திலுள்ள செக்கணம் ஊராட்சிக்கு உட்பட்ட ‘கம்பளத்துப்பட்டி’ வட்டாரங்களில் அதிகளவில் பயிரிடப்படுவதாக கருதப்படும் இது, ஒரு ஏக்கருக்கு சுமார் 1. 3 டன்கள் மகசூல் கொடுக்கக்கூடியதாக உள்ளது. 

சுமார் 140 - 150 நாட்கள் மொத்தப் பயிர்க்கால அளவுடைய இதன் நெற்பயிர்கள், மத்தியகால மற்றும், நீண்டகால நெற்பயிர்கள் சாகுபடி செய்யக்கூடிய ஆகத்து மாதம் தொடங்கும் சம்பாப் பருவம் ஏற்றதாக கூறப்படுகிறது. மேலும் இப்பருவத்தில், தமிழகத்தின் அனைத்து மாவட்டங்களிலும் சாகுபடி செய்யப்படுவதாக அறியப்படுகிறது.




</doc>
<doc id="326348" url="https://ta.wikipedia.org/wiki?curid=326348" title="பென்ரோசு முக்கோணம்">
பென்ரோசு முக்கோணம்

பென்ரோசு முக்கோணம் (Penrose triangle) என்பது ஒரு இயலாப் பொருள் ஆகும். இதை பென்ரோசு முச்சட்டம் அல்லது இயலா முச்சட்டம் (impossible tribar) எனவும் அழைப்பர். இது முதன் முதலாக சுவீடிய ஓவியரான ஆசுக்கார் ரெயூட்டெர்சுவார்டு என்பவரால் 1934 இல் உருவாக்கப்பட்டது. 1960களில் உளநோய் மருத்துவர் லயனல் பென்ரோசு என்பவரும், அவரது மகன் ரோசர் பென்ரோசு என்பவரும் வேறாக இதைக் கண்டறிந்து, "இதன் தூய வடிவத்தில் இயலாத ஒன்று" என இதைப் பலரும் அறியச் செய்தனர். இவ்வடிவம் ஓவியர் எம். சி. எசுச்சர் (M.C.Escher) என்பவரது ஆக்கங்களில் சிறப்பாகக் காணப்படுகின்றது.

முச்சட்டம், சதுர வெட்டு முகம் கொண்ட மூன்று நேரான வளைகளால் ஆனதாகவும், வளைகள் ஒவ்வொன்றும் தாம் உருவாக்கும் முக்கோணத்தின் உச்சியில் தனது இணைச் சட்டத்தை செங்குத்தாகச் சந்திப்பது போலவும் தோற்றம் தருகின்றது. வளைகளை சதுரக்குற்றி, செவ்வகக்குற்றி வடிவங்களில் துண்டு துண்டாக்கியும் பென்ரோசு முக்கோணத் தோற்றத்தை உருவாக்கலாம். 

பொதுவான இயூக்கிளிடிய வெளியில் மேற்படி இயல்புகளோடுகூடிய முப்பரிமாணப் பொருளை உருவாக்க முடியாது. இவ்வாறான பொருட்கள் சில இயூக்கிளிடிய 3-பன்மடிவெளிகளில் இருக்க முடியும். குறித்த சில கோணங்களில் இருந்து பார்க்கும்போது இருபரிமாணப் படங்களில் காணப்படுவது போன்ற தோற்றத்தைப் பெறக்கூடிய வகையிலான முப்பரிமாணத் திண்மப் பொருட்களும் உள்ளன. ஆசுத்திரேலியாவின் பேர்த் நகரில் உள்ள சிற்பம் இதற்கு எடுத்துக்காட்டு. "பென்ரோசு முக்கோணம்" என்னும் சொல் இருபரிமாணப் படத்தையோ அல்லது இயலாப் பொருளையோ குறிக்கலாம்.

1961 இல் வரையப்பட்ட எம். சி. எசுச்சரின் "அருவி" "(Waterfall)" என்னும் ஓவியம், மடிந்துமடிந்து நீட்டப்பட்ட இரண்டு பென்ரோசு முக்கோணப் பக்கங்களின் வழி செல்லும் நீர்வழி ஒன்றைக் காட்டுகிறது. இது தொடங்கிய இடத்திலிருந்து இரண்டு மாடிகள் மேலுள்ள தளத்தில் முடிந்து மீண்டும் அருவியாகத் தொடங்கிய இடத்தில் விழுகிறது.

பென்ரோசு முக்கோணம் ஒரு இயலாப் பொருளாக இங்கு குறிக்கப்பட்டாலும், வேறும் பல இயலாப் பொருட்கள் உள்ளன. "பிசாசுக் கவரி", "ஆடும் யானை", "இயலா வளைவு" போன்றவை வேறு இயலாப் பொருட்களுள் அடங்கும்.

பென்ரோசு முக்கோணத்தை ஒத்திருக்குமாறு ஒழுங்கான பல்கோணிகளைக் கொண்டு பென்ரோசுப் பல்கோணிகளை உருவாக்கமுடியும். ஆனாலும் பார்ப்பதற்கு முன்னதைப்போல் தெளிவான தாக்கத்தைக் கொடா. பல்கோணியின் பக்கங்களின் எண்ணிக்கை கூடும்போது பல்கோணி சுற்றப்பட்டது அல்லது முறுக்கப்பட்டதுபோல் காணப்படும்.



</doc>
<doc id="326359" url="https://ta.wikipedia.org/wiki?curid=326359" title="பென்ரோசுப் படிகள்">
பென்ரோசுப் படிகள்

பென்ரோசுப் படிகள் (Penrose stairs) அல்லது இயலாப் படிக்கட்டு (Penrose steps) என்பது, லயனல் பென்ரோசு, அவரது மகன் ரோசர் பென்ரோசு ஆகியோரால் உருவாக்கப்பட்ட ஒரு இயலாப் பொருள். இது பென்ரோசு முக்கோணத்தின் ஒரு வேறுபாடு ஆகும். இது படிக்கட்டு ஒன்றின் இருபரிமாணப் படம். இதில் படிகள் ஒரு நாற்கோணத்தின் பக்கங்கள் வழியே அமைந்துள்ளன. படிகள் ஏறுவதுபோல் அல்லது இறங்குவதுபோல் காணப்பட்டாலும், படிகள் ஒரே சுற்றிலேயே சுற்றிச் சுற்றி வருகின்றன. அதாவது, இதில் ஒருவர் தொடர்ந்து ஏறிக்கொண்டே இருந்தாலும், இருக்கும் இடத்தில் இருந்து மேல் நோக்கிச் செல்லமாட்டார். இது முப்பரிமாணத்தில் இயலக்கூடியது அல்ல. 

1958 இல் ரோசர் பென்ரோசு "பிரித்தானிய உளவியல் ஆய்விதழில்" வெளியிட்ட பென்ரோசு முக்கோணத்தை அடிப்படையாகக் கொண்ட "முடியாப் படிக்கட்டு", முதன்முதலாக 1959 இல் பென்ரோசுகள் எழுதிய கட்டுரை ஒன்றில் வெளிவந்தது. ஓவியரான எம். சி. எசுச்சர் இதே போன்ற ஒன்றை அடுத்த ஆண்டில் கண்டுபிடித்து, மார்ச்சு 1960 இல், பெயர் பெற்ற "ஏறுதலும் இறங்குதலும்" (Ascending and Descending) என்னும் அவரது ஓவியத்தில் பயன்படுத்தினார். அதே ஆண்டிலேயே பென்ரோசும், எசுச்சரும் அவரவர் ஆக்கங்களைப் பற்றி அறிந்துகொண்டனர். எசுச்சர் இந்த எண்ணக்கருவை மேலும் மேம்படுத்தி 1961 இல் வெளியான "அருவி" என்னும் தனது ஓவியத்தில் பயன்படுத்தினார்.

"அமைப்பின் ஒவ்வொரு பகுதியும் படிக்கட்டொன்றின் "பறப்பு" என ஏற்றுக்கொள்ளலாம். ஆனால், அவை இணைக்கப்பட்டிருக்கும் விதத்தால் முழுப் படமும் ஒவ்வாநிலை கொண்டதாகிறது. படிகள் மணிக்கூட்டுத் திசையில் முடிவில்லாமல் இறங்குவதாகத் தோற்றுகின்றது.


</doc>
<doc id="326362" url="https://ta.wikipedia.org/wiki?curid=326362" title="ராஜசாகி கோட்டம்">
ராஜசாகி கோட்டம்

ராஜசாகி கோட்டம் (Rajshahi Division) () தெற்காசியாவின் வங்காளதேச நாட்டில் அமைந்த எட்டு கோட்டங்களில் ஒன்றாகும். வங்காளதேசத்தில் வடமேற்கில் அமைந்த ராஜசாகி கோட்டம் 18,174.4 சதுர கிலோ மீட்டர் பரப்பளவுடன், 18,484,858 மக்கள் தொகையும் கொண்டது. and a population at the 2011 Census of 18,484,858.ராஜசாகி கோட்டம் எட்டு மாவட்டங்களும், எழுபது துணை மாவட்டங்களும், 1092 கிராம ஒன்றியக் குழுக்களும் கொண்டது. 

இக்கோட்டத் தலைமையிட நகரமான ராஜசாகி, தேசியத் தலைநகரான டாக்காவிலிருந்து சாலை வழியாக ஐந்து முதல் ஆறு மணி நேர பயணத் தொலைவில் உள்ளது. 
2010-ஆம் ஆண்டு வரி இக்கோட்டம் பதினாறு மாவட்டங்களைக் கொண்டிருந்தது.பின்னார் இக்கோட்டத்தின் வடக்கில் உள்ள எட்டு மாவட்டங்களைக் கொண்டு ரங்க்பூர் கோட்டம் துவக்கப்பட்டது.

ராஜசாகி கோட்டத்தின் வடக்கில் ரங்க்பூர் கோட்டமும், கிழக்கில் டாக்கா கோட்டமும், தெற்கில் குல்னா கோட்டமும், மேற்கில் இந்தியாவின் மேற்கு வங்காள மாநிலமும் எல்லைகளாக் கொண்டுள்ளது. 

ராஜசாகி கோட்டத்தில் ராஜசாகி மாவட்டம், சிராஜ்கஞ்ச் மாவட்டம், பப்னா மாவட்டம், நத்தோர் மாவட்டம், நவகோன் மாவட்டம், சபாய் நவாப்கஞ்ச் மாவட்டம், போக்ரா மாவட்டம், மற்றும் ஜெய்பூர்ஹட் மாவட்டம் என எட்டு மாவட்டங்களைக் கொண்டுள்ளது.
இக்கோட்டம் ஒரு மாநகராட்சியும், ஐம்பத்தி ஒன்பது நகராட்சி மன்றங்களும், எழுபது துணை மாவட்டங்களும், 564 கிராம ஒன்றியக் குழுக்களும், 14,075 கிராமங்களையும் கொண்டுள்ளது. மேலும் இக்கோட்ட்டம் எழுபத்தி இரண்டு வங்கதேச நாடாளுமன்றத் தொகுதிகளைக் கொண்டது. 
இக்கோட்டத்தின் பெரிய மாவட்டமாக 3435.65 சதுர கிலோ மீட்டர் பரப்பளவு கொண்ட நவ்கோன் மாவட்டமும், சிறிய மாவட்டமாக 1012.41 சதுர கிலோ மீட்டர் பரப்பளவு கொண்ட ஜெய்பூர்ஹட் மாவ்ட்டமும் உள்ளது.

18,153.08 சதுர கிலோ மீட்டர் பரப்பு கொண்ட இக்கோட்டத்தின் 2011-ஆம் ஆண்டின் மக்கள் தொகை கணக்கெடுப்பின் படி மக்கள் தொகை ஆக 1,84,84,858 உள்ளது. அதில் ஆண்கள் 92,56,910 ஆகவும், பெண்கள் 92,27,948 ஆகவும் உள்ளனர். வங்காளதேசத்தின் மக்கள் தொகையில் இக்கோட்டம் 11.55% கொண்டுள்ளது. ஆண்டு மக்கள் தொகை வளர்ச்சி விகிதம் 1.21%. ஆக உள்ளது. பாலின விகிதம் 100 ஆண்களுக்கு 100 பெண்கள் வீதம் உள்ளனர். மக்கள் தொகை அடர்த்தி ஒரு சதுர கிலோ மீட்டர் பரப்பளவில் 1,018 நபர்கள் வீதம் வாழ்கின்றனர். மாவட்ட சராசரி எழுத்தறிவு 48.00% ஆக உள்ளது.இக்கோட்டத்தின் பெரும்பாலான மக்கள் இசுலாமிய சமயத்தைப் பின்பற்றுபவர்களாகவும், வங்காள மொழியைப் பேசுபவர்களாகவும் உள்ளனர்.

இக்கோட்டம் வேளாண்மைப் பொருளாதாரத்தைச் சார்ந்து உள்ளது. இக்கோட்டத்தில் பத்மா ஆறு போன்ற பல ஆறுகள் பாய்வதால் நீர் வளமும், மண் வளமும் கொண்டுள்ளது. எனவே இங்கு நெல், கோதுமை, கரும்பு, பருத்தி, சணல், வாழை, எண்ணெய் வித்துக்கள், மிளகாய், நவதானியங்கள், சோளம், உருளைக்கிழங்கு முதலியன பயிரிடப்படுகிறது. இராஜசாகி கோட்டம் பல வகையான மாம்பழங்களை விளைவிக்கிறது. 

உலகப் புகழ் பெற்ற பட்டுத் துணிகள் உற்பத்தி நிலையங்களைக் கொண்டுள்ளதால் இராஜசாகி நகரத்தை பட்டு நகரம் என்று அழைப்பர்.

ராஜசாகி கோட்டத்தில் ஷா மக்தும் வானூர்தி நிலையம் மற்றும் சையத்பூர் உள்நாட்டு வானூர்தி நிலையங்கள் நாட்டின் முக்கிய நகரங்களுடன் வான் வழியாக இணைக்கப்பட்டுள்ளது. 
ஆறுகளின் நீர் வழித் தடங்கள் மூலம் பயணிகள் மற்றும் சரக்கு போக்குவரத்திற்கு இயந்திரப் படகுகள் மற்றும் பாய்மரப் படகுகள் பயன்படுத்தப்படுகிறது. 

வங்காளதேசத்தின் பிற கோட்டங்களைப் போன்று, இக்கோட்டத்திலும் நான்கு படிகள் கொண்ட கல்வி அமைப்பு உள்ளது. அவைகள்: ஐந்தாண்டு படிப்புகள் கொண்ட தொடக்கப் பள்ளிகளும் (கிரேடு 1 – 5), ஐந்தாண்டு படிப்புகள் கொண்ட இடைநிலைப் பள்ளிகளும் (கிரேடு 6 – 10), இரண்டாண்டு படிப்பு கொண்ட மேனிலைப் பள்ளிகளும் (கிரேடு 11 – 12), நான்கு ஆண்டு படிப்பு கொண்ட இளநிலை பட்டப் படிப்பு மற்றும் ஒராண்டு கால முதுநிலை பட்டப் படிப்பு கொண்ட கலை மற்றும் அறிவியல் கல்லூரிகளும், பல்கலைக்கழகங்களும், சட்டம் மற்றும் மருத்துவம் மற்றும் தொழில்நுட்ப பொறியியல் கல்லூரிகளும் உள்ளது. வங்காள மொழியுடன், ஆங்கில மொழியும் அனைத்து நிலைகளிலும் கற்பிக்கப்படுகிறது.

1953-இல் துவக்கப்பட்ட ராஜசாகி பல்கலைக்கழகம், வங்காளதேசத்தின் இரண்டாவது பெரிய பல்கலைக்கழகம் ஆகும். இப்பல்கலைகழகத்தில் ஆறு நிறுவனங்களும், ஐம்பது வகையான படிப்புகளைக் கொண்டது. இக்கோட்டத்தின் பிற கல்வி நிலையங்கள்: ராஜசாகி தொழில்நுட்பம் மற்றும் பொறியியல் பல்கலைக்கழகம், இராஜசாகி மருத்துவக் கல்லூரி, போக்ரா சாகீத் ஜியாவுர் ரஹ்மான் மருத்துவக் கல்லூரி, ஜெய்பூர்ஹட் மகளிர் இராணுவப் பயிற்சி கல்லூரி, ராஜசாகி கல்லூரி, ராஜசாகி அரசு புதுக் கல்லூரி, ராஜசாகி இராணுவப் பயிற்சிக் கல்லூரி, போக்ரா அரசு அஜீஸுல் ஹக் கல்லூரி, போக்ரா மாவட்டப் பள்ளி, பப்னா அரசு எட்வர்டு கல்லூரி; பப்னா அறிவியல் மற்றும் தொழில்நுட்ப பல்கலைக்கழகம், பப்னா மருத்துவக் கல்லூரி, ஜெய்பூர்ஹட் அரசு மருத்துவக் கல்லூரி, சாகீத் எம். மன்சூர் அலி மருத்துவக் கல்லூரி, சிராஜ்கஞ்ச். 



</doc>
<doc id="326373" url="https://ta.wikipedia.org/wiki?curid=326373" title="பெர்னார்டு இலியோத்">
பெர்னார்டு இலியோத்

பெர்னார்டு பெர்டினாண்டு இலியோத் (Bernard Ferdinand Lyot) (27 பிப்ரவரி 1897, பாரிசு - 2 ஏப்பிரல் 1952, கெய்ரோ) ஒரு பிரெஞ்சு வானியலாளர் ஆவார்.

இவரது வானியல் ஆர்வம் 1914 இல் தொடங்கியது. விரைவிலேயே ஒரு நான்கு அங்குலத் தொலைநோக்கியை வாங்கி அதை ஆரு அங்குலத் தொலைநோக்கி ஆக்கினார். இவர் 1918 இல் பட்டம் பெற்றது முதல் 1929 வரை ஏக்கோல் பல்தொழில்நுட்பக் கல்லூரியில் செய்முறை விளக்குநராக பணிபுரிந்தார். இவர் அப்போது பாரிசு பல்கலைக்கழகத்தில் பொறியியல், இயற்பியல், வேதியியல் ஆகிய புலங்களில் கல்வியும் கற்றார் .

இவர் 1920 முதல் தன் இறப்பு வரை மியூடன் வான்காணகத்தில் பனிபுரிந்தார். அங்கு 1930 இல் "வான்காணக இணைவானியலார்" ஆனார். பின்னர் இவர் முனைவாக்க, ஒற்றைநிற ஒளியில் வல்லுனராகப் பெயர்பெற்றார். 1930 கள் முழுவதும் இவர் சூரிய ஒளிமுகட்டளவியைச் செம்மைப்படுத்துவதில் தன் கடும் உழைப்பைச் செலுத்தினார். இது ஒளிமரைப்புக்காக காத்திராமல் சூரிய ஒளிமுகட்டை நோக்க உதவும் கருவி ஆகும். இவர் 1938 இல் சூரிய ஒளிமுகட்டின் இயக்கத்தை நிகழ்படம் வழியாக பன்னாட்டு வானியல் ஒன்றியத்தில் காட்டினார். இவர் 1939 இல் பிரெஞ்சு அறிவியல் கல்விக்கழகத்துக்குத் தேர்ந்தெடுக்கப்பட்டார். இவர் 1943இல் மியூடன் வான்காணக முதன்மை வானியலார் ஆனார். மேலும் 1947 இல் புரூசு பதக்கத்தையும் பெற்றார். 

இவர் 1945 முதல் 1947 வரை பிரெஞ்சு வானியல் கழகத்தின் தலைவராக விளங்கினார். 

சூடான் ஒளிமறைப்புத் தேட்டத்தில் இருந்து திரும்பும்போது மாரடைப்பால் 1952 ஏப்பிரல் 2 இல் தன் 55 ஆம் அகவையில் இறந்தார்.





விருதுகள்


இவர் பெயர் இடப்பட்டவை



</doc>
<doc id="326376" url="https://ta.wikipedia.org/wiki?curid=326376" title="மைமன்சிங் கோட்டம்">
மைமன்சிங் கோட்டம்

மைமன்சிங் கோட்டம் (Mymensingh Division) () தெற்காசியாவின் வங்காளதேச நாட்டின் எட்டு கோட்டங்களில் ஒன்றாகும். இக்கோட்டத்தின் நிர்வாகத் தலைமையிடமான மைமன்சிங் நகரம், மைமன்சிங் மாவட்டத்தின் நிர்வாகத் தலைமையிடமும் ஆகும். 
2011-ஆம் ஆண்டின் மக்கள் தொகை கணக்கின் படி, மைமன்சிங் கோட்டம் 10,584.06 சதுர கிலோ மீட்டர் பரப்பளவுடன், 1,13,70,000 மக்கள் தொகையும் கொண்டது. இக்கோட்டம் வங்காளதேசத்தின் வடகிழக்கில் அமைந்துள்ளது.

டாக்கா கோட்டத்தின் வடக்கில் உள்ள நான்கு மாவட்டங்களைக் கொண்டு செப்டம்பர் 2015-ஆம் ஆண்டில் மைமன்சிங் கோட்டம், வங்காளதேசத்தின் எட்டாவது கோட்டமாக துவக்கப்பட்டது. 

மைமன்சிங் கோட்டத்தின் வடக்கில் இந்தியாவின் மேகாலயா மாநிலமும், வடகிழக்கிலும், கிழக்கிலும் சில்ஹெட் கோட்டமும், தென்கிழக்கில் கொமில்லா கோட்டமும், தெற்கிலும், தென்மேற்கிலும் டாக்கா கோட்டமும், மேற்கில் ரங்க்பூர் கோட்டமும் மற்றும் வடமேற்கில் ராஜசாகி கோட்டமும் எல்லைகளாக உள்ளது.

மைமன்சிங் கோட்டத்தின் நிர்வாக வசதிக்காக மைமன்சிங் மாவட்டம், செர்பூர் மாவட்டம், நேத்ரோகோனா மாவட்டம் மற்றும் ஜமால்பூர் மாவட்டம் என நான்கு மாவட்டங்களாகப் பிரிக்கப்பட்டுள்ளது. 

மைமன்சிங் கோட்டம் பல ஆறுகளும், ஏரிகளும், காடுகளும் கொண்டது. பிரம்மபுத்திரா ஆறு, சதியா ஆறு, பகாரியா ஆறு, நாகேஷ்வரா ஆறு, நிதாய் ஆறு, கன்சா ஆறு போன்ற ஆறுகள் பல இக்கோட்டத்தில் பாய்கிறது. இக்கோட்டத்தின் பொருளாதாரம் வேளாண்மையைச் சார்ந்து உள்ளது.
இக்கோட்டத்தில் பல ஆறுகள் பாய்வதால் நீர் வளமும், மண் வளமும் கொண்டுள்ளது. எனவே இங்கு நெல், கோதுமை, கரும்பு, பருத்தி, வாழை, எண்ணெய் வித்துக்கள், நவதானியங்கள், சோளம், உருளைக்கிழங்கு முதலியன பயிரிடப்படுகிறது.

2011-ஆம் ஆண்டின் மக்கள் தொகை கணக்கின் படி, மைமன்சிங் கோட்டம் 10,584.06 சதுர கிலோ மீட்டர் பரப்பளவுடன், 1,13,70,000 மக்கள் தொகையும் கொண்டது. எழுத்தறிவு 39.10% ஆக உள்ளது. 
இக்கோட்டத்தின் பெரும்பாலான மக்கள் இசுலாமிய சமயத்தைப் பின்பற்றுபவர்களாகவும், வங்காள மொழியுடன், மலைவாழ் பழங்குடி இன மொழிகளையும் பேசுபவர்களாகவும் உள்ளனர்.

ஆறுகளின் நீர் வழித் தடங்கள் மூலம் பயணிகள் மற்றும் சரக்கு போக்குவரத்திற்கு இயந்திரப் படகுகள் மற்றும் பாய்மரப் படகுகள் பயன்படுத்தப்படுகிறது. 

வங்காளதேசத்தின் பிற கோட்டங்களைப் போன்று, இக்கோட்டத்திலும் நான்கு படிகள் கொண்ட கல்வி அமைப்பு உள்ளது. அவைகள்: ஐந்தாண்டு படிப்புகள் கொண்ட தொடக்கப் பள்ளிகளும் (கிரேடு 1 – 5), ஐந்தாண்டு படிப்புகள் கொண்ட இடைநிலைப் பள்ளிகளும் (கிரேடு 6 – 10), இரண்டாண்டு படிப்பு கொண்ட மேனிலைப் பள்ளிகளும் (கிரேடு 11 – 12), நான்கு ஆண்டு படிப்பு கொண்ட இளநிலை பட்டப் படிப்பு மற்றும் ஒராண்டு கால முதுநிலை பட்டப் படிப்பு கொண்ட கலை மற்றும் அறிவியல் கல்லூரிகளும், பல்கலைக்கழகங்களும், சட்டம் மற்றும் மருத்துவம் மற்றும் தொழில்நுட்ப பொறியியல் கல்லூரிகளும் உள்ளது. வங்காள மொழியுடன், ஆங்கில மொழியும் அனைத்து நிலைகளிலும் கற்பிக்கப்படுகிறது.

7. Mymensingh Division 24


</doc>
<doc id="326379" url="https://ta.wikipedia.org/wiki?curid=326379" title="நெக்கெர் கனசதுரம்">
நெக்கெர் கனசதுரம்

நெக்கெர் கனசதுரம் ("Necker cube") என்பது, சுவிசுப் படிகவியல் வல்லுனர் லூயிசு ஆல்பர்ட் நெக்கர் என்பவரால், சாய்செவ்வகமாக 1832 இல் முதன்முதலாக வெளியிடப்பட்ட ஒளியியல் தோற்றமயக்க வரைபடம் ஆகும். 

நெக்கர் கனசதுரம் ஒரு தோற்ற மயக்கக் கோட்டுப் படம். இதன் தாக்கம் ஆர்வத்தைத் தூண்டக்கூடியது. ஏனெனில், படத்தின் ஒவ்வொரு பகுதியுமே மயக்கத்துக்கு உரியது, இருந்தும் முழுவதும் முரணின்றி அமையும் வகையில் படத்தின் ஒவ்வொரு பகுதியிலிருந்தும் பொருத்தமானதை மனிதரின் பார்வைத் தொகுதி எடுத்துக்கொள்ளும். மனிதப் பார்வைத் தொகுதியின் கணினி மாதிரிகளைச் சோதிப்பதற்கு, சில வேளைகளில் நெக்கெர் கனசதுரத்தைப் பயன்படுத்துவது உண்டு. மனிதரின் பார்வைத் தொகுதியைப் போலவே, இம்மாதிரிகளும் நெக்கர் கனசதுரத்தை முரண்பாடில்லாமல் புரிந்து கொள்கின்றனவா என்பதை அறியவே இச்சோதனை நிகழ்த்தப்படுகிறது. 

ஒரு கனசதுரத்தின் விளிம்புகள் முரண்பாடான முறையில் ஒன்றை ஒன்று வெட்டிச் செல்லுமானால், அது இயலாப் பொருளுக்கு, குறிப்பாக இயலாக் கனசதுரத்துக்கு, எடுத்துக்காட்டாக அமையும்.
அருகில் உள்ள படத்தில், இடப்பக்கத்தில் உள்ள கனசதுரத்தைப் பார்க்கும் பெரும்பாலானோர் கீழ் இடப்புறம் உள்ள பக்கத்தையே முன்னுக்கு உள்ள முகமாக எடுத்துக்கொள்வர். மனிதர் பொருட்களை, அடிப்பக்கம் தெரியும்படி கீழிருந்து மேல்நோக்கிப் பார்க்காமல், பெரும்பாலும் மேலிருந்து கீழ்நோக்கி மேற்பக்கம் தெரியும் வகையில் பார்ப்பதால், மனித மூளை கனசதுரத்தை மேலிருந்து பார்ப்பதுபோல் எடுத்துக்கொள்ள விரும்புகிறது எனலாம். இடமிருந்து வலமாகப் பார்ப்பது மூளையின் இயல்பான விருப்பமாகவும், அதனால், முதலில் பார்க்கும் இடப்பக்க முகத்தை முன்பக்கமாகப் புரிந்துகொள்கிறது என்ற இன்னொரு காரணமும் இருக்கக்கூடும்.

பார்வையை வடிவத்தின் வெவ்வேறு பகுதிகளில் குவியப்படுத்துவதன் மூலம் கனசதுரத்தின் ஏதாவதொரு உறுதியான தோற்றத்தைப் பெறமுடியும்.


 


</doc>
<doc id="326380" url="https://ta.wikipedia.org/wiki?curid=326380" title="பெர்ட்டில் இலிண்ட்பிளாடு">
பெர்ட்டில் இலிண்ட்பிளாடு

பெர்ட்டில் இலிண்ட்பிளாடு (Bertil Lindblad) (ஓரெபுரோ, 26 நவம்பர் 1895 - சால்ட்சுயோபாடன், சுட்டாக்கோல்ம் புறநகரில், 25 ஜூன் 1965) ஒரு சுவீடிய வானியலாளர் ஆவார்.

ஓரெபுரோ ஓகுரே அல்மான்னா இலாரோவெர்க்கில் தொடக்கப் பள்ளிக் கல்வி முடித்ததும் இலிண்ட்பிளாடு உப்சாலா பல்கலைக்கழகத்தில் உயர்நிலைப் பள்ளிக் கல்வியை 1941 இல் முடித்தார். அங்கு 1917 இல் "filosofie magister" பட்டத்தையும் 1918 இல் "filosofie licentiat" பட்டத்தையும் பெற்றுள்ளார். இங்கேயே இவர் முனைவர் ஆய்வும் முடித்து பின்னர் 1920 இல் பல்கலைக்கழக புலமுதல்வர் ஆனார். இவர் 1927 இல் இருந்து சுவீடன் அரசு அறிவியல் கல்விக்கழகத்தின் பேராசிரியராகவும் வானியலாளராகவும் சுட்டாக்கோல்ம் வான்காணகத்தின் தலைவராகவும் இருந்தார். Iஅந்த வான்காணகத் தலைவராக, இவர் சுட்டாக்கோல்மில் பழைய கட்டிடத்தில் இருந்த வான்கானகத்தைச் சால்ட்சுயோபாடனில் இருந்த புதிய கட்டிடத்துக்கு மாற்றி, 1931 இல் அங்கே திறந்து வைத்தார்.

இவர் பால்வெளிகளின் சுழற்சிக் கோட்பாட்டை ஆய்வு செய்தார். விண்மீன்களின் தோற்றநிலை இயக்கங்களைச் சீரியமுறையில் நோக்கி இவர் நமது பால்வழியின் சுழற்சியை ஆய்வு செய்தார். இவர் பால்வெளியின் சூரியன் அமைந்த வெளிப்பகுதியின் சுழல்வீதம் கண்டறிந்தார். இது பால்வெளி அகட்டில் இருந்து ஆரப் போக்கில் குறைவதைக் கண்டறிந்தார் . இது விரைவில் 1927 இல் ஜான் என்றிச் ஊர்த் அவர்களால் உறுதிபடுத்தப்பட்டது. சில சுழலும் விண்மீன்கள் அல்லது வளிம அகந்திரள் வட்டுகளில் அமையும் ஒத்திசைவுகள் இலிண்ட்பிளாடு ஒத்திசைவுகள் எனப் பெயர் இடப்பட்டுள்ளன.

இவரது மகனான பெரோலோஃப் இலிண்டுபிளாடும் வானியலாளர் ஆனார்.

விருதுகள்


இவர் பெயர் இடப்பட்டவை




</doc>
<doc id="326384" url="https://ta.wikipedia.org/wiki?curid=326384" title="காரைக்கால் நகராட்சி">
காரைக்கால் நகராட்சி

காரைக்கால் நகராட்சி, புதுச்சேரி ஒன்றிய பிரதேசத்தில் இருக்கும் காரைக்கால் மாவட்டத்தில் உள்ள ஒரே நகராட்சி. 2011ஆம் ஆண்டு 
மக்கள்தொகை கணக்கெடுப்பின் அடிப்படையில் காரைக்கால் மாவட்டத்தின் 49 விழுக்காடு மக்கள் நகரப்பகுதியில் வசிக்கிறார்கள். புதுச்சேரி அரசின் உள்ளாட்சித் துறையின் கீழ் நகராட்சியின் நிர்வாகம் செயல்படுகிறது. உள்ளாட்சித் துறையின் இயக்குனர் அவர்கள் நகராட்சி ஆணையரை வழிநடத்துகிறார். 
2011 தேசிய மக்கள் தொகை கணக்கெடுப்பின் கீழ் காரைக்கால் நகராட்சியின் மொத்த மக்கள் தொகை - 86838, ஆண்களின் மக்கள் தொகை - 42261, பெண்களின் மக்கள் தொகை - 44577.

12-03-1880 முதல் பிரெஞ்சு அரசாங்கத்தின் பிரெஞ்சு பெருநகர தீர்ப்பாணை மூலம் 12 வார்டுகள் கொண்ட நகராட்சியாக உருவாக்கப்பட்டது. ஒவ்வொரு வார்டுக்கும் ஒரு மக்கள் பிரதிநிதி அந்த வார்டில் இருந்து தேர்ந்து எடுக்கப்பட்டனர். அவர்களது பதவி காலம் 6 ஆண்டுகள்.





காரைக்கால் வட்டம்



</doc>
<doc id="326387" url="https://ta.wikipedia.org/wiki?curid=326387" title="ஜெரார்டு தெ வவுகவுலியூர்சு">
ஜெரார்டு தெ வவுகவுலியூர்சு

பாரீசில் பிரந்த இவர் தொடக்கத்தில் இருந்தே பயில்நிலை வானியலில் ஆர்வம் கொண்டிருந்தார். இவர் இலவல் பட்டத்தை 1939 இல் நகரில் இருந்த சோபான் பல்கலைக்கழகத்தில் பெற்றார். இரண்டாம் உலகப் போரின் படைத்துரைப் பணிக்குப் பின்னர், வானியல் ஆய்வில் மீள முனைவாக ஈடுபடலானார்.

ஆற்றொழுக்காக ஆங்கிலம் பேசவல்ல இவர், 19419 முதல் 1951 வரை இங்கிலாந்திலும் 1951 முதல் 1957 வரை ஆத்திரேலியாவிலும் அங்கு 1957-56 இல் மவுண்ட் சுட்ரோம்லோ வான்காணகத்திலும் அரிசோனா உலோவல் வான்கானகத்திலும் 1958-60 இல் ஆர்வார்டு கல்லூரி வான்காணகத்திலும் இருந்துள்லார். இவர் 1960 இல் அவுசுடினில் உள்ள டெக்சாசு பல்கலைக்கழகத்தில் அமர்த்தப்பட்டார். அங்கே இவர் தன் வாழ்நால் முழுவதும் பணிபுரிந்துள்ளார். இவர் அவுசுயினில் இருந்த தன் வீட்டில் மாரடைப்பால் தன் 77 ஆம் அகவையில் இறந்தார்.

இவர் பால்வெளிகளின் ஆய்வில் சிறப்புத் தகையாளராக விளங்கினார். இவர் e "பொலிவான பால்வெளிகளின் மூன்றாம் பார்வை அட்டவணை" யை தன் மனைவி அந்தோனியெட்டி யுடன் இணைந்து உருவாக்கினார் (1921-1987). அந்தோனியெட்டி அவுசுடினில் இவரது ஒருசாலை வானியலாளர். இவருடன் வாழ்நாள் முழுவதும் இவருடன் இணைந்து பணிபுரிந்தவர்.இவர் அப்புள், சாந்தகே ஆகியோரின் பால்வெளி அட்டவணைகளை மீள்பார்வையிடுதலைச் சிறப்புப் பனியாக எடுத்துகொண்டார். அவற்ருக்கன தொலைவுகளையும் வேறுவகை அளபுருக்களைக் கொண்டு அளந்தார் . இதற்கு ஒளிர்மை, வலயப் பால்வெளி விட்டங்கள், உயர்பொலிவு வலயப் பால்வெளிக் கொத்துகள் ஆகிய பதின்வெளிகளைக் கனக்கில் கொண்டு "இடர்களை பரவலாக்கிடும் முரையைப் பயன்படுத்தினார். இவர் 1950 களில் பால்வெஈக்கொத்துகள் இணைந்து மீப்பால்வெளி கொத்து உருவாதலைப் பற்றிப் பரப்புரை செய்தார் .

"தெ வவுகவுலியூர்சு திருத்திய அப்புள் வரிசைமுறை" , செந்தர அப்புள் வரிசைமுறைக்கு இணையாகப் பால்வெளிகளை வகைபடுத்த, பயன்படும் மற்றொரு முறையாகும்.

அமெரிக்க வானியல் கழகம் 1988 இல் என்றி நோரிசு இரசல் விரிவுரைத்தகைமையை அளித்தது. அதே ஆண்டில் மேலும் இவருக்கு பிரெஞ்சு வானியல் கழகம் பிரிக்சு ஜூல்சு ஜான்சன் விருதும் வழங்கியது.



</doc>
<doc id="326393" url="https://ta.wikipedia.org/wiki?curid=326393" title="ரங்க்பூர் கோட்டம்">
ரங்க்பூர் கோட்டம்

ரங்க்பூர் கோட்டம் (Rangpur Division) () தெற்காசியாவின் வங்காளதேச நாட்டின் எட்டு கோட்டங்களில் ஒன்றாகும். ராஜசாகி கோட்டத்தின் வடக்கில் உள்ள எட்டு மாவட்டங்களைக் கொண்டு ரங்க்பூர் கோட்டம், வங்காளதேசத்தின் ஏழாவது கோட்டமாக 25 சனவரி 2010-இல் புதிதாக துவக்கப்பட்டது.வங்காளதேசத்தின் வடக்கில் 16185.01 சதுர கிலோ மீட்டர் பரப்பளவில் அமைந்த ரங்க்பூர் கோட்டத்தில் எட்டு மாவட்டங்களும், ஐம்பத்தி எட்டு துணை மாவட்டங்களும், 15,665,000 மக்கள் தொகையும் கொண்டது. இக்கோட்டத்தின் நிர்வாகத் தலைமையிடம் ரங்க்பூர் நகரம் ஆகும். 

வங்கதேசத்தின் வடக்கில் அமைந்த ரங்க்பூர் கோட்டத்தின் வடக்கில் இந்தியாவின் மேற்கு வங்காள மாநிலமும், வடகிழக்கில் அசாம்]] மாநிலமும், கிழக்கில் மேகாலயா மாநிலமும், தென்கிழக்கில் டாக்கா கோட்டமும், தெற்கில் ராஜசாகி கோட்டமும், மேற்கில் இந்தியாவின் மேற்கு வங்காள மாநிலமும் எல்லைகளாகக் கொண்டுள்ளது. 

ரங்க்பூர் நகரத்தை தலைமையிடமாகக் கொண்ட ரங்க்பூர் கோட்ட நிர்வாகத்தில், ரங்க்பூர் மாவட்டம், தாகுர்காவ்ன் மாவட்டம், தினஜ்பூர் மாவட்டம், நீல்பமரி மாவட்டம், பஞ்சகர் மாவட்டம் மற்றும் குரிகிராம் மாவட்டம், காய்பாந்தா மாவட்டம், லால்முனிர்காட் மாவட்டம் என எட்டு மாவட்டங்களும் மற்றும் ஐம்பத்தி எட்டு துணை மாவட்டங்களும் உள்ளது. இக்கோட்டத்தின் முக்கிய நகரங்கள் ரங்க்பூர், சையதுபூர், தினஜ்பூர் ஆகும். 

முகலாயப் பேரரசர் அக்பரின் படைத்தலைவர் மான் சிங் 1575-இல் ரங்க்பூரின் ஒரு பகுதியைக் கைப்பற்றினார். 1686-இல் ரங்க்பூர் பகுதி முழுவதும் முகலாயப் பேரரசின் கீழ் ஒரு "சர்க்கார்" எனும் வருவாய் பகுதியாக இருந்தது. சென்றது. 

16185.01 சதுர கிலோ மீட்டர் பரப்பு கொண்ட இக்கோட்டத்தின் 2011-ஆம் ஆண்டின் மக்கள் தொகை கணக்கெடுப்பின் படி மக்கள் தொகை 1,57,87,758 ஆக உள்ளது. அதில் ஆண்கள் 78,81,824 ஆகவும், பெண்கள் 79,05,934 ஆகவும் உள்ளனர். ஆண்டு மக்கள் தொகை வளர்ச்சி விகிதம் 1.3% ஆக உள்ளது. பாலின விகிதம் 100 ஆண்களுக்கு 100 பெண்கள் வீதம் உள்ளனர். மக்கள் தொகை அடர்த்தி ஒரு சதுர கிலோ மீட்டர் பரப்பளவில் 975 நபர்கள் வீதம் வாழ்கின்றனர். மாவட்ட சராசரி எழுத்தறிவு 48.5% ஆக உள்ளது.இக்கோட்டத்தின் பெரும்பாலான மக்கள் இசுலாமிய சமயத்தைப் பின்பற்றுபவர்களாகவும், வங்காள மொழியைப் பேசுபவர்களாகவும் உள்ளனர்.

இக்கோட்டம் வேளாண்மைப் பொருளாதாரத்தைச் சார்ந்து உள்ளது. இக்கோட்டத்தில் பல ஆறுகள் பாய்வதால் நீர் வளமும், மண் வளமும் கொண்டுள்ளது. எனவே இங்கு நெல், கோதுமை, கரும்பு, பருத்தி, சணல், வாழை, எண்ணெய் வித்துக்கள், நவதானியங்கள், சோளம், உருளைக்கிழங்கு, இஞ்சி முதலியன பயிரிடப்படுகிறது.

ரங்க்பூர் கோட்டத்தின் தொடருந்துகள், சாலைகள் மற்றும் வானூர்தி நிலையங்கள், தேசியத் தலைநகரான டாக்கா மற்றும் நாட்டின் பிற முக்கிய நகரங்களுடன் இணைக்கிறது. ரங்க்பூர் கோட்டத்திலிருந்து நாள்தோறும் பேருந்துகள் மற்றும் 21 விரைவுத் தொடருந்துகள் நாட்டின் முக்கிய நகரங்களுக்கு பயணிக்கிறது. இக்கோட்டத்தில் அமைந்த மூன்று வானூர்தி நிலையங்களில் "சையதுபூர் வானூர்தி நிலையம்" முக்கியமானதாகும்.
வங்காளதேசத்தின் பிற கோட்டங்களைப் போன்று, இக்கோட்டத்திலும் நான்கு படிகள் கொண்ட கல்வி அமைப்பு உள்ளது. அவைகள்: ஐந்தாண்டு படிப்புகள் கொண்ட தொடக்கப் பள்ளிகளும் (கிரேடு 1 – 5), ஐந்தாண்டு படிப்புகள் கொண்ட இடைநிலைப் பள்ளிகளும் (கிரேடு 6 – 10), இரண்டாண்டு படிப்பு கொண்ட மேனிலைப் பள்ளிகளும் (கிரேடு 11 – 12), நான்கு ஆண்டு படிப்பு கொண்ட இளநிலை பட்டப் படிப்பு மற்றும் ஒராண்டு கால முதுநிலை பட்டப் படிப்பு கொண்ட கலை மற்றும் அறிவியல் கல்லூரிகளும், பல்கலைக்கழகங்களும், சட்டம் மற்றும் மருத்துவம் மற்றும் தொழில்நுட்ப பொறியியல் கல்லூரிகளும் உள்ளது. வங்காள மொழியுடன், ஆங்கில மொழியும் அனைத்து நிலைகளிலும் கற்பிக்கப்படுகிறது.

ரங்க்பூர் கோட்டத்தின் முக்கிய கல்வி நிறுவனங்களாக கார்மைக்கேல் கல்லூரி, ஹாஜி முகமது தனேஷ் அறிவியல் மற்றும் தொழில்நுட்ப பல்கலைக்கழகம், ரங்க்பூர் மருத்துவக் கல்லூரி, ரங்க்பூர் இராணுவப் பயிற்சிக் கல்லூரி, பேகம் ருக்கியா பல்கலைகழகம் மற்றும் இசுலாமிய சமயக் கல்வி போதிக்கும் மதராசாக்கள் உள்ளது. 


</doc>
<doc id="326398" url="https://ta.wikipedia.org/wiki?curid=326398" title="மறுசுழற்சி செய்யப்பட்ட கட்டுமான பொருட்கள்">
மறுசுழற்சி செய்யப்பட்ட கட்டுமான பொருட்கள்

மறுசுழற்சி செய்யப்பட்ட கட்டுமான பொருட்கள் என்பது கட்டுமான பணிகள் செய்யும் போது சில பொருட்களில் உற்பத்தியாகும் கழிவுகள் மறுசுழற்சி செய்து மீண்டும் பயன் பட கூடிய ஒரு பொருளாக மாற்றுவது மற்றும் மக்கள் தங்கள் வீடுகளில் மற்றும் அலுவலங்களில் பயன்படுத்திய பிறகு தூக்கி எரியும் குப்பைகளை தரம் பிரித்து மக்கும் குப்பை மக்க குப்பை என சேமிக்க படுகிறது மக்கும் குப்பை உரமாக மட்டும் இன்றி சில கட்டுமான பணிக்கு பயன்படும் பொருளாக மாற்ற படுகிறது 
மக்கா குப்பை மேலும் தரம் பிரித்து அதில் இருக்கும் நெகிழி பிரித்து எடுக்கப்படுகிறது பல ரசாயன மற்றும் இயந்திர செயலகத்திற்கு பிறகு அவை கட்டுமான பணிக்கு பயன்படும் பொருளாக மாற்ற படுகிறது மேலும் நிலக்கரியை எரித்து மின்சாரம் தயார் செய்யும் அனல் மின் நிலையங்களில் இருக்கும் கழிவு பொருள் சாம்பல் .இந்த சாம்பல் கொண்டு கட்டுமான பணிக்கான சாம்பல் கற்கள் செய்கின்றனர்.
மேலும் இது போன்ற மாரு சுழற்சி செய்யப்பட்ட பொருட்களை பயப்படுத்துவதி மூலம் சிறப்பான முறையில் திட கழிவு அப்புறப்படுத்தப்படுகிறது.


</doc>
<doc id="326400" url="https://ta.wikipedia.org/wiki?curid=326400" title="யோகான் வான் இலாமாண்ட்">
யோகான் வான் இலாமாண்ட்

யோகான் வான் இலாமாண்ட் (Johann von Lamont) FRSE அல்லது ஜான் இலாமாண்ட் என அழைக்கப்படும் இவர், (13 திசம்பர் 1805 - 6 ஆகத்து 1879), ஒரு சுகாட்டிய-செருமனி வானியலாளரும் இயற்பியலாளரும் ஆவார்.

ஜான் இலாமாண்ட் (John Lamont) 1805 திசம்பர் 13 இல் சுகாட்லாந்தில் உள்ள அபர்டீன்சயரில் இன்வெரே பகுதிக்கு அருகில் அமைந்த கோரீமுல்சீயில் பிரந்தார். இவரது தந்தையார் இராபர்ட் இலாமாண்ட். இவரது தாயார் எஇலிசபத் ஏவான். இவர் பிரேமார் பக்கத்தில் அமைந்த இன்வெரே பள்ளியில் கல்வி பயின்றார். இவர் தந்தையார் 1817 இல் இறந்துவிட்டார் எனவே இவர் செருமனிக்கு, புனித ஜேம்சு துறவுமடத்தின் இரேட்டிசுபானில் உள்ள சுகாட்சு பெனெடிக்டைன் கல்லூரிக்கு, அனுப்பப்பட்டார். 
இவர் போகங்கவுசன் வான்காணகத்தில் சேர்ந்து வானியல் பணியைத் தொடங்கினார். 1835 இல் அதன் இயக்குநரானார். முனைவர் பட்ட்த்தை 1830 இல் முடித்து 1852 இல் மூனிச் பல்கலைக்கழக வானியல் பேராசிரியர் ஆனார். 
At the observatory he undertook the task of creating a star catalog that had about 35,000 entries.

இவரது சிறப்புப் புலம் புவியின் காந்தவியலாகும். இவர் புவியின் காந்த அளக்கைகளைப் பவாரியா, வடக்குச் செருமனி, பிரான்சு, சுபெயின், டென்மார்க் ஆகிய இடங்களில் மேற்கொண்டார். இவர் 1850 இல் காந்தப் பத்தாண்டு அலைவுநேரத்தையும் (பத்தாண்டு வட்டிப்பு புவிக்காண்டஹ்ப்புலத்தை உருவாக்கும் )புவிமின்னோட்டச் சுற்றமைப்பையும் கண்டுபிடித்தார். இது ஓரளவு சூரியக் கரும்புள்ளி வட்டிப்பை ஒத்தமைந்தது. அதே ஆண்டில் என்றிச் சாமுவேல் சுவாபே சூரியனின் கரும்புள்ளிகளின் வட்டிப்பைக் கண்டறிந்தார்.

இவர் யுரேனசு, காரிக்கோள் ஆகியவற்றின் வட்டணைகளைக் கணக்கிட்டார்.யுரேனசின் பொருண்மையின் முதன்மதிப்பைக் கொணர்ந்தார். தற்செயலாக இவர் 1845 இல் ஒருமுறையும் 1846 இல் இருமுறையும் கண்ணுற்றுள்ளார். எனினும் அதை இவர் ஒரு புதிய கோளாக உய்த்துணரவில்லை.

இவர் "Handbuch des Erdmagnetismus" (1849) எனும்நூலின் ஆசிரியர் ஆவார்..

இவர் தனியராக, செருமனி மூனிச் நகரில் 1879 ஆகத்து 6 இல் இறந்தார். இவரது பெருஞ்செல்வம் அறிவியல் புலங்களில் ஆய்வு மேற்கொள்பவருக்கு நல்கையாகப் பயன்படுத்தப்பட்ட்து.

இவர் அரசு கழகத்தின் அயல்நாட்டு உறுப்பினரும் எடிபர்கு அரசு கழக உறுப்பினரும் ஆவார்.இவர் 1867 இல் பவாரிய அரசரால் பவாரிய முடித்தகைமை ஆணை வழங்கப்பட்டார். இவர் இதன்வழி வான் எனும் முன்னடையைப் பயன்படுத்தலாம். மூனிச்சில் உள்ள இவரது சிலை திறந்த கையோடு வடிக்கப்பட்டுள்லது. இக்கையில் மக்கள் சிறு காசுகளை வைக்கின்றனர்.டீசைடு களக்குழு 1934 இல் சுகாட்லாந்தின் இன்வெரேவில் பளிங்கு நினைவு பேழையை நிறுவியது. இச்சிலை சர் ஜேம்சு ஜீன்சு அவர்களால் திறக்கப்பட்டது.

பின்வரும் வான்பொருள்கள் இவர் பெயர் இடப்பட்டுள்ளன:




</doc>
<doc id="326404" url="https://ta.wikipedia.org/wiki?curid=326404" title="வினைலிடின் வினைக்குழு">
வினைலிடின் வினைக்குழு

வினைலிடின்கள் "( vinylidenes)" என்பவை கரிம வேதியியலில் வகைப்படுத்தப்பட்டுள்ள பல்வேறு வேதி வினைக்குழுக்களில் இதுவும் ஒன்றாகும். C=CH. என்ற வேதி வினைக்குழு இடம்பெற்றுள்ள சேர்மங்கள் வினைலிடின்கள் எனப்படுகின்றன. 1,1 டைகுளோரோயெத்தின் (CCl=CH) பொதுவாகக் காணப்படும் வினைலிடின் குளோரைடுக்கு ஒரு உதாரணமாகும். வினைலிடின் குளோரைடும் வினைலிடின் புளோரைடும் பலபடிகள் தயாரிப்பில் முன்னோடிச் சேர்மங்களாக முக்கியத்துவம் பெறுகின்றன. 
வினைலிடின் குளோரைடையும் வினைலிடின் புளோரைடையும் பாலிவினைலிடின் குளோரைடு, பாலிவினைலிடின் புளோரைடு என்ற நேரியல் பலபடிகளாக மாற்றமுடியும். இப்பலபடியாதல் வினையை இவ்வாறு எழுதலாம். 
n CH2=CX2 → (CH2−CX2)n

வினைலின் ஒருமங்களில் இருந்து உருவாக்கப்படும் வினைலிடின் பலபடிகள் அவற்றின் சமபகுதியன்களாக உள்ளன. இவ்வாறே வினைலின் புளோரைடிலிருந்து உருவாக்கப்படும் வினைலிடின் புளோரைடுகள் அவற்றின் சமபகுதியன்களாக உள்ளன. 

வினைலிடின்கள் மாறும்நிலை கொண்ட இனங்கள் என்றாலும், கரிம வேதியியலில் இவை ஈந்தணைவிகளாகவும் காணப்படுகின்றன. உலோக அசிட்டிலைடுகள் புரோட்டானேற்றம் செய்யப்பட்டு அல்லது உலோக மின்னணு கவரிகள் விளிம்புநிலை ஆல்க்கைன்களுடன் வினைபடுத்தப்பட்டோ அனைவுச் சேர்மங்கள் உருவாகின்றன. குளோரோ(சைக்ளோபென்டாடையீனைல்)பிசு(டிரைபீனைல்பாசுபீன்)ருத்தேனியம் போன்ற அனைவுச் சேர்மங்கள் உருவாகின்றன. 
CpRu(PPh3)2Cl + RC2H + KPF6 → [CpRu(PPh3)2(=C=C(H)Ph]PF6 + KCl

ஈரினைதிறன் கார்பன் என்ற சிறப்புக்கூறு காரனமாக கரிம வேதியியலில் வினைலிடின்கள் மாறுபட்ட சேர்மங்களாக கருதப்படுகின்றன. திண்மநிலையிலும் நீர்மநிலையிலும் இவை நிலைப்புத்தன்மை அற்றவையாகக் கருதப்பட்டாலும் நிலைப்புத்தன்மை கொண்ட நீர்த்த வாயுக்களாக இவற்றை உருவாக்க முடியும். C=CH2 என்ற வாய்ப்பாட்டைக் கொண்ட மெத்திலிடின்கார்பீன் இத்தொடர் வரிசையின் தாய் சேர்மமாகும். 

ஐயுபிஏசி பெயரிடும் முறையில் 1,1-எத்தின்டையில் >C=CH2 இணைப்பை விவரிக்கிறது. இதனோடு தொடர்புடைய எத்தினைலிடின்கள் =C=CH2 இணைப்பை விவரிக்கிறது


</doc>
<doc id="326412" url="https://ta.wikipedia.org/wiki?curid=326412" title="அணுக்கரு ஆற்றல் மூலம் இயங்கும் நீர்முழ்கி கப்பல்">
அணுக்கரு ஆற்றல் மூலம் இயங்கும் நீர்முழ்கி கப்பல்

அமெரிக்கா கடற்படை ஆராய்ச்சி கூடத்தில் உலகில் முதல்முறையாக 1939 ஆம் ஆண்டு அணுக்கரு ஆற்றல் மூலம் இயங்கும் நீர்முழ்கி கப்பல் பற்றிய யோசனை ரோஸ் கன் (ROSS GUNN ) என்பவரால் முன் மொழியப்பட்டது

http://www.naval-technology.com/projects/astute/


</doc>
<doc id="326414" url="https://ta.wikipedia.org/wiki?curid=326414" title="ஆக்டாடெட்ராயீன்">
ஆக்டாடெட்ராயீன்

ஆக்டாடெட்ராயீன் "(Octatetraene") என்பது C8H10 என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். ஆக்டாடெட்ராயீன்கள் சிறப்புத்தன்மையான நேரியல் ஆல்க்கீன்கள் ஆகும். நீளத்தில் எட்டு கார்பன் அணுக்கள் முதுகெலும்பாகவும், நான்கு கார்பன் – கார்பன் இரட்டைப் பிணைப்புகளும் மூன்று ஒற்றைப் பிணைப்புகளும் இச்சேர்மத்தில் உள்ளன. ஏனெனில் அலிபாட்டிக் கார்பன் நான்கு இணைதிறன் கொண்டிருக்கும் என்பதால் பத்து இணைப்புகளை அளிக்கின்றன. ஐதரசன் அணுக்கள் இந்தக் கார்பன்கூட்டில் இணைய முடியும்.
இச்சேர்மங்கள் மிகவும் வணிக முக்கியத்துவம் வாய்ந்த பொதுச்சேர்மங்களாகக் கருதப்படுவதில்லை. ஆனால் ஆக்ட்டாடெட்ராயீன் குழு பிணைப்புகளின் இயற்பியல் பண்புகளுக்காக ஆராயப்பட்டு வருகிறது. சமச்சீர்மை உயர் ஒழுங்கு மற்றும் பிணைப்புகளின் சேர்க்கை போன்றவையும் இவற்றின் மாறுபட்ட பண்புகளை ஆய்வு செய்ய உதவுகின்றன

ஆக்டாடெட்ராயீன் உடன் தொடர்புடைய சில கட்டமைப்புகள் உயிரியியல் முக்கியத்துவம் வாய்ந்த சில மூலக்கூறுகளில் தோன்றுகின்றன. உதாரணமாக, ஆல்பா-பாரிநாரிக் அமிலம், பாலிநிறைவுறா கொழுப்பு அமிலங்கள் இரண்டையும் இதற்கு உதாரணமாகக் கூறலாம். வளைய ஆக்டாடெட்ராயீன், 1,8-டைபீனைல்-1,3,5,7- ஆக்டாடெட்ராயீன் உள்ளிட்ட சேர்மங்கள் ஆக்டாடெட்ராயீன் வழிப்பொருட்களாகும். சிறப்புச் சூழல்களில் இவையும் முக்கியத்துவம் பெறுகின்றன. 


</doc>
<doc id="326416" url="https://ta.wikipedia.org/wiki?curid=326416" title="இயக்கு வட்டு">
இயக்கு வட்டு

இயக்கு வட்டு(BOOT DISK) என்பது அகற்றுறு இலக்கமுறைத் தரவுச் சேமிப்பு மூலம் கணினியின் இயங்குதளம் இயக்குவதற்கு தேவை படும் ஒரு வன்பொருள் ஆகும் .இந்த இயக்கு வட்டு பெரும்பாலும் குறுந்தகடு அல்லது அகிலத் தொடர் பாட்டை மூலம் பயன்படுத்துவது வழக்கம் .இயக்கு வட்டின் மூலம் ஒரு இயக்கு சூழலை உருவாக்கமுடியும் விண்டோஸ் இயக்குதளத்திற்கு மட்டும் இன்றி லிணக்கஸ் இயங்குதளத்தில் இந்த இயக்கு வட்டு பயன்படும்.இயங்குதளம் பழுது நீக்க இயங்குதள வாரியாக இயக்கு வட்டு உள்ளது 



</doc>
<doc id="326417" url="https://ta.wikipedia.org/wiki?curid=326417" title="நட் உலுண்ட்மார்க்">
நட் உலுண்ட்மார்க்

நட் எமில் உலுண்ட்மார்க் ("Knut Emil Lundmark", 14 சூன் 1889 - 23 ஏப்பிரல் 1958) ஒரு சுவீடிய வானியலாலர் ஆவார். இவர் 1929 முதல் 1955 வரை உலுண்டு பல்கலைக்கழகத்தில் வானியல் பேராசிரியராகவும் உலுண்டு வான்காணகத் தலைவராகவும் இருந்தார்.

உலுண்ட்மார்க் உப்சாலா பல்கலைக்கழகத்தில் உப்சாலா வான்காணகத்தில் வானியல் கல்வியைப் பெற்றார். இவரது ஆய்வுரை (1920) தலைப்பு : "The relations of the globular clusters and spiral nebulae to the stellar system" என்பதாகும்.இவர் 1920 களில் அமெரிக்காவில் பல வான்காணகங்களில், குறிப்பாக, இலிக் வான்காணகத்திலும் மவுண்ட் விலசன் வான்காணகத்திலும் பணிபுரிந்துள்ளார்.
பால்வெளிகளையும் அவற்றின் தொலைவுகளையும் ஆய்வு செய்த முன்னோடிகளில் ஒருவர் ஆவார்.இவர்தான் முதலில் பால்வெளிகளை, நமது பால்வழியில் இல்லாத, ஆனால் நெடுந்தொலைவில் அமைந்த உடுக்கண அமைப்புகள் என ஐயப்பட்டார். இவர் 1919 இல் எம்31 எனப்படும் ஆந்திரமேடா பால்வெளியின் தொலைவை 650,000 ஒளியாண்டுகள் ஆகும் என அளந்து முடிவு செய்தார். இம்மதிப்பு இன்றைய மதிப்பில் நான்கில் ஒரு பங்காகும். இதற்கு எம்31 இல் உள்ள வளிம ஒண்முகில்களின் பருமைகளை, தொலைவு அறிந்த அருகில் அமைந்தவற்றின் பருமைகளுடன் ஒப்பிட்டறிந்தார். இவரது பணி பின்னர் எழும்பிய வானியல் பெருவிவாதத்துக்கு வழிவகுத்தது. 

இவர் பால்வெளிகளின் ஒளிபரவலையும் ஆய்வு செய்தார். இவர் பால்வெளிகள் பேரளவு ஒளிதடுக்கும் முகில்களைப் பெற்றிருந்தாலொழிய, அவற்றின் ஒளிபரவலைச் சரியாக விளக்குதல் அரிது எனக் கண்டுபிடித்தார் .

சுவீடன் நாட்டுத் தொழில்முறை வானியலாளர்களில் இவர் வானியலை மக்களுக்கு விளக்குவதில் வல்லவர். இப்பனியை 1930 கலில் இருந்தே தொடர்ந்து செய்தார். இவர் சுவீடன் தேசிய வானொலியிலும் தோன்றி மக்கலுக்கு வானியலையும் அறிவியல் வரலாற்றையும் பரப்பினார். சுவீடனில் பலதலைமுறைகலை இவர் வானியலில் ஆர்வம் கொள்ளச் செய்தார்.

உலுண்ட்மார்க் நிலாக் குழிப்பள்ளமும் குறுங்கோள் 1334 உலுண்ட்மார்க்காவும் இவர் பெயரால் அழைக்கப்படுகின்றன. The வுல்ஃப்-உலுண்ட்மார்க்-மெலோட்டி பால்வெளி இவர் பெயரோடு, மேக்சு வுல்ஃப், பிலிபர்ட் யாக்குவசு மெலோட்டி ஆகியவர்களின் பெயர்களையும் சேர்த்து வழங்கப்படுகிறது.



</doc>
<doc id="326422" url="https://ta.wikipedia.org/wiki?curid=326422" title="ஆக்டாடெசீன்">
ஆக்டாடெசீன்

ஆக்டாடெசீன் "(Octadecene )" என்பது CH என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். இரட்டைப் பிணைப்பு இடம்பெற்றுள்ள இடத்தைப் பொறுத்து ஆக்டாடெசீன் சேர்மத்திற்கு பலமடங்கு உள்ளமைப்பு மாற்றியன்கள் உள்ளன, ஆல்பா ஒலிபீன் வகையான 1- ஆக்டாடெசீன் விலைமலிவான கரைப்பானாகும். ஒலியிக் அமிலத்துடன் இணக்கமுடைய இக்கரைப்பானின் கொதிநிலை 315 பாகை செல்சியசு ஆகும். 

கூழ்ம குவாண்டம் புள்ளிகள் தயாரிக்கும் தொகுப்பு முறையில் ஆக்டாடெசீன்கள் பயன்படுத்தப்படுகின்றன. ஆனால் அது இது போன்ற டௌதெர்ம் ஏ அல்லது தெரிமினால் 66 போன்ற வெப்ப பரிமாற்ற திரவங்கள் இதற்கு மாற்றாக இருக்க முடியும் எனக் கருதப்படுகிறது


</doc>
<doc id="326424" url="https://ta.wikipedia.org/wiki?curid=326424" title="சிவப்பு தாடி (திரைப்படம்)">
சிவப்பு தாடி (திரைப்படம்)

சிவப்பு தாடி, 1965 ஆம் ஆண்டு வெளிவந்த ஒரு ஜப்பானிய மொழி திரைப்படம் ஆகும். ஒரு நகர மருத்துவருக்கும் அவரிடம் இருக்கும் பயிலுனருக்கும் இடையே இருக்கும் உறவைப் பற்றி விவரிக்கும் திரைக்கதை ஆகும். சமூக அநீதி, அதனால் உருவாகும் பிரச்சனைகள் குறித்து இப்படத்தில் விவாதிக்கப்படுகிறது. இப்படம் 1965 ஆம் ஆண்டு வெனிஸ் திரைப்படவிழாவில் விருது பெற்றதாகும்.

படத்தின் நாயகன் 19ஆம் நூற்றாண்டில் வாழ்ந்த ஒரு இளம் மருத்துவர். அவர் மிகுந்த சினங்கொண்ட ஒருவராக சித்தரிக்கப்படுகிறார். அவரிடம் ஒரு இளம் பயிலுனர் மருத்துவம் கற்கிறார்.


</doc>
<doc id="326431" url="https://ta.wikipedia.org/wiki?curid=326431" title="இடிகரை வில்லீசுவரர் கோயில்">
இடிகரை வில்லீசுவரர் கோயில்

இடிகரை வில்லீசுவரர் கோயில் தமிழ்நாட்டில் கோயம்புத்தூர் மாவட்டத்தில் உள்ள சிவன் கோயிலாகும். 

இக்கோயில் கோயம்புத்தூர் மாவட்டத்தில் இடிகரை என்னுமிடத்தில்அமைந்துள்ளது. முன்னர் இவ்வூர் இருகரை என்றழைக்கப்பட்டது. 

இக்கோயிலின் மூலவராக வில்லீசுவரர் உள்ளார். இவர் வில்லீசுவர பரமுடையார் என்றும் அழைக்கப்படுகிறார். மூலவர் நெற்றியில் மூன்று கோடுகளுடன் காணப்படுகிறார். இறைவி வேதநாயகி ஆவார். வில்வம் இக்கோயிலின் தல மரமாகும். கோயிலின் தல தீர்த்தமாக கிணறு உள்ளது. சித்திரைப் பிறப்பு, ஆடி வெள்ளி, தை வெள்ளி, கந்த சஷ்டி, ஆருத்ரா தரிசனம், மகாசிவராத்திரி, பங்குனி சோமவாரம், திருவாதிரை, குருப்பெயர்ச்சி, சனிப்பெயர்ச்சி, கார்த்திகை உள்ளிட்ட பல விழாக்கள் நடைபெறுகின்றன. 

மூலவர் மீது ஆவணி 14, 15, 16 ஆகிய நாள்களில் சூரிய ஒளி விழுகிறது. இத்தல விநாயகர் சாந்த விநாயகர் ஆவார். 
மூலவருக்கு இடது புறம் இறைவி சன்னதி உள்ளது. பாலசுப்பிரமணியர் சன்னதி தனியாக உள்ளது. ஆல மரத்தின்கீழ் தட்சிணாமூர்த்தி உள்ளார். இக்கோயிலும், அருகிலுள்ள கோயில்பாளையம் காலகாலேசுவரர் கோயிலும், வடமதுரை விருந்தீசுவரர் கோயிலும் ஒரே நேர்கோட்டில் அமைந்துள்ளதாகக் கூறுவர்.


</doc>
<doc id="326433" url="https://ta.wikipedia.org/wiki?curid=326433" title="சுழலும் நடனப்பெண்">
சுழலும் நடனப்பெண்

சுழலும் நடனப்பெண் (Spinning Dancer) அல்லது நிழலுருத் தோற்றமயக்கம் (silhouette illusion) என்பது, இயங்கும், இருநிலை ஒளியியல் தோற்றமயக்கம் ஆகும். இது ஒற்றைக் காலில் சுழலும் ஒரு பெண் நாட்டியக் கலைஞரது உருவத்தைக் காட்டுகிறது. 2003 இல் வலைத்தள வடிவமைப்பாளர் நொபுயூக்கி கயாகரா என்பவரால் உருவாக்கப்பட்ட இதன் தோற்ற மயக்கம், உருவம் சுழலும் திசை தொடர்பானது. இதைப் பார்க்கும் சிலர் முதலில் உருவம் மணிக்கூட்டுத் திசையில் (மேலிருந்து பார்க்கும்போது) சுழல்வதாகக் காண்பர். சிலருக்கு உருவம் மணிக்கூட்டுத் திசைக்கு எதிர்த் திசையில் சுழல்வதாகத் தெரியும். சிலவேளைகளில் சடுதியாக இது எதிர்த்திசையில் சுழல்வதாகத் தெரியும். 

ஆழத்துக்கான காட்சிக் குறிப்புக்கள் இல்லாததாலேயே இந்தத் தோற்ற மயக்கம் ஏற்படுகிறது. நடனப்பெண்ணின் கை பார்ப்பவர்களின் இடப்பக்கம் இருந்து வலப்பக்கமாக நகரும்போது, அது பார்ப்பவருக்கும் பெண்ணின் உடலுக்கும் இடையில் செல்லக்கூடும் (இந்த நிலையில் பெண் தனது வலது காலில் மணிக்கூட்டுத் திசைக்கு எதிர்த் திசையில் சுற்றுவதாகத் தோன்றும்), அல்லது பெண்ணின் உடலுக்குப் பின்புறமாகச் செல்லக்கூடும் (இந்த நிலையில் பெண் தனது இடது காலில் மணிக்கூட்டுத் திசையில் சுற்றுவதாகத் தெரியும்).

பெண் வலப்பக்கம் அல்லது இடப்பக்கம் பார்த்துக்கொண்டு நிற்கும்போது, மார்பும், குதிரைவால் தலைக்கட்டும் பெண் பார்க்கும் திசையைத் தெளிவாகக் காட்டும். ஆனாலும், எது வலக்கால் எது இடக்கால் என்பதில் தெளிவு இருக்காது. பெண் வலப்பக்கம் அல்லது இடப்பக்கம் பார்க்கும் திசையில் இருந்து விலகும்போது பெண்ணின் பார்வை பார்ப்பவரை நோக்கி அல்லது எதிர்த் திசையில் இருப்பதாகத் தெரியக்கூடும் இதனால், சிலருக்குக் கொஞ்சம் முன்புறம் திரும்பிப் பார்ப்பதாகத் தெரியும் போது வேறு சிலருக்குச் சற்றுப் பின்புறம் திரும்பிப் பார்ப்பதுபோல் தெரியும். பெண்ணின் மார்பும், குதிரைவாலும் பார்வையாளர்களின் பார்வைத் திசையோடு ஒரே கோட்டில் வரும்போது பெண் எந்தப்பக்கம் பார்க்கிறார் என்று தெரியாது. சிலர் நேரே முன்பக்கம் பார்ப்பதாகவும் வேறு சிலர் அத்திசைக்கு 180 பாகை விலகி எதிர்த்திசையில் பார்ப்பதாகவும் கொள்வர். 

நிழலுருக்கள் பெரும்பாலும் மணிக்கூட்டுத்திசையிலேயே சுற்றுவதுபோல் தெரிவதாக நிறுவப்பட்டுள்ளது. இணையவழி ஆய்வொன்றில் பங்குபற்றிய 1600 பேரில் ஏறத்தாழ மூன்றில் இரண்டு பங்கினர் தொடக்கத்தில் மணிக்கூட்டுத் திசையில் சுற்றுவதாகவே உணர்ந்தனர். அத்துடன், முதலில் மணிக்கூட்டுத் திசையில் சுற்றுவதாக உணர்ந்தவர்கள் மறு திசையில் சுழல்வதுபோல் பார்ப்பதற்குக் கூடிய சிரமப்பட்டனர்.

பார்ப்பவரின் பார்வையைப் பொறுத்து சுழல்வதாகத் தெரியும் திசை எத்தனை முறை வேண்டுமானாலும் மாறலாம். நெக்கெர் கனசதுரத்தில் மேலிருந்தோ கீழிருந்தோ பார்ப்பதாக மாறிமாறித் தெரிவதுபோல், இது இருநிலைத் தோற்றங்களில் காணும் பொதுவான அம்சம் ஆகும். இவ்வாறு மாறிமாறித் தெரிவது தன்னியல்பாக நிகழ்வது. இதற்கு தூண்டல் மாற்றமோ பார்வையாளரின் விருப்பமோ தேவையில்லை.


</doc>
<doc id="326436" url="https://ta.wikipedia.org/wiki?curid=326436" title="சிட்ரகோனிக் அமிலம்">
சிட்ரகோனிக் அமிலம்

சிட்ரகோனிக் அமிலம் "(Citraconic acid)" என்பது CHO என்ற மூலக்கூற்று வாய்ப்பாடு அல்லது CHCH(COH) என்ற அமைப்பு வாய்ப்பாடு கொண்ட ஒரு கரிம வேதியியல் சேர்மமாகும். வெண்மை நிறங்கொண்ட ஒரு திண்மமாக சிட்ரகோனிக் அமிலம் காணப்படுகிறது. மெசகோனிக் அமிலத்தின் ஒரு-பக்க மாற்றியனான இவ்வமிலம் சிட்ரிக் அமிலத்தை சூடுபடுத்துவதால் உண்டாகும் வெப்பசிட்ரிக் வகை அமிலங்களில் ஒன்றாகக் கருதப்படுகிறது.சைலினையும் மெத்தில் பியூட்டனாலையும் ஆக்சிசனேற்ற வினைக்கு உட்படுத்தி சிட்ரகோனிக் அமிலம் தயாரிக்கமுடியும். தன்னிச்சையாக நீரிலியை உருவாக்கும் அசாதாரணமான பண்பை சிட்ரகோனிக் அமிலம் கொண்டுள்ளது. மெலியிக் நீரிலி போலில்லாமல் இது அறை வெப்பநிலையில் நீர்மமாகக் காணப்படுகிறது.


</doc>
<doc id="326437" url="https://ta.wikipedia.org/wiki?curid=326437" title="காக்ஸ் பஜார்">
காக்ஸ் பஜார்

காக்ஸ் பஜார் (Cox's Bazar) (, வங்காளதேச நாட்டின் சிட்டகாங் கோட்டத்தில் உள்ள காக்ஸ் பஜார் மாவட்டத்தின் நிர்வாகத் தலைமையிட நகரமும் ஆகும். இந்நகரம் வங்காள விரிகுடாவில் 120 கிலோ மீட்டர் நீளமான கடற்கரை கொண்ட பன்னாட்டுச் சுற்றுலாத் தலமாகும். இந்நகரத்தின் கடற்கரை உலகின் நீளமான கடற்கரைகளில் ஒன்றாகும். காக்ஸ் பஜார் நகரம், சிட்டகாங் நகரத்திலிருந்து தெற்கில் 150 கிலோ மீட்டர் தொலைவில் வங்காள விரிகுடாவின் கடற்கரையில் அமைந்துள்ளது. காக்ஸ் பஜார் நகரத்தின் பழைய பெயர் பனோவா ஆகும். பனோவா என்பதற்கு வங்காள மொழியில் "மஞ்சள் பூ" எனப் பொருள்படும்.

தற்போது காக்ஸ் பஜார் என அழைக்கப்படும் இப்பகுதியை முன்னர் பனோவா (மஞ்சள் பூ) என வங்காள மொழியில் அழைக்கப்பட்டது. பின்னர் கிழக்கிந்திய கம்பெனியினர் இப்பகுதியைக் கைப்பற்றி வணிக மையமாக மாற்றினர். வாரன் ஹேஸ்டிங்ஸ் வங்காள ஆளுநராக இருக்கும் போது கிழக்கிந்திய கம்பெனியின் படைத்தலைவரான கேப்டன் "ஹிரம் காக்ஸ்" (இறப்பு 1799) என்பவர் "பனோவா" பகுதியின் கண்காணிப்பாளாராக பணியில் இருந்தார். பணியின் போது பர்மிய அரக்கான் பகுதி அகதிகளுக்கும், உள்ளூர் ராக்கெயின் மக்களுக்கும் இடையே நடந்த கலவரத்தை அடக்கி அமைதியை நிலைநிறுத்தியதால், அவரின் மறைவுக்குப் பின்னர் பனோவா பகுதிக்கு, காக்ஸ்சின் நினைவாக காக்ஸ் பஜார் எனப் பெயரிடப்பட்டது.
காக்ஸ் பஜார் பகுதி தற்போது வங்காளதேசத்தின் முக்கிய பன்னாட்டு சுற்றுலாத் தலமாக விளங்குகிறது.

தென்கிழக்கு வங்காளதேசத்தில் வங்காள விரிகுடாவில் 6.85 சதுர கிலோ மீட்டர் பரப்பளவும், 51,918 மக்கள் தொகையும் கொண்ட காக்ஸ் பஜார் நகராட்சி மன்றம் 1869-இல் நிறுவப்பட்டது. காக்ஸ் பஜார் வானூர்தி நிலையம் சிட்டகாங் மற்றும் பிற நகரங்களுடன் இணைக்கிறது மூன்று இலட்சம் ரோகிஞ்சா மக்கள் அகதிகளாக காக்ஸ் பஜார் நகரத்திலும், நகரைச் சுற்றியுள்ள பகுதிகளிலும் வாழ்கின்றனர். காக்ஸ் பஜாரின் மக்கள் தொகை அடர்த்தி ஒரு சதுர கிலோ மீட்டர் பரப்பளவில் 7579 ஆக உள்ளது. இந்நகரத்தில் வங்காள மொழியுடன், ஆங்கிலம் மற்றும் ரோகிஞ்சா மொழிகள் பேசப்படுகிறது.

காக்ஸ் பஜார் நகரத்தில் காக்ஸ் பஜார் அரசு சட்டக் கல்லூரி, காக்ஸ் பஜார் அரசுக் கல்லூரி, காக்ஸ் பஜார் அரசு மகளிர் கல்லூரி, காக்ஸ் பஜார் அரசு மருத்துவக் கல்லூரி, காக்ஸ் பஜார் நகரக் கல்லூரி, ராமு பட்டப்படிப்பு கல்லூரி, உக்கியா பட்டப்படிப்பு கல்லூரி, தெக்நாப் பட்டப்படிப்பு கல்லூரி, காக்ஸ் பஜார் அரசு உயரிநிலைப் பள்ளி, காக்ஸ் பஜார் அரசு மகளிர் உயர்நிலைப் பள்ளி முதலிய கல்வி நிறுவனங்கள் அமைந்துள்ளது.

காக்ஸ் பஜாரின் பொருளாதாரம் உள்நாட்டு மற்றும் வெளிநாட்டு சுற்றுலாப் பயணிகளின் வருகையால் பெறுகிறது. சுற்றுலாப் பயணிகளின் வருகையால் காக்ஸ் பஜாரில் பன்னாட்டு உணவகங்கள், விடுதிகள், நட்சத்திர விடுதிகள் உள்ளது. மேலும் மீன்பிடி தொழில் மூலம் போதுமான வருவாய் பெறுகிறது. 


</doc>
<doc id="326445" url="https://ta.wikipedia.org/wiki?curid=326445" title="கர்டர்பூர் போர்">
கர்டர்பூர் போர்

கர்டர்பூர் போர் "(Battle of Kartarpur)" என்பது 1635 இல் கர்டர்பூரின் மேல் தொடுக்கப்பட்ட முற்றுகைப் போரைக் குறிக்கும். இம்முற்றுகைப் போரை முகலாய மன்னர் நடத்தினார். இதுவே முகலாய-சீக்கியர் போர்களின் கடைசிப் போராகும். ஆறாவது சீக்கிய மதகுரு அர்கோவிந்துக்கு எதிரான பிரச்சாரத்தின் ஒரு பகுதியாக முகலாயப் படை பாண்டேகான் தலைமையில் கர்டர்பூர் முற்றுகைப் போரை நிகழ்த்தியது. பாய்பித்கி சந் உடன் குரு அர்கோவிந்தும் அவர் மகன் பாபாகுர்திட்டாவும் கர்டர்பூர் முற்றுகையை எதிர்த்து நின்றனர். முகலாயப்படை சீக்கியர்களால் கடுமையாக முறியடிக்கப்பட்டது. மேலும் முகலாயர்கள் பல தளபதிகளை இழந்தனர். 


</doc>
<doc id="326460" url="https://ta.wikipedia.org/wiki?curid=326460" title="பட்டமங்கலம் தட்சிணாமூர்த்தி கோயில்">
பட்டமங்கலம் தட்சிணாமூர்த்தி கோயில்

பட்டமங்கலம் தட்சிணாமூர்த்தி கோயில் தமிழ்நாட்டில் சிவகங்கை மாவட்டத்தில் உள்ள சிவன் கோயிலாகும்.

இக்கோயில் சிவகங்கை மாவட்டத்தில் பட்டமங்கலம் என்னுமிடத்தில் அமைந்துள்ளது. பட்டமங்கை என்று இவ்வூர் முன்னர் அழைக்கப்பட்டது.

இக்கோயிலின் மூலவராக தட்சிணாமூர்த்தி உள்ளார். இத்தலத்தின் மரம் ஆல மரம் ஆகும். திருவனந்தல், காலசந்தி, உச்சிக்காலம், சாயரட்சை, இரண்டாம் காலம், அர்த்த சாமம் என ஆறு கால பூசைகள், விநாயகர் சதுர்த்தி, கார்த்திகை, நவராத்திரி, மாசி மகம், பிரதோஷம், சிவராத்திரி உள்ளிட்ட பல விழாக்கள் நடத்தப்படுகின்றன.

கிழக்கு நோக்கி காணப்படுகின்ற தட்சிணாமூர்த்தியை இக்கோயிலில் காணலாம். ஐந்து தலை கொண்ட சண்முகநாதர் வள்ளி தெய்வானையுடன் உள்ளார். மதுரை மீனாட்சி அம்மன் கோயிலைப் போல பொற்றாமரைக் குளத்தைக் கொண்டு இக்கோயில் அமைந்துள்ளது. திருமால் பன்றியாகவும், பிரம்மா அன்னமாகவும் இருக்க, புன்னகை தவழும் முகத்துடன் பிறைமதி, கொன்றை, வலது மேற்கரத்தில் அக்னியும், வலது கீழ்க்கரத்தில் ஞான முத்திரையும், இடது மேல் கரத்தில் நாகமும் கொண்டு, இடது கீழ்க்கரத்தை தொடையில் வைத்தபடி தட்சிணாமூர்த்தி காட்சியளிக்கிறார். காளி வடிவில் உமை இங்கு உள்ளார்.


</doc>
<doc id="326462" url="https://ta.wikipedia.org/wiki?curid=326462" title="மானாமதுரை சோமேசுவரர் கோயில்">
மானாமதுரை சோமேசுவரர் கோயில்

மானாமதுரை சோமேசுவரர் கோயில் தமிழ்நாட்டில் சிவகங்கை மாவட்டத்தில் உள்ள சிவன் கோயிலாகும்.

இக்கோயில் சிவகங்கை மாவட்டத்தில் மானாமதுரை என்னுமிடத்தில் அமைந்துள்ளது. ஸ்தூலகர்ணபுரம் என்றும், சந்திரப்பட்டிணம் என்றும் இவ்வூர் முன்னர் அழைக்கப்பட்டது.

இக்கோயிலின் மூலவராக சோமேசுவரர் உள்ளார். இங்குள்ள இறைவி ஆனந்தவல்லி ஆவார். இத்தலத்தின் மரம் வில்வம் ஆகும். மதுகூபம், சந்திர புஷ்கரணி கோயிலின் தீர்த்தங்களாகும். சித்திரையில் 10 நாள், ஆடியில் 10 நாள், ஆருத்ரா தரிசனம், அன்னாபிசேகம், பிரதோஷ நாட்கள் உள்ளிட்ட பல விழாக்கள் நடத்தப்படுகின்றன.

பஞ்ச நிலை கோபுரத்தைக் கொண்டு அமைந்துள்ள இக்கோயிலில் இத்தல நிகழ்வுகள் சிற்பமாகக் காணப்படுகின்றன.
சந்திரன் தனி சன்னதியில் உள்ளார். அவர் தன் இரு மனைவியருடன் ஒரே கல்லில் காணப்படுகிறார். மூலவர் வெண்மை நிறத்தில் காட்சியளிக்கிறார்.
சிவனுக்கு மேற்குப் பகுதியில் ரிஷபம், சூலத்துடன் கூடிய சிலை காணப்படுகிறது. சிவன் தன்னுடைய திருவிளையாடலின்போது மாணிக்கவாசகருக்காக நரிகளை பரிகளாக மாற்ற கயிறை மாற்றித் தந்த இடம் இதுவே ஆகும். ராமர் அகத்தியரின் ஆலோசனையின்படி இங்கு வந்து மூலவரை பூசித்த பின்னர் சேது அமைத்து இலங்கைக்குச் சென்று முடி சூடியதாகக் கூறுவர். ராமர் ராவணனுடன் சண்டையிட்டபோது வானர சேனையின் பசியைப் போக்கிய தலமாகும்.


</doc>
<doc id="326464" url="https://ta.wikipedia.org/wiki?curid=326464" title="கோவளம் கைலாசநாதர் கோயில்">
கோவளம் கைலாசநாதர் கோயில்

கோவளம் கைலாசநாதர் கோயில் தமிழ்நாட்டில் காஞ்சீபுரம் மாவட்டத்தில் உள்ள சிவன் கோயிலாகும்.

இக்கோயில் காஞ்சீபுரம் மாவட்டத்தில் கோவளம் என்னுமிடத்தில் அமைந்துள்ளது.

இக்கோயிலின் மூலவராக கைலாசநாதர் உள்ளார். சிவராத்திரி, கார்த்திகை, பிரதோஷம் உள்ளிட்ட விழாக்கள் இங்கு நடைபெறுகின்றன. பௌர்ணமி நாட்களில் இறைவனுக்கும், இறைவிக்கும் சிறப்பு அபிசேகங்கள் நடைபெறும்.

திருச்சுற்றில் குபேர கணபதி வடக்கு நோக்கிய நிலையில் காணப்படுகிறார். விஜய கணபதி மற்றொரு சன்னதியில் உள்ளார். மூலவர் கோஷ்டத்தில் சிவ கணபதி உள்ளார். பூமாதேவியுடன் வெங்கடேசர், சூரியன், மகாலிங்கம், மகாகாளி, நாகாத்தம்மன், சுவர்ண பைரவர் ஆகியோர் உள்ளனர். தூண்களில் ராமாயணச் சிற்பங்கள் காணப்படுகின்றன. ஆவுடையாரில் கோயில் குறித்த செய்தி குறிப்பிடப்பட்டுள்ளது. 
இப்பகுதியில் வாழ்ந்த கடல் வணிகள் பாதுகாப்பிற்காகவும், தொழில் சிறப்பாக அமையவும் சிவனுக்குக் கட்டிய கோயில் கடல் சீற்றத்தால் மறைந்துவிட்டது. பின்னர் வந்த பல்லவ மன்னர் சிவனுக்குக் கோயில் கட்டும் முயற்சியில் ஈடுபட்டு சிவன் அருளால் கோயில் கட்டினார்.


</doc>
<doc id="326466" url="https://ta.wikipedia.org/wiki?curid=326466" title="ஊத்துக்காடு மகாலிங்கேசுவரர் கோயில்">
ஊத்துக்காடு மகாலிங்கேசுவரர் கோயில்

ஊத்துக்காடு மகாலிங்கேசுவரர் கோயில் தமிழ்நாட்டில் காஞ்சீபுரம் மாவட்டத்தில் உள்ள சிவன் கோயிலாகும்.

இக்கோயில் காஞ்சீபுரம் மாவட்டத்தில் வாலாஜாபாத் அருகே ஊத்துக்காடு என்னுமிடத்தில் நடுத்தெருவில் அமைந்துள்ளது.

இக்கோயிலின் மூலவராக மகாலிங்கேசுவரர் உள்ளார். மூலவர் பாணமாகக் காட்சியளிக்கிறார். இங்குள்ள இறைவி பெரியநாயகி ஆவார். சிவராத்திரி, பிரதோஷம் உள்ளிட்ட விழாக்கள் இங்கு நடைபெறுகின்றன.

ஒன்பதாம் நூற்றாண்டைச் சேர்ந்த கம்பவர்மன் என்னும் மன்னரால் இக்கோயில் கட்டப்பட்டது. நந்தி மண்டபம், மகா மண்டபம், அர்த்த மண்டபம், மூலவர் சன்னதி, இறைவி சன்னதியைக் கொண்டு அமைந்துள்ள இக்கோயிலில் கலை நுட்பங்களைக் காணமுடியும். அழகிய தூண்களும், மணி மண்டபமும் இக்கோயிலில் காணப்படுகின்றன.


</doc>
<doc id="326470" url="https://ta.wikipedia.org/wiki?curid=326470" title="மரநெல் (நெல்)">
மரநெல் (நெல்)

மரநெல் எனப்படும் இந்த நெல் வகை, ஒரு பாரம்பரிய நெல் இரகமாகும். தமிழகத்தின் கிருஷ்ணகிரி மாவட்டத்திலுள்ள தேன்கனிக்கோட்டையின் வட்டாரங்களில் அதிகளவில் பயிரிடப்படுவதாக கருதப்படும் இது, 120 - 125 நாட்களில் அறுவடைக்கு வரக்கூடியதாகும். சிவப்பு நிறத்திலுள்ள இந்த நெல்லின் அரிசி, பெரு நயத்துடன் (தடித்து) உள்ளது. மேலும், இம்மர நெல்லின் தானிய நெல்மணிகளின் விதையுறை கடினத்தன்மையுடன் காணப்படுவதால், முதிர்வடைந்த அறுவடை காலத்தில் தொடர்மழையால் எளிதில் முளைத்து விடுவதில்லை எனக் கூறப்படுகிறது. 

மத்திய மற்றும், நீண்டகால நெற்பயிர்கள் சாகுபடி செய்யக்கூடிய செப்டம்பர் மாதம் முதல், ஒக்டோபர் வரையிலான ‘தாளடி’, ‘பிசாணம்’, அல்லது ‘பின் பிசாணம்’ எனப்படும் பின் சம்பா பருவத்திலும், மற்றும் குறுகியகால நெற்பயிர்கள் சாகுபடி செய்யக்கூடிய, டிசம்பர் மாதம் முதல், சனவரி வரையிலான நவரைப் பட்டத்திலும் (கோடைகால பருவம்), மரநெல் பயிரிட ஏற்றதாக உள்ளது. 





</doc>
<doc id="326474" url="https://ta.wikipedia.org/wiki?curid=326474" title="ஐசோபுரோப்பைல் குளோரைடு">
ஐசோபுரோப்பைல் குளோரைடு

ஐசோபுரோப்பைல் குளோரைடு "(Isopropyl chloride)" என்பது C3H7Cl என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். குளோரோடைமெத்தில்மெத்தேன், 2-புரோப்பைல் குளோரைடு, இரண்டாம்நிலை-புரோப்பைல் குளோரைடு அல்லது 2- குளோரோபுரோப்பேன் போன்ற பெயர்களாலும் இச்சேர்மம் அழைக்கப்படுகிறது. நிறமற்றும் எளிதில் தீப்பற்றி எரியக்கூடிய வேதியியல் சேர்மமாகவும் உள்ளது. ஐசோபுரோப்பைல் ஆல்ககாலுடன் அடர் ஐதரோகுளோரிக் அமிலத்தையும் துத்தநாகக் குளோரைடையும் சேர்த்து மீள்வினைக்கு உட்படுத்தினால் ஐசோபுரோப்பைல் குளோரைடு உருவாகிறது.

கட்டமைப்பின்படி ஐசோபுரோப்பைல் குளோரைடு ஒரு கரிமக்குளோரின், இரண்டாம்நிலை ஆலோ ஆல்க்கேன் சேர்மமாகும். இரண்டாவதாகக் கூறப்பட்ட ஆலோ ஆல்க்கேனில், குளோரின் பதிலிகளுடன் பிணைக்கப்பட்டுள்ள கார்பன் அணுவின் சகபிணைப்பைச் சூழ்ந்து இரண்டு C-C பிணைப்புகள் காணப்படுவதை பார்க்கமுடிகிறது. 
முதல்நிலை (1°) ஆலோ ஆல்க்கேனுக்கு உதாரணமான 1-குளோரோபுரோப்பேன் என்ற உள்கட்டமைப்பு மாற்றியனை ஒப்பிடுகையில், குளோரின் பிணைந்துள்ள கார்பன் அணு ஒரேயொரு C-C பிணைப்பை மட்டுமே கொண்டுள்ளது.
ஒர் ஆய்வக வினைப்பொருளாக ஐசோபுரோப்பைல் குளோரைடுடன் ஆல்ககாலிக் பொட்டாசியம் ஐதராக்சைடு சேர்த்து சூடாக்கினால் ஐதரசன் ஆலைடு நீக்க வினையினால் புரோப்பீன் உருவாகிறது. எனினும், பொட்டாசியம் ஐதராக்சைடுடன் புரியும் வினையானது அணுக்கவர் பதிலீட்டு வினையுடன் போட்டியிடுகிறது. ஏனெனில் OH− வலிமையான, இடத்தங்கலில்லாத அணுக்கவரி அயனியாகும். எனவே பொட்டாசியம் மூன்றாம்நிலை பியூட்டாக்சைடு ஒரு சிறந்த வினைப்பொருளாகப் பயன்படுத்தப்படுகிறது.


</doc>
<doc id="326476" url="https://ta.wikipedia.org/wiki?curid=326476" title="மந்சோர் போர்">
மந்சோர் போர்

மந்சோர் போர் "(Battle of Mandsaur)" என்பது மராட்டியப் பேரரசின் படைகளுக்கும் இராசபுத்திரர்களின் படைக்கும் இடையே இந்தியாவின் மந்சோரில் நடைபெற்ற போராகும். மல்கர் ராவ் மராட்டியப் படைகளுக்குத் தலைமை தாங்கினார். இரசபுத்திரப் படைகளுக்கு செயசிங் தலைமை தாங்கினார். இப்போரில் செயசிங் 1733 ஆம் ஆண்டில் தோற்கடிக்கப்பட்டார். புந்தேல்கண்ட் , பண்டி பகுதிகளைக் கைப்பற்றி மல்கார்ராவ் ஒல்கார் ஆட்சியமைத்தார் 

மந்சோர் போர் கி.பி 1733 இல் நடைபெற்றது. மராட்டிய பேரரசர் பேரரசை விரிவாக்கும் எண்னம் கொண்டிருந்தார், இராசபுத்திரர்களிடமிருந்து நாட்டைக் கைப்பற்றி ஆட்சியமைக்கும் ஆசையும் கொண்டார். கச்வாகா இராசபுத்திரர்களை தன்னுடைய எதிரிகளாகக் கருதினார். 

மந்சோர் போரில் மராட்டியர்கள் பெற்ற பின்வரும் விளைவுகளை கொண்டிருந்தது:
சிந்தியர்களும் ஓல்கார்களும் ராசத்தான் மீது தங்களது தாக்குதலை புதுப்பிக்க ஊக்கமும் ஆதரவும் பெற்றனர். 
கோட்டா மற்றும் பண்டியை அடுத்த போர் இலக்காக மராட்டியர்கள் முடிவு செய்தனர், 


</doc>
<doc id="326482" url="https://ta.wikipedia.org/wiki?curid=326482" title="ஒடிசா வரலாறு">
ஒடிசா வரலாறு

ஒடிசா (முன்னர் ஒரிசா) என்ற பெயர், இந்தியாவில் இப்பகுதி தற்போது உள்ள நிலையைக் குறிக்கிறது. ஆனால் இந்த பிராந்தியம் வெவ்வேறு காலகட்டங்களில் வெவ்வேறு பெயர்களில் அழைக்கப்படது. பிராந்தியத்தின் எல்லைகளும் பல்வேறு காலக்கட்டங்களில் மாறுபட்டு வந்துள்ளது.

ஒடிசாவில் மனித வரலாறு பழங் கற்காலம் முதல் தொடங்குகிறது, இங்கு பழங்கால தழும்பழி கருவிகள் பல்வேறு இடங்களில் பல்வேறு இடங்களில் கண்டறியப்பட்டுள்ளது. ஒடிசாவின் வரலாறு துவக்கக் காலப் பகுதி பெரும்பாலும் தெளிவாக இல்லை, இப்பிராந்தியத்தைப் பற்றி சில குறிப்புகள் "மகாபாரதம்", "மகா கோவிந்த சுதா " மற்றும் சில "புராணங்கள்" போன்றவற்றில் குறிப்பிடப்படுகிறது. கி.மு. 261 இல் இப்பகுதி, மவுரிய பேரரசின் அசோகரால் கலிங்கப் போரின் ரத்த வெள்ளத்தில் கைப்பற்றப்பட்டது. இப்போரின் அழிவுகள் அசோகரை மனதளவில் பெரும் பாதிப்பை உள்ளாக்கியது. இதனால் அமைதிவழிக்கு திரும்பிய அசோகர் புத்த மதத்தைத் தழுவினார். இதன் பிறகு அவர் பல்வேறு அயல் நாடுகளுக்கு அமைதித் தூதுவர்களை அனுப்பினான். இவ்வாறு இவர் செயல்பட்டதில் ஒரு மறைமுக விளைவாக, ஆசியாவில் புத்த மதம் பரவியது.

மேலும் இப்பகுதியில் நடந்த கடல்சார் வர்த்தக உறவுகளின் காரணமாக இப்பகுதி கிழக்கிந்தியத் தீவுகள் பகுதியின் மற்றொரு அரசாட்சியாக அறியப்பட்டது.

கி.பி 1568 ஆம் ஆண்டு இப் பிராந்தியத்தின் வரலாற்றில் ஒரு முக்கிய புள்ளியாக கருதப்படுகிறது. கிபி 1568 இல், இப் பிராந்தியம் வங்காள சுல்தான்களின் படைத் தளபதியான கலபஹாட் தலைமையிலான படைகளால் வெற்றி கொள்ளப்பட்டது. இதனால் பிராந்தியம் தனது அரசியல் அடையாளத்தை இழந்து. இப் பகுதியில் பின்வந்த ஆட்சியாளர்கள் உண்மையான அரசர்கள் என்றாலும் அவர்களின் கிளை நதிபோன்ற பிரபுக்கள் கட்டுப்பாட்டிலேயே பிராந்தியம் இருந்தது. 1751 ஆண்டுக்குப் பின், மராட்டியர்கள் கிட்டத்தட்ட அரை தசாப்தத்ங்கள் இப்பகுதியை தங்கள் கட்டுப்பாட்டில் வைத்திருந்தனர். 1803 ஆம் ஆண்டு, பிரித்தானியப் பேரரசின் கீழ் வந்தது. பிரித்தானியர் இப்பிராந்தியத்தை மற்ற பிரதேசங்களின் பகுதிகளாக பிரித்தனர். 1936 ஆம் ஆண்டு, ஒடியா மொழி பேசும் மக்களை அடிப்படையாகக் கொண்டு ஒடிசா மாகாணம் உருவாக்கப்பட்டது.

தற்கால ஒடிசா பகுதியை உள்ளடக்கிய பிராந்தியம் வரலாற்றுக்காலப் பகுதி முழுக்க அதே பெயரில் அறியப்படாமல் இருந்தது. அதன் பகுதிகள் வேறு சகாப்தங்களில் வெவ்வேறு பெயர்களால் குறிக்கப்பட்டு வந்துள்ளது.

சில நூல்களின்படி (மகாபாரதம் மற்றும் சில புராணங்கள்), ஒரு அரசனான பாலி என்பவர் பிளைகள் இல்லாமல் இருந்தார். இதனால் முனிவர் திர்காத்தமா என்பரிடம் தன் மகன்களுடன் தன்னை ஆசிர்வதிக்குமாறு வேண்டினார். இதனால் முனிவர் இவரது மனைவிக்கு ஐந்து பிள்ளைகளை அருளினார். இதன்படி அரசிக்கு ஐந்து பிள்ளைகள் பிறந்தனர் இவர்களின் பெயர் அங்க, வங்க, கலிங்க, சும்ஹ , பௌண்டரா. பிறகு இந்த இளவரசர்களால் அவர்களின் பெயர்களாலேயே அரசாட்சிகள் நிறுவப்பட்டன. இளவரசர் வங்கா வங்க நாட்டை, நிறுவினார் இது தற்கால வங்கதேசம் மற்றும் மேற்கு வங்கப் பகுதியாகும். இளவரசர் கலிங்கா கலிங்க நாட்டை நிறுவினார், இதுவே தற்கால ஒடிசா பகுதி.

மகாபாரதத்தில் கலிங்க நாடு குறித்து பல இட்களில் குறிப்படப்பட்டுள்ளது. கலிங்க மன்னனான ஸ்ருதயுதா, இவனது பெற்றோர் வருணன் மற்றும் பர்நசா ஆறு ஆவர். இவன் குருச்சேத்திரப் போரில் கௌரவர் அணியில் இணைந்து போரிட்டார். இவரது தாயாரின் கோரிக்கையே ஏற்று இவரது தந்தை ஒரு தெய்வீக தண்டாயுதத்தை ஸ்ருதாயுதாவுக்கு வழங்கப்பட்டிருந்தது, இது இவரைக் காக்கும் என்றும், ஆனால் போரில் ஈடுபடாதவரை இதைக்கொண்டு தாக்கினால் இந்த ஆயுதம் திரும்பிவந்து இவரையே அழித்துவிடுமென்று எச்சரித்தார். அர்சுனனின் அம்பு மழையில் போர் தீவிரமானது, போரின்போது தனது ஆயுதத்தை போரில் ஈடுபடாத நிராயுதபாணியாக தேரோட்டிக்கொண்டிருந்த கிருட்டிணனின் மீது ஏவினார் இதனால் தண்டாயுதம் திரும்பிவந்து ஸ்ருதாயுதாவையதாக்கிக் கொன்றது. கிருஷ்ணனைக் கொன்ற வில்லாளனான ஜர சவரா மற்றும் ஏகலைவன் ஆகியோர் ஒடிசாவைச் சேர்ந்தவர்கள் என்று கூறப்படுகிறது.

பௌத்த நூலான, மஹாகோவிந்த சுதண்டா, கலிங்க நாட்டையும் அதன் அரசியான சத்தாபு பற்றி குறிப்பிடப்பட்டுள்ளன.
6 ஆம் நூற்றாண்டில் சூத்ரகராவில், பவுத்தியனா, கலிங்க நாட்டு இன்னும் வேத மரபினால் பாதிக்கப்படாதிக்கப்படாமல் உள்ளது என்று குறிப்பிடுகிறார். மேலும் இவர் கலிங்க நாட்டிற்கு மக்கள் வர (பிற நாட்டு மக்கள்) தவம் செய்திருக்கவேண்டும் என்று கூறுகிறார்.
மகாபத்ம நந்தர் என்னும் மகத ஆட்சியாளர் கி.மு. 350 இல் தனது ஆட்சிக்காலத்தில் கலிங்க நாட்டை வெற்றி கொண்டதாக கருதப்படுகிறது. கி.மு 350. ஹத்திகும்பா கல்வெட்டுகளில் கலிங்க நாட்டுப் பகுதியை நந்தர் வெற்றி கொண்டதைக் குறிப்பிடுகிறது. இந்தக் கல்வெட்டுகளில் அவர்களது ஆட்சிக் காலத்தில் இந்த நாட்டில் நந்த அரசர்களால் மேற்கொள்ளப்பட்ட நீர்ப்பாசன திட்டங்கள் குறித்து குறிப்பிடப்பட்டிருக்கிறது.

அசுர்கா என்ற இடத்தில், மணிகள் மற்றும் அச்சுகுத்திய காசுகள் கண்டறியப்பட்டன. இவை மவுரியர் காலத்துக்கு முற்பட்ட பெயர் தெரியாத அரசரின் காலத்தைச் சேர்ந்தவையாகும்.

மௌரிய மரபின் அசோகரால் கலிங்கப் போரினால் ரத்த வெள்ளத்தில் கி.மு. 261 இல் கலிங்க நாடு கைப்பற்றப்பட்டது. அசோகர் ஆட்சிக்கு வந்த எட்டாவது ஆண்டில் இப்போர் நிகழுந்தது. இவரது சொந்த பிரகடனங்களின்படி, இப்போரில் 1,000,000 மக்கள் கொல்லப்பட்டனர், மற்றும் 1,500,000 கைப்பற்றப்பட்டனர் மற்றும் இன்னும் பலர் பாதிப்புகளுக்கு ஆளாயினர். இப்போரின் அழிவுகள் அசோகரை மனதளவில் பெரும் பாதிப்பை உள்ளாக்கியது. இதனால் அமைதிவழிக்கு திரும்பிய அசோகர் புத்த மதத்தைத் தழுவினார்.

காரவேலன் கி.மு முதலாம் நூற்றாண்டில் கலிங்க நாட்டை ஆண்ட மகாமேகவாகன வம்சத்தின் மூன்றாவதும் மிகச் சிறந்தவனுமான பேரரசன் ஆவான். காரவேலன் குறித்த முக்கியமான தகவல்கள் அவனது 17 வரிகளைக்கொண்ட ஆத்திகும்பா கல்வெட்டில் கிடைக்கின்றன. இக்கல்வெட்டு, ஒடிசாவின் புபனேசுவருக்கு அருகில் உள்ள உதயகிரிக் குன்றில் காணும் குகையொன்றில் காணப்படுகிறது. இக்கல்வெட்டு இம்மரபை சேடி (செட்டி என்றும் படிக்கப்படுகிறது.) என்று குறிப்பிடுகிறது. ஆனால் இது மேற்கு இந்தியாவில் இருந்த செடி ராஜ்ஜியம் அல்ல. இக்கல்வெட்டு இவரது 13 வது ஆட்சியாண்டில் பொறிக்கப்பட்டுள்ளது.
சாதவாகனர் மரபின் கவுதமிபுத்ரா சத்கரனி கலிங்கத்தின் சாத்தியமான சில பகுதிகளில் செல்வாக்கு செலுத்தியனார்.

குஷானர்கள் முதல் மூன்று நூற்றாண்டுகளில் கலிங்க நாட்டை அடைந்திருப்பர்கள் அல்லது ஒரு பகுதியைக் கைப்பற்றி இருக்கலாம் குஷானர்களின் பல நாணயங்கள் கலிங்க நாட்டின் பல பகுதிகளில் கிடைத்துள்ளது, குறிப்பாக ஜவுகடா, சிசுபால்கர், மாணிக்கப்பட்டணத்தின் (புரி) குர்பாணி ஆகிய இடங்களாகும். இதில் குறிப்பிடத்தக்கது என்னவென்றால் இந்த நாணயங்கள் உண்மையானதைப் போன்ற சாயல் நாணயங்கள் என்பதை கவனத்தில் கொள்ள வேண்டும். எனவே, இக்காசுகள் குஷானர்களுக்கு பிந்தைய உள்ளூர் ஆட்சியாளர்கள் காலத்தில் அவர்களால் விநியோகிக்கப்பட்டதாக இருக்கவேண்டும். சிசுபால்கரில் கண்டறியப்பட்ட காசு மகாராஜா ராஜாதிராஜா தர்மதாமோதரா நாணயமாக உள்ளது. இதன் ஒரு பக்கத்தில் ஒரு மனித தலையும் மறு பக்கத்தில் குஷானர் அடையாளத்தையும் கொண்டு உள்ளது. மூன்றாம் நூற்றாண்டில், முருந்தர் என்னும் ஒரு இனத்தவர் பாடலிபுதிரத்தில் இருந்து ஆட்சி செய்தனர். இவர்கள் மத்திய ஆசியாவில் இருந்து வந்திருக்காலம் என ஊகிக்கப்படுகிறது. அவர்கள் குஷானர் நாணயங்களை ஒத்த நாணயங்களை வெளியிட்டு பயன்படுத்தப்படுத்தினர். ஆனால் இவர்களைப் பற்றி பெரும்பாலும் நாணயவியல் ஆதாரங்களைத் தவிர வேறு ஆதாரங்கள் காணப்படாமையால், இவர்களின் வரலாறு இந்த காலகட்டத்தில் பெரும்பாலம் இருண்ட காலமாக இருக்கிறது.
கி.மு 313 இல் கலிங்க இளவரசி ஹேமாமாலா என்பவர், புத்தரின் புனிதப் பல்லை எடுத்துக்கொண்டு நாட்டைவிட்டு வெளியேறி, இலங்கைக்கு மறைமுகமாக சென்று இலங்கை அரசனான சிறிமேகவண்ணனிடம் ஒப்படைத்தார். ஒரு புராணத்தின்படி புத்தரின் சிதையிலிருந்து புத்தரின் பெண் சீடரான கேமா ஒரு புனிதப்பல்லை எடுத்து ஒரு மன்னனான பிரம்மதத்தனிடம் அளித்தார். இந்த மன்னர் கலிங்க நாட்டின் தண்டபுரம் என்னும் நகரில் ஒரு கோயிலைக் கட்டி புனிதப்பல்லை அங்கே வைத்தார். பல தலைமுறைகள் கழித்து அங்கு குகசிவனின் ஆட்சியின் போது, உஜ்ஜைன் இளவரசர் புனிதப்பயணம் வந்தார். அவர் குகசிவனின் மகளான இளவரசி ஹேமாமாலாவை திருமணம் செய்துகொண்டார், இவர் பின்னர் தந்தகுமாரா (பல் இளவரசர்) என அழைக்கப்பட்டார். ஒரு மன்னர் கலிங்கத்தை தாக்கிய போது, தந்தகுமாரன் ற்றும் ஹேமாமாலா ஆகியோர் பினிதப்பல்லை பாதுகாக்க அதை எடுத்துக் கொண்டு தப்பி ஓடிவிட்டனர்.

சமுத்திரகுப்தர் (ஆட்சிக்காலம் கி.பி 335 – 375 ) இந்தப்பகுதியைக் கைப்பற்றினார் என்பது அவரது அலகாபாத் கல்வெட்டு வழியாகத் தெரியவருகிறது, மேலும் இதில் அவர் கைப்பற்றிய பகுதிகளாக மகாந்திரனின் கோசலை, வயாகர்ராஜனின் மகாகண்டரா, மந்தரராஜனின் கேரளம், மகேந்திரனின் பிஸ்தபுரம், சுவாமிதாதாவின் கொத்தூரா மலைப்பகுதிகள், தமனாவின் இரண்டபள்ளா, விஷ்ணூகோபனின் காஞ்சிபுரம், நில்லராஜனின் அவமுக்தா, அஸ்திவர்மனின் வேங்கி, உக்ரசேனனின் பலக்கா, குபேரனின் தேவராஸ்ட்ரம், தன்மஜயாவின் குஸ்தலபுரம், மற்றும் பிற. பிஸ்தபுரம் (தற்கால பிட்தபுரம்) என்பது கலிங்கத்தின் தலையகராக யூகிக்கப்படுகிறது. மகாகண்டரா மேற்கு ஒரிசாவின் பகுதியாக யூகிக்கப்படுகிறது. கொத்தூரா தற்கால கஞ்சாம் மாவட்டம் என கண்டறியப்பட்டுள்ளது.

சமுத்திரகுப்தர் காலத்திற்குப்பிறகு, தென் கலிங்கத்தை மத்தறை மரபினர் ஆண்டனர், இவர்கள் பிஸ்தபுரத்தில் இருந்து ஆட்சி செய்தனர் ஆனால் சிம்ம்புரத்திலிருந்தும் செப்பேடுகளை வெளியிட்டனர். இவர்களின் அரசு மகாந்தியிலிருந்து கோதாவரிவரை பரவியிருந்த்து.

குப்தர் காலத்திற்கு பிந்தைய காலத்தில் இன்னொரு அரசமரபான சரபபுரியா மரபினர் மேற்கு ஒடிசவை ஆண்டனர். இவர்களைப் பற்றி மிகுதியாக அறிய இயலவில்லை. இவர்களை பற்றி செப்பு தகடுகள், நாணயங்கள் கல்வெட்டுகளில் இருந்து தெரிய வருகிறது. மேலும் இவர்கள் அமர்ராயகுல மரபினர் என அழைக்கப்பட்டோ அல்லது இல்லாமலோ இருக்கலாம். இந்த மரபில் இருந்து சரபா துவங்கி இருக்கவேண்டும், அவர்கள் குப்தர்களின் கீழ் சிற்றரசர்களாக இருந்தனர். அவர்களால் தற்கால ராய்ப்பூர், பிலாஸ்பூர், களாஹாண்டி போன்ற பகுதிகளை ஆட்சி செய்தனர். இவர்களது ஆட்சி கி.பி. 499 முதல் 700 வரை நீடித்தது.

முதலாம் இந்திரவர்மன்தான் கீழை கங்க மரபில் அறியப்பட்ட துவக்கக்கால மன்னராவார். இவரது ஜிர்ஜங்கி சாசணம் கி.பி. 537 இல் இவரது 39 வது ஆட்சியாண்டில் வெளியிடப்பட்டது. இவரது தலைநகராக தண்டபுரம் இருந்துள்ளது. இன்னொரு செப்பேட்டில் இவரைப்பற்றி குறிப்படப்படுகிறது இதில் விஷ்ணுகுந்தினப் பேரரசின் மன்னரான இந்திர பத்தரக்கா இவரை தோற்கடித்ததாக உள்ளது. இம்மரபின் பல அரசர்கள் "திரிகலிங்காதிபதி" என பட்டம் பூண்டிருந்தனர். இவர்களின் தலைநகரம் பிற்காலத்தில் முதலாம் தேவாந்திர வர்மனான் (ஆ.கா 652–682) காலத்தில் கலிங்கநகரத்திற்கு மாற்றப்பட்டது.

இவர்கள் காலத்தில், கி.பி 639 இல் சீனப்பயணியான சுவான்சாங் இந்தப் பிரதேசத்துக்கு வந்தார், இவர் தன் குறிப்புகளில் இந்தப் பகுதியில் புத்த மதம் பரவலாக நடைமுறையில் இருந்தது என்று குறிப்பிடுகிறார். மேலும் புபுஹகிரி என்ற மடம் இருந்ததை குறிப்பிட்டுள்ளார். இந்த தளம் அண்மைக் காலத்தில் அழிவுற்றது. புதிய அகழ்வாய்வுகளில் இக்காலகட்டத்தைச் சேர்ந்த பல புத்த நினைவுச்சின்னங்கள் கண்டறியப்பட்டுள்ளன. 11 ஆம் நூற்றாண்டின் தொடக்கத்தில் ஒடிசாவை சோழப் பேரரசின் ராஜேந்திர சோழனால் கைப்பற்றப்பட்டது.

கி,பி 1135 இல் அனந்தவர்மன் சோடகங்கனால் தலைநகரம் கட்டக்குக்கு மாற்றப்பட்டது.
இவர் காலத்தில்தான் புரி ஜெகன்நாதர் கோயில் கட்டும் பணி தொடங்கியது என்று கூறப்படுகிறது. கோயில் பனிகள் பின்னர் அவரது வாரிசான மூன்றாம் அனகபீமவர்மனால் முடிக்கப்பட்டது. முதலாம் நரசிம்மதேவனால் கொனார்க் சூரியக் கோயில் கட்டப்பட்டது என அறியப்படுகிறது.

கி.பி 1187 இல் இலங்கை அரியனையை கலிங்கத்திலிருந்து சென்ற நிசங்க மல்லன் கைப்பற்றினார். இவர் கலிங்கத்தின் தலைநகரான சிங்கபுரத்தில் (தற்போதய ஆந்திராவின் உள்ள ஸ்ரீகாகுளம்) 1157 ல் பிறந்தவராக இருக்கலாம். 1215 ஆம் ஆண்டில், கலிங்கத்திலிருந்து இலங்கைக்கு படைகளுடன் சென்ற, கலிங்க மாகன் 21 ஆண்டுகள் ஆட்சியில் இருந்ததார். 

12 ஆம் நூற்றாண்டின் துவக்கத்தில், கலிங்க நாட்டை முதலாம் குலோத்துங்க சோழன் அவருடைய தளபதி கருணாகரத் தொண்டைமான் மூலம் படையெடுத்து கைப்பற்றியதை. ஒட்டக்கூத்தர் தன் கலிங்கத்துப் பரணி இலக்கிய நூலில் புகழ்ந்து எழுதி உள்ளார். 

தபாக்-இ.நசிரி என்ற நூலில் உள்ள குறிப்பில் 1243 இல் கலிங்கத்தின் ஜெய்நகர் ஆட்சியாளருக்கு வங்காள ஆட்சியாளரால் துன்பம் ஏற்பட்டது. தில்லி சுல்தானகத்தின் கீழ் அதன் வாங்காள ஆளுநராக இருந்த டுக்ரல் டுகான் கான் என்பவர் கலிங்கத்தின் ஜெய்நகரின்மீது 1244 மார்ச்சில் படையெடுத்தார். இந்தப் படைகளை ஒரு மாதத்திற்குப் பிறகு கலிங்கப்படைகள் கத்தசின் கோட்டையின் முன்பு எதிர்கொண்டன போரில் இழப்புகளை அடைந்த கலிங்கப்படைகள் கோட்டைக்குள் பின்வாங்கின. பின்னர் கானின் படைகள் மதிய உணவு உண்டு கொண்டிருந்த நேரத்தில் கலிங்கப்படைகள் அதிரடியாக கானின் படைகளை சூழ்ந்து தாக்கின. இதனால் நிலை குளைந்த கானின் படைகள் பின்வாங்கிச் சென்றன. 

கஜபதி பேரரசு என்பது 1435 இல் கபிலேந்திர தேவனால் நிறுவப்பட்டது. இது கீழைக் கங்க கடைசி மன்னனான நான்காம் பானுதேவனின் வீழ்ச்சிக்குப் பின்னர் நிறுவப்பட்டது. இந்த மரபு சூர்யவம்சி மரபு என்ற பெயராலும் அறியப்படுகிறது. 1450 இல் கபிலேந்திர தேவன் தன் மூத்தமகன் ஹமிராவை இராஜமுந்திரி மற்றும் கொண்டவீடு ஆகிபகுதிகளுக்கு ஆளுநராக நியமித்தார். கபிலேந்திர தேவன் தனது பேரரசை வடக்கில் கங்கை முதல் தெற்கில் பீதர் வரை 1457 இல் விரிவாக்கினார்.

கபிலேந்திர தேவனின் ஆட்சியின்போது, சரளா தாசா என்னும் ஒடியா கவிஞர், ஒடியா மொழியில் மகாபாரதம் மற்றும் அவரது மற்ற படைப்புகளை எழுதினார். 

1467 இல் கபிலந்திர தேவன் இறந்த போது, அவரது மகன்களுக்கு இடையில் அரியனையைக் கைப்பற்ற உள்நாட்டு போர் ஏற்பட்டது. இறுதியில், புருசோத்தம தேவின் ஹம்வீரனை தோற்கடித்து 1484 இல் அரியனையக் கைப்பற்றினார். ஆனால், இந்த குழப்ப காலத்தில் பேரரசின் குறிப்பிடத்தக்க தெற்கு பகுதிகளை விசயநகரப் பேரரசின் ம்ன்னான சாளுவ நரசிம்மனிடம் இழந்தனர். அவர் இறந்த நேரத்தில், இழந்த சில பிரதேசங்களை மீட்டார்.

இவர் தனது மகனான, பிரதாபருத்ர தேவனுக்கு 1497 ஆம் ஆண்டு முடிசூட்டினார். பதவிக்கு வந்த உடனே, அவர் வங்காள அலாவுதீன் ஹுசைன் ஷாவின் சேனைகளை எதிர்கொள்ள வேண்டியிருந்தது. அவரது ஆட்சிக் காலத்தில், 1508 இல் அலாவுதீன் ஹுசைன் ஷா மீண்டும் படையெடுத்து வந்தார், இந்த நேரத்தில் முஸ்லீம் இராணுவம் பூரி வரை அணிவகுத்துச் சென்று தாக்கியது. 1512 ஆம் ஆண்டில் விஜயநகர பேரரசின் மன்னர் கிருஷ்ண தேவராயர் கலிங்கத்தின் மீது படையெடுத்து கஜபதி பேரரசின் படைகளைத் தோற்கடித்தார். [69] 1522 ஆம் ஆண்டு, கோல்கொண்டாவின் குலி குதுப் ஷாவின் படைகளை கிருஷ்ணா கோதாவரி பகுதியிலிருந்து ஒடியா படைகள் அகற்றியது. 

கஜபதி பேரரசின் அரசராக பிரதாபருத்ராவைத் தேவன் இருந்தபோது அவரது அமைச்சராக இருந்த கோவிந்த வித்யாதரர் இருந்தார். இந்நிலையில், பிரதாபருத்ரத் தேவனுக்கு எதிராக கலகம் செய்த அமைச்சர் கோவிந்த வித்யாதரர் பிரதாபருத்ராவைத் தேவனையும் அவரது இரு மகன்களை கொலை செய்த பின்னர், 1541 இல் தானே அரியணை ஏறினார். 
போய் வம்சமானது 1541 இல், ஒரு இரத்தக்களரியான ஆட்சிக் கவிழ்ப்பு சதியால் அரியணைக்கு வந்த கோவிந்தா வித்யாதரனால் நிறுவப்பட்டது. இந்த மரபினரின் ஆட்சி குறுகிய காலமே நீடித்தது மேலும் இவர்கள் காலத்தில் ராஜ்யத்தின் அண்டை அரசர்கள் மோதலுக்கு வந்ததனர், அதுமட்டுமல்லாது உள்நாட்டுப் போர்களால் நாட்டில் குழப்ப நிலை ஏற்பட்டது. முதலில், கோவிந்த வித்யாதரனின் மருமகனான இரகுபஞ்ச்சோத்ராய் கலகம் செய்தார். கோவிந்த வித்யாதரன் செல்வாக்கற்ற ஆட்சியாளராக இருந்தார் இவரது மகனான சக்ரபிரதாபன் அரியனையைக் கைப்பற்றினார். இவர் 1557 ஆம் ஆண்டில் இறந்த பின்னர், முகுந்தா தேவா என்ற ஒரு அமைச்சர் கலகம் செய்தார். இவர் போய் மரபின் இரு அரசர்களைக் கொன்று, இரகுபஞ்ச்சோத்ராயின் கலகத்தை ஒடுக்கி தன்னை ஒடிசாவின் அரசராக அறிவித்துக் கொண்டார்.
முகுந்த தேவன் ( முகுந்த அரிச்சந்திரன் எனவும் அழைக்கப்படும்) 1559 இல், ஒரு இரத்தக்களரியான ஆட்சி கவிழ்ப்பு செயலைச் செய்து ஆட்சிக்கு வந்தவராவார். மதள பஞ்சி கோவிலின் கல்வெட்டுகள் முகுந்த தேவனை ஒரு சாளுக்கியர் என்று கூறுகிறது. இந்த காலகட்டத்தில், ஒடிசாவில் பல உள் முரண்பாடுகள் ஏற்பட்டது. இக்கால கட்டத்தில் முகுந்த தேவன் அக்பருடன் கூட்டணி அமைத்தார், இதனால் வங்காள ஆட்சியாளரான சுலைமான் கான் கரானியின் பகையை சம்பாதிக்கிறார். சுலைமான் 1567 ஆம் ஆண்டில், ஒடிசாவைக் கைப்பற்றும் நோக்குடன் அவரது மகனான பையாசுடு கான் கரானி மற்றும் அவரது மோசமான தளபதியான களாபகாத் ஆகியோர் தலைமையில் படைகளை அனுப்பினார்.

முகுந்த தேவன் வடக்கில் படைகளுடன் எதிர்கொண்டார், சுல்தானின் மகனுடன் உடன்படிக்கையில் கையெழுத்திட்ட பிறகு கிளர்ச்சியை நிறுத்திவிட்டு விலக்கிக் கொண்டார். பின்னர் முகுந்தா ராமச்சந்திர பஞ்சா தலைமையிலான எதிர்ப்புப் படைகளால் முகுந்த தேவன் போரில் கொல்லப்பட்டார். கலகம் செய்த இந்த ராமச்சந்திர பஞ்சா முகுந்த தேவனின் கீழ் இருந்த ஒரு சிற்றரசனாவார். பின்னர் இவர் மோதலில் சிக்கியதால் பயாசுடு கானால் கொலை செய்யப்பட்டார். அக்பர் சித்தூர் படையெடுப்பு தயாராகிக் கொண்டு இருந்ததார், அதனால் அவரால் இவ்விசயத்தில் எதிர் செயல் செய்ய முடியவில்லை. தளபதி களாபகத் நாடு முழுவதும் கொள்ளை வெறியாட்டத்துடன் சுற்றி பல கோவில்களை அழித்தார். 1568 ஆம் ஆண்டின் இறுதியில், ஒடிசா சுலைமான் கான்கரானியின் கட்டுப்பாட்டின் கீழ் வந்தது.

இந்தக் காலகட்டத்தில், முகுந்த தேவனினால் சிறையில் அடைக்கப்பட்டிருந்த ஒரு தளபதியின் மகனான முதலாம் இராமச்சந்திர தேவன் சிறையில் இருந்து விசாகப்பட்டனத்துக்கு தப்பியோடினர். 
1568 என்பது ஒடிசா வரலாற்றில் முதன்மையான ஆண்டாக கருதப்படுகிறது. முகுந்த தேவன் ஒடிசாவின் கடைசி தன்னாட்சியுடைய அரசராக கருதப்படுகிறார். 1568 ஆம் ஆண்டுக்குப்பின் இந்த பிராந்தியம் சரிவு கண்டது. ஒடிசா மீண்டும் ஒரு இறைமையுள்ள பேரரசாக இயலாமல் போனது. 

பின்னர் 1920 இல் ஒடிய நாடகாசிரியர் அஸ்வின் குமார் கோஷ் முகுந்த தேவனின் துயர மரணத்தையும் வங்காள சுல்தானின் தளபதி காலபகடின் சுரண்டலையும் அடிப்படையாகக் கொண்டு, "கால பகடா" என்ற ஒரு நாடகத்தை எழுதினார். இந்த நாடகம் ஒடிய இலக்கியத்தில் மிகப் பெரும் துன்பியல் நாடகங்களில் ஒன்றாகக் கருதப்படுகிறது. 
1568 இல், ஒடிசா வங்காள சுல்தான் ஆட்சியாளர்களான கரானி வம்சத்தின் சுலைமான் கான் கரானியின், கட்டுப்பாட்டின் கீழ் வந்தது.
இன்றைய பாலசூர் பகுதியில் நடந்தத துகாரோய் போரில், தாவுத் கான் ஒடியப் படைகளை தோற்கடித்தார். இதனால் ஒடிசா மோசமான நிலைக்குத் தள்ளப்பட்டது. போருக்குப் பிறகு, தாவுத் வங்காளம் மற்றும் பீகாரை முழுமையாக கடாகுக்கு விட்டுக்கொடுத்தார். இந்த உடன்படிக்கையின்படி ஒடிசாவை மட்டும் தனக்கு தக்கவைத்துக் கொண்டார். இறுதியில் ஒப்பந்தம் முனிம கான் (வங்காளம் மற்றும் பீகார் ஆளுநர்) 80 வயதில் இறந்த இறந்த பிறகு முடிவுக்கு வந்துது. இந்த வாய்ப்பை பயன்படுத்தி தாவுத் வங்கத்தின் மீது படையெடுத்தார். இது ராஜ்மகால் போருக்கு வழிவகுத்தது, இந்தப் போரில் தாவுத் தோற்கடிக்கப்பட்டு தூக்கிலிடப்பட்டார்.
1590 ஆம் ஆண்டில், குத்தூ கான் லொகானி என்னும் தாவுத்தின் ஒரு அதிகாரி, தன்னை சுதந்திரமான ஆட்சியாளராக அறிவித்துக்கொண்டு "குத்தூ ஷா" என்ற பட்டத்தைச் சூடிக்கொண்டார். பீகாரின் முகலாய ஆளுநராக இருந்த ராஜா மான் சிங், அவருக்கு எதிராக ஒரு பயணம் தொடங்கினார். மான் சிங்கை எதிர்கொள்ளும் முன்னர் குத்தூ ஷா காலமானார். குத்தூ கானின் மகன் நசீர் கான், சிறு எதிர்ப்புக்குப் பிறகு, முகலாய மேலாட்சியை ஏற்று 1590 ஆகத்து 15 அன்று மான் சிங்கிடம் கப்பத்தை செலுத்தினார். பின்னர் நசீர் கான் ஒடிசா மாநில ஆளுநராக நியமிக்கப்பட்டு பூரி பகுதியை விட்டுக் கொடுத்து ஒரு ஒப்பந்தம் கையெழுத்திடப்பட்டது. நசீர் கான் இரண்டு ஆண்டுகள் முகலாயப் பேரரசு விசுவாசமாக இருந்தார் ஆனால், அதன் பிறகு அவர் ஒப்ந்தத்தை மீறி புரி ஜகன்னாதர் கோயிலை முற்றுகையிட்டார். இதனால் மான் சிங் நசீர் கானை தாக்கி இன்றைய மிட்னாபூர் நகரம் அருகில் நடைபெற்ற யுத்தத்தில் 1592 ஏப்ரல் 18 அன்று அவரை தோற்கடித்தார். இதன் மூலம் 1593 முதல் ஒடிசா முற்றிலும் முகலாயப் பேரரசுக்கு உட்பட்டது மற்றும் வங்காள சுபஹ்வின் ஒரு பகுதியாக மாற்றப்பட்டது.
ஒடிசாவின் குர்தா பகுதி அரசர் ராஜா ராமச்சந்திரா தேவா, அக்பரின் மேலாட்சியை ஏற்றுக் கொண்டுடார். அக்பர் பெரும்பாலும் உள்ளூர் தலைவர்கள் விஷயங்களில் தலையிடாக் கொள்கையை பின்பற்றினார். அக்பர் தனது மகன், ஜஹாங்கிர் ஆகியோர் காலங்களிலும் அதற்கு பின்பும் இந்தக் கொள்கை தொடர்ந்து அவரகளின் கீழ், ஒடிசா ஒரு தனி சுபஹ்வாக சுபாதார் என்ற பெயரிலான கவர்னரின் கீழ், முகலாயப் பேரரசரின் பெயரில் ஆட்சி செய்யப்பட்டது.

குவாசிம் கான் 1606 ஆம் ஆண்டு ஒடிசா ஆளுநராக நியமிக்கப்பட்டார். இந்த காலகட்டத்தில், குர்தா அரசர், புருசோத்தம தேவா கிஷோ தாஸ் தலைமையிலான மொகலாய படைகளால் தாக்கப்பட்டு, தோற்கடிக்கப்பட்டார், மேலும் அமைதிக்கு பரிசாக வரதட்சணையை சேர்ந்து அவரது சகோதரி மற்றும் மகளை வழங்க வேண்டியிருந்தது. 1611 ஆம் ஆண்டில், தோடர் மால் மகனான கல்யாண் மால், ஒடிசா ஆளுநராக ஆனார். கல்யாண் மாலும் புருசோத்தம தேவாவை தாக்கி தோற்கடிக்கப்பட்டார், அமைதிக்காக இவர் முகலாய மகளிர் குழுவுடன் தனது மகளை அனுப்ப வேண்டியானது. In 1617, Kalyan was recalled to the court.
1617 ம் ஆண்டு, கல்யாண் அரசவைக்கு அழைக்கப்பட்டார். 1617 ம் ஆண்டு, முகராம் கான் ஒடிசா ஆளுனராக ஆனார். அவரும் புருசோத்தம தேவாவைத் தாக்க முயன்றார். ஆனால், புருசோத்தம தேவா குர்தாவில் இருந்து தப்பி ஓடிவிட்டனர். 1621 இல், அகமது பெக் ஒடிசா ஆளுநராக நியமிக்கப்பட்டார். புருசோத்தம தேவா 1622 தப்போயோடிய நிலையில் இறந்தார். அதன்பிறகு அவரது மகன் நரசிம்ம தேவா முடிசூடிக்கொண்டார். இளவரசர் சாஜகான் 1623 இல் ஒடிசாவின் மதல பஞ்சிக்கு வந்தார். அதற்கு முன் கலகம் ஏற்பட்டிருந்தது குறிப்பிடத் தக்கது. அகமது பெக் 1628 வரை ஆளுநராக இருந்தார்.
1628 ஆம் ஆண்டில், சாஜகான் முகலாயப் பேரரசர் ஆனார் மற்றும் முஹம்மது பக்கியர் கான் ஒடிசா ஆளுநராக நியமிக்கப்பட்டார். அவர் கோல்கொண்டா பேரரசுக்குள் தனது செல்வாக்கை நீட்டித்தார். சாஜகான் ஷா ஷுஜாவை வங்காள ஆளுநராக நியமித்தார் இவர் ஆளுநராக 1639 முதல் 1660 வரை இருந்தார். 1647 ஆம் ஆண்டில், நரசிம்ம தேவா ஃபதே கான் என்ற ஒரு முகலாய தளபதியால் தலை துண்டிக்கப்பட்டு மரணமடைந்தார்.
1658 ஆம் ஆண்டில், ஷாஜகான் உடல் நிலை மோசமானதை அடுத்து சாஜகானின் மகன்களில் ஒருவரான தாரா சிக்கோ அரச பிரதிநிதி பதவிக்குயை கைப்பற்றினார். இது அவுரங்கசீப்புக்கும் அவரின் உடன்பிறந்தவர்களுக்கும் இடையில் போருக்கு வழிவகுத்தது. இறுதியில் 1659 இல் அவுரங்கசீப் வெற்றி பெற்றார். பின்னர் அவர் தன் தந்தையான சாஜகானை சிறையில் வைத்திருக்க அவர் 1666 ஆம் ஆண்டு சிறையிலேயே மரணமடைந்தார். இக்காலகட்டத்தில் முகலாயப் பேரரசு உறுதியற்ற தன்மையை கொண்டிருந்ததால், ஒடிசாவில் உள்ள பல குறுநில தலைவர்கள் தங்கள் சுதந்திரத்தை அறிவித்தனர். அவுரங்கசீப் ஆட்சியில் கான்-இ-துரன் ஆளுநராக நியமிக்கப்பட்டார் இவர் 1660 இருந்து 1667 வரை இருந்தார். இந்த காலகட்டத்தில், இவர் முதலாம் முகுந்த தேவா மற்றும் குர்தா அரசர் போன்ற பல கிளர்ச்சித் தலைவர்களை அடங்கி நசுக்கினார்.
1707 இல், அவுரங்கசீப் இறந்தார் அதன்பிறகு ஒடிசா மீது முகலாயர்களின் கட்டுப்பாடு பலவீனமடைய ஆரம்பித்தது. முர்ஷித் குலி கான் 1714 இல் ஒடிசா ஆளுநராக நியமிக்கப்பட்டார். பின் 1717 இல் அவர் வங்காள நவாப் ஆனார். அவர் முகலாயப் பேரரசர்ருக்கு விசுவாசமாக இருப்பதற்கு உறுதி எடுத்தவர் ஆனால் அவர் ஒரு சுயாட்சி கொண்ட மன்னராக இருந்தார். அவர் வருவாயை அதிகரிக்க பல புதிய ஜாகிர்களை உருவாக்க பல நடவடிக்கைகளை எடுத்ததார். 1727 ஆம் ஆண்டில், அவரது மரணத்துக்குப் பிறகு அவரது மருமகன், சுஜா-உத்-தின் வங்காள நவாபாக ஆனார். அதற்கு முன் அவர் ஒடிசாவின் துணை முர்ஷிதாக இருந்ததார். அவரது காலத்தில், அருகிலுள்ள பல அரசாட்சிகள் அருகருகே இணைந்தார்போல் பல பகுதிகளை இழந்தனர்.
சுவர்ணரேகா ஆறு வங்காளம் மற்றும் மராத்திய கட்டுப்பாட்டில் இருந்த ஒடிசாவுக்கு இடைப்பட்ட பகுதியில் எல்லையாக பாய்ந்தது. மராட்டியர்களால் புரி யாத்ரை செல்பவர்களிடம் வரி சேகரித்தனர், பிச்சைக் காரர்களுக்கு விலக்கு அளிதனர். 1803 ஆம் ஆண்டு, பிரித்தானியர் இரண்டாவது ஆங்கில-மராட்டிய போரின் முடிவில் வெற்றிபெற்றனர். இதனால் மராட்டியர் வசமிருந்த ஒடிசா உள்ளிட்டப் பகுதிகளும் ஆங்கிலேயரின் கீழ்வந்தது. 


</doc>
<doc id="326488" url="https://ta.wikipedia.org/wiki?curid=326488" title="நல்லூர் பரி.யாக்கோபு ஆலயம்">
நல்லூர் பரி.யாக்கோபு ஆலயம்

நல்லூர் மிஷனினால் நல்லூரில் கட்டப்பட்ட ஆலயத் திருப்பணிகள் 1828 ஆம் ஆண்டின் நடுப்பகுதியில் பூர்த்தியாகியது.கட்டப்பட்ட ஆலயத்துக்கு பரிசுத்த யாக்கோபு ஆலயம் என்று பெயர் சூட்ட வேண்டுமென்று தீர்மானிக்கப்பட்டு பரிசுத்த யாக்கோபின் தினமாகிய ஆடி மதம் 25ம் திகதியன்று புனித ஆலயம் அருட்பணி ஜோசப் நைற் அடிகளாரினால் காலையில் பிரதிஷ்டை செய்யப்பட்டது.பரிசுத்த யாக்கோபு ஆலயம் என்று சூட்டப்பட்டது . வழிபாட்டுக்காக அன்றில் பயன்படுத்தப்பட்டது .ஒவ்வொரு ஞாயிறுக் கிழமைகளிலும் , புதன் கிழமைகளிலும் மாலை நேரத்தில் ஆராதனைகள் நடத்தப்பட்டு வந்தன.நல்லூர் மிஷனுக்கு 1831.04.01 திகதியன்று உன்னத நாளாக அமைந்தது. அன்று தான் ஆங்கில திருச்சபையின் இலங்கைக்கான ஆயர் அதி.வண.கேபர் ஆண்டகை அவர்கள் யாழ்ப்பாணத்துக்கு முதன் முதலாக வருகை தந்த சம்பவமாகும்.
அந்த வருகையின் போது நல்லூர் மிஷனுக்கும் வருகை தந்து சென் ஜேம்ஸ் ஆலயத்தில் ஆராதனை நடத்தினர் .அத்துடன் நல்லூர் செமினரியில் கல்வி பயின்ற மாணவர்களையும் சந்தித்து அவர்களின் கல்வி தகைமைகளை பரீட்ச்சித்து பார்த்து அவர்களின் கல்வி தகைமைகளை கண்டு திருப்தி அடைந்தார் .புதிய ஆலயத்தில் நடத்தப்பட்டு வந்த மாலை ஆராதனைகளில் ஏராளமானவர்கள் பங்கு கொண்டனர். புதிதாக கிறிஸ்தவர்களானவர்களும் ,கிறிஸ்தவர்களாக மதம் மாற விரும்பியோரும் ,மாற்று பார்வையாளர்களும் ஏராளமானோர் பங்குபற்றினர் . அத்துடன் பாடசாலையில் கல்வி கற்கும் பிள்ளைகளின் தொகையும் கூடி கொண்டு சென்றது . 1832ம் ஆண்டில் 68 பெண்பிள்ளைகளும் ,805 ஆண் பிள்ளைகளுமாக அதிகரித்து இருந்தது . 

1928.07.25 ம் திகதியன்று பரி.யாக்கோபு ஆலயம் 100 வது ஆண்டு விழாவை அருட்பணி ஐ.எஸ்.இரத்தினாதிக்கம் அடிகளாரும் ,ஜி.ஆர்.கேன்ஸ்மண் அவர்கள் ஆலய நிர்வாக சபை செயலாளராகவும் இருந்து சிறப்பாக கொண்டாடினார்கள் .இந்த ஆண்டு விழா தொடர்பான ஒரு கை நூல் ஆங்கிலத்தில் வெளியிடப்பட்டது .அதில் இந்த 100 ஆவது ஆண்டு காலத்திலே எவ்வளவோ சிறப்பான நிகழ்வுகள் நடந்தேறின.அத்தோடு மன அழுத்தத்தை கொடுக்கக்கூடிய நிகழ்வொன்றும் நடந்தேறியது .81 ஆண்டுகள் சிறந்த முறையில் செயற்படுத்தி வந்த பெண்கள் விடுதி பாடசாலை 1923ம் ஆண்டில் இடமாற்ற்றம் செய்து கோப்பாய்க்கு கொண்டு சென்ற சம்பவமே அதுவாகும் . நல்லூர் சென் ஜேம்ஸ் ஆலய வழிபாட்டுக்கு பல விதமான முறையில் அப்பாடசாலை உதவியதோடு சபை பிள்ளைகளுக்கு கல்வி வசதியும் கொடுத்த நிறுவனம், அது இடமாற்றம் பெற்று சென்றதால் ஆலயமும் ஆலய மக்களுமே அதிகம் பதிப்படைந்தனர் என்று அதில் கூறப்பட்டுள்ளது.நூறாண்டு விழாவின் பின் தொடர்ந்தும் 1932ம் ஆண்டு வரை அருட்பணி ஐ.எஸ்.இரத்தினாதிக்கம் அடிகளார் ஆன்மீக பணியில் தீவிரமாக உழைத்தார்.அவரே யாழ்ப்பாண சி.எம்.எஸ் மிஷனில் உள்ள பாடசாலைகளில் பொதுமுகாமையாளராக இருந்து பாடசாலை நிர்வாகத்தில் பெரும் பங்காற்றி கல்வி வளர்ச்சியை அதிகரிக்க அரும்பணியாற்றினார் .அவர் சென் ஜேம்ஸ் ஆலயத்தை அண்டிய கல்வி முன்னேற்றம் குறைந்த பொருளாதாரத்தில் பின்னடைவில் இருந்த மக்களுக்கு பெரும் பணியாற்றினார்.அவர்களின் வறுமையை போக்கவும் ,அவர்களின் வறுமையை போக்கவும் அவர்களிடையே காணப்பட்ட மூடப்பழக்க வழக்கங்களை கை விட்டு கல்வி அறிவு பெற்று இஜேசுவிடம் அம்மக்களை கொண்டு வர தீவிரமாக செயற்பட்டார் .இதனால் வீடுகள் தோறும் ஜெபக்கூட்டங்களும் ,கிராமங்கள் தோறும் எழுப்புதல் கூட்டங்களும் ,வாராவாரம் நோயாளர்களுக்கு கூட்டங்களும் நடத்தி வந்தார் . இதன் பயனாக சபை மக்கள் ஆவிக்குரிய விசுவாசத்தில் வளர்ச்சி அடைந்தார்கள். 
1932ம் ஆண்டு நடுப்பகுதியில் அருட்பணி ஐ.எஸ்.இரத்தினாதிக்கம் அடிகளார் இடமாற்றம் பெற்று சென்றபோது அருட்பணி கனன் எஸ்.எஸ்.சோமசுந்தரம் அடிகளார் நல்லூர் சென் ஜேம்ஸ் ஆலயத்தின் குருவாக பொறுப்பை ஏற்றுக்கொண்டார் .அவர் இச் சபையின் குருவாக 22 வருடங்கள் இருந்து அருட்பணியாற்றினார் .அவரின் தனிப்பட்ட வாழ்க்கையை பற்றியும்,குருத்துவ வாழ்க்கை பற்றியும் அறிந்து கொள்வதன் ஊடக வருங்கால சந்ததியினருக்கு பயன் உள்ளதாக இருப்பதோடு ஆலய வளர்ச்சிப் போக்கையும் அறியமுடியும்.



1962 முதல் 1976ம் ஆண்டு வரை பரி யாக்கோபு ஆலய பங்குத் தந்தையாகவும் ,யாழ் குரு முதல்வராகவும் சேவையாற்றிய அருட்பணி J.J ஞானப்பிரகாசம் அடிகளார் ஆசிரியர் பயிற்சிக் கலாசாலையின் ஒரு பகுதியாக இருந்த விடுதி கட்டட தொகுதியை திருத்தி மின்சார வசதி செய்து பரி யாக்கோபு ஆலய மண்டபம் என்று பெயர் சூட்டி சபை மக்கள் பயன்பாட்டுக்கு கொண்டு வந்தார் . 1976ம் ஆண்டின் இறுதியில் யாழ் குரு முதல்வர் J.J ஞானப்பிரகாசம் அடிகளார் இடமாற்றம் பெற்று கொழும்பு சென்றதும் 1977ம் ஆண்டு தை மதம் அருட்பணி ஜோசேப்பு சர்வானந்தம் அடிகளார் பரி யாக்கோபு ஆலய பங்குத் தந்தையாகபொறுப்பேற்றுக் கொண்டார் .
20 வருடங்கள் பரி யாக்கோபு ஆலயத்தின் பரிபாலன சபையின் கௌரவ செயலாளராகவும் பல நாட்கள் ஓய்வு நாட் பாடசாலை ஆசிரியராகவும் கடமையாற்றி மகிமைக்கு பிரவேசித்த திருமதி கிறேஸ் ஞானம்மா பொன்னுத்துரை அவர்களின் ஞாகபர்த்த கல்வெட்டு ஆலய உட்சுவரில் பதிக்கப்பட்டது .
1978.05.24 அன்று அருட்பணி யோசேப்பு சர்வானந்தம் அடிகளார் சுண்டிக்குளி பரி யோவான் ஆலயத்துக்கு இடமாற்றம் பெற்று செல்ல அருட்பணி சாம் டீ ஹொர்சிங்டன் அடிகளார் பரி யாக்கோபு ஆலய பங்குத் தந்தையாக பதவியேற்றர் .


</doc>
<doc id="326489" url="https://ta.wikipedia.org/wiki?curid=326489" title="நிலைக்குத்து - கிடை தோற்றமயக்கம்">
நிலைக்குத்து - கிடை தோற்றமயக்கம்

நிலைக்குத்து - கிடை தோற்றமயக்கம் (vertical–horizontal illusion) என்பது, பார்ப்பவர் ஒருவருக்கு, நிலைக்குத்துக் கோடு ஒன்றின் நீளம் அதே அளவு கொண்ட கிடைக் கோடு ஒன்றிலும் பார்க்கக் கூடிய நீளமுள்ளதாகத் தோன்றும் நிலை ஆகும். இங்கே, ஒரு கிடைக் கோடும் அதை இரண்டாக வெட்டும் இன்னொரு நிலைக்குத்துக் கோடும் உள்ளன. வெட்டும் கோடு வெட்டப்படும் கோட்டைவிட உயரமாகத் தெரிகிறது. இரு கோடுகளும் ஒரே நீளம் கொண்டவை எனப் பார்ப்பவர்களுக்கு முன்பே தெரிந்தாலும் இந்த நீள வேறுபாடு உணரப்படுகிறது. 

நிலைக்குத்து - கிடைத் தோற்றமயக்கத்தை உணர்வதில் பண்பாட்டிடை வேறுபாடுகள் இருப்பதைக் கண்டறிந்துள்ளனர். கீழ் நாடுகளிலும், திறந்த நிலப்பகுதிகளிலும் வழ்பவர்களைவிட மேனாட்டுப் பண்பாடுகளைச் சார்ந்தவர்களும், நகரப் பகுதிகளில் வாழ்பவர்களும் இந்தத் தோற்றமயக்கத்தைக் கூடுதலாக உணர்கின்றனர்.

நிலைக்குத்து - கிடை தோற்றமயக்கத்தைத் தரும் பல வடிவங்கள் உள்ளன. கூடிய அளவில் தோற்றமயக்கம் தரும் வடிவங்களாக மூன்று வடிவங்கள் உள்ளன. அவை, "L" வடிவம், "+" வடிவம், தலைகீழ் "T" வடிவம் என்பன. இவற்றுள் தலைகீழ் "T" வடிவம் கூடிய அளவு தோற்றமயக்கத்தைத் தருகிறது. இதில் வெட்டும் கோடு கிடையாக வைக்கப்படும்போது தோற்றமயக்கத்தின் அளவு குறைகிறது. 


</doc>
<doc id="326491" url="https://ta.wikipedia.org/wiki?curid=326491" title="உழவன் மகன் (திரைப்படம்)">
உழவன் மகன் (திரைப்படம்)

உழவன் மகன் 1987 ஆம் ஆண்டு வெளிவந்த தமிழ் மொழித் திரைப்படம் ஆகும். இந்த திரைப்படத்தில் நடிகர் விஜயகாந்த் இரண்டு கதாபாத்திரத்தில் நடித்துள்ளார். இப்படத்தின் இயக்குனர் அரவிந்தராஜ், தயாரிப்பாளர் இப்ராஹிம் ராவுத்தர், திரைக்கதை ஆசிரியர் ஆபாவாணன், இசையமைப்பாளர் மனோஜ் ஞான், ஒளிப்பதிவாளர் ரமேஷ் குமார், படத்தொகுப்பாளர் ஜெயச்சந்திரன் ஆவர். இத்திரைப்படம் 21 அக்டொபர் 1987 அன்று வெளியிடப்பட்டது.

மற்றும் பலர் நடித்துள்ளனர்.

இந்த படத்தில் 6 பாடல்கள் உள்ளன. பாடல்களை பாடியவர்கள் TMS, மலேசியா வாசுதேவன், எஸ். பி. பாலசுப்ரமணியம், விஜயா, சசிரேகா.



</doc>
<doc id="326494" url="https://ta.wikipedia.org/wiki?curid=326494" title="தாவர வகைப்பாட்டியல் முறைமைகளின் அட்டவணை">
தாவர வகைப்பாட்டியல் முறைமைகளின் அட்டவணை

இப்பட்டியல், தாவர வகைப்பாட்டியல், இப்பூமியில் உள்ள தாவரங்களைக் குறித்து, இதுவரை உருவாக்கப்பட்ட, தாவர வகைப்பாட்டியல் முறைமைகளைக் காட்டுகிறது. இதில் இரு பெரும் கூறுகள் உள்ளன.

தாவர வகைப்பாட்டியல் முறைமையும் (Plant taxonomic system), தாவரத் தொகுதியியலும் (plant systematics) வெவ்வேறு, தாவரவியல் துறைகள் ஆகும். இரண்டிற்கும் உள்ள வேறுபாடு மிக மிக சிறியது. ஆனால், இரண்டின் இலக்குகளும் வெவ்வேறு ஆனவை ஆகும். ஒப்பிட்டளவில் தாவர வகைப்பாட்டியல் முந்தைய தாவரவியல் பிரிவு ஆகும். இம்முறையில் தாவரத்தின் புற வடிவமைப்பை அடிப்படையாகக் கொண்டு செயற்படுகிறது. ஆனால், தாவரத்தொகுதி என்பது மரபியல் என்ற அடிப்படையைக் கொண்ட புதிய அறிவியல் முறையை, அடிப்படையாகக் கொண்டு செயற்படுகிறது. நடைமுறையில் இம்முறையின் வழிமுறைகளே ஓங்கி இருக்கிறது எனலாம்.





</doc>
<doc id="326498" url="https://ta.wikipedia.org/wiki?curid=326498" title="இணைந்த கைகள்">
இணைந்த கைகள்

இணைந்த கைகள் ("Inaindha Kaigal") 1990 ஆம் ஆண்டு வெளிவந்த தமிழ் மொழி திரைப்படம் .இந்த திரைப்படத்தில் நடிகர் அருண் பாண்டியன் மற்றும் ராம்கி நடித்துள்ளனர்
இப்படத்தை இயக்கியவர் -என் கே விஸ்வநாதன் .
தயாரிப்பு மற்றும் திரைக்கதை ஆசிரியர் -ஆபாவாணன்.
இசை-ஞான வர்மா 
ஒளிப்பதிவு- என் கே விஸ்வநாதன்
படத்தொகுப்பு-அசோக் மேத்தா.
வெளியீடு தேதி 02-08 -1990 .
160 நிமிடங்கள் ஓடும் படம் .
இந்த திரைப்படம் ஹிந்தி மற்றும் தெலுங்கு மொழிகளிலும் ஒலிச்சேர்க்கை செய்யப்பட்டது .


இப்படத்தில் 8 பாடல்கள் உள்ளது சுமார் அவற்றின் பாடல் அனைத்தும் ஆபாவாணன் எழுதியுள்ளார். பின்னணி பாடியவர் மலேசியா வாசுதேவன் ,வித்யா ,தீபன் சக்கவர்த்தி,கங்கை அமரன் மற்றும் பலர் . 



</doc>
<doc id="326511" url="https://ta.wikipedia.org/wiki?curid=326511" title="ஜேம்ஸ் பாண்ட் திரைப்படங்களின் பட்டியல்">
ஜேம்ஸ் பாண்ட் திரைப்படங்களின் பட்டியல்

ஜேம்ஸ் பாண்ட் என்பது நாவலாசிரியர் அயன் பிளெமிங் 1953 ஆம் ஆண்டு உருவாக்கிய ஒரு கற்பனை கதாபாத்திரம். ஜேம்ஸ் பாண்ட் கதையில் வரும் இந்த கதாபாத்திரம் ஒரு பிரிட்டன் நாட்டு ஒற்றராக சித்தரிக்கப்பட்டுள்ளது. அவரது குறிப்பெயர் 007. இதனடிப்படையில், இதுவரை சுமார் 24 ஜேம்ஸ் பாண்ட் திரைப்படங்கள் உருவாக்கப்பட்டு உள்ளன. 1960 முதல் 2015 ஆம் ஆண்டு வரை 25 ஜேம்ஸ் பாண்ட் திரைப்படங்கள் வெளிவந்துள்ளன. அனைத்து படங்களும் மிக அதிக பொருட்செலவில் உருவானவை. ஜேம்ஸ் பாண்ட் படங்களுக்கு உலகம் முழுவதும் ரசிகர்கள் உள்ளனர். 









</doc>
<doc id="326517" url="https://ta.wikipedia.org/wiki?curid=326517" title="டொனால்டு இலிண்டன்-பெல்">
டொனால்டு இலிண்டன்-பெல்

டொனால்டு இலிண்டந்பெல் (Donald Lynden-Bell) CBE FRS (பிறப்பு: 5 ஏப்பிரல் 1935) ஓர் ஆங்கிலேய வானியற்பியலாளர் ஆவார். பால்வெளிகள் தம் மையத்தில் பாரியக் கருந்துளைகளைக் கொண்டுள்ளன எனும் கோட்பாட்டுக்குப் பெயர்பெற்றவர். இந்த கருந்துளைகளே குவேசார்களுக்கு முதன்மை ஆற்றல் வாயிகள் ஆகும். இவர் மார்ட்டன் சுகிமிடு பரிசை மற்ரவரோடு இணைந்து பெற்றுள்ளார். இவர் வானியற்பியலுக்கான காவ்லி பரிசு 2008 இல் பெற்றுள்ளார். இவர் அரசு வானியல் கழகத்தின் தலைவராக இருந்துள்ளார். அண்மையில் இவர் கேம்பிரிட்ஜ் வானியல் நிறுவனத்தில் பணி செய்கிறார்; இவர்தான் அந்நிறுவனத்தின் முதல் இயக்குநரும் ஆவார்.
கேம்பிரிட்ஜ் பல்கலைக்கழகத்தில் கல்விபெற்ர இவர், 1962 இல் ஒலின் எகன், ஆலன் சாந்தகே ஆகியோருடன் இணைந்து ஆய்வுரை வழங்கியுள்ளார். இதில் நமது பால்வெளியாகிய பால்வழி ஒரு மாபெரும் வளிம முகிலின் குளைவி ஏற்பட்ட்து எனக் கூறுகிறார்.இஅர் 1969 இல் பாரியக் கருந்துளைகளின் அகந்திரளும் பொருளால் ஆற்றல் பெறுகின்றன எனும் கோட்பாட்டை வெளியிட்டார். அழிந்த குவேசார்கலை எண்ணி, பெரும்பாலான பாரியப் பால்வெளிகள் தம் மையத்தில் கருந்துளைகளைப் பெற்றுள்ளன எனக் கோட்பாட்டியலாகக் கொணர்ந்தார்.

இவர் ஏழு சாமுராய் வானியலாளர் குழுவில் ஒருவர். இந்தக் குழுவின் மற்ற வானியலாளர்களில் சாந்திரா பேபர், டேவிடு பர்சுடைன், ஆலன் டிரெசியர், உரோஜர் டேவீசு, உரோபட்டோ தெர்லேவிச், காரி வேக் னர்) ஆகியோர் அடங்குவர்.
இவர்கள் மாபெரும் ஈர்ப்பி நிலவுகிறது என்ற எடுகோளின் ஆசிரியர்கள் ஆவர். மாபெரும் ஈர்ப்பி என்பது மிகப்பெரிய பொருள்விரவல் பகுதி ஆகும். இது 250 மில்லியன் ஒளியாண்டுகட்கு அப்பால் உள்ளது. இந்த ஈர்ப்பி தான் களப் பால்வெளிக் கொத்துகளின் இயக்கத்துக்குக் காரணமாகும்நமது .

இவரது மனைவி கேம்பிரிட்ஜ் வேதியியல் பேராசிரியரான உரூத் இலிண்டன் -பெல் ஆவார்.

இவரது நடப்பு ஆய்வு பொது சார்பியல் கோட்பாட்டிலும் வானியற்பியல் தாரைகளிலும் முதன்மையாக கவனம் குவிக்கிறது.

விருதுகள்


இவர் பெயர் இடப்பட்டவை


[[பகுப்பு:1935 பிறப்புகள்]]
[[பகுப்பு:வாழும் நபர்கள்]]
[[பகுப்பு:ஆங்கிலேய வானியலாளர்கள்]]
[[பகுப்பு:பிரித்தானிய வானியற்பியலாளர்கள்]]

</doc>
<doc id="326522" url="https://ta.wikipedia.org/wiki?curid=326522" title="கழிவுநீர்த் தரமேற்றல்">
கழிவுநீர்த் தரமேற்றல்

கழிவு நீர் தரமேற்றல் (Sewage treatment) என்பது வீடுகளில் மற்றும் தொழிற்சாலைகளில் இருந்து வெளியேற்றப்படும் கழிவுநீரை அதில் இருக்கும் மாசு நீக்கி அதை சுற்றுசூழலுக்கு உகந்த நீராக மாற்றும் முறையாகும். கழிவு நீரை அதில் இருக்கும் மாசுபட்ட திட பொருட்களை பிரித்தும் ,ரசாயன மாற்றத்திற்கு அல்லது உயிரிய மாற்றத்திற்கு உட்படுத்தியும் தரமேற்றமுடியும்.இவ்வாறு செயினும் பொது ஒரு துணை பொருள் உருவாகும் அவை அறைதிண்மநிலை கொண்ட கழிவு பொருள் ஆகும். இத்தகைய அறைதிண்மநிலை கொண்ட கழிவு பொருள் தரமேற்றல் செய்யத பிறகு தான் மற்ற பயன்பாட்டிற்கு எடுத்துக்கொள்ள படும் .



</doc>
<doc id="326529" url="https://ta.wikipedia.org/wiki?curid=326529" title="பெண்களுக்கான சொத்துரிமை">
பெண்களுக்கான சொத்துரிமை

பெண்களுக்கான சொத்துரிமை ("women's property rights") என்பது சமூகத்தில் வாழும் பெண்களுக்கு சொத்துக்களை நிர்வகிக்கவும், மேலும் பரம்பரையாக வரும் சொத்துக்களை அனுபவிக்கவும் வழங்கப்படும் உரிமைகள் ஆகும். பெண்களுக்கு சொத்துரிமை வழங்கும் வழக்கம் நாடுகளுக்கு நாடு வேறுபடுகின்றது. பெண்களுக்கு சொத்துரிமை அளிப்பதில் மக்களின் கலாச்சாரம், பழக்கவழக்கங்கள், அரசியல் போன்றவைகள் அதிக ஆதிக்கம் செலுத்துகின்றன. பல நாடுகளில் இன்னும் பெண்களுக்கு சொத்துரிமை வழங்காததன் காரணமாக இன்று உலக சமுதாயம் பல சவால்களை தற்சமயம் எதிர்கொண்டு வருகிறது. முக்கியமாக கல்வியறிவின்மை, குடும்ப வறுமை, ஆரோக்கியக்குறைவு போன்றவைகள் பெரும் பிரச்சனையாக உருவெடுத்துள்ளன. இவைகள் பெண்களுக்கு சொத்துரிமை வழங்குவதன் அவசியத்தை வலியுறுத்துகின்றன.

உலகம் முழுவதும் உற்பத்தித் துறை, விவசாயம், தொழிற்சாலைகள், சிறு குறு தொழில்களில் பெண்களின் பங்களிப்பு அதிகமாக இருக்கிறது. பல நாடுகளில் பெண்களின் மூலமாக வரும் வருமானம் மட்டுமே பல குடும்பங்களின் வாழ்வாதாரமாக இருக்கிறது. உலக அளவில் வறுமைக் கோட்டிற்கு கீழ் வாழும் 40 சதவீத குடும்பங்களுக்கு பெண்களே தலைமை வகிக்கிறார்கள். உலகில் மூன்றில் ஒரு பங்கு மகளிர் சாியான அடிப்படை வசதிகள் கூட இன்றி வாழ்கிறார்கள் என்கிறது ஒரு ஆய்வு. உலக அளவில் விவசாயிகளால் தூவப்படும் விதைகளில் 60 முதல் 80 சதவீதம் பெண் விவசாயிகளால் தான் தூவப்படுகிறதாம்.

என்ன தான் விவசாயத்துறையில் பெண்கள் மகத்தான பங்களிப்பு அளித்தாலும், அவா்களுக்கு சொத்துரிமை என்பது தொடா்ந்து மறுக்கப்படுகிறது. நில உரிமை மாற்றப்படும் போது அவா்கள் புறக்கணிக்கப்பட்டே வந்திருக்கிறார்கள். அதற்கு முக்கிய காரணமாக கூறப்படுவது நில உரிமை மாற்ற சபையில் ஆண்களின் ஆதிக்கம் அதிகமாக இருப்பதே ஆகும். 

பண்டைய இந்தியாவில் பெண்களுக்கு சொத்துரிமை மறுக்கப்பட்டுள்ளது. மிதக்ஸரா, தாயபாகா போன்ற பள்ளிகளின் கொள்கைகள் பெண்களுக்கு சொத்துாிமை வழங்குவதை எதிா்த்தது. ஆனால், சுதந்திர இந்தியாவில் பெண்களுக்கு சொத்துரிமை படிப்படியாகத் தான் வழங்கப்பட்டது. இந்திய அரசமைப்பு சட்டத்தின் சரத்து 15 (1) குடிமக்களை பாலின ரீதியாக வேறுபடுத்துவது கூடாது என்பதை வலியுறுத்துகிறது. இது பெண்களுக்கு சொத்துரிமை வழங்க வழி செய்த மகத்தான சட்ட வாக்கியம் என்று பெண்ணியவாதிகளால் கருதப்படுகின்றது. அதன் பின்னர் 1956ம் ஆண்டு கொண்டுவரப்பட்ட இந்து வாரிசுரிமைச் சட்டம் பெண்களுக்கும் சொத்துரிமை வழங்கப்பட வழிவகை செய்தது. பின்னா் 2005 ஆம் அமல்படுத்தப்பட்ட திருத்தச் சட்டத்தின் படி பெண் பிள்ளைகளும் ஆண் பிள்ளைகளை போல தம் முன்னோர்களின் சொத்துக்களுக்கு உரிமை கொண்டாட முடிந்தது. தற்போதும் அந்த முறைப்படியே பாகப்பிரிவினை இந்தியா முழுவதும் நடைபெறுகிறது. இது இந்தியப் பெண்களுக்கு வழங்கப்பட்டுள்ள மிகப் பொிய உரிமையாக சமூக வல்லுநர்களால் கருதப்படுகிறது.


</doc>
<doc id="326530" url="https://ta.wikipedia.org/wiki?curid=326530" title="தர்மதுரை (திரைப்படம்)">
தர்மதுரை (திரைப்படம்)

தர்மதுரை 2016 இல் வெளியான திரைப்படமாகும். சீனு இராமசாமி அவர்களின் இயக்கத்தில் வந்த இந்த படத்தில் விஜய் சேதுபதி மற்றும் தமன்னா (நடிகை) ஆகியோர் முக்கிய கதாபாத்திரங்களில் நடிக்க, ஐஸ்வர்யா ராஜேஷ், சிருஷ்டி டங்கே, கஞ்சா கறுப்பு ஆகியோர் நடித்திருந்தனர். ராதிகா சரத்குமார் படத்தில் சிறப்பு கதாபாத்திரத்தில் நடித்திருந்தார். இந்தப் படத்திற்கு யுவன் சங்கர் ராஜா இசையமைத்திருந்தார். 2016 ஆம் ஆண்டில் விஜய் சேதுபதி நடிப்பில் வெளிவந்த நான்காவது திரைப்படம் இது. பாடல்கள் மற்றும் விஜய் சேதுபதியின் நடிப்பால் ரசிகர்கள் மதிப்பில் நன்மதிப்பைப் பெற்றது.


</doc>
<doc id="326535" url="https://ta.wikipedia.org/wiki?curid=326535" title="முகம்மது நபியின் சிறப்பு பட்டங்கள் மற்றும் பெயர்கள்">
முகம்மது நபியின் சிறப்பு பட்டங்கள் மற்றும் பெயர்கள்

முகம்மது நபியின் சிறப்பு பட்டங்கள் மற்றும் பெயர்கள் அல்லது முகம்மது நபியின் பண்புகளின் பெயர்கள் என்பது இசுலாமிய இறைத்தூதர் முகம்மது நபியின் பல்வேறு சிறப்பு பெயர்களை முசுலிம்களால் அழைக்கப்படுவதாகும்.
இந்த பெயர்கள் குர்ஆன் மற்றும் ஹதீஸ் மூலம் சுட்டிக் காட்டப்பட்டுள்ளன.

முகம்மது நபியின் பாராட்டுப் பெயர்கள் அல்லது அடைமொழிப் பெயர்கள் வருமாறு:


துருக்கி நாட்டில் முகம்மது நபி புனிதர் முகமது என அழைக்கப்படுகின்றார்.
ஈரான் நாட்டில் "பயகம்பர்" (தூதர்) என அழைக்கப்படுகின்றார்.

ஆங்கில மொழியில் முகம்மது என்ற பெயருக்கு பின்னால் PBUH (peace be upon him) என எழுதப்படுகிறது.

தமிழ் மொழியில் முகம்மது என்ற பெயருக்கு பின்னால் அவர்மீது அமைதி உண்டாகட்டும் எனப் பொருள்படும் (ஸல்) (ஸல்லல்லாஹு அலைஹி வஸல்லம் - (அரபு மொழி: صلى الله عليه وسلم)) என்ற அரபுத்தமிழ் எழுதப்படுகிறது.



</doc>
<doc id="326542" url="https://ta.wikipedia.org/wiki?curid=326542" title="அத்தோ">
அத்தோ

அத்தோ, ஒரு பர்மா உணவு.தடித்த நூடுல்சு போன்று இருக்கும் இதில் பச்சை வெங்காயம்,கோசை மெல்லியதாக சீவி சேர்த்து வத்தல் வெங்காயம்,உடைச்ச கடலை மாவு,நல்லெண்னை சிறிது விட்டு பிசைந்து தருவார்கள்.வட சென்னையில் இது மிக பரவலாக விற்கப்படுகிறது.


</doc>
<doc id="326543" url="https://ta.wikipedia.org/wiki?curid=326543" title="மோனோ அயோடோடைரோசின்">
மோனோ அயோடோடைரோசின்

மோனோ அயோடோடைரோசின் "(Monoiodotyrosine)" என்பது CHINO என்ற மூலக்கூற்று வாய்ப்பாடு கொண்ட கரிம வேதியியல் சேர்மமாகும். டைரோசின் என்ற அமினோ அமிலத்தை, பீனால் வளையத்தின் மெட்டா நிலையில் அயோடினேற்றம் செய்வதன் விளைவாக மோனோ அயோடோடைரோசின் உருவாகிறது. தைராய்டு இயக்குநீரின் முன்னோடி வேதிச்சேர்மமாக கருதப்படுகிறது. 

இரண்டு அலகுகள் ஒன்றிணைந்து 3,3-டைஅயோடோடைரோசின் உருவாக்கமுடியும். இதனுடன் மேலும் ஓர் அலகு சேர்ந்து தைராய்டில் கூழ்மமாக டிரை அயோடோதைரோனின் உருவாகிறது. 
ஆங்கில எழுத்துகளில் சுருக்கமாக இதை "மிட்" என்பர் 


</doc>
<doc id="326544" url="https://ta.wikipedia.org/wiki?curid=326544" title="பிராங்க் டிரேக்">
பிராங்க் டிரேக்

பிராங்க் டொனால்டு டிரேக் (Frank Donald Drake) (பிறப்பு: மே 28, 1930) ஓர் அமெரிக்க வானியலாளரும் வானியற்பியலாளரும் ஆவார். இவர் புவிக்கு அப்பாலான அறிதிறன் அல்லது மதிநுட்பத் தேட்டத்தில் ஈடுபட்ட முன்னோடிகளில் மிகவும் குறிப்பிடத் தகுந்தவர். இவர் சேதியை (SETI) நிறுவியவரும் ஆவார். இவர் 1960 இல் முதல்புவிக்கு அப்பாலான அறிதிறன் தொடர்பு கொள்ள, நோக்கீட்டு முயற்சிகளில் ஓசுமா (Ozma) திட்டத்தின் வழியாக மேற்கொண்டார்.. இவர் டிரேக் சமன்பாட்டை உருவாக்கினார். மேலும் விண்வெளிக்கு அனுப்ப புவியின் வானியல், உயிரியல் வடிவங்களை விவரிப்புக்கும் இலக்கவியல் குறிதொகுப்புமுறையை "அரேசிபோ தகவல்" என உருவாக்கினார்.

இவர் 1930 மே 28 இல் இல்லினாயிசில் உள்ள சிகாகோவில் பிறந்தார். இளைஞராக இவர் வேதியியலையும் மீன்ன்னியலையும் விரும்பியுள்ளார். தன் எட்டாம் அகவையிலேயே புறவெளிக் கோள்களில் உயிரினம் நிலவும் வாய்ப்பைக் கருதிப் பார்த்த்தாக இவர் ஓர் அறிக்கையில் கூறுகிறார். ஆனால் அதை குடும்பத்துக்கும் தன் ஆசிரியர்களுக்கும் கூட தெரியவொட்டாமல் விவாத்த்தி ஈடுபடாமலும் சுற்றி நிலவிய சமய நெருக்கடியான சூழலால் காத்து வந்துள்ளார்.
இவர் கார்னல் பல்கலைக்கழகத்தில் கடற்படைசார்ந்த தேக்கிருப்பு அலுவலர் பயிற்சிப் படையின் நல்கையில் சேர்ந்தார்.அப்பொது ஒருநேரத்தில் இவரது வானியல் படிப்பு தொடங்கியுள்ளது. இவரின் புவிக்கு அப்பாலான உயிரின வாய்ப்பு பற்றிய எண்ணங்களுக்கு 1951 இல் ஆற்றப்பட்ட ஆட்டோ சுத்ரூவ எனும் வானியற்பியலாரின் விரிவுரை மேலும் உரம் சேர்த்துள்ளது.கல்லூரி முடிந்த்தும், சிறிதுகாலம் மின்னனியல் அலுவலராக அமெரிக்க அல்பானி சிஏ 123 உயர்தகரி அமைப்பில் பணிபுரிந்துள்லார். இவர் பிறகு ஆர்வாடில் உள்ள பட்டப்படிப்பு பள்ளிக்கு கதிர்வீச்சு வானியல் பயில் சேர்ந்தார்.

பூஞ்செடிகள் வளர்ப்பதும், கல், கனிமம், அருமணிகளில் அழகிய உர்வங்களை வடிவமைப்பதும் இவரது பொழுதுபோக்குகளாக இருந்துள்ளன.

ஓகியோவின் நார்வுடில் உள்ள நார்வே உயர்நிலைப் பள்ளியில் அமைந்த டிரேக் கோளரங்கம் இவரது பெயரால் அழைக்கப்படுகிறது. இது நாசாவுடன் தொடர்புள்ள அரங்கம் ஆகும்.




</doc>
<doc id="326545" url="https://ta.wikipedia.org/wiki?curid=326545" title="மைமன்சிங்">
மைமன்சிங்

மைமன்சிங் (Mymensingh) ( நகரத்தை முன்னர் "நசீராபாத்" என அழைக்கப்பட்டது.இந்நகரம் வங்காளதேச நாட்டின் மைமன்சிங் மாவட்டம் மற்றும் மைமன்சிங் கோட்டத்தின் நிர்வாகத் தலைமையிட நகரமும் மாநகராட்சியும் ஆகும். வங்காளதேச தேசியத் தலைநகர் டாக்காவிலிருந்து வடக்கே 120 கிலோ மீட்டர் தொலைவில் மைமன்சிங் நகரம் அமைந்துள்ளது.

வங்காளதேசத்தின் மத்தியப் பகுதியில் அமைந்த மைமன்சிங் நகரம் பிரம்மபுத்திரா ஆற்றின் கரையில் அமைந்துள்ளது. "மொமன் ஷா" எனும் ஆட்சியாளர் என்பவரது பெயரால் இந்நகரத்திற்கு மைமன்சிங் பெயர் வைக்கப்பட்டது. 

பிரித்தானிய கம்பெனி ஆட்சியின் காலத்தில் 16 மாவட்டங்களில் ஒன்றாக மைமன்சிங் மாவட்டம் இருந்தது. 
மைமன்சிங் நகரத்தின் வடக்கு பகுதியை முவாசாமாபாத் என்றும், தெற்கு பகுதியை நசீராபாத் என்றும் அழைப்பர். பிரித்தானிய இந்தியாவின் ஆட்சிக் காலத்தில் மைமன்சிங் நகரத்தின் பெரும்பாலான மக்கள் இந்துக்களாக இருந்தனர். 

இருப்பினும் 1947-இல் இந்தியப் பிரிவினைக்குப் பிறகு பல இந்துக்கள் இந்தியாவின் மேற்கு வங்காள மாநிலத்தில் அகதிகளாக குடியேறினர். இரண்டாம் முறையாக 1965 இந்திய -பாகிஸ்தான் போரின் முடிவிலும் அதிக எண்ணிக்கையிலான இந்துக்கள் மைமன்சிங் நகரத்திலிருந்து வெளியேறி, இந்தியாவின் மேற்கு வங்காள மாநிலத்தில் குடியேறினர். 
27 மார்ச் 1971-இல் உருவான வங்காளதேச விடுதலைப் போரின் போது மைமன்சிங் நகரத்தை, மேற்கு பாகிஸ்தான் இராணுவத்தின் கட்டுப்பாட்டிலிருந்து முக்தி வாகினி விடுதலை படையினர் 11 டிசம்பர் 1971-இல் மீட்டெடுத்தனர்.

மைமன்சிங் நகரத்தில் இந்துக்களும், இசுலாமியர்களும் கூடி வாழும் இடமாக உள்ளது. இங்கு துர்கா பூஜை சிறப்பாக கொண்டாடப்படுகிறது. மைமன்சிங் நகரத்தில் இராமகிருஷ்ண மடம் சிறப்பாக செயல்படுகிறது. 

மைமன்சிங் நகர்ம் கல்வி நிலையங்களுக்கு பெயர் பெற்றது. இந்நகரத்தில் வங்காளதேச வேளாண்மைப் பல்கலைக் கழகம், மைமன்சிங் தொழில்நுட்ப நிறுவனம், மைமன்சிங் மருத்துவக் கல்லூரி, ஜாதிய கபி காஜி நஸ்ரூல் இசுலாமியப் பல்கலைக் கழகம், மைமன்சிங் பொறியியல் கல்லூர், ஆனந்த மோகன் கல்லூரி, மைமன்சிங் இராணுவப் பயிற்சி கல்லூரி, மைமன்சிங் மகளிர் இராணவப் பயிற்சி கல்லூரி, வித்தியாமாயில் அரசு உயர்நிலைப் பள்ளி, மகளிர் ஆசிரியர் பயிற்சிப் பள்ளி, சாகித் சையத் நஸ்ரூல் இஸ்லாம் கல்லூரி முதலிய கல்வி நிறுவனங்கள் உள்ளது.

வரலாற்று காலத்திலிருந்து மைமன்சிங் நகரம் சணல் ஆலைகளுக்குப் பெயர் பெற்றது. மேலும் மீன்பிடித் தொழிலும் சிறப்பாக உள்ளது. இரால் மீன் வளர்ப்பு பண்ணைகள் மூலம் இரால் மீன்களை ஏற்றுமதி செய்வதன் மூலம் அந்நிய செலாவனி பெறுகிறது. 





</doc>
<doc id="326548" url="https://ta.wikipedia.org/wiki?curid=326548" title="எக்சா அயோடோபென்சீன்">
எக்சா அயோடோபென்சீன்

எக்சா அயோடோபென்சீன் "(Hexaiodobenzene)" என்பது CI என்ற மூலக்கூற்று வாய்ப்பாடு கொண்ட கரிம வேதியியல் சேர்மமாகும். பென்சீன் கட்டமைப்பிலுள்ள ஆறு ஐதரசன் அணுக்களும் அயோடின் அணுக்களால் இடப்பெயற்சி செயப்பட்டிருக்கும் கட்டமைப்பின் அடிப்படையில் இதை பென்சீன் வழிப்பொருள் என்பர். ஆரஞ்சு நிறப்படிகங்களாகref name="Mattern"/> உருவாகும் எக்சா அயோடோபென்சீன் எல்லா வகையான கரைப்பான்களிலும் சிறிதளவே கரைகிறது.
சூடான புகையும் கந்தக அமிலத்தின் முன்னிலையில் பென்சாயிக் அமிலத்தை அயோடினேற்றம் செய்வதன் மூலம் எக்சா அயோடோபென்சீன் தயாரிக்கமுடியும். எதிர்பார்த்தைப் போலவே மைய C6 வளையக் கட்டமைப்பை இச்சேர்மம் ஏற்றுள்ளது. 


</doc>
<doc id="326551" url="https://ta.wikipedia.org/wiki?curid=326551" title="டாக்டர் நோ">
டாக்டர் நோ

டாக்டர் நோ 1962 ஆம் ஆண்டு வெளிவந்த ஒரு பிரிட்டிஷ் ஒற்றன் பற்றிய திரைப்படம் .ஜேம்ஸ் பாண்ட் திரைப்பட வரிசையில் முதல் திரைப்படம் .இந்த படம் வெளியீடு தேதி 05 அக்டோபர் 1962 ஆகும். இந்த படத்தின் இயக்குனர் டெரன்ஸ் எங் ஆவர் 1958 ஆம் ஆண்டு இதே பெயரில் வெளிவந்த நாவலாசிரியர் இயன் பிளெமிங் நாவல் தழுவி எடுக்கப்பட்டது .இப்படத்தின் கால நீளம் 109 நிமிடங்கள். இப்படத்தின் பட்ஜெட் 1.1 மில்லியன் ஆகும். இத்திரைப்படம் லண்டன் மற்றும் ஜமைக்கா நாட்டில் படப்பிடிப்பு நடைபெற்றது .
ஒரு பிரிட்டிஷ் அரசாங்க ஒற்றன் தன் காணாமல் போன தனது தோழர் தேடியும் .அமெரிக்கா நாட்டின் விண்வெளி திட்டத்திற்கு ஏற்படும் இடையூறு பற்றியும் துப்பு துலக்கும் கதையாகும். 
சீன் கானரி 
உற்சுலா அண்ட்ரெஸ்
ஜோசப் வைஸ்மென் 
ஜாக் லார்ட் 


</doc>
<doc id="326553" url="https://ta.wikipedia.org/wiki?curid=326553" title="என்றி-அலெக்சாந்திரே தெசுலாந்திரேசு">
என்றி-அலெக்சாந்திரே தெசுலாந்திரேசு

இவரது இளமையில் எக்கோல் பல்தொழில்நுட்ப்ப் பட்டப் படிப்பு, பிரெஞ்சு-பிரசியப் போர், பாரிசு கம்மியூன் பரட்சிச் சூழலால் நிரம்பியதாகும்.இவர் 1874 இல் பட்டம்பெற்ற தும், இவர் படைவீர வாழ்க்கையால் தன் சூழலுக்குத் துலங்கி எழுச்சிபெறும் செருமனிக்கு முகம்கொடுத்தார். இவர் பொறியாளர்களில் போர்த் தளபதி பதவி வரை உயர்ந்தார். அப்போது இயர்இயலில் பெருநாட்டம் கொண்டிருந்தார். இவர் 1881 இல் தன் படை வாழ்க்கையைத் துறந்து எக்கோல் பல்தொழில்நுட்ப நிறுவனத்தின் ஆல்பிரெடு கார்னியூவின் ஆய்வகத்தில் சேர்ந்து, அங்கு கதிர்நிரலியலில் பணிபுரிந்தார். இவர் சோர்பான் பல்கலைக்கழகத்திலும் தன் கதிர்நிரல் ஆய்வுப் பணியைத் தொடர்ந்தார். அங்கே தன் முனைவர் பட்டத்தையும் 1888 இல் பெற்றார்.இவர் யோகான் பால்மரையொத்த கதிர்நிரல் கோடுகளில் அமைந்த எண்ணியல் அணிவகுப்பை கண்டறிந்து, 20 ஆம் நூற்றாண்டில் குவைய இயக்கவியல் தோன்றிவளர வழிவகுத்தார்.

1868 இன் பியேர் ஜான்சன் அவர்களின் சூரிய ஒள்மறைப்பு நோக்கீடுகள், இவரை அறிவியல் கல்விக்கழகத்துக்கு "இனி வானியலை வடிவியலும் இயக்கவியலும் ஆட்சி செய்ய முடியாது; இயற்பியலும் வேதியியலும் அந்த பொறுப்பைப் பிடிதுக்கொள்ளும்." என அறிவுரை கூற வைத்தன . இந்த அறிவுரை பாரிசு வான்கானகத்தின் இயக்குந்ரான உர்பைன் இலே வெரியரால் புரக்கணிக்கப் பட்டது. என்றாலும் பிரெஞ்சு அரசு பாரீசின் புறநகரில் இருந்த மியூடனில் ஒரு வானியற்பியல் வான்காணகத்தை உருவாக்கி நிறுவ ஜான்சனுக்கு ஒரு நல்கையை வழங்கியது. இதில் அப்போது ஜான்சன் மட்டுமே தனி வானியலாலராக இருந்தார். 1889 இல் இலே வெர்யருக்குப் பின் அமேதீ மவுசெசு பணியாற்றத் தொடங்கியதும் அவர் தெசுலாந்திரேசைப் பணிக்கமர்த்தி வானியற்பியலை முன்னணிக்குக் கொணர்ந்தார்.பின்னவர் சூரியக் கதிர்நிரல்மானியை ஒருங்கே ஜார்ஜ் ஏல் அவர்களுடன் இணைந்து உருவாக்கினார்.

இவர் 1898 இல் மியூடனில் ஜான்சனுடன் இணைந்து அறிவியல் பணியாளர்தொகையை இருமடங்காக்கினார். ஜான்சன் 1907 இல் இறந்ததும், இவர் இயக்குநராகி, நிறுவன வளர்ச்சித் தடத்தை விரிவாக்கலானார். அப்போது இவர் பிரெஞ்சு வானியல் கழகத்தில் 1907 முதல் 1909 வரை தலைவராகவும் இருந்தார்.1914 இல் முதல் உலகப் போர் தொடங்கியதும், இவர் தன் 60 களில் இருந்தாலும், பொறியாலர் அணியில் படைமேலராகப் பணிசெய்ய வந்துள்ளார். பின் மேஉம் உய்ர் பதவியையும் பெற்றார். 1918 இல் போர் உடன்படிக்கிக்குப் பின்னர், மியூடன் வ்வழ்வை மேற்கொண்டு 1926 வரை பணியாற்றினார். அப்போது இதன் ஆட்சிப் பொறுப்பு பாரீசு வான்காணகத்தோடு இணைந்துவிட்டது. இருநிறுவனங்களுக்கும் மவுசெசு 1929 இல் ஓய்வுபெறும் வரையில் இயக்குநராக இருந்தார்.

இவர் தன் இறப்பு வரை ஆய்வில் தொடர்ந்து ஈடுபட்டு வந்துள்ளார். இவரது ஒருசாலை வானியலாளரான இரேமாண்டு மிச்சர்டு இவரைப் பற்றி, " இவர் தன் இயல்பால், நடத்தையால், வாழ்முறையால் எப்போதும் ஒரு படைவீரராகவும் அலுவலராகவுமே விளங்கினாரே ஒழிய அறிவாளியாக என்றும் நடந்துகொண்டதே இல்லை." எனக் கூறுகிறார்.

விருதுகள்


இவர் பெயர் இடப்பட்டவை




பகுப்பு பிரெஞ்சு வானியலாளர்கள்


</doc>
<doc id="326560" url="https://ta.wikipedia.org/wiki?curid=326560" title="எக்சாகுளோரோசைக்ளோயெக்சேன்">
எக்சாகுளோரோசைக்ளோயெக்சேன்

எக்சாகுளோரோசைக்ளோயெக்சேன் "(Hexachlorocyclohexane)" என்பது ஆறு கார்பன் வளையத்தில் ஒவ்வொரு கார்பனுடனும் ஒரு குளோரினும் ஒரு ஐதரசனும் சேர்ந்திருக்கும் பல ஆலசனேற்ற வகை கரிமச் சேர்மமாகும். இச்சேர்மத்தின் கட்டமைப்பில் பல மாற்றியன்கள் காணப்படுகின்றன. வளையயெக்சேனிலுள்ள தனி குளோரின் அணுக்களில் முப்பரிமாண வேதியியலில் இம்மாற்றியன்கள் வேறுபடுகின்றன. சில சமயங்களில் எக்சாகுளோரோசைக்ளோயெக்சேன் சேர்மத்தை பிழையாக பென்சீன் எக்சாகுளோரைடு என்று அழைக்கிறார்கள். இருமுனையப் பிணைப்புகளுடன் கூடிய சைக்ளோயெக்சேன் முப்பரிமாண அமைப்பு நிலைப்புத்தன்மை கொண்ட பெரிய அணுக்களை ஆராயும் மாதிரிகளாக இவை பயன்படுத்தப்படுகின்றன. இந்த ஆய்வில் வெவ்வேறு வடிவியல் அமைப்புகளின் விளைவுகள் ஆராயப்படுகின்றன. சில மாற்ரியன்கள் பூச்சிகொல்லிகலாக உள்ளன .
சில பொதுவான அமைப்புகள்:







</doc>
<doc id="326564" url="https://ta.wikipedia.org/wiki?curid=326564" title="தன்டர்பால்">
தன்டர்பால்

இடிப்பந்து (Thunderball) 1965 ஆம் ஆண்டு வெளிவந்த ஒரு பிரிட்டிஷ் ஒற்றன் பற்றிய திரைப்படமாகும். 1965 டிசம்பர் 22ஆம் நாள் அன்று வெளியிடப்பட்ட இத்திரைப்படம் ஜேம்ஸ் பாண்ட் திரைப்பட வரிசையில் நான்காவது திரைப்படமாகும். இந்த படத்தின் இயக்குனர் டெரன்ஸ் எங் ஆவர் 1961 ஆம் ஆண்டு இதே பெயரில் வெளிவந்த நாவலாசிரியர் இயன் பிளெமிங் நாவலைத் தழுவி எடுக்கப்பட்டது . இப்படத்தின் கால நீளம் 130 நிமிடங்கள். இப்படத்தின் ஆக்கச்செலவு 9 மில்லியன் ஆகும். இத்திரைப்படத்தி படப்பிடிப்பு பிரான்ஸ், பஹாமாஸ், இங்கிலாந்து, அமெரிக்கா போன்ற நாடுகளில் நடைபெற்றது .

ஜேம்ஸ் பாண்ட் ஸ்பெக்ட்டர் எனும் சர்வதேச கொள்ளையர்களால் திருடப்பட்ட இரண்டு அணு ஆயுதங்களை மீட்பதற்கு பஹாமாஸ் தீவிற்கு செல்கிறார். 



</doc>
<doc id="326570" url="https://ta.wikipedia.org/wiki?curid=326570" title="முக்தி வாகினி">
முக்தி வாகினி

முக்தி வாகினி (Mukti Bahini) (இதனை வங்காளதேச விடுதலைப் படைகள் என்றும் அழைப்பர். வங்காளதேச விடுதலைப் போரின் போது, பாகிஸ்தான் இராணுவத்தில் இருந்த வங்காளப் போர் வீரர்கள் மற்றும் படை அதிகாரிகளைக் கொண்டு முக்தி வாகினி படை அமைக்கப்பட்டது. முக்தி வாகினி படையில் உள்ளூர் வங்காள இளைஞர்கள் மற்றும் மாணவர்களும் தன்னிச்சையாக இணைந்தனர். இந்திய இராணுவத்தின் ஒத்துழைப்புடன் முக்தி வாகினி நடத்திய வங்காளதேச விடுதலைப் போரின் முடிவில், கிழக்கு பாகிஸ்தான் என முன்பு அறியப்பட்ட பகுதி டிசம்பர் 1971-இல் வங்காளதேசம் எனும் புதிய நாடு உருவானது. 

25 மார்ச் 1971 அன்று வங்கதேச தந்தை எனப் போற்றப்படும் சேக் முஜிபுர் ரகுமான், வங்காளதேச விடுதலைக்கு, பாகிஸ்தான் படைவீரர்களுக்கு எதிராகப் போரிட வங்காள மக்கள் தாங்கள் தாங்களாகவே முன் வர வேண்டும் கோரிக்கை விடுத்தார். 

சேக் முஜ்புர் ரஹ்மான் தலமையில் தற்காலிக வங்காளதேச அரசு 4 ஏப்ரல் 1971-இல் அமைக்கப்பட்டது. இவ்வரசின் கீழ் இராணுவத் தலைவர் உஸ்மானி தலைமையில் இராணுவக் குழு அமைக்கப்பட்டது.
வங்காளதேசத்தை 11 பிரதேசங்களாகப் பிரித்து, பிரதேச இராணுவத் தலைவர்கள் நியமிக்கப்பட்டனர். கிழங்கு வங்காளப் படைப்பிரிவு, கிழக்கு பாகிஸ்தான் துப்பாக்கிகள் பிரிவு மற்றும் முக்தி வாகினி படைகளைக் கொண்டு 4 ஏப்ரல் 1971-இல் துவக்கப்பட்ட வங்காளதேச இராணுவத்திற்கு ஜெனரல் உஸ்மானி தலைமை வகித்தார். 

இந்திய – பாகிஸ்தான் போரின் போது, முக்திவாகினி படையினரும் கூட்டு சேர்ந்து பாகிஸ்தான் படைவீரர்கள் மீது போர் தொடுத்தனர்.

1971-இல் நடைபெற்ற பாகிஸ்தான் நாடாளுமன்றப் பொதுத் தேர்தலில், கிழக்கு பாகிஸ்தானின் சேக் முஜிபுர் ரஹ்மான் தலைமையிலான அவாமி லீக் கட்சி, பாகிஸ்தானின் நடுவண் அரசில் ஆட்சி அமைக்கப் போதுமான தொகுதிகளில் வெற்றி பெற்றது. ஆனால் பாகிஸ்தானின் இராணுவ ஆட்சியாளர் யாகியாகானும், மேற்கு பாகிஸ்தான் அரசியல்வாதிகளும் சேக் முஜிபுர் ரஹ்மானை ஆட்சி அமைக்க எதிர்ப்பு தெரிவித்தனர். 
இந்நிலையில் சேக் முஜிபுர் ரஹ்மான் 7 மார்ச் 197-இல் கிழக்கு பாகிஸ்தான் எனப்படும் வங்காளதேசத்தை சுதந்திர தனி நாடாக அறிவித்தார்.

இதைத் தொடர்ந்து அதே நாளில் பாகிஸ்தான் இராணுவ ஆட்சியாளர் யாகியாகான், சேக் முஜிபுர் ரஹ்மானை தேசத் துரோகி என அறிவித்தார்.
மேலும் பாகிஸ்தான் இராணுவம் வங்காளதேசத்தின் அனைத்து பகுதிகளிலும் உள்ள அவாமி லீக் கட்சித் தலைவர்களை கைது செய்ததுடன், முக்தி வாகினி படையினருடன் மோதியது.

25 மார்ச் 1971 அன்று கிழக்கு பாகிஸ்தானில் (வங்காள தேசம்) இராணுவச் சட்டம் செயல்படுத்தப்பட்டது. வெளிநாட்டுப் பத்திரிக்கைச் செய்தியாளர்களை பாகிஸ்தான் இராணுவம் வெளியேற்றியது. அவாமி லீக் கட்சி தடை செய்யப்பட்டது. கட்சியின் தலவர் சேக் முஜிபுர் ரஹ்மான் கைது செய்யப்பட்டார்.

இந்நிலையில் பாகிஸ்தான் இராணுவத்திற்கு எதிராக, முக்தி வாகினி படைகளுடன் சேர்ந்து கிழக்கு பாகிஸ்தான் துப்பாக்கிப் படைப் பிரிவுகளும், கிழக்கு வங்காள போர்படைப் படை பிரிவு வீரர்களும் தாக்குதல்கள் தொடுத்தது. இதனால் கோபமடைந்த பாகிஸ்தான் படைவீரர்கள் கண்மூடித்தனமான வங்கதேச மக்கள் மீது தாக்குதல் தொடுத்தனர். இத்தாக்குதல்களில் பல்லாயிரம் வங்காள மக்கள் படுகொலை செய்யப்பட்டனர். பெண்கள் கற்பழிக்கப்பட்டனர். 
இதனால் காஜிபூர், காரிப்பூர், சில்ஹெட், தலாய், ரங்கமதி-மகால்சாரி, குஸ்தியா, தருயின், பரிசால் ஆகிய இடங்களில் முக்திவாகினி படையினருக்கும், பாகிஸ்தான் படையினருக்கும் பெரும் போர் நடைபெற்றது. 

இந்நிலையில் இந்திய அரசு முக்தி வாகினி போராட்ட வீரர்களுடன் கூட்டணி அமைத்து, மார்ச் 1971-இல் கிழக்கு பாகிஸ்தான் இராணுவத்தின் மீது போர் தொடுத்தது. இந்திய இராணுவத்தின் விமானப் படைகள் கிழக்கு பாகிஸ்தான் நிலைகள் மீது சரமாரி தாக்குதல்கள் துவக்கியது. போரின் முடிவில் பாகிஸ்தான் தோல்வியடைந்ததால், பாகிஸ்தான் இராணுவத் தலைவர் லெப்டினண்ட் ஜெனரல் ஏ. ஏ. கே. நியாசி, 90,000 பாகிஸ்தான் இராணுவ வீரர்களுடன், இந்திய இராணுவத் தலைவர் ஜெகத் சிங் அரோராவிடம் சரணாகதி அடைந்து சரணாகாதி ஒப்பந்தத்தில் கையொப்பமிட்டார்.
6 டிசம்பர் 1971-இல் சேக் முஜிபுர் ரஹ்மான் தலைமையிலான சுதந்திர வங்காளதேச அரசை இந்தியாவும், பூடானும் அங்கீகாரம் செய்தது.



</doc>
<doc id="326571" url="https://ta.wikipedia.org/wiki?curid=326571" title="பந்தன் வங்கி">
பந்தன் வங்கி

இந்தியாவில் செயல்பட்டுவரும் தனியார்த் துறை வங்கியாகும். இது இந்தியாவின் மேற்கு வங்காளம் மாநிலத்தின். கொல்கத்தா தலைமையிடமாகக் கொண்டு செயல்படுகிறது.780 வங்கி கிளைகள் 277 தானியங்கும் வங்கி கருவி 9 .9 மில்லியன் வாடிக்கையாளர்களை கொண்டு உள்ளது. பந்தன் 2001 ஆம் ஆண்டு குறுநிதி நிறுவனமாக இருந்து 2014 ஆம் ஆண்டு இந்தியா ரீசர்வ் வங்கியிடம் இருந்து வங்கி உரிமம் பெற்றது . 
சுமார் 22 ,௦௦௦ ஊழியர்கள் இந்த வங்கியில் பணிபுரிகிறார்கள்.இந்தியா ரீசர்வ் வங்கி விதிமுறைப்படி 500 கோடி மூலதனத்துடன் தன் ஒரு புதிய வங்கி செயல் படவேண்டும்.பந்தன் வங்கியின் மூலதனம் சுமார் 2570 கோடி ஆகும். 


</doc>
<doc id="326576" url="https://ta.wikipedia.org/wiki?curid=326576" title="என் மனைவியும் என் மாமியாரும்">
என் மனைவியும் என் மாமியாரும்

"என் மனைவியும் என் மாமியாரும்" (My Wife and My Mother-in-Law) என்பது, இரட்டைப் பொருள் காட்டும் ஒளியியல் தோற்றமயக்கம் ஆகும். இதில் ஒரு இளம் பெண்ணை அல்லது ஒரு வயதான பெண்ணைப் பார்க்க முடியும். இளம்பெண் உருவத்தை மனைவியாகவும் வயதான பெண்ணின் உருவத்தை மாமியாராகவும் ஓவியர் குறிப்பிட்டுள்ளார். இப்படத்தில் இளம்பெண் உருவத்தின் தலையும் தோள்களும் காடப்பட்டுள்ளன. இவ்வுருவம் வலப் பக்கமாகத் திரும்பி பார்ப்பவருக்கு எதிர்ப்பக்கம் பார்த்துக்கொண்டிருக்கிறது. வயதான பெண்ணுக்கும் தலையும் தோளுமே தெரிகிறது. ஆனால், முகம் நேரே இடப்பக்கம் பார்க்கும்படி அமைந்துள்ளது.

பிரித்தானியக் கேலிச்சித்திர ஓவியரான வில்லியம் எலி ஹில் (1887-1962) என்பவர், "பக்" (Puck) என்னும் நகைச்சுவைச் சஞ்சிகையின் 1915 நவம்பர் 6 இதழில் வெளியிட்டார். இதற்கு "அவர்கள் இருவரும் இந்தப் படத்தில் உள்ளனர் - கண்டுபிடியுங்கள்" என்று தலைப்பிடப்பட்டு இருந்தது. ஆனால், அறியப்பட்ட மிகப்பழைய வடிவம் 1888 இல் வெளியான ஒரு செருமன் அஞ்சலட்டை ஆகும். 1930 இல், எட்வின் போரிங் என்பவர், ஆய்வுக் கட்டுரை ஒன்றில் இப்படத்தை வெளியிட்டு உளவியலாளரிடையே அறிமுகப்படுத்தினார். அப்போதிருந்து இப்படம் பாடப் புத்தகங்களிலும், சோதனை ஆய்வுகளிலும் இடம்பெற்றன. 


</doc>
<doc id="326579" url="https://ta.wikipedia.org/wiki?curid=326579" title="புதுவை பாரதியார் கிராம வங்கி">
புதுவை பாரதியார் கிராம வங்கி

புதுவை பாரதியார் கிராம வங்கி, இந்தியாவின் புதுச்சேரி ஒன்றிய பிரதேசத்தில் செயற்பட்டுவரும் மண்டல ஊரக வங்கியாகும். புதுச்சேரியில் உள்ள இரண்டு மாவட்டங்களில் முப்பதுக்கும் அதிகமான கிளைகளுடன் 150க்கும் அதிகமான பணியாளர்களையும் கொண்டு செயற்பட்டுவருகிறது. 26 மார்ச் 2008 முதல் மக்களுக்கு வங்கி சேவை வழங்கி வருகிறது. புதுச்சேரியை தலைமையாக கொண்டு செயல்பட்டு வருகிறது. இந்த வங்கியில் நகைக் கடன், கல்விக் கடன் மக்களுக்கு வழங்கப்படுகிறது. மேலும் தொடர் வைப்பு தொகை சேவையும் இங்கு உள்ளது. சில வங்கி கிளைகளில் தானியங்கி சில்லறை வழங்கும் இயந்திரம் உள்ளது.



</doc>
<doc id="326581" url="https://ta.wikipedia.org/wiki?curid=326581" title="சுற்றுச்சூழல் பாதுகாப்புச் சட்டம் 1986">
சுற்றுச்சூழல் பாதுகாப்புச் சட்டம் 1986

சுற்றுச்சூழல் பாதுகாப்புச் சட்டம் 1986 "(Environment Protection Act, 1986)" என்பது சுற்றுச்சூழலைப் பாதுகாப்பதற்காக இந்திய பாராளுமன்றம் இயற்றிய ஒரு சட்டமாகும். போப்பால் நச்சுவாயு நிகழ்வுக்குப் பிறகு இச்சட்டம் இயற்றப்பட்டது. இந்திய அரசியலமைப்பு 253 ஆவது பிரிவின் கீழ் இச்சட்டம் மார்ச்சு 1986 இல் இயற்றப்பட்டு 19 நவம்பர் 1986 இல் நடைமுறைப்படுத்தப்பட்டது. மனிதர்களுடன் தொடர்புடைய சுற்றுச்சூழலைப் பாதுகாக்க ஐக்கிய நாடுகளின் மாநாட்டில் எடுக்கப்பட்ட முடிவுகளை செயல்படுத்துவது இச்சட்டத்தின் நோக்கமாகும். பாதுகாப்பு மற்றும் மனிதச் சூழலின் பாதுகாப்பானது தாவரங்கள், விலங்குகள் மற்றும் பிற உயிரினங்களின் பாதுகாப்பு முன்னேற்றம் ஆபத்துத் தடுப்பு ஆகியவற்றோடு தொடர்புபடுத்தப்பட்டது. .
1.சுற்றுப்புறச்சூழல்: காற்று, நீர் மற்றும் நிலமும் அவைகளுக்குள் உள்ள பிணைப்பும் அவை மனிதனோடும், பிற உயிரினங்களோடும் கொண்டுள்ள பிரிக்கமுடியாத உறவையும் சுற்றுச்சூழல் எனக் கூறலாம்.

2.மாசு: சுற்றுச்சூழலுக்குத் தீமையை விளைவிக்கக் கூடிய எந்த ஒரு திட, திரவ மற்றும் வாயுப் பொருட்களும் மாசு ஆகும்.

3.அபாயகரமான பொருட்கள்: எந்த ஒரு பொருளும், அவற்றின் வேதியியல் மற்றும் இயற்பியல் குணநலன்களின் பொருட்டு, மனிதனுக்கோ பிற உயிரினங்களுக்கோ அல்லது சுற்றுச்சூழலுக்கோ அபாயத்தை விளைவித்தால் அப்பொருளை அபாயகரமான பொருள் எனக் கணிக்கலாம்.

4.சுற்றுப்புறச் சூழலைக் காப்பாற்றவும், மேம்படுத்தவும் , மத்திய அரசுக்கு வழங்கப்பட்டுள்ள அதிகாராங்கள்.

5.மாசுக்கட்டுப்பாடு மற்றும் தடுப்புகளைப் பற்றியது ஆகும்.

6.இப்பிரிவின்படி சட்டத்திற்கு விரோதமான நடவடிக்கை பிற சட்டத்திற்கு விரோதமாக இருப்பின் குற்றத்திற்கான தண்டனையைப் பிற சட்டத்தின் அடிப்படையிலேயே வழங்க வேண்டும். முன்மொழியப்பட்ட இத்தகைய சில திருத்தங்கள் சுற்றுப்புறச்சூழல் பாதுகாப்புச்சட்டத்தின் வலிமையைக் குறைக்கிறது ,

1.சுற்றுப்புறச்சூழல் மாசைத் தடுக்கவும், கட்டுப்படுத்தவும் தேசிய அளவில் திட்டங்கள் தீட்டவும் அவற்றை நடைமுறைப்படுத்தவும் அதிகாரம் வழங்கப்பட்டது.

2.சுற்றுச்சூழல் மாசைக் குறைக்கவும், தடுக்கவும் எந்தவிதமான நடவடிக்கைகளும் எடுக்கும் உரிமை வழங்கப்பட்டது.

3.புகை மற்றும் கழிவுகள் வழியாக வெளிப்படும் மாசுக்களின் அளவுகளை நிர்ணயம் செய்யவும் அதிகாரம் வழங்கப்பட்டது.

4.சுற்றுச்சூழல் மாசு சார்ந்த ஆராய்ச்சிகளை மேற்கொள்ள அதிகாரம் வழங்கப்பட்டுள்ளது.

சட்டத்தை மீறினால் (1)5 ஆண்டு சிறைவாசம் அல்லது 1 லட்ச ரூபாய் அபராதம் அல்லது இவ்விரண்டும் (2) தொடர்ந்து சட்டத்தை மீறினால் நாளொன்றுக்கு 500 ரூபாய் அபராதம் விதிக்கப்படும்.



</doc>
<doc id="326592" url="https://ta.wikipedia.org/wiki?curid=326592" title="ராவல்பிண்டி மாவட்டம்">
ராவல்பிண்டி மாவட்டம்

ராவல்பிண்டி மாவட்டம் (Rawalpindi District) (), பாகிஸ்தான் நாட்டின் வடக்கில் பஞ்சாப் மாகாணத்தில் உள்ளது. இதன் நிர்வாகத் தலைமையிடம் ராவல்பிண்டி நகரம் ஆகும்.

இம்மாவட்டம் வடமேற்கு இமயமலைத் தொடரின் சமவெளியில் அமைந்துள்ளது. சிந்து ஆறு மற்றும் ஜீலம் ஆறு இம்மாவட்டத்தில் பாய்கிறது.

இம்மாவட்டத்தை நிர்வாக வசதிக்காக குஜ்ஜர் கான், காகுத்தா, கல்லர் செய்தன், கோட்லி சட்டியான், முர்ரி, ராவல்பிண்டி, போட்டாகர் மற்றும் தக்சசீலா என எட்டு தாலுக்காக்களாகப் பிரித்துள்ளனர். இம்மாவட்டம் 170 கிராம ஒன்றியக் குழுக்கள், 1164 வருவாய் கிராமங்கள், ஒரு மாநகராட்சி, மூன்று நகராட்சி மன்றங்கள், இரண்டு நகரப் பஞ்சாயத்துகள், நான்கு இராணுவப் பாசறை நகரங்களைக் கொண்டுள்ளது.

5285 சதுர கிலோ மீட்டர் பரப்பளவு கொண்ட ராவல்பிண்டி மாவட்டத்தின் 1998-ஆம் ஆண்டின் மக்கள் தொகை கணக்கெடுப்பின் படி, மக்கள் தொகை 33,63,911 ஆகும். மக்கள் தொகை வளர்ச்சி விகிதம் 2.75% (1981 - 98) ஆக உள்ளது. மக்கள் தொகையில் ஆண்கள் 1722477 (51.20 %), பெண்கள் 1641434 (48.80 %) ஆக உள்ளனர். பாலின விகிதம் 100 பெண்களுக்கு 104.9 வீதம் ஆண்கள் உள்ளனர். மக்கள் தொகை அடர்த்தி ஒரு சதுர கிலோ மீட்டர் பரப்பில் 636.5 மக்கள் வீதம் வாழ்கின்றனர். நகர்ப் புற மக்கள் தொகை 1788273 (53.16 %) ஆகவும், கிராமப் புற மக்கள் தொகை 1575638 (46.84 %) ஆகவும் உள்ளது. சராசரி எழுத்தறிவு 70.4% ஆக உள்ளது. ஆண்களின் எழுத்தறிவு 81.9% ஆகவும்; பெண்களின் எழுத்தறிவு 59.18% ஆகவும் உள்ளது. இம்மாவட்டத்தில் பஞ்சாபி மொழி பேசுபவர்கள் 85% ஆகவும், உருது மொழி பேசுபவர்கள் 7.5% ஆகவும், பஷ்தூன் மொழி போன்ற பிற மொழி பேசுபவர்கள் 7.5% ஆகவும் உள்ளனர். 

ராவல்பிண்டி மாவட்டம் 1,230 தொடக்கப் பள்ளிகளும், 316 நடுநிலைப் பள்ளி பள்ளிகளும், 365 உயர்நிலைப் பள்ளிகளும், 40 மேனிலைப் பள்ளிகளையும் கொண்டுள்ளது. 

இம்மாவட்டத்தில் வேளாண்மைப் பொருளாதாரத்தைச் சார்ந்து உள்ளது. இங்கு வற்றாத சிந்து ஆறு மற்றும் ஜீலம் ஆறுகள் பாய்வதால் நீர் வளமும், மண் வளமும் கொண்டுள்ளதால் கோதுமை, பார்லி, பயறு வகைகள், சோளம், சிறு தானியங்கள் விளைகிறது. 


</doc>
<doc id="326596" url="https://ta.wikipedia.org/wiki?curid=326596" title="வினை இடைநிலைப்பொருள்">
வினை இடைநிலைப்பொருள்

வினை இடைநிலைப்பொருள் "(Reactive intermediate)" என்பது வேதியியலில் குறுகிய காலம் மட்டுமே நிலைத்திருக்கின்ற உயர் ஆற்றல் கொண்ட மிகவும் தீவிர வினைத்திறன் மிக்க மூலக்கூறு ஆகும். வேதிவினைகளின்போது வினைப்படு பொருள்களிலுள்ள பிணைப்புகள் சிதைந்து விளைபொருள்களில் புதிய பிணைப்புகள் உருவாகின்றன. பிணைப்புச் சிதைவின் போது உருவாகும் பகுதி மூலக்கூறுகள் மிகவும் வினைபுரியும் தன்மையுடையவை. இவற்றையே இடைநிலைப் பொருள்கள் என்பர். பொதுவாக இந்த இடைநிலைப் பொருள்கள் எளிமையான இயற்பியல், வேதியியல் முறைகளால் ஆராய இயலாத அளவிற்கு மிகக் குறைந்த கால நிலைத்தன்மையே பெற்றிருக்கின்றன இம்மூலக்கூறு விரைவாக அதிக நிலைப்புத்தன்மை கொண்ட மூலக்கூறாக மாறிவிடும். சாதாரண வெப்ப நிலையில் அவற்றைப் பிரித்தறிய இயலயாது. குறைவு வெப்பநிலை, அணி தனியாக்கல் போன்ற சிறப்புச் சூழல்களில் மட்டுமே இவை தனித்துப் பிரிக்கப்பட்டு சேமிக்கப்படுகின்றன. வினைகளில் இவற்றின் இருப்பு குறிப்பிடப்பட்டால் அவ்வேதிவினை எவ்வாறு நிகழ்கிறது என்பதை விளக்கமுடியும். 

பல வேதிவினைகளில் ஒன்றுக்கு மேற்பட்ட படிநிலைகளுக்குப் பின்னர் வினை நிறைவடைகின்றது. இடைநிலைப் பொருட்கள் வினைத்திறன் மிக்கவை என்பதால் நிலைப்புத்தன்மை உடைய பொருள் ஏதாவது ஒரு படிநிலையிலேயே தோன்றும். இப்படிநிலைகள் மூலமாக வினைவழிமுறையை அறியமுடியும். 
கரிம வேதிவினைகளின்போது பல்வேறு வகையான இடைநிலைப் பொருள்கள் உண்டாகின்றன. கரிம நேர் அயனிகள் , கரிம எதிர் அயனிகள் , இயங்கு உறுப்புகள், கார்பீன்கள் , நான்முகி இடைநிலைச் சேர்மங்கள், நைட்ரீன்கள் , பென்சீன்கள், பாசுபீனிடின்கள், கீட்டோ எதிரயனிகள், என்பன சில உதாரணங்களாகும் நிலைத்தன்மை கொண்ட சில இடைநிலை வினைப் பொருள்களும் சில வினைகளில் உருவாவதுண்டு. தற்காலத்தில் நிறலியல் நுட்பங்களின் முன்னேற்றத்தால் இவ்விடைநிலை வினைப்பொருள்களை ஆய்ந்து அறிய முடிகின்றது. இப் பொருள்களுடன் வினைபுரியக் கூடிய வேறு வேதிப் பொருள்களைப் பயன்படுத்தி இவற்றைச் சேர்க்கைப் பொருள்களாகவும் பெறலாம்.

வினை இடைநிலைகளின் பொதுவான சில அம்சங்கள்:



</doc>
<doc id="326630" url="https://ta.wikipedia.org/wiki?curid=326630" title="அட்டோக் மாவட்டம்">
அட்டோக் மாவட்டம்

அட்டோக் மாவட்டம் (Attock District) () பாகிஸ்தான் நாட்டின் பஞ்சாப் மாகாணத்தின் வடக்கில் ராவல்பிண்டி கோட்டத்தில் அமைந்துள்ளது. இதன் நிர்வாகத் தலைமையிடம் அட்டோக் நகரம் ஆகும். 

6857 சதுர கிலோ மீட்டர் பரப்பளவு கொண்ட இம்மாவட்டத்தின் நிர்வாக வசதிக்காக அட்டோக், பதே ஜங், ஜாந்த், ஹசன் அப்தல், ஹஸ்ரோ மற்றும் பிண்டி ஹேப் என ஆறு தாலுக்காக்களாகப் பிரித்துள்ளனர். இம்மாவட்டம் 72 கிராம ஒன்றியக் குழுக்கள் கொண்டது.
6857 சதுர கிலோ மீட்டர் பரப்பளவு கொண்ட இம்மாவட்டத்தின் 1998-ஆம் ஆண்டின் மக்கள் தொகை கணக்கெடுப்பின் படி, மக்கள் தொகை 1,274,935 ஆகும். மக்கள் தொகையில் 20.45% நகர்புறங்களில் வாழ்கின்றனர். பஞ்சாபி மொழியை 87.15% மக்களும், உருது மொழியை 1.06% மக்களும், மற்றும் பஷ்தூ மொழியை 8.28% மக்களும் பேசுகின்றனர்.
இம்மாவட்டத்தின் ஹசன் அப்தல் தாலூக்காவில், ராவல்பிண்டி நகத்திலிருந்து 48 கிலோ மீட்டர் தொலைவில் சீக்கிய பஞ்சா சாகிப் குருத்துவார் உள்ளது. குருநானக் இவ்விடத்தில் வருகை தந்துள்ளார். பன்னாட்டு சீக்கியர்கள் ஆண்டில் இரு முறை இங்குள்ள குருத்துவாருக்கு சென்று வழிபடுகின்றனர்.

இம்மாவட்டத்தில் வேளாண்மைப் பொருளாதாரத்தைச் சார்ந்து உள்ளது. இங்கு வற்றாத சிந்து ஆறு 130 கிலோ மீட்டர் தொலைவிற்கு பாய்வதால், இம்மாவட்டம் நீர் வளமும், மண் வளமும் கொண்டுள்ளது. கோதுமை, பார்லி, பயறு வகைகள், சோளம், சிறு தானியங்கள் விளைகிறது. மேலும் கம்பளித் துணிகள், ஆடைகள் உற்பத்தி ஆலைகள், இயற்கை எரிவாயு சுரங்கங்கள் உள்ளது. 

இம்மாவட்டத்தில் 1,287 அரசுப் பள்ளிகளில் 657 பள்ளிகள் மகளிருக்கானது.


</doc>
<doc id="326636" url="https://ta.wikipedia.org/wiki?curid=326636" title="கார்செல்">
கார்செல்

கார்செல் "(Carcel)" என்பது ஒளியின் செறிவை அளவிடப் பயன்பட்ட ஓர் பிரஞ்சு அலகாகும். 1860 ஆல் ஆண்டுகளில் இந்த அலகு கார்செல் விளக்குகளின் ஒளிச்செறிவை அளப்பதற்குப் பயன்படுத்தப்பட்டது. இவ்விளக்கு செந்தர அடுப்பு மற்றும் புகைப்போக்கி பரிமாண அளவுகளில் இலைக்காய்களில் இருந்து பெறப்படும் கொல்சா வித்து எண்ணெய் அல்லது கோசுக்கீரை விதை எண்ணெயில் எரியும். ஒரு மணி நேரத்திற்கு 42 கிராம் அளவுள்ள கொல்சா வித்தெண்ணெய் 40 மில்லிமீட்டர் உயரத்திற்கு எரிந்தால் அது ஒரு கார்செல் அளவு ஆகும் .
தற்காலத்தில் ஒரு கார்செல் என்பது 9.74 கேண்டலாவுக்குச் சமமாகும் 


</doc>
<doc id="326637" url="https://ta.wikipedia.org/wiki?curid=326637" title="சக்வால் மாவட்டம்">
சக்வால் மாவட்டம்

சக்வால் மாவட்டம் (Chakwal District) () தெற்காசியாவின் பாகிஸ்தான் நாட்டின் பஞ்சாப் மாகாணத்தின் வடக்கில் ராவல்பிண்டி கோட்டத்தில் அமைந்துள்ளது. இதன் நிர்வாகத் தலைமையிடம் சக்வால் நகரம் ஆகும்.

இம்மாவட்டம் ஜீலம் மாவட்டம் மற்றும் அட்டோக் மாவட்டங்களின் சில தாலுக்காக்களைக் கொண்டு 1985-இல் துவக்கப்பட்டது. 

6,524 சதுர கிலோ மீட்டர் பரப்பளவு கொண்ட இம்மாவட்டத்தின் நிர்வாக வசதிக்காக சக்வால், கல்லர், சோவா சைதான் ஷா, தலாகாங் மற்றும் லாவா என ஐந்து தாலுக்காகளாகப் பிரிக்கப்பட்டுள்ளது. மேலும் இம்மாவட்டத்தில் இரண்டு நகராட்சிகளும், ஒரு மாவட்ட வளர்ச்சி குழுவும், 68 கிராம ஒன்றியக் குழுக்களும், 198 வருவாய் கிராமங்களும், 11 காவல் நிலையங்களும் உள்ளது.

இம்மாவட்டம் இரண்டு பாகிஸ்தான் நாடாளுமன்றத் தொகுதிகளையும், நான்கு பஞ்சாப் மாகாண சட்டமன்றத் தொகுதிகளையும் கொண்டுள்ளது.

6,524 சதுர கிலோ மீட்டர் பரப்பளவு கொண்ட இம்மாவட்டத்தின் 1998-ஆம் ஆண்டின் மக்கள் தொகை கணக்கெடுப்பின் படி, சக்வால் மாவட்டத்தின் மொத்த மக்கள் தொகை 10,83,725 ஆகும். மொத்த மக்களில் நகரப்புறங்களில் 21.01% மக்கள் வாழ்கின்றனர். சராசரி எழுத்தறிவு விகிதம் 56.72% ஆக உள்ளது.
இம்மாவட்டத்தில் பஞ்சாபி மொழியை 97.7% மக்களும் பஷ்தூ மொழியை 1.2% மக்களும், உருது மொழியை 0.9% மக்களும் பேசுகின்றனர்.

சக்வால் மாவட்டத்தில் உள்ள 1199 அரசுப் பள்ளிகளில் 627 பள்ளிகள் பெண்களுக்கானது.


இம்மாவட்டத்தின் பொருளாதாரம் வேளாண்மையைச் சார்ந்து உள்ளது. இங்கு வற்றாத ஆறுகள் பாய்வதால் நீர் வளமும், மண் வளமும் கொண்டுள்ளது. இங்கு கோதுமை, கரும்பு, பார்லி, பயறு வகைகள், சோளம், சிறு தானியங்கள் பயிரிடப்படுகிறது. மேலும் இங்கு பெரிய சிமெண்ட் ஆலையும் உள்ளது. 

இம்மாவட்டத்தில் ஆயிரம் ஆண்டுகளுக்கும் மேலான நூறு கோயில்கள் கட்டாஸ் ராஜ் எனும் பகுதியில் உள்ளது. இக்கோயிலுக்கு பாகிஸ்தான் மற்றும் இந்தியாவிலிருந்து பக்தர்கள் தரிசனம் செய்ய வருகிறார்கள். மேலும் கட்டாஸ் ராஜ் பகுதியில் தொன்மையான சமசுகிருத பல்கலைக்கழகம் இருந்துள்ளது.


</doc>
<doc id="326641" url="https://ta.wikipedia.org/wiki?curid=326641" title="2017 கூனேரு தொடர்வண்டி விபத்து">
2017 கூனேரு தொடர்வண்டி விபத்து

கூனேரு தொடர்வண்டி விபத்து அல்லது ஹிராக்கந்த் தொடர்வண்டி விபத்து என்பது இந்தியாவின் ஆந்திரப்பிரதேச மாநிலத்தில் விஜயநகரம் மாவட்டத்தில் கூனேரு ரயில் நிலையம் அருகே 21 சனவரி 2017 இரவு ஹிராக்கந்த் அதிவிரைவுத் தொடர்வண்டி தடம் புரண்ட விபத்தை குறிப்பாதாகும்.
சத்தீஸ்கர் மாநிலம் ஜக்தல்பூரில் இருந்து ஒடிசா மாநிலம் புவனேஸ்வர் சென்று கொண்டிருந்த ஹிராக்கந்த் அதிவிரைவுத் தொடர்வண்டி, ஆந்திரப்பிரதேச மாநிலத்தில் விஜயநகரம் மாவட்டத்தில் கூனேரு ரயில் நிலையம் அருகே 21 சனவரி 2017 இரவு தடம் புரண்டது. மூன்று பெட்டிகள் முற்றிலும் இருப்புப்பாதையை விட்டு தடம் புரண்டன. சில பெட்டிகள் அருகில் இணையாக சென்று கொண்டிருந்த சரக்கு வண்டியுடன் மோதி புரண்டன.

அதிவிரைவுத் தொடர்வண்டியின் பொறி இயந்திரம் உட்பட 9 பெட்டிகள் தடம் புரண்டதில் 13 பெண்கள் உட்பட 41 பேர் உயிரிழந்தனர். காயமடைந்த ஒருவர் சிகிச்சை பலனின்றி பின்னர் இறந்ததால் பலி எண்ணிக்கை 42 ஆக உயர்ந்தது.

விபத்தில் இறந்தவர்களின் குடும்பத்தினருக்கு இந்திய இரயில்வே சார்பில் தலா ரூ.2 லட்சமும் ஆந்திரப் பிரதேச அரசு சார்பில் தலா ரூ.5 லட்சமும் இழப்பீடு அறிவிக்கப்பட்டது.


</doc>
<doc id="326642" url="https://ta.wikipedia.org/wiki?curid=326642" title="பரிட்டாலா ரவீந்திரா நாயுடு">
பரிட்டாலா ரவீந்திரா நாயுடு

பரிட்டால ரவி. ஆந்திர மாநிலத்தின் ராயலசீமா என்ற பிராந்தியத்திலுள்ள அனந்தபூர் மாவட்டத்தை சார்ந்தவர் ஆவார்.

இவர் தந்தை பரிட்டால ஸ்ரீராமுலு, ஓர் கம்மூனிசவாதி ஆவார். இவர் ராயலசீமா பகுதிகளில் இருந்த பூசுவாமி என்னும் நிலச்சுவான்தார்களுக்கு எதிராக ஏழை மக்களின் உரிமைக்காக போராடத்தை நடத்தியவர் ஆவார்.

இவரின் மக்கள் செல்வாக்கு அப்பகுதி நிலச்சுவான்தார்களால் சகித்துக்கொள்ள முடியாமல் இவரை திட்டம் தீட்டி கொலை செய்துவிட்டனர்.

ஸ்ரீராமுலு அவர்களது முதல் மகன் பரிட்டால ஹரீந்திரா அவர்களும் தனது தந்தை வழியஒ பின்பற்றி பல்வேறு போராட்டங்களில் ஈடுபட்டார். ஆதலால் அவரும் அப்பகுதி நிலச்சுவான்தார்களால் கொல்லப்பட்டார் .

இந்த அநியாயத்தை அழிக்க, அவர் தந்தை வழி அண்ணன் வழி வந்த மக்களை காக்க வேண்டிய கட்டாயம் பரிட்டாலா ரவீந்திரா அவர்களுக்கு ஏற்பட்டு அவர் போராட்ட களத்திற்கு வந்தார் பரிட்டாலா ரவிந்திரா அவர்கள்.

அப்போது தான் என். டி. ராமாராவ் அவர்கள் புதிதாக கட்சி தொடங்கிய காலம். அப்போது அவர் ராயலசீமா பகுதியிலுள்ள அனந்தபூர் மாவட்டத்தில் பிரச்சாரம் செய்ய போகிறார். அங்கு அவருக்கு எதிராக அவர் பிரச்சார மேடையில் நாட்டு வெடிகுண்டு வைக்கப்பட்டு வெடித்துவிடுகிறது.

அந்த சம்பவத்தால் கோவமுற்று, இவர்களை யாரை வைத்து அடக்கமுடியும் என்று பார்தபோது அவர் கண்ணுக்கு பரிடாலா ரவீந்திர தென்பட்டார்.

ரவீந்திரவை அழைத்து அந்த பகுதியின் சட்டமன்ற பிரதிநிதியாக போட்டியிட வேண்டிக்கொண்டார் என்.டி.யார்.

அவரும் ஒப்புக்கொண்டு சட்டமன்ற உறுப்பினராக போட்டியிட்டு மக்களால் தேர்ந்தெடுக்கப்பட்டார் பரிட்டாலா ரவீந்திரா.

என்.டி.ஆர் மந்திரி சபையில் மந்திரியானார் ரவீந்திரா.

பின்னர் அவரால் அப்பகுதி மக்களுக்கு நியாயம் கிடைக்கச் செய்தார்.மக்களும் அவரை தொடர்ந்து வெற்றிபெறச் செய்தனர்.

அவரின் அரசியல் வெற்றியை தாங்க முடியாத அவரின் எதிரிகளால் சுட்டு கொல்லப்பட்டார்.

ஆனால் அவரையும்,அவரது குடும்பத்தையும் அப்பகுதி மக்கள் அவரை கடவுளாக பார்கிறார்கள்.

அவருக்கு ஆந்திரா ,தெலுங்கானா, பகுதிகளில் அவருக்கு என்று ரசிகர்பட்டாலம் இருக்கின்றது.

பரிடால குடும்பம் மற்றும் அவரது தொண்டர்கள் சார்பாக பல்வேறு சேவா உதவிகாறியங்களு உதவிக்கொண்டு இருக்கின்றனர்.


</doc>
<doc id="326643" url="https://ta.wikipedia.org/wiki?curid=326643" title="மெலனியா திரம்ப்">
மெலனியா திரம்ப்

மெலனியா திரம்ப் (பிறப்பு மெலனியா இன்னாவ ஏப்ரல் 26, 1970; செருமன் மொழியில் மெலனியா இன்னாவுசு) இவர் சிலோவாக்கிய - அமெரிக்க முன்னால் தோற்ற அழகியும் தற்போது அமெரிக்காவின் முதல் பெண்மணியும் ஆவார். இவர் தொழில் அதிபரும் அமெரிக்காவின் 45 வது அதிபரான தொனால்ட் திரம்பை மணந்துள்ளார்.

முன்னாள் யுகோசுலாவியாவில் பிறந்த இவர் 2001 ஆம் ஆண்டு அமெரிக்காவில் நிரந்தர வசிப்பவாதி ஆனார். 2006 ஆம் ஆண்டு அமெரிக்க குடியுரிமை பெற்றார். இவர் இரண்டாவதாக வெளிநாட்டில்  பிறந்த  அமெரிக்க  முதல்  பெண்மணியாவார். 1825 இல் முதல் பெண்மணியாக இருந்த லூசியா ஆடம்சு முதலாவது பெண்மணி இவர் இலண்டனில் பிறந்தவர்.

மெலனியா இன்னாவ் யுகோசுலாவியாவின் பகுதியாக இருந்த சுலோவீனியாவின்  தென்கிழக்கிலுள்ள நோவா மீசுட்டோ என்னும் இடத்தில், ஏப்ரல் 26, 1970 அன்று பிறந்தார்.  இவர் அரசு தயாரிப்பு விசையுந்துக்கும் மகிழுந்துக்கும் விற்பனையாளராக வணிகத்தில் இருந்த  விக்டர்  இன்னோவவுஉக்கும்  அமால்லிசாவுக்கும் பிறந்தார். அவரது தந்தை இருந்து அருகிலுள்ள  ரெட்ச்சா நகரத்தை சேர்ந்தவர். அவரது தாயார் இருந்து ராகா கிராமத்தை சேர்ந்தவர், இவரது தாய் குழந்தைகள் ஆடை உற்பத்தி நிறுவனத்தில்  பணி புரிந்தார். அந்நிறுவனத்திலேயே  பின்னால் மெலனியா ஆடைகளுக்கு  தோற்ற  அழகியாக பணியாற்றினார்.  தன்  இறுதி  பெயரையும் இன்னாவ என்று சுலோவீனிய  மொழியில்  இருந்து  செருமன்  மொழிக்கு  இன்னாவசு  என்று மாற்றிக்கொண்டார்.

மெலனியா சுலோவீனியாவின் தாழ் சாவா  பள்ளத்தாக்கிலிருந்த செவ்னிகா நகரிலிருந்த  ஓரளவு  வசதி  நிறைந்த  குடியிருப்பிலேயே  வாழ்ந்தார்.  இவருக்கு  இனிசு  என்ற  சகோதரியும் , டெனிசு என்ற உடன்பிறவா  அண்ணனும் உள்ளார்கள்.  மெலனியா டெனிசை  சந்ததில்லை, இவர் மெலனியாவின் தந்தையின்  மற்றொரு  திருமணத்தில்  பிறந்தவர். 


</doc>
<doc id="326648" url="https://ta.wikipedia.org/wiki?curid=326648" title="கட்டாஸ் ராஜ் கோயில்">
கட்டாஸ் ராஜ் கோயில்

இந்து தொன்மவியலின் படி, பாண்டவர்கள் வனவாசத்தில் இருந்தபோது கிருஷ்ணரின் ஆலோசனையின்படி இந்த சிவலிங்கக் கோயில்களை கட்டியதாக அறியமுடிகிறது.

இக்கோயில்களை உலகப் பாரம்பரியக் களங்களில் ஒன்றாக அறிவிக்க பாகிஸ்தான் அரசு கோரிக்கை விடுத்துள்ளது. மேலும் இக்கோயில் வளாகத்தை புதுப்பிக்க பாகிஸ்தான் அரசு திட்டமிட்டுள்ளது. இக்கோயிலின் திருக்குளத்தில் உள்ள நீர், அருகில் உள்ள தொழிற்சாலகளின் பெருக்கத்தினால் வற்றியுள்ளது. சனவரி 2017-இல் இக்கோயில் கோபுரங்களுக்கு புதிய விமானங்களை நிறுவத் தொடங்கியுள்ளது.
கட்டாஸ்ராஜ் கோயில் வளாகம் பாண்டவர்களுடன் தொடர்புடையது. பாண்டவர்கள் பன்னிரெண்டு ஆண்டு வன வாச காலத்தில், நான்கு ஆண்டுகள் இப்பகுதியில் தங்கியிருந்ததாக மகாபாரத காவியம் கூறுகிறது. இக்கோயில் குளத்து நீரை அருந்த வந்த பீமன், அருச்சுனன், நகுலன் மற்றும் சகாதேவன், இக்குளத்தை காவல் காத்துக் கொண்டிருந்த ஒரு யட்சனின் கேள்விகளுக்கு பதில் கூறாது, இக்குளத்து நீரை அருந்தியதால் அனைவரும் ஒருவர் பின் ஒருவராக இறந்தனர். பின்னர் தருமன் இக்குளத்திற்கு வந்து யட்சனின் கேள்விகளுக்கு பதில் கூறி, தனது உடன் பிறப்புகளை உயிர்த்தெழச் செய்து, இக்குளத்து நீரை அருந்திச் சென்றதாக மகாபாரதம் கூறுகிறது.

கட்டாஸ்ராஜ் கோயில் வளாகம் சக்வால் நகரத்திலிருந்து நாற்பது கிலோ மீட்டர் தொலைவில் உள்ளது.

கட்டாஸ்ராஜ் கோயில் வளாகத்தில் சிவலிங்கம் அல்லாது, இராமர் கோயில், சிவன் கோயில், அனுமார் கோயில்கள் உள்ளது. இக்கோயிலுக்கு முந்தைய இந்தியத் துணைப் பிரதமர் லால் கிருஷ்ண அத்வானி 2015-இல் வருகை புரிந்தார்.



</doc>
<doc id="326659" url="https://ta.wikipedia.org/wiki?curid=326659" title="கள்ளிமடையான் (நெல்)">
கள்ளிமடையான் (நெல்)

கள்ளிமடையான் (" Kallimadaiyan") எனப்படும் இந்த நெல் வகை, ஒரு பாரம்பரிய நெல் இரகமாகும். தமிழகத்தின் பெரம்பலூர் மாவட்டத்திலுள்ள ‘ஐயர்பாளையம்’ எனும் வட்டாரங்களில் அதிகளவில் பயிரிடப்படுவதாக கருதப்படும் இது, ஒரு ஏக்கருக்கு சுமார் 2 டன்கள் மகசூல் கொடுக்கக்கூடியதாகும். 

நீண்டகால நெற்பயிரான இது, சுமார் ஆறுமாத காலத்தின் முடிவில் அறுவடைக்கு வரக்கூடிய நெல் இரகமாகும். மேலும் இதன் நாற்றாங்கால் கால அளவு மட்டுமே, சுமார் 35 நாட்கள் முதல், 60 நாட்கள் ஆகும்.
சுமார் 140 - 200 நாட்கள் மொத்தப் பயிர்க்கால அளவுடைய இதன் நெற்பயிர்கள், நீண்டகால நெற்பயிர்கள் சாகுபடி செய்யக்கூடிய ஆகத்து மாதம் தொடங்கும் சம்பாப் பருவம் ஏற்றதாக கூறப்படுகிறது. மேலும் இப்பருவத்தில், தமிழகத்தின் அனைத்து மாவட்டங்களிலும் சாகுபடி செய்யப்படுவதாக அறியப்படுகிறது.

சுமார் 110 - 120 சென்டிமீட்டர் உயரம் வரையில் வளரும் தன்மையுடைய இந்த நெற்பயிர், மிகச்சிறந்த தூர் (நெற்கதிர்) எடுக்கும் இயல்பு கொண்டது. மேலும் இதன் பூங்கொத்துகள் சுமார் 30 சென்டிமீட்டர் வரை நீண்டு, தடித்த தானியமணிகளை உருவாக்கி அதிக மகசூலை பெற்றுத்தருவதாக கருதப்படுகிறது. வெண்ணிற நெல்மணிகளை கொண்டுள்ள கள்ளிமடையான், கதிர் நாவாய்ப்பூச்சி ("Bug"), தண்டு துளைப்பான் பூச்சிகள் மற்றும் குலைநோய் போன்றவைகளை எதிர்க்கும் ஆற்றல்களை உடையதாகும்.



</doc>
<doc id="326662" url="https://ta.wikipedia.org/wiki?curid=326662" title="வி. வி. சடகோபன்">
வி. வி. சடகோபன்

வி. வி. சடகோபன் ("Veeravanallur Vedantam Sadagopan", 29 சனவரி 1915 - ) பழம்பெரும் திரைப்பட நடிகரும், கருநாடக இசைப் பாடகரும், கல்வியாளரும், இசையமைப்பாளரும், கவிஞரும், எழுத்தாளரும் ஆவார். மதுரை காந்திகிராம் கிராமப் பல்கலைக்கழகத்தில் இசை இயக்குநராகவும், தில்லிப் பல்கலைகழகத்தில் இசைப் பேராசிரியராகவும் பணியாற்றியவர்.

சடகோபன் தமிழ்நாடு திருநெல்வேலி மாவட்டம், வீரவநல்லூர் என்ற ஊரில் 1915 சனவரி 29 இல் வைணவக் குடும்பம் ஒன்றில் பிறந்தார். தந்தை வேதாந்தம் ஐயங்கார் காப்பீட்டு முகவராகப் பணியாற்றியவர். சடகோபன் ஆங்கிலம், கணிதம், சமசுக்கிருதம் ஆகிய பாடங்களில் தேர்வு பெற்று இந்தியக் குடியுரிமை சேவையில் இணைவதற்காக அதற்கான சோதனையில் பயிற்சி எடுக்கும் பொருட்டு சென்னை வந்தார்.

சென்னையில் எழுத்தாளர் வரா உடன் தொடர்பு ஏற்பட்டதில், ஊடகவியலில் நுழைந்தார். ஆனந்த விகடன் பத்திரிகையில் இசை பற்றிய கட்டுரைகள், கவிதைகள், கதைகள் எனப் பலதும் எழுதினார். ஆங்கிலத்திலும் நிறையக் கட்டுரைகள் எழுதினார். "இந்தியன் மியூசிக் ஜெர்னல்", "தியாகபாரதி" ஆகிய ஆங்கில, தமிழ் மாத இதழ்களைத் தொடங்கி அதன் ஆசிரியராகப் பணியாற்றினார்.

வி. வி. சடகோபன் "நவயுவன்" (1937) திரைப்படத்தில் முதன் முதலாக நடித்தார். இத்திரைப்படத்தில் இவர் கதாநாயகனாக நடித்தார். இத்திரைப்படத்தின் காட்சிகள் இலண்டனில் எடுக்கப்பட்டது. வெளிநாடொன்றில் தயாரிக்கப்பட்ட முதலாவது தமிழ்த் திரைப்படம் இதுவாகும். பல்கலைக்கழகப் பட்டம் பெற்ற ஒருவர் தமிழ்த் திரைப்படங்களில் நடித்திருப்பது இதுவே முதல் தடவையாகும். ஐக்கிய இராச்சியத்தின் ஆறாம் ஜோர்ஜ் மன்னரின் முடிசூட்டு விழாவும் இத்திரைப்படத்துடன் காண்பிக்கப்பட்டது. இதன் பின்னர் "அதிர்ஷ்டம்" (1939), ஜெமினியின் "மதனகாமராஜன்" (1941), கடைசியாக வேணுகானம் (1941) ஆகிய படங்களில் கதாநாயகனாக நடித்தார். 1942 இல் வெளியான ஜெமினியின் "ஜீவன்முக்தி" என்ற தெலுங்குத் திரைப்படத்தில் விஷ்ணுவாக வசனம் எதுவும் பேசாமல் நடித்திருக்கிறார். இதன் பின்னர் திரைப்படங்களில் நடிப்பதைக் கைவிட்டு, இசைப்பணிக்குத் திரும்பினார்.

சடகோபன் நாமக்கல் சேச ஐயங்காரிடமும் அரியக்குடி இராமானுஜ ஐயங்காரிடமும் கருநாடக இசையை முறைப்படி பயின்றார். வைணவ இலக்கியத்தை ஆழமாகப் பயின்றார். கம்பராமாயணப் பாடல்களை தமது கச்சேரிகளில் பாடினார். அனைத்திந்திய வானொலியிலும் கச்சேரிகள் செய்திருக்கிறார். அனைத்திந்திய வானொலியின் ஒலித்திறமையைக் கண்டறியுஇம் குழுவில் உறுப்பினராகவும், சென்னை இசைக் கழகத்தின் வல்லுநர்கள் குழுவிலும் உறுப்பினராக இருந்து பணியாற்றினார். இந்தியாவின் பல நகரங்களிலும், வெளிநாடுகளிலும் இவரது சொற்பொழிவுகளும், கச்சேரிகளும் இடம்பெற்றுள்ளன. 1966 ஆம் ஆண்டில் மாஸ்கோவில் நடைபெற்ற இந்திய இசையின் நூற்றாண்டு விழாக்களில் பங்குபற்றினார். ஆத்திரேலியாவின் பேர்த் நகரில் 1974 இல் நடைபெற்ற பன்னாட்டு இசை மாநாட்டில் பங்குபற்றினார்.

வி. வி. சடகோபன் மாணவர்களுக்கு இசையைக் கற்றுக் கொடுக்க தியாகபாரதி என்ற பத்திரிகையை ஆரம்பித்தார். பள்ளிக்கூடங்களுக்கு சென்று மாணவர்களுடன் கருநாடக இசையைப் பாடியும் ஆடியும் மகிழ்வார். தியாகபாரதி என்ற பெயரில் இசைப்பள்ளியையும் ஆரம்பித்தார். நேருவின் அமைச்சரவையில் உறுப்பினராக இருந்த சௌந்தரம் இராமச்சந்திரன் காந்தி கிராமம் கிராமியப் பல்கலைக்கழகத்தை ஆரம்பித்தபோது, சடகோபனை அவர் இசைப் படிப்புகளுக்கான பணிப்பாளராக நியமித்தார். 1959 இல் சடகோபனின் தயாரிப்பில் மேடையேற்றப்பட்ட குறவஞ்சி நாட்டிய நாடகத்தைப் பார்வையிட்ட சவகர்லால் நேரு, சடகோபனை தில்லிப் பல்கலைக்கழகத்தில் இசைப் பேராசிரியராக நியமித்தார். 1975 வரை இப்பணியில் அவர் நிலைத்திருந்தார். இந்தியப் பல்கலைக்கழகங்கள் பலவற்றின் கல்வி வாரியங்களில் உறுப்பினராக இருந்து பணியாற்றியுள்ளார். தில்லி சங்கீத சமாஜம் என்ற அமைப்பின் பணிப்பாளராகவும் பணியாற்றினார்.

இவரது சொற்பொழிவுகள், கட்டுரைகள் அடங்கிய தொகுப்பு ஒன்று நூலாக வெளிவந்துள்ளது. இந்நூலில் இவர் ஆங்கிலத்தில் எழுதிய பல கட்டுரைகளை இவரது மாணவர் சிறீராமபாரதி என்பவர் மொழிபெயர்த்துள்ளார்.

வி. வி. சடகோபன் கிருத்திகள், கீர்த்தனைகள், இராகமாலிகைகள், பதம்கள், கிளிக்கண்ணிகள் போன்ற பல உருப்படிகளை, பல மொழிகளில் உருவாக்கியுள்ளார். காரைக்குடி கம்பன் கழக விழாவில் முதல் தடவையாக கம்ப இராமாயணப் பாடல்களை முழுமையான ஒரு கச்சேரியாகப் பாடினார். நாலாயிரத் திவ்வியப் பிரபந்தத்தில் உள்ள பாசுரங்களை இசையமைத்துப் பாடியுள்ளார்.

வி. வி. சடகோபன் 1980 ஏப்ரல் 10 அன்று தில்லியில் இருந்து ஜி.டி. விரைவு வண்டியில் சென்னை நோக்கிப் புறப்பட்டார். பின்னர் இவர் ஏப்ரல் 11 இல் ஆந்திரப் பிரதேசம் கூடூர் தொடருந்து நிலையத்தில் இறங்கினார். அதன் பின்னர் அவரைப் பற்றிய தகவல் எதுவும் கிடைக்கவில்லை. இவரைப் பின்னர் வாரணாசியிலும், இமயமலைப் பகுதிகளிலும் கண்ணுற்றதாக வதந்திகள் வெளிவந்தன. ஆனாலும், அவரைக் கண்டுபிடிக்க முடியவில்லை.



</doc>
<doc id="326667" url="https://ta.wikipedia.org/wiki?curid=326667" title="திருவெண்ணெய்நல்லூர் மெய்கண்டதேவ நாயனார் கோயில்">
திருவெண்ணெய்நல்லூர் மெய்கண்டதேவ நாயனார் கோயில்

திருவெண்ணெய்நல்லூர் மெய்கண்டதேவ நாயனார் கோயில் தமிழ்நாட்டில் விழுப்புரம் மாவட்டத்தில் உள்ள கோயிலாகும்.

இக்கோயில் விழுப்புரம் மாவட்டத்தில் திருக்கோயிலூர் வட்டத்தில் உளுந்தூர்ப்பேட்டை அருகில் திருவெண்ணெய்நல்லூர் என்னுமிடத்தில், நகரின் வடக்கு வீதியில் அமைந்துள்ளது.விழுப்புரத்திலிருந்து அரசூர் கூட்டு சாலையில் 22 கிமீ தொலைவிலும், திருக்கோயிலூர் கடலூர் சாலையில் 20 கிமீ தொலைவிலும் உள்ளது.

இக்கோயில் திருவாவதுறை ஆதீனத்தின் கட்டுப்பாட்டில் உள்ள கோயிலாகும். 
இக்கோயிலின் மூலவராக மெய்கண்ட தேவர் உள்ளார். அவர் புறச் சந்தான குரவர்கள் எனப் பாராட்டப்படுகின்ற நால்வருள் முதன்மையானவரும், சைவ சித்தாந்த நூல்களுள் தலையாய சிவஞான போதத்தை இயற்றியவரும் ஆவார். சந்தானக் குரவர்களில் புறச்சந்தானக் குரவர்களில் முதன்மையானவராவார்.

நுழைவாயில், முன் மண்டபம், திருச்சுற்று, கருவறை, விமானம் உள்ளிட்ட பல பகுதிகளைக் கொண்டு இக்கோயில் அமைந்துள்ளது. மகாமண்டப மேற்கூரையின் நடுவில் அமைக்கப்பட்டுள்ள பிரமிடு வடிவம் மூலமாக ஆற்றல் குவிக்கப்பட்டு மன ஒருமைப்பாடு கிடைக்கிறது. சிதம்பரத்தில் உள்ளது போல இக்கோயிலில் சற்று பெரிய அளவில் பஞ்சாட்சரப்படி உள்ளது. நமச்சிவாய என்ற ஐந்து அட்சரங்களும் யந்திரங்களாக இப்படிகளின்கீழ் அமைக்கப்பட்டுள்ளதால் இது பஞ்சாட்சரப்படி எனப்படுகிறது.

மெய்கண்டாருக்கு தினமும் நித்ய பூசையும், அஷ்டமிகளில் சிறப்பு பூசையும் மாலை நேர பூசையும் நடைபெறுகின்றன. ஒவ்வொரு ஆண்டும் ஐப்பசி மாதத்தில் சுவாதி தினத்தன்று மெய்கண்டார் குரு பூசை சிறப்பாகக் கொண்டாடப்படுகிறது. ஐப்பசி மாதம் சுவாதி நட்சத்திரத்தன்றும், ஒவ்வொரு மாதமும் வரும் சுவாதி நட்சத்திர நாள் மற்றும் வியாழக்கிழமைகளில் குரு வழிபாடு சிறப்பாக நடைபெறுகிறது.

22 ஆண்டுகளுக்குப் பின் தற்போது இக்கோயிலில் குடமுழுக்கு நடப்பதற்கான ஏற்பாடுகள் நடைபெறுகின்றன.


</doc>
<doc id="326671" url="https://ta.wikipedia.org/wiki?curid=326671" title="டெட்ராநைட்ரேடோபோரேட்டு">
டெட்ராநைட்ரேடோபோரேட்டு

டெட்ராநைட்ரேடோபோரேட்டு "(Tetranitratoborate)" என்பது நான்கு நைட்ரேட்டு தொகுதிகள் போரானுடன் சேர்ந்து உருவாகும் எதிர்மின் அயனியாகும். இந்த அயனியின் வாய்ப்பாடு [B(NO3)4]−ஆகும். டெட்ராமெத்தில் அமோனியம் நைட்ரேடோபோரேட்டு அல்லது டெட்ராயெத்தில் அமோனியம்டெட்ராநைட்ரேடோபோரேட்டு போன்ற பெரிய நேர்மின் அயனிகளுடன் சேர்ந்து இவை உப்புகளை உருவாக்குகின்றன.
சி.ஆர்.குல்பெர்ட்டும் எம்.டி.மார்சலும் 1966 ஆம் ஆண்டில் போரான் நைட்ரேட்டு தயாரிக்க முயன்று தோல்வியடைந்த பின்னர் இந்த அயனியைக் கண்டறிந்தனர்..
டெட்ராநைட்ரேடோபோரேட்டு அயனியுடன் தொடர்புடைய போரான் நைட்ரேட்டு இதன் உருவாக்கத்தை தடை செய்கிறது. அவ்வாறு இருக்கும் பட்சத்தில் -78 °செல்சியசு வெப்பநிலைக்கு மேல் நிலைத்தன்மை இல்லாமல் உள்ளது நைட்ரேட்டுக்குப் பதிலாக பெர்குளோரேட்டு தொகுதிகளைக் கொண்ட தொடர்புடைய மற்ற அயனிகள் சற்று அதிக நிலைப்புத்தன்மை கொண்டுள்ளன. போரானுக்குப் பதிலாக அலுமினியம் கொண்டுள்ள டெட்ராநைட்ரேடோ அலுமினேட்டும் இதேபோல சற்று அதிக நிலைப்புத்தன்மையுடன் காணப்படுகின்றன. 

டெட்ராமெத்தில் அமோனியம் குளோரைடு BCl3 உடன் வினைபுரிந்து (CH3)4NBCl4 சேர்மத்தை உருவாக்குகிறது. பின்னர் டெட்ராகுளோரோபோரேட்டு -20° செல்சியசு வெப்பநிலையில் N2O4 உடன் வினைபுரிந்து டெட்ராமெத்தில் அமோனியம்நைட்ரேட்டோபோரேட்டும் NO2Cl மற்றும் Cl2.போன்ற வாயுக்களும் உற்பத்தியாகின்றன .

20 பாகை செல்சியசு வெப்பநிலையில் குளோரோஃபார்மில் உள்ள BCl3 உடன் ஒரு உலோக நைட்ரேட்டு பலநாட்களுக்கு வினைபுரிந்து குளோரோநைட்ரேட்டோபோரேட்டு [Cl3BNO3]− என்ற ஒரு நிலைத்தன்மையற்ற இடைநிலைப்பொருள் உருவாகிறது.

டெட்ராமெத்தில் அமோனியம் நைட்ரேட்டோ போரேட்டின் அகச்சிவப்பு அலைமாலையில் 1612 செ.மீ−1 முக்கிய வரிகளில் அதிர்வுகளை வெளிப்படுத்தி v4 சமச்சீர்மையை இயல்பாக்குகிறது. இதேபோல 1297 , 1311 செ,மீ−1 வரிகளில் அதிர்வுகளை வெளிப்படுத்தி v1 சமச்சீர்மையை இயல்பாக்குகிறது. ஒரு ஆக்சிசன் வழியாக நைட்ரேட்டு பிணைந்திருப்பதாலேயே இந்த அதிர்வுகள் உண்டாகின்றன. 

டெட்ராமெத்தில் அமோனியம் நைட்ரேட்டோபோரேட்டின் அடர்த்தி 1.555 ஆகும். நிறமற்ற படிகத்தன்மையுடன் இது காணப்படுகிறது. சூடுபடுத்தும் போது 51 °செ மற்றும் 62° வெப்பநிலையில் சிலவகையான நிலைமாற்றத்திற்கு உட்படுகிறது. 75 பாகை செல்சியசு வெப்பநிலையில் இது சிதைவடைந்து வாயுவாக மாறுகிறது. 112 பாகை செல்சியசு வெப்பநிலைக்கு மேல் வெப்பத்தை உமிழ்கிறது

டெட்ராமெத்தில் அமோனியம் நைட்ரேட்டோபோரேட்டு குளிர் நீரில் கரையாமலும் சூடான நீரில் சிறிதளவும் கரைகிறது. நீருடன் இது வினைபுரிவதில்லை. திரவ அமோனியா, அசிட்டோ நைட்ரில், மெத்தனால், டைமெத்தில்பார்மமேட்டு போன்றவற்றில் கரைகிறது. கந்த டை ஆக்சைடுடன் வினைபுரிகிறது

அறை வெப்பநிலையில் டெட்ராமெத்தில் அமோனியம் நைட்ரேட்டோபோரேட்டு சில மாதங்களுக்கு நிலைத்தன்மையுடன் வெடிக்காமல் காணப்படுகிறது

கார உலோக டெட்ராநைட்ரேடோபோரேட்டுகள் அறைவெப்பநிலையில் சிதைவற்று நிலைப்புத்தன்மையற்று உள்ளன
1-எத்தில்-3-மெத்தில்-இமிடசோலிமியம் டெட்ராநைட்ரேட்டோபோரேட்டு 2002 ஆம் ஆண்டில் கண்டறியப்பட்டது. அயனித்திரவமான இது -25 ° செல்சியசில் திண்மமாக மாறுகிறது. 


</doc>
<doc id="326675" url="https://ta.wikipedia.org/wiki?curid=326675" title="இரும்பு(II) ஆக்சலேட்டு">
இரும்பு(II) ஆக்சலேட்டு

இரும்பு(II) ஆக்சலேட்டு "(iron(II) oxalate)" என்பது FeCO.என்ற மூலக்கூற்று வாய்ப்பாடு கொண்ட ஒரு வேதியியல் சேர்மமாகும். பெர்ரசு ஆக்சலேட்டு என்ற பெயராலும் இது அழைக்கப்படுகிறது. ஓர் இரும்பு(II) அயனியும் (Fe2+) ஓர் ஆக்சலேட்டு அயனியும் (C2O42−) சேர்ந்து இச்சேர்மம் உருவாகிறது. 
இரும்பு(II) ஆக்சலேட்டு பொதுவாக இருநீரேற்றாகக் காணப்படுகிறது(FeC2O4•2H2O, சிஏஎசு # 6047-25-2. இதன் படிகக் கட்டமைப்பில் ஆக்சலேட்டு பால இரும்பு அணுக்களின் உச்சியில் தண்ணீர் மூலக்கூறுகள் கொண்ட சங்கிலிகளைக் கொண்டுள்ளது 

சூடுபடுத்தும் போது இரும்பு(II) ஆக்சலேட்டு சிதைவடைந்து கார்பனீராக்சைடு, கார்பனோராக்சைடு, இரும்பு ஆக்சைடுகள் மற்றும் இரும்பாக மாறுகிறது . 

இரும்பு(II) ஆக்சலேட்டு தீங்கு விளைவிக்கும் ஒரு சேர்மமாகும். கண்களில் எரிச்சலை உண்டாக்கும்.


</doc>
<doc id="326677" url="https://ta.wikipedia.org/wiki?curid=326677" title="பெருநகர் பிரம்மபுரீசுவரர் கோயில்">
பெருநகர் பிரம்மபுரீசுவரர் கோயில்

பெருநகர் பிரம்மபுரீசுவரர் கோயில் தமிழ்நாட்டில் காஞ்சீபுரம் மாவட்டத்தில் உள்ள சிவன் கோயிலாகும்.

இக்கோயில் காஞ்சீபுரம் மாவட்டத்தில் உத்திரமேரூர் வட்டத்தில் மானாம்பதி அருகில் பெருநகர் என்னுமிடத்தில் அமைந்துள்ளது. இத்தலம் பிரம்மபுரம், சதுரானனம், சங்காரானனம், பிரம்மபுரம் என்று பலவாறான பெயர்களில் அழைக்கப்படுகின்றன.

இக்கோயிலின் மூலவராக பிரம்மீசர் உள்ளார். இங்குள்ள இறைவி பட்டுவதனாம்பிகை ஆவார். இத்தலத்தின் மரம் வன்னி ஆகும். கோயில் தீர்த்தம் பிரம்ம தீர்த்தம் ஆகும். தை மாதம் பிரம்மோற்சவம், தைப்பூசம், மாசி மகம், சிவராத்திரி, பிரதோஷம் உள்ளிட்ட விழாக்கள் இங்கு நடைபெறுகின்றன.

ஊரின் வடகிழக்கில் இக்கோயில் தெற்கில் நுழைவாயிலைக் கொண்டுள்ளது. ஐந்து நிலை கொண்ட ராஜகோபுரத்துடன் கோயில் உள்ளது. முதல் திருசசுற்றில் சிங்கத்தூண் மண்டபத்தில் சக்கர விநாயகர், கோயில் குளம், கோயில் மரம், நந்தி மண்டபம், அலங்கார மண்டபம் ஆகியவை உள்ளன. மகாமண்டபம், நவக்கிரக சன்னதியை அடுத்து பலி பீடமும் சிங்க மண்டபமும் உள்ளன. மூலவர் சன்னதி கஜபிருஷ்ட வடிவில் உள்ளது. உட்பிரகார ஈசான மூலையில் பைரவர் உள்ளார். மூன்றாவது திருச்சுற்றில் அஷ்ட நாகங்களான அனந்தன் வாசுகி, தட்சன், கார்க்கோடகன், சங்கன், பத்மன், மகாபத்மன், குளிகன் ஆகியோர் உள்ளனர்.


</doc>
<doc id="326680" url="https://ta.wikipedia.org/wiki?curid=326680" title="அழிசூர் அருளாலீசுவரர் கோயில்">
அழிசூர் அருளாலீசுவரர் கோயில்

பெருநகர் பிரம்மபுரீசுவரர் கோயில் தமிழ்நாட்டில் காஞ்சீபுரம் மாவட்டத்தில் உள்ள சிவன் கோயிலாகும்.

இக்கோயில் காஞ்சீபுரம் மாவட்டத்தில் அழிசூர் என்னுமிடத்தில் அமைந்துள்ளது. அழிஞ்சல் மரத்தடியில் அகத்தியர் இறைவனை வழிபட்டதால் இவ்விடம் அழிசூர் என்றழைக்கப்படுகிறது. செய்யாறு நதியின் தென் கரையில் இவ்வூர்உள்ளது.

இக்கோயிலின் மூலவராக அருளாலீசுவரர் உள்ளார். இங்குள்ள இறைவி அம்புஜ குசலாம்பாள் ஆவார். இறைவி அபய முத்திரையுடன் காணப்படுகிறார். சிவராத்திரி, பிரதோஷம் உள்ளிட்ட விழாக்கள் இங்கு நடைபெறுகின்றன.

கோயில் கிழக்கு நோக்கிய நிலையில் உள்ளது. நுழைவாயில் தெற்கு நோக்கி உள்ளது. கல் தூண் துவஜஸ்தம்பமாக உள்ளது. வெளிச்சுற்றில் நந்தி மற்றும் பலி பீடம் ஆகியவை உள்ளன. சோழர்களால் இக்கோயில் கட்டப்பட்டது. பின்னர் கி.பி.1123இல் விக்கிரம சோழனின் ஐந்தாவது ஆட்சியாண்டில் இக்கோயில் கட்டப்பட்டது. மங்கல விநாயகர், முருகன், பைரவர், லட்சுமி நாராயணர் சன்னதிகள் உள்ளன. இறைவி தனி சன்னதியில் உள்ளார்.

நுழைவஊரின் வடகிழக்கில் இக்கோயில் தெற்கில் நுழைவாயிலைக் கொண்டுள்ளது. ஐந்து நிலை கொண்ட ராஜகோபுரத்துடன் கோயில் உள்ளது. முதல் திருசசுற்றில் சிங்கத்தூண் மண்டபத்தில் சக்கர விநாயகர், கோயில் குளம், கோயில் மரம், நந்தி மண்டபம், அலங்கார மண்டபம் ஆகியவை உள்ளன. மகாமண்டபம், நவக்கிரக சன்னதியை அடுத்து பலி பீடமும் சிங்க மண்டபமும் உள்ளன. மூலவர் சன்னதி கஜபிருஷ்ட வடிவில் உள்ளது. உட்பிரகார ஈசான மூலையில் பைரவர் உள்ளார். மூன்றாவது திருச்சுற்றில் அஷ்ட நாகங்களான அனந்தன் வாசுகி, தட்சன், கார்க்கோடகன், சங்கன், பத்மன், மகாபத்மன், குளிகன் ஆகியோர் உள்ளனர்.


</doc>
<doc id="326684" url="https://ta.wikipedia.org/wiki?curid=326684" title="கராச்சி கோட்டம்">
கராச்சி கோட்டம்

கராச்சி கோட்டம் (Karachi Division) () பாகிஸ்தானின் நான்கு மாகாணங்களில் ஒன்றான சிந்து மாகாணத்தில் அமைந்த ஏழு கோட்டங்களில் ஒன்றாகும். இதன் நிர்வாகத் தலைமையிடம் கராச்சி நகரம் ஆகும்.

முந்தைய கராச்சி கோட்டம் 2000-ஆம் ஆண்டில் கலைக்கப்பட்டு, அதன் ஐந்து மாவட்டங்களைக் கொண்டு கராச்சி நகர மாவட்டம் துவக்கப்பட்டது. கராச்சி நகர மாவட்டம் 18 ஊர்களாகவும், 178 கிராமக் ஒன்றியக் குழுக்களாகவும் பிரிக்கப்பட்டது. 

பின்னர் 11 சூலை 2011-இல் சிந்து மாகாண அரசு ஐந்து மாவட்டங்கள் கொண்ட கராச்சி கோட்டம் துவக்கியது. 

நவம்பர் 2013-இல் கராச்சி மாவட்டத்தின் சில பகுதிகளை கொண்டு கொராங்கி மாவட்டத்தை உருவாக்கி அதனை கராச்சி கோட்டத்தில் இணைக்கப்பட்டது. 

கராச்சி கோட்டத்தை நிர்வாக வசதிக்காக கராச்சி தெற்கு மாவட்டம், கராச்சி சதர் மாவட்டம், கராச்சி கிழக்கு மாவட்டம், கராச்சி மேற்கு மாவட்டம், கராச்சி மத்திய மாவட்டம், மலிர் மாவட்டம் மற்றும் கொராங்கி மாவட்டம் என ஆறு மாவட்டங்களாகப் பிரித்து நிர்வகிக்கப்படுகிறது.


</doc>
<doc id="326685" url="https://ta.wikipedia.org/wiki?curid=326685" title="ஸ்ரீ அம்பலவாண வேத விநாயகர் கோவில்">
ஸ்ரீ அம்பலவாண வேத விநாயகர் கோவில்

அம்பலவாண வேத விநாயகர் கோவில் யாழ்ப்பாண மாவட்டம், தாவடி என்ற ஊரில் அமைந்துள்ள ஒரு பிள்ளையார் கோவில் ஆகும். 

யாழ்ப்பாணத்திலிருந்து காங்கேசன்துறை நெடுஞ்சாலை வழியால் தாவடி சந்தி வரை சென்று அங்கிருந்து சுதுமலை செல்லும் பாதையால் 100 யார் சென்றால் தாவடி அம்பலவாண வேத விநாயகர் ஆலயத்தை அடையலாம்.

இவ்வாலயம் ஆரம்பித்த ஆண்டு தெரியவில்லை 1855 ஆம் ஆண்டு தொடக்கம் இவ் ஆலயம் வேளாள பெருமகன் குமாரவேல் இராச காரியரால் நிர்வகிக்கப்பட்டு வந்ததாக அறியப்படுகிறது. மண்சுவர் கொண்டு கட்டப்பட்ட இவ் ஆலயத்தை கற்கோவிலாக காட்டியவர் குமாரவேலர் இராசகரியர். இவ் ஆலயம் இருந்த நிலமும் அதைசூழ்ந்த பிரகாரத்துடன் கூடிய இரண்டு பரப்பு காணியும் கோவிலுக்கு தருமசாஸனம் செய்யப்பட்டது. ஏழரைக்கால் பரப்பு நிலமும் கோவில் பயன்பாட்டிற்கு விடப்பட்டது. 1847 ஆம் ஆண்டு தொடக்கம் இவ்வாலயம் குமாரவேல் இராசகாரியரின் குடும்பத்தினரால் நிர்வகிக்கப்பட்டு வந்தது.

இவ் ஆலயத்தின் வளர்ச்சியை கண்ணுறும் போது 1862 ஆம் ஆண்டிலிருந்து ஆலயத்தை சுற்றி அரைசுவர் எழுப்பப் பட்டதுடன் கோவில் வாயிலுக்கு கிராதிக்கேட் அமைத்ததுடன் வாசலில் ஓலை குட்டானுக்குள் வீபூதி போட்டு அனைவருக்கும் கிடைக்க கூடியதாக அமைத்துள்ளார்கள். கோவிலை நிர்வகிப்போராகிய குமாரவேலர் இராசகரியர் பரம்பரையினரிடமே ஆலய திறப்பு இருந்துள்ளது. பூசகர் அவர்களிடமே திறப்பு பெற்று பூசை வழிபாடுகளை நடாத்தி வந்துள்ளார். இவ் ஆலயத்தின் வரலாற்றின் திருப்பு முனை இடம்பெற்றது 1932 ஆம் ஆண்டில்தான்.

1932 ஆம் ஆண்டு மார்கழி மாதம் 25 ம் திகதி பொதுமக்கள் ஒன்று கூடி ஒரு சபையை ஏற்படுத்தினார்கள். அதில் ஐவரை கொண்ட தர்மகர்த்தா சபை அமைக்கப்பட்ட்துடன் கோவில் பொதுக்கோவில் ஆகியது. இதன் பின் பர்மாவிலிருந்து தேக்கு மரங்களை கடல் மார்க்கமாக கொண்டுவந்து திருப்பணி வேலைகள் ஆரம்பிக்கப்பட்டன. நடராசர் விக்கிரகம் நவக்கிரகங்கள் சண்டேஸ்வரர் விக்கிரகங்கள் பிரதிஷடை செய்யப்பட்டு 25.08.1944 இல் மாகா கும்பாபிஷேகம் நடைபெற்றது.

இதன் பின் 1977 இல் நிர்வாகம் புனரமைக்கப்பட்டு 37 பேரை கொண்ட நிர்வாக சபை தெரிவு செய்யப்பட்டது. இந்தியாவில் தஞ்சாவூரை சார்ந்த பன்னீர்செல்வம் குழுவினரை வரவழைத்து இராஜ கோபுரம் அமைத்து 06.02.1980 இல் கும்பாபிஷேகம் செய்யப்பட்டது. மணிமண்டபம் அமைத்துள்ளார்கள். இவர்களின் காலத்திலேயே பஞ்சமுக விநாயகர் நால்வர் தாமிர விக்கிரகங்கள் பிரதிஷடை செய்யப்பட்டன. ஆலய வளர்ச்சியை கருத்தில் கொண்டு உபாயக்காரர் மகா சபையை அடித்தளமாக கொண்டு பதினொருவர் கொண்ட பரிபாலன சபை 14.03.1999 இல் அமைக்கப்பட்டது.

இவ் ஆலயத்தில் 70 வருடங்களாக நடைபெற்று வந்த மகோற்சவங்களில் பட்ஷ மாற்றங்கள் ஏற்பட்டன. அமரர்களான பிரம்மஸ்ரீ அ. கணேசக்குருக்கள், அ.முத்துஸ்வாமி குருக்கள் ஊர்மக்கள் உதவியுடன் 1932 இல் மகோற்சவ வத்தை நடாத்தி வந்தார்கள்.

அக்காலத்தில் வைகாசி பூரணையைத் தீர்த்த உற்ஸவமாக கொண்டு பத்து நாட்கள் திருவிழா நடைபெற்று வந்தது இவ் மகோற்சவங்களை திருகோணமலை பிரம்மஸ்ரீ இ. கு. பூர்ணாந்தேசுவரக்குருக்கள் பத்ததி வழிமுறையில் நடாத்தி வந்தார். இன்றும் இப்பத்ததி முறைப்படியே மகோற்சவம் நடைபெறுகின்றது. 06.02.1980 ஆம் ஆண்டு நடைபெற்ற கும்பாபிஷேகத்தின் பின் சித்திரை வருடப்பிறப்பில் தேர்த்திருவிழா வரும் வண்ணம் 10 நாட்கள் திருவிழா நடைபெற்றது.

இதன் பின் 1990 ஆம் ஆண்டு நடைபெற்ற கும்பாபிஷேகத்தின் பின் 18 நாட்கள் மகோற்சவத்திருவிழாவாக மாற்றம் செய்யப்பட்டது. இதுவும் சித்திரைப் புத்தாண்டு அன்றே தேர் நடைபெற ஒழுங்கு செய்யப்பட்டது. இவ்வாலயத்தில் 18 நாட்கள் திருவிழா நடைபெறும் பொது முதல் 5 நாட்களும் மூஷிகம் காராம்பசு இடபம் போன்ற வாகனங்களில் விநாயகர் எழுந்தருளுவார். 6 ம் நாள் கைலாச வாகனத்திலும் 7ம் நாள் சயன உற்சவமாகவும் 8ம் நாள் பூச்சொரியும் உற்சவமாகவும், 9ம் நாள் பட்டுக்குடை திருவிழாவாகவும், 10ம் நாள் மஞ்சமும் 11ம் நாள் வேதபாராயண உற்சவமும் 12 ம் நாள் வசந்த உற்சவமும் 13 ம் நாள் நாயன்மார்களின் உற்சவமாகவும், 14ம் நாள் தைலாபியமும், 15ம் நாள் வேட்டைத் திருவிழாவும், 16ம் நாள் சப்பறம் 17ம் நாள் தேரும் 18 ம் நாள் தீர்த்தமும் நடைபெறும்.
மகோற்சவ வெளி உலாவில் விநாயகருடன் முருகனும் வீதிஉலா வருவார்கள். இவ் ஆலயத்தில் மூன்று கால பூசைகளும் நடைபெறும். சித்திரைவருட பிறப்பு அன்று தேர் ஓடும்.

சிறப்பு நாட்களாக வெள்ளிக்கிழமை உற்சவம் சங்கட கார சதுர்த்தி உற்சவம் பிள்ளையார் விரத நாட்களில் இலட்ச்சார்ச்சனையுடன் ஓமமும் நடைபெறும் மேலும் விநாயகர் விரதங்கள், கந்தசஷ்டி சிவராத்திரி நவராத்திரி திருவெம்பாவை திருக்கார்த்திகை என்பனவும் நடைபெறுகின்றன. புராண படனம் நடைபெறுகின்றது.


</doc>
<doc id="326686" url="https://ta.wikipedia.org/wiki?curid=326686" title="தாது மாவட்டம்">
தாது மாவட்டம்

தாது மாவட்டம் (Dadu District) (), ( ) தெற்காசியாவின் பாகிஸ்தான் நாட்டின் சிந்து மாகாணத்தின் ஹைதராபாத் கோட்டத்தில் உள்ள ஆறு மாவட்டங்களில் ஒன்றாகும். 

19070 சதுர கிலோ மீட்டர் பரப்பளவு கொண்ட தாது மாவட்டத்தின் நிர்வாக வசதிக்காக தாது வட்டம், ஜோகி வட்டம், காய்ர்பூர் நாதன் ஷா வட்டம், மெகர் வட்டம் மற்றும் தாது கிராமப்புற வட்டம் ஆறு வருவாய் வட்டங்களாகவும், எழுபத்தி எட்டு கிராம ஒன்றியக் குழுக்களாகவும், 523 வருவாய் கிராமங்களாகவும் பிரிக்கப்பட்டுள்ளது.
மேலும் இம்மாவட்டம் நான்கு நகராட்சி மன்றங்களையும், ஒன்பது நகரப் பஞ்சாயத்துக் குழுக்களையும் கொண்டுள்ளது. 

1998ஆம் ஆண்டின் மக்கள் தொகை கணக்கின் படி, 19070 சதுர கிலோ மீட்டர் பரப்பளவு கொண்ட தாது மாவட்டத்தின் மக்கள் தொகை 16,88,811 ஆகும். மக்கள் தொகையில் ஆண்கல் 8,87,061 (52.53 %) ஆகவும்; பெண்கள் 801750 (47.47 %) ஆகவும் உள்ளனர். மக்கள் தொகை வளர்ச்சி விகிதம் (1981 - 98) 2.65% ஆக உள்ளது. பாலின விகிதம் 100 பெண்களுக்கு 110.6 ஆண்கள் வீதம் உள்ளனர். மக்கள் தொகை அடர்த்தி ஒரு சதுர கிலோ மீட்டருக்கு 88.6 நபர்கள் வீதம் வாழ்கின்றனர். சராசரி எழுத்தறிவு 35.6% ஆகவுள்ளது. 


</doc>
<doc id="326690" url="https://ta.wikipedia.org/wiki?curid=326690" title="1,2- டைபுரோமோடெட்ராபுளோரோயீத்தேன்">
1,2- டைபுரோமோடெட்ராபுளோரோயீத்தேன்

1,2- டைபுரோமோடெட்ராபுளோரோயீத்தேன் "(1,2-Dibromotetrafluoroethane)" என்பது CBrF என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். ஆர்-114பி2 மற்றும் ஆலோன் 2402 என்ற குறியீட்டுப் பெயர்களாலும் இச்சேர்மம் அழைக்கப்படுகிறது. நிறமற்ற நீர்மமான இச்சேர்மத்தின் கொதிநிலை 47.2° செல்சியசு ஆகும். ஆர்-114பி2 சேர்மத்தை அரிதாக தீ ஒடுக்கும் அமைப்புகளில் பயன்படுத்துவார்கள். மேலும் இச்சேர்மம் மண்ணிலிருந்து காற்றுக்கு எளிதில் ஆவியாகும் பண்பைக் கொண்டு மில்லியனுக்கு ஒரு பகுதியளவு கண்டறிய அனுமதிக்கிறது . 

ஆர்-114பி2 நிரப்பப்பட்டிருந்த தீ ஒடுக்கி தற்செயலாக செயலூக்கம் பெற்றதால் நவம்பர் 8, 2008 இல் உருசிய நீர்மூழ்கிக் கப்பல் கே-152 நெர்ப்பா விபத்தில் சிக்கி 20 நபர்கள் உயிரிழிந்தனர் . 


</doc>
<doc id="326693" url="https://ta.wikipedia.org/wiki?curid=326693" title="ஐதராபாத் மாவட்டம், பாகிஸ்தான்">
ஐதராபாத் மாவட்டம், பாகிஸ்தான்

ஐதராபாத் மாவட்டம் (Haiderābād District) ( ), பாகிஸ்தான் நாட்டின் சிந்து மாகாணத்தின் ஐதராபாத் கோட்டத்தில் அமைந்த ஆறு மாவட்டங்களில் ஒன்றாகும். இம்மாவட்டத்தின் நிர்வாகத் தலைமையிட நகரம் ஐதராபாத் நகரம் ஆகும். 
கீர்தார் தேசியப் பூங்கா இம்மாவட்டத்தில் அமைந்துள்ளது. 

5,519 சதுர கிலோ மீட்டர் பரப்பளவு கொண்ட ஐதராபாத் மாவட்டத்தை நிர்வாக வசதிக்காக ஐதராபாத் நகர்பறம், ஐதராபாத் கிராமப்புறம், லத்திபாபாத், குவாசிமாபாத் என நான்கு வருவாய் வட்டங்களாகவும், 410 வருவாய் கிராமங்களாகவும், 102 கிராம ஒன்றியக் குழுக்களாகவும் பிரிக்கப்பட்டுள்ளது. 
மேலும் இம்மாவட்டம் மூன்று மாநகராட்சி மன்றங்களையும், நான்கு நகராட்சி மன்றங்களையும், எட்டு நகரக் குழுக்களையும், ஒரு இராணுவப் பாசறை நகரமும் கொண்டுள்ளது. 

1998-ஆம் ஆண்டில் மக்கள் தொகை கணக்கெடுப்பின் படி, ஐதராபாத் மாவட்டத்தின் மொத்த மக்கள் தொகை 28,91,488 ஆகும். மக்கள் தொகை வளர்ச்சி விகிதம் (1981 - 98) 2.02% ஆக உள்ளது.
மொத்த மக்களில் ஆண்கள் 1511025 (52.26 %); பெண்கள் 1380463 (47.74 %) ஆக உள்ளனர். பாலின விகிதம் 100 பெண்களுக்கு 109.5 ஆண்கள் உள்ளனர். மக்கள் தொகை அடர்த்தி ஒரு சதுர கிலோ மீட்டருக்கு 523.9 நபர்கள் உள்ளனர். சராசரி எழுத்தறிவு 44.2% ஆகும். இம்மாவட்டத்தில் சிந்தி மொழி, உருது மொழி மற்றும் பஞ்சாபி மொழிகள் பேசப்படுகிறது. 


</doc>
<doc id="326699" url="https://ta.wikipedia.org/wiki?curid=326699" title="சுதுமலை முருகமூர்த்தி கோயில்">
சுதுமலை முருகமூர்த்தி கோயில்

= அமைவிடம் =

யாழ்ப்பாணத்திலிருந்து 6கிலோமீற்றர் தூரத்தில்உள்ளது சுதுமலை.சுதுமலை ஸ்ரீ முருகமூர்த்தி ஆலயத்தை சென்றடைவதற்கு யாழ்ப்பாணம் காங்கேசன்துறை வீதியால் சென்று தாவடி மானிப்பாய் வீதியால் திரும்பி 1கீமீதூரம் போய் இக்கோயிலை அடையலாம். ஆலயத்தின் வடக்குப் பகுதியில்அருள்மிகு விசாலாட்சிசமேத விஸ்வநாதர் ஆலயமும் ,அருள்மிகு ஸ்ரீபுவனேஸ்வரி அம்பாள் கோவிலும் , கண்ணகை  அம்மன் களைதீர்த்த  இடமென கருதப்படும் தங்குசங்களையம் , கிழக்குப் பக்கத்தில் அருள்மிகு புட்டிவைரவர் ஆலயமும் அமைந்துள்ளன. இவ்வாலய தெற்கு பக்கத்தில் தாவடி – மானிப்பாய் வீதி அமைந்துள்ளது. இக்கோயில் அமைந்துள்ள இடம் வேலன்கண்டடி என பதியப்பட்டுள்ளது. 

= வரலாறு =
1800ம் ஆண்டு சுதுமலை கதிர்காமர் சுவாமிநாதன் என்பவரால் மண்ணினால் கட்டி ஓலையினால் வேயப்பட்டது.1800ம் ஆண்டு சுதுமலையில் உள்ள மாதவர் முருகேசர் இன்னொரு கோவிலை அதே இடத்தில் கல்லால் கட்ட ஆரம்பித்து ஆனால் கட்டி முடிப்பதற்கு முன்னர் அவர் காலமாகிவிட்டார்.1877ம் ஆண்டு இத் திருப்பணியை செய்வதற்கு சுதுமலை வாசியான கதிர்காமர் நாகநாதர் முயற்சியெடுத்தார்.இக் கோவிலது முகாமையாளர் ஆனைக்கோட்டையிலுள்ள சிதம்பரநாதர் ஆவார். 1877ம்ஆண்டு இக் கோவிலில் திருவிழாக்கள் நடைபெறுவதில்லை என்றும் பக்தர்கள் திரண்டு வருவதில்லை என்றும் நித்தியபூசை ஒரு நாளைக்கு ஒருமுறை நடைபெற்றதாகவும் அச்சமயம் கோவிலின்  கட்டட பெறுமதி ரூபா75 ,அசையும் சொத்தின் பெறுமதி ரூபா 30 , அசையாச் சொத்தின் பெறுமதி ரூபா 50 எனவும் பூசை நிகழ்த்துவதற்குரிய பெருட்களின் பெறுமதி 12 சதம் என்றும் மேற்குறித்த விபரம் யாவும் வலிகாமம் மேற்கு பதில் மணியகாரன் திருஎ.வேலுப்பிள்ளை 1883ம் ஆண்டு அரசாங்க அதிபருக்கு அனுப்பிய கடிதத்தில் குறிப்பிடப்பட்டுள்ளன. 1833ம் ஆண்டிற்கு முன்னர் எப்பொழுது பாலஸ்தாபனம் செய்து மகாகும்பாபிஷேகம் நடைபெற்று திருவிழாக்கள் நடைபெற ஆரம்பித்தன என அறிய முடியாமல் உள்ளது. ஆனால் இக்கோவிலின் வடக்குப் பக்கத்தில்  அமைந்துள்ள அருள்மிகு ஸ்ரீபுவனேஸ்வரி அம்மாள் கோவிலில் மகோற்சவம் நடைபெறும் போது அம்பாளுடன் முருகமூர்த்தி கோவிலின் சுவாமியும் வலம் வந்ததாக அறிய முடிகின்றது. இவ் வழக்கம் தற்சமயம் இல்லை.இவ் ஆலயம் 1975ம் ஆண்டு பாலஸ்தாபனம் செய்யப்பெற்று 06.06.1985 இல் மகாகும்பாபிஷேகம் நடைபெற்றது.அன்று தொடக்கம் நித்தியபூசைகளாக இரு நேரபூசைகள் நடைபெறுகின்றன.

இவ்வாலய அமைப்பினை நோக்கும் போதுகருவறை ,அர்த்தமண்டபம், மகாமண்டபம், நயனமண்டபம் , ஸ்தம்பமண்டபம் என்பவற்றை கொண்டதாக அமையப்பட்டுள்ளது. ஸ்தம்பமண்டபத்தில் மயில் பலிபீடம் ஸ்தம்பம் ,ஸ்தம்ப விநாயகர்  ஆகிய அமைந்துள்ளன. தென்மேற்கு பக்கத்தில் வாகனசாலையும் அமையப்பெற்றுள்ளது. வடக்கே வசந்தமன்டபமும் அதன் கிழக்கே யாகசாலையும் வைரவர்சந்நிதியும் மணிக்கூட்டுகோபுரமும் அமைந்துள்ளது. இவ்வாலயத்தில் நித்தியபூசையாக காலை மாலை என இருவேளை நடைபெறுகின்றது. வருடப்பிறப்பு தீபாவளி ,கந்தசஷ்டி, கார்த்திகைநோன்பு, திருவெம்பாவை , தைப்பொங்கல் என்பன நடைபெறுகின்றன. மாசிமாத புரணையன்று தீர்த்ததிருவிழா நடைபெறும் முகமாக 10நாட்கள் கொண்ட மகோற்சவ திருவிழா நடைபெறுகின்றது.

சுதுமலை மத்தியில் மிகவும் பழமை வாய்ந்த ஆலயமாகும். பல ஆண்டுகளுக்கு முன்பு ஆலய அர்ச்சகரும் ஆலய ஏகதர்மகர்தாவுமான பிரம்ம ஸ்ரீஅப்பாத்துரை ஐயா அவர்களால் நித்தியகருமங்கள் நிறைவேற்றப்பட்டன. அவரது மறைவுக்குப் பின் ஆலய நித்திய கருமங்கள் கட்டிட பராமரிப்புக்கள் முதலிய செயற்பாடுகளைக் கவனிக்க யாருமின்றி நீண்டகாலம் பாழடைந்து புதர்சூழ்ந்து தேடுவாரற்ற நிலையிலிருந்தது. சுதுமலையைச் சேர்ந்த சமயத் தொண்டரும் சிறந்த சமூகசேவகருமான ஓய்வு பெற்ற கூட்டுறவுப் பரிசோதகர் அமரர் திருமுத்துத்தம்பி இராமநாதன் அவர்களின் முயற்சியும் ஊரார்களின் ஒத்துழைப்புடனும் இளைஞர்களின் முயற்சியுடனும் திருப்பணிசபை ஒன்று உருவாக்கபட்டு ஆலய புனருத்தாரணம் ஆரம்பிக்கப்பட்டது. 1985ம்ஆண்டு கோவில் புதுப்பொலிவு பெற்று மகாகும்பாபிஷேகம் இடம்பெற்றது.  பிரம்ம ஸ்ரீ அப்பாத்துரை ஐயா அவர்களின் தம்பி ஐயாத்துரை ஐயர் அவருடைய மகன் இரத்தினக்குருக்கள் அவருடைய மகன் நாகேஸ்வரசர்மா என பரம்பரையாக ஆலயத்தின் கிரியைகளை நிறைவேற்றி வருகின்றனர். 1985இலிருந்து ஆலய நித்திய நைமித்திய கருமங்கங்களை பிரம்ம ஸ்ரீநாகேஸ்வரசர்மா செவ்வனே நிறைவேற்றினார் தற்போது பிரம்ம ஸ்ரீநாகேஸ்வரசர்மாவின் மகன் ஜனார்த்தன சர்மா செவ்வனே செய்து வருகின்றார்.

1987ம் ஆண்டு நாட்டில் ஏற்பட் அசாதாரண சூழ்நிலை காரணமாக கோயில் பலத்த சேதத்திற்குள்ளானது.  மீண்டும் 1988ம் ஆண்டுபு னருத்தாரணம் செய்யப்பட்டது. 1999 பாலஸ்தாபனம் செய்யப்பட்டு புதிதாக வசந்தமண்டபம், வாகனசாலை, உள்வீதி கொட்டகை என்பன அமைக்கப்பெற்றன. 2008 ம்ஆண்டு முதல் மகோற்சவம் ஆரம்பமாகி மிகச் சிறப்பாக நடைபெற்று வருகின்றது. ஆலயத்தின் ஸ்கந்தஷஷ்டி உற்சவம் ஒவ்வொரு வருடமும் மிகச்சிறப்பாக நடைபெற்று வருகின்றமை குறிப்பிடத்தக்கது.

'ஒவ்வொருமாதமும் கார்த்திகை உற்சவம்.' 

'தைப்பொங்கல்'
'பட்டிப்பொங்கல்' 
'தைப்பூசம்'

'மாசி பௌர்ணமியை தீர்த்தஉற்சவமாக கொண்ட 10 நாள் வருடாந்த மகோற்வம்.' 

'சித்திரை வருடப்பிறப்பு'
'ஆடிசெவ்வாய்' 
'ஆடிஅமாவாசை'
'ஆவணிமூலம்' 
'ஆவணிஞாயிறு'
'நவராத்திரி' 
'தீபாவளி'
'ஐப்பசிவெள்ளி,' 
'ஸ்கந்தஷஷ்டி'
'திருக்கார்த்திகை' 
'திருவெம்பாவை'


</doc>
<doc id="326700" url="https://ta.wikipedia.org/wiki?curid=326700" title="டைகுளோரோபியூட்டேன்">
டைகுளோரோபியூட்டேன்

டைகுளோரோபியூட்டேன் "(Dichlorobutane)" என்பது CHC என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். இச்சேர்மத்தின் உள்ளமைப்பு மாற்றியப் பொது கட்டமைப்புக்குள் ஒன்பது உள்ளமைப்பு மாற்றியன்கள் அடங்கியுள்ளன. இவற்றுள் 5 பொருட்கள் ஒளியியல் மாற்றியப் பண்பு கொண்டவையாகும். குளோரோபியூட்டேனை தனியுறுப்பு குளோரினேற்றம் செய்தல் அல்லது பியூட்டேன்டையாலை அணுக்கரு கவர் வினைக்கு உட்படுத்துதல் போன்ற குளோரோ ஆல்க்கேன்கள் தயாரிக்கும் பொதுத் தொகுப்பு முறையிலேயே இதுவும் தயாரிக்கப்படுகிறது. 

டைகுளோரோபியூட்டேன் மாற்றியன்கள் பல்வேறு தொழிற்சாலை மற்றும் ஆய்வகங்களில் கரிமத் தொகுப்பு வினைக்காகப் பயன்படுத்தப்படுகின்றன. அடிப்போநைட்ரைல் வழியாக நைலான் 6,6 தயாரிப்பில் முன்னோடிச் சேர்மமாக 1,4-டைகுளோரோபியூட்டேன் பயன்படுத்தப்படுகிறது . இது தவிர டெட்ராஐதரோபியூரான் தயாரிக்கவும் இச்சேர்மம் பயன்படுகிறது . 2,3- டைகுளோரோபியூட்டேனிலிருந்து குளோரோபிரீன் உற்பத்தி செய்யப்படுகிறது . 

குளோரோ ஆல்க்கேன்களில் டைகுளோரோபியூட்டேன்கள் பொதுவாக எரிச்சலூட்டுபவை மற்றும் எளிதில் தீப்பற்றி எரியக்கூடியவையாகும்.


</doc>
<doc id="326704" url="https://ta.wikipedia.org/wiki?curid=326704" title="ஆம்பலியாசன்">
ஆம்பலியாசன்

ஆம்பலியாசன் "(Aambaliyasan)" என்பது இந்தியாவின் குசராத்து மாநிலத்தில் மெக்சனா மாவட்டத்திலுள்ள ஒரு கணக்கெடுப்பில் உள்ள ஊராகும்.
2001 ஆம் ஆண்டின் இந்திய மக்கள் தொகைக் கணக்கெடுப்பின்படி ஆம்பலியாசன் நகரத்தின் மக்கள்தொகை 6736 நபர்கள் ஆகும். இம்மக்கள்தொகையில் 54% நபர்கள் ஆண்கள் மற்றும் 46% நபர்கள் பெண்களாவர். ஆம்பலியாசன் நகரின் எழுத்தறிவு சதவீதம் 66% ஆகும். நாட்டின் சராசரி தேசிய எழுத்தறிவு சதவீதமான 59.5% என்பதைவிட இது குறைவாகும். எழுத்தறிவு பெற்றவர்களில் 61% நபர்கள் ஆண்கள் மற்றும் 39% நபர்கள் பெண்களாவர். மக்கள் தொகையில் 15% நபர்கள் 6 வயதுக்கு கீழ் உள்ளவர்களாகும்.


</doc>
<doc id="326707" url="https://ta.wikipedia.org/wiki?curid=326707" title="ஜாம்சோரோ மாவட்டம்">
ஜாம்சோரோ மாவட்டம்

ஜாம்சோரோ மாவட்டம் (Jamshoro District) (), (), தெற்காசியாவின் பாகிஸ்தான் நாட்டின் சிந்து மாகாணத்தின் ஐதராபாத் கோட்டத்தின் ஆறு மாவட்டங்களில் ஒன்றாகும். இதன் மாவட்டத் தலைமையிடம் ஜாம்சோரோ நகரம் ஆகும். இம்மாவட்டம் சிந்து ஆற்றின் கரையில் அமைந்துள்ளது. 

டிசம்பர் 2004-இல் தாது மாவட்டத்தின் சில வருவாய் வட்டங்களைக் கொண்டு ஜாம்சோரோ மாவட்டம் துவக்கப்பட்டது.

ஜாம்சோரோ மாவட்டத்தின் வடக்கில் தாது மாவட்டமும், கிழக்கில் சிந்து ஆறு நவாப் ஷா, மத்தியாரி மற்றும் ஐதராபாத் மாவட்டங்களைப் பிரிக்கிறது. தெற்கில் தத்தா மாவட்டமும் மற்றும் தென்மேற்கில் கராச்சி மாவட்டமும், மேற்கில் பலுசிஸ்தான் மாகாணத்தின்]] லஸ்பெல்லா மாவட்டமும் உள்ளது.

11,517 சதுர கிலோ மீட்டர் பரப்பளவு கொண்ட ஜாம்சோரோ மாவட்டத்தின் 2011-ஆம் ஆண்டின் மதிப்பீட்டின் படு, மக்கள் தொகை 1,176,969 ஆக உள்ளது. மக்கள் தொகை வளர்ச்சி (1981-1998) 2.57% ஆக உள்ளது. மக்கள் தொகை அடர்த்தி ஒரு சதுர கிலோ மீட்டருக்கு 89 ஆக உள்ளது.
இம்மாவட்டத்தின் முதல் மொழியான சிந்தி மொழியை 83.86% மக்கள் பேசுகின்றனர். உருது மொழியை 6.28% மக்களும், பஞ்சாபி மொழியை 4.17% மக்களும், பஷ்தூ மொழியை 3.31% மக்களும் பேசுகின்றனர். 

இம்மாவட்டத்தின் பொருளாதாரம் வேளாண்மைச் சார்ந்து உள்ளது. 
இங்கு கோதுமை, நெல், கரும்பு, வாழை முக்கியப் பயிர்களாக பயிரிடப்படுகிறது.
மாவட்டத்தின் 20% மக்கள் மாகாண அரசிலும், பாகிஸ்தான் நடுவண் அரசிலும் ஊழியம் செய்கின்றனர்.

நூரியாபாத் மற்றும் கோட்டிரி தொழிற்சாலைகள் வளாகங்களில் ஐநூறுக்கும் மேற்பட்ட தொழிற்சாலைகள் உள்ளது. கோட்டிரி அனல் மின் நிலையம், மாவட்டத்திற்கு தேவையான மின்சாரத்தை உற்பத்தி செய்கிறது. 

ஜாம்சோரோ மாவட்டத்தில் மெக்ரான் தொழில்நுட்பம் மற்றும் பொறியியல் பல்கலைக்கழகம், லியாகத் மருத்துவம் மற்றும் சுகாதாரப் பல்கலைக்கழகங்கள் உள்ளது. 

ஜாம்சோரோ மாவட்டத்தின் நிர்வாக வசதிக்காக கோட்டிரி, ஜாம்சோரோ, செக்வான் செரீப், தானா புல்லா கான் மற்றும் மஞ்சண்ட் என ஆறு வருவாய் வட்டங்களாகப் பிரிக்கப்பட்டுள்ளது.



</doc>
<doc id="326711" url="https://ta.wikipedia.org/wiki?curid=326711" title="கோல்ட் பிங்கர் (திரைப்படம்)">
கோல்ட் பிங்கர் (திரைப்படம்)

கோல்ட் பிங்கர் ("Goldfinger") 1964 ஆம் ஆண்டு வெளிவந்த ஒரு பிரிட்டிஷ் ஒற்றன் பற்றிய திரைப்படம். ஜேம்ஸ் பாண்ட் திரைப்பட வரிசையில் மூன்றாவது திரைப்படம். இந்த படம் வெளியீடு தேதி 17 செப்டம்பர் 1964 ஆகும். இந்த படத்தின் இயக்குனர் குயி ஹாமில்டன் ஆவார். 1959 ஆம் ஆண்டு இதே பெயரில் வெளிவந்த நாவலாசிரியர் இயன் பிளெமிங் நாவலைத் தழுவி எடுக்கப்பட்டது. இப்படத்தின் கால நீளம் 110 நிமிடங்கள். இப்படத்தின் பட்ஜெட் 3 மில்லியன் ஆகும். இத்திரைப்படத்திற்காக இங்கிலாந்து, சுவிற்சர்லாந்து, அமெரிக்கா, மெக்சிகோ போன்ற நாடுகளில் படப்பிடிப்பு நடைபெற்றது.

தங்க கடத்தலில் ஈடுபடும் ஒரு சர்வதேசக் கும்பலைத் துப்பறியும் ஒரு பிரிட்டிஷ் ஒற்றன் கேனோஸ் கோட்டை வைத்திருக்கும் தங்கைசேமிப்பை கொள்ளை போகாமல் தடுக்க முயற்சிசெய்கிறார். 




</doc>
<doc id="326714" url="https://ta.wikipedia.org/wiki?curid=326714" title="புரெம் ரஷ்யா வித் லவ்">
புரெம் ரஷ்யா வித் லவ்




</doc>
<doc id="326716" url="https://ta.wikipedia.org/wiki?curid=326716" title="யு ஒன்லி லிவ் டூவைய்ஸ்">
யு ஒன்லி லிவ் டூவைய்ஸ்

1967 ஆம் ஆண்டு வெளிவந்த ஒரு பிரிட்டிஷ் ஒற்றன் பற்றிய திரைப்படம் .ஜேம்ஸ் பாண்ட் திரைப்பட வரிசையில் ஐந்தாவது திரைப்படம் .இந்த படம் வெளியீடு தேதி 13 ஜூன் 1967 ஆகும். இந்த படத்தின் இயக்குனர் லீவிஸ் கில்பர்ட் ஆவர் .1964 ஆம் ஆண்டு இதே பெயரில் வெளிவந்த நாவலாசிரியர் இயன் பிளெமிங் நாவல் தழுவி எடுக்கப்பட்டது .இப்படத்தின் கால நீளம் 117 நிமிடங்கள். இப்படத்தின் பட்ஜெட் 10.3 மில்லியன் ஆகும். இத்திரைப்படம் ஹாங்காங் ,அமெரிக்கா ,ஜப்பான்,நார்வே போன்ற நாடுகளில் படப்பிடிப்பு நடைபெற்றது .
ஜேம்ஸ் பாண்ட் ஜப்பானிய ரகசிய போலீசுடன் சேர்ந்து செயற்கைக்கோள் கடத்தும் குற்றவாளிகளை கண்டுபிடிக்கும் முயற்சியில் ஈடுபடுகிறார்கள். 



</doc>
<doc id="326719" url="https://ta.wikipedia.org/wiki?curid=326719" title="தேரா இஸ்மாயில் கான் மாவட்டம்">
தேரா இஸ்மாயில் கான் மாவட்டம்

தேரா இஸ்மாயில் கான் மாவட்டம் (Dera Ismail Khan District) தெற்காசியாவின் பாகிஸ்தான் நாட்டின் கைபர் பக்துங்க்வா மாகாணத்தின் மாவட்டங்களில் ஒன்றாகும். இம்மாவட்ட நிர்வாகத் தலைமையிடம் தேரா இஸ்மாயில் கான் நகரம் ஆகும். 

7326 சதுர கிலோ மீட்டர் பரப்பளவு கொண்ட இம்மாவட்டத்தின் 1998-ஆம் ஆண்டின் மக்கள் தொகை கணக்கெடுப்பின் படி, மொத்த மக்கள் தொகை 8,52,995 ஆகும். மக்கள் தொகை வளர்ச்சி (1981 - 98) 3.26% ஆகவுள்ளது. மக்கள் தொகையில் ஆண்கள் 4,48,990 (52.63%); பெண்கள் 4,04,005 (47.36 %) ஆக உள்ளனர். பாலின விகிதம் 100 ஆண்களுக்கு 111 பெண்கள் வீதம் உள்ளனர். மக்கள் தொகை அடர்த்தியானது ஒரு சதுர கிலோ மீட்டரில் 116.4 மக்கள் வாழ்கின்றனர். கிராமப்புற மக்கள் தொகை 7,27,188 (85.25%) ஆக உள்ளது. எழுத்தறிவு 31.3% ஆக உள்ளது.இம்மாவட்டத்தில் பஷ்தூ மொழி, சராய்கி மொழி மற்றும் உருது மொழிகள் பேசப்படுகிறது.
7326 சதுர கிலோ மீட்டர் பரப்பளவு கொண்ட தேரா இஸ்மாயில் கான் மாவட்டத்தின் நிர்வாக வசதிக்காக தேரா இஸ்மாயில் கான், குலாச்சி, தாராபின், பரோவா, பாகர்பூர் என ஐந்து தாலுக்காக்களாகவும், 47 கிராம ஒன்றியக் குழுக்களாகவும், 384 வருவாய் கிராமங்களாகவும் பிரிக்கப்பட்டுள்ளது. இம்மாவட்டம் ஒரு நகராட்சி மன்றமும், இரண்டு நகரக் குழுக்களையும், ஒரு இராணுவப் பாசறை ஊரும் கொண்டது. 

இம்மாவட்டம் பாகிஸ்தான் தேசிய நாடாளுமன்றத்திற்கு இரண்டு உறுப்பினர்களைத் தேர்ந்தெடுக்கிறது.மேலும் கைபர் பக்துங்க்வா மாகாணச் சட்டமன்றத்திற்கு ஐந்து உறுப்பினர்களைத் தேர்ந்தெடுத்து அனுப்புகிறது. 


</doc>
<doc id="326722" url="https://ta.wikipedia.org/wiki?curid=326722" title="கீழூர் நினைவு மண்டபம்">
கீழூர் நினைவு மண்டபம்

பிரெஞ்சு இந்தியா பகுதிகளான புதுச்சேரி , காரைக்கால், மாகி ,ஏனாம் இந்திய ஒன்றியத்துடன் இணைக்க வேண்டி 18 அக்டோபர் 1954 ஆம் ஆண்டு கீழூர் என்ற இடத்தில் வாக்கெடுப்பு நடைபெற்றது. வாக்கெடுப்பு நடை பெற்ற அந்த இடத்தில தான் ஒரு நினைவு மண்டபம் கட்டப்பட்டு உள்ளது சுமார் 178 மக்கள் பிரதிநிதிகள் கலந்து கொண்டு வாக்குஅளித்தனர் .அதில் 170 பேர் இணைப்பு தேவை என்று வாக்கு அளித்தனர். 2012ஆம் ஆண்டு புதுச்சேரி அரசு பிரெஞ்சுஅரசாங்கத்திடம் விடுதலை பெற்ற புதுச்சேரின் பொன்விழா ஆண்டில் இங்கு ஒரு ஓவிய கண்காட்சி நடத்தியது.கீழூர் வாக்கெடுப்பு நினனவு சின்னம் அமைக்க 1971 ஆம் ஆண்டு அப்போதைய புதுவை துணைநிலை ஆளுநர் மாற்று முதல்வரால் அடிகள் நாட்டப்பட்டது 


</doc>
<doc id="326726" url="https://ta.wikipedia.org/wiki?curid=326726" title="ஜெர்சி மாடு">
ஜெர்சி மாடு

ஜெர்சி மாடு என்பது ஒரு கறவை மாடு ஆகும் இது மிகவும் பழமையான குட்டை மாட்டு இனம் ஆகும். இந்த மாடுகள் கால்வாய் தீவுகளின், ஜெர்சி தீவில் தோன்றியவை, இவை ஆறு நூற்றாண்டுகளுக்குக் கலப்பு இல்லாமல் வளர்ந்துவந்தவை. இந்த இன மாடுகள் இதன் பால் உள்ள உயர் கொழுப்புத் தன்ம மற்றும் குறைந்த பராமரிப்பு செலவு, குறைந்த உடல் எடை, அத்துடன் அதை வளர்பவரிடம் அன்பார்ந்த மனநிலை கொண்டிருபது ஆகியவற்றால் மிகவும் பிரபலமானதாகும்.

ஜெர்சி மாடு மிகவும் சிறியதாக 400-500 கிலோகிராம் (880-1,100 பவுண்டு) வரையிலான எடை கொண்டவை. இவற்றால் கிடைக்கும் பால் உற்பத்தி பொருளாதார நலன்கள் இந்த இனத்தின் புகழுக்கு முதன்மை காரணியாக உள்ளது. இதனால் இந்தியாவில் நாட்டு மாடுகளுடன் பெருமளவில் இந்த ஜெர்சி மாடுகள் கலப்பினம் செய்யப்பட்டு, இந்த ஜெர்சி கலப்பின மாடுகளே தற்போது பரவலாக உள்ளன.
இந்த மாடுகள் மிகவும் லேசான சாம்பல் நிறம்-எலி நிறம் முதல் செம்பட்டை நிறம் அல்லது கறுப்பு நிறத்திலும்கூட இருக்கும். இதன் உடல் பகுதிகளைவிட இடுப்பு, தலை, தோள் பகுதிகள் மிகவும் அடர்த்தியான நிறத்தில் இருக்கும். பிறந்த 26-30 மாதங்களில் கன்று ஈனத் தொடங்கும். மீண்டும் 13-14 மாத இடைவெளியில் மீண்டும் கருத்தரிக்கும். கலப்புக்கு உள்ளாகாத ஜெர்சி பசுக்கள் ஒரு நாளைக்கு 20 லிட்டர்வரை பால் தரும். கலப்பின ஜெர்சிகள் ஒரு நாளைக்கு 8-10 லிட்டர்வரை பால் தரும். இது தரும் பாலில் 5.3 சதவீதக் கொழுப்பு 15% இதர திட சத்துக்களும் உடையது.


</doc>
<doc id="326730" url="https://ta.wikipedia.org/wiki?curid=326730" title="முகம்மது நபி நிலவைப் பிளந்த நிகழ்வு">
முகம்மது நபி நிலவைப் பிளந்த நிகழ்வு

முகம்மது நபி நிலவை பிளந்த நிகழ்வு (splitting of the moon by Prophet Muhammad ) () என்பது இசுலாமிய இறைத்தூதர் முகம்மது நபி நிகழ்த்திய அற்புதங்களில் ஒன்றாகும்.

பெரும்பாலான முஸ்லீம் விரிவுரையாளர்கள் நேரடி சந்திரன் பிளவு நிகழ்வு நடந்தது என விளக்குகின்றனர்.
சில அறிஞர்கள் கூற்றுப்படி இறுதித் தீர்ப்பு நாள் அன்று நடக்கும் நிகழ்வு எனக்கூறுகின்றனர்.

நேரடி விளக்கங்கள் முகம்மது நபியின் தோழர்களான இப்னு அப்பாஸ், அனஸ் பின் மாலிக், அப்துல்லாஹ் பின் மஸ்ஊத் போன்றவர்கள் மூலமும் இன்னும் சிலர் மூலமும் விவரிக்கப்பட்டுள்ளன. 
சில குறைஷிக் குலத்தைச் சார்ந்த தலைவர்கள் முகம்மது நபியிடம் "நீங்கள் உண்மையான இறைத்தூதராக இருந்தால் முற்காலத்தில் வாழ்ந்த இறைத்தூதர்கள் போல் அற்புதங்களை காட்டவும்" எனக்கூறினாரகள். அப்பொழுது முகம்மது நபி நிலவை பிளந்து மறுபடியும் ஒட்ட வைத்தார்கள் என்பது முசுலிம்களின் நம்பிக்கையாகும். 

முகம்மது நபி சந்திரனை பிளந்த நிகழ்வை பற்றிய குர்ஆன் வசனங்கள் வருமாறு:

"(இறுதி) நேரம் நெருங்கி விட்டது; சந்திரனும் பிளந்து விட்டது. எனினும், அவர்கள் ஓர் அத்தாட்சியைப் பார்த்தால், (அதைப்) புறக்கணித்து விடுகிறார்கள். "இது வழமையாக நடைபெறும் சூனியம் தான்” என்றும் கூறுகிறார்கள்."
முகம்மது நபி சந்திரனை பிளந்த நிகழ்வை பற்றிய ஹதீஸ் வசனங்கள் வருமாறு:

"மக்காவாசிகள் முகம்மது நபியிடம் ஓர் அற்புதச் சான்றைக் காட்டும்படி கேட்டார்கள். ஆகவே,சந்திரன் இரண்டு துண்டுகளாகப் பிளப்பதை தாம் இறைவனின் தூதர் என்பதற்குச் சான்றாக முகம்மது நபிக் காட்டினார்கள். என்று அனஸ் பின் மாலிக் எனும் நபித்தோழர் கூறினார்."

1969 இல் அப்பல்லோ 10 செயற்கைக் கோள் அனுப்பிய நிலவின் மேற்பரப்பு புகைப்படத்தில் நிலவு பிளந்ததற்கான அடையாளம் கண்டறியப்பட்டது. .
அப்பல்லோ 10 செயற்கைக் கோள் அனுப்பிய நிலவின் மேற்பரப்பு புகைப்படத்தில் 300 கி.மீ. நீள பிளவு காணப்பட்டது. 

2010 இல் இணைய விவாதங்களில் நிலவு பிளந்ததற்கான ஆதாரம் விவாதிக்கப்பட்டது. அமெரிக்காவின் நாசா விண்வெளி ஆராய்ச்சி மையத்தை சார்ந்த பிராட் பெய்லி "நிலவு பிளந்ததற்கான ஆதாரம் இணைய விவாதங்கள் மூலம் இல்லாமல் ஆராய்ச்சி கட்டுரைகள் மூலமாகவே நிருபிக்க வேண்டும்" எனக் கூறினார்.

சேரமான் பெருமாள் பாஸ்கர ரவி வர்மா என்ற சேர நாட்டு மன்னர் கி.பி ஆறாம் நூற்றாண்டில் சேர நாட்டை ஆண்டு வந்தார். அவர் ஒரு நாள் இரவு வானில் நிலவு இரண்டாக பிளந்து மறுபடியும் ஒன்று சேர்வதை கண்டார். இதை பற்றி விசாரிக்கும் பொழுது அங்கு வியாபார நோக்கமாக வந்த அராபியர் கூட்டம் மூலம் முகம்மது நபியைப் பற்றியும், இஸ்லாம் மதத்தை பற்றியும் கேள்விப்பட்டனர். மேலும் அவர்கள் கூறிய செய்திகளிலால் ஈர்க்கப்பட்ட சேரமான் பெருமாள் அந்த அரபியார் கூட்டத்துடனேயே மெக்காவிற்கு சென்று முகம்மது நபியைச் சந்தித்தார். அதன் பிறகு இஸ்லாம் மதத்தை ஏற்ற சேரமான் பெருமாள் தாஜுதீன் எனவும் பெயர் மாற்றம் பெற்றார்.என்பதாக இந்திய மாநிலமான கேரள முசுலிம்கள் மத்தியில் தொன்மவியல் கருத்து உள்ளது.


</doc>
<doc id="326732" url="https://ta.wikipedia.org/wiki?curid=326732" title="கெராலு">
கெராலு

கெராலு "(Kheralu") என்பது இந்தியாவின் குசராத்து மாநிலத்தில் மெக்சனா மாவட்டத்திலுள்ள ஒரு நகரம் மற்றும் நகராட்சியாகும். மெக்சனாவுக்கு சிறிது வடக்கில் ஒரு நகரமாகவும் தோராயமாக மெக்சனாவில் பாதியளவு பரப்பளவும் கொண்டும் கெராலு நகரம் உள்ளது.

23.88°வடக்கு 72.62°கிழக்கு என்ற அடையாள ஆள்கூறுகளில் கெராலு நகரம் கடல் மட்டத்திலிருந்து 149 மீட்டர் அல்லது 488 அடி உயரத்தில் அமைந்துள்ளது

2001 ஆம் ஆண்டின் இந்திய மக்கள் தொகைக் கணக்கெடுப்பின்படி கெராலு நகரத்தின் மக்கள்தொகை 20,143 நபர்கள் ஆகும். இம்மக்கள்தொகையில் 52% நபர்கள் ஆண்கள் மற்றும் 48% நபர்கள் பெண்களாவர். கெராலு நகரின் எழுத்தறிவு சதவீதம் 68% ஆகும். நாட்டின் சராசரி தேசிய எழுத்தறிவு சதவீதமான 59.5% என்பதைவிட இது அதிகமாகும். எழுத்தறிவு பெற்றவர்களில் 76% நபர்கள் ஆண்கள் மற்றும் 59% நபர்கள் பெண்களாவர். கெராலு நகரின் மக்கள் தொகையில் 13% நபர்கள் 6 வயதுக்கு கீழ் உள்ளவர்களாகும். 


</doc>
<doc id="326733" url="https://ta.wikipedia.org/wiki?curid=326733" title="ஹோல்ஸ்டீன் ஃபிரீசியன் மாடு">
ஹோல்ஸ்டீன் ஃபிரீசியன் மாடு

இந்த மாடுகள் வெளிநாட்டு பால் மாடுகளில் அளவில் மிகவும் பெரியதாகவும், பெரிய பால் மடிகளையும் கொண்டவை. சில வளர்ந்த மாடுகள் 700 கிலோவரை எடைவரை இருக்கும். இவை பொதுவாகக் கறுப்பு-வெள்ளை, சிவப்பு-வெள்ளை கலந்த நிறத்தில் காணப்படும். 24-27 மாதங்களில் முதல் கன்றை ஈனத் தொடங்கும் இவற்றில் கலப்பு அற்ற மாடுகள் ஒரு நாளைக்கு 25 லிட்டர் பால் தரும். அதேநேரம் இதன் கலப்பின மாடுகள் 10-15 லிட்டர் பாலை தினசரித் தரும். இவை தரும் பாலில் கொழுப்புச்சத்து குறைவான அளவாக 3.45 சதவீதமே இருக்கும்.


</doc>
<doc id="326735" url="https://ta.wikipedia.org/wiki?curid=326735" title="வியப்பூர்">
வியப்பூர்

வியப்பூர் "(Vijapur)" என்பது இந்தியாவின் குசராத்து மாநிலத்தில் மெக்சனா மாவட்டத்திலுள்ள ஒரு நகரம் மற்றும் நகராட்சியாகும். 

23.57°வடக்கு 72.75°கிழக்கு என்ற அடையாள ஆள்கூறுகளில், வியப்பூர் நகரம் கடல் மட்டத்திலிருந்து 116 மீட்டர் அல்லது 380 அடி உயரத்தில் அமைந்துள்ளது.

2001 ஆம் ஆண்டின் இந்திய மக்கள் தொகைக் கணக்கெடுப்பின்படி வியப்பூர் நகரத்தின் மக்கள்தொகை 20,143 நபர்கள் ஆகும். இம்மக்கள்தொகையில் 52% நபர்கள் ஆண்கள் மற்றும் 48% நபர்கள் பெண்களாவர். வியப்பூர் நகரின் எழுத்தறிவு சதவீதம் 68% ஆகும். நாட்டின் சராசரி தேசிய எழுத்தறிவு சதவீதமான 59.5% என்பதைவிட இது அதிகமாகும். எழுத்தறிவு பெற்றவர்களில் 76% நபர்கள் ஆண்கள் மற்றும் 59% நபர்கள் பெண்களாவர். வியப்பூர் நகரின் மக்கள் தொகையில் 13% நபர்கள் 6 வயதுக்கு கீழ் உள்ளவர்களாகும். 


</doc>
<doc id="326737" url="https://ta.wikipedia.org/wiki?curid=326737" title="பிரவுன் ஸ்விஸ் மாடு">
பிரவுன் ஸ்விஸ் மாடு

பிரவுன் ஷ்விஸ் மாட்டு (Brown Swiss cattle) என்பது ஒரு ஐராப்பிய கறவை மாட்டு இனமாகும். இவை இவை ஸ்விட்சர்லாந்து நாட்டின் மலைப் பகுதிகளில் தோன்றியவை. இவை தோற்றத்தில் பெரியதாகவும் பால் கறப்பில் சிறந்தும் காணப்படுபவை. இந்த மாடுகளைக் கொண்டு அரியானா மாநிலம் கர்னாலில் உள்ள தேசியப் பால் ஆராய்ச்சி நிறுவனத்தில் இந்த மாடுகளில் இருந்து கலப்பினத்தை உருவாக்கும் முயற்சி 1963 இல் தொடங்கியது. சாஹிவால் மாடு, சிவப்பு சிந்தி ஆகிய வடஇந்திய மாடுகளுடன் இந்த மாடுகளை கலப்பு செய்து, புதிய கலப்பினம் உருவாக்கும் முயற்சி நடைபெற்றது. வட இந்தியாவில் கரண் ஸ்விஸ் என்ற பெயரில் இந்தக் கலப்பின மாடுகள் காணப்படுகின்றன.


</doc>
<doc id="326745" url="https://ta.wikipedia.org/wiki?curid=326745" title="திருபுவனை">
திருபுவனை

திருபுவனை, புதுச்சேரி ஒன்றிய பிரதேசத்தில் இருக்கும் தெற்கு வருவாய் கோட்டத்தில் இருக்கும் வில்லியனூர் வட்டத்தில் வரும் மண்ணடிபட்டு கொம்யூன் பஞ்சாயத்தில் உள்ள ஊராட்சி. இந்தியத் தொழில் ஆய்வகத்தின் கீழ் வரும் மிக பழமையான வரதராஜப் பெருமாள் கோவில் இங்கு உள்ளது. இங்கு ஆரம்ப சுகாதார நிலையம், அரசுப் பள்ளிகள், அரசு நூலகம், அரசு நியாயவிலைக் கடை, காவல் நிலையம், தீயணைப்பு நிலையம் உள்ளன. இங்கு பல தொழிற்சாலைகளும் உள்ளன. திருபுவனை சட்டமன்றத் தொகுதியின் கீழ் வரும் பகுதிகளில் இந்த கிராம பஞ்சயாத்தும் ஒன்று ஆகும்.


</doc>
<doc id="326747" url="https://ta.wikipedia.org/wiki?curid=326747" title="எர்மன் கார்ல் வோகல்">
எர்மன் கார்ல் வோகல்

எர்மன் கார்ல் வோகல் (Hermann Carl Vogel) (ஏப்பிரல் 3, 1841 - ஆகத்து 13, 1907) ஒரு செருமானிய வானியற்பியலாளர் ஆவார். இவர் சாக்சானிப் பேர்ரசின் இலீப்சிகுவில் பிறந்தார். இவர் 1882 முதல் 1907 வரை போட்சுடாமில் இருந்த வானியற்பியல் வான்காணகத்தின் இயக்குநராக இருந்தார். விண்மீன்களின் கதிர்நிரல் பகுப்பாய்வு செய்து பரவலான கண்டுபிடிப்புகல் செய்துள்ளார்.

வோகல் 1641 இல் இலீப்சிகுவில் பிறந்தார். இவர் த்ந்தையார் ஒன்றிய பூர்கர்சுகூலனாக இருந்தவர். இவர் தான் இலீப்சிகுவில் முதல் பள்ளியை நிறுவியவர் ஆவார்.இவர் பெற்றெடுத மக்களில் ஆப்பிரிக்காவின் ஆய்வாளரும் வானியலாளரும் ஆகிய எடுவார்டு வோகல் (1829–1856, கவிஞரும் பாடகரும் ஆகிய ) எஇல்சே போல்கோ (1823–1899), எழுத்தாலரும் வெளியீட்டாளரும் மொழிபெயர்ப்பாளரும் ஆகிய ஜூலி டோம்கே (1827–1913) அடங்குவர். In 1862, வோகல் தன் படிப்பை டிரெசுடன் தொழில்நுட்பப் பல்கலைக்கழகத்தில் மேற்கொண்டார். இவர் 1863 இல் இலீப்சிகு பல்கலைக்கழகத்துக்குச் சென்றார். அங்கு இவர் கார்ல் கிறித்தியான் புரூகின்சிடம் உதவியாளராக பணிபுரிந்தார். அப்போது இவர் பிரீடுரிக் வில்கெல்ம் உருடோல்ஃப் எங்கல்மன் மேற்கொண்ட இரட்டை விண்மீன்களின் அளவீடுகளில் பங்கேற்றார்.

இவர் ஜேனாவில் தன் முனைவர் பட்ட்த்தை ஒண்முகில்கல், விண்மீன் கொத்துகள் ஆகியவை பற்றிய ஆய்வுக்காக பெற்றார். அதே ஆண்டில் சுட்டென்வார்த்தே போத்காம்புக்குச் சென்றார். இது கீல் நகருக்கு 20 கி.மீ தெற்கில் இருந்த காமர்கெர்னில் அமைந்துள்ளது .இங்கே இவர் முதன்முதலாக, வான்பொருள்களின் கதிர்நிரல் பகுப்பாய்வை மேற்கொண்டார்.. அப்போது இவருக்கு வில்கெல்ம் ஆசுவால்டு உலோக்சே உதவியாளர் ஆனார்.

இவர் 1874 இல் போட்சுடாமில் நிறுவப்பட்ட வானியற்பியல் வான்காணகத்தின் பணியாளராக இந்த வான்காணகத்தை விட்டு வெளியேறினார். அங்கு இவர் அந்நிறுவனத்தின் கருவிகளின் திட்டமிடலிலும் அமைப்பதிலும் ஈடுபட்டார். இதற்காக இவர் பிரித்தானியாவுக்கு 1875 கோடையில் ஆய்வுப் பயணம் மேற்கொண்டார்.

வோகல் 1882 முதல் 1907 வரை போட்சுடாம் வானியற்பியல் வான்காணகத்தில் இயக்குந்ராக இருந்தபோது அந்நிறுவனத்தை வானியர்பியலுக்கான உலக முன்னிலை நிறுவனமாக மாற்றினார். எர்மன் கார்ல் வோகல் 1907 இல் போட்சுடாமில் இறந்தார்.

விருதுகள்







இவரது பெயர் இடப்பட்டவை






</doc>
<doc id="326751" url="https://ta.wikipedia.org/wiki?curid=326751" title="புதுச்சேரி">
புதுச்சேரி

புதுச்சேரி (ஆங்கிலம்: "Puducherry") அல்லது பாண்டிச்சேரி, புதுவை எனவும் இந்த ஒன்றியப் பகுதி அழைக்கப்படுகின்றது. சென்னை மாநகரில் இருந்து 170 கி.மீ. தொலைவில், இந்திய நடுவண் அரசின் ஒன்றியப் பகுதியாக வங்கக் கடலோரத்தில் அமைந்துள்ளது. முன்பு இந்த நகரம் பிரெஞ்சு நாட்டின் ஒரு பகுதியாக இருந்தது. புதுச்சேரி, ஏறக்குறைய இருநூறு ஆண்டுகளுக்கு மேல் பிரெஞ்சுக்காரர்களின் ஆதிக்கத்தில் இருந்தது.

அதனால் இங்குள்ள அடித்தட்டு மக்களும் பிரெஞ்சுச் சொற்களை, மிகச் சாதாரணமாகப் பயன்படுத்துகின்றனர். ஆந்திர மாநிலத்தின், காக்கி நாடாவுக்கு அருகாமையில் உள்ள ஏனாம் நகரும், தமிழகத்தின் நாகப்பட்டினத்தின் அருகாமையில் உள்ள காரைக்கால் நகரும், கேரள மாநிலத்தின் கோழிக்கோட்டுக்கு அருகில் உள்ள மாஹே நகரும், இந்த மாநிலத்தின் ஆட்சிப் பகுதிகளாக விளங்குகின்றன.

ஆகையால், ஆங்கிலம், பிரெஞ்சு, தமிழ் மொழிகளுடன், தெலுங்கு, மலையாளம் மொழி பேசும் மக்களும் சிறுபான்மையினராக இங்கு வாழ்ந்து வருகின்றனர்.
புதுச்சேரி ஒன்றியப் பகுதி ஒன்றுடன் ஒன்று இணைக்கப்படாத நான்கு மாவட்டங்களைக் கொண்டுள்ளது. வங்காள விரிகுடாவை ஒட்டி புதுச்சேரி, காரைக்கால் ஏனாம் மாவட்டங்கள் உள்ளன. அரபிக் கடலைச் சார்ந்து மாஹே மாவட்டம் உள்ளன. பரப்பளவு, மக்கள்தொகை வகையில் புதுச்சேரியும் காரைக்காலும் பெரிய மாவட்டங்கள். இவை தமிழ்நாட்டின் பகுதிகளால் சூழப்பட்டுள்ளவை.

ஏனாம் நிலப்பகுதி, ஆந்திரப் பிரதேச மக்களின் அயலக வளாகமாகவும், மாஹே கேரள மக்களின் அயலக வளாகமாகவும் விளங்குகின்றன. புதுச்சேரி ஒன்றியப் பகுதியின் மொத்த பரப்பளவு 492 ச.கி. மீ ஆகும். பாண்டிச்சேரியின் பரப்பளவு 293 ச.கி.மீ; காரைக்காலின் பரப்பளவு 160 ச.கி.மீ; மாஹேயின் பரப்பளவு 9 ச.கி.மீ; ஏனாம் பரப்பளவு 30 ச.கி.மீ. ஆகும். 2011ஆம் ஆண்டு கணக்கெடுப்புப்படி மொத்த மக்கள்தொகை 1,244,464 ஆகும். 68.31% மக்கள் நகர்ப்புறங்களில் வசிக்கின்றனர் இது இந்திய அளவில் 5வது இடமாகும்.

இந்த வளாகங்கள் ஒன்றுகொன்று தொடர்புகள் இல்லாமல் தனித் தனிப் பகுதிகளாக உள்ளன. புதுச்சேரி மாவட்டத்தில் மட்டும் இத்தகைய 11 தனித் தொகுதிகள் உள்ளன. இவை முற்றிலும் தமிழ்நாட்டு நிலப்பகுதிகளால் சூழப்பட்ட மிகச்சிறியதான நிலப்பரப்புகள் ஆகும்.

மாஹேயில் இத்தகைய மூன்று நிலப்பரப்புகளில் முற்றிலும் கேரள மாநிலத்தவர் குடி அமர்ந்துள்ளனர். குடிமைப்பட்ட காலத்தில் புதுச்சேரி ஒன்றியப் பகுதி பிரெஞ்சு இந்தியாவின் எல்லைகளைத் தக்க வைத்துக் கொள்வதற்காக, இந்த வழக்கத்திற்கு மாறான புவியியல் அமைப்பு தோற்றுவிக்கப்பட்டது.

புதுச்சேரியின் நான்கு மாவட்டங்களுமே கடலோரத்தில் அமைந்துள்ளன. எனவே சில ஆறுகள் புதுச்சேரியில் கடலில் கலந்தாலும் அனைத்துமே புதுச்சேரியில் தொடங்குபவை அல்ல. புதுச்சேரி மாவட்டத்தில் ஐந்து ஆறுகளும், காரைக்காலில் ஏழு ஆறுகளும், மாஹேயில் இரண்டும், ஏனாமில் ஒன்றும் கடலில் கலக்கின்றன.

புதுச்சேரியின் மிகத் தொன்மையான வரலாறு இரண்டாம் நூற்றாண்டில் தொடங்குகிறது. இரண்டாம் நூற்றாண்டின் "செங்கடல் செலவு", பொடுகெ எனப்படும் சந்தை இடத்தைக் குறிக்கிறது. இந்த இடம் நவீன புதுச்சேரியிலிருந்து 2 கிமீ தொலைவிலுள்ள அரிக்கமேடு (தற்போது அரியாங்குப்பத்தின் பகுதி) என ஜி.டபுள்யூ.பி. ஹன்டிங்போர்டு என்பவர் அடையாளம் காண்கிறார்.

இதே வரலாற்று ஆசிரியர் 1937ஆம் ஆண்டில் அரிக்கமேட்டில் உரோமானிய மண்பாண்டங்கள் கண்டறியப்பட்டதாகக் கூறுகின்றார். 1944 லிருந்து 1949 வரை அந்த இடத்தில் தொல்லியல் ஆழ்ஆய்வுகள் நடத்தப்பட்டன. அந்த வகையில் கி.பி. முதலாம் நூற்றாண்டின் பிற்பகுதியில், அந்த இடத்தில் உரோமானியப் பொருட்கள் இறக்குமதி செய்யப்பட்டு வணிக மையமாக விளங்கியதைச் சுட்டுவதாகக் குறிப்பிடுகின்றார்.

புதுச்சேரி ஒன்றியப் பகுதி நகரங்கள் பிரெஞ்சுக்காரகளால் வடிவமைக்கப்பட்டதால் சாலைகள் பெரும்பாலும் நேர்கோட்டில் அமைந்தவை என்பது ஒரு சிறப்பு அம்சமாகும். அது குறித்து ஒரு சொலவடை உள்ளது. ‘நீதி அழகு இல்லையென்றாலும் வீதி அழகு உண்டு’ என்பதாகும். புதுச்சேரி, காரைக்கால், மற்றும் ஏனாமின் கிழக்குப் பகுதிகளில் வங்காள விரிகுடாக் கடற்கரை உள்ளது. மாஹேயின் மேற்குப் பகுதியில் அரபிக் கடலின் கடற்கரை உள்ளது.

ஏனாம் கோதாவரியின் கழிமுகத்திலும், காரைக்கால் காவிரியின் கழிமுகத்திலும் அமைந்துள்ளன. சிறிய மாநிலமான புதுச்சேரியில் ஒன்பது மருத்துவக் கல்லூரிகளும், பதினைந்து  பொறியியல் கல்லூரிகளும், பல கலை, அறிவியல், தொழில்நுட்பக் கல்லூரிகளும் அமைந்துள்ளன. இது ஒரு கல்வி மையம் என்றும் அழைக்கப்படுகிறது.

மேலும் புதுவையில் உள்ள அரசுப் பள்ளிகளில் (சி.பி.எஸ்.சி) பாடத்திட்டம் பின்பற்றப்படுகிறது.

புதுச்சேரியின் நகரமைப்பு பிரான்சிய வலைமுறை வடிவமைப்பும் செக்டர்களையும் ஒன்றையொன்றை வெட்டும் சாலைகளையும் கொண்டுள்ளது. நகரம் இரண்டு பிரிவுகளாக பிரிக்கப்பட்டுள்ளது: பிரெஞ்சுப் பகுதி (வில்ல் பிளாஞ்ச்சே அல்லது 'வெள்ளையர் நகர்') மற்றும் இந்தியப் பகுதி (வில்ல் நோய்ர் அல்லது 'கறுப்பர் நகர்'.) பல சாலைகள் இன்றும் தங்கள் பிரெஞ்சுப் பெயர்களை தக்க வைத்துக்கொண்டுள்ளன; பிரெஞ்சு பாணியிலான மாளிகைகளையும் காணலாம்.

பிரெஞ்சுப் பகுதியில் குடிமைப்பட்ட கால பாணியில் உயரமான சுவர்களுடனும் நீண்ட சுற்றுச்சுவர்களுனும் உள்ள கட்டிடங்களைக் காணலாம். இந்தியப் பகுதியில் வீடுகள் தாழ்வாரங்களுடன் பெரிய கதவுகளுடன் காணப்படுகின்றன. இந்த பிரெஞ்சு மற்றும் இந்திய பாணி வீடுகள் அடையாளப்படுத்தப்பட்டு அந்த வடிவமைப்புகள் அழிவிலிருந்து பாதுகாக்கப்படுகின்றன. பிரெஞ்சு மொழிச் சொற்கள் பேச்சுவழக்கில் ஊடுருவியிருப்பதை இன்றும் காணலாம்.

புதுச்சேரியில் பல இந்தியர்களும் சிறுபான்மை இந்திய வம்சாவளியல்லாதவர்களும் இன்னமும் பிரெஞ்சுக் கடவுச்சீட்டு வைத்துள்ளனர். இவர்கள், 1954இல் புதுச்சேரியை விட்டு விலகும்போது பிரான்சிய அரசு வழங்கிய விருப்பத் தேர்வின்படி பிரான்சிய குடிமக்களாக நீடிக்க விரும்பியவர்களின் சந்ததியினர் ஆவர்.

புதுச்சேரியின் அலுவல்முறை மொழிகளாக தமிழ் (89%), மலையாளம் (4.8%), தெலுங்கு (2.9% ஏனாம்) மற்றும் பிரெஞ்சு (1%). ஒவ்வொரு மாவட்டத்திலும் இந்த மொழிகளின் நிலை மாறுபடுகிறது. வெவ்வேறு மொழிகள் பேசும் மாவட்டங்களிடையே தொடர்பாடலுக்கு நடைமுறை வசதி கருதி பொதுவாக ஆங்கிலம் பயன்படுத்தப்படுகிறது.



மக்களின் சார்பாளர்களாக தேர்ந்தெடுக்கப்பட்டவர்கள் வேறுவிதமாக தீர்மானிக்காதவரை அனைத்து அமைப்புகளின் ஆட்சிமொழியாக பிரெஞ்சு மொழி நீடிக்கும்" [தமிழாக்கம்]





இந்தியாவில் உள்ள 7 ஒன்றியப் பகுதிகளில் (டெல்லி தவிர்த்து) சட்டமன்றமும், மக்களால் தேர்ந்தெடுக்கப்பட்ட அரசும் உள்ள ஒரே ஒன்றியப் பகுதி புதுச்சேரி மட்டும் தான்.

மாநிலத்தில் மொத்தம் 30 சட்டமன்றத் தொகுதிகள் உள்ளன. அவற்றுள் 23 தொகுதிகள் புதுவையிலும், 5 காரைக்காலிலும், ஏனாம் மற்றும் மாஹியில் தலா 1 தொகுதியும் உள்ளன.

மேலும், புதுவை 1 மக்களவை உறுப்பினரையும் , 1 மாநிலங்களவை உறுப்பினரையும் கொண்டுள்ளது.

புதுச்சேரி சுதந்திரம் அடைந்தது முதல், அதிக காலம் காங்கிரஸ் கட்சி ஆட்சி புரிந்து வந்துள்ளது. இடையே திமுக, அதிமுக, ஆகியவை ஆட்சி புரிந்தாலும், காங்கிரஸ் கட்சியே பெரும்பாலும் ஆட்சி புரிந்துள்ளது. காங்கிரஸ் கட்சியில் இருந்து பிரிந்து வந்த என். ஆர். காங்கிரசு கட்சி தான், புதுவையில் 5 ஆண்டு காலம் முழுமையாக ஆட்சி புரிந்த ஒரே மாநில கட்சியாகும்.

மேலும் மூன்று முறை, சட்டமன்றத் தேர்தலில் போட்டியிடாத நபர்கள் மாநிலத்தின் முதலமைச்சராக காங்கிரஸ் கட்சியின் சார்பில் தேர்ந்தெடுக்கப்பட்டுள்ளனர். முன்னாள் மக்களவை உறுப்பினர் ப.சண்முகம்  இரண்டு முறையும், முன்னாள் மத்திய இணை அமைச்சர் வி. நாராயணசாமி ஒரு முறையும் முதலமைச்சராக பதவியேற்றுக்கொண்டார்கள்.

கடந்த 2000 ஆம் ஆண்டு, திமுக கூட்டணியில் இருந்து தமாகா விலகியதால், அப்போதைய திமுக முதல்வர் ஜானகிராமன் பதவி விலகினார். கண்ணன் தலைமையிலான த.மா.கா, காங்கிரசுடன் கைகோர்த்து ஆட்சியில் அமர்ந்தது. அதனைத் தொடர்ந்து காங்கிரஸ் சார்பில் சட்டமன்ற உறுப்பினராக இல்லாத ப.சண்முகம் முதல் முறையாக  முதலமைச்சராக பதவியேற்றுக்கொண்டார்.

பின்னர் 2001 ஆம் ஆண்டு நடந்த சட்டமன்றப் பொதுத்தேர்தலில் வெற்றிபெற்ற காங்கிரஸ் சார்பில் சட்டமன்ற உறுப்பினராக இல்லாத ப. சண்முகம் இரண்டாம் முறையாக முதலமைச்சராக பதவியேற்றுக் கொண்டார். மேலும் காங்கிரஸ் உறுப்பினர்கள் யாரும் தங்களது பதவியை ராஜினமா செய்ய முன்வராததால், சட்டமன்ற உறுப்பினராக இல்லாத சண்முகம் பதவி விலக நேர்ந்தது.

அதனைத்தொடர்ந்து, 2016 ஆம் ஆண்டு நடந்த சட்டமன்றப் பொதுத்தேர்தலில் வெற்றிப்பெற்ற காங்கிரஸ் சார்பில் சட்டமன்ற உறுப்பினராக இல்லாத வி.நாராயணசாமி முதலமைச்சராக பதவியேற்றுக் கொண்டார்.

ஏப்ரல் 16, 2007 அன்று புதுச்சேரி அரசு, அம்மாநிலத்தின் சின்னங்களை அறிவித்தது. சட்டசபையில் அப்போதைய விவசாயத்துறை அமைச்சர் வி. வைத்தியலிங்கம் இவற்றை முன்மொழிந்தார்.

2011 ஆம் ஆண்டு இந்திய மக்கள் தொகை கணக்கெடுப்பின் படி பாண்டிச்சேரி மாநிலத்தின் மொத்த மக்கள் தொகை 1,247,953 ஆக உள்ளது. கிராமப்புறங்களில் 31.67% மக்களும், நகரப்புறங்களில் 68.33% மக்களும் வாழ்கின்றனர். கடந்த பத்தாண்டுகளில் (2001–2011) மக்கள் தொகை வளர்ச்சி விகிதம் 28.08% ஆக உயர்ந்துள்ளது. மக்கள் தொகையில் 612,511 ஆண்களும் மற்றும் 635,442 பெண்களும் உள்ளனர். பாலின விகிதம் ஆயிரம் ஆண்களுக்கு 1037 பெண்கள் வீதம் உள்ளனர். 490 சதுர கிலோ மீட்டர் பரப்பளவு கொண்ட இம்மாநிலத்தில் மக்கள் தொகை அடர்த்தி ஒரு சதுர கிலோ மீட்டர் பரப்பளவில் 2,547 மக்கள் வாழ்கின்றனர். இம்மாநிலத்தின் சராசரி படிப்பறிவு 85.85 % ஆகவும், ஆண்களின் படிப்பறிவு 91.26 % ஆகவும், பெண்களின் படிப்பறிவு 80.67 % ஆகவும் உள்ளது. ஆறு வயதிற்குட்பட்ட குழந்தைகளின் எண்ணிக்கை 132,858 ஆக உள்ளது.

இம்மாநிலத்தில் இந்து சமயத்தவரின் மக்கள் தொகை 1,089,409 (87.30 %) ஆகவும் இசுலாமிய சமய மக்கள் தொகை 75,556 (6.05 %) ஆகவும், கிறித்தவ சமயத்தினரின் மக்கள் தொகை 78,550 (6.29 %) ஆகவும், சமண சமய மக்கள் தொகை 1,400 (0.11 %) ஆகவும், பௌத்த சமய மக்கள் தொகை 451 (0.04 %) ஆகவும் சீக்கிய சமய மக்கள் தொகை 297 (0.02 %) ஆகவும் , பிற சமயத்து மக்கள் தொகை 168 (0.01 %) ஆகவும் மற்றும் சமயம் குறிப்பிடாதவர்கள் மக்கள் தொகை 2,122 (0.17 %) ஆகவும் உள்ளது.

பல சமயத்தினருக்கும் பொதுவான பன்னாட்டு நகரியமும் ஆய்வுமையமுமான ஆரோவில் இங்கு அமைக்கப்பட்டுள்ளது. உரோமைய ரோலாண்டு பொது நூலகம் பல அரிய பிரெஞ்சு சமய நூல்களைக் கொண்டுள்ளது.

புதுச்சேரியினதும் காரைக்காலினதும் பூர்வீக‌க் குடிமக்களில் பலரும் இந்தியா, பிரான்ஸ் ஆகிய நாடுகளின் குடியுரிமை பெற்று இரட்டைக் குடியுரிமை பெற்றவர்களாக உள்ளார்கள்.

இந்து சமயத்துறவியான சிறீ அரபிந்தோவின் அரவிந்தர் ஆசிரமம் இங்குள்ளது. வெள்ளையர் பகுதியில் உள்ள மணக்குள விநாயகர் கோவில் மிகவும் புகழ்பெற்றத் தலமாகும். புதுச்சேரியை சித்தர்களின் பூமி என்று அழைக்கின்றனர். இங்கு முப்பதுக்கும் மேற்பட்ட சித்தர்களின் ஜீவசமாதிகள் அமைந்துள்ளன. புதுச்சேரியைப் பற்றிய தனிப்பாடல் ஒன்றில் சித்தர் வாழ் புதுவை என்று போற்றப்பட்டுள்ளது. கண்டமங்கலம் குருசாமி அம்மையார் கோயில் போன்ற சித்தர் கோயில்களும் உள்ளன. 

நவக்கிரகங்களில் ஒருவரும், மிகவும் சக்தி வாய்ந்தவராக கருதப்படுபவருமான சனீஸ்வரன் சுயம்புவாக அமைந்த திருநள்ளாறு தர்ப்பாரண்யேசுவரர் கோயிலும், தேவாரம் பாடல் பெற்ற திருவேட்டக்குடி சுந்தரேசுவரர் கோயில், திருத்தெளிச்சேரி பார்வதீசுவரர் கோயில், தருமபுரம் யாழ்மூரிநாதர் கோயில் மற்றும் திருவாண்டார்கோயில் பஞ்சநதீசுவரர் கோயில் ஆகிய சிவதலங்கள் அமைந்துள்ளன. பக்தி இயக்கத்தின் முன்னோடியான காரைக்கால் அம்மையார் கோயிலும் இந்த மாவட்டத்தில் அமைந்துள்ளது.

முன்னாள்களில் பாண்டிச்சேரி என்று அழைக்கப்பட்ட புதுச்சேரி 1674 வரை ஒரு சிறு கிராமமாக இருந்தது. போர்த்துகீசியர்கள் அங்குக் குடியேற்றம் அமைத்து அதை ஒரு நகரமாக வளர்த்தெடுத்தார்கள். கிறித்தவ சமயத்தைப் பரப்பும் நோக்கத்துடன் சென்னையிலிருந்து வந்த கப்புச்சின் சபைத் துறவிகள் முதலில் அங்கு செயல்பட்டார்கள். பின்னர் 1689இலிருந்து இயேசு சபையினர் அங்கு மறை பரப்பினர். 1773இல் பாரிசு அயல்நாட்டு மறைபரப்பு சபை சமயத் தொண்டு ஆற்றியது. அவ்வமயம் புதுச்சேரியில் சுமார் 30,000 கத்தோலிக்கர் இருந்தனர். ஆயினும் வெளியிலிருந்து மறைபரப்புநர் வருவது குறைந்ததாலும், போர்த்துகீசிய மறைபரப்புநர் தெரிவித்த எதிர்ப்பு காரணமாகவும் புதுச்சேரி மறைத்தளம் நலியலாயிற்று.

1845இல் "பாண்டிச்சேரி மறையாட்சித் தளம்" ("vicariate") நிறுவப்பட்டது. 1887இல் அது ஒரு உயர்மறைமாவட்டமாக எழுப்பப்பட்டது.
இன்று புதுச்சேரியில் வாழ்கின்ற கிறித்தவர்களுள் மிகப் பெரும்பான்மையோர் கத்தோலிக்கர் ஆவர். கிறித்தவர்கள் மொத்த மக்கள் தொகையில் சுமார் 7% ஆவர். தமிழகத்திலிருந்து முதன்முறையாக கர்தினால் பதவிக்கு உயர்த்தப்பட்ட கர்தினால் துரைசாமி சைமன் லூர்துசாமி புதுவை உயர்மறைமாவட்டத்தைச் சேர்ந்தவர்.

புதுவையில் சாலைப் போக்குவரத்து பெரும்பாலும் தமிழ்நாடு அரசுப் போக்குவரத்துக் கழகத்தின் மூலமும், புதுச்சேரி சாலைப் போக்குவரத்துக் கழகத்தின் மூலமும் பூர்த்தி செய்யப்படுகிறது.

புதுச்சேரி சாலைப் போக்குவரத்துக் கழகத்தின் கீழ் நூற்றுக்கும் மேற்ப்பட்ட பேருந்துகள் உள்ளன. இது புதுவையிலிருந்து சென்னை, பெங்களூர், திருப்பதி, நாகப்பட்டினம், காரைக்கால், நாகர்கோயில், மாகி, நெய்வேலி நகரம், கடலூர், விழுப்புரம், திண்டிவனம், திருவண்ணாமலை ஆகிய ஊர்களுக்கு நேரடி பேருந்து சேவையை வழங்குகின்றது.

மேலும் காரைக்காலில் இருந்து மயிலாடுதுறை, நாகப்பட்டினம், வேளாங்கண்ணி, திருவாரூர், திருச்சி ஆகிய ஊர்களுக்கு பேருந்துகள் இயக்கப்படுகின்றது.

மேலும் தமிழ்நாடு அரசுப் போக்குவரத்துக் கழகத்தின் மூலம் சென்னை, கோயம்புத்தூர், மதுரை, பெங்களூர், திருவனந்தபுரம், செங்கோட்டை ஆகிய ஊர்களுக்கு விரைவுப்பேருந்துகள் இயக்கப்படுகின்றன. 

அது மட்டும் இன்றி, தமிழ்நாடு அரசுப் போக்குவரத்துக் கழகத்தின் விழுப்புரம் கோட்டம் புதுவையிலிருந்து வேலூர், திருவண்ணாமலை, காஞ்சிபுரம், சேலம், திருத்தணி, ஓசூர், சென்னை, ஆரணி, செய்யாறு, காரைக்கால், வேளாங்கண்ணி ஆகிய ஊர்களுக்கு பேருந்துகள் இயக்கப்படுகின்றது.

புதுச்சேரி விழுப்புரம் மற்றும் சென்னையுடன் ஐந்து இணைப்பு தொடர்வண்டி அகல பாதையால் இணைக்கப்பட்டுள்ளது. இங்கிருந்து சென்னை, பெங்களூரு, விழுப்புரம், மும்பை, கொல்கத்தா, புது தில்லி முதலிய பல பெருநகர்களுக்கு விரைவு தொடர்வண்டி இயக்கப்படுகின்றன. சென்னையிலிருந்து தொடர்வண்டி வழியாக புதுச்சேரியை அடைய நான்கு மணிநேரம் ஆகும்.

புதுச்சேரியின் சாலைகளின் முழு நீளம் 2552 கிமீ ஆகும். இது இந்தியாவிலேயே மிக அதிகமானதாகும்.

புதுச்சேரியின் விமான நிலையம் இலாஸ்பேட்டையில் அமைந்துள்ளது. இது 2012ஆம் ஆண்டு புதுபிக்கப்பட்டு பெரிய விமானங்களும் பயன்படுத்தும் வகையில் மேம்படுத்தப்பட்டது. இப்புதிய விமான நிலையம் சனவரி 2013இல் திறக்கப்பட்டு பெங்களூருக்கு செல்லும் விமான சேவை ஆரம்பிக்கப்பட்டது. காரைக்காலில் கட்டப்படும் புதிய விமான நிலையம் 2014இல் நிறைவடையும் என அறிவிக்கப்பட்டுள்ளது. இந்தியாவிலேயே முழுதும் தனியார் மூலதனத்தோடு ஆரம்பிக்கப்படும் முதல் விமான நிலையம் இது ஆகும்.

புதுச்சேரி ஒன்றிய பிரதேசத்தில் மொத்தம் 10 சார் பதிவாளர் அலுவலகம் உள்ளது .அணைத்து சார் பதிவாளர் அலுவலகமும் கணினி மையமாக்கப்பட்டு உள்ளது. மென்பொருள் கொண்டு பதிவு செய்யும் நில பதிவு கணினியில் பதிவேற்றம் செய்யப்படுகிறது நில பதிவுகளுக்கு மின்-முத்திரைத்தாள் பயன்படுத்தப்படுகிறது .சொத்தின் மீது எடுக்கப்படும் வில்லங்க சான்றிதழ் கணினி மையமாக்கப்பட்டு வருகிறது, பட்டா மற்றும் செட்டில்மென்ட் நகல் பொது சேவை மையம் வாயிலாக பொது மக்களுக்கு கொடுக்கப்படுகிறது. திருமண பதிவு இங்கு கொடுக்கப்படும் ஒரு சேவை ஆகும்.






</doc>
<doc id="326752" url="https://ta.wikipedia.org/wiki?curid=326752" title="சேந்தோபுரோட்டிக் வினை">
சேந்தோபுரோட்டிக் வினை

சேந்தோபுரோட்டிக் வினை "(xanthoproteic reaction )" என்பது அடர் நைட்ரிக் அமிலத்தைப் பயன்படுத்தி ஒரு கரைசலில் கரையத்தக்க புரதத்தின் அளவை உறுதிசெய்யும் ஒரு முறையாகும். அரோமாட்டிக் தொகுதிகளைப் பெற்றுள்ள அமினோ அமிலப் புரதங்களில் இச்சோதனை நேர்மறையான முடிவுகளைத் தருகிறது. அதிலும் குறிப்பாக டைரோசின் முன்னிலையில் இந்நேர்மறை முடிவுகள் கிடைக்கின்றன. இந்தச்சோதனையில் நேர்மறை முடிவு கிடைத்தால் அக்கரைசலை ஒரு காரம் சேர்த்து நடுநிலையாக்கம் செய்தால் கரைசல் அடர் மஞ்சள் நிறத்திற்கு மாறும். இம்மஞ்சள் நிறத்திற்கு காரணமாக அமைவது சேந்தோபுரோட்டிக் அமிலமாகும். சில அமினோ அமிலங்கள் நைட்ரோயேற்றம் அடையும் பொழுது சேந்தோபுரோட்டிக் அமிலம் உண்டாகிறது. டைரோசின் மற்றும் டிரைப்டோபான் இரண்டு அமினோ அமிலங்கலையும் இதற்கு உதாரணமாகக் கூறலாம் . புரதம் இருக்கிறது அல்லது இல்லை என்று உறுதி செய்யும் இவ்வினை ஒரு பண்பறி பகுப்பாய்வு வகையாகும். 

பரிசோதனை செய்யப்படவேண்டிய மாதிரியுடன் 1 மில்லி அடர் நைட்ரிக் அமிலத்தைச் சேர்க்க வேண்டும். பின்னர் இக்கலவையை சூடாக்கி குளிரவைக்க வேண்டும். மெதுவாக சோடியம் ஐதராக்சைடை(40% எடை/கன அளவு) கரைசல் காரத்தன்மை அடையும் வரை சேர்க்க வேண்டும். நிறமாற்றத்தை குறித்துக் கொள்ள வேண்டும். கரைசலின் நிறம் மஞ்சள் நிறத்திலிருந்து ஆரஞ்சு நிறத்திற்கு மாறினால் அக்கரைசலில் அரோமாட்டிக் அமினோ அமிலம் இருப்பதாக பொருள் கொள்ளலாம். 

நைட்ரிக் அமிலத்துளி நமது தோல் அல்லது நகத்தின் மேல் சிந்திவிட்டால் சிறிது நேரத்திற்குப் பின் அவ்விடங்கள் மஞ்சள் நிறமாக மாறிவிடும். புரோட்டின் இருப்பதால் அவ்விடங்கள் நிறமாற்றமடைகின்றன. விரல் நகங்களில் அடர் மஞ்சள் நிறம் தோன்றுகிறது. ஏனெனில் நகத்தில் கெராட்டின் என்ற புரதத்தால் ஆனவையாகும். அதை அழிக்கமுடியாது. ஆனால் தோலில் தோன்றும் மஞ்சள் நிறமாற்றத்தை உரித்துவிட முடியும். 


</doc>
<doc id="326759" url="https://ta.wikipedia.org/wiki?curid=326759" title="குர்னகோவ் சோதனை">
குர்னகோவ் சோதனை

குர்னகோவ் சோதனை "( Kurnakov test)" என்பது சோவியத் வேதியியலாளர் நிக்கோலாய் செமெனோவிச் குர்னகோவ் உருவாக்கிய வேதியியல் சோதனையாகும். குர்னகோவ் வினை என்ற பெயராலும் இச்சோதனை அழைக்கப்படுகிறது . மறுபக்க மாற்றிய நிகழ்வின் விளைவுகளைப் பயன்படுத்தி சதுர அணைவுச் சேர்மங்களில் [PtA2X2] (A=NH3, X= ஆலசன் அல்லது அமில இயங்குபொருள்) காணப்படும் ஒருபக்க, மறுபக்க மாற்றியன்களின் இணையை வேறுபடுத்தி அறியலாம். இதற்காக சதுர அணைவுகள் தயோயூரியாவுடன் சேர்க்கப்பட்டு சூடுபடுத்தப்படுகின்றன. பொதுவாக இச்சோதனை பிளாட்டினச் சுரங்கங்களில் பயன்படுத்தப்படுகிறது. 

ஒருபக்க-பிளாட்டினம் மற்றும் மறுபக்க-பிளாட்டினம் ஆகியவற்றை வேறுபடுத்தி அறிய இச்சோதனை பயன்படுகிறது. சூடான நீர்த்த கரைசலில் ஒருபக்க சேர்மம் நீர்த்த தயோயூரியாவுடன் வினைபுரிந்து ஆழ்ந்த மஞ்சள் நிறக் கரைசல் தோன்றுகிறது. இக்கரைசலை குளிரச்செய்து தயோயூரியா பிளாட்டினம்(II) குளோரைடு மஞ்சள் நிற ஊசிகளாகப் படிகமாகிறது. வினைபுரிவது மறுபக்க சேர்மமாயிருந்தால் நிரமற்ற கரைசல் உருவாகி, குளிர்விக்கும்போது அதிலிருந்து வெண்மையான ஊசிகளாக மறுபக்க-பிசு(தயோயூரியா)டையமைன்பிளாடினம்(II) படிவுகள் கிடைக்கின்றன . 


</doc>
<doc id="326764" url="https://ta.wikipedia.org/wiki?curid=326764" title="நைட்ரோபுருசைடு வினை">
நைட்ரோபுருசைடு வினை

நைட்ரோபுருசைடு வினை "(Nitroprusside reaction)" என்பது புரதங்களில் காணப்படும் சிசுடீனிலுள்ள தனி தயோல் தொகுதிகளை கண்டறியப் பயன்படும் வினையாகும். தயோல் என்பது கரிமக் கந்தகச் சேர்மமாகும். தனி தயோல் தொகுதிகளைப் பெற்றிருக்கும் புரதங்கள், சோடியம் நைட்ரோபுருசைடும் அமோனியம் ஐதராக்சைடும் சேர்க்கும்போது சிவப்பு நிறத்தை அளிக்கின்றன. சில புரதங்கள் இயல்புநீக்க வினைக்கு உட்படுத்தும்போது தயோல் தொகுதிகளை விடுவித்து நேர்மறையான முடிவைத் தருகின்றன . பொதுவாக நைட்ரோபுருசைடு சோதனை சிறுநீர் பரிசோதனையில் வழக்கமாக கீட்டோன்களை அடையாளம் காணப் பயன்படுத்தப்படுகிறது 


</doc>
<doc id="326768" url="https://ta.wikipedia.org/wiki?curid=326768" title="தண்டோ முகமது கான் மாவட்டம்">
தண்டோ முகமது கான் மாவட்டம்

தண்டோ முகமது கான் மாவட்டம் (Tando Muhammad Khan District) () ; () தெற்காசியாவின் பாகிஸ்தான் நாட்டின் தெற்கில் உள்ள சிந்து மாகாணத்தில் ஐதராபாத் கோட்டத்தில் அமைந்த ஆறு மாவட்டங்களில் ஒன்றாகும். அமைந்த மாவட்டமாகும். இம்மாவட்டத்தின் நிர்வாகத் தலைமையிடம் தண்டோ முகமது கான் நகரம் ஆகும். சிந்து ஆறு இம்மாவட்டத்தின் வடமேற்கில் பாய்கிறது. இம்மாவட்டம் மூன்று வருவாய் வட்டங்களைக் கொண்டுள்ளது. 

இம்மாவட்டத்தின் வடக்கில் ஐதராபாத் மாவட்டம் மற்றும் தண்டோ அல்லாயார் மாவட்டமும், தெற்கிலும், கிழக்கிலும் பதின் மாவட்டமும், மேற்கில் தட்டா மாவட்டமும் எல்லைகளாக உள்ளது.

தண்டே முகமது கான் நகரத்தை "மீர் முகமது கான் சவானி தல்வார்" என்பவரால் நிறுவப்பட்டது. இந்நகரம் ஐதராபாத் நகரத்திலிருந்து 35 கிலோ மீட்டர் தொலைவில் உள்ளது.

நிர்வாக வசதிக்காக இம்மாவட்டத்தை "புல்ரி ஷா கரீம்" , "தண்டோ குலாம் ஐதர்" மற்றும் "தண்டோ முகமது கான்" என மூன்று தாலுக்காக்களாகப் பிரித்துள்ளனர். 

2011-ஆம் ஆண்டின் மதிப்பீட்டின் படி இம்மாவட்டத்தின் மக்கள் தொகை 6,19,886 ஆக உள்ளது. 1998-ஆம் ஆண்டின் மக்கள் தொகை கணக்கெடுப்பின் படி இம்மாவட்டத்தில் சிந்தி மொழியை 91.47% மக்களும், பஞ்சாபி மொழியை 2.8% மக்களும், உருது மொழியை 2.83% மக்களும் பேசுகின்றனர்.

கோடைக்காலமான ஏப்ரல், மே, சூன் மாதங்களில் அதிகபட்ச வெப்பம் 30° செல்சியஸ் வரையிலும், குளிர்காலமான டிசம்பர் மற்று சனவரி மாதங்களில் குறைந்தபட்ச வெப்பம் 10° செல்சியஸ் வரையிலும் உணரப்படுகிறது. ஆண்டு சராசரி மழைப் பொழிவு 130 மில்லி மீட்டர் ஆகும். 

70% மக்கள் வேளாண்மைத் தொழிலில் ஈடுபட்டுள்ளனர். இம்மாவட்டத்தின் முக்கியப் பயிர்கள் கரும்பு, நெல், கோதுமை, பருத்தி ஆகும். கால்வாய் நீர் பாசானத்தை நம்பியுள்ளது. 



</doc>
<doc id="326819" url="https://ta.wikipedia.org/wiki?curid=326819" title="தண்டோ அல்லாயார் மாவட்டம்">
தண்டோ அல்லாயார் மாவட்டம்

தண்டோ அல்லாயார் மாவட்டம் (Tando Allahyar District) () தெற்காசியாவின் பாகிஸ்தான் நாட்டின் சிந்து மாகாணத்தில் ஐதராபாத் கோட்டத்தின் ஆறு மாவட்டங்களில் ஒன்றாகும். இம்மாவட்டத்தின் நிர்வாகத் தலைமையிடம் தண்டோ அல்லாயார் நகரம் ஆகும்.

"மீர் அல்லாயார் கான் தல்பூர்" என்பவரால் 1804-இல் தண்டோ அல்லாயார் நகரமும், கோட்டையும் கட்டப்பட்டது. தண்டோ அல்லாயார் நகரத்திலிருந்து 4 கிலோ மீட்டர் தொலைவில் அப்துல் ஜோ தரோ எனும் நினைவுச் சின்னங்கள் அகழ்வாராய்ச்சிகள் மூலம் கண்டெடுக்கப்பட்டது.
இம்மாவட்டத்தை நிர்வாக வசதிக்காக தண்டோ அல்லாயார், சாம்பார் மற்றும் ஜாந்தோ மாரி என மூன்று வருவாய் வட்டங்களாகப் பிரிக்கப்பட்டுள்ளது. மேலும் இம்மாவட்டம் இருபது கிராம ஒன்றியக் குழுக்களையும் கொண்டுள்ளது. 

இம்மாவட்டத்தில் தாவூத் நினைவு பள்ளி, அரசு மாகாண உயர்நிலைப் பள்ளி, அரசு மேனிலைப் பள்ளி, அரசு சிந்தி நடுநிலைப் பள்ளி, அரசு எஸ். எம். ஆகா கான் பள்ளி, சுல்தானாபாத்; அரசு மகளிர் உயர்நிலைப் பள்ளி முதலிய பல பள்ளிக் கல்வி நிறுவனங்கள் உள்ளது. ஆனால் பட்டப் படிப்புக்கான கல்வி நிலையங்கள் இம்மாவட்டத்தில் இல்லை. 

வேளாண்மைப் பொருளாதாரத்தை மட்டுமே நம்பியுள்ள இம்மாவட்டம் பல் வகை மாந்தோட்டங்களுக்கு புகழ் பெற்றது. மேலும் கரும்பு, கோதுமை, வெங்காயம், காய்கறிகள், ஆராஞ்ச், பருத்தி முதலிய பயிர்கள் விளைகிறது. 
இம்மாவட்டத்தில் ஒரு கரும்பாலை, பல விதைப் பண்ணைகள், இரண்டு பஞ்சாலைகள் உள்ளது. 

2010-ஆம் ஆண்டில் மதிப்பீட்டின் படி, தண்டோ அல்லாயார் மாவட்டத்தின் மக்கள் தொகை 5,75,000 ஆகும். மக்கள் தொகையில் 80.16% மக்கள் சிந்தி மொழியையும், 10.16% மக்கள் உருது மொழியையும், 4.26% பஞ்சாபி மொழியையும், 2% மக்கள் பலூச்சி மொழியையும், பிறர் மார்வாரி மொழி மற்றும் சராய்கி மொழிகளைப் பேசுகின்றனர்.


</doc>
<doc id="326821" url="https://ta.wikipedia.org/wiki?curid=326821" title="ரெட் டேன் மாடு">
ரெட் டேன் மாடு

ரெட் டேன் மாடு என்பது ஒரு வட ஐராப்பிய பால் மாட்டு இனமாகும். இது டென்மார்க்கை பிறப்பிடமாக கொண்ட மாடு. இந்த சாதி பசுக்கள் டென்மார்க்கில் 42.599 உள்ளன. இவை தங்கள் பால் கறப்புக்கு பயன்படுத்தப்பட்டு வாழ்நாள் முடியும் காலத்தில் மாட்டிறைச்சிக்கு பயன்படுத்தப்படுகின்றன.
இவற்றின் உடல் நிறம் சிவப்பு நிறத்துடனோ அல்லது சிவப்பு கலந்த பழுப்பு நிறத்துடனோ அல்லது அடர்ந்த பழுப்பு நிறத்துடனோ காணப்படும்
இவை அளவில் பெரிய மாட்டினமாகும். வளர்ந்த காளைகள் 950 கிலோ உடல் எடை வரையும், பசு மாடுகள் 600 கிலோ வரையான உடல் எடையுடன் இருக்கும் மாடுகளின் பால் உற்பத்தி 3000-4000 கிலோக்களாக, 4 சதவிகிதம் அல்லது அதற்கு மேற்பட்ட கொழுப்புச்சத்து கொண்டிருக்கும்.


</doc>
<doc id="326822" url="https://ta.wikipedia.org/wiki?curid=326822" title="மட்டியாரி மாவட்டம்">
மட்டியாரி மாவட்டம்

மட்டியாரி மாவட்டம் (Matiari District) () தெற்காசியாவின் பாகிஸ்தான் நாட்டின் சிந்து மாகாணத்தின் ஐதராபாத் கோட்டத்தின் ஆறு மாவட்டங்களில் ஒன்றாகும். இம்மாவட்டத் தலைமையிடம் மட்டியாரி நகரம் ஆகும். இம்மாவட்டம் 2005-ஆம் ஆண்டில் ஐதராபாத் மாவட்டத்தின் மூன்று தாலுக்காக்களைக் கொண்டு துவக்கப்பட்டது.

குளிர்ந்த நீருக்கு பயன்படும் பானை செய்வதற்கு தேவையான களிமண், நீர் மற்றும் குயவர் ஆகியவற்றை குறிக்க மட் - யாரி எனும் இரண்டு சொல்லின் சேர்கையே மட்டியாரி ஆகும்.

1,417 சதுர கிலோ மீட்டர் பரப்பளவு கொண்ட மட்டியாரி மாவட்டம் ஹலா, மட்டியாரி மற்றும் சகீதாபாத் என மூன்று வருவாய் வட்டங்களாகப் பிரிக்கப்பட்டுள்ளது.

2011-ஆம் ஆண்டின் மக்கள் தொகை மதிப்பீட்டின் படி, மட்டியாரி மாவட்டத்தின் மக்கள் தொகை 7,38,322 ஆகும். 1998-ஆம் ஆண்டின் மக்கள் தொகை கணக்கெடுப்பின் படி, இம்மாவட்டத்தில் சிந்தி மொழியை 91.75% மக்களும், 3.61% மக்கள் உருது மொழியையும் பேசினர். பிறர் பஞ்சாபி மொழி, பலூச்சி மொழி, சிராய்கி மொழி, மார்வாரி மொழிகளையும் பேசினர். 


</doc>
<doc id="326834" url="https://ta.wikipedia.org/wiki?curid=326834" title="இந்தியப் பெருங்கடல் ஆணையம்">
இந்தியப் பெருங்கடல் ஆணையம்

இந்தியப்பெருங்கடல் ஆணையம் (, COI) 1982இல் மொரீஷியஸ்  நாட்டின் போர்ட் லூயியில்  உருவாக்கப்பட்டு, 1984 சிஷெல்ஸ் விக்டோரியா உடன்பாட்டில் உருவமைக்கப்பட்ட ஒரு பன்னாட்டு ஆணையம். கொமொரோசு,  மடகாஸ்கர்,  மொரீஷியஸ்,  ரீயூனியன் (பிரான்சு),  சிஷெல்ஸ் ஆகிய ஐந்து ஆப்பிரிக்க-இந்தியப்பெருங்கடல் நாடுகளை உறுப்பினர்களாக கொண்டது. பல விதங்களில் வேறுபட்டிருந்தாலும், புவிப்பரப்பிலும், வரலாற்றிலும், மக்களியல்பிலும், இயற்கை வளத்திலும், வளர்ச்சித்தடைகளிலும் இணைந்தே இருக்கின்றன. 


</doc>
<doc id="326841" url="https://ta.wikipedia.org/wiki?curid=326841" title="காரகோரம் வனவிலங்கு சரணாலயம்">
காரகோரம் வனவிலங்கு சரணாலயம்

காரகோரம் வனவிலங்கு சரணாலயம் "(Karakoram Wildlife Sanctuary)" சம்முகாசுமீரின் லே மாவட்டத்தில் காணப்படும் காரகோரம் மலைத்தொடரில் உள்ள மிக உயர்ந்த வனவிலங்கு சரணாலயமாகும். சிரு அல்லது திபெத்திய மான் கூட்டம் இடம்பெயர்ந்து செல்லும் இந்தியாவிலுள்ள முக்கியமான இடங்களில் இதுவும் ஒன்றாகும். இந்த வனவிலங்கு சரணாலயம் பேராசிரியர் சந்திர பிரகாசு கலாவால் விரிவாக கணக்கெடுக்கப்பட்டது. மருத்துவ குணம் கொண்ட தாவரங்கள் உட்பட தாவர வகைகளின் பரவல், சுற்றுச்சூழல் மாறல் விகிதம், தாவரங்கள், விலங்குகள் முதலியவற்ரின் இயற்கைவாழிடம் தொடர்பானவை பேராசிரியரின் கணக்கெடுப்பில் முக்கியத்துவம் பெற்றிருந்தன. 

குளிர் பாலைவனப் பகுதியாக இருப்பதால் காரகோரம் வனவிலங்கு சரணாலயத்தில் தாவரங்கள் பரவலாகச் சிதறி அடர்த்தியற்று காணப்படுகின்றன. எனினும், விளிம்புநிலை சூழல் மாற்றங்களால் சில குறிப்பிடத்தகுந்த சிறந்த பண்புகளை இங்குள்ள தாவரங்கள் பெற்றுள்ளன. உயர் மருத்துவ குணங்கள் கொண்ட தாவரங்கள் பல இச்சரணாலயத்தில் இடம்பெற்றிருந்தன. பதினைந்து அரிய வகை மற்றும் அழிந்துபோகும் நிலையிலுள்ள தாவர இனங்களை பேராசியர் கலா இச்சரணாலயத்தில் கண்டறிந்தார். இவை வெவெறு வாழிட சூழலில் பரவலாக ஆங்காங்கே வளர்ந்திருந்தன. ஆர்னெபியா யுகுரோமா, பெர்கெனியா சிடிராச்செய், எபித்ரா கெராடியனா, ஐயோசிமசு நைகர் என்பவை இச்சரணாலயத்தில் அச்சுறுத்தலுக்கு ஆளாகியுள்ள மருத்துவரீதியான முக்கியமான தாவரங்கள் ஆகும் . 


</doc>
<doc id="326843" url="https://ta.wikipedia.org/wiki?curid=326843" title="திருப்புலிவனம் வியாக்ரபுரீசுவரர் கோயில்">
திருப்புலிவனம் வியாக்ரபுரீசுவரர் கோயில்

திருப்புலிவனம் வியாக்ரபுரீசுவரர் கோயில் தமிழ்நாட்டில் காஞ்சீபுரம் மாவட்டத்தில் உள்ள சிவன் கோயிலாகும்.

இக்கோயில் காஞ்சீபுரம் மாவட்டத்தில் திருப்புலிவனம் என்னுமிடத்தில் அமைந்துள்ளது.

இக்கோயிலின் மூலவராக வியாக்ரபுரீசுவரர் உள்ளார். மூலவர் சுயம்பு ஆக உள்ளார். ஆவுடையார் சதுர வடிவில் தாமரை மீது காணப்படுகிறது. லிங்கத்தின் மீது புலியின் பாதங்கள் காணப்படுகின்றன. லிங்கத்தின் மேல் பாகத்தில் ஜடாமுடி காணப்படுகிறது. தஞ்சாவூர் மாவட்டம் திருவையாற்றிலும், திருநெல்வேலி மாவட்டம் சிவசைலத்திலும் இவ்வாறாக ஜடாமுடியுடன் கூடிய லிங்கத்தைக் காணலாம். இங்குள்ள இறைவி அமிர்தகுஜலாம்பாள் ஆவார். மகாசிவராத்திரி, மார்கழி, திருவாதிரை உள்ளிட்ட விழாக்கள் இங்கு நடைபெறுகின்றன.

கோயிலின் முகப்பில் விநாயகர், முருகன் சிலைகள் உள்ளன. கருவறை தரைத்தளத்திலிருந்து 15 அடி உயரத்தில் காணப்படுகிறது. மூலவர் சன்னதிக்குப் பின் திருமால் நின்ற கோலத்தில் உள்ளார். அருகில் ஒரு தூணில் அருகே நரசிம்மர் நின்ற நிலையில் உள்ளார். கோயிலில் விஷ்ணு துர்க்கை, துர்க்கை, பைரவர், சண்டீசுவரர், நவக்கிரகங்கள் ஆகியோரின் சன்னதிகள் உள்ளன. பதஞ்சலி, வியாக்கிர பாதர், சனகாதி முனிவர்கள் ஆகியோர் தட்சிணாமூர்த்தி அருகில் உள்ளனர். பல்லவர் காலப்பணியாக கோயில் உள்ளது. உத்திராயணம், தட்சிணாயணம் ஆகிய இரு காலங்களிலும் சூரிய நிழல் லிங்கத்தின்மீது விழுவதைக் காணலாம்.


</doc>
<doc id="326845" url="https://ta.wikipedia.org/wiki?curid=326845" title="இளையனார்வேலூர் சோளீஸ்வரர் கோயில்">
இளையனார்வேலூர் சோளீஸ்வரர் கோயில்

இளையனார்வேலூர் சோளீஸ்வரர் கோயில் தமிழ்நாட்டில் காஞ்சீபுரம் மாவட்டத்தில் உள்ள சிவன் கோயிலாகும்.

இக்கோயில் காஞ்சீபுரம் மாவட்டத்தில் காஞ்சிபுரத்திற்குத் தென்கிழக்கே 20 கிமீ தொலைவில் செய்யாற்றின் கரையில் இளையனார்வேலூர் என்னுமிடத்தில் அமைந்துள்ளது.

இக்கோயிலின் மூலவராக சோளீசுவரர் உள்ளார். இங்குள்ள இறைவி சுந்தராம்பாள் ஆவார். கோயிலின் தீர்த்தம் செய்யாறு ஆகும். பிரதோஷம், சிவராத்திரி உள்ளிட்ட விழாக்கள் இங்கு நடைபெறுகின்றன.

விநாயகர், தட்சிணாமூர்த்தி, விஷ்ணு, நாகர், காசி விசுவநாதர், வள்ளி தெய்வானையுடன் கூடிய சுப்பிரமணியர், நவக்கிரகங்கள், நடராஜர், சிவகாமி ஆகியோர் இக்கோயிலில் உள்ளனர். காசிபர் புனித யாத்திரையாக பல தலங்களுக்கும் சென்றுகொண்டிருந்தபோது அவருடைய பெற்றோர் இறந்து விடுகின்றனர். அவர்களுக்கான இறுதிச்சடங்குகளை முடித்துவிட்டு, அவர்களுடைய அஸ்தியுடன் அவர் த்னது பயணத்தைத் தொடர்ந்தார். காசியில் அந்த அஸ்தியைக் கரைக்க எண்ணினார். இத்தலத்திற்கு வந்து இறைவனை வழிபட்டு இங்கேயே தங்கினார். அப்போது இறைவன் அவருடைய பெற்றோர்களின் அஸ்தியைக் கரைக்க காசிக்குச் செல்வதற்கு பதிலாக இங்கேயே செய்யாற்றில் கரைத்துவிடலாம், காசியில் கரைத்த புண்ணியம் கிடைக்கும் என்று கூறினார். அவரும் அவ்வாறே செய்தார். காசிபர் சோலையில் அமைத்த லிங்கமானதால் மூலவர் சோளீசுவரர் என்றழைக்கப்படுகிறார்.


</doc>
<doc id="326847" url="https://ta.wikipedia.org/wiki?curid=326847" title="முசல்பூர்">
முசல்பூர்

முசல்பூர் "(ஆங்கிலம்:Mushalpur, அசாமி: মুছলপুৰ)" இந்தியாவின் அசாம் மாநிலம், பாக்சா மாவட்டத்தின் தலைமையிடமாகும். 

2011 ஆம் ஆண்டு மேற்கொள்ளப்பட்ட இந்திய மக்கள் தொகைக் கணக்கெடுப்பின்படி முசல்பூரின் மக்கள் தொகை 795 நபர்கள் ஆகும். இவ்வெண்னிக்கையில் 429 நபர்கள் ஆண்களாகவும் 366 நபர்கள் பெண்களாகவும் இருந்தனர். 0 முதல் 6 வயதுக்கு உட்பட்ட 69 குழந்தைகள் இங்கு இருந்தனர். நகரத்தின் மொத்த மக்கள் தொகையில் இது 8.68% ஆகும். முசல்பூரின் பாலினவிகிதச் சராசரி 1000 ஆண்களுக்கு 853 பெண்களாக இருந்தது. ஒட்டு மொத்த அசாம் மாநிலத்தின் பாலினவிகித சராசரி 958 பெண்களாகும். அதேவேளையில் குழந்தைகளின் பாலினச் சராசரி 1000 சிறுவர்களுக்கு 1029 சிறுமிகள் இருந்தனர். அசாம் மாநிலத்தின் ஒட்டுமொத்த சிறுவர் பாலின விகித சராசரியான 962 என்பதை விட இது அதிகமாகும். முசல்பூரின் எழுத்தறிவு சதவீதம் 73.69% ஆக இருந்தது, இது அசாம் மாநிலத்தின் எழுத்தறிவு சராசரியான 72.19% என்பதைவிட அதிகமாகும். எழுத்தறிவு பெற்ற ஆண்கள் சதவீதம் 82.53% ஆகவும் பெண்களின் எழுத்தறிவு 63.14% ஆகவும் இருந்தது. 


</doc>
<doc id="326848" url="https://ta.wikipedia.org/wiki?curid=326848" title="இளநகர் உடையீசுவரர் கோயில்">
இளநகர் உடையீசுவரர் கோயில்

இளநகர் உடையீசுவரர் கோயில் தமிழ்நாட்டில் காஞ்சீபுரம் மாவட்டத்தில் உள்ள சிவன் கோயிலாகும்.

இக்கோயில் காஞ்சீபுரம் மாவட்டத்தில் இளநகர் என்னுமிடத்தில் அமைந்துள்ளது.

இக்கோயிலின் மூலவராக உடையீசுவரர் உள்ளார். இங்குள்ள இறைவி உமையம்பிகை ஆவார். இவர் சுகப்பிரசவ நாயகி என்றும் அழைக்கப்படுகிறார். கோயிலின் மரம் வில்வம் ஆகும். தைப்பூசம், சிவராத்திரி உள்ளிட்ட விழாக்கள் இங்கு நடைபெறுகின்றன.

திருச்சுற்றில் விநாயகர், நவக்கிரகங்களின் சன்னதிகள் உள்ளன. மூலவர், சன்னதியில் உள்ளார். கோஷ்டத்தில் தட்சிணாமூர்த்தி, பிரம்மா, விஷ்ணு, துர்க்கை ஆகியோர் உள்ளனர். இங்குள்ள விநாயகர் சித்தி விநாயகர் ஆவார். பல வருடங்களுக்கு முன்பு இங்கு வசித்த சிவபக்தர் வயலை உழுதபோது ஏர்க்கால் ஒரு குறிப்பிட்ட இடத்தில் நின்றுவிட்டது. அதனை எடுக்க முயற்சி மேற்கொண்டபோது செம்மண்ணால் லிங்கம் இருப்பதைக் கண்டு அதனை அமைத்து கோயில் கட்டினார். ஏர்க்கால் தடுத்து கிடைக்கப்பெற்றதால் மூலவர் உடையீசுவரர் எனப்படுகிறார். ஏர்க்காலை உடை என்பர். இக்கோயிலின் திருப்பணி போது ஒரு நந்தி கிடைத்தபோது அதனை கோயிலில் வைத்து வழிபடத்தொடங்கியுள்ளனர். இறைவியை வழிபட வந்த நிறைமாத கர்ப்பிணி நந்தி மேல் சாயவே, நந்தி சிறிது சிறிதாக நகர்ந்தது. அவள் தடுமாறி தரையில் சாய்ந்தாள். அவளுக்கு ஒரு ஆண் குழந்தை பிறந்தது. அப்போது முதல் அந்த நந்தி சுகப்பிரசவ நந்தி என்றழைக்கப்படுகிறது.


</doc>
<doc id="326851" url="https://ta.wikipedia.org/wiki?curid=326851" title="பொன்விளைந்த களத்தூர் முன்குடுமீசுவரர் கோயில்">
பொன்விளைந்த களத்தூர் முன்குடுமீசுவரர் கோயில்

பொன்விளைந்த களத்தூர் முன்குடுமீசுவரர் கோயில் தமிழ்நாட்டில் காஞ்சீபுரம் மாவட்டத்தில் உள்ள சிவன் கோயிலாகும்.

இக்கோயில் காஞ்சீபுரம் மாவட்டத்தில் பொன்விளைத்த களத்தூர் என்னுமிடத்தில் அமைந்துள்ளது.

இக்கோயிலின் மூலவராக முன்குடுமீசுவரர் உள்ளார். மூலவரின் லிங்க பாண உச்சியில் குடுமி போன்ற தோற்றம் காணப்படுவதால் அவர் அவ்வாறு அழைக்கப்படுகிறார்.இங்குள்ள இறைவி மீனாட்சி ஆவார். கோயிலின் மரம் வில்வம் ஆகும். தீர்த்தம் வில்வ தீர்த்தம் ஆகும். பங்குனியில் பிரம்மோற்சவம், சித்திரா பௌர்ணமி, ஆடிப்பூரம், ஐப்பசியின் அன்னாபிசேகம், நவராத்திரி, கந்த சஷ்டி, கார்த்திகை, மார்கழி, திருவாதிரை, சிவராத்திரி உள்ளிட்ட விழாக்கள் இங்கு நடைபெறுகின்றன. பிரம்மோற்சவத்தின்போது சண்டிகேசுவரருக்குப் பதிலாக கூற்றுவ நாயனார் புறப்பாடு நடைபெறுகிறது.

மூலவர் கஜபிருஷ்ட விமானத்தின் கீழ் உள்ளார். திருச்சுற்றில் அணுக்கை விநாயகர், வள்ளி தெய்வானையுடன் கூடிய சுப்பிரமணியர்,
கால பைரவர், நவக்கிரகங்கள் ஆகியோர் உள்ளனர். கோயில் முன் மண்டபத்தில் கூற்றுவ நாயனார் உள்ளார். சிவனால் மணிமகுடம் சூட்டப்பெற்ற அவர் பல கோயில்களில் திருப்பணிகள் செய்தார். அவ்வாறான கோயில்களில் இக்கோயில்களும் ஒன்றாகும். இப்பகுதியில் சிவ பக்தர் ஒருவர் அந்தணர் ஒருவரிடம் பணியாற்றினார். ஊதியமாக நிலத்தின் ஒரு பகுதியைப் பெற்றார். அவருக்கு வழங்கப்பட்ட நிலத்தில் குறிப்பிட்ட நேரத்தில் நெல்லுக்குப் பதிலாக பொன் விளைவதை அறிந்தார். தனது வயலில் விளையும் மொத்த நெல்லையும் எடுத்துக்கொண்டு அவருடைய வயலில் விளைவதை தனக்கு தரும்படி கேட்டுக்கொண்டார். பணியாளரின் வயலில் பொன் விளைந்தபோது அதனை இவ்வாறாக எடுத்துக்கொண்டார். இது மன்னனுக்குத் தெரியவர அந்த வயலை மன்னர் அரசுக்கணக்கில் எடுத்துக்கொண்டார். சிவனருளால் பணியாளருக்கு அதிக நெல் கிடைக்க ஆரம்பித்தது. பொன் விளைந்த ஊர் ஆதலால் இவ்வூர் பொன்விளைந்த களத்தூர் என்றழைக்கப்படுகிறது.


</doc>
<doc id="326853" url="https://ta.wikipedia.org/wiki?curid=326853" title="பலாசுபரி">
பலாசுபரி

பலாசுபரி "(Palasbari )" இந்தியாவின் அசாம் மாநிலம், காமரூப் மாவட்டத்தில் உள்ள நகரம் மற்றும் நகராட்சியாகும்.

26.13°வடக்கு 91.5°கிழக்கு என்ற அடையாள ஆள்கூறுகளில். பலாசுபரி நகரம் கடல் மட்டத்திலிருந்து 46 மீட்டர் அல்லது 150 அடி உயரத்தில் அமைந்துள்ளது.

2001 ஆம் ஆண்டின் இந்திய மக்கள் தொகைக் கணக்கெடுப்பின்படி பலாசுபரி நகரத்தின் மக்கள்தொகை 4741 நபர்கள் ஆகும். இம்மக்கள்தொகையில் 51% நபர்கள் ஆண்கள் மற்றும் 49% நபர்கள் பெண்களாவர். பலாசுபரி நகரின் எழுத்தறிவு சதவீதம் 80% ஆகும். நாட்டின் சராசரி தேசிய எழுத்தறிவு சதவீதமான 59.5% என்பதைவிட இது அதிகமாகும். எழுத்தறிவு பெற்றவர்களில் 85% நபர்கள் ஆண்கள் மற்றும் 75% நபர்கள் பெண்களாவர். பலாசுபரி நகரின் மக்கள் தொகையில் 9% நபர்கள் 6 வயதுக்கு கீழ் உள்ளவர்களாகும்.

கவுகாத்தி மக்களவைத் தொகுதிக்கு உட்பட்டு பலாசுபரி நகரம் உள்ளது


</doc>
<doc id="326860" url="https://ta.wikipedia.org/wiki?curid=326860" title="ஆயிர்சையர் மாடு">
ஆயிர்சையர் மாடு

ஆயிர்சையர் மாடு என்பது ஒரு ஐராப்பிய கறவை மாடு ஆகும். இவை தென்மேற்கு இசுக்கொட்லாந்தின் ஆயிர்சையர் பகுதியைப் பிறப்பிடமாகக் கொண்டவை. தோன்றிய இடத்தின் பெயரால் இவை அழைக்கப்படுகின்றன. வயது வந்த ஆயிர்சையர் மாடு 450 முதல் 600 கிலோகிராம் (990-1,320 பவுண்ட்) எடையுள்ளதாக இருக்கும். இந்த மாடுகள் பொதுவாக சிவப்பு நிறத்தோடு வெள்ளை திட்டுக்களோடு இருக்கும். சிவப்பு நிறம்கொண்டு அதில் அடர் பழுப்பு ஆரஞ்சு திட்டுகள் கூட இருக்கலாம். இவை மிகுந்த சுறுசுறுப்பான மாடுகளாக இருப்பதால் இவற்றை மேலாண்மை செய்வது கடினம். இவற்றின் பால் உற்பத்தி சொல்லும்படி இல்லை. இந்த மாடுகளின் பாலின் கொழுப்புச்சத்து மற்ற மாட்டினங்களை போலவே (4%) இருக்கும். இந்த மாட்டினம் டன்லப் மாடு அல்லது கன்னிங்காம் மாடு என்ற பெயர்களாலும் அழைக்கப்படுகிறது 


</doc>
<doc id="326877" url="https://ta.wikipedia.org/wiki?curid=326877" title="திரிசூலம் திரிசூலநாதர் கோயில்">
திரிசூலம் திரிசூலநாதர் கோயில்

திரிசூலம் திரிசூலநாதர் கோயில் தமிழ்நாட்டில் காஞ்சீபுரம் மாவட்டத்தில் உள்ள சிவன் கோயிலாகும்.

இக்கோயில் காஞ்சீபுரம் மாவட்டத்தில் திரிசூலம் என்னுமிடத்தில் அமைந்துள்ளது. இவ்வூர் முன்னர் திருச்சுரம் என்றழைக்கப்பட்டது.

இக்கோயிலின் மூலவராக திரிசூலநாதர் உள்ளார். இங்குள்ள இறைவி திரிபுரசுந்தரி ஆவார். கோயிலின் மரம் மரமல்லி ஆகும். தீர்த்தம் பிரம்ம தீர்த்தம் ஆகும். கார்த்திகை, ஆருத்ரா தரிசனம், சிவராத்திரி, பங்குனி உத்திரத்தன்று திருக்கல்யாணம் உள்ளிட்ட விழாக்கள் இங்கு நடைபெறுகின்றன.

மூலவர் கஜபிருஷ்ட விமானத்தின் கீழ் உள்ளார். இறகு இல்லாத சரபேசுவரர் இக்கோயிலில் உள்ளார். தனி சன்சனதியில் மார்க்கண்டேசுவரர் 16 பட்டை லிங்க வடிவில் உள்ளார். யக்ஞோபவீத கணபதி இத்தலத்தின் கணபதி ஆவார். திருச்சுற்றில் சீனிவாசப் பெருமாள் உள்ளார். காசி விலாட்சி, வள்ளி தெய்வானையுடன் கூடிய முருகன் உள்ளிட்டோர் உள்ளனர். இங்கு இரு அம்பிகையர் உள்ளனர். மூலவர் அருகே சொர்ணாம்பிகை உள்ளார். கோஷ்டத்தில் வீராசன தட்சிணாமூர்த்தி இடது காலைக் குத்திட்ட நிலையில் உள்ளார். அவரது சீடர்கள் பொதுவாக வணங்கிய நிலையில் இருப்பர். இங்கு சின் முத்திரையுடன் உள்ளனர். பிரம்மா தனது படைத்தல் தொழில் சிறப்பாக நடைபெறுவதற்காக லிங்கத்திருமேனியை அமைத்து அதனைச் சுற்றிலும் நான்கு வேதங்களை வைத்து பூசை செய்தார். அவை மலைகளாக மாறின. மலைகளுக்கு இடைப்பட்ட பகுதி சுரம் என வழங்கப்படும் நிலையில் மூலவர் திருச்சுரமுடைய நாயனார் என அழைக்கப்பட்டு பின்னர் திரிசூலநாதர் என அழைக்கப்பட்டார்.


</doc>
<doc id="326880" url="https://ta.wikipedia.org/wiki?curid=326880" title="பாரியூர் அமரபணீசுவரர் கோயில்">
பாரியூர் அமரபணீசுவரர் கோயில்

பாரியூர் அமரபணீசுவரர் கோயில் தமிழ்நாட்டில் ஈரோடு மாவட்டத்தில் உள்ள சிவன் கோயிலாகும். 

இக்கோயில் ஈரோடு மாவட்டத்தில் பாரியூர் என்னுமிடத்தில் அமைந்துள்ளது. இவ்வூர் முன்னர் பழம்பெரும்பதி என்றழைக்கப்பட்டது. 

இக்கோயிலின் மூலவராக அமரபணீசுவரர் உள்ளார். இங்குள்ள இறைவி சௌந்தரநாயகி ஆவார். இறைவி, இறைவனுக்கு இடது புறத்தில் தனிச் சன்னதியில் உள்ளார். கோயிலின் மரம் மகிழம் ஆகும். தீர்த்தம் கிணற்று நீர் ஆகும்.சித்திரையில் பிரம்மோற்சவம், ஆனித் திருமஞ்சனம், ஐப்பசி அன்னாபிசேகம் உள்ளிட்ட பல விழாக்கள் இங்கு கொண்டாடப்படுகின்றன. 

இக்கோயில் முழுவதும் பளிங்குக் கல்லால் ஆனதாகும். மார்ச் மாதத்தில் இரு நாள்கள் சூரியன் மறையும் வேளையில் அதன் கதிர்கள் மூலவரின்மீது விழுவதைக் காணலாம். கருவறையில் மூலவர் மேற்கு நோக்கிய நிலையில் உள்ளார். ஆவுடையார் வலது புறத்தில் காணப்படுகிறது. நவக்கிரக சன்னதியில் சூரியன் கிழக்கு பார்த்த நிலையில் உள்ளார். திருச்சுற்றில் சிவனும், மீனாட்சியும்ம தனித் தனி சன்னதிகளில் கிழக்கு பார்த்த நிலையில் காணப்படுகின்றனர். பைரவர், துர்க்கை, பிரம்மா, லிங்கோத்பவர், பஞ்ச லிங்கங்கள், அறுபத்துமூவர் ஆகியோரும் உள்ளனர். தல விநாயகர் அனுக்கை விநாயகர் ஆவார். 


</doc>
<doc id="326883" url="https://ta.wikipedia.org/wiki?curid=326883" title="அத்தாணி சந்திரசேகரர் கோயில்">
அத்தாணி சந்திரசேகரர் கோயில்

அத்தாணி சந்திரசேகரர் கோயில் தமிழ்நாட்டில் ஈரோடு மாவட்டத்தில் உள்ள சிவன் கோயிலாகும். 

இக்கோயில் ஈரோடு மாவட்டத்தில் அத்தாணி என்னுமிடத்தில் அமைந்துள்ளது. 

இக்கோயிலின் மூலவராக சந்திரசேகரர் உள்ளார். இங்குள்ள இறைவி ஆனந்தவல்லி ஆவார். சிவராத்திரி, மார்கழி திருவாதிரை உள்ளிட்ட பல விழாக்கள் இங்கு கொண்டாடப்படுகின்றன. 

இருநிலைக் கோபுரங்களைக் கொண்ட இக்கோயிலின் மூலவர் சுயம்புவாக உள்ளார். திருச்சுற்றில் நவக்கிரகங்கள், விநாயகர், பிரம்மா, விஷ்ணு ஆகியோர் உள்ளனர். சந்திரசேகரருக்கு முன் உள்ள லிங்கத்திருமேனியைச் சுற்றி ஐந்து தலையுடைய நாகம் உள்ளது. 


</doc>
<doc id="326885" url="https://ta.wikipedia.org/wiki?curid=326885" title="கடைவீடு">
கடைவீடு

கடைவீடு (Shophouse) என்பது, தென்கிழக்காசிய நகரங்களில் பொதுவாகக் காணப்படும் நாட்டார் கட்டிடக்கலை சார்ந்த ஒரு கட்டிடவகை ஆகும். கடைவீடுகள் பெரும்பாலும் இரண்டு அல்லது மூன்று மாடிகளைக் கொண்டவையாகக் காணப்படுகின்றன. நிலத்தளத்தில் வணிகச் செயற்பாடுகளுக்கான பகுதியும், இவற்றுக்கு மேல், வசிப்பதற்கான இடவசதியும் இருக்கும். பெரும்பாலான தென்கிழக்காசிய நகரங்களின் வரலாற்றுப் பகுதிகளின் சிறப்பியல்பாக இந்த கலப்புப் பயன்பாட்டுக் கட்டிட வடிவம் விளங்குகின்றது.

கடைவீடுகளின் கீழ்த்தளத்தில் அமையும் கடைகள் சாலை ஓரமாக அமையும் வளைவணிக்கோ (arcade) அல்லது ஐந்து அடி அகலம் கொண்ட நடை பாதைக்கோ திறந்திருக்கும். கடைகளுக்கு மேல் வீடுகள் இருக்கும். கட்டிடங்களின் பக்கச் சுவர்கள் பக்கத்துக் கட்டிடங்களுடன் ஒட்டியபடி காணப்படும். இதனால் கட்டிடங்கள் தொடர்ச்சியான வரிசையாக, அமைந்திருக்கும். 

இக்கட்டிடவகையின் கீழ்த்தளம் அதன் பயன்பாட்டுக்கு ஒத்தவகையில் ஒரு பகுதிப் பொது இடமாகச் செயற்படும். வழக்கமாகவும், வரலாற்று அடிப்படையிலும் இப்பகுதி ஒரு கடையாக இருந்துவந்த போதிலும், இது ஒரு உணவுச்சாலையாகவோ, சேவை வழங்கும் இடமாகவோ, குடிசைக் கைத்தொழிலுக்கான இடமாகவோ இருக்கக்கூடும். வசிப்பதற்கான பகுதி ஒன்று அல்லது இரண்டு குடும்பங்கள் வாழக்கூடியதாகவோ, அல்லது தனியாட்களான தொழிலாளர்கள் சேர்ந்து வாழும் இடமாகவோ இருக்கலாம். முற்காலத்தில் மேற்பகுதியில் அமைந்த வீடுகளையும், கீழுள்ள வணிகப் பகுதியையும் ஒரே குடும்பத்தினரே பயன்படுத்தி வந்தனர். ஆனாலும், இவ்விரு வேறு பகுதிகளையும் உறவினரல்லாத வேறுவேறு ஆட்கள் பயன்படுத்துவது உண்டு. 

தொழில்நுட்பக் காரணங்களால், 19 ஆம் நூற்றாண்டையும், 20 ஆம் நூற்றாண்டின் தொடக்கப் பகுதியையும் சேர்ந்த கடைவீடுகள் பொதுவாக ஒன்று தொடக்கம் மூன்று மாடிகளைக் கொண்டவையாகவே அமைந்திருந்தன. இரண்டு மாடிகளே கூடுதலாகக் காணப்பட்டன. மக்கள்தொகை நெருக்கம் கூடிய நகர மையப் பகுதிகளில் மூன்று மாடிக் கடைவீடுகள் கூடுதலாக இருந்தன. வலிதாக்கிய காங்கிறீட்டு போன்ற நவீன கட்டிடப்பொருட்களின் அறிமுகத்துடன், 20 ஆம் நூற்றாண்டின் முன்னரையின் பிற்பகுதியில், போருக்கு முந்திய கடைவீடுகளிற் பல நான்கு மாடிகளைக் கொண்டனவாகவும் கட்டப்பட்டன.

கடைவீடுகளின் முகப்பு ஒடுக்கமானது. ஆனால், இதன் ஆழம் மிகவும் கூடியதாக இருக்கக்கூடும். சில பின் சாலை வரை நீண்டிருப்பதும் உண்டு. முகப்பு ஒடுக்கமாக இருப்பதற்குப் பல காரணங்கள் கூறப்படுகின்றன. ஒரு காலத்தில் முகப்பு அகலத்தின் அடிப்படையில் வரி விதிக்கப்பட்டதால் முகப்பு அகலத்தைக் குறைவாக வைத்திருந்தனர் என்பது ஒரு கருத்து. கட்டிடத்தின் அகலம், கிடைக்கக்கூடிய மர வளையின் நீளத்தில் தங்கியிருந்ததால் அந்நீளமே கட்டிடத்தின் அகலத்தைத் தீர்மானித்தது என்பது இன்னொரு கருத்து. எல்லாக் கடைவீடுகளும் ஒடுக்கமானவை எனினும் அனைத்தும் ஒரேயளவு அகலம் கொண்டவை அல்ல. அகலத்தில் சிறு வேறுபாடுகள் காணப்படுகின்றன.

சாலையோரம் அமையும் மேலே மூடிய நடைவழிகள் கடைவீட்டு நிலப்பகுதியுள் அமைந்த, ஆனால், பொதுப் பயன்பாட்டுக்கானவை. இவை நடந்து செல்பவர்களுக்கு வெய்யில். மழை ஆகியவற்றில் இருந்து பாதுகாப்பு வழங்குகின்றன. இந்த வழக்கம் மிகவும் பழைய காலத்திலிருந்தே தென்சீனப் பகுதிகளில் நடைமுறையில் இருந்தது. 1573ல் இரண்டாம் பிலிப்பு இதற்கான ஒரு சட்டத்தையும் இயற்றினார். பழங்கால மணிலாவிலும், நடை வழிகளுடன் கூடிய இரண்டு மாடி வீடுகள் கட்டப்பட்டன. 1822 இல் இயற்றப்பட்ட சிங்கப்பூருக்கான ராபிள்சு சட்டவிதிகள் குறிப்பிட்ட பகுதிகளில் சாலையோரம் அமைந்த எல்லாக் கட்டிடங்களும் குறிப்பிட்ட அளவு அகலம் கொண்ட மூடிய நடைவழிகளைக் கொண்டிருக்க வேண்டும் என விதித்தது. இந்த நடைமுறை பிரித்தானிய மலாயாவின் பல்வேறு மாநிலங்களுக்கும் பரவியது. இவ்விதிகளின்படி 7 அடி "விறாந்தை வழியும்", 5 அடி "நடை வழியும்" கட்டாயமாக்கப்பட்டது.

கடைவீட்டு வடிவத்தின் படிமலர்ச்சியிலும், அதன் பாதுகாப்பிலும் சட்டங்களின் பங்கு முக்கியமானது. கட்டிட உரிமையாளர்கள் தமது நிலத்தைக் கூடிய அளவு தனிப்பட்ட பயன்பாட்டுக்கு உட்படுத்தவே விரும்புகின்றனர். தற்காலத்திலும், கடைக்காரர்கள் தமது வணிகப் பொருட்களை நடை வழிகளிகளில் வைத்து அதைத் தடை செய்வதைத் தடுக்க உள்ளூராட்சிச் சபைகள் அவ்வப்போது நடவடிக்கைகளை எடுக்கவேண்டி உள்ளது.

தென்கிழக்காசியாவின் சில பகுதிகளில் காணப்படும் கடைவீடுகளில் நடை வழிகள் காணப்படுவதில்லை. எடுத்துக்காட்டாக, பாங்காக் நகரில் சில பழைய கடைவீடுகள் மேலே மூடப்படாத நடை வழிகளைக் கொண்டுள்ளன. புதிதாகக் கட்டப்படுபவற்றில் இக்கட்டிடக்கூறு காணப்படுவதில்லை.

சூரிய ஒளியையும், காற்றோட்டத்தையும் கட்டிடத்துக்குள் வர விடுவதற்காக அமைக்கப்படும் பல வகையான திறந்த முற்றங்கள் கடைவீடுகளில் முக்கியமான அம்சங்கள் ஆகும். இவை பின்புற முற்றங்களாகவோ, சிறிய காற்று வழிகளாகவோ, உள் முற்றங்களாகவோ அமையக்கூடும். அவற்றின் அளவைப் பொறுத்து, பூஞ்செடிகள் நட்டு அழகுபடுத்துவதற்கான இடங்களாகவோ, தோய்த்த துணிகள் உலர்த்துவதற்கான இடங்களாகவோ, சமையல் புகை வெளியேறுவதற்கான வழிகளாகவோ, வேறு பல வீட்டுச் செயற்பாடுகளுக்கான பகுதிகளாகவோ பயன்படுகின்றன.

கடைவீட்டுப் பகுதிகளுக்குச் செல்லும் சுற்றுலாப் பயணிகளுக்கு அவற்றை அழகூட்டப் பயன்படுத்திய நிறங்கள் கவர்ச்சி ஊட்டுபவையாக உள்ளன. பழைய கடைவீடுகள் பெரும்பாலும் சாந்து பூசப்பட்டு மங்கலான வெண்ணிறம் பூசப்பட்டிருந்தது. கடும் நீலம், காவி போன்றனவும் அக்காலத்தில் பயன்பாட்டில் இருந்தன. 20 ஆம் நூற்றாண்டின் நடுப்பகுதியில் இளஞ் சிவப்பு, இள நீலம், இளம் மஞ்சள் போன்ற மென் நிறங்கள் மக்களால் விரும்பிப் பயன்படுத்தப்பட்டன. அண்மைக் காலத்தில் பல கடைவீடுகள், குறிப்பாகப் புதுப்பிக்கப்பட்ட கடைவீடுகள் கடுஞ் சிவப்பு, கறுப்பு, வெள்ளி நிறம், பொன் நிறம், ஊதா போன்ற கடும் நிறங்கள் தீட்டப்பட்டுக் காணப்படுகின்றன. 

பழைய கடைவீடுகளின் முகப்பு அலங்காரம் மலாய், சீன, ஐரோப்பிய மரபுகளின் கூறுகளிலிருந்து பெறப்பட்டவையாகக் காணப்பட்டன. ஐரோப்பிய புதிய செந்நெறி "அம்பு - முட்டை" அலங்காரப் பட்டி, அலங்கார அரைத் தூண்களில் அயனிய, கொரிந்தியத் தூண் போதிகைகள் போன்றவை அலங்காரக் கூறுகளாகப் பயன்பட்டன. செதுக்கப்பட்ட மரத்தட்டிகள், முகப்புப் பலகைகள், தட்டிகள், அலங்கார வெட்டு வேலைகள் போன்றவற்றுக்கான மரவேலை நுட்பங்கள் மலாய் கட்டிட மரபில் இருந்து பெறப்பட்டவை. இவற்றுடன் சீனத் தொன்மங்கள் சார்ந்த அலங்காரக் கூறுகளும் கடைவீடுகளில் பயன்பட்டன. கடைவீடுகளின் அலங்காரம் வீட்டு உரிமையாளர்களின் வசதியைப் பொறுத்தது. நகரத்துக் கடைவீடுகள் கூடிய அலங்கரங்களுடன் விளங்கிய அதேவேளை நாட்டுப்புறக் கடைவீடுகள் குறைந்த அலங்காரங்களைக் கொண்டவையாகக் காணப்பட்டன.


</doc>
<doc id="326895" url="https://ta.wikipedia.org/wiki?curid=326895" title="முசாப்பர்கர் மாவட்டம்">
முசாப்பர்கர் மாவட்டம்

முசாப்பர்கர் மாவட்டம் (Muzaffargarh District) () தெற்காசியாவின் பாகிஸ்தான் நாட்டின் பஞ்சாப் மாகாணத்தின் முப்பத்தி ஆறு மாவட்டங்களில் ஒன்றாகும். இதன் நிர்வாகத் தலைமையிடம் முசாப்பர்கர் நகரம் ஆகும். 
முகலாயப் பேரரசின் காலத்தில் 1794-இல் நவாப் முசாப்பர் கான் எனும் முகலாய ஆளுநர் இப்பகுதியில் கோட்டை (கர்) கட்டியதால் இந்நகரத்திற்கு முசாப்பர்கர் என பெயராயிற்று. 1861-இல் இந்நகரம் முசாப்பர்கர் மாவட்டத்தின் தலைமையிடமாக மாறியது.

முசாப்பர்கர் நகரம் செனாப் ஆற்றின் கரையில் உள்ளது. முசாப்பர்கர் நகரம் முல்தான் நகரத்தின் அருகில் அமைந்துள்ளது. முசாப்பூர் நகரம் பஞ்சாப் மாகாணத்தின் தெற்கில், பாகிஸ்தான் நாட்டின் மையப் பகுதியில் அமைந்துள்ளது.

8,249 சதுர கிலோ மீட்டர் பரப்பளவு கொண்ட இம்மாவட்டம் செனாப் ஆற்றிற்கும், சிந்து ஆற்றிற்கும் நடுவில் அமைந்துள்ளது இம்மாவட்டத்தின் வடக்கில் லய்யா மாவட்டமும், தெற்கில் பகவல்பூர் மாவட்டம், ரகீம்யார் மாவட்டமும், கிழக்கில் கானேவால் மாவட்டம் மற்று மூல்தன் மாவட்டங்களும், வடகிழக்கில் ஜாங் மாவட்டமும், மேற்கில் தேரா காஜி கான் மாவட்டம் மற்றும் ராஜன்பூர் மாவட்டங்களும் எல்லைகளாகக் கொண்டுள்ளது.

முசாப்பர்கர் மாவட்டத்தை நிர்வாக வசதிக்காக முசாப்பர்கர், அலிப்பூர், ஜாடொய், கோட் அட்டு என நான்கு வட்டங்களாகப் பிரிக்கப்பட்டுள்ளது. இந்நான்கு வருவாய் வட்டங்களில் 93 கிராம ஒன்றியக் குழுக்கள் உள்ளது. 

1998 மக்கள் தொகை கணக்கெடுப்பின் படி இம்மாவட்ட மக்கள் தொகை 26,35,903 ஆகும். மக்கள் தொகையில் 12.75% நகர்புறங்களில் வாழ்கின்றனர். 
இம்மாவட்டத்தின் முக்கிய மொழியாக சராய்கி மொழி விளங்குகிறது. மாவட்ட மக்களில் 86.3% சராய்கி மொழியைத் தாய் மொழியாக கொண்டுள்ளனர். பஞ்சாபி மொழியைப் பேசுவோர் 7.4% ஆகவும், உருது மொழியைப் பேசுவோர் 4.9% ஆக இருந்தனர்.

கஜினி முகமது கி பி 1005-இல் சாகி குல மன்னர்களை வென்று காபூலைப் கைப்பற்றி பஞ்சாபின் முசாப்பர்கர் நகரத்தையும் கைப்பற்றினார்.

1185-இல் கோரி முகமது காலத்தில் முசாப்பர்கர் மாவட்ட மக்களை சிறிது சிறிதாக இசுலாம் சமயத்திற்கு மாற்றினார். பின்னர் முகலாயர் காலத்தில் இப்பகுதி மக்களில் பெரும்பான்மையோர் இசுலாம் சமயத்திற்கு மாற்றப்பட்டனர். 
முகலாயப் பேரரசின் வீழ்ச்சிக்குப் பின்னர் 1765 - 1846 கால கட்டத்தில் சீக்கியப் பேரரசின் கீழ் இம்மாவட்டம் அமைந்தது.
ஆங்கிலேய-சீக்கியப் போர்களின் முடிவில் 1849-இல் இப்பகுதி அடங்கிய பஞ்சாப் முழுமையும் கம்பெனி ஆட்சியின் கீழ் சென்றது.

1947-இல் இந்தியப் பிரிவினைக்குப் பின்னர் முசாப்பர்கர் மாவட்டம், பாகிஸ்தானின் பஞ்சாப் மாகாணத்தில் அமைந்தது.

கோடைக்காலத்தில் அதிகபட்சமாக 54 பாகை செல்சியஸ் வெப்பமும்; குளிர்காலத்தில் அதிகபட்ச பூஜ்ஜியம் 1 பாகை செல்சியஸ் வெப்பமும் காணப்படுகிறது. ஆண்டு சராசரி மழைப் பொழிவு 127 செண்டி மீட்டராக உள்ளது. 

வேளாண்மைப் பொருளாதாரத்தை முக்கியமாகக் கொண்ட இம்மாவட்டத்த்தில் செனாப் மற்று சிந்து ஆற்றின் நீர் பாசானம் வேளாண்மைத் தொழில் வளர்ச்சி உகந்ததாக உள்ளது. 
இங்கு கோதுமை, நெல், பருத்தி, பருப்பு வகைகள், பயறு வகைகள், நிலக்கடலை, சோளம், எண்ணெய்வித்துக்கள், ஆமணக்கு, சூரியகாந்தி பூக்கள், வாழை, பேரீச்சம் பழம், வெங்காயம், காய்கறிகள், கரும்பு, எலுமிச்சம் பழம், மா பயிரிடப்படுகிறது. 
இம்மாவட்டம் 100,864 ஏக்கர் பரப்பில் காடுகளைக் கொண்டுள்ளது. காடுகளில் மல்பெரி, யூகலிப்டஸ், கிக்கர், மூங்கில் முதலிய மரங்கள் வளர்கிறது.

இங்கு பருத்தி ஆலைகள், மாவு ஆலைகள், சணல் நெசவு ஆலைகள், எண்ணெய்வித்துக்கள் பிழியும் ஆலைகள், காகிதம்/அட்டை தயாரிக்கும் ஆலைகள், பெட்ரோலிய பொருட்கள் உற்பத்தி ஆலைகள், ஆயத்த ஆடைகள் தயாரிப்பு நிறுவனங்கள், கரும்பாலைகள், துணி நெசவாலைகள், அனல் மின் நிலையங்கள் உள்ளது.

இம்மாவட்டத்தில் சுன்னி முஸ்லீம் பெரும்பான்மையாகவும், சியா முஸ்லீம்கள் சிறுபான்மையாகவும் உள்ளனர். முசாப்பர்கர் நகரத்தில் இந்துக்களும், கிறித்தவர்களும் சிறிதளவில் உள்ளனர்.

முசாப்பர்கர் மாவட்டத்தில் அரசின் 1072 ஆண்கள் பள்ளியும்; 1009 பெண்கள் பள்ளியும் உள்ளது. இப்பள்ளிகளில் 5023 ஆண் ஆசியர்களும், 4130 பெண் ஆசிரியர்களும் பணியில் உள்ளனர். 


</doc>
<doc id="326902" url="https://ta.wikipedia.org/wiki?curid=326902" title="வில்லெம் தெ சிட்டர்">
வில்லெம் தெ சிட்டர்

வில்லெம் தெ சிட்டர் ("Willem de Sitter", 6 மே 1872 - 20 நவம்பர் 1934) ஒரு டச்சு கணிதவியலாளரும் இயற்பியலாளரும் வானியலாளரும் ஆவார்.

சுனீக்கில் பிறந்த இவர், கணிதவியலைக் குரோனிங்கன் பல்கலைக்கழகத்தில் பயின்றார். குரோனிங்கன் வானியல் ஆய்வகத்தில் பிறகு சேர்ந்தார். இவர் தென்னாப்பிரிக்கா, நன்னம்பிக்கை முனையில் உள்ள அரசு வான்காணகத்தில் 1897 முதல் 1899 வரை பணிபுரிந்தார். பின்னர், 1908 இல் இவர் இலெய்டன் பல்கலைக்கழக வானியல் கட்டிலில் பணியமர்த்தப்பட்டார். இவர் 1919 இல் இருந்து தனது இறப்பு வரை இலெய்டன் பல்கலைக்கழக இயக்குநராக இருந்தார்.

இவர் அண்டப் புறநிலைக் கட்டமைப்புப் புலத்தில் விரிவான ஆய்வு செய்துள்ளார். ஆல்பர்ட் ஐன்சுட்டைனுடன் இணைந்து இவர் 1932 இல் ஓர் ஆய்வுரை வெளியிட்டார். இதில் இருவரும் புடவி வளைமைக்கான அண்டத் தரவுகளின் விளைவுகள் பற்றி விவாதித்துள்ளனர். இவர் தே சிட்டர் வெளி, தெ சிட்டர் புடவி ஆகிய கருத்துப் படிமங்களை விவரித்துள்ளார். இது ஐன்சுட்டைனின் பொது சார்பியலுக்கான ஒரு தீர்வாகும். இதில் பொருண்மமோ நேரியல் அண்ட மாறிலியோ அமையவில்லை. இது இயல்வலர்ச்சிப் போக்கில் தொடர்ந்து விரிவுறும் வெற்றுப் புடவி ஆகும். இவர் வியாழன் கோள் பற்றிய ஆய்வுக்கும் புகழ்பெற்ரவர் ஆவார்.

இவர் சிறிதுகாலம் உடல்நலமில்லாமல் இருந்த்தால் 1934 நவம்பரில் இறந்தார்.

இவர் 1912 இல் நெதர்லாந்து அரசு கலை, அறிவியல் கல்விக்கழகத்தின் உறுப்பினர் ஆனார்.



இவரது மகன்களில் ஒருவரான [[உல்போ தெ சிட்டர் (1902 – 1980),ஒரு டச்சு புவியியலாளர் ஆவார். மற்றொருமகனாகிய உல்போ தெ சிட்டர் (1930 – 2010). ஒரு சமூகவியலாளர் ஆவார்.

வில்லெம் அயேர்னவுட் தெ சிட்டர் (1905 – 15 செப்டம்பர் 1944)), டச்சு கிழக்கிந்தியாவாக அன்று விளங்கிய இந்தோனேசியாவில் உள்ள இலெம்பாங்கில் அமைந்த போசுச்சா வான்காணகத்தின் இயக்குநராக இருந்தார். இவர் இங்கே மெசியர் 4 எனும் பேரியல் விண்மீன்கொத்தை ஆய்வு செய்தார்.

[[File:PhysicistsinLeiden.jpg|thumb|right|300px|இலெய்டனில் ஐன்சுட்டைன், எகிரென்ஃபெசுட்டு, வில்லெம் தே சிட்டர், எடிங்டன், இலாரன்சு (1923)]]





[[பகுப்பு:1872 பிறப்புகள்]]
[[பகுப்பு:1934 இறப்புகள்]]
[[பகுப்பு:டச்சு வானியலாளர்கள்]]
[[பகுப்பு:டச்சு இயற்பியலாளர்கள்]]
[[பகுப்பு:டச்சு கணிதவியலாளர்கள்]]
[[பகுப்பு:அண்டவியலாளர்கள்]]
[[பகுப்பு:சார்பியல் கோட்பாட்டாளர்கள்]]

</doc>
<doc id="326905" url="https://ta.wikipedia.org/wiki?curid=326905" title="லர்கானா மாவட்டம்">
லர்கானா மாவட்டம்

லர்கானா மாவட்டம் (Larkana District) (சிந்தி: ضلعو لاڙڪاڻو) ; ) தெற்காசியாவியன் பாகிஸ்தான் நாட்டின் சிந்து மாகாணத்தின் 27 மாவட்டங்களில் ஒன்றாகும். லர்கானா கோட்டத்தில் அமைந்துள்ள இம்மாவட்டத்தின் நிர்வாகத் தலைமையிடம் லர்கானா நகரம் ஆகும். மொகெஞ்சதாரோ தொல்லியல் களங்கள் லர்கானா நகரத்தில் உள்ளது.

பாகிஸ்தான் நாட்டின் முன்னாள் பிரதமர்களான சுல்பிக்கார் அலி பூட்டோ மற்றும் பெனசீர் பூட்டோ மற்றும் சிந்து மாகாணத்தின் முன்னாள் முதலமைச்சர் "மும்தாஜ் அலி புட்டோ" லர்கானா நகரத்தைச் சேர்ந்தவர்கள் ஆவார்.

7423 சதுர கிலோ மீட்டர் பரப்பளவு கொண்ட லர்கான மாவட்டம் ஆறு வட்டங்களைக் கொண்டிருந்தது. 2005-இல் இம்மாவட்டத்தின் இரண்டு வட்டங்களைக் கொண்டு பாகிஸ்தான் அதிபர் பர்வேஸ் முசாரப் குவாம்பர் சதாக்கோட் மாவட்டத்தை துவக்கினார். 
தற்போது லர்கானா மாவட்டத்தை டோக்கிரி, பாக்ரனி, லர்கானா, ரட்டோதேரா என நான்கு வட்டம் (தாலுகா)|வட்டங்களாகப்]] பிரித்து நிர்வகிக்கப்படுகிறது. 

இம்மாவட்டம் வேளாண்மைப் பொருளாதாரத்தை மட்டுமே நம்பியுள்ளது. இங்கு கரும்பு, கோதுமை, நெல், மிளகாய், கொய்யா அதிக அளவில் பயிரிடப்படுகிறது.

இம்மாவட்டத்தில் லர்கானா இராணுவப் பயிற்சிக் கல்லூரிமற்றும் சுபில்கர் அலி புட்டோ வேளாண்மைக் கல்லூரி முக்கியமானவைகள் ஆகும்.

இம்மாவட்டத்தின் தலைமையிடமான லர்கானாவிலிருந்து இருபது கிலோ மீட்டர் தொலைவில் மொகெஞ்சதாரோ உள்நாட்டு வானூர்தி நிலையம், நாட்டின் பிற நகரங்களுடன் இணைக்கிறது.
7423 சதுர கிலோ மீட்டர் பரப்பளவு கொண்ட லர்கானா மாவட்டத்தின் 1998-ஆம் ஆண்டின் மக்கள் தொகை கணக்கெடுப்பின் படி மொத்த மக்கள் தொகை 19,27,066 ஆகும். அதில் ஆண்கள் 993576 (51.56 %); பெண்கள் 933576 ( 48.44 %) ஆக உள்ளனர். மக்கள் தொகை வளர்ச்சி (1981 - 98) 3.14% ஆக உள்ளது. பாலின விகிதம் 100 பெண்களுக்கு 106.4 ஆண்கள் வீதம் உள்ளனர். மக்கள் அடர்த்தி ஒரு சதர கிலோ மீட்டர் பரப்பளவில் 259.6 ஆக உள்ளனர். நகர்ப்புற மக்கள் தொகை 28.90% ஆக உள்ளது. சராசரி எழுத்தறிவு 34.9% ஆக உள்ளது. ஆண்கள் எழுத்தறிவு 48.56% ஆகவும்; பெண்கள் எழுத்தறிவு 20.48% ஆக உள்ளது. மக்கள் தொகையில் சிந்தி மொழியை 97.93% மக்கள் பேசுகின்றனர். 

பாகிஸ்தான் கிரிக்கெட் வாரியம் லர்கானா நகரத்தில் கட்டிய பெனாசிர் புட்டோ கிரிக்கெட் விளையாட்டுத் திடல் பன்னாட்டுத் தரத்தில் உள்ளது. கட்டப்பட்டதாகும்.




</doc>
<doc id="326909" url="https://ta.wikipedia.org/wiki?curid=326909" title="இஸ்தான்புல் இரவுவிடுதி துப்பாக்கிச் சூடு, 2017">
இஸ்தான்புல் இரவுவிடுதி துப்பாக்கிச் சூடு, 2017

துருக்கி நாட்டின் இஸ்தான்புல் நகரில் இரவு விடுதியில் புத்தாண்டுக் கொண்டாட்டத்தில் இருந்த மக்கள் மீது 2017, ஜனவரி 1 அன்று தாக்குதல் நடத்தப்பட்டது. இத்தாக்குதலில் 39 மக்கள் கொல்லப்பட்டனர் மேலும் சுமார் 70 பேர் காயமடைந்தனர். துப்பாக்கிச் சூட்டை நடத்தியதாக "அப்துல்காதிர் மாஷிர்போவ்" (Abdulkadir Masharipov) என்பவர் ஜனவரி 17 அன்று கைது செய்யப்பட்டார்.
இரவுவிடுதியில் அதிகாலை 01:15 மணியளவில் ஏகே 47 வகை துப்பாக்கி மூலம் துப்பாக்கிச் சூடு நடத்தப்பட்டது. தாக்குதலில் ஈடுபடும்போது அரபி மொழியில் பேசிக்கொண்டே தாக்குதல் நடத்தினார் மேலும் 'அல்லாஹூ அக்பர்' எனும் கோசத்தையும் எழுப்பினார். மொத்தம் ஏழு நிமிடம் நடத்தப்பட்ட இந்தத் தாக்குதல் 180 சுற்றுகளாக நடத்தப்பட்டது. தாக்குதலுக்குப் பின்னர் தீவிரவாதி சமயலறைக்குள் புகுந்து உடைகளை மாற்றிவிட்டு பொதுமக்களோடு கலந்து தப்பிச் சென்றார்.

இத்தாக்குதலில் பதினான்கு நாட்டைச் சார்ந்தவர்கள் பாதிக்கப்பட்டனர். அதில் இருவர் இந்தியாவைச் சார்ந்தவர்.


</doc>
<doc id="326913" url="https://ta.wikipedia.org/wiki?curid=326913" title="தேசிய தொழில்நுட்பக் கழகம், புதுச்சேரி">
தேசிய தொழில்நுட்பக் கழகம், புதுச்சேரி

தேசிய தொழில்நுட்பக் கழகம், புதுச்சேரி ("National Institute of Technology, Puducherry", NITPDY), என்பது இந்தியாவின் புதுச்சேரி மாநிலத்தில் உள்ள காரைக்கால் மாவட்டத்தில் இருக்கும் திருவேட்டக்குடியில் அமைந்துள்ள அரசுப் பொறியியல், மற்றும் தொழில்நுட்பப் பல்கலைக்கழகம் ஆகும்.பதினோராம் ஐந்துஆண்டு திட்டத்தின் கீழ் (2007-12) 2009 ஆம் ஆண்டு இந்தியா அரசால் ஒப்புதல் அளிக்கப்பட்டு தொடங்கப்பட்ட 10 தேசிய தொழில்நுட்ப கழங்கங்களில் இதுவும் ஒன்று ஆகும். 2014 ஆம் ஆண்டு முதல் கணினியில் முதுகலை பொறியியல் தொடங்கப்பட்டது . 



</doc>
<doc id="326915" url="https://ta.wikipedia.org/wiki?curid=326915" title="வில்லியம் வாலசு கேம்ப்பெல்">
வில்லியம் வாலசு கேம்ப்பெல்

இவர் ஓகியோவில் உள்ள ஏன்காக் ஊரில் ஒரு பண்ணையில் பிறந்தார். இவரதந்தையார் இராபர்ட் வில்சன் ஆவார். இவரது தாயார் ஆரியத்வேல்சு கேம்ப்பெல் ஆவார். இவர் தன் ஊரில் பள்ளிப் படிப்பு முடித்துவிட்டு, மிச்சிகன் பல்கலைக்கழ்கத்தில் 1882 இல் சேர்ந்தார்.அங்கே கட்டிடப் பொறியியலில் அறிவியல் இளவல் பட்டம் பெற 1886 இல் சேர்ந்தார்.பல்கலைக்கழகத்தில் பயிலும்போதே சைமன் நியூகோம்பின் மக்கள் வானியல் நூலைப் படித்ததால் இவர் வானியலில் ஆர்வத்தை வளர்த்துக்கொண்டார்.

பட்டம் பெற்றதும் இவர் கொலராடோ பல்கலைக்கழகத்தில் கணிதவியல் பேராசிரியராக பணியமர்த்தப்பட்டார். விரைவில் இவர் மிச்சிகனுக்குத் திரும்பிவந்து வானியல் பயிற்றுநராக வேலையில் சேர்ந்தார். இவர் 1891 இல் கலிபோர்னியாவில் உள்ள இலிக் பல்கலைக்கழகத்தில் கதிர்நிரலியலில் பணிபுரிய அழைக்கப்பட்டார். இவர் வானியல் கதிர்நிரலியலில் முன்னோடியாவார். இவர் விண்மீன்களின் ஆர விரைவுகளை அட்டவணைப்படுத்தினார். இவர் 1893 இல் வுல்ஃப்-இரேயத் விண்மீன் HD 184738 ஐக் கண்டுபிடித்தார். இது கேம்ப்பெல் நீரக உறை விண்மீன் எனவும் அழைக்கப்படுகிறது. இவர் 1901 முதல் 1930 வரை இலிக் வான்காணக இயக்குநராகவும் பணியமர்த்தப்பட்டார். இவரது 1919 நோக்கிடுகள் பொய்த்துவிட்டதால், இவர் அவற்றை 1922 இல் மீண்டும் மேற்கொண்டார். எனவே ஆத்திரேலியாவில் இவர் 1922 இல் ஒரு குழுவுக்குத் தலைமைதாங்கிச் சூரிய ஒளிமறைப்பை ஒளிப்படம் எடுத்தார். இந்த்த் தரவுகள் ஆல்பர்ட் ஐன்சுட்டைனின் சார்பியல் கோட்டுக்கு மேலும் சான்றாக விளங்கியது. மூன்றாண்டுகளுக்குப் பின்னர், எடிங்டன் 1931 இல் அமெரிக்கத் தேசிய அறிவியல் கல்விக்கழகத்தின் தலைவர் பொறுப்பை வாழ்சிங்டனில் ஏற்றார் (1931–1935).

இவர் 1923 முதல் 1930 வரை கலிபோர்னியா பல்கலைக்கழக தலைவரானார். இவர் அரிவியல் சேவைக்கான வாரியத்திலும் அறக்கட்டளைக்குழுவில்1923 முதல் 1926 வரை இருந்துள்ளார். இது இப்போது [[அறிவியலுக்கும் மக்களுக்குமான கழகம் எனப்படுகிறதுஇவர் 1895, 1909, 1918 ஆகிய ஆண்டுகளில் மும்முறை பசிபிக் வானியல் கழகத்தின் தலைவராகத் திகழ்ந்துள்ளார்.

சான்பிரான்சிசுகோவில் உள்ள நான்காம் மாடிச் சாளரத்தில் இருந்து பாய்ந்து இவர், 1923 இல் தன் 76 ஆம் அகவையில் தற்கொலை செய்துக் கொண்டார்.இவர் பெரும்பாலும் பார்வையின்றி தவித்துள்லார். மேலும் இவர் பேச்சு, எழுத்து, தகவல் தொடர்புத் துண்டிப்பு நோயால் அல்லல்பட்டுள்ளார். இவர் தனது குடும்பத்துக்கு இதனால் காப்பும் பணமும் தரவியலாத, எதற்குமே பயன்படாத நிலைகண்டு நொந்து வாடியுள்ளார். இச்செய்திகள் அவரது இறப்புக் குறிப்புகளில் இருந்து அறியமுடிகிறது. இவர் எலிசபெத் பல்லார்டு தாம்சனை மணந்துகொண்டார். இவருக்கு மூன்று மகன்கள் உண்டு. இவர்களில் ஒருவர் வான்வலவராகிய டகுலாசு கேம்ப்பெல் ஆவார்.


சார்லசு பிரெடரிக் குரோக்கரும் என்றி பிரெடரிக் குரோக்கரும் பல இலிக்-குரோக்கர் சூரிய ஒளிமறைப்புத் தேட்டங்களுக்கு நிதிநல்கை அளித்துள்ளனர். கேம்ப்பெல் இவற்றில் பல தேட்டங்களுக்குத் தலைமைதாங்கி வழிநடத்தினார்.



[[பகுப்பு:1862 பிறப்புகள்]]
[[பகுப்பு:1938 இறப்புகள்]]
[[பகுப்பு:அமெரிக்க வானியலாளர்கள்]]

</doc>
<doc id="326922" url="https://ta.wikipedia.org/wiki?curid=326922" title="பெர்ராக்சில் நிறங்காட்டி">
பெர்ராக்சில் நிறங்காட்டி

பெர்ராக்சில் நிறங்காட்டி "(Ferroxyl indicator)" என்பது பொட்டாசியம் எக்சாசயனோபெர்ரேட்டு(III) சேர்மமும் பினாப்தலீனும் சேர்ந்த கரைசலாகும். Fe2+ அயனிகள் முன்னிலையில் இச்சேர்மம் நீலமாகவும், ஐதராக்சைடு அயனிகள் முன்னிலையில் இளஞ் சிவப்பாகவும் மாறுகிறது. உலோக ஆக்சிசனேற்றத்தைக் கண்டறியவும், பல்வேறு சூழல்களில் துருப்பிடித்தலைக் கண்டறியவும் பயன்படுத்தப்படுகிறது. 

10 கிராம் சோடியம் குளோரைடுடன் 1 கிராம் பொட்டாசியம் எக்சாசயனோபெர்ரேட்டு(III) கலந்து காய்ச்சி வடிகட்டிய நீரில் கரைத்துக் கொள்ள வேண்டும். 10 செ,மீ3 பினாப்தலீன் நிறங்காட்டியைச் சேர்த்து பின்னர் காய்ச்சி வடிகட்டிய நீரைப் பயன்படுத்தி 500 செமீ 3 கரைசலாக உருவாக்கிக் கொள்ளவேண்டும் 


</doc>
