<doc id="322428" url="https://ta.wikipedia.org/wiki?curid=322428" title="போர்த்துக்கேயரின் மூன்றாவது யாழ்ப்பாணப் படையெடுப்பு">
போர்த்துக்கேயரின் மூன்றாவது யாழ்ப்பாணப் படையெடுப்பு

போர்த்துக்கேயரின் மூன்றாவது யாழ்ப்பாணப் படையெடுப்பு என்பது, 1619ம் ஆண்டில், இரண்டாம் சங்கிலி, அல்லது சங்கிலி குமாரன் பகர ஆளுனனாக யாழ்ப்பாணத்தை ஆட்சிசெய்த காலத்தில், போர்த்துக்கேயர், தளபதி பிலிப்பே டி ஒலிவேரா தலைமையில் யாழ்ப்பாணத்தின் மீது நடத்திய படையெடுப்பைக் குறிக்கும். இப்போரில் யாழ்ப்பாணம் போர்த்துக்கேயரால் கைப்பற்றப்பட்டதுடன், சங்கிலியும் கைது செய்யப்பட்டு கோவாவுக்கு அனுப்பப்பட்டான். யாழ்ப்பாண இராச்சியமும், போர்த்துக்கேய அரசரின் நேரடி ஆட்சியின்கீழ் போர்த்துக்கேயப் பேரரசின் ஒரு பகுதியாக இணைக்கப்பட்டது. இதன் மூலம் பல நூற்றாண்டுகள் முழு இறைமையுள்ள அரசாகவும், சிற்றரசாகவும் விளங்கிய தமிழ் அரசு, அந்நியர் வசமானது. இது ஆரியச்சக்கரவர்த்தி வம்சத்தின் முடிவாகவும் அமைந்தது.

போர்த்துக்கேயரின் இரண்டாம் யாழ்ப்பாணப் படையெடுப்புக்குப் பின்னர் ஆட்சிக்கு வந்த எதிர்மன்னசிங்கம் 1614 வரை ஆட்சியில் இருந்தான். இக்காலப் பகுதியில், போர்த்துக்கேய மதகுருமாரினதும், அதிகாரிகளினதும் பல்வேறுபட்ட அழுத்தங்களுக்கு நடுவிலேயே ஆட்சிசெய்யவேண்டி இருந்தது. இந்த அழுத்தங்களுக்கும், யாழ்ப்பாண இராச்சியத்தின் நலன்களுக்கும் இடையே அரசன் ஒரு சமநிலையைப் பேண முயற்சி செய்ததாகத் தெரிகிறது. முன்னைய ஒப்பந்தப்படி அரசன் கத்தோலிக்க மதத்துக்கு மாறவில்லை என்றும், தனது குடிமக்கள் கத்தோலிக்கர் ஆவதற்குப் போதிய அளவு உதவவில்லை என்றும் மதகுருமார்கள் குற்றம் சாட்டினர். போர்த்துக்கேயரின் எதிரி நாடான கண்டிக்குத் தேவையான போர்வீரர்களும், ஆயுதங்களும் இந்தியாவிலிருந்து யாழ்ப்பாண இராச்சியத்தினூடாகச் செல்வதற்கு யாழ்ப்பாண அரசன் அனுமதிப்பதாக அதிகாரிகள் தரப்பில் இருந்து குற்றச்சாட்டுகள் எழுந்தன. யாழ்ப்பாண அரசனை நீக்கிவிட்டு அவனுடைய இடத்தில் போர்த்துக்கேயருக்கு முழுமையாகக் கீழ்ப்படியக் கூடிய ஒருவனை அரசனாக்கும்படி, கோவாவிலிருந்த போர்த்துக்கேய அரசப் பிரதிநிதிக்கு, போர்த்துக்கேயப் பேரரசனும் உத்தரவிட்டிருந்தான். இந்தியாவில் இருந்த போர்த்துக்கேய ஆட்சிப் பகுதிகள் தொடர்பில் பல்வேறு பாதுகாப்புப் பிரச்சினைகளுக்கு முகம் கொடுக்கவேண்டி இருந்ததால், கோவா அதிகாரிகள் யாழ்ப்பாணப் பிரச்சினையில் தீவிர கவனம் எடுக்கவில்லை. 1614ல் எதிர்மன்னசிங்கம் நோயுற்று இறந்தான். 

யாழ்ப்பாணத்தின் முடிக்குரிய வாரிசான எதிர்மன்னசிங்கனின் மகன் சிறுவனாக இருந்ததால் அவன் சார்பில் அரசை நிர்வகிப்பது யார் என்பது தொடர்பில் பிரச்சினை எழுந்தது. இறுதியில் சங்கிலி குமாரன் அரச நிர்வாகத்தைக் கைப்பற்றிக்கொண்டான். உள்நாட்டுப் பிரச்சினையாக உருவான இது போர்த்துக்கேயரின் தலையீட்டினால் தீர்த்துவைக்கப்பட்டது. சங்கிலியைப் பகர ஆளுனனாகப் போர்த்துக்கேயர் ஏற்றுக்கொண்டனர். ஆனாலும் விரைவிலேயே சங்கிலி ஒழுங்காகத் திறை செலுத்தவில்லை என்றும் 3 ஆண்டுகளுக்கான திறை நிலுவையில் இருப்பதாகவும் குற்றச்சாட்டினர். அதே வேளை ஒப்பந்தங்களுக்கு எதிராக சங்கிலி தமிழ்நாட்டில் இருந்து படைகளையும் ஆயுதங்களையும் பெற்று வருவதாகவும் ஐயங்கள் எழுந்தன.

இலங்கையில் போர்த்துக்கேயரின் கட்டளைத் தளபதியாக இருந்த கான்சுட்டன்டினோ டி சா டி நோரஞ்ஞா யாழ்ப்பாண அரசைக் கைப்பற்றும் பொறுப்பை ஏற்றுக்கொண்டு பிலிப்பே டி ஒலிவேராவை தலைமைத் தளபதியாக இப்பணியில் ஈடுபடுத்தினான்.

கொடுக்கவேண்டியிருந்த திறையை அறவிடுவது என்ற போர்வையில், 1619ம் ஆண்டில் தளபதி ஒலிவேரா தலைமையிலான படைகள் மன்னாரில் இருந்து தரைப்பாதை ஊடாகபூநகரிக்கு வந்தன. இப்படையில் மூன்று கப்பித்தான்களின் தலைமையில் மூன்று கம்பனி போர்த்துக்கேயப் போர்வீரர்களும், இன்னொரு கப்பித்தானின் தலைமையில் 500 சிங்கள வீரர்களும் உட்பட 5,000 படை வீரர்கள் வரை இருந்தனர். இப்படைகள் சிறிய தோணிகளில் நீரேரியைக் கடந்து யாழ்ப்பாணக் குடாநாட்டுக்குள் நுழைந்தன. அங்கிருந்து பண்ணைப் பகுதியில் இருந்த புதுமைமாதா தேவாலயப் பகுதிக்கு வந்த ஒலிவேராவின் படைகள் அங்கே முகாமிட்டன. உண்மையில், போர்த்துக்கேயர் கோரும் பணம் முழுவதையும் யாழ்ப்பாண அரசன் செலுத்தாவிடின் அவனைக் கைது செய்வதற்கும், எதிர்த்தால் கொல்வதற்குமான இரகசிய ஆணையுடனேயே ஒலிவேரா யாழ்ப்பாணத்துக்கு வந்திருந்தான். ஒலிவேரா தேவாலயத்தைச் சேர்ந்த பாதிரியார் அந்தோனியோ டி எஸ். பேர்னாடினோ என்பவரைச் சங்கிலியிடம் தூது அனுப்பினான். 

திறை நிலுவையைச் செலுத்த வேண்டும் என்ற கோரிக்கையுடன், யாழ்ப்பானத்தில் இருந்த வடக்கர் படைகளையும், கரையார் தலைவன் வருணகுலத்தானையும் தம்மிடம் ஒப்படைக்க வேண்டும் என்ற கோரிக்கையும் முன்வைக்கப்பட்டதாகத் தெரிகிறது. வடக்கர் படைகளையும், வருணகுலத்தானையும் போர்த்துக்கேயரிடம் ஒப்படைப்பது துரோகம் என்பதால், அதை ஏற்றுக்கொள்ள மறுத்த சங்கிலி, ஒலிவேரா யாழ்ப்பாணத்தை விட்டுச் சென்ற மூன்று நாட்களுக்குப் பின் அவர்களைத் திருப்பி அனுப்புவதாக வாக்களித்தான். முதலில் பணத்தைத் தருவதாக ஒப்புக்கொண்ட சங்கிலி, சில நாட்களின் பின்னர், ஒலிவேரா படைகளுடன் பூநகரிக்குத் திரும்பிச் சென்றால் 5,000 பர்தாவ் பணம் அனுப்புவதாகவும், மூன்று மாதங்களுக்குப் பின்னர் அதேயளவு பணம் தரப்படும் என்றும் அதற்கு மேல் இப்போது தரமுடியாது என்றும் தெரிவித்தான். சங்கிலியின் பதில் ஏற்றுக்கொள்ளக் கூடியதாக அமையாததால் ஒலிவேரா யாழ்ப்பாணத்தை தாக்குவதற்கான நடவடிக்கைகளைத் தொடங்கினான்.

அடுத்த நாள், ஒலிவேராவின் படைகள் நல்லூரை நோக்கி அணிவகுத்துச் சென்றன. படைகள் வண்ணார்பண்ணையை அடையும்போது, யாழ்ப்பாணப் படைகள் போர்த்துக்கேயப் படைகளைத் தாக்கின. இத்தாக்குதலின் போது யாழ்ப்பாணப் படைகள் பெரும் இழப்புக்களுடன் பின்வாங்கின. தொடர்ந்து முன்னேறிச் சென்ற போர்த்துக்கேயப் படைகள் கரையார் தலைவனின் படையின் தாக்குதலுக்கு உள்ளாயின. இம்முயற்சியும் வீணாகியது. சங்கிலி குடும்பத்தினருடனும், பெரும் செல்வத்துடனும் பருத்தித்துறையூடாக இந்தியாவுக்குத் தப்பிச்செல்ல முயற்சித்தான். ஆனாலும், காலநிலை ஒத்துழைக்காததால், போர்த்துக்கேயரிடம் பிடிபட்டான். சங்கிலி நல்லூரில் சிறைவைக்கப்பட்டுப் பின்னர் கோவாவுக்கு அனுப்பப்பட்டான். அவனது மனைவிகளும், பிள்ளைகளும் யாழ்ப்பாணத்தில் பாதிரிமாரின் பாதுகாப்பில் வைக்கப்பட்டனர். ஏனையோர் கொல்லப்பட்டனர்.

இதன் பின்னரும் சில மாதங்களுக்கு, போர்த்துக்கேயரை அகற்றுவதற்காக அவ்வப்போது இடம்பெற்ற எதிர்ப்புக்கள் அனைத்தும் முறியடிக்கப்பட்டன.

இந்தப் போரின் மூலம் யாழ்ப்பாண இராச்சியம் தனது தன்னாட்சியை முற்றாக இழந்தது. இராச்சியத்தின் வாரிசு உரிமை கோரக்கூடிய அனைவரையும், மதமாற்றம் செய்து குருமாராக்கியும், வேறு வழிகளிலும் யாழ்ப்பாணத்தை விட்டுப் படிப்படியாக அகற்றிவிட்டனர். யாழ்ப்பாண இராச்சியம் நேரடியாகப் போர்த்துக்கேயர் அரசரின் கீழ் கொண்டுவரப்பட்டது. இது, போர்த்துக்கேயரின் 38 ஆண்டுக்கால ஆட்சியின் தொடக்கமாக மட்டுமன்றி, இப்பகுதி மக்களின் மேல் திணிக்கப்பட்ட 329 ஆண்டுக்கால ஐரோப்பியர் ஆட்சியின் தொடக்கமாகவும் அமைந்தது. நல்லூர் தலைநகரத் தகுதியை இழந்தது. புதிய யாழ்ப்பாண நகரம் உருவாக்கப்பட்டு இராச்சியத்தின் தலைநகரம் ஆனது. யாழ்ப்பாணத்தைக் கைப்பற்றிய ஒலிவேராவே இராச்சியத்தின் கட்டளைத் தளபதியாகவும் நியமிக்கப்பட்டான். இவனது ஆட்சியின்கீழ் உள்ளூர் மதங்கள் ஒடுக்கப்பட்டதுடன், இராச்சியத்தில் இருந்த எல்லா இந்துக் கோயில்களும் அழிக்கப்பட்டன.


</doc>
<doc id="322434" url="https://ta.wikipedia.org/wiki?curid=322434" title="வி. கே. எசு. சிவக்குமார்">
வி. கே. எசு. சிவக்குமார்

வி. கே. எசு. சிவக்குமார் புதுச்சேரி ஒன்றியப்பகுதியை சேர்ந்த அரசியல்வாதி. 1980 முதல் திருமலை ராயன் பட்டிண சட்டமன்ற உறுப்பினராக இருந்தவர். புதுச்சேரி மாநிலத்தில் விவசாயத் துறை அமைச்சராகப் பணியாற்றியுள்ளார். 1996-2000 வரை சபாநாயகராகப் பணியாற்றியுள்ளார். மூன்று முறை திமுக சார்பாகவும் ஒரு முறை கட்சி சார்பற்றவராகவும் சட்டமன்ற உறுப்பினராகத் தேர்வானார். 2011ஆம் ஆண்டு திமுக கலக வேட்பாளராகப் போட்டியிட்டு வென்றார். ஏப்பிரல் 2016 இல் அதிமுகவில் இணைந்தார். 2016ஆம் ஆண்டு நிரவி பட்டினத்தில் (திருமலை ராயன் பட்டினம்) அதிமுக சார்பாக போட்டியிட்டு தோல்வியடைந்தார்.

2 சனவரி 2017 அன்று தன்னுடைய திருமண மண்டப கட்டுமானப்பணியை மேற்பார்வையிட சென்ற போது காரைக்காலில் அடையாளம் தெரியாத கும்பலால் வெட்டி கொல்லப்பட்டார். 


</doc>
<doc id="322447" url="https://ta.wikipedia.org/wiki?curid=322447" title="காஸ்கி மாவட்டம்">
காஸ்கி மாவட்டம்

காஸ்கி மாவட்டம், (Kaski District) ( , நேபாளத்தின், நேபாள மாநில எண் 4ல் அமைந்துள்ளது. இதன் நிர்வாகத் தலைமையிடம் பொக்காரா நகரம் ஆகும். 

காஸ்கி மாவட்டம் 2,017 சதுர கிலோ மீட்டர் பரப்பளவு கொண்டது. 2011-ஆம் ஆண்டு மக்கள் தொகை கணக்கெடுப்பின் படி, இம்மாவட்டத்தின் மக்கள் தொகை 4,92,098 ஆக உள்ளது. இம்மாவட்டம் இமயமலையில் 450 மீட்டர் உயரம் முதல் 8,091 மீட்டர் உயரம் வரை பரவியுள்ளது.

காஸ்கி மாவட்டம் முப்பத்தி இரண்டு கிராம வளர்ச்சி மன்றங்களையும், இரண்டு நகராட்சிகளையும், நான்கு நாடாளுமன்ற தொகுதிகளையும் கொண்டுள்ளது.

இம்மாவட்டம் அண்ணபூர்ணா மலைத் தொடர்களின் ஒரு பகுதியாக உள்ளது. மேலும் இம்மாவட்டத்தில் ஏழாயிரம் மீட்டர்களுக்கும் மேல் உயரமுள்ள கொடுமுடிகள் கொண்ட மச்சபூச்சர மலை உள்ளிட்ட 11 மலைகள் உள்ளது. 
மலையேற்ற வீரர்களின் சிறந்த பயிற்சி களமாக இம்மாவட்டம் திகழ்கிறது.

இம்மாவட்டத்தில் சேட்டி கண்டகி ஆறு, மோதி மற்றும் மடி ஆறுகள் பாய்கிறது. மாவட்டத் தலைநகரான பொக்காரா நகரம் சிறந்த சுற்றுலாத் தலம் ஆகும்.

காஸ்கி பகுதியை 1200 முதல் நேவாரிகளான மல்லர் வம்சத்தினர் ஆண்டனர். 1768ல் ஷா வம்ச மன்னர் பிரிதிவி நாராயணன் ஷா காஸ்கியைக் கைப்பற்றி நேபாள இராச்சியத்துடன் இணைத்துக் கொண்டார். பின்னர் காஸ்கி மற்றும் லம்சூங் பகுதிகளுக்கு நேபாள மன்னர்களின் பரம்பரை பிரதம அமைச்சர்களாக இருந்த ராண வம்சத்தை நிறுவிய ஜங் பகதூர் ராணாவும், அவரது ராணா வம்ச பிரதம அமைச்சர்களும் 1951 முடிய ஆண்டனர்.

காஸ்கி மாவட்டத்தின் அனைத்து வளர்ச்சிப் பணிகளை நிர்வகிப்பதற்கு மாவட்ட வளர்ச்சி மன்றம், மாவட்டத் தலைநகரான பொக்காராவில் இயங்குகிறது. இம்மாவட்டத்தில் பொக்காரா-லெக்நாத் மாநகராட்சியும், ஒரு நகர்புற நகராட்சியும், 53 கிராமிய நகராட்சி மன்றங்களும் உள்ளது.

குரூங் மக்கள், சேத்திரிகள் , நேவார் மக்கள், தக்களி மக்கள், குமால் மக்கள் போன்ற பல்வேறு இனக் குழுக்கள் வாழும் காஸ்கி மாவட்டத்தில், பல்வேறு மொழி பேசும் மக்கள் இந்து மற்றும் பௌத்த சமயங்கள் பின்பற்றினாலும், சாதி அடிப்படையில் மக்களின் உணவு, உடைகள், நடனங்கள், இருப்பிடங்கள், பழக்க வழக்கங்கள், பண்பாடுகள் மாறியுள்ளது. 2011-ஆம் ஆண்டில் எடுக்கப்பட்ட மக்கள் தொகை கணக்கெடுப்பின் படி, காஸ்கி மாவட்டத்தில் எண்பத்தி நான்கு சாதிகளும், நாற்பத்தி நான்கு மொழிகளும், பதினொன்று சமயங்களும் பயிலப்படுவதாக அறியப்பட்டுள்ளது.
இம்மக்களின் அன்றாட முக்கிய உணவு பருப்புச் சாதம் ஆகும்.




 

</doc>
<doc id="322448" url="https://ta.wikipedia.org/wiki?curid=322448" title="கிச்சலி சம்பா (நெல்)">
கிச்சலி சம்பா (நெல்)

கிச்சலி சம்பா அல்லது கிச்சடி சம்பா ("Kichedi samba") தற்பொழுது ஜி இ பி - 24 ("GEB 24") தமிழகத்தில் பெரும்பாலான மக்கள் விரும்பி சாப்பிடுகிற இரகமாக உள்ள இது, சம்பா பருவத்தில் (ஆகத்து (தமிழ் ஆடி மாதத்தில்) பயிரிடப்படும் பாரம்பரிய நெல் இரகமாகும். நூற்று முப்பத்து ஐந்து நாளில் அறுவடைக்கு வரக்கூடிய இவ்வகை நெற்பயிர்கள், நாலரை அடி வரை வளரும் தன்மை கொண்டது. சன்ன இரகமாக உள்ள இதன் அரிசி, வெண்ணிறமாகக் காணப்படுகிறது.

பொதுவாக, பலனளிக்காத வெள்ளை, மற்றும் சன்ன (மெலிந்த) இரக அரிசியை விரும்பி சாப்பிட நாம் பழகிவிட்டதாக கூறப்படுகிறது. ஆரோக்கியத்துக்குப் சத்து மிகுந்த மோட்டா (தடித்த) இரக அரிசியைத் தவிர்த்து, மெருகேற்றல் செய்யப்பட்ட, எந்தச் சத்துமில்லாத உணவு வகைகளை நாம் உட்கொண்டு வருவதாக கருதப்படுகிறது. ஆனால் வெள்ளை அரிசியாகவும், சன்ன இரகமாகவும் சாப்பிடச் சுவையாகவும் தமிழகத்தில் பெரும்பாலான மக்கள் விரும்பி சாப்பிடுகிற இரகமாகவும் இந்த கிச்சலி சம்பா உள்ளது.

மஞ்சள் நிற நெல்லில், மற்றும் வெள்ளை அரிசியுடைய இந்த நெல் இரகம், மலையும், மலையைச் சார்ந்த குறிஞ்சி நிலப் பகுதியில் பயிரிடப்படுகிறது. நாலரை அடி (4.½ ft) வரை வளரும் தன்மை கொண்ட இது, நூற்று முப்பத்து ஐந்து நாட்களில் அறுவடைக்கு வரக்கூடியது. மழை வெள்ளத்திலும் ஓரளவு தாக்குப்பிடித்து, சாயும் தன்மை கொண்டதாக இருப்பினும் அறுவடைக்கும், நெல்லுக்கும் எவ்வொரு பாதிப்பையும் ஏற்படுத்தாது. 

கிச்சலி சம்பா அரிசியைத் தொடர்ந்து பயன்படுத்துவதன் மூலம் நம் உடலில் நோய் எதிர்ப்பு சக்தி அதிகரிப்பதாகவும். மேலும், இதன் சோற்றை சாப்பிட்டால் தேகச் செழுமையும், உடல் பலமும் உண்டாகும். இதன் வைக்கோலைச் சாப்பிடும் கால்நடைகளின் நோய் எதிர்ப்புத் திறனும் அதிகரித்து பால் சுரக்கும் தன்மையும் கூடுவதாக கூறப்படுகிறது. அதுமட்டுமின்றி, அனைத்து வகையான பலகாரங்கள் செய்வதற்கு ஏற்ற அரிசி இரகமாக உள்ள இது, சமீபகாலமாகத் தனியார் மருத்துவமனைகளில் நோயாளிகளுக்கு உணவளிக்க, இந்தக் கிச்சலி சம்பா அரிசியைப் பயன்படுத்துவதாக கருதப்படுகிறது.




</doc>
<doc id="322450" url="https://ta.wikipedia.org/wiki?curid=322450" title="அர்காகாஞ்சி மாவட்டம்">
அர்காகாஞ்சி மாவட்டம்

அர்காகாஞ்சி மாவட்டம் (Arghakhanchi) () மத்திய நேபாள நாட்டின் மேற்கு பிராந்தியத்தில், மாநில எண் 5 ந்-இல் லும்பினி பிராந்தியத்தில், மேற்கு மண்டலத்தில் அமைந்துள்ளது. இம்மாவட்டத்தின் நிர்வாகத் தலைமையிடம் "சந்திகர்க்கா" நகரம் ஆகும்.

அர்காகாஞ்சி மாவட்டத்தின் பரப்பளவு 1,193 சதுர கிலோ மீட்டராகும். 2011-ஆம் ஆண்டின் மக்கள் தொகை கணக்கெடுப்பின் படி, இம்மாவட்டத்தின் மக்கள் தொகை 197632 ஆக உள்ளது. இம்மாவட்டத்தில் நேபாள மொழி அதிகம் பேசப்படுகிறது.




</doc>
<doc id="322453" url="https://ta.wikipedia.org/wiki?curid=322453" title="அச்சாம் மாவட்டம்">
அச்சாம் மாவட்டம்

அச்சாம் மாவட்டம் (Achham District) () தூர-மேற்கு நேபாள பிராந்தியத்தில், மாநில எண் 7-இல் சேத்தி மண்டலத்தில் அமைந்த மாவட்டமாகும். இந்த மாவட்டத்தின் நிர்வாகத் தலைமையிடம் நகரம் "மங்கள்சென்" ஆகும்.

அச்சாம் மாவட்டத்தின் பரப்பளவு 1692 சதுர கிலோ மீட்டர் ஆகும். 2011-ஆம் ஆண்டு மக்கள் தொகை கணக்கெடுப்பின் படி இதன் மொத்த மக்கள் தொகை 2,57,477 ஆகும். 

இம்மாவட்டத்தில் அறுபத்தி மூன்று கிராம வளர்ச்சிக் குழுக்கள் அமைந்துள்ளது.




</doc>
<doc id="322454" url="https://ta.wikipedia.org/wiki?curid=322454" title="ஜாப்பா மாவட்டம்">
ஜாப்பா மாவட்டம்

ஜாப்பா மாவட்டம் (Jhapa District) () நேபாள நாட்டின் கிழக்கு பிராந்தியத்தின், மேச்சி மண்டலத்தின் தராய் சமவெளியில் மாநில எண் 1-இல் அமைந்துள்ளது. இம்மாவட்டத் தலைமையிட நகரம் "பத்திரப்பூர்" ஆகும். இதன் மற்றொரு நகரம் மேச்சிநகர் ஆகும். 

இதன் பரப்பளவு 1606 சதுர கிலோ மீட்டர் ஆகும். 2011-ஆம் ஆண்டு மக்கள் தொகை கணக்கெடுப்பின் படி, ஜாபா மாவட்ட மக்கள் தொகை 8,12,650 ஆகும். 
இம்மாவட்டத்தில் பேசப்படும் மொழிகள் நேபாள மொழி, "லிம்பு மொழி" மற்றும் "ராஜ்பன்சி" மொழிகளாகும்.
இம்மாவட்டம் கடல் மட்டத்திலிருந்து அதிக பட்சம் 506 மீட்டர் உயரத்தில் அமைந்துள்ளது.



</doc>
<doc id="322455" url="https://ta.wikipedia.org/wiki?curid=322455" title="சங்குவாசபா மாவட்டம்">
சங்குவாசபா மாவட்டம்

சங்குவாசபா மாவட்டம் (Sankhuwasabha District) ( ) நேபாள மாநில எண் 1-இல் அமைந்த 14 மாவட்டங்களில் ஒன்றாகும். இம்மாவட்டம் நேபாளத்தின் கிழக்கு பிராந்தியத்தில் கோசி மண்டலத்தில் அமைந்துள்ளது. இம்மாவட்டத்தின் நிர்வாகத் தலைமையிடம் "காத்பாரி" நகரம் ஆகும். 

இதன் பரப்பளவு 3,480 சதுர கிலோ மீட்டர் ஆகும். 2011-ஆம் ஆண்டு மக்கள் தொகை கணக்கெடுப்பின் படி, இதன் மக்கள் தொகை 1,58,742 ஆகும். இம்மாவட்டத்தில் செயின்புர் மற்றும் மடி எனும் இரண்டு நகராட்சிகள் உள்ளது.

இதன் எல்லைப்புற மாவட்டங்களாக போஜ்பூர் மாவட்டம், தேஹ்ரதூம் மாவட்டம், தான்குட மாவட்டம், சோலுகும்பு மாவட்டம், தப்லேஜங் மாவட்டம் மற்றும் வடக்கே சீனாவின் தன்னாட்சிப் பகுதியான திபெத்தின் டிங்கிரி நகரம் அமைந்துள்ளது.
உள்ளூர் பழங்குடிகளான குமால், யக்கா, குலூங், ராய், குரூங், லிம்பு, நேவா மக்கள் இம்மாவட்டத்தில் வாழ்கின்றனர். இம்மாவட்டத்தில் ஏலக்காய் விளைச்சல் நன்கு உள்ளது.
அருண் ஆறு இம்மாவட்டத்தின் குறுக்கே பாய்கிறது.

இம்மாவட்டத்தில் 35 கிராம வளர்ச்சிக் குழுக்கள் செயல்படுகிறது.


 

</doc>
<doc id="322456" url="https://ta.wikipedia.org/wiki?curid=322456" title="இலாம் மாவட்டம்">
இலாம் மாவட்டம்

இலாம் மாவட்டம் (Ilam district) () நேபாள நாட்டின் கிழக்கு பிராந்தியத்தில், மாநிலம் எண் 1-இன் மேச்சி மண்டலத்தில் இமயமலையின் 3,636 மீட்டர் உயரத்தில் அமைந்த மலைப்பாங்கான மாவட்டமாகும். இது நேபாளத்தின் 77 மாவட்டங்களில் ஒன்றாகும். இதன் நிர்வாகத் தலைமையிடம் இலாம் நகரம் ஆகும். இலாம் நகரம் காத்மாண்டிலிருந்து 600 கிலோ மீட்டர் தொலைவில் உள்ளது. 

இலாம் மாவட்டத்தின் பரப்பளவு 1703 சதுர கிலோ மீட்டராகும். 2011-ஆம் ஆண்டின் மக்கள் தொகை கணக்கெடுப்பின் படி இம்மாவட்ட மக்கள் தொகை 2,90,254 ஆக உள்ளது. 

இம்மாவட்டத்தில் பயிரிடப்படும் இலாம் தேயிலை ஐரோப்பிய நாடுகளுக்கு ஏற்றுமதி ஆகிறது. ஏலக்காய், பால் பொருட்கள், இஞ்சி மற்றும் உருளைக் கிழங்கு அதிக அளவில் பயிரிடப்படுகிறது.

இலாம் மாவட்டத்தில் ஐந்து நகராட்சிகளும், 45 கிராம வளர்ச்சிக் குழுக்களும் செயல்படுகிறது.




</doc>
<doc id="322457" url="https://ta.wikipedia.org/wiki?curid=322457" title="தாப்லேஜுங் மாவட்டம்">
தாப்லேஜுங் மாவட்டம்

தாப்லேஜுங் மாவட்டம் (Taplejung District) ( வட கிழக்கு நேபாளத்தின் மாநில எண் 1-இல், "லிம்புவான்" கிழக்குப் பிராந்தியத்தில், "மேச்சி" மண்டலத்தில் இமயமலையில் அமைந்துள்ளது.
இம்மாவட்டத்தின் நிர்வாகத் தலைமையிடம் தாப்லேஜுங் நகரம் ஆகும். 

தாப்லேஜுங் மாவட்டத்தின் மொத்தப் பரப்பளவு 3646 சதுர கிலோ மீட்டராகும். 2011-ஆம் ஆண்டு மக்கள் தொகை கணக்கெடுப்பின் படி மொத்த மக்கள் தொகை 1,27,461 ஆகும். லிம்பு மொழி, நேபாளி மொழிகள் இங்கு பேசப்படுகிறது.இம்மாவட்டத்தின் வடக்கு பகுதிகள் திபெத் தன்னாட்சிப் பகுதியுடன் எல்லையாக கொண்டது.

தாப்லேஜுங் மாவட்டம் நேபாள மாநில எண் 1-இல் வட கிழக்கில் அமைந்துள்ளது. தமூர் ஆறு தாப்லேஜுங் மாவட்டத்தில் பாய்கிறது. உலகின் உயரமான மலைகளில் ஒன்றான கஞ்சஞ்சங்கா மலை இம்மாவட்டத்தில் அமைந்துள்ளது.
3794 மீட்டர் உயரத்தில் அமைந்த லிம்பு மக்களின் பதிபாரா தேவி கோயில், இந்து மற்றும் பௌத்தர்களின் புனித தலமாக உள்ளது.

 
தாப்லேஜுங் மாவட்டத்தில் 59 கிராம வளர்ச்சி குழுக்கள், கிராமப்புறங்களை நிர்வகிக்கிறது. தாப்லேஜுங் நகராட்சி மாவட்ட நிர்வாகத் தலைமையிடமாக உள்ளது.



</doc>
<doc id="322471" url="https://ta.wikipedia.org/wiki?curid=322471" title="தேஹ்ரதும் மாவட்டம்">
தேஹ்ரதும் மாவட்டம்

தேஹ்ரதும் மாவட்டம் (Terhathum District) (), நேபாள நாட்டின் கிழக்குப் பகுதியில், நேபாள மாநில எண் 1-இல் அமைந்துள்ள பதினான்கு மாவட்டங்களில் ஒன்றாகும். இம்மாவட்ட நிர்வாகத் தலைமையிடம் "மியாங்லுங்" நகரம் ஆகும்.

தேஹ்ரதும் மாவட்டம் 679 சதுர மீட்டர் பரப்பளவு கொண்டது. 2001-ஆம் ஆண்டு மக்கள் தொகை கணக்கெடுப்பின் படி இம்மாவட்ட மக்கள் தொகை 1,13,111 ஆகும். இம்மாவட்டத்தில் லிம்பு மொழி மற்றும் நேபாள மொழிகள் பேசப்படுகிறது.

"தேஹ்ரதும்" என்ற நேபாள மொழிச் சொல்லிற்கு, தேஹ்ரா என்பதற்கு "பதின்மூன்று" என்றும், தும் என்பதற்கு "கோட்டை" என்றும் பொருள். தேஹ்ரதும் என்பதற்கு பதின்மூன்று கோட்டைகள் என்று பொருள்படும்.

தேஹ்ரதும் மாவட்டம், ஒன்பது உட்கோட்டங்களுடன், 32 உள்ளாட்சி கிராம வளர்ச்சிக் குழுக்களையும், இரண்டு நகராட்சிகளையும் கொண்டுள்ளது. 




</doc>
<doc id="322473" url="https://ta.wikipedia.org/wiki?curid=322473" title="விக்ரம் வேதா">
விக்ரம் வேதா

விக்ரம் வேதா  என்பது 2017 ஆண் ஆண்டு வெளியான ஓர் இந்தியத் தமிழ்த் திரைப்படம் ஆகும். இது ஓர்குற்றத் திகித் திரைப்படம் ஆகும். புஷ்கர் மற்றும் காயத்ரி  
இத்திரைப்படத்தை இயக்கியுள்ளனர்.  R. மாதவன் மற்றும் விஜய் சேதுபதி முன்னணி பாத்திரங்களில் நடித்துள்ளனர். சாரதா ஸ்ரீநாத், வரலட்சுமி, கதிர் மற்றும் ஜான் விஜய் ஆகியோர் உப கதாப்பாத்திரங்களாக நடித்துள்ளனர். வை நாட் ஸ்டூடியோஸ் இத்திரைப்படத்தை தயாரித்துள்ளது. மேலும் இத்திரப்படத்தின் திட்டம் 2014 ஆம் ஆண்டில் இடம்பெற்ற போது படப்பிடிப்பு 2016 ஆம் ஆண்டு நவம்பர் மாதமளவில் ஆரம்பமாகியது. இத்திரைப்படத்தில் விஜய் சேதுபதி ஓர் தாதாவாக நடித்துள்ளார்.


இத்திரைப்படத்தின் கதை பழங்கால இந்தியக் கதையான விக்ரமாதித்யன் வேதாளத்தின் கதையை ஒத்தது.காவல்துறை ஆய்வாளரான விக்ரம், வேதா எனும் வில்லனின் கூட்டத்தை அழிக்க நினைக்கின்றான். வேதாவை விக்ரம் கொல்ல நினைக்கும் போது தனது கதைகளால் புதிர் போட்டு உண்மையான கொலைகாரர்களை விக்ரம் பிடிக்க வேதா வழிவகை செய்கிறான்.
சிறந்த திரைக்கதைக்கான விகடன் விருதை இப்படத்திற்காக புஷ்கர் மற்றும் காயத்திரி பெற்றனர். அதேபோல சிறந்த பின்னனிப் பாடகருக்கான விகடன் விருதை அனிருத் ரவிச்சந்திரனும், சிறந்த வில்லனுக்கான விகடன் விருதை விஜய் சேதுபதியும் பெற்றனர். 
ஐ.எம்.டி.பி வெளியிட்ட 2017 ஆம் ஆண்டின் முதல் பத்து சிறந்த இந்தியத் திரைப்படங்களின் பட்டியலில் விக்ரம் வேதா முதலிடத்தைப் பிடித்தது.

இத்திரைப்படத்தின் இசை மற்றும் பின்னணி இசையை உருவாக்கியவர் சி.எஸ்.சாம். இத்திரைப்படத்தில் நான்கு பாடல்கள் உள்ளன. "டசக்கு டசக்கு" பாடல் முதலில் ஜூன் 5, 2017 அன்று வெளிவந்தது. அதன்பின் ஒரு வாரம் கழித்து "யான்ஜி" பாடல் வெளியிடப்பட்டது. மொத்தப்படல்களும் மின்னிசையாக 2017 ஆம் ஆண்டு ஜூன் மாதம் 16 ஆம் திகதி அன்று வெளியிடப்பட்டது. விமர்சகர்களால் நல்ல முறையில் விமர்சிக்கப்பட்டது.
"யான்ஜி யான்ஜி" எனும் பாடலை அனிருத் ரவிச்சந்தர், சக்தி ஸ்ரீ கோபாலன், சத்யப்பிரகாஷ் ஆகியோர் பாடியுள்ளனர், மோகன் ராஜன் பாடல்வரிகளை எழுதியுள்ளார்.<br>
"கருப்பு வெள்ளை" எனும் பாடலை சிவம், சி.எஸ்.சாம் ஆகியோர் பாடியுள்ளனர், விக்னேஷ் ஷிவன் பாடல்வரிகளை எழுதியுள்ளார்.<br>
"டசக்கு டசக்கு" எனும் பாடலை முகேஷ், குணா, எம்.எல்.ஆர். கார்த்திகேயன் ஆகியோர் பாடியுள்ளனர், முத்தமிழ் பாடல்வரிகளை எழுதியுள்ளார்.<br>
"போகாத என்னவிட்டு" எனும் பாடலை பிரதீப் குமார், நேஹா வேணுகோபால் ஆகியோர் பாடியுள்ளனர், சி.எஸ்.சாம் பாடல்வரிகளை எழுதியுள்ளார்.

விக்ரம் வேதா திரைப்படத்திற்கு இந்திய மத்திய அரசின் திரைப்படத் தணிக்கை துறை முதலில் ஏ சான்றிதழ் வழங்கியிருந்தது. பிறகு திரைப்பட தயாரிப்பாளர்களால் மறுபரிசீலனைக்கு அனுப்பப்பட்டு 'யூ/ஏ' சான்றிதழ் வழங்கப்பட்டது. ஜூலை 7,2017 ஆம் தேதி வெளிவர இருந்த திரைப்படம் தமிழகம் முழுவதும் நடந்த திரையரங்க உரிமையாளர்களின் வேலை நிறுத்தத்தால் தள்ளிப்போடப்பட்டது. வேலை நிறுத்தத்தால் பாதிக்கப்பட்டிருந்த வனமகன் மற்றும் இவன் தந்திரன் திரைப்பட உரிமையாளர்களை மீட்க இன்னும் சிறிது காலம் திரைப்பட வெளியீடு தள்ளிவைக்கப்பட்டது. பின்னர் இத்திரைப்படம் 21 ஜூலை, 2017 அன்று உலகம் முழுவதும் வெளியிடப்பட்டது. இத்திரைப்படம் மிகப்பெரிய வெற்றியை ஈட்டியது. 2017 ஆம் ஆண்டில் அதிக வசூல் செய்த திரைப்படங்களில் பாகுபாலி இரண்டாம் பாகத்திற்குப் பிறகு இரண்டாம் இடத்தில் வெளியான போது இருந்தது. 11 கோடியில் இத்திரைப்படம் உருவாக்கப்பட்டது. வெளியான முதல் வார இறுதியில் தமிழ்நாட்டில் மட்டும் 10 கோடியை இத்திரைப்படம் வசூல் செய்தது. உலகம் முழுவதும் 17 கோடியை வசூல் செய்தது. ஒரு வாரத்தில் உலகம் முழுவதுமிருந்து 40 கோடியை இத்திரைப்படம் வசூலித்தது. இரண்டாவது வாரமும் நன்றாக ஓடிய திரைப்படம், சென்னையில் மட்டுமே 50 நாட்கள் ஓடியது. இயக்குனர்கள் புஷ்கர் மற்றும் காயத்திரி, தயாரிப்பாளர், நடிகர்கள் விஜய் சேதுபதி, மாதவன் ஆகியோரின் திரை வாழ்க்கையில் நல்ல லாபம் ஈட்டிய திரைப்படமாக இப்படம் அமைந்தது. இத்திரைப்படம் அமெரிக்காவிலும் நல்ல வசூலை ஈட்டியது. அமெரிக்காவில் முதல் வாரத்திலேயே 3,60,000 அமெரிக்க டாலர்களை வசூலித்து அதிக வசூலை ஈட்டிய முதல் தமிழ்த்திரைப்படம் எனும் சதனையையும் படைத்தது. இத்திரைப்படத்தின் முடிவை பொதுமக்கள் அதிகமாக எதிர் நோக்குவதால் முக்கிய கதாப்பாத்திரங்களில் நடித்த நடிகர்கள் ஒப்புக்கொண்டால் இரண்டாம் பாகம் வெளியிடப்படும் என்னும் அறிவிப்பை புஷ்கர் மற்றும் காயத்திரி வெளியிட்டுள்ளனர். மார்ச் மாதம் 15 ஆம் திகதி இத்திரைப்படத்தை இந்தி மொழியில் மறு உருவாக்கம் செய்யும் அறிவிப்பை வெளியிட்டனர்.


</doc>
<doc id="322475" url="https://ta.wikipedia.org/wiki?curid=322475" title="போஜ்பூர் மாவட்டம், நேபாளம்">
போஜ்பூர் மாவட்டம், நேபாளம்

போஜ்பூர் மாவட்டம் (Bhojpur District) () நேபாள நாட்டின் கிழக்கு பிராந்தியத்தில் நேபாள மாநில எண் 1-இல், கோசி மண்டலத்தில் உள்ள இமயமலையில் அமைந்த மலைப்பாங்கான மாவட்டங்களில் ஒன்றாகும். இம்மாவட்டத்தின் நிர்வாகத் தலைமையிடம் "போஜ்பூர்" நகரத்தில் அமைந்துள்ளது.
2011-ஆம் ஆண்டு மக்கள் தொகை கணக்கெடுப்பின் படி, போஜ்பூர் மாவட்டம் 182,459 மக்கள் தொகையும், 1,507 சதுர கிலோ மீட்டர் பரப்பளவும் கொண்டது. 
இம்மாவட்டத்தின் வடக்கு மலைப் பகுதிகளில் ருத்திராட்ச மரங்கள் வளர்கிறது.

நேபாளத்தின் எட்டு வகையான தட்ப வெப்ப மண்டலங்களில் போஜ்பூர் மாவட்டம், ஐந்தாவதாக வகைப்படுத்தப்பட்டுள்ளது. 

3% மாவட்டப் பரப்பளவு 300 மீட்டர் உயரத்திலும், 31% பகுதிகள் 300 முதல் 1000 மீட்டர் உயரத்திலும், 50% பகுதிகள் 1000 முதல் 2000 மீட்டர் உயரத்திலும், 15% பகுதிகள் 2000 முதல் 3000 மீட்டர் உயரத்திலும் அமைந்துள்ளது.

போஜ்பூர் மாவட்டத்தில் ராய் பழங்குடி மக்கள், நேவார் மக்கள் மற்றும் கிராதர்கள் எனும் வேடுவ இன மக்கள் அதிகம் வாழ்கின்றனர். இம்மாவட்டத்தில் போஜ்புரி மொழி, நேபாள மொழிகள் பேசப்படுகிறது.



</doc>
<doc id="322477" url="https://ta.wikipedia.org/wiki?curid=322477" title="உதயபூர் மாவட்டம்">
உதயபூர் மாவட்டம்

உதயபூர் மாவட்டம் (Udayapur District) (, நேபாள மாநில எண் 1-இல் அமைந்த 14 மாவட்டங்களில் ஒன்றாகும்.
இம்மாவட்டம் நேப்பாளத்தின் கிழக்கு பிராந்தியத்தில், "சாகர்மாதா" மண்டலத்தில் அமைந்துள்ளது. இம்மாவட்ட நிர்வாகத் தலைமையிடம் "திரியுகம்" எனும் நகரம் ஆகும்.

உதயபூர் மாவட்டம் 2,063 சதுர கிலோ மீட்டர் பரப்பளவு கொண்டது. 2011-ஆம் ஆண்டின் மக்கள் தொகை கணக்கெடுப்பின் படி இம்மாவட்டத்தின் மக்கள் தொகை 3,17,532 ஆக உள்ளது.

உதயபூர் மாவட்டத்தில் திரியுகம் நகராட்சி, மற்றும் பெல்தர் என இரண்டு நகராட்சிகளும் மற்றும் 42 கிராம வளர்ச்சிக் குழக்களும் உள்ளது.




</doc>
<doc id="322479" url="https://ta.wikipedia.org/wiki?curid=322479" title="கிஜ்லியோ தீவு">
கிஜ்லியோ தீவு

கிஜ்லியோ தீவு (Isola del Giglio) என்பது திர்ரேனியக் கடலில் அமைந்துள்ள தசுக்கன் தீவுக்கூட்டத்தில் அமைந்துள்ள இத்தாலியத் தீவும், கொமியூனும் ஆகும். இது இத்தாலியின் குரெசெட்டோ மாகாணத்தில் அமைந்துள்ளது. தொஸ்கானோ தீவுக்கூட்டத் தேசியப் பூங்காப் பிராந்தியத்தில் அமைந்துள்ள தசுக்கன் தீவுக்கூட்டத்தில் அமைந்துள்ள முக்கிய ஏழு தீவுகளில் இதுவும் ஒன்றாகும். அத்துடன் அத்தீவுக்கூட்டத்தில் எல்பாத் தீவினை அடுத்து இதுவே மிகப்பெரிய இரண்டாவது தீவு இதுவாகும். கிஜ்லியோ போர்ட்டோ, கிஜ்லியோ கஸ்டெலோ, கிஜ்லியோ கம்பேஸ் ஆகியவை இத்தீவில் அமைந்துள்ள மிக முக்கியமான குடியேற்றங்கள் ஆகும். கி.மு 600 ஆமாண்டிலி இடம்பெற்ற எத்துரூஸ்கன் கப்பல் மூழ்கல் நிகழ்வு இடம்பெற்ற தளத்தில் இத்தீவும் இடம் வகிக்கின்றது.


</doc>
<doc id="322480" url="https://ta.wikipedia.org/wiki?curid=322480" title="சூம்லா மாவட்டம்">
சூம்லா மாவட்டம்

சூம்லா மாவட்டம் (Jumla District) (, நேபாள நாட்டின் நேபாள மாநில எண் 6-இல் உள்ள பத்து மாவட்டங்களில் ஒன்றாகும். இம்மாவட்டம் நேபாளத்தின் மத்திய மேற்கு பிராந்தியத்தின் கர்னாலி மண்டலத்தில் அமைந்துள்ளது.
இம்மாவட்டத்தின் நிர்வாகத் தலைமையிடம் சூம்லா நகரம் ஆகும்.

இதன் பரப்பளவு 2,531 சதுர கிலோ மீட்டர் ஆகும். 2011-ஆம் ஆண்டின் மக்கள் தொகை கணக்கெடுப்பின் படி சூம்லா மாவட்ட மக்கள் தொகை 1,08,921 ஆகும்.

சூம்லா மாவட்டத்தில் சந்தன்நாத் எனும் ஒரு நகராட்சியும், 27 கிராம வளர்ச்சிக் குழுக்களும் உள்ளது.
நேபாள மன்னர் பிரிதிவி நாராயணன் ஷாவின் காலத்தில் 1404-இல், கோர்க்கா இராச்சியத்துடன் சூம்லா இராச்சியம் இணைந்தது.


 

</doc>
<doc id="322482" url="https://ta.wikipedia.org/wiki?curid=322482" title="மொன்டேகிறிஸ்டோ">
மொன்டேகிறிஸ்டோ

மொன்டேகிறிஸ்டோ (Montecristo) என்பது திர்ரேனியக் கடலில் அமைந்துள்ள தசுக்கன் தீவுக்கூட்டத்தில் அமைந்துள்ள இத்தாலியத் தீவு ஆகும். இது இத்தாலியின் லிவோர்னோ மாகாணத்தில் அமைந்துள்ளது. தொஸ்கானோ தீவுக்கூட்டத் தேசியப் பூங்காப் பிராந்தியத்தில் அமைந்துள்ள தசுக்கன் தீவுக்கூட்டத்தில் அமைந்துள்ள முக்கிய ஏழு தீவுகளில் இதுவும் ஒன்றாகும். இது அத்தீவுக்கூட்டத்தில் உள்ள மிகப்பெரிய நான்காவது தீவாகும். இதன் மொத்த நிலப் பரப்பளவு 10.39 சதுர கிலோமீற்றர்கள் ஆகும். இங்கு வாழ்ந்து வந்த மக்கள் இங்கு பெரியதோர் பொக்கிசம் ஒன்று உண்டெனெக் கருதியே வாந்ததாக வரலாற்று நூல்கள் குறிப்பிடுகின்றன. அத்துடன் இத்தீவில் புலம்பெயர் பறவைகள், உள்ளூர்ப் பொஅறவைகள் என ஆயிரக் கணக்கான பறவைகள் காணப்படுகின்றன. 


</doc>
<doc id="322484" url="https://ta.wikipedia.org/wiki?curid=322484" title="பியனொசா">
பியனொசா

பியனொசா (Pianosa) என்பது திர்ரேனியக் கடலில் அமைந்துள்ள தசுக்கன் தீவுக்கூட்டத்தில் அமைந்துள்ள இத்தாலியத் தீவு ஆகும். இது இத்தாலியின் லிவோர்னோ மாகாணத்தில் அமைந்துள்ளது. தொஸ்கானோ தீவுக்கூட்டத் தேசியப் பூங்காப் பிராந்தியத்தில் அமைந்துள்ள தசுக்கன் தீவுக்கூட்டத்தில் அமைந்துள்ள முக்கிய ஏழு தீவுகளில் இதுவும் ஒன்றாகும். இது அத்தீவுக்கூட்டத்தில் உள்ள மிகப்பெரிய ஐந்தாவது தீவாகும். இதன் மொத்த நிலப் பரப்பளவு 10.25 சதுர கிலோமீற்றர்கள் ஆகும். அத்துடன் இத்தீவின் கரையோரச் சுற்றளவு 26 கிலோமீற்றர்கள் ஆகும். மெசொலிதிக் கலாசார மக்கள் இத்தீவில் வாழ்ந்து வந்தனர் எனவும் அவர்களின் மீன்பிடி உபகரணங்கள் கண்டுபிடிக்கப்பட்டுள்ளன எனவும் ஆய்வாளர்கள் கூறுகின்றனர். இங்குள்ள வெளிச்சவீட்டில் இருந்து வெளியேறும் இரு வெள்ளொளிகள் 18 கடல் மைல் தூரத்தில் தெரியக்கூடியவை ஆகும்.


</doc>
<doc id="322486" url="https://ta.wikipedia.org/wiki?curid=322486" title="கியனுத்ரி">
கியனுத்ரி


</doc>
<doc id="322488" url="https://ta.wikipedia.org/wiki?curid=322488" title="கோர்க்கா மாவட்டம்">
கோர்க்கா மாவட்டம்

கோர்க்கா மாவட்டம் (Gorkha District) (), நேபாளத்தின் எழுபத்தி ஐந்து மாவட்டங்களில் ஒன்றாகும்.
இம்மாவட்டம் நேபாளத்தின் மேற்கு பிராந்தியத்தின், நேபாள மாநில எண் 4-இல் கண்டகி மண்டலத்தில் அமைந்துள்ளது. இம்மாவட்டத்தின் நிர்வாகத் தலைமையிடம் பிரிதிவி நாராயணன் நகரம் ஆகும்.
கோர்க்கா மாவட்டம் 3,610 சதுர கிலோ மீட்டர் பரப்பளவும், 272069 மக்கள் தொகையும் கொண்டது. இம்மாவட்டத்தில் புகழ் பெற்றா மனகாமனா கோயில் அமைந்துள்ளது. இம்மாவட்டத்தில் வாழும் குருங், நேவாரிகள், மகர்கள் மற்றும் செட்டிரி மக்கள் நேபாளி மொழி, நேவாரி மொழி, காலே மொழி மற்றும் மகர் மொழிகள் பேசுகின்றனர்.

இம்மாவட்டத்தில் கோரக்க சித்தரின் கோயில், கோரமான காளி கோயிலும் அமையப் பெற்றுள்ளது. 
இம்மாவட்டத்தில் செப்பி, தரௌதி, மர்ச்சியாந்தி மற்றும் புத்தி கண்டகி என நான்கு ஆறுகள் பாயும் இப்பகுதியில் கோர்க்கா நாடு அமைந்திருந்தது.

கோர்க்கா எனும் இம்மாவட்டத்திற்கு பெயர் அமைய இரண்டு தொன்மக் கதைகள் கூறப்படுகிறது. 


கோர்க்கா நகரத்திலிருந்து காட்மாண்டு (ஆறு மணி நேரம்) மற்றும் பொக்காரா (மூன்று மணி நேரம்) நகரங்களுக்குச் செல்ல அன்றாடம் பேருந்து சேவைகள் உள்ளது.

கோர்க்கா மாவட்டத்தில் ஒரு நகராட்சியும், 78 கிராம வளர்ச்சிக் குழுக்களும் உள்ளது.



 

</doc>
<doc id="322490" url="https://ta.wikipedia.org/wiki?curid=322490" title="குய்மராஸ்">
குய்மராஸ்

குய்மராஸ் (Guimaras) என்பது பிலிப்பீன்சின் விசயாசின், மேற்கு விசயாசுப் பிராந்தியத்தில் அமைந்துள்ள ஐந்து மாகாணங்களில் ஒன்றாகும். இதன் தலைநகரம் ஜோர்தான் ஆகும். இம்மாகாணம் 1992 ஆம் ஆண்டில் ஸ்தாபிக்கப்பட்டது. இதன் தற்போதைய மாகாண சபை ஆளுநர் "சாமுவேல் டி. குமாரின்" (Samuel T. Gumarin) ஆவார். இதன் மொத்த நிலப்பரப்பளவு 604.57 சதுர கிலோமீற்றர்கள் ஆகும். 2015 ஆம் ஆண்டின் சனத்தொகைக் கணக்கெடுப்புக்கு அமைவாக குய்மராஸ் மாகாணத்தின் சனத்தொகை 174,613 ஆகும்.
மேலும் பிலிப்பீன்சில் காணப்படும் 81 மாகாணங்களில், மொத்த நிலப்பரப்பளவின் அடிப்படையில் இம்மாகாணம் 77ஆம் மாகாணமாகவும் சனத்தொகையின் அடிப்படையில் 74ஆம் மாகாணமாகவும் காணப்படுகின்றது. இம்மாகாணத்தில் 98 கிராமங்களும், 5 மாநகராட்சிகளும் உள்ளன. அத்துடன் இம்மாகாணத்தில் பிலிப்பினோ ஆங்கிலம் உள்ளடங்கலாக ஆறு பிரதான மொழிகள் பேசப்படுகின்றன. 

அதிகாரபூர்வ இணையத்தளம் 


</doc>
<doc id="322491" url="https://ta.wikipedia.org/wiki?curid=322491" title="கபிஸ்">
கபிஸ்

கபிஸ் (Capiz) என்பது பிலிப்பீன்சின் விசயாசின், மேற்கு விசயாசுப் பிராந்தியத்தில் அமைந்துள்ள ஐந்து மாகாணங்களில் ஒன்றாகும். இதன் தலைநகரம் ரொக்சாஸ் ஆகும். இது 1901 ஆம் ஆண்டில் ஸ்தாபிக்கப்பட்டது. இதன் தற்போதைய மாகாண சபை ஆளுநர் "அந்தோனியோ டெல்ரொசாரியோ" (Antonio del Rosario ) ஆவார். இதன் மொத்த நிலப்பரப்பளவு 2,594.64 சதுர கிலோமீற்றர்கள் ஆகும். 2015 ஆம் ஆண்டின் சனத்தொகைக் கணக்கெடுப்புக்கு அமைவாக கபிஸ் மாகாணத்தின் சனத்தொகை 761,384 ஆகும்.
மேலும் பிலிப்பீன்சில் காணப்படும் 81 மாகாணங்களில், மொத்த நிலப்பரப்பளவின் அடிப்படையில் இம்மாகாணம் 52ஆம் மாகாணமாகவும் சனத்தொகையின் அடிப்படையில் 38ஆம் மாகாணமாகவும் காணப்படுகின்றது. இம்மாகாணத்தில் 473 கிராமங்களும், 16 மாநகராட்சிகளும் உள்ளன. அத்துடன் இம்மாகாணத்தில் பிலிப்பினோ ஆங்கிலம் உள்ளடங்கலாக ஆறு பிரதான மொழிகள் பேசப்படுகின்றன. இம்மாகாணத்தின் கடற்கரையின் நீளம் 80 கி.மீ ஆகும். இங்கு பல மீன்குளங்கள் உள்ளன. இதனால் இம்மாகாணம் "பிலிப்பீன்சின் மீன்குளத் தலைநகரம்" எனப் பொதுவாக சிறப்பித்துக் கூறப்படுகின்றது.

அதிகாரபூர்வ இணையத்தளம் 


</doc>
<doc id="322492" url="https://ta.wikipedia.org/wiki?curid=322492" title="அன்ரிக்">
அன்ரிக்

அன்ரிக் (Antique) என்பது பிலிப்பீன்சின் விசயாசின், மேற்கு விசயாசுப் பிராந்தியத்தில் அமைந்துள்ள ஐந்து மாகாணங்களில் ஒன்றாகும். இதன் தலைநகரம் சன் ஜோஸ் டி பயூனவிஸ்டா ஆகும். இது 1780 ஆம் ஆண்டில் ஸ்தாபிக்கப்பட்டது. இதன் தற்போதைய மாகாண சபை ஆளுநர் "ரொடோரா கடியாவோ" (Rhodora Cadiao) ஆவார். இதன் மொத்த நிலப்பரப்பளவு 2,729.17 சதுர கிலோமீற்றர்கள் ஆகும். 2015 ஆம் ஆண்டின் சனத்தொகைக் கணக்கெடுப்புக்கு அமைவாக அன்ரிக் மாகாணத்தின் சனத்தொகை 582,012 ஆகும்.
மேலும் பிலிப்பீன்சில் காணப்படும் 81 மாகாணங்களில், மொத்த நிலப்பரப்பளவின் அடிப்படையில் இம்மாகாணம் 49ஆம் மாகாணமாகவும் சனத்தொகையின் அடிப்படையில் 52ஆம் மாகாணமாகவும் காணப்படுகின்றது. இம்மாகாணத்தில் 590 கிராமங்களும், 18 மாநகராட்சிகளும் உள்ளன. அத்துடன் இம்மாகாணத்தில் தகலாகு ஆங்கிலம் உள்ளடங்கலாக ஏழு பிரதான மொழிகள் பேசப்படுகின்றன. விவசாயம், காடுகள், விமானநிலையங்கள், நிர்மாணங்கள், வர்த்தகம், வங்கிகள், கைத்தொழில் மற்றும் விலங்கு வளர்ப்பு ஆகியவை இம்மாகாணத்தின் பொருளாதாரத்தில் பங்களிப்பு வழங்குகின்றன. 

அதிகாரபூர்வ இணையத்தளம் 


</doc>
<doc id="322493" url="https://ta.wikipedia.org/wiki?curid=322493" title="அக்லான்">
அக்லான்

அக்லான் (Aklan) என்பது பிலிப்பீன்சின் விசயாசின், மேற்கு விசயாசுப் பிராந்தியத்தில் அமைந்துள்ள ஐந்து மாகாணங்களில் ஒன்றாகும். இதன் தலைநகரம் கலிபோ ஆகும். இது 1956 ஆம் ஆண்டில் ஸ்தாபிக்கப்பட்டது. இதன் தற்போதைய மாகாண சபை ஆளுநர் "புளரென்சியோ மிராபுளோரெஸ்" (Florencio Miraflores) ஆவார். இதன் மொத்த நிலப்பரப்பளவு 1,821.42 சதுர கிலோமீற்றர்கள் ஆகும். 2015 ஆம் ஆண்டின் சனத்தொகைக் கணக்கெடுப்புக்கு அமைவாக அக்லான் மாகாணத்தின் சனத்தொகை 574,823 ஆகும்.
மேலும் பிலிப்பீன்சில் காணப்படும் 81 மாகாணங்களில், மொத்த நிலப்பரப்பளவின் அடிப்படையில் இம்மாகாணம் 64ஆம் மாகாணமாகவும் சனத்தொகையின் அடிப்படையில் 53ஆம் மாகாணமாகவும் காணப்படுகின்றது. இம்மாகாணத்தில் 327 கிராமங்களும், 17 மாநகராட்சிகளும் உள்ளன. அத்துடன் இம்மாகாணத்தில் தகலாகு ஆங்கிலம் உள்ளடங்கலாக ஐந்து பிரதான மொழிகள் பேசப்படுகின்றன. இம்மாகாணத்தின் வருடாந்த வருமானம் 450 மில்ல்லியன் பிலிப்பீனியப் பணத்திற்கும் அதிகமாக உள்ளது. அதனால் இம்மாகாணத்தைப் பிலிப்பீன் அரசு முதற்தர மாகாணமாக வகைப்படுத்தியுள்ளது. இம்மாகாணத்தின் பொருளாதாரத்தின் முக்க்கிய அம்சமாக விவசாயம் உள்ளது. 


</doc>
<doc id="322498" url="https://ta.wikipedia.org/wiki?curid=322498" title="பிலிரான்">
பிலிரான்

பிலிரான் (Biliran) என்பது பிலிப்பீன்சின் விசயாசின், கிழக்கு விசயாசுப் பிராந்தியத்தில் அமைந்துள்ள ஆறு மாகாணங்களில் ஒன்றாகும். இதன் தலைநகரம் நவல் ஆகும். இம்மாகாணம் 1992 ஆம் ஆண்டில் ஸ்தாபிக்கப்பட்டது. இதன் தற்போதைய மாகாண சபை ஆளுநர் "கெரார்டோ எஸ்பினோ ஜேஆர்." (Gerardo Espina, Jr) ஆவார். இதன் மொத்த நிலப்பரப்பளவு 536.01 சதுர கிலோமீற்றர்கள் ஆகும். 2015 ஆம் ஆண்டின் சனத்தொகைக் கணக்கெடுப்புக்கு அமைவாக பிலிரான் மாகாணத்தின் சனத்தொகை 171,612 ஆகும்.
மேலும் பிலிப்பீன்சில் காணப்படும் 81 மாகாணங்களில், மொத்த நிலப்பரப்பளவின் அடிப்படையில் இம்மாகாணம் 78ஆம் மாகாணமாகவும் சனத்தொகையின் அடிப்படையில் 75ஆம் மாகாணமாகவும் காணப்படுகின்றது. இம்மாகாணத்தில் 132 கிராமங்களும், 8 மாநகராட்சிகளும் உள்ளன. அத்துடன் இம்மாகாணத்தில் தகலாகு, ஆங்கிலம் உள்ளடங்கலாக நான்கு பிரதான மொழிகள் பேசப்படுகின்றன. 


</doc>
<doc id="322499" url="https://ta.wikipedia.org/wiki?curid=322499" title="போகொல்">
போகொல்

போகொல் (Bohol) என்பது பிலிப்பீன்சின் விசயாசின், மத்திய விசயாசுப் பிராந்தியத்தில் அமைந்துள்ள மூன்று மாகாணங்களில் ஒன்றாகும். இதன் தலைநகரம் தக்பிலாரன் ஆகும். இம்மாகாணம் 1854 ஆம் ஆண்டில் ஸ்தாபிக்கப்பட்டது. இதன் தற்போதைய மாகாண சபை ஆளுநர் "எட்கர் சட்டோ" (Edgar Chatto) ஆவார். இதன் மொத்த நிலப்பரப்பளவு 4,820.95 சதுர கிலோமீற்றர்கள் ஆகும். 2015 ஆம் ஆண்டின் சனத்தொகைக் கணக்கெடுப்புக்கு அமைவாக போகொல் மாகாணத்தின் சனத்தொகை 1,313,560 ஆகும்.
மேலும் பிலிப்பீன்சில் காணப்படும் 81 மாகாணங்களில், மொத்த நிலப்பரப்பளவின் அடிப்படையில் இம்மாகாணம் 43ஆம் மாகாணமாகவும் சனத்தொகையின் அடிப்படையில் 25ஆம் மாகாணமாகவும் காணப்படுகின்றது. இம்மாகாணத்தில் 47 கிராமங்களும், 1 மாநகராட்சியும் உள்ளன. அத்துடன் இம்மாகாணத்தில் பிலிப்பினோ ஆங்கிலம் உள்ளடங்கலாக ஐந்து பிரதான மொழிகள் பேசப்படுகின்றன. இம்மாகாணத்தில் 15 ஒக்டோபர் 2013 அன்று ஏற்பட்ட 7.2 ரிச்டர் அளவிலான பாரிய நிலநடுக்கத்தினால் 156 மக்கள் இறந்ததுடன், 374 பேர் காயம் அடைந்தனர். மேலும் அந்நிலநடுக்கத்தினால் இம்மாகாணத்திலுள்ள பல தேவாலயங்கள் சேதம் அடைந்தன. 

அதிகாரபூர்வ இணையத்தளம் 


</doc>
<doc id="322501" url="https://ta.wikipedia.org/wiki?curid=322501" title="இலொய்லோ">
இலொய்லோ

இலொய்லோ (Iloilo) என்பது பிலிப்பீன்சின் விசயாசின், மேற்கு விசயாசுப் பிராந்தியத்தில் அமைந்துள்ள ஐந்து மாகாணங்களில் ஒன்றாகும். இதன் தலைநகரம் இலொய்லோ நகரம் ஆகும். இம்மாகாணம் 1566 ஆம் ஆண்டில் ஸ்தாபிக்கப்பட்டது. இதன் தற்போதைய மாகாண சபை ஆளுநர் "ஆர்தர் டிபென்சர் எச்ர்." (Arthur Defensor, Sr.) ஆவார். இதன் மொத்த நிலப்பரப்பளவு 5,000.83 சதுர கிலோமீற்றர்கள் ஆகும். 2015 ஆம் ஆண்டின் சனத்தொகைக் கணக்கெடுப்புக்கு அமைவாக இலொய்லோ மாகாணத்தின் சனத்தொகை 1,936,423 ஆகும்.
மேலும் பிலிப்பீன்சில் காணப்படும் 81 மாகாணங்களில், மொத்த நிலப்பரப்பளவின் அடிப்படையில் இம்மாகாணம் 19ஆம் மாகாணமாகவும் சனத்தொகையின் அடிப்படையில் 11ஆம் மாகாணமாகவும் காணப்படுகின்றது. இம்மாகாணத்தில் 1,721 கிராமங்களும், 42 மாநகராட்சிகளும் உள்ளன. அத்துடன் இம்மாகாணத்தில் பிலிப்பினோ ஆங்கிலம் உள்ளடங்கலாக ஐந்து பிரதான மொழிகள் பேசப்படுகின்றன. இம்மாகாணத்தில் வாழும் மக்கள் பொதுவாக ஹிலிகய்னொன்_மக்கள் என அறியப்படுகின்றனர். அத்துடன் இம்மாகாணத் தேவாலயங்களில் எசுப்பானியக் கட்டிடக்கலையைக் காணக்கூடியதாக உள்ளது.

அதிகாரபூர்வ இணையத்தளம் 


</doc>
<doc id="322504" url="https://ta.wikipedia.org/wiki?curid=322504" title="கிழக்கு சமர், பிலிப்பீன்சு">
கிழக்கு சமர், பிலிப்பீன்சு

கிழக்கு சமர் (Eastern Samar) என்பது பிலிப்பீன்சின் விசயாசின், கிழக்கு விசயாசுப் பிராந்தியத்தில் அமைந்துள்ள ஆறு மாகாணங்களில் ஒன்றாகும். இதன் தலைநகரம் பொரொங்கன் ஆகும். இம்மாகாணம் 1965 ஆம் ஆண்டில் ஸ்தாபிக்கப்பட்டது. இதன் தற்போதைய மாகாண சபை ஆளுநர் "கொன்ராடோ பி. நிகார்ட்ஜே, ஆர்." (Conrado B. Nicart, Jr. ) ஆவார். இதன் மொத்த நிலப்பரப்பளவு 4,660.47 சதுர கிலோமீற்றர்கள் ஆகும். 2015 ஆம் ஆண்டின் சனத்தொகைக் கணக்கெடுப்புக்கு அமைவாக கிழக்கு சமர் மாகாணத்தின் சனத்தொகை 467,160 ஆகும்.
மேலும் பிலிப்பீன்சில் காணப்படும் 81 மாகாணங்களில், மொத்த நிலப்பரப்பளவின் அடிப்படையில் இம்மாகாணம் 24ஆம் மாகாணமாகவும் சனத்தொகையின் அடிப்படையில் 58ஆம் மாகாணமாகவும் காணப்படுகின்றது. இம்மாகாணத்தில் 132 கிராமங்களும், 22 மாநகராட்சிகளும் உள்ளன. அத்துடன் இம்மாகாணத்தில் தகலாகு, ஆங்கிலம் உள்ளடங்கலாக நான்கு பிரதான மொழிகள் பேசப்படுகின்றன. மார்ச் 12, 1521 அன்று மகலன் வந்து இறங்கிய பிலிப்பீன்சின் முதலாவது இடம் இது என வரலாற்று ஆய்வாளர்கள் குறிப்பிடுகின்றனர். 


</doc>
<doc id="322512" url="https://ta.wikipedia.org/wiki?curid=322512" title="கன்னி நாய்">
கன்னி நாய்

கன்னி () (Kanni) என்பது தமிழ்நாட்டைச் சேர்ந்த ஒரு நாயினமாகும். இது ஒரு அரிய ஓரிடவழி உயிரினமாகும்.<nowiki>[1]</nowiki> இந்த நாய்கள் மதுரை நாயக்கர்கள் காலத்தில் ஆந்திர, கர்நாடகப் பகுதியிலிருந்து வந்த படைகளின் தலைவர்களால் அங்கிருந்து கொண்டு வரப்பட்டவை. இவற்றுக்குப் பொடித்தல நாய், ஊசிமுஞ்சிநாய், கூழைவால் நாய், குவளைவாய் நாய், மொசக்கடி நாய், குருமலை நாய், குருந்தன்மொழி நாய், தோல்நாய் என பல பெயர்கள் வழங்கப்பட்டுவந்தன. இந்த இனம் பெரும்பாலும் வேட்டையாடுதல் தேவைகளுக்காக வளர்க்கப்படுகின்றன. 

பொதுவாக கன்னி நாய் பார்வைக்கு ஒரளவுக்கு "கோட்டடு டாபர்மென் பின்ஸ்சர்" நாயைப்போல இருக்கும், இது இயல்பான காதுகள் மற்றும் வால் கொண்டிருக்கும். இந்த நாய் பொதுவாக கருப்பு மற்றும் பழுப்பு நிறத்திலும் இருக்கும்,<nowiki>[2]</nowiki> சிலவற்றிற்கு பாதங்களிலும், மார்பிலும் குறைந்த அளவு வெண்மை நிறம் உள்ளதாக இருக்கும். மேலும் இதில் ஒரு கிரீம் நிற நாய் வகை ஒன்றும் உள்ளது, இது "பால்கன்னி" என்ற பெயரால் அழைக்கப்படுகிறது. கன்னி நாய் நல்ல கூரான நீண்ட முகம், சிறிய தலை, நன்கு கீழிறங்கிய மார்பு, மெலிந்த-நீளமான உடல், மிகக்குறைந்த ரோமம், நீண்ட மெல்லிய வால் ஆகியவற்றுடன் அழகான உடலமைப்போடு கன்னி நாய் அமைந்திருக்கும். பொதுவாக ஆண் நாய் நின்ற நிலையில் சராசரியாக முன்தோள்வரை 25 அங்குலம் (64 செண்டி மீட்டர்) உயரமும், பெண் நாய் 22 அங்குலம் (56 செண்டி மீட்டர்) முன்தோள் உயரமுடையவையாக உள்ளன. 

கன்னி நாய் கூச்ச சுபாவமானது என்றாலும் தேவைப்பட்டால் அது வீட்டையும் தன் எஜமானனையும் காக்கும். இவை அமைதியானவை தொல்லை தரும்வகையில் குரைக்காதவை. கன்னி நாய்கள் மிகவும் விசுவாசமாக இருப்பவை. பயிற்சியளிக்க எளிதானவையாக இருக்கும், ஆனால் அவை எப்போதும் வேட்டையின் போது தனித்து இயங்க நினைப்பவை.  இவை  மிகவும் சுறுசுறுப்பானவையாகவும், வலுவான கால்களைக் கொண்டதாகவும் இருப்பதால்  மான்களை வேட்டையாட பயன்படுத்தப்படுகின்றன.

கன்னி நாய் தமிழ்நாட்டின் திருநெல்வேலி, கோவில்பட்டி, கழுகுமலை, Kileral, கோடாங்கிப்பட்டி, சிவகாசி, மதுரை சுற்றுவட்டாரப் பகுதிகளில் காணக்கிடைக்கிறது. இந்த நாயின் பெயர் கன்னி (அதாவது கன்னி கழியாத பெண்) என்ற பெயர் வருவதற்குக் காரணம், இந்த நாய்கள் திருமணத்திற்கு முன்பு மணமகனுக்கு பரிசாக வழங்கப்பட்டது, அதாவது வரதட்சணை பொருட்களில் ஒன்றாக இந்த நாயும் தரப்பட்டது. இதனால் இந்த நாயிக்கு கன்னி என்று பெயர் வந்ததாக கூறப்படுகிறது. ஆனால் தென் தமிழகத்தில் உள்ள கன்னி ஆடு என்ற ஆட்டு இனத்தைப் போன்ற நிறத்தில் இருந்த இந்த நாய்களுக்கும், அதே பெயர் வழங்கப்பட்டது என்கின்றார் இரா சிவசித்து. கன்னி நாயை வளர்பவர்கள் பொதுவாக விற்பதிதில்லை, வீடுகளிலேயே வைத்துக்கொள்கின்றனர். ஆனால் அவற்றை நன்றாக பார்த்துக்கொள்ளதாக உறுதியளிப்பவர்களுக்கு அன்பளிப்பாக அளிப்பர். இந்த நாய்களை வளர்பவர்கள் இவற்றைத் தெருவில் சுற்ற அனுமதிப்பதில்லை, செல்லப்பிரானிகளாக மட்டுமே வளர்க்கின்றனர். இவற்றிற்கு காலை உணவாக பாலும், மதிய உணவாக சோளக் கஞ்சியும், மாலை உணவாக கேழ்வரகுக் கஞ்சியும் தரப்படுகிறது.  இறைச்சி வாரத்திற்கு ஒரு முறையோ அல்லது மாதத்திற்கு ஒரு முறை மட்டுமே தரப்படுகிறது. இந்த இன நாய்கள் மிக அரிதானதான ஒன்றாக, அழிவின் விளிம்பில் உள்ளது. இந்த இனத்தில் மாதிரிகள் சில மட்டுமே உள்ளன. இந்த இனத்தை காக்க எந்த  முயற்சிகளும் இருப்பதாக இல்லை. இதனால் இவற்றைப் பற்றி குறைந்த  தகவல்களே உள்ளன.
தென் தமிழகத்தில் கன்னி நாய். ஒரு மேட்டிமையின் அடையாளமாக இருந்தது. வேட்டையில் யாருடைய நாய் அதிக வேகமாக ஓடி அதிக முயல்களைப் பிடிப்பது என்பது அந்த நாய் உரிமையாளர்களுக்கு பெருமைத் தரக்கூடியதாக இருந்தது. இதனால் கன்னி நாய்க்குட்டிகளில் தேவைக்கு மட்டும் வைத்துக்கொண்டு மற்ற குட்டிகளைக் கொன்றுவிடும் வழக்கம் பல காலம் நடைமுறையில் இருந்தது. இதனால் இந்த நாய் வளர்ப்பவர்களுக்குள் பகை மூள வாய்ப்பு இருக்கும். இந்தப் போட்டியால் வேட்டைக்குச் செல்லக்கூடிய நேரத்தில் நாயின் காலை ஒடிப்பது, மருந்து வைப்பது, கோழி ஈரலில் குண்டூசி ஏத்தி நாய்க்குப் போட்டுக் கொல்வது என நாய்கள் வன்முறைக்கு உள்ளாக்கப்பட்டன. இதைத் தவிர்க்க எண்ணியே பெரும்பாலும் தன் சமூகத்தினருடனே வேட்டைக்குச் சென்றனர்.
கி. ராஜநாராயணன் எழுதிய நூலான "கரிசல்காட்டுக் கடுதாசி" என்ற நூலில் வரும் ஒரு பாத்திரம் கன்னி நாய்களை இனக்கலப்பு ஏற்படாமல் காத்து வளர்த்து போல வருகிறது.


</doc>
<doc id="322513" url="https://ta.wikipedia.org/wiki?curid=322513" title="அரோல்டு சுபென்சர் ஜோன்சு">
அரோல்டு சுபென்சர் ஜோன்சு

சர் அரோல்டு சுபென்ச்ர் ஜோன்சு (Sir Harold Spencer Jones) KBE FRS (29 மார்ச்சு 1890 கென்சிங்டன், இலண்டன்- 3 நவம்பர் 1960) ஓர் ஆங்கிலேய வானியலாளர் ஆவார். இவர் இருப்புசார் வானியலில் சிறந்த தன்னிகரில்லாத அறிஞர். இவர் அரசு வானியலாளராக 23 ஆண்டுகள் இருந்தார். 

அரோல்டு சுபென்சர் ஜோன்சு இலண்டனில் உள்ல கென்சிங்டனில் 1890 மார்ச்சு 29 இல் பிறந்தார். இவர் தந்தையார் ஒரு கணக்காயர்; இவர் தாயார் ஒரு பள்ளி ஆசிரியர். இவர் மேற்கு இலண்டனில் உள்ள ஏம்மர்சுமித் இலதிமேர் உயர்நிலைப் பள்ளியில் படித்தார். இங்கு இவர் கேம்பிரிட்ஜ் இயேசு கல்லூரியில் படிப்பதற்கான கல்விநல்கையைப் பெற்றுள்ளார். இவர் அங்கு 1911 இல் பட்டம் பெற்றார். முதுபட்டம் படிக்கவும் தேர்வு செய்யப்பட்டார். பின்னர் அக்கல்லூரியின் ஆய்வுறுப்பினராகவும் ஆனார்.

ஆர்த்தர் எடிங்டன் பதவிநீங்கியதும் 1913 இல் இவர் கிரீன்விச் அரசு வான்காணகத் தலைமை உதவியாளராக அமர்த்தப்பட்டார். அதன்வழி, கேம்பிரிட்ஜின் புளூமிய வானியல் பேராசிரியர் ஆனார்.



சுபென்சர் ஜோன்சு 1944 இல் "அன்றாட வாழ்வில் வானியல்" எனும் தலைப்பில் அரசு நிறுவனக் கிறித்துமசு விரிவுரைகள் ஆற்ற அழைக்கப்பட்டார்.




</doc>
<doc id="322518" url="https://ta.wikipedia.org/wiki?curid=322518" title="1,2-டையாக்சின்">
1,2-டையாக்சின்

1,2-டையாக்சின் "(1,2-Dioxin)" என்பது CHO என்ற மூலக்கூற்று வாய்ப்பாடு கொண்ட ஒரு பல்லின வளையக் கரிமச் சேர்மமாகும். எதிர் அரோமாட்டிக் சேர்மமான இச்சேர்மம் 1,4-டையாக்சின் அல்லது பாரா டையாக்சினுடைய மாற்றியன் வடிவமாகக் கருதப்படுகிறது. 

ஒரு பெராக்சைடின் பண்புகளைப் பெற்றுள்ள காரணத்தால் 1,2-டையாக்சின் நிலைப்புத் தன்மையற்றும், தனித்துப் பிரிக்க இயலாத நிலையிலும் உள்ளது. 1,4-டைபீனைல்-2,3-பென்சோடையாக்சின் போன்ற இச்சேர்மத்தின் பதிலீட்டு வழிப்பொருட்களும் கூட நிலைப்புத்தன்மையின்றி நிலைமாறக்கூடியவையாகவே உள்ளன. 3,6-பிசு(பா-தொலைல்)-1,2-டையாக்சின் என்ற சேர்மம் நிலைப்புத்தன்மை கொண்ட ஒரு வழிப்பொருள் என தவறுதலாக 1990 ஆம் ஆண்டில் கணக்கில் கொள்ளப்பட்டது. இச்சேர்மத்தின் தொடக்கச் சேர்மம் 1,2-டையாக்சினின் வழிப்பொருள் அல்லவென்றும், அது வெப்பவியக்கவியல் நிலைப்புத்தன்மை கொண்ட டையோன் என்று பின்னர் சுட்டிக்காட்டப்பட்டது. 


</doc>
<doc id="322519" url="https://ta.wikipedia.org/wiki?curid=322519" title="வெளிவயல் முத்துமாரியம்மன் கோவில்">
வெளிவயல் முத்துமாரியம்மன் கோவில்

வெளிவயல் ஶ்ரீ முத்துமாரியம்மன் தேவஸ்தானம் அளவெட்டி தென்பகுதியில் மாகியம்பதி கந்தரோடை பிரதானவீதி துலங்க இயற்கை சுவாத்தியமும் சூழக்குடிமக்கள் போக்குவரத்து வசதிகள் எல்லாம் நிறைந்தனவாக காணப்படும் இடத்தில் அமைந்த கோயில் ஆகும்.

புண்ணிய பூமியாகிய யாழ்ப்பாணத்தில் இயற்கை எழிலும் கலைப்பண்பாடும் பாரம்பரியமும் கொண்ட கிராமம் அளவெட்டியாகும். இக்கிராமத்தின் தென்பால் வயல்வெளியின் மத்தியில் இயற்கை எழிலால் கண்களை கவரும் அழகுடன் இற்றைக்கு 250 ஆண்டுகளுக்கு முன்பு குடிகொண்ட தெய்வம் வெளிவயல் ஶ்ரீ முத்துமாரியம்மன். இவ்வாலயத்தின் புராதன வரலாறு மிகவும் அற்புதமானது. வரலாற்றை நோக்கினால்..., சென்நெல் கொழிக்கும் வயல்வெளியின் மத்தியில் ஓர் அதிசயம் நிகழ்ந்தது. வயலை ஒரு உழவன் உழுதுகொண்டிருந்தான். சூரியனின் பிரகாசமும் வெம்மையும் கடுமையாக இருந்தது. அந்தநேரத்தில் மூன்று வெள்ளாடை உடுத்த பெண்கள் தலையில் முக்காடுடன் உழவன் முன் தோற்றினார். அவர்கள் தாகத்தினால் வருந்துவதுபோல உழவன் கண்களுக்கு தெரிந்தது. நீங்கள் யார்? எங்கிருந்து வருகிறீர்கள்? என்றுவினாவிய போது எங்களுக்கு தாகமாய் இருக்கிறது குடிப்பதற்கு ஏதாவது தாருங்கள் எனக்கேட்டுள்ளார்கள். 

அப்பொழுது உழவன் இளநீர் கொண்டுவந்து தருகிறேன் எனக்கூறியபோது அம்மூவரும் நீண்ட நாட்களாக கண்று ஈன்று பால் சுரக்காத உழவனின் பசு மாட்டை சுட்டிக்காட்டி நின்றனர். உடனே உழவன் பத்துவருடமாக மழை இல்லை குளங்களில் நீர் இல்லை, பயிரினம் விழையவில்லை இதனால் ஈன்ற கன்றுக்கு பால் கொடுக்க முடியாமல் கன்றைப் பார்த்து தாய்ப்பசு அழுகிறது என்ன செய்வேன் என்று மனவேதனையோடு சொன்னார். உடனே வந்த பெண்கள் பசுவை பார்த்ததும் பசுவின் மடியில் இருந்து பால் சுரந்து வழிந்தோடியது. ஆகாயத்தில் ஆதவனின் வெம்மையும் குறைந்தது. அங்கு வந்த பெண்கள் உழவனிடம் மூன்று எலுமிச்சைப் பழங்களை கொண்டு வரும்படி கூறினார். உழவன் உள்ளே சென்று எடுத்துக் கொண்டு வந்து பார்த்த போது , வந்த பெண்கள் மறைந்து விட்டார்கள். உழவன் திகைத்து நின்றபோது விண்ணை நோக்கி பழங்களை எறியும் வண்ணம் “அசரீரி” வாக்கு கிட்டியது. அந்த பழங்களில் இரண்டு மாகியம் பதியிலுள்ள அங்கணாக் கடவையுள் விழுந்தது. மற்றொன்று வெளிவயல் குடிதனைகள் சூழ்ந்துள்ள பகுதியில் வழுந்தது. இரண்டு கனிகள் விழுந்த இடத்தில் மதுரை மீனாட்சியும் மதுரைக் கண்ணகியையும் பிரதிஷ்ட்டை செய்தார்கள். ஒருகனி விழுந்த இடத்தில் ஆயிரம் கண்ணுள்ள அகிலாண்டேஸ்வரியான முத்துமாரி அம்மனை பிரதிஷ்ட்டை செய்தார்கள். அன்று தொட்டு இன்று வரை அன்னையின் அருட்கடாட்சம் சொல்லில் அடங்காது . 
ஆரம்பத்தில் வேப்ப மரத்தின்கீழ் ஒரு ஓலைக் கொட்டிலினுள் கல் விக்கிரகமாக அமையப்பெற்றது. காஞ்சிபுரத்தில் இருந்து கொண்டுவரப்பட்ட அம்மன் சிலை இவ்வாலயத்தில் பிரதிஷ்ட்டை செய்யப்பட்டு உள்ளது. ஆலயத்திற்குச் செல்லும் முகவாயில் ஆனது
இருதூண்களால் வடிவமைக்கப்பட்டு , கோபுரவாசல் போல் காட்சியளிக்கிறது. இங்கு தலவிருட்சமாக ஆலமரமும் ஊற்றெடுக்கும் ஓர் தீர்த்தகிணறும் காணப்படுகிறது. 

1967ல் மணிக்கோபுரமும் மணியும் அமையப் பெற்றது. 1977ல் ஆலயக்கிணறு அமையப்பெற்றது. 1985ல் புதிய சித்திரத்தேர் அமைக்கப்பட்டது. அத்துடன் தேர்முட்டி கட்டிடமும் அமையப் பெற்றது. மற்றும் மூலஸ்தான அர்த்தமண்டபம், மகாமண்டபம், ஸ்நபந மண்டபம், கொடித்தம்பம், பரிவாரத் தெய்வங்களாக பிள்ளையார், முருகன், வைரவர், ஆகிய தெய்வங்களும் அமைக்கப்பட்டு 1984ம் ஆண்டு குருமணி சிவஶ்ரீ தி.கு. நகுலேஸ்வரக்குருக்களால் மஹா கும்பாபிஷேகம் செய்யப்பட்டது. இந்த ஆலயம் இன்று வரலாறு பொறிக்கப்பட்ட சிற்பங்களுடனும் உயர்ந்த தூபியுடனும் அம்பாள் அமையப்பெற்றுள்ளது.

அடியார்களுடைய வழிபாடு அம்பாளின் மீது கொண்டுள்ள பயம், பக்தி எல்லாமே நிறைய பெற்ற ஆலயமாகவும் 1984ம் ஆண்டிற்கு முன்பு ஆகமவிதிப்டபடியாகவும் திருவிழாக்கள் நடைபெற்றன. மஹோற்சவ காலத்தில் திருவிழாக்கள் மிகவும் சிறப்பாக நடைபெற்றன. அம்பாளுக்கு குளுத்தி போடுதல். மடைகள் வைத்தல், கரகம் ஆடுதல் போன்ற பூசை வழிபாடுகள் செய்யப்பட்டன. சங்ககாலத்தில் உயிர்பலி கொடுத்தல் போன்ற நிகழ்ச்சிகளும் கிராம மக்களால் அனுஷ்டிக்கப்பட்டு வந்தது. கூத்தாடுதல், கரகம் ஆடுதல், உடுக்கடித்தல் போன்றன இடம் பெற்றன. அத்துடன் திருவெம்பாவை, நவராத்திரி என்பனவும் சிறப்பாக இடம்பெற்றன. 1967ம் ஆண்டுவரை மஹோற்சவ கால முடிவில் பொங்கல் விழாவுடன் ஆலய வாசலில் சி.முருகர் அவர்களின் சிறப்புக்கடா முதலாவது ஆக பலியிடப்பட்டு தொடர்ந்து ஆலமரத்தின் அருகே 1000 கிடாக்களிற்கு மேல் பலியிடப்படுவது வழக்கமாக இருந்தது. 1967ம் ஆண்டு மிருகப்பலியிடல் பல இந்து சமயப் பெரியோர்களின் அறிவுறுத்தலினால் நிறுத்தப்பட்டது. 1970 இற்கு பிறகு ஆலயம் பொது நிர்வாகத்தினுள் கொண்டு வரப்பட்டது. 1984ல் குருமணி சிவஶ்ரீ தி.கு. நகுலேஸ்வரக் குருக்களினால் மஹா கும்பாபிஷேகம் செய்யப்பட்டது. 1985ல் தேர் உருவாக்கப்ட்டு அம்பாள் வீதிவலம் வருவாள் தேரில். இங்கு பதினொரு நாட்கள் திருவிழா இடம் பெறும்.

இந்த ஆலயமானது அமரர் சீ.இளைய தம்பி சட்டத்தரணி அவர்களின் மூதாதையர்களால் தோற்றுவிக்கப்பட்டதாக கர்ண பரம்பரைக் கதைகள் கூறுகின்றன. இவர்கள் இவ்வலாயத்தை பராமரித்து முகாமைத்துவம் செய்யும் உரிமையை இவ்வாலயத்திற்ககு அருகாமையில் உள்ள அளவெட்டி தெற்கினை வதிவடமாகவுள்ள கணபதிப்பிள்ளை சீனிக்குட்டி குடும்பத்தினரிடம் ஒப்புவித்து காலம்காலமாக முதலாம் கொடியேற்றத் திருவிழாவை செய்து வருகின்றனர். இவ்வாலயம் அமைவிடமாகவுள்ள காணி அளவெட்டி தெற்கினை சேர்ந்த சட்டத்தரணி சீ.இளையதம்பி குடும்பத்தினருடையது எனக் கருதப்படுகிறது. 1980 இற்குப் பின் வடக்குப் பக்க காணி கிழக்குப் பக்கம் தெற்கு பக்கம் சுமார் 15 பரப்பு வரை முத்துமாரியம்மன் தேவஸ்தானத்திற்கு எல்லைக் காணியில் உள்ளோர் வழங்கி உள்ளனர். சீனிக்குட்டி அவர்களின் மரணத்தின் பின் அவரது பேரன் சண்முகநாதன் முகாமைப் பொறுப்பினை ஏற்று அருடையகாலத்தில் வசந்த மண்டபம் கட்டப்பட்டது.
அமரர். ஆ.சிவகுமாரன், தலைவர் பொ.தெய்வேந்திரம் ஆகியோரின் விடமுயாற்சியால் 16.07.1982ல் ஒரு திருப்பணிச்சபை உருவாக்கப்பட்டது. இச்சபையின் போஷகராக வைத்திய கலாநிதி தி.இராசேந்திரா அவர்கள் தெரிவு வசய்யப்பட்டார் பின்பு அமரர். க.சண்முகம் அவர்கள் தலைவராகவும் மு.கந்தசாமி, ஞானி அவர்கள் செயலாளராகவும் அமரர். ஆ.சிவகுமாரன் அவர்கள் பொருளாளர் ஆகவும் மேலும் உபதலைவர், உபசெயலாளர் என எட்டு பேர் கொண்ட நிர்வாக சபை உறுப்பினர்களுடன் கடமை கண்ணியம் கட்டுப்பாட்டுடன் இச்சபை செயற்பட்டது. இத்தருணத்தில் ஆலயத்தின் பூசகர் பொறுப்பினை மதிப்பிற்குரிய செந்தில்நாத சர்மாவும் அவருடைய புதல்வன் ரவிச்சந்திர சர்மாவும் ஏற்றுக் கொண்டு காலை, மாலை நித்திய பூசை செய்தார்கள் அக்காலத்தில் முகாமையாளர் சி.சண்முகநாதன் இறைபதமெய்தினார் அவரை தொடர்ந்து சின்னத்துரை திருப்பணிச் சபைக்கு பெரிதும் ஊக்கமளித்தார். பின்பு உரிமையாளர் எனக் கூறப்படும் சட்டத்தரணி சீ.இளையதம்பி இச்சபையை தர்மகர்த்தா என மாற்றி திருப்பணிக்கு உதவிகள் செய்தார்
மூலஸ்தானம், அர்த்த மண்டபம், மகாமண்டபம் ஸ்நபந மண்டபம் கொடித்தம்பம், பரிவாரத் தெய்வங்கள் (முருகன்,வைரவர், பிள்ளையார்) நவக்கிரகம், சண்டேஸ்வரி ஆலயம், நிர்மாண வேலைகள், சுற்றுமதில் உயரமாக கட்டப்பட்டமை, மின்பிறப்பாக்கிகள் கொள்வனவு செய்யப்பட்டமை. இப்படியான திருப்பணிகளை ஆலயம் சிறக்க அம்பாளின் அடியார்கள் மனமுவந்து செய்து உதவினார்கள். மற்றும் முன்மண்டபம், தேவஸ்தானத்திற்கு தேவையான மயில்வாகனம், சிங்கவாகனம், பாம்பு வாகனம், குதிரை என்பனவும் அடியவர்களால் வாங்கப்பட்டது. 04.05.2001ல் இவ்வாலயத்தின் இரண்டாவது மகாகும்பாபிஷேகம், மண்டலாபிஷேக கிரியைகள் என்பன நடைபெற்றன.


</doc>
<doc id="322524" url="https://ta.wikipedia.org/wiki?curid=322524" title="வின்செஞ்சோ கலிலீ">
வின்செஞ்சோ கலிலீ

வின்செஞ்சோ கலிலீ (Vincenzo Galilei) (1520 - 2 ஜூலை 1591) ஓர் இத்தாலிய யாழ் வல்லுனரும் பாடலாசிரியரும் இசைக் கோட்பாட்டாளரும் ஆவார். இவர் புகழ்மிகு அறிவியலாளரான கலிலியோ கலிலீயின் தந்தையார் ஆவார் of the lute virtuoso and composer Michelagnolo Galilei. இவர் பிந்தைய மறுமலர்ச்சிக் கால இசை வாழ்க்கையில் முதன்மையான ஆளுமையாவார். இவர் இசையில் பெரும்புரட்சி செய்தவர். பரோக் இசையூழியை தொடங்கி வைத்தவர்.

வின்செஞ்சோ உரப்பு, நாண் இழுப்பு உறவில் நேரிலா சமன்பாட்டை இசை வரலாற்ரிலேயே முதன்முதலாக விவரித்து விளக்கியவர் ஆவார். இது பித்தகோரிய மரபின் விரிவாக்கம் ஆகும். மேலும் அம்மரபைக் கடந்து முன்னேறியதுமாகும். இவர் தன் மகனைத் தனி நுண்ணிலைக் கணிதமுரையில் இருந்துச் செய்முறைத் தடத்தை நோக்கிச் செல்லவும் அதன் முடிவுகளைக் கணிதவியல் விவரிப்பால் விளக்கவும் வழிப்படுத்தியவராக பல அறிஞர்கள் கருதுகின்றனர். இது குறிப்பாக இயற்பியலிலும் பொதுவாக இயற்கை அறிவியலிலும் ஏற்பட்ட புதிய திருப்பம் ஆகும்.

இவர் தசுக்கனியில் உள்ள சாந்தா மரியா அமாந்தேயில் 1520 இல் பிறந்தார். இவர் இளமை முதலே யாழ் ஆராய்ச்சியில் ஈடுபட்டுள்ளார். 1562ஆம் ஆண்டுக்கு முன் இவர் பிசா நகருக்கு இடம்பெயர்ந்துள்ளார். அங்கு ஒரு கனவான் (பிரபுக்) குடும்பத்தில் திருமணம் செய்துள்ளார். 1564 இல் எழுவரில் அல்லது அறுவரில் ஒருவராக கலிலியோ பிறந்துள்ளார் ; இவரது அடுத்த மகனாக 1575 இல் மைக்கிளனோலோ கலிலீ பிறந்துள்ளார்.இவரும் சிறந்த யாழிசை வல்லுனரும் பாடலாசிரியரும் ஆவார்.




</doc>
<doc id="322525" url="https://ta.wikipedia.org/wiki?curid=322525" title="சுன்சரி மாவட்டம்">
சுன்சரி மாவட்டம்

சுன்சரி மாவட்டம் (Sunsari District) ( ), தெற்கு நேபாளத்தின் தராய் சமவெளியின், கோசி மண்டலத்தில், நேபாள மாநில எண் 1-இல் அமைந்த பதினான்கு மாவட்டங்களில் ஒன்றாகும். இம்மாவட்டத்தின் நிர்வாகத் தலைமையிட நகரம் "இதாரி" ஆகும். இதன் மற்றொரு நகரம் தரண் ஆகும்.

இம்மாவட்டம் 1,257 சதுர கிலோ மீட்டர் பரப்பளவும், 7,63,487 மக்கள் தொகையும் கொண்டது. இம்மாவட்டத்தில் முக்கிய பௌத்த மற்றும் இந்துக் கோயில்கள் உள்ளது.

இம்மாவட்டத்தின் தெற்கு பகுதி, இந்தியாவை எல்லையாகக் கொண்டுள்ளது.

இம்மாவட்டம் ஏழு நகராட்சிகளையும், 38 கிராம வளர்ச்சிக் குழுக்களையும் கொண்டுள்ளது.




</doc>
<doc id="322529" url="https://ta.wikipedia.org/wiki?curid=322529" title="தேசிய உழவர் நாள்">
தேசிய உழவர் நாள்

தேசிய உழவர் நாள் (Indian Farmer's Day) உழவர்களின் நலனுக்காகவும், உணவு பாதுகாப்பை வலியுறுத்தியும் ஒவ்வொரு ஆண்டும் திசம்பர் 23-ம் தேதி இந்தியாவில் கொண்டாடப்பட்டு வருகிறது...
இந்தியாவின் முன்னாள் பிரதமர் சரண் சிங் அவர்களின் பிறந்த நாளே தேசிய உழவர் நாளாக கொண்டாடப்பட்டு வருகிறது. 

பல்வேறு நெருக்கடியான அரசியல் சூழல்களுக்கிடையே ஜூலை 1979-ம் ஆண்டு, இந்தியாவின் 5-வது பிரதமராக பதவியேற்றார் சவுத்ரி சரண் சிங். பின்னர் 1980-ம் ஆண்டு ஜனவரி 14-ம் தேதி வரை 7 மாதங்கள் ஆட்சியில் இருந்த சரண் சிங் ஜமீன்தாரி ஒழிப்புமுறை சட்டத்தை கொண்டு வந்தார். அதேசமயம் நிலச் சுவான்தார்கள், வட்டிக்கு பணம் வழங்குவோர் மீது கடும் எதிர்ப்புகளையும், கண்டனங்களையும், விமர்சனங்களையும் முன்வைத்தவர் சரண்சிங்.

அவருடைய ஆட்சியின்போதே உழவர்களின் விளைபொருள் விற்பனைக்காக 'வேளாண் விளைபொருள் சந்தை மசோதா'வையும் அறிமுகப்படுத்தினார். இதைப் போன்றே அவர் ஆட்சியின் போது உழவர்களின் நலன்களுக்காக சில முக்கிய திட்டங்களை கொண்டுவந்தார்.

உத்தரப் பிரதேச மாநிலத்தில் மட்டும் தேசிய உழவர் நாளன்று அரசு விடுமுறை அறிவிக்கப்பட்டுள்ளது.


</doc>
<doc id="322532" url="https://ta.wikipedia.org/wiki?curid=322532" title="குமோன் மஸ்தீஃப்">
குமோன் மஸ்தீஃப்

குமாவுன் மஸ்தீஃப் ( Kumaon Mastiff (குமவுனி: सिप्रो कुकुर), இது இந்திய மஸ்தீஃப் மற்றும் புல்லி என்ற வேறு பெயர்களால் அழைக்கப்படுகிறது.  இது ஒரு அரிய காவல் நாய் இனமாகும். இது இந்தியாவின் உத்ரகண்ட் மாநிலத்தில் காணப்படுகிறது. இது முதன்மையான காவல் நாயாக மற்றும் கால்நடை பாதுகால் நாயாக குமாவுன் மலைப் பகுதிகளில் வளர்க்கப்பட்டு வந்தது. இது தற்போது அவை தோற்றிய பகுதியிலே கூட அரிதாகிவிட்டது.

இந்த நாய்கள் குமாவுன் வட்டாதர்தின் மலைப்பகுதிகளில் தோன்றியது.

குமாவுன் மஸ்தீஃப் நாய்கள் மிக ஒல்லியான பெரிய நாய்களாகும். இவை  பெரிய சக்தி வாய்ந்த தலை மற்றும்  வலுவான கழுத்து கொண்டவை. இந்த நாய்களின் சராசரி உயரம் 28 அங்குலம் ஆகும்.

இவற்றின் தோற்றம் ஓல்ட் கிரேட் டேன்ஸ் நாயை ஒத்ததாக இருக்கும்.

இவை ஆக்கிரமிப்பு குணமுள்ள நாய்கள் மற்றும் பயிற்சி தேவைப்படக்கூடியவை. இந்த நாய்கள் பெரும் பாதுகாவல் திறன் கொண்டவை அந்நியர்கள் ஊடுருவாமல் பாதுகாக்கும் உள்ளுணர்வு கொண்டவை. 
இந்த இன நாய்கள் ஏறக்குறைய  150-200 வரையிலானவை மட்டுமே இந்தியாவின்   உத்ரகண்ட் மாநிலத்தின் குமாவுன் மலைப்பகுதிகளில் காணப்படுகின்றன.

இந்த நாய்கள் கனிசமான அளவு ஐரோபாவில் இருக்கலாம் என கருதப்படுகிறது, குறிப்பாக இத்தாலி மற்றும் பின்லாந்துd ஆகிய பகுதிகளில் 19 ஆம் நூற்றாண்டின் பிற்பகுதியில் இந்த இனத்தை விரும்பியவர்களால் அறிமுகப்படுத்தப்பட்டது.


</doc>
<doc id="322533" url="https://ta.wikipedia.org/wiki?curid=322533" title="குல்மி மாவட்டம்">
குல்மி மாவட்டம்

குல்மி மாவட்டம் (Gulmi District) (), நேபாளத்தின் மேற்கு பிராந்தியத்தில் மாநில எண் 5-இல் அமைந்த மாவட்டங்களில் ஒன்றாகும். இம்மாவட்டம் நேபாளத்தின் எழுபத்தி ஐந்து மாவட்டங்களில் ஒன்றாகும். இம்மாவட்டத்தின் நிர்வாகத் தலைமையிடம் "தாம்காஸ்" நகரம் ஆகும். இம்மாவட்டம் லும்பினி மண்டலத்தில் உள்ளது.

குல்மி மாவட்டம் 1,149 சதுர கிலோ மீட்டர் பரப்பளவு கொண்டது. 2011-ஆம் ஆண்டின் மக்கள் தொகை கணக்கெடுப்பின் படி, குல்மி மாவட்டத்தின் மொத்த மக்கள் தொகை 2,80,160 ஆகும். நேபாள மொழி இம்மாவட்ட மக்களால் அதிகம் பேசப்படுகிறது. 

குல்மி மாவட்டம் காபி தோட்டங்களுக்கு பெயர் பெற்றது. ரித்தி வணிக வளாகத்தில் பல கோயில்கள் உள்ளது.

குல்மி மாவட்டத்தில் எழுபத்தி ஐந்து கிராம வளர்ச்சி மன்றங்களும், தாம்காஸ் என்ற ஒரு நகராட்சியும் உள்ளது.
இயற்கை வளங்களுங்களுடன் கூடிய சுற்றுலாவுக்கு புகழ் பெற்றது.

இம்மாவட்டத்தில் 76 அஞ்சல் நிலையங்களும், ஒரு மாவட்ட அஞ்சல் நிலையமும், பதினான்கு காவல் நிலையங்களும் உள்ளது.

 

</doc>
<doc id="322535" url="https://ta.wikipedia.org/wiki?curid=322535" title="டேவிசு-பெய்ரூட் வினை">
டேவிசு-பெய்ரூட் வினை

டேவிசு-பெய்ரூட் வினை "(Davis–Beirut reaction)" வேதியியலில் ஒரு வளையமாக்கல் வகை வினையாகக் கருதப்படுகிறது. மார்க் குர்த் மற்றும் மாக்லப் அத்தாதின் ஆகியோரால் 2005 ஆம் ஆண்டு இவ்வினை அறிமுகப்படுத்தப்பட்டது . வினையுடன் தொடர்புடைய டேவிசு நகரிலுள்ள கலிபோர்னியா பல்கலைக்கழகம், பெய்ரூட் நகரிலுள்ள அமெரிக்கப் பல்கலைக்கழகம் ஆகிய பல்கலைக் கழகங்களின் பெயர் இவ்வினைக்கு இடப்பட்டுள்ளது . 
ஆர்த்தோ-நைட்ரசோபென்சால்டிகைடு மற்றும் முதனிலை அமீன்களை கார நிபந்தனைகளில் வினைபுரியச் செய்து "N"- பதிலீடு செய்யப்பட்ட இண்டாசலோன்களை உற்பத்தி செய்வது இவ்வினையின் செயலாகும். பின்னர் இச்செயல்முறை அமில, கார நிபந்தனைகளுடன் மேலும் விரிவுபடுத்தப்பட்டு, பல்வேறு வகையான 3-பல்லின இண்டசோல்கள் தயாரிக்கப்பட்டன 


</doc>
<doc id="322536" url="https://ta.wikipedia.org/wiki?curid=322536" title="ஹும்லா மாவட்டம்">
ஹும்லா மாவட்டம்

ஹும்லா மாவட்டம் (Humla District) (, மத்திய மேற்கு நேபாளத்தின் மாநில எண் 6–இல் அமைந்த, நேபாளத்தின் எழுபத்தி ஐந்து மாவட்டங்களில் ஒன்றாகும். இதன் நிர்வாகத் தலைமையிடம் "சிமிகோட்" நகரம் ஆகும்.

5,655 சதுர கிலோ மீட்டர் பரப்பளவு கொண்ட ஹும்லா மாவட்டத்தின் மக்கள் தொகை 50,858 ஆகும். ஹும்லா மாவட்டத்தின் வடக்குப் பகுதியில் திபெத்திய பௌத்தர்களும், தெற்குப் பகுதியில் இந்துக்களும் வாழ்கின்றனர்.

இமயமலையில் அமைந்த இம்மாவட்டத்தின் வடக்கில் அமைந்த திபெத் தன்னாட்சிப் பகுதியை எல்லையாகக் கொண்டுள்ளது. இம்மாவட்டத் தலைமையிடமான சிமிகோட்டிலிருந்து, கயிலை மலைக்கு நடைபாதையாக செல்வதற்கு நான்கு முதல் ஐந்து நாட்கள் ஆகும்.

ஹும்லா மாவட்டத்தில் முப்பது கிராம வளர்ச்சி மன்றங்கள் உள்ளது.


இம்மாவட்ட மக்கள் அலோபதி மருத்து முறையை விட உள்ளூர் மருத்துவ சிகிச்சைகளையே பெரிதும் நாடுகின்றனர்.

இமயமலையில் அமைந்த இம்மாவட்டம், மலையேற்ற பயிற்சிக்கு உகந்ததாக உள்ளது. சிமிகோட் வானூர்தி நிலையம், வெளி நாட்டு மலை ஏற்ற வீரர்களுக்கு உதவியாக உள்ளது. 

ஹும்லா

 

</doc>
<doc id="322538" url="https://ta.wikipedia.org/wiki?curid=322538" title="தில்லையாடி சார்ந்தாரைக் காத்த நாதர் கோயில்">
தில்லையாடி சார்ந்தாரைக் காத்த நாதர் கோயில்

தில்லையாடி சார்ந்தாரைக் காத்த நாதர் கோயில் நாகப்பட்டினம் மாவட்டத்தில் உள்ள சிவன் கோயிலாகும்.

திருக்கடையூருக்குக் கிழக்கில், திருவிடைக்கழி செல்லும் பாதையில் தில்லையாடி என்னுமிடத்தில் இக்கோயில் அமைந்துள்ளது. சாலையின் இடப்புறத்தில் கோயில் வளைவைக் காணலாம்.

இக்கோயிலில் உள்ள மூலவர் சார்ந்தாரைக்காத்தநாதர் என்றும் சரணாகத ரட்சகர் என்றும் அழைக்கப்படுகிறர். அண்டி வந்தோரைக் காத்தருள்வதால் இறைவன் அப்பெயரைப் பெற்றுள்ளார். இங்குள்ள இறைவி பெரியநாயகி ஆவார். திருமாலும், நவக்கிரகங்களில் சனீஸ்வரனும் வழிபட்ட தலமாகும்.

சோழ மன்னன் ஒருவன் திருக்கடையூரிலுள்ள கோயிலைப் புதுப்பிப்பதற்கு அமைச்சருக்கு ஆணையிட்டதன் அடிப்படையில் அமைச்சர் இங்கும் திருப்பணி மேற்கொண்டார். தன்னைக் கேட்காமல் அமைச்சர் செய்ததையறிந்த மன்னர் அவருடைய கை கால்களை வெட்ட ஆணையிட்டதாகவும் அப்போது அமைச்சரின் பணியை ஏற்போம் என்று அசரீரியாக இறைவன் உரைத்ததாகவும் கூறுவர். ஐந்து நிலை ராஜகோபுரமும், திருச்சுற்றும் கொண்டு கோயில் அமைந்துள்ளது. இறைவி தனி சன்னதியில் உள்ளார்.


</doc>
<doc id="322541" url="https://ta.wikipedia.org/wiki?curid=322541" title="மகாராட்டிர வேட்டை நாய்">
மகாராட்டிர வேட்டை நாய்

மகாராட்டிர வேட்டை நாய் (The Mahratta Greyhound or Maratha Greyhound ) என்பது ஒரு இந்திய நாயினமாகும். 

இது ஒரு அரிய நாய் இனம் ஆகும், இது தோன்றிய பகுதியான மகாராட்டிரத்தை விட்டு வெளியே அவ்வளவாக அறியப்படாத இனம். இவை செயலில் வலிமை மற்றும் வேகம் இணைந்தவை. இவை நின்ற நிலையில் முன்தோள் உயரம்   21 அங்குலம் (53 செண்டி மீட்டர்) கொண்டது, நல்ல தசைவலிமையோடும், ஆழமான நெஞ்சோடும், வலிமையான பின்பகுதியையும் உடையவை. இவை பொதுவாக அடர் நீலம் மற்றும் பழுப்பு நிறம் கொண்டவை. இந்திய சூழலைத் தாங்கி வாழக்கூடியவை. 


</doc>
<doc id="322542" url="https://ta.wikipedia.org/wiki?curid=322542" title="லலித்பூர் மாவட்டம், நேபாளம்">
லலித்பூர் மாவட்டம், நேபாளம்

லலித்பூர் மாவட்டம் (, நேபாள நாட்டின் 75 மாவட்டங்களில் ஒன்றாகும். 
இம்மாவட்டம் நேபாளத்தின் மத்தியப் பிராந்தியத்தின், நேபாள மாநில எண் 3-இல் அமைந்துள்ள பதின்மூன்று மாவட்டங்களில் ஒன்றாகும். இம்மாவட்டத்தின் நிர்வாகத் தலைமையிடம் "லலித்பூர்" நகரம் ஆகும்.

லலித்பூர் மாவட்டம் 385 சதுர கிலோ மீட்டர் பரப்பளவும், 468,132 மக்கள் தொகையும் கொண்டது. 
லலித்பூர் மாவட்டம், காட்மாண்டு சமவெளியின் மூன்று மாவட்டங்களில் ஒன்றாகும். பிற இரண்டு மாவட்டங்கள் காத்மாண்டு மாவட்டம் மற்றும் பக்தபூர் மாவட்டம் ஆகும்.


லலித்பூர் மாவட்டத்தின் கிராமப்புறங்களின் நிர்வாகத்தை மேற்கொள்ள 40 கிராம வளர்ச்சி குழுக்கள் செயல்படுகிறது.




</doc>
<doc id="322549" url="https://ta.wikipedia.org/wiki?curid=322549" title="காரோலி">
காரோலி

காரோலி "(Gharoli)" இந்தியாவின் தில்லி நகரில் உள்ள கிழக்கு தில்லி மாவட்டத்தில் இருக்கும் ஒரு கணக்கெடுப்பில் உள்ள ஊராகும். 

2001 ஆம் ஆண்டின் இந்திய மக்கள் தொகைக் கணக்கெடுப்பின்படி காரோலி நகரின் மக்கள்தொகை 10,978 நபர்கள் ஆகும். இம்மக்கள்தொகையில் 56% நபர்கள் ஆண்கள் மற்றும் 44% நபர்கள் பெண்களாவர். இவ்வூரின் எழுத்தறிவு சதவீதம் 70% ஆகும். நாட்டின் சராசரி தேசிய எழுத்தறிவு சதவீதமான 59.5% என்பதைவிட இது அதிகமாகும். எழுத்தறிவு பெற்றவர்களில் 75% நபர்கள் ஆண்கள் மற்றும் 64% நபர்கள் பெண்களாவர். மக்கள் தொகையில் 15% நபர்கள் 6 வயதுக்கு கீழ் உள்ளவர்களாகும். 


</doc>
<doc id="322551" url="https://ta.wikipedia.org/wiki?curid=322551" title="சில்லா சரோதா பங்கர்">
சில்லா சரோதா பங்கர்

சில்லா சரோதா பங்கர் "(Chilla Saroda Bangar)" இந்தியாவின் தில்லி நகரில் உள்ள கிழக்கு தில்லி மாவட்டத்தில் இருக்கும் ஒரு கணக்கெடுப்பில் உள்ள ஊராகும். 

2001 ஆம் ஆண்டின் இந்திய மக்கள் தொகைக் கணக்கெடுப்பின்படி சில்லா சரோதா பங்கர் நகரின் மக்கள்தொகை 65,969 நபர்கள் ஆகும். இம்மக்கள்தொகையில் 56% நபர்கள் ஆண்கள் மற்றும் 44% நபர்கள் பெண்களாவர். இவ்வூரின் எழுத்தறிவு சதவீதம் 70% ஆகும். நாட்டின் சராசரி தேசிய எழுத்தறிவு சதவீதமான 59.5% என்பதைவிட இது அதிகமாகும். எழுத்தறிவு பெற்றவர்களில் 76% நபர்கள் ஆண்கள் மற்றும் 62% நபர்கள் பெண்களாவர். மக்கள் தொகையில் 16% நபர்கள் 6 வயதுக்கு கீழ் உள்ளவர்களாகும். 


</doc>
<doc id="322556" url="https://ta.wikipedia.org/wiki?curid=322556" title="தால்லோ புரா">
தால்லோ புரா

தால்லோ புரா "(Dallo Pura)" இந்தியாவின் தில்லி நகரில் உள்ள கிழக்கு தில்லி மாவட்டத்தில் இருக்கும் ஒரு கணக்கெடுப்பில் உள்ள ஊராகும். 

2001 ஆம் ஆண்டின் இந்திய மக்கள் தொகைக் கணக்கெடுப்பின்படி தால்லோ புரா நகரின் மக்கள்தொகை 1,32,628 நபர்கள் ஆகும். இம்மக்கள்தொகையில் 54% நபர்கள் ஆண்கள் மற்றும் 46% நபர்கள் பெண்களாவர். இவ்வூரின் எழுத்தறிவு சதவீதம் 65% ஆகும். நாட்டின் சராசரி தேசிய எழுத்தறிவு சதவீதமான 59.5% என்பதைவிட இது அதிகமாகும். எழுத்தறிவு பெற்றவர்களில் 73% நபர்கள் ஆண்கள் மற்றும் 56% நபர்கள் பெண்களாவர். மக்கள் தொகையில் 15% நபர்கள் 6 வயதுக்கு கீழ் உள்ளவர்களாகும். 


</doc>
<doc id="322558" url="https://ta.wikipedia.org/wiki?curid=322558" title="பக்தபூர் மாவட்டம்">
பக்தபூர் மாவட்டம்

பக்தபூர் மாவட்டம் (Bhaktapur district) (; நேபாளத்தின் எழுபத்தி ஐந்து மாவட்டங்களில் ஒன்றாகும். காத்மாண்டு சமவெளியில் பாக்மதி மண்டலத்தில் உள்ள இம்மாவட்டம், நேபாள மாநில எண் 3-இல் அமைந்த 13 மாவட்டங்களில் ஒன்றாகும். இம்மாவட்டம் நேபாளத்தின் எழுபத்தி ஐந்து மாவட்டங்களில் மிகவும் சிறியதாகும். இம்மாவட்டத்தின் நிர்வாகத் தலைமையகம் பக்தபூர் நகரம் ஆகும்.

பக்தபூர் மாவட்டம் 119 சதுர கிலோ மீட்டர் பரப்பளவு கொண்டது. 2011-ஆம் ஆண்டு மக்கள் தொகை கணக்கெடுப்பின் படி, இம்மாவட்டத்தின் மக்கள் தொகை 3,04,651 ஆகும். எழுத்தறிவு விகிதம் 81.68% ஆக உள்ளது.





 

</doc>
<doc id="322560" url="https://ta.wikipedia.org/wiki?curid=322560" title="பாப்ரோலா">
பாப்ரோலா

பாப்ரோலா "(Baprola)" தில்லி தேசிய தலைநகரப் பகுதியில் இருக்கும் நயஃப்கர் புறநகரில் உள்ள ஒரு கணக்கெடுப்பில் உள்ள ஊர் மற்றும் கிராமம் ஆகும். பாப்ரவுலா என்ற பெயராலும் இக்கிராமம் அழைக்கப்படுகிறது. யாட் இன மக்கள் அதிகமாக வாழும் இக்கிராமம் வடமேற்கு தில்லி மாவட்டத்தின் ஒரு பகுதியாக, தில்லி-அரியானா எல்லைக்கு அருகே அமைந்துள்ளது The Jat-dominated village is situated in the North West Delhi district.. இரண்டு முறை ஒலிம்பிக் பதக்கம் பெற்ற சிறந்த மல்யுத்த வீரர் சுசில் குமார் இக்கிராமத்தைச் சேர்ந்தவர் ஆவார். அரியான்வி என்ற இந்திய ஆரிய மொழி இக்கிராமத்தில் வட்டார வழக்கு மொழியாக இந்தி மொழியுடன் பேசப்படுகிறது. 


</doc>
<doc id="322562" url="https://ta.wikipedia.org/wiki?curid=322562" title="டடேல்துரா மாவட்டம்">
டடேல்துரா மாவட்டம்

டடேல்துரா மாவட்டம் (Dadeldhura district) (), தூர மேற்கு நேபாள நாட்டின் மாநில எண் 7-இல் அமைந்த ஒன்பது மாவட்டங்களில் ஒன்றாகும். மேலும் நேபாள நாட்டின் எழுபத்தி ஐந்து மாவட்டங்களில் ஒன்றாகும். இம்மாவட்ட நிர்வாகத் தலைமையிடம் "டடேல்துரா" நகரம் ஆகும்.

டடேல்துரா மாவட்டத்தின் பரப்பளவு 1,538 சதுர கிலோ மீட்டர் ஆகும். 2011-ஆம் ஆண்டின் மக்கள் தொகை கணக்கெடுப்பின் படி, இம்மாவட்டத்தின் மக்கள் தொகை 142094 ஆகும். டோட்டியாளி மொழி இம்மாவட்ட மக்களால் பேசப்படுகிறது. இம்மாவட்டம் மலைப்பாங்கான பாலைவன நிலவமைப்பு கொண்டது. கயிலை மலைக்கு பயணிப்பவர்கள் இம்மாவட்டத்தின் வழியாக செல்கின்றனர். இம்மாவட்டத்தின் மேற்குப் பகுதி, இந்தியாவின் உத்தராகண்ட் மாநிலம் எல்லையாக அமைந்துள்ளது. 

டடேல்துரா மாவட்டத்தில் இருபத்தி ஐந்து கிராம வளர்ச்சி மன்றங்கள் உள்ளது.



</doc>
<doc id="322563" url="https://ta.wikipedia.org/wiki?curid=322563" title="பர்தியா மாவட்டம்">
பர்தியா மாவட்டம்

பர்தியா மாவட்டம் (Bardiya District) (), மத்திய மேற்கு நேபாளத்தின் எழுபத்தி ஐந்து மாவட்டங்களில் ஒன்றாகும். இம்மாவட்டம் மாநில எண் 5-இல் அமைந்த 12 மாவட்டங்களில் ஒன்றாகும். இம்மாவட்ட நிர்வாகத் தலைமையிடம் "குலரியா" நகரம் ஆகும்.

பர்தியா மாவட்டத்தின் பரப்பளவு 2,025 சதுர கிலோ மீட்டராகும். 2011-ஆம் ஆண்டின் மக்கள் தொகை கணக்கெடுப்பின் படி, இம்மாவட்டத்தின் மக்கள் தொகை 4,26,576 ஆகும். 

மத்திய மேற்கு நேபாளத்தில் மாநில எண் 5-இல், 2025 சதுர கிலோ மீட்டர் பரப்பளவில் அமைந்த பர்தியா மாவட்டம், பாங்கே மாவட்டத்தின் மேற்கிலும், நேபாள மாநில எண் 6-இல் உள்ள சுர்கேத் மாவட்டத்தின் தெற்கிலும், நேபாள மாநில எண் 7-இல் உள்ள கைலாலி மாவட்டத்தின் கிழக்கிலும் அமைந்துள்ளது. பர்தியா மாவட்டத்தின் தெற்கில் இந்தியாவின் உத்தரப் பிரதேச மாநிலத்தின் அவத் பகுதியின் லக்கிம்பூர் கேரி மாவட்டம் மற்றும் பகராயிச் மாவட்டங்கள் உள்ளது.

பர்தியா மாவட்டத்தின் பெரும் பகுதிகள் தெராய் சமவெளியில் உள்ளதால், வேளாண்மை மற்றும் காடு வளர்ப்பு நன்கு உள்ளது.
பர்தியா மாவட்டத்தின் வடக்கில், சிவாலிக் மலைகளில் அமைந்த பர்தியா தேசியப் பூங்கா 968 சதுர கிலோ மீட்டர் பரப்பளவில் அமைந்துள்ளது.

பர்தியா மாவட்டத்தில் கர்னாலி ஆறு பாய்கிறது. இவ்வாற்றில் காணப்படும் அரிய மீன் டால்பின்கள் அழிவின் விளிம்பு நிலையில் உள்ளது.

பர்தியாவின் வடக்கில் உள்ள காடுகளில் தாரு இன பழங்குடி மக்கள் அதிகம் வாழ்கின்றனர். மீன் பிடித்தல் இவர்களது முக்கியத் தொழில் ஆகும்.

பர்தியா மாவட்டத்தில் இரண்டு நகராட்சிகளும், முப்பத்தி மூன்று கிராம வளர்ச்சி மன்றங்களும் உள்ளது.



</doc>
<doc id="322564" url="https://ta.wikipedia.org/wiki?curid=322564" title="இம்பூர்">
இம்பூர்

இம்பூர் "(Impur)" நகரம் இந்தியாவின் நாகாலாந்து மாநிலத்திலுள்ள ஒரு சட்டப் பேரவைத் தொகுதியாகும் . அமெரிக்க சமயப்பரப்பு நிறுவனங்கள் மூலம் 1894-ஆம் ஆண்டில் ஒரு சமயப்பரப்பு மையமாக இந்நகரம் நிறுவப்பட்டது. 1897 ஆம் ஆண்டு பேராலயச் சங்கம் நிறுவப்பட்டபோது இந்நகரம் அச்சங்கத்தின் தலைமையிடமாக உருவாகி இன்றுவரை செயல்பட்டு வருகிறது. நாகாலாந்திலுள்ள பேராலயங்களின் தலைமையிடமாக விளங்கும் இத்தலைமையகத்துடன் 159 பேராலயங்கள் இணைந்து செயற்படுகின்றன. மோகோக்சங் நகருக்கு வெளியே 15 கிலோமீட்டர் தொலைவில் இந்நகரம் உள்ளது. இம்பூரில் ஒரு மேல்நிலைப்பள்ளி, மருத்துவமனை மற்றும் ஒரு பேராலயம் ஆகியன இருக்கின்றன. சங்கிராட்சு, மோபங்குக்கெட் மற்றும் இலாங்யங்கு போன்ற கிராமங்கள் இம்பூரைச் சூழ்ந்துள்ளன.


</doc>
<doc id="322566" url="https://ta.wikipedia.org/wiki?curid=322566" title="பாங்கே மாவட்டம்">
பாங்கே மாவட்டம்

பாங்கே மாவட்டம் (Banke District) (, மத்திய மேற்கு நேபாளத்தின் மாநில எண் 5-இல் உள்ள பனிரெண்டு மாவட்டங்களில் ஒன்றாகும். இம்மாவட்ட நிர்வாகத் தலைமையிடம் நேபாள்கஞ்ச் நகரம் ஆகும்.

இம்மாவட்டத்தின் பரப்பளவு 2,337 சதுர கிலோ மீட்டர்கள் கொண்டது. 2011-ஆம் ஆண்டின் மக்கள தொகை கணக்கெடுப்பின் படி, இம்மாவட்டத்தின் மக்கள் மக்கள் தொகை 491313 ஆகும். இம்மாவட்ட மக்கள் அவதி மொழி, நேபாளி மொழி மற்றும் உருது மொழி பேசுகின்றனர்.

நேபாள்கஞ்ச், கோஹால்பூர் மற்றும் கஜுரா பஜார் இம்மாவட்டத்தின் மூன்று முக்கிய நகரங்கள் ஆகும்.

பாங்கே மாவட்டத்தின் தெற்கில் இந்தியாவின் உத்தரப் பிரதேச மாநிலத்தின் சிராவஸ்தி மாவட்டம் மற்றும் பகராயிச் மாவட்டங்கள் எல்லையாக அமைந்துள்ளது.

பாங்கே மாவட்டத்தின் பெரும்பகுதிகள் மேற்கு ரப்தி ஆற்றின் நீரால் வளமையாக உள்ளது.

பாங்கே மாவட்டத்தில் நாற்பத்தி ஐந்து கிராம வளர்ச்சி சபைகளும், மூன்று நகராட்சிகளும் உள்ளது.



</doc>
<doc id="322567" url="https://ta.wikipedia.org/wiki?curid=322567" title="குயர்வாசு">
குயர்வாசு

குயர்வாசு "(Gujarwas)" இந்தியாவின் அரியானா மாநிலத்திலுள்ள மகேந்திரகார் மாவட்டம், அடேலி தாலுக்காவில் உள்ள ஒரு கிராமமாகும்.
அடேலி-மகேந்திரகார் சாலையில் அடேலியிலிருந்து 5 கிலோமீட்டர் தொலைவிலும், மகேந்திரகாரிலிருந்து 19 கிலோமீட்டர் தொலைவிலும் குயர்வாசு கிராமம் அமைந்துள்ளது. ஒர் ஆண்கள் பள்ளி மற்றும் இரண்டு பெண்கள் பள்ளி என மூன்று அரசுப் பள்ளிகள் இங்கு உள்ளன. ஆண்கள் பள்ளி மெட்ரிக் வரையிலும் பெண்கள் பள்ளிகளில் ஒன்று தொடக்கப் பள்ளி வரையும், மற்றொன்று மேல்நிலைப்பள்ளி வரையிலும் கல்வியளிக்கின்றன. 

ஓம் பிரகாசு யாதவ் சனவரி 2016 முதல் மக்களால் தேர்ந்தெடுக்கப்பட்ட கிராமத்தலைவராகப் பணியாற்றி வருகிறார். குயர்வாசு கிராமத்தின் மக்கள்தொகை 2000 நபர்கள் ஆகும். இம்மக்கள் தொகையில் 52% நபர்கள் ஆண்கள் மற்றும் 48% நபர்கள் பெண்களாவர். 58% மக்கள் 35 வயதுக்கு கீழானவர்களாகவும், 28% மக்கள் 35 முதல் 60 வயதுக்கு உட்பட்டவர்களாகவும் உள்ளனர். 14% மக்கள் 60 வயதுக்கு மேற்பட்டவர்களாக இருக்கின்றனர். வருமானத்திற்கு இவர்கள் விவசாயத்தையே நம்பியுள்ளனர்.
பாபா கோவிந்தா உள்ளிட்ட நான்கு முக்கியமான கோவில்கள் இக்கிராமத்தில் உள்ளன. கோலி பண்டிகைக்கு மூன்று நாட்களுக்கு முன்னர் சைத்ர துவாதசி என்ற திருவிழா ஒவ்வோர் ஆண்டும் இங்கு கொண்டாடப்படுகிறது.


</doc>
<doc id="322568" url="https://ta.wikipedia.org/wiki?curid=322568" title="பைத்தடி மாவட்டம்">
பைத்தடி மாவட்டம்

பைத்தடி மாவட்டம் (Baitadi District) (), தூர மேற்கு நேபாளத்தின் நேபாள மாநில எண் 7-இல் அமைந்த ஒன்பது மாவட்டங்களில் ஒன்றாகும். மேலும் நேபாளத்தின் எழுபத்தி ஐந்து மாவட்டங்களில் ஒன்றாகும். இம்மாவட்டத்தின் நிர்வாகத் தலைமையிடம் "தசரதசந்த்" (Dasharathchand) நகரம் ஆகும்.

இம்மாவட்டம் 1,519 சதுர கிலோ மீட்டர் பரப்பளவு கொண்டது. 2011-ஆம் மக்கள் தொகை கணக்கெடுப்பின் படி, இம்மாவட்டத்தின் மக்கள் தொகை 2,50,898 ஆகும். இதில் பெண்கள் 1,33,491 ஆக உள்ளனர். இம்மாவட்டத்தில் குமாவானி மொழி அதிகம் பேசப்படுகிறது. 
நேபாளத்தின் தூர மேற்கில் அமைந்த பைத்தடி மாவட்டத்தின் மேற்கு பகுதி இந்தியாவின் உத்தராகண்ட் மாநிலம் எல்லையாகக் கொண்டுள்ளது.

இம்மாவட்டம் 56 கிராம வளர்ச்சி மன்றங்களையும், இரண்டு நகராட்சிகளையும் கொண்டது.

சோளம், கோதுகை முக்கியப் பயிர்கள் ஆகும். வீட்டுப் பயன்பாட்டிற்கு நெல், தானியங்கள், பழங்கள் பயிரிடப்படுகிறது.



</doc>
<doc id="322571" url="https://ta.wikipedia.org/wiki?curid=322571" title="இசுலாமியப் புத்தாண்டு">
இசுலாமியப் புத்தாண்டு

இசுலாமிய புத்தாண்டு அல்லது ஹிஜ்ரி புத்தாண்டு (Islamic New Year ) () இசுலாமிய நாட்காட்டியில் ஆண்டு தொடக்கத்தை குறிக்கும் நாள் ஆகும்.இசுலாமிய நாட்காட்டியின் முதல் மாதமான முகரம் மாதத்தின் முதல் நாள் இசுலாமியப் புத்தாண்டாக அனுசரிக்கப்படுகிறது.

கி.பி. 622 இல் இசுலாமிய இறைதூதர் முகம்மது நபி அவர்கள் சவூதி அரேபியாவில் உள்ள மக்காவிலிருந்து மதீனாவிற்கு இடம் பெயர்ந்த நிகழ்ச்சி அரபு மொழியில் "ஹிஜிரத்" எனப்படும். அந்த ஆண்டே முதல் இசுலாமியத் புத்தாண்டு ஆகும்.

சில இசுலாமியர்கள் நிலவை உள்ளூரில் நேரடியாக பார்த்து புதிய மாதத்தினைத் தீர்மானிக்கின்றனர். எனவே புதிய ஆண்டும் இதனடிப்படையில் தீர்மானிக்கப்படுகிறது. 
சவுதி அரேபியா உட்பட பெரும்பாலான இசுலாமிய நாடுகளில்,வானியல் கணக்கீடுகள் பின்பற்றி இசுலாமிய நாட்காட்டியில் எதிர்கால தேதிகள் தீர்மானிக்க படுகின்றன. புதிய ஆண்டும் இதனடிப்படையில் தீர்மானிக்கப்படுகிறது. 
இசுலாமிய நாட்காட்டியில் நாள் சூரியன் மறையும் நேரம் அல்லது நிலவு தோன்றும் நேரம் என வரையறுக்கப்படுகிறது.

இசுலாமிய நாட்காட்டி சந்திர ஆண்டின் படி கணக்கிடப்படுகிறது. கிரிகோரியன் நாட்காட்டி சூரிய ஆண்டின் படி கணக்கிடப்படுகிறது. எனவே இசுலாமிய ஆண்டு கிரிகோரியன் ஆண்டை விட பன்னிரெண்டு நாட்கள் குறைவாக இருப்பதால், இஸ்லாமிய புத்தாண்டு ஒவ்வொரு ஆண்டும் கிரிகோரியன் நாட்காட்டியில் அதே நாளில் வரவில்லை.

கிரிகோரியன் நாட்காட்டியின்படி பின்வரும் தேதிகளில் இஸ்லாமிய புத்தாண்டு ஒத்திருக்கும்: 


</doc>
<doc id="322572" url="https://ta.wikipedia.org/wiki?curid=322572" title="பாசூரா மாவட்டம்">
பாசூரா மாவட்டம்

பாசூரா மாவட்டம் (Bajura District) (), நேபாள மாநில எண் 7-இன் ஒன்பது மாவட்டங்களில் ஒன்றானதும், நேபாளத்தின் 75 மாவட்டங்களில் ஒன்றானதும் ஆகும். மேல் இமயமலையில் அமைந்த இம்மாவட்டத் தலைமையிடம் மார்த்தாடி நகரம் ஆகும்.
2011-ஆம் ஆண்டின் மக்கள் தொகை கணக்கெடுப்பின் படி, பாசூரா மாவட்டத்தின் மக்கள் தொகை 134912 ஆகும். இதன் பரப்பளவு 2,188 சதுர கிலோ மீட்டராகும்.

இம்மாவட்டத்தின் ஆண்டு சராசரி மழைப் பொழிவு 13,433 மில்லி மீட்டராகும். தட்ப் வெப்ப நிலை, கோடை காலத்தில் 40 பாகை செல்சியசும், குளிர் காலத்தில் பூஜ்யம் பாகை செல்சியசுக்கும் கீழ் உள்ளது.
வேளாண்மை மற்றும் கால்நடை வளர்ப்பு இம்மாவட்ட மக்களின் முக்கியத் தொழிலாகும்.

இம்மாவட்டம் ஒரு நகராட்சியும், 24 கிராம வளர்ச்சி மன்றங்களையும் கொண்டுள்ளது.

2011-ஆம் ஆண்டில் மக்கள் தொகை கணக்கெடுப்பின் படி, இம்மாவட்டத்தின் மக்கள் தொகை 134,912 ஆகும். அதில் பெண்கள் 69,106 (51%) ஆகவும், ஆண்கள் 65,806 (49%) ஆகவும் உள்ளனர். 24,908 வீடுகள் கொண்ட இம்மாவட்டத்தின் மக்கள் அடர்த்தி ஒரு சதுர கிலோ மீட்டருக்கு 62 நபர்கள் வீதம் வாழ்கின்றனர். எழுத்தறிவு விகிதம் 32% ஆக உள்ளது. இம்மாவட்டத்தில் பல இன மக்கள் வாழ்ந்தாலும், பேச்சு மொழி நேபாள மொழியாக உள்ளது.




</doc>
<doc id="322575" url="https://ta.wikipedia.org/wiki?curid=322575" title="பட்சார்">
பட்சார்

பட்சார் "(Batsor)" இந்தியாவின் அசாம் மாநிலம், நல்பாரி மாவட்டத்திலுள்ள ஒரு கிராமம் ஆகும். பெல்சார், சுர்சுரி, கோல்பரா போன்ற கிராமங்கள் பட்சாரைச் சூழ்ந்துள்ளன . 

காம்ரூப் மண்டலத்தைப் போலவே பட்சார் கிராமத்திலும் காம்ரூபி மொழியைப் பயன்படுத்தினர்.

தோமாகி, அமாடி, துர்கா பூசை, காளி பூசை, தீபாவளி, சிவராத்திரி, கிருட்டிண செயந்தி போன்றவை இக்கிராமத்தின் பிரதான திருவிழாக்களாக இருந்தன. கிராம மக்களின் தினசரி வாழ்வில் பண்டைய கலாச்சாரத்தின் தாக்கங்கள் நன்கு பரவியிருந்தன. காளி மந்திர், காமாக்யா மந்திர், துர்கா மந்திர் போன்றவை சில பண்டைக்கால கோயில்களுக்கு எடுத்துக்காட்டுகளாகும். 

நல்பாரி மற்றும் கவுகாத்தி நகரங்களுடன் இக்கிராமம் தினசரி பேருந்துகளால் இணைக்கப்பட்டுள்ளது. இவைதவிர தனியார் பேருந்துகளும் இக்கிராமத்தை பிற பகுதிகளுடன் இணைக்கின்றன. தேசிய நெடுஞ்சாலை 31 இக்கிராமத்தின் வடக்கிலிருந்து தெற்கு நோக்கி செல்கிறது.


</doc>
<doc id="322580" url="https://ta.wikipedia.org/wiki?curid=322580" title="வாடன் சம்பா (நெல்)">
வாடன் சம்பா (நெல்)

வாடன் சம்பா ("Vadan Samba") பாரம்பரிய நெல் வகைகளில் இளம் குழந்தைக்கு முதல் உணவாக (இதன் அரிசிக் கஞ்சி) வழங்கப்படும் இது, மானாவாரி மற்றும் வறட்சியான பகுதிகளில் பரவலாகச் சாகுபடி செய்யப்படும் நெல் இரகமாகும். வறட்சியைத் தாங்கி, மழை பெய்யும்போது பயிர் வளர்ச்சி அடையும் தன்மை கொண்ட வாடன் சம்பா, சுமார் நான்கடி வரையிலும் வளரக்கூடிய நெல் வகையாகும். நூற்று நாற்பது நாள் வயதுடைய நீண்ட காலப் பயிரான இந்நெல் இரகம், மஞ்சள் மற்றும் பழுப்பு நிறத்துடன் கூடிய சன்ன இரக அரிசியைக் கொண்டது.

வாடன் சம்பா நெற்பயிருக்கு ஒருமுறை மூலிகை பூச்சி விரட்டியும், ஒருமுறை பஞ்சகவ்யமும் பயன்படுத்தினால் ஒரு ஏக்கருக்கு இருபத்து ஐந்து மூட்டைவரை மகசூல் கிடைக்ககூடிய இந்த இரகத்தின் விற்பனைக்கு நல்ல வரவேற்பு உண்டு. மேலும், இந்த இரகத்துக்கு இரசாயன உரங்களோ, பூச்சிக்கொல்லிகளோ தேவையில்லை என கருதப்படுகிறது. பூச்சி, மற்றும் நோய் எதிர்ப்புச் சக்தி நிறைந்துள்ள இந்நெல் இரகம், நெல் மணிகள் கொட்டும் தன்மை கொண்டவை என்பதால், பத்து நாட்களுக்கு முன்பாக அறுவடை செய்வது அவசியம் என்று கூறப்படுகிறது.

இந்த நெல்லின் அரிசி சன்ன இரகமாகவும், சத்து மிகுந்த இரகமாகவும் இருப்பதால் உணவு மற்றும் பலகார வகைகளுக்கு ஏற்றதாக அதிகம் விரும்பப்படுகிறது. உணவுத் திருவிழாக்களில் பங்கேற்க வாடன் சம்பா அரிசியில் பலகாரம் செய்ய விரும்பும் பெண்கள் இருக்கிறார்கள் என்கின்றனர். மிகுந்த ருசியுடன் இருப்பதால் மக்களிடையே வாடன் சம்பா பெரும் வரவேற்பு பெற்றுள்ளது.

மத்திய, மற்றும் 130 நாள் முதல், 140 நாள் வரையிலான நீண்டக்கால நெல் வகையைச்சார்ந்த வாடன் சம்பா, தமிழ்நாட்டின் அனைத்து மாவட்டங்களிலும், சம்பா பட்டம் எனப்படும் ஆகத்து, மற்றும் செப்டம்பர் மாதங்களில் சாகுபடி செய்ய ஏற்ற நெல் இரகமாகும்.

அதீதமான மருத்துவக் குணமும் கொண்ட வாடன் சம்பா, மஞ்சள் காமாலை போன்ற நோய்களுக்கு மூலிகை வைத்தியம் எடுத்துக்கொள்பவர்கள் பத்தியம் (உணவு கட்டுப்பாடு) இருக்க வேண்டும். மேலும், பேதிக்கு மருந்து சாப்பிடுபவர்களுக்கும் வாடன் சம்பா அரிசிக் கஞ்சி வைத்துக் கொடுக்கும் பழக்கம் கிராமப் பகுதிகளில் இன்றும் இருந்துவது குறிப்பிடத்தக்க ஒன்றாகும். குழந்தைகளுக்கு முதன்முதலில் சோறு ஊட்டும்போது இந்த அரிசியைத் தேர்ந்தெடுக்கிறார்கள். அதற்குக் காரணம் விரைவில் சீரணம் ஆவதும், நோய் எதிர்ப்புச் சக்தி மிகுந்ததுமான இந்த நெல் இரகம், குழந்தைகளின் வளர்ச்சி மற்றும் ஆரோக்கியத்துக்கும் சிறந்ததாக இருக்கும் என்பது தெரியவருகிறது.ref name="thehin"/>




</doc>
<doc id="322582" url="https://ta.wikipedia.org/wiki?curid=322582" title="பஜாங் மாவட்டம்">
பஜாங் மாவட்டம்

பஜாங் மாவட்டம் (Bajhang District) (, தூர மேற்கு நேபாளத்தின், மாநில எண் 7-இல் அமைந்த மாவட்டமாகும். இது நேபாளத்தின் எழுபத்தி ஐந்து மாவட்டங்களில் ஒன்றாகும். இம்மாவட்டத்தின் நிர்வாகத் தலைமையிடம், சேத்தி ஆற்றின் கரையில் உள்ள செயின்பூர் நகரம் ஆகும்.

பஜாங் மாவட்டம், 2011-ஆண்டு மக்கள் தொகை கணக்கெடுப்பின் படி 1,95,159 மக்கள் தொகையும், 3,422 சதுர கிலோ மீட்டர் பரப்பளவும், கொண்டது. திபெத் தன்னாட்சிப் பகுதி இம்மாவட்டத்தின் வடமேற்கு எல்லையாக அமைந்துள்ளது.

பஜாங் மாவட்டத்தில் 44 கிராம வளர்ச்சி சபைகளும், ஒரு நகராட்சி மன்றமும் உள்ளது.



</doc>
<doc id="322584" url="https://ta.wikipedia.org/wiki?curid=322584" title="பாகலுங் மாவட்டம்">
பாகலுங் மாவட்டம்

பாகலுங் மாவட்டம் (Baglung District) ( ), நேபாளத்தின் மாநில எண் 4-இல் அமைந்துள்ளது. இம்மாவட்டம் நேபாளத்தின் 75 மாவட்டங்களில் ஒன்றாகும். இம்மாவட்டத் தலைநகரம் காளி கண்டகி ஆற்றின் கரையில் உள்ள "பாகலுங்" நகரம் ஆகும்.

இம்மாவட்டம் 1,784 சதுர கிலோ மீட்டரும், 2011-ஆம் ஆண்டு மக்கள் தொகை கணக்கெடுப்பின் படி 2,68,613 மக்கள் தொகையும் கொண்டது. 

பாகலுங் மாவட்டம் 59 கிராம வளர்ச்சி சபைகளும், ஒரு நகராட்சி மன்றமும் கொண்டது. 
உயர்ந்த மலைப்பாங்கான பாகலாங் மாவட்டத்தில் பல மலை ஆறுகளையும், தொங்கும் பாலங்களையும் கொண்டது. இந்து சமயம் மற்றும் பௌத்த சமயங்களை மக்கள் பின்பற்றுகின்றனர். புன், தாபா, ராணா, மகர், செத்திரி, பிராமணர், நேவார் மக்கள், குரூங் மற்றும் தகாளி மக்கள் அதிகம் வாழ்கின்றனர்.

இம்மலை மாவட்டத்தில் மூலிகைச் செடிகள், நெல், சோளம், கோதுமை மற்றும் உருளைக் கிழங்கு அதிகம் பயிரிடப்படுகிறது.

பாகலுங் மாவட்டத்தின் கோடை கால அதிக பட்ச வெப்பம் 37.5 பாகை செல்சியஸ் ஆகவும், குளிர் கால குறைந்த பட்ச வெப்பம் -15 பாகை செல்சியஸ் ஆகவும் உள்ளது. 
இம்மாவட்டம் கடல் மட்டத்திலிருந்து 650 மீட்டர் உயரத்திலிருந்து 4,300 மீட்டர் உயரம் வரை இமயமலையில் பரவி உள்ளது.




</doc>
<doc id="322585" url="https://ta.wikipedia.org/wiki?curid=322585" title="அட்டப்பிரகரணம்">
அட்டப்பிரகரணம்

அட்டப்பிரகரணம் என்பது வட மொழியில் தோன்றிய சித்தாந்த சாத்திர நூல்களாகும். தமிழ் மொழியில் பதினான்கு மெய்கண்ட சாத்திரங்கள் தோன்றி சைவ சித்தாந்தக் கோட்பாட்டினை வளர்த்தது போன்று வடமொழி சித்தாந்த வளர்ச்சியில் குறிப்பிடத்தக்க நூல்களாகும். இவை கி.பி 8 -12 நூற்றாண்டுகளுக்கு இடைப்பட்டவையாகக் கொள்ளப்படுகின்றன. இதனால் தமிழ் மொழிச் சித்தாந்த சாத்திரங்களுக்கு காலத்தால் முற்பட்ட நூல்களாக அமைகின்றன. போஜதேவர், பத்தர மகாண்டா, சத்யஜோதி சிவாச்சாரியார், ஸ்ரீகண்டாசாரியார் ஆகியோரால் இயற்றப்பட்ட நூல்களாக இவை விளங்குகின்றன. 


தமிழில் தோன்றிய சித்தாந்த சாத்திர நூல்களோடு கருத்துவேறுபாடு இன்றியனவாக சைவ சித்தாந்த தத்துவங்களைப் பேசுகின்றன.


</doc>
<doc id="322590" url="https://ta.wikipedia.org/wiki?curid=322590" title="போர்த்துக்கேயரின் முதலாவது யாழ்ப்பாணப் படையெடுப்பு">
போர்த்துக்கேயரின் முதலாவது யாழ்ப்பாணப் படையெடுப்பு

போர்த்துக்கேயரின் முதலாவது யாழ்ப்பாணப் படையெடுப்பு என்பது, 1560ம் ஆண்டில் கோவாவில் போர்த்துக்கேயரின் அரசப்பிரதிநிதியாக இருந்த டொம் கான்சுட்டன்டீனோ டி பிரகன்சா தலைமையில் யாழ்ப்பாண இராச்சியத்தின் மீது எடுக்கப்பட்ட படை நடவடிக்கையைக் குறிக்கும். இராச்சியத்தின் தலைநகரமான நல்லூர் கைப்பற்றப்பட்டது எனினும், யாழ்ப்பாண அரசன் முதலாம் சங்கிலி பிடிக்க முடியவில்லை. பிரகன்சாவுடன் ஒப்பந்தம் ஒன்றைச் செய்துகொண்டு மீண்டும் நல்லூருக்குள் நுழைந்த சங்கிலி போர்த்துக்கேயருக்கு எதிரான மக்கள் கிளர்ச்சியொன்றை உருவாக்கி அவர்கள் தப்பி ஓடவேண்டிய நிலையை ஏற்படுத்தினான். எனினும், இந்தப் போரினால் யாழ்ப்பாண இராச்சியம் அதன் ஒரு பகுதியான மன்னார்த் தீவையும் அதனை அண்டிய பகுதிகளையும் போர்த்துக்கேயரிடம் இழந்தது.

1540ல் யாழ்ப்பாண இராச்சியத்தின் ஒரு பகுதியாகிய மன்னாரில் போர்த்துக்கேயக் குருமாரின் மதமாற்ற நடவடிக்கைகளுக்கு எதிராக முதலாம் சங்கிலி எடுத்த தீவிர நடவடிக்கைகளால் மதமாற்றம் செய்யப்பட்ட 800 மன்னார் குடிமக்கள் கொல்லப்பட்டனர். இதனால் ஆத்திரமடைந்த போர்த்துக்கேயக் குருமார், யாழ்ப்பாண அரசனைத் தண்டிக்கும்படி கோவாவில் இருந்த போர்த்துக்கேய அரசப்பிரதிநிதிக்கு அழுத்தங்களைக் கொடுத்துவந்தனர். இந்தியாவில் இருந்த போர்த்துக்கேயரின் ஆட்சிப்பகுதிகளைச் சுற்றியிருந்த தாயக அரசுகளின் பயமுறுத்தல்களை எதிர்கொள்ளவேண்டி இருந்ததாலும், அவர்களின் வணிக நோக்கங்களுக்கு யாழ்ப்பாண இராச்சியம் எவ்வித வாய்ப்புகளையும் வழங்காததினாலும், யாழ்ப்பாணத்தின் மீது நடவடிக்கை எடுப்பதில் அவர்கள் உற்சாகம் காட்டவில்லை. சளைக்காத குருமார் போர்த்துக்கேயப் பேரரசன் வரை இந்த விடயத்தை எடுத்துச் சென்றனர். பேரரசனும் யாழ்ப்பாண அரசனைத் தண்டிப்பதற்கான ஆணையை கோவாவில் இருந்த அரசப் பிரதிநிதிக்கு அனுப்பியிருந்தான். எனினும் குருமார் விரும்பிய அளவு வேகமாக எதுவும் நடக்கவில்லை.

1558ல் டொம் கான்சுட்டன்டீனோ டி பிரகன்சா போர்த்துக்கேய அரசப்பிரதிநிதியாக கோவாவுக்கு வந்தான். புறப்படுமுன், யாழ்ப்பாண இராச்சியம் தொடர்பில் போர்த்துக்கேய அரசன் மூன்றாம் ஜோன் முன்னைய அரசப் பிரதிநிதிகளுக்கு அனுப்பிய ஆணை வேறு போர்களில் கவனம் செலுத்தவேண்டி இருந்ததனாலோ, பிற காரணங்களாலோ நிறைவேற்றப்படாமல் இருப்பதை ஏற்றுக்கொள்ள முடியாது என்றும், கிறித்தவத்துக்கு வேண்டிய ஆதரவை வழங்குவதில் மெத்தனம் காட்டப்படுவது குறித்து குருமார் முறைப்பாடு செய்வதாகவும் கூறிய போர்த்துக்கேய அரசி கத்தரீனா, இந்த விடயத்தில் சிறப்புக் கவனம் எடுக்குமாறு பிரகன்சாவைக் கேட்டுக்கொண்டிருந்தார். யாழ்ப்பாண அரசன் மன்னாரில் செய்த கொடுமைகளுக்காகவும், தொடர்ந்து கிறித்தவத்துக்கு எதிரான அவனது நடவடிக்கைகளுக்காகவும் அவன் இன்னும் தண்டிக்கப்படாமல் இருப்பது வருத்ததுக்கு உரியது என்றும் அரசி எடுத்துக்கூறி இருந்தார். எனவே இந்தியாவுக்கு வந்த பிரகன்சா தானே யாழ்ப்பாணத்துக்குப் படையெடுத்துச் சென்று போர்த்துக்கேய அரசனின் ஆணையை நிறைவேற்றத் தீர்மானித்தான்.

1560 செப்டெம்பரில் ஏறத்தாழ 100 கடற்கலங்களில் படைகளை ஏற்றிக்கொண்டு பிரகன்சா யாழ்ப்பாணம் நோக்கிப் புறப்பட்டான். யாழ்ப்பாணத்தில் எங்கே இறங்குவது என்பது குறித்து விரிவாக ஆராய்ந்தபின் கொழும்புத்துறையில் இறங்குவது எனத் தீர்மானம் எடுக்கப்பட்டது. கோவாவில் இப்போருக்காக 4000 பேர் பதிவு செய்திருந்தும் கப்பலில் 1200 பேர்களே இருப்பது கண்டறியப்பட்டது. மிகக் குறைவான படைவீரரே தம்மிடம் இருப்பதை அறிந்த பிரகன்சா, தான் செய்ய நினைத்தவை எல்லாவற்றையுமே செய்யமுடியாது என்பதை உணர்ந்துகொண்டான். எனினும், இருந்த படையினரை ஐந்து கப்பித்தான்களின் கீழ் ஐந்து பிரிவுகளகப் பிரித்தான். போர்த்துக்கேயர் கப்பல்கள் கடற்கரையை அணுகியபோது, இளவரசன் ஒருவன் தலைமையிலான யாழ்ப்பாண அரசனின் படைகள் போர் முழக்கத்துடன் தாக்குதலுக்குத் தயாராயின. ஆனால், போர்த்துக்கேயரின் கப்பல்களிலிருந்து நிகழ்த்தப்பட்ட சரமாரியான கனரகப் பீரங்கித் தாக்குதல்கள் யாழ்ப்பாணப் படையினரிடையே பெரும் உயிர்ச் சேதத்தை ஏற்படுத்தின. இதனால், யாழ்ப்பாணப் படை பின்வாங்கியது. போர்த்துக்கேயர் எதிர்ப்பின்றி கரையிறங்கினர். எனினும், தொடர்ந்து முன்னேறிய படையினரை மறைந்திருந்த இளவரசனின் படைகள் தாக்கின. இப்படை கடுமையான எதிர்ப்பைக் காட்டியபோதும், போர்த்துக்கேயர் தாக்குதல்களை முறியடித்து முன்னேறினர். சிறிது தூரம் அணிவகுத்துச் சென்ற பின்னர் போர்த்துக்கேயப் படைகள் நல்லூர் நகரம் கண்ணுக்குத் தெரியும் தொலைவுக்குள் வந்தன. அக்காலத்தில் நல்லூர் நகரம் ஒரு வெளியின் நடுவில் அமைந்திருந்தது. சுற்றிலும் கல்லும் மண்ணும் கலந்து கட்டிய மதில்கள் இருந்தன. பீரங்கிகள் பொருத்தப்பட்ட சில பலம் வாய்ந்த கொத்தளங்களும் காணப்பட்டன. சுற்றிலும், பதுங்கு குழிகள் அமைக்கப்பட்டு துப்பாக்கி ஏந்திய வீரர்கள் நிறுத்தப்பட்டிருந்தனர்.

போர்த்துக்கேயர் உள்நுழையும்போது தாக்குதல் நடத்திப் பெரும் சேதத்தை உண்டுபண்ணும் நோக்கோடு கோட்டை மதிலின் ஒரு பகுதி ஏற்கெனவே உடைக்கப்பட்டிருந்தது. இதற்கூடாக போர்த்துக்கேயர் நுழையும் போது கவனமாக இருந்ததால், பெரிய இழப்பு ஏற்படவில்லை. ஐந்து குழுக்களாக உள்ளே நுழைந்த போர்த்துக்கேயப் படைகளுடன் நகர வீதிகளில் சங்கிலியின் மகன் தலைமையிலான யாழ்ப்பாணப் படைகள் சண்டையில் ஈடுபட்டன. எனினும் பெரும்பாலும் வில், அம்புகளோடு போராடிய யாழ்ப்பாணப் படைகள், போர்த்துக்கேயரின் நவீன ஆயுதங்களுக்கும், போர்த்திறமைக்கும் ஈடுகொடுக்க முடியாமல் பின்வாங்கின. சங்கிலி அரண்மனையைக் கைவிட்டு கோப்பாயில் இருந்த சிறிய கோட்டைக்குப் பின்வாங்கினான். போர்த்துக்கேயப் படைகள் நல்லூர் நகரைக் கைப்பற்றிக்கொண்டன. இரவாகிவிட்டதால், சங்கிலியைத் தேடிச்செல்லும் பணியை அடுத்தநாள் விடியும் வரை போர்த்துக்கேயர் பின்போட்டனர். ஆனால், விடிவதற்கு முன்னரே அரண்மனைக்குத் தீவைப்பித்த சங்கிலி, வன்னிப் பகுதியை நோக்கிப் பின்வாங்கினான். போர்த்துக்கேயருடைய படையின் ஒரு பகுதி மன்னனைப் பிடிப்பதற்காக அவனைத் தொடர்ந்து சென்றது. எனினும், போர்த்துக்கேயப் படைகளுக்கு இம்முயற்சியில் வெற்றி கிடைக்கவில்லை.

அதேநேரம், படை பலத்தால் போர்த்துக்கேயரைத் தனது நாட்டில் இருந்து விரட்ட முடியாது என்பதை உணர்ந்துகொண்டதனால், தந்திரமாக அவர்களை வெளியேற்றச் சங்கிலி தீர்மானித்தான். போர்த்துக்கேய அரசப்பிரதிநிதி பிரகன்சாவுடன் பேச்சு நடத்துவதற்காகத் தூது அனுப்பினான். போர்த்துக்கேயப் படைகளும் அவ்வேளையில் மிகவும் நெருக்கடியான சூழ்நிலையில் இருந்தன. படையினர் களைப்புற்றிருந்தனர். உணவுப்பொருட்கள் கையிருப்பில் இல்லை. வெடிமருந்துகளும் போதிய அளவில் இல்லை. எனவே இந்த வாய்ப்பைப் பயன்படுத்திக்கொள்ள பிரகன்சா முடிவு செய்து, கடுமையான நிபந்தனைகளோடு கூடிய உடன்பாடு ஒன்றைச் சங்கிலி ஏற்றுக்கொள்ளவைத்தான்.

இந்த ஒப்பந்தத்தில் பின்வரும் அம்சங்கள் காணப்பட்டன:.


ஏதாவது வழிமூலம் மீண்டும் அரச பதவியை ஏற்றுக்கொண்டு அதன் பின்னர் போர்த்துக்கேயரை வெளியேற்றிவிடலாம் என்ற எண்ணத்துடனேயே சங்கிலி இவ்வாறான ஒப்பந்தத்தை ஏற்றிருக்கக்கூடும்.

ஒப்பந்தத்தின் பின்னர் சங்கிலி நல்லூருக்குத் திரும்பினான். முடிக்குரிய இளவரசனும், இரண்டு முதலிமாரும் பிணையாகப் போர்த்துக்கேயரிடம் ஒப்படைக்கப்பட, அவர்கள் போத்துக்கேயரின் கப்பல்களில் தடுத்து வைக்கப்பட்டனர். சங்கிலி கொடுக்கவேண்டியவற்ரைப் பெற்றுக்கொள்வதற்காகப் படையினர் சிலநாட்கள் அங்கேயே இருந்தனர். சங்கிலி மக்கள் கிளர்ச்சியை உருவாக்கிப் போர்த்துக்கேயரை வெளியேற்றும் திட்டத்தை உருவாக்கியதாகச் சொல்லப்படுகிறது. சங்கிலி நல்லூரில் இல்லாத காலத்தில் போர்த்துக்கேயர் மக்களின் பொருட்களைக் கொள்ளையடித்தும், அவர்களுடைய பசுக்களைக் கொன்று தின்றும், பெண்களை மானபங்கப்படுத்தியும் கொடுமைப்படுத்தினர். இதனால் மக்களும் கோபமுற்றிருந்தனர். குறித்த நாளொன்றில் கிளர்ச்சி வெடித்தது. பிரகன்சா வேட்டைக்குச் சென்றிருந்தான். போர்த்துக்கேயர் சிலர் நகருக்குள் இருந்தனர். இன்னும் சிலர் பொருட்கள் வாங்குவதற்காக ஊர்களுக்குள் சென்றிருந்தனர். நேரத்தை இழக்க விரும்பாத பாதிரிமார்கள் சிலர் மக்களை மதம் மாற்றுவதற்கான முயற்சிகளில் ஈடுபட்டிருந்தனர். வழியில் கண்ட போர்த்துக்கேயர் அனைவரையும் கிளர்ச்சிக்காரர்கள் கொன்றனர். முந்திய நாட்களில் மதம் மாறிய உள்ளூர் மக்களும் கொலைசெய்யப்பட்டனர்.

போர்த்துக்கேயர் முகாமிட்டிருந்த கோட்டை எவரும் வெளியேற முடியாதபடி கிளர்ச்சியாளர்களால் சூழப்பட்டிருந்தது. உள்ளே 200 வரையான நோயுற்ற படையினர் இருந்தனர். நாகபட்டினத்தில் இருந்து அனுப்பப்பட்ட ஒரு தொகுதி மீட்புப் படையினர் கிளர்ச்சியாளரின் எதிர்ப்புக்களைச் சமாளித்துக் கோட்டைக்குள் புகுந்தனர். எனினும், திட்டமிட்டபடி நோயாளர்களைக் கப்பலுக்கு அனுப்ப முடியவில்லை. நீண்ட நாட்கள் முற்றுகையின் கீழ் இருப்பது சாத்தியமில்லை என்பதை உணர்ந்துகொண்ட போர்த்துக்கேயத் தளபதிகள் கோட்டையைவிட்டு வெளியேறத் தீர்மானித்தனர். முகாமுக்குத் தீவைத்த அவர்கள், தூக்கிச் செல்ல முடியாத ஆயுதங்களை அழித்துவிட்டுத் தூக்கிச் செல்லக்கூடியவற்றோடு நோயாளர்களையும் சுமந்துகொண்டு வெளியேறி, கிளர்ச்சியாளர்களின் தாக்குதல்களுக்கு நடுவே தமது கப்பல்களுக்குத் தப்பிச் சென்றனர். போர்த்துக்கேயர் யாழ்ப்பாணத்தை விட்டு வெளியேறினாலும் இராச்சியத்தின் ஒரு பகுதியான மன்னார்த்தீவைக் கைப்பற்றிக்கொண்டு அங்கே ஒரு கோட்டையையும் கட்டினர்.

யாழ்ப்பாண இராச்சியம் முழுமையாகப் போர்த்துக்கேயரின் கையில் சிக்காமல் தப்பினாலும் மன்னார்த்தீவு போர்த்துக்கேயரின் கட்டுப்பாடுக்குள் சென்றது ஒரு முக்கியமான பின்னடைவு. நிலப்பகுதிகை இழந்தது ஒருபுறம் இருக்க அப்பகுதியில் இடம்பெற்றுவந்த முத்துக்குளிப்பு வருமானத்தையும் யாழ்ப்பாண மன்னன் இழந்தான். அத்துடன் மன்னாரில் இருந்து யாழ்ப்பாண இராச்சியத்தின்மீது கண்காணிப்புச் செலுத்துவதும் போர்த்துக்கேயருக்கு இலகுவாக அமைந்தது. திருக்கேதீசுவரத்தில் இருந்த பழைமையான சிவன் கோயிலும் இக்காலத்திலேயே போர்த்துக்கேயரால் இடிக்கப்பட்டது.

போர்த்துக்கேயர் தமது கப்பலில் பிணையாக வைத்திருந்த முடிக்குரிய இளவரசனையும் கோவாவுக்குக் கொண்டு சென்றனர். அங்கே அவன் கத்தோலிக்க மதத்துக்கு மாற்றப்பட்டான். 1571 வரையே அவன் வாழ்ந்ததாகத் தெரிகிறது.



</doc>
<doc id="322592" url="https://ta.wikipedia.org/wiki?curid=322592" title="தன்வேதனைக்காட்சி">
தன்வேதனைக்காட்சி

தன்வேதனைக்காட்சி என்பது சித்தாந்தக் கோட்பாட்டில் காட்சி அளவையியலில் பயன்படுத்தப்படும் பதமாகும். மனம், பொறி முதலியவற்றின் உதவியின்றி ஆன்ம ஞானத்தினால் அராகம், வித்தை, கலை முதலிய தத்துவங்களால் உண்டாகும் இன்ப துன்பங்களைப் புரிதலாகும்.
சிவஞானசித்தியார்,
"காண்டல் வாயின் மனந்தன்வே தனையோடியோக
காட்சியென ஈண்டு நான்காம்"

என்று வாயிற்காட்சி, மானதக்காட்சி, தன்வேதனைக்காட்சி, யோகக்காட்சி எனும் நால்வகைக் காட்சிகளைக் குறிப்பிடுகின்றது.

நான் இன்புறுகின்றேன், நான் மயங்குகின்றேன், நான் கலங்குகின்றேன் போன்ற அறிவுநிலைகள் தன்வேதனைக் காட்சிக்குரிய எளிமையாள உதாரணங்களாகும்.

தன்வேதனைக் காட்சி நிலையில் காட்சியானது அகநிலைப்படுத்தப்பட்ட வகையில் அகச்செயற்பாடுகளைக் கண்டு கொள்ளும் தன்மைக்குரியதாகின்றது.


</doc>
<doc id="322595" url="https://ta.wikipedia.org/wiki?curid=322595" title="பிரத்தியட்சம்">
பிரத்தியட்சம்

பிரத்தியட்சம் என்பது தமிழில் காட்சியளவை அல்லது புலக்காட்சி என வழங்கப்படுகின்றது. பிரத்தி+அக்ச அல்லது பிரத்தி+அக்சி எனப் பகுத்து புலனுறுப்புக்கு முன்னதாக அல்லது கண் முதலான புலன்களுக்கு முன்னதாக எனப் பொருள்சுட்டும் வகையில் அமைகின்றது.

பொதுவாக கண் முதலான ஐம்புலன்களாலும் பெறப்படும் அறிவு புலக்காட்சி எனப்படும். எனினும் இந்திய தத்துவங்களிடையே காட்சி பற்றிய வரைவிலக்கணப்படுத்தலில் வேறுபாடுகள் காணப்படுகின்றன.

சிவஞானசித்தியார் காட்சி பற்றிய வரைவிலக்கணப்படுத்தலில்
"மாசறு காட்சியை யந்திரிவின்றி விகற்பமுன்ன
ஆசற வறிவதாகும்" என்று, நேரே அறிவதுடன் ஐயம், திரிபு, விகற்பம் ஆகியன இல்லாது அறிகின்ற அறிவே காட்சி எனக்கூறுகின்றமை குறிப்பிடத்தக்கதாகும்.


</doc>
<doc id="322598" url="https://ta.wikipedia.org/wiki?curid=322598" title="கொட்டியாரப்பற்று">
கொட்டியாரப்பற்று

கொட்டியாரப்பற்று அல்லது கொட்டியாரபுரப்பற்று எனப்படுவது இலங்கையின் திருக்கோணமலை மாவட்டத்தின் மூதூர், வெருகல், சேருவில ஆகிய பிரதேச செயலாளர் பிரிவுகளை கொண்ட பிரதேசமாகும்.

ஏறத்தாழ 615 சதுகிலோமீற்றர் பரப்பளவைக் கொண்ட பிரதேசமான இப்பகுதியிலேயே இலங்கையின் நீளமான நதியாகிய மகாவலி கங்கை சமுத்திரத்தில் கலக்கின்றமையால் வளம் நிறைந்த பிரதேசமாகவும் விளங்குகின்றது.

ஐரோப்பிய காலனித்துவ ஆட்சிக் காலத்தில் சிறந்த கேந்திர முக்கியத்துவம் கொண்ட வாணிபத்துறையாக விளங்கியிருந்தது. ஒல்லாந்தரால் கட்டப்பட்ட கொட்டியாரக் கோட்டை (Koddiyar fort) இப்பகுதியிலேயே அமைந்துள்ளது. இதுவே ஒல்லாந்தரால் இலங்கையில் கட்டப்பட்ட முதலாவது கோட்டை ஆகவும் கூறப்படுகின்றது. எனினும் போர்த்துக்கேயரால் அரைவாசியிலேயே இடிக்கப்பட்டு பின்னர் மீண்டும் 1658 இல் கட்டப்பட்டது.

ஒல்லாந்தர் காலத்தில் கொட்டியாரபுரத்து வன்னிமையான "இருமரபுந்துய்ய இளஞ்சிங்க வன்னிமை" ஒல்லாந்தரைத் தாக்கி விரட்டியடித்துள்ளார். அவ்வாறே பிரித்தானியர் காலத்தில் 1803 இல் ஆங்கிலேயருக்கு எதிராக "பண்டார வன்னியன்" கொட்டியாரபுரத்தின் மீது படையெடுப்பு ஏற்படுத்தியுள்ளைமயையும் அறியமுடிகின்றது.


</doc>
<doc id="322600" url="https://ta.wikipedia.org/wiki?curid=322600" title="உத்தராகண்ட சட்டமன்றத் தேர்தல், 2017">
உத்தராகண்ட சட்டமன்றத் தேர்தல், 2017

2017 உத்தராகண்ட சட்டமன்றத் தேர்தல்  உத்தராகண்ட சட்டமன்றத்திற்கான 70 உறுப்பினர்களைத் தேர்ந்தெடுக்க 15 பிப்ரவரி 2017 அன்று நடந்த தேர்தலைக் குறிக்கும்.
இதன் 70 தொகுதிகளுக்கும் ஒரே கட்டத்தில் வாக்குப்பதிவு நடந்தது. 2012 தேர்தலில் எந்தக் கட்சிக்கும் பெரும்பான்மை கிடைக்கவில்லை. எனினும் இந்திய தேசிய காங்கிரசு விசய் பகுகுணா தலைவராவுள்ள முற்போக்கு சனநாயக முன்னணி (உத்தராகண்டம்) உதவியுடன் ஆட்சி அமைத்தது. வாக்காளர் சரிபார்க்கும் காகித தணிக்கை சோதனை இங்கு தேர்தலின் போது நான்கு தொகுதிகளில் பயன்படுத்தப்படும்.

இந்தத் தேர்தல் அட்டவணையை இந்திய தேர்தல் ஆணையம், 4 ஜனவரி 2017 அன்று அறிவித்தது. 
உத்தராகண்டத்தின் 69 தொகுதிகளுக்கு நடந்த தேர்தலில் 68% வாக்குப் பதிவு நடந்தது. கர்னபிரயாக் தொகுதி பகுசன் சமாச் வேட்பாளர் குல்தீப் சிங் சாலை விபத்தில் மரணமடைந்ததால் அத்தொகுதியில் தேர்தல் நடைபெறவில்லை.

டோய்வாலா தொகுதியிலிருந்து தேர்ந்தெடுக்கப்பட்ட திரிவேந்திர சிங் ரவாத் முதல்வராக பதவியேற்றார்.



</doc>
<doc id="322608" url="https://ta.wikipedia.org/wiki?curid=322608" title="எழுத்துக் குறியேற்ற முன்னெடுப்பு">
எழுத்துக் குறியேற்ற முன்னெடுப்பு

எழுத்துக் குறியேற்ற முன்னெடுப்பு (எ.கு.மு) (Text Encoding Initiative (TEI)) என்பது எழுத்தை முதன்மைப்படுத்தும் ஒரு எண்ணிம மனிதவியல் துறைசார் சமூகம் (community of practice) ஆகும். இந்தச் சமூகம் 1980கள் தொடக்கம் தொடர்ச்சியாக இயங்கி வருகின்றது. தற்போது இவர்கள் மின்னஞ்சல் பட்டியல், சந்திப்புக்கள், மாநாடுகள், ஆய்வேடு, துறைசார் விக்கி, நிரல் களஞ்சியங்கள், கருவியாக்கம் ஆகியவற்றை நடாத்துகின்றனர். இவர்கள் விரிவான ஒரு நுட்பச் சீர்தரத்தை பராமரிக்கின்றனர். இந்தச் சீர்தரமும் எழுத்துக் குறியேற்ற முன்னெடுப்பு என்ற பெயரிலேயே அறியப்படுகின்றது. 

எ.கு.மு வழிகாட்டிகள் (TEI Guidelines) என்று அறியப்படும் சீர்தரம் ஒரு எழுத்தை பொருள்சார்ந்து குறியேற்றப் பயன்படுகின்றது. ஒவ்வொரு சிட்டை (tag) அல்லது உறுப்பினதும் (element), பண்புகளினதும் (attributes) பொருளும் விளக்கமும் குறிப்பாகத் தரப்படுகிறது.

எ.கு.மு எழுத்தை எந்த தேவையான அளவு பிரிவுகளுடனும் குறியேற்ற அனுமதிக்கின்றது. எ.கா பின்வரும் பத்தி வசனங்களாகவும் (s), சொற்றொடர்களாக்வும் (clauses) ஆகவும் குறியேற்றப்பட்டுள்ளது.

ஒரு பாடலை அல்லது பாவை குறியேற்றத் தேவையான சிட்டைகளை எ.கு.மு கொண்டுள்ளது. பின்வரும் எடுத்துக்காட்டு ஒரு பிரெஞ்சுச் செய்யுளின் குறியேற்றம் ஆகும்.
<div type="sonnet">
</div>
ஒரு எழுத்தின் குறிப்பிட்ட பகுதிகள் வெவ்வேறு வகைகளில் புரியப்பட வேண்டும் எனில், எ.கு.மு choice சிட்டைகளைப் பயன்படுத்தி அந்தத் தெரிவைக் குறியேற்ற முடியும். பின்வரும் எடுத்துக்காட்டில் choice சிட்டைகள் இருமுறை பயன்படுத்தப்பட்டுள்ளது. முதல் முறை சரியான ஆண்டைக் குறிக்கவும். இரண்டாவது முறை அசல் மற்றும் சீரான சொற்கூட்டலைக் குறிக்கவும் பயன்படுத்தப்பட்டுள்ளது.
<p xml:id="p23">Lastly, That, upon his solemn oath to observe all the above
articles, the said man-mountain shall have a daily allowance of
meat and drink sufficient for the support of <choice>
with free access to our royal person, and other marks of our
<choice>



</doc>
<doc id="322612" url="https://ta.wikipedia.org/wiki?curid=322612" title="கட்டச்சம்பா (நெல்)">
கட்டச்சம்பா (நெல்)

கட்டச் சம்பா ("Katta Samba") பாரம்பரிய நெல் வகைகளில் ஒன்றாகும். பாரம்பரிய நெல் வகைகளில் மிகவும் குள்ள இரகமாக இருப்பதால், கட்டச்சம்பா என்றழைக்கப்படுகிறது. இந்தப் நெற்பயிருக்கு நோய் எதிர்ப்பு சக்தி அதிகம். ஒரு ஏக்கருக்கு முப்பது மூட்டைக்கு மேல் மகசூல் தரக்கூடியது.

கட்டச்சம்பா நெல் இரகம், பருவநிலை மாற்றத்திலிருந்தும் இயற்கை சீற்றங்களிலிருந்தும் மீளக்கூடிய நெல் இரகங்களில் முதன்மையானது. உடலுக்கு வலுசேர்க்கும் வகையில் முதன்மையானதாக இந்நெல் இரகம் இருந்துள்ளது. இதன் அரிசி சோற்றினை மண்பானயில் தண்ணீர் ஊற்றி வைத்து, மறுநாள் காலையில் அருந்துவது உடலுக்கு நன்மைதரும்.

இந்த நெல் இரகத்தைப் பயிரிடுவதன் மூலம், குறைந்த செலவில் அதிக மகசூல் கிடைக்கும்.

1966 ஆம் ஆண்டில் ஐம்பத்து எட்டு கிலோ எடை கொண்ட நான்கு மூட்டை நெல்லை விற்பனை செய்து கிடைக்கும் பணத்தைக் கொண்டு ஒரு பவுன் தங்கம் வாங்கலாம். இன்றைக்கு ஒரு பவுன் தங்கம் வாங்குவதற்கு இருபத்து ஒன்பது மூட்டை நெல்லுக்கான பணம் தேவைப்படும். நெல் விற்பனை தங்கத்தினுடைய விலையின் அடிப்படையில் கணக்கிடப்பட்டது குறிப்பிடத்தக்கது.




</doc>
<doc id="322614" url="https://ta.wikipedia.org/wiki?curid=322614" title="லெதோ, அசாம்">
லெதோ, அசாம்

லெதோ "(ஆங்கிலம்:Ledo அசாமி: লিডু)" இந்தியாவின் அசாம் மாநிலத்தின் தின்சுகியா மாவட்டத்தில், இருக்கும் ஒரு சிறிய நகரமாகும். இந்தியாவின் கிழக்குகோடியில் உள்ள அகலப்பாதை இரயில்வே நிலையமாக இந்நகரம் உள்ளது. லெதோ சாலையின் தொடக்கப் புள்ளியாக உள்ள இந்நகரம், பிரித்தானிய ஆட்சிக்காலத்தில் சிட்டில்வெல் சாலை என்ற பெயராலும் அறியப்பட்டது. அமெரிக்கர்களும் , பிரித்தானியர்களும் இராணுவத் தளவாடங்களை பர்மாவின் (மியான்மர்) வழியாகச் சீனாவுக்கு கொண்டு செல்ல இச்சாலையைப் (தேசிய நெடுஞ்சாலை 38 மற்றும் தேசிய நெடுஞ்சாலை 153) பயன்படுத்தினர் .

லெதோ நகரம் கடல் மட்டத்திலிருந்து சராசரியாக 150 மீட்டர் உயரத்தில் அமைந்துள்ளது .



</doc>
<doc id="322616" url="https://ta.wikipedia.org/wiki?curid=322616" title="லாங்மியுர்-டெய்லர் உணரி">
லாங்மியுர்-டெய்லர் உணரி

லாங்மியுர்-டெய்லர் உணரி "(Langmuir–Taylor detector)" என்பது டெய்லர் என்பவரால் உருவாக்கப்பட்ட ஒரு வகையான உணரியாகும் . மேற்பரப்பு அயனியாக்க உணரி அல்லது சூடான கம்பி உணரி என்ற பெயர்களாலும் இது அழைக்கப்படுகிறது. லாங்மியுர் மற்றும் கிங்தன் ஆகியோரின் கோட்பாடுகளின் அடிப்படையில் லாங்மியுர் இவ்வுணரியை உருவாக்கினார் . 

இந்த கண்டுபிடிப்பு வழக்கமாக உயர் வேலை செயல்பாடு (பொதுவாக டங்ஸ்டன் அல்லது ரினியம்) ஒரு சூடான மெல்லிய இழை அல்லது ஒரு உலோக நாடா கொண்டுள்ளது. உயர் விடுப்பாற்றல் கொண்ட உலோகங்களின் (பொதுவாக தங்குதன் அல்லது இரேனியம்) ஒரு சூடான மெல்லிய இழை அல்லது ஒரு உலோக நாடா இவ்வுணரியில் உள்ளது. இழையின் மீது மோதும் நடுநிலை அயனிகள் அல்லது மூலக்கூறுகளால், மேற்பரப்பு அயனியாக்கச் செயல்முறையின் விளைவாக நேர்மின்சுமையுள்ள அயனிகளாக வெளியேற இயலும். எலக்ட்ரான் பெருக்கி, துகள் எண்ணல் மின்னணுவியல் நுட்பத்தை உபயோகித்து இம்மின்சுமையை தனித்தனியாக மின்சாரமாக அளவிடவோ அல்லது உணரவோ முடிகிறது.

பெரும்பாலும் குறைவான அயனியாக்கும் ஆற்றல் கொண்ட கார அணுக்களுடன் சேர்க்கப்பட்டு இவ்வுணரி பொருண்மை நிறமாலையியல் மற்றும் அணு கடிகாரங்களில் பயன்படுத்தப்படுகிறது. 


</doc>
<doc id="322618" url="https://ta.wikipedia.org/wiki?curid=322618" title="பாறசாலை தொடருந்து நிலையம்">
பாறசாலை தொடருந்து நிலையம்

பாறசாலை இரயில் நிலையம் (நிலைய குறியீடு:PRSA) கேரளத்தின் திருவனந்தபுரம் மாவட்டத்தில் அமைந்துள்ள இரயில் நிலையங்களில் ஒன்றாகும். இது நாகர்கோவில் - திருவனந்தபுரம் இரயில் வழித்தடத்தில் அமைந்துள்ளது. இது தென்னக இரயில்வேயின் திருவனந்தபுரம் கோட்டத்தின் கட்டுப்பாட்டில் உள்ளது.


</doc>
<doc id="322621" url="https://ta.wikipedia.org/wiki?curid=322621" title="நேபெர் மறுசீராக்கல்">
நேபெர் மறுசீராக்கல்

நேபெர் மறுசீராக்கல் "(Neber rearrangement)" என்பது ஒரு கரிம வேதியியல் மறுசீரமைப்பு வினை வகையாகும். இவ்வினையில் மறுசீராக்கல் மூலமாக ஓர் ஆக்சைம் சேர்மமானது ஆல்பா-அமினோகீட்டோனாக மாற்றப்படுகிறது 

ஆக்சைம் டோசில் குளோரைடுடன் வினபுரிந்து முதலில் கீட்டாக்சைம் டோசிலேட்டாக (4-தொலுயின் சல்போனைல் குளோரைடு) மாற்றப்படுகிறது. சேர்க்கப்பட்ட கார வேதிப்பொருளால் உருவாகும் கார்பானியன் அயனி, அணுக்கரு கவர்பொருள் இடப்பெயர்ச்சியின் மூலம் டோசிலேட்டு தொகுதியை அசிரினாக இடப்பெயர்ச்சி செய்கிறது. அடுத்தடுத்து சேர்க்கப்படும் நீரால் நீராற்பகுப்பு வினை நிகழ்ந்து அமினோகீட்டோன் தோன்றுகிறது. 
பெக்மான் மறுசீராக்கல் வினை ஒரு பக்க வினையாக நிகழ்கிறது. 


</doc>
<doc id="322623" url="https://ta.wikipedia.org/wiki?curid=322623" title="திம்ரோத் மறுசீராக்கல்">
திம்ரோத் மறுசீராக்கல்

திம்ரோத் மறுசீராக்கல் "( Dimroth rearrangement)" என்பது ஒரு கரிம வேதியியல் மறுசீரமைப்பு வினை வகையாகும். இவ்வினையில் 1,2,3-டிரையசோல்களில் மறுசீரமைப்பு வினை நிகழ்கிறது. உட்புற மற்றும் வெளிப்புற நைட்ரசன் அணுக்கள் இவ்வினையில் இடம்பெயர்கின்றன . இக்கரிம வேதியியல் வினை 1909 ஆம் ஆண்டு ஓட்டொ திம்ரோத்தால் கண்டறியப்பட்டது 

பீனைல் தொகுதியுடன் இவ்வினை கொதிக்கும் பிரிடினில் 24 மணி நேரத்திற்கு நிகழ்கிறது .

இவ்வகையான டிரையசோலில் 5 ஆவது நிலையிடத்தில் ஓர் அமினோ தொகுதி உள்ளது. டையசோ இடைநிலையாக வளையம் திறக்கப்பட்ட பின்னர், புரோட்டானின் 1,3- இடப்பெயர்ச்சி C-C பிணைப்பு சுழற்சியால் ஏற்பட வாய்ப்பு ஏற்படுகிறது. 

சிலவகையான 1-ஆல்க்கைல்-2-இமினோபிரிமிடின்களும் இவ்வகையான மறு சீராக்கல் வினையை வெளிப்படுத்துகின்றன. 

முதல் படிநிலையில் தண்ணீர் கூட்டு வினை நிகழ்கிறது. தொடர்ந்து எமியமினால் வளையத் திறப்பும், அமினோ ஆல்டிகைடு வளைய மூடலும் தொடர்கின்றன. 


</doc>
<doc id="322625" url="https://ta.wikipedia.org/wiki?curid=322625" title="கோழிக்குத்தி வானமுட்டிப் பெருமாள் கோயில்">
கோழிக்குத்தி வானமுட்டிப் பெருமாள் கோயில்

கோழிக்குத்தி வானமுட்டிப் பெருமாள் கோயில் நாகப்பட்டினம் மாவட்டத்திலுள்ள அமைந்துள்ள வைணவக்கோயிலாகும்.

இக்கோயில் மயிலாடுதுறை-கும்பகோணம் சாலையில் அமைந்துள்ள மூவலூரிலிருந்து 2 கிமீ புறவழிச்சாலையில் 5 கிமீ தொலைவில் கோழிக்குத்தி அமைந்துள்ளது. சோழன்பேட்டை கிராமத்தில் அமைந்த கோடிஹித்தி பாப விமோசனபுரமே கோழிக்குத்தி என்று தற்போது அழைக்கப்படுகிறது. 

14 அடி உயரத்தில் அத்தி மரத்தில் வடிக்கப்பட்டு மூலிகை நிறம் தீட்டப்பட்டு கிழக்கு நோக்கிய நிலையில் இறைவன் உள்ளார். பக்தப்ரியன் என்ற பெயரில் இப்பெருமாள் தயாலட்சுமி, பூமிதேவியோடு உள்ளார். 

இக்கோயிலில் வரதராஜப்பெருமாள், யோக நரசிம்மர், சக்கரத்தாழ்வார், நர்த்தன கிருஷ்ணர், கருடாழ்வார், சப்தசொரூப ஆஞ்சநேயர், விஷ்வக்சேனர், ராமானுஜர், பிப்பல மகரிஷி ஆகியோருக்கான சன்னதிகள் காணப்படுகின்றன. 



</doc>
<doc id="322627" url="https://ta.wikipedia.org/wiki?curid=322627" title="அமானட்டு நதி">
அமானட்டு நதி

அமானட்டு நதி "(Amanat River)" இந்தியாவின் 
சார்க்கண்டு மாநிலத்தில் உள்ள பலாமூ மற்றும் சத்ரா மாவட்டங்களின் வழியாகப் பாய்கின்ற ஒரு நதியாகும்.
அசாரிபாக் பீடபூமியில் தோற்றம் பெறும் இந்நதி, சத்ரா மாவட்டத்தின் சிமாரியா காவல்நிலையப் பகுதியில் இருக்கும் இலவாலாங்கு வனவிலங்குப் பூங்காவிற்கு தெற்கு எல்லையாக உருவாகியுள்ளது. அதன் பின்னர், இந்நதி கிட்டத்தட்ட பலாமு மாவட்டத்தின் மேற்கு பகுதி முழுவதும் பாய்ந்து டால்டன்கஞ்ச் நகரத்திற்கு வடக்கில் 5 கிலோமீட்டர் தொலைவிலுள்ள வட கோயல் நதியுடன் இணைகிறது. பலாமூ மாவட்டத்திற்குக் கிழக்கில் ஒரு முக்கிய வடிகால் கால்வாயாகத் திகழும் இந்நதி செழிப்பான சாகுபடியைத் தருகின்ற பள்ளத்தாக்கு வழியாக பாய்கிறது. 

இயின்யோய், மைலா மற்றும் பிரி முதலியன இந்நதிக்கு துணைநதிகளாக இருக்கின்றன


</doc>
<doc id="322628" url="https://ta.wikipedia.org/wiki?curid=322628" title="திருக்களாச்சேரி நாகநாதசுவாமி கோயில்">
திருக்களாச்சேரி நாகநாதசுவாமி கோயில்

திருக்களாச்சேரி நாகநாதசுவாமி கோயில் நாகப்பட்டினம் மாவட்டத்தில் உள்ள சிவன் கோயிலாகும்.

இக்கோயில் திருக்கடையூருக்குத் தென்மேற்கில் 6 கிமீ தொலைவில் அமைந்துள்ளது. தரங்கம்பாடிக்குத் தென்மேற்கில் 6 கிமீ தொலைவில் தில்லையாடியிலிருந்து காட்டுச்சேரி வழியாகவும் வரலாம்.

இக்கோயிலில் உள்ள மூலவர் குரா மரத்தின் அடியில் மிகப்பெரிய புற்றின் கீழ் ஆதிநாகர் என்ற பெயரில் அமைந்துள்ளார். இறைவி சிவகாமசுந்தரி ஆவார்.

குரா மரத்தைத் தல மரமாகக் கொண்டதால் திருக்குராச்சேரி என்று அழைக்கப்பட்டு, பின்னர் காலப்போக்கில் திருக்களாச்சேரி என்ற பெயரை இந்த ஊர் பெற்றது. திருமால், பாரத்வாஜர், ஆபஸ்தம்பர் ஆகியோர் வழிபட்டுள்ளனர். நாகப்பாம்பு உருவில் திருமால் சிவனை வழிபட்டதால் மூலவர் நாகநாதர் என்றழைக்கப்படுகிறார்.



</doc>
<doc id="322632" url="https://ta.wikipedia.org/wiki?curid=322632" title="தரங்கம்பாடி மாசிலாமணிநாதர் கோயில்">
தரங்கம்பாடி மாசிலாமணிநாதர் கோயில்

தரங்கம்பாடி மாசிலாமணிநாதர் கோயில் நாகப்பட்டினம் மாவட்டத்தில் உள்ள சிவன் கோயிலாகும்.

அளப்பூர் என்ற பெயரில் அழைக்கப்படும் இக்கோயில் அப்பர், சுந்தரர் பாடிய தேவார வைப்புத்தலமாகும். இக்கோயில் திருக்கடையூருக்குத் தென்கிழக்கில் 8 கிமீ தொலைவில் அமைந்துள்ளது. கடல் அலைகள் இசை பாடுவதுபோல இருப்பதால் தரங்கம்பாடி என்று பெயர் பெற்றதாகக் கூறுவர்.

இக்கோயிலில் உள்ள மூலவர் மாசிலாமணிநாதர் ஆவார். இறைவி அகிலாண்டேஸ்வரி ஆவார். கடல் அலைகள் மோதி மூலவர் கருவறையைத் தவிர அனைத்தும் இடிபாடான நிலையில் இருந்த கோயில் தற்போது திருப்பணி பெற்றுள்ளது.

குலசேகரன்பட்டினம், சடகன்பாடி என்ற பெயர்களில் கல்வெட்டுக்களில் குறிப்பிடப்பட்டுள்ளன. குரா மரத்தைத் தல மரமாகக் கொண்டதால் திருக்குராச்சேரி என்று அழைக்கப்பட்டு, பின்னர் காலப்போக்கில் திருக்களாச்சேரி என்ற பெயரை இந்த ஊர் பெற்றது. திருமால், பாரத்வாஜர், ஆபஸ்தம்பர் ஆகியோர் வழிபட்டுள்ளனர். நாகப்பாம்பு உருவில் திருமால் சிவனை வழிபட்டதால் மூலவர் நாகநாதர் என்றழைக்கப்படுகிறார்.



</doc>
<doc id="322633" url="https://ta.wikipedia.org/wiki?curid=322633" title="பெங்காலி சந்தை">
பெங்காலி சந்தை

பெங்காலி சந்தை "(Bengali Market)" புது தில்லி நகரிலுள்ள மிகவும் பழமையான மற்றும் பிரபலமான சந்தைகளில் ஒன்றாகும். பங்காளி பேரங்காடிச் சந்தை என்பது இச்சந்தையின் உண்மையான பெயர் ஆகும். காலப்போக்கில் இச்சந்தை பெங்காலி சந்தை என்ற எளிமையான பொதுப் பெயராக மாறிவிட்டது. மேற்கு வங்காளத்திற்கும் இச்சந்தைக்கும் எந்தத் தொடர்பும் இல்லை. திரிவேணி கலா சங்கம் மற்றும் மந்தி இல்லம் போன்ற அண்டை குடியிருப்பு பகுதிகளையும் இச்சந்தைப் பகுதி குறிக்கிறது. கன்னாட்டு பிளேசு, புது தில்லி பகுதியிலிருந்து சில கிலோ மீட்டர் தொலைவில் ஒரு கலாச்சார மையமாகவும் இப்பகுதி விளங்குகிறது. 1930 இல் பெங்காலி மால் லோகியாவால் இச்சந்தை கட்டப்பட்டது. பல கடைகளை உள்ளடக்கி ஒரு போக்குவரத்து வளைவைச் சுற்றி வட்ட முறையில் அமைந்துள்ள ஒரு சிறிய சந்தையாக இது அமைந்துள்ளது. தற்பொழுது வட இந்திய நடைபாதை உணவுக்கும் பெங்காலி வகை இனிப்புகளுக்கும் சிறந்த இடமாக இப்பகுதி பிரபலமடைந்துள்ளது

பெங்காலி சந்தைக்கு அருகிலுள்ள தில்லி மெட்ரோ இரயில் நிலையம் மந்தி அவுசு இரயில் நிலையமாகும்.



</doc>
<doc id="322638" url="https://ta.wikipedia.org/wiki?curid=322638" title="தைலேக் மாவட்டம்">
தைலேக் மாவட்டம்

தைலேக் மாவட்டம் (Dailekh District) (;) மத்திய மேற்கு நேபாள நாட்டின், மாநில எண் 6-இல் அமைந்த பத்து மாவட்டங்களில் ஒன்றாகும். இம்மாவட்டம் பேரி மண்டலத்தில் அமைந்துள்ளது. இம்மாவட்ட நிர்வாகத் தலைமையிடம் நாராயண் நகரம் ஒரு நகராட்சி மன்றமும் ஆகும்.

தைலேக் மாவட்டம் 1,502 சதுர கிலோ மீட்டர் பரப்பளவு கொண்டது. 2011-ஆம் ஆண்டின் மக்கள் தொகை கணக்கெடுப்பின் படி, இம்மாவட்ட மக்கள் தொகை 2,61,770 ஆகும்.நேபாள மொழி இம்மாவட்ட மக்களால் அதிகம் பேசப்படுகிறது.

இமயமலையில் அமைந்துள்ள இம்மாவட்டம் நான்கு வகைப்பட்ட உயரங்களில் அமைந்துள்ளதால், மாவட்டத்தின் தட்ப வெப்பம் அதற்கேற்ப மாறுபடுகிறது.7 

இம்மாவட்டம் ஒரு நகராட்சியும், 57 கிராம வளர்ச்சி மன்றங்களையும் கொண்டுள்ளது.



 

</doc>
<doc id="322639" url="https://ta.wikipedia.org/wiki?curid=322639" title="தார்ச்சுலா மாவட்டம்">
தார்ச்சுலா மாவட்டம்

தார்ச்சுலா மாவட்டம் (Darchula District) ( , தூர மேற்கு நேபாள நாட்டின் நேபாள மாநில எண் 7-இல் அமைந்த ஒன்பது மாவட்டங்களில் ஒன்றாகும். இம்மாவட்டத்தின் நிர்வாகத் தலைமையிடம் தார்ச்சுலா நகரம் ஆகும்.

2011-ஆம் மக்கள் தொகை கணக்கின் படி, தார்ச்சுலா மாவட்டம் 2,322 சதுர கிலோ மீட்டர் பரப்பளவும், 1,33,274 மக்கள் தொகையும் கொண்டுள்ளது. மக்கள் தொகையில் ஆண்கள் 63,609, பெண்கள் 69,855 ஆக உள்ளனர். பாலின விகிதம் 100 பெண்களுக்கு, 91 ஆண்கள் வீதம் உள்ளனர். மக்கள் அடர்த்தி சதுர கிலோ மீட்டருக்கு 57 நபர்கள் என்ற விகிதத்தில் உள்ளது. தோடியாளி, குமாவானி, ருங் மற்றும் நேபாளி மொழிகள் இம்மாவட்ட மக்களால் பேசப்படுகிறது. 58% மக்கள் வறுமைக் கோட்டிற்கு கீழ் உள்ளனர். மக்களில் 63.55% சத்திரியர்களும், 17.15% அந்தணர்களும், 4.01% தாக்கூரிகளும், தலித் மற்றும் பிறர் 15.39% ஆக உள்ளனர்.
பெரும்பான்மையான சமயம் இந்து சமயமாக உள்ளது. பௌத்த சமயத்தை பின்பற்றும் மக்களும் உள்ளனர்.

தார்ச்சுலா மாவட்டம், நேபாளத்தின் தூர மேற்கில், இமயமலையில் 300 மீட்டர் உயரம் முதல் 5,000 மீட்டர் முடிய பரவியுள்ளது. இம்மாவட்டத்தின் மேற்கில் இந்தியாவும், வடக்கில் திபெத் தன்னாட்சிப் பகுதியும் எல்லைகளாக உள்ளது. 

தார்ச்சுலா மாவட்டம், சமூக மற்றும் பொருளாதாரத்தில் மிகவும் பின் தங்கிய மாவட்டம் ஆகும்.
தனி மனிதனின் ஆயுட்காலம் 52 வயது என 1996-இல் கணிக்கப்பட்டது. மக்கள் தொகையில் 90 விழுக்காடு மக்கள் வேளாண்மை மற்றும் கால்நடைப் பொருளாதாரத்தை மட்டுமே நம்பியுள்ளனர். 

நேபாளம் வழியாக கயிலை மலை - மானசரோவர் யாத்திரை செல்பவர்களுக்கு தார்ச்சுலா மாவட்டத்தின் அபி நம்பா காட்டுயிர் காப்பகம் நுழைவு வாயிலாக அமைந்துள்ளது. 
மலை ஏற்றப் பயிற்சி வீரர்களுக்கு தார்சூலா முக்கிய மையமாக விளங்குகிறது.

பெரு மழையும், கடுங்குளிரும் கொண்ட மாவட்டமிது.
தார்ச்சுலா மாவட்டத்தின் தெற்கில் மித வெப்பமும், நடுப் பகுதியில் குளிரும், வடக்குப் பகுதியில் கடுங்குளிரும் கொண்டது. சராசரி வெப்பம் 18.6°C; குறைந்த பட்ச வெப்பம் 7.7°C ஆகும். மே மாதம் முதல் செப்டம்பர் மாதம் வரை மழைக் காலம் ஆகும். மாவட்டத்தின் சராசரி மழைப் பொழிவு 2129 மில்லி மீட்டர் ஆகும்
1800 மீட்டர் முதல் 6500 மீட்டர் உயரம் கொண்ட இமய மலைப் பகுதியில் தார்ச்சுலா மாவட்டம் அமைந்துள்ளது.



 

</doc>
<doc id="322641" url="https://ta.wikipedia.org/wiki?curid=322641" title="ஒசூர் பத்தலப்பள்ளி காய்கறி சந்தை">
ஒசூர் பத்தலப்பள்ளி காய்கறி சந்தை

ஒசூர் பத்தலப்பள்ளி காய்கறி சந்தை என்பது தமிழ்நாட்டின் கிருட்டிணகிரி மாவட்டம் ஒசூரின் பத்தளப்பள்ளி பகுதியில் அமைந்துள்ள ஒரு காய்கறி சந்தையாகும்.
ஒசூர் நகரில் இராயக்கோட்டை சாலையில் உள்ள வாரச் சந்தை வளாகத்தில் ஒசூர் நகராட்சியால் கட்டப்பட்ட எம்.ஜி.ஆர். மார்கெட் என்ற பகுதியில் காய்கறி மொத்த விற்பனை சந்தை செயல்பட்டு வந்தது. இந்த மார்கெட்டில் வணிகர்கள் நகராட்சி கடைகளை வாடகைக்கு எடுத்து வணிகம் செய்துவந்தனர். இந்நிலையில் 2000களின் துவக்கத்தில் தங்களுக்கு சொந்தமற்ற நகராட்சி கடைகளில் வணிகம் செய்வதில் உள்ள நிச்சயமற்றத் தன்மையாலும், உள்ளூர் சுமைத் தூக்கும் தொழிலாளர்களின் முரட்டுத்தனத்தாலும் இந்த இடத்திலிருந்து வெளியேறி தங்களுக்கு சொந்தமாக கடைகளை உருவாக்கவேண்டுமென கூட்டாக முடிவெடுத்தனர். இதனையடுத்து ஒசூர் கிருட்டிணகிரி தேசிய நெடுஞ்சாலையில் பத்தலப்பள்ளி என்ற இடத்தில் இடம் வாங்கி 2005 இல் தங்களுக்கான காய்கறி சந்தையை சொந்தமாகக் கட்டிக்கொண்டு சந்தையை ஒட்டு மொத்தமாக இடம்மாற்றிக் கொண்டனர். 
இந்த சந்தையில் 200க்கும் மேற்பட்ட மொத்த வணிகர்கள் காய்கறி வணிகத்தில் ஈடுபடுகின்றனர். இந்த சந்தைக்கு தேன்கனிக்கோட்டை, தளி, கர்நாடகத்தின் மாலூர், ஆனேக்கல் ஆகிய வட்டங்களில் இருந்து காய்கறிகள் விற்பனைக்கு கொண்டு வரப்படுகின்றன. இங்கு முட்டைக்கோசு, தக்காளி, பூக்கோசு, பீன்சு, பீட்ரூட், கேரட், வெள்ளரிக்காய், மிளகாய், வெங்காயம், உருளைக் கிழங்கு உட்பட பல்வேறு காய்கறிகள் மொத்த விற்பனை செய்யப்படுகின்றன. இங்கிருந்து தமிழகம் முழுவதும் மற்றும் கேரளத்திற்கும் காய்கறிகள் அனுப்பப் படுகின்றன.


</doc>
<doc id="322645" url="https://ta.wikipedia.org/wiki?curid=322645" title="தாங் மாவட்டம்">
தாங் மாவட்டம்

தாங் மாவட்டம், மத்திய மேற்கு நேபாளத்தின் , மாநில எண் 5 – இல் ரப்தி மண்டலத்தில் அமைந்துள்ளது. தாங் மாவட்டத்தின் நிர்வாகத் தலைமையிடம் கோரக்கி நகரம் (முன்னர் இதன் பெயர் திரிபுவன்நகர்) ஆகும். காட்மாண்டு நகரத்தின் மேற்கே 410 கிலோ மீட்டர் தொலைவில் கோரக்கி நகரம் உள்ளது. இம்மாவட்டத்தில் உள்ள மற்றொரு நகரத்தின் பெயர் துளசிபூர் ஆகும். 

2,955 சதுர கிலோ மீட்டர் பரப்பு கொண்ட இம்மாவட்டத்தின் மக்கள் தொகை 5,48,141 ஆக உள்ளது. இம்மாவட்ட மக்கள் நேபாள மொழி, தாரு மொழி போன்ற மொழிகள் பேசுகின்றனர். இம்மாவட்டத்தில் தாரு மக்கள், பகுன் மக்கள், சேத்திரி மக்கள் மற்றும் சட்டி, பானைகள் செய்யும் குமால் இன மக்களும் வாழ்கின்றனர்.

இம்மாவட்டத்தின் தெற்குப் பகுதி, இந்தியாவின் அவத் பகுதியின் பலராம்பூர் மாவட்டம் மற்றும் சிராவஸ்தி மாவட்டங்களை எல்லையாகக் கொண்டுள்ளது.
இம்மாவட்டத்தின் வடக்குப் பகுதிகள் மகாபாரத மலைத் தொடர்களில் 1,500 முதல் 1,700 மீட்டர் உயரத்தில் பரவியுள்ளது. இம்மாவட்டத்தின் வடக்கில் பியுத்தான் மாவட்டம், ரோல்பா மாவட்டம் மற்றும் சல்யான் மாவட்டங்கள் உள்ளது. இம்மாவட்டத்தின் தெற்கு எல்லையில் இந்தியாவின் உத்தரப் பிரதேச மாநிலம் உள்ளது.

1760-இல் ஷா வம்சத்து மன்னர்கள், ஒருங்கிணைந்த நேபாள இராச்சியத்தை கட்டமைக்கும் போது, தாங் மாவட்டப் பகுதிகளும் நேபாள இராச்சியத்துடன் இணைக்கப்பட்டது.

இம்மாவட்டத்தில் நாற்பத்தி ஒன்பது கிராம வளர்ச்சி மன்றங்களும், இரண்டு நகராட்சிகளும் உள்ளது.




 

</doc>
<doc id="322647" url="https://ta.wikipedia.org/wiki?curid=322647" title="ஜாஜர்கோட் மாவட்டம்">
ஜாஜர்கோட் மாவட்டம்

ஜாஜர்கோட் மாவட்டம் (Jajarkot District) (), மத்திய மேற்கு நேபாளத்தின், மாநில எண் 6-இல் அமைந்த பத்து மாவட்டங்களில் ஒன்றாகும். மேலும் நேபாளத்தில் அமைந்த எழுபத்தி ஐந்து மாவட்டங்களில் ஒன்றாகும். இம்மாவட்டத்தின் நிர்வாகத் தலைமையிடம் காலங்கா நகரம் ஆகும். 

2,230 சதுர கிலோ மீட்டர் பரப்பளவு கொண்ட இம்மாவட்டத்தின் மொத்த மக்கள் தொகை 1,71,304 ஆகும். 

இம்மாவட்டத்தின் வடக்கில் உள்ள ஹும்லா மாவட்டத்தில் திபெத்திய பௌத்த சமயத்தவர்களும், இதன் தெற்கு பகுதியில் இந்துக்களும் அதிகம் வாழ்கின்றனர்.

ஜாஜர்கோட் மாவட்டம், ஒன்பது உறுப்பினர்களைக் கொண்ட முப்பது கிராம வளர்ச்சி மன்றங்களைக் கொண்டுள்ளது.

இம்மாவட்டத்தில் 32 கிராம வளர்ச்சி மன்றங்களும், ஒரு நகராட்சி மன்றமும் உள்ளது.


 

</doc>
<doc id="322648" url="https://ta.wikipedia.org/wiki?curid=322648" title="காத்மாண்டு மாவட்டம்">
காத்மாண்டு மாவட்டம்

காத்மாண்டு மாவட்டம் (Kathmandu District) (; மத்திய நேபாளத்தின், மாநில எண் 3-இல், காத்மாண்டு சமவெளியில் அமைந்துள்ளது. பாக்மதி மண்டலத்தில் உள்ள இம்மாவட்டம், எழுபத்தி ஐந்து நேபாள மாவட்டங்களில் ஒன்றாகும். காத்மாண்டு மாவட்டத்தின் நிர்வாகத் தலைமையிட நகரம், காட்மாண்டு ஒரு மாநகராட்சியும், நேபாள நாட்டின் தலைநகரமும் ஆகும். இம்மாவட்டத்தின் பிற நகரங்கள் தோகா மற்றும் பூதநீலகண்டம் ஆகும்.

395 சதுர கிலோ மீட்டர் பரப்பளவு கொண்ட காத்மாண்டு மாவட்டத்தின், 2011-ஆம் ஆண்டு மக்கள் தொகை கணக்கெடுப்பின் படி, மக்கள் தொகை 17,44,240 ஆகும். இம்மாவட்டத்தில் புகழ் பெற்ற சுற்றுலாத் தலங்களும், இந்து மற்றும் பௌத்தக் கோயில்களும் கொண்டது.

காத்மாண்டு மாவட்டம் கடல் மட்டத்திலிருந்து 1262 மீட்டர் முதல் 2732 மீட்டர் உயரம் வரை பரவியுள்ளது.
பாக்மதி மண்டலத்தின் காத்மாண்டு சமவெளியில் அமைந்த மூன்று மாவட்டங்களில் காத்மாண்டு மாவட்டமும் ஒன்றாகும். பிற இரண்டு மாவட்டங்கள், பக்தபூர் மாவட்டம் மற்றும் லலித்பூர் மாவட்டங்கள் ஆகும். 

காத்மாண்டுவின் கோடை கால வெப்ப நிலை (சூன் – சூலை) 32° செல்சியஸ் வரையிலும், குளிர்கால வெப்ப நிலை (டிசம்பர் – சனவரி). -2° செல்சியஸ் ஆகவும் உள்ளது. இம்மாவட்டத்தின் சராசரி ஆண்டு மழை பொழி 176.4 மில்லி மீட்டராகும். 

காத்மாண்டு மாவட்டத்தில் பல்வேறு இன மக்கள், மொழிகள், பண்பாடு, சமயங்கள் கொண்ட வாழும் மாவட்டம் ஆகும். நேவார் மக்கள் அதிகம் வாழும் மாவட்டம் ஆகும். சமசுகிருத மொழி தாக்கம் கொண்ட நேபாள் பாஷா மற்றும் நேபாள மொழியும் அதிகம் பேசப்படும் மொழிகளில் ஒன்றாகும். நேபாளத் திருவிழாக்களுடன், இந்தியா மற்றும் திபெத் நாட்டின், இந்து சமய - பௌத்த சமயத் திருவிழாக்களும் இங்கு கொண்டாடப்படுகிறது.

சுற்றுலாத் துறை காத்மாண்டு மாவட்டத்தின் முக்கிய வருவாய் ஆகும். உலகப் பாரம்பரியம் மிக்க புகழ் வாய்ந்த இந்து மற்று பௌத்தக் கோயில்களான பசுபதிநாத் கோவில், சுயம்புநாதர் கோயில், பௌத்தநாத், புத்தநீல்கந்தா போன்ற ஆன்மிகத் தலங்கள் இங்குள்ளது.

காத்மாண்டு மாவட்டம் ஒரு மாநகராட்சியும் பத்து நகராட்சிகளையும் கொண்டுள்ளது. அவைகளின் விவரம்:


காத்மாண்டு மாவட்ட மக்கள் தொகையான 17,44,240-இல் ஆண்கள் 9,13,001 ஆகவும் மற்றும் பெண்கள் 8,31,239 ஆகவும் உள்ளனர். 4,36,355 குடியிருப்பு வீடுகள் உள்ளது.





</doc>
<doc id="322658" url="https://ta.wikipedia.org/wiki?curid=322658" title="இந்தியாவில் பாதுகாக்கப்படும் இடங்கள்">
இந்தியாவில் பாதுகாக்கப்படும் இடங்கள்

இந்தியாவில் பாதுகாக்கப்படும் இடங்கள் ("Protected areas of India") 2004 ஆம் ஆண்டு மே மாத கணக்குப்படி சுமார் 1,56,700 சதுர கிலோமீற்றர்கள் இருப்பதாக கூறப்படுகிறது. இது இந்தியாவின் மொத்த நிலப்பரப்பில் 40% ஆகும்.

பன்னாட்டு இயற்கைப் பாதுகாப்புச் சங்கத்தின் வழிகாட்டலின்படி இந்தியாவில் பாதுகாக்கப்படும் இடங்களில் சில:

ஐயூசிஎன் வகைப்பாடு இரண்டு : இந்தியாவில் முதன் முதலில் 1936 ஆம் ஆண்டு தற்போதைய உத்தராகண்டம் மாநிலத்தில் ஜிம் கார்பெட் தேசியப் பூங்கா தான் ஏற்படுத்தப்பட்டது. இதன் பழைய பெயர் ஹேய்லே தேசியப் பூங்கா என அழைக்கப்பட்டது. இதன் பின்னர் 1970 ஆண்டுகளில் மேலும் 5 தேசியப் பூங்காக்கள் உருவாக்கப்பட்டது. தற்போது இந்தியாவில் 120 தேசியப் பூங்காக்கள் உள்ளன. இவற்றின் மொத்த நிலப்பரப்பு 39,919 km²(15,413 sq mi) ஆகும். அதே வேளையில் இந்தியாவின் மொத்த நிலப்பரபில் இது 1.21% மட்டுமே ஆகும். இக்காடுகளில் பல்வகைப்பட்ட விலங்குகள் மற்றும் பறவைகள் வசிக்கின்றன.

ஐயூசிஎன் வகைப்பாடு நான்கு : இந்தியாவில் 500 விலங்குகள் காப்பகம் உள்ளது. இவற்றுள் 48 புலிகள் காப்பகமும் அடங்கும். தற்போது உத்தராகண்ட் மாநிலத்தில் ராஜாஜி தேசியப் பூங்கா உருவாக்கப்பட்டது.

ஐயூசிஎன் வகைப்பாடு ஐந்து : இந்திய அரசு இயற்கை வாழிடங்கள் கெடாது பேணும்
பொருட்டு இதுவரை 18 இடங்களில் உயிர்க்கோள மண்டலங்களை ஏற்படுத்தியுள்ளது. 

ஐயூசிஎன் வகைப்பாடு நான்கு : இவை மேய்ச்சல் (grazing), வேட்டையாடுதல் மற்றும் மரம் வெட்டும் வேலைக்கும் ஒதுக்கப்பட்டுள்ள இடங்கள் ஆகும். இந்த இடங்களில் அப்பகுதிகளில் நீண்ட நாட்களாக வாழும் மலைவாழ் உறுப்பினர்கள் மட்டுமே உள்நுழைய முடியும். 

ஐயூசிஎன் வகைப்பாடு ஐந்து மற்றும் ஆறு : இப்பகுதிகளில் வனவிலங்கு நடமாட்டம் (Wildlife corridor) அதிகம் உள்ளவையும், பல்லுயிர் பெருக்கத்திற்கு ஏற்ற இடைப்பட்ட மண்டலப்பகுதியாகவும் (Buffer zone) அமையப்பெற்ற இடமாகும்.

ஐயூசிஎன் வகைப்பாடு ஆறு : இவ்வகையான பகுதிகளில் பேண்தகுநிலையில் விலங்குகள், தாவரவளம் போன்றவை அவற்றின் வாழ்விடத்திற்கேற்ப கிராம பஞ்சாயத்தார் பாதுகாக்கின்றனர். 

 (Private protected areas of India)
இந்த மாதரியான இடங்களை தனியாரோ, அல்லது அரசில் பதிவு செய்துள்ள அமைப்புகளோ பாதுகாக்கும் பொறுப்பை ஏற்றுக்கொள்கிறது.

இவை தனியாரின் இடங்கள் மற்றும் அரசின் தனிப்பட்ட இடங்களை இந்திய அரசு பாதுகாகும் பகுதிளைக் குறிக்கும்.



</doc>
<doc id="322663" url="https://ta.wikipedia.org/wiki?curid=322663" title="கைலாலீ மாவட்டம்">
கைலாலீ மாவட்டம்

கைலாலீ மாவட்டம் (Kailali District) (), தூர மேற்கு நேபாளத்தின், தராய் சமவெளியின் சேத்தி மண்டலத்தில், மாநில எண் 7-இல் அமைந்த, நேபாளத்தின் 77 மாவட்டங்களில் ஒன்றாகும். இம்மாவட்டத்தின் நிர்வாகத் தலைமையிடம் தங்கடி நகரம் ஆகும்.

கைலாலீ மாவட்டத்தின் பரப்பளவு 3,235 சதுர கிலோ மீட்டராகும். 2011-ஆம் ஆண்டு மக்கள் தொகை கணக்கெடுப்பின் படி, இம்மாவட்டத்தின் மக்கள் தொகை 7,75,709 ஆகும். இம்மாவட்டம் தெற்கில் இந்தியாவை எல்லையாகக் கொண்டுள்ளது.

இம்மாவட்டத்தில் உள்ள டீக்காபூர் பூங்கா (Tikapur Park) நேபாளத்தின் மிகப்பெரிய பூங்காவாகும். தங்கதி நகரத்தில் வானூர்தி அருங்காட்சியகம், பைலட் பேட் உப்ரெதியால் 2014-இல் நிறுவப்பட்டது. இம்மாவட்ட மக்களால் தாரு மொழி, நேபாள மொழி மற்றும் டோட்டி மொழிகள் பேசப்படுகிறது. 




</doc>
<doc id="322667" url="https://ta.wikipedia.org/wiki?curid=322667" title="தலைமைச்செயலாளர் (தமிழ்நாடு)">
தலைமைச்செயலாளர் (தமிழ்நாடு)

தமிழ்நாட்டின் தலைமைச் செயலாளர் என்பவர் தமிழகத்தில் தமிழக அரசின் கீழ் பணிபுரியும் ஒரு மூத்த 'இந்திய ஆட்சிப் பணி' அலுவலர் ஆவார். இவர் தமிழக அரசின் அனைத்துப் பணிகளுக்கும் பொறுப்பு ஆவார். 2016 திசம்பர் 22ஆம் நாள் தமிழக அரசின் தலைமைச்செயலாளராகப் பொறுப்பேற்றுள்ள கிரிஜா வைத்தியநாதன் இப்பதவியை வகிக்கும் 45 ஆளாவார். 




</doc>
<doc id="322675" url="https://ta.wikipedia.org/wiki?curid=322675" title="வடக்கு சமர், பிலிப்பீன்சு">
வடக்கு சமர், பிலிப்பீன்சு

வடக்கு சமர் (Northern Samar) என்பது பிலிப்பீன்சின் விசயாசின், கிழக்கு விசயாசுப் பிராந்தியத்தில் அமைந்துள்ள ஆறு மாகாணங்களில் ஒன்றாகும். இதன் தலைநகரம் கட்டர்மன் ஆகும். இம்மாகாணம் 1965 ஆம் ஆண்டில் ஸ்தாபிக்கப்பட்டது. இதன் தற்போதைய மாகாண சபை ஆளுநர் "ஜோஸ் எல். ஓங், ஜேஆர்." (Jose L. Ong, Jr) ஆவார். இதன் மொத்த நிலப்பரப்பளவு 3,692.93 சதுர கிலோமீற்றர்கள் ஆகும். 2015 ஆம் ஆண்டின் சனத்தொகைக் கணக்கெடுப்புக்கு அமைவாக வடக்கு சமர் மாகாணத்தின் சனத்தொகை 632,379 ஆகும்.
மேலும் பிலிப்பீன்சில் காணப்படும் 81 மாகாணங்களில், மொத்த நிலப்பரப்பளவின் அடிப்படையில் இம்மாகாணம் 34ஆம் மாகாணமாகவும் சனத்தொகையின் அடிப்படையில் 46ஆம் மாகாணமாகவும் காணப்படுகின்றது. இம்மாகாணத்தில் 569 கிராமங்களும், 24 மாநகராட்சிகளும் உள்ளன. அத்துடன் இம்மாகாணத்தில் தகலாகு, ஆங்கிலம் உள்ளடங்கலாக ஆறு பிரதான மொழிகள் பேசப்படுகின்றன. தேசிய புள்ளிவிபரத் திணைக்களத்தினால் இம்மாகானமானது இரண்டாம் தர மாகாணமாக வகைப்படுத்தப்பட்டுள்ளது. இமாகாணத்தின் 65% ஆன மக்கள் நாட்டுப்புற மக்களாவார்.

அதிகாரபூர்வ இணையத்தளம் 


</doc>
<doc id="322677" url="https://ta.wikipedia.org/wiki?curid=322677" title="சமர், பிலிப்பீன்சு">
சமர், பிலிப்பீன்சு

சமர் (Samar) என்பது பிலிப்பீன்சின் விசயாசின், கிழக்கு விசயாசுப் பிராந்தியத்தில் அமைந்துள்ள ஆறு மாகாணங்களில் ஒன்றாகும். இதன் தலைநகரம் கட்பலோகன் ஆகும். இம்மாகாணம் 1768 ஆம் ஆண்டில் ஸ்தாபிக்கப்பட்டது. இதன் தற்போதைய மாகாண சபை ஆளுநர் "சாரீ ஆன் டி, டன்" (Sharee Ann T. Tan) ஆவார். இதன் மொத்த நிலப்பரப்பளவு 6,048.03 சதுர கிலோமீற்றர்கள் ஆகும். 2015 ஆம் ஆண்டின் சனத்தொகைக் கணக்கெடுப்புக்கு அமைவாக சமர் மாகாணத்தின் சனத்தொகை 780,481 ஆகும்.
மேலும் பிலிப்பீன்சில் காணப்படும் 81 மாகாணங்களில், மொத்த நிலப்பரப்பளவின் அடிப்படையில் இம்மாகாணம் 10ஆம் மாகாணமாகவும் சனத்தொகையின் அடிப்படையில் 34ஆம் மாகாணமாகவும் காணப்படுகின்றது. இம்மாகாணத்தில் 951 கிராமங்களும், 24 மாநகராட்சிகளும் உள்ளன. அத்துடன் இம்மாகாணத்தில் தகலாகு, ஆங்கிலம் உள்ளடங்கலாக நான்கு பிரதான மொழிகள் பேசப்படுகின்றன. கடலிலிருந்து இமாகாணத்தின் அதிகூடிய நில உயரம் 850 மீற்றர்கள் ஆகும். இம்மாகாணம் பேர்டினன்ட் மகலன் தரிசித்த மாகாணங்களில் ஒன்றாக விளங்குகின்றது.

அதிகாரபூர்வ இணையத்தளம் 


</doc>
<doc id="322679" url="https://ta.wikipedia.org/wiki?curid=322679" title="தெற்கு லெய்டே">
தெற்கு லெய்டே

தெற்கு லெய்டே (Southern Leyte) என்பது பிலிப்பீன்சின் விசயாசின், கிழக்கு விசயாசுப் பிராந்தியத்தில் அமைந்துள்ள ஆறு மாகாணங்களில் ஒன்றாகும். இதன் தலைநகரம் மாசின் ஆகும். இம்மாகாணம் 1956 ஆம் ஆண்டில் ஸ்தாபிக்கப்பட்டது. இதன் தற்போதைய மாகாண சபை ஆளுநர் "ரோஜர் மெர்காடோ" ( Roger Mercado) ஆவார். இதன் மொத்த நிலப்பரப்பளவு 1,798.61 சதுர கிலோமீற்றர்கள் ஆகும். 2015 ஆம் ஆண்டின் சனத்தொகைக் கணக்கெடுப்புக்கு அமைவாக தெற்கு லெய்டே மாகாணத்தின் சனத்தொகை 421,750 ஆகும்.
மேலும் பிலிப்பீன்சில் காணப்படும் 81 மாகாணங்களில், மொத்த நிலப்பரப்பளவின் அடிப்படையில் இம்மாகாணம் 65ஆம் மாகாணமாகவும் சனத்தொகையின் அடிப்படையில் 62ஆம் மாகாணமாகவும் காணப்படுகின்றது. இம்மாகாணத்தில் 500 கிராமங்களும், 18 மாநகராட்சிகளும் உள்ளன. அத்துடன் இம்மாகாணத்தில் தகலாகு, ஆங்கிலம் உள்ளடங்கலாக ஆறு பிரதான மொழிகள் பேசப்படுகின்றன. இமாகாணத்தில் வருடாந்தம் 200,000 சுற்றுலாப் பயணிகள் வந்து செல்கின்றனர். மேலும் இம்மாகாணத்தின் கடற்கரையோரங்களில் பல ஹோட்டல்களும் காணப்படுகின்றன. இஹ்ஹோட்டல்கள் சுற்றுலாத்துறையில் முக்கிய பங்கு வகிக்கின்றன.

அதிகாரபூர்வ இணையத்தளம் 


</doc>
<doc id="322682" url="https://ta.wikipedia.org/wiki?curid=322682" title="நெக்ரோஸ் ஒக்சிடென்டல்">
நெக்ரோஸ் ஒக்சிடென்டல்

நெக்ரோஸ் ஒக்சிடென்டல் (Negros Occidental) என்பது பிலிப்பீன்சின் விசயாசின், நெக்ரோஸ் பிராந்தியத்தில் அமைந்துள்ள இரு மாகாணங்களில் ஒன்றாகும். இதன் தலைநகரம் பகோலொட் ஆகும். இம்மாகாணம் 1890 ஆம் ஆண்டில் ஸ்தாபிக்கப்பட்டது. இதன் தற்போதைய மாகாண சபை ஆளுநர் "ரோஜர் மெர்காடோ" (Alfredo G. Marañon, Jr.) ஆவார். இதன் மொத்த நிலப்பரப்பளவு 7,802.54 சதுர கிலோமீற்றர்கள் ஆகும். 2015 ஆம் ஆண்டின் சனத்தொகைக் கணக்கெடுப்புக்கு அமைவாக நெக்ரோஸ் ஒக்சிடென்டல் மாகாணத்தின் சனத்தொகை 2,497,261 ஆகும்.
மேலும் பிலிப்பீன்சில் காணப்படும் 81 மாகாணங்களில், மொத்த நிலப்பரப்பளவின் அடிப்படையில் இம்மாகாணம் 8ஆம் மாகாணமாகவும் சனத்தொகையின் அடிப்படையில் 8ஆம் மாகாணமாகவும் காணப்படுகின்றது. இம்மாகாணத்தில் 601 கிராமங்களும், 19 மாநகராட்சிகளும் உள்ளன. அத்துடன் இம்மாகாணத்தில் பிலிப்பினோ, ஆங்கிலம் உள்ளடங்கலாக மூன்று பிரதான மொழிகள் பேசப்படுகின்றன. இம்மாகாணம் நெக்ரோஸ் தீவின் மேற்குப் பக்கத்தில் உள்ளது. மற்றையது நெக்ரோஸ் ஒரியென்டல் மாகாணம் ஆகும். இங்கு வசிக்கும் 85.71% ஆன மக்கள் ரோமன் கத்தோலிக்கர்கள் ஆவர்.

அதிகாரபூர்வ இணையத்தளம் 


</doc>
<doc id="322685" url="https://ta.wikipedia.org/wiki?curid=322685" title="நெல்லியம்பதி">
நெல்லியம்பதி

நெல்லியம்பதி ("Nelliampathi") இது இந்தியா நாட்டில் கேரளம் மாநிலத்தில் பாலக்காடு மாவட்டத்தில் அமைந்துள்ள மலைவாசசுதளம் (Hill station) ஆகும். இது ஏறத்தாள 60 கிமீ உயரத்தில் அமைந்துள்ளது.

இங்கு உள்ள பகுதிகளில் டீ தயாரிக்க பயன்படும் தேயிலையும் மற்றும் காப்பியும் பயிரிடப்படுகிறது. இப்பகுதி சிற்றூர் தாலுகாவிற்கு உட்பட்டதாகும். போதுந்திரி அணை (Pothundi Dam) இப்பகுதியில் தான் அமைந்துள்ளது. நெல்லியன்பதியின் நுழைவு வாயிலில் அமைந்துள்ள இந்த அணையானது 19 ஆம் நூற்றாண்டிலேயே கட்டப்பட்டதாகும்.

நெல்லியம்பதியிலிருந்து 8 கிலோ மீற்றர்கள் தொலையில் அமைந்துள்ள இது ஒரு காட்சிக் கோணப் பகுதியாகும். இந்த இடத்தில்தான் சீதை, ராமன், இலட்சுமணன் ஆகியோர் வனவாசத்தின் போது தங்கியிருந்ததாக நம்பப்படுகிறது.

இந்த பகுதியில் மேலும் பார்க்க வேண்டிய இடம் கேசவன் பாறை (Kesavanpara) ஆகும். இப்பாறையில் திரைப்படக் காட்சிகள் எடுக்கப்படுவதுண்டு.

2001 ஆம் ஆண்டு கணக்கெடுப்பின்படி 4,358 ஆண்களும், 4,360 பெண்கள் உட்பட மொத்த மக்கள் தொகை 8,718 பேர் ஆகும்.




</doc>
<doc id="322686" url="https://ta.wikipedia.org/wiki?curid=322686" title="நெக்ரோஸ் ஒரியென்டல்">
நெக்ரோஸ் ஒரியென்டல்

நெக்ரோஸ் ஒரியென்டல் (Negros Oriental) என்பது பிலிப்பீன்சின் விசயாசின், நெக்ரோஸ் பிராந்தியத்தில் அமைந்துள்ள இரு மாகாணங்களில் ஒன்றாகும். இதன் தலைநகரம் துமகுவெட்டே ஆகும். இம்மாகாணம் 1890 ஆம் ஆண்டில் ஸ்தாபிக்கப்பட்டது. இதன் தற்போதைய மாகாண சபை ஆளுநர் "ரொயெல் டெகமோ" (Roel Degamo) ஆவார். இதன் மொத்த நிலப்பரப்பளவு 5,385.53 சதுர கிலோமீற்றர்கள் ஆகும். 2015 ஆம் ஆண்டின் சனத்தொகைக் கணக்கெடுப்புக்கு அமைவாக நெக்ரோஸ் ஒரியென்டல் மாகாணத்தின் சனத்தொகை 1,354,995 ஆகும்.
மேலும் பிலிப்பீன்சில் காணப்படும் 81 மாகாணங்களில், மொத்த நிலப்பரப்பளவின் அடிப்படையில் இம்மாகாணம் 17ஆம் மாகாணமாகவும் சனத்தொகையின் அடிப்படையில் 19ஆம் மாகாணமாகவும் காணப்படுகின்றது. இம்மாகாணத்தில் 557 கிராமங்களும், 19 மாநகராட்சிகளும் உள்ளன. அத்துடன் இம்மாகாணத்தில் பிலிப்பினோ, ஆங்கிலம் உள்ளடங்கலாக நான்கு பிரதான மொழிகள் பேசப்படுகின்றன. இம்மாகாணம் நெக்ரோஸ் தீவின் கிழக்குப் பக்கத்தில் உள்ளது. மற்றையது நெக்ரோஸ் ஒக்சிடென்டல் மாகாணம் ஆகும். இங்கு வசிக்கும் 91.4% ஆன மக்கள் ரோமன் கத்தோலிக்கர்கள் ஆவர். 

அதிகாரபூர்வ இணையத்தளம் 


</doc>
<doc id="322688" url="https://ta.wikipedia.org/wiki?curid=322688" title="சம்பொவாங்கோ டெல் நோர்டே">
சம்பொவாங்கோ டெல் நோர்டே

சம்பொவாங்கோ டெல் நோர்டே (Zamboanga_del_Norte) என்பது பிலிப்பீன்சின் மின்டனாவுப் பகுதியில், சம்பொவாங்கா தீபகற்பம் பிராந்தியத்தில் அமைந்துள்ள மூன்று மாகாணங்களில் ஒன்றாகும். இதன் தலைநகரம் டொபோலொக் ஆகும். இம்மாகாணம் 1635 ஆம் ஆண்டில் ஸ்தாபிக்கப்பட்டது. இதன் தற்போதைய மாகாண சபை ஆளுநர் "ரொபேடோ யை. உயை" (Roberto Y. Uy) ஆவார். இதன் மொத்த நிலப்பரப்பளவு 7,301.53 சதுர கிலோமீற்றர்கள் ஆகும். 2015 ஆம் ஆண்டின் சனத்தொகைக் கணக்கெடுப்புக்கு அமைவாக சம்பொவாங்கோ டெல் நோர்டே மாகாணத்தின் சனத்தொகை 1,011,393
ஆகும்.
மேலும் பிலிப்பீன்சில் காணப்படும் 81 மாகாணங்களில், மொத்த நிலப்பரப்பளவின் அடிப்படையில் இம்மாகாணம் 9ஆம் மாகாணமாகவும் சனத்தொகையின் அடிப்படையில் 26ஆம் மாகாணமாகவும் காணப்படுகின்றது. இம்மாகாணத்தில் 691 கிராமங்களும், 25 மாநகராட்சிகளும் உள்ளன. அத்துடன் இம்மாகாணத்தில் தகலாகு, ஆங்கிலம் உள்ளடங்கலாக ஆறு பிரதான மொழிகள் பேசப்படுகின்றன. இம்மாகானத்தின் அதிகூடிய கடல் மட்டத்திலிருந்தான உயரம் 243.8 மீற்றர்கள் ஆகும். மேலும் கடிபுனன் என்பதே இம்மாகானத்தில் அமைந்துள்ள உயரமான உச்சி ஆகும்.

அதிகாரபூர்வ இணையத்தளம் 


</doc>
<doc id="322691" url="https://ta.wikipedia.org/wiki?curid=322691" title="சம்பொவாங்கோ டெல் சர்">
சம்பொவாங்கோ டெல் சர்

சம்பொவாங்கோ டெல் சர் (Zamboanga del Sur) என்பது பிலிப்பீன்சின் மின்டனாவுப் பகுதியில், சம்பொவாங்கா தீபகற்பம் பிராந்தியத்தில் அமைந்துள்ள மூன்று மாகாணங்களில் ஒன்றாகும். இதன் தலைநகரம் பகாடியன் ஆகும். இம்மாகாணம் 1952 ஆம் ஆண்டில் ஸ்தாபிக்கப்பட்டது. இதன் தற்போதைய மாகாண சபை ஆளுநர் "அந்தோனியோ செரில்லிஸ்" (Antonio Cerilles) ஆவார். இதன் மொத்த நிலப்பரப்பளவு 4,499.46 சதுர கிலோமீற்றர்கள் ஆகும். 2015 ஆம் ஆண்டின் சனத்தொகைக் கணக்கெடுப்புக்கு அமைவாக சம்பொவாங்கோ டெல் சர் மாகாணத்தின் சனத்தொகை 1,010,674 ஆகும்.
மேலும் பிலிப்பீன்சில் காணப்படும் 81 மாகாணங்களில், மொத்த நிலப்பரப்பளவின் அடிப்படையில் இம்மாகாணம் 25ஆம் மாகாணமாகவும் சனத்தொகையின் அடிப்படையில் 27ஆம் மாகாணமாகவும் காணப்படுகின்றது. இம்மாகாணத்தில் 779 கிராமங்களும், 26 மாநகராட்சிகளும் உள்ளன. அத்துடன் இம்மாகாணத்தில் தகலாகு, ஆங்கிலம் உள்ளடங்கலாக ஆறு பிரதான மொழிகள் பேசப்படுகின்றன. இம்மாகாணத்தில் வாழும் மக்களில் 45 வீதமானோர் இசுலாமியர்க?ள், மேலும் ரோமன் கத்தோலிக்கர்கள் இம்மாகாணத்தில் சிறுபான்மையினராகக் காணப்படுகின்றனர்.

அதிகாரபூர்வ இணையத்தளம் 


</doc>
<doc id="322693" url="https://ta.wikipedia.org/wiki?curid=322693" title="சம்பேலஸ்">
சம்பேலஸ்

சம்பேலஸ் (Zambales) என்பது பிலிப்பீன்சின் லூசோனின், மத்திய லூசோன் பிராந்தியத்தில் அமைந்துள்ள ஏழு மாகாணங்களில் ஒன்றாகும். இதன் தலைநகரம் இபா ஆகும். இது 1578 ஆம் ஆண்டில் ஸ்தாபிக்கப்பட்டது. இம்மாகாணத்தில் 230 கிராமங்களும், 13 மாநகராட்சிகளும் உள்ளன. இதன் தற்போதைய மாகாண சபை ஆளுநர் "அமர் டெலோசோ" ( Amor Deloso) ஆவார். இதன் மொத்த நிலப்பரப்பளவு 3,053.6 சதுர கிலோமீற்றர்கள் ஆகும். 2015 ஆம் ஆண்டின் சனத்தொகைக் கணக்கெடுப்புக்கு அமைவாக சம்பேலஸ் மாகாணத்தின் சனத்தொகை 590,848 ஆகும்.
மேலும் பிலிப்பீன்சில் காணப்படும் 81 மாகாணங்களில், மொத்த நிலப்பரப்பளவின் அடிப்படையில் இம்மாகாணம் 35ஆம் மாகாணமாகவும் சனத்தொகையின் அடிப்படையில் 50ஆம் மாகாணமாகவும் காணப்படுகின்றது. அத்துடன் இம்மாகாணத்தில் இலோகானோ, தகலாகு, ஆங்கிலம், கப்பம்பங்கன் உள்ளடங்கலாக ஆறு பிரதான மொழிகள் பேசப்படுகின்றன. இம்மாகாணத்தின் பொருளாதாரம் சுற்றுலாத்துறையிலேயே தங்கியுள்ளது. மேலும் இமாகாணத்தின் நிக்கல் போன்றவற்றை அகழ்தலும் அதிகளவில் தற்போது இடம்பெற்று வருகிறது. எனினும் அடிப்படையில் இது விவசாய மாகாணமே ஆகும். இங்கு அரிசி, சோளம் போன்றவை உற்பத்தி செய்யப்படுகின்றன.


</doc>
<doc id="322695" url="https://ta.wikipedia.org/wiki?curid=322695" title="படன்காஸ்">
படன்காஸ்

படன்காஸ் (Batangas) என்பது பிலிப்பீன்சின் லூசோனின், கலபர்சொன் பிராந்தியத்தில் அமைந்துள்ள ஐந்து மாகாணங்களில் ஒன்றாகும். இதன் தலைநகரம் படன்காஸ் நகரம் ஆகும். இது 1581 ஆம் ஆண்டில் ஸ்தாபிக்கப்பட்டது. இம்மாகாணத்தில் 1,078 கிராமங்களும், 31 மாநகராட்சிகளும் உள்ளன. இதன் தற்போதைய மாகாண சபை ஆளுநர் "ஹேர்மிலென்டோ மன்டனாஸ்" (Hermilando Mandanas) ஆவார். இதன் மொத்த நிலப்பரப்பளவு 3,119.75 சதுர கிலோமீற்றர்கள் ஆகும். 2015 ஆம் ஆண்டின் சனத்தொகைக் கணக்கெடுப்புக்கு அமைவாக படன்காஸ் மாகாணத்தின் சனத்தொகை 2,694,335 ஆகும்.
மேலும் பிலிப்பீன்சில் காணப்படும் 81 மாகாணங்களில், மொத்த நிலப்பரப்பளவின் அடிப்படையில் இம்மாகாணம் 44ஆம் மாகாணமாகவும் சனத்தொகையின் அடிப்படையில் 7ஆம் மாகாணமாகவும் காணப்படுகின்றது. அத்துடன் இம்மாகாணத்தில் இலோகானோ, தகலாகு, ஆங்கிலம், ஆகிய மூன்று பிரதான மொழிகள் பேசப்படுகின்றன. வண்ணத்துப்பூச்சிக் கத்திகளுக்க்கு படன்காஸ் மாகாணம் மிகவும் பிரசித்தமானது ஆகும். அத்துடன் இக்கத்திகள் உற்பத்தி மூலம் பல கைத்தொழில் பேட்டைகள் இம்மாகாணத்தில் உருவாகியுள்ளன.


</doc>
<doc id="322698" url="https://ta.wikipedia.org/wiki?curid=322698" title="கவைட்">
கவைட்

கவைட் (Cavite) என்பது பிலிப்பீன்சின் லூசோனின், கலபர்சொன் பிராந்தியத்தில் அமைந்துள்ள ஐந்து மாகாணங்களில் ஒன்றாகும். இதன் தலைநகரம் இமுஸ் ஆகும். இதுவே பிலிப்பீன்சின் அதிக சனத்தொகை கொண்ட மாகாணம் ஆகும். 1614 ஆம் ஆண்டில் ஸ்தாபிக்கப்பட்டது. இம்மாகாணத்தில் 829 கிராமங்களும், 16 மாநகராட்சிகளும் உள்ளன. இதன் தற்போதைய மாகாண சபை ஆளுநர் "ஜீசஸ் கிறிஸ்பின் ரெமுல்லா" (Jesus Crispin Remulla) ஆவார். இதன் மொத்த நிலப்பரப்பளவு 1,574.17 சதுர கிலோமீற்றர்கள் ஆகும். 2015 ஆம் ஆண்டின் சனத்தொகைக் கணக்கெடுப்புக்கு அமைவாக கவைட் மாகாணத்தின் சனத்தொகை 3,678,301 ஆகும்.
மேலும் பிலிப்பீன்சில் காணப்படும் 81 மாகாணங்களில், மொத்த நிலப்பரப்பளவின் அடிப்படையில் இம்மாகாணம் 67ஆம் மாகாணமாகவும் சனத்தொகையின் அடிப்படையில் 1ஆம் மாகாணமாகவும் காணப்படுகின்றது. அத்துடன் இம்மாகாணத்தில் இலோகானோ, தகலாகு சவகானோ ஆகிய இரு பிரதான மொழிகள் பேசப்படுகின்றன. இம்மாகாணத்தின் முக்கிய ஏழு ஆறுகள் ஓடுகிண்ரன. அத்துடன் இம்மாகாணத்தின் சனத்தொகை கூடிய மாநகராட்சியாக கவைட் நகரம் ஆகும்.


</doc>
<doc id="322700" url="https://ta.wikipedia.org/wiki?curid=322700" title="விளக்கு மாடம்">
விளக்கு மாடம்

விளக்கு மாடம் என்பது, வீடுகள், மடங்கள், கோயில்கள் போன்ற பாரம்பரியக் கட்டிடங்களில் எண்ணெய் விளக்குகளை வைப்பதற்காகச் சுவர்களில் காணப்படும் குழி போன்ற அமைப்பு ஆகும். மின் விளக்குகளின் அறிமுகத்துக்கு முன்னர் கட்டிடங்களில் ஒளியூட்டுவதற்கு எண்ணெய் விளக்குகள் பயன்பாட்டில் இருந்த காலங்களில் விளக்கு மாடங்கள் அமைக்கப்பட்டன. 

கட்டிடங்களின் தன்மையைப் பொறுத்து விளக்கு மாடங்கள் எளிமையான வடிவம் கொண்டவையாகவோ அல்லது அழகான வடிவ அமைப்புகளுடன் கூடியவையாகவோ அமைக்கப்பட்டன. விளக்குமாட அழகூட்டல்களின் தன்மை பெரும்பாலும் சுவரின் தடிப்பில் தங்கியுள்ளதால், தடிப்பான சுவர்களுடன் கூடிய பெரிய கட்டிடங்கள் அழகிய வேலைப்பாடுகளுடன் கூடிய விளக்கு மாடங்களை அமைப்பதற்கு வாய்ப்பாக அமைகின்றன. மின் விளக்குகளின் அறிமுகம், விளக்கு மாடங்களைத் தேவையற்ற கூறுகள் ஆக்கிவிட்டன. ஆனாலும், தமிழ்நாட்டின் பல இடங்களில், வாயிற் கதவின் இரு புறங்களிலும் அழகுடன் அமைக்கப்பட்ட விளக்கு மாடங்களைத் திண்ணைகளோடு கூடிய பழைய வீடுகளிலும், மடங்களிலும் இன்றும் காணலாம்.


</doc>
<doc id="322702" url="https://ta.wikipedia.org/wiki?curid=322702" title="பானேசுவர்">
பானேசுவர்

பானேசுவர் "(Baneswar)" இந்தியாவின் மேற்கு வங்காள மாநிலத்தில் உள்ள கூச்பெகர் மாவட்டத்திலுள்ள ஒரு சிறிய நகரமாகும் . 

பானேசுவர் நகர சிவன் கோவில் மிகவும் புகழ்பெற்ற ஆலயமாகும். இக்கோவிலுக்கு அருகிலுள்ள குளத்தில் வாழ்கின்ற ஆமைகளும் சிறப்பு வாய்ந்தவையாகும். 

பானேசுவர் என்ற சொல் பான்+ஈசுவர் என்ற சொற்களில் இருந்து பிறந்ததாகும். பான் என்பவர் அசுரர்களின் அரசர் ஆவார். அவர் 'சிவ லிங்கத்தை' வெளியே கொண்டுபோய் பாதாள உலகில் வைப்பதன் மூலம் சிவனையும் அங்கு கொண்டு செல்ல முயற்சித்தார். அவருடைய முயற்சி தோல்வியில் முடிந்தது. இன்று பார்க்கின்ற சிவபெருமான் ஆலயத்தில் சிவலிங்கம் உறுதியாக நின்றதாக நம்பப்படுகிறது. உள்ளூர் மக்கள் மட்டுமன்றி பல வெளியூர் பக்தர்களும் பிரார்த்தனைக்காக இங்கு வருகின்றனர். தோபோட்ரோ அறக்கட்டளை ஒவ்வொரு ஆண்டும் விமரிசையாக சிவன் மேளாவைக் (சிவ சதுர்த்தியின் போது) கொண்டாடுகிறது. 

பானேசுவர் நகரம் கூச் பெகர் (12 கிலோமீட்டர்) மற்றும் அலிபுர்துவார் (13 கிலோமீட்டர்) நகரங்களுடன் நன்றாக இணைக்கப்பட்டுள்ளது. 


</doc>
<doc id="322704" url="https://ta.wikipedia.org/wiki?curid=322704" title="கஞ்சன்பூர் மாவட்டம்">
கஞ்சன்பூர் மாவட்டம்

கஞ்சன்பூர் மாவட்டம் (Kanchanpur District) (), தூர மேற்கு நேபாளத்தின், மாநில எண் 7-இல் உள்ள ஒன்பது மாவட்டங்களில் ஒன்றாகும். இம்மாவட்டத்தின் நிர்வாகத் தலைமையிடம் பீம்தத்தா நகரம் ஆகும். "மகாகாளி" மண்டலத்தில் உள்ள இம்மாவட்டம், நேபாளத்தின் 77 மாவட்டங்களில் ஒன்றாகும்.

இம்மாவட்டம் 1,610 சதுர கிலோ மீட்டர் பரப்பளவு கொண்டது. 2011-ஆம் ஆண்டு மக்கள் தொகை கணக்கெடுப்பின் படி, இம்மாவட்ட மக்கள் தொகை 4,51,248 ஆகும். இம்மாவட்டத்தில் குமாவானி மொழி மற்றும் டடோலி மொழி (70%), தாரு மொழி (20%), நேபாள மொழி (7%) மற்றும் பிற மொழிகள் (3%) பேசப்படுகிறது. இம்மாவட்டத்தில் தாரு இன பழங்குடி மக்கள் பெரும்பான்மையாக உள்ளனர். 

நேபாளத்தின் தூர மேற்குப் பகுதியில் இம்மாவட்டத்தின் கிழக்கில் கைலாலீ மாவட்டம், வடக்கில் டடேல்துரா மாவட்டம், தெற்கிலும், மேற்கிலும் இந்தியாவும் எல்லைகளாக அமைந்துள்ளது.




 

</doc>
<doc id="322705" url="https://ta.wikipedia.org/wiki?curid=322705" title="பக்ரி, பீகார்">
பக்ரி, பீகார்

பக்ரி "(Pakri)" என்பது இந்தியாவின் பீகார் மாநிலம் மேற்கு சம்பாரண் மாவட்டத்திலுள்ள ஒரு கிராமம் ஆகும்.

2011 ஆம் ஆண்டின் இந்திய மக்கள் தொகைக் கணக்கெடுப்பின்படி பக்ரி கிராமத்தின் மக்கள்தொகை 4065 நபர்கள் ஆகும். இவர்கள் 823 குடும்பங்களாக வாழ்கின்றனர். இம்மக்கள்தொகையில் 51.6% நபர்கள் ஆண்கள் மற்றும் 48.3% நபர்கள் பெண்களாவர். இக்கிராமத்தின் எழுத்தறிவு சதவீதம் 46.1% ஆகும். நாட்டின் சராசரி தேசிய எழுத்தறிவு சதவீதமான 74% என்பதைவிட இது குறைவாகும். எழுத்தறிவு பெற்றவர்களில் 61.5% நபர்கள் ஆண்கள் மற்றும் 38.4% நபர்கள் பெண்களாவர். 21.1% நபர்கள் 6 வயதுக்கு குறைவானவர்களாக உள்ளனர் . 


</doc>
<doc id="322725" url="https://ta.wikipedia.org/wiki?curid=322725" title="புரைனியா">
புரைனியா

புரைனியா "(Purainia)" என்பது இந்தியாவின் பீகார் மாநிலம் மேற்கு சம்பாரண் மாவட்டத்திலுள்ள ஒரு கிராமம் ஆகும். 

2011 ஆம் ஆண்டின் இந்திய மக்கள் தொகைக் கணக்கெடுப்பின்படி புரைனியா கிராமத்தின் மக்கள்தொகை 3538 நபர்கள் ஆகும். இவர்கள் 653 குடும்பங்களாக வாழ்கின்றனர். இம்மக்கள்தொகையில் 51.75% நபர்கள் ஆண்கள் மற்றும் 48.24% நபர்கள் பெண்களாவர். இக்கிராமத்தின் எழுத்தறிவு சதவீதம் 48.9% ஆகும். நாட்டின் சராசரி தேசிய எழுத்தறிவு சதவீதமான 74% என்பதைவிட இது குறைவாகும். எழுத்தறிவு பெற்றவர்களில் 52% நபர்கள் ஆண்கள் மற்றும் 37.9% நபர்கள் பெண்களாவர். 21.6% நபர்கள் 6 வயதுக்கு குறைவானவர்களாக உள்ளனர் . 


</doc>
<doc id="322746" url="https://ta.wikipedia.org/wiki?curid=322746" title="முர்லி, பீகார்">
முர்லி, பீகார்

முர்லி "(Murli)" என்பது இந்தியாவின் பீகார் மாநிலம் மேற்கு சம்பாரண் மாவட்டத்திலுள்ள ஒரு கிராமம் ஆகும். 

2011 ஆம் ஆண்டின் இந்திய மக்கள் தொகைக் கணக்கெடுப்பின்படி முர்லி கிராமத்தின் மக்கள்தொகை 875 நபர்கள் ஆகும். இவர்கள் 184 குடும்பங்களாக வாழ்கின்றனர். இம்மக்கள்தொகையில் 51.2% நபர்கள் ஆண்கள் மற்றும் 48.7% நபர்கள் பெண்களாவர். இக்கிராமத்தின் எழுத்தறிவு சதவீதம் 53.9% ஆகும். நாட்டின் சராசரி தேசிய எழுத்தறிவு சதவீதமான 74% என்பதைவிட இது குறைவாகும். எழுத்தறிவு பெற்றவர்களில் 55% நபர்கள் ஆண்கள் மற்றும் 44% நபர்கள் பெண்களாவர். 18.8% நபர்கள் 6 வயதுக்கு குறைவானவர்களாக உள்ளனர் . 


</doc>
<doc id="322760" url="https://ta.wikipedia.org/wiki?curid=322760" title="வனேடியம்-காலியம்">
வனேடியம்-காலியம்

வனேடியம்-காலியம் "(Vanadium-gallium)" (VGa) என்பது வனேடியமும், காலியமும் இரண்டையும் சேர்த்து உருவாக்கப்படும் ஒரு மீகடத்தி கலப்புலோகமாகும். பெரும்பாலும் இவ்வுலோகக் கலவை மீகடத்து மின்காந்தங்களில் உயர்புல புகுத்துச் சுருளாகப் பயன்படுத்தப்படுகிறது. 

வனேடியம்-காலியம் வார்ப்பட்டை மீகடத்து காந்தங்களில் பயன்படுத்தப்படுகிறது (17.5 டெசுலாக்கள் அல்லது 175000 காச்சுகள்) மீகடத்தும் ஏ15 முக வனேடியம்-காலியத்தின் கட்டமைப்பு பொதுவாகப் பயன்பாட்டிலுள்ள Nb3Sn மற்றும் Nb3 Ti. கலப்புலோகங்களின் கட்டமைப்பை ஒத்துள்ளது . 
Nb, Ta, Sn, Pt மற்றும் Pb போன்ற உயர் அணு எண் தனிமங்களுடன் இக்கலப்புலோகத்தை கலப்பதன் மூலமாக உயர் புலப் பண்புகளை மேம்படுத்த முடியும். 


திடநிலை வீழ்படிவாக்கல் முறையில் வனேடியம்-காலியம் கம்பிகள் உருவாக்கப்படுகின்றன. 


</doc>
<doc id="322761" url="https://ta.wikipedia.org/wiki?curid=322761" title="செயங்கொண்ட சோழ கொங்காள்வான்">
செயங்கொண்ட சோழ கொங்காள்வான்

செயங்கொண்ட சோழ கொங்காள்வான் இவர் வேட்டுவக்கவுண்டர் இனத்தின் குலத்தை சார்ந்தவர் ,

கொங்கு நாட்டில் ஒன்றான வடகரை நாட்டில் குளவாற்றூர் தற்போதைய ஈரோடு கோபிச்செட்டிப்பாளையம் தாலுக்காவில் உள்ள கொடிவேரி என்ற இடத்தில் பவானி ஆற்றுநீரைத்தேக்கி (இக்குளம் அட்டி) கொடிவேரி அணைக்கட்டு கால்வாயை செயங்கொண்ட சோழ கொங்காள்வான் வெட்டினார். முதலாம் குலோத்துங்கனின் 55 வது ஆட்சி ஆண்டில் (கி.பி 1125) கொடிவேரியில் பவானி ஆற்றுநீர் பாயும் இடத்தை அகலப்படுத்தி நீரை பெரும் கற்களைக் கொண்டு தேக்கி கால்வாய் வெட்டினார். இன்று இது கொடிவேரி அணைக்கட்டு என்று அழைக்கப்படுகிறது. இந்த செய்தி கொடிவேரி , பவானி ஆற்றங்கரையில் உள்ள கல்வெட்டில் காணப்படுகிறது.


</doc>
<doc id="322766" url="https://ta.wikipedia.org/wiki?curid=322766" title="மணிப்பூர் சட்டமன்றத் தேர்தல், 2017">
மணிப்பூர் சட்டமன்றத் தேர்தல், 2017

மணிப்பூர் சட்டமன்றத் தேர்தல் மணிப்பூர் சட்டமன்றத்திற்கான 60 உறுப்பினர்களைத் தேர்ந்தெடுப்பதற்காக 2017 ஆம் ஆண்டு 4 மார்ச் மற்றும் 8 மார்ச் ஆகிய இரு தேதிகளில் நடைபெறும் தேர்தலைக் குறிக்கும். இதன் 60 தொகுதிகளுக்கும் இரண்டு கட்டங்களாக வாக்குப்பதிவு நடக்கும். நான்கு சட்டசபை தொகுதிகளில் மின்ணணு வாக்குப்பதிவு இயந்திரத்துடன் இணைந்து வாக்காளர் சரிபார்க்கும் காகித தணிக்கை சோதனை இயந்திரமும் பயன்படுத்தப்படும்.

முந்தைய சட்டமன்ற பதவிகாலம் 18 மார்ச் 2017 இல் முடிவடைகிறது. கடந்த தேர்தலில், 2012 நடைபெற்ற காங்கிரஸ் 42 இடங்களில் வெற்றி பெற்றது மற்றும் பதவியில் முதல்வர் ஓக்ரம் இபோபி சிங் மீண்டும் தேர்வு செய்யப்பட்டார். 2014 ஆம் ஆண்டில், மணிப்பூர் மாநில காங்கிரஸ் கட்சி அதன் ஐந்து சட்டமன்ற உறுப்பினர்களும், ஆளும் காங்கிரஸ் கட்சியில் இணைந்தனர்.

சோதனை அடிப்படையில் இம்பால் (கிழக்கு), இம்பால் (மேற்கு), பிசுனுபூர், தொபால் ஆகிய நான்கு தொகுதிகளில் வாக்காளர் சரிபார்க்க காகித தணிக்கை சோதனை (VVPAT) இயந்திரங்கள் பயன்படுத்தப்படும்.



மார்ச் 4 இல் 38 தொகுதிகளுக்கு நடந்த முதல் கட்ட வாக்குப் பதிவில் 82 சதவீத வாக்குகள் பதிவானது. மார்ச் 8இல் 22 தொகுதிகளுக்கு நடந்த இரண்டாம் கட்ட வாக்குப் பதிவில் 86 சதவீத வாக்குகள் பதிவானது.
நோட்டா வாக்கு 0.5 சதவீதமாக ஆக இருந்தது.

மணிப்பூர் சட்டமன்றத் தேர்தல் முடிவுகள்
! style="background-color:#E9E9E9;text-align:left;" width=225 |கட்சி
! style="background-color:#E9E9E9;text-align:right;" |போட்டியிட்ட தொகுதிகள்
! style="background-color:#E9E9E9;text-align:right;" |வெற்றிபெற்ற தொகுதிகள்
! style="background-color:#E9E9E9;text-align:right;" |முந்தைய தொகுதிகளில் </br>மாற்றம் 
! style="background-color:#E9E9E9;text-align:right;" |வாக்கு சதவீதம்

ஆளுநர் பாசகவை ஆட்சியமைக்க அழைத்து 15 நாட்களுக்குள் நம்பிக்கை வாக்கெடுப்பு நடத்தி பெரும்பான்மையை நிருபிக்க கூறினார். மணிப்பூர் பாசக முதல்வர் பைரன் சிங் சட்டமன்றத்தில் பெரும்பான்மையை நம்பிக்கை வாக்கெடுப்பில் நிருபித்தார்




</doc>
<doc id="322768" url="https://ta.wikipedia.org/wiki?curid=322768" title="ஏ. ஏ. கிருட்டிணசுவாமி அய்யங்கார்">
ஏ. ஏ. கிருட்டிணசுவாமி அய்யங்கார்

ஏ.ஏ.கிருட்டிணசுவாமி அய்யங்கார் "(A. A. Krishnaswami Ayyangar)" (1892-1953) இந்தியாவைச் சேர்ந்த ஒரு கணிதவியல் அறிஞர் ஆவார். இவர் கணிதப் படிப்பில் முதுகலைப் பட்டத்தை தன்னுடைய 18 ஆவது வயதில், பச்சையப்பன் கல்லூரியில் பெற்றார். இதைத் தொடர்ந்து அக்கல்லூரியிலேயே கணிதம் கற்பிக்கும் தொழிலைத் தொடங்கினார். 1918 இல் மைசூர் பல்கலைக்கழகத்தின் கணிதத்துறையில் பணியில் சேர்ந்த இவர் 1947 ஆம் ஆண்டு பணியிலிருந்து ஓய்வு பெற்றார். புகழ்பெற்ற ஏ.கே.இராமாநுசன் என்ற கன்னட மொழிப் புலவரின் தந்தையான இவர் 1953 ஆம் ஆண்டில் காலமானார்.

படிமுறைத் தீர்வுமுறையுடன் தொடர்பு கொண்ட ’சக்ரவள முறை’ என்ற தலைப்பில் அய்யங்கார் ஒரு கட்டுரையை எழுதினார். தொடரும் பின்னங்களிடமிருந்து இம்முறை எவ்வாறு வேறுபட்டது என்பதை இதன்மூலம் விளக்கினார். பியரே டி பெர்மா மற்றும் யோசப் லூயி லாக்ராஞ்சி ஆகியோருக்கு சக்ரவள முறை இயல்பானது என்றும், இந்தியர்களுக்கு அம்முறையானது பரிசோதனை அளவிலானது என்றும் எண்ணிக்கொண்டிருந்த ஆண்ட்ரெ வெய்லி இவ்வேறுபாட்டைக் கருத்தில் கொள்ளாமல் இருந்ததை எடுத்துக் காட்டினார்.

லூசியானா மாநிலப் பல்கலைக்கழகப் பேராசியர் சுபாசு காக், அய்யங்காரின் வெளியீடுகள் யாவும் தனித்தன்மை மிக்கவையென முதன்முதலாக அறிவியல் சமூகத்திற்கு எடுத்துக்கூறினார் 



</doc>
<doc id="322771" url="https://ta.wikipedia.org/wiki?curid=322771" title="காளிகோட் மாவட்டம்">
காளிகோட் மாவட்டம்

காளிகோட் மாவட்டம் (Kalikot District) (), மேற்கு நேபாளத்தின், மாநில எண் 6-இல், கர்னாலி மண்டலத்தில் அமைந்த இம்மாவட்டம், நேபாளத்தின் எழுபத்தி ஐந்து மாவட்டங்களில் ஒன்றாகும். இம்மாவட்ட நிர்வாகத் தலைமையிட நகரம் மன்மா ஆகும். நேபாள மாநில எண் 6-இல் உள்ள பத்து மாவட்டங்களில் காளிகோட் மாவட்டமும் ஒன்றாகும்.

1,741 சதுர கிலோ மீட்டர் பரப்பளவு கொண்ட இம்மாவட்ட்ட மக்கள் தொகை, 2011-ஆம் ஆண்டு மக்கள் தொகை கணக்கெடுப்பின் படி 1,36,948 ஆகும். 
இம்மாவட்டத்தில் பெண் குழந்தை பெற்றெடுக்கும் தாயின் குடும்பத்திற்கு, செப்டம்பர் 2005 முதல் இலவச அரிசி வழங்கும் திட்டத்தை நேபாள அரசு அறிவித்துள்ளது.



 

</doc>
<doc id="322773" url="https://ta.wikipedia.org/wiki?curid=322773" title="இரீட்டாபிராட்டா முன்சி">
இரீட்டாபிராட்டா முன்சி

இரீட்டாபிராட்டா முன்சி "(Ritabrata Munshi)" ஓர் இந்திய கணிதவியல் அறிஞர் ஆவார். இவஎ 1976 ஆம் ஆண்டு செப்டம்பர் 14 ஆம் தேதி பிறந்தார். எண் கோட்பாடு கணிதப் பிரிவில் இவர் வல்லுநராகத் திகழ்ந்தார். அறிவியல் மற்றும் தொழில்நுட்பத்திற்கான இந்தியாவின் மிக உயரிய விருதான சாந்தி சுவரூப் பட்நாகர் விருது, 2015 ஆம் ஆண்டில் கணித அறிவியல் பிரிவுக்காக இவருக்கு வழங்கப்பட்டது . மும்பையிலுள்ள [[டாட்டா அடிப்படை ஆராய்ச்சி கழகம்| டாட்டா அடிப்படை ஆராய்ச்சி கழகத்துடன் இரீட்டாபிராட்டா முன்சி இணைத்துக் கொள்ளப்பட்டார். ஆண்ட்ரூவ் யான் வைல்சு வழிகாட்டலில் பிரின்செடன் பல்கலைக்கழகத்தில் முனைவர் பட்டம் பெற்றார் 


[[பகுப்பு:1976 பிறப்புகள்]]
[[பகுப்பு:வாழும் நபர்கள்]]
[[பகுப்பு:சாந்தி ஸ்வரூப் பட்நாகர் விருது]]

</doc>
<doc id="322780" url="https://ta.wikipedia.org/wiki?curid=322780" title="முதொல் நாய்">
முதொல் நாய்

முதொல் நாய் அல்லது கேரவன் நாய் ( Mudhol Hound ) அல்லது ( Caravan Hound ) என்பது ஒரு இந்திய நாய் இனமாகும். இந்த நாய் தக்காணப் பீடபூமி கிராமப்புறங்களில் கர்வானி என அறியப்படுகிறது. இது வேட்டை மற்றும் பாதுகாப்பு ஆகிய இரு தேவைகளுக்காகவும் நாய் பயன்படுத்தப்படுகிறது.

இந்திய கென்னல் கிளப் (KCI) மற்றும் இந்திய தேசிய கென்னல் கிளப் (INKC) இந்த நாயின் வெவ்வேறு இனப் பெயர்களை அங்கீகரித்துள்ளது. INKC முதொல் நாய் என்ற பெயரையும் KCI கேரவன் நாய் என்றும் பதிவு செய்துள்ளது.

ரூ.5.00 முக மதிப்பு கொண்ட தபால்தலையை முதொல் நாயை அங்கீகாரிக்கும் விதமாக இந்திய அஞ்சல் துறையால் வெளியிடப்பட்டது.

முதொல் அல்லது கேரவன் நாயிக்கு நன்கு வரையறுக்கப்பட்ட பண்புகள் உண்டு. இதன் தலை நீண்டு குறுகியும், காதுகளிடையே பரந்தும் இருக்கும் வகையிலும். தாடைகள் நீண்டு கடி பொருளை துண்டிக்கும் வகையில் சக்தி வாய்ந்ததாகவும் இருக்கும். மூக்கு பெரியதாகவும் கருத்தும் இருக்கும். காதுகள் தொங்கியவாறு மண்டைக்கு நெருக்கமாக இருக்கும். கண்கள் பெரியதாக முட்டை வடிவில் கருத்து வெளித்தள்ளியது போல இருக்கும். கழுத்து நீண்டு, தூய்மையானதாக தசைப்பிடிப்புடன் தோளுக்கு பொருத்தமானதாகவும் இருக்கும். முன்னங்கால்கள் நீளமானவை. பின்னங்கால்கள் நீண்டு, அகன்று தசைகளுடன் இருக்கும். மார்பு நல்ல வலிமையானதாகவும், விலா புடைத்ததாகவும் இருக்கும். வயிறு ஒட்டி இருக்கும். வால் மிக நீண்டதாக இயற்கையன வளைவுடன் தொங்கியவறும், வலுவானதாகவும், அடிப்பகுதி சிறுத்தும் இருக்கும். 


</doc>
<doc id="322782" url="https://ta.wikipedia.org/wiki?curid=322782" title="நாகப்பட்டினம் சட்டைநாதசுவாமி கோயில்">
நாகப்பட்டினம் சட்டைநாதசுவாமி கோயில்

நாகப்பட்டினம் சட்டைநாதசுவாமி கோயில் நாகப்பட்டினம் மாவட்டத்தில் உள்ள சிவன் கோயிலாகும்.

நாகப்பட்டினம் காயாரோகணர் நீலாயதாட்சி அம்மன் கோயிலுக்கு மேற்கே ஆதிகாயாரோகணம் என்ற இடத்தில் பீசண பைரவர் சட்டை நாதராக உள்ளார்.

இக்கோயிலில் உள்ள மூலவர் சட்டைநாதர். பைரவர் மிக உக்கிரமாகக் காணப்பட்டதால் அவருக்கு இடப்புறமாக அமுதவல்லி அம்மன் சன்னதி அமைக்கப்பட்டு, பைரவர் சாந்த மூர்த்தியானதாகக் கூறுகின்றனர்.

திருமலைராயன்பட்டினத்தை ஆட்சி செய்த மன்னனின் மகள் பிரம்மராட்சசன் பிடியில் அகப்பட்டு, பின்னர் அதிலிருந்து விடுபட்டு சுகமடைந்ததாகவும், அதற்காக நன்றிக்கடனாக மன்னன் கோயிலை விரிவாக்கம் செய்ததாகக் கூறுகின்றனர். தொடர்ந்து விழாக்கள் நடக்கவும் மன்னன் ஏற்பாடு செய்ததாகக் கூறுவர். தெற்கு நோக்கிய நிலையில் அமைந்துள்ள உயர்ந்த கட்டமலை மீது சட்டைநாதர் சன்னதி காணப்படுகிறது. கருவறை முன்பாக அர்த்த மண்டபம், மகா மண்டபம், முக மண்டபம் ஆகியன உள்ளன. காயாரோகணர், ஆதிநீலாயதாட்சி அம்மன் சன்னதிகள் கிழக்கு நோக்கிய நிலையில் காணப்படுகின்றன.


</doc>
<doc id="322786" url="https://ta.wikipedia.org/wiki?curid=322786" title="இசைத் தூண்">
இசைத் தூண்

இசைத் தூண் என்பது, இசை எழுப்பும் வகையில் பல்வேறு வடிவங்களில் உருவாக்கப்பட்ட கற்றூணைக் குறிக்கும். பெரும்பாலும் கோயில் மண்டபங்களின் ஒரு பகுதியாக அமைக்கப்படும் இசைத்தூண்கள் தமிழகத்தின் பல கோயில்களில் காணப்படுகின்றன. இசைத்தூண்கள் கட்டிடக்கலையின் ஒரு அம்சமாகவும் அமைவதால், பல்வேறு அழகிய சிற்ப வேலைப்பாடுகளுடன் கூடியவையாக அமைகின்றன. தென்னிந்தியாவில் இசைத் தூண்கள் தமிழ்நாட்டிலும் அயல் மாநிலங்களிலும் காணப்படுகின்றன. எனினும், தமிழ்நாட்டில், குறிப்பாகப் பண்டைய பாண்டிய நாட்டைச் சார்ந்த பகுதிகளிலேயே கூடுதலாகக் காணப்படுகின்றன. அத்துடன் இப்பகுதியில் உள்ள இசைத் தூண்களே மிகவும் சிறப்பு வாய்ந்தவை.

தற்காலத்தில் இவ்வாறான இசைத் தூண்கள் பார்ப்பதற்கு ஆச்சரியம் தருவனவாகவும், அதனால், சுற்றுலாப் பயணிகளைக் கவரும் அம்சங்களாகவும் மட்டுமே காணப்பட்டாலும், முற்காலத்தில் சில இசைத் தூண்கள் பூசை நேரங்களில் இசை எழுப்பப் பயன்பட்டன என்றும், வேறு சிலவற்றில் இசை மீட்டி நிகழ்ச்சிகள் நடத்தப்பட்டதாகவும் தெரிகிறது. 

இசைத் தூண்களை இசை எழுப்பும் முறையைக் கொண்டு இரண்டு வகைகளாகப் பிரிக்கலாம். ஒன்று தட்டும்போது இசை எழுப்புவன. மற்றது, தூணில் அமைக்கப்படும் துளைகளினூடாக ஊதும்போது இசை எழுப்புவன. ஊதும்போது இசை எழுப்பும் தூண்கள் காற்று இசைக் கருவிகளின் தத்துவத்தை அடிப்படையாகக் கொண்டவை. இவை "துளை இசைத் தூண்கள்" அல்லது "குழல் இசைத் தூண்கள்" என அழைக்கப்படுகின்றன. இவற்றில் இருந்து சங்கு, எக்காளம் ஆகிய கருவிகளின் ஒலியையே பெற முடியும். இசைத்தூண்களின் பயன்பாட்டை அடிப்படையாகக் கொண்டு அவற்றை நான்கு வகைகளாகப் பிரிக்கின்றனர். அவை, சுருதித் தம்பம், கானத் தம்பம், லயத் தம்பம், பிரதார்ச்சண தம்பம் என்பன. 

இசைத்தூண்களின் குறுக்கு வெட்டுமுகமும் பல்வேறு வடிவங்களைக் கொண்டவையாகக் காணப்படுகின்றன. இவற்றுள், வட்டம், நெல்லிக்கனி, சதுரம், புரி, செவ்வகம், பல்கோணம் ஆகிய வடிவங்கள் குறிப்பிடத்தக்கவை.

பெரும்பாலான இசைத்தூண்கள் நடுவில் ஒரு கனமான தூணையும் அதைச் சுற்றிலும் அமைந்த விட்டம் குறைந்த பல தூண்களையும் கொண்டவை. இவை அனைத்தும் ஒரே கல்லிலேயே செதுக்கப்படுகின்றன. நடுத் தூணே கட்டிடக் கூரையின் சுமையைத் தாங்குமாறு அமைக்கப்படுகின்றன. வெளித் தூண்களே இசை எழுப்பும் தூண்கள். சில இடங்களில் இசைத் தூண்கள் இசை எழுப்பும்போது அருகில் உள்ள மற்றத் தூண்களும் சேர்ந்து ஒத்திசைவாக இசை எழுப்பும் வகையில் அமைக்கப்பட்டுள்ளன. எனினும் நடுத் தூணின் பருமன் காரணமாக அது அதிர்ந்து இசை எழுப்புவதில்லை. இசைத் தூண்கள் மூன்று முதல் ஆறு அல்லது ஏழு அடிகள் வரை உயரம் கொண்டவை. 

இசைத் தூண்களைச் செய்வதற்கான கற்கள் சாதாரண கற்களில் இருந்து வேறுபட்டுச் சிறப்பான இயல்புகளைக் கொண்டவை. இவற்றைத் தேடிக் கண்டுபிடித்தே சிற்பிகள் இசைத் தூண்களை மிகுந்த கவனத்துடன் உருவாக்கியுள்ளனர். இசைத் தூண்கள் செய்யப்பட்ட கற்கள் கறுப்பு, சாம்பல், சந்தன நிறம் எனப் பல்வேறு நிறச் சாயைகளைக் கொண்டவையாகக் காணப்படுகின்றன.

மதுரை, திருநெல்வேலி, ஆழ்வார்திருநகரி, கிருஷ்ணாபுரம், செண்பகராம நல்லூர், தென்காசி, திருக்குற்றாலம், சுசீந்திரம், திருவானைக்கா, தாடிக்கொம்பு, தாராசுரம், திருவனந்தபுரம், திருப்பதி, தாட்பத்திரி, லேபாக்சி, ஹம்பி, விஜயநகர், பங்களூரு, சாமராஜன் பேட்டை ஆகிய ஊர்களில் உள்ள கோயில்களில் இசைத்தூண்கள் உள்ளன. இவற்றுள் சில இசைத் தூண்களின் விபரங்கள் வருமாறு: 

மதுரையில் மீனாட்சி அம்மன் கோயிலில் ஐந்து இசைத் தூண்கள் உள்ளன. இங்குள்ள இசைத்தூண்கள் நடுவில் ஒரு தூணையும் அதைச் சுற்றிலும் பவேறு வடிவங்களைக் கொண்ட 22 தூண்களோடு கூடிய அமைப்புக் கொண்டவை. தட்டும்போது வெவ்வேறு சுரங்களைக் கொடுக்கும் வெளித்தூண்களைப் பயன்படுத்தி நவரோஸ், குறிஞ்சி போன்ற இராகங்களை இசைக்க முடியும் எனச் சொல்லப்படுகின்றது.

திருநெல்வேலியில் உள்ள நெல்லையப்பர் கோயிலின் மணிமண்டபத்திலும், அம்பாள் சந்நிதியிலும் இரண்டிரண்டாக மொத்தம் நான்கு இசைத் தூண்கள் உள்ளன. ஒவ்வொன்றும் நடுவில் பெரிய தூணையும் சுற்றிலும் 48 சிறிய தூண்களையும் கொண்டு அமைந்தவை. வெளித்தூண்கள் வேறுபட்ட வடிவங்களையும், உயரங்களையும் கொண்டவையாக உள்ளன. சிறிய தூண்களைத் தட்டி வெவ்வேறு இசைச் சுரங்களை எழுப்ப முடியும்.

ஆழ்வார் திருநகரியில் உள்ள ஆதிபிரான் கோயிலிலும் இரண்டு இசைத் தூண்கள் உள்ளன. இவற்றுள் ஒன்று தட்டும்போது மூன்று சுரங்களை எழுப்பக்கூடிய இசைத்தூணாக அமைந்துள்ளது. மற்றது ஊதி இசையெழுப்பும் தூணாகும். இத்தூணில் உள்ள இரண்டு துளைகளில் ஒன்று சங்கின் ஒலியையும், மற்றது எக்காள ஒலியையும் கொடுக்கின்றன.

செண்பகராம நல்லூரில் உள்ள பெருமாள் கோயிலில் உள்ள இசைத் தூண் ஊதி இசை எழுப்பும் குழல் இசைத் தூண் ஆகும். இதிலிருந்தும் சங்கு, எக்காளம் ஆகிய இசைக் கருவிகளின் ஒலியைப் பெறமுடிகிறது.

சுசீந்திரம் தாணுமாலயன் கோயிலில் முன்னர் குணசேகர மண்டபம் என்றும் தற்போது அலங்கார மண்டபம் என்றும் அழைக்கப்படும் மண்டபத்தில் நான்கு இசைத் தூண்கள் அமைக்கப்பட்டுள்ளன. இவற்றுள் வடக்குப் பக்கத்தில் அமைந்த இரண்டு தூண்கள் ஒவ்வொன்றிலும், 24 சிறிய தூண்களும், தெற்குப் பக்கத் தூண்கள் ஒவ்வொன்றிலும் 33 சிறிய தூண்களும் உள்ளன. ஏழு சுரங்களையும் எழுப்பக்கூடியதாக இத்தூண்கள் அமைக்கப்பட்டுள்ளன. முற்காலத்தில் இக்கோயிலைச் சேர்ந்த தேவதாசிகள் இத்தூண்களில் இசை மீட்டி நிகழ்ச்சிகளை நடத்தியதாகக் கூறப்படுகிறது.

தேனீ மாவட்டத்தைச் சேர்ந்த தாடிக்கொம்பு சுந்தரராசப் பெருமாள் கோயிலில் விழாக்கால நிகழ்ச்சிகள் நடைபெறுகின்ற மண்டபத்தில் இசைத் தூண்கள் உள்ளன. இவை வேதம் ஓதுவது போன்ற ஒலியைத் தர வல்லவை எனச் சொல்லப்படுகிறது.

அழகர் கோயிலிலும் இரண்டு இசைத் தூண்கள் உள்ளன. இங்கே நடுவில் ஒரு தூணும் அதைச் சுற்றி மூன்று அடிகள் உயரமான தூண்களும் உள்ளன. இவை தட்டும்போது ஒன்றிணைந்து ஒத்திசைவான இசையை எழுப்பக்கூடியன.


</doc>
<doc id="322790" url="https://ta.wikipedia.org/wiki?curid=322790" title="2519 அலுமினியம் கலப்புலோகம்">
2519 அலுமினியம் கலப்புலோகம்

ஏஏ 2519 "(AA 2519)" என்பது ஓர் அலுமினியம் கலப்புலோகமாகும். இக்கலப்புலோகத்தில் தாமிரம் (5.3–6.4%) உலோகக் கலவையாக்கும் தனிமமாகப் பயன்படுத்தப்படுகிறது. மேலும் இதில் 0.25% சிலிக்கன், 0.30% இரும்பு, 0.10–0.50% மாங்கனீசு, 0.05–0.40% மக்னீசியம், 0.10% துத்தநாகம், 0.02–0.10% தைட்டானியம், 0.05–0.15% வனேடியம், 0.10–0.25% சிர்க்கோனியம், 0.40% சிலிக்கன்-இரும்பு சேர்மங்கள், மற்றும் 0.15% வரை அருந்தனிமங்கள் முதலியன கலந்துள்ளன The density of 2519 aluminium is . It was first registered in 1985, in the அமெரிக்க ஐக்கிய நாடு.. அமெரிக்காவில் 1985 ஆம் ஆண்டு முதன்முதலாக பதிவு செய்யப்பட்டது. 
வானூர்தி கவசமாக ஏஏ 2519 கலப்புலோகம் பயன்படுத்தப்படுகிறது. ஏஏ 7039 கலப்புலோகத்தின் எறிவியல் பண்புகளுக்குச் சமமான பண்புகளை இதுவும் பெற்றுள்ளது. ஏஏ5083 கலப்புலோகத்துடன் ஒப்பிடுகையில் அரிமானத்தால் பிளவுபடும் நெருக்கடிக்கு தகைவுறுதல் பண்பு குறைவாகப் பெற்றுள்ளது . 
ஏஏ2519-டி87 தகடுகளை பற்றவைப்பதற்கு ஏஏ2319 நிரப்புகள் பயன்படுகின்றன 


</doc>
<doc id="322795" url="https://ta.wikipedia.org/wiki?curid=322795" title="மெத்தில் சயனோ அக்ரைலேட்டு">
மெத்தில் சயனோ அக்ரைலேட்டு

மெத்தில் சயனோ அக்ரைலேட்டு "(Methyl cyanoacrylate)" என்பது ஒரு மெத்தில் எசுத்தர், ஒரு நைட்ரைல், ஒரு ஆல்க்கீன் போன்ற பல வேதி வினைக்குழுக்கள் உள்ளடங்கிய ஒரு கரிம வேதியியல் சேர்மமாகும். குறைவான பாகுமைத் தன்மை கொண்ட நிறமற்ற திரவமாக மெத்தில் சயனோ அக்ரைலேட்டு காணப்படுகிறது. சயனோ அக்ரைலேட்டு பசைகளில் பயன்படுத்துவது இதன் முக்கியமான ஒரு பயனாகும் . பொதுவாக எத்தில் சயனோ அக்ரைலேட்டை விட குறைவான அளவிலேயே மெத்தில் சயனோ அக்ரைலேட்டு பல வணிகப் பெயர்களில் சந்தையில் காணப்படுகிறது. 

அசிட்டோன், மெத்தில் எத்தில் கீட்டோன், நைட்ரோமெத்தேன், டைகுளோரோமெத்தேன் போன்ற கரிமக் கரைப்பான்களில் மெத்தில் சயனோ அக்ரைலேட்டு கரைகிறது. ஈரமான சூழலில் இச்சேர்மம் விரைவாக பலபடியாக மாறுகிறது. 

பலபடியை சூடுபடுத்தினால் பலபடி நிலையில் இருந்து அது மீட்சியடைந்து விடும். இதனால் உருவாகும் வாயுப் பொருட்கள் நுரையீரல் மற்றும் கண்களில் கடுமையான எரிச்சலை உண்டாக்கும். தொழிலாளர்களின் தாங்கும் அளவாக எட்டு மணி நேரத்தில் மில்லியனுக்கு 2 பகுதிகள் (8மி.கி/மீ3) அல்லது குறுகிய நேர பணிநிலைகளில் மில்லியனுக்கு 4 பகுதிகள் (16மி.கி/மீ3) அளவு வரை இருக்கலாம் என்று தேசிய தொழிலாளர் பாதுகாப்பு மற்றும் உடல்நல நிறுவனம் பரிந்துரைக்கிறது . 


</doc>
<doc id="322796" url="https://ta.wikipedia.org/wiki?curid=322796" title="கொரந்தி">
கொரந்தி

கொரந்தி (Wild Cherry; "Antidesma bunius") என்பது பிலந்தேசியேக் குடும்பத்தைச் சேர்ந்த ஒரு பழ மரம் ஆகும். இதுதென்கிழக்காசியா மற்றும் வடக்கு ஆத்திரேலியாவைத் தாயகமாகக் கொண்டது. இத்தாவரம் குட்டையான புதர் வகை முதல் உயரமாக வளரக்கூடிய தாவரம் வரை வேறுபட்ட தோற்றங்களைக் கொண்டது. இது சுமார் 30 மீட்டர் உயரம் வரைக் காணப்படும்.இதன் இலை முட்டை வடிவில் தோல்போன்ற 20 சதம மீட்டர் நீளம் மற்றும் ஏழு சதம மீட்டர் அகலத்தில் காணப்படும். இவை சிறிய இலைக்காம்பினால் கிளையில் இணைந்திருக்கும்.

இவ்வினம் ஈரில்லத்தாவரமாக, அதாவது ஆண், பெண் பூக்கள் வெவ்வேறு மரங்களில் காணப்படும். வலிமையான, விருப்பூட்டாத வாசனை கொண்டு காணப்படும். பூக்கள் கிளை கொண்ட பூக்காம்புகளில் அடுக்கப்பட்டிருக்கும் பூந்துணராகக் காணப்படும். பழங்கள் கோள வடிவினதாக கொன்னைகளாகக் காணப்படும்.

</doc>
<doc id="322800" url="https://ta.wikipedia.org/wiki?curid=322800" title="கோவா சட்டமன்றத் தேர்தல், 2017">
கோவா சட்டமன்றத் தேர்தல், 2017

கோவா சட்டமன்றத் தேர்தல், 2017 கோவா சட்டமன்றத்திற்கான 40 உறுப்பினர்களைத் தேர்ந்தெடுக்க 4 பிப்ரவரி 2017 அன்று நடந்த தேர்தலைக் குறிக்கும். வாக்காளர் சரிபார்க்கும் காகித தணிக்கை சோதனை அனைத்து 40 தொதிகளிலும் பொருத்தப்பட்டது. இந்தியாவில் முழு மாநிலத்திற்கும் வாக்காளர் சரிபார்க்கும் காகித தணிக்கை சோதனை பயன்படுத்தப்படுவது இதுவே முதன் முறையாகும்.

தற்போதைய சட்டமன்றம் மார்ச் 18, 2017 அன்று முடிவடைகிறது , கடந்த தேர்தலில்  பாசக மனோகர் பாரிக்கர் தலைமையில் பெரும்பான்மை பெற்றது. மனோகர் பாரிக்கர் கோவாவின் தலைமை அமைச்சராக 
தேர்ந்தெடுக்கப்பட்டார். 2014 இல், பாதுகாப்பு அமைச்சர் ஆக தெரிவு செய்யப்பட்டதால் அவர் பதவி விலகினார், அதன் காரணமாக லட்சுமிகாந்த் பர்சேகர் முதல்வராக பொறுப்பேற்றார்.


37 தொகுதிகளில் போட்டியிட்டது. மீதமுள்ள கிறுத்துவர்கள் பலமாக உள்ள 3 தொகுதிகளில் மற்ற வேட்பாளர்களை ஆதரிக்கும் என்று மாநில பாசக தலைவர் வினய் தெண்டுல்கர் தெரிவித்தார்.

21 தொகுதிகளுக்கு வேட்பாளர்களை பாசக அறிவித்தது.வாசுகோ தொகுதி வேட்பாளர் தேர்வில் அதிருப்தி கொண்டு பாசகவின் தெற்கு கோவா மாவட்ட துணைத் தலைவர் கிருட்டிண சல்கார் கட்சியிலிருந்து விலகினார். 

2012 தேர்தலுக்கு முன்பிருந்தே தாங்கள் பாசகவுடன் கூட்டணி வைத்திருந்ததாகவும், அது தற்போது முறிந்து விட்டது என்றும் சனவரி 5, 2017 அன்று இக் கட்சியின் தலைவர் கூறினார். 22 தொகுதிகளில் மகோக போட்டியிடும் என்று கூறினார்

ஆம் ஆத்மி முதலமைச்சர் வேட்பாளராக எல்விசு கோம்சை அறிவித்தது. 

83% வாக்குப்பதிவு நடந்தது. தவறான நடத்தை விதிகள் பின்பற்றபட்டதன் காரணமாக மர்மகோவா தொகுதிக்கு மறுதேர்தல் நடத்த பரிந்துரைக்கப்பட்டது.

ஆளுநர் பாசகவை ஆட்சியமைக்க அழைத்து 15 நாட்களுக்குள் நம்பிக்கை வாக்கெடுப்பு நடத்த உத்தரவிட்டார். நம்பிக்கை வாக்கெடுப்பில் மனோகர் பாரிக்கர் தலைமையிலான பாசக அரசு வென்றுள்ளது.



</doc>
<doc id="322804" url="https://ta.wikipedia.org/wiki?curid=322804" title="முத்துலிங்க சுவாமிகள்">
முத்துலிங்க சுவாமிகள்

முத்துலிங்க சுவாமிகள் என்பவர் ஈழத்துச் சித்தர்களுள் ஒருவராவார். தமிழ்நாட்டில் பதினெண் சித்தர் மரபு தோன்றி இருந்ததைப் போன்று ஈழத்திலும் சித்தர் மரபு ஒன்று தோற்றம் பெற்றிருந்தது. அது ஈழத்துச் சித்தர் பாரம்பரியம் எனப்படுகின்றது. அவ்வாறு தோன்றிய ஈழத்துச் சித்தர்களிலே முத்துலிங்க சுவாமிகளும் ஒருவராவார்.

இலங்கையில் போர்த்துக்கேயர் ஆட்சி நிலவியிருந்த பதினாறாம் நூற்றாண்டுகளில், வட இந்தியாவின் காஷ்மீர் பகுதியிலிருந்து கதிர்காமத்திற்கு வருகை தந்தவர் "கல்யாணநாதர்". இவரை "கல்யாணகிரி" என்றும் அழைப்பர்.

கதிர்காம முருகனைத் தரிசிக்கும் பொருட்டு மாணிக்க கங்கைக் கரையில் சுமார் பன்னிரெண்டு ஆண்டுகள் கடுந்தவம் புரிந்தார். அவரது தவத்தின் போது வேட்டுவச் சிறுமி ஒருத்தியும், வேட்டுவச் சிறுவன் ஒருவனும் கல்யாணகிரி சுவாமிகளுக்கு குற்றவேல் புரிந்து வந்தனர். ஒருநாள் கல்யாணகிரியார் அசந்து துாங்கும் பொழுதில் வேட்டுவச் சிறுவன் அவரை எழுப்பிவிட கோபம் கொண்ட சுவாமிகள் வேட்டுவச் சிறுவர்களை சினந்து பேச சிறுவனும் எதிர்த்துப் பேசத் தொடங்கினான். இதனால் ஆத்திரம் கொண்டு சிறுவர்கைள துரத்திக் கொண்டு ஓடினார். மாணிக்ககங்கைக் கரையிேல அச் சிறுவர்கள் இருவரும் முருகனும் வள்ளியுமாகக் காட்சிதந்தனர்.

முருகனுக்கு வாழ்நாள் முழுவதும் பணிவிடை செய்ய வேண்டும் என்ற எண்ணத்தில் கதிர்காமத்திலேயே தங்கிவிட்ட கல்யாணகிரியார் முருகப் பெருமானது மந்திர எழுத்துக்கள் எழுதப்பட்ட பொன்னால் ஆன தகடு ஒன்றை செய்தார் என்றும், அந்த யந்திரமே தற்போதும் கதிர்காம கந்தனின் உற்சவ காலங்களில் பெட்டிக்குள் வைக்கப்பட்டு யானை மீது ஊர்வலமாக எடுத்துவரப் படுவதாக கூறுவர்.

கல்யாணகிரி சுவாமிகள் கதிர்காமத்திலேய சமாதிநிலை அடைந்தார். அவர் சமாதியடைந்த போது அவரது பூதவுடல் முத்துப்போல் பிரகாசித்து சிவலிங்கம் போல் ஒடுங்கியதால் அடியாா்கள் இவரை "முத்துலிங்க சுவாமிகள்" என அழைத்தனர்.

இவரது சமாதி கதிா்காமத்தில் வள்ளியம்மன் கோவிக்குப் பக்கத்தில், மாணிக்ககங்கைக்கு அருகில் அமைந்துள்ளது. தற்போது இதுவே கதிர்காமச் சிவன் கோயிலாகக் காணப்படுகின்றது.


</doc>
<doc id="322806" url="https://ta.wikipedia.org/wiki?curid=322806" title="வெள்ளைப் பள்ளிவாசல், நாசரேத்து">
வெள்ளைப் பள்ளிவாசல், நாசரேத்து

வெள்ளைப் பள்ளிவாசல் (White Mosque) (, ) இஸ்ரேல் நாட்டின் நாசரேத்து நகரில் உள்ள பழமையான மசூதி ஆகும்
இப்பள்ளிவாசல் பென்சில் வடிவ மினார் கொண்டுள்ளது. கிரீம் நிற சுவர்கள், பச்சை டிரிம் மற்றும் பச்சை குவிமாடம் ஆகியவை ஒட்டோமான் கட்டிடக்கலைக்கு எடுத்துக்காட்டாக உள்ளது.

பதினெட்டாம் நூற்றாண்டின் பிற்பகுதியில் எகிப்து ஆட்சியாளர் சுலைமான் பாஷா மூலம் நிதியுதவி, மற்றும் நாசரேத்து உயர் ஆணையாளர், ஷேக் அப்துல்லா அல்-பகூம் மேற்பார்வையில் பள்ளிவாசல் கட்டுமான பணிகள் நடைபெற்றன. 
பள்ளிவாசல் 1804 மற்றும் 1808 இடையே நிறைவு பெற்றது. ஷேக் அப்துல்லா வக்ப் செய்தார்.1815 ல் அவர் இறக்கும் காலம் வரை அது நிர்வகிக்கப்பட்டது.
ஷேக் அப்துல்லா மரணத்திற்கு பிறகு, பள்ளிவாசல் விவகாரங்களை நிர்வகிக்கும் பொறுப்பு ஷேக் அமீன் அல் பகூம்க்கு மாற்றப்பட்டது.
தற்போது, மசூதி அல்-பகூம் குடும்ப வக்ப் பகுதியாக அமைக்க தொடர்ந்து வருகிறது.
நாசரேத்தில் தூய்மை, ஒளி மற்றும் அமைதி ஏற்படுத்த புதிய சகாப்தத்தை குறிப்பதாக வெள்ளைப் பள்ளிவாசல் என ஷேக் அப்துல்லா பெயர் சூட்டினார்.
வழக்கமான நாளில், 100 முதல் 200 பேர் தொழ வருவார்கள். வெள்ளிக்கிழமை குத்பா நாளில் 2000 முதல் 3000 பேர் கலந்து, நண்பகல் தொழுகைக்கு கலந்துகொள்வார்கள்.
பள்ளிவாசலில் நாசரேத்து வரலாற்றை ஆவணப்படுத்தும் காட்சிகள் ஒரு அருங்காட்சியகம் உள்ளது. .


</doc>
<doc id="322807" url="https://ta.wikipedia.org/wiki?curid=322807" title="கபிலவஸ்து மாவட்டம்">
கபிலவஸ்து மாவட்டம்

கபிலவஸ்து மாவட்டம் (), நேபாளத்தின் மாநில எண் 5-இல், லும்பினி மண்டலத்தில் அமைந்த, நேபாளத்தின் 77 மாவட்டங்களில் ஒன்றாகும். இம்மாவட்ட நிர்வாகத் தலைமையிட நகரம் கபிலவஸ்து ஆகும்.

கபிலவஸ்து நகரத்தின் லும்பினி தோட்டத்தில் புத்தர் பிறந்தார். 

1,738 சதுர கிலோ மீட்டர் பரப்பளவு கொண்ட கபிலவஸ்து மாவட்ட மக்கள் தொகை, 2011-ஆம் ஆண்டின் மக்கள் தொகை கணக்கெடுப்பின் படி 5,71,936 ஆகும். மொத்த மக்கள் தொகையில் ஆண்கள் 2,85,599 ஆகவும், பெண்கள் 286,337 ஆகவும் உள்ளனர். இம்மாவட்டத்தில் 91,321 வீடுகள் உள்ளது.

கபிலவஸ்து கௌதம புத்தர் பிறந்த சாக்கியர் குலத்தவர்களின் நாடாகும். 
புவியியல் படி, இம்மாவட்டம் தராய் சமவெளி மற்றும் சுயுரி மலைப் பகுதிகளைக் கொண்டது. 

கபிலவஸ்து மாவட்டத்தின் கிழக்கில் ரூபன்தேகி மாவட்டம், வடமேற்கில் துயுக்குரி மாவட்டம், வடக்கில் டாங் மாவட்டம் மற்றும் அர்காகாஞ்சி மாவட்டம், தெற்கில் இந்தியாவின் அவத் பகுதியின் பலராம்பூர் மாவட்டம் எல்லைகளாக அமைந்துள்ளது.
கபிலவஸ்து மாவட்டத்தின் கோடைக் கால வெப்ப நிலை 27° செல்சியஸ் வரையிலும், குளிர் கால வெப்பம் 15° செல்சியசிக்கும் குறைவாக உள்ளது.

2001-ஆம் ஆண்டின் மக்கள் தொகை கணக்கெடுப்பின் படி, கபிலவஸ்து மாவட்டத்தின் மக்களில் 90% நேபாளியர்களும், 10% இந்தியக் குடியுரிமையுள்ள மக்கள் ஆவர்.

2011-ஆம் ஆண்டின் மக்கள் தொகை கணக்கெடுப்பின் படி, இம்மாவட்ட மக்களில் அவதி பேசுபவர்கள் 80 விழுக்காடும், தாரு மொழி பேசுவோர் 5 விழுக்காடும், நேபாள மொழி பேசுவோர் 15 விழுக்காட்டினராகவும் உள்ளனர்.

இம்மாவட்டம் கபிலவஸ்து, பான்கங்கா, பிரிக்குடி, சிவராஜ், கிருஷ்ணா நகர், புத்த பதிகா என ஆறு நகராட்சிகளைக் கொண்டுள்ளது. 

இம்மாவட்டம் எழுபத்தி ஏழு கிராம வளர்ச்சி மன்றங்களைக் கொண்டுள்ளது.

இம்மாவட்ட மக்களில் பெரும்பாலானோர் வேளாண்மைத் தொழிலையே சார்ந்து வாழ்கின்றனர். நெல் மற்றும் கோதுமை பயிரிடுதல் முக்கிய சாகுபடியாகும். கரும்பு பணப் பயிராக பயிரிடப்படுகிறது. மேலும் எண்ணெய் வித்துக்களும் பயிரிடப்படுகிறது.
ஐக்கிய நாடுகள் சபையின் யுனேஸ்கோ நிறுவனம் அங்கீகாரம் செய்த உலகப்பாரம்பரியக் களங்களில் பல இம்மாவட்டத்தில் உள்ளது.

புத்தர் தொடர்பான 138 தொன்மையான இடங்கள் இம்மாவட்டத்தில் கண்டறியப்பட்டுள்ளது.



 

</doc>
<doc id="322813" url="https://ta.wikipedia.org/wiki?curid=322813" title="பின்னடைவுத் திசைவேகம்">
பின்னடைவுத் திசைவேகம்

பின்னடைவுத் திசைவேகம் "(Recessional velocity)" என்பது ஒரு பொருள் விலகிச் செல்லும், குறிப்பாக பூமியிலிருந்து விலகிச்செல்லும் விகிதத்தைக் குறிக்கிறது. 

வெகு தொலைவிலுள்ள விண்மீன் பேரடைகளுக்கு பின்னடைவு திசைவேகம் மிகவும் பொருத்தமாக உள்ளது. பூமியிலிருந்து அவற்றுக்கிடையே உள்ள தொலைவுக்கு ஏற்ப அவற்றின் சிவப்புப் பக்கப் பெயர்ச்சி விகிதச் சம அளவில் நகர்கிறது (அப்பிள் விதி). சிவப்புப் பக்கப் பெயர்ச்சி பொதுவாக பின்னடைவு திசைவேகத்தின் விளைவாக நிகழ்கிறது என்று பொருள் விளக்கம் தரப்படுகிறது. இப்பின்னடைவுத் திசைவேகம் ஒரு வாய்ப்பாட்டின் வழியாகக் கணக்கிடப்படுகிறது.

இங்கு formula_2 என்பது அப்பிள் மாறிலியைக் குறிக்கிறது. formula_3 என்பது இடையீட்டுத் துரம் மெகாபார்செக் அல்லது மெகாபுடைநொடியையும், formula_4 என்பது பின்னடைவுத் திசைவேகத்தையும் குறிக்கிறது. இது பொதுவாக கிலோமீட்டர்/வினாடி களில் அளவிடப்படுகிறது. 
சிவப்புப் பக்கப் பெயர்ச்சியின் போது பொதுவாக வெளிவிடப்படும் மின்காந்த கதிர்வீச்சின் அடிப்படையிலேயே பின்னடைவுத் திசைவேகம் கணக்கிடப்படுகிறது. விண்மீன் பேரடையின் தொலைவானது பின்னர் அப்பிள் விதியைக் கொண்டும் கணக்கிடப்படுகிறது. 


</doc>
<doc id="322817" url="https://ta.wikipedia.org/wiki?curid=322817" title="செம்பேரி">
செம்பேரி

இந்திய மாநிலமான தமிழ்நாட்டின் கடலூர் மாவட்டத்துக்கு உட்பட்ட திட்டக்குடி வட்டத்தில் சௌந்திரசோழபுரம் ஊராட்சிக்கு உட்பட்ட ஒரு சிற்றூர்.முப்புரமும் வெள்ளாற்றால் சூழப்பட்ட இவ்வூர் இயற்கை அழகு மிக்கது. வேளாண்மையை அடிப்படை வாழ்வாதாரமாகக் கொண்டது.


</doc>
<doc id="322818" url="https://ta.wikipedia.org/wiki?curid=322818" title="சிரார்த்தம்">
சிரார்த்தம்

சிரார்த்தம்(சமசுகிருதம்: श्राद्ध) என்பது இந்து மத அனுட்டனாங்களில் அபரக்கிரியைகளில் ஒன்றாகும். சிரார்த்தம் என்பதன் பொருள் சிரத்தையோடு செய்யவேண்டியது என்பதாகும். இதனை "பிதிர்கருமம்" எனும் பொருளில் எல்லாப் பிதிர்க்கருமங்களையும் குறிப்பிதற்குப் பயன்படுத்துவர். எனினும் சிரார்த்தம் என்பது, "ஆட்டைத்திவசம்(வருஷாப்திகம்)" அதாவது ஒருவா் இறந்து ஒரு ஆண்டின் பின் செய்யும் சிரார்த்தம், "திவசம்" ஆட்டைத்திவசத்தை அடுத்து ஆண்டுதோறும் அதே திதியில் செய்யப்படுவது ஆகும். இதனைத் "திதி" என்றும் கூறுவர்.

சிரார்த்தம் செய்யும்போது இறந்தவரது ஆன்மா ஈடேற்றம் அடைவதற்கு, பரிபூரண சித்தியின் பொருட்டு அரிசி, உழுந்து, எள், தயிர், பால், தேன், வாழைப்பழம், நெய் எனும் பொருட்கைள உருண்டையாக உருட்டி பிண்டமிடல் இடம்பெறும்.

சிரார்த்த கிரியைகளி்ல் எள்ளும், தண்ணீரும் இறைத்தல் மிக முக்கிய இடத்தைப் பெறுகின்றது. தர்ப்பையைக் குறுக்காகப் பிடித்து, அத் தர்ப்பை தர்ப்பப்பை மூலத்திலிருந்து எள்ளுக்கலந்த நீரை பெருவிரல் மூலமாக விழச்செய்வர். அவ்வேளையில் தங்கள் முன்னோர்களின் மூன்று தலைமுறைப் பெயர்கள் சொல்லப்படும்.

தர்ப்பண முடிவிலலே "என் குலப்பிரதிர்களே, பூமியில் விடப்பட்ட இந்த நீரினால் நற்கதியும், திருப்தியும் அடையுங்கள்" என்று கூறி, தர்ப்பை எள்ளுடன் தீர்த்தத்தில் இடப்படும்.

ஒருவர் இறந்த திதியைக் கொண்டே சிரார்த்தம் நிச்சயிக்கப்படுகின்றது. ஒரு மாதத்தில் இரு தடவைகள் சிரார்த்த திதி வந்தால் பின்னைய திதியினைக் கைக்கொண்டு சிரார்த்தம் செய்வது விதி.

உத்தர காமிக ஆகமத்தில் 29வது படலத்தில் சிரார்த்தவிதி கூறப்பட்டுள்ளது.

சிரார்த்தத்தின் முடிவில் பசுக்களுக்கு உணவு வழங்குவது சிறப்பாகக் கருதப்படுகிறது. பிதிரர்க்கும், தெய்வத்திற்கும், விருந்தினற்கும், இனத்திற்கும் தருமம் செய்தல் தலைமையான தருமம் என்று கூறி இல்லறத்தானின் கடமைகளுள் ஒன்றாக பித்ருக்களுக்கு தானம் செய்வது கடமை என வலியுறுத்தியுள்ளார்

பித்துரு உலகம்



</doc>
<doc id="322820" url="https://ta.wikipedia.org/wiki?curid=322820" title="காப்ரேபலாஞ்சோக் மாவட்டம்">
காப்ரேபலாஞ்சோக் மாவட்டம்

காப்ரேபலாஞ்சோக் மாவட்டம் (Kavrepalanchok District) () மத்திய நேபாளத்தின், மாநில எண் 3-இல், பாக்மதி மண்டலத்தில் அமைந்த, நேபாளத்தின் எழுபத்தி ஐந்து மாவட்டங்களில் ஒன்றாகும்.
இம்மாவட்டத்தின் நிர்வாகத் தலைமையிடம் துலிகேல் நகரம் ஆகும்.

1,396 சதுர கிலோ மீட்டர் பரப்பளவு கொண்ட காப்ரேபலாஞ்சோக் மாவட்டத்தின் மக்கள் தொகை 3,81,937 ஆகும். மாவட்டத்தின் பொருளாதாரம் வேளாண்மை மற்றும் சுற்றுலாவைச் சார்ந்து உள்ளது.

கிராமபுறங்களே கொண்ட இம்மாவட்டத்தின் கிராம வளர்ச்சி மன்றங்களால் நடத்தப்படும் ஆரம்ப சுகாதர மையங்கள் உள்ளது. இம்மாவட்டத்தில் பல்நோக்கு மருத்துவ மனைகள் இல்லாத காரணத்தினால், பொது மக்கள் உள்ளூர் தொண்டு நிறுவனங்கள் வழங்கும் மருத்துவ சிகிச்சைகளை மேற்கொள்கின்றனர்.

 

</doc>
<doc id="322828" url="https://ta.wikipedia.org/wiki?curid=322828" title="கற்கோவளம்">
கற்கோவளம்

கடற்றொழிலினைப்   பிரதான   தொழிலாகக்    கொண்டு  தங்களுடைய  வாழ்க்கைச்   செயற்பாடுகளை   மேற்கொள்ளுகின்ற   கற்கோவள  கிராமத்து   மக்கள்  தங்களுடைய  வாழ்க்கையினையும   ஆலயங்களுடனும்   இணைத்து  வாழுகின்றார்கள்   ‘’...ஈழத்துத்   தமிழ்க்கிராமங்களின்   பண்பாட்டிலே  சமயம்   சார்ந்த   உணர்வுகளும்  நம்பிக்கைகளும்    மிகவும்   முக்கிய  பங்கினை   வகிக்கினறன.  அவறறின் நிலைக்களங்களாகத்   திகழ்பவை   ஆலயங்கள்’’  இக்கிராமத்திலே   உள்ள   ஆலயங்களான  ஶ்ரீகும்பி  முத்துமாரி  அம்மன்  ஆலயம்,  கும்பி  முருகன்,  வீரபத்திரர் போன்ற  ஆலயங்களுடனும்  தங்களுடைய கிராமத்தை  அண்டிய  ஆலயங்களான வல்லிபுர ஆழ்வார்,  மாதனை கண்ணகை அம்மன், நெல்லணடை பத்திரகாளி அம்பாள்,  போன்ற  ஆலயங்களுடனும் இக்கிராமத்தவர்களுக்கு   நெருங்கிய  தொடர்பு உண்டு .  இவ்வாலயங்களைக்  களமாகக் கொண்டு  கூத்துக்கள் , இசைநாடகங்கள் ,  கும்மி ,  கரகம் , உடுக்கு ,  நடனம்  எனப்  பல்வேறுபட்ட  கலைவடிவங்கள்  வளர்ச்சியடைந்து   வருகின்றன. இக்கலை  வடிவங்களுள்  கற்கோவளத்தைச்  சேர்ந்தவர்கள்  பங்கெடுத்துக்கொள்கிறார்கள்.  இத்தகைய கற்கோவள  சமூக  மக்களிடையே காணப்படுகின்ற  தொழில், பொழுதுபோக்கும்  விளையாட்டும், ஆலயவழிபாட்டு  முறை  அளிக்கை செய்யப்படுகின்ற  கலைவடிவங்கள்  போன்றவற்றை நோக்குவோம்.

மனித வாழ்க்கையில் நம்பிக்கைகள் தமது குழுவின் தனித்துவத்தையும் பண்பாட்டுப் பாரம்பரியங்களையும் பேணுதல் போன்றவற்றிற்க◌ாகச் சடங்குகள் மீளமீளச் செய்யப்படுகின்றன. கிராமியப் பண்பாடுகளில் நிகழ்த்தப்படுகின்ற சடங்குகளோடு கலைகள் இணைந்துள்ளமையினால் அவையும் மீளமீள  ஆற்றுகை செய்யப்படுகின்றன. கலைகளானவை சடங்குகளோடு மட்டுமல்லாமல் வாழ்வியல் நடத்தைகள்,செயற்பாடுகள் பொழுதுபோக்குகள் போன்றவற்றிலிருந்தும் பிரிக்கமுடியாதுள்ளன.”….கிராமிய மக்கள் கடின உழைப்பாழிகள் உழைப்பின் பின் மன அமைதிக்காகச் சில போழுதுபோக்குகளில் ஈடுபடுவார்கள்.”அப்பொழுதுபோக்குகள் தலைமுறை தலைமுறையாகத் தொடர்ந்து வருகின்றன.இத்தன்மை ஈழத்திரலும் நடைமுறையிலுள்ளது.

ஈழத்தமிழர்களுடைய வழிபாடுகளிலும் வாழ்க்கையிலும் கலைகள் முக்கிய இடத்தை வகிக்கின்றன. இத்தகைய கலைகளை இரண்டு வகைப்படுத்துவார்கள் “…ஒன்று உயர்மரபுக்கலைகள் இன்னொன்று உபமரபுக்கலைகள்.” உயர்மரபுக்கலை என்பது சாஸ்திர ரீதியில் அமைந்தவையாகும் இக்கலைகளுக்கு உதாரணமாகப் பரதநாட்டியம்,கர்நாடக சங்கீதம் போன்றவற்றைக் கூறலாம் உபமரபுக்கலைகளுக்குள் நாட்டுக்கூத்துக்கள் நாட்டார் பாடல் போன்றனவும் கிராமிய நடனங்களான கும்மி,கரகம்,கோலாட்டம் போன்றனவும் உள்ளடங்குகின்ற இவ் உப மரபுக்கலைகள் ஒவ்வொரு பிரதேசத்திலும் அப்பிரதசத்துக்குரிய தனித்துவமையுடையதாகவும் அதேசமயம் பிரதேசம் வேறுபாடு உடையதாகவும் காணப்படுவதோடு சிறுதெய்வ வழிபாடுகளுடன் தொடர்புடையனவாகவும் உள்ளன.

ஈழத் தமிழக் கிராமங்களில் நடைபெறுகின்ற சிறுதெய்வவழிபாடுகளில் நேர்த்திக்காக கூத்து,இசைநாடகம் போன்ற ஆற்றுக்கலைகளை நிகழ்துகின்ற வழமையுண்டு.இவை ஆரம்பகாலங்களில் மூன்று இரவுகள் தொடர்ந்து ஆற்றுகை செய்கின்ற நீட்சியான கூத்துக்களாக காணப்பட்டன.பிற்பட்ட காலங்களில் ஒருநாள் இரவுக்கூத்தாகச் சுருக்கி ஆற்றுகை செய்வதோடு தேவைகளுக்கேற்ப ஓரிரு முணித்தியாலங்களுக்குள் சுருக்கியும் ஆற்றுகை செய்து வருகின்றனர் இத்தகைய காலகட்டத்தில் யாழ்ப்பாணத்தின் பல கிராமங்களிலும் இவற்றினை ஆற்றுகை செய்கின்ற மரபு குறைவடைந்து செல்கின்றது.அத்துடன் வடமராட்சியில் காத்தான் கூத்து பிறந்த இடமாகக் கருதப்படும் மாதனை,நாட்டைக்கூத்து ஆடப்படும் திகிரி,விலாசக்கூத்து,வடமோடிக்கூத்து,தென்மோடிக்கூத்துக்கள் ஆடப்பட்ட அல்வாய்,தும்பளை போன்ற கிராமங்களிலும் கூத்தாடப்படுகின்ற தன்மை மேதுவாக அருகிவிட்டது.எனினும் வடமராட்சியின் கிராமங்களில் ஒன்றான கற்கோவளத்தில் தலைமறை தலைமுறையாக அதற்குரிய தனித்தன்மையடன் கதைகழிக்கூத்தாகிய காத்தவராயன் கூத்து கையளிக்கப்பட்டு வருகின்றது.

வங்கக்கடலை  கிழக்குப்புற எல்லையாகக்  கொண்ட  கிராமமாக கற்கோவளம்  காணப்படுவதால்  கரைவலையைப பயனபடுத்தி  கடற்தொழிலை  மேற்கொளளுகின்ற மக்களாக  இக்கிராமததவர்கள்  காணப்படுகினறனர்.  இவர்கள் கடற்றொழிலைச்  செய்கின்ற பொழுது  வாய்விட்டுப்பாடுகின்ற  மரபு  உண்டு.  இதனைவிட  “...வயலில்  வேலைசெய்பவர்கள்,  கிணறு  வெட்டுபவர்கள்,  ஓடம்  விடுபவர்,  தணணீர் இறைப்பவர்கள்,  சலவை  செய்பவர்கள்  போன்றோர் தொழிலைச்  செய்பவர்கள்  பாடல்களைப்பாடியே  தங்களுடைய தொழிலைச்  செய்கின்றார்கள்.”  இந்த வகையில் கடற்றொழிச்  செய்பவர்கள்  பாதையை (படகு)  கடலுக்குள்  இழுத்தல் தண்டு வலித்தல்,  வலை  இழுத்தல் போன்ற  செயறபாடுகளை  மேறகொளளுகினற பொழுது  அமபா  பாடல  எனகினற  பாடலினைத தலைமுறைதலைமுறையாகப  பாடிவருகினறார்கள.  இப்பாடல்கள் வாய்மொழி  மரபில்  பேணப்பட்டு வருகின்றன.

கடற்றொழில்  செய்தல், ஆலய வழிபாடு  சார்  நிகழ்வுகளில்  ஈடுபடுதல் தவிர்ந்த  ஏனைய  நேரங்களை விளையாடுவதிலும் கூடிப்பாடுவதிலும்  கழிக்கின்றார்கள்.  இவர்கள் விளையாடும்  விளையாட்டுக்களாக  கிளித்தட்டு, கிட்டிப்புல்லு,  உதைபந்து,  கிரிக்கெற், போன்றன   காணப்படுகின்றன.  இதனைவிடச் சில  இளைஞர்கள்   சிலம்படி, பழுதூக்கல்,  போன்றவற்றிலும்  ஈடுபடுகின்றார்கள்.  இளைஞர்கள் ஒன்றாகக்  கூடும்பொழுதிலும்  விசேட  தினங்களில்  இரவுப்பொழுதினைக்  கழிப்பதற்காகக்  கூடிப்பாடுகின்ற  வழமையும் இவ்வூரில் உண்டு.  மண்கும்பிகளில் ,  ஆலய  மண்டபங்களில்  இளைஞர்கள் ஒன்றுகூடிக்  கிடைக்கக்கூடிய  தகரங்களை இசைக்கருவிகளாகப்  பயன்படுத்தி  காத்தான், அம்மன்  பாடல்கள்  தத்துவ சினிமா  புரட்சிப்பாடல்கள்  போன்றவற்றையும்  பாடுவார்கள் சில  சந்தர்ப்பங்களில்  வயதுமுதிர்ந்தவர்களும்  இவர்களுடன் இணைந்து  பாடுவதுண்டு.

கிராமிய  வழிபாட்டு முறைகள்  உள்ள  பல  ஆலயங்கள்  கற்கோவளத்தில் உண்டு.  ஆரம்ப  காலங்களில்  கிராமிய வழிபாட்டு  முறையிலிருந்து  தற்பொழுது பூசகர்களால்  பூசைசெய்யப்பட்டு  வந்தாலும்  இவ்வாலயங்களில் பொங்குதல், வேள்வி  செய்தல்,  உருவாடுதல் , மடைபரப்புதல்,  பஜனைசெய்தல்  போன்றன நடைபெற்று  வருகின்றன.  சச்சியம்மன், முனியப்பர்  போன்ற  ஆலயங்களில் வருடாவருடம்  மடை செய்யப்பட்டு  வருகின்றது. இம்மடையின்பொழுது  கள்ளு, சாராயம், போன்ற  குடிவகைகளும் இறைச்சி,  மீன்,  முட்டை, பழங்கள்  போன்ற  உணவுவகைகளும் படைக்கப்படுவதோடு  ஆண்களும்  பெண்களும் உருவாடி  குடிவகைகள்,  உணவு வகைகளைத் தாமும்  உண்டு  பிறருக்கும் கொடுப்பார்கள்.  கும்மியடித்தல்,  உடுக்கடித்தல் போன்ற  சந்தர்ப்பங்களிலும்  உருவாடி  கட்டுச்சொல்லுகின்ற  வழமையும் உண்டு.

கற்கோவளத்து  மக்களால் அறிக்கை  செய்யப்படுகின்ற  கலைவடிவங்களாக கும்மி,  கரகம்,  உடுக்கு, கூத்து,  இசைநாடகம்  போன்ற  கலைகள்  காணப்படுகின்றன.  கும்மியடிப்பதன் மூலம்  அம்மனை மகிழ்விக்கலாம்  என்ற  நம்பிக்கை இக்கிராமத்தவர்களிடையே  காணப்படுகின்றது.  இவர்களுடைய குலதெய்வமாக  விளங்குகின்ற  கும்பிமணல் முத்துமாரியம்மன்  ஆலயத்தில்  கும்மியடித்தலும்,  கும்மியடித்து முடிந்தபின்பு  பல்வேறுபட்ட  பாத்திரங்களை ஏற்று  நடித்து  மகிழ்வதும் பலநூறு  ஆண்டுகளுக்கு  முன்பிருந்து நடைபெற்றுவருகின்றது.  அத்துடன்  கிராம  நம்பிக்கை  சார்ந்த விடயமும்  இக்  கும்மியுடன்  தொடர்புபட்டுள்ளது.  தொன்றுதொட்டு  கும்மியடிப்பதில்  சிறுவர்கள் முதல்  வயதுமுதிர்ந்த   பெண்கள் வரை  ஊரிலேயுள்ள  அனைவரும் கலந்து  கொள்ளுவார்கள்.  கும்பி முத்துமாரியம்மன் ஆலயத்தில்  வருடாவருடம்  சித்திரை பௌர்ணமிக்கு  முதல்  ஒன்பது நாட்களும்  நவராத்திரி  விழாவின் பொழுதும்  தொடர்ந்து  ஒன்பது நாட்கள்  கும்மியடிப்பார்கள்.  இதனைவிட மாதனை  கண்ணகையம்மன்  கோவிலில் நடைபெறுகின்ற  வைகாசி  விசாக  விழாவிலும்  இக்கிராமத்தவர்கள்  சிறுவர்களை அழைத்துச்  சென்று  கும்மியடிக்க வைப்பார்கள்.

மாரியம்மன்  வழிபாட்டிலுள்ள  முக்கியமான அம்சங்களில்  ஒன்றாக கரகமும்  விளங்குகிறது. கும்பி  முத்துமாரியம்மன்  ஆலயத்தில் ஆடப்படுகின்ற  கரகங்களில்  இரண்டு வகையுண்டு.  ஒன்று  நேர்த்திக்கரகம்,  மற்றையது பழனிக்கரகம்  ஆகும்.  ஆரம்பகாலத்தில்  நேர்த்திக்கரகம்  தான்  ஆடுவார்கள்.  ஆனால்  நேர்த்திக்கரகத்தில்  எல்லோரும் பங்குபெற்றமுடியாது.  எனினும்  ஊரிலேயுள்ள இளைஞர்கள்  அனைனவரும்  இணைந்து கரகம்  ஆடவேண்டும்  என்று  விரும்பினால்  பழனிக்கரகத்தை ஆடுவார்கள்.  இப்பழனிக்கரகம்  சித்திராபௌர்ணமி  வேள்வியன்று நண்பகல்   “இளைஞர்கள்  அனைவரும் சேர்ந்து  கும்மியம்மன்  ஆலயத்துக்கு அருகாமையுள்ள  வீரபத்திரர்  கோயிலிலே பழனிக்கரகத்தை  எடுத்து  ஆடிப்பாடி குதூகலமாக  கற்கோவளம்  வீதியூடாக வலம்வந்து  ஆலயத்தை  சென்றடைவார்கள்.   அத்துடன் கரகங்களை மந்திரத்தால்  கட்டுதல்,  விழுத்துதல் என்பனவும்  இடம்பெறும்.  உருவை  சோதிப்பதற்காக  கரகம்  எடுப்பவர்களுக்கு  சாட்டையடியும் கொடுக்கப்படும்.”  பழனிக்கரகத்தை  எடுப்பவர்களில்  பெரும்பாலானோர்  குடிவகைகளை அருந்தியிருப்பார்கள்.  முன்னைய  காலங்களில் இவ்வூரிலுள்ளவர்கள்  கரகங்களுக்கு  உடுக்கடிப்பதற்கும்  பாடல்  பாடுவதற்கும்  பபல  இடங்களுக்கு  செல்வதுண்டு. இதனைவிட  இவ்வூர்க்  கலைஞர்கள் மட்டக்களப்பு  திரௌபதையம்மன்  ஆலயத்துக்குச் சென்று  மந்திரவாதிகளுடன்  போட்டியிட்டு கரகம்  ஆடியுள்ளனர்.

கும்பி  முத்துமாரியம்மன்  ஆலயத்தில் சித்திரை  பௌர்ணமிக்கு  முதல்  மூன்று  நாட்களும், நவராத்திரியின்  மூன்று  நாட்களும் இரவு  வேளைகளில்  உடுக்கடித்து பெண்கள்  கும்மியடித்து  முடிந்ததும் ஊரிலே   உள்ள  சிறுவர்கள், இளைஞர்கள்,  முதியவர்கள்  என  அனைவரும்  இணைந்து உடுக்கடித்து  பாடல்களைப்  பாடுவார்கள். இதில்  பெண்களும்   கலந்து கொள்ளுவார்கள்.  ஆண்களில் ஒருவர் பாடலைத் தொடங்கி பாட ஏனையோர் பிற்பாட்டும் பாடுவார்கள். குறிப்பிட்ட ஒருவர் பாடி முடித்த பின்னர் மற்றையவர் பாடத்தொடங்குவர். ஆரம்பத்தில் விநாயகருக்கு பாடல் படிக்கப்பட்டு பின்பு சரஸ்வதிக்கும், அம்மனுக்கும் பாடல்கள் படிக்கப்படும். அதனைத் தொடர்ந்து ஆலயத்தைச் சுற்றிவரவுள்ள காந்தாரியம்மன், காத்தான், பேச்சி, வைரவர் போன்ற தெய்வங்களுக்கும் பாடல்களைப் பாடி உடுக்கடிப்பார்கள். அவ்வவ் தெய்வங்களுக்கு உடுக்கடிக்கின்ற பொழுது அந்தந்த தெய்வங்கள் உருவில் வெளிப்படும். 

வல்லிபுர  ஆழ்வார்  ஆலயத்தில்  இராமநவமி,  கிருஸ்ணஜெயந்தி  ஆலய  மகோற்சவம்  போன்ற  விசேட  வழிபாட்டு  நாட்களில்  கிருஸ்ணருடைய  லீலைகளையும்  அற்புதங்களையும்  வெளிப்படுத்தும்  வகையில்  ஆற்றுகைகள்  நடைபெறும்.  இவற்றிலே  கற்கோவளத்தைச்  சேர்ந்த  சிறுவர்கள்  சிறுமிகள்  பங்குகொள்ளுகின்றார்கள்.  சில  ஆற்றுகைகளில்  பெரியோரும்  கலந்துகொள்ளுகிறார்கள்.  சுவாமி  வெளிவீதி  உலாவருகின்ற  பொழுது  ஆலயத்தினுடைய  வடக்கு  வீதியில்  வெள்ளைச்சேலை  கட்டப்பட்ட  பந்தலின்  கீழ்  இவ்  ஆற்றுகைகள்  மேற்கொள்ளப்படும்.  கிருஸ்ணஜெயந்தியின்  போது  வெண்ணெய்  திருடுகின்ற  காட்சியும்  இராமநவமியின்  போது  இராமாயணத்தின்  சிறுபகுதியும்  வெண்ணெய்த்திருவிழாவின்  போது  வெண்ணெய்  திருடுகின்ற  ஆற்றுகை  பாம்புத்திருவிழாவின்  போது  காலிங்க  நர்த்தனனை  வதம்  செய்கின்ற  காட்சியும்  துயில்  திருவிழாவின்  போது  கிருஸ்ணர்  கன்னிப்பெண்களின்  சேலைகளை  திருடும்  காட்சியும்  கம்சன்  போரின்  போது  கிருஸ்ணருடைய  பிறப்பு  தொடக்கம்  கம்சன்  வதம்  வரையிலான  காட்சியும்  நிகழ்த்திக்  காட்டப்படும்.  இதனைப்  போல  மாதனை  கண்ணகையம்மன்  கோயிலில்  நடைபெறுகின்ற  கல்யாணப்படிப்பின்  போது  கோவலன்  கண்ணகி  திருமணம்  தொடர்பான  நிகழ்வினை  நடனத்தின்  மூலம்  நிகழ்த்திக்  காட்டுவார்கள். 

ஆட்டக்  கூத்துக்களைவிட  பாட்டுக்கூத்துக்களே  பல  ஆண்டுகளாக  நிகழ்த்தப்பட்டு  வருகின்றன.  அத்துடன்  இக்கிராமத்திலே  விலாசக்கூத்துக்களும்  ஆடப்பட்டுள்ளன.  எனினும்  அவைபற்றி  முழுமையாக  தரவுகளைப்  பெறமுடியாதுள்ளது.  தற்பொழுது  பெறக்கூடிய  தரவுகளை  அடிப்படையாகக்  கொண்டு  கற்கோவளத்தினுடைய  காத்தவராயன்  கூத்து  இசைநாடக  வளர்ச்சியினை  மூன்று  வகைக்குள்  உட்படுத்தமுடியும்.

1. 1950 ற்கு முன் 

2. 1950 – 1980 ற்கும் இடைப்பட்டகாலம் 

3. 1980 ற்கு பின்

1950 ற்கு  முற்பட்ட  காலப்பகுதியில்  வீரபத்திரர்  ஆலயத்தை  மையமாகக்  கொண்டு  சாந்த  குணசக்குவாய்,  அருச்சுனம்  தபசு  போன்ற  நாடகங்களை  வீரபாகு  அண்ணாவியார்  மேடையேற்றினார்.  இந்த  நாடகங்கள்  கற்கோவளத்தில்  மட்டுமல்லாது  இவர்களால்  திருகோணமலைப்  பிரதேசங்களிலும்  மேடையேற்றப்பட்டுள்ளன.  இந்த  நாடகங்களில்  இவ்வூரைச்  சேர்ந்த  க .  நல்லையா,  க .  சீனிவாசன், சின்னக்குட்டி  முத்தையா,  சண்முகம்  கிட்ணபிள்ளை  போன்ற  பலர்  நடித்துள்ளனர்.   இவ்  நாடகங்களுக்கான  மேடையானது  பல  வாங்கிகளைக்  கொண்டு  ஒருபக்கமும்  பார்வையாளர்  இருந்து  பார்க்கக்  கூடியவாறு  அமைக்கப்பட்டிருந்தது.  இந்த  நாடகங்களிலே  குறிப்பிட்ட  பாத்திரத்தை  சிறப்பாகச்  செய்தமையினால்  கிட்ணபிள்ளையை  “சக்குவாய்”  என்ற  பட்டப்பெயரில்  அழைத்தனர்.

வீரபாகு  அண்ணாவியார்  தனது  பொறுப்புக்களை  1950ற்கு   பின்  சு .  நல்லையாவிடம்  ஒப்படைத்து  அவரை  நாடகங்கள் பழக்குவதற்கு  ஊக்குவித்தார்.  எனினும்  நலலையாவிற்கு  ஏற்பட்ட  நோயினால்  திடீரென்று  இறந்துவிட்டார்.  இதனால்  1950 -  1980  ற்கும்  இடைப்பட்ட  காலப்பகுதியில்  கற்கோவளத்தில்  நாடகங்கள்  மேடையேற்றப்படவில்லை.  எனினும்  இவ்வூரிலுள்ள  கலைஞர்கள்  கலையார்வத்தினால்  அயற்கிராமங்களிலுள்ள  நாடகக்  குழுக்களோடு  இணைந்து  நடிக்கத்  தொடங்கினார்கள்.   இவர்களிலே  மு . தணிகாசலம்,  ஏ . வினாசித்தம்பி,  வே . சரவணபவன்  போன்றோர்  மிகவும்  முக்கியமானவர்கள்.  இவர்கள்  மாதனை  நாடகக்குழுவோடு  இணைந்து  காத்தவராயன்  சிந்துநடைக்கூத்து,  சத்தியவான்  சாவித்திரி,  அரிச்சந்திரா  போன்ற  இசைநாடகங்களையும்  சிறப்பாக  நடித்துவந்தனர்.  இந்த  நாடகங்கள்  நெல்லண்டை  பத்திரகாளியம்மன்,  மாதனை  கண்ணகையம்மன்  போன்ற ஆலயங்களிலும்  பல  ஊர்களிலும்  மேடையேற்றப்பட்டன.

1980 களில்  கும்பிமுத்துமாரியம்மன்  ஆலயத்தை  மையமாகக்  கொண்டு  நாடகக்குழுக்களோடு  இணைந்து  தனது  ஆற்றலை  வளர்த்துக்  கொண்ட  சரவணபவன்  வேணுகானசபா  என்கின்ற  நாடகக்குழுவை  உருவாக்கி  நாடகச்  செயற்பாடுகளில்  ஈடுபடத்  தொடங்கினார்.  இவருக்கு  மு . தணிகாசலம்  அவர்கள்  ஒத்துழைப்பை  வழங்கினார்.  இந்நாடகக்குழு  1981ம்  ஆண்டு   சித்திரை  பௌர்ணமி  விழாவில்  காத்தவராயன்  சிந்துநடைக்கூத்தை  மேடையேற்றியது.  காத்தவராயன்  சிந்துநடைக்கூத்து  மேடையேற்றப்பட்ட   அக்காலத்திலிருந்து  தற்போதுவரை  தொடர்ச்சியாக  காத்தவராயன்  கூத்து,  இசைநாடகங்கள்  என  பல  நாடகங்கள்  மேடையேற்றப்பட்டு  வருகின்றன.  1990ம்  ஆண்டு  வே . சரவணபவன்       கற்கோவளத்தை  விட்டு  பிற  இடத்திற்கு  சென்றமையினால்  அவருடைய        சகோதரரான  வே . நந்தகோபாலன்  அண்ணாவியாராகத்  செயற்படத்தொடங்கினார்.  இவர்  வேணுகானசபாவை  1999ம்  ஆண்டு  அரசாங்கத்தில்  பதிவு  செய்ததோடு  பிரதேச  செயலகத்தின்  கலாசாரவிழாக்கள்,  மரபுவழி  நாடகங்களுக்கிடையே  நிகழ்த்தப்படுகின்ற  போட்டிகள்,  கற்கோவளத்தில்  மட்டுமல்லாது  பிற  ஊர்களிலும்   உள்ள  ஆலயங்களில்  வைக்கப்படுகின்ற  நேர்த்திகள்  போன்றவற்றிற்கு  நாடகங்களை  நிகழ்த்தியும்  பாடசாலை  மாணவர்கள்,  பிறகிராமமக்கள்  போன்றோருக்கு  நாடகங்களை  பழக்கியும்  வருகிறார்கள்.  வேணுகானசபா  நாடகக்குழுவினர்  பல  வருடங்களாக  கூத்துக்களை  மேடையேற்றி  வருவதனால்  குறிப்பிட்ட  காலத்துக்கு  ஒரு  தடவை  புதியவர்களை  பழக்கி  மேடையேற்றுவார்கள்.  புதிதாக  சிறுவர்களையும்,  இளைஞர்களையும்  இணைத்து  கூத்தினை பழக்குவார்கள்.  இந்தவகையில்  கற்கோவளத்தினுடைய  நாடக  வளர்ச்சியில்  நான்காவது  சந்ததியிடம்  2009ம்  ஆண்டு  காத்தவராயன்  கூதிது  கையளிக்கப்பட்டது.  ஆடிப்பூர  விழாவில்  மேடையேற்றப்பட்டது.  இதனைவிட   இவ்வூரிலுள்ள  யுவதிகளை  இணைத்து  காத்தவராயன் கூத்தினை முழு இரவுக்  கூத்தாக  மேடையேற்றியுள்ளனர்.  இவ்வூரிலிருந்து  எங்கு  நாடகங்களை  சென்று மேடையேற்றினாலும்  கும்பிமுத்துமாரியம்மன்  ஆலயத்தில்  காப்பு  படித்தே  நாடகங்களை  மேடையிடுகின்ற  வழமை  தொடர்ச்சியாக  பேணப்பட்டு  வருகின்றது.        

1.ஆய்வுக்கட்டுரை

கந்ததாசன் ரமணன்

கலைப்பீடம்

யாழ்பாணப்◌பல்கலைக்கழகம்

2.நேர்முக உரையாடல்

வே.நந்தகோபாலன்

அண்ணாவியார்

</doc>
<doc id="322829" url="https://ta.wikipedia.org/wiki?curid=322829" title="மிளகுச் சம்பா (நெல்)">
மிளகுச் சம்பா (நெல்)

மிளகு சம்பா பாரம்பரிய நெல் வகைகளில் ஒன்றான இது, சற்றே வித்தியாசமான உருண்டை வடிவத்தில் காணப்படும் நெல் வகையாகும். பார்ப்பதற்கு மிளகுபோல இருப்பதால், மிளகு சம்பா என அழைக்கப்படும் இவ்வகை, வெண்ணிறமான சன்ன இரக அரிசியைக் கொண்டது. 130 நாள் வயதுடைய இந்த இரக நெல், உயரமான பகுதியில் விளையக்கூடியதும், நேரடி விதைப்புக்கும், மற்றும் நடவு முறைக்கும் ஏற்றதாகும். தமிழகத்தில் பரவலாகப் பயிர் செய்யப்பட்டுவரும் இவ்வகை நெல்லுக்கு, எந்த இரசாயன உரங்களும் தேவையற்றது. ஒற்றை நாற்று முறையில் (திருந்திய நெல் சாகுபடி முறையில்) நடவு செய்யும்போது, அதிகத் தூர் (கதிர்) வெளிவந்து அதிகபட்சம் ஏக்கருக்கு 28 மூட்டை வரையில் மகசூலாக கிடைக்கும் என கூறப்படுகிறது.

பண்டையக் காலத்தில் மற்போர் வீரர்கள் இதை உண்டு வலிமை பெற்றுள்ளதாக கருதப்படும் மிளகு சம்பா நெல்லின் அரிசி, அதிக மருத்துவக் குணம் கொண்டது அறியப்படுகிறது. இந்த நெல்லின் அரிசியில் வடித்த கஞ்சி, பசியைத் தூண்டவும், மற்றும் தலைவலியைப் போக்கும் தன்மையை கொண்டது. வாதம் போன்ற பலவிதமான நோயைப் போக்கி உடலுக்கு ஆரோக்கியத்தை அளிக்கிறது.

மிளகுச்சம் பாவரிசி மென்சுகத்தைச் செய்யும்</br>
அளவில்பல் நோயை அகற்றுங் – களகளெனத்</br>
தீபனத்தைத் தூண்டிவிடுந் தீரா வளிதொலக்குஞ்</br>
சோபனத்தைச் செய்நகையாய்! சொல்.

மேற்கூறிய பாடலின் பொருளானது, இது நன்மையைக் கொடுத்து, பசித்தீயை வளர்க்கும் எனவும், மற்றும் பெருவளி முதலிய பலவித நோய்களை அகற்றும் என்றும் கூறப்படுகிறது.




</doc>
<doc id="322831" url="https://ta.wikipedia.org/wiki?curid=322831" title="மெத்தில் புளோரோசல்போனேட்டு">
மெத்தில் புளோரோசல்போனேட்டு

மெத்தில் புளோரோசல்போனேட்டு "(Methyl fluorosulfonate)" என்பது FSOOCH என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். மந்திர மெத்தில் என்ற பெயராலும் அழைக்கப்படும் இச்சேர்மம் ஒரு நிறமற்ற நீர்மமாகும். வலிமையான மெத்திலேற்றும் முகவரான இச்சேர்மம் சில கரிமத் தொகுப்புவினைகளில் பயன்படுத்தப்படுகிறது. டிரைபுளோரோமெத்தேன்சல்போனேட்டு என்ற கரிமச் சேர்மத்துடன் நெருங்கிய தொடர்பு கொண்ட சேர்மமாக உள்ளது. புளோரோ சல்போனிக் அமிலம் மற்றும் இருமெத்தில் சல்பேட்டு ஆகிய இரண்டு சேர்மங்களின் சமமோலார் அளவு கலைவையை காய்ச்சி வடித்தால் மெத்தில் புளோரோசல்போனேட்டு தயாரிக்க முடியும். முதன்முதலில் மெத்தனாலுடன் புளோரோசல்போனிக் அமிலத்தை வினைபுரியச் செய்து இச்சேர்மத்தைத் தயாரித்தார்கள்

மெத்தில் அயோடைடை விட அதிக வினைத்திறம் மிக்கதாக மெத்தில் புளோரோசல்போனேட்டு உள்ளது.

மிகக் கடுமையான ஒரு நச்சுப்பொருளாக உயிர் கொல்லும் அளவு எல்சி50 (எலி) ~ 5 பகுதிகள்/மில்லியன் என்ற அளவைக் கொண்டுள்ளது. 


</doc>
<doc id="322832" url="https://ta.wikipedia.org/wiki?curid=322832" title="நாகப்பட்டினம் மெய்கண்டமூர்த்தி சுவாமி கோயில்">
நாகப்பட்டினம் மெய்கண்டமூர்த்தி சுவாமி கோயில்

நாகப்பட்டினம் மெய்கண்டமூர்த்தி சுவாமி கோயில் நாகப்பட்டினம் மாவட்டத்தில் நாகப்பட்டினம் நகரிலுள்ள முருகன் கோயிலாகும்.

நாகப்பட்டினத்திலுள்ள நீலாயதாட்சி தெற்கு வீதியில் நாகப்பட்டினம் காயாரோகணர் நீலாயதாட்சி அம்மன் கோயிலின் தென் பகுதியில் இக்கோயில் உள்ளது. குமரக்கோயில் என்றும் இக்கோயிலை அழைக்கின்றனர். 

இக்கோயிலில் உள்ள மூலவர் சட்டைநாதர். பைரவர் மிக உக்கிரமாகக் காணப்பட்டதால் அவருக்கு இடப்புறமாக அமுதவல்லி அம்மன் சன்னதி அமைக்கப்பட்டு, பைரவர் சாந்த மூர்த்தியானதாகக் கூறுகின்றனர். 

நாகப்பட்டினத்திருந்த 12 சிவன் கோயில்களில் உப்பனாற்றக்ரையில் இருந்த கோயிலான கார்முகீசுவரர் கோயில் காலவெள்ளத்தில் சிதிலமடைந்தது. பின்னர் அக்கோயில் பூமிக்குள் புதையுண்டுபோனது. அக்கோயிலில் முருகன் சன்னதி ஒன்று இருந்தது. புதையுண்ட அந்த சூழலில் இக்கோயிலில் இருந்த முருகன், அவருடைய பக்தரான புதுவை துபாஷி ஆனந்தரங்கம்பிள்ளையின் கனவில் தோன்றியதாகவும், தான் மறைந்திருந்த இடத்தை அவருக்கு உணரவைத்ததாகவும், தனக்காக கோயில் அமைக்கக் கூறியதாகவும் கூறுவர். ஆனந்தரங்கம்பிள்ளையின் நாட்குறிப்பில் இச்செய்தி உள்ளதாகச் செவிவழிச் செய்திகள் கூறுகின்றன. 

மூலவர் சன்னதியில் மெய்கண்டமூர்த்தி சுவாமி எனப்படுகின்ற முருகன் உள்ளார். இந்திரன் முருகனுக்கு தன்னுடைய ஐராவதம் என்கின்ற யானையைப் பரிசாகத் தந்ததை நினைவூட்டும் வகையில் முருகன் எதிரில் மயிலுக்குப் பதிலாக யானையைக் காணமுடியும். இந்திரனை அமைத்த குபேரன் இங்கு உள்ளார். துர்க்கையம்மன் சன்னதி தெற்கு நோக்கிய நிலையில் உள்ளது. 


</doc>
<doc id="322834" url="https://ta.wikipedia.org/wiki?curid=322834" title="வடசேரி கிறிஸ்டோபர் பேருந்து நிலையம், நாகர்கோவில்">
வடசேரி கிறிஸ்டோபர் பேருந்து நிலையம், நாகர்கோவில்

வடசேரி கிறிஸ்டோபர் பேருந்து நிலையம் என்பது கன்னியாகுமரி மாவட்டத்தின் முக்கியமான புறநகர் பேருந்து நிலையமாகும். இப்பேருந்து நிலையம் நாகர்கோவில் நகராட்சியின் கட்டுபாட்டில் உள்ளது.
தமிழ்நாட்டின் பெரும்பாலான மாவட்டங்களுக்கும், கேரளா மற்றும் கர்நாடகா மாநிலங்களின் சில பகுதிகளுக்கும் இப்பேருந்து நிலையத்திலிருந்து பேருந்துகள் இயக்கப் படுகின்றன. கன்னியாகுமரி மாவட்டத்தின் சில பகுதிகளுக்கும் நகர மற்றும் புறநகர் பேருந்து சேவைகள் இப்பேருந்து நிலையத்திலிருந்து பேருந்துகள் இயக்கப் படுகின்றன.
திருநெல்வேலி, மதுரை, திருசெந்தூர், திருவனந்தபுரம், சென்னை, ஊட்டி, வேளாங்கண்ணி, வேலூர், பெங்களூர், புதுச்சேரி, திருப்பூர், திண்டுக்கல், இராமேஸ்வரம், திருச்சி
தமிழ்நாடு அரசு பேருந்துகளுக்கு முன்பதிவு செய்ய முன்பதிவு மையம், தமிழ்நாடு அரசு விரைவுப் போக்குவரத்துக் கழகத்தால் அமைக்கப்பட்டு பயணிகளுக்கு முன்பதிவு செய்து கொடுக்கப்படுகிறது.


</doc>
<doc id="322835" url="https://ta.wikipedia.org/wiki?curid=322835" title="நாகப்பட்டினம் நாகநாதசுவாமி கோயில்">
நாகப்பட்டினம் நாகநாதசுவாமி கோயில்

நாகப்பட்டினம் நாகநாதசுவாமி கோயில் நாகப்பட்டினம் மாவட்டத்தில் உள்ள சிவன் கோயிலாகும்.

இக்கோயில் நாகப்பட்டினம் சட்டநாதர் கோயிலின் வடக்கு வீதியில் அமைந்துள்ளது.

இக்கோயிலில் ஆதிசேசன் வணங்கிய நாகநாதசுவாமி மூலவராக உள்ளார். உலகநாயகியாக அகிலாண்டேஸ்வரி என்ற பெயரில் இறைவி உள்ளார். இராமன் வணங்கிய மூலவர் என்ற பெருமை பெற்ற கோயிலாகும்.

மூன்று நிலை ராஜகோபுரத்தைக் கொண்டு இக்கோயில் அமைந்துள்ளது. நுழைவாயில் உள்ள கல்வெட்டு ஒன்றில் ராஜராஜப்பெரும்பள்ளி என்று குறிப்பிடப்பட்டுள்ளது. ராஜகோபுரம், மூலவர் சன்னதி, இறைவி சன்னதி உள்ளிட்ட அமைப்புகளைக் கொண்டு இக்கோயில் அமைந்துள்ளது.


</doc>
<doc id="322838" url="https://ta.wikipedia.org/wiki?curid=322838" title="நெல்லுக்கடை மாரியம்மன் கோயில்">
நெல்லுக்கடை மாரியம்மன் கோயில்

நெல்லுக்கடை மாரியம்மன் கோயில் நாகப்பட்டினம் மாவட்டத்தில் உள்ள அம்மன் கோயிலாகும்.

இக்கோயில் நாகப்பட்டினம் நகரில் அமைந்துள்ளது. 

அழகிய ராஜகோபுரத்தையும், உள் திருச்சுற்றையும் கொண்டு இக்கோயில் அமைந்துள்ளது.இக்கோயிலில் உள்ள மூலவர் மாரியம்மன் நான்கு கரங்களைக் கொண்டு அமைந்துள்ளார்.சிறந்த பிரார்த்தனைத் தலம் என்ற பெருமையினை இக்கோயில் பெற்றுள்ளது. 

ஒவ்வொரு ஆண்டும் இங்கு நடைபெறுகின்ற செடில் உற்சவம் மிகவும் புகழ்பெற்றதாகும். அவ்விழா சித்திரை மாதத்தில் நடைபெறுகிறது. குழந்தை வரம் வேண்டுகின்றவர்கள் தம் பிரார்த்தனை நிறைவேறியபின்னர் நேர்த்திக்கடனை நிறைவேற்றும்பொருட்டு தங்கள் குழந்தைகளை செடில் உற்சவத்தில் பங்கேற்கவைக்கின்றனர். ஏற்றம் போல அமைந்துள்ள செடிலில் குழந்தைகளைத் தாங்கிய படியானது பூசாரியால் சக்கரம் போல சுழற்றப்படுவதே நேர்த்திக்கடனாகக் கருதப்படுகிறது. 


</doc>
<doc id="322840" url="https://ta.wikipedia.org/wiki?curid=322840" title="அரைல்">
அரைல்

அரைல் "(Aryl)" என்பது அரோமாட்டிக் வளையத்திலிருந்து தருவிக்கப்படும் ஒரு பதிலி அல்லது கரிம வேதியியல் வேதி வினைக்குழு என்று கருதப்படுகிறது. வழக்கமாக பீனைல், நாப்தைல், தையீனைல், இண்டோலைல், இத்யாதி போன்ற ஒரு அரோமாட்டிக் ஐதரோ கார்பன் அரைலாகச் செயல்படுகிறது. பொதுமைப்படுத்தவும் சுருக்கக்குறியீடாகவுமே அரைல் என்ற சொல் பயன்படுத்தப்படுகிறது. வேதியியல் கட்டமைப்பு வரைபடங்களில் இடப்படும் "Ar" என்ற குறியீடு அரைல் குழுவிற்கான ஒர் இடம்பிடிப்பான் எனக்கருதப்படுகிறது. 

பீனைல்( C6H5 ) அரைல் குழுவிற்கு மிக எளிய ஓர் உதாரணமாகும். இது பென்சீனிலிருந்து தருவிக்கப்படுகிறது. தொலைல் குழு (CH3C6H4) தொலுயீனிலிருந்தும், சைலீல் குழு ((CH3)2C6H3) சைலீனிலிருந்தும் , நாப்தைல் குழு (C10H7) நாப்தலீன்|நாப்தலீனிலிருந்தும் தருவிக்கப்படுகின்றன. 

அரைலேற்றம் என்பது ஒரு வேதிப்பொருளுடன் அரைல் குழுவை இணைக்கின்ற ஒரு வேதிச் செயன்முறையாகும். 



</doc>
<doc id="322842" url="https://ta.wikipedia.org/wiki?curid=322842" title="நாகப்பட்டினம் அகத்தீசுவரசுவாமி கோயில்">
நாகப்பட்டினம் அகத்தீசுவரசுவாமி கோயில்

நாகப்பட்டினம் அகத்தீசுவரசுவாமி கோயில் நாகப்பட்டினம் மாவட்டத்தில் உள்ள சிவன் கோயிலாகும்.

இக்கோயில் நாகப்பட்டினம் நகரில் வெளிப்பாளையம் பகுதியில் அமைந்துள்ளது.

அகத்தியர் வழிபட்ட இக்கோயிலில் அவர் உருவாக்கிய குளத்தின் முன்பாக அகத்தியர் சன்னதி உள்ளது. அகத்தியர் வழிபட்டதற்குச் சான்றாக இச்சன்னதி அமைந்துள்ளதாகக் கூறுவர். இங்குள்ள இறைவி ஆனந்தவல்லி ஆவார். அகத்தியரால் ஆணையிடப்பட்ட குபேரன் இக்கோயிலில் வந்து வழிபட்டதாகக் கூறுவர்.

மூன்று நிலை ராஜகோபுரத்தையும், திருச்சுற்றையும் கொண்டு இக்கோயில் அமைந்துள்ளது. கிழக்கு நோக்கி அமைந்துள்ள இக்கோயிலில் ஜுரகேஸ்வர, செல்வகணபதி உள்ளிட்ட சன்னதிகள் காணப்படுகின்றன.


</doc>
<doc id="322846" url="https://ta.wikipedia.org/wiki?curid=322846" title="அரோமாட்டிக் ஆல்ககால்">
அரோமாட்டிக் ஆல்ககால்

அரோமாட்டிக் ஆல்ககால்கள் "(Aromatic alcohols)" என்பவை கரிம வேதியியலில் பயன்படும் ஒரு வகையான வேதிச்சேர்மங்கள் ஆகும். இவை அரைல் ஆல்ககால்கள் என்றும் அழைக்கப்படுகின்றன. இச்சேர்மங்களில் ஐதராக்சில் குழு (—OH) பீனால்களில் இருப்பதற்கு நேரெதிராக, ஓர் அரோமாட்டிக் ஐதரோகார்பன் தொகுதியுடன் மறைமுகமாக பிணைந்துள்ளது. பீனால்களில் ஐதராக்சில் குழு நேரடியாக அரோமாட்டிக் கார்பன் அணுவுடன் பிணைந்திருக்கும். 

கேந்திதா அல்பிகன் என்ற நொதி அரோமாட்டிக் ஆல்ககால்களை உற்பத்தி செய்கிறது. பியர் எனப்படும் மதுபான வகையிலும் அரோமாட்டிக் ஆல்ககால்கள் காணப்படுகின்றன. சாக்கரோமைசெசு செரிவிசியே என்ற நொதி இனத்திற்கு இம்மூலக்கூறுகள் குறைவெண் உணர்மைத் திட்ட சேர்மங்களாக உள்ளன. 

அரைல் ஆல்ககால் டிவைதரோகினேசு என்ற நொதி, ஒர் அரோமாட்டிக் ஆல்ககாலையும் நிக்கோட்டினமைடு அடினைன் டைநியுக்ளியோடைடு என்ற இணைநொதியையும் பயன்படுத்தி ஓர் அரோமாட்டிக் ஆல்டிகைடு, ஆக்சிசனமேற்றப்பட்ட இணைநொதி, ஐதரசன் அயனி ஆகியனவற்றைக் கொடுக்கிறது.

அரைல் ஆல்ககால் டிவைதரோகினேசு என்ற நொதி, நிக்கோட்டினமைடு அடினைன் டைநியுக்ளியோடைடு பாசுபேட்டு என்ற புரோட்டினில்லா வேதிச்சேர்மத்தைப் பயன்படுத்தி ஓர் அரோமாட்டிக் ஆல்டிகைடு, நிக்கோட்டினமைடு அடினைன் டைநியுக்ளியோடைடு பாசுபேட்டு ஐதரோகினேசு, ஐதரசன் அயனி ஆகியனவற்றை உருவாக்குகின்றன.

அரைல்டையல்கைல்பாசுபடேசு என்ற நொதி ஓர் அரைல் டையல்கைல்பாசுபேட்டையும் நீரையும் பயன்படுத்தி ஒரு டையல்கைல் பாசுபேட்டு மற்றும் ஓர் அரைல் ஆல்ககால் ஆகியனவற்றை உற்பத்தி செய்கிறது. அரைல்டையல்கைல்பாசுபடேசு நொதி கரிமபாசுபரசு ஐதரோலேசு, பாசுபோடிரையெசுத்தரேசு, பராக்சோன் ஐதரோலேசு என்ற பெயர்களாலும் அழைக்கப்படுகிறது. 


</doc>
<doc id="322847" url="https://ta.wikipedia.org/wiki?curid=322847" title="ஆதலையூர் பீமேசுவரர் கோயில்">
ஆதலையூர் பீமேசுவரர் கோயில்

ஆதலையூர் பீமேசுவரர் கோயில் நாகப்பட்டினம் மாவட்டத்தில் உள்ள சிவன் கோயிலாகும்.

கும்பகோணம்-நாகப்பட்டினம் சாலையில் திருக்கண்ணபுரத்திற்கு அருகே 3 கிமீ தொலைவில் இக்கோயில் அமைந்துள்ளது. 

பாண்டவர்கள் தாம் இழந்த நாட்டை மீண்டும் பெற கோயில்களுக்குத் தல யாத்திரையாகச் சென்றபோது பீமன் இங்கு வந்து இக்கோயிலின் அருகேயுள்ள குளத்தில் நீராடி சிவனை வழிபட்டு அருள் பெற்றதால் மூலவர் பீமேசுவரர் என்று அழைக்கப்படுகிறார். இறைவனைத் தேடி வந்து பசு வடிவத்தில் இங்கே கண்ட இறைவி ஆனந்தம் அடைந்து ஆனந்தநாயகி என்னும் பெயரைப் பெற்றார். 

இக்கோயில் குளத்தில் நீராடுவோருக்கு மங்கள இசை கேட்பதாகக் கூறுகின்றனர். 


</doc>
<doc id="322851" url="https://ta.wikipedia.org/wiki?curid=322851" title="சீயாத்தமங்கை வன்மீகநாதசுவாமி கோயில்">
சீயாத்தமங்கை வன்மீகநாதசுவாமி கோயில்

சீயாத்தமங்கை வன்மீகநாதசுவாமி கோயில் நாகப்பட்டினம் மாவட்டத்தில் உள்ள சிவன் கோயிலாகும்.

இக்கோயில் நன்னிலம்-நாகூர் சாலையில் உள்ளது. திருமருகல் இரத்தினகிரீசுவரர் கோயிலின் உப கோயிலாக விளங்கும் இக்கோயிலில் வன்மீகநாதசுவாமியும் கால பைரவரும் உள்ளனர்.

இக்கோயிலின் மூலவர் வன்மீகநாதர். இறைவி நீலோத்பலாம்பாள். இக்கோயிலில் கால பைரவர் சன்னதி கொண்டுள்ள இக்கோயிலை வன்மீகநாதசுவாமி மற்றும் மகா காலபைரவர் கோயில் என்றும் கூறுகின்றனர். இக்கோயிலின் மூன்று திருச்சுற்றுகளில் மூன்று கால பைரவர்கள் இருந்திருக்கலாம் என்று கூறுகின்றனர்.

விநாயகர், முருகன், தட்சிணாமூர்த்தி, லிங்கோத்பவர், துர்க்கை, சண்டிகேஸ்வரர், சூரியன், நாகர், பிரம்மா உள்ளிட்டோர் இக்கோயிலில் உள்ளனர். இங்கு நவக்கிரக சன்னதி கிடையாது.


</doc>
<doc id="322853" url="https://ta.wikipedia.org/wiki?curid=322853" title="இரட்டை உப்பு">
இரட்டை உப்பு

இரட்டை உப்புகள் "(Double salts)" ஒன்றுக்கு மேற்பட்ட நேர்மின் அயனிகள் அல்லது எதிர்மின் அயனிகளைப் பெற்றிருக்கும். ஒரே அயனி அணிக்கோவை மதிப்புடன் படிகமான இரண்டு வேறுபட்ட உப்புகளைச் சேர்த்து இரட்டை உப்புகள் தயாரிக்கப்படுகின்றன. பொதுவாய்ப்பாடு MIMIII[SO4]2•12H2O) என்றுள்ள படிகாரங்கள் அல்லது பொதுவாய்ப்பாடு [MI]2MII[SO4]2•6H2O) என்றுள்ள அல்லது M2M'(SeO4)2(H2O)6 தட்டோன் உப்புகள், பொட்டாசியம் சோடியம் டார்டரேட்டுகள், அம்மோனியம் இரும்பு(II) சல்பேட்டு மற்றும் புரோம்லைட்டுகள் இரட்டை உப்புக்கு உதாரணங்களாகும். 

இரட்டை உப்புகள் அணைவு உப்புகளிலிருந்து வேறுபட்டனவாகும். தண்ணிரில் கரையும்பொழுது ஒரு இரட்டை உப்பு முழுவதுமாக பிரிகையடைந்து எளிய மூலக்கூறுகளாகப் பிரிந்துவிடும். ஆனால் அணைவு உப்புகளின் அயனிகள் பிரிகையடையாது. உதாரணமாக என்ற KCeF4 இரட்டை உப்பு தண்ணீரில் கரைந்து K+, Ce3+ மற்றும் F−அயனிகளாகப் பிரிகிறது. ஆனால் K4[YbI6] என்ற அனைவு உப்பு தண்ணீருடன் சேரும்போது [YbI6]4− அயனித் தொகுதியாகவே உள்ளது. எனவே அணைவு அயனிகளை வாய்ப்பாட்டில் எழுதும்போது சதுர அடைப்புக் குறிக்குள் "[ ]" எழுதப்படுவது முக்கியமாகும். 

பொதுவாக இவ்வாறு உருவாக்கப்படும் இரட்டை உப்புகளின் பண்புகள் அவற்றின் கூறுகளான தனி உப்புகளின் பண்புகளை ஒத்திருக்கும் என்று கருதமுடியாது.



</doc>
<doc id="322857" url="https://ta.wikipedia.org/wiki?curid=322857" title="எக்-மட்சுதா வினை">
எக்-மட்சுதா வினை

எக்-மட்சுதா வினை "(Heck-Matsuda (HM) reaction)" என்பது ஒலிபீன்களை பலேடியம் வினையூக்கியின் உதவியால் அரைலேற்றம் செய்யும் கரிம வேதியியல் வினையாகும். அரைல் ஆலைடுகள் மற்றும் முப்புளோரோமெத்தேன் சல்போனேட்டு எனப்படும் திரிப்ளேட்டுகளுக்கு மாற்றாகப் பயன்படும் அரீன் ஈரசோனியம் உப்புகள் இவ்வினையில் பயன்படுத்தப்படுகின்றன.

அரைல் ஆலைடு மின்னணு கவரிகளைப் பயன்படுத்தும் பாரம்பரிய முறையை விட அரீன் ஈரசோனியம் உப்புகளைப் பயன்படுத்துவதில் சில நன்மைகள் உள்ளன. உதாரணமாக பாசுபீனை ஈந்தணைவிகளாகப் பயன்படுத்த வேண்டிய அவசியமிருப்பதில்லை. இதனால் காற்றில்லா வேதி வினை என்ற நிபந்தனை தளர்த்தப்படுகிறது. மேலும் ஒரு காரம் வினையைக் கட்டுப்படுத்தும் நிலையிலிருந்தும் இச்செயல்முறை விடுபடுகிறது. பாரம்பரியமான எக் செயல்முறையைக் காட்டிலும் வினையின் வேகம் விரைவாக நிகழ்கிறது

அல்லைலிக் ஆல்ககால்கள், இணை ஆல்க்கீன்கள், நிறைவுறா பல்லின வளையங்கள், கிளர்வூட்டப்படாத ஆல்க்கீன்கள் முதலிய வேதிச் சேர்மங்கள் இம்முறையில் அரைலேற்றப்படுகின்றன. பலேடியம் அசிட்டேட்டு (Pd(OAc)2)அல்லது டிரிசு(டைபென்சிலிடின் அசிட்டோன்)டைபலேடியம்(0) போன்ற எளிய கரிம பலேடியச் சேர்மங்களையும், பொதுவாகப் பயன்படுத்தக்கூடிய நலம்தரும் கரைப்பான்களையும் அறை வெப்பநிலையில் பயன்படுத்தக்கூடிய நன்மையும் இதனால் உண்டாகிறது

எக்-மட்சுதா வினையில் தோன்றும் மூலக்கூறிடை மாறுபாடுகளுடன் ஆக்சிசன், நைட்ரசன் பல்லின வளையங்கள் உருவாக்கத்திற்குத் தேவையான மூலக்கூறிடை வளையமாதல் செயல்முறையும் கூடுதலாக தோன்றுகிறது.

எக்-மட்சுதா வினையின் வினையூக்கச் சுழற்சியானது முக்கியமான நான்கு படிநிலைகளைக் கொண்டுள்ளது. ஆக்சிசனேற்றக் கூட்டுவினை, இடம்பெயர்ந்து உட்புகுதல், பீட்டா நீக்கம் மற்றும் ஒடுக்க நீக்கம் முதலியன அந்நான்கு படிநிலைகளாகும்

பல்லேடிய நேரயனியுடன் ஈரசோனியம் உப்புகளை சேர்த்தல் தொடர்பாக முன்மொழியப்பட்ட எக் வினையூக்கச் சுழற்சிவினையானது, கோர்ரியா மற்றும் சக தொழிலாளர்கள் மேற்கொண்ட பெருமளவிலான நிறமாலையியல் ஆய்வுகள் மூலம் வலுப்படுத்தப்பட்டது. அரீன் ஈரசோனியம் உப்புகள் எக் வினையில் அணைவு இடைவினைகளில் பங்கேற்றதை இந்த ஆய்வு முடிவுகள் வெளிப்படுத்தின. 


</doc>
<doc id="322859" url="https://ta.wikipedia.org/wiki?curid=322859" title="ஏபர்-வெயிசு வினை">
ஏபர்-வெயிசு வினை

ஏபர்-வெயிசு வினை "(Haber–Weiss reaction)" ஐதரசன் பெராக்சைடு (HO) மற்றும் சூப்பராக்சைடு எனப்படும் மிகையாக்சைடில் இருந்து (•OH) எனப்படும் ஐதராக்சில் தனியுறுப்பைத் தோற்றுவிக்கிறது. இரும்பு வினையூக்கியாகச் செயல்படும் இவ்வினை மிகவும் மெதுவாக நிகழ்கிறது. பெர்ரிக் அயனி பெர்ரசு அயனியாக குறைக்கப்படுவது இவ்வினையூக்கச் சுழற்சியின் முதல் படிநிலையாகும்.

பெண்டன் வினை இரண்டாவது படிநிலையாகும். 

நிகர வினையாக 

இவ்வினை அமைகிறது.

ஃபிரிட்சு ஏபர் மற்றும் யோசப் யோசுவா வெயிசு ஆகியோர் இவ்வினையைக் கண்டறிந்த காரணத்தால் இவ்வினை ஏபர்-வெயிசு வினை என்ற பெயரால் அழைக்கப்படுகிறது.



</doc>
<doc id="322862" url="https://ta.wikipedia.org/wiki?curid=322862" title="சீரகச் சம்பா (நெல்)">
சீரகச் சம்பா (நெல்)

சீரகச் சம்பா ("Seeraga Samba") பாரம்பரிய நெல் இரகங்களில் ஒன்றாகும். சீரகம் எனும் சமையல் பொருளின் வடிவத்துக்கு ஒத்ததாக காணப்படுவதால், இந்த நெல்லுக்கு "சீரகச் சம்பா" எனப் பெயரிடப்பட்டுள்ளது. இந்நெல்லின் அரிசி பிரியாணிகள் செய்ய ஏற்றது. தமிழ்நாட்டில் உள்ள அனைத்துப் பண்டைய நெல்வகைகளில், சீரகச்சம்பா தரத்திலும், விலையிலும் உயர்ந்த இடத்தைப் பெற்றுள்ளது. இந்த அரிசியின் சோறு மருத்துவப் பயனுடையது.

இந்தியாவின் பல்வேறு பகுதிகளிலும் பயிரிடப்படும் இந்த நெல் இரகம், தமிழ்நாட்டின் தஞ்சாவூர் மாவட்டத்திலுள்ள காவிரி ஆற்றின் கழிமுகப் பகுதியில் பெருமளவில் வேளாண்மைச் செய்யப்படுகிறது.

சீரகச் சம்பா நறுமணமும், அறுசுவையும் நிறைந்தது. இது, எளிதாக செரிப்பதோடு, இரைப்பை ஒழுங்கீனங்களை தடுத்து பசியைத் தூண்டக்கூடியது. ஆரம்ப நிலையிலுள்ள, வாத நோய்களைப் போக்கவல்லது.

சீரகச்சம் பாவரிசி தின்னச் சுவையாகும்</br>
பேரகத்து வாதமெல்லாம் பேருங்காண் – வாருலகில்</br>
உண்டவுட னேபசியும் உண்டாகும் பொய்யலவே</br>
வண்டருறை பூங்குழலே ! வாழ்த்து.

மேற்கூறிய பாடலின் பொருளானது, ”இனிப்புள்ள சீரகச்சம்பா அரிசியை உண்பவர்களுக்கு, மீண்டும் உண்பதற்குள் பசியைத் தூண்டும் வளிநோய்களைப் போக்கும்” என்பதாகும்.




</doc>
<doc id="322863" url="https://ta.wikipedia.org/wiki?curid=322863" title="கார்போனியம் அயனி">
கார்போனியம் அயனி

கார்போனியம் அயனி "(Carbonium ion)" என்பது இணைதிறன் ஐந்தாக உள்ள கார்பன் அணுவைக் கொண்டுள்ள எந்தவொரு நேர்மின் அயனியையும் குறிப்பிடுவதாகும் . பொதுவாகக் கார்போனியம் அயனி என்ற பெயர் மெத்தேனியம் () வகைச் சேர்மங்களின் எளிய உறுப்பினரைக் குறிக்கப்பயன்படுகிறது. இங்கு இச்சேர்மத்தின் ஐந்து இணைதிறன்களும் ஐதரசன் அணுக்களால் நிரப்பப்பட்டுள்ளன .

மெத்தேனியத்திற்கு அடுத்த கார்போனியம் அயனியின் எளிய உறுப்பினருக்கு இரண்டு கார்பன் அணுக்கள் இருக்கின்றன. எத்தைனியம் அல்லது புரோட்டானேற்ற அசிட்டிலீன் () மற்றும் எத்தீனியம் () போன்ற அயனிகள் வழக்கமாக வேறு வகையான குடும்பங்களாக வகைப்படுத்தப்படுகின்றன. எத்தேனியம் அயனி () அகச்சிவப்பு நிறமாலையியல் ஆய்வுகளில் அடர்வு குறை வாயுவாக பார்க்கப்படுகிறது. 

தற்பொழுது கார்பீனியம் என்றழைக்கப்படும் அயனியையே முற்கால நூல்கள் கார்போனியம் அயனி என்று அழைத்தன, வேதியியலர் சியார்சு ஆண்ட்ரூ ஓலா 1972 ஆம் ஆண்டில் தற்கால கார்போனியம் அயனிக்கான வரையறையை முன்மொழிந்தார். இவ்வரையறை பரவலாக ஏற்றுக் கொள்ளப்பட்டது. பெண்டா(டிரைபீனைல்பாசுபீன் தங்கம்(1)மெத்தேனியம் , என்ற அணைவுச் சேர்மம் ஒரு நிலைப்புத்தன்மை கொண்ட கார்போனியம் அயனியாக உள்ளது. சிக்மித்பவுர் மற்றும் பிறர் இந்த அணைவுச் சேர்மத்தை உருவாக்கினர் 

ஆல்க்கேன்களை மிக வலிமையான அமிலங்களுடன் சேர்த்து சூடாக்குவதன் மூலமாக கார்போனியம் அயனிகளைத் தயாரிக்க முடியும். தொழிற்சாலைகளில் பெட்ரோலியம் பிரித்தெடுத்தலின் போது முதனிலை வெப்பச் சிதைவில் இவை உருவாக்கப்படுகின்றன 


</doc>
<doc id="322867" url="https://ta.wikipedia.org/wiki?curid=322867" title="மீசாலை திருநீலகண்ட வெள்ளை மாவடி பிள்ளையார் கோவில்">
மீசாலை திருநீலகண்ட வெள்ளை மாவடி பிள்ளையார் கோவில்

 மீசாலை திருநீலகண்ட வெள்ளை மாவடிப்பிள்ளையார் ஆலயம் இயற்கை வளம் நிறைந்த இலங்கையின் வடமாகாணத்தின் யாழ் குடா நாட்டின் தென்மராட்சிப் பிரதேச செயலகப்பிரிவுக்குட்பட்ட மா, பலா, தென்னை போன்ற மரங்களால் சூழப்பட்ட மீசாலைக் கிராமத்தில்ஏ-9 வீதிக்கண்மையில் மீசாலை அல்லாரை வீதியில் அமைந்துள்ளது.

ஐரோப்பிய நாட்டவரான போர்த்துக்கேயரின் இலங்கை வருகைக்கு முன்னரே கிட்டத்தட்ட ஐந்நூறு ஆண்டுகளுக்கு முன்னரே இக் கிராம வாசிகளின் வழிபாட்டுக்குட்பட்ட ஆலயமாக விளங்கியுள்ளது. இதன் வரலாற்றை கர்ணபரம்பரை தகவல்கள் வாயிலாகவும் தற்போது இப்பிரதேசத்தில் வாழ்கின்ற பெரியோர்களின் வாய்மொழி நேர்காணல் மூலமும், கோவில் தொடர்பான உறுதிகள் , நீதிமன்ற ஆவணங்கள் , ஆலயத்தினால் வெளியிடப்பட்ட சிறப்பு மலர்களாலும் அறிய முடிகிறது. கடந்த அரை நூற்றாண்டுக்கு பிற்பட்ட வரலாறு ஆதார பூர்வமானதாக உள்ளது.

முகமாலையை சேர்ந்த கேகயர்த்தன முதலியார் என்பவர் தனது காணியில் கொள்ளு பயிரிடும்படி முத்தன் எனும் விவசாயிக்கு பணித்தார். முத்தன் நிலத்தை கொள்ளு விதைப்பதற்காக தரையை பண்படுத்திக்கொத்தினார். கொத்தும்போது வெள்ளை மா மரத்தின் அடியில்திருநீலகண்டம் எனும் ஜந்து புகுந்தது. அதைதேடி முத்தன் ஆழமாக்க்கொத்தும் போது மண் வெட்டி ஒரு பொருளில் பட்டு சத்தம் கேட்டது. திருநீலகண்டம் மறைந்து விட்டது. அவ்விடத்தில் இரத்தம் பெருகியது. அதை கண்ட முத்தனின் மனநிலை மாற்றம் ஏற்பட்டு மயக்கம் ஏற்பட்டது. முத்தன் இரவு படுக்கையில் இருக்கும்போது கனவில் விநாயகர் உருவத்தில் தோன்றி " துன்ப படாதே , அவ்விடத்தே ஒரு விநாயகர் சிலை இருக்கின்றது. அதை எடுத்து நீராட்டி அந்த மாவின் அடியில் வைத்து பூசிப்பாயாக. நீ உண்ணும் உணவில் ஒரு பகுதியை எனக்கு படைத்துவிடு"என்று கூறினார். விடிந்ததும் அந்த அடியார் விநாயகர் சிலையை தோண்டி எடுத்து அந்த மரத்தடியில் வைத்து அமுது செய்து வணங்கினார்.

பின்பு முகமாலையை சேர்ந்த கேகயர்த்தன முதலியாருக்கு நடந்தவற்றை கூறினார். குடும்பத்தினருடன் வந்து சிறு கோவில் மண்டபம் அமைத்து அவ் விநாயகர் சிலையை பிரதிட்டை செய்து பூஜை ,நடைபெற ஒழுங்குகளை செய்வித்தார். இவ் ஆலையமே மீசாலை திருநீலகண்ட வெள்ளை மாவடிப்பிள்ளையார் ஆலையமாக விளங்குகின்றது. அன்று கிடைத்த மூர்த்தியே இன்றும் ஆலய மூர்த்தியாக விளங்குகின்றது. மண்வெட்டி பட்ட வடு இன்னமும் மூர்த்தியில் இருப்பதை அவதானிக்கலாம். இது கர்ண பரம்பரை கதை மூலம் அறியக்கூடிய ஆலய வரலாறாக உள்ளது. ஆலயத்தின் மூர்த்தியாக விநாயகரும், தலவிருட்சமாக வெள்ளை மாவும் விளங்குகிறது. 

மீசாலை திருநீலகண்ட வெள்ளை மாவடி பிள்ளையார் ஆலய இராஜ கோபுரத்திற்கான அடித்தளம் ஏற்கனவே இடப்பட்டிருந்தது. இவ் அடித்தளம் சிவசங்கர நமசிவாயம் அவர்கள் பரம்பரையில் வந்த கொடுக்கன் விதானை என அழைக்கப்படுபவரின் இளைய மகனான தங்கமுத்து என்பவரால் இடப்பட்டிருந்த்தாக அறிய முடிகிறது. இராஜ கோபுர திருப்பணி வேலைகள் ஆரம்பிக்கப்பட்ட போது முதல் அடி எடுப்பாக ஏற்கனவே அமைக்கப்பட்டிருந்த அடத்தளத்தின் உறுதித்தன்மை பொறியியலாளரின் உதவியுடன் பரிசீலிக்கப்பட்டது. அவரது ஆலோசனைக்கமைய 7 அடி ஆழமும் 3 அடி அகலமும் கொண்ட அகழி சுற்றிவர வெட்டப்பட்டு அத்திபாரத்திற்கு ஆதாரமாகச் செயற்பட்டு மேலும் அதனை உறுதியாக்க காட்டுக்கற்கள் சேர்ந்த "கொங்கிறீட்" இட்டு பலப்படுத்தப்பட்டது.


 ஆரம்ப கோயில் முகாமையாளர் கேகயரத்தின முதலியாரின் தனிப்பட்ட முகாமையின் கீழ் இருந்தது. கோவிலுக்கு இரு மண்டபங்களை ஆக்கி நித்திய பூசை நடைபெறுவதற்குரிய ஒழுங்குகளை செய்துள்ளார். இக்கோவில் கிரியைகள் சரிவர நடைபெறுவதற்காக ஊரிலுள்ள அடியார்கள் பலர் பல கிராமங்களில் நிலங்களை தருமதானம் செய்துள்ளனர். 

 உலகத்தில் நாம் உய்வதற்காக பார்க்கும் இடம் எல்லாம் நீக்கமற நிறைந்துள்ள இறைவனை ஆலயத்தில் எழுத்தருளச்செய்து வழிபடுவதே கும்பாபிடேகம் ஆகும். இறைவன் பஞ்சபூதங்கள் முதலிய எட்டு இடங்களில் வியாபிக்கின்றார். அவை பின்வருமாறு நிலம், நீர், காற்று, ஆகாயம், சந்திரன், ஆன்மா ஆகிய எட்டும். இது குடமுழுக்கு அல்லது பெரும்சாந்தி எனப்படும்.
 திரு.மு.தா.சுப்பிரமணியம் அவர்களது தலமையில் செயலாற்றிய திருப்பணிச்சபை 1980.01.28 திங்கள் அன்று மாவடி பிள்ளையாருக்கு பாலஸ்தாபன கும்பாபிஷேகத்தை நடாத்தி திருப்பணிச்சேவைகள் ஆரம்பித்தது. மூலஸ்தானம் உட்பட நான்கு மண்டபங்களையும் வைரக்கல்லால் அமைத்து ஏனைய பகுதிகளையும் புனரமைத்தனர்.1981.06.22 திங்கள் மகாகும்பாபிஷேகம் நடைபெற்றது. எமது ஆலயப் பிரதம குரு கலாபூசணம் சிவஸ்ரீ சி.சிதம்பரநாதக்குருக்கள் அவர்கள் பிரதம குருவாகச் செயற்பட்டு கும்பாபிஷேகத்தை இனிதே நிறைவேற்றினார். 45 நாட்கள் எம்பெருமானுக்கு மண்டலாபிஷேகம் சிறப்பாக நடைபெற்று 1981.08.05 புதன்கிழமை மண்டலாபிஷேகம் பூர்த்தி விழா கொண்டாடப்பட்டது. சங்காபிஷேகத்தை தொடர்த்து கும்பாபிஷேக சிறப்பு மலர் வெளியிடப்பட்டது. பண்டிதர் ந.கந்தையா ஆசிரியர், மலராசிரியராகச் செயற்பட்டார். இக்காலப்பகுதியில் திரு.வி.சபாரத்தினம் முகாமையாளராக செயப்பட்டார். 

 பன்னிரண்டு ஆண்டுகளுக்கு ஒருமுறை புனராவர்த்தன கும்பாபிஷேகம் நடைற வேண்டும். நாட்டில் நிலவிய அசாதாரண சூழ்நிலை காரணமாக கும்பாபிஷேகம் நடைபெறவில்லை. திரு.ஐ.மாணிக்கவாசகர் ஐ தலைவராகவும் திரு.சி.இராமலிங்கம் அவர்களை முகாமையாளராகவும் கொண்ட தர்மகர்த்தா சபை வழிபடுவோர் சபையினருடன் இணைந்து திருப்பணிச்சபை செயற்குழுவை உருவாக்கியது. திருப்ணித்தலைவராக திரு.ஐ.மாணிக்கவாசகர் ம் செயலாளராக திரு.அ.கைலாயபிள்ளையும் பொருளாளராக திரு.அ.சோமசேகரமும் செயற்பட்டனர். 

 தென்மராட்சி பிரதேசம் 2000 ஆம் ஆண்டு சித்திரை மாதத்தில் பெரும் இராணுவ மோதலுக்கு உட்பட்டது. மக்களின் குடியிருப்பு , ஆலயங்கள் போர்ப்பாதிப்புக்கு உட்பட்டன. மீசாலை திருநீலகண்ட வெள்ளை மாவடிப்பிள்ளையாரின் அருளினால் மீசாலை பிரதேசத்துக்கோ , ஆலயத்திற்கோ , மக்கள் வீடுகளுக்கோ அழிவு ஏற்படவில்லை. ஆயினும் மக்கள் கிட்டத்தட்ட 2 ஆண்டுகள் தமது வீடுகளைவிட்டு இடம்பெயர்ந்து வடமராட்சி, வலிகாமம் பகுதிகளில் வாழ்த்தனர். இடப்பெயர்ச்சி காரணமாக விநாயகருக்கு இக் காலப்பகுதியில் பூசை நடைபெறவில்லை. அன்றைய இலங்கையின் பிரதமர் ரணில் விக்கிரமசிங்கவுக்கும் பிரபாகரனுக்கும் இடையில் நடைபெற்ற சமாதான ஒப்பந்தத்தை தொடர்த்து மக்கள் தென்மராட்சி பிரதேசத்தில் மீள்குடியேறினர்.

 ஒரு மனிதனின் உடலமைப்பை ஒத்ததாக ஆலயங்கள் அமைக்கப்படுகின்றன. இராஜ கோபுரம் பாதங்களுக்கு ஒப்பானது. இராஜ கோபுரத்தின் வடிவம் லிங்கம் போல் உள்ளதால் இதனை " ஸ்தூல லிங்கம்" என அழைப்பர். இராஜ கோபுரத்தில் பிரபஞ்சத்திலுள்ள அனைத்து அம்சங்களும் உள்ளடக்கப்படும். மீசாலைவாழ் மக்களின் நீண்டகால கனவாக மாவடி விநாயகரின் இராஜ கோபுர திருப்பணி இருந்த்து. ஊர்மக்களின் ஆதரவுடன் ஆலய தர்மகர்த்தா சபையீனரும் முகாமையாளர் திரு.சி.இராமலிங்கம் அவர்களும் இத்திருப்பணிக்கு செயல் வடிவம் கொடுத்தார்.

 பன்னிரண்டு ஆண்டுகளுக்கு ஒருமுறை புனராவர்த்தன மகா கும்பாபிஷேகம் செய்ய வேண்டுமென ஆகமங்கள் கூறுவதற்கேற்ப தர்மகர்த்தா சபையினர் 2010 ம் ஆண்டில் மகா கும்பாபிஷேகம் செய்வதற்கு தீர்மானித்தனர். 2010.01.27 ம் திகதி புதன்கிழமை பாலஸ்தாபனம் செய்யப்பட்டது. பாலஸ்தாபனம் செய்யப்பட்டு 127 நாள் அதாவது 2010.06.04 வெள்ளிக்கிழமை கும்பாபிஷேகம் செய்வதாகவும் நாள் குறிக்கப்பட்டது. உற்சவ மூர்த்திகள் மண்டபம் , மகா மண்டபம், ஸ்நபந மண்டபம், வசந்தமண்டப விமானம் என்பன மிகச்சிறந்த முறையில் கொங்கிறீற்றால் அமைக்கப்பட்டது. சிற்ப வேலைப்பாடுகள் செய்யப்பட்டன. நிலங்கள் புனரமைக்கப்பட்டன. ஆலயக்கட்டடங்கள் , சுற்று மதில் , இராஜா கோபுரம் என்பன அழகுறு வண்ணத்தில் நிறம்தீட்டப்பட்டது. கொடிக்கம்பத்திற்கருகில் தம்பப்பிள்ளையார் ஸ்தாபிக்கப்பட்டது. மணிமண்டப வாயிலில் அழகிய இரு புதிய துவாரபாலகர்கள் உருவாக்கப்பட்டன.மணிமண்டபத்தின் மேற்குப்புறத்தில் அழகான சிற்பங்களாகவும் , ஓவியங்களாகவும் ஆலய வரலாறு சித்தரிக்கப்பட்டுள்ளது. மிகக்குறுகிய காலத்தில் திருப்பசி வேலைகள் நிறைவு பெற்றது.
 ஆலய வரலாற்றின் உற்சவ மூர்த்திகள் மகோற்சவ காலத்தில் மட்டும் வசந்த மண்டபத்திலும் ஏனைய காலங்களில் ஆலயத்தின் உட்பகுதியில் அடியார்கள் வணங்கமுடியாத இடத்தில் வைக்கப்பட்டிருத்தன. 1985.08.21 புதன்கிழமை மகாமண்டபத்தில் உற்சவ மூர்த்திகளுக்கான ஆலயம் உருவாக்கப்பட்டு அடியவர்கள் உற்சவமூர்த்தியை வணங்குவதற்கான சந்தர்ப்பம் ஏற்படுத்தப்பட்டது.

https://www.facebook.com/mavadippillaiyaar/


</doc>
<doc id="322868" url="https://ta.wikipedia.org/wiki?curid=322868" title="பொட்டாமக் ஆறு">
பொட்டாமக் ஆறு

பொட்டாமக் ஆறு () ஐக்கிய அமெரிக்காவின் நடு அத்திலாந்திக் பெருங்கடலின் கரையோரம் உள்ள செசுபிக் குடாவில் கலக்கிறது.  சேர்த்து. இவ்வாறு (முதன்மை ஆற்று ஓட்டமும் வட கிளையும்) சுமார்  இதன் வடிகால் பரப்பு சுமார் 14,700 சதுர மைல்கள் (38,000 சதுர கிமீ) உடையது. பரப்பளவு அடிப்படையில், இவ்வாறு ஐக்கிய அமெரிக்காவின் அத்திலாந்திக் கரையில் உள்ள நான்காவது பெரியதும் ஐக்கிய அமெரிக்காவில் 21வது பெரியதுமாகும். இதன் கரையில் 5 மில்லியன் மக்களுக்கு மேல் வாழ்கின்றனர்

இந்த ஆறு மேரிலாந்துக்கும் வர்சீனியாவுக்கும் பல இடங்களில் எல்லையாக உள்ளது. வர்சீனியாவுக்கும்  வாசிங்டன், டி. சி. க்கும் எல்லையாக உள்ளது. ஆற்றின் வட பகுதியில் மேரிலாந்து உள்ளது.  ஆற்றின் தலைப்பகுதியில் மேரிலாந்துக்கும் மேற்கு வர்சீனியாவுக்கும் எல்லையாக உள்ளது.  ஆறு பெரும்பாலன இடங்களில் மேரிலாந்துக்கு உரியதாக உள்ளது. ஆற்றின் வட கிளையின் தலைப்பகுதி மேற்கு வர்சீனியாவில் உள்ளது. தென் கிளை தொடங்கும் சிறு பகுதி வர்சீனியாவில் உள்ளதை தவிர ஆற்றின் தென் கிளை முழுவதும் மேற்கு வர்சீனியாவில் உள்ளது. ஆற்றின் தென் கிளை முழுவதும் மேற்கு வர்சீனியாவில் உள்ளது. 

பொட்டாமக் ஆறு 405 மைல் நீளமுடையது. இது மேற்கு வர்சீனியாவின் ஃவேர்பாக்சு இசுடோன் என்னுமிடத்தில் தோன்றி மேரிலாந்தின் பாயிண்ட் லுக்அவுட் என்னுமிடத்தில் செசுபிக் குடாவில் கலக்கிறது. இதன் வடிநில பகுதி 14,679 சதுர மைல்களாகும். வட கிளையும் தென் கிளையும் சேருமிடத்திலிருந்து பாயிண்ட் லுக்அவுட் வரை இதன் நீளம் 306 மைல்கள்.
  இதன் சராசரி நீர் ஓட்டம் வினாடிக்கு 10,800 கன அடியாகும். வாசிங்டன் டிசியில் பதிவான இவ்வாற்றின் அதிக அளவான நீரோட்டம் வினாடிக்கு 425,000 கன அடியாகும். இது 1936 மார்ச்சு மாதம் பதிவாகியது.  அதே இடத்தில் பதிவான குறைந்த அளவு நீரோட்டம் வினாடிக்கு 600 கன அடியாகும். இது 1966 செப்டம்பர் மாதம் பதிவாகியது.

பொட்டாமக் ஆற்றுக்கு வட தென் கிளைகள் என்று இரு மூலங்கள் உண்டு. வட கிளை மேற்கு வர்சீனியாவின் டக்கர், கிராண்ட்,  பிரசுடன் கவுண்ட்டிகள் சேருமிடத்தில் மேற்கு வர்சீனியாவின் ஃவேர்பாக்சு இசுடோன்  தோன்றுகிறது. தென் கிளை வர்சீனியாவின் ஐலேண்ட் கவுண்ட்டியில் ஐடவுன் என்னுமிடத்தில் தோன்றுகிறது. இரு கிளைகளும் மேரிலாந்துக்கு அருகில் மேற்கு வர்சீனியாவில் கிரின் இசுபிரிங் என்னுமிடத்தில் இணைந்து பொட்டாமக் ஆறு உருவாகிறது.
பொட்டாமக் பைடுமன்ட் என்ற அப்பலாச்சியன் மலைப்பகுதியில் இருந்து உயரம் குறைவான நிலப்பகுதிக்கு லிட்டில் பால்சு என்னுமிடம் அருகில்  நீரோட்டம் அலைகளால் செல்வாக்கு செலுத்தப்படுகிறது.  வாசிங்டன்  டிசியை  கடந்ததும்   ஆற்றின்  உப்புத்   தன்மை  அதிகரிக்கிறது. ஆற்றின் கழிமுகம் உருவாகிறது. கழிமுகத்தில் அகலமும் அதிகமாகிறது. செசுபிக் குடாவில் கலக்கும் முன் வர்சீனியாவின் இசுமித் பாயிண்ட் என்ற இடத்துக்கும் மேரிலாந்திலுள்ள பாயிண்ட் லுக்அவுட்  என்னுமிடத்திற்கும் இடையே கழிமுகம் 11 மைல் விரிவாக (அகலமாக) உள்ளது.  

பொட்டாமக் ("Potomac" )  என்பது   ஐரோப்பியர்களின்  எழுத்துக்கூட்டல். "ஏதாவது கொண்டு வா" என்னும் பொருள் படியான  ஐக்கிய அமெரிக்காவிலுள்ள தொல்குடி அமெரிக்கர்களின்  ஊர்புற  பெயரை  அப்படி எழுதினார்கள்.  அமெரிக்க தொல் குடிகள் கிரேட் பால்சுக்கு மேல் உள்ள ஆற்றுக்கு "காட்டுவாத்தின் கூச்சல்" என்னும் பொருள் படும் படியாகவும் " கிரேட் பால்சுக்கு கீழ் உள்ள ஆற்றுக்கு வாத்துகளின் ஆறு என்னும் பொருள் உள்ளவாறும் பெயர் இட்டிருந்தார்கள்.. ஐரோப்பியர்கள் இவ்வாற்றுக்கு பல எழுத்துக்கூட்டல்களை வைத்திருந்தார்கள். 18ஆம் நூற்றாண்டின் இறுதியிலேயே தற்போதைய பொட்டாமக் ("Potomac") என்று  அழைக்கப்பட்டது. 1931ஆம் ஆண்டு இந்த பெயரும் எழுத்துக்கூட்டலும் அதிகாரபூர்வமாக புவியியல் பெயர் அமைப்பு குழுவால் முடிவுசெய்யப்பட்டது.

இவ்வாறு குறைந்தது 2 மில்லியன் ஆண்டுகள் பழைமையானதாக இருக்கலாம் என்றும் 10 முதல் 20 மில்லியன் ஆண்டுகளுக்கு முன் அத்திலாந்திக் பெருங்கடல் தாழ்வான போது இதன் படிவுப்பாறைகள் உருவாகி பின் கிரேட் பால்சு பகுதியில் உரைப்பனிக் காலத்தில் அவை அரிக்கப்பட்டிருக்கலாம் என கருதப்படுகிறது.
அமெரிக்க வரலாற்று நிகழ்வுகள் அதிகம் இப்பகுதியில் நடந்துள்ளதால் பொட்டாமக் தேசிய ஆறு என்று புனைப்பெயருடன் அழைக்கப்படுகிறது. 
அமெரிக்காவின் முதல் குடியரசு தலைவர் சியார்ச் வாசிங்டன் இவ்வாற்றின் கரையிலேயே பிறந்து வளர்ந்தவர். நாட்டின் தலைநகர் வாசிங்டன் டி சியும் இவ்வாற்றின் கரையிலேயே உள்ளது. 1859இல் ஆர்ப்பர் பெர்ரி என்ற இடத்தில் செனடோ ஆறும் பொட்டாமக்கும் கூடும் இடம் அமெரிக்க உள்நாட்டுப் போர் நடந்த காலத்தில் சிறப்பு வாய்ந்ததாகும். பொட்டாக் ஆறும் அதன் கிளை ஆறுகளும் துணை ஆறுகளும் அமெரிக்க உள்நாட்டுப் போரில் சிறப்பு பங்கு வகித்தன. இவ்வாறு கூட்டமைப்பு படைகளையும் ஐக்கிய மாநிலங்களின் படைகளையும் பிரித்து வைத்ததோடு ஐக்கிய மாநிலங்களின் படைக்குக்கு பொட்டாமக்கின் இராணுவம் என்ற பெயரையும் வழங்கியது

1864 இல் கிரேட் பால்சில் குடிநீர் எடுக்கும் கருவி பொருத்தப்பட்டதில் இருந்து வாசிங்டன் டி சியின் முதன்மை குடிநீர் மூலமா இவ்வாறே விளங்குகிறது.
சப்பானின் ஆரா ஆறு பொட்டாமக்கின் சகோதர ஆறாக மார்ச்சு 1996 அறிவிக்கப்பட்டது. ஆரா ஆறு டோக்கியோவின் முதன்மை ஆறாகும்.  பில் கிளிண்டன் காலத்தில் 1998 பொட்டாமக் அமெரிக்க பாரம்பரிய ஆறாக அறிவிக்கப்பட்டது..


</doc>
<doc id="322870" url="https://ta.wikipedia.org/wiki?curid=322870" title="வீரம்மாள்">
வீரம்மாள்

வீரம்மாள் (பிறப்பு 16 மே 1924) சமூகச் செயற்பாட்டாளர், சாதி மறுப்பாளர் மற்றும் தலித்திய முன்னோடி ஆவார். 

தமிழ்நாடு திருச்சி மாவட்டம் திருப்பராய்த்துறை என்ற கிராமத்தில் பிறந்தார். இவருடைய தந்தை வேம்பு என்பவர் எளிய விவசாயியாகவும் தொடர் வண்டித்துறையில்  பணியாளாகவும் இருந்தவர். 

வீரம்மாளின் இயற்பெயர் வீராயி. இவர் ஜீயர்புரம் நடுநிலைப் பள்ளியிலும் பின்னர் குளித்தலை உயர்நிலைப் பள்ளியிலும் படித்தார். திருச்சி வானொலி நிலையத்தில் ஒரு முறை பேசும் வாய்ப்புக் கிட்டியதால் அங்கேயே வானொலி நிலையக் கலைஞராகப் பணி செய்ய அமர்த்தப்பட்டார். 

திருமணம் ஆகித் தம் கணவரின் குடிப் பழக்கம் மற்றும் குடும்பத்தில் ஏற்பட்ட சிக்கல்கள் காரணமாக அவரின் எண்ணப் போக்கு மாறியது. தம்மை அழகுபடுத்துவதை நிறுத்திக் கொண்டார். பகுத்தறிவும் சமூகச் சிந்தனையும் கொண்டார்.
தாழ்த்தப்பட்டோர் முன்னேற்றத்துக்கு அவர்களுக்குக் கல்வி அளிப்பதே சிறந்த வழி என முடிவு செய்தார். பெரியார் ஈ வே.இராசாமியுடன் தொடர்பு ஏற்பட்டது. அடிக்கடி அவரைச் சந்தித்து கருத்துக்களைப் பரிமாறிக் கொண்டார்.

சாதியால்  ஒடுக்கப்பட்டோருக்கு உதவும் நோக்கத்தில் கல்விப் பணியில் ஈடுபட்டு 1943 இல் ஒரு தொடக்கப் பள்ளியைத் தொடங்கினார்.
1954 இல் தாழ்த்தப்பட்டோர் பெண்கள் நலச் சங்கம் ஒன்றை நிறுவினார். முதியோர் பள்ளி, இரவுப் பள்ளி  ஆகியவற்றையும் நடத்தினார். வீரம்மாள் தொடங்கிய அமைப்பு அன்னை ஆசிரமம்  என்னும் பெயரில் திருச்சிராப்பள்ளியில் பெரிய கல்வி நிறுவனமாக மலர்ந்தது. இதனில் குழந்தைகள் இலவசக் காப்பகம்,  குடும்ப நலப்பள்ளி மையம்,  உடல் ஊனமுற்ற குழந்தைகள் இல்லம்,  பணி புரியும் பெண்கள் நலவிடுதி போன்ற கல்வி நிறுவனங்கள் உள்ளன.

இது என் வாழ்க்கைக் கதை, நூல்-அன்னை ஆசிரமம் வெளியீடு  திருச்சி (1996)

Tamil Dalit Writing, Oxford University Press 


</doc>
<doc id="322883" url="https://ta.wikipedia.org/wiki?curid=322883" title="ஆயப் பாதை">
ஆயப் பாதை

ஆயப் பாதை ("Toll road") என்பது அரசோ, அல்லது தனியார் நிறுவனங்களோ போக்குவரத்து தேவைக்காகச் சாலைகளைப் பெரும் பொருட்செலவில் அமைத்து பல நாட்களுக்கு பராமரிக்க வேண்டியுள்ளது. இதற்காக சாலையின் துவக்கத்திலும் முடிவிலும் அரண் அமைத்து வரும் மற்றும் செல்லும் வாகனங்களிடம் கட்டணம் வசூலிக்கும் முறையை உடைய பாதையே "ஆய பாதை" என்று அழைக்கப்படுகிறது. இப்பழக்கம் பழங்காலம் முதல் பின்பற்றப்பட்டு வந்துள்ளது தெரியவருகிறது.




</doc>
<doc id="322884" url="https://ta.wikipedia.org/wiki?curid=322884" title="மீனா அலெக்சாந்தர்">
மீனா அலெக்சாந்தர்

மீனா அலெக்சாந்தர் ("Meena Alexander", 17 பெப்ரவரி 1951 – 21 நவம்பர் 2018) இந்தியாவைச் சேர்ந்த ஆங்கிலக் கவிஞர், எழுத்தாளர், பேராசிரியர் ஆவார்.

இந்தியாவில் அலகாபாத்தில் பிறந்த மீனா அலெக்சாந்தர் இந்தியாவிலும் சூடானிலும் வளர்ந்தார். இவர் கேரளா சிரியன் கிறித்தவக் குடும்பத்தைச் சேர்ந்தவர். நியூயார்க்கு நகரத்தில் ஹண்டர் கல்லூரியில் ஆங்கிலப் பேராசிரியராகப் பணியாற்றினார்.

கவிதைகள், கட்டுரைகள், கதைகள், திறனாய்வுக் கட்டுரைகள் எனப் பலவற்றை ஆக்கியுள்ளார். பல விருதுகள் பெற்றுள்ளார். நம்பள்ளி ரோட்  மேன்ஹாட்டான் மியூசிக் ஆகிய புதினங்களும் கவிதைத் தொகுப்பும் எழுதியுள்ளார். மீனா அலெக்சாந்தரின் கவிதைகளும் படைப்புக்களும் பல் துறையைச் சார்ந்ததாகவும் உணர்ச்சித் தூண்டல் கொண்டதாகவும் உள்ளன. பால்ட் லைன்ஸ் என்ற தன் வரலாறும் எழுதினார். ஜெயா மகபத்ரா, கமலாதாஸ் ஆகிய ஆங்கில எழுத்தாளர்கள் இவருடைய மானசீக ஆசிரியர்களாவர். மீனா அலெக்சாந்தருடைய கவிதைகள் மலையாளம், இந்தி, இத்தாலி, பிரஞ்சு, செருமன் போன்ற மொழிகளில் மொழிபெயர்ப்பு செய்யப்பட்டுள்ளன.


</doc>
<doc id="322892" url="https://ta.wikipedia.org/wiki?curid=322892" title="நாட்டிய தாரா">
நாட்டிய தாரா

நாட்டிய தாரா 1955 ஆம் ஆண்டு வெளியான ஒரு இந்திய தமிழ்த் திரைப்படமாகும். பி. புல்லையா இயக்கத்தில் வெளியான இத்திரைப்படத்தில் என். டி. ராமா ராவ், அஞ்சலிதேவி, தேவிகா ஆகியோர் முக்கிய பாத்திரங்களில் நடித்திருந்தனர். 1954 ஆம் ஆண்டு "ரெசுக்கா" என்ற பெயரில் தெலுங்கில் வெளியான படமே மொழிமாற்றம் செய்யப்பட்டு 1955 ஆம் ஆண்டு நாட்டிய தாரா என்ற பெயரில் வெளியானது. இதுவே தேவிகா நடித்த முதல் திரைப்படமாகும். இத்திரைப்படத்தில் அவரின் பெயர் பிரமீளா என குறிப்பிடப்பட்டிருந்தது. பின்னர் தேவிகா எனப் பெயர் மாற்றம் பெற்றார்.

ஒரு நாட்டின் அமைச்சர் தன் மகளை அரச குமாரனுக்குத் திருமணம் செய்து கொடுக்க விரும்புகிறார். ஆனால் அரசன் அதற்கு ஒத்துக்கொள்ளவில்லை. இதனால் ஆத்திரமடைந்த அமைச்சர் அரசனைச் சிறையிலடைத்து ஆட்சி அதிகாரத்தைக் கையிலெடுக்கிறார். அரசனுக்கு விசுவாசமான வீரண்ணா என்ற ஒரு வேலைக்காரன் இளவரசனை அமைச்சரிடமிருந்து காப்பாற்ற, இளவரசனைக் காட்டில் கொண்டு போய் விட்டுவிடுகிறான். காட்டுத் தலைவனிடம் இளவரசன் கன்னையா என்ற பெயரில் வளர்ந்து வருகிறான். வீரண்ணா அமைச்சரிடம் பிடிபட்டுவிடுகிறான். காட்டில் வளரும் கன்னையாவும், வீரண்ணாவின் மகள் நானாவும் திருடர்களாக வாழ்ந்து வருகிறார்கள். ஒரு சமயம் லலிதாதேவி என்ற ஒரு இளவரசியின் ஆபரணம் ஒன்றை நானா திருடிவிட்டாள். ஆனால் அந்த ஆபரணத்தை கன்னையா லலிதாதேவியிடம் திருப்பிக் கொடுத்து விடுகிறான். லலிதாதேவி கன்னையாவைக் காதலிக்கிறாள். கன்னையாவும் அவளை விரும்புகிறான். அதே சமயம் நானாவும் கன்னையாவை விரும்புகிறாள். இதற்கிடையில் சிறையில் அடைபட்டிருந்த அரசன் தப்பி காட்டுக்கு வருகிறான். நானா வீட்டில் தங்குகிறான். கன்னையாவுக்குத் தான் யார் என்ற உண்மை தெரியவருகிறது. அரசை மீண்டும் கைப்பற்ற அவன் புறப்பட்டுச் செல்கிறான். அவன் வெற்றி பெற்றானா? காதலர்கள் ஒன்று சேர்ந்தார்களா? மற்றவர்களுக்கு என்ன நடந்தது? என்பதே மீதிக் கதையாகும்.

டோனி கர்டிஸ் (Tony Curtis) நடித்த ஆங்கிலப் படமான "The Prince who was a thief" என்ற திரைப்படத்தைப் பார்த்த டி. வி. சுந்தர சிவராம சாஸ்திரி (பிரதிபா சாஸ்திரி) அது போன்ற ஒரு திரைப்படத்தைத் தெலுங்கில் தயாரிக்க முற்பட்டார். இந்திய மக்களுக்கு ஏற்றவாறு கதையை கண்டசால பலராமையா உருவாக்கிக் கொடுத்தார். தெலுங்கில் 100 நாட்களுக்கு மேல் ஓடி வெற்றி பெற்ற இப்படத்தைப் பின்னர் தமிழுக்கு மொழிமாற்றம் செய்து வெளியிட்டனர்.

திரைப்படத்துக்கு அஸ்வத்தாமா, ஜி. ராமநாதன் இருவரும் இசையமைத்தனர். பாடல்களை தஞ்சை ராமையாதாஸ் எழுதினார்.


</doc>
<doc id="322894" url="https://ta.wikipedia.org/wiki?curid=322894" title="பல்லவர் காலத் தூண்கள்">
பல்லவர் காலத் தூண்கள்

தமிழ்நாட்டுக் கட்டிடக்கலையில் பல்லவர் காலத் தூண்கள் என்பன கிபி 6ம் நூற்றாண்டு முதல் 9ம் நூற்றாண்டு வரை நிலவிய பல்லவர் ஆட்சிக் காலத்தில் கட்டப்பட்ட கட்டிடங்களில், குறிப்பாகக் கோயில் கட்டிடங்களில் அமைக்கப்பட்ட தூண்களைக் குறிக்கும். தமிழ் நாட்டில் கல்லாலான கட்டிடங்கள் முதன் முதலில் பல்லவர் காலத்திலேயே கட்டப்பட்டன. தொடக்ககாலக் கட்டிடங்கள் குடைவரைக் கோயில்களே. குடைவரைகளைத் தொடர்ந்து பல்லவர் காலத்தில் கற்றளிகளும் அமைக்கப்பட்டன. இக்காலத்தைச் சேர்ந்த முந்திய தூண்கள் எளிமையானவை. இக்காலத்துக்கு முந்திய மரத் தூண்களின் வடிவமைப்பைத் தழுவியவை. காலப்போக்கில் இவற்றின் சிக்கல் தன்மை அதிகரித்துச் செல்வதைக் காணலாம்.

பல்லவர் காலத் தூண்களின் முதல் வளர்ச்சிக் கட்டத்தைச் சேர்ந்த தூண்களின் தண்டு மூன்று பகுதிகளாக அமைந்திருந்தது. கீழ்ப்பகுதியும், மேற்பகுதியும் சதுரமான வெட்டுமுகம் கொண்டவை. இவற்றுக்கிடையே அமைந்த நடுப்பகுதி எண்கோண வெட்டுமுகம் கொண்டது. இது எண்கோணச் சதுரத் தூண் என அழைக்கப்படுகிறது. தண்டுக்கு மேல் போதிகை உள்ளது. செவ்வகக் குற்றிபோல் அமைந்த இப்போதிகையின் கீழ் மூலைப் பகுதி வளைவான வடிவில் செதுக்கப்பட்டுள்ளது. ஏழாம் நூற்றாண்டின் முற்பகுதியைச் சேர்ந்த மாமல்லபுரக் குடைவரைகள் சிலவற்றில் இவ்வைகைத் தூண்கள் உள்ளன. அடுத்த வளர்ச்சிக் கட்டத்தில் தூணின் தண்டின் மேற்பகுதியில் மேலும் சில உறுப்புக்கள் சேர்க்கப்பட்டன. அடுத்த கட்டத்தில் தூணின் அடிப்பகுதி இருந்த நிலைச் சிங்கமாகச் செதுக்கப்பட்டு அது தூணைத் தாங்கியிருப்பது போல் செய்யப்பட்டது. இது சிம்மத்தூண் எனப்படுகிறது. அதற்கு மேல் தூண் வட்டமான வெட்டுமுகம் கொண்டிருந்தது. இறுதிக் கட்டத்தில் தூணின் அடிப்பகுதி இரண்டு கால்களில் எழுந்து நிற்கும் சிங்கமாகச் செதுக்கப்பட்டது. 


</doc>
<doc id="322895" url="https://ta.wikipedia.org/wiki?curid=322895" title="மலைசர்">
மலைசர்

மலைசர் ("Malasar") இவர்கள் இந்தியாவில் தமிழ் நாடு, மற்றும் கேரளம் ஆகிய மாநிலத்தின் ஆனை மலைப் பகுதிகளில் வாழும் பழங்குடிகள் மக்கள் ஆவர். இவர்கள் எரவல்லன் என்ற இனத்துடன் தொடர்பு கொண்டவர்களாக உள்ளார்கள். 


</doc>
<doc id="322898" url="https://ta.wikipedia.org/wiki?curid=322898" title="அனுமானம்">
அனுமானம்

அனுமானம் (Inference) என்பது மெய்யியல் மரபில் உண்மையை நிறுவுவதற்குக் கையாளப்படுகின்ற வழிமுறைகளில் ஒன்றாகும். இது ஊகம், உத்தேசம், கருதலளைவ, உய்த்துணர்வு எனப் பொருள் கருதி பலவாறு அழைக்கப்படுகின்றது.

அறிந்த ஒன்றை அடிப்படையாகக் கொண்டு அறியாத ஒன்றை ஊகித்து அறிந்து கொள்ளலாகும். அதாவது ஒன்றிற்கு மேற்பட்ட நிகழ்ச்சிகள் நடைபெற்றவேைளயில் யாதாயினும் ஒரு நிகழ்ச்சிையக் கொண்டு மற்றைய நிகழ்ச்சியை அனுமானித்துக் கொள்ளுதலாகும். எ.கா - நிலம் நனைந்திருப்பதை மாத்திரம் பார்த்துவிட்டு மழை பெய்திருக்க வேண்டும் என ஊகித்தல் ஆகும்.

சைவசித்தாந்தம் கடவுள் உண்மையை நிரூபிப்பதற்கு அனுமானத்தினை கைக்கொள்கின்றது.

காட்சியானது நேரடியறிவாக அமைகின்றபோது அனுமானமானது நேரே அறியப்படுவதன்றி சாதித்துப் பெறற்பாலதாய், மறைந்துநின்ற பொருளை அப் பொருளோடு விட்டு நீங்காது உடனாய் இருக்கின்ற ஏதுவைக் கொண்டு உணர்வதான அறிவாகின்றது. அதாவது நெருப்பையும் புகையையும் ஒரிடத்தில் கண்ட அறிவானது, பின்னர் புகையைக் காணும்போது நெருப்பை அனுமானித்து அறிவதாகும்.

அனுமானம் "தன்பொருட்டனுமானம்", "பிறர்பொருட்டனுமானம்" என இரண்டாக பிரித்து நோக்கப்படுகின்றது.

அனுமானம் வழியாக பெறப்படுகின்ற முடிவுகள் ஒருபோதும் 100% உண்மைத்தன்மையுடையவாய் இருப்பதல்ல. அனுமானத்தின் சாத்தியத்தன்மையும், வலிதுடைமையும் அதன் வியாபகத் தன்மையிலேயே தங்கியுள்ளது என்பர்.

அனுமானத்தில் ஏற்படுகின்ற வழுக்கள் அனுமானப் போலி எனப்படுகின்றன. பக்கப்போலி, ஏதுப்போலி, உவமைப்போலி, தோல்வித்தானம் என போலிகளை எடுத்துக்கூறி போலிகள் மொத்தம் அறுபத்தைந்து என சிவஞானசித்தியார் சுட்டுகின்றது.


</doc>
<doc id="322903" url="https://ta.wikipedia.org/wiki?curid=322903" title="நெம்மரா கிராமம்">
நெம்மரா கிராமம்

இந்திய நாட்டில் கேரளா மாநிலத்தில் பாலக்காடு மாவட்டத்தில் அமைந்துள்ள ஒரு கிராமம் ஆகும். "நெம்மரா விழா" விற்கு இந்த ஊர் பிரசித்திபெற்ற இடம் ஆகும்.
2001 ஆம் ஆண்டின் மக்கள் தொகைக்கணக்கெடுப்பின்படி இங்கு ஆண்கள் 8,888 பேரும், பெண்கள் 9.356 பேருமாக மொத்தம் 18,244 பேர் வாழ்கிறார்கள்.

இவ்வூரில் அமைந்துள்ள கோவிலில் ஊர்மக்கள் இரண்டு பிரிவுகளாகப் பிரிந்து நெம்மரா என்ற விழாவினை கொண்டாடுகிறார்கள். இவ்விழாவானது ஆண்டுக்கு ஒரு தடவை ஏப்ரல் மாதம் 2ம் திகதி அல்லது 3 ஆம் திகதி துவங்கி 16 ஆம் திகதிவரை விமரிசையாக நடக்கும். விழாவின் இறுதி நிகழ்வாக ஆயிரம் மக்கள் சூழ்ந்திருக்கும் இடத்தில் ஒரு மணி நேரம் வானவேடிக்கை நடக்கும்.
http://www.ayalur.com/



</doc>
<doc id="322904" url="https://ta.wikipedia.org/wiki?curid=322904" title="அச்சிலியோன், கொழும்பு">
அச்சிலியோன், கொழும்பு

அச்சிலியோன் (Achilleion) கொழும்பு, இலங்கையில் அமைந்துள்ள ஓர் தங்கும் பரிந்துரைக்கப்பட்ட வானுயர் கட்டிடம் ஆகும். இதன் கட்டிடல் பணிகள் நிறைவு செய்யப்பட்டதும், இரு இரட்டை வானளாவிகளை இது கொண்டிருக்கும். மேலும் ஒவ்வொன்று 50 மாடிகளைக் கொண்டிருக்கும், இரண்டு வானளாவிகளும் ஓர் வான்பாலம் ஒன்றால் இணக்கப்பட்டிருக்கும்; உலங்குவானூர்தி இறங்குதளம் இவ்விரு கோபுரங்களில் ஒன்றின் உச்சியில் காணப்படும். 2016 ஆம் ஆன்டில் இக்கட்டிடம் கட்டப்படும் நிலத்தின் விலை மட்டும் ஆகும்.

தற்போது, காட்சிப் பகுதி ஒன்று கட்டிடதிற்கு அருகாமையில் கட்டப்படுகின்றது, அத்துடன் அக்காட்சிப் பகுதியானது கடலிலிருந்தி இருக்கும் உயரம் ஆகும். உலகில் அமைந்துள்ள தனித்து உயர்ந்து நிற்கும் காட்சிப் பகுதிகளில் அச்சிலியோனிற்கு அருகில் அமைக்கப்படும் காட்சிப் பகுதியே மிக உயரமானதாக அமையும் எனக் கூறப்படுகின்றது. 




</doc>
<doc id="322908" url="https://ta.wikipedia.org/wiki?curid=322908" title="வாழச்சல் நீர்வீழ்ச்சி">
வாழச்சல் நீர்வீழ்ச்சி

வாழச்சல் நீர்வீழ்ச்சி ("Vazhachal Falls") இது இந்திய நாட்டில் கேரளா மாநிலத்தில் திருச்சூர் மாவட்டத்திற்கு உட்பட்ட அதிரப்பள்ளி (Athirappilly) என்ற இடத்தில் அமைந்துள்ள நீர்வீழ்ச்சியாகும். இது மேற்கு நோக்கி பாயும் சாலக்குடி ஆற்றை உருவாக்கும் இந்த நீர்வீழ்ச்சியானது சோலையார் எல்லையில் வாழச்சல் வனப்பகுதியில் அமைந்துள்ளது. அதிரப்பள்ளி அருவியிலிருந்து 5 கிலோ மீற்றர்கள் தொலைவில் அமைந்துள்ளது. சாலக்குடியிலிருந்து 36 கிலோ மீற்றர்கள் தொலைவில் அமைந்துள்ளது.


[[பகுப்பு:கேரளம்]]
[[பகுப்பு:திருச்சூர் மாவட்டம்]]

</doc>
<doc id="322910" url="https://ta.wikipedia.org/wiki?curid=322910" title="போதிகை">
போதிகை

போதிகை என்பது, கட்டிடங்களில் தூண்களின் மேற்பகுதியாக அமைந்து மேலுள்ள வளையைத் தாங்கும் வகையில் அமைந்த, தூணின் ஒரு கூறு ஆகும். போதிகைகள் தூணின் வெட்டுமுக அளவைவிடக் கூடிய தாங்கு பரப்புக் கொண்டவை இதனால், கட்டிடத்தின் மேற்பகுதியின் சுமையைக் கூடிய பரப்பில் ஏற்றுத் தூணுக்குக் கடத்தும் பகுதியாக அவை தொழிற்படுகின்றன. அத்துடன், கட்டிடங்களுக்கு எழிலூட்டும் ஒரு கூறாகவும் அது உள்ளது.
போதிகைகள் வழக்கிலுள்ள இடங்களில் பல்வேறு காலகட்டங்களினூடாகக் கட்டிடக்கலை வளர்ச்சியடையும்போது போதிகைகளும் மாற்றங்களுக்கு உள்ளாகின்றன. அவற்றின் வடிவமும் வேலைப்பாடுகளும் அவற்றுக்கு மாறுபட்ட தோற்றத்தைக் கொடுக்கின்றன. இதனால், கட்டிடங்களின் காலத்தைக் கண்டறிவதற்குப் போதிகைகளும் உதவுகின்றன. பல்வேறு வடிவங்களைக் கொண்ட போதிகைகள் உலகின் பல பகுதிகளிலும் மிகப் பழைய காலத்திலிருந்தே பயன்பாட்டில் இருந்துள்ளன.

மானசாரம் போன்ற இந்தியச் சிற்ப நூல்களில் பல்வேறு வகையான போதிகைகள் குறித்தும் அவற்றின் அளவுகள் குறித்தும் விரிவாகப் பேசுகின்றன. போதிகைகளின் அலங்காரம், வேலைப்பாடு ஆகியவற்றின் அடிப்படையில் சித்திர போதிகை, பத்திர போதிகை, தரங்கிணி போதிகை என்னும் மூன்று வகையான போதிகை வகைகளை மானசாரம் குறிப்பிடுகிறது.

தமிழ்நாட்டில் பல்லவர் காலத்துக்கு முந்திய கட்டிடங்கள் எதுவும் இன்றுவரை நிலைக்காததால், அக்காலத்துப் போதிகைகள் குறித்த தகவல்கள் இல்லை. எனினும், மரத்தாலான போதிகைகள் இருந்திருக்கக்கூடும். பல்லவர் காலத்தில் கல்லாலான முதற் கோயில் அமைக்கப்பட்டதிலிருந்து, பல்லவர் காலம், பிற்காலச் சோழர் காலம், பிற்காலப் பாண்டியர் காலம், விசயநகரக் காலம், நாயக்கர் காலம் எனப் பல்வேறு காலகட்டங்களூடாகப் போதிகைகள் வளர்ச்சிபெற்று வந்துள்ளன. 


</doc>
<doc id="322912" url="https://ta.wikipedia.org/wiki?curid=322912" title="பாக்கிஸ்தான்-இலங்கை சுதந்திர வர்த்தக ஒப்பந்தம்">
பாக்கிஸ்தான்-இலங்கை சுதந்திர வர்த்தக ஒப்பந்தம்

பாக்கிஸ்தான்-இலங்கை சுதந்திர வர்த்தக ஒப்பந்தம் (Pakistan-SriLanka Free TRade Agreement) என்பது இலங்கை மற்றும் பாக்கிஸ்தான் ஆகிய இரு நாடுகளுக்கும் இடையில் மேற்கொள்ளப்பட்ட வர்த்தக ஒப்பந்தம் ஒன்றாகும். இது 2005 ஆம் ஆண்டு சூலை 05 ஆம் திகதி கைச்சாத்திடப்பட்டது. இவ்வொப்பந்தமானது இரு நாடுகளுக்குமிடையிலான ஏற்றுமதி மற்றூம் இறக்குமதியில் தாக்கம் செலுத்தியுள்ளது. கறுப்புத் தேயிலை, தின்னை உற்பத்திகள், கறுவா ஆகியவை இந்த ஒப்பந்தம் மூலம் இரு நாடுகளுக்குமிடையில் பரிமாறப்பட்டன. மேலும் இலங்கையானது பாக்க்கிஸ்தானில் பட்டியலியப்பட்ட 206 பொருட்களையும், பாக்க்கிஸ்தானானது இலங்கையில் பட்டியலிடப்பட்ட 102 பொருட்களையும் விற்பதற்கு இவ்வொப்பந்தம் சந்தர்ப்பம் ஏற்படுத்திக்கொடுத்தது.


</doc>
<doc id="322916" url="https://ta.wikipedia.org/wiki?curid=322916" title="சிங்கே நைட்ரோயேற்றம்">
சிங்கே நைட்ரோயேற்றம்

சிங்கே நைட்ரோயேற்றம் "( Zincke nitration)" என்பது புரோமின் பதிலீடு செய்யப்பட்ட பீனால் அல்லது கிரெசாலை, நைட்ரசு அமிலம் அல்லது சோடியம் நைட்ரைட்டுடன் சேர்த்து சூடுபடுத்துவதன் மூலமாக புரோமினை இடப்பெயர்ச்சி செய்துவிட்டு அச்சேர்மத்தில் நைட்ரோ வேதி வினைக்குழு இணைகின்ற ஒரு வேதி வினையாகும். அணுக்கருநாட்ட அரோமாட்டிக் பதிலீட்டு வினையின் பயன்பாட்டை விளக்கும் வினையே சிங்கே நைட்ரோயேற்ற வினையாகும். தியோடர் சிங்கே இவ்வினையைக் கண்டறிந்த காரணத்தால் இவ்வேதி வினைக்கு அப்பெயர் சூட்டப்பட்டுள்ளது. 

இரண்டு உதாரணங்கள்
மற்றும்: 


</doc>
<doc id="322918" url="https://ta.wikipedia.org/wiki?curid=322918" title="சிங்கே-சூகில் வினை">
சிங்கே-சூகில் வினை

சிங்கே-சூகில் வினை "( Zincke–Suhl reaction)" பிரீடல்-கிராப்டு ஆல்க்கைலேற்ற வினையின் ஒரு தனிச்சிறப்பு வினையாகக் கருதப்படுகிறது. தியோடர் சிங்கேவும், சூகிலும் முதன்முதலாக இவ்வினையைக் குறித்து விவரித்தனர் 

பாரா கிரெசாலை, அலுமினியம் குளோரைடு வினையூக்கி மற்றும் நாற்குளோரோமெத்தேன் கரைப்பான் ஆகியவற்றின் உதவியுடன் சைக்ளோயெக்சாடையீனோனாக மாற்றும் வினையை இவ்வினைக்கு ஒரு எடுத்துக்காட்டாகக் கூறலாம்.
மெல்வின் நியுமேன் என்கிற அமெரிக்க அறிவியல் அறிஞர் 1950 களில் சிங்கே-சூகில் வினை குறித்த ஆழமான ஆய்வுகளை மேற்கொண்டார். இவ்வினை தொடர்பான மேம்படுத்தப்பட்ட செயல்முறைகளையும், இயந்திரத்தன்மையுள்ள ஆய்வுகளையும் அறிவித்தார்.

சிங்கே-சூகில் வினையில் உருவாக்கப்படும் வேதிச்சேர்மமே டையீனால் பென்சீன் மறுசீரமைப்பு வினைக்கு தொடக்கநிலை வேதிப்பொருளாகும்.


</doc>
<doc id="322921" url="https://ta.wikipedia.org/wiki?curid=322921" title="கென்யாவில் 8-4-4 கலைத்திட்டம்">
கென்யாவில் 8-4-4 கலைத்திட்டம்

கென்யாவில் 8-4-4 கலைத்திட்டம் "(8-4-4 Curriculum in Kenya)" முன்னாள் கென்ய குடியரசுத்தலைவர் டேனியல் அராப் மோய் அவர்களால் 1985 ஆம் ஆண்டு அறிமுகப்படுத்தப்பட்டது. முதல் எட்டாண்டுகள் தொடக்கக் கல்வியும், அடுத்த நான்கு ஆண்டுகள் இடைநிலைக் கல்வியும் கடைசி நான்கு ஆண்டுகள் பல்கலைக்கழகக் கல்வியும் கொண்ட ஒரு கல்வித்திட்டமாக இக்கலைத்திட்டம் உருவாக்கப்பட்டது. இக்கலைத்திட்டம் நடைமுறைப் படுத்தப்பட்ட பின்னர் கென்யாவில் தொடக்கக் கல்வியானது கென்ய தொடக்கக்கல்வி சான்றிதழ் கல்வி என்ற பெயரிலும், கென்ய சான்றிதழ் கல்வியானது கென்ய இடைநிலைச் சான்றிதழ் கல்வி என்ற பெயரிலும் மாற்றமடைந்தது. 
1985 ஆம் ஆண்டு முதல் கென்யா நாட்டில் 8-4-4 என்ற கலைத்திட்டத்தில் கல்வி அளிக்கப்பட்டு வருகிறது. 


</doc>
<doc id="322925" url="https://ta.wikipedia.org/wiki?curid=322925" title="மகமூதியா பள்ளிவாசல், டெல் அவிவ்">
மகமூதியா பள்ளிவாசல், டெல் அவிவ்

மகமூதியா பள்ளிவாசல் (Mahmoudiya Mosque), ) இஸ்ரேல் நாட்டின் டெல் அவிவ் நகரில் யோப்பா பகுதியில் உள்ள பழமையான பள்ளிவாசல் ஆகும்.

இப்பள்ளிவாசலில் இரண்டு பெரிய முற்றங்கள் மற்றும் மூன்றாவதாக சிறிய முற்றமும் சுற்றி உள்ளது.வாயில்கள், மற்றும் முற்றங்கள் ஒட்டோமான் பேரரசு ஆட்சியில் பல்வேறு கட்டங்களாக 18 மற்றும் 19 ஆம் நூற்றாண்டுகளில் முழுவதும் கட்டப்பட்டது.

மகமூதியா பள்ளிவாசல் கவர்னர் ஷேக் முகமது அல்-கலிலி உத்தரவின் பேரில் 1730 ல் கட்டுப்பட்டது.பள்ளிவாசல் தெற்கு சுவரில் பதிக்கப்பட்ட நீரூற்று 18 நூற்றாண்டின் பிற்பகுதியில் ஏக்கர் கவர்னர் சுலைமான் பாஷா காலத்தில் கட்டப்பட்டது..பெரும்பாலான தற்போதைய பள்ளிவாசல் ஒட்டோமான் பேரரசின் காசா மற்றும் ஜாபா கவர்னர் முகமது அபு-அபு-நபுட் அவர்களால் 1812 ஆண்டில் கட்டப்பட்டது.
பெரிய செவ்வக பிரார்த்தனை மண்டபத்தில் இரண்டு பெரிய ஆழமற்ற குவிமாடங்கள் உள்ளன.அதன் அருகில் மெல்லிய மினார் உள்ளது.

மகமூதியா பள்ளிவாசல் பழைய ஜாபா நகர வடகிழக்கு மூலையில் உள்ளது.19 ஆம் நூற்றாண்டின் மத்தியில், ஜாபா பள்ளிவாசல் சுவர்கள் தகர்க்கப்பட்டன.பின் 20 ஆம் நூற்றாண்டில் புனரமைக்கப் பட்டது.இன்று, பள்ளிவாசல் வெளிப்புற சுவர்களில் பெரும்பாலும் கடைகள் உள்ளன.பிரார்த்தனை மண்டபத்தில் இரண்டு மேலோட்டமான குவிமாடங்கள் மற்றும் துணை குவிமாடம் சுற்றியுள்ள தெருக்களில் இருந்து தெரியும்.
பழைய ஜாபா மற்றும் அதன் சுற்றியுள்ள பகுதிகளிலும் உயரமான மினார் உடைய நிழல் பிரதானமானதாக அமைந்துள்ளது.


</doc>
<doc id="322926" url="https://ta.wikipedia.org/wiki?curid=322926" title="பகதூர் சா சாபர் சாலை">
பகதூர் சா சாபர் சாலை

பகதூர் சா சாபர் சாலை "(Bahadur Shah Zafar Marg, இந்தி: बहादुर शाह ज़फर मार्ग)",இந்தியாவின் தில்லி மாநகரில் உள்ள ஒரு சாலையாகும். இச்சாலை அங்கு பகதூர் சா சாபர் மார்கு என்றழைக்கப்படுகிறது. கடைசி முகலாய மன்னர் இரண்டாம் பகதூர் சாவின் நினைவாக சாலைக்கு இப்பெயர் சூட்டப்பட்டது. டைம்சு ஆப் இந்தியா , தி எக்கனாமிக் டைம்சு , தி இந்தியன் எக்சுபிரசு, தி பனான்சியல் எக்சுபிரசு , பிசுனசு சிடாண்டார்டு, தி பையோனீர், மெட்ரோ நவ் உள்ளிட்ட பல செய்தித்தாள் அலுவலகங்கள் இருப்பதால் இந்தியாவின் பிளீட் தெரு என்றும் சில நேரத்தில் இச்சாலையை அழைப்பார்கள். 

வருமான வரி அலுவலக சந்திப்பு முதல் தார்யாகஞ் வரை இச்சாலை செல்கிறது(map). 




</doc>
<doc id="322936" url="https://ta.wikipedia.org/wiki?curid=322936" title="பால்சுவா யகாங்கிர் பூர்">
பால்சுவா யகாங்கிர் பூர்

பால்சுவா யகாங்கிர் பூர் "(Bhalswa Jahangir Pur)" இந்தியாவின் தில்லி நகரில் உள்ள வடமேற்கு தில்லி மாவட்டத்தில் இருக்கும் ஒரு கணக்கெடுப்பில் உள்ள ஊராகும். பால்சுவா குதிரைலாட ஏரிக்கு அருகில் இவ்வூர் அமைந்துள்ளது. 

2001 ஆம் ஆண்டின் இந்திய மக்கள் தொகைக் கணக்கெடுப்பின்படி பால்சுவா யகாங்கிர் பூர் நகரின் மக்கள்தொகை 1,51,427 நபர்கள் ஆகும். இம்மக்கள்தொகையில் 55% நபர்கள் ஆண்கள் மற்றும் 45% நபர்கள் பெண்களாவர். இவ்வூரின் எழுத்தறிவு சதவீதம் 59% ஆகும். நாட்டின் சராசரி தேசிய எழுத்தறிவு சதவீதமான 59.5% என்பதைவிட இது குறைவாகும். எழுத்தறிவு பெற்றவர்களில் 62% நபர்கள் ஆண்கள் மற்றும் 38% நபர்கள் பெண்களாவர். மக்கள் தொகையில் 17% நபர்கள் 6 வயதுக்கு கீழ் உள்ளவர்களாகும். யாதவர் இன மக்கள் இப்பகுதியில் அதிகமாக வசிக்கின்றனர்


</doc>
<doc id="322938" url="https://ta.wikipedia.org/wiki?curid=322938" title="குமாரசிங்க சிறீசேன">
குமாரசிங்க சிறீசேன

பல்லேவத்த கமரலலாகே குமாரசிங்க சிறிசேன (18 பெப்ரவரி 1962), பொதுவாக பி.ஹி. குமாரசசிங்க சிறிசேன எனவும் அறியப்படும், இவர் ஒரு இலங்கை வர்த்தக நிபுணர் மற்றும் இலங்கைத் தொலைத்தொடர்பு நிறூவனமான ஸ்ரீலங்கா ரெலிகொமின் தலைவர் ஆவார்.தற்போதைய இலங்கை ஜனாதிபதி, மைத்ரிபால சிறிசேன அவர்களின் இளைய சகோதரர் இவராவார்.

குமாரசிங்க  இலங்கை அரச மரக் கூட்டுத்தாபனத்தின் பொது மேலாளரகப் பணியாற்றினார்   2005 இல் இருந்து நவம்பர் 2014 வரை இப்பதவியில் இவர் இருந்தார், மைத்திரிபால சிறிசேனவின் ஜனாதிபதி தேர்தல் பிரச்சாரம் இடம்பெற்றபோது பொது மேலாளர் பதவியிலிருந்து குமாரசிங்க விலகினார்..


</doc>
<doc id="322940" url="https://ta.wikipedia.org/wiki?curid=322940" title="ஒய். வி. ராவ்">
ஒய். வி. ராவ்

ஒய். வி. ராவ் எனப்படும் எறகுடிப்பட்டி வரத ராவ் ("Yaragudipati Varada Rao", 30 மே 1903 – 13 பெப்ரவரி 1973), என்பவர் ஒரு இந்தியத் திரைப்படத் தயாரிப்பாளர், இயக்குநர், மேடை நாடக நடிகர், திரைக்கதை ஆசிரியர், படத்தொகுப்பாளர், நடிகர் ஆவார். இவர் தமிழ், தெலுங்கு, கன்னட திரைப்படங்களில் பணியாற்றியதற்காக அறியப்படுகிறார். தெலுங்கு சினிமாவின் முன்னோடிகளில் ஒருவரான, ராவ் ஊமைப்படங்களில் நடிப்பதற்காக கோலாப்பூர் மற்றும் மும்பை செல்லும் முன் ஒரு சில மேடை நாடகங்களில் நடித்தார்.

பம்பாயிலிருந்து மதாராசுக்குத் திரும்பிய. ராவ் அந்நாளின் மவுனப்பட இயக்குநர் ரகுபதி பிரகாஷ் என்பவரால் கதாநாயகனாக ராவை அறிமுகமானார். சிவகங்கை ஏ. நாராயணன் என்ற புகழ்பெற்ற தமிழ் மவுனப் பட முன்னோடி தயாரித்த அந்தப் படம் "கருட கர்வ பங்கம்" அதன்பிறகு "கஜேந்திர மோட்சம், ரோஸ் ஆப் ராஜஸ்தான்" போன்ற படங்களில் நடித்த ராவ், அதன் பிறகு மவுனப் படங்களை இயக்க ஆரம்பித்தார் "பாண்டவ நிர்வணா" (1930), "பாண்டவ அஞ்ஞாதவாசா" (1930), "ஹரி மாயா" (1932) போன்ற படங்களை இயக்கினார். 1940 இல் தெலுங்கின் தலைசிறந்த படைப்பான "விஸ்வ மோனி" படத்தை இயக்கினார். ராவ் மற்றும், ஆர் எஸ் பிரகாஷ் ஆகியோர் இணைந்து பல புராணத் திரைப்படங்களை தயாரிப்பது வெளியுட்டனர்; "நந்தனார், கஜேந்திர மோட்சம், மச்சவதாரம்" போன்ற படங்களை வெளியிட்டனர். தங்கள் தெலுங்கு தயாரிப்புகளில் சமயப் பாத்திரங்கள் , நீதி, ஒழுக்க நெறிகள் ஆகிய மூன்று விசயங்கள் இருக்கக்கூடியவாறு படங்களை தயாரித்தனர்.

வை. வி. ராவ் அப்போதைய சென்னை மாகாணத்தின் நெல்லூரில் 1903 இல் பிறந்தவர். 1920களின் பிற்பகுதியில், சென்னைக்கு இடம் பெயர்ந்து கன்னடத் திரைப்படங்களில் தீவிரமாக இயங்கினார். இவர் லவங்கி படத்தில் இயங்கியபோது குமாரி ருக்மணியை திருமணம் செய்து கொண்டார். திரைப்பட நடிகை லட்சுமி இவர்களின் மகளாவார்.

1932, இல்பெங்களூரில் இருந்த மார்வாடி தொழிலதிபரான, சாமனல் டோங்ரி என்பவர் "மூவி டோன்" என்ற திரைப்பட தயாரிப்பு நிறுவனத்தைத் துவக்கினார். இவரின் நிறுவனம் கன்னடத்தின் முதல் பேசும் திரைப்படமான சதி சுலோக்‌ஷனா என்ற வெற்றிப்படத்தை ராவின் இயக்கத்தில் வெளியானது. இது ரூபாய் 40,000 செலவில் தயாரிக்கப்பட்டது. கோலாபூரின் சத்திரபதி சினிடோனில் எட்டு வாரங்கள் படப்பிடிப்பு நடத்தி ராவ் இப்படத்தை இயக்கினார். இதன் பிறகு இவர் "ஹரி மாயா" (1932) என்ற படத்தை இயக்கினார். இந்தப் படத்தில் ராவின் முதல் மனைவியான ராஜம் நடித்தார்.

ராவ் 1937 இல் சிந்தாமணி இயக்கி, அதில் நடித்துப் பெரும் புகழ் பெற்றார். இந்தப்படம் மிகப்பெரிய வெற்றியை அடைந்து தமிழ்த் திரைப்பட வரலாற்றில் சாதனை படைத்தது. 
இந்தப் படத்தில் நடித்த தியாகராஜ பாகவதர் அதன்பிறகு தமிழ்த் திரையுலகின் உச்ச நட்சத்திரமானார். இதன் பிறகு இவர் லவங்கி (1946), என்ற படத்தை இயக்கினார் இது கவிஞர் பண்டித ஜெகன்னாதர் வாழ்க்கையை அடிப்படையாகக் கொண்ட ஒரு வரலாற்றுப் படமாகும். 1948 இல் ராம்தாஸ் தமிழ்த் திரைப்படத்தை இயக்கி அதில் முக்கிய பாத்திரமேற்று நடித்தார். பின்னர் இவர் தமிழில் இயக்கிய பல படங்கள் வெற்றிப்படங்களாகும்.



</doc>
<doc id="322943" url="https://ta.wikipedia.org/wiki?curid=322943" title="புத்தர் பிறந்தநாள் பூங்கா">
புத்தர் பிறந்தநாள் பூங்கா

புத்தர் பிறந்தநாள் பூங்கா "(Buddha Jayanti Park)" இந்தியாவிலுள்ள புது தில்லி நகரின் தெற்கு முகட்டில் அமைந்துள்ளது. கெளதம புத்தர் ஞானம் பெற்ற 2500வது ஆண்டு விழாவை முன்னிட்டு இப்பூங்கா உருவாக்கப்பட்டது. 

இலங்கையில் இருந்து கொண்டு வரப்பட்ட ஒருபோதி மரக்கன்று இங்கே நடப்பட்டுள்ளது. 1964 ஆம் ஆண்டு அக்டோபர் 25 இல் அப்போது இந்தியாவின் பிரதமராக இருந்த லால் பகதூர் சாசுதிரி இம்மரக்கன்றை அங்கு நட்டார்.
பூங்காவில் அமைக்கப்பட்டுள்ள ஒரு செயற்கை தீவின் காட்சிக் கூடத்தில் ஒரு முலாம் பூசப்பட்ட புத்தர் சிலை நிறுவப்பட்டுள்ளது. இச்சிலை அக்டோபர் 1993 இல் 14 வது தலாய் லாமாவால் அர்ப்பணிக்கப்பட்டது.
ஒவ்வொரு ஆண்டும் மே மாதத்தில் வைகாசிப் பௌர்ணமியன்று இங்கு புத்தர் பிறந்த நாள் வெகு விமரிசையாகக் கொண்டாடப்படுகிறது. 


</doc>
<doc id="322945" url="https://ta.wikipedia.org/wiki?curid=322945" title="யோப்பா">
யோப்பா

யோப்பா (Jaffa) (; ) இஸ்ரேல் நாட்டின் டெல் அவிவ்க்கு தெற்கு பகுதியில் உள்ள பண்டைய துறைமுக நகரம் ஆகும்.இந்நகர் விவிலிய கதைகளில் வரும் யோனா, சாலமன்,செயிண்ட் பீட்டர் ஆகியோர் வாழ்வில் தொடர்புடைய நகரமாகும்.

எகிப்திய ஆதாரங்கள் மற்றும் அமர்னா கடிதங்களில் இந்நகரம் யாப்பு என குறிப்பிடப்பட்டுள்ளது.தொன்மவியல் படி நோவா மகன்களில் ஒருவரான யாப்பேத்து இந்நகரை அமைத்ததால் இப்பெயர் வந்தது.

யோப்பா நகர குன்று 40 மீட்டர் (130 அடி) உயரம் உள்ளதால் பரவலான கடற்கரையில் இருந்து தெளிவாகத் தெரியும்.அதனால் அது இராணுவ பயன்பாட்டுக்கு உதவியது. பல நூற்றாண்டுகளாக குப்பைகளை நிலத்தில் குவிப்பது காரணமாக அதிக உயரமாக உருவாகியது.தொல்லியல் சான்றுகள் யோப்பா நகரில் சுமார் கி.மு. 7500 காலத்திலிருந்து மக்கள் வசித்து வருவதாக கூறுகிறது.

யோப்பா இயற்கை துறைமுகம் வெண்கல காலம் முதல் பயன்படுத்தப்பட்டு வருகிறது.
யோப்பா கி.மு. 1440இல் எழுதப்பட்ட ஒரு பண்டைய எகிப்திய கடிதத்தில் குறிப்பிடப்பட்டுள்ளது.இந்த நகரம் பண்டைய எகிப்திய ஆட்சியில் யாஃபோ எனப் பெயர் இருந்ததாக அமர்னா கடிதங்களில் குறிப்பிடப்பட்டுள்ளது. நகரம் முழுவதும் 800 கி.மு. வரை எகிப்திய ஆட்சியின் கீழ் இருந்தது.

யோப்பா எபிரேய வேதாகமத்தில் நான்கு முறை குறிப்பிடப்பட்டுள்ளது.
யோப்பா நகரம் தாண் கோத்திரத்து பிராந்திய எல்லையாக இருந்தது என யோசுவா புத்தகத்தில் குறிப்பிடப்பட்டுள்ளது.

மகா அலெக்சாண்டர் படைகள் யோப்பாவில் வைக்கப்பட்டு இருந்தன. அது மக்கபேயர் கைப்பற்றும் வரை செலூசியப் பேரரசு உடைய துறைமுகமாக இருந்தது. முதல் யூத-ரோமன் போரின் போது, யோப்பா கைப்பற்றப்பட்டு செஸ்டியஸ் காலஸ் என்பவரின் மூலம் எரிக்கப்பட்டது. புதிய ஏற்பாட்டில் புனித பேதுரு யோப்பாவை மறுகட்டுமானம் செய்தார் எனக் கூறப்படுகிறது. புனித பேதுரு காலத்தில் யோப்பா என்று அழைத்தனர். புனித பேதுரு யோப்பா நகர மக்களுக்கு கிறித்துவம் போதிக்க வந்த விதம் குறித்துஅப்போஸ்தலர் நடபடிகள் 10ஆம் அதிகாரத்தில் விளக்கப்பட்டுள்ளது.

636 இல் யோப்பா அரேபியர்களால் கைப்பற்றப்பட்டது.இஸ்லாமிய ஆட்சியின் கீழ், ரம்லா துறைமுகம் மாகாண தலைநகராக இருந்தது.

யோப்பா நகரம் முதலாம் சிலுவைப்போரின் போது ஜூன் 1099 இல் பிடிக்கப்பட்டு ஜெருசல அரசின் ஒரு மையமாக இருந்தது. சிலுவை போர் காலத்தில், யூத வரலாற்றாசிரியர் பெஞ்சமின் துதுலா (1170) யோப்பாவிற்க்கு வந்தார்.

சலாதீன் 1187 ஆம் ஆண்டு யோப்பாவை வெற்றி கொண்டார். இந்நகர் ரிச்சர்ட் லின்ஹார்ட் மன்னரிடம் அர்சப் போரில் மூன்று நாட்களுக்கு பிறகு, செப்டம்பர் 1191 இல் சரணடைந்தது. ஜூலை 1192 யோப்பா போரில் நகரை மறு ஆக்கிரமிப்பு செய்ய சலாதீன் முயன்றாலும் நகரம் குருசேத்திரர் பொறுப்பிலேயே இருந்தது. 2 செப்டம்பர் 1192 அன்று, யோப்பா உடன்படிக்கை முறையாக இரண்டு இராணுவங்களுக்கு இடையில் மூன்று வருடகால யுத்த நிறுத்தம் உத்தரவாதம் கையெழுத்திடப்பட்டது. 

1268 ஆம் ஆண்டில் யோப்பா, எகிப்திய மாம்லுக் அரசால் கைப்பற்றப்பட்டது.

1515 இல் யோப்பாவை ஒட்டோமன் சுல்தான் முதலாம் சலீம் கைப்பற்றினார்.

17 ஆம் நூற்றாண்டில் எருசலேமுக்கு மற்றும் காலிக்கு கிறிஸ்துவ பக்தர்கள் செல்ல தேவாலயங்கள் பாதைகளை மறுசீரமைப்பு செய்தது.

18 ஆம் நூற்றாண்டின் போது, யோப்பாவை சுற்றியுள்ள கடலோர பகுதிகள் அடிக்கடி கடற் கொள்ளையர்களால் முற்றுகையிடப்பட்டது. பொருட்கள் இறங்கவும் மற்றும் பயணிகளுக்கும் படுபயங்கர ஆபத்தானதாக இருந்தது.20-ஆம் நூற்றாண்டு வரை, கப்பல்கள் தங்கள் சரக்குகளை கரைக்கு கொண்டு செல்ல பாதுகாப்பு படைகள் தங்கியிருக்க வேண்டியிருந்தது.

7 மார்ச் 1799 அன்று பிரான்சு மன்னரா நெப்போலியன் யோப்பாவை முற்றுகையிட்டார்.யோப்பா சூறையாடப்பட்டது. சரணடைவதற்கான இறுதி எச்சரிக்கை கொடுக்கும்போது மக்கள் கொடூரமாக கொல்லப்பட்டனர்.பிரஞ்சு சிறையில் சரணடைந்த ஆயிரக்கணக்கான முஸ்லீம் வீரர்களை படுகொலை செய்ய நெப்போலியன் கட்டளையிட்டார். 

இன்னும் பலர் வெகு விரைவில் தோன்றிய கொடூரமான பிளேக் தொற்றுநோயால் இறந்தனர்.

இந்த பேரழிவு நிகழ்வுகளுக்கு பிறகு ஓட்டோமான் பேரரசால் கவர்னராக நியமிக்கப்பட்ட முகமது அபு-நபூத் அவர்கள் மகமூதியா பள்ளிவாசல் , சாபில் அபு நபூத் உட்பட பல யோப்பா கட்டிடம் மற்றும் மறுசீரமைப்புப் பணியை தொடங்கினார். 

19 ஆம் நூற்றாண்டில் மக்கள் வசிப்பிடங்கள் மறு கட்டுமானம் பெற்றது.

அமெரிக்க மிஷனரி எலன் கிளேர் மில்லர், 1867 இல் யோப்பாவிற்க்கு வருகை புரிந்தார்.அவர் கூற்றின்படி யோப்பா நகர மக்கள் 5000 ஆகு‌ம்.இதில் கிறிஸ்துவர் 800 பேர், யூதர்கள் 1000 பேர் மற்ற அனைவரும் முஸ்லீம்கள் ஆவர்.
பிரிட்டிஷ் ஆட்சி காலம் போது, யூத மற்றும் அரேபிய மக்கள்இடையே பதற்றம் அதிகரித்தது.1920 மற்றும் 1921 போது அரபு தாக்குதலுக்குள்ளாகும் பல யூத குடியிருப்பாளர்கள் வெளியேறி டெல் அவிவ் நகரில் குடியமர்த்த பட்டனர்.1922 ஆம் ஆண்டின் இறுதியில் டெல் அவிவ் நகர மக்கள் தொகை 15,000. 1927 இல் டெல் அவிவ் மக்கள் தொகை 38,000 வரை இருந்தது.

1923 இல், யோப்பா மற்றும் டெல் அவிவ் நகரங்கள் சட்டம் மூலம் இணைக்கப்பட்டது.
1945 ஆம் ஆண்டில், யோப்பா மக்கள்தொகை
101,580 பேர் இவர்களில் முஸ்லிம்கள் 53,930 பேர், யூதர்கள் 30,820 மற்றும் கிறிஸ்துவர் 16,800 இருந்தனர். 
1947 ஆம் ஆண்டில், பாலஸ்தீன நாட்டிற்கான ஐ.நா. விசேட ஆணைக்குழு யோப்பா நகரம் யூத மாநிலத்தில் சேர்க்கப்பட வேண்டும் என்று பரிந்துரை செய்தது.ஆனால் அரபு பெரும்பான்மை மக்கள் உள்ள காரணமாக யூத மாமாநிலத்திற்கு பதிலாக அரபு மாநிலத்தின் ஒரு பகுதியாக யோப்பா இருக்கும் அந்த அரபு நாட்டிற்கு பாலஸ்தீன நாடு எனப் பெயரிடப்படும் என்று 1947 ஐக்கிய நாடுகள் பிரிவினை திட்டம் குறிப்பிட்டுள்ளது.
1948 ஆரம்பத்தில் யோப்பா முஸ்லீம் சகோதரத்துவ குழு சுமார் 400 ஆண்கள் கொண்ட பாதுகாப்பு நிறுவனத்தை பாதுகாவலர்களாக ஏற்பாடு செய்தது.

25 ஏப்ரல் 1948 அன்று,யூத இர்குன் படையால் யோப்பா மீது தாக்குதல் தொடங்கப்பட்டது.இருபது டன் வெடிகுண்டுகள் உடன் இயந்திர துப்பாக்கி கொண்டு யோப்பா முஸ்லிம் மீது தாக்குதல் நடத்த பட்டது. 

தாக்குதல் தினத்தன்று யோப்பா மக்கள் தொகை, 50,000 மற்றும் 60,000-க்கும் இடையில் இருந்தது. சுமார் 20,000 பேர் ஏற்கனவே நகரம் விட்டு வெளியேறி இருந்தனர்.30 ஏப்ரல் மூலம், 15,000-25,000 மீதமுள்ள மக்கள் தொகை இருந்தன.

தொடர்ந்து வந்த நாட்களில் மேலும் 10,000-20,000 மக்கள் கடல் மார்க்கமாக ஓடிப்போனார்கள்.யூத ஹகானா படை மே 14 ஆம் தேதி நகரை கைப்பற்றியபோது 4,000 பேர் இருந்தனர்.
நகரம், துறைமுகம் மற்றும் கிடங்குகள் விரிவாக சூறையாடப்பட்டன.

யோப்பா நகரம் 1948 ஆம் ஆண்டு மே 14 ம் தேதி யூத ஹகானா படையால் கைப்பற்றப்பட்டது.
பின்னர் யோப்பாவில் தங்கிவிட்ட 3,800 அரேபியர்கள் கடுமையான இராணுவச் சட்டத்தைஉள்ளாக்கப்பட்டனர். 

இசுரேல் அரசாங்கம் 1949 ஆம் ஆண்டு அக்டோபர் 4 ம் தேதி டெல் அவிவ் மற்றும் யோப்பா நகரங்களை நிரந்தரமாக ஒருங்கிணைக்க முடிவு செய்தது. ஆனால் உண்மையான ஐக்கியப்படுத்தலை 24 ஏப்ரல் 1950 வரை ஒத்திவைக்கப்பட்டது.யோப்பா
வரலாற்று பெயரை பாதுகாக்கும் பொருட்டு டெல் அவிவ்-யோப்பா என ஆகஸ்ட் 1950 இல் பெயர் மாற்றம் செய்யப்பட்டது.
19 ஆம் நூற்றாண்டில், யோப்பா சிறந்த சோப்பு தொழிலால் அறியப்பட்டது. நவீன தொழில் நுட்பம் 1880 களில் உருவானது. 
மிகவும் வெற்றிகரமான நிறுவனங்கள் எந்திர தொழிற்சாலைகள் மூலம் உலோக வேலைகளை செய்தனர்.

19 ஆம் நூற்றாண்டின் மத்தியில் வரை, யோப்பா நகர ஆரஞ்சு தோப்புகள் விவசாயம் பாரம்பரிய முறைகள் மூலம் அரபு முசுலிம்களால் நிர்வகிக்கப்பட்டு வந்தது.
யோப்பா நவீன விவசாயம் 1850 மற்றும் 1860 களில் விவசாய இயந்திரங்கள் கொண்டுவந்த அமெரிக்க குடியேறிகளுக்கும் மற்றும் யூதர்கள் மூலம் நடைபெற்றன.

யோப்பா சிறந்த மாதுளை உற்பத்தியில் புகழ் பெற்றிருந்தது.

நவீன யோப்பா யூதர்கள், கிறிஸ்துவர், மற்றும் முஸ்லிம்கள் என பலவகைப்பட்ட மக்கள் தொகை உள்ளது.
யோப்பா தற்போது 46,000 குடியிருப்பாளர்கள் கொண்டுள்ளது.இவர்களில் 30,000 
இஸ்ரேலிய யூதர்கள் மற்றும் 16,000 அரேபியர்கள் ஆவர்.




</doc>
<doc id="322947" url="https://ta.wikipedia.org/wiki?curid=322947" title="கீழ்வேளூர் யாதவ நாராயணப் பெருமாள் கோயில்">
கீழ்வேளூர் யாதவ நாராயணப் பெருமாள் கோயில்

கீழ்வேளூர் யாதவ நாராயணப் பெருமாள் கோயில் நாகப்பட்டினம் மாவட்டத்திலுள்ள அமைந்துள்ள வைணவக்கோயிலாகும்.

இக்கோயில் நாகப்பட்டினம்-திருவாரூர் சாலையில் கீவளூரில் இருந்து கச்சனம் செல்லும் சாலையில் அமைந்துள்ளது. திருக்கண்ணங்குடியின் அபிமானத்தலமாகவும், பஞ்ச நாராயணத் தலங்களில் ஒன்றாகவும் உள்ளது. 

நின்ற நிலையில் யாதவ நாராயணப்பெருமாள் உள்ளார். இறைவி யாதவவல்லி என்ற பெயரில் தனிச்சன்னதியில் உள்ளார். இப்பெருமாள் ஸ்ரீதேவி, பூமிதேவியோடு உள்ள வெங்கடாஜலபதியின் சன்னதியும் இக்கோயிலில் உள்ளது. 

சூரபத்மனை வதம் செய்த தோஷம் நீங்குவதற்காக முருகன் அட்சயலிங்கேசுவரை நோக்கி தவமிருந்ததாகவும், தோஷம் நீங்கவே யாதவப் பெருமக்கள் மகிழ்ச்சியடைந்து பசுக்களின் பாலை திருமாலுக்கு அளித்ததாகவும், அதனை ஏற்றுக்கொள்வதற்காக பெருமாள் இங்கு இருப்பதாகவும் கூறுகின்றனர். 


</doc>
<doc id="322951" url="https://ta.wikipedia.org/wiki?curid=322951" title="அத்திப்புலியூர் சிதம்பரேசுவரர் கோயில்">
அத்திப்புலியூர் சிதம்பரேசுவரர் கோயில்

அத்திப்புலியூர் சிதம்பரேசுவரர் கோயில் நாகப்பட்டினம் மாவட்டத்தில் உள்ள சிவன் கோயிலாகும்.

இக்கோயில் நாகப்பட்டினம்-திருவாரூர் சாலையில் நாகப்பட்டினத்திற்கு மேற்கே 17 கிமீ தொலைவில் அமைந்துள்ளது. கடுகையாற்றில் வடகரையில் உள்ளது. 

அகத்தியருக்குத் திருமண கோலம் காட்டியதால் அம்மையப்பர் கல்யாணசுந்தரராகக் காட்சியளிக்கின்றார்.

தெற்கு நோக்கிய நிலையில் மூலவர் சன்னதி அமைந்துள்ளது. கருவறையில் மூலவராக உள்ள லிங்கத்திருமேனியின் பின்புறம் கல்யாணசுந்தரர் காணப்படுகிறார். மாண்டவிய முனிவரின் சாபத்தினால் காட்னையாகத் திரிந்த சேரித்துவஜன் என்றழைக்கப்படும் பாண்டிய மன்னனும், புலிக்கால் முனிவரும் வழிபட்டதால் அத்தி-புலியூர் என்று பெயர் பெற்றது. 



</doc>
<doc id="322954" url="https://ta.wikipedia.org/wiki?curid=322954" title="நீலப்பாடி நாகநாதசுவாமி கோயில்">
நீலப்பாடி நாகநாதசுவாமி கோயில்

நீலப்பாடி நாகநாதசுவாமி கோயில் நாகப்பட்டினம் மாவட்டத்தில் உள்ள சிவன் கோயிலாகும்.

இக்கோயில் திருவாரூர்-நாகப்பட்டினம் சாலையில் திருவாரூருக்குக் கிழக்கே 9 கிமீ தொலைவில், சாலையின் வடப்புறத்தில் சற்றே ஒதுங்கிய நிலையில் உள்ளது.

இங்குள்ள இறைவன் நாகநாதசுவாமி, இறைவி சௌந்தரநாயகி.வசிஷ்டர், விசுவாமித்திரர், நாரதர் ஆகியோர் இத்தலத்தில் வழிபட்டுள்ளனர்.

அஷ்டபுஜ துர்க்கை சன்னதி இக்கோயிலில் உள்ளது. கருடனுக்கும் பாம்புக்கும் பகை என்று கூறப்பட்டாலும் இருவரும் ஒரே இடத்தில் இறைவனை வழிபட்டு சாபம் நீங்கப் பெற்ற அதிசயத்தைப் பெற்ற பெருமையுடையது இக்கோயிலாகும்.



</doc>
<doc id="322959" url="https://ta.wikipedia.org/wiki?curid=322959" title="சம்பா மோசனம் (நெல்)">
சம்பா மோசனம் (நெல்)

சம்பா மோசனம் அல்லது மோசன சம்பா ("Samba Mosanam") என்பது ஒரு பாரம்பரிய நெல் இரகமாகும். பள்ளமானப் பகுதிகளில் பயிரிட ஏற்ற இரகமான இது, 160 நாட்களில் அறுவடை வயதை அடையக்கூடிய இரகமாகும். சேற்று பகுதிகளிலும் செழித்து வளரக்கூடிய இவ்வகை நெல் விதையை, அதிகத் தண்ணீர் தேங்கும் பகுதிகளில் தண்ணீர் வருவதற்கு முன்புள்ள எவ்விதமான மண்ணிலும் தெளித்துவிட்டால், மழை பெய்யும்போது குறைந்த ஈரத்திலேயே முளைத்துவிடும்.

வறட்சியாகவுள்ள ஏரிகள், குளங்கள், மற்றும் கண்மாய்க் கரையோரங்களில் இந்நெல்லைப் பயிரிடலாம். பின்னர் மழைபெய்து தண்ணீரின் அளவு உயரும்போது நீருக்குள்ளேயே கதிர் வளர்ந்து முற்றி, அதிக மகசூல் கொடுக்ககூடியது. அனைத்து நிலைகளையும் எதிர்கொண்டு நல்ல பலனைக் கொடுப்பதால், இதற்குச் சம்பா மோசனம் என்று பெயர் வந்துள்ளது.

சம்பா மோசன நெல் எவ்வித உரமுமின்றி இயற்கையாகவே விளைவதால், புரதச் சத்துகள், தாது உப்புகள் நிறைந்தது. இந்நெல்லின் அரிசிச் சோற்றை உண்பதால் நோய் எதிர்ப்பு சக்தியும், உடல் வலிமையும் அதிகரிக்கும். அதிக உடல் உழைப்பு உள்ளவர்களுக்கு தேவையான ஊட்டச்சத்துகளைத் தரக்கூடியது. இட்லி, தோசை, அவல், கஞ்சி, மற்றும் பலகாரங்கள் போன்ற உணவு வகைகளுக்கும் ஏற்ற இரகமாக விளங்குகிறது.

மத்திய, மற்றும் 160 நாள் முதல், 165 நாள் வரையிலான நீண்டக்கால நெல் வகையைச்சார்ந்த சம்பா மோசனம், தமிழ்நாட்டின் அனைத்து மாவட்டங்களிலும், சம்பா பட்டம் எனப்படும் ஆகத்து, மற்றும் செப்டம்பர் மாதங்களில் சாகுபடி செய்ய ஏற்ற நெல் இரகமாகும்.




</doc>
<doc id="322962" url="https://ta.wikipedia.org/wiki?curid=322962" title="ஒலியடக்கி (துப்பாக்கி)">
ஒலியடக்கி (துப்பாக்கி)

ஒலி அடக்கி (ஆங்கிலம்: suppressor, silencer) என்பது, சுடுகலனை சுடும்போது ஏற்படும் வெடியொளியையும், சப்தத்தையும் குறைக்கவல்ல; (துப்பாக்கியின் குழலுடன் இணைக்கப்படும்) கருவியாகும். ஒலியடக்கிகள் பொதுவாக, சப்தத்தை குறைக்கும் அக இயங்குமுறைகளை கொண்ட உலோக உருளையாகும். வெளியேறும் உந்துவாயுக்களின்  வேகத்தை குறைப்பதன்மூலம், சுடும் சப்தத்தை குறைப்பது மட்டுமல்லாமல், தோட்டாவின்  வேகத்தையும் இது அதிகரிக்கிறது 

அமெரிக்க கண்டுபிடிப்பாளர், ஹைரம் பெர்சி மாக்சிம் வணிகரீதியாக வெற்றிபெற்ற ஒலியடக்கி மாதிரியை, சுமார் 1902-ல் கண்டுபிடித்தவர் ஆவார் (காப்புரிமம் பெற்றது மார்ச் 30, 1909). இவர் மாக்சிம் துப்பாக்கியை கண்டுபிடித்த ஹைரம் ஸ்டீவென்ஸ் மாக்சிம்மின் மகன் ஆவார். மாக்சிம் அவரது கருவிக்கு "மாக்சிம் ஒலியடக்கி" என்று வணிகக்குறிப் பெயரிட்டார். உள் எரிபொறிக்கான ஒலிக்குறைப்பான்களும் சமகாலத்திலேயே மாக்சிம் உருவாக்கினார்.

முக்கியத்துவத்தின் அடிப்படையில், சுடுகலன் உண்டாக்கும் மூன்று விதமான சப்தங்கள், கீழ்வருமாறு:
முதன்மையான இரு காரணங்களாகிய -வெடியொலி மற்றும் ஒலி முழக்கம் - ஆகியவற்றால் தோன்றும் இரைச்சலை மட்டுமே இந்த ஒலியடக்கி பாதிக்கும். ஆனால், இயந்திர இரைச்சலை ஓரளவுக்கு குறைக்க முடிந்தாலும், முழுமையாக நீக்க முடியாதது ஆகும். இந்த காரணத்தால் தான், ஒரு சுடுகலனை சப்தமில்லாமல் ஆக்குவது மிகவும் கடினம்.

ஒலியடக்கி என்பது விரிவுகலன் உடைய, எஃகு, அலுமினியம், அல்லது தைட்டானியம் போன்றவற்றால் ஆன காலியான உலோகக் குழாய் ஆகும். இக்கருவி, கைத்துப்பாக்கி, துணையியந்திர துமுக்கி, அல்லது புரிதுமுக்கியின் சன்னவாயோடு இணைப்பதற்காக உருளை வடிவில் இருக்கும்.



</doc>
<doc id="322978" url="https://ta.wikipedia.org/wiki?curid=322978" title="ஒதார்வா">
ஒதார்வா

ஒதார்வா "(Odarwa)" என்பது இந்தியாவின் பீகார் மாநிலம் மேற்கு சம்பாரண் மாவட்டத்திலுள்ள ஒரு கிராமம் ஆகும். 

2011 ஆம் ஆண்டின் இந்திய மக்கள் தொகைக் கணக்கெடுப்பின்படி ஒதார்வா கிராமத்தின் மக்கள்தொகை 2235 நபர்கள் ஆகும். இவர்கள் 312 குடும்பங்களாக வாழ்கின்றனர். இம்மக்கள்தொகையில் 52.6% நபர்கள் ஆண்கள் மற்றும் 47.3% நபர்கள் பெண்களாவர். இக்கிராமத்தின் எழுத்தறிவு சதவீதம் 33.6% ஆகும். நாட்டின் சராசரி தேசிய எழுத்தறிவு சதவீதமான 74% என்பதைவிட இது குறைவாகும். எழுத்தறிவு பெற்றவர்களில் 70.6% நபர்கள் ஆண்கள் மற்றும் 29.3% நபர்கள் பெண்களாவர். 21.7% நபர்கள் 6 வயதுக்கு குறைவானவர்களாக உள்ளனர் . 


</doc>
<doc id="322979" url="https://ta.wikipedia.org/wiki?curid=322979" title="கூத்தூர் தருமபுரீசுவரர் கோயில்">
கூத்தூர் தருமபுரீசுவரர் கோயில்

கூத்தூர் தருமபுரீசுவரர் கோயில் நாகப்பட்டினம் மாவட்டத்தில் உள்ள சிவன் கோயிலாகும்.

இக்கோயில் திருவாரூர்-நாகப்பட்டினம் சாலையில் திருவாரூருக்குக் கிழக்கே 11 கிமீ தொலைவில் உள்ளது. 

இங்குள்ள இறைவன் தருமபுரீசுவரர், இறைவி தர்மசம்வர்த்தினி என்னும் அறம் வளர்த்த நாயகி. தருமன் இத்தலத்தில் உள்ள லிங்கத்திருமேனியை நிறுவி தன்னுடைய உடன்பிறந்தாரோடு வழிபட்டதால் மூலவர் தருமபுரீசுவரர் என்ற பெயர் பெற்றதாகக் கூறுவர்.

மேற்கு நோக்கி அமைந்துள்ள இக்கோயிலின் உள்ளே குளம் உள்ளது. அம்மன் சன்னதி தனியாக உள்ளது. தல மரமாக வில்வ மரம் காணப்படுகிறது. 



</doc>
<doc id="322982" url="https://ta.wikipedia.org/wiki?curid=322982" title="தாம் மொரேசு">
தாம் மொரேசு

தாம் மொரேசு (Dominic Francis Moraes 19 சூலை 1938--2 சூன் 2004) என்பவர் இந்தியாவைச் சேர்ந்த ஆங்கிலக் கவிஞர் மற்றும் எழுத்தாளர் ஆவார். 30 புத்தகங்களுக்கும் மேல் எழுதி வெளியிட்டுள்ளார். இந்தியாவின் ஆங்கில இலக்கிய வட்டத்தில் சிறப்பான இடத்தைப் பெற்றவர் எனக் கருதப்படுகிறார்.

தாம் மொரேசுவின் தந்தை பிராங்க் மொரேசு ஓர் இதழாளராகவும் டைம்சு ஆப் இந்தியா செய்தித்தாளின் ஆசிரியராகவும் இருந்தவர். மும்பையில் பிறந்த தாம் மொரேசு ஆக்சுபோர்ட்டில் தங்கிப் படிப்பதற்கு இங்கிலாந்து சென்றார். 1968 ஆம் வரை அங்கு இருந்தார்.

இலண்டன், ஆங்காங், நியுயார்க்கு நகரங்களில் நடத்தப்பட்ட சில இதழ்களைப் பதிப்பிக்கும் பணியில் ஈடுபட்டார்.
1971 இல் ஏசியா இதழின் ஆசிரியர் ஆனார். பிபிசி மற்றும் அய்டிவி ஆகிய தொலைக்காட்சிகளில் ஆவணப்படங்களுக்கு உரை எழுதினார். நாசிக் கொடுமைகள், அல்சிரியப் புரட்சி, இசுரேல், வியத்நாம் போர் போன்ற நிகழ்வுகளின் செய்தி நிருபராகப் பணி செய்தார். 1959இல் தலாய் லாமா இந்தியாவுக்கு வந்தபோது அவரை முதன் முதலாக  பேட்டி கண்டு அதை வெளியிட்டார்.

1961-62 இல் கோவா தமன், தியு ஆகிய பகுதிகளை இந்தியப்படை கைப்பற்றியபோது அந்த நடவடிக்கையை தாம் மொரேசு கண்டித்தார். 2002இல் குசராத்துக் கலவரம் நிகழ்ந்தபோது அதைக் கேள்விப்பட்ட  உடனேயே ஆமதாபாத்துக்குப் புறப்பட்டுச் சென்று பாதிக்கப்பட்ட இடங்களைக் கண்டார்.


</doc>
<doc id="322983" url="https://ta.wikipedia.org/wiki?curid=322983" title="குருக்கத்தி கட்கபுரீசுவரர் கோயில்">
குருக்கத்தி கட்கபுரீசுவரர் கோயில்

குருக்கத்தி கட்கபுரீசுவரர் கோயில் நாகப்பட்டினம் மாவட்டத்தில் உள்ள சிவன் கோயிலாகும்.

இக்கோயில் நாகப்பட்டினம்-திருவாரூர் சாலையில் கீவளூருக்கு அடுத்து 2 கிமீ தொலைவில் உள்ளது. ஒரு காலத்தில் இப்பகுதி குருக்கத்தி வனமாக அமைந்திருந்ததால் இவ்வூர் குருக்கத்தி என்று அழைக்கப்பட்டிருக்கலாம் என்றும் கூர் கத்தி என்ற பெயரே குருக்கத்தி என்று மாறியிருக்கலாம் என்றும் கூறுகின்றனர்.இக்கோயிலின் தல மரம் குருக்கத்தி ஆகும். 

இங்குள்ள இறைவன் கத்தீசுவரர் என்றும் கட்கபுரீசுவரர் என்றும் அழைக்கப்படுகிறார். இறைவி ஞானாம்பிகை. 

இக்கோயிலின் குளம் கொல்லாநதி என்றழைக்கப்படுகிறது. 


</doc>
<doc id="322985" url="https://ta.wikipedia.org/wiki?curid=322985" title="பாப்பாக்கோயில் கஸ்தூரிரெங்கப் பெருமாள் கோயில்">
பாப்பாக்கோயில் கஸ்தூரிரெங்கப் பெருமாள் கோயில்

பாப்பாக்கோயில் கஸ்தூரிரெங்கப் பெருமாள் கோயில் நாகப்பட்டினம் மாவட்டத்திலுள்ள அமைந்துள்ள வைணவக்கோயிலாகும்.

இக்கோயில் நாகப்பட்டினம்-வேதாரண்யம் சாலையில் நாகப்பட்டினத்திற்குத் தென்மேற்கில் 5 கிமீ தொலைவில், அந்தணப்பேட்டைக்கு அடுத்தபடியாக உள்ளது. 

மூலவர் சன்னதியில் திருவடி அருகே திருமகளும், நிலமகளும் இருக்க, நாபியில் பிரமன் இருக்க, ஐந்து தலைகள் கொண்ட ஆதிசேஷன் மீது சயனித்த கோலத்தில் இறைவன் கஸ்தூரிரெங்கப் பெருமாள் என்ற பெயரில் ஒரே கல்லால் ஆன திருமேனியாகக் காட்சியளிக்கின்றார். 

ஐந்து நிலை ராஜகோபுரமும், மகாமண்டபமும் கொண்டு கோயில் அமைந்துள்ளது. விநாயகர் விஷ்ணு கணபதியாக உள்ளார். வடபுறத்தில் ஆஞ்சநேயர் சன்னதி உள்ளது.


</doc>
<doc id="322987" url="https://ta.wikipedia.org/wiki?curid=322987" title="பரோகா">
பரோகா

பரோகா "(Paroha )" என்பது இந்தியாவின் பீகார் மாநிலம் மேற்கு சம்பாரண் மாவட்டத்திலுள்ள ஒரு கிராமம் ஆகும்.

2011 ஆம் ஆண்டின் இந்திய மக்கள் தொகைக் கணக்கெடுப்பின்படி பரோகா கிராமத்தின் மக்கள்தொகை 3406 நபர்கள் ஆகும். இவர்கள் 654 குடும்பங்களாக வாழ்கின்றனர். இம்மக்கள்தொகையில் 53.7% நபர்கள் ஆண்கள் மற்றும் 46.2% நபர்கள் பெண்களாவர். இக்கிராமத்தின் எழுத்தறிவு சதவீதம் 46.3.8% ஆகும். நாட்டின் சராசரி தேசிய எழுத்தறிவு சதவீதமான 74% என்பதைவிட இது குறைவாகும். எழுத்தறிவு பெற்றவர்களில் 63.5% நபர்கள் ஆண்கள் மற்றும் 36.4% நபர்கள் பெண்களாவர். 19.9% நபர்கள் 6 வயதுக்கு குறைவானவர்களாக உள்ளனர் . 


</doc>
<doc id="322991" url="https://ta.wikipedia.org/wiki?curid=322991" title="பார்சி, பீகார்">
பார்சி, பீகார்

பார்சி "(Parsi)" என்பது இந்தியாவின் பீகார் மாநிலம் மேற்கு சம்பாரண் மாவட்டத்திலுள்ள ஒரு கிராமம் ஆகும்.

2011 ஆம் ஆண்டின் இந்திய மக்கள் தொகைக் கணக்கெடுப்பின்படி பார்சி கிராமத்தின் மக்கள்தொகை 1954 நபர்கள் ஆகும். இவர்கள் 324 குடும்பங்களாக வாழ்கின்றனர். இம்மக்கள்தொகையில் 53.9% நபர்கள் ஆண்கள் மற்றும் 46% நபர்கள் பெண்களாவர். இக்கிராமத்தின் எழுத்தறிவு சதவீதம் 39.8% ஆகும். நாட்டின் சராசரி தேசிய எழுத்தறிவு சதவீதமான 74% என்பதைவிட இது குறைவாகும். எழுத்தறிவு பெற்றவர்களில் 71.1% நபர்கள் ஆண்கள் மற்றும் 28.8% நபர்கள் பெண்களாவர். 22.5% நபர்கள் 6 வயதுக்கு குறைவானவர்களாக உள்ளனர் . 


</doc>
<doc id="322994" url="https://ta.wikipedia.org/wiki?curid=322994" title="இலங்ரா">
இலங்ரா

இலங்ரா "(Langra)" என்பது இந்தியாவின் பீகார் மாநிலம் மேற்கு சம்பாரண் மாவட்டத்திலுள்ள ஒரு கிராமம் ஆகும்.

2011 ஆம் ஆண்டின் இந்திய மக்கள் தொகைக் கணக்கெடுப்பின்படி இலங்ரா கிராமத்தின் மக்கள்தொகை 3112 நபர்கள் ஆகும். இவர்கள் 649 குடும்பங்களாக வாழ்கின்றனர். இம்மக்கள்தொகையில் 52.57% நபர்கள் ஆண்கள் மற்றும் 47.42% நபர்கள் பெண்களாவர். இக்கிராமத்தின் எழுத்தறிவு சதவீதம் 49.9% ஆகும். நாட்டின் சராசரி தேசிய எழுத்தறிவு சதவீதமான 74% என்பதைவிட இது குறைவாகும். எழுத்தறிவு பெற்றவர்களில் 61.7% நபர்கள் ஆண்கள் மற்றும் 38.2% நபர்கள் பெண்களாவர். 18.95% நபர்கள் 6 வயதுக்கு குறைவானவர்களாக உள்ளனர் . 


</doc>
<doc id="322996" url="https://ta.wikipedia.org/wiki?curid=322996" title="எலிவை மலை">
எலிவை மலை

எலிவை மலை "(ஆங்கிலம்: Elivai Malai, மலையாளம்: ഏലിവ മല)" தென்னிந்தியாவின் மேற்கு தொடர்ச்சி மலையில் 2088 மீட்டர் உயரமுள்ள ஒரு சிகரமாகும் . இம்மலை இந்தியாவின் கேரளா மாநிலம் பாலக்காடு மாவட்டத்திற்கும், தமிழ்நாடு மாநிலம் கோயம்பத்தூர் மாவட்டத்திற்கும் இடையிலான எல்லையில் அமைந்துள்ளது. 1540 மீட்டர்கள் நில முக்கியத்துவம் பெற்ற இம்மலை தெற்காசியாவின் மிகமுக்கிய சிகரங்களில் ஒன்றாகக் கருதப்படுகிறது. பாலக்காட்டு கணவாய்க்கு வடக்கில் மேற்கு தொடர்ச்சி மலையின் உயர்ந்த புள்ளியாக உருவாகியுள்ளது. 

சிறுவாணி அணை மற்றும் நீர்தேக்கத்திற்கு அருகில் சுமார் 5 கிலோமீட்டர் தொலைவில் எலிவை மலை இருக்கிறது. கோவையின் குற்றாலம் என்றழைக்கப்படும் சிறுவாணி நீர்வீழ்ச்சியும் ஆராளம் அட்லா நீர்வீழ்ச்சியும் இங்கு காணப்படுகின்றன. 


</doc>
<doc id="323000" url="https://ta.wikipedia.org/wiki?curid=323000" title="ரத்னாவளி (திரைப்படம்)">
ரத்னாவளி (திரைப்படம்)

ரத்னாவளி 1935 ஆம் ஆண்டு வெளிவந்த தமிழ்த் திரைப்படமாகும். பிரஃபுல்லா கோசு இயக்கிய இத்திரைப்படத்தை ஏ. வி. மெய்யப்பச் செட்டியார் தயாரித்திருந்தார். கல்கத்தாவில் இத்திரைப்படம் தயாரிக்கப்பட்டது. இதன் பாடல்களை பாபநாசம் சிவன் எழுதியிருந்தார். இத்திரைப்படத்தில் எம். ஆர். கிருஷ்ணமூர்த்தி, மற்றும் பி. எஸ். ரத்னாபாய், பி. எஸ். சரஸ்வதிபாய் சகோதரிகள் ஆகியோர் நடித்திருந்தனர்.

பம்மல் சம்பந்த முதலியார் மேடையேற்றிய "ரத்னாவளி" நாடகத்தை அடிப்படையாக வைத்து இத்திரைப்படம் தயாரிக்கப்பட்டது.

ஹர்ஷவர்தனர் எழுதிய "ரத்னாவளி" என்ற காப்பியத்தை அடிப்படையாக வைத்து பம்மல் சம்பந்த முதலியார் இதன் திரைக்கதையை எழுதினார். கௌசாம்பி நாட்டு மன்னனுக்கும் (எம். ஆர். கிருஷ்ணமூர்த்தி), இலங்கையின் இளவரசி ரத்னாவளிக்கும் (பி. எஸ். ரத்னாபாய்) ஏற்பட்ட காதல் பற்றியது இத்திரைப்படத்தின் கதை.

பாபநாசம் சிவன் பாடல்களை இயற்றிய முதலாவது திரைப்படம் இதுவாகும்.


</doc>
<doc id="323010" url="https://ta.wikipedia.org/wiki?curid=323010" title="சொக்கநாதபுரம் (ஒசூர்)">
சொக்கநாதபுரம் (ஒசூர்)

சொக்கநாதபுரம் (Sokkanadhapuram ) என்பது தமிழ்நாட்டின், கிருஷ்ணகிரி மாவட்டம், ஓசூர் வட்டத்தைச் சேர்ந்த வருவாய் கிராமம் ஆகும். இந்த ஊர் ஓசூர் சட்டமன்றத் தொகுதிக்கு உட்பட்டது. இந்த ஊர் மாநிலத் தலைநகரான சென்னையில் இருந்து 309 கிலோ மீட்டரும், மாவட்ட தலைநகரான கிருட்டிணகிரியில் இருந்து 62 கிலோ மீட்டரும் ஒசூரில் இருந்து 10 கிலோமீட்டர் தொலைவில் உள்ளது. 

இவ்வூரில் 2011 ஆண்டைய இந்திய மக்கள் கணக்கெடுப்பின்படி 267 வீடுகள் உள்ளன. மக்கள் தொகை 1078, இதில் 537 பேர் ஆண்கள், 541 பேர் பெண்கள் ஆவர்.


</doc>
<doc id="323012" url="https://ta.wikipedia.org/wiki?curid=323012" title="அந்தணப்பேட்டை அண்ணாமலைநாதர் கோயில்">
அந்தணப்பேட்டை அண்ணாமலைநாதர் கோயில்

அந்தணப்பேட்டை அண்ணாமலைநாதர் கோயில் நாகப்பட்டினம் மாவட்டத்தில் உள்ள சிவன் கோயிலாகும்.

இக்கோயில் நாகப்பட்டினம்-திருவாரூர் சாலையையொட்டி தென்மேற்கே 3 கிமீ தொலைவில் உள்ளது. அந்தணர்கள் பெரும்பாலும் குடியிருந்த பகுதிகளை அகரம் என்றழைக்கப்படும் நிலையில் அந்தணர்பேட்டை எனப் பெயர் பெற்றுள்ளது. 

தானே தோன்றியவராக உள்ள இறைவன் அண்ணாமலையார் என்றும் அண்ணாமலைநாதர் என்றும் அழைக்கப்படுகிறார். இறைவி உண்ணாமுலையம்மன் நான்கு கரங்களுடன் நின்ற கோலத்தில் உள்ளார். 

ராஜகோபுரத்தைக் கொண்டு அமைந்துள்ள இக்கோயிலின் வெளிச்சுற்றில் பரிவார தேவதைகள் காணப்படுகின்றனர். 



</doc>
<doc id="323013" url="https://ta.wikipedia.org/wiki?curid=323013" title="சேவகானப்பள்ளி">
சேவகானப்பள்ளி

சேவகானப்பள்ளி (Sevaganapalli ) என்பது தமிழ்நாட்டின், கிருஷ்ணகிரி மாவட்டம், ஓசூர் வட்டத்தைச் சேர்ந்த வருவாய் கிராமம் ஆகும். இந்த ஊர் ஓசூர் சட்டமன்றத் தொகுதிக்கு உட்பட்டது. இந்த ஊர் மாவட்ட தலைநகரான கிருட்டிணகிரியில் இருந்து 55 கிலோ மீட்டரும் ஒசூரில் இருந்து 18 கிலோமீட்டர் தொலைவில் உள்ளது
இவ்வூரில் 2011 ஆண்டைய இந்திய மக்கள் கணக்கெடுப்பின்படி 452 வீடுகள் உள்ளன. மக்கள் தொகை 1694 , இதில் 868 பேர் ஆண்கள், 826 பேர் பெண்கள் ஆவர். எழுத்தறிவு விகிதம் 69.55% ஆகும் இது தமிழ்நாட்டின் சராசரி எழுத்தறிவு விதமான 80.09க்கும் குறைவு ஆகும்.


</doc>
<doc id="323014" url="https://ta.wikipedia.org/wiki?curid=323014" title="பொரவாச்சேரி கந்தசாமி கோயில்">
பொரவாச்சேரி கந்தசாமி கோயில்

பொரவாச்சேரி கந்தசாமி கோயில் நாகப்பட்டினம் மாவட்டத்தில் உள்ள முருகன் கோயிலாகும்.

இக்கோயில் நாகப்பட்டினம்-திருவாரூர் சாலையில் நாகப்பட்டினத்திலிருந்து 4 கிமீ, சிக்கலிலிருந்து 1 கிமீ தொலைவில் அமைந்துள்ளது. 

இங்குள்ள முருகன் வள்ளி தெய்வானையுடன் காணப்படுகிறார். எட்டுக்குடி, எண்கண், சிக்கல் மற்றும் பொரவாச்சேரி ஆகிய ஊர்களில் அமைந்த முருகனின் திருமேனிகள் ஒரே சிற்பியால் செதுக்கப்பட்டதாகக் கூறுவர். 

அழகிய திருவாட்சியுடன், தேவியர் இரு புறமும் இருக்க, நரம்பும், நகக்கண்களுடன் நகமும் தெரியும் அளவு சிறப்பான சிற்பாக மூலவர் உள்ளார். 12 கரங்களுடன் இடது காலை மடித்து, வலது கால் தொங்கவைத்துக் கொண்டு பாம்பினைக் கவ்விய மயில் தன் இரு காலில் நிற்கின்ற நிலையில் காணப்படுகிறார். 



</doc>
<doc id="323017" url="https://ta.wikipedia.org/wiki?curid=323017" title="ஆபராணி அனந்த நாராயணப் பெருமாள் கோயில்">
ஆபராணி அனந்த நாராயணப் பெருமாள் கோயில்

ஆபராணி அனந்த நாராயணப் பெருமாள் கோயில் நாகப்பட்டினம் மாவட்டத்திலுள்ள அமைந்துள்ள வைணவக்கோயிலாகும்.

இக்கோயில் நாகப்பட்டினம்-திருவாரூர் சாலையில் சிக்கலுக்குத் தென்மேற்கில் 4 கிமீ தொலைவில் அமைந்துள்ளது. திருக்கண்ணங்குடியின் அபிமானத்தலமாகவும், பஞ்ச நாராயணத் தலங்களில் ஒன்றாகவும் உள்ளது. 

ஆபரணம் தரித்த நிலையில் புஜங்க சயனத்தில், ஏழுதலை பாம்பணையில் உள்ளார். ஆபரணங்கள் அணிந்தவர் என்ற நிலையில் இவர் ஆபரணதாரி என்றழைக்கப்படுகிறார். நாளடைவில் ஆபரணதாரி என்பது ஆபராணி என்றாகிவிட்டது. 

கருவறையில் ஆதிசேஷன் மீது தென்திசையில் தலை வைத்த நிலையில் வட திசை நோக்கி பாதங்களை நீட்டிய நிலையில் சயனித்த கோலத்தில் உள்ளார். 



</doc>
<doc id="323019" url="https://ta.wikipedia.org/wiki?curid=323019" title="வடக்காலத்தூர் சிதம்பரேசுவரர் கோயில்">
வடக்காலத்தூர் சிதம்பரேசுவரர் கோயில்

வடக்காலத்தூர் சிதம்பரேசுவரர் கோயில் நாகப்பட்டினம் மாவட்டத்தில் உள்ள சிவன் கோயிலாகும்.

இக்கோயில் கீழ்வேளூர்-திருத்துறைப்பூண்டி சாலையில் இலுப்பூரிலிருந்து 6 கிமீ தொலைவில் உள்ளது.

தானே தோன்றியவராக உள்ள இறைவன் அண்ணாமலையார் என்றும் அண்ணாமலைநாதர் என்றும் அழைக்கப்படுகிறார். இறைவி உண்ணாமுலையம்மன் நான்கு கரங்களுடன் நின்ற கோலத்தில் உள்ளார்.

இக்கோயில் பிற்காலப் பல்லவர் காலத்தில் புதுப்பிக்கப்பட்டதாகக் கூறப்படுகிறது. ஊரின் ஈசான்ய மூலையில் இக்கோயில் உள்ளது. இங்கிருந்த முற்காலச் சோழர் காலப் பஞ்சலோகக் கல்யாணசுந்தரேசுவரர் திருமேனி தற்போது திருமேனிகள் காப்பகத்தில் உள்ளது. மகாகணபதி இக்கோயிலில் உள்ளார்.



</doc>
<doc id="323022" url="https://ta.wikipedia.org/wiki?curid=323022" title="சொக்கரசனப்பள்ளி">
சொக்கரசனப்பள்ளி

சொக்கரசனப்பள்ளி (Chokkarasanapalle ) என்பது தமிழ்நாட்டின், கிருஷ்ணகிரி மாவட்டம், ஓசூர் வட்டத்தைச் சேர்ந்த வருவாய் கிராமம் ஆகும்.இந்த ஊர் ஒசூர் சட்டமன்ற தொகுதிக்குச் சேர்ந்தது. இங்கு விவசாயமே பிராதாமான தொழில் என்றாலும் இங்கு சில தொழிற்சாலைகளும் இயங்கி வருகின்றன இங்கு உள்ள குறிப்பிடத்தக்க தொழில் நிறுவனம் டிஎல்டி பாப்கோக் இந்தியா பிரவேட் லிமிடெட் என்ற நிறுவனம் ஆகும்.


</doc>
<doc id="323023" url="https://ta.wikipedia.org/wiki?curid=323023" title="செம்பியன்மாதேவி கைலாசநாதசுவாமி கோயில்">
செம்பியன்மாதேவி கைலாசநாதசுவாமி கோயில்

செம்பியன்மாதேவி கைலாசநாதசுவாமி கோயில் நாகப்பட்டினம் மாவட்டத்தில் உள்ள சிவன் கோயிலாகும்.

இக்கோயில் நாகப்பட்டினம்-திருவாரூர் சாலையில் கீழ்வேளூருக்குத் தென்கிழக்கில் தேவூர் என்னுமிடத்தில் அமைந்துள்ளது.

ஸ்ரீகைலாசம் என்றழைக்கப்படும் இக்கோயிலின் இறைவன் கைலாசநாதர். இறைவி பெரியநாயகி.

இக்கோயில் கண்டராதித்த சோழரின் பட்டத்து அரசியான செம்பியன்மாதேவியால் கட்டப்பட்டதாகும். அவருடைய திருமேனியும் இக்கோயிலில் வழிபாட்டில் உள்ளது. இங்குள்ள மகாமண்டபம் செம்பியன்மாதேவி பெருமண்டபம் என்றழைக்கப்படுகிறது. 23 கல்வெட்டுகள் இதுவரை அறியப்பட்டுள்ளன. இரண்டு பெரிய திருச்சுற்றுக்களைக் கொண்ட இக்கோயிலில் குளம் உள்ளது.



</doc>
<doc id="323028" url="https://ta.wikipedia.org/wiki?curid=323028" title="பயனுறு ஆரம்">
பயனுறு ஆரம்

பயனுறு ஆரம் "(Effective radius)"(formula_1) என்பது ஒரு விண்மீன் பேரடையின் மொத்த வெளிச்சத்தின், பாதி அளவு வெளிச்சம் எந்த ஆரப்பகுதியில் இருந்து வெளிவிடப்படுகிறதோ அந்த ஆரத்தைக் குறிப்பிடுகிறது. இதைக் கொண்டு வானத் தளத்திலிருந்து நோக்கும் போது, அவ்விண்மீன் பேரடையின் உள்ளார்ந்த கோளச் சமச்சீரை அல்லது வட்டமுறை சமச்சீரை உய்த்துணர முடியும். மாற்றாக, கோள வடிவ, வட்டமுறை சமச்சீரற்ற பொருட்களுக்கு, ஒர் அரை வெளிச்ச தளப்பக்கம் அல்லது சம ஒளிர் பக்கத்தைப் பயன்படுத்தலாம். 

டி வேகுவோலிரசு அளவு கோளில் formula_1 என்பது ஒரு முக்கியமான நீளமாகும். formula_3 டி வேகுவோலிரசு விதி ஒரு சிறப்பு விகிதத்தை அடையாளப்படுத்துகிறது. ஆரத்தின் விளைவாக 
இப்பரப்பில் அப்பொருளின் மேற்பரப்பு வெளிச்சம் குறைகிறது. 

எனவே, மைய மேற்பரப்பின் ஒளியின் அளவு தோராயமாக formula_9.ஆகும்.


</doc>
<doc id="323030" url="https://ta.wikipedia.org/wiki?curid=323030" title="பெத்தகுள்ளு">
பெத்தகுள்ளு

பெத்தகுள்ளு (Peddakullu ) என்பது தமிழ்நாட்டின், கிருஷ்ணகிரி மாவட்டம், ஓசூர் வட்டத்தைச் சேர்ந்த வருவாய் கிராமம் ஆகும். இந்த ஊர் ஓசூர் சட்டமன்றத் தொகுதிக்கு உட்பட்டது. இந்த ஊரின் அருகில் தென்பெண்ணை ஆறு பாய்கிறது. இந்த ஊரில் தென் பெண்ணை ஆற்றின் கரையில் பழமை வாய்ந்த பிரசன்ன பார்வதி தேவி உடனுறை சங்கமேசுவரர் கோயில் என்ற சிவன் கோயில் உள்ளது. கோயிலுக்கு அருகில் 500 மீட்டர் தொலைவில் சின்னாறு மற்றும் தென் பெண்ணையாறு என இரு ஆறுகள் சங்கமிக்கின்றன. ஆறுகள் சங்கமிக்கும் இந்த இடத்தில் ஆற்றின் நடுவில் திட்டுப் பாறையில் சுயம்புவாய் உருவான சிவலிங்கமும், ருத்ர பாதமும் உள்ளன. இரு ஆறுகள் சங்கமிக்கும் இடத்தில் இக்கோயில் கட்டப்பட்டதால் இக்கோயில் இறைவன் சங்கமேசுவரர் என அழைக்கப்படுகிறார். ஒசூரில் புதியதாக அமையுள்ள ஒசூர் வெளி வட்டச்சாலை இந்த ஊரை ஒட்டி வர உள்ளதால் இந்த ஊர் வளர்ச்சிக்கும் இப்பகுதியில் விளைவிக்கப்படும் விவசாயப் பொருட்களை கொண்டு செல்லவும் நல்ல சாலைவசதி ஏற்பட வழி ஏற்படும். 


</doc>
<doc id="323031" url="https://ta.wikipedia.org/wiki?curid=323031" title="மூர்த்திகானதின்னா">
மூர்த்திகானதின்னா

மூர்த்திகானதின்னா (Murtiganadinna ) என்பது தமிழ்நாட்டின், கிருஷ்ணகிரி மாவட்டம், ஓசூர் வட்டத்தைச் சேர்ந்த வருவாய் கிராமம் ஆகும்.இந்த ஊர் ஓசூர் சட்டமன்றத் தொகுதிக்கு உட்பட்டது. இந்த ஊரில் புகழ்வாய்ந்த அனுமன் கோயில் உள்ளது. 


</doc>
<doc id="323032" url="https://ta.wikipedia.org/wiki?curid=323032" title="தின்னப்பள்ளி">
தின்னப்பள்ளி

தின்னப்பள்ளி (Tinnapalle ) என்பது தமிழ்நாட்டின், கிருஷ்ணகிரி மாவட்டம், ஓசூர் வட்டத்தைச் சேர்ந்த வருவாய் கிராமம் ஆகும். இந்த ஊர் பாகலூர் ஊராட்சிக்கும் ஒசூர் சட்டமன்றத் தொகுதிக்கும் உட்பட்டது. இந்த ஊரின் முக்கியத் தொழில் விவசாயமாகும். இந்த ஊரின் வெப்பநிலை ஏற்றுமதிக்கு உகந்த ரோஜா மலர்கள் சாகுபடி செய்ய ஏற்றதாக உள்ளதால் இங்கு ரோஜாமலர் சாகுபடி செய்து பெங்களூர் விமான நிலையம் வழியாக வெளிநாடுகளுக்கு ஏற்றுமதி செய்கின்றனர். இந்த ஊரில் சில தொழிற்சாலைகளும் உள்ளன அதில் முதன்மையானது பிரிமியர் ஸ்பின்னிங் & வீவிங் மில் பிரவேட் லிமிடெட் என்ற நெசவாலை இயங்கி வருகிறது. இந்த ஊர் மாவட்ட தலைநகரான கிருட்டிணகிரியில் இருந்து 53 கிலோ மீட்டரும் ஒசூரில் இருந்து 12 கிலோமீட்டர் தொலைவிலும் மாநிலத் தலையகரான சென்னையில் இருந்து 298 கிலோ மீட்டர் தொலைவிலும் உள்ளது. அருகில் உள்ள வானூர்தி நிலையம் பெங்களூர் பன்னாட்டு வானூர்தி நிலையம் ஆகும். இந்த ஊரில் தொடர் வண்டி நிலையம் கிடையாது. அருகில் உள்ள தொடர்வண்டி நிலையம் 10 கி.மீ தொலைவில் உள்ள கர்நாட மாநிலத்தில் உள்ள பங்காருபேட்டை தொடர்வண்டி நிலையம் மற்றும் 39 கிலோ மீட்டர் தொலைவில் உள்ள பெங்களூர் தெடர்வண்டி நிலையமாகும். 


</doc>
<doc id="323033" url="https://ta.wikipedia.org/wiki?curid=323033" title="3-நைட்ரோ அனிலின்">
3-நைட்ரோ அனிலின்

3-நைட்ரோ அனிலின் "(3-Nitroaniline)" என்பது CHNO என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். மெட்டா-நைட்ரோ அனிலின், மெ-நைட்ரோ அனிலின் என்ற பெயர்களாலும் இச்சேர்மம் அறியப்படுகிறது. எளிதில் ஆவியாகாத நிலைப்புத் தன்மை கொண்ட திண்மமாக சாயங்கள் தயாரிப்பில் மூலப்பொருளாக உதவுகிறது. 3-நைட்ரோ அனிலின் என்பது ஒரு அனிலின் வகைச் சேர்மமாகும். அனிலினின் மூன்றாவது நிலையில் ஒரு நைட்ரோ வேதி வினைக்குழுவை கொண்டிருக்கிறது. அமில, கார, நடுநிலைக் கரைசல்களில் இச்சேர்மம் நிலைப்புத்தன்மையுடன் காணப்படுகிறது. உடனடியாக உயிரினச்சிதைவு அடையாத சேர்மம் என்றும் குறைவான உயிரினத் திரட்டுத்திறன் கொண்ட பொருள் என்றும் வகைப்படுத்தப்படுகிறது. .
அசோ பிணைப்பு பகுதிப் பொருள் 17 இன் வேதியியல் இடைநிலையாக 3-நைட்ரோ அனிலின் பயன்படுகிறது. சாயங்கள் மஞ்சள் 5 மற்றும் அமிலநீலம் 29 ஆகியனவற்றை சிதறச் செய்கின்றன. சாயச் செயல்முறையின் போது இது சாயக்கச்சாப் பொருள் மற்றும் மெட்டா நைட்ரோபீனால் சேர்மமாக மாற்றமடைகிறது.

பென்சமைடை நைட்ரசனேற்றம் செய்து தொடர்ந்து இதை ஆப்மான் மறுசீராக்கல் வினைக்கு உட்படுத்தி 3-நைட்ரோபென்சமைடு தயாரிக்கப்படுகிறது. 3-நைட்ரோபென்சமைடுன் சோடியம் ஐப்போபுரோமைட்டு அல்லது சோடியம் ஐப்போகுளோரைட்டு சேர்த்து சூடாக்கினால் அமைடு தொகுதி அமீன் தொகுதியாக மாற்ரப்படுகிறது.



</doc>
<doc id="323035" url="https://ta.wikipedia.org/wiki?curid=323035" title="கிழக்கு கடற்கரைச் சமவெளிகள்">
கிழக்கு கடற்கரைச் சமவெளிகள்

கிழக்கு கடற்கரை சமவெளிகள் "(Eastern Coastal Plains)" கிழக்கு தொடர்ச்சி மலைகளுக்கும் வங்காள விரிகுடாவுக்கும் இடையே உள்ள பரந்த நிலப்பரப்பின் நீட்சியைக் குறிக்கிறது. மேற்கு கடற்கரைச் சமவெளிகளைக் காட்டிலும் அகன்றும், சமபரப்பும் கொண்டு கிழக்கு கடற்கரை சமவெளி காணப்படுகிறது. இச்சமவெளியின் நீட்சி தமிழ்நாட்டிலிருந்து தெற்காக மேற்கு வங்காளம் வரையும், வடக்கில், ஆந்திரப்பிரதேசம் மற்றும் ஒடிசா வழியாகவும் அகன்றுள்ளது. கிழக்கு கடற்கரைச் சமவெளியில் சில்கா ஏரி என்ற ஓர் உவர்நீர் ஏரி அமைந்துள்ளது. ஒடிசாவில் அமைந்துள்ள இவ்வேரி மகாநதி வடிநிலத்தின் தெற்கு பகுதியில் ஒரு நீட்சியாக அமைந்துள்ளது. 
பல இந்திய ஆறுகளின் வடிநிலங்கள் ஒன்றாகச் சேர்ந்து இச்சமவெளியின் பெரும்பகுதியை உருவாக்குகின்றன. மகாநதி, கோதாவரி, காவிரி, கிருட்டிணா ஆறுகள் இச்சமவெளியில் நீரைப் பெறுகின்றன. வடகிழக்குப் பருவமழை, தென்மேற்குப் பருவமழை இரண்டும் கிழக்குக் கடற்கரைச் சம்வெளிக்கு மழையைக் கொடுக்கின்றன. 1000 மில்லிமீட்டர் முதல் 3000 மில்லிமீட்டர் வரையிலான ஆண்டு மழையளவு இச்சம்வெளியில் பதிவாகிறது. கிழக்குக் கடற்கரைச் சமவெளியின் அகலம் 100 கிலோமீட்டர் முதல் 130 கிலோமீட்டர் வரைக்கும் மாறுபாடுகளைக் கொண்டுள்ளது . 

மகாநதிக்கும் கிருட்டிணா ஆற்றுக்கும் இடைப்பட்ட நிலப்பகுதி வடக்கு சர்க்கார் என்றும், கிருட்டிணா ஆற்றுக்கும் காவிரி ஆற்றுக்கும் இடைப்பட்ட நிலப்பகுதி கொரமண்டல் கடற்கரை என்றும் உள்ளூரில் அழைக்கப்படுகிறது. 


</doc>
<doc id="323038" url="https://ta.wikipedia.org/wiki?curid=323038" title="அட்டூர்">
அட்டூர்

அட்டூர் ( Attur ) என்பது தமிழ்நாட்டின், கிருஷ்ணகிரி மாவட்டம், ஓசூர் வட்டத்தைச் சேர்ந்த வருவாய் கிராமம் ஆகும். இந்த ஊர் பெலத்தூர் ஊராட்சிக்கும் ஒசூர் சட்டமன்றத் தொகுதிக்கும் உட்பட்டது. இந்த ஊர் மாவட்ட தலைநகரான கிருட்டிணகிரியில் இருந்து 53 கிலோ மீட்டரும் ஒசூரில் இருந்து 12 கிலோமீட்டர் தொலைவிலும் மாநிலத் தலையகரான சென்னையில் இருந்து 298 கிலோ மீட்டர் தொலைவிலும் உள்ளது. அருகில் உள்ள வானூர்தி நிலையம் பெங்களூர் பன்னாட்டு வானூர்தி நிலையம் ஆகும். இந்த ஊரில் தொடர் வண்டி நிலையம் கிடையாது. அருகில் உள்ள தொடர்வண்டி நிலையம் 10 கி.மீ தொலைவில் உள்ள கர்நாட மாநிலத்தில் உள்ள பங்காருபேட்டை தொடர்வண்டி நிலையம் மற்றும் 39 கிலோ மீட்டர் தொலைவில் உள்ள பெங்களூர் தெடர்வண்டி நிலையமாகும். 
இவ்வூரில் 2011 ஆண்டைய இந்திய மக்கள் கணக்கெடுப்பின்படி 160 வீடுகள் உள்ளன. மக்கள் தொகை 667, இதில் 334 பேர் ஆண்கள், 333 பேர் பெண்கள் ஆவர். கல்வியறிவு விகிதம் 71.29 % ஆகும் இதில் ஆண்களின் கல்வியறிவு விகிதம் 79.07 % பெண்களின் கல்வியறிவு விகிதம் 63.42 %. தமிழ்நாட்டின் சராசரி கல்வி விகிதமான 80.09 % ஒப்பிடும்போது கல்வியறிவில் இக்கிராமம் பின்தங்கியதாக உள்ளது.


</doc>
<doc id="323043" url="https://ta.wikipedia.org/wiki?curid=323043" title="அரவிந்த் பட்நாகர்">
அரவிந்த் பட்நாகர்

அரவிந்த் பட்நாகர் ("Arvind Bhatnagar") சூரிய வானியல் துறையில் குறிப்பிடத்தக்க பங்களிப்புகளை ஆற்றியுள்ளார். இந்தியா முழுவதும் பல கோளரங்கங்களை நிறுவினார். உதய்பூர் சூரிய வானாய்வகத்தின் நிறுவனர் மற்றும் இயக்குனர், மும்பை நேரு கோளரங்கத்தின் நிறுவனர் மற்றும் இயக்குனர் ஆகிய பொறுப்புகளில் இருந்துள்ளார் . 

சூரிய வானியல் துறையில் இவர் ஆற்றியுள்ள அளப்பறிய பங்களிப்புகள் காரணமாக பேராசிரியர் அரவிந் பட்நாகர் அனைத்துலக அளவில் அறியப்படுகிறார். வானியல் குறித்த விழிப்புணர்வை மக்களிடம் ஏற்படுத்துவதில் மிகுந்த ஈடுபாடு கொண்டிருந்தார். இந்நோக்கத்துடன் நாடு முழுவதும் பல்வேறு கோளரங்கங்கள் நிறுவும் முயற்சியில் ஈடுபட்டார். 

1936 ஆம் ஆண்டு நவம்பர் 19 அன்று பட்நாகர் இராசத்தான் மாநிலத்திலுள்ள பீவார் நகரில் பிறந்தார். இயற்பியலில் பட்டமேற்படிப்பை முடித்த இவர் 1958 ஆம் ஆண்டு நைனிடாலில் உள்ள உத்தரப்பிரதேச மாநில வானாய்வகத்தில் பணியில் சேர்ந்தார். 1961 ஆம் ஆண்டு வரை இங்கு பணிபுரிந்தார். கொடைக்கானலில் உள்ள வானாய்வகத்தில் பணியாற்றிக் கொண்டே ஆக்ரா பல்கலைக்கழகத்தில் 1964 ஆம் ஆண்டு சூரிய இயற்பியலில் முனைவர் பட்டம் பெற்றார். முனைவர் பட்டத்திற்காக பேராசியர் எம்.கே.வைணுபாப்பு இவருக்கு வழிகாட்டியாக இருந்தார்,
1968-70 காலத்தில் அமெரிக்காவிலுள்ள மவுண்ட் வில்சன் மற்றும் பலோமர் கோளரங்குகளில் பணிபுரிய இவருக்கு கார்னகி ஆய்வுதவித் தொகை அளிக்கப்பட்டது. 

இவர் 1972 ஆம் ஆண்டு வரை கலிபோர்னியாவின் பசாதெனாவிலுள்ள கலிபோர்னியா தொழில்நுட்பக் கல்விநிறுவனத்திற்குச் சொந்தமான பிக் பியர் சூரிய வானாய்வகத்தில் நிரந்தர வானவியலாளராகப் பணியாற்றினார். அகமதாபாத் வேதசாலையின் வழிகாட்டலின் கீழ், உதய்பூர் ஏரி பதேசாகரின் மத்தியில் ஒரு தனிப்பட்ட தீவாக சூரிய ஆய்வுமையத்தை நிறுவுவதற்காக பேராசிரியர் பட்நாகர் 1972 ஆம் ஆண்டு இந்தியாவிற்குத் திரும்பினார்.

ராஜத்தான் மாநிலத்தின் அதிகபட்ச சூரிய ஒளி பெறும் இடத்தை தேர்வு செய்தார். சூரிய கதிர்வீச்சு காரணமாக மைதானத்தின் வெப்பமூட்டப்படும் காற்று கொந்தளிப்பைக் குறைக்க ஏரியின் நீர் உதவுகிறது என்ற உண்மைகளையும் கணக்கில் எடுத்துக் கொண்ட பின்னர் . ஏரியின் தளத்தை கவனமாக இவர் தேர்வு செய்தார். வேகமான வளர்ச்சியை இலக்காகக் கொண்டு இவர் மேற்கொண்ட தொடர் முயற்சிகளின் விளைவாக 1981 ஆம் ஆண்டு விண்வெளித் துறையில் கட்டுப்பாட்டிற்கு இவ்வானாய்வகம் மாற்றப்பட்டது. அனைத்துலக அளவில் சூரிய ஆய்வுகள் மேற்கொள்ளும் ஒரு வானாய்வகமாக புனரமைக்கப்பட்டது. உலகம் முழுவதுமுள்ள சூரியனின் உட்பகுதியை ஆய்வு செய்யும் ஆறு நிலையங்களில் ஒன்றாக இவர் நிறுவிய ஆய்வு மையம் திகழ்கிறது. 

1995 ஆம் ஆண்டு அக்டோபர் 24 இல் ஏற்பட்ட சூரிய கிரகணத்தின் போது நடந்த நிகழ்வுகள், டாக்டர் அரவிந் பட்நாகரின் அறிவியல் சாதனையில் மற்றொரு முக்கிய நிகழ்வாகும். மிக் -25 விமானத்தில் 80000 அடி உயரத்தில் 3000 கிலோமீட்டர் வேகத்துடன் டாக்டர் அரவிந் பட்நாகர் கிரகணப் பாதையில் பயணம் செய்து மேற்பார்வை செய்தார். இக்கவனிப்பு நிமிடங்கள் பொன்னான நிமிடங்களாகக் கருதப்படுகின்றன. தரையிலிருந்து உற்றுநோக்கியபோது தெரியாத பல உண்மைகள் அப்போது வெளிப்பட்டன. 

கிரகணத்தின்போது பூமியில் விழும் சூரிய நிழலின் அளவீட்டைக் கொண்டு இதுவரையில் அறியப்படாத சூரியனின் சரியான விட்டத்தை அளவிட இந்திய விஞ்ஞானிகள் இம்முயற்சியை மேற்கொண்டனர். இன்னமும் சூரியனின் சரியான விட்ட அளவு துல்லியமாகத் தெரியாத நிலையே உள்ளது, மூன்று இந்திய விமானப்படை விமானங்களில் நிழல் ஆய்வு செய்யும் புகைப்படக்காரர்கள் மற்றும் விஞ்ஞானிகள் பயன்படுத்தப்பட்டனர். இதைத் தவிர, சூரியனின் வெளிப்புற ஒளியையும் அதைச்சுற்றியுள்ள தூசி வளையத்தையும் இருண்ட, முடிந்தளவு தெளிவான வானத்தில் புகைப்படம் எடுக்க உபகரணங்கள் பொருத்தப்பட்ட ஒரு சோடி இந்திய விமானப்படை மிக் 25 போர்விமானங்களும் ஏற்பாடு செய்யப்பட்டன. 

1996 ஆம் ஆண்டில், பேராசிரியர் பட்நாகர் சுச்சி என்ற புதுமையான ஒரு திட்டத்தை தொடங்கினார். (சோதனைக்குகந்த, ஆரோக்கியமான, நகரிய, தூய்மையான, துப்புரவான சுற்றுச்சூழல் என்ற பொருளை மையமாக வைத்து ஆங்கிலத்தில் சுருக்கெழுத்தாக SUCHE எனப்பட்டது) திடக்கழிவு மேலாண்மையை பொதுமக்கள் பங்கேற்புடன் நடைமுறைப்படுத்த முயற்சிகள் மேற்கொள்ளப்பட்டன. அவர் உதய்பூர் ஏரி அமைப்பைப் பாதுகாப்பது தொடர்பாக உயர் நீதிமன்ற உத்தரவின் கீழ் ஆணையாளராக நியமிக்கப்பட்டார்.

2006 ஆம் ஆண்டு மேமாதம் 18 ஆம் நாள் பேராசிரியர் பட்நாகர் காலமானார். அறிவியல் அறிஞராகவும் ஒரு சமுதாய முன்னேற்ற சீர்த்திருத்தவாதியாகவும் இவர் நினைக்கப்படுகிறார்.



</doc>
<doc id="323046" url="https://ta.wikipedia.org/wiki?curid=323046" title="விஸ்வநாதபுரம் (ஒசூர்)">
விஸ்வநாதபுரம் (ஒசூர்)

விஸ்வநாதபுரம் (Visvanathapuram ) என்பது தமிழ்நாட்டின், கிருஷ்ணகிரி மாவட்டம், ஓசூர் வட்டத்தைச் சேர்ந்த வருவாய் கிராமம் ஆகும். இந்த ஊர் ஓசூர் சட்டமன்றத் தொகுதிக்கு உட்பட்டது. இந்த ஊர் மாவட்ட தலைநகரான கிருட்டிணகிரியில் இருந்து 57 கிலோ மீட்டரும் ஒசூரில் இருந்து 2 கிலோமீட்டர் தொலைவிலும் மாநிலத் தலைநகரான சென்னையில் இருந்து 308 கிலோமீட்டர் தொலைவில் உள்ளது.
இந்த ஊரின் அருகில் உள்ள தோடர்வண்டி நிலையம் ஓசூர் தொடருந்து நிலையம் ஆகும், அருகில் உள்ள பெரிய தொடருந்து நிலையம் 42 கிலோமீட்டர் தொலைவில் உள்ள பெங்களூர் நகர ஜங்சன் தொடர்வண்டி நிலையமாகும். 
இவ்வூரில் 2011 ஆண்டைய இந்திய மக்கள் கணக்கெடுப்பின்படி 439 வீடுகள் உள்ளன. மக்கள் தொகை 1,818 , இதில் 949 பேர் ஆண்கள், 875 பேர் பெண்கள் ஆவர்.


</doc>
<doc id="323047" url="https://ta.wikipedia.org/wiki?curid=323047" title="குண்டையூர் சுந்தரேசுவரர் கோயில்">
குண்டையூர் சுந்தரேசுவரர் கோயில்

குண்டையூர் சுந்தரேசுவரர் கோயில் நாகப்பட்டினம் மாவட்டத்தில் உள்ள சிவன் கோயிலாகும். இது ஒரு தேவார வைப்புத்தலமாகும். 

இக்கோயில் திருக்குவளைக்கு வடக்கே 1 கிமீ தொலைவில் அமைந்துள்ளது. 

இங்குள்ள மூலவர் சுந்தரேசுவரர் என்றழைக்கப்படுகிறார். இறைவி மீனாட்சியம்மை. 

சுந்தரரின் திருமாளிகைக்கு நெல் போன்றவற்றை அனுப்பி தொண்டுசெய்த குண்டையூர்க்கிழார் இங்கு வாழ்ந்தார். ஒரு முறை வானம் பொய்த்து வறட்சி ஏற்பட்டபோது குண்டையூர்க்கிழார் சுந்தரருக்கு நெல் அனுப்ப இயலாமல் தவித்தபோது இறைவன் நெற்குவியல் அருளியதாகக் கூறுவர். அதனை எடுத்துச்செல்ல இறைவன் பூதகணங்களையும் அனுப்பிவைத்துள்ளார். இங்கு மாசிமகத்தில் நெல் அட்டிச்செல்லும் விழா எனப்படும் விழா சிறப்பாக நடைபெறுகிறது. 


</doc>
<doc id="323049" url="https://ta.wikipedia.org/wiki?curid=323049" title="தளவரிசை">
தளவரிசை

தளவரிசை, தோள் அல்லது பிரஸ்தரம் என்பது, இந்தியச் சிற்பநூல் விதிகளின் படி அமைக்கப்படும் கட்டிடங்களில், சுவர்களையும் தூண்களையும் கொண்ட பகுதிக்கு மேல் அமைக்கப்படும் அலங்கார அமைப்பு ஆகும். இது கூரைத் தளத்தின் விளிம்பை அண்டி அமைகின்றது. கபோதம், மஞ்சம், பிரச்சகாதனம், கோபானம், விதானம், வலபி, மத்த-வாரணம், லூப்பா ஆகிய சொற்களும் இந்த அலங்கார அமைக்கப் பயன்படுகின்ற என மானசாரம் என்னும் சிற்பநூல் குறிப்பிடுகிறது. ஆனால், இச்சொற்களிற் சில தற்கால வழக்கில் தளவரிசையில் குறித்த சில பகுதிகளுக்கான பெயராகப் பயன்படுகின்றன.

தளவரிசை பல்வேறு உறுப்புக்களை உள்ளடக்கியது. கிடையாக, கீழிருந்து மேல் உத்தரம், ஏராதகம், கபோதம், யாழம் என்னும் உறுப்புக்கள் ஒன்றன்மீது ஒன்றாக அமைந்துள்ளன. உத்தரம் என்பது கட்டிடத்தின் கூரையையும், அதன் மேலுள்ள பகுதிகளையும் தாங்கும் வளை ஆகும். இது தூண்களின் மேல் அமைந்த போதிகைகளின் மேல் அல்லது சுவர்களின் மேல் தாங்கப்பட்டிருக்கும். வளையின் மேல் விளிம்பை அண்டி வளை நீளத்துக்கு ஏராதகம் என்னும் அலங்கார அமைப்புக் காணப்படும். இதற்கு மேல் கபோதம் அமைந்திருக்கும். கபோதம் இரட்டை வளைவு கொண்ட நிலைக்குத்து வெட்டுமுக வடிவம் கொண்டது. இது இது கீழுள்ள சுவர் மேற்பரப்பில் இருந்து வெளிப்புறம் துருத்திக்கொண்டிருக்கும். கபோதத்தின் வெளிப்புற மூலைகளிலும், இடையில் தேவையான இடங்களிலும் கூடு என்னும் அலங்கார அமைப்பு இருக்கும். கூடுகள் வெவ்வேறு கால கட்டங்களில் வெவ்வேறு வகையான அலங்காரங்களுடன் அமைந்துள்ளன. கபோதத்துக்கு மேல் குறுஞ் சுவர் போன்ற ஒரு உறுப்பு உண்டு. இது யாழம் எனப்படுகிறது. மேற்குறிப்பிட்ட குறுஞ் சுவரின் வெளி மேற்பரப்பில் குறித்த இடவெளிகளில் சிறிய யாழியின் முகங்கள் அமைக்கப்பட்டிருக்கும். இதனாலேயே இவ்வுறுப்பை யாழம் என்கின்றனர்.


</doc>
<doc id="323050" url="https://ta.wikipedia.org/wiki?curid=323050" title="கீழையூர் ரங்கநாதப் பெருமாள் கோயில்">
கீழையூர் ரங்கநாதப் பெருமாள் கோயில்

கீழையூர் ரங்கநாதப் பெருமாள் கோயில் நாகப்பட்டினம் மாவட்டத்திலுள்ள அமைந்துள்ள வைணவக்கோயிலாகும்.

இக்கோயில் நாகப்பட்டினம்-பட்டுக்கோட்டை சாலையில் நாகப்பட்டினத்திற்குத் தென்மேற்கில் 30 கிமீ தொலைவில் அமைந்துள்ளது. 

திருவரங்கம், வட ரங்கம், ஆதி ரங்கம், மேல் ரங்கம், கீழ் ரங்கம் என்ற பஞ்சரங்கத் தலங்களில் கிழக்கே உள்ள கீழ் ரங்கம் கீழையூர் ஆகும்.
இத்தலம் பாண்டவர் வழிபட்ட பெருமையுடையது. 

பாம்பணையில் வலது கரத்தை தலையின் அருகில் வைத்தபடி யோகநிஷ்டையில் ஆழ்ந்தது போல சயனித்த கோலத்தில் ரங்கநாதப்பெருமாள் உள்ளார். ரங்கநாயகித் தாயார், அதிரூபவல்லித்தாயார் என்ற பெயருடன் உள்ளார். 

மூன்று நிலை ராஜகோபுரத்தைக் கொண்ட சற்றே மேட்டுப்பகுதியில் உள்ள கோயில். சோழர் காலத்துத் திருப்பணியைக் கொண்ட கோயிலாகும். மார்க்கண்டேயர் வழிபட்ட தலமாகும். தாயார் சன்னதி தனியாக உள்ளது. தாயார் சன்னதிக்கு முன்பாக பால ஆஞ்சநேயர் சன்னதி உள்ளது. மகாமண்டபத்தில் ராமபிரான் சன்னதியும்,கோபாலகிருஷ்ணன் சன்னதியும் காணப்படுகின்றன. இகுள்ள ரங்கநாதரை வழிபடும்போது மேரு மலையைக் ண்டு பாற்கடலைக் கடைந்தெடுத்த அமிர்தமே தன் கரங்களில் வந்து அமர்ந்தது போல உள்ளதாக மார்க்கண்டேயர் இயற்றிய பாடலில் கூறப்பட்டுள்ளது. 



</doc>
<doc id="323055" url="https://ta.wikipedia.org/wiki?curid=323055" title="பஞ்சரம்">
பஞ்சரம்

பஞ்சரம் என்பது, திராவிடக் கட்டிடக்கலைப் பாணியில் அமைந்த கோயில் கட்டிடங்களில் உள்ள வெறுமையாக அமையக்கூடிய சுவர் மேற்பரப்புகளில் காணப்படும் ஒரு வகை அலங்கார அமைப்பு ஆகும். இது கட்டிடத்தின் வெளிப்புறச் சுவர்களில் அரைத் தூண்களுக்கு இடையில் உருவாகும் வெறுமையான இடங்களிலோ, மேற்தளங்களில் அமையும் சுவர்களில் கர்ணகூடு, சாலை போன்ற அமைப்புக்களுக்கு இடையில் உள்ள வெளிகளிலோ காணப்படும்.

வெளிப்புறம் தள்ளிக்கொண்டிருக்கும் சுவர்களில் கோட்ட பஞ்சரமும், பின்தள்ளி இருக்கக்கூடிய சுவர்களில் கும்பபஞ்சரமும் காணப்படும் என்று துப்ரோயில் கூறுகிறார். ஆனால், இதற்குப் பல புறநடைகள் உள்ளன.

பஞ்சரங்களை இரண்டு பெரும் பிரிவுகளாகக் காணலாம். ஒன்று கோட்டபஞ்சரம், மற்றது கும்பபஞ்சரம். "கோட்டம்" என்பது கோயில் என்னும் பொருள் கொண்டது. சிறிய கோயில் போன்ற அமைப்பில் காணப்படும் பஞ்சரங்கள் கோட்டபஞ்சரங்கள் எனப் பெயர் பெறுகின்றன. கோட்டபஞ்சரங்களில் மாடம் போன்ற குழிவுப் பகுதியில் இரண்டு பக்கங்களிலும் அரை அல்லது காற் தூண்கள் அமைந்திருக்கும். இத்தூண்கள் அவ்வக் கால கட்டங்களுக்கு உரிய கட்டிடக்கலை ஒழுங்கைச் சார்ந்து இருக்கும். தூண்களுக்கு மேல் தளவரிசையும் அதற்குமேல் வளைகூரை அமைப்புடன் கூடிய சாலை போன்ற அமைப்பும் காணப்படும். சில கோயில் கட்டிடங்களில் காணும் கோட்ட பஞ்சரங்களில் கடவுள் உருவங்கள் செதுக்கப்பட்டிருப்பது உண்டு. பெரும்பாலான கோயில்களில் இவை வெறுமையாகவே விடப்படுகின்றன. கும்பபஞ்சரத்தில் அடிப்பகுதியில் குடம் போன்ற அமைப்பும் நடுவில் அதற்குள் நிறுத்தப்பட்டிருப்பதுபோல் காணப்படும் அரைத் தூணும், மேற்பகுதியில் தூணுக்கு மேல் தாங்கப்பட்டது போல் உள்ள சிறு மண்டபம் போன்ற அமைப்பும் இருக்கும். இரண்டு வகைப் பஞ்சரங்களினதும் அடிப்படை அமைப்புக்கள் மாறாதிருந்தாலும், கால கட்டங்களைப் பொறுத்து வெவ்வேறு வகையான வடிவங்களுடனும், அலங்காரக் கூறுகளுடனும் காணப்படுகின்றன. கும்பபஞ்சர வகையில் கும்பம் இல்லாமல் தூண் மட்டும் உள்ள வடிவங்களும் சில இடங்களில் காணப்படுகின்றன. இவ்வகைப் பஞ்சரம் கம்பபஞ்சரம் எனப்படும்.

கோயில் கட்டிடக்கலை பற்றிக் கூறுகின்ற சைவ ஆகமமான காமிகாகமம் ஒன்பது வகையான பஞ்சரங்களைப் பற்றிக் கூறுகிறது. அவை, சிம்ம பஞ்சரம், சார்த பஞ்சரம், பஞ்சரம், நிர்வியூக பஞ்சரம், லம்பநாசிகம், சிம்மச்ரோத்திரம், கண்டநிவியூககம், ஜசபஞ்சரம், கபோத பஞ்சரம் என்பன.


</doc>
<doc id="323056" url="https://ta.wikipedia.org/wiki?curid=323056" title="யாழ்ப்பாண இராச்சியத்தின் கொடி">
யாழ்ப்பாண இராச்சியத்தின் கொடி

யாழ்ப்பாண இராச்சியத்தின் கொடி , ஆரியச் சக்கரவர்த்திகள் வடக்கு இலங்கையின் யாழ்ப்பாண இராச்சியத்தைத் தொடர்ந்து ஆட்சிசெய்து வந்தபோது  பயன்படுத்திய கொடி ஆகும். இக்கொடியில் ஓர் காளை (நந்தி), வெள்ளி நிறத்தில் அமைந்த பிறை நிலவு, தங்க சூரியன் ஆகியவற்றை உள்ளடக்கிக் காணப்பட்டது.. ஒற்றை புனித சங்குச் சிப்பி இக்கொடியுன் வலப்பக்கத்திலும் நந்தி நடுவிலும் அமைந்திருந்தன. நந்தி வெள்ளை நிறத்திலும், தங்க காற் குளம்புகளையும் கொண்டிருந்தது. குங்குமப்பூ நிறத்தில் இவ்வரச கொடி அமைந்திருந்தது. இந்தியாவில் குறிப்பாக கிழக்கு கங்கா வம்சத்தில் பயன்படுத்தப்பட்ட கொடிகள் போலவே யாழ்ப்பாண இராச்சியக் கொடியும் காணப்பட்டது. ஆரியச் சக்கரவர்த்திகளால் பயன்படுத்தப்பட்ட சேது நாணயங்களிலும் இவ்வாறான கொடியில் அமைந்துள்ள சின்னங்களை காணக்கூடியதாக இருக்கிறது.



</doc>
<doc id="323059" url="https://ta.wikipedia.org/wiki?curid=323059" title="நல்லாத்தூர்">
நல்லாத்தூர்

நல்லாத்தூர் இந்தியாவின், தமிழ்நாட்டிலுள்ள கடலூர் மாவட்டத்தில் அமைந்துள்ள ஒரு கிராமம் ஆகும்.
2001 ஆம் ஆண்டின் இந்திய மக்கள் தொகைக் கணக்கெடுப்பிற்கு அமைவாக, நல்லாத்தூர் கிராமத்தின் மக்கள்தொகை 3,853 நபர்கள் ஆகும். இம்மக்கள்தொகையில் 50% நபர்கள் ஆண்கள் மற்றும் 50% நபர்கள் பெண்களாவர். இக்கிராமத்தின் எழுத்தறிவு சதவீதம் 63% ஆகும். நாட்டின் சராசரி தேசிய எழுத்தறிவு சதவீதமான 74% என்பதைவிட இது குறைவாகும். எழுத்தறிவு பெற்றவர்களில் 61% நபர்கள் ஆண்கள் மற்றும் 37% நபர்கள் பெண்களாவர். 11% நபர்கள் 6 வயதுக்கு குறைவானவர்களாக உள்ளனர்.


</doc>
<doc id="323060" url="https://ta.wikipedia.org/wiki?curid=323060" title="நாரிகானபுரம்">
நாரிகானபுரம்

நாரிகானபுரம் (Nariganapuram ) என்பது தமிழ்நாட்டின், கிருஷ்ணகிரி மாவட்டம், ஓசூர் வட்டத்தைச் சேர்ந்த வருவாய் கிராமம் ஆகும். இந்த ஊர் ஓசூர் சட்டமன்றத் தொகுதிக்கு உட்பட்டது. இந்த ஊர் மாவட்ட தலைநகரான கிருட்டிணகிரியில் இருந்து 55 கிலோ மீட்டரும், ஒசூரில் இருந்து 20 கிலோமீட்டர் தொலைவிலும் உள்ளது
இவ்வூரில் 2011 ஆண்டைய இந்திய மக்கள் கணக்கெடுப்பின்படி 218 வீடுகள் உள்ளன. மக்கள் தொகை 928 , இதில் 494 பேர் ஆண்கள், 434 பேர் பெண்கள் ஆவர். எழுத்தறிவு விகிதம் 63.02% ஆகும். இதில் ஆண்களின் எழுத்தறிவு விகிதம் 69.10 %, பெண்களின் எழுத்தறிவு விகிதம் 56.41 % என்று உள்ளது. இந்த ஊரின் எழுத்றிவு விகிதம் தமிழ்நாட்டின் சராசரி எழுத்தறிவு விதமான 80.09% க்கும் குறைவு ஆகும்.


</doc>
<doc id="323063" url="https://ta.wikipedia.org/wiki?curid=323063" title="ரௌத்திரம் (திரைப்படம்)">
ரௌத்திரம் (திரைப்படம்)

ரௌத்திரம் (சமஸ்கிருதத்தில் "" ரௌத்ரா) என்பது 2011 ஆம் ஆண்டு வெளிவந்த கோர் இந்தியத் தமிழ் அதிரடித் திரைப்படம் ஆகும். புதுமுக இயக்குநர் கோகுல் இதனை இயக்கினார். மேலும் ஆர். பி. சௌத்ரி தயாரிப்பில், இத்திரைப்படத்தில் ஜீவா மற்றும் சிரேயா சரன் ஆகியோர் முக்கிய வேடங்களிலும் ஜெயப்பிரகாசு, கணேஷ் ஆச்சர்யா ஆகியோர் இணை வேடங்களிலும் நடித்தனர். 2011 ஆகஸ்ட் 12 ஆம் திகதியில் இத்திரைப்படம் வெளியிடப்பட்டது. "ரௌத்ரம்" என தெலுங்கிலும் "நிஜாபி த பைய்ட்டர்" என ஹிந்தியிலும் இத்திரைப்படம் ஒலிமாற்றம் செய்யப்பட்டது. இத்திரைப்படம் கலப்பான விமர்சனங்களை எதிர்கொண்டது. அதற்கான காரணம் கதையம்சம் வலுவிழந்து காணப்பட்டமை ஆகும். எனினும் ஜீவா மற்றும் சிரேயாவின் நடிப்பு இங்கு பாராட்டப்பட்டது.


</doc>
<doc id="323065" url="https://ta.wikipedia.org/wiki?curid=323065" title="ஆல்பர்ட் மண்டப அருங்காட்சியகம்">
ஆல்பர்ட் மண்டப அருங்காட்சியகம்

ஆல்பர்ட் மண்டப அருங்காட்சியகம் "( Albert Hall Museum)" இந்தியாவின் இராசத்தான் மாநிலத்தில் இருக்கும் செய்ப்பூரில் அமைந்துள்ளது. மாநிலத்தின் மிகப்பழமையான அருங்காட்சியகமான இது மாநிலத்தின் சார்பாக இயங்கி வருகிறது. இந்தோ- இசுலாமிய கட்டிடக்கலைக்கு சிறப்பு சேர்க்கின்ற கட்டிடமாக, நகருக்கு வெளியே அமைந்துள்ள புதிய நுழைவாயில் எதிரில் கட்டப்பட்டுள்ள இராம் நிவாசு தோட்டத்தில் ஆல்பர்ட் மண்டப அருங்காட்சியகம் அமைந்துள்ளது. மிர் துச்மூல் உசெயின் வழிகாட்டுதலில் சர் சாமுவேல் சுவிண்டன் யாகோப் இவ்வருங்காட்சியகத்தை வடிவமைத்தார். 1887 ஆம் ஆண்டு பொது மக்களின் பார்வைக்காக இந்த அருங்காட்சியகம் திறந்து வைக்கப்பட்டது. தொடக்கத்தில் மகாராசா இராம் சிங் இவ்விடத்தை ஒரு நகர அரங்கமாக நிலைநாட்டவே விரும்பினார். ஆனால், அரசு மைய அருங்காட்சியகம் எனக் கருதப்படும் இதை மகாராசாவை அடுத்து வந்த இரண்டாம் மாதோ சிங் இக்கட்டிடத்தை அருங்காட்சியகமாகவே இருக்க முடிவு செய்தார். இராம் நிவாசு தோட்டத்தின் ஒரு பகுதியாகவும், செய்ப்பூரின் கலை நயங்களை வெளிப்படுத்தும் ஓரிடமாகவும் இருக்கும் என இவர் நினைத்தார். கலைநயமிக்க பொருள்கள், ஓவியங்கள், கம்பளங்கள், தந்தங்கள், உலோகச் சிற்பங்கள் படிக வேலைப்பாடுகள் என பல்வேறு வகையான அரிய பொருட்கள் இங்கு சேகரித்து வைக்கப்பட்டுள்ளன . 
நகரத்தைப் பார்வையிட வருகை தந்த வேல்சு இளவரசர் ஏழாம் எட்வர்டு (ஆல்பர்ட் எட்வர்டு) நினைவாக அருங்காட்சியகத்திற்கு இப்பெயர் வைக்கப்பட்டது. 1876 ஆம் ஆண்டு பிப்ரவரி 6 ஆம் நாள் இதற்கான அடிகல் நாட்டப்பட்டது .



</doc>
<doc id="323068" url="https://ta.wikipedia.org/wiki?curid=323068" title="ஆக்கோ">
ஆக்கோ

ஆக்கோ (ஆக்கோ "ஆர்வக் கோளாறு" எனப் பொருள்படும்) என்பது 2017 ஆம் ஆண்டு வெளிவரவுள்ள ஓர் இந்தியத் தமிழ் நகைச்சுவைத் திரைப்படம் ஆகும். கீதன் பிரிட்டோ, துலிகா குப்தா ஆகியோர் முக்கிய கதாப்பாத்திரங்களில் நடிக்கின்றனர். அனிருத் ரவிச்சந்திரன் இத்திரைப்படத்திற்கு இசை அமைக்கின்றார். மேலும் சிறப்புத் தோற்றத்திலும் இவர் நடிக்கின்றார். "எனக்கென யாரும் இல்லையே" எனும் ஓர் பாடல் அனிருத் ரவிச்சந்திரனால் 2015 ஆம் ஆண்டு பெப்ரவரி 14 ஆம் திகதியன்று அதிகாரபூர்வமாக வெளியிடப்பட்டது. அத்துடன் இப்பாடலின் அனைத்துப் பாடல்களின் உரிமை சோனி மியூசிக் நிறுவனத்தைச் சாரும்.


</doc>
<doc id="323069" url="https://ta.wikipedia.org/wiki?curid=323069" title="மகிழி காத்தாயி அம்மன் கோயில்">
மகிழி காத்தாயி அம்மன் கோயில்

மகிழி காத்தாயி அம்மன் கோயில் நாகப்பட்டினம் மாவட்டத்திலுள்ள அம்மன் கோயிலாகும். 

இக்கோயில் நாகப்பட்டினம்-வேளாங்கண்ணி-திருத்துறைப்பூண்டி சாலையில் கருங்கண்ணிக்கு மேற்கே 2 கிமீ தொலைவில் உள்ளது. கிராமத்துக் கோயிலாக விளங்குகின்ற ஏழு காத்தாயி அம்மன் கோயில்களில் இக்கோயிலும் ஒன்றாகும். 

இக்கோயிலில் மூலவராக காத்தாயி அம்மன் வலது கரத்தில் தாமரை மலரையும், இடது கரத்தில் குழந்தையை அணைத்தபடியும் அமர்ந்த கோலத்தில் உள்ளார். 

இக்கோயிலில் காவல் தெய்வங்களாக சப்தமுனீசுவரர் உள்ளனர். வாழ்முனி, லாடமுனி, முத்துமுனி, செம்முனி, கருமுனி, கும்பமுனி, சடைமுனி ஆகிய ஏழு பேரும் சப்தரிஷிகளின் உருவாகவே கருதப்படுகின்றனர். இக்கோயிலில் பேச்சியம்மன், காத்தவராயன், மதுரை வீரன் சன்னதிகளும் உள்ளன. 


</doc>
<doc id="323072" url="https://ta.wikipedia.org/wiki?curid=323072" title="தலைஞாயிறு அம்பலவாணர் கோயில்">
தலைஞாயிறு அம்பலவாணர் கோயில்

தலைஞாயிறு அம்பலவாணர் கோயில் நாகப்பட்டினம் மாவட்டத்தில் உள்ள சிவன் கோயிலாகும்.

இக்கோயில் நாகப்பட்டினம்-திருத்துறைப்பூண்டி சாலையில் ஆலங்குடிக்குக் கிழக்கே 5 கிமீ தொலைவில் தலைஞாயிறுக்கு அடுத்து ஓரடி அம்பலம் என்னுமிடத்தில் அமைந்துள்ளது.

இங்குள்ள மூலவர் அம்பலவணேசுவரர் என்றழைக்கப்படுகிறார். இறைவி சிவகாமசுந்தரி. கோயிலின் தீர்த்தம் சிவகங்கைத் தீர்த்தமாகும். இக்கோயிலின் தல மரமாக அரச மரம் உள்ளது.

இறைவன் தன் அடியவருக்காக சிதம்பரத்தில் ஆடும் ஆனந்தத் தாண்டவத்தை இங்கே காட்டினார். ஆதலால் இவ்வூர் ஓரடி அம்பலம் என்றழைக்கப்படுகிறது. சிவராத்திரியும், நடராஜர் அபிஷேகம் சிறப்பாக இக்கோயிலில் நடைபெறுகின்றன.


</doc>
<doc id="323074" url="https://ta.wikipedia.org/wiki?curid=323074" title="5005 அலுமினியம் கலப்புலோகம்">
5005 அலுமினியம் கலப்புலோகம்

5005 அலுமினியம் கலப்புலோகம் "(5005 aluminium alloy)" வளிமண்டல அரிப்பை எதிர்க்கும் ஒரு நல்ல அலுமினியக் |கலப்புலோகமாகும். அலங்கார மற்றும் கட்டிடக்கலை பயன்பாடுகளில் இது பயன்படுத்தப்படுகிறது.. 

அலுமினியம்-மக்னீசியம், தேனிரும்பு தனிமங்களால் செய்யப்பட்ட கலப்புலோக 5000 தொடரில் இது ஒரு உறுப்பினர் ஆகும். வார்ப்படத்தில் இதை பயன்படுத்த இயலாது. குளிரூட்டப்பட்டு உருவாக்கினால் மிதமான நிலையிலிருந்து அதிக வலிமையை இக்கலப்பால் அடைய முடியும்.பிற அலுமினியக் குடும்ப கலப்புலோகங்களுடன் ஒப்பிடுகையில் பற்ற வைப்பதில் உயர் வலிமையை தருகிறது. எச்116 மற்றும் எச்321 வகை உரனூட்டி கலப்புலோகப் பொருட்களை புதிய மற்றும் உப்பு நீரில் பயன்படுத்த முடியும். 
5005 அலுமினியம் கலப்புலோகத்தின் இயைபு:



</doc>
<doc id="323075" url="https://ta.wikipedia.org/wiki?curid=323075" title="தெற்குப்பொய்கைநல்லூர் சுவர்ணபுரீசுவரர் கோயில்">
தெற்குப்பொய்கைநல்லூர் சுவர்ணபுரீசுவரர் கோயில்

தெற்குப்பொய்கைநல்லூர் சுவர்ணபுரீசுவரர் கோயில் நாகப்பட்டினம் மாவட்டத்தில் உள்ள சிவன் கோயிலாகும்.

இக்கோயில் நாகப்பட்டினம்-வேதாரண்யம் சாலையில் வேளாங்கண்ணிக்கு வடக்கே 2 கிமீ தொலைவில் அமைந்துள்ளது.

இங்குள்ள மூலவர் சுவர்ணபுரீசுவரர் என்றழைக்கப்படுகிறார். இறைவி பெரியநாயகி. சோழ நாட்டில் பல கோயில்களில் விமானங்கள் பொன்வேய்ந்தநிலையில் காணப்பட்டதால் அவ்வ்று இருந்த விமானங்களை பொன்பரப்பி என்றழைப்பர். அங்கு கோயில் கொண்டுள்ள இறைவனை சுவர்ணபுரீசுவரர் என்றே அழைப்பர். இவ்வூரிலும் அவ்வாறான இறைவன் இருப்பது சிறப்பாகும்.

வேறு எந்த சிவன் கோயிலிலும் காணமுடியாத தீமிதித் திருவிழா இக்கோயிலின் சிறப்பாகும். இக்கோயிலின் வடக்கே பதினெண் சித்தர்களில் ஒருவரான கோரக்க சித்தரின் ஜீவ சமாதி வடக்குப்பொய்கைநல்லூரில் உள்ளது.


</doc>
<doc id="323082" url="https://ta.wikipedia.org/wiki?curid=323082" title="உத்தராகண்டச் சட்டமன்றம்">
உத்தராகண்டச் சட்டமன்றம்

உத்தராகண்டச் சட்டமன்றம், இந்திய மாநிலமான உத்தராகண்டின் சட்டமன்றம் ஆகும். இது உத்தராகண்டின் சட்டவாக்க அவை. இந்த மன்றத்தில் மொத்தம் 71 உறுப்பினர்கள் உள்ளனர். இந்த மாநிலத்தில் உள்ள 70 சட்டமன்றத் தொகுதிகள் உள்ளன. ஒவ்வொரு தொகுதியிலும் அதிக வாக்குகள் பெற்றவர் அந்த தொகுதியின் சட்டமன்ற உறுப்பினராகத் தேர்ந்தெடுக்கப்படுகிறார். இவ்வாறாக 70 தொகுதிகளின் மூலம் 70 சட்டமன்ற உறுப்பினர்கள் தேர்ந்தெடுக்கப்பட்டும், ஆங்கிலோ-இந்தியர் ஒருவர் ஆளுநரால் நியமிக்கப்பட்டும் மொத்தம் 71 உறுப்பினர்கள் இருக்கின்றனர்.



</doc>
<doc id="323089" url="https://ta.wikipedia.org/wiki?curid=323089" title="போகாரி">
போகாரி

போகாரி "(Bohari)" என்பது இந்தியாவின் அசாம் மாநிலம் பார்பேட்டா மாவட்டத்திலுள்ள ஒரு கணக்கெடுப்பில் உள்ள ஊர் ஆகும். 

2001 ஆம் ஆண்டின் இந்திய மக்கள் தொகைக் கணக்கெடுப்பின்படி போகாரா நகரத்தின் மக்கள்தொகை 7976 நபர்கள் ஆகும். இம்மக்கள் தொகையில் 52.% நபர்கள் ஆண்கள் மற்றும் 48% நபர்கள் பெண்களாவர். போகாரி நகரத்தின் எழுத்தறிவு சதவீதம் 59% ஆகும். நாட்டின் சராசரி தேசிய எழுத்தறிவு சதவீதமான 59.9% என்பதைவிட இது குறைவாகும். எழுத்தறிவு பெற்றவர்களில் 67% நபர்கள் ஆண்கள் மற்றும் 51% நபர்கள் பெண்களாவர். 13% நபர்கள் 6 வயதுக்கு குறைவானவர்களாக உள்ளனர் 


</doc>
<doc id="323092" url="https://ta.wikipedia.org/wiki?curid=323092" title="இரங்கோபண்டித அக்ராரம் வேணுகோபால சுவாமி கோயில்">
இரங்கோபண்டித அக்ராரம் வேணுகோபால சுவாமி கோயில்

இரங்கோபண்டித அக்ராரம் வேணுகோபால சுவாமி கோயில் என்பது கிருட்டிணகிரி மாவட்டம், ஒசூரில் உள்ள பழமையான ஒரு கிருஷ்ணர் கோயிலாகும். இக்கோயில் ஒசூரில் உள்ள கோகுல் நகர் சாலையின் முடிவில் இரங்கோபண்டித அக்ராரம் என்ற பகுதியில் உள்ளது.
இக்கோயில் அமைதியான இடத்தில் உள்ளது. இந்த கோயில் உள்ள இடம் இரங்கோபண்டித அக்ராரம் என அழைக்கப்படுகிறது. இந்த அக்ராரத்தின் மையத்தில் கோயில் அமைந்துள்ளது. அக்ராரம் என்று குறிப்பிட்டாலும் தற்போது இங்கு ஒரு வீடும் இல்லை அக்ராரத்தைச் சுற்றிலும் கோட்டை போன்ற மண்ணால் கட்டப்பட்ட மதில் சுவரின் எச்சங்கள் மற்றும் மதில் சுவருக்கு உட்பட்ட பகுதியில் வீடுகள் இருந்ததற்கான அடையாளமாக அடித்தள எச்சங்கள் உள்ளன. எந்தக் காலத்தில் இந்த ஊர் அழிந்தது என்பது தெரியவில்லை. இந்த ஊர் தற்போது இல்லாவிட்டாலும் வருவாய் துறை ஆவணங்களில் இப்பகுதியை இரங்கோபண்டித அக்ராரம் என்றே குறிப்பிடுகின்றன. இந்தப் பகுதியை உள்ளூர் மக்கள் பாழ் அக்ராரம் என அழைக்கின்றனர்.

இந்தக் கோயில் அகனாழி, இடைநாழி, முன்னாழி முன் மண்டபம். ஆகியவற்றுடன் ஒற்றைப் பிரகாரத்துடன் அழகுற உள்ளது. அகனாழியில் வேணுகோபால சுவாமியின் இருபுறமும் இராதை ருக்மணி தேவியருடன் காட்சியளிக்கிறார். கோபாலனின் பாதங்களை பசு ஒன்று வருடிக் கொண்டிருப்பது போன்றும், வேணுகோபாலர் நான்கு கைகளுடன், பின்னிரு கைகளில் சங்கும், சங்கரமும் ஏந்தியும் முன்னிரு கைகளில் புல்லாங்குழலை ஏந்தியும் காட்சியளிக்கிறார். தலைக்கு மேலை ஆதிசேடன் குடையாக உள்ளார். ஆழ்வார்கள் உடனிருந்து கோபாலனை வணங்கியபடி உள்ளனர்.

வைகுண்ட ஏகாதசியும். கோகுலாஷ்டமியும் கோயிலில் சிறப்பாக கொண்டாடப்படுகிறது, கோயிலில் வருடாந்திர பூசை அக்டோபர் இரண்டாம் நாள் செய்யப்படுகிறது. 


</doc>
<doc id="323093" url="https://ta.wikipedia.org/wiki?curid=323093" title="துமாரியா">
துமாரியா

துமாரியா "(Dumaria)" இந்தியாவின் பீகார் மாநிலத்தின் கயா மாவட்டத்திலுள்ள ஒரு வட்டாரம் ஆகும். மகத் கோட்டத்தில் இவட்டாரம் உள்ளது. மாவட்டத் தலைநகரம் கயாவிலிருந்து 83 கிலோமீட்டர் மேற்கிலும், மாநிலத்தின் தலைநகரம் பாட்னாவிலிருந்து வடக்கில் 175 கிலோமீட்டர் தொலைவிலும் துமாரியா வட்டாரம் அமைந்துள்ளது. மேற்கில் அரிகர்கஞ்ச் வட்டாரம், கிழக்கில் இமாம்கஞ்ச் வட்டாரம், தெற்கில் சட்டார்பூர் வட்டாரம், வடக்கில் தியோ வட்டாரம் முதலிய வட்டாரங்கள் துமாரியாவிற்கு எல்லகளாக உள்ளன. மேலும் துமாரியா நகருக்கு அருகில் அவுரங்காபாத் நகரம், அசைனாபாத் நகரம், சேர்காட்டி நகரம், ராபிகஞ்ச் நகரம் போன்ற நகரங்கள் சூழ்ந்துள்ளன. இக்கோட்டத்தில் 11 பஞ்சாயத்துகளும் 100 கிராமங்களும் அடங்கியுள்ளன. லோன்சாக் மிகச்சிறிய கிராமம் என்றும், கோலுபார் மிகப்பெரிய கிராமமாகவும் கருதப்படுகின்றன. கடல் மட்டத்திலிருந்து 93 மீட்டர் உயரத்தில் துமாரியா அமைந்துள்ளது. மகதி மொழி உள்ளூர் மொழியாகப் பேசப்படுகிறது. இந்தி, உருது, ஆங்கிலம் போன்ற பிற மொழிகளையும் இங்குள்ளவர்கள் பேசினர். துமாரியா கோட்டத்தில் மொத்தமாக 15531 குடும்பங்களைச் சேர்ந்த 100411 நபர்கள் வசித்தனர். இந்நபர்களில் 51326 நபர்கள் ஆண்கள் மற்றும் 49085 நபர்கள் பெண்களாவர்


</doc>
<doc id="323099" url="https://ta.wikipedia.org/wiki?curid=323099" title="பாலவனப்பள்ளி">
பாலவனப்பள்ளி

பாலவனப்பள்ளி (Palavanapalli ) என்பது தமிழ்நாட்டின், கிருஷ்ணகிரி மாவட்டம், ஓசூர் வட்டத்தைச் சேர்ந்த வருவாய் கிராமம் ஆகும். இந்த ஊர் ஓசூர் சட்டமன்றத் தொகுதிக்கு உட்பட்டது. இந்த ஊர் மாவட்ட தலைநகரான கிருட்டிணகிரியில் இருந்து 49 கிலோ மீட்டரும் ஒசூரில் இருந்து 11 கிலோமீட்டர் தொலைவிலும் மாநிலத் தலைநகரான சென்னையில் இருந்து 297 கிலோ மீட்டர் தொலைவிலும் உள்ளது. இந்த ஊரின் பரப்பளவு 535.61 எக்டேராகும்.
இவ்வூரில் 2011 ஆண்டைய இந்திய மக்கள் கணக்கெடுப்பின்படி 258 வீடுகள் உள்ளன. மக்கள் தொகை 1096 , இதில் 540 பேர் ஆண்கள், 556 பேர் பெண்கள் ஆவர். கல்வியறிவு விகிதம் 64.87 % ஆகும் இதில் ஆண்களின் கல்வியறிவு விகிதம் 72.41 % பெண்களின் கல்வியறிவு விகிதம் 57.60 %. தமிழ்நாட்டின் சராசரி கல்வி விகிதமான 80.09 % ஒப்பிடும்போது கல்வியறிவில் இக்கிராமம் பின்தங்கியுள்ளது. 


</doc>
<doc id="323100" url="https://ta.wikipedia.org/wiki?curid=323100" title="புருக்டோசு">
புருக்டோசு

பிரக்டோசு "(Fructose)" என்பது ஓர் எளிய ஒற்றைச்சர்க்கரை ஆகும். இது பழச் சர்க்கரை எனவும் அறியப்படுகின்றது. பல தாவரங்களில் பிரக்டோசு பொதுவாகக் காணப்படுகின்றது. இங்கு சுக்ரோசு என்ற இரட்டைச் சர்க்கரையாக மாறுவதற்காக பெரும்பாலும் குளுக்கோசுடன் பிணைந்து காணப்படுகிறது. பிரக்டோசின் கட்டமைப்பில் கீட்டோன் குழு இடம்பெற்றுள்ளது.இதைத் தவிர இரண்டு ஓரினைய ஆல்ககால் தொகுதிகளும் மூன்று ஈரினைய ஆல்ககால் தொகுதிகளும் இதில் இடம்பெற்றுள்ளன. குளுக்கோசு மற்றும் கேலக்டோசு ஆகியவற்றுடன் சேர்ந்து உணவுத்திட்ட மூன்று ஒற்றைச் சர்க்கரைகளில் இதுவும் ஒன்றாகிறது. இவை மூன்றும் செரிமானத்தில் இரத்தத்தில் நேரடியாக உறிஞ்சப்படுகின்றன. இதனை முதன் முதலில் கண்டறிறிந்தவர் பிரான்சிய வேதியியலாளர் அகசுட்டின்-பியரே டப்ருன்போவ்ட் என்பவராவார். 1947 ஆம் ஆண்டு இவர் பிரக்டோசைக் கண்டுபிடித்தார் . 1857 ஆம் ஆண்டு ஆங்கில நாட்டு வேதியியலாளர் வில்லியம் ஆலென் மில்லர் இதற்கு பிரக்டோசு என்ற பெயரைச் சூட்டினார் . தூய்மையான உலர்நிலையில் உள்ள பிரக்டோசு இனிப்பானது. வெண்மையானது. நெடியற்ற படிகத்திண்மமாகக் காணப்படுகிறது. அதிகமாகத் தண்ணீரில் கரையக்கூடிய சர்க்கரை பிரக்டோசு ஆகும் . தேன், பழங்கள், மலர்கள், வேர்காய்கள் போன்றவற்றில் பிரக்டோசு இயற்கையில் கிடைக்கிறது.

வணிக ரீதியாக, பிரக்டோசு கரும்பு, பீட்ரூட் மற்றும் மக்காச்சோளத்திலிருந்து பெறப்படுகிறது. படிகநிலை பிரக்டோசு என்பது ஒற்றைச்சர்க்கரையாகும். உலர்ந்த நிலையில் பொடியாக்கப்பட்டு உயர் தூய்மை கொண்டதாக உள்ளது. உயர் பிரக்டோசு சோள மருந்து என்பது குளுக்கோசு மற்றும் பிரக்டோசு ஆகியவற்றின் கலவையாகும். ஒரு மூலக்கூறு குளுக்கோசும் ஒரு மூலக்கூறு பிரக்டோசும் சேர்ந்த கலவையே சுக்ரோசு எனப்படும் சர்க்கரையாகும். பிரக்டோசின் அனைத்து வடிவங்களும் சுவைக்காகவும் சுவை அதிகரிப்புக்காகவும் உணவுடனும் பானங்களுடனும் சேர்க்கப்படுகின்றன. 240000 டன்கள் படிகபிரக்டோசு ஆண்டோதோறும் உற்பத்தி செய்யப்படுகிறது. 

எந்த சர்க்கரையாக இருந்தாலும் பிரக்டோசு அதிக அளவில் நுகரப்பட்டால் இன்சுலின் எதிர்ப்பு, உடல் பருமன், உயர்த்தப்பட்ட எல்டிஎல் கொழுப்பு மற்றும் ட்ரைகிளிசரைடுகள் ஆகியவை வளர்சிதை மாற்ற நோய்க்குறி,வகை 2 நீரிழிவு மற்றும் இதய நோய்க்கு வழிவகுக்கும் . சுக்ரோசு, குளுக்கோசு இரண்டும் சேர்க்கப்பட்ட உணவுகளைக் காட்டிலும் பிரக்டோசு விரும்பத்தக்கது என்று ஐரோப்பிய உணவு பாதுகாப்பு நிறுவனம் தெரிவிக்கிறது. ஏனெனில் இதனுடைய இரத்தச் சர்க்கரை அளவு குறைவானதாக உள்ளது. பிரக்டோசு அதிக உட்கொள்ளலால் வளர்சிதை மாற்ற சிக்கல்களுக்கு வழிவகுக்கலாம். மேலும், 2015 ஆம் ஆண்டில் ஊட்டச்சத்து தொடர்பான பிரிட்டனின் அறிவியல் ஆலோசனைக் குழுவானது, அதிக பிரக்டோசு வளர்சிதைமாற்றக் கோளாறுகளை ஏற்படுத்துவதாகக் கூறப்படுவதை எதிர்த்து வாதிட்டது. அதை நிரூபிக்க போதுமான ஆதாரங்கள் இல்லை என்று கூறி வாதிட்டது. 
அடர் சர்க்கரைக் கரைசலை நீர்த்த ஐதரோகுளோரிக் அமிலம் சேர்த்து நீராற்பகுத்து பிரக்டோசு தயாரிக்கப்படுகிறது. நீராற்பகுப்பிற்குப் பின்னர் கரைசலுடன் சுண்ணாம்பு சேர்த்து வினைப்படுத்தப்படுகிறது. கால்சியம் பிரக்டோசெட்டு வீழ்படிவாகிரது. விழ்படிவை பிரித்தெடுத்து நீர் சேர்த்து கரைசலின் வழியாக கார்பன் டை ஆக்சைடு செலுத்தப்படுகிறது. கால்சியம் கார்பனேட்டு வீழ்படிவாகிறது. கரைசல் அடர்ப்பிக்கப்பட்டு பிரக்டோசு படிகமாக்கப்படுகிறது.
இதுவொரு வெண்படிகத் திண்மமாகும். கரும்புச் சர்க்கரையைக் காட்டிலும் இனிப்பு மிக்கதாகும். ஒளிசுழற்றும் தன்மை கொண்டதாகும். இடஞ்சுழி சேர்மமாதலால் இதை லெவுலோசு என்றும் அழைப்பர்.
பிரக்டோசு ஆறு கார்பன் அணுக்கள் கொண்ட ஒரு பல்லைதராக்சி கீட்டோனாகும். படிகநிலை பிரக்டோசு வளைய ஆறு உறுப்பினர் கட்டமைப்பை ஏற்கிறது. எமிகீட்டால் நிலைப்புத் தன்மையையும் உட்புற ஐதரசன் பிணைப்பையும் வழங்குகிறது. இவ்வடிவம் முன்னதாக டி-பிரக்டோபைரினோசு என்று அழைக்கப்பட்டது. கரைசலில் பிரக்டோசு 70% பிரக்டோபைரனோசு ஆகவும் 22% பிரக்டோபியூரனோசு ஆகவும் காணப்படுகிறது. இவற்றைத் தவிர வளையமில்லா வடிவமும் சேர்ந்து மூன்று வடிவங்களில் பிரக்டோசு சிறிய அளவில் காணப்படுகிறது. 


</doc>
<doc id="323103" url="https://ta.wikipedia.org/wiki?curid=323103" title="பக்ராவுர்">
பக்ராவுர்

பக்ராவுர் "(Bakraur)" இந்தியாவின் பீகார் மாநிலத்திலுள்ள புத்தகயாவுக்கு சற்று கிழக்கில் இருக்கும் ஓர் ஊராகும். சில சமயங்களில் இவ்வூரை பக்ரோவுர் என்றும் அழைக்கிறார்கள். புத்தகயா நகரிலிருந்து நேரடியாக பால்கு நதிக்கு குறுக்காக பக்ராவுர் அமைந்துள்ளது. புத்தகயாவில் உள்ள போதி மரத்தடியில் புத்தர் ஞானம் பெற்றதாகக் கூறப்படுகிறது. 

கவுதம புத்தர் ஞானம் பெறுவதற்கு சற்று முன்னர் வரை அவருக்கு பால், அரிசிப்புட்டு முதலிய உணவுகளை ஊட்டிவிட்டவர் என்று நம்பப்படும் சுயாதாவின் கிராமம் இந்த பக்ராவுர் எனக் கூறப்படுகிறது .
பக்ராவுர் கிராமத்தில் சுயாதாவை நினைவுகூறும் வகையில் ஒரு தூபி பக்ராவுர் கிராமத்தில் எழுப்பப்பட்டுள்ளது. 



</doc>
<doc id="323107" url="https://ta.wikipedia.org/wiki?curid=323107" title="நாகொண்டப்பள்ளி">
நாகொண்டப்பள்ளி

நாகொண்டப்பள்ளி ( Nagondapalli ) என்பது தமிழ்நாட்டின், கிருஷ்ணகிரி மாவட்டம், ஓசூர் வட்டத்தைச் சேர்ந்த சிற்றூர் ஆகும். இந்த ஊர் ஓசூர் சட்டமன்றத் தொகுதிக்கு உட்பட்டது. இந்த ஊர் மாவட்ட தலைநகரான கிருட்டிணகிரியில் இருந்து 61 கிலோ மீட்டரும் ஒசூரில் இருந்து 8 கிலோமீட்டர் தொலைவிலும் மாநிலத் தலைநகரான சென்னையில் இருந்து 297 கிலோ மீட்டர் தொலைவிலும் உள்ளது. இந்த ஊரின் பரப்பளவு 889.38 எக்டேராகும். அருகில் உள்ள ஊர் மத்திகிரி ஆகும்.
இவ்வூரில் 2011 ஆண்டைய இந்திய மக்கள் கணக்கெடுப்பின்படி 674 வீடுகள் உள்ளன. மக்கள் தொகை 2929 , இதில் 1513 பேர் ஆண்கள், 1416 பேர் பெண்கள் ஆவர். கல்வியறிவு விகிதம் 73.37 % ஆகும் இதில் ஆண்களின் கல்வியறிவு விகிதம் 81.86 % பெண்களின் கல்வியறிவு விகிதம் 64.23 %. தமிழ்நாட்டின் சராசரி கல்வி விகிதமான 80.09 % ஒப்பிடும்போது கல்வியறிவில் இக்கிராமம் பின்தங்கியுள்ளது. 


</doc>
<doc id="323108" url="https://ta.wikipedia.org/wiki?curid=323108" title="2-பென்டனால்">
2-பென்டனால்

2-பென்டனால் "(2-pentanol)" என்பது CHO என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். பென்டன்-2-ஆல் என்ற ஐயுபிஏசி முறை பெயராலும் இச்சேர்மம் அழைக்கப்படுகிறது. மற்ற வேதிப்பொருட்கள் தயாரிக்கையில் ஒரு இடைநிலைப் பொருளாக இது உருவாகிறது. கரைப்பானாக பயன்படுத்தப்படுகிறது. தொழிற்சாலைகளுக்காக விற்கப்படும் அமைல் ஆல்ககால் கலவைகளில் பகுதிப்பொருளாக இது காணப்படுகிறது.
வளிம நிறமாலை வரைவு-பொருண்மை நிறமாலை வரைவுகளின் மூலம் புதிய வாழைப்பழங்களில் 14.26±2.63 பகுதிகள்/மில்லியன் அளவில் 2-பென்டனால் இருப்பு அறியப்பட்டது.

பென்டீனை நீரேற்ற வினைக்கு உட்படுத்தி பெருமளவில் 2-பென்டனால் தயாரிக்க இயலும்.


</doc>
<doc id="323111" url="https://ta.wikipedia.org/wiki?curid=323111" title="திருக்கட்டளை சுந்தரேசுவரர் கோயில்">
திருக்கட்டளை சுந்தரேசுவரர் கோயில்

திருக்கட்டளை சுந்தரேசுவரர் கோயில் புதுக்கோட்டை மாவட்டத்தில் திருவரங்குளம் வட்டத்தில் திருக்கட்டளை ஊராட்சியில் அமைந்துள்ள சிவன் கோயிலாகும். 

திருக்கட்டளை என்ற சொல்லானது திருக்கற்றளி என்ற சொல்லிலிருந்து மருவிவந்ததாகும். கல் தளி என்றால் கற்றளி என்ற நிலையில் கற்கோயிலைக் குறிக்கிறது. அளவில் சிறிதாக அமைந்துள்ள இக்கோயில் பரிவார வகையைச் சார்ந்ததாகும். இக்கோயில் ஆதித்த சோழன் காலத்தைச் சார்ந்தது என்பதைக் குறிக்கும் வகையில் கோயிலில் கல்வெட்டு காணப்படுகிறது. மற்றொரு கல்வெட்டு மிலட்டூர் போரில் போகேந்திர சிங்கபேரரையன் மரணமடைந்ததைப் பற்றியும் அவரது தம்பியைப் பற்றியும் எடுத்துரைக்கிறது. தம் பகைமை தீரும்பொருட்டு கோயிலில் விளக்கு எரிப்பதற்காக தேவைப்படுகின்ற நெய்யினை எடுக்க தானம் தந்ததைக் குறிப்பிடுகிறது. முதலாம் குலோத்துங்கனால் முகமண்டபம் கட்டப்பட்டுள்ளது. 

இங்குள்ள மூலவர் சுந்தரேசுவரர் என்றழைக்கப்படுகிறார். இறைவி மங்களநாயகி. மூலவர் கருவறைக்கு முன்பாக சிறிய நந்தியும், பலி பீடமும் உள்ளன. மூலவர் சன்னதிக்கு முன்பாக அடுத்தடுத்து இரு பலி பீடங்களும் நந்தியும் உள்ளன.

சிறிய, அழகான கருவறையின் மீது விமானம் அமைந்துள்ளது. கருவறை சதுர வடிவில் காணப்படுகிறது. அர்த்த மண்டபம், முக மண்டபம் ஆகியவற்றோடு கோயில் உள்ளது. தட்சிணாமூர்த்தி, வீராடனமூர்த்தி, பிட்சாடனமூர்த்தி ஆகிய மூன்று மூர்த்திகளும் இக்கோயிலில் அமைந்துள்ளது அதன் சிறப்பை உணர்த்துகிறது. 



</doc>
<doc id="323113" url="https://ta.wikipedia.org/wiki?curid=323113" title="டிசிப்ரோசியம்(III) குளோரைடு">
டிசிப்ரோசியம்(III) குளோரைடு

டிசிப்ரோசியம்(III) குளோரைடு "(Dysprosium(III) chloride)" என்பது DyCl என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமாகும். டிசிப்ரோசியமும் குளோரினும் சேர்ந்து உருவாகும் இச்சேர்மத்தை டிசிப்ரோசியம் டிரைகுளோரைடு என்றும் அழைக்கிறார்கள். வெண்மையும் மஞ்சளும் கலந்த நிறத்தில் காணப்படும் இச்சேர்மம் ஈரக்காற்றில் உள்ள நீரை எளிதாக ஈர்த்துக் கொண்டு அறுநீரேற்றாக (DyCl3.6H2O) உருவாகிறது. இலேசாக வெப்பப்படுத்தும் போது பகுதியாக டிசிப்ரொசியம் ஆக்சி குளோரைடாக (DyOCl) நீராற்பகுப்பு அடைகிறது.

DyO அல்லது நீரேற்ற குளோரைடு அல்லது ஆக்சி குளோரைடு அல்லது DyCl•6HO. இவற்றிலொன்றை தொடக்கப் பொருளாகக் கொண்ட அமோனியம் குளோரைடு பாதையில் பெரும்பாலும் டிசிப்ரோசியம்(III) குளோரைடு தயாரிக்கப்படுகிறது or DyCl•6HO.. இத்தயாரிப்பு முறைகள் யாவும் (NH4)2[DyCl5] அணைவுச் சேர்மத்தை உருவாக்குகின்றன.

இப்பென்டாகுளோரைடு வெப்பத்தால் பின்வரும் சமன்பாட்டிலுள்ளவாறு சிதைவடைகிறது. 

வெப்பச்சிதைவு வினை இடைநிலை வேதிப்பொருளான (NH4)[Dy2Cl7] வழியாக நிகழ்கிறது.
DyO வை நீர்த்த ஐதரோ குளோரிக் அமிலம் சேர்த்து சூடாக்கும் போது (DyC•6HO) உற்பத்தி செய்யப்படுகிறது. சூடாக்குவதால் இவ்வுப்பு நீரற்றதைக் கொடுப்பதற்குப் பதிலாக ஆக்சிகுளோரைடைத் தருகிறது. 

டிசிப்ரோசியம்(III) குளோரைடு ஒரு மிதமான வலிமை கொண்ட இலூயிக் அமிலமாகும். வன்மென் அமிலக்காரக் கோட்பாட்டு அடிப்படையில் இது வன்னமிலமாகத் தரப்படுத்தப்படுகிறது. டிசிப்ரோசியம் குளோரைடின் நீர்த்தக் கரைசல்களை மற்ற டிசிப்ரோசியம்(III) சேர்மங்கள் தயாரிக்கப் பயன்படுத்த முடியும். உதாரணம் டிசிப்ரோசியம் புளோரைடு:

டிசிப்ரோசியம் குளோரைடு பிற டிசிப்ரோசியம் உப்புகள் தயாரிப்பில் தொடக்கப் பொருளாகப் பயன்படுத்தப்படுகிறது. இயுடெக்டிக் LiCl-KCl இல் உள்ள DyCl3 இன் உருகிய கலவை மின்னாற் பகுப்பின் போது டிசிப்ரோசியம் உலோகத்தைக் கொடுக்கிறது. தங்குதன் எதிர்மின் வாயில் Dy2+ வழியாக ஒடுக்க வினை நிகழ்கிறது . 

டிசிப்ரோசியம் சேர்மங்கள் யாவும் மிதமான நச்சுத்தன்மை உடையன என நம்பப்படுகிறது. இருப்பினும் இதன் நச்சுத்தன்மை தொடர்பான விரிவான ஆய்வுகள் எதுவும் மேற்கொள்ளப்படவில்லை.


</doc>
<doc id="323116" url="https://ta.wikipedia.org/wiki?curid=323116" title="வணிகக் கல்வி">
வணிகக் கல்வி

வணிகக் கல்வி  என்பது ஆஸ்திரேலியா, கனடா, ஹாங்காங், இந்தியா, நைஜீரியா, நேபாளம், அயர்லாந்து, நியூசிலாந்து, பாகிஸ்தான், தென் ஆப்பிரிக்கா, இலங்கை, ஜிம்பாப்வே, அர்ஜென்டீனா, ஸ்வீடன், தான்சானியா, மலேஷியா, சாம்பியா மற்றும் ஐக்கிய ராஜ்யம் , ஆகிய நாடுகளில் கற்பிக்கப்படும் ஓர் கல்வித் துறை அல்லது கற்கை நெறி ஆகும். அத்துடன் பல்கலைக்கழக அளவிலும் இக்கல்வி நெறி கற்பிக்கப்படுகிறது..  கணக்கியல், நிதி, சந்தைப்படுத்தல், நிறுவன ஆய்வுகள் மற்றும் பொருளாதாரம் ஆகிய கூறுகளை இக்கற்கை நெறி கொண்டுள்ளது.


</doc>
<doc id="323118" url="https://ta.wikipedia.org/wiki?curid=323118" title="வேளாங்கண்ணி இரஜதகிரீசுவரர் கோயில்">
வேளாங்கண்ணி இரஜதகிரீசுவரர் கோயில்

வேளாங்கண்ணி இரஜதகிரீசுவரர் கோயில் நாகப்பட்டினம் மாவட்டத்தில் உள்ள சிவன் கோயிலாகும்.

இக்கோயில் நாகப்பட்டினம்-வேதாரண்யம் சாலையில் நாகப்பட்டினத்திற்குத் தெற்கே அமைந்துள்ளது.

பனி சூழந்த நிலையில் சூரிய வெளிச்சத்தில் வெள்ளியைப் போலப் பிரகாசிப்பதால் கயிலாயத்தை வெள்ளியங்கிரி என்றழைப்பர். வெள்ளியங்கிரிநாதரான சிவபெருமான் இங்கு இரஜதகிரீசுவரர் என்றழைக்கப்படுகிறார். இறைவி வேல்நெடுங்கண்ணி ஆவார்.

சிக்கல் கோயிலில் முருகப்பெருமானுக்கு சக்தி வேலைத் தந்து அருளிய பெருமை வேல்நெடுங்கண்ணிக்குரியதாகும். இக்கோயிலில் ஆடி மாதம் தீமிதித் திருவிழா மிகவும் சிறப்பாக நடைபெறுகிறது.



</doc>
<doc id="323119" url="https://ta.wikipedia.org/wiki?curid=323119" title="அலுமினியம் அசிட்டைலசிட்டோனேட்டு">
அலுமினியம் அசிட்டைலசிட்டோனேட்டு

அலுமினியம் அசிட்டைலசிட்டோனேட்டு "(Aluminium acetylacetonate)" என்பது Al(CHO) என்ற வாய்ப்பாடு கொண்ட ஒரு ஒருங்கிணைவு கூட்டுச் சேர்மம் ஆகும். சுருக்கக் குறியீடாக இதை Al(acac), என்றும் அழைக்கிறார்கள். மூன்று அசிட்டைலசிட்டோனேட்டு ஈந்தணைவிகளுடன் கூடிய அலுமினியம் அணைவுச் சேர்மம் அலுமினியம் கொண்டுள்ள சேர்மங்கள் தொடர்பான ஆய்வுகளை மேற்கொள்ள பயன்படுத்தப்படுகிறது. அலுமினியம் அசிட்டைலசிட்டோனேட்டு மூலக்கூறு D3 சீரொழுங்குடன், பிற எண்முக டிரிசு(அசிட்டைலசிட்டோனேட்டு)களுடன் சமவடிவமுடைய சேர்மமாகக் காணப்படுகிறது.

அலுமினியம் அசிட்டைலசிட்டோனெட்டை.. உலோககரிமவேதியியல் ஆவிப் படிவைப் பயன்படுத்தி படிக அலுமினியம் ஆக்சைடு படலம் தயாரிக்கின்ற முன்னோடிச் சேர்மமாகப் பயன்படுத்த முடியும் 


</doc>
<doc id="323123" url="https://ta.wikipedia.org/wiki?curid=323123" title="திருப்பூண்டி அகத்தீசுவரர் கோயில்">
திருப்பூண்டி அகத்தீசுவரர் கோயில்

திருப்பூண்டி அகத்தீசுவரர் கோயில் நாகப்பட்டினம் மாவட்டத்தில் உள்ள சிவன் கோயிலாகும்.

இக்கோயில் நாகப்பட்டினம்-திருத்துறைப்பூண்டி சாலையில் 17 கிமீ தொலைவில் உள்ளது.

இங்குள்ள மூலவர் அகத்தீசுவரர் ஆவார்.

கயிலாயத்தில் சிவபெருமானின் திருமணக்காட்சியைக் காண அனைவரும் வடப்புறம் சென்றபோது, தென் பகுதி உயரத் துவங்கியதால் அகத்தியரை இறைவன் அழைத்து நிலத்தைச் சமநிலைக்கு ஆக்குமாறு பணித்தார். தனக்கு இறைவனின் திருமணக்காட்சி கிடைக்காதே என்று அகத்தியர் வருந்தியதை உணர்ந்த சிவபெருமான் திருமறைக்காட்டில் திருமணக்கோலத்துடன் காட்சி தருவதாக கூறினார். வேதாரண்யத்தை அடையும் முன்பாக இங்கு இறைவனின் மேனியை அமைத்து வழிபட்ட சிறப்பு பெற்ற இடமாகும். இக்கோயிலில் கோளிலிநாதர் தீர்த்தவாரி அருளும் திருவிழா மிகவும் சிறப்பாக நடைபெறுகிறது.



</doc>
<doc id="323124" url="https://ta.wikipedia.org/wiki?curid=323124" title="முகளூர்">
முகளூர்

முகளூர் ( Mugalur ) என்பது தமிழ்நாட்டின், கிருஷ்ணகிரி மாவட்டம், ஓசூர் வட்டத்தைச் சேர்ந்த சிற்றூர் ஆகும். இந்த ஊர் ஓசூர் சட்டமன்றத் தொகுதிக்கு உட்பட்டது. இந்த ஊர் மாவட்ட தலைநகரான கிருட்டிணகிரியில் இருந்து 54 கிலோ மீட்டரும் ஒசூரில் இருந்து 15 கிலோமீட்டர் தொலைவிலும் மாநிலத் தலைநகரான சென்னையில் இருந்து 315 கிலோ மீட்டர் தொலைவிலும் உள்ளது. இந்த ஊரின் பரப்பளவு 818.07 எக்டேராகும். அருகில் உள்ள ஊர் மத்திகிரி ஆகும்.
இவ்வூரில் 2011 ஆண்டைய இந்திய மக்கள் கணக்கெடுப்பின்படி 609 வீடுகள் உள்ளன. மக்கள் தொகை 2593, இதில் 1352 பேர் ஆண்கள், 1241 பேர் பெண்கள் ஆவர். கல்வியறிவு விகிதம் 63.41 % ஆகும் இதில் ஆண்களின் கல்வியறிவு விகிதம் 71.77 % பெண்களின் கல்வியறிவு விகிதம் 54.42 %. தமிழ்நாட்டின் சராசரி கல்வி விகிதமான 80.09 % ஒப்பிடும்போது கல்வியறிவில் இக்கிராமம் பின்தங்கியுள்ளது. 


</doc>
<doc id="323126" url="https://ta.wikipedia.org/wiki?curid=323126" title="இமாச்சலப் பிரதேச சட்டமன்றத் தேர்தல், 2017">
இமாச்சலப் பிரதேச சட்டமன்றத் தேர்தல், 2017

இமாச்சலப் பிரதேச சட்டமன்றத் தேரதல் 2017 ஆம் ஆண்டு நடைபெற உள்ளது. இதன் 68 தொகுதிகளுக்கும் வாக்குப்பதிவு நடக்கும்.
முந்தைய சட்டமனறத்தின் பதவிக் காலம் 7 சனவரி 2017 இல் முடிவடைந்தது.

முந்தைய சட்டமன்ற பதவிகாலம் 7 சனவரி 2017 இல் முடிவடைகிறது.எனவே இமாச்சல பிரதேச சட்டமன்ற உறுப்பினர்களை தேர்ந்தெடுக்க இமாச்சலப் பிரதேச சட்டமன்றத் தேரதல், 2017 ஆம் ஆண்டு நடைபெற உள்ளது. 
2012 நடைபெற்ற கடந்த தேர்தலில் இந்திய தேசிய காங்கிரஸ் கட்சியின் வீரபத்ர சிங் முதல்வராக தேர்ந்தெடுக்கப்பட்டார்.

2017 ஆம் ஆண்டு நடைபெற உள்ள இமாச்சலப் பிரதேச சட்டமன்றத் தேர்தலில் போட்டியிடும் கட்சிகள்:


</doc>
<doc id="323127" url="https://ta.wikipedia.org/wiki?curid=323127" title="அலுமினியம் போரோவைதரைடு">
அலுமினியம் போரோவைதரைடு

அலுமினியம் போரோவைதரைடு "(Aluminium borohydride)" என்பது Al(BH). என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமாகும். அலுமினியம் டெட்ரா ஐதரோபோரேட்டு என்ற பெயராலும் இது அழைக்கப்படுகிறது. எளிதில் ஆவியாகக் கூடியதாகவும், உடனடியாகத் தீப்பற்றும் சேர்மமாகவும் உள்ள இச்சேர்மம் இராக்கெட் எரிபொருளாகவும், ஆய்வகங்களில் ஒடுக்கும் முகவராகவும் பயன்படுத்தப்படுகிறது. பெரும்பாலான உலோக போரோ ஐதரைடுகள் போல இல்லாமல் அலுமினியம் போரோவைதரைடு ஒரு சகப்பிணைப்புச் சேர்மமாகும். மற்றவை அயனிப் பிணைப்புக் கட்டமைப்பில் உள்ளன.

சோடியம் போரோவைதரைடு உடன் அலுமினியம் குளோரைடு வினை புரிவதால் அலுமினியம் போரோவைதரைடு உருவாகிறது:.

அல்லது ஒர் உடன் தீப்பற்றாத டெட்ரா ஐதரோபியுரான் கூட்டு விளைபொருளாக,டெட்ரா ஐதரோபியுரானில் உள்ள அலுமினியம் குளோரைடு மற்றும் கால்சியம் போரோவைதரைடுடன் ஒத்த வினையில் ஈடுபடுகிறது:. 

எல்லா போரோவைதரைடுகளையும் போல இச்சேர்மம் ஒரு ஒடுக்கும் முகவராகவும் ஐதரைடு வழங்கியாகவும் செயல்படுகிறது. தண்ணீருடன் வினைபுரிந்து தனிமநிலை ஐதரசன் வாயுவைக் கொடுக்கிறது. மேலும் கார்பாக்சிலிக் எசுத்தர்கள், ஆல்டிகைடுகள், கீட்டோன்கள் ஆகியனவற்றை ஒடுக்கி ஆல்ககாலாக மாற்றுகிறது.



</doc>
<doc id="323128" url="https://ta.wikipedia.org/wiki?curid=323128" title="நாலிகபெட்ட அக்ராரம்">
நாலிகபெட்ட அக்ராரம்

நாலிகபெட்ட அக்ராரம் ( Naligabetta Agraharam) என்பது தமிழ்நாட்டின், கிருஷ்ணகிரி மாவட்டம், ஓசூர் வட்டத்தைச் சேர்ந்த வருவாய் கிராமம் ஆகும். இந்த ஊர் அச்செட்டிப்பள்ளி ஊராட்சிக்கு உட்பட்டதாகவும், ஓசூர் சட்டமன்றத் தொகுதிக்கு உட்பட்டதாக உள்ளது. இந்த ஊர் மாவட்ட தலைநகரான கிருட்டிணகிரியில் இருந்து 58 கிலோ மீட்டரும் ஒசூரில் இருந்து 5 கிலோமீட்டர் தொலைவிலும் மாநிலத் தலைநகரான சென்னையில் இருந்து 315 கிலோ மீட்டர் தொலைவிலும் உள்ளது. இந்த ஊரின் பரப்பளவு 113.64 எக்டேராகும். அருகில் உள்ள ஊர் ஒசூர் ஆகும். இந்த ஊருக்கு அருகில் இரங்கோபண்டித அக்ராரம் வேணுகோபால சுவாமி கோயில் உள்ளது.
இந்த ஊருக்கு மேற்கில் உள்ள குன்றான நாலிகபெட்டா மலையின் பெயரைச் சேர்த்து இவ்வூரை நாலிகபெட்ட அக்ராரம் என அழைக்கின்றனர்.
இவ்வூரில் 2011 ஆண்டைய இந்திய மக்கள் கணக்கெடுப்பின்படி 281 வீடுகள் உள்ளன. மக்கள் தொகை 1,247, இதில் 616 பேர் ஆண்கள், 631 பேர் பெண்கள் ஆவர். கல்வியறிவு விகிதம் 81.99 % ஆகும் இதில் ஆண்களின் கல்வியறிவு விகிதம் 90.20 % பெண்களின் கல்வியறிவு விகிதம் 73.95 %. தமிழ்நாட்டின் சராசரி கல்வி விகிதமான 80.09 % ஒப்பிடும்போது கல்வியறிவில் இக்கிராமம் முன்னேறியதாக உள்ளது. 


</doc>
<doc id="323131" url="https://ta.wikipedia.org/wiki?curid=323131" title="பூனப்பள்ளி">
பூனப்பள்ளி

பூனப்பள்ளி ( Poonapalli) என்பது தமிழ்நாட்டின், கிருஷ்ணகிரி மாவட்டம், ஓசூர் வட்டத்தைச் சேர்ந்த வருவாய் கிராமம் ஆகும். இந்த ஊர் அச்செட்டிப்பள்ளி ஊராட்சிக்கு உட்பட்டதாகவும், ஓசூர் சட்டமன்றத் தொகுதிக்கு உட்பட்டதாக உள்ளது. இந்த ஊர் மாவட்ட தலைநகரான கிருட்டிணகிரியில் இருந்து 60 கிலோ மீட்டரும் ஒசூரில் இருந்து 10 கிலோமீட்டர் தொலைவிலும் மாநிலத் தலைநகரான சென்னையில் இருந்து 317 கிலோ மீட்டர் தொலைவிலும் உள்ளது. அருகில் உள்ள ஊர் மத்திகிரி, அருகில் உள்ள தொடர்வண்டி நிலையம் ஓசூர் ரயில் நிலையம் ஆகும்.
இவ்வூரில் 2011 ஆண்டைய இந்திய மக்கள் கணக்கெடுப்பின்படி 738 வீடுகள் உள்ளன. மக்கள் தொகை 3061 , இதில் 1542 பேர் ஆண்கள், 1519 பேர் பெண்கள் ஆவர். கல்வியறிவு விகிதம் 72.94 % ஆகும் இதில் ஆண்களின் கல்வியறிவு விகிதம் 80.98 % பெண்களின் கல்வியறிவு விகிதம் 64.89 %. தமிழ்நாட்டின் சராசரி கல்வி விகிதமான 80.09 % ஒப்பிடும்போது கல்வியறிவில் இக்கிராமம் பின்தங்கியதாக உள்ளது. 


</doc>
<doc id="323132" url="https://ta.wikipedia.org/wiki?curid=323132" title="நீலகிரி மலையின மக்களின் இசைக்கருவிகள்">
நீலகிரி மலையின மக்களின் இசைக்கருவிகள்

நீலகிரி மலைத்தொடரில் வாழும் மலையின மக்கள் எனப்படுவோர் அங்கு பல்லாயிரக்கணக்கான ஆண்டுகளாக, அம்மலைத்தொடரின், பல்வேறு மலைகளில் வாழும் பூர்வீக மக்கள் ஆவர். அவர்களில் தோடர், கோத்தர், இருளர் , குரும்பர், படுகர் ஆகிய ஐவரும் (Nilgiris tribes - Irula, Badaga, Toda, Kota and Kurumba) முக்கியமானவர்கள் ஆவர்.. இவருள் தோடர், கோத்தர், இருளர் ஆகிய மூவரின் இசைப்பாங்கு இன்றளவும், நயம் மாறாமல் வளர்ந்து வருவதாக இசையறிஞர் இயம்புகின்றனர். அவர்களின் இசையில், தற்கால வாழ்வியல் சூழ்நிலைகளும், பழமையான கலச்சார அடிச்சுவடுகளும் காணப்படுகின்றன.

மனிதன் உருவாக்கும், ஒழுங்குபடுத்தப்பட்ட ஓசைகளின் வழியே, இசை பிறக்கிறது. இசைக்கருவிகளின் வழியே, இசையானது, இசைக்கப்படும்போது, வெவ்வேறு முறைகளில், வெவ்வேறு கருவிகளில், அதன் உருவத்திற்கே ஒப்ப, இசை உண்டாக்கப்படுகிறது. மக்களின் உணர்வுகள், இசைக் கருவிகளின் வழியேயும் வெளிப்படுவது இயல்பு ஆகும். பின்பு அது கேள்வி ஞானமாகி, குறிப்பிட்ட இசையறிவாக ஆர்வமுள்ள, குறிப்பிட்ட மக்களிடையே நிலைப்பெறுகிறது. இங்கு தோடர், கோத்தர், இருளர் ஆகிய முதன்மையான மலையின மக்கள் மூவரின் இசையறிவும், இன்றளவும் பயன்படுத்தும், அவர்களின் இசைக் கருவிகளின் விவரங்களும், அவற்றின் செய்முறைகளும், இயக்கமுறைகளும், செப்பனிடும் முறைகளும், அவற்றிற்கே உரிய நிலைகளில் அறியப்படுகின்றன. அந்த மலையின இசைக் கருவிகள் இணைந்த நிலையில், அவற்றின் தன்மைகளை அடிப்படைக் கருவிகள், துணை நிலைக் கருவிகள் என்ற வகையில் விளங்கப் பெறுகின்றன. அந்த இசைக் கருவிகளின் இயக்க முறைகளுக்கும், ஆட்ட அசைவுக் கூறுகளுக்கும் உள்ள இணைவு நிலைகள், பொருத்திக் காட்டப்படுகின்றன.

மலையின மக்கள் இசைக் கருவிகள் கொண்டு இசைக்கும் குறிப்புகளை மட்டுமே, சில ஆய்வாளர்கள் குறிப்பிட்டுள்ளனர். வர்க்கிஸ், எட்கார் தர்ஸ்டன் , பிரீக்ஸ் ஆகிய அறிஞர்களும், பிலோ இருதயநாத் , சு. சக்திவேல் போன்றவர்களும், மலையின மக்களின் இசைக் கருவிகள் பற்றிய குறிப்புகளைத் தந்துள்ளனர். கபில வாத்ஸ்யாயன், சச்சிதானந்த வாஸ்யாயன் ஆகியோர் இணைந்து எழுதியுள்ள நூலும், டாக்டர் மா. நவநீதகிருட்டிணன், கே. ஏ. குணசேகரன் ஆகியோர் இணைந்து எழுதியுள்ள 'கிராமிய நடனங்கள்' பற்றிய நூலும், டாக்டர் மு.இராமசுவாமி, டாக்டர் அ. அறிவுநம்பி ஆகியோரது கூத்து பற்றிய ஆய்வு நூல்களும், தமிழர் தோற் கருவிகள் பற்றிய ஆர். ஆளவந்தாரின் நூலிலும், நாட்டுப்புற இசைக் கருவிகளைப் பற்றிய செய்திகளிலும், நீலகிரி மலையின மக்களின் இசையறிவு பொதிந்து இருக்கின்றன.

குழலிசைக் கருவி, தோலிசைக் கருவி. நரம்பிசைக் கருவி, கஞ்சக் கருவி என்று இசைக்கருவிகளின் வகைகள் குறித்து செவ்வியல் இலக்கியத்தில் காண முடிகிறது. இம்மலை மக்கள் கொண்டுள்ள இசைக் கருவிகளில், நரம்பிசைக் கருவியைத் தவிரப் பிறவற்றைக் காண முடிகிறது. 

மலையின் மக்களிடையே தோலிசைக் கருவிகள், விலங்குகளை ஒட்டவும், வேட்டையாடவும், விலங்குகளிடமிருந்து தங்களையும், அவர்களின் குடியிருப்புக்களையும் காத்துக் கொள்ளவும் உரத்து வாசித்துக் கொள்ள பயன்படுகின்றன. இருளர்கள், கோத்தர்கள் ஆகியோரிடம் மத்தளம் எனும் இசைக்கருவி ஒரே வடிவம் உடையதாகவே விளங்குகின்றன. இரு மத்தளங்கள் இணைந்த நிலையில் பயன்படுத்துவது, இம் மலையின மக்களிடையே வழக்கமாக உள்ளது. அவற்றில் ஏற்படுத்தப்படும், இரு வேறு ஒலிப்பு முறைகள், தரத்தக்கவையில் ஒன்றினை 'கும்பொரெ' என்றும், மற்றொன்றினை, 'சிம்ள பொரெ' என்றும், ஒலிப்பு முறையால் வேறுபடுத்தி அழைக்கின்றனர்.

இரு புற முழவு : மரத்தால் அல்லது தகர உலோகத்தால் செய்யப்பட்ட உருளை வடிவத்தின் இருபுறங்களும், பதப்படுத்தப்பட்ட தோல்களால் இணைக்கப்பட்டுள்ளன. இரு புற இணைப்பின் ஒரப்பகுதிகள் தோலிலிருந்து, தயாரிக்கப்பட்ட கயிறுகள் கொண்டு இணைத்துக் கட்டப்பட்டிருக்கும். கடைமான், புள்ளிமான், காட்டு ஆடு, மாடு ஆகியவற்றிலிருந்து கிடைக்கும் தோல்களைப் பதப்படுத்தி, மத்தளத்திற்குப் பயன்படுத்துகின்றனர்.



தோலிசைக் கருவியான 'தம்பட்டை' என்னும் இந்த ஒரு புற முழவுக் கருவி அடிகுச்சிகள் கொண்டு, தொலை தூரத்திற்கு, கேட்கும் அளவுக்கு ஓசை எழுப்பக் கூடியதாகும். மத்தளத்தைப் போலவே, இக்கருவியும், இம் மக்களின் வாழ்வோடு தொடர்பு கொண்டு விளங்குகிறது. மலையின ஆடவர்கள் அனைவராலும், தோலிசைக் கருவிகள் எளிதாக வாசிக்க முடிகின்றது.

ஒரு புற முழவு வகையில் அடங்கிய, தோலிசைக் கருவி தம்பட்டை ஆகும். இரண்டு சாண் அளவு, குறுக்கு வட்டம் கொண்ட ஒரு இரும்பால் ஆன வளையத்திலோ, மரத்தாலான வளையத்திலோ, ஒரு புறம் இழுத்துக் கட்டப்பட்டு, தோலிசைக் கருவியின் மறுபுறம் கயிறுகளால் பின்னப் பட்டிருக்கும், கயிறுகள் தோலிலிருந்து எடுக்கப்பட்டது. இதனை 'வார்' என்று அழைப்பர். தோல்கள் கடை மான்,
புள்ளி மான், காட்டு ஆடு, மாடு ஆகியவற்றிலிருந்து எடுத்து, பதப்படுத்தப்பட்டதாக அமைந்திருக்கும்.


மத்தளத்தைப் போலவே, தம்பட்டை இடப்புறத் தோளில் கட்டித் தொங்க விடப்பட்டிருக்கும். இடப்புற மார்பின் பக்க வாட்டில், தம்பட்டையின் முழவுப் பகுதி தெரியுமாறு, இடப்புறக் கை அணைப்பில் வைத்து, இரு கை விரல்களின் பிடிப்பில், இரு குச்சிகள் கொண்டு, இது இசைக்கப்படும். இடப்புறக் கைக்குச்சி தட்டையாக இருக்கும். இக்குச்சிகள் இரண்டும், இரண்டுச் சாண் அளவு நீளம் உடையவையாக இருக்கும். இடப்புறக் குச்சி ஒலிப்பு முறை, உரத்த ஒலி அற்று விளங்கும். உருண்டைக் குச்சி, உரத்த ஒலி தரத்தக்கதாக அமையும். தம்பட்டையின் ஒலிப்பு முறையில், சுதி கெடாமல் மேல் நிலை, அடி நிலை என்று கொள்ளும் அளவுக்கு, உருண்டைக் குச்சியின் உரத்த நிலை வாசிப்பும், தட்டைக் குச்சியின் மென்மை நிலை வாசிப்பும் அமைவதை உணர்ந்து அறியலாம். மத்தளத்தைப் போல, இதனை வாசிப்போர் அடிக்கடி நெருப்பில், அனல் தைக்குமாறு செய்து கொள்கின்றனர்.

தம்பட்டையின் தோல் பகுதியில் ஒட்டை அல்லது விரிசல் ஏற்படுமாயின், தோல் பகுதியை எடுத்து விட்டு, வேறு தோலினைப் பயன்படுத்திக் கொள்வர். இவர்களது தம்பட்டையின் தோலை, அடிக்கடி மாற்றிக் கொள்வதை விட, வாசிக்கப் பயன் படுத்தும் அடி குச்சிகளையே, அடிக்கடி மாற்றிக் கொள்கின்றனர். தோலில் விரைப்பு ஏற்படுத்திக் கொள்ள வேண்டி, முழவுப் பகுதியின் பின்புறத்தே, பின்னப் பட்டிருக்கும் கயிறுகளை, இழுத்துக் கட்டிக் கொள்கின்ற முறையும், சில வேளைகளில் பின்பற்றப்படுகிறது.

மண், மரம், உலோகம் ஆகியவற்றால் இசைக் கருவிகள் செய்யப்படுகின்றன. மண்ணாலான இசைக் கருவி, தோல்பானைத் தாளக் கருவி ஆகும். இதனைக் 'கடிமெ’ என்று இருளர்கள் அழைக்கின்றனர். நீலகிரி மலையில் காணப்படும் இசைக் கருவிகளும், மண்ணாலும் தோலாலும் இணைத்துச் செய்யப்பட்ட இந்த “கடிமெ" இசைக்கருவி குன்னூர் வட்டத்தில் உள்ள குஞ்சப்பனை, கோளிக்கரை, செம்பனாரை, மூப்பக்காடு, கொலக்கம்பை ஆகிய பகுதிகளில் வாழும் இருளர்களிடம் மட்டுமே காணப்படுகிறது.

மண்ணாலான குடம் போல் வடிவம் பெற்றுள்ள இக் ’கடிமெ’, இருபுறமும் வாய்ப் பகுதிகள் அமைந்திருக்குமாறு செய்யப் படுகிறது. பின்னர், சுடப்பட்டு எடுக்கப் படுகிறது. இதன் இரு புற வாய்ப் பகுதிகளிலும், பதப்படுத்திய தோல்கள் கொண்டு ஒட்டப்பட்டு, தோல் கயிறுகளால், மண் குடப் பகுதிகளின் மேல் இழுத்துப் பிணைத்துக் கட்டப்படுகின்றது. தோளில் தொங்கவிட்டுக் கொண்டு, வாசிப்பதற்கு ஏற்ப தோல் கயிறும் அமைக்கப்படுகிறது. ஏனைய தோலிசைக் கருவிகளின், தோல் பகுதியை அடிக்கடிச் சூடுபடுத்திக் கொள்வது போல, இதையும் செய்து கொள்கின்றனர்.

<poem>

</poem> என பலவித நடைகளில், 'கடிமெ' வாசிக்கப்படுகின்றது. கை விரல்களால் வாசிக்கப்படும் இத் தோல்பானைத் தாளக் கருவி, தோளில் தொங்க விட்ட நிலையில், இரு புறத்தேயும் வாசிக்கப்படுகிறது,

மண் குடத்தில் விரிசல் கோடுகள் ஏற்படின், ஒலிப்பில் தரம் இருக்காது. எனவே, வேறு ஒரு குடத்தில் தோல்கள் போர்த்திக் கட்டப்படுகிறது. இக்கருவி, ஏனைய இசைக் கருவிகளினூடே இணைந்து வாசிக்கக் கூடியது ஆகும். எனவே, உடனுக்குடன் வாசித்தாக வேண்டிய சூழ்நிலை தேவையில்லை என்பதால், விரிசல் பகுதியில் ஏதேனும் செப்பனிட்டு ஒட்டுதல் செய்து, பயன்படுத்திக் கொள்ளும் நிலை ஏற்படுவது இல்லை.

இருளர்களால் 'பீக்கி' என்றும், கோத்தர்களால் 'கொலு' என்றும் அழைக்கப்படும் குரல் வாத்தியம், குழலிசைக் கருவி ஆகும். மரத்தாலான, இக்குழலிசைக் கருவியின் ஒலிவெளிக் கிண்ணங்கள், கோத்தர் இனமக்களிடத்தில், உலோகங்களால் அமைக்கப்பட்டிருக்கின்றன. மரத்தாலான, ஒலிவெளிக் கிண்ணத்திலிருந்து வெளிப்படும் இசை, உலோகத்தாலான ஒலிவெளிக் கிண்ணத்திலிருந்து, சற்று வேறுபட்டுக் கேட்க, இனிமையாகவும் மென்மையாகவும் அமைகிறது.

முழங்கை அளவு நீளம் கொண்ட இக்குழல் இசைக் கருவி, மரத்தால் செய்யப்படுகிறது. ஒரு புறம் அகன்றும், மறுபுறம் வரவரக் குறைந்தும் அமையப் பெற்று இருக்கும். இதன் குழலின், அகன்ற குழல் பகுதியில், ஒரு ஒலி வெளிக் கிண்ணம் பொருத்தப்பட்டிருக்கும். மறுபுறம், வாயில் வைத்துக் காற்றைச் செலுத்தி வாசிக்கப் படுவதற்காக, புல்லால் அமைந்த ஒரு பொருள் செருகப் பட்டு இருக்கும். புல்லால் அமைந்த பொருளுக்கும், குழல் பகுதிக்கும் இடையே, பறவை இறகின் வெண்மையான குழல் பகுதி அமைந்து இருக்கும். பறவை இறகுகளின் வெண்மையான குழல் பகுதிக்கும், மரத்தால் செய்யப்பட்ட குழல் பகுதிக்கும் இடையே, ஒரு வட்ட உலோகத் தட்டு ஒன்று பொருத்தப் பட்டிருக்கும். இப்போது புழக்கத்திலுள்ள ஐம்பது காசு நாணயம் போல, அது வடிவம் பெற்றிருக்கும். இது மரத்தாலான குழல் பகுதிக்கும், வாய்ப் பகுதியில் வைத்து வாசிக்கும் புல் குழல் பகுதிக்கும், இடையே அமைக்கப் பட்டு இருக்கும். புல் குழல் பகுதியை, உதட்டில் வைத்து வாசிப்பதற்கு ஆதாரமாக, இந்த வட்டத்தட்டு துணைச் செய்கிறது. ஒலி வெளிக் கிண்ணம் பொருத்தப்பட்ட பகுதிக்கும், குழல் பகுதிக்கும் இடையே பொருத்திக் கொள்வதற்கு ஏற்றாற் போல, குரல் வாத்தியம் அமைக்கப்பட்டிருக்கும். சில இடங்களில், ஒலிவெளிக் கிண்ணமும், குழல் பகுதியும், பிரித்துப் பொருத்த முடியா வண்ணம், ஒரே மரத்திலிருந்து, கடைந்து எடுக்கப்பட்டு அமைக்கப்பட்டு இருக்கும்.

மரக்குழல் பகுதியில், ஐந்து துளைகள் இடப் பட்டிருக்கும். குழலிசைக் கருவியைக் கையால் பிடித்து, வாயில் வைத்து, துளைகளைக் கை விரல்களால் அடைத்தும், விடுத்தும், மூச்சு இழுத்து வாசிக்கின்றனர். நாட்டுப்புறங்களில், 'ஒத்தூதிக் குழலிசைக் கருவி' என்று ஒன்று உண்டு. இதனை வாய் வழியே, காற்றினைக் கொடுத்து, ‘ம் . . ம் . . ம் . . ம்’ எனத் தொடர்ந்து ஒரியல்பு இசை தருமாறு இயக்குவர். இதனைக் கை விரல்கள் கொண்டு, துளைகளை அடைத்தும் விடுத்தும் செய்வதில்லை. இந்த குழலிசைக் கருவியை வாசிப்போர், தொடர்ந்து இசைக்குமாறு செய்யவேண்டி, வாய்ப் பகுதியில் காற்றைச் சேமித்துக் கொண்டு, தொடர்ந்து குழலுக்குள் செலுத்துவர். ஒத்தூதிக் குழல் வாசிக்கும் கலைஞர்களின் வாய் புடைத்திருப்பது போலவே, இடைவிடாது கை விரல்களால் வாசிக்கும் கலைஞர்களின் வாயும் புடைத்திருக்கும். 
<poem>
</poem> என்றவாறு தொடர்ந்து, சந்த அமைப்பினைத் தருவதாகக் கலைஞர்கள் இசைப்பதை வழக்கமாகக் கொண்டு உள்ளனர்.
<poem>
</poem> என்றவாறு, இசை நடை அமைந்து இருப்பதாகக் கூறுகின்றனர். கோளிக்கரை இருளர்கள் வெவ்வேறு, பாடல் மெட்டுக்களை, தாம் ஆடும் ஆட்டத்திற்கு ஏற்றாற் போல, குரல் வாத்தியம் கொண்டு வாசிக்கின்றனர்.இக்குரல் இசைக்கருவியை, வாசிக்கத் தொடங்கும் முன், வாயின் எச்சிலைச் செலுத்தி, ஒலிவெளிக் கிண்ணம் வரை அமைந்துள்ள குழல் பகுதியை ஈரப்படுத்துவது வழக்கம். ஏனெனில், புல் குழல் பகுதி, ஈரத்தில் தோய்ந்தாலன்றி, நல்ல நாதம் தராது. அவசரமாக வாசிக்க வேண்டிய, சூழ்நிலைகள் வந்தால், எச்சிலுக்கு மாற்றாகத் தண்ணீரையேனும் ஊற்றி, அந்த குழல் உறுப்புகளை ஈரப்படுத்துவது உண்டு.

இக்குழலிசைப் பகுதிகளான, 1) புல்குழல் பகுதி நூலால் சுற்றப்பட்டு, புல்குழல் பகுதியில் பொருத்தப்பட்டுள்ள, 2) பறவை இறகின் குழல் பகுதி வட்டத்தட்டு, 3) குழாய்ப் பகுதியில் பொருத்தும் சிறு குழல் பகுதி, 4) குறுகிய நிலையில் தொடங்கி, வர வரப் பெருத்துள்ள, ஐந்திலிருந்து ஏழு துவாரங்கள் வரை கொண்டு அமைந்த குழல் பகுதி, 5) குழல் பகுதியில் பொருத்தப் பட்டுள்ள, ஒலிவெளிக் கிண்ணப் பகுதி ஆகிய உறுப்புகளைக் கொண்டு,உருவாக்கப்பட்ட, இக்குரல் வாத்தியத்தில் பழுது ஏற்படின், பழுது ஏற்பட்ட பகுதியை மட்டும் மாற்றிக் கொண்டு வாசிக்கின்றனர்.

'கொம்பு' என்பது மூன்று பிரிவுகளால் இணைக்கப்பட்டு, அரை வட்ட வடிவமான அமைப்புக் கொண்ட குழலிசைக் கருவி ஆகும். கோத்தர் கூறும் கொம்பு இசைக் கருவியின் ஓசை, நீலகிரி மலையின மக்கள் பயன்படுத்தும் ஏனைய இசைக் கருவிகளின் ஒலிப்புச் சக்தியை விடக் கூடுதலானது. மலை முகடுகளில் நின்று கொண்டு வாசித்து, அடுத்த மலையில் வாழும் தம் தோழர்களைக் கூவி அழைத்திட, இது பெரிதும் துணையாக இருந்து இருக்கிறது. இன்று இவ்வழக்கம் குறைந்து காணப்படுகிறது.

வெண்கல உலோகத்தால் செய்யப்படும் இக் கருவி, குறுகிய நிலையில் தொடங்கி, சிறுசிறிதாகப் பெருத்த நிலையில் அமைக்கப்பட்டிருக்கும். இது மூன்று முழத்திலிருந்து ஐந்து முழம் வரை நீளம் கொண்டதாக அமைக்கப்பட்டு இருக்கும். உள்ளங்கை அளவுள்ள ஒலி வெளிக் கிண்ணமாக, வெளிப்புறக் குழல் பகுதி அமைக்கப்பட்டிருக்கும். அரை வட்ட வடிவமாக வளைக்கப்பட்டுப் பட்டறைகளில் வார்த்து எடுக்கப்படும். இந்த குழல் பகுதியின் மூன்று பிரிவுகளின் இணைப்புகளில் வேலைப்பாடுகள் அமைந்த தகடுகள் வெளிப்புறத்தே அமைக்கப் பட்டிருப்பதைக் காணலாம். இது மூன்று கிலோவிலிருந்து, ஐந்து கிலோ வரை எடையுள்ளதாக இருக்கும். வாயில் வைத்து வாசிக்கும் கொம்பின் பகுதி, உதடுகள் அமைந்து காற்றை வெளிச் சிதறாமல் குழலுக்குள் செலுத்தும் அளவுக்கு வசதியாக, பிறை போலச் செய்த இரண்டு வடிவப் பொருள்களால் பொருத்தப்பட்டு இருக்கும்.

இந்த கொம்பிசைக் கருவியில், அடி வயிற்றிலிருந்து மூச்சிழுத்து, வாய்ப் பகுதியில் காற்றைச் சேமித்து வைத்து, உதடுகள் அதிரக் காற்றை அழுத்தமாகச் சிதறிச் செலுத்துவர். குரல் வாத்தியத்தில் உதட்டின் வழியே காற்றைச் சிதறாமல், குழல் பகுதிக்குள் செலுத்துவர். இவ்வாறு இசைக்கும் முறைகளின் வேறுபாடுகள், இரு குழலிசைக் கருவிகளுக்கும் இடையே அமைகின்றன. வளைந்த பகுதிகளைப் பிடித்து, வானத்தைப் பார்த்த நிலையில், ஒலிவெளிக் கிண்ணப் பகுதி அமைய, கொம்பு வாசிக்கப்படும். குரல் வாத்தியம் போல், இதில் வாசிப்பது இல்லை. மாறாக, ஒரே மூச்சில்,
<poem>
</poem>என்று வாசித்து விட்டு அமைவர். குரல் வாத்திய ஒலிக்கு, இடையே இடையிடையே, ஐந்து நிமிடத்திற்கு ஒரு முறை, கொம்பு வாசிப்பது வழக்கம். கொம்பு இசைக் கருவி, மத்தளம், தம்பட்டை ஆகியவற்றை வாசிக்கும் கலைஞர்கள், இருவராக இணைந்த நிலையில் வாசிப்பது போலவே, கொம்பு இசைக் கருவி வாசிப்போரும், இருவராக இணைந்து வாசிக்கின்றனர். யானைப்பிளிறும் முழக்கமும், இக்கொம்பின் ஒசையும் ஒருமித்து இருக்க உணரலாம்.

கொம்பு இசைக்கருவி, வெண்கல உலோகத்தால் எடையுள்ளதாகச் செய்யப்பட்டு இருப்பதால், அடிக்கடி பழுதேற்படும் வாய்ப்பு இதற்கு இல்லை. அவ்வாறு பழுதேற்பட்டால், தங்கள் பட்டறைகளில், அவர்களேச் செப்பனிட்டுக் கொள்கின்றனர்.

தோலிசைக் கருவிகளுக்கும், துளை இசைக் கருவிகளுக்கும், துணை நிலையாக அமைந்து இசையெழுப்ப உதவும் இசைக்கருவிகளே, கஞ்சக் கருவிகள் எனப்படுகின்றன.
கால்மணிக்கச்சம், குமிழ் கொண்ட வட்டத் தகட்டுச் சால்ரா, வட்டமணித் தட்டு ஆகிய இசைக் கருவிகள் கோத்தர்கள் ஆடும் ஆட்டங்களில் மட்டுமே பரவலாகக் காண முடிகிறது. கோத்தர் இன மக்களிடம் ஒரு கொல்லம் பட்டறை, அவர் தம் குடியிருப்புகளில் கட்டாயமாக அமைந்திருக்கும் என்பது தனிச்சிறப்பு ஆகும்.

இதனை ஆண்கள் மட்டுமே, இரு கால்களிலும், கட்டிக் கொண்டு ஆடுவர். பெண்கள் கட்டிக் கொண்டு ஆடுவது இல்லை. இரண்டு அடியிலிருந்து, ஐந்து அடி வரை மணிக் கோவை செய்யப்பட்டுக் கால்களில் கட்டிக் கொள்ளுமாறு இருப்பதே, கால் மணிக்கச்சம் என்று அழைப்பர்.. ஒவ்வொரு மணியும், கயிறுகளால் கோவை செய்யப்படுவதற்கேற்ப, ஒரு துளையுள்ள, ஒரு இணைப்புடன் இருக்கும். அந்த சிறு மணியானது, கீறலிடப்பட்ட உருண்டை வடிவமாக, உட்புறத்தில், வெளியே வராதபடி, இடப்பட்டிருக்கும். ஒவ்வொரு மணிக்கும் இடையே சிறு சிறு இடைவெளிகள் இருப்பதால், மணிக்கு மணி இடித்து ஒலி தருகின்றன. காலடி வைப்புகள் செய்யும் போது, ஒவ்வொரு முறையும் தாளத்தை உணர்த்துமாறு ஒலி எழும்புகிறது.

இது இரும்பு, வெண்கலம் ஆகிய உலோகங்களில் ஏதேனும் ஒன்றிலிருந்து செய்யப்படுகிறது. 'சிங்கி' என்று, இதனை நாட்டுப் புறங்களில் கூறுவர். 'சால்ரா' என்று மலையின மக்களால் கூறப்படும் இக்கருவி, ஒரே வட்ட வடிவமாக இரண்டு சமதளப் பகுதிகளைக் கொண்டிருக்கும். இது பட்டறையில் வைத்து உருக்கி, தகடாகத் தட்டிச் செய்யப் படுகிறது. இந்த சால்ராவின் நடுப்பகுதி,உட்புறமாகக் குமிழ்ந்து இருக்கும். எனவே, வெளிப்புறத்தின் நடுப்பகுதி, குவிந்து இருக்கும். இதனை இசைப்பதற்கு ஏற்ப, இவ்விரண்டு குமிழ்ப்பகுதிகளின் நடுவில் உள்ள துளை வழியே, கயிறு கட்டப்பட்டு இருக்கும். நாட்டுப்புறங்களில் 'சிங்கி', சம கனம் உடையவையாக இருக்கும். சுதிக் குறைவு ஏற்படாதவாறு விளங்க, இக்கனம் மேற் கொள்ளப்படுகிறது, மலையின மக்கள் பயன்படுத்தும் இந்த வட்டத் தகட்டுச் சால்ராவில், இவ்விதக் கனம் மேற்கொள்ளப் படுவது இல்லை.





</doc>
<doc id="323134" url="https://ta.wikipedia.org/wiki?curid=323134" title="கொடைக்கானல் சூரிய வான் ஆய்வகம்">
கொடைக்கானல் சூரிய வான் ஆய்வகம்

கொடைக்கானல் சூரிய வான் ஆய்வகம் "( Kodaikanal Solar Observatory)" என்பது இந்திய வானியற்பியல் மையத்திற்குச் சொந்தமானதும், அதே நிறுவனத்தால் இயக்கப்படவும் கூடிய ஒரு சூரிய வான் ஆய்வகம் ஆகும். தென்னிந்தியாவிலுள்ள திண்டுக்கல் மாவட்டத்தில் இருக்கும் கொடைக்கானலில் இருந்து நான்கு கிலோமீட்டர் தொலைவில் பழனி மலையின் தெற்கு உச்சியில் அமைந்துள்ளது.

1909 ஆம் ஆண்டு சனவரி மாதம் இங்குதான் முதன்முதலில் எவர்செட்டு விளைவு கண்டறியப்பட்டது. இந்த ஆய்வகத்தில் திரட்டப்பட்ட சூரிய தரவுகள் இந்தியாவில் கிடைக்கப்பெறும் மிகப்பழமையான தொடர் வரிசைத் தரவுகளாக கருதப்படுகின்றன. பூமத்திய செறிவு மின்னோட்டம் தொடர்பாக இங்குத் திரட்டப்படும் துல்லியமான தரவுகள் தனித்துவம் மிக்கவையாகும். 

அயன மண்டல ஆழம் காணல், புவிகாந்தம், எப் மண்டல செங்குத்து நகர்வு, சூரியனின் மேற்பரப்பு ஆய்வுகள் போன்றவை இங்கு வழக்கமாக நடைபெற்று வருகின்றன. இங்கு திரட்டப்படும் தரவுகளின் தொகுப்புகள் தேசியத் தரவு மையம் மற்றும் உலாகாயத் தரவு மையங்களுக்கு அனுப்பி வைக்கப்படுகின்றன. 
இரண்டு விஞ்ஞானிகளும் 19 தொழில்நுட்ப வல்லுநர்களும் இங்கு முழுநேரப் பணியாளர்களாகப் பணிபுரிகின்றனர். 

1881 ஆம் ஆண்டுத் தொடக்கத்தில் இந்தியாவின் வானிலை ஆய்வுச் செய்தியாளர் பிலான்போர்டு சூரிய ஆய்வுக்கான விதையை விதைத்தார். "பூமியின் மீதான சூரிய வெப்ப சக்தியினை துல்லியமாக அளவிடுவது, குறிப்பிட்ட காலத்திற்கான அதன் வேறுபாடுகள் முதலான நடவடிக்கைகள் மேற்கொள்ளப்படுவதற்காக மேம்பட்ட சூரிய கண்காணிப்பு முறைகள் முதலிய முன்னேற்ற நடவடிக்கைகளை இவர் பரிந்துரைத்தார். 

20 அங்குல தொலைநோக்கிகளால் எடுக்கப்பட்ட சூரியன், விண்மீன்களின் புகைப்படங்கள், அவற்றின் கதிர்நிரல் வரைபடங்கள் ஆகியனவற்றின் முக்கியத்துவமும் அவை குறிப்பாக தென்னிந்தியாவின் மலை வாழிடத்தில் எடுக்கப்பட வேண்டியதன் அவசியத்தையும் 1882, மே மாதத்தில் நார்மன் இராபர்ட்டு போக்சான் மதராசில் முன்மொழிந்தார். 

1893 ஆம் ஆண்டு மதராசு மாகாணத்தில் ஏற்பட்ட கடும் பஞ்சத்தை தொடர்ந்து, சூரியனைப் பற்றிய புரிதல்களை அதிர்கரிக்க வேண்டியதன் அவசியம் உணரப்பட்டது. தென்னிந்தியாவின் மிக உயரமான, தூசு குறைந்த கொடைக்கானலில் ஒரு சூரிய இயற்பியல் வான் ஆய்வகத்தை நிறுவிட இலார்டு கெல்வின் முடிவு செய்தார். மிச்சி சிமித் கண்காணிப்பாளராக தேர்வு செய்யப்பட்டார். 1895 இல் பணிகள் துரிதமாக நடந்தன. மதராசு வான் ஆய்வகத்திலிருந்த கருவிகள் கொடைக்கானலுக்கு மாற்றப்பட்டு 1899 ஆம் ஆண்டு ஏப்ரல் 1 இல் கொடைக்கானல் சூரிய வான் ஆய்வகம் நிறுவப்பட்டது. 

இவ்வான் ஆய்வகத்தில் முதலாவது உற்றுநோக்கல் 1901 ஆம் ஆண்டு முதல் தொடங்கப்பட்டன. அயன மண்டலத்தை ஆய்வு செய்வதற்கான அயனமண்டல உயர அளவி, புவிகாந்த வசதிகள் 1955 இல் இங்கு நிறுவப்பட்டன. டி.இராயிட்சு, ஏ.எல். நாராயணன், அமில்குமார் தாசு போன்றவர்கள் 1922 ஆம் ஆண்டுக்கும் 1960 ஆம் ஆண்டுக்கும் இடைப்பட்ட காலத்தில் இங்கு இயக்குநர்களாகப் பணிபுரிந்தனர். வைணு பாப்பு 1960 இல் இங்கு இயக்குநராகப் பதவியேற்றார். நவீன கதிர் நிரல் வரைபட வசதிகள் கொண்ட 12 மீ சூரிய கோபுரம் ஏ.கே. தாசுவால் 1960 இல் இங்கு நிறுவப்பட்டு சூரியமைய்ய நிலஅதிர்ச்சியியல் ஆய்வுகள் மேற்கொள்ளப்பட்டன. காந்தப்புல வரைபட ஆய்வுமுயற்சிகள் முன்னெடுக்கப்பட்டன. 1977 இல் இங்கிருந்த வானியல் அறிஞர்கள் பலர் பெங்களூருக்கு மாற்றப்பட்டு அங்கு இந்திய வானியற்பியல் நிறுவனத்தைத் தொடங்கினர். 

கொடைக்கானல் சூரிய வான் ஆய்வகத்தில் தற்பொழுது நடைபெறும் ஆய்வுகள்:






</doc>
<doc id="323137" url="https://ta.wikipedia.org/wiki?curid=323137" title="வளையபுரோப்பீன்">
வளையபுரோப்பீன்

வளையபுரோப்பீன் "(Cyclopropene)" என்பது CH என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். சைக்ளோ புரோப்பீன் என்ற பெயராலும் அழைக்கப்படும் இச்சேர்மம் சைக்ளோ ஆல்க்கீன் வகைச் சேர்மத்திற்கு ஒர் எளிய எடுத்துக்காட்டு ஆகும். சைக்ளோ புரோப்பீன் முக்கோண வடிவ கட்டமைப்பைக் கொண்டுள்ளது ஏனெனில் இதனுடைய மூலக்கூறு உயர்நிலை திரிபு அடையும் தன்மையுடையதாக உள்ளது. சைக்ளோ புரோப்பீனை தயாரிப்பது கடினமான செயலாகும். பிணைப்புகளைப் பற்றியும் மூலக்கூற்று ஆர்பிட்டால்கள் பற்றியுமான அடிப்படை ஆய்வுகளுக்கு மிகவும் பயனுள்ள ஒரு சேர்மமாக இது உள்ளது. ஒற்றைப் பிணைப்புடன் ஒப்பிடுகையில், இரட்டைப் பிணைப்பின் சுருக்கப்பட்ட பிணைப்பு நீளம் அதற்கு எதிரேயுள்ள கோணத்தின் அளவையும் குறைக்கிறது. சைக்ளோ புரோப்பேனில் 60° கோணமாகக் காணப்பட்ட இக்கோண அளவு சைக்ளோ புரோப்பீனில் 51° கோணமாகக் குறைந்துள்ளது. அதேநேரத்தில் சைக்ளோ புரோப்பேனுடன் ஒப்பிடுகையில், வளையத்து கார்பன் – கார்பன் பிணைப்பின் p பண்பு அதாவது எலக்டரான் சுற்றுவட்டப்பாதை அதிகரித்து காணப்படுகிறது. ஆல்க்கீன் கார்பன்கள் வளையத்திற்காக sp2.68 கலப்பினச் சேர்க்கையைப் பயன்படுத்துகின்றன

வளைய புரோப்பீனின் முதலாவது உறுதிப்படுத்தப்பட்ட தயாரிப்பு முறையை தெம்யானோவ் மற்றும் தோயாரெங்கோ ஆகியோர் மேற்கொண்டனர். மும்மெத்தில்வளையபுரோப்பைலமோனியம் ஐதராக்சைடை பிளாட்டினம் பூசிய களிமண்ணில் 320-330 பாகை செல்சியசு வெப்பநிலையில் கார்பனீராக்சைடு சூழலில் வெப்பச் சிதைவுக்கு உட்படுத்தினர். இம்முறையில் மும்மெத்திலமீன் பிரதானமான பொருளாக உற்பத்தி செய்யப்பட்டது. இதனுடன் இருமெத்தில்வளையபுரோப்பைலமீனும் 5% வளைய புரோப்பீனும் உடன் உற்பத்தியாகின. சைக்ளோயெப்டாடிரையீன் மற்றும் டைமெத்தில் அசிட்டைலீன் டைகார்பாக்சிலேட்டு ஆகியனவற்றின் கூட்டு விளைபொருளை வெப்பசிதைவுக்கு உட்படுத்தியும் வளைய புரோப்பீன் 1% அளவுக்குத் தயாரிக்கப்பட்டது. 

அல்லைல் குளோரைடுடன் கார சோடியம் அமைடை 80 பாகை செல்சியசு வெப்பநிலைக்கு சூடுபடுத்தும்போது ஐதரசன் ஆலைடு நீக்கமடைந்து 10% அளவுக்கு வளைய புரோபீன் உற்பத்தியாகிறது

இவ்வினையில் அல்லைலமீன் துணைவிளை பொருளாகக் கிடைக்கிறது. அல்லைல் குளோரைடுடன் சோடியம் பிசு(டிரைமெத்தில்சிலில்)அமைடை கொதிக்கும் தொலுயீனில் 45 முதல் 60 நிமிடங்களுக்கு வினைபுரியச் செய்தால் 40% அளவிற்கு வளைய புரோப்பீன் தூய்மையான நிலையிலும் கிடைக்கிறது:

1-மெத்தில்சைக்ளோபுரோப்பீனும் இதே முறையில் தயாரிக்கப்படுகிறது. ஆனால் இங்கு மெத்தல்லைல் குளொரைடும் பீனைல்லித்தியம் காரமும் பயன்படுத்தப்படுகின்றன:

நைட்ரோசைக்ளோபுரோப்பேன்களை சோடியம் மெத்தாக்சைடுடன் சேர்த்து சூடுபடுத்துவதால் நைட்ரைல் நீக்கமடைந்து தொடர்புடைய சைக்ளோபுரோப்பீன் வழிப்பொருள் உருவாகிறது. கார்பீன்களை ஆல்க்கைன்களாக மாற்றும் தாமிர வினையூக்கி கூட்டு வினைகளில் முதன்முதலாக அலிபாட்டிக் வலையபுரோப்பீன்கள் தயாரிக்கப்பட்டன. தாமிர சல்பேட்டு வினையூக்கியின் முன்னிலையில் எத்தில் டையசோ அசிட்டேட்டு அசிட்டிலீன்களுடன் வினைபுரிந்து சைக்ளோபுரோப்பீனைத் தருகிறது. 2-பியூட்டைனிலி இருந்து இவ்வழிமுறையில் 1,2-டைமெத்தில்சைக்ளோபுரோப்பீன்-3-கார்பாக்சிலேட்டு தோன்றுகிறது. சைக்ளோ புரோப்பீன் தயாரிப்புத் தொகுப்பு முறைகளில் தாமிரம் ஒரு பயனுள்ள வினையூக்கியாக நிருபிக்கப்பட்டுள்ளது. தாமிர சல்பேட்டும், தாமிரத் தூளும் சமீபத்தில் பிரபலமாகப் பயன்படுத்தப்பட்டு வருகின்றன. அறை வெப்பநிலையில், அதிக அளவில் சைக்ளோ புரோப்பீன் வழிப்பொருட்கள் தயாரிப்பதற்கு ரோடியம் அசிட்டேட்டு பயன்படுத்தப்பட்டு வருகிறது. 

சைக்ளோபுரோப்பீனின் வளைய உயர் திரிபு குறித்த ஆய்வுகள் வினையில் முக்கியத்துவம் பெறுகிறது. 425 பாகை செல்சியசு வெப்பநிலையில் வளையபுரோப்பீன் மெத்திலசிட்டைலீனாக (புரோப்பைன்) மாற்றமடைகிறது.

சைக்ளோபுரோப்பீனை -36 பாகை வெப்பநிலையில் பின்னக்காய்ச்சி வடித்தலுக்கு உட்படுத்திய முயற்சிகளின் விளைவாக பலபடியாதலில் முடிந்தன. இவ்வினையின் வினை வழிமுறையானது, தனியுறுப்பு தொடர் வினையாக இருக்க வேண்டும் என கருதப்படுகிறது. விளைபொருள் பாலிசைக்ளோபுரோப்பேனாக இருக்கலாம் என நிறமாலை ஆய்வுகள் தெரிவிக்கின்றன. 

சைக்ளோபென்டாடையீனுடன் சைக்ளோபுரோப்பீன் டையீல்சு-ஆல்டர் வினையில் ஈடுபட்டு என்டோ-டிரைசைக்ளோ[3.2.1.02,4]ஆக்ட்-6-யீனைக் கொடுக்கிறது. இவ்வினையே சைக்ளோபுரோப்பீனின் இருப்பை அறிய உதவும் சோதனையாக உள்ளது. 





</doc>
<doc id="323146" url="https://ta.wikipedia.org/wiki?curid=323146" title="பதார்பூர், அசாம்">
பதார்பூர், அசாம்

பதார்பூர் "(Badarpur)" என்பது இந்தியாவின் அசாம் மாநிலம் கரீம்கஞ்சு மாவட்டத்திலுள்ள ஒரு நகரம் மற்றும் வர்த்தக நகரம் ஆகும். 

24.9°வடக்கு 92.6°கிழக்கு என்ற அடையாள ஆள்கூறுகளில் பாதார்பூர் நகரம் அமைந்துள்ளது . கடல் மட்டத்திலிருந்து சராசரியாக 16 மீட்டர் (52 அடி) உயரத்தில் இந்நகரம் அமைந்துள்ளது.

2001 ஆம் ஆண்டின் இந்திய மக்கள் தொகைக் கணக்கெடுப்பின்படி பதார்பூர் நகரத்தின் மக்கள்தொகை 11,291 நபர்கள் ஆகும். இம்மக்கள் தொகையில் 52.% நபர்கள் ஆண்கள் மற்றும் 48% நபர்கள் பெண்களாவர். பதார்பூர் நகரத்தின் எழுத்தறிவு சதவீதம் 84% ஆகும். நாட்டின் சராசரி தேசிய எழுத்தறிவு சதவீதமான 79.5% என்பதைவிட இது அதிகமாகும். 10% நபர்கள் 6 வயதுக்கு குறைவானவர்களாக உள்ளனர். மார்ச்சு 2016 நிலவரப்படி இந்நகரின் மக்கள் தொகை 1,50,000 நபர்களாக இருந்தது.

கரீம்கஞ்சு மக்களவைத் தொகுதிக்கு உட்பட்ட நகரமாக பதார்புர் உள்ளது. யமால் உத்தின் அகமது தற்பொழுது பதார்புர் நகரின் சட்டப்பேரவை உறுப்பினராக உள்ளார்


</doc>
<doc id="323149" url="https://ta.wikipedia.org/wiki?curid=323149" title="நாராயண் தேசாய்">
நாராயண் தேசாய்

நாராயண் தேசாய் (24 திசம்பர் 1924--15 மார்ச்சு 2015) காந்தியக் கொள்கையர், எழுத்தாளர், நூலாசிரியர் ஆவார். மகாத்மா காந்தியின் தனிச் செயலராகப் பணிபுரிந்த மகாதேவ தேசாய் என்பவரின் மகன் ஆவார். காந்தி நடத்திய ஆமதாபாத்து சபர்மதி ஆசிரமத்திலும் வார்தா சேவா கிராமிலும் தங்கி வளர்ந்தவர். காந்தியுடன் நெருங்கிப் பழகும் வாய்ப்புப் பெற்றவர். 





மகாதேவ் தேசாயின் வாழ்க்கை வரலாறு எழுதியமைக்காக சாகித்ய அகாதெமி விருது--1993 

காந்தியுடன் தம் இளமைக் கால நினைவுகளுக்கான நூல் எழுதியதற்காக சாகித்ய அகாதெமி விருது

ஜம்னலால் பஜாஜ் விருது (1999)

யுனெசுகோ மதன் ஜீத் விருது(1999)

ரஞ்சித் ராம் சுவர்ண சந்த்ராக் --இலக்கிய விருது(2001)

பாரதிய ஞானப் பீடம் வழங்கிய 18 ஆவது மூர்த்திதேவி விருது (2004)--


</doc>
<doc id="323152" url="https://ta.wikipedia.org/wiki?curid=323152" title="பீனாலிக் அமிலம்">
பீனாலிக் அமிலம்

பீனாலிக் அமிலங்கள் "(Phenolic acids)" என்பவை ஒரு வகையான அரோமாட்டிக் அமிலச் சேர்மங்களாகும். இவை பீனால்கார்பாக்சிலிக் அமிலங்கள் என்றும் அழைக்கப்படுகின்றன. இவ்வகைப்பாட்டில் உள்ள சேர்மங்களில் ஒரு பீனால் வளையமும், ஒரு கரிம கார்பாக்சிலிக் அமில வேதிவினைக் குழுவும் (C6-C1 கூடு) இடம் பெற்றிருக்கும். ஐதராக்சி பென்சாயிக் அமிலமும், ஐதராக்சி சின்னமிக் அமிலமும் மிக முக்கியமான இரண்டு இயற்கையில் தோன்றும் பீனாலிக் அமிலச் சேர்மங்கள் ஆகும். பீனாலிக் சேர்மங்களல்லாத பென்சாயிக் அமிலம் , சின்னமிக் அமிலம் ஆகிய சேர்மங்களிலிருந்து இவற்றை வழிபொருட்களாகத் தயாரிக்கலாம் .

பல தாவர இனங்களில் பீனாலிக் அமிலங்கள் இயற்கையில் கானப்படுகின்றன. உலர் பழங்களில் இவை அதிகமாகக் காணப்படுகின்றன. 

கொள்ளுப்பயறில் (மேக்ரோடைலோமா யூனிபுளொரம்) உள்ள இயற்கைப் பீனால்கள் யாவும் பெரும்பாலும் பீனாலிக் அமிலங்களேயாகும். 3,4-ஈரைதராக்சி பென்சாயிக், பாரா ஐதராக்சி பென்சாயிக், வனிலிக், காபியிக், பாரா-குமாரிக், பெருலிக், சிரிங்கிக் மற்றும் சினாபினிக் அமிலங்கள் போன்றவை சில அமிலங்களாகும் . 
பாசிதியோமைசெட்டீசு இன காளான்களிலும் பீனாலிக் அமிலங்கள் காணப்படுகின்றன. மண்ணில் காணப்படும் இலைமக்கு பொருட்களிலும் ஒரு பகுதிப்பொருளாக பீனாலிக் அமிலம் கலந்துள்ளது. 
பல பீனாலிக் அமிலங்கள் மனித சிறுநீரில் காணப்படுவதாக அறியப்படுகிறது. 

அசைவற்ற கேந்திதா அண்டார்க்டிகா இலிபேசு பிளவானாய்டுகளை அசிட்டைலேற்றம் செய்வதற்கு பீனாலிக் அமிலத்தைப் பயன்படுத்துகின்றன .


</doc>
<doc id="323156" url="https://ta.wikipedia.org/wiki?curid=323156" title="நாலுவேதபதி அமரபதீசுவரர் கோயில்">
நாலுவேதபதி அமரபதீசுவரர் கோயில்

நாலுவேதபதி அமரபதீசுவரர் கோயில் நாகப்பட்டினம் மாவட்டத்தில் உள்ள சிவன் கோயிலாகும்.

இக்கோயில் வேதாரண்யம்-நாகப்பட்டினம் சாலையில் கொடிசுத்திப் பாலத்திற்குக் கீழ்ப்பாகத்தில் 1 கிமீ தொலைவில் உள்ளது.

இங்குள்ள மூலவர் அமரபதீசுவரர் ஆவார். இறைவி ஆனந்தவல்லி.

அமரர் மற்றும் பதி இணைந்து அமராபதி ஆகியுள்ளது. ரிக், யஜுர், சாம, அதர்வணம் எனப்படுகின்ற நான்கு வேதங்களும் பூசித்ததால் சதுர்வேதமங்கலம் என்றும் நாலுவேதபதி என்றும் அழைக்கப்படுகிறது. இந்திரன் நான்கு வேதங்களால் பூசித்ததால் மூலவர் அமராபதீசுவரர் என்றழைக்கப்படுகிறார்.


</doc>
<doc id="323158" url="https://ta.wikipedia.org/wiki?curid=323158" title="மருதனார்மடம் ஆஞ்சநேயர் கோவில்">
மருதனார்மடம் ஆஞ்சநேயர் கோவில்

மருதனார்மடம் ஆஞ்சநேயர் கோவில் உடுவில் பகுதியில் உள்ள மருதனார்மடம் சந்திக்கு அண்மையில் யாழ்ப்பாணம் காங்கேசந்துறை வீதியை அண்டி அமைந்துள்ளது. பொதுவாக மருதனார்மடம் ஆஞ்சநேயர் கோவில் எனவே அறியப்படுகின்ற போதிலும், இதற்கு வழங்கப்பட்டுள்ள பெயர் "ஸ்ரீ சுந்தர ஆஞ்நேய திருப்பதி தேவஸ்தானம்" ஆகும். சிலர் இதனை மருதர் பெரும்பதி ஆஞ்சநேயர் ஆலயம் எனவும் அழைப்பர். அண்மைக் காலத்தில் நிறுவப்பட்ட இக்கோயில் வளாகத்தினுள் வீதியோரமாக அமைக்கப்படுள்ள மிகப்பெரிய அனுமன் சிலை இக்கோயிலின் சிறப்பு அம்சங்களில் ஒன்றாக விளங்குகின்றது. சி.வினாசித்தம்பி அவர்களின் வழிகாட்டலின் கீழ் தெல்லிப்பழை துர்க்கையம்மன் கோயில் பிரதம குரு இ.சுந்தரேஸ்வர சிவாச்சாரியாரின் முயற்சியால் இக்கோயில் அமைக்கப்பட்டது.

ஆஞ்சநேயர் கோவிலின் முகப்பில் இருக்கும் அனுமான் சிலையானது மருதனார்மடத்திற்கே அடையாளமாக விளங்குகின்றது. 72 அடி உயரமான இந்த சிலையானது 2013 இன் முற்பகுதியில் நிர்மாணிக்கப்பட்டது. இது இலங்கையிலேயே மிக பெரிய ஆஞ்சநேயர் சிலையாக கருதப்படுகின்றது. மருதனார்மடத்திற்கு உட்பட்ட பகுதியில் எங்கிருந்து பார்த்தாலும் தெரியக் கூடிய வகையில் இச்சிலை அமைந்துள்ளது.

ஒரு குருவும் சீடனுமாக இருவர் இராம நாமத்தை ஓதி ராமசக்கரத்தை வழிபட்டு வந்த இடமே கோவில் அமைந்திருக்கும் இடம் என நம்பப்படுகின்றது. இக்கோவில் 22.04.1999 இல் தொடங்கி வைக்கப்பட்டு 29.01.2001 இல் மகாகும்பாபிடேகம் நடைபெற்றது.

ஸ்ரீ சுந்தர ஆஞ்சனேயர் திருவுருவம் இந்தியாவில் இருந்து கொண்டுவரப்பட்டு உடுவில் மருதனார்மட திருப்பதியில் நிறுவப்பட்டது. இக் கோவிலில் காலை மதியம் மற்றும் அந்தி நேர பூசைகள் வழமையாக நடைபெறுவதுடன் சனிக்கிழமைகளில் சிறப்பு பூசைகளும் இடம்பெறுகின்றன. ஸ்ரீ சுந்தர ஆஞ்சனேயர் திருவுருவத்திற்கான கும்பாபிடேகத்தின் பின்னர் 18 அடி உயர ராஜகோபுரம் அமைக்கப்பட்டு அதன் கும்பாபிடேகம் 09.02.2005 இல் நடைபெற்றது.




</doc>
<doc id="323162" url="https://ta.wikipedia.org/wiki?curid=323162" title="புட்பவனம் சுகந்தவன ஈசுவரசுவாமி கோயில்">
புட்பவனம் சுகந்தவன ஈசுவரசுவாமி கோயில்

புட்பவனம் சுகந்தவன ஈசுவரசுவாமி கோயில் நாகப்பட்டினம் மாவட்டத்தில் உள்ள சிவன் கோயிலாகும்.

இக்கோயில் வேதாரண்யத்திற்கு வடக்கில் 10 கிமீ தொலைவிலும், கள்ளிமேடுக்குத் தென்கிழக்கில் 4 கிமீ தொலைவிலும், நாலுவேதபதிக்குத் தெற்கில் 6 கிமீ தொலைவிலும் அமைந்துள்ளது.

மணமிக்க புட்பவனத்தில் உள்ளதால் இங்குள்ள மூலவர் சுகந்தவன ஈசுவரசுவாமி ஆவார். இறைவி தேன்மொழியாள் என்றும் மதுரபாஷினி என்றும் அழைக்கப்படுகிறார்.

ராமர் சீதையைத் தேடிச் சென்றபோது வேதாரண்யம் செல்லும் வழியில் இங்குள்ள சுகந்தவனநாதரை வணங்கிவிட்டுச் சென்றதை தல புராணம் மூலமாக அறியமுடிகிறது.



</doc>
<doc id="323163" url="https://ta.wikipedia.org/wiki?curid=323163" title="ராயல் பவிலியன்">
ராயல் பவிலியன்

ராயல் பவிலியன் அல்லது பிரைட்டன் பவிலியன் என அறியப்படும் கட்டிடம், இங்கிலாந்தின் பிரைட்டனில் உள்ள முன்னாள் அரச மாளிகை ஆகும். 1787ல் தொடங்கி மூன்று கட்டங்களில் இது கட்டப்படது. 1811ல் பதில் அரசரான வேல்சு இளவரசர் ஜார்ச் தனக்கான ஒரு கடற்கரை வதிவிடமாக இதைக் கட்டினார். இந்தியாவில் 19ம் நூற்றாண்டில் புழக்கத்தில் இருந்த இந்திய-சரசனியக் கட்டிடக்கலைப் பாணியில் இது வடிவமைத்துக் கட்டப்பட்டது. குவிமாடங்கள், மினராக்களுடன் கூடிய இதன் தற்போதைய தோற்றம், கட்டிடக்கலைஞர் ஜோன் நாசு, 1815ல் விரிவாக்க வேலைகளைச் செய்தபோது உருவானது.

பிற்காலத்தில் நான்காம் ஜார்ச் என்னும் பெயருடன் அரசனான அப்போதைய வேல்சு இளவரசர் 1783ல் முதன் முறையாகத் தனது 21வது வயதில் பிரைட்டனுக்கு வந்திருந்தார். அக்காலத்தில் இந்நகரம் முதுமை நாட்டம் கொண்டவர்கள் விரும்பும் இடமாக இருந்தது. வேல்சு இளவரசரின் உறவினர் கம்பர்லாந்தின் டியூக் ஆன இளவரசர் என்றியின் மாளிகையிலேயே அவர் தங்கியிருந்தார். உணவு, வேட்டை, நாடகம், வேகமான வாழ்க்கை போன்ற விடயங்களில் என்றிக்கு இருந்த ஆர்வம் இவரையும் கவர்ந்தது. 1786ல் மிதமான அளவு கொண்ட பண்ணை வீடொன்றை வேல்சு இளவரசர் வாடகைக்குப் பெற்றார். 1787ல் இந்த இல்லத்தை விரிவுபடுத்தும் பணியைக் கட்டடக்கலைஞர் என்றி ஓலன்ட்டிடம் இளவரசர் ஒப்படைத்தார். இவரது வடிவமைப்பு பிரான்சின் செல்வாக்குக்கு உட்பட்ட புதிய செந்நெறிப் பாணியில் அமைந்திருந்தது. இளவரசர் இந்த நிலத்தைச் சுற்றியிருந்த நிலங்களையும் வாங்கி ஒரு குதிரெய்ந்ந்ற்றப் பள்ளியையும், 60 குதிரைகளைப் பேணக்கூடிய லாயங்களையும் அமைத்தார்.

1815க்கும் 1822க்கும் இடையில் ஜான் நாசு இந்த "பவிலியனை" மீளவும் வடிவமைத்து விரிவாக்கினார். இவர் இக்காலத்தில் செய்த வடிவமைப்பே இன்றும் காணக்கூடியதாக உள்ளது. இதன் உள்ளக வடிவமைப்பு பிரெடெரிக் கிரேசு, ராபர்ட் ஜான்சு ஆகியோரின் கைவண்ணத்தில் உருவானது. இது சீன, இந்தியப் பாணிகளைத் தழுவியது.

1830 நான்காம் ஜார்ச்சின் மறைவுக்குப் பின்னர் அரசர் நான்காம் வில்லியம் அடிக்கடி பிரைட்டனுக்கு வரும்போது இங்கேயே தங்குவது வழக்கம். விக்டோரியா அரசி பதவியேற்ற பின்னர் பிரைட்டனை அவர் விரும்பவில்லை. 1841ல்பி ரைட்டனுக்கு இலண்டனில் இருந்து தொடர்வண்டிச் சேவை தொடங்கிய பின்னர் பிரைட்டனுக்குப் பெருமளவில் மக்கள் வரத் தொடங்கினர். அத்துடன், ராயல் பவிலியன் அவரது குடும்பத்துக்குப் போதுமானதாக இல்லாமல் இருந்ததுடன், போதிய தனிமையை வழங்ககூடிய இடமாகவும் இருக்கவில்லை. பிரைட்டனில் தான் தொடர்ந்து கவனத்துக்கு உள்ளாவதை விக்டோரியா அரசி விரும்பவில்லை. ஒருமுறை "இங்குள்ளவர்கள் தகவறியாதவர்களாகவும், பிரச்சினை கொடுப்பவர்களாகவும் உள்ளனர்" எனக் குறிப்பிட்டார். அதனால், அவர் வைட் தீவில் நிலமொன்றை வாங்கி அரச குடும்பத்தினரின் பயன்பாட்டுக்காக அங்கே ஒசுபோர்ண் இல்லத்தை உருவாக்கினார். 1845ல் விக்டோரியா அரசி கடைசியாக பிரைட்டனுக்கு வந்து திரும்பிய பின்னர், 1850ல் அரசாங்கம் ராயல் பவிலியனை பிரைட்டன் நகரத்துக்கு £53,000 விற்றது. இந்தப்பணம் ஒசுபோர்ண் இல்லத்துக்குத் தளபாடங்களை வாங்குவதற்குப் பயன்பட்டது.

1860ல் அருகில் இருந்த அரச குதிரை லாயங்கள் இசை நிகழ்ச்சிகளுக்கான மண்டபமாக மாற்றப்பட்டன. நகர நிர்வாகம் மாளிகைக் கட்டிடத்தைக் கூட்டங்களை நடத்துவதற்கும் பயன்படுத்தியது. இக்கட்டிடம் விற்கப்பட்ட காலத்தில் இங்கிருந்த தளவாடங்களும், பொருத்தியிருந்த பொருட்களும் இங்கிருந்து அகற்றப்பட்டன. இவற்றுட் பெரும்பாலானவை பக்கிங்காம் மாளிகையிலும், வின்ட்சர் அரண்மனையிலும் பயன்படுத்தப்பட்டன. 1860 களில் எஞ்சியிருந்த ஏராளமான பயன்படுத்தப்பாடாத பொருட்களை விக்டோரியா அரசி பிரைட்டன் நகரத்துக்கே வழங்கினார். முதலாம் உலகப் போருக்குப் பின்னர் மேலும் பல பொருட்களை ஐந்தாம் ஜார்ச் மன்னரும், அரசி மேரியும் பிரைட்டனுக்குத் திருப்பிக் கொடுத்தனர்.

இரண்டாம் உலகப் போருக்குப் பின்னர், பிரைட்டன் மாநகரசபை மாளிகையை அரசர் நான்காம் ஜார்ச்சின் காலத்தில் இருந்த நிலைக்குக் கொண்டுவருவதற்காகப் பெருமளவு பணத்தையும் நேரத்தையும் செலவு செய்தது. 1950ல் அரசி இரண்டாம் எலிசபெத் நிரந்தரக் கடனாக 100 தளபாடங்களை வழங்கியது பெரும் ஊக்குவிப்பாக அமைந்தது. அறைகளை மீளமைப்புச் செய்தல், அகற்றப்பட்ட சுவர்களை மீளமைத்தல், தொடக்கத்தில் இருந்த பொருட்களின் நேர்ப்படிகளை உருவாக்குதல் போன்றவற்றில் நகர நிர்வாகம் ஈடுபட்டது.

முதலாவது உலகப் போர்க் காலத்தில் இக்கட்டிடமும் ஒரு இராணுவ மருத்துவ நிலையமாக மாற்றப்பட்டது. டிசம்பர் 1914 முதல் சனவரி 1916 வரை இந்திய இராணுவத்திலிருந்து சுகவீனம் உற்றோரும் காயமடைந்தோருமான படை வீரர்களுக்கு இந்த முன்னாள் அரச மாளிகையில் மருத்துவம் செய்யப்பட்டது. இக்கட்டிடத்தின் அயலில் முன்னர் குதிரை லாயக் கட்டிடங்களாக இருந்து பின்னர் திருத்தியமைக்கப்பட்ட கட்டிடங்களும் பவிலியன் மருத்துவ நிலையத்தின் பகுதிகளாகச் செயற்பட்டன. இது இரண்டு அறுவை மருத்துவக் கூடங்களுடன் 720 படுக்கைகளைக் கொண்டதாக உருவாக்கப்பட்டிருந்தது. இதில் 2,300 வீரர்களுக்கு மேல் சிகிச்சை பெற்றுள்ளனர். நோயாளிகளின் பல்வேறுபட்ட மத, பண்பாட்டுத் தேவைகளை நிறைவேற்றும் வகையில் விரிவான ஒழுங்குகளும் இங்கே செய்யப்பட்டிருந்தன. சிகிச்சை பெறும் போர் வீரர்களுக்கு அவர்களுடைய சாதி, மதங்களைச் சேர்ந்தவர்களே சமைத்துப் பரிமாறும் வகையில் வேறு வேறான ஒன்பது சமையல் கூடங்கள் அமைக்கப்பட்டிருந்தன. முசுலிம்களுக்கு மக்காவை நோக்கித் தொழுவதற்கான இடவசதியும், சீக்கியர்களுக்கு கூடாரம் ஒன்றில் குருத்துவாராவும் இருந்தன.

இந்தியாவைச் சேர்ந்த காயமடைந்த படைவீரர்கள் நல்ல முறையில் பேணப்படுவதை எடுத்துக்காட்ட இந்தப் பவிலியன் மருத்துவமனையைப் பிரித்தானிய அரசு பயன்படுத்தியது. அரசின் அனுமதியுடன், இந்த மாளிகையின் பளபளப்பான அறைகள் நோயாளர் அறைகளாக மாற்றப்பட்டு உள்ளதைக் காட்ட பல படங்கள் எடுக்கப்பட்டு வெளியிடப்பட்டன. யூலை 1915 கிச்சினர் பிரபு இம்மருத்துவமனைக்கு வந்தார். ஆகத்தில் அரசர் ஐந்தாம் ஜார்ச் வந்து நோயாளிகளைப் பார்த்ததோடு பலருக்கு இராணுவ மதிப்புகளும் வழங்கப்பட்டன.

பெரும்பாலான இந்தியப் படைவீரர்கள் மேற்குப் போர்க் களங்களில் இருந்து திரும்பப் பெறப்பட்டதால், சனவரி 1916ல் இங்கிருந்த இந்திய மருத்துவமனை மூடப்பட்டது. ஏப்ரல் 1916ல், கால் கைகளை இழந்த பிரித்தானியப் படை வீரர்களுக்குச் சிகிச்சை அளிப்பதற்காக இந்த மருத்துவமனை மீண்டும் திறக்கப்பட்டது. சிகிச்சை மட்டுமன்றி அவர்களுக்கு மறுவாழ்வு அளிப்பதற்காகத் திறன் பயிற்சிகளை வழங்கும் வசதிகளும் இங்கு இருந்தன. இந்தப் பவிலியன் மருத்துவ மனை 1920 கோடைகாலம் வரை இயங்கியது. பின்னர் அது திரும்பவும் பிரைட்டன் நகர நிர்வாகத்திடம் மீளளிக்கப்பட்டது.

பிரைட்டன் நகரம் இம்மாளிகையை வாங்கியபின் இது ஒரு சுற்றுலாத் தலமாக மாறியது. தற்போது இம்மாளிகை பெருமளவு சுற்றுலாப் பயணிகளைக் கவரும் ஒரு இடமாக உள்ளது. ஆண்டுக்கு ஏறத்தாழ 400,000 பேர் இவ்விடத்தைப் பார்க்க வருகின்றனர்.



</doc>
<doc id="323166" url="https://ta.wikipedia.org/wiki?curid=323166" title="கள்ளிமேடு பத்ரகாளியம்மன் கோயில்">
கள்ளிமேடு பத்ரகாளியம்மன் கோயில்

கள்ளிமேடு பத்ரகாளியம்மன் கோயில் நாகப்பட்டினம் மாவட்டத்திலுள்ள அம்மன் கோயிலாகும். 

இக்கோயில் வேதாரண்யத்திற்கு வடக்கில் 15 கிமீ தொலைவில், ஆற்றின் தென் கரையில் உள்ளது. 

இக்கோயிலில் மூலவராக பத்ரகாளிம்மன் அம்மன் உள்ளார். 

காளமேகப்புலவர் இங்கிருந்து வேதாரண்யத்திற்கு வடக்கில் பரிசலில் சென்றபோது பரிசல்காரர் பரிசல் கட்டணத்தில் மீதித்தொகையைக் கொடுக்காததால் புலவர் ஊரே தீப்பிடித்திட பத்ரகாளியின் மீது பாடியதாகக் கூறுவர். இவ்வூரில் வேதபுரீசுவரர் கோயில் மற்றும் கைலாசநாதர் கோயில் ஆகிய இரு சிவன் கோயில்களும் அமைந்துள்ளன. 


</doc>
<doc id="323171" url="https://ta.wikipedia.org/wiki?curid=323171" title="புளோரோமீத்தேன்">
புளோரோமீத்தேன்

புளோரோமீத்தேன் "(Fluoromethane)" என்பது CHF என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். மெத்தில் புளோரைடு, பிரியான் 41, ஆலோகார்பன்-41, எச்.எப்.சி-41 என்ற பல பெயர்களாலும் இச்சேர்மம் அறியப்படுகிறது. திட்ட வெப்பநிலை மற்றும் அழுத்தத்தில் புளோரோமீத்தேனை திரவமாக்க முடியும். நச்சுத்தன்மையில்லாமலும் எளிதில் தீப்பற்றும் வாயுவாகவும் இது காணப்படுகிறது. கார்பன், ஐதரசன் , புளோரின் ஆகிய தனிமங்கள் சேர்ந்து புளோரோமீத்தேன் சேர்மம் உருவாகிறது. மீத்தேன் அமைப்பில் உள்ள ஒரு ஐதரசன் அணுவிற்குப் பதிலாக புளொரின் அணு இடம்பெற்றிருப்பதால் இதற்கு புளோரோமீத்தேன் எனப்பெயரிடப்பட்டது. 

ஐதரோகார்பன் குடும்பச் சேர்மங்களில் மிக எளிய சேர்மம் புளோரோமீத்தேன் ஆகும். மிகக் குறைந்த அணுநிறையைக் கொண்ட ஐதரோகார்பனும் இதுவேயாகும். ஏனெனில் இச்சேர்மத்தில் கார்பன், ஐதரசன், புளோரின் அணுக்கள் மட்டுமே இடம்பெற்றுள்ளன. குளோரோபுளோரோகார்பன்களுடன் இச்சேர்மம் நெருங்கிய தொடர்பு கொண்டிருந்தாலும் இதில் குளோரின் அணு இல்லை. எனவே ஒசோன் அடுக்கிற்கு இவ்வாயுவால் எந்த கெடுதலும் இல்லை

குறைக்கடத்திகள், மின்னணு பொருட்கள் பெருமளவில் தயாரிக்கவும் இவ்வாயு பயன்படுகிறது. RF புலத்தின் முன்னிலையில் இது பிரிகையடைந்து புளோரின் அயனிகளைக் கொடுக்கிறது. சில சிலிக்கன் சேர்மங்கள் அரிக்கப்படுகின்றன. 

புளோரோமீத்தேன் ஈதர் போன்ற விரும்பத்தக்க மணமுடையது. அதிக அடர்த்தியில் இச்சேர்மம் ஒரு மயக்கமூட்டியாக்வும் செயல்படுகிறது. எளிதில் தீப்பற்றி எரியக்கூடிய புளோரோமீத்தேன் காற்ரில் எரிந்து நச்சுத்தன்மை மிக்க ஐதரசன் புளோரைடை வெளியிடுகிறது. ஆல்ககாலைப் போலவே இச்சேர்மத்தின் சுவாலையும் நிறமற்று எரிகிறது.

C-F இணைப்பின் பிணைப்பு ஆற்றல் 552 கியூ/மோல் ஆகவும். இணைப்பின் பிணைப்பு நீளம் 0.139 நானோமீட்டர் (குறிப்பாக 0.14 நானோமீட்டர்) ஆகவும் உள்ளது. நான்முகி மூலக்கூற்று வடிவமுடையதாக உள்ள புளோரோமீத்தேன் . 25 °செல்சியசில் தன்வெப்ப ஏற்புத்திறன் Cp = 38.171 யூ.மோல்−1.கெ−1 என்ற அளவிலும் மாறுநிலை வெப்பம் 44.9 °செல்சியசு மற்றும் 6.280 மெகாபாசுகல் ஆகவும் பெற்றுள்ளது. 



</doc>
<doc id="323172" url="https://ta.wikipedia.org/wiki?curid=323172" title="வலையட்டூர் வெங்கையா">
வலையட்டூர் வெங்கையா

வலையட்டூர் வெங்கையா (சூலை 1, 1864 - நவம்பர் 21, 1912) என்பவர் இந்தியக் கல்வெட்டாய்வாளர் மற்றும் வரலாற்றாளர் ஆவார். 1908 ஆம் ஆண்டு முதல் 1912 ஆண்டு வரை இந்தியக் கல்வெட்டுத் துறைத் தலைமை ஆய்வாளராகப் பணி செய்தவர்.

தமிழ்நாடு வடஆர்க்காடு மாவட்டம் ஆரணிக்கு அண்மையில் உள்ள வலையட்டூர் என்ற ஊரில் வெங்கையா பிறந்தார். சென்னைப் பல்கலைக் கழகத்தில் தெரியியலில் பட்டம் பெற்றார்

வெங்கையா தென்னிந்திய மொழிகளிலும் அவற்றின் வரி வடிவங்களிலும் புலமை பெற்றிருந்தார். ஈ.ஹலட்ஸ் என்ற கல்வெட்டாய்வாளர் வெங்கையாவைத் தமது துறையில் சேர்த்துக்கொண்டார். ஹலட்ஸ் ஒய்வு பெற்ற பிறகு வெங்கையா கல்வெட்டுத் துறையின் தலைமைப் பொறுப்பை ஏற்றுக் கொண்டார். தஞ்சைப் பெரிய கோவில் கல்வெட்டுகள், பல்லவக் கோவில் கல்வெட்டுகள் ஆகியவற்றை ஆராய்ச்சி செய்தார். 
எபிகிராபிக்கா இண்டிகா என்ற 11 ஆம் தொகுப்பு நூலைப் பதிப்பித்தார். வெங்கையா காலமான பின்னர் அது வெளியிடப்பட்டது. அது போலவே ஹலட்சுக்கும் வெங்கையாவுக்கும் நிகழ்ந்த மடல் தொடர்புகளைத் தொகுத்து ஒரு நூலாக அவர் இறப்புக்குப் பின் வெளியிட்டனர்.


</doc>
<doc id="323176" url="https://ta.wikipedia.org/wiki?curid=323176" title="ஜான் நாசு (கட்டிடக்கலைஞர்)">
ஜான் நாசு (கட்டிடக்கலைஞர்)

ஜான் நாசு (John Nash - (18 சனவரி 1752 – 13 மே 1835)) ஒரு பிரித்தானியக் கட்டிடக்கலைஞர். நான்காம் ஜார்ச் பதில் அரசனாக இருந்த காலத்திலும் பின்னர் அரசராக இருந்த காலத்திலும் இலண்டனில் பெரும்பாலான அரச கட்டிடங்களுக்கான திட்டங்களுக்கு இவரே பொறுப்பாக இருந்தார். ராயல் பவிலியனும், பக்கிங்காம் அரண்மனையும் பெயர் பெற்ற இவரது கட்டிடங்கள். பக்கிங்காம் அரண்மனையின் ஒரு பகுதியின் முகப்பு 20ம் நூற்றாண்டில் அசுட்டன் வெப் என்பவரால் திருத்தியமைக்கப்பட்டது. நாசின் பெரும்பாலான கட்டிடங்கள் கட்டிடக் கட்டுனரான யேம்சு பர்ட்டன் என்பவரால் கட்டப்பட்டவை. ரீஜன்ட் தெருத் திட்டத்தின்போது நாசு நிதி நெருக்கடியில் இருந்த காலங்களில் பர்ட்டன் நாசுக்கு உதவி செய்துள்ளார். இதற்குப் பதில் உதவியாக பர்ட்டனின் மகனான டெசிமசு பர்ட்டன் ஒரு கட்டிடக் கலைஞராக வளர்வதற்கு நாசு உதவினார்.

நாசு தெற்கு இலண்டனில் உள்ள லம்பேர்த் என்னுமிடத்தில் பிறதார். இவரது தந்தை ஒரு ஆலை அமைப்பாளர் ஜான் எனவும் அழைக்கப்பட்டர். 1766-67ல் ஜான் நாசு சர் ராபர்ட் டெய்லர் என்னும் கட்டிடக்கலைஞரிடம் பயிற்சிக்குச் சேர்ந்தார். 1775-76ல் இவரது பயிற்சி நிறைவுற்றது. 1775 ஏப்ரல் 28ம் தேதி இலண்டனின் நெவிங்டனில் இருந்த புனித மேரி தேவாலயத்தில் ஒரு மருத்துவரின் மகளான ஜேன் எலிசபெத் கேர் என்பவரைத் திருமணம் செய்துகொண்டார். 

தொடக்கத்தில் நாசு நில அளவை, கட்டுமானம், தச்சுவேலை ஆகிய தொழில்களிலேயே ஈடுபட்டிருந்தார். இதன் மூலம் ஆண்டுக்கு £300 வருமானம் கிடைத்தது. நாசும் மனைவியும் லம்பேர்த்தில் உள்ள ராயல் ரோவில் ஒரு வீட்டைக் கட்டிக்கொண்டனர். 1777ல் நாசு சொந்தமாக கட்டிடக்கலைத் தொழிலைத் தொடங்கியதுடன், ரிச்சார்ட் எவிசைடு என்பவருடன் சேர்ந்து மர வணிகமும் செய்துவந்தார். ஜேன் எலிசபெத் மூலம் நாசுக்கு இரண்டு பிள்ளைகள் உள்ளனர். ஆனாலும், இவர்கள் இருவருக்கும் பிறந்த பிள்ளைகள் அல்ல என்றும் ஜேன் தான் கருவுற்றதாகப் பொய் சொன்னார் என்றும் கூறப்படுகிறது. ஜேனின் பல்வேறு தவறான நடத்தைகள் காரணமாக நாசு, 1787ல் அவரை விவாகரத்துச் செய்தார்.

தொழிலிலும் இவருக்கு நட்டம் ஏற்பட்டதால், இலண்டனை விட்டு வேல்சில் இவரது தாயார் தங்கியிருந்த காமர்த்தென் என்னும் இடத்துக்குச் சென்றார். இங்கே அவர் ஒரு கட்டிடக்கலைஞனாக முதிர்ச்சி பெறுவதற்கான வாய்ப்புக் கிடைத்தது. 1797ல் நாசு மீண்டும் இலண்டனுக்குத் திரும்பினார். இலண்டனில் இருந்தபோது 1798ல் மேரி ஆன் பிராட்லி என்பவரைத் திருமணம் செய்தார். அங்கே பல வாழிடக் கட்டிடங்களை அவர் வடிமைத்தார். 1806ன் பின்னர் நான்காம் ஜார்ச் என்ற பெயரில் அரசரான அப்போதைய பதில் அரசர் தனது பணியில் அமர்த்தினார். 1810க்குப் பின்னர் நாசு அரசரின் வேலை தவிர்ந்த தனியார் வேலைகளில் அதிகம் ஈடுபடவில்லை.

பதிலரசரிடம் இருந்து நாசுக்குக் கிடைத்த முதல் வேலை "ரீஜன்ட் சாலை" திட்டமும், மேரில்போன் பூங்கா என அறியப்பட்ட இடத்திற்கான வளர்ச்சித் திட்டமும் ஆகும். பதில் அரசரின் ஆதரவுடன், இப்பகுதிக்கான முழுமைத் திட்டம் ஒன்றை நாசு தயாரித்தார். இப்பகுதி, சென் ஜேம்சு பகுதியில் இருந்து வடக்காக ரீஜன்ட் சாலை, ரீஜன்ட் பூங்கா ஆகியவற்றுடன் அயலில் உள்ள பல தெருக்களையும், வீடுகளையும் உள்ளடக்கி இருந்தது. இத்திட்டத்தின் கீழான எல்லாக் கட்டிடங்களயும் நாசு வடிவமைக்கவில்லை. அவ்வாறான கட்டிடங்கள் ஜேம்சு பென்னெத்தோர்ண், டிசிமசு பர்ட்டன் போன்ற பிற கட்டிடக் கலைஞர்களிடம் ஒப்படைக்கப்பட்டன. 1814-1827 காலப்பகுதியில் சென் ஜேம்சு பூங்காவையும் நாசு மீள் வடிவமைப்புச் செய்தார். வாய்க்கால்களாக இருந்தவற்ரை ஏரியாக மாற்றி அதற்கு இன்றைய வடிவத்தைக் கொடுத்தது நாசின் வடிவமைப்பே. 

1815ல் பதிலரசர் பிரைட்டனில், இப்போது "ராயல் பவிலியன்" எனப்படும் கடற்கரை மாளிகையை வடிவமைக்கும் பணியை நாசிடம் ஒப்படைத்தார். இது முதலில் என்றி ஓலன்ட் என்பவரால் வடிவமைக்கப்பட்டது. 1822ல் இது தொடர்பான வேலைகள் முடிவடைந்தன. இதன் வெளிப்புறம் இந்திய-சரசனியக் கட்டிடக்கலைப் பாணியைத் தழுவியது. மேற்கு இலண்டனில் இருந்து கிழக்கே தேம்சு ஆறு வரை கால்வாய் இணைப்பு ஏற்படுத்துவதற்காக 1812ல் உருவாக்கப்பட்ட ரீஜன்ட் கால்வாய் நிறுவனத்தின் பணிப்பாளர்களில் ஒருவராகவும் நாசு இருந்தார். இதற்கான முழுமைத் திட்டத்தைத் தயாரித்த நாசு அதை முழுமைப்படுத்தும் பணியை அவரது உதவியாளராக இருந்த ஜேம்சு மோர்கனிடம் ஒப்படைத்தார். ராபர்ட் சுமார்க்கே, சர் ஜோன் சோவான் ஆகியோருடன் நாசும் வேலைகள் அலுவலகத்தின் கட்டிடக்கலைஞராக 1813ல் நியமிக்கப்பட்டர். இது அவரது தொழில் வாழ்க்கையின் உச்சமாக அமைந்தது. இந்தப் பதவியின் ஒரு பகுதியாக 1818ல் இருந்து புதிய தேவலயங்களைக் கட்டுவதற்கான நாடாளுமன்ற ஆணைக்குழுவுக்கு ஆலோசனை வழங்கவும் இவர் அழைக்கப்பட்டர். இந்த ஆணைக்குழுவுக்காக நாசு இரண்டு தேவாலயங்களை வடிவமைத்தார்.

அரசர் நான்காம் ஜார்ச்சின் இறப்புடன் நாசின் தொழிலும் முடிந்துவிட்டது. அரசரின் ஊதாரித்தனமான செலவு குறித்துப் பெரும் எதிர்ப்பு இருந்தது. நாசு வடிவமைத்த பக்கிங்காம் அரண்மனையின் கட்டுமானச் செலவு குறித்துக் கவனப் செலுத்தப்பட்டது. தொடக்கத்தில் இதற்கான செலவு £252,690 என மதிப்பிடப்பட்டிருந்தது. 1829ல் இது £496,169 ஆக உயர்ந்திருந்தது. இறுதியாக கட்டிடம் முற்றாக நிறைவு பெறாமலேயே செலவு £613,269 ஆகக் காணப்பட்டது. இதனால் உருவான சர்ச்சைகள் காரணமாக நாசுக்கு அரசாங்க வேலைகள் கொடுப்பதை நிறுத்திவிட்டனர். அதுமட்டுமன்றி, இவரது சமகாலத்துக் கட்டிடக்கலைஞர் பலருக்குப் பிரபுப் பட்டம் வழங்கப்பட்டும் இவருக்கு அப்பட்டம் வழங்கப்படவில்லை. நாசு 1835 மே 13ம் தேதி அவரது வீட்டில் காலமானார். 

இறந்தபோது நாசுக்கு £15,000 அளவுக்குக் கடன் இருந்தது. நாசின் மனைவி இக்கடனை அடைப்பதற்காக அவரிடம் இருந்த பெறுமதியான ஓவியங்கள், புத்தகங்கள், பதக்கங்கள், வரைபடங்கள் போன்றவற்றையும், இறுதியாக வீட்டையும் விற்றார்.


</doc>
<doc id="323177" url="https://ta.wikipedia.org/wiki?curid=323177" title="மிசுலோ-இவான்சு மறுசீராக்கல்">
மிசுலோ-இவான்சு மறுசீராக்கல்

மிசுலோ-இவான்சு மறுசீராக்கல் "( Mislow–Evans rearrangement)" வினை என்பது அல்லைலிக் சல்பாக்சைடிலிருந்து 2,3-சிக்மாடிரோபிக் மறிசீராக்கல் மூலமாக அல்லைலிக் ஆல்ககால் உருவாகின்ற வினையாகும். குர்ட் மிசுலோவும் டேவிட் இவான்சும் 1971 இல் இவ்வினையைக் கண்டறிந்த காரணால் கரிம வேதியியலில் இவ்வினை மிசுலோ-இவான்சு மறுசீராக்கல் என்ற பெயர் வினையாக அழைக்கப்படுகிறது.

பிம்பமாகாதெரிவும், கந்தக அணுவின் சமச்சீரின்மையும் விளைபொருளிலுள்ள ஆக்சிசன் அணுவுக்கு அடுத்த கார்பனுக்கு மாற்ற முடியும். எனவே, குறிப்பிட்டதொரு முப்பரிமாண மாற்றியனை படைப்பதற்கு இவ்வினை ஒரு வலிமையான வினையாகும்.

தொடர்புடைய சல்பைடை ஆக்சிசனேற்ற வினையின் மூலம் எளிதாகவும், எதிர் உருவமை தெரிவுவினையாகவும் சல்பாக்சைடு 1 வினையாக்கியாக உருவாக்கமுடியும். இவ்வினையில் பல்வேறு கரிமக் குழுக்கள் பயன்படுத்தப்படுகின்றன . 
R1 = ஆல்க்கைல், அல்லைல் மற்றும் R2 = ஆல்க்கைல்,அரைல் அல்லது பென்சைல்.

முன்மொழியப்பட்ட ஒரு வினைவழி முறை இங்கு தரப்பட்டு்ள்ளது 
வினையின் வழிமுறையானது ஓர் அல்லைலிக் சல்பாக்டைடுடன் தொடங்குகிறது. 1. வெப்பத்தினால் இது சல்பெனேட்டு எசுத்தராக மறுசீராக்கம் அடைகிறது 2. தயோபைலை பயன்படுத்தி சல்பெனேட்டு எசுத்தரை பிளக்க முடியும். இதன் விளைவாக அல்லைலிக் ஆல்ககால் 3 ஒரு விளைபொருளாக உருவாகிறது 

பொதுவாக இவ்வினை மாறுபக்க அல்லைலிக் ஆல்ககால் தயாரிப்பில் பயன்படுகிறது . இயக்கு நீரான மென்தசைச்சுருக்கி இ2 வைத் தொகுக்க மிசுலோ-இவான்சு மறுசீராக்கல் வினையை டக்ளசு டாபெர் பயன்படுத்தினார். 


</doc>
<doc id="323181" url="https://ta.wikipedia.org/wiki?curid=323181" title="பொரிக்கோழி">
பொரிக்கோழி

பொரிக்கோழி (Plymouth Rock chicken) அல்லது பிளைமொத்ராக், பிளெபத்ராக், பிளிமோத்ராக் என பல வகையாக அழைக்கப்படுவது ஒரு அமெரிக்க நாட்டுக் கோழி இனமாகும். இது முதலில் மாசச்சூசெட்ஸ் பகுதியில் பத்தொன்பதாம் நூற்றாண்டில் காணப்பட்டது, அதன்பிறகான இருபதாம் நூற்றாண்டில் அமெரிக்காவின் பெரும்பகுதியில் மிகவும் பிரபலமான கோழி இனமாக ஆனது. இது இறைச்சி மற்றும் அதன் பழுப்பு நிற முட்டைகள் என இரட்டை நோக்கங்களுக்கா வளர்க்கப்பட்ட இனம் ஆகும். இது, குளிரிலும் வளர்க்க எளிதானதாகவும், மற்றும் நல்ல அடைகாக்கும் திறன் கொண்டதாகவும் உள்ளது. 
இக்கோழி வெள்ளை கருப்பு நிறமான இறகுகளை உடையது. காண்பதற்கு வரிக்குதிரை போல வெள்ளையும், கருப்பும் கலந்து வரிவரியாக இருக்கும். இதன் கால்கள் கனத்து குறுகியதாக இருக்கும். இதன் தலையில் உள்ள கொண்டை வெளிறிய சிவப்பாக இருக்கும். இதன் அலகு மற்ற கோழிகளைவிட சற்று பெரியதாக இருக்கும். இதனால் உயரப் பறக்க முடியாது. இவை வெகு விரைவாக வளரக்கூடியன.


</doc>
<doc id="323182" url="https://ta.wikipedia.org/wiki?curid=323182" title="தோப்புத்துறை அபீஷ்ட வரதராஜப் பெருமாள் கோயில்">
தோப்புத்துறை அபீஷ்ட வரதராஜப் பெருமாள் கோயில்

தோப்புத்துறை அபீஷ்ட வரதராஜப் பெருமாள் கோயில் நாகப்பட்டினம் மாவட்டத்திலுள்ள அமைந்துள்ள வைணவக்கோயிலாகும்.

இக்கோயில் வேதாரண்யத்திற்கு வடக்கில் 2 கிமீ தொலைவில் அமைந்துள்ளது. 

கேட்ட வரத்தைத் தருபவராக அபீஷ்ட வரதராஜப்பெருமாள் மூலவராக உள்ளார். பிரம்மா இங்கு தவம் செய்து இறைவனின் அருளைப் பெற்று வேதங்களைக் கற்றதாகவும், பிரம்மாவுக்கு அதனை உபதேசித்தவராக பெருமாள் இருந்ததால் அவரை வேதநாராயணன் என்றும் அழைக்கின்றனர். சேதுமாதவன் என்றும் அவர் அழைக்கப்படுகின்றார். 

ராமன் சீதையைத் தேடி தெற்கே சென்றபோது முதலில் வேதாரண்யத்தை அடைந்து இத்தலத்தில் ஒரு தீர்த்தத்தை அமைத்து வழிபட்டதாகவும், இலங்கைக்குச் செல்லப் பாலம் அமைப்பதற்காக திட்டமிட்டதால் இவ்விடம் ஆதிசேது என்ற பெயரைப் பெற்றது. 



</doc>
<doc id="323186" url="https://ta.wikipedia.org/wiki?curid=323186" title="தகட்டூர் பைரவநாதர் கோயில்">
தகட்டூர் பைரவநாதர் கோயில்

தகட்டூர் பைரவநாதர் கோயில் நாகப்பட்டினம் மாவட்டத்தில் உள்ள பைரவர் கோயிலாகும். சுந்தரர் பாடிய வைப்புத்தலமாகும்.

இக்கோயில் வேதாரண்யம்-திருத்துறைப்பூண்டி சாலையில் வாய்மேட்டிற்கு அருகே உள்ளது. வேதாரண்யத்திற்கு மேற்கில் 20 கிமீ தொலைவில்,முள்ளியாற்றின் கரையில் அமைந்துள்ளது.

இக்கோயிலில் உள்ள மூலவர் பைரவர் ஆவார். மூலவராக பைரவர் உள்ள கோயில்கள் குறைந்த அளவில் உள்ள நிலையில் இக்கோயில் சிறப்பினைப் பெறுகிறது.

மகாமண்டபத்தில் ஐந்தெழுத்து மந்திரத்தினைக் கொண்ட யந்திரம் உள்ளதால் தகட்டூர் என்று பெயர் பெற்றது. திருச்சுற்றில் விநாயகர், காசி விசுவநாதர், விசாலாட்சி, தகழீசர், முருகன் சன்னதிகள் உள்ளன.



</doc>
<doc id="323188" url="https://ta.wikipedia.org/wiki?curid=323188" title="பஞ்சநதிக்குளம் கிழக்கு தனுஷ்கோடீசுவரசுவாமி கோயில்">
பஞ்சநதிக்குளம் கிழக்கு தனுஷ்கோடீசுவரசுவாமி கோயில்

பஞ்சநதிக்குளம் கிழக்கு தனுஷ்கோடீசுவரசுவாமி கோயில் நாகப்பட்டினம் மாவட்டத்தில் உள்ள சிவன் கோயிலாகும்.

இக்கோயில் வேதாரண்யத்திற்கு மேற்கில் முத்துப்பேட்டை செல்லும் சாலையில் 10 கிமீ தொலைவில் அமைந்துள்ளது.

இக்கோயிலில் உள்ள மூலவர் தனுஷ்கோடீசுவரர் என்றும் தென்கோடிநாதர் என்றும் அழைக்கப்படுகிறார். இறைவி மதுரபாஷினி ஆவார்.

பாண்டவர் காட்டுக்குச் சென்றபோது தீர்த்தமாடி இங்கு வழிபட்டுள்ளனர். அகத்தியருடைய அறிவுரையின்படி திருப்புனவாசலில் மழலைநாதரை வணங்கிவிட்டு பின்னர் அவர்கள் இக்கோயிலுக்கு வந்துள்ளனர். பாண்டவர் இங்கு ராமனை வழிபட்டதாகக் கூறுவர்.



</doc>
<doc id="323190" url="https://ta.wikipedia.org/wiki?curid=323190" title="மைனார்க்கா கோழி">
மைனார்க்கா கோழி

கருப்பு மைனார்க்கா கோழி (Minorca,காட்டலான்: Gallina de Menorca, எசுப்பானியம்: Menorquina) என்பது ஒரு வளர்ப்பு கோழி இனமாகும். இது ஸ்பெயினின் தென் கிழக்கே நடுநிலக் கடல் பகுதியில் உள்ள மைனாக்கா தீவைப் பிறப்பிடமாக கொண்ட கோழி இனமாகும். இது உலகின் பல நாடுகளில் நன்கு அறியப்பட்ட ஒரு காட்சிப் பறவை ஆகும். ஆனால் மைனார்கா தீவில் இந்த கோழி அரியவகை இனமாக, அருகிவரும் ஆபத்தில் உள்ளதாக கருதப்படுகிறது.
கருப்பு மைனாக்கா கோழிகள் உடல் முழுவதும் கரு நிறத்தில் மினுமினுப்புள்ள இறகுகள் கொண்டிருக்கும். இதில் பல வகைகள் உண்டு முழுவதும் கருப்பு நிறமில்லாமல் வேறு நிறம் கலந்த இறகுகளை உடைய கோழிகளும் உண்டு. இக் கோழிகளின் கால்கள் கனத்து, குறுகியதாக இருக்கும். இதன் கொண்டை சிவப்பாக இருக்கும். இக்கோழிகள் கனத்து வலிவுடன் இருக்கும். இவை முட்டைத் தேவைக்காகவே வளர்க்கப்படுகின்றன. இவை ஆண்டுக்கு 130 க்கும் மேற்பட்ட முட்டைகளை இடக்கூடியன. 


</doc>
<doc id="323191" url="https://ta.wikipedia.org/wiki?curid=323191" title="கெகுனியா">
கெகுனியா

கெகுனியா "(kehunia)" என்பது இந்தியாவின் பீகார் மாநிலம் மேற்கு சம்பாரண் மாவட்டத்திலுள்ள ஒரு கிராமம் ஆகும். நார்கட்டியாகஞ்ச்சிலிருந்து 10 கிலோமீட்டர் தொலைவிலும், பேட்டியாக்கிலிருந்து 30 கிலோமீட்டர் தொலைவிலும் இக்கிராமம் அமைந்துள்ளது.

2011 ஆம் ஆண்டின் இந்திய மக்கள் தொகைக் கணக்கெடுப்பின்படி கெக்குனியா கிராமத்தின் மக்கள்தொகை 4866 நபர்கள் ஆகும். இவர்கள் 1032 குடும்பங்களாக வாழ்கின்றனர். இம்மக்கள்தொகையில் 51.13% நபர்கள் ஆண்கள் மற்றும் 48.86% நபர்கள் பெண்களாவர். இக்கிராமத்தின் எழுத்தறிவு சதவீதம் 49.48% ஆகும். நாட்டின் சராசரி தேசிய எழுத்தறிவு சதவீதமான 74% என்பதைவிட இது குறைவாகும். எழுத்தறிவு பெற்றவர்களில் 59.5% நபர்கள் ஆண்கள் மற்றும் 40.4% நபர்கள் பெண்களாவர்


</doc>
<doc id="323194" url="https://ta.wikipedia.org/wiki?curid=323194" title="பஞ்சநதிக்குளம் மேற்கு ராமசாமி கோயில்">
பஞ்சநதிக்குளம் மேற்கு ராமசாமி கோயில்

பஞ்சநதிக்குளம் மேற்கு ராமசாமி கோயில் நாகப்பட்டினம் மாவட்டத்திலுள்ள அமைந்துள்ள வைணவக்கோயிலாகும்.

இக்கோயில் வேதாரண்யத்திற்கு அருகே பஞ்சநதிக்குளம் மேற்கு என்னும் கிராமத்தில் அமைந்துள்ளது. 

இக்கோயிலில் ராமர், சீதா, லட்சுமணர், அனுமாரோடு காணப்படுகின்றார். பாண்டவர் காட்டுக்குச் சென்றபோது இங்குள்ள ராமனை வழிபட்டுச் சென்றதாகக் கூறுவர்.

இக்கோயிலில் ராமர் அம்பு விடும் காட்சியும், வீதியுலாவும் நவராத்திரி விழாவின்போது சிறப்பாக நடைபெற்று வருகின்றன. அண்மையில் அவ்விழாவின்போது பக்தி பஜனை, தாயார் திருமஞ்சனம், தீபாராதனை, சாற்று முறை போன்றவை நடைபெற்றன. விழாவின் மற்றொரு பகுதியாக விஜயதசமியன்று பெருமாளுக்கும் தாயாருக்கும் திருமஞ்சனம் நடைபெற்றது. வாழை மரங்கள் கட்டப்பட்ட பந்தலில் சுவாமியாக உருவகப்படுத்தப்பட்டவர் அம்பு எய்தும் வகையில் அம்பு விடும் காட்சி அமைந்தது. 


</doc>
<doc id="323198" url="https://ta.wikipedia.org/wiki?curid=323198" title="தும்நகியர்">
தும்நகியர்

தும்நகியர் "(Dhumnagiar)" என்பது இந்தியாவின் பீகார் மாநிலம் மேற்கு சம்பாரண் மாவட்டத்திலுள்ள ஒரு கிராமம் ஆகும்.

2011 ஆம் ஆண்டின் இந்திய மக்கள் தொகைக் கணக்கெடுப்பின்படி தும்நகியர் கிராமத்தின் மக்கள்தொகை 5288 நபர்கள் ஆகும். இவர்கள் 949 குடும்பங்களில் வாழ்ந்தனர். இம்மக்கள்தொகையில் 52.49% நபர்கள் ஆண்கள் மற்றும் 47.5% நபர்கள் பெண்களாவர். இக்கிராமத்தின் எழுத்தறிவு சதவீதம் 43.75% ஆகும். நாட்டின் சராசரி தேசிய எழுத்தறிவு சதவீதமான 74% என்பதைவிட இது குறைவாகும். எழுத்தறிவு பெற்றவர்களில் 62.1% நபர்கள் ஆண்கள் மற்றும் 37.8% நபர்கள் பெண்களாவர். மக்கள் தொகையில் 21% நபர்கள் 6 வயதுக்கு கீழ் உள்ளவர்களாகும். 


</doc>
<doc id="323202" url="https://ta.wikipedia.org/wiki?curid=323202" title="ஆபிரிக்கப் பென்குயின்">
ஆபிரிக்கப் பென்குயின்

ஆபிரிக்கப் பென்குயின் ("Spheniscus demersus") என அழைக்கப்படும் கறுப்புக் காற் பென்குயின் தெற்கு ஆபிரிக்க நீர்நிலைகளை அண்டி காணப்படும் பென்குயின் ஆகும். கழுதைகளைப் போல இவை ஒலி எழுப்புவதால் "ஜக்கழுதப் பென்குயின்" எனவும் இவை அழைக்கப்படுகின்றன. அலைக்கற்றை வடிவ உடலைக்கொண்டிருப்பதுடன் மற்றைய பென்குயின்கள் போலவே இவற்றாலும் பறக்க முடியாது. வயது வந்த ஆபிரிக்கப் பென்குயின்களின் நிறை ஆகும். மேலும் உயரம் ஆகும். இவற்றின் கண்களின் மேலுள்ள இளஞ்சிவப்புச் சுரப்பிகள் அவற்றின் வெப்பநிலையைப் பேண உதவுகின்றன. வெப்பம் அதிகரிக்கும் போது மேலதிகஉடல் வெப்பம் அச்சுரப்பிக்கும் புகுந்து அச்சுரப்பியை கடும் நிறமாக மாறுகின்றது.


</doc>
<doc id="323204" url="https://ta.wikipedia.org/wiki?curid=323204" title="லெக்கார்ன் கோழி">
லெக்கார்ன் கோழி

லெக்கார்ன் கோழி ( Leghorn இத்தாலிய மொழி: Livorno or Livornese) என்பது ஒரு கோழி இனமாகும். இந்தக் கோழி இனம் நடு இத்தாலியில் தோன்றியது ஆகும். இக்கோழிகள் முதலில் 1828 ஆம் ஆண்டு வட அமெரிக்காவுக்கு ஏற்றுமதி செய்யப்பட்டன. அமெரிக்காவிலிருந்து 1870 ஆம் ஆண்டு பிரிட்டனில் இக்கோழிகள் அறிமுகப்படுத்தப்பட்டன. வெள்ளை லெக்கார்ன் கோழிகளையே உலகின் பல நாடுகளில் வளர்க்கின்றனர். லெக்கார்ன் கோழிகளில் வெள்ளை லெக்கார்ன் தவிர்த்து வேறுபல வகைகள் இருந்தாலும் அவை குறைவான அளவே உள்ளன.

வெள்ளை லெக்கார்ன் கோழிகளின் கால்கள் வெளிரிய மஞ்சள் நிறத்திலும், குறுகலாகவும், கனத்தும் இருக்கும். இவற்றின் கால் விரல்களும் குறுகியவை. இதனால் இக்கோழிகளால் சரிவர நடக்க இயலாது. கனத்த தேகம் உள்ளவர்கள் போல காலை அகட்டி வைத்து அசைந்து அசைந்து நடக்கும். இவற்றின் கொண்டை இரத்த சிவப்பு நிறமுடையதாக இருக்கும். இவற்றின் உடல் முழுவதும் வெள்ளை நிற பளபளக்கும் இறகுகள் அடர்ந்திருக்கும். இக்கோழிகள் ஆண்டுக்கு சராசரியாக 280 முட்டைகள் வரை இடும் சிலசமயம் 300–320 வரை கூடுதலாகவும் முட்டை இடும். 


</doc>
<doc id="323205" url="https://ta.wikipedia.org/wiki?curid=323205" title="துர்கவுலியா">
துர்கவுலியா

துர்கவுலியா "(Durgaulia)" என்பது இந்தியாவின் பீகார் மாநிலம் மேற்கு சம்பாரண் மாவட்டத்திலுள்ள ஒரு கிராமம் ஆகும்.

2011 ஆம் ஆண்டின் இந்திய மக்கள் தொகைக் கணக்கெடுப்பின்படி துர்கவுலியா கிராமத்தின் மக்கள்தொகை 1983 நபர்கள் ஆகும். இவர்கள் 316 குடும்பங்களில் வாழ்ந்தனர். இம்மக்கள்தொகையில் 52.54% நபர்கள் ஆண்கள் மற்றும் 47.45% நபர்கள் பெண்களாவர். இக்கிராமத்தின் எழுத்தறிவு சதவீதம் 41.65% ஆகும். நாட்டின் சராசரி தேசிய எழுத்தறிவு சதவீதமான 74% என்பதைவிட இது குறைவாகும். எழுத்தறிவு பெற்றவர்களில் 67.19% நபர்கள் ஆண்கள் மற்றும் 32.8% நபர்கள் பெண்களாவர். மக்கள் தொகையில் 22.44% நபர்கள் 6 வயதுக்கு கீழ் உள்ளவர்களாகும். 


</doc>
<doc id="323208" url="https://ta.wikipedia.org/wiki?curid=323208" title="எக்தெர்வா">
எக்தெர்வா

எக்தெர்வா "(Ekderwa)" என்பது இந்தியாவின் பீகார் மாநிலம் கிழக்கு சம்பாரண் மாவட்டத்திலுள்ள ஒரு கிராமம் ஆகும்.

பீகாரிலுள்ள துணைக்கோட்ட நகரமான இரக்சௌல் நகரில், இரக்சௌல் இரயில்வே நிலையத்திற்கு மேற்கில் 3 கிலோமீட்டர் தொலைவில் இக்கிராமம் அமைந்துள்ளது. 

2001 ஆம் ஆண்டின் இந்திய மக்கள் தொகைக் கணக்கெடுப்பின்படி எக்தெர்வா கிராமத்தின் மக்கள்தொகை 1060 நபர்கள் ஆகும். இம்மக்கள்தொகையில் 53% நபர்கள் ஆண்கள் மற்றும் 47% நபர்கள் பெண்களாவர். இக்கிராமத்தின் எழுத்தறிவு சதவீதம் 32% ஆகும். நாட்டின் சராசரி தேசிய எழுத்தறிவு சதவீதமான 59.5% என்பதைவிட இது குறைவாகும். எழுத்தறிவு பெற்றவர்களில் 26% நபர்கள் ஆண்கள் மற்றும் 8% நபர்கள் பெண்களாவர். மக்கள் தொகையில் 12% நபர்கள் 6 வயதுக்கு கீழ் உள்ளவர்களாகும். 


</doc>
<doc id="323209" url="https://ta.wikipedia.org/wiki?curid=323209" title="லகுவானா">
லகுவானா

லகுவானா (Laguna) என்பது பிலிப்பீன்சின் லூசோனின், கலபர்சொன் பிராந்தியத்தில் அமைந்துள்ள ஐந்து மாகாணங்களில் ஒன்றாகும். இதன் தலைநகரம் சன்டா குருஸ் ஆகும். இது 1571 ஆம் ஆண்டில் ஸ்தாபிக்கப்பட்டது. இம்மாகாணத்தில் 681 கிராமங்களும், 24 மாநகராட்சிகளும் உள்ளன. இதன் தற்போதைய மாகாண சபை ஆளுநர் "ரமில் எல். ஹெர்னன்டெச்" (Ramil L. Hernandez) ஆவார். இதன் மொத்த நிலப்பரப்பளவு 1,917.85 சதுர கிலோமீற்றர்கள் ஆகும். 2015 ஆம் ஆண்டின் சனத்தொகைக் கணக்கெடுப்புக்கு அமைவாக லகுவானா மாகாணத்தின் சனத்தொகை 3,035,081 ஆகும்.
மேலும் பிலிப்பீன்சில் காணப்படும் 81 மாகாணங்களில், மொத்த நிலப்பரப்பளவின் அடிப்படையில் இம்மாகாணம் 63ஆம் மாகாணமாகவும் சனத்தொகையின் அடிப்படையில் 3ஆம் மாகாணமாகவும் காணப்படுகின்றது. அத்துடன் இம்மாகாணத்தில் இலோகானோ, தகலாகு பிகோலானோ ஆகிய மூன்று பிரதான மொழிகள் பேசப்படுகின்றன.


</doc>
<doc id="323212" url="https://ta.wikipedia.org/wiki?curid=323212" title="குவிசோன்">
குவிசோன்

குவிசோன் (Quezon) என்பது பிலிப்பீன்சின் லூசோனின், கலபர்சொன் பிராந்தியத்தில் அமைந்துள்ள ஐந்து மாகாணங்களில் ஒன்றாகும். இதன் தலைநகரம் லுசினா ஆகும். இது 1591 ஆம் ஆண்டில் ஸ்தாபிக்கப்பட்டது. இம்மாகாணத்தில் 1,209 கிராமங்களும், 39 மாநகராட்சிகளும் உள்ளன. இதன் தற்போதைய மாகாண சபை ஆளுநர் "டேவில் சி.சுரேஸ்" (David C.Suarez) ஆவார். இதன் மொத்த நிலப்பரப்பளவு 8,989.39 சதுர கிலோமீற்றர்கள் ஆகும். 2015 ஆம் ஆண்டின் சனத்தொகைக் கணக்கெடுப்புக்கு அமைவாக குவிசோன் மாகாணத்தின் சனத்தொகை 1,856,582 ஆகும்.
மேலும் பிலிப்பீன்சில் காணப்படும் 81 மாகாணங்களில், மொத்த நிலப்பரப்பளவின் அடிப்படையில் இம்மாகாணம் 7ஆம் மாகாணமாகவும் சனத்தொகையின் அடிப்படையில் 12ஆம் மாகாணமாகவும் காணப்படுகின்றது. அத்துடன் இம்மாகாணத்தில் இலோகானோ, தகலாகு ஆங்கிலம் ஆகிய மூன்று பிரதான மொழிகள் பேசப்படுகின்றன. இங்கு 81% தகாலாகு மக்கள் வாழ்கின்றனர்.


</doc>
<doc id="323214" url="https://ta.wikipedia.org/wiki?curid=323214" title="ரிசால்">
ரிசால்

ரிசால் (Rizal) என்பது பிலிப்பீன்சின் லூசோனின், கலபர்சொன் பிராந்தியத்தில் அமைந்துள்ள ஐந்து மாகாணங்களில் ஒன்றாகும். இதன் தலைநகரம் அன்டிபொலோ ஆகும். இது 1901 ஆம் ஆண்டில் ஸ்தாபிக்கப்பட்டது. இம்மாகாணத்தில் 188 கிராமங்களும், 13 மாநகராட்சிகளும் உள்ளன. இதன் தற்போதைய மாகாண சபை ஆளுநர் "ரெபெசா ஏ. ய்ன்ராஸ்" (Rebecca A. Ynares ) ஆவார். இதன் மொத்த நிலப்பரப்பளவு 1,191.94 சதுர கிலோமீற்றர்கள் ஆகும். 2015 ஆம் ஆண்டின் சனத்தொகைக் கணக்கெடுப்புக்கு அமைவாக ரிசால் மாகாணத்தின் சனத்தொகை 1,191.94 ஆகும்.
மேலும் பிலிப்பீன்சில் காணப்படும் 81 மாகாணங்களில், மொத்த நிலப்பரப்பளவின் அடிப்படையில் இம்மாகாணம் 73ஆம் மாகாணமாகவும் சனத்தொகையின் அடிப்படையில் 5ஆம் மாகாணமாகவும் காணப்படுகின்றது. அத்துடன் இம்மாகாணத்தில் தகலாகு ஆங்கிலம் ஆகிய இரு பிரதான மொழிகள் பேசப்படுகின்றன. இங்கு 99% தகாலாகு மக்கள் வாழ்கின்றனர். ரிசால் மாகாணத்தில் வாழும் மக்களில் 80 வீதமான மக்கள் ரோமன் கத்தோலிக்க சமயத்தப் பின்பற்றுகின்றனர்.


</doc>
<doc id="323216" url="https://ta.wikipedia.org/wiki?curid=323216" title="பொய்ன் செட்டியா">
பொய்ன் செட்டியா

பொய்ன் செட்டியா ( poinsettia) என்பது ஸ்புர்க் குடும்பத்தைச் சேர்ந்த வணிக முக்கியத்துவம் வாய்ந்த ஒரு தாவர இனமாகும். இவை மெக்சிகோவில் கண்டறியப்பட்ட தாவர இனமாகும். குறிப்பாக இவை இவற்றின் சிவப்பு நிற மற்றும் பச்சைநிற மலர்களுக்காக அறியப்படுகிறது. இவற்றின் மலர்கள் பரவலாக கிருஸ்துமஸ் விழாவில் காட்சிப்படுத்தப் படுகின்றன. இதன் ஆங்கிலப் பெயர் ஜோயல் ராபர்ட் பொய்ன்செட் என்திலிருந்து வந்தது. [3] இவர் மெக்சிகோவுக்காக நியமிக்கப்பட்ட ஐக்கிய அமெரிக்காவின் தூதராவார், இவர்தான் ஐக்கிய அமெரிக்காவில் இந்த மலரை 1825 இல் அறிமுகப் படுத்தினார்.
இந்த மலர் ஒரு காலத்தில் மெக்சிகோவில் காட்டு மலராக இருந்தது. இந்த மலரை ஜோயல் ராபர்ட் பொய்ன்செட் முதன்முதலில் தொட்டிகளில் வளர்த்து அமெரிக்காவில் அறிமுகப்படுத்தினார். 1900 ஆண்டுக்குப்பின் ஐக்கிய அமெரிக்காவில் வணிகரீதியாக இத்தாவரம் பெருமளவில் வளர்க்க ஆரம்பித்தனர். இந்த மலர்கள் சிவப்பு, மஞ்சள், பச்சை, வெள்ளை, இளஞ்சிவப்பு என பல நிறங்களில் இருந்தாலும் இதில் சிவப்பு நிற மலரையே கிருஸ்மசின்போது பயன்படுத்துகின்றனர். இதனால் இந்த மலரை கிருஸ்துமஸ் மலர் என்றும் செல்லமாக அழைப்பர். இந்த மலர்கள் மிகவும் சிறியவை என்றாலும் இதன் இலைகள் கண்ணைக் கவரும் வகையில் சிவப்பாக இருக்கும்.


</doc>
<doc id="323218" url="https://ta.wikipedia.org/wiki?curid=323218" title="டோக்கியோ கேமி பள்ளிவாசல்">
டோக்கியோ கேமி பள்ளிவாசல்

டோக்கியோ கேமி பள்ளிவாசல் (Tokyo Camii Mosque) (東京ジャーミイ) ஜப்பான் நாட்டின் டோக்கியோவில் ஷிபுயா வார்டு ஒயாமா சோ மாவட்டத்தில் அமைந்துள்ள பள்ளிவாசல் ஆகும். இப்பள்ளிவாசல் கட்டிடத்துடன் துருக்கி கலாச்சார மையம் உள்ளது.இது டோக்கியோவின் மிகப்பெரிய பள்ளிவாசல் ஆகு‌ம்.

இப்பள்ளிவாசல் ஜப்பான் நாட்டின் டோக்கியோவில் ஷிபுயா வார்டு ஒயாமா சோ மாவட்டத்தில் அமைந்துள்ளது. இது ஜப்பான் மிக பெரிய பள்ளிவாசல் ஆகு‌ம்.

இப்பள்ளிவாசல் முதலில் மே 12, 1938-ல் அருகிலமைந்த பள்ளிகூடத்துடன் இணைந்து கட்டப்பட்டது. அக்டோபர் புரட்சிக்குப் பிறகு ரசியா நாட்டில் இருந்து ஜப்பான் வந்து குடியேறிய பஷ்கிர் மற்றும் தத்தாரால் கட்டப்பட்டது. பள்ளிவாசலின் முதல் இமாம் அப்துல் ரசீது மற்றும் அப்துல் ஹை குர்பான் அலி ஆகியோரின் மேற்பார்வையில் கட்டப்பட்டது.

1986 ஆம் ஆண்டில், பள்ளிவாசலைக் கடுமையான சேதம் காரணமாக இடிக்க வேண்டியிருந்தது. தயந்த் இசுலேரி பசக்கலிங்கி வழிகாட்டுதல் மற்றும் மேற்பார்வையில் புதிய கட்டிடம் 1998 ஆம் ஆண்டு ஆரம்பிக்கப்பட்டது. முகரம் இமி என்ற கட்டிடக்கலை நிபுணர் புதிய பள்ளிவாசலை கட்டினார். ஒட்டோமான் சமயக் கட்டிடக்கலையை அடிப்படையாக கொண்டது. சுமார் 70 துருக்கிய கைவினை கலைஞர்கள் கட்டினர் .பளிங்கு கற்கள் துருக்கி நாட்டில் இருந்து இறக்குமதி செய்யப்பட்டன. சுமார் 1.5 பில்லியன் யென் செலவில் கட்டுமானம் 2000 இல் முடிக்கப்பட்டது. புதிய பள்ளிவாசல் திறப்பு விழா ஜூன் 30, 2000 அன்று நடைபெற்றது.
டோக்கியோ கேமி பள்ளிவாசல் 734 சதுர மீட்டர் பரப்பளவில் அமைந்துள்ளது.மொத்த மாடி பரப்பளவு 1,477 சதுர மீட்டர் ஆகும்.குவிமாடம் 23.25 மீட்டர் உயரமும், ஆறு தூண்கள் ஆதரவுடன் உள்ளது.மினார் 41,48 மீட்டர் உயரம் உள்ளது.
" கேமி " என்பது துருக்கிய மொழியில் இருந்து பெறப்பட்ட சொல் ஆகும்.இது அரபு மொழி வார்த்தை " ஜாமி " என்பதில் இருந்து பெறப்பட்டது.இது சபையைக் கொண்ட பள்ளிவாசல் என பொருள்படும்.



</doc>
<doc id="323223" url="https://ta.wikipedia.org/wiki?curid=323223" title="மரின்டுவுக்">
மரின்டுவுக்

மரின்டுவுக் (Marinduque) என்பது பிலிப்பீன்சின் லூசோனின், மிமரோபா பிராந்தியத்தில் அமைந்துள்ள ஐந்து மாகாணங்களில் ஒன்றாகும். இதன் தலைநகரம் பொவாக் ஆகும். இது 1920 ஆம் ஆண்டில் ஸ்தாபிக்கப்பட்டது. இம்மாகாணத்தில் 218 கிராமங்களும், 6 மாநகராட்சிகளும் உள்ளன. இதன் தற்போதைய மாகாண சபை ஆளுநர் "ரொமுலா பக்கோரா" (Romulo Baccoro ) ஆவார். இதன் மொத்த நிலப்பரப்பளவு 952.58 சதுர கிலோமீற்றர்கள் ஆகும். 2015 ஆம் ஆண்டின் சனத்தொகைக் கணக்கெடுப்புக்கு அமைவாக மரின்டுவுக் மாகாணத்தின் சனத்தொகை 234,521 ஆகும்.
மேலும் பிலிப்பீன்சில் காணப்படும் 81 மாகாணங்களில், மொத்த நிலப்பரப்பளவின் அடிப்படையில் இம்மாகாணம் 76ஆம் மாகாணமாகவும் சனத்தொகையின் அடிப்படையில் 69ஆம் மாகாணமாகவும் காணப்படுகின்றது. அத்துடன் இம்மாகாணத்தில் தகலாகு ஆங்கிலம் ஆகிய இரு பிரதான மொழிகள் பேசப்படுகின்றன. இம்மாகாணத்தின் சனத்தொகை அடர்த்தி ஒரு சதுர கிலோ மீற்றருக்கு 250 மக்கள் என்பதாகும். மேலும் சனத்தொகை அடர்த்தியின் அடிப்படையில் இது 81 பிலிப்பீனிய மாகாணங்களில் 37ஆம் மாகாணம் ஆகும்.


</doc>
<doc id="323225" url="https://ta.wikipedia.org/wiki?curid=323225" title="ஒக்சிடென்டல் மின்டோரோ">
ஒக்சிடென்டல் மின்டோரோ

ஒக்சிடென்டல் மின்டோரோ (Occidental_Mindoro) என்பது பிலிப்பீன்சின் லூசோனின், மிமரோபா பிராந்தியத்தில் அமைந்துள்ள ஐந்து மாகாணங்களில் ஒன்றாகும். இதன் தலைநகரம் மம்புராவோ ஆகும். இது 1950 ஆம் ஆண்டில் ஸ்தாபிக்கப்பட்டது. இம்மாகாணத்தில் 162 கிராமங்களும், 12 மாநகராட்சிகளும் உள்ளன. இதன் தற்போதைய மாகாண சபை ஆளுநர் "மரியோ கெனெ மென்டொயோலா" (Mario Gene Mendiola) ஆவார். இதன் மொத்த நிலப்பரப்பளவு 5,865.71 சதுர கிலோமீற்றர்கள் ஆகும். 2015 ஆம் ஆண்டின் சனத்தொகைக் கணக்கெடுப்புக்கு அமைவாக ஒக்சிடென்டல் மின்டோரோ மாகாணத்தின் சனத்தொகை 487,414 ஆகும்.
மேலும் பிலிப்பீன்சில் காணப்படும் 81 மாகாணங்களில், மொத்த நிலப்பரப்பளவின் அடிப்படையில் இம்மாகாணம் 11ஆம் மாகாணமாகவும் சனத்தொகையின் அடிப்படையில் 56ஆம் மாகாணமாகவும் காணப்படுகின்றது. அத்துடன் இம்மாகாணத்தில் தகலாகு ஆங்கிலம் ஆகிய இரு பிரதான மொழிகள் பேசப்படுகின்றன. இம்மாகாணத்தின் சனத்தொகை அடர்த்தி ஒரு சதுர கிலோ மீற்றருக்கு 83 மக்கள் என்பதாகும். மேலும் சனத்தொகை அடர்த்தியின் அடிப்படையில் இது 81 பிலிப்பீனிய மாகாணங்களில் 71ஆம் மாகாணம் ஆகும்.


</doc>
<doc id="323227" url="https://ta.wikipedia.org/wiki?curid=323227" title="அல் அகமது பள்ளிவாசல், பியூனஸ் அயர்ஸ்">
அல் அகமது பள்ளிவாசல், பியூனஸ் அயர்ஸ்

அல் அகமது பள்ளிவாசல் (Al Ahmad Mosque) அர்ஜென்டினா நாட்டின் தலைநகரான பியூனஸ் அயர்ஸ் நகரில் உள்ள பள்ளிவாசல் ஆகும். இப்பள்ளிவாசல் 1985 இல் திறக்கப்பட்டது.
இப்பள்ளிவாசல் பியூனஸ் ஏர்ஸ் நகரில் இரண்டாவது பழமையான பள்ளிவாசல் ஆகு‌ம்.இப்பள்ளிவாசல் கட்டிடம் அர்ஜென்டீனா நாட்டில் உள்ள இஸ்லாமிய கட்டிடக்கலைக்கு பழமையான கட்டிடம் ஆகு‌ம்.
இப்பள்ளிவாசல் பியூனஸ் ஏர்ஸ் நகரில் சான் கிரிஸ்டோபல் பகுதியில் அல்பெர்டி தெருவில் 1541 இலக்கத்தில் உள்ளது.
இப்பள்ளிவாசல் மினார் மற்றும் குவிமாடம் சிறப்பு வாய்ந்தவை.இது அர்ஜென்டினா நாட்டின் இசுலாமிய கலாச்சார மையமாகவும் திகழ்கிறது.



</doc>
<doc id="323229" url="https://ta.wikipedia.org/wiki?curid=323229" title="ஒரியென்டல் மின்டோரோ">
ஒரியென்டல் மின்டோரோ

ஒரியென்டல் மின்டோரோ (Oriental_Mindoro) என்பது பிலிப்பீன்சின் லூசோனின், மிமரோபா பிராந்தியத்தில் அமைந்துள்ள ஐந்து மாகாணங்களில் ஒன்றாகும். இதன் தலைநகரம் மம்புராவோ ஆகும். இது 1955 ஆம் ஆண்டில் ஸ்தாபிக்கப்பட்டது. இம்மாகாணத்தில் 426 கிராமங்களும், 14 மாநகராட்சிகளும் உள்ளன. இதன் தற்போதைய மாகாண சபை ஆளுநர் "அல்பொன்சோ உமலி, ஜேர்." (Alfonso Umali, Jr.) ஆவார். இதன் மொத்த நிலப்பரப்பளவு 4,238.38 சதுர கிலோமீற்றர்கள் ஆகும். 2015 ஆம் ஆண்டின் சனத்தொகைக் கணக்கெடுப்புக்கு அமைவாக ஒரியென்டல் மின்டோரோ மாகாணத்தின் சனத்தொகை 844,059 ஆகும்.
மேலும் பிலிப்பீன்சில் காணப்படும் 81 மாகாணங்களில், மொத்த நிலப்பரப்பளவின் அடிப்படையில் இம்மாகாணம் 28ஆம் மாகாணமாகவும் சனத்தொகையின் அடிப்படையில் 32ஆம் மாகாணமாகவும் காணப்படுகின்றது. அத்துடன் இம்மாகாணத்தில் தகலாகு ஆங்கிலம் ஆகிய இரு பிரதான மொழிகள் பேசப்படுகின்றன. இம்மாகாணத்தின் சனத்தொகை அடர்த்தி ஒரு சதுர கிலோ மீற்றருக்கு 200 மக்கள் என்பதாகும். மேலும் சனத்தொகை அடர்த்தியின் அடிப்படையில் இது 81 பிலிப்பீனிய மாகாணங்களில் 47ஆம் மாகாணம் ஆகும்.


</doc>
<doc id="323238" url="https://ta.wikipedia.org/wiki?curid=323238" title="சான் மறுசீராக்கல்">
சான் மறுசீராக்கல்

சான் மறுசீராக்கல் "(Chan rearrangement)" என்பது அசைலாக்சி அசிட்டேட்டை (1) ஒரு வலிமையான காரத்தின் முன்னிலையில் 2-ஐதராக்சி-3-கீட்டோ-எசுத்தராக (2) மாற்றக்கூடிய வேதியியல் வினையாகும் . 

இச்செயல்முறையை மறுகண்டுபிடிப்பு மூலம் ஆல்டன் டாக்சால் ஒட்டுமொத்த தொகுப்பு வினையில் மீண்டும் பயன்படுத்தப்பட்டது . 

வினைபடு பொருளில் இருக்கும் மெத்திலீன் பாலத்துடன் அடுத்துள்ள கார்போனைல் மற்றும் அசிட்டைல் பதிலீட்டுப் பொருட்கள் அமிலத்தன்மையுடன் காணப்படுகின்றன. ஆல்டால் வினையைப் போல இலித்தியம் டெட்ராமெத்தில்பிப்பெரிடைடு அல்லது ஈரைசோபுரோப்பைலமீடு போன்ற வலிமையான அணுக்கரு கவராத காரங்களால் இவற்றிலிருந்து புரோட்டான்நீக்கம் செய்ய முடியும். உருவாகும் ஈனோலேட்டு, அசிட்டைல் தொகுதியின் அடுத்துள்ள கார்பனைல் உடன் குறுகிய கால இடைநிலை ஆக்சிரேன் வழியாக அணுக்கருகவர் அசைல் பதிலீட்டை அளிக்கிறது. அமிலத்தன்மையால் தனித்த ஐதராக்சில் தொகுதி வெளியேறுகிறது . 



</doc>
<doc id="323239" url="https://ta.wikipedia.org/wiki?curid=323239" title="சாந்தாபுரம் அக்ராரம்">
சாந்தாபுரம் அக்ராரம்

சாந்தாபுரம் அக்ராரம் ( Santhapuram) என்பது தமிழ்நாட்டின், கிருஷ்ணகிரி மாவட்டம், ஓசூர் வட்டத்தைச் சேர்ந்த சிற்றூர் ஆகும். இந்த ஊர் ஓசூர் சட்டமன்றத் தொகுதிக்கு உட்பட்டதாக உள்ளது. இந்த ஊர் மாவட்ட தலைநகரான கிருட்டிணகிரியில் இருந்து 62 கிலோ மீட்டரும் ஒசூரில் இருந்து 7 கிலோமீட்டர் தொலைவிலும் மாநிலத் தலைநகரான சென்னையில் இருந்து 314 கிலோ மீட்டர் தொலைவிலும் உள்ளது. அருகில் உள்ள ஊர் ஒசூர் ஆகும்.
இவ்வூரில் 2011 ஆண்டைய இந்திய மக்கள் கணக்கெடுப்பின்படி 350 வீடுகள் உள்ளன. மக்கள் தொகை 773, இதில் 430 பேர் ஆண்கள், 343 பேர் பெண்கள் ஆவர்.


</doc>
<doc id="323240" url="https://ta.wikipedia.org/wiki?curid=323240" title="ரொம்ப்லொன்">
ரொம்ப்லொன்

ரொம்ப்லொன் (Romblon) என்பது பிலிப்பீன்சின் லூசோனின், மிமரோபா பிராந்தியத்தில் அமைந்துள்ள ஐந்து மாகாணங்களில் ஒன்றாகும். இதன் தலைநகரம் மம்புராவோ ஆகும். இது 1901 ஆம் ஆண்டில் ஸ்தாபிக்கப்பட்டது. இம்மாகாணத்தில் 219 கிராமங்களும், 19 மாநகராட்சிகளும் உள்ளன. இதன் தற்போதைய மாகாண சபை ஆளுநர் "எடுவர்டோ சி. ஃபிர்மலொ" (Eduardo C. Firmalo ) ஆவார். இதன் மொத்த நிலப்பரப்பளவு 1,533.45 சதுர கிலோமீற்றர்கள் ஆகும். 2015 ஆம் ஆண்டின் சனத்தொகைக் கணக்கெடுப்புக்கு அமைவாக ரொம்ப்லொன் மாகாணத்தின் சனத்தொகை 292,781 ஆகும்.
மேலும் பிலிப்பீன்சில் காணப்படும் 81 மாகாணங்களில், மொத்த நிலப்பரப்பளவின் அடிப்படையில் இம்மாகாணம் 68ஆம் மாகாணமாகவும் சனத்தொகையின் அடிப்படையில் 66ஆம் மாகாணமாகவும் காணப்படுகின்றது. அத்துடன் இம்மாகாணத்தில் தகலாகு ஆங்கிலம் உள்ளடங்கலாக ஐந்து பிரதான மொழிகள் பேசப்படுகின்றன. இம்மாகாணத்தின் சனத்தொகை அடர்த்தி ஒரு சதுர கிலோ மீற்றருக்கு 190 மக்கள் என்பதாகும். மேலும் சனத்தொகை அடர்த்தியின் அடிப்படையில் இது 81 பிலிப்பீனிய மாகாணங்களில் 46ஆம் மாகாணம் ஆகும்.


</doc>
<doc id="323243" url="https://ta.wikipedia.org/wiki?curid=323243" title="அல்பே">
அல்பே

அல்பே (Albay) என்பது பிலிப்பீன்சின் லூசோனின், பிகோல் பிராந்தியத்தில் அமைந்துள்ள ஆறு மாகாணங்களில் ஒன்றாகும். இதன் தலைநகரம் லெகச்பி ஆகும். இது 1574 ஆம் ஆண்டில் ஸ்தாபிக்கப்பட்டது. இம்மாகாணத்தில் 720 கிராமங்களும், 15 மாநகராட்சிகளும் உள்ளன. இதன் தற்போதைய மாகாண சபை ஆளுநர் "பிரான்சிச் பிக்காரா" (Francis Bichara) ஆவார். இதன் மொத்த நிலப்பரப்பளவு 2,575.77 சதுர கிலோமீற்றர்கள் ஆகும். 2015 ஆம் ஆண்டின் சனத்தொகைக் கணக்கெடுப்புக்கு அமைவாக அல்பே மாகாணத்தின் சனத்தொகை 1,314,826 ஆகும்.
மேலும் பிலிப்பீன்சில் காணப்படும் 81 மாகாணங்களில், மொத்த நிலப்பரப்பளவின் அடிப்படையில் இம்மாகாணம் 53ஆம் மாகாணமாகவும் சனத்தொகையின் அடிப்படையில் 20ஆம் மாகாணமாகவும் காணப்படுகின்றது. அத்துடன் இம்மாகாணத்தில் பிலிப்பினோ ஆங்கிலம் உள்ளடங்கலாக ஐந்து பிரதான மொழிகள் பேசப்படுகின்றன. இம்மாகாணத்தின் சனத்தொகை அடர்த்தி ஒரு சதுர கிலோ மீற்றருக்கு 510 மக்கள் என்பதாகும். மேலும் சனத்தொகை அடர்த்தியின் அடிப்படையில் இது 81 பிலிப்பீனிய மாகாணங்களில் 12ஆம் மாகாணம் ஆகும்.


</doc>
<doc id="323250" url="https://ta.wikipedia.org/wiki?curid=323250" title="கமரன்ஸ் நோர்டே">
கமரன்ஸ் நோர்டே

கமரன்ஸ் நோர்டே (Camarines Norte) என்பது பிலிப்பீன்சின் லூசோனின், பிகோல் பிராந்தியத்தில் அமைந்துள்ள ஆறு மாகாணங்களில் ஒன்றாகும். இதன் தலைநகரம் டாஎட் ஆகும். இது 1829 ஆம் ஆண்டில் ஸ்தாபிக்கப்பட்டது. இம்மாகாணத்தில் 282 கிராமங்களும், 12 மாநகராட்சிகளும் உள்ளன. இதன் தற்போதைய மாகாண சபை ஆளுநர் "ஜொனாக் பினமென்டெல்" (Jonah Pimentel) ஆவார். இதன் மொத்த நிலப்பரப்பளவு 2,320.07 சதுர கிலோமீற்றர்கள் ஆகும். 2015 ஆம் ஆண்டின் சனத்தொகைக் கணக்கெடுப்புக்கு அமைவாக கமரன்ஸ் நோர்டே மாகாணத்தின் சனத்தொகை 583,313 ஆகும்.
மேலும் பிலிப்பீன்சில் காணப்படும் 81 மாகாணங்களில், மொத்த நிலப்பரப்பளவின் அடிப்படையில் இம்மாகாணம் 55ஆம் மாகாணமாகவும் சனத்தொகையின் அடிப்படையில் 51ஆம் மாகாணமாகவும் காணப்படுகின்றது. அத்துடன் இம்மாகாணத்தில் தகலாகு ஆங்கிலம் உள்ளடங்கலாக மூன்று பிரதான மொழிகள் பேசப்படுகின்றன. இம்மாகாணத்தின் சனத்தொகை அடர்த்தி ஒரு சதுர கிலோ மீற்றருக்கு 250 மக்கள் என்பதாகும். மேலும் சனத்தொகை அடர்த்தியின் அடிப்படையில் இது 81 பிலிப்பீனிய மாகாணங்களில் 36ஆம் மாகாணம் ஆகும்.


</doc>
<doc id="323251" url="https://ta.wikipedia.org/wiki?curid=323251" title="சவரிராயர்">
சவரிராயர்

சவரிராயர்  (20 சனவரி 1859- 24 ஆகசுடு 1923) தமிழ் அறிஞரும் மொழி ஆராய்ச்சியாளரும் ஆவார்.   
தமிழ், ஆங்கிலம், சமற்கிருதம், இலத்தின் ஆகிய மொழிகளில் புலமை பெற்றவர்.  இவர் பண்டிதர் சவரிராயர் என அறியப்பட்டார்.

திருநெல்வேலி மாவட்டம் வடக்கன் குளத்தில் பிறந்தார். இவர் தந்தை தேவசகாயம் ஒரு மருத்துவர் தாய் ஞானப்பிரகாசி அம்மாள்.
கொப்பன்பட்டியைச் சேர்ந்த தமிழ்ப் புலவர் செபாசுத்தியன் பிள்ளையிடம் தமிழ் படித்தார். கொல்லம் குருமடத்தில் சேர்ந்து இலத்தின் மொழியையும் மத சாத்திரங்களையும் கற்றார். 1878 ஆம் ஆண்டில் திருமணம் செய்து கொண்டார்.

பண்டிதர் சவரிராயர் தம் ஆசிரியர் பணியைத் தூத்துக்குடி தூய சவேரியார் தொடக்கப் பள்ளியில் தொடங்கினார்.பின்னர் உயர்நிலைப் பள்ளியில் தமிழ் கற்பித்தார். 1894 ஆம் ஆண்டில் திரிசிரபுர தூய சூசையப்பர் கல்லூரியில் தமிழ் விரிவுரையாளராகவும் சில ஆண்டுகளில் துறைத் தலைவராகவும் இருபது ஆண்டுகளுக்கு மேல் பணி செய்தார்.

இந்திய நாடு,  திராவிட இந்தியா,  தமிழ் மன்னர்களுக்கும் பாண்டவர்களுக்கும் உள்ள தொடர்பு, ஆரியர் தமிழர் கலப்பு ஆகியன பற்றிய பல கட்டுரைகளை சவரிராயர் எழுதினார்.

தமிழ் மொழியின் தொன்மை பற்றி ஆராய்ந்தார். தமிழ்த் தொன்மை ஆராய்ச்சிக் கழகம் நிறுவினார். இந்தக் கழகத்தின் சார்பாகத் தமிழ்த் தொன்மை ஆராய்ச்சி என்ற ஆங்கில இதழை வெளியிடத் தொடங்கினார். சித்தாந்த தீபிகை போன்ற அந்தக் காலத்து ஆங்கில இதழ்களில் பல கட்டுரைகள் எழுதினார்.

தமிழில் உள்ள சொற்கள் பலவற்றை ஆராய்ந்து கட்டுரைகள் எழுதினார். ஆர். சி. டட்  என்ற வரலாற்று ஆசிரியர் எழுதிய பிழையான கருத்துக்கள் சிலவற்றை மறுத்து சவரிராயர் எழுதினார். பாரதவம்ச விளக்கம் முதலிய நூல்களை எழுதினார்.



டாக்டர் மா. இராசமாணிக்கனாரின் ஆய்வு நூல்கள் தொகுதி-2, தமிழ்க்  குடியரசுப் பதிப்பகம், சேப்பாக்கம், சென்னை-600005


</doc>
<doc id="323252" url="https://ta.wikipedia.org/wiki?curid=323252" title="சித்தனப்பள்ளி">
சித்தனப்பள்ளி

சித்தனப்பள்ளி ( Siddanapalli) என்பது தமிழ்நாட்டின், கிருஷ்ணகிரி மாவட்டம், ஓசூர் வட்டத்தைச் சேர்ந்த சிற்றூர் ஆகும். இந்த கிராமம் சார்பத்தி ஊராட்சிக்கு உட்பட்டதாக உள்ளது ஓசூர் சட்டமன்றத் தொகுதிக்கு உட்பட்டதாக உள்ளது. இந்த ஊர் மாவட்ட தலைநகரான கிருட்டிணகிரியில் இருந்து 53 கிலோ மீட்டரும் ஒசூரில் இருந்து 8 கிலோமீட்டர் தொலைவிலும் மாநிலத் தலைநகரான சென்னையில் இருந்து 301 கிலோ மீட்டர் தொலைவிலும் உள்ளது. அருகில் உள்ள ஊர் பேரிகை ஆகும்
இவ்வூரில் 2011 ஆண்டைய இந்திய மக்கள் கணக்கெடுப்பின்படி 153 வீடுகள் உள்ளன. மக்கள் தொகை 682, இதில் 347 பேர் ஆண்கள், 335 பேர் பெண்கள் ஆவர். கல்வியறிவு விகிதம் 51.18 % ஆகும் இதில் ஆண்களின் கல்வியறிவு விகிதம் 58.02 % பெண்களின் கல்வியறிவு விகிதம் 44.48 %. தமிழ்நாட்டின் சராசரி கல்வி விகிதமான 80.09 % ஒப்பிடும்போது கல்வியறிவில் இக்கிராமம் பின்தங்கியதாக உள்ளது.


</doc>
<doc id="323261" url="https://ta.wikipedia.org/wiki?curid=323261" title="வின்செஞ்சோ காம்பா">
வின்செஞ்சோ காம்பா

வின்செஞ்சோ (Vincenzo) அல்லது வின்செஞ்சியோ காம்பா (Vincenzio Gamba) (1606-1649), பின்னர் வின்செஞ்சோ கலிலீ (Vincenzo Galilei) (1619) எனப்பட்டவர் கலிலியோ கலிலீயின்1564-1642) சட்டப்புறம்பான மகனாவார். இவரது தாயார் மரீனா காம்பா (1570-1612) ஆவார். வின்செஞ்சோ கலிலியோவால் 1619 இல் சாட்டப்படி ஏற்கச் செய்யப்பட்டார். இவர் தன் தாத்தாவான விவ்செஞ்சோ கலிலீயைப் போலவே யாழிசைப்பத்தில் வல்லுனர் ஆனார்.

வின்செஞ்சோ தன் உடன்பிறந்த வர்ஜீனியா(1600-1634), இலிவியா(1601-1659) எனும் இரு தங்கைகளைப் போலவே பாடுவா நகரில் பிறந்தார். வர்ஜீனியா பின் மரியா செலெசுதே எனும் கன்னித் துறவியானார். அதேபோல இலிவியாவும் ஆர்க்கேஞ்சலா எனும் கன்னித் துறவியானார்.

இவருக்குத் தாத்தாவின் பெயரான வின்செஞ்சோ கலிலீ பெயரிடப்பட்டது.1612 இல் இவரின் தாயார் இறந்த்தும் 1619 இல் இவர் சட்டப்படி தசுக்கினி பேரரசரால் ஏற்கப்பட்டார். எனவே வாழ்க்கை வரலாற்றில் இவர் பெயரும் இவரது தாத்தாவின் பெயரும் அடிக்கடி குழப்பிக் கொள்ளப்பட்டது.

இவர் கவிதையிலும் இசையிலும் இயக்கவியலிலும் வல்லவர் ஆனார். இவரது தந்தை இவரைப் பிசா நகரில் பெனெடெட்டோ காசுதெல்லியிடம் (1577/1578-1643) சட்டம் படிக்க விரும்பினார்.

இவர் 1629 இல் செசுடிலியாபோச்சினியேரி (1629-1669) என்பவரை மணந்தார். பணத்துக்காக தன் திருமணத்துக்குப் பிறகு, தந்தையாருடன் சண்டையிட்டார். என்றாலும் இவர்களது உறவு பின்னால் மேம்படலானது. கலீலியோவின் கடினமான பிந்தைய வாழ்க்கையில் வின்செஞ்சோ அன்புடன் உதவியுள்ளார்.

வின்செஞ்சோ விவியானி (1622-1703) வின்செஞ்சோ கலிலீயின் இசைக்கருவிகளைப் புதிதுபுதிதாக உருவாக்கும் திறமையைக் குறிப்பிடுகிறார். குறிப்பாக, "இவர் ஒரு யாழை செய்து மிகத் திறமையோடு அதை மீட்டி அதன் நாண்களில் இருந்து குழலிசைபோன்ற வியப்பான தொடர்ச்சியான மெல்லொலிகளைத் தருவித்துள்ளார்...".


</doc>
<doc id="323262" url="https://ta.wikipedia.org/wiki?curid=323262" title="பெருங் கண்காட்சி, இலண்டன்">
பெருங் கண்காட்சி, இலண்டன்

பெருங் கண்காட்சி, இலண்டன் எனப்படுவது, 1851 மே முதலாம் தேதி தொடக்கம் அக்டோபர் 11 வரை இலண்டனில் உள்ள ஐட் பார்க்கில் இடம்பெற்ற பன்னாட்டுக் கண்காட்சி ஆகும். இது நடைபெற்ற தற்காலிகக் கட்டிடத்தின் பெயரைத் தழுவி இதை கிறிஸ்டல் மாளிகைக் கண்காட்சி என்றும் குறிப்பிடுவது உணடு. 19ம் நூற்றாண்டில் புகழ்பெற்ற, பண்பாட்டுக்கும் தொழில் துறைக்குமான பன்னாட்டுக் கண்காட்சித் தொடரில் முதல் கண்காட்சி இதுவாகும். இக்கண்காட்சி என்றி கோல் என்பவராலும், ஆட்சியிலிருந்த அரசி விக்டோரியாவின் கணவர் இளவரசர் ஆல்பர்ட்டாலும் ஒழுங்குசெய்யப்பட்டது. இக்கண்காட்சியில் சார்லசு டார்வின், சாமுவேல் கோல்ட்டு, சார்லட் புரோன்ட்டே, சார்லசு டிக்கென்சு, லூயிசு கரல், ஜார்ச் எலியட்டு, ஆல்பிரெட் தெனிசன் ஆகியோர் உட்பட ஏராளமான அக்காலத்தில் புகழ் பெற்றவர்கள் கலந்துகொண்டனர்.

இக்கண்காட்சிக்காகத் தயாரிக்கப்பட்ட படங்களுடன் கூடிய விபரக்கொத்தில், பிரித்தானியா முழுவதிலும் இருந்தும், அதன் குடியேற்ற நாடுகளில் இருந்தும், 44 ஐரோப்பிய, அமெரிக்க நாடுகளில் இருந்துமான காட்சிக்கு வைப்போர் பட்டியல் இடம்பெற்றிருந்தது. காட்சிக்கு வைக்கப்பட்டிருந்த 13,000 பொருட்களில் சக்கார்ட் தறி, கடித உறை எந்திரம், சமையலறைக் கருவிகள், எஃகுத் தயாரிப்பு விளக்கங்கள், ஐக்கிய அமெரிக்காவில்அ இருந்து அனுப்பப்பட்ட அறுவடை இயந்திரம் போன்றவை அடங்கியிருந்தன.

இந்தியாவில் கிடைத்த உலகின் மிகப்பெரிய கோ-இ-நூர் வைரம், கிடைத்தற்கு அரிய மங்கலான இளம் சிவப்பு நிறம் கொண்ட டாரியா-இ-நூர் வைரம் என்பனவும் காட்சிக்கு வைக்கப்பட்டிருந்தன. 8ம் நூற்றாண்டைச் சேர்ந்ததும் முந்திய ஆண்டு (1850) கண்டெடுக்கப்பட்டதுமான "தாரா ஆடையூசி" ஒன்றும் இருந்தது. அக்காலத்துப் பெயர்பெற்ற பூட்டுக்களின் போதாமை குறித்த விளக்கங்கள், இன்றைய தொலைநகல் எந்திரங்களுக்கு முன்னோடியான ஒரு எந்திரம் குறித்த விளக்கம் என்பவற்றுடன், உலகின் முதல் வாக்களிப்பு இயந்திரமும் பார்வைக்கு இருந்தது.

நுழைவுக் கட்டணம் நாட்களைப் பொறுத்து வேறுபட்டது. நாடாளுமன்ற அமர்வுகள் முடிவடையும் நாள் நெருங்கும்போது கட்டணங்களும் குறைந்து வந்தன. நாடாளுமன்ற அமர்வுகள் முடிந்ததும் செல்வந்தர்கள் இலண்டனைவிட்டுப் போய்விடுவது வழக்கம். பருவச் சீட்டுகள் 3 கினியாக்களுக்கு (2015ல் £311.05) விற்கப்பட்டன. பெண்கள் இதற்கு 2 கினியாக்கள் கொடுத்தாற் போதும். முதல் இரண்டு நாட்களும் ஒரு நாளுக்கு £1, பின்னர் மே 22 வரை ஒரு நாளுக்கு 5 சில்லிங்குகள். இதன் பின்னர் கட்டணம் மேலும் குறைக்கப்பட்டு நாளுக்கு ஒரு சில்லிங்கு (2015ல் £4.94) ஆனது. வெள்ளிக்கிழமைகளில் மட்டும் கட்டணம் 2 சில்லிங்குகளும் 6 பென்சுகளுமாக இருந்தது, சனிக்கிழமைகளில் 5 சில்லிங்குகள். தொழில் துறையினரிடையே ஒரு சில்லிங் சீட்டுக்கள் பெரிதும் வேண்டப்பட்டவையாக விளங்கின. இவ்வாறு நுழைவுக்கட்டணமாக நான்கரை மில்லியன் சில்லிங்குகள் (2015ல் £22,217,549) பெறப்பட்டது. முதல்நாளில் அச்சிடப்பட்ட 2500 நுழைவுச் சீட்டுக்களும் விற்பனையாகிவிட்டன.


</doc>
<doc id="323263" url="https://ta.wikipedia.org/wiki?curid=323263" title="நியுமான் – குவார்ட் மறுசீராக்கல்">
நியுமான் – குவார்ட் மறுசீராக்கல்

நியுமான் – குவார்ட் மறுசீராக்கல் "( Newman–Kwart rearrangement)" வினை என்பது ஆக்சிச-அரைல் தயோகார்பமேட்டு, ArOC(=S)NMe2 ஆக்சிசன் அணுவிலிருந்து கந்தக அணுவிற்கு இடம்பெயர்ந்து மறுசீரமைப்பு அடையும் வினை வகையாகும் . வினையின் இறுதியில் கந்தக- அரைல் தயோகார்பமேட்டு, ArSC(=O)NMe2 உருவாகிறது. மெல்வின் சிபென்சர் நியுமான் மற்றும் அரால்டு குவார்ட் ஆகியோர் கண்டறிந்த காரணத்தால் இவ்வினை நியுமான் – குவார்ட் மறுசீராக்கல் வினை என்ற பெயரைப் பெற்றது.

தயோபீனால்களைத் தொகுப்பு முறையில் தயாரிப்பதற்கு உதவும் மிகமுக்கியமான வினையாக நியுமான் – குவார்ட் மறுசீராக்கல் வினை கருதப்படுகிறது. பீனால் (1) தாப்கோ என்ற சுருக்கப் பெயரால் அழைக்கப்படும் 1,4-டையாசாபைசைக்ளோ[2,2,2]ஆக்டேன் அல்லது சோடியம் ஐதரைடு தயோகார்பமைல் குளோரைடுடன் (2) வினைபுரிந்து ஆக்சிச-அரைல் தயோகார்பமேட்டு (3) உருவாகிறது. படி மூன்றில் உருவான ஆக்சிச-அரைல் தயோகார்பமேட்டை மேலும் 250 பாகை செல்சியசு வெப்பநிலைக்கு சூடுபடுத்துவதால் நியுமான் – குவார்ட் மறுசீராக்கல் வினை நிகழ்ந்து கந்தக- அரைல் தயோகார்பமேட்டு (4) உருவாகிறது. காரம் நீராற்பகுப்பு அடைந்து அல்லது இதேபோன்ற ஒரு பிளவுக்கு உட்பட்டு ஒரு தயோபீனால் விளைகிறது 

நியுமான் – குவார்ட் மறுசீராக்கல் வினை ஒரு மூலக்கூற்றிடை வகை வினையாகும். நான்கு உறுப்பினர் வளைய மாற்ற நிலை வழியாக இவ்வினை நிகழ்கிறது.


</doc>
<doc id="323265" url="https://ta.wikipedia.org/wiki?curid=323265" title="மறைக்கும் முகவர்">
மறைக்கும் முகவர்

மறைக்கும் முகவர் "(Masking agent)" என்பது வேதியியல் பகுப்பாய்வில், பகுப்பாய்வுக்கு இடையூறு செய்யும் வேதிப் பொருள்களுடன் வினைபுரிந்து மறைக்கின்ற முகவரைக் குறிக்கிறது. 
வளர்மாற்ற சிடீராய்டுகள் அல்லது கிளர்வூட்டிகள் போன்ற சட்டரீதியாகத் தடைசெய்யப்பட்டுள்ள மருந்துகள் [[விளையாட்டுத்துறையினரால் பயன்படுத்தும்போது அவற்றை மறைக்க அல்லது பாதுகாத்துக் கொள்ள மறைக்கும் முகவர்கள் பயன்படுத்தப்படுகின்றன. [[சிறுநீர்ப் பெருக்கி]]கள் மறைக்கும் முகவருக்கு ஓர் எளிய உதாரணமாகும். இவை உடலில் இருந்து வெளியேறும் நீரின் அளவை பெருக்கி விடுவதால் [[சிறுநீர்|சிறுநீரின்]] [[அடர்த்தி]] குறைகிறது. இதனால் உட்கொண்ட தடைசெய்யப்பட்ட மருந்தின் அடர்த்தியும் குறைகிறது. தடை செய்யப்பட்ட பொருளின் அடர்த்தி குறைந்து விடுவதால் ஆய்வகத்தில் பகுப்பய்வின்போது அவற்றை கண்டுபிடிப்பதில் சிரமம் ஏற்படுகிறது . 

[[பகுப்பு:பகுப்பாய்வு வேதியியல்]]

</doc>
<doc id="323281" url="https://ta.wikipedia.org/wiki?curid=323281" title="உகாண்டா தேசியப் பள்ளிவாசல்">
உகாண்டா தேசியப் பள்ளிவாசல்

உகாண்டா தேசியப் பள்ளிவாசல் (Uganda National Mosque) உகாண்டா நாட்டின் தலைநகரான கம்பாலா நகரில் உள்ள பள்ளிவாசல் ஆகும். இப்பள்ளிவாசல் 2006 இல் திறக்கப்பட்டது.
இப்பள்ளிவாசஇப்பள்ளிவாசல் 15,000 நபர்கள் தொழுகையை நடத்த வசதி கொண்டது.மாடியில் 3,500 நபர்கள் தொழுகையை நடத்த வசதி கொண்டது.

பள்ளிவாசல் மினார் 50.5 மீட்டர் (166 அடி) உயரம் கொண்டது.இப்பள்ளிவாசலில் 5 குவிமாடங்கள் உள்ளன.
லிபியா நாட்டின் தளபதி முஅம்மர் அல் கதாஃபி இப்பள்ளிவாசலை கட்டி உகாண்டாவிற்கு பரிசாக அளித்தார்.உகாண்டா பல பள்ளிவாசல்கள் கொண்டுள்ளது. ஆனால் இது உயரமான கட்டிடத்தை கொண்ட பள்ளிவாசல் ஆகு‌ம்

கட்டுமானப் பணிகள் நிறைவடைந்த பள்ளிவாசல் "கடாபி தேசிய பள்ளிவாசல்" என்ற பெயரில் 2007 ஜூன் மாதம் அதிகாரபூர்வமாகத் திறக்கப்பட்டது.
உகாண்டா முஸ்லீம் தலைமைக் குழுவின் தலைமை அலுவலகங்கள் இங்கு இயங்குகிறது.

2013 ல் லிபியா நாட்டின் தளபதி முஅம்மர் அல் கதாஃபி இறந்ததை அடுத்து லிபியாவின் புதிய நிர்வாகம் பழைய பெயரில் பள்ளிவாசல் மறுநிவாரணமளிக்க தயக்கம் காட்டியது.எனவே "உகாண்டா தேசியப் பள்ளிவாசல்" என பெயர் மாற்றம் செய்யப்பட்டது.



</doc>
<doc id="323297" url="https://ta.wikipedia.org/wiki?curid=323297" title="கோவில்பத்து எனையாளும் கண்ணபெருமாள் கோயில்">
கோவில்பத்து எனையாளும் கண்ணபெருமாள் கோயில்

கோவில்பத்து எனையாளும் கண்ணபெருமாள் கோயில் நாகப்பட்டினம் மாவட்டத்திலுள்ள அமைந்துள்ள வைணவக்கோயிலாகும்.

இக்கோயில் நாகப்பட்டினம்-வேதாரண்யம் சாலையில திருத்துறைப்பூண்டிக்குத் தெற்கே 6 கிமீ தொலைவில் அமைந்துள்ளது. 

திரௌபதி, என்னையாளும் கண்ணா என்று போற்றிய கோயில். கமலவல்லித்தாயார் தனி சன்னதியில் உள்ளார். ஆஞ்சநேயர் தெற்கு நோக்கியவண்ணம் உள்ளார்.

துர்வாசர் தன்னுடைய சீடர்களுடன் பாண்டவர்களின் இருப்பிடத்திற்கு வந்தபோது காலம்கடந்துவிட்ட நிலையில் அட்சய பாத்திரம் பயனற்றுப்போனது. முனிவரின் கோபத்திலிருந்து தப்பிக்க திரௌபதி கண்ணனை வேண்ட, அவளுக்கு கண்ணன் அருள் தந்த கோயிலாகும். திரௌபதிக்கு அருள் செய்வதற்காக கண்ணன் அமர்ந்து வந்த கருடனுமாக இரட்டைக் கருடனைக் கொண்ட கோயில். கண்ணன் அட்சயப் பாத்திரத்தில் ஒட்டிக்கொண்டிருந்த ஒரு பருக்கையை உண்டு உலக உயிர்களைக் காத்ததாகவும், துர்வாசரும் பசி நீங்கிய நிலையில் பாண்டவர்களுக்கு ஆசீர்வாதம் தந்துவிட்டுப் புறப்பட்டதாகவும் கூறுவர். 


</doc>
<doc id="323300" url="https://ta.wikipedia.org/wiki?curid=323300" title="அம்ரித மகால் மாடு">
அம்ரித மகால் மாடு

அம்ரித் மகால் (Arvin East (கன்னடம்:ಅಮೃತ ಮಹಲ್) என்பவை ஒரு வகை நாட்டு மாட்டு இனமாகும். இவை "பென்னி சாவடி" என்றும் அழைக்கப்படுகின்றன. இந்த மாடுகள் இந்தியாவின் கர்நாடக மாநிலத்தின் மைசூர் பகுதியை பூர்வீகமாகக் கொண்டவை. இவை ஹலிகார் மாடுகளுடன் நெருக்கமான தொடர்புடைய மாட்டினமாகும், இந்த மாடுகள் முற்காலத்தில் போர்க்களத்திற்கு போர்த் தளவாடங்களைக் கொண்டு செல்ல பயன்படுத்துப்பட்டவை ஆகும். இந்த காளைகள் அவற்றின் வேகம், உறுதிப்பாடு ஆகியவற்றிற்காக குறிப்பிடப்படுகின்றன. இந்த மாடுகள் சாம்பல் நிறத்துடன் காணப்பட்டாலும், பெரும்பாலும் இவற்றின் தோல் நிறம் வெள்ளை நிறத்திலிருந்து கருப்பு நிறம் வரை பல்வேறு நிறங்களில் காணப்படும், இவற்றின் கொம்புகள் நீண்டு, கூரான கருப்பு நிற முனைகளைக் கொண்டிருக்கும், இவற்றின் பசுமாடுகள் குறைந்த அளவே பால் கொடுக்கும் தன்மை கொண்டவை. இந்த மாடுகளை உழைப்புத் தேவைகளுக்காகவே பெரும்பாலும் வளர்த்தனர்.   இந்த மாடும் ஹலிகார் மாட்டினமும் அரச மரபுகளான விஜயநகரப் பேரரசு, சுல்தான்கள், மைசூர் அரசு ஆகியவற்றால் பாதுகாத்து வளர்க்கப்பட்டவை. தற்காலக் கர்நாடகத்தின், தென்பகுதியான "காவல்" (கன்னடம்:"ಕಾವಲ್") என்னும் பரந்த நிலப்பகுதியில் அக்கால மைசூரின் தேவைகளுக்காக இம்மாடுகளை உருவாக்க பயன்படுத்தப்பட்டன.


</doc>
<doc id="323302" url="https://ta.wikipedia.org/wiki?curid=323302" title="பாபநாசம் ராமலிங்கசுவாமி கோயில்">
பாபநாசம் ராமலிங்கசுவாமி கோயில்

பாபநாசம் ராமலிங்கசுவாமி கோயில் தஞ்சாவூர் மாவட்டத்தில் உள்ள சிவன் கோயிலாகும்.

இக்கோயில் தஞ்சாவூர்-கும்பகோணம் சாலையில் தஞ்சாவூரிலிருந்து 26 கிமீ தொலைவில் அமைந்துள்ளது.

இக்கோயிலில் உள்ள மூலவர் ராமலிங்கேசுவரர் ஆவார். இறைவி பர்வதவர்த்தினி ஆவார்.

கீழை ராமேசுவரம் என்றழைக்கப்படுகின்ற இக்கோயிலில் ராமனால் அமைக்கப்பட்ட லிங்கங்கள் உள்ளன. தமிழகத்தில் இக்கோயிலில் மட்டுமே இவ்வளவு லிங்கங்களை ஒரே கோயிலில் காணமுடியும். பிரம்மஹத்தி தோஷம் நீங்குவதற்காக ராமன் 107 லிங்கத்தை நிறுவியதாகவும், காசியிலிருந்து அனுமான் கொண்டுவந்த லிங்கத்தை தென்திசையில் நிறுவியதாகவும் கூறுவர்.

இக்கோயிலின் குடமுழுக்கு 11 பிப்ரவரி 2019 அன்று நடைபெற்றது. 



</doc>
<doc id="323305" url="https://ta.wikipedia.org/wiki?curid=323305" title="ஹள்ளிகார் மாடு">
ஹள்ளிகார் மாடு

ஹள்ளிகார் (Hallikar (கன்னடம்:ಹಳ್ಳಿಕಾರ್) என்பது இந்தியாவின் கர்நாடகத்தைச் சேர்ந்த ஒரு மாட்டினமாகும். இந்த மாட்டினங்கள் கர்நாடகத்தின் தென் மாவட்டங்களான மைசூர் மாவட்டம், மண்டியா மாவட்டம், ஹாசன் மாவட்டம் , தும்கூர் மாவட்டம் ஆகிய மாவட்டங்களில் பாரம்பரியமாக வளர்க்கப்படுகிறது. இவற்றின் கொம்புகள் நீண்டு, பின்பக்கமாக சற்று வளைந்ததாக இருக்கும், காளைகளின் திமில் உயரமானதாகவும், உடல் சரியான வடிவத்துடன், நன்கு அமைந்த தசைப்பிடிப்புகளுடன் நடுத்தர அளவில் இருக்கும். இம்மாடுகள் சாம்பல் நிறமாக இருக்கும். இந்த மாடுகள் அவற்றின் வலிமை மற்றும் பொறுமை ஆகியவற்றுக்காக அறியப்படுகிறது. இந்த இனக் காளைகள் இவற்றின் வேலை செய்யும் திறனுக்கு, குறிப்பாக இவற்றின் வண்டி இழுக்கும் திறனுக்கு பெயர் பெற்றவை. இது முன்னாள் சுல்தான்களினதும்  மைசூர் இராஜ்ஜிய மன்னர்களினதும் ஆதரவைப் பெற்ற இரண்டு மாட்டினங்களில் ஒன்றாக இருந்தது, இன்னொரு மாட்டினம் அம்ரித் மகால் ஆகும். இந்த பாரம்பரிய மாட்டினத்தின் முக்கியத்துவத்தை உணர்த்தும் விதமாக இந்திய அரசாங்கத்தின், அஞ்சல் துறை 2000 ஆம் ஆண்டு இந்த மாட்டின் படம் பொறித்த அஞ்சல் தலையை வெளியிட்டது.


</doc>
<doc id="323306" url="https://ta.wikipedia.org/wiki?curid=323306" title="சிவப்பு சிந்தி">
சிவப்பு சிந்தி

சிவப்பு சிந்தி எனப்பவை நாட்டு மாட்டு இனங்களில் ஒன்றாகும். இந்த மாட்டினம் பாக்கித்தானின் சிந்து மாகாணப் பகுதியைச் சேர்ந்தவை. இவை பரவலாக பால் தேவைக்காக பாக்கித்தான், இந்தியா, வங்காளதேசம், இலங்கை மற்றும் பல நாடுகளில் வளர்க்கப்படுகின்றன. இவை பல நாடுகளில் ஐரோப்பிய பால் மாடுகளுடன் இனக்கலப்பு செய்யப்பட்டு வளர்க்கப்படுகின்றன. இவை இந்தியா, ஐக்கிய அமெரிக்கா, ஆத்திரேலியா, இலங்கை போன்ற நாடுகளில் ஜெர்சி இனப்பசுக்களுடன் இனக்கலப்பு செய்யப்பட்டு வளர்க்கப்படுகின்றன.

சிவப்பு சிந்தி மாடுகள் சிவப்பு நிறமாகக் காணப்படும். இவற்றின் உடல் அடர்ந்த சிவப்பு நிறம் முதல் வெளிறிய சிவப்பு நிறத்துடன் வெள்ளை நிறக் கோடுகளுடன் குறுகிய கொம்புகளுடன் காணப்படும். சிந்தி மாடுகளில் வெள்ளை சிந்தி அல்லது தார்பார்க்கர் என்ற இன்னொரு வகையும் உண்டு. இந்த சிந்தி மாடுகளின் கொம்புகள் நீண்டு யாழ் போல வளைந்தும், உயர்ந்த திமில்களுடன் காணப்படும்.


</doc>
<doc id="323315" url="https://ta.wikipedia.org/wiki?curid=323315" title="பன்னாட்டுக் கண்காட்சி (1867)">
பன்னாட்டுக் கண்காட்சி (1867)

பன்னாட்டுக் கண்காட்சி 1867 என்பது, 1867 ஏப்ரல் முதலாம் தேதி முதல் அதே ஆண்டு நவம்பர் 3ம் தேதிவரை பிரான்சின் பாரிசில் நடைபெற்ற கண்காட்சியைக் குறிக்கும். 42 நாடுகள் இக்காண்காட்சியில் கலந்துகொண்டன. இரண்டாம் பிரெஞ்சுப் பேரரசின் உச்சநிலையைக் குறிக்கும் முகமாக, பேரரசன் மூன்றாம் நெப்போலியனின் ஆணையைத் தொடர்ந்து 1864இலேயே ஏற்பாடுகள் தொடங்கின. 

1864ல் மூன்றாம் நெப்போலியன், 1867ம் ஆண்டில் பாரிசில் பன்னாட்டுக் கண்காட்சியொன்றை நடத்தும்படி ஆணை பிறப்பித்தார். இளவரசர் ஜெரோம் நெப்போலியனின் தலைமையில் இதற்கென ஆணைக்குழு ஒன்று அமைக்கப்பட்டு முதற்கட்ட வேலைகள் தொடங்கின. 119 ஏக்கர் பரப்பளவைக் கொண்ட பாரிசின் இராணுவ அணிவகுப்புக்குரிய வெளியான சாம்ப் டி மார்சும், 52 ஏக்கர் பரப்பளவு கொண்ட பிலியன்கோர்ட் தீவும் கண்காட்சிக்கான இடமாகத் தேர்வாகியது. முதன்மைக் கட்டிடம் மூலைகள் வளைவாக அமைந்த செவ்வக வடிவம் கொண்டது. இதன் நீளம் 1608 அடிகள் (490 மீ), அகலம் 1247 அடிகள் (380 மீ). சுற்றிலும் பூங்காவும், அதைச் சுற்றிக் காட்சியரங்குகளும் அமைக்கப்பட்டிருந்தன. முதன்மைக் கட்டிடத்தை விட ஏறத்தாழ 100 சிறிய கட்டிடங்களும் கட்டப்பட்டன.

கண்காட்சியின் கட்டுமானத்துக்கும், பேணலுக்குமான நிதியில் $1,165,020 பிரான்சு அரசின் நன்கொடை, அதேயளவு தொகையைப் பரிசு நகரம் வழங்கியது, $2,000,000 பொதுமக்களிடம் இருந்தும் கிடைத்தது.

கண்காட்சியில் 50,226 காட்சிப்படுத்துவோர் பங்குபற்றினர். இவர்களில் 15,055 பேர் பிரான்சையும் அதன் குடியேற்ற நாடுகளையும் சேர்ந்தோர். 6176 பேர் பெரிய பிரித்தானியாவையும் அயர்லாந்தையும் சேர்ந்தோர். ஐக்கிய அமெரிக்காவிலிருந்து 703 பேர் பங்குபற்றினர். முதன் முதலாக சப்பான் தனது தேசியக் காட்சிக்கூடத்தில் கலைப்பொருட்களைக் காட்சிக்கு வைத்திருந்தது. இவற்றில் பெரும்பாலானவை கியூசுவின் சட்சுமா, சாகா குலங்களைச் சேர்ந்தோருடையவை.


</doc>
<doc id="323316" url="https://ta.wikipedia.org/wiki?curid=323316" title="சாஹிவால் மாடு">
சாஹிவால் மாடு

சாஹிவால் மாடு (Sahiwal) என்பது முதன்மையாக பால் உற்பத்திக்கு பயன்படுத்தப்படும் நாட்டு மாட்டு இனமாகும். இம்மாட்டினம் பாக்கித்தானின் பஞ்சாப் மாகாணத்தின் சாஜிவாலை பூர்வீகமாக‍க் கொண்டவை. இவற்றின் பால் சிவப்பு சிந்தி மற்றும் புட்டனா இனங்களின் பாலைப் போலவே இருக்கும். 
சாஹிலால் மாடுகள் பஞ்சாப்பில் அருகிவரும் உள்நாட்டு மாட்டு இனமாக கருதப்பட்டு, இந்த மாடுகளை வளர்க்க 'ராஷ்டிரிய கோகுல் மிஷனின்' கீழ் சலுகைகள் வழங்கப் படுகிறது. 
இந்த மாட்டுகள் லோலா (தளர்ந்த தோல்), லம்பி பார், மான்டிகோமெரி, முல்தானி, டெலி என்ற வேறு பெயர்களாலும் அழைக்கப்படுகிறது. இவற்றின் தோல் நிறம் சிவப்பு கலந்த பழுப்பு நிறத்துடன் அல்லது வெளிறிய சிவப்பு நிறத்துடன் காணப்படும் சில சமயங்களில் தோலில் வெள்ளைத் திட்டுகளும் இருக்கும்.


</doc>
<doc id="323317" url="https://ta.wikipedia.org/wiki?curid=323317" title="மென்படல-அறிமுகப் பொருண்மை நிறமாலையளவீடு">
மென்படல-அறிமுகப் பொருண்மை நிறமாலையளவீடு

மென்படல-அறிமுகப் பொருண்மை நிறமாலையளவீடு "(Membrane-introduction mass spectrometry)" என்பது பகுப்பாய்வுக்கூறுடன் அரைச்சவ்வு வழியாக பொருண்மை நிரல்மாலையின் வெற்றிடக் கோபுரத்தை இணைக்கின்ற முறையாகும் . 

பொதுவாக மெல்லிய, வாயு ஊடுருவத்தக்க, நீர் புகா சவ்வு பயன்படுத்தப்படுகிறது, பாலிடைமெத்தில்சிலாக்சேன் ஒரு உதாரணமாகும். தண்ணீர் உள்ளிட்ட எந்தவொரு பாய்மமும் மாதிரிகளாக இருக்கலாம். சில சமையங்களில் காற்று அல்லது கரைப்பான் கூட மாதிரியாகப் பயன்படுவதுண்டு. எளிமையான மாதிரிகளை அறிமுகப்படுத்துவது இம்முறையின் சிறப்பு ஆகும். சிறிதளவு பகுப்பாய்வுக்கூறு அல்லது மாதிரியைத் தயாரிக்காமல் கூட நிகழ்நேரத்தில் பல்வேறு பகுப்பாய்வுக் கூறுகளை அளவிட இம்முறை பெரிதும் பயன்படுகிறது. மின்முனைவற்ற சிறிய மூலக்கூறுகளையும் இம்முறையில் அளவிட முடியும். ஏனெனில் இத்தைகய மூலக்கூறுகள் மாதிரிகளைக்காட்டிலும் மென்படலப் பொருட்களிடம் அதிக நாட்டம் கொண்டவையாகும். 


</doc>
<doc id="323324" url="https://ta.wikipedia.org/wiki?curid=323324" title="அனுராதபுரம் விமான நிலையம்">
அனுராதபுரம் விமான நிலையம்

அனுராதபுரம் விமான நிலையம் (, )  இலங்கையின் அனுராதபுரத்தில் அமைந்துள்ள ஒரு உள்நாட்டு விமான நிலையம் ஆகும்.. இது ஒரு இராணுவ விமானத்தளம் ஆகும். இலங்கை விமானப்படை பேஸ், அனுராதபுரம் அல்லது எஸெலாஃப் பேஸ் அனுராதபுரம் எனவும் அறியப்படுகின்றது.

அனுராதபுர நகரில் இருந்து  தூரத்தில் தென்கிழக்குத் திசையில் இது அமைந்துள்ளது. இவ்விமான நிலையம்  எனும் உயரத்தில் அமைந்துள்ளது. இதன் ஓடுபாதைத் தூரம்  ஆகும்.


</doc>
<doc id="323326" url="https://ta.wikipedia.org/wiki?curid=323326" title="பச்சவுர் மாடு">
பச்சவுர் மாடு

பச்சவுர் மாடு என்பது ஒரு இந்தியாவைச் சேர்ந்த ஒரு மாட்டு இனம் ஆகும். இவை இந்தியாவின் வடக்கு பீகாரின் மதுபனி மாவட்டம், தர்பங்கா மாவட்டம், சித்தமார்த்தி ஆகிய பகுதிகளை பூர்விகமாக கொண்ட மாட்டு இனமாகும். இந்த இன மாடுகளின் உடல் அளவு கச்சிதமானதாகவும், சிறியதாகவும் இருக்கும், மேலும் இவை ஹரியாவி மாடுகளுடன், நெருங்கிய தன்மை கொண்டதாக உள்ளன. இதன் எருதுகள் நடுத்தர வேலைகளுக்குப் பயன்படுத்தப்படுகின்றன, இவை இடத்திற்க்குத் தக்கவாறு தம்மை பழக்கிக்கிக் கொள்கின்றன இந்த மாடுகள் இந்தியாவின் மற்ற நாட்டு மாடுகளை ஒப்பிடும்போது சிறப்பான அளவு பால் தருகின்றன மற்றும் இவை சிறப்பான இனப்பெருக்குச் சுழற்சிக்காக அறியப்படுகின்றன, இந்த மாடுகள் ஆங்கில கிழக்கிந்திய கம்பெனி காலத்தில் பீகாரில் பரவலாக பிரபலமாக இருந்தது. 


</doc>
<doc id="323328" url="https://ta.wikipedia.org/wiki?curid=323328" title="திருக்கூடலூர் ஜெகத்ரட்சகப் பெருமாள் கோயில்">
திருக்கூடலூர் ஜெகத்ரட்சகப் பெருமாள் கோயில்

திருக்கூடலூர் ஜெகத்ரட்சகப் பெருமாள் கோயில் தஞ்சாவூர் மாவட்டத்திலுள்ள அமைந்துள்ள வைணவக்கோயிலாகும்.

இக்கோயில் திருவையாறு-கும்பகோணம் சாலையில கிழக்கே 11 கிமீ தொலைவில் அமைந்துள்ளது. 

இக்கோயிலில் உள்ள மூலவர் ஜெகத்ரட்சகப் பெருமாள் என்றும் வையங்காத்த பெருமாள் என்றும் அழைக்கப்படுகிறார். அவர் பூமிதேவி, நீலாதேவியுடன் நான்கு கரங்களோடு நின்ற நிலையில் கிழக்கு நோக்கி காணப்படுகிறார். வலது கரத்தில் செங்கோல் ஏந்திய நிலையில் உள்ளதால் உய்யவந்தான் என்றும் அழைக்கின்றனர். 

தேவர்கள் நந்தக முனிவருடன் வந்து பெருமாளை வணங்கியதால் இக்கோயில் திருக்கூடலூர் என்றழைக்கப்படுகிறது.


</doc>
<doc id="323329" url="https://ta.wikipedia.org/wiki?curid=323329" title="டாங்கி மாடு">
டாங்கி மாடு

டாங்கி மாடு (மராத்தி:डान्ग्गी) என்பது ஒரு இந்திய மாட்டு இனமாகும். இவை மகாராட்டிர மாநிலத்தின் நாசிக் மாவட்டம், அகமது நகர் மாவட்டம் போன்ற மாவட்டங்களின் டாங்கி என்னும் மலைப்பாங்கான பகுதியைப் பூர்வீகமக‍க் கொண்டவை . இந்த இன மாடுகளின் உடல் நடுத்தர அளவு முதல் பருமனான அளவுவரை உள்ளது. இவை கடும் மழையைத் தாங்கி வாழக்கூடிய நாட்டு மாடுகளாகும். இவற்றின் தோலில் பலத்த மழையைப் பொறுத்து கொள்ள உதவும் வகையினால ஒரு வகை எண்ணெய் சுரப்பதால் இந்த ஆற்றலை இவை பெற்றுள்ளன. 


</doc>
<doc id="323331" url="https://ta.wikipedia.org/wiki?curid=323331" title="பாரடோல்">
பாரடோல்

பாரடோல் "(Baratol)" என்பது ஒரு வெடிபொருளாகும். டிஎன்டி எனப்படும் டிரை நைட்ரோ டொலுயீன், பேரியம் நைட்ரேட்டு கலவையுடன் 1% அளவு மட்டுபடுத்தியாகச் செயல்படும் பாரபின் மெழுகைச் சேர்த்து பாரடோல் உருவாக்கப்படுகிறது. டி,என்,டி 25% முதல் 33% அளவு வரைக்கும் கலவையில் கலக்கப்படுகிறது. ஏனெனில், பேரியம் நைட்ரேட்டு அதிக அடர்த்தி கொண்டது என்பதால் பாரடோல் அடர்த்தி குறைந்தபட்சமாக 2.5 மி.கி/மீ ஆகவாவது இருக்கவேண்டும்.

பாரடோலின் வெடிப்புத் திசைவேகம் வினாடிக்கு 4900 மீட்டர்கள் மட்டுமேயாகும் . தொடக்கக்கால சில அணு குண்டுகளில் பயன்படுத்தப்பட்ட வெடிபொருள் லென்சுகளில் மெதுவாக வெடிக்கும் வெடிபொருளாகப் பயன்படுத்தப்பட்டது. கூட்டமைவு பி பயன்படுத்தப்பட்டு தயாரிக்கப்படும் வெடிபொருள்கள் பெரும்பாலும் விரைவு வெடிபொருள் வகை வெடிபொருளாகும். 1945 ஆம் ஆண்டில் மேற்கொள்ளப்பட்ட டிரினிட்டியில் அணுகுண்டு வெடிப்பு, 1949 சோவியத் யோ 1 குண்டு வெடிப்பு மற்றும் 1972 இல் இந்தியா அணுகுண்டு வெடிப்பு அனைத்திலுமே பாரடோலும், ’கூட்டமைவு பி‘ யும் பயன்படுத்தப்பட்டன .

மில்சு குண்டு எனப்படும் பிரித்தானிய கைவெடிகுண்டுகளிலும் பாரடோல் பயன்படுத்தப்பட்டது.


</doc>
<doc id="323334" url="https://ta.wikipedia.org/wiki?curid=323334" title="பிரம்மன் மாடு">
பிரம்மன் மாடு

பிரம்மன் மாடு அல்லது பிரம்மா மாடு ( Brahman or Brahma) எனப்படும் மாட்டினம் இந்தியாவில் இருந்து ஐக்கிய அமெரிக்கா இறக்குமதி செய்த நாட்டு மாட்டு இனத்திலிரிந்து இனப்பெருக்கம் செய்யப்பட்ட ஒரு மாட்டினமாகும். இந்த பிரம்மா மாடுகள் இந்திய மாட்டினங்களான கன்கரேஜ், ஓங்கோல், கிர் பசு ஆகிய மாட்டு இனங்களை கலப்பினம் செய்த‍தின் மூலம் உருவாக்கப்பட்ட மாட்டு இனம் ஆகும். பிரம்மா மாடு இறைச்சித் தேவைக்காக வளர்க்கப்படும் கால்நடைகளில் மிகவும் பிரபலமான இனங்களில் ஒன்றாக உள்ளது. இவை பரவலாக அர்ஜென்டீனா, பிரேசில், பராகுவே, ஐக்கிய அமெரிக்கா, கொலம்பியா, ஆஸ்திரேலியா போன்ற நாடுகளில் வளர்க்கப்படுகின்றது. 

ஐக்கிய அமெரிக்காவில் இறைச்சித் தேவைக்காக இனப்பெருக்கம் செய்யப்பட்ட முதல் மாட்டினம் பிரம்மா ஆகும். இந்த மாடு 1900 களில் நான்கு வேறுபட்ட இந்திய மாட்டினங்களான கிர், குஜராத், ஓங்கோல், கிருஷ்ணா படுக்கை மாடு ஆகியவற்றை இனக்கலப்பு செய்து உருவாக்கப்பட்டது ஆகும். இந்தியாவில் இருந்து 1854 இல் இருந்து 1926 வரை அமெரிக்காவுக்கு இறக்குமதி செய்யப்பட்ட சுமார் 266 காளைகள் மற்றும் 22 பசுக்களில் இருந்து கரு உருவாக்கப்பட்டது. 

பிரம்மம் மாடுகள் வெப்பத்தை தாங்கும் திறன்பெற்றவையாக உள்ளன. இதனால் இவை வெப்ப மண்டல பிரதேசங்களில் பரவலாக உள்ளன. இவற்றுக்கு உள்ள தடித்த தோல் உள்ளதால் பூச்சிகளிடமிருந்து தங்களை காத்துக் கொள்கின்றன. பிரம்மமா மாடுகள் பிற மாடுகளைவிட நீண்ட ஆயுட்காலத்தைக் கொண்டதாக உள்ளன. இந்த காளைகளில் 15 வயது அல்லது அதைவிட மூத்தவற்றை கன்று உற்பத்திக்கு பயன்படுத்தப்படுகின்றனர்.


</doc>
<doc id="323337" url="https://ta.wikipedia.org/wiki?curid=323337" title="தீவனி மாடு">
தீவனி மாடு

தீவனி மாடு (Deoni (கன்னடம்:ದೇವನಿ/மராத்தி:देवनि) என்பது இந்தியாவைச் சேர்ந்த ஒரு மாட்டினமாகும். இவை கர்நாடக மாநிலத்தின் பிதர் மாவட்டத்தின் பசவகல்யான், பிதார் வட்டங்கள் மற்றும் அதை ஒட்டி மகாராஷ்டிரா மாநிலத்தின் லாத்தூர் மாவட்டத்தின் பால்கி வட்டம் ஆகிய பகுதியை பூர்வீகமாக‍க் கொண்டவை.

இந்த மாடுகள் நல்ல பால் தருவனவாகவும் உழைப்புத் திறனைக் கொண்டனவாகவும் உள்ளன. இவற்றை இந்த இரண்டு தேவைகளுக்காகவும் இந்தியாவில் வளர்க்கின்றனர். இந்த மாடுகள் முன்னாள் ஐதராபாத் மாநிலத்தில் இருந்து பிரிந்த பகுதிகளான தெலுங்கானா மாநிலம் மற்றும் அதன் அண்டை மாநிலங்களான கர்நாடகம் மற்றும் மகாராஷ்டிரா போன்ற மாநிலங்களின் அண்டை மாவட்டங்களில் மிகவும் பிரபலமாக உள்ளது. இந்த மாடுகளை பால் தேவைக்காக ஹால்ஸ்டீன் மற்றும் ஜெர்சி மாடுகளுடன் கலப்பு செய்யப்படுகின்றன. 
இந்த மாடுகளின் தோல் புள்ளிகளுடன் கூடிய கருப்பு அல்லது வெள்ளை நிறத்துடன் காணப்படும். இவை முதல் கன்றை ஈனும் வயது 894-1540 நாட்களாக (சராசரியாக 940 நாட்கள்) இருக்கும் கன்று ஈனும் இடைவெளி 447 நாட்களாக இருக்கும்.


</doc>
<doc id="323338" url="https://ta.wikipedia.org/wiki?curid=323338" title="கங்காத்ரி மாடுகள்">
கங்காத்ரி மாடுகள்

கங்காத்ரி மாடுகள் (Gangatiri ) என்பவை இந்தியாவைச் சேர்ந்த மாட்டினமாகும். இவை கங்கை ஆற்றின் கரைப்பகுதிகளான பீகார் மாநிலத்தின் மேற்குபகுதி மற்றும் உத்தரப் பிரதேசத்தின் கிழக்குப் பகுதிகளை பூர்வீகமாக கொண்டவை. இந்த மாடுகள் வட இந்தியாவில் முதன்மையான இரட்டை நோக்கங்களான பால் மற்றும் உழைப்புப் பணிகளுக்காக வளர்க்கப்படுகின்றன.


</doc>
<doc id="323339" url="https://ta.wikipedia.org/wiki?curid=323339" title="தாறுபாய்ச்சிக் கட்டுதல்">
தாறுபாய்ச்சிக் கட்டுதல்

தாறுபாய்ச்சிக் கட்டுதல் என்பது தமிழர்களின் வேட்டி உடுத்தும் முறைகளில் ஒன்று ஆகும்.

பழங் காலத்தில் தமிழ் நாட்டில் வேட்டைக்காரர்கள், போர் செய்யும் மறவர்கள், நடனம் ஆடுவோர் போன்றவர்கள் தாறுபாய்ச்சிக் கட்டி வேலை செய்தார்கள். அந்தக் காலத்தில் கால் சட்டையோ சல்லடமோ வழக்கத்தில் இல்லை. 
வேட்டியை இடுப்பில் சுற்றிக் கட்டுவதால் கடுமையான வேலை செய்யும்போதும் நடக்கும் போதும் கால் தட்டும் அல்லது தடுக்கும். சில நேரம் கட்டிய துணி கிழியும். எனவே கடுமையாக உடல் உழைப்பு செய்பவர்கள் தாறுபாய்ச்சிக் கட்டி வேட்டி உடுத்தி வந்தார்கள்.

தாறு பாய்ச்சிக் கட்டுதல் மூன்று பெயர்களால் வழங்கப்படுகிறது. அவை மொட்டைத்தாறு, வட்டத்தாறு, வால்தாறு ஆகும். கட்டுகிற 
முறையிலும் சிறு வேறுபாடுகள் உண்டு.

தாறுபாய்ச்சிக் கட்டுதல் என்பதை தற்றுடுத்தல் எனவும் அழைக்கிறார்கள். இத்தகைய வேட்டி கட்டும் முறை தொல்தமிழரின் வழக்கம் ஆகும்.

தமிழியற் கட்டுரைகள், ஆசிரியர்-ஞா.தேவநேயப் பாவாணர், தமிழ்மண் பதிப்பகம், தியாகராய நகர், சென்னை.


</doc>
<doc id="323341" url="https://ta.wikipedia.org/wiki?curid=323341" title="கௌலவ் மாடு">
கௌலவ் மாடு

கௌலவ் மாடுகள் (Gaolao) இந்தியாவைச் சேர்ந்த மாட்டு இனமாகும். இது இந்தியாவின் பொஸ் இன்டிகோ மாட்டினத்தின் ஒரு கிளை இனமாகும். இந்த மாடுகளை பால்தேவை மற்றும் உழைப்பு ஆகிய இரு பயன்களுக்காகவும் வளர்க்கின்றனர். இவை மகாராஷ்டிர மாநிலத்தின் வர்தா மாவட்டம் மற்றும் மத்தியப் பிரதேசத்தின் பாலாகாட் மாவட்டம், சிந்த்வாரா மாவட்டம் சத்தீஸ்கர் மாநிலத்தின் ராஜ்நாந்துகாவ் மாவட்டம் ஆகிய பகுதிகளை பூர்வாகமாக‍க் கொண்டவை. இந்த மாடுகள் பெரியதாக மற்றும் கட்டுடல் கொண்டதாகவும் நிறத்தைப் பொருத்தவரை பொதுவாக சாம்பல் நிறம் வெள்ளை நிறம் ஆகிய நிறங்களைக் கொண்டவையாக உள்ளன. 


</doc>
<doc id="323346" url="https://ta.wikipedia.org/wiki?curid=323346" title="ஹரியானா மாடு">
ஹரியானா மாடு

ஹரியானா மாடு (Hariana ) என்பது வட இந்தியாவைச் சேர்ந்த ஒரு மாட்டினமாகும். 
இது ஹரியானா மாநிலத்தின் ரோத்தக் மாவட்டம், கர்னால் மாவட்டம், ஜிந்து, ஹிசார், குருகிராம் போன்ற மாவட்டங்களை பூர்வீகமாக‍க் கொண்டது. இந்த மாடுகள் நடுத்தர அளவு முதல் பெரிய அளவுவரை உள்ளன, இவை பொதுவாக சாம்பல் நிறம் திட்டுக்களுடன் வெண்மையாக உள்ளன. 
இவற்றின் கொம்புகள் குறுகியதாகவும் அதன் முகம் குறுகி நீண்டதாக இருக்கும். இந்த மாடுகள் மிகவும் நல்ல பால் தருபவையாகவும், மற்றும் எருதுகள் நன்கு வேலை செய்பவையாகவும் உள்ளன. இவை கறவை உழைப்பு ஆகிய இருநோக்கங்களுக்காகவும் வளர்க்கப்படுகின்றன. இவற்றின் முதல் கன்று ஈனும் வயது சராசரியாக 40-60 மாதங்கள் ஆகும்.
ஹரியானா இனம், அரியானா மற்றும் கிழக்கு பஞ்சாப் பகுதிகளை பூர்வீகமாக‍க் கொண்டவை. இவை இண்டிகா சீபு மாட்டினத்தில் அறியப்பட்ட 75 இனங்களில் ஒன்றாகும்.


</doc>
<doc id="323347" url="https://ta.wikipedia.org/wiki?curid=323347" title="பிசுமத்தீன்">
பிசுமத்தீன்

பிசுமத்தீன் "(Bismuthine)" என்பது BiH என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமாகும். ஐயுபிஏசி முறையில் பிசுமத்தேன் என்ற பெயரால் இச்சேர்மம் அழைக்க்ப்படுகிறது. கனமான அமோனிய ஓரினவரிசைச் (நிக்டோகென் ஐதரைடு) சேர்மமான பிசுமத்தீன் நிலைப்புத்தன்மையற்ற ஒரு சேர்மமாகும். 0 °செல்சியசு வெப்பநிலைக்குக் கீழ் இது சிதைவடைந்து பிசுமத் உலோகமாகிறது. எதிர்பார்க்கப்பட்டது போலவே பிசுமத்தீன் H-Bi-H இணைப்புகளின் பிணைப்புக் கோணங்கள் 90 பாகைகள் கொண்ட பட்டைக்கூம்பு கட்டமைப்பை ஏற்றுள்ளது.

பிசுமத்தீன் என்ற சொல் கரிம பிசுமத்(III) குடும்பத்து சேர்மங்களின் உறுப்பினர் என்பதையும் குறிக்கிறது. இவற்றின் பொது வாய்ப்பாடு BiR3, ஆகும். இங்கு R என்பது கரிமபதிலியைக் குறிக்கிறது. உதாரணமாக Bi(CH3)3 , டிரைமெத்தில்பிசுமத்தைன் ஒரு கரிமபிசுமத்தீன் சேர்மமாகும். 

மெத்தில்பிசுமத்தீனை (BiH2Me) மறுபங்கீடு செய்து பிசுமத்தீ (BiH3) தயாரிக்கப்படுகிறது:

தேவைப்படும் BiH2Me, இதுவும் வெப்பச்சிதைவு அடையக்கூடியதாகும். மெத்தில்பிசுமத்டைகுளோரைடை (BiCl2Me) இலித்தியம் அலுமினியம் ஐதரைடுடன் ( LiAlH4.) சேர்த்து ஒடுக்க வினையின் மூலம் இதைத் தயாரிக்கலாம். 
SbH3,இன் பண்புகளை ஒத்திருக்கும் BiH3 நிலைப்புத்தன்மை இல்லாமல் வெப்பத்தால் சிதைவடைந்து கூறிலுள்ள தனிமங்களாகப் பிரிகிறது.

ஆர்சனிக்கைக் கண்டறியப் பயன்படுத்தப்படும் மார்சு சோதனை முறையைப் பயன்படுத்தியே பிசுமத்தீனையும் கண்டறிய முடியும். வெப்பச்சிதைவு என்ற அடிப்படையே இம்முறையில் முக்கியமாக கவனிக்கப்படுகிறது, இச்சிதைவால் பிசுமத், ஆர்சனிக், ஆன்டிமணி முதலான தனிமங்கள் வீழ்படிவாகின்றன. மேலும் இவை அவற்றின் கரைதிறனைக் கொண்டு பிரித்தறியப்படுகின்றன. ஆர்சனிக் NaOCl கரைசலிலும், அமோனியம் பாலிசல்பைடு கரைசலில் ஆன்டிமணியும், பிசுமத் இவையிரண்டிலும் கரையாமலும் வேறுபடுகின்றன. 

பிசுமத்தீனின் குறைவான கரைதிரன் காரணமாக ஒர் இடைநிலை விளைபொருள் என்பதைத் தவிர தொழில்நுட்ப பயன்பாடுகளிலிருந்து இது விலக்கப்படுகிறது. 


</doc>
<doc id="323349" url="https://ta.wikipedia.org/wiki?curid=323349" title="ஜவாரி மாடு">
ஜவாரி மாடு

ஜவாரி மாடு (கன்னடம்:ಜವಾರಿ) என்பது இந்தியாவின் ஐதராபாத்-கர்நாடகப் பகுதியின் கர்நாடகத்தைப் பூர்வீகமாக‍க் கொண்ட மாட்டினமாகும். இவை நல்ல பால் கறக்கும் திறன் மற்றும் உழைக்கும் திறன் ஆகிய இரட்டை பயன்பாடுகளுக்காக வளர்க்கப்படுகின்றன. இந்த மாடுகள் நடுத்தர அளவுள்ளவையாகவும் மென்மையான குணமும் கொண்டவை. இவை வெப்ப கால நிலையைத் தாங்குவதாகவும், பூச்சி எதிர்ப்புத் திறனுடவையாகவும் உள்ளன. இந்த மாடுகள் அதன் பூர்வீக பகுதியில் வேண்டப்படும் மாட்டினமாக உள்ளது.


</doc>
<doc id="323371" url="https://ta.wikipedia.org/wiki?curid=323371" title="எடிசுட்டன் கலங்கரை விளக்கம்">
எடிசுட்டன் கலங்கரை விளக்கம்

எடிசுட்டன் கலங்கரை விளக்கம் (Eddystone Lighthouse) ஐக்கிய இராச்சியத்தின் இங்கிலாந்தில் உள்ள ரேம் நிலமுனைக்குத் தெற்கே 9 மைல்கள் (14 கிமீ) தொலைவில் ஆபத்தான எடிசுட்டோன் பாறைகள் மீது அமைந்துள்ள ஒரு கலங்கரை விளக்கம். ரேம் நிலமுனை கோர்ண்வாலிலும், பாறைகள் டெவொனிலும் உள்ளன. இப்போதுள்ள கலங்கரை விளக்கம் இந்த இடத்தில் கட்டப்பட்ட நான்காவது அமைப்பு ஆகும். முதலாவதும் இரண்டாவதும் புயலாலும், தீயாலும் அழிந்துவிட்டன. சுமீட்டன்ன் கோபுரம் எனவும் அறியப்பட்ட மூன்றாவது கலங்கரை விளக்கம், கலங்கரை விளக்கங்களின் வடிவமைப்பில் அதன் செல்வாக்குக் காரணமாகவும், காங்கிறீட்டுக் கட்டிடங்களின் வளர்ச்சியில் அதன் முக்கியத்துவம் காரணமாகவும் பரவலாக அறியப்பட்டது. இதன் மேற்பகுதி ஒரு நினைவுச்சின்னமாகப் பிளைமவுத்தில் திரும்பக் கட்டப்பட்டுள்ளது. கோர்டுவான் கலங்கரை விளக்கமே முதல் கரைக்கு அப்பாலான கலங்கரை விளக்கம் எனினும், 1699ல் இவ்விடத்தில் கட்டி முடிக்கப்பட்ட முதல் கலங்கரை விளக்கமே முதல் திறந்த பெருங்கடல் கலங்கரை விளக்கம் ஆகும். 

இது வின்சுட்டன்ட்லியின் கலங்கரை விளக்கம் எனவும் அழைக்கப்படும் இது என்றி வின்சுட்டன்ட்லியினால் கட்டப்பட்ட எண்கோண மரக் கட்டமைப்பு ஆகும். இது பதிவில் உள்ள முதல் கரைக்கு அப்பாலான கலங்கரை விளக்கமாகவும் உள்ளது. 1696ல் கட்டிடவேலைகள் தொடங்கின. 14 நவம்பர் 1698ல் ஒளியேற்றப்பட்டது. இது கட்டப்படும்போது, அனுமதி பெற்ற தனியார் போர்க்கப்பலில் வந்தோர் வின்சுட்டன்ட்லியைப் பிடித்ததுடன் அதுவரை செய்து முடித்திருந்த வேலைகளையும் அழித்தனர். பதினாறாம் லூயி தலையிட்டு அவரை விடுவிக்க உத்தரவிட்டார்.

இக்கலங்கரை விளக்கம் அதன் முதல் மாரிக்குத் தாக்குப் பிடித்தது. ஆனால், திருத்தம் செய்யவேண்டியிருந்தது. இது பின்னர் 12 பக்கங்களைக் கொண்டதும், கற்பலகைகளால் மூடப்பட்டதுமான அமைப்பாக மாற்றம் பெற்றது. இது 1703ம் ஆண்டின் பெரும் புயல்வரை நின்றுபிடித்தது. 27 நவம்பருடன் எவ்வித தடயமும் இன்றி அழிந்துவிட்டது. 

அந்நேரம் திருத்த வேலைகளில் ஈடுபட்டிருந்த வின்சுட்டன்ட்லியும் கலங்கரை விளக்கத்திலேயே இருந்தார். அவரதும், அவருடன் இருந்த மேலும் ஐவரினதும் தடயங்களும் கிடைக்கவில்லை.

இதன் கட்டுமானச் செலவும் ஐந்து ஆண்டுகளுக்கான பேணற் செலவும் மொத்தம் £7,814 7s.6d, இக்காலப் பகுதியில் கப்பல்களிடம் தொன்னுக்கு ஒரு பென்னி வீதம் அறவிட்ட மொத்ததொகை £4,721 19s.3d.

முதல் கலங்கரை விளக்கம் அழிந்துபோன பின்னர் கப்பித்தான் ஜான் லோவெட்டு பாறையை குத்தகைக்கு எடுத்தார். நாடாளுமன்றச் சட்டம் ஒன்றின் மூலம் அவ்வழியாகச் செல்லும் கப்பல்களிடமிருந்து தொன்னுக்கு ஒரு பென்னி கட்டணம் அறவிடுவதற்கு அனுமதியும் கிடைத்தது. அவர் புதிய கலங்கரை விளக்கம் ஒன்றை அமைப்பதற்கு ஜான் ருடியார்ட் என்பவரை அமர்த்தினார். இவர் செங்கற்களாலும், கல்லாலும் கட்டப்பட்ட உட்பகுதியையும், கூம்பு வடிவ மரத்தாலான வெளிப்புறத்தையும் கொண்ட கலங்கரை விளக்கம் கட்டப்பட்டது. 1708ல் தர்காலிக விளக்கு ஒன்று பொருத்தப்பட்டது. 1709ல் வேலைகள் நிறைவடைந்தன. இது 50 ஆண்டுகள் நிலைத்திருந்தது. 

1755 டிசம்பர் 2ம் தேதி விளக்கின் மேற்பகுதியில் தீப்பிடித்தது. இது விள்ள்க்கு ஏற்றப் பயன்படும் மெழுகுவர்த்தி ஒன்றில் இருந்து தெறித்த பொறியினால் ஏற்பட்டிருக்கக்கூடும் எனக் கருதப்படுகிறது. அங்கிருந்த மூன்று காவலர்கள் நீரூற்றித் தீயை அணைக்க முயன்றனர் ஆனால் அவர்களது படகு பாறையில் மேதியது. அவர்கள் பின்னர் மீட்கப்பட்டனர். ஆனால், கலங்கரை விளக்கம் முற்றிலுமாக எரிந்துவிட்டது. அந்நேரம் அங்கிருந்த 94 வயதான காவலர் என்றி ஹோல், விளக்குக்கு மேல் அமைந்த கூரையிலிருந்து உருகிய ஈய ஆவியைச் சுவாசித்ததால் இறந்துபோனார். இந்நிகழ்வு தொடர்பான அறிக்கை ஒன்றை மருத்துவர் எட்வார்டு இசுப்பிரி சமர்ப்பித்திருந்தார். இந்நிகழ்வுடன் தொடர்புடைய ஈயத்தின் துண்டு ஒன்று இசுக்காட்லாந்து தேசிய அருங்காட்சியகத்தில் உள்ளது.

சிமீட்டனின் கலங்கரை விளக்கம் எனவும் அறியப்படும் மூன்றாம் கலங்கரை விளக்கம் இவ்வாறான அமைப்புக்களில் ஒரு முக்கிய முன்னேற்றம் ஆகும். அரசக் கழகத்தினால் பரிந்துரைக்கப்பட்டபடி குடிசார் பொறியாளரான ஜான் சிமீட்டன் இக்கலங்கரை விளக்கத்தை ஓக் மரத்தில் வடிவில் கருங்கற் குற்றிகளைப் பயன்படுத்தி அமைத்தார். நீரினால் இறுக்கமடையும் ஒரு வகைக் காங்கிறீட்டான நீரியல் சுண்ணாம்பை முதன் முதலாகப் பயன்படுத்தியதுடன், கருங்கற்களைப் பிணைப்பதற்கு புறாவால் பொருத்தையும் மார்பிள் முளைகளையும் பயன்படுத்தினார். கட்டுமானம் 1755ல் தொடங்கியது. 16 அக்டோபர் 1759ல் முதன் முதல் ஒளியேற்றப்பட்டது. சிமீட்டனின் கலங்கரை விளக்கம் 59 அடி (18 மீ) உயரம் கொண்டது. அடியில் இதன் விட்டம் 26 அடிகளும் (8 மீ), மேற்பகுதியில் 17 அடிகளும் (5மீ) ஆகும்.

1841ல் பொறியாளர் என்றி நோரிசு என்பவரின் வழிகாட்டலில் பெரிய திருத்த வேலைகள் செய்யப்பட்டன. கற்களிடையேயான இடைவெளிகளை நிரப்புதல், கலங்கரை விளக்கத்தின் அத்திவாரத்துக்கு அருகில் பாறையில் இருந்த பெரிய துவாரம் நிரப்புதல் ஆகிய வேலைகள் மேற்கொள்ளப்பட்டன. 1877 வரை இது நிலைத்து இருந்தது. பாறையின் கீழ் ஏற்பட்ட அரிப்பினால், அலைகள் கலங்கரை விளக்கத்தைத் தாக்கும்போது அது ஆடத்தொடங்கியது. இது பின்னர் அகற்றப்பட்டு, பிளைமவுத் ஹோ என்னும் இடத்தில் ஒரு நினைவுச் சின்னமாக மீளக் கட்டப்பட்டது. வில்லியம் டிரெகார்த்தென் டக்லசு என்பார் இந்த வேலைகளை மேற்பார்வை செய்தார். பிளைமவுத் ஹோவில் மீளக் கட்டப்பட்ட சிமீட்டன் கோபுரம் இப்போது ஒரு சுற்றுலாத் தலமாக உள்ளது. 

சிமீட்டன் கலங்கரை விளக்கத்தின் அத்திவாரமும், அடிப்பகுதியும் இன்னும் புதிய கலங்கரை விளக்கத்துக்கு அருகில் உள்ள பாறையில் காணப்படுகிறது. அத்திவாரத்தை அகற்றுவது கடினமாக இருந்ததால், அது இருந்த இடத்திலேயே விடப்பட்டது.

டக்லசின் கலங்கரை விளக்கம் எனவும் அறியப்படும் தற்போதுள்ள நான்காவது கலங்கரை விளக்கம், சுமீட்டனின் தொழில்நுட்பத்தில் ராபர்ட்டு இசுட்டீவன்சன் செய்த மேம்பாடுகளைப் பயன்படுத்தி கேம்சு டக்ளசு என்பவரால் வடிவமைக்கப்பட்டது. இதன் விளக்கு 1882ல் ஏற்றப்பட்டது. இன்னும் இது பயன்பாட்டில் உள்ளது. இப்போது, பராமரிப்பு ஆளணிகள் அனுகுவதற்காக இதன் உச்சியில் ஒரு உலங்குவானூர்தித் தளம் அமைக்கப்பட்டுள்ளது.

இது 49 மீட்டர் உயரமானது. இதன் வெண்ணிற ஒளி ஒவ்வொரு 10 செக்கன்களுக்கு இரு முறை எரியும். ஒளி 22 கடல்மைல் () தொலைவுக்குத் தெரியக்கூடியது.


</doc>
<doc id="323381" url="https://ta.wikipedia.org/wiki?curid=323381" title="காங்ரேஜ் மாடு மற்றும் குஸ்ராத் மாடு">
காங்ரேஜ் மாடு மற்றும் குஸ்ராத் மாடு

காங்க்ரேஜ் மாடு (Kankrej cattle ) என்பது இந்தியாவைச் சேர்ந்த நாட்டு மாட்டு இனமாகும். இந்த மாடுகள் குசராத் மாநிலம் பனாஸ்காண்டா மாவட்டம், வடக்கு மும்பையின் மேற்கு கடற்கரையில உள்ள பாரத் பகுதியை பூர்வீகமாக‍க் கொண்டவை. மொஹஞ்சதாரோ சித்திரமுத்திரையில் காட்டப்பட்டிருக்கும் காளையானது இந்த மாட்டு இனக் காளைதான் என்று வல்லுநர்கள் கூறுகிறுவதாக கூறப்படுகிறது. இந்த மாடுகள் பன்னாய், நாகர், தளபதா, வாட்தாத், வடியார், வாட்தியார், வாடியல் என்ற வேறு பெயர்களாலும் அழைக்கப்படுகின்றன. இம்மாடுகள் வெள்ளை கலந்த சாம்பல் நிறம் அல்லது அடர்ந்த கருப்பு நிறத்துடனும் காணப்படுகின்றன. இவை வேகமான, அதிக திறனுடைய வேலைகளுக்கு பெயர் பெற்றவை. உழவிற்கும் வண்டி இழுப்பதற்கும் பயன்படுகின்றன. குஸ்ராத் மாடுகள் இந்தியாவில் இருந்து இறக்குமதி செய்யப்பட்ட கான்கரேஜ் மாட்டு இனத்திலிருந்து உருவாக்கப்பட்ட மாட்டு இனம் ஆகும். இதற்ககு வைக்கப்பட்ட பெயர் குஜராத் என்ற பெயரின் போர்த்துகீசிய மொழி உச்சரிப்பான குஸ்ராத் என இடப்பட்டது. இவை உயரமாகவும் இணையான உயர்ந்த கொம்புகளுடனும் மாட்டிறைச்சிக்கு உகந்த இனங்களாக வளர்க்கப்படுகின்றன. இந்த காளைகளின் நிறம் பொதுவாக உடல்பகுதி சாம்பல் நிறத்திலும், தலை மற்றும் பின் உடல்பகுதி கருத்தும் உள்ளதாக இருக்கும். அமெரிக்காவில் உருவாக்கப்பட்ட மாட்டினமான பிரம்மன் மாடு குஸராத் மற்றும் கான்கரேஜ் மாடுகளை கிர் மற்றும் நில்லோரி போன்ற மாடுகளுடன் இனக்கலப்பு செய்து உருவாக்கப்பட்டது ஆகும். இவை வெப்ப மண்டல மாடுகளின் இயல்பான தோற்றத்தில் தோளில் திமிலுடன் இருக்கும். இந்த விலங்கு வெப்பத்தை தாங்க‍க்கூடியதாகவும் பூச்சி எதிர்ப்பு ஆற்றல் கொண்டவையாகவும் உள்ளன.


</doc>
<doc id="323382" url="https://ta.wikipedia.org/wiki?curid=323382" title="காசர்கோடு குள்ள மாடு">
காசர்கோடு குள்ள மாடு

காசர்கோடு குள்ள மாடு ((/) என்பது இந்தியாவின் கேரளத்தைச் சேர்ந்த மாட்டு இனமாகும். இந்த மாடு கேரளத்தின் காசர்கோடு மாவட்டத்தின் மலைத் தொடர்களை பூர்வீகமாக‍க்கொண்டவை. இந்த மாடுகள் நல்ல கறவைத் திறன் பெற்றவையாகவும், கூடுதலான கணிம வளம் கொண்ட பாலை அளிப்பவையாகவும் உள்ளன. இந்த மாடு இந்தியாவில் உள்ள மூன்று குள்ள மாட்டு இனங்களில் ஒன்றாகும். இதர குள்ளமாடுகள் மலநாடு கிட்டா மற்றும் வெச்சூர் மாடு ஆகும். 


</doc>
<doc id="323383" url="https://ta.wikipedia.org/wiki?curid=323383" title="கின்கதா மாடு">
கின்கதா மாடு

கின்கதா மாடு (இந்தி:केन्काथा), இந்த மாடு கின்வரியா என்றும் அழைக்கப்படும் இந்த மாடு இந்தியாவைச் சேர்ந்த மாட்டு இனமாகும். இந்த மாடுகள் இந்தியாவின் உத்திரப்பிரதேசத்தின் பந்தல்கண்ட் பகுதியில் கென் ஆற்று கரைப்பகுதியில் இருந்து மத்தியப் பிரதேசத்தின் விந்திய மலைத்தொடர் பிரதேசம் வரையிலான பகுதி இவற்றின் பூர்வீகப் பகுதியாகும். இந்த மாடுகள் சிறியதாக மற்றும் சாம்பல், கருப்பு, அரிதாக வெள்ளை நிறம் போன்ற வெவ்வேறு வண்ணங்கள் கொண்டதாக உள்ளன. இந்த மாடுகள் கடுமையான சூழலில் வாழக்கூடியவையாக, தரம்குறைந்த தீவணத்தை ஏற்றுக்கொள்ளும் திறன்பெற்றவையாக உள்ளன. இவை உழைப்பு வேலைகளுக்காக பயன்படுத்தப்படுகின்றன.


</doc>
<doc id="323384" url="https://ta.wikipedia.org/wiki?curid=323384" title="கிரிகார் மாடு">
கிரிகார் மாடு

கிரிகார் மாடு (Kherigarh) என்பது இந்தியாவைச் சேர்ந்த நாட்டு மாட்டு இனமாகும். இவை உத்திரப் பிரதேச மாநிலம் லக்கிம்பூர் கேரி மாவட்டத்தை பூர்வீகமாக‍கக் கொண்டவை. இவை மால்வா மாடுகளுடன் நெருக்கமான உறவைக் கொண்டவை. இந்த மாடுகள் நடுத்தர உழைப்பு வேலைகளுக்குப் பயன்படுத்தப்படுகின்றன.


</doc>
<doc id="323385" url="https://ta.wikipedia.org/wiki?curid=323385" title="கிலாரி மாடு">
கிலாரி மாடு

கிலாரி மாடுகள் (கன்னடம்:ಖಿಲಾರಿ/மராத்தி:खिल्लारि) என்பவை இந்தியாவைச் சேர்ந்த போஸ் இன்டிகஸ் மாட்டினத்தின் ஒரு கிளை இனமாகும். இவை மகாராட்டிரத்தின் சாத்தாரா மாவட்டம், கோலாப்பூர் மாவட்டம், சாங்கலி ஆகிய வட்டாரங்களிலும், கர்நாடகத்தின் பிஜப்பூர், தார்வாட் பெல்காம் மாவட்டப் பகுதிகளில் வளர்க்கப்படுகின்றன. இந்த இன மாடுகள் அப்பகுதியில் உள்ள வெப்பமண்டல மற்றும் வறட்சி வாய்ப்புகளை தாங்கி வாழக்கூடியனவாக உள்ளன. மேலும் அங்கு கடினமான வேளாண் பணிகளை செய்யம் திறனை கொண்ட மாடுகளாக உள்ளதால் இது உள்ளூர் விவசாய சமூகத்திற்கு சாதகமாகவே உள்ளன. இருந்தபோதும், அண்மைக் காலமாக இந்த இன மாடுகள் அதன் குறைந்த பால் கொடுக்கும் தன்மையால் எண்ணிக்கை குறைந்து வருகிறது. இவை சாம்பல் கலந்த வெள்ளை நிறத்துடன் காணப்படும்
இவற்றின் நடை வேகமாக இருக்கும்.
கிலாரி மாடுகளில் பல வகைகள் உள்ள, இந்த இன மாடுகள் மைசூர் மாநிலம் அல்லது மகாராட்டிர மாநிலத்திலுள்ள ஹலிகார் மாடுகளில் இருந்து தோன்றியவை ஆகும். 


</doc>
<doc id="323386" url="https://ta.wikipedia.org/wiki?curid=323386" title="கிருஷ்ணா பள்ளத்தாக்கு மாடு">
கிருஷ்ணா பள்ளத்தாக்கு மாடு

கிருஷ்ணா பள்ளத்தாக்கு மாடு (கன்னடம்:ಕೃಷ್ಣಾತೀರಿ) என்பது இந்தியாவின் வட கர்நாடகப் பகுதியைச் சேர்ந்த ஒரு மாட்டு இனமாகும். இந்த மாடுகள் கிருஷ்ணா ஆற்றின் கிளை ஆறுகளான காட்டபிரபா, மலப்பிரபா போன்றவை பாயக்கூடிய பிஜாப்பூர் மாவட்டம், பாகல்கோட் மாவட்டம், பெல்காம் ஆகிய மாவட்டங்களை பூர்வீகமாக‍க்கொண்டவை. இந்த மாடுகள் முதன்மையாக விவசாய தேவைகளுக்காக பயன்படுத்தப்படும் ஒரு உழைப்பு விலங்கு இனமாகும். இந்தக் காளைகள் வலிமை மற்றும் பொறுமை கொண்டதாக அறியப்படுகிறது. இந்த இனப் பசுக்கள் மிதமான பால் சுரக்கும் தன்மை கொண்டவை. 

இம்மாடுகள் பெரிய உடலமைப்பும், நல்ல தசைப்பிடிப்புகளுடன் இருக்கும். இந்த இனத்தைச் சேர்ந்த மாடுகளின் வால் தரையினை தொடும் அளவு வளர்ந்திருக்கும் இவ்வின மாடுகள் சாம்பல் நிறத்தில் காணப்படும், இவற்றின் முன்னங்கால்கள் மற்றும் பின்னங்கால் பகுதிகளில் அடர்ந்த சாம்பல் நிறம் காணப்படும். வளர்ந்த பசு மாடுகள் வெள்ளை நிறத்துடன் காணப்படும்.


</doc>
<doc id="323388" url="https://ta.wikipedia.org/wiki?curid=323388" title="மலைநாடு கிட்டா">
மலைநாடு கிட்டா

மலைநாடு கிட்டா (ஆங்கிலம்: "Malnad Gidda", கன்னடம்: ಮಲೆನಾಡು ಗಿಡ್ಡ) எனப்படும் மாடுகள் இந்தியாவைச் சேர்ந்த குள்ள மாட்டு இனங்களில் ஒன்றாகும். இந்த மாடுகள் கர்நாடக மாநிலத்தின் மேற்குத் தொடர்ச்சி மலைப்பகுதியான மலை நாடு பகுதியில் வாழக்கூடியன. இந்த மாடுகள் "உரதனா" (கன்னடம்: ಊರದನ) மற்றும் "வர்ஷகந்தி" (கன்னடம்: ವರ್ಷಗಂಧಿ) என்றும் அழைக்கப்படுகின்றன. இந்த மாடுகள் குள்ளமாகவும் நல்ல நோய் எதிர்ப்பு ஆற்றல் கொண்டவையாகவும் உள்ளன. இவற்றின் பால் மற்றும் சிறுநீர் ஆகியவை மருத்துவ மதிப்பு கொண்டதாக கருதப்படுகிறது. இந்த மாடுகள் கிராமப்புற மேய்ச்சல் நிலங்கள் மற்றும் காடுகள் ஆகியவற்றை நம்பியே தாக்குப்பிடித்து வாழ்கின்றன. இந்த மாடுகள் கறுப்பு, பழுப்பு ஆகிய நிறங்களில் காணப்படுகின்றன. இவை மிகுந்த கூச்ச உணர்வு உடையவை. இது ஒரு தனித்துவமான மாட்டு இனம் என்று அதிகாரப்பூர்வமாக அறிவிக்கப்பட்டுள்ளது.


</doc>
<doc id="323389" url="https://ta.wikipedia.org/wiki?curid=323389" title="மால்வி மாடு">
மால்வி மாடு

மால்வி மாடு ( Malvi or Malavi) என்பது இந்தியாவைப் பூர்வீகமாக கொண்ட ஒரு மாட்டு இனமாகும். இவ்வின மாடுகளின் வேறு பெயர்கள் மந்தானி மகாதியோபுரி ( Manthani or Mahadeopuri) ஆகும். இவை நடு இந்தியாவில் மேற்கு மத்தியப் பிரதேசத்தின் மால்வா பீடபூமியை பூர்வீகமாக‍க்கொண்டவை. இது ஒரு நல்ல உழைக்கும் மாட்டு இனம்; இந்த மாடுகளில் பால் உற்பத்தி குறைவாக இருக்கும். இந்த இன மாடுகள் மத்தியப் பிரதேசத்தின் ஷஜாபூர் மாவட்டத்தில் உள்ள அரசு மாடு வளர்ப்பு பண்ணையில் 50 ஆண்டுகளுக்கும் மேலாக ஆய்வு செய்யப்பட்டு வருகிறது. 


</doc>
<doc id="323390" url="https://ta.wikipedia.org/wiki?curid=323390" title="மிவாட்டி மாடு">
மிவாட்டி மாடு

மிவாட்டி மாடு (Mewati), அல்லது கோசி மாடு என அழைக்கப்படுவது, இந்தியாவில் உள்ள ஒரு நாட்டு மாட்டு இனமாகும். இவை அரியானா மாநிலத்தில் உள்ள பிரதேசமான மிவாட்டியின் பெயரால் அழைக்கப்படுகின்றன. இந்த மாடுகள் கிர் மாடுகள் மற்றும் ஹர்யானி மாட்டினங்களுடன் தொடர்புடைய இனங்களாகும். இந்த மாடுகள் கிட்டத்தட்ட அனைத்துமே வெண்மை நிறத்தில் உள்ளன அரிதாக சிலமாடுகள் பழுப்பு நிழல்கள் கொண்டதாக இருக்கின்றன. இவை நல்ல பால் கறக்கும் திறன் மற்றும் உழைக்கும் திறன் பெற்றதால் இந்த இரண்டு பயன்பாட்டுகளுக்குமாக இவை வளர்க்கப்படுகின்றன. இந்த எருதுகள் வலிமை மற்றும் பொறுமைக்காக அறியப்படுகிறது. இவற்றை விவசாய மற்றும் மாட்டுவண்டி வேலைகளுக்காகப் பயன்படுத்துகின்றனர். 


</doc>
<doc id="323391" url="https://ta.wikipedia.org/wiki?curid=323391" title="நாகோரி மாடு">
நாகோரி மாடு

நாகோரி மாடு (Nagori) என்பது ஒரு இந்திய மாட்டினமாகும் இது ராஜஸ்தானில் வளர்க்கப்படுகிறது, இந்த மாடுகள் உழைப்புப் பணிகளுக்காக குறிப்பாக விவசாய தேவைகளுக்காக பயன்படுத்தப்படுகிறன. இது ராஜஸ்தானின் நாகவுர் மாவட்டத்தில் தோன்றியதாக அறியப்படுகிறது. 


</doc>
