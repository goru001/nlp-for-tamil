<doc id="401130" url="https://ta.wikipedia.org/wiki?curid=401130" title="எம். ஜி. வல்லபன்">
எம். ஜி. வல்லபன்

எம். ஜி. வல்லபன் என்பவர் தமிழ்த் திரைப்பட பாடலாசிரியர், கதை, திரைக்கதை ஆசிரியர், திரைப்பட இயக்குநர் திரைப்படத் தாயாரிப்பாளர், பத்திரிக்கை ஆசிரியர் என பன்முகம் கொண்டவர் ஆவார்.
இவர் கேரளாத்தின் திருச்சூர் பகுதியில் பெரிஞ்ஞினம் என்ற ஊரில் பிறந்தவர். வல்லபனின் பள்ளிப் பருவத்தில் குடும்பம் சென்னை வந்த்து. பள்ளிப் படிப்பு மலையாள வழியிலும் தமிழ் வழியிலும் கழிந்தது, என்றாலும் தமிழில் கவிதைகளும் பாடலும் எழுதும் அளவுக்கு ஆற்றலை வளர்த்துக் கொண்டார். இயக்குநர் ஆர்.செல்வராஜ் இயக்கிய பொண்ணு ஊருக்குப் புதுசு’ படத்தில் ‘சோலைக்குயிலே காலைக்கதிரே’ பாடல் மூலம் பாடலாசிரியராக வல்லபனை அவர் அறிமுகப்படுத்தினார். இளையராஜா இசையில் அப்பாடலைப் பாடிய எஸ்.பி. ஷைலஜாவுக்கும் அதுவே முதல் பாடல். அது பிரமாதமான வெற்றி பெற்றது. அதன் பிறகு இளையராஜாவின் இசையிலும், வேறு சிலரின் இசையிலும் பல பாடல்களை எழுதினார்.

மணிரத்னம் இயக்கிய படம் உள்பட 18 படங்களுக்கு வல்லபனின் கதை, திரைக்கதை எழுதியுள்ளார். தைப்பொங்கல் என்ற படத்தை இயக்கியிருக்கிறார். இவர் பல மாத இதழ்களை நடத்திய பத்திரிகை ஆசிரியராகவும் இருந்துள்ளார்.


</doc>
<doc id="401131" url="https://ta.wikipedia.org/wiki?curid=401131" title="நவீன் ஜின்டால்">
நவீன் ஜின்டால்

நவீன் ஜின்டால் ("Naveen Jindal") ஓர் இந்தியத் தொழிலதிபர் மற்றும் ஹரியானாமாநிலத்தின் குருச்சேத்திரம் தொகுதியின் முன்னாள் பாராளுமன்ற உறுப்பினர்.. இவர் ஜின்டால் குழுமத்தின் தலைவராவார் ஜின்டால் குழுமம் இவரது தந்தை ஓபி ஜின்டால் என்பவரால் நிறுவப்பட்டது 14வது மற்றும் 15வது மக்களவை உறுப்பினராக குருச்சேத்திரம் தொகுதியில் இருந்து தேர்வு செய்யப்பட்டார் 

ஓம் பிரகாசு ஜின்டாலுக்கு மகனாக மார்ச்19,1970ல் ஹரியானா மாநிலத்தின் சஹிசாரில் பிறந்தார். இவரிந் தந்தை மற்றும் தாய் சாவித்ரி ஜின்டால் முன்னாள் ஹரியானா மாநில அமைச்சராவார்கள். 
படிக்கும் காலங்களில் அரசியலில் ஆர்வம் கொண்டிருந்தார். மாணவர் தலைவராக டெக்சஸ்பல்கலைகழகத்தில் பொறுப்பு வகித்தார். முதுகலை படிப்பை முடித்து நாடு திரும்பி 2004ம் ஆண்டு இந்திய தேசிய காங்கிரஸ் கட்சியின் சார்பில் மக்களவை உறுப்பினராக மக்களால் தேர்வு செய்யப்பட்டார், 2009ம் ஆண்டிலும் தேர்வு பெற்றார். 2014ம் ஆண்டு தேர்தலில் தோல்வியைத் தழுவினார். பதவியின் போது பல்வேறு பாராளுமன்ற குழுக்களில் உறுப்பினராகப் பணியாற்றியுள்ளார்

2012ம் ஆண்டு செப்டம்பர் மாதம் இந்தியாவின் ஊழல்களில் ஒன்றான நிலக்கரி ஊழலில் அதிகாரத்தைப் பயன்படுத்தி அதிக விலைக்கு விற்றதாக, தேசிய சனநாயக கூட்டணி ஆட்சி தொடங்கி ஐக்கிய முற்போக்கு கூட்டணி ஆட்சி வரை நடைபெற்றதாக குற்றம் சாட்டப்பட்டது.


</doc>
<doc id="401136" url="https://ta.wikipedia.org/wiki?curid=401136" title="சத்யா (2017 திரைப்படம்)">
சத்யா (2017 திரைப்படம்)

"சத்யா (Sathya) என்பது 2017 ஆம் ஆண்டில் வெளிவந்த தமிழ்த் திரைப்படம் ஆகும். இதனை பிரதீப் கிருஷ்ண மூர்த்தி என்பவர் இயக்கினார். சிபிராஜ், வரலட்சுமி சரத்குமார், மற்றும் ரம்யா நம்பீசன் ஆகியோர் முக்கியக் கதாப்பத்திரத்தில் நடித்துள்ளனர். இது சனம் எனும் தெலுங்குத் திரைப்படத்தின் மறு உருவாக்கம் ஆகும்." 

சத்யா (சிபிராஜ்) சிட்னி, ஆத்திரேலியாவில் வேலை செய்து வருகிறார். அப்போது அவரின் முன்னாள் காதலி சுவேதாவிடம் (ரம்யா நம்பீசன்) இருந்து தொலைபேசி அழைப்பு வருகிறது. அதில் தனக்கு உதவி வேண்டும் எனக் கேட்கிறார். இவர்கள் இருவரும் ஒரே அலுவலகத்தில் ஒன்றாகப் பணி புரிந்தவர்கள். அப்போது இவர்கள் இருவரும் காதலித்தனர். ஆனால் சுவேதாவின் தந்தைக்கு இவர்களின் காதல் பிடிக்காமல் போகவே தொழில் முனைவோரான கௌதம் என்பவரைத் திருமணம் செய்து வைக்கிறார். தனது நண்பரின் சகோதரியின் திருமணத்திற்காக அவர் இந்தியா வருகிறார். இவர் பாபு கான் (சதீஸ்) என்பவரிடம் தானுந்தினை வாடகைக்கு எடுக்கிறார். தனது தங்கையின் விலாசத்தின் மூலமாக ஒரு சந்தாதாரர் அடையாளத் தொகுதிக்கூறினைப் பெறுகிறார்.

சத்யா, சுவேதாவை ஒரு உணவகத்தில் வைத்து சந்திக்கிறார். அப்போது சுவேதாவின் ஐந்து வயது மகள் ரியா தொலைந்து போனதை சத்யா அறிகிறான். மேலும் கௌதமும் ( சுவேதாவின் கணவன்) சுவேதாவிற்கு உதவவில்லை என்பதனை அறிகிறான். கௌதமின் சகோதரன் பாபி போதைப்பொருளுக்கு அடிமையானவன் என்றும் அவன் அடிக்கடி சுவேதாவிற்கு தொல்லை கொடுப்பதையும் அறிகிறான். இரு ஆப்பிரிக்கா- அமெரிக்கா தொகுதி வேலையாட்களைப் பார்க்கிறான். அவர்கள் போதைப் பொருட்களைக் கடத்தும் வேலையைச் செய்கிறார்கள். பின் சத்யா, கௌதமைச் சந்திக்கிறான். அப்போது தங்களுக்கு குழந்தையே பிறக்கவில்லை என்றும், தனது மனைவி ஒரு விபத்தில் ஆழ்மயக்கம் நிலைக்குச் சென்றுவிட்டதாகவும் கூறுகிறான். அப்போதிலிருந்தே தங்களுக்கு ஒரு குழந்தை இருப்பதாகவும் அதன் பெயர் ரியா என்பதாகவும் தினமும் உளறுவதாகக் கூறுகிறார். 

சத்யா இந்தச் சூழ்நிலைகளினால் குழப்பமடைகிறான். மேலும் பள்ளிக்கூடத்திற்கு எதிரே உள்ள மூடிய-மின்சுற்று தொலைக்காட்சியில் சுவேதா இரு மர்ம நபர்களால் தாக்கப்படுவதைப் பார்க்கிறான். ஆனால் அங்கும் ரியா இல்லை. எனவே சத்யா, சுவேதாவின் மனநிலையினைப் பற்றி சந்தேகமடைந்து சுவேதாவிடம் தனது சந்தேகத்தைத் தெரிவிக்கிறான். இதனால் மனமுடைந்த சுவேதா தற்கொலை செய்கிறார். பின் சத்யா, சுவேதாவின் வீட்டில் ஒரு உயரத்தை அளவிடுவதற்கான் குறியீடு இருப்பதைப் பார்க்கிறான். இந்த சமயத்தில் உதவித் தலைமை ஆணையர் அனுயா பரத்வாஜ் இந்த தற்கொலை வழக்கை விசாரணை செய்ய நியமனம் செய்யப்படுகிறார். பாபு , ரியாவினை பாபி கடத்துவதை தான் பார்த்ததாகக் கூறுகிறான். இதனால் பாபி கைது செய்யப்படுகிறான். ஆனால் சிறையில் தன்னைக் காப்பாற்றிக்கொள்வதற்காக அனுயா பாபியை சுட்டுக் கொலை செய்கிறார்.

பின் ஒரு குழு சத்யாவைக் கொலை செய்ய வருகிறது. அதில் பாபு இறக்கிறார். கொலைகாரர்களின் செல்லிடத் தொலைபேசிக்கு பல்லூடக செய்திச் சேவை வருகிறது அதில் அனுயா சத்யாவைக் கொலை செய்யச் சொல்கிறார். இதனை அறிந்து அனுயாவின் வீட்டிற்கு சத்யா செல்கிறார். பின் ரியாவை கௌதம் கொலை செய்யத் திட்டம் தீட்டியதாகவும் அதனால் அவளை தனது கட்டுப்பாட்டில் வைத்ததாகவும் கூறுகிறார். அனுயா சுட்டுக் கொலை செய்யப்படுகிறார். கௌதம் கைது செய்யப்படுகிறான். இறுதியில் ரியாவின் தந்தை கௌதம் இல்லை எனவும் சத்யா தான் உண்மையான தந்தை என்பதும் தெரிய வருகிறது.

ஏப்ரல் 2016 இல் சனம் எனும் தெலுங்குத் திரைப்படத்தின் தமிழ் மறூருவாக்கத்தின் உரிமையை சிபியின் நாதாம்பாள் பிலிம் பேக்டரி பெற்றது. அதனை இயக்க சைத்தான் (திரைப்படத்தின் இயக்குநர் பிரதீப் கிருஷ்ணமூர்த்தி ஒப்பந்தம் செய்யப்பட்டார். நடிகையாக ரம்யா நம்பீசன் ஒப்பந்தம் செய்யப்பட்டார். மேலும் வரலட்சுமி சரத்குமார், சதீஸ், ஆனந்த் ராஜ் (நடிகர்) ஆகீயோர் முக்கியக் கதாப்பத்திரத்தில் நடிக்க ஒப்பந்தம் செய்யப்பட்டனர். 


</doc>
<doc id="401138" url="https://ta.wikipedia.org/wiki?curid=401138" title="மின்னழுத்த இரட்டிப்பி">
மின்னழுத்த இரட்டிப்பி

மின்னழுத்த இரட்டிப்பி "(voltage doubler)" என்பது உள்ளீட்டு மின்னழுத்தில் இருந்து கொண்மிகளை மின்னேற்றம் செய்து இந்த மின்னூட்டத்தை உள்ளீட்டு மின்னழுத்தம் போல, கருத்தியலான நிலையில், இருமடங்காக மாற்றி வெளியீட்டில் தரவல்ல மின்னனியல் சுற்றமைப்பு ஆகும்.

இவ்வகைச் சுற்றமைப்புகளின் எளிய வடிவம் மின்னழுத்தச் சீராக்கியாகும். இது மாறுமின்னோட்ட்த்தை உள்ளீடாக ஏற்று, வெளியீட்டில் இருமடங்கு மின்னழுத்தத்தைத் தருகிறது. இதில் மின்னழுத்த மாற்றும் உறுப்புகளாக இருமுனையங்கள் பயன்படுகின்றன. இவை மாற்றநிலைக்குச் செல்வதை உள்ளீட்டு மாறு மின்னழுத்தமே நிறைவேற்றுகிறது. ஆனால், நேமி-நேமி மின்னழுத்த இரட்டிப்பிகள் இவ்வகையில் நிலைமாற்றம் அடைய முடியாது. இதற்கு நிலைமாற்றத்தைக் கட்டுபடுத்த ஒரு நிலமாற்றும் சுற்றமைப்பு தேவைப்படுகிறது. இவை நேரடியாக கட்டுபடுத்தும் உறுப்பாக திரிதடையம் போன்றவற்றை அடிக்கடி பயன்படுத்துகின்றன.

மின்னழுத்த இரட்டிப்பிகளாக பலவகை மின்னழுத்தப் பெருக்கும் சுற்றமைப்புகள் பயன்படுகின்றன. பல, ஆனால் அனைத்தும் அல்ல, மின்னழுத்த இரட்டிப்பிப் சுற்றமைப்புகள் உயர்நிலை மின்னழுத்தப் பெருக்கிகளின் ஒற்றைக் கட்டமாகக் கருதலாம். இத்தகைய முற்றொருமித்த கட்டங்களைப் பயன்படுத்தி, பேரளவு மின்னழுத்தப் பெருக்கத்தைப் பெறலாம்.

வில்லார்டு சுற்றமைப்பு "(Villard circuit)" பவுல் உல்ரிச் வில்லார்டு என்பவரால் உருவாக்கப்பட்டது, இதில் இருமுனையமும் கொண்மியும் அமைந்துள்ளன. இதன் பய்ன் எளிமை தான். ஆனால், இதன் வெளியீட்டில் சிற்றலைப் பான்மை உள்ளது. சாரநிலையில், இந்தச் சுற்றமைப்பு இருமுனையப் பிடிப்புவகைச் சுற்றமைப்பே ஆகும். கொண்மி எதிர் அரைவட்டிப்புகளில் உச்ச மாமி மின்னழுத்தத்துக்கு("V") மின்னூட்டப்படுகிறது . வெளியீட்டில் கொண்மியின் நேமி மதிப்புடன் உள்ளீட்டு மாமி அலை வடிவமும் படிந்து கிடைக்கும். இதன் விளைவு அலையின் நேமி மதிப்பை மாற்றுவதாகும். மாமி அலைவடிவத்தின் எதிர் உச்ச மதிப்புகள்0 V (உண்மையில் −"V", இருமுனையத்தின் சிறிய முன்னோக்கிய எதிர்மின்னழுத்தம்) இருமுனையத்தால் வரம்புபடுத்தப்படுகின்றன. எனவே வெளியீட்டு அலைவடிவ நேர் உச்ச மதிப்பு 2"V" ஆகிறது. உச்சத்திடை மதிப்பு 2"V" ஆக பெருகுகிறது இதைச் சீராக்க, மேலும் நுட்பமான முறைகளில் திறம்பட இச்சுற்றமைப்பு இசைப்பிக்கப்படுகிறது.
இந்தச் சுற்றமைப்பு இருமுனையங்களை எதிரெதிராக இணைத்து, நுண்ணலை அடுப்பில் உயர் எதிர் மின்னழுத்தம் தரப் பயன்படுத்தப்படுகிறது.

கிரீனாக்கர் "(Greinacher)" மின்னழுத்த இரட்டிப்பி வில்லார்டு சுற்றமைப்பை விட குறைந்த செலவில் சில கூடுதல் உறுப்புகளை இணைத்து மேம்படுத்தப்பட்ட சுற்றமைப்பு ஆகும். இதில் சிற்றலைகள் மிகவும் குறைக்கப்படுகிறது. குறிப்பாக, திறந்தசுற்று நிலையில் சிற்றலைகள் சுழியாகின்றன. மின்னோட்டப் பான்மை சுமையின் தடை மதிப்பையும் பயன்படுத்தும் கொண்மிகளையும் பொறுத்தமைகிறது. இந்தச் சுற்றமைப்பு, பின்தொடரும் வில்லார்டு மின்கலக் கட்டத்துடன் இணைந்தே செயல்படுகிறது. பின்தொடரும் வில்லார்டு மின்கலக் கட்டம் அடிப்படையில் ஒரு உச்சங்காணியாகும். உச்சங்காணி மின்கலம் அனைத்து சிற்றலைகளையும் வடிகட்டி விடுகிறது. மேலும், வெளியீட்டு மின்னழுத்த உச்ச மதிப்பைக் குறையாமல் பார்த்துக் கொள்கிறது. இது பொதுவாக அரையலைச் சீராக்க மின்னழுத்த இரட்டிப்பி எனப் பரவலாக வழங்கப்படுகிறது.

இது 1913 உருவாக்கி, 1914 இல் கிரீனாக்கரால் வெளியிடப்பட்டது.)இது இவர் புதிதாக புனைந்த மின்னணுமானிக்கு 200–300 V மின்னழுத்தம் தரத் தேவையானது. சூரிச்சின் மின்னழுத்தம் 110 V மாமி வழங்கள் போதாமையால் தான் இந்தச் சுற்ரமைப்பு கிரீனாக்கரால் உருவாக்கப்பட்டது. He later extended this idea into a cascade of multipliers in 1920.<ref group=p>1919 இல், இந்த மின்னழுத்த இரட்டிப்பியை கிரீனாக்கர் வெளியிட்ட ஓராண்டுக்குப் பின்னர், செருமனியை சேர்ந்த மோரிசு சுசெங்கல் ஒரு பலகட்ட மின்னழுத்தப் பெருக்கியை வெளியிட்டார்.



</doc>
<doc id="401145" url="https://ta.wikipedia.org/wiki?curid=401145" title="சௌகந்தி தூபி">
சௌகந்தி தூபி

சௌகந்தி தூபி (Chaukhandi Stupa), இந்தியாவின் உத்தரப் பிரதேச மாநிலத்தின் வாரணாசி நகரத்திற்கு 8 கிலோ மீட்டர் தொலைவில் சாரநாத்தில் அமைந்த பௌத்த தூபியாகும். 

கௌதம புத்தர் புத்தகயாவில் ஞானம் அடைந்த பின்னர் தனது முதல் சீடர்களைத் தேடி சாரநாத்திற்கு சென்று, தான் அடைந்த ஞானத்தை விளக்கியதை நினைவு கூறும் வகையில், சௌகந்தி தூபியை குப்தர்கள் ஆட்சியில் கிபி 4 - 6ம் நூற்றாண்டிற்கு இடைப்பட்ட காலத்தில் எழுப்பப்பட்டது. பின்னர் இத்தூபி எண்கோண வடிவ தூபியாக மாற்றி நிறுவப்பட்டது.சௌகந்தி தூபியை இந்தியத் தொல்லியல் ஆய்வகம் பராமரிக்கிறது.



</doc>
<doc id="401148" url="https://ta.wikipedia.org/wiki?curid=401148" title="சிங்கள பௌத்த தேசியம்">
சிங்கள பௌத்த தேசியம்

சிங்கள பௌத்த தேசியம் (Sinhala Buddhist nationalism) என்பது சிங்கள கலாச்சாரம், இனம் ஆகியவற்றை மையமாகக் கொண்ட ஒரு அரசியல் கருத்தியல் ஆகும். இது தேராவாத பௌத்தத்துக்கு முக்கியத்துவம் அளிப்பதாகவும், இலங்கையின் பெரும்பான்மை இன மக்களான சிங்களரின் நம்பிக்கைப் பெற்ற ஒரு கருத்தியலாகவும் உள்ளது.  இது இனம், சாதி போன்ற கருத்துகளுக்கு எதிராக போராடிய புத்தரின் போதனைகளுக்கு மாறானதாகும். இது பிரித்தானிய பேரரசின் காலனி ஆதிக்கத்தின் விளைவும் ஆகும். அப்போது இன, சமய சிறுபான்மையினருக்கு ஆதரவாகவும், சிங்கள பௌத்தர்களுக்கு எதிராக காட்டப்பட்ட அப்பட்டமான பாகுபாடே இதன் தொடக்கப்புள்ளியாக அமைந்தது. அதன் காரணமாக தொடர்ந்து பல ஆண்டுகளாக தேசியவாதம் வளர்ச்சியுற்றது. சிங்கள பௌத்த தேசியவாதமானது சகிப்புத்தன்மையற்ற ஒரு தீவிரவாத சித்தாந்தமாக கருதப்படுகிறது. இது  புத்தரின் போதனைகளான; எல்லேரிடமும் அன்புடனும், கருணையுடனும் இருத்தல் (மித்தா), இரக்கம் (கருணா), மகிழ்ச்சிக்கு ஆட்படாமை (முதிதா),  பற்றற்ற தன்மை (உபிக்கா) ஆகியவற்றுக்கு எதிரானதும் ஆகும்.

19 ஆம் நூற்றாண்டில் பௌத்த மறுமலர்ச்சிக்கு வித்திட்டவர்களில் முதன்மையானவர் அனகாரிக தர்மபால  ஆவார். இவர் கிறித்தவ மிஷனரிகளை முன்மாதிரியகக் கொண்டு பௌத்த நிறுவனங்கள் மற்றும் பெளத்த பாடசாலைகளை நிறுவினார். இது 20 ஆம் நூற்றாண்டின் சுதந்திர இயக்கத்திற்கு வழிவகுத்தது. அவர் தன் உரையில்  முதல் மூன்று கருத்துக்களை விளக்கினார்:
சிங்கள மக்களின் உயர்வுக்கு அவர் அழைப்பு விடுத்தார். மேலும் அவர் கால்நடைகளை கொல்வதற்கும், மாட்டிறைச்சி உண்பதையும் கடுமையாக எதிர்த்தும், சைவ உணவுக்கு ஆதரவாகவும் அறைகூவல் விடுத்தார். 

சிங்கள பௌத்த தேசியவாதமானது கிருத்தவர் போன்ற மற்ற சமய மக்களுடன் முரண்பாடான உறவைக் கொண்டுள்ளது, கத்தோலிக்க நடவடிக்கை போன்ற இயக்கங்கள் மூலம் நாட்டிலுள்ள கிருத்தவர்கள் செலுத்தும் ஆளுமை மற்றும் குறுக்கீடு போன்றவற்றிற்கு எதிராக பெரும்பாலும் பெளத்த தேசியவாத அமைப்புக்களின் எதிர்ப்புக்கள் ஏற்பட்டன. பௌத்த தேசியவாதிகளுக்கும் இந்துக்களுக்கும் இடையேயான உறவுகள் அமைதியானதாகவும் நட்புடனும் உள்ளன, கந்தையா நீலக்கண்டன் மற்றும் தியாகராஜா மகேஸ்வரன் உள்ளிட்ட பல இந்து பிரமுகர்கள்,  மதமாற்ற மசோதாவில் பௌத்த குழுக்களுடன் இணைந்து பணியாற்றினர். மேலும் இலங்கை இந்து தேசியவாதமும் பெளத்த தேசியவாதமும் கிறித்துவத்துக்கு எதிர்வினையாக இருந்தன என டி. பி. எஸ். ஜெயராஜ் குறிப்பிட்டார். இந்து-பௌத்த நட்புறவு சங்கம் போன்ற குழுக்களின் எழுச்சியால் இலங்கையில் இந்து-பௌத்தவாத ஒத்துழைப்பு அதிகரித்து வருகிறது.





</doc>
<doc id="401154" url="https://ta.wikipedia.org/wiki?curid=401154" title="தாமேக் தூபி">
தாமேக் தூபி

தாமேக் தூபி (Dhamek Stupa) சமசுகிருத மொழியில் இதனை தர்மராஜிகா தூபி என்பர். தாமேக் தூபி, இந்தியாவின் உத்தரப் பிரதேச மாநிலத்தின் வாரணாசி நகரத்திலிருந்து 13 கிமீ தொலைவில் உள்ள சாரநாத் எனுமிடத்தில் சௌகந்தி தூபி அருகே நிறுவப்பட்டுள்ளது.

பௌத்த சமயத்திற்கு முன்னர் இறந்த இந்து சமயச் சாதுக்களை அமர்ந்த நிலையில் வைத்து சமாதிகள்கள் எழுப்பினர். கௌதம புத்தர் பரிநிர்வாணம் அடைந்த பின்னர், அவரது உடலை எரியூட்டி கிடைத்த சாம்பல் மற்றும் எலும்புகளை எட்டு பகுதிகளாகப் பிரித்து, எட்டு இடங்களில் வைத்து அதன் மேல் தூபிகள் எழுப்பினர். அவ்வெட்டு இடங்களில் சாரநாத் மற்றும் சாஞ்சி குறிப்பிடத்தக்கதாகும். தமோக் தூபி கிபி 500ல் நிறுவப்பட்டது.

மௌரியப் பேரரசர் அசோகர் ஆட்சிக் காலத்தில், கிமு 249ல் கௌதம புத்தர் மற்றும் புத்தரின் சீடர்களின் நினைவாக, பிக்குகள் தங்குவதற்கும், சமயச் சடங்குகளை நிறைவேற்றுவதற்கும் சாரநாத், சாஞ்சி உள்ளிட்ட பல இடங்களில் புதிய தூபிகளையும், சைத்தியங்களையும், விகாரைகளையும் நிறுவினார்.தமோக் தூபி அருகே அசோகரின் தூண்கள் உள்ளது. 

தாமேக் தூபியை ரிஷிபத்தனா என்றும் (ரிஷி வருகை புரிந்த இடம்) அழைப்பர். பல்லாண்டு தவத்திற்குப் பின்னர் புத்தகயாவில் ஞானம் அடைந்த கௌதம புத்தர், தாம் பெற்ற ஞானத்தை, தம் முதல் ஐந்து சீடர்களிடம் உரைப்பதற்கு சாரநாத்திற்கு வந்தார். 

தாமேக் தூபி ஆறு முறை சீரமைக்கப்பட்டாலும், அதன் உச்சிப் பகுதியில் இதுவரை எவ்வித மாற்றம் செய்யப்படவில்லை.கிபி 640ல் இந்தியாவிற்கு யாத்திரை செய்த சீன பௌத்த அறிஞர் யுவான் சுவாங் தமது பயணக் குறிப்பில், தமோக் தூபி வளாகம் அருகே 1,500 பிக்குகள் தங்கியிருந்ததாகவும், தமோக் தூபி 300 அடி உயரத்துடன் இருந்ததாகக் குறிப்பிடுகிறார்.

கல் மற்றும் செங்கற்களால் கட்டப்பட்ட உருளை வடிவ தமோக் தூபி தற்போது 43.6 மீட்டர் உயரமும், 28 மீட்டர் விட்டமும் கொண்டது.
அசோகர் காலத்தில் நிறுவப்பட்ட தூபியின் கட்டிட அமைப்பில், குப்தப் பேரரசு காலத்தில் முழுவதும் சீரமைத்து, பூவேலைப்பாடுகள் கொண்ட சிற்பங்கள் செதுக்கப்பட்டது. தூபியின் சுவர்களில் பிராமி எழுத்துமுறையில் கல்வெட்டுகளும், மனிதர்கள், பறவைகளின் சிற்பங்களும் செதுக்கப்பட்டுள்ளது. 



 

</doc>
<doc id="401183" url="https://ta.wikipedia.org/wiki?curid=401183" title="அடிப்படைக் கணக்கியல் சொற்கள்">
அடிப்படைக் கணக்கியல் சொற்கள்

கணக்குப்பதிவியலில் பயன்படுத்தப்படும் அடிப்படை கணக்கியல் சொற்களை தெரிந்துகொள்வோம்.
உரிமையாளரால் வணிகத்தில் முதலீடு செய்த தொகை முதல் எனப்படும். 
ஒரு நபர் வணிகத்திற்கு சொந்தக்காரராக இருந்தால் அவரை உரிமையாளர் என்றழைக்கலாம். இலாபத்தை ஈட்டும்வண்ணம் வணிகத்தில் முதலீடு செய்பவர் ஆவார்.
உரிமையாளர் தன் சொந்த உபயோகத்திற்கு ரொக்கம் மற்றும் சரக்கினை எடுத்துக்கொள்வது இது குறிக்கின்றது. இது முதல் தொகையில் கழிக்க வேண்டும்.
மறு விற்பனை செய்யும் நோக்கத்திற்கும் அல்லது உற்பத்தி செய்வதற்கான சரக்கினை வாங்குவதை கொள்முதல் எனலாம்.
கொள்முதல் செய்த சரக்கு தரக் குறைவாகவோ அல்லது கொள்முதல் நிபந்தனைக்கு மாறாக இருக்கும் நிலையில் சரக்கீந்தோருக்குத் திருப்பி அனுப்பப்படுகிறது. இதனைக்
கொள்முதல் திருப்பம் என்றழைக்கப்படுகிறது. 
சரக்கு கொள்முதல் செய்த அதே நிலையிலோ அல்லது மாற்றம் செய்து தயாரிக்கப்பட்டோ விற்கப்படுவதை விற்பனை என்கிறோம்.
வாடிக்கையாளரால் தரக்குறைவு உடையதாகவும் மற்றும் விற்பனை ஒப்பந்தத்தில் குறிப்பிட்ட நிபந்தனையில் இல்லாத நிலையிலும் உள்ள விற்பனை செய்த சரக்கு திரும்பப் பெறும்போது அதனை விற்பனைத் திருப்பம் அல்லது உள்திருப்பம் என்று அழைக்கலாம்.
சரக்கிருப்பு என்பது குறிப்பிட்ட தேதியில் விற்பனை ஆகாத சரக்கினைக் குறிக்கின்றது. இச்சரக்கிருப்பானது தொடக்க மற்றும் இறுதி சரக்கிருப்பாக இருக்கும்.
பணமோ அல்லது பணமதிப்போ உடனடியாகச் செலுத்தப்படாமல் குறிப்பிட்ட காலத்திற்குள் தருவதாக ஒப்புக்கொண்டு எந்த ஒரு பயனையும் ஒருவர் அல்லது நிறுவனம் பெற்றால் அவர் கடனாளி ஆகிறார். இருப்புநிலைக் குறிப்பில் கடனாளிகள் ஒரு சொத்தாகக்
காட்டப்படுகிறது.
எந்தவொரு பயனும் அடையாமல் எவரொருவர் நிறுவனத்திற்கு பணமோ, பொருளோ கொடுக்கிறாரோ அவர் கடனீந்தோர் ஆவார். கணக்கியலில் கடனீந்தோர் பொறுப்பாகக்
கருதப்படுகிறார்.
ஒரு நடவடிக்கைக்கு ஆதாரமாக அமையும் எழுத்து வடிவிலான ஆவணமே சான்றுச் சீட்டு என அழைக்கப்படுகின்றது.

கணக்குப்பதிவியல் - தமிழ்நாடு பாடநூல் கழகம்

Accounting


</doc>
<doc id="401189" url="https://ta.wikipedia.org/wiki?curid=401189" title="வடக்கு வெள்ளை காண்டாமிருகம்">
வடக்கு வெள்ளை காண்டாமிருகம்

வடக்கு வெள்ளை காண்டாமிருகம் ("northern white rhinoceros", "northern square-lipped rhinoceros", "Ceratotherium simum cottoni"), என்பது வெள்ளை காண்டாமிருகத்தின் இரண்டு துணையினங்களில் ஒன்றாகும் (வேறொன்று தெற்கு வெள்ளை காண்டாமிருகம் ஆகும்). முன்பு இந்த விலங்கினம் சகாராவின் தெற்குப் பகுதியில் தெற்கு மற்றும் நடு ஆப்பிரிக்காவில் உள்ள பல நாடுகளில் காணப்பட்டது. 2018 மார்ச் 19 ஆம் தேதி நிலவரத்தின்படி, இந்த கிளையினத்தைச் சேர்ந்ததாக அறியப்பட்ட இரண்டு காண்டாமிருகங்கள் மட்டுமே உயிரோடு உள்ளன. இவை இரண்டுமே பெண் மிருகங்களாகும்; ஆப்பிரிக்காவின் மற்ற இடங்களில் இருந்து அறியப்படாத அல்லது தவறாக வகைப்படுத்தப்பட்ட ஆண் வெள்ளை காண்டா மிருகங்கள் இருந்தால் அதைத் தவிர்த்து, இந்த இனத்தில் ஆண் காண்டா மிருகம் என்பதே இல்லை. இந்த இரண்டு பெண் காண்டாமிருகங்கள் செக் குடியரசின் த்வர் க்ராலோவ் விலங்கு காட்சி சாலையைச் சேர்ந்தவை. ஆனால் இவை கென்யாவின் ஓல் பெஜெடா காப்பிடத்தில் ஆயுதம் தரித்த காவலாளிகளால் 24 மணி நேரமும் கண்காணிக்கப்பட்டு பாதுகாக்கப்படுகின்றன.

2011 இல் பன்னாட்டு இயற்கைப் பாதுகாப்புச் சங்கம் இந்த விலங்கினத்தை "கடுமையான ஆபத்துக்குள்ளனதாக (ஒருவேளை காட்டினுள் அழிந்துவிட்டிருக்கக்கூடிய)" அறிவித்தது. 

1960 இல் இந்த இன காண்டாமிருகங்கள் 2,000 இருந்தன. ஆனால் கள்ள வேட்டை, வாழிட அழிப்பு, காடு ஆக்கிரமிப்பு போன்றவற்றின் காரணமாக 2008 ஆண்டுக்குப் பிறகு ஒரு வடக்கு வெள்ளை காண்டாமிருகம்கூடக் காட்டில் இல்லாமல் அழிவின் விளிம்புக்குத் தள்ளப்பட்டது. கென்யாவில் உள்ள ஓல் பெஜெடா காப்பிடத்தில், சூடான் என்ற பெயருடைய ஒரு ஆண் காண்டாமிருகமும் அதன் மகளான நஜின், பேத்தியான ஃபதுவும் என்னும் இரு பெண் காண்டாமிருகங்கள் வாழ்ந்துவந்தன. இந்நிலையில் 2018 மார்ச் 20 அன்று வடக்கு வெள்ளை காண்டாமிருக வகையின் கடைசி ஆண் காண்டாமிருகமான சூடான் இறந்தது. இதையடுத்து இன்னும் இரண்டு வடக்கு வெள்ளை பெண் காண்டாமிருகங்கள் மட்டுமே உலகில் எஞ்சியிருக்கின்றன.

இந்த காண்டாமிருக வகை முற்றிலும் அற்றுப்போவதற்கு முன்னதாகச் செயற்கைக் கருவூட்டுதல் முறை வழியாக இந்த இனத்தைக் காப்பாற்ற ஆராய்ச்சியாளர்கள் முயற்சித்துவருகிறார்கள். நஜினும் ஃபதுவையும் செயற்கையாகக் கருத்தரிக்க வைக்க முடியவில்லை. அதனால் சோதனைக் குழாய் மூலம் கருத்தரிப்பை மேற்கொண்டு, வாடகைத் தாய் முறைபோல தெற்கு வெள்ளை காண்டாமிருகங்களின் கருப்பையில் கருவைச் செலுத்தி குட்டிகளை உருவாக்க அறிவியலாளர்கள் முயன்று வருகின்றனர். 


</doc>
<doc id="401190" url="https://ta.wikipedia.org/wiki?curid=401190" title="காதல் கசக்குதய்யா">
காதல் கசக்குதய்யா

காதல் கசக்குதய்யா (Kadhal Kasakuthaiya) (ஆங்கிலம்: "Love Feels Bitter") என்பது 2017 ஆம் ஆண்டில் வெளிவந்த தமிழ்த் திரைப்படம் ஆகும். இதனை துவாரக் ராஜா என்பவர் இயக்கியுள்ளார். இவருக்கு இது முதல் திரைப்படமாகும். இதற்கு முன் சில தமிழ் குறும்படங்களை இயக்கியுள்ளார். துருவா, வெண்பா ஆகியோர் முக்கியக் கதாப்பாத்திரத்தில் நடித்துள்ளனர். சார்லி, கல்பனாதீபா நேத்ரன், வைஷாலி, ஜெயகனேஷ் ஆகியோர் துணைக் கதாப்பத்திரங்களில் நடித்துள்ளனர். இந்தத் திரைப்படம் 2016 ஆம் ஆண்டின் மத்தியில் துவங்கப்பட்டது. இத் திரைப்படம் செப்டம்பர் 8, 2017 வெளியாகி கலவையான விமர்சனத்தைப் பெற்றது. 

பள்ளிக்கூடம் செல்லக்கூடிய ஒரு பெண்ணிற்கும் விடலைப் பருவ வயதிலுள்ள ஆணிற்கும் இடையேயான காதலைப் பற்றியதாகும். கதையின் நாயகன் தகவல் தொழில்நுட்ப நிறுவனத்தில் வேலை பார்ப்பவன். அர்ஜூனின் செல்லிடத் தொலைபேசி எண்ணை அவருக்குத் தெரியாமல் தியா பெறுகிறார். இவர்களின் இருவரும் தொலைபேசி அழைப்புகளின் மூலமாகவே நண்பர்களாகின்றனர். பின் இருவரும் காதலிக்கத் துவங்கி நேரில் சந்திக்க விரும்புகின்றனர்.அதுவரையில் தியாவை அர்ஜூன் பார்த்தது இல்லை. தியாவை பள்ளிச் சீருடையில் பார்த்த போதுதான் அவர் பள்ளி மாணவி என்பது இவருக்குத் தெரிய வருகிறது. இதனால் வயது வித்தியாசம் கூறி அவரது காதலை துருவா மறுக்கிறார். ஆனாலும் தியா தொடர்ந்து காதலிக்கிறார். இறுதியில் இவர்கள் இணைந்தார்களா என்பதனை இறுதியில் இயக்குநர் காட்சிப்படுத்தியிருப்பார். 


துவாரக் ராஜா ஊடகவியல் துறையில் பயின்றார். சில தமிழ் குறும்படங்களையும் இயக்கியுள்ளார். இந்தத் திரைப்படத்தைப் பற்றி கூறுகையில் இது விடலைப் பருவத்தில் உள்ள ஒரு பெண்ணிற்கும் பையனிற்கும் இடையேயான காதற் செய்கை பற்றிய கதையாகும் எனத் தெரிவித்தார். இது மாலை நேரம் எனும் தமிழ் குறும்படத்தின் மீள் உருவாக்கம் ஆகும். ஆனால் இயக்குநர் துவாரக் ராஜா திரைப்படத்திற்கான காலம் கருதி சில மாற்றங்களைச் செய்திருந்தார். திலகர் திரைப்படத்தில் நடித்ததன் மூலம் புகழ்பெற்ற துருவா கதாநாயகனாக ஒப்பந்தம் ஆனார். கற்றது தமிழ் திரைப்படத்தில் அஞ்சலியின் (நடிகை) சிறு வயதுக் கதாப்பத்திரத்தில் நடித்த வெண்பா நாயகியாக ஒப்பந்தம் ஆனார். இந்தப் படத்திற்கான கதையை துவாராக் ராஜா பத்து நாட்களில் எழுதி முடித்தார் . இருபத்தி நான்கு நாட்களில் படப்பிடிப்பை முடித்தனர். 

இந்தத் திரைப்படம் செப்டம்பர் 8, 2017 இல் வெளியானது. கலவையான விமர்சங்களையே பெற்றுத் தந்தது. தி டைம்ஸ் ஆஃப் இந்தியா இந்தத் திரைப்படத்திற்கு எதிர்மறையான விமர்சனத்தைத் தந்தது. பின் ஹார்ட் பீட் எனும் பெயரில் தெலுங்கில் ஜனவரி 19, 2018 இல்வெளியானது.

இந்தத் திரைப்படத்தின் பின்னணி இசை மற்றும் பாடல்களுக்கான இசையமைத்தவர் தரண் குமார். மியூசிக் 247 எனும் நிறுவனம் இதற்கான இசை உரிமையைப் பெற்றது.ஆறு பாடல்களைக் கொண்ட இதன் ஒலிவரியானது ஆகஸ்டு 23,2017 இல் வெளியானது. 

தரண் குமார் மற்றும் எம். எம. மோனிஷா இந்தப் பாடலைப் பாடியுள்ளனர். இதன் நீளம் 4.42 நிமிடங்கள் ஆகும். 

தரண்குமார் இசையில் ஹரினி இந்தப் பாடலைப் பாடியுள்ளார். இதன் நீளம் 4.14 நிமிடங்கள் ஆகும்.

மாளவிகா சுந்தர் எனும் பாடகர் இதனைப் பாடியுள்ளார். இதன் நீளம் 4.42 நிமிடங்கள் ஆகும். 

அனிஷா சந்தி என்பவர் இதனைப் பாடியுள்ளார். 1.20 நிமிடங்கள் உள்ள பாடலகும்.

டஸ்க் டான்ஸ், காம்ப்ளான் பாய் ஆகிய இரு கருப்பாடல்கள் உள்ளன. இவற்றின் நீளங்கள் முறையே 2.31 மற்றும் 1.49 ஆகும்


</doc>
<doc id="401193" url="https://ta.wikipedia.org/wiki?curid=401193" title="ஆலிஸ் (ஆலிஸின் அதிசயயுலக சாகசங்கள்)">
ஆலிஸ் (ஆலிஸின் அதிசயயுலக சாகசங்கள்)

ஆலிஸ் ("Alice"), லீவிஸ் கரோலின் எழுதிய குழந்தைகளின் புதினமான ஆலிஸின் அதிசயயுலக சாகசங்கள் (Alice's Adventures in Wonderland) (1865) என்பதில் வரும் முக்கியக் கற்பனை கதாபாத்திரம். ஆலிஸின் அதிசயயுலக சாகசங்களின் தொடர்ச்சியாக வந்த கதை "கண்ணாடியின் வழியாக" (Through the Looking-Glass (1871) என்பதாகும். ஆலிஸ், விக்டோரியாவின் காலத்து நடுப்பகுதியில் வரும் ஒரு கற்பனை குழந்தை கதாபாத்திரம். ஆலிஸ் தற்செயலாக ஒரு முயல் வளைக்குள் விழுந்து நிலத்தடியில் இருக்கும் அதிசயயுலகிற்குச் செல்கிறார்; அதன் தொடர்ச்சியாக, அவர் ஒரு மாற்று (அதிசய) உலகிற்கு ஒரு கண்ணாடியின் வழியாக செல்கிறார்.

கரோல் மற்றும் அவரது நண்பர் ராபின்சன் டக்வொர்த்துடன் ஐசிஸ் (தேம்ஸ் நதியில்) படகில் செல்லும் போது, லிட்டெல் சகோதரிகளை மகிழ்விக்க கரோலால் கூறப்பட்ட கதைகளில் இந்த ஆலிஸ் பாத்திரம் உருவானது. தொடர்ச்சியான படகுப் பயணங்களில் மேலும் உருவானது. ஆலிஸ் கதாபாத்திரம் தனது பெயரை 'ஆலிஸ் லிட்டெலின்' முதல் பெயரிலிருந்து கொண்டிருந்தாலும், இக்கதாபாத்திரம் லிட்டெலை எந்தளவு ஒத்துள்ளது என்பதில் சில அறிஞர்கள் மறுக்கின்றனர். கரோல், ஆலிஸ் கதாபாத்திரத்தை "அன்பும் மென்மையும்", "அனைவரையும் உபசரிக்கும் தன்மை", "நம்பகத்தன்மை", "பெரும் ஆர்வம்" ஆகிய பண்புகள் இருப்பவராக உருவாக்கியிருப்பார். 

ஆலிஸ், புத்திசாலியாக, நல்ல நடத்தை கொண்டவராக மற்றும் சந்தேகப்படுபவராக என பல்வேறு கோணங்களில் பார்க்கப்படுகிறார். ஆயினும் சில விமர்சகர்கள் அவரது தனித்தன்மையில் அதிக எதிர்மறை அம்சங்களைக் கண்டறிந்துள்ளனர். ஆலிசின் தோற்றம் ஆலிசின் அதிசயயுலக சாகசங்களின் முதல் வரைவான ஆலிசின் நிலத்தடி சாகசங்களில் இருந்து மாறியிருந்தது. அரசியல் கேலிச்சித்திர ஓவியர் ஜான் டென்னியேல் என்பவர் ஆலிசின் இந்த இரண்டு புத்தகங்களுக்கும் விளக்கச் சித்தரங்களை வரைந்துக் கொடுத்தார். 

ஆலிஸ் கதாப்பாத்திரம் ஒரு கலாச்சார சின்னமாக அடையாளம் காணப்பட்டுள்ளது. ஆலிஸ் பத்தொன்பதாம் நூற்றாண்டின் வழக்கமான கதாபாத்திரத்திலிருந்து வேறுபட்ட ஒரு புதிய புறப்பாடு என விவரிக்கப்படுகிறது, மேலும் இரு ஆலிசின் புத்தகங்களின் வெற்றி பல தொடர்கள், நகைச்சுவை படைப்புகள் மற்றும் பிரதிபலிப்புகள் தோன்ற ஒரு உத்வேகத்தை வழங்கியது. ஆலிஸ் பல்வேறு விமர்சன அணுகுமுறைகளால் புரிந்து கொள்ளப்பட்டார், வால்ட் டிஸ்னியின் செல்வாக்கு நிறைந்த திரைப்படம் (1951) உள்ளிட்ட பல தழுவல்களில் ஆலிஸ் பாத்திரம் மீண்டும் தோன்றியது. இந்தப் பாத்திரம் தொடர்ச்சியாக மாற்றங்களுக்கு உட்படுத்திக்கொள்ளும் திறனைக் கொண்டுள்ளதாக குறிப்பிடப்படுகிறது.

ஆலிஸ் விக்டோரியா காலத்தில் நடுவே வாழும் ஒரு கற்பனைக் குழந்தை. ஆலிஸின் அதிசயயுலகச் சாகசங்களில் (1865), மே 4 நடைபெறுவதாக சித்தரிக்கப்படுகிறது. இதில் ஆலிஸ் ஏழு வயது நிரம்பியவராக காட்டப்படுகிறது. ஆலிஸின் அடுத்த தொடர்கதையில் 4 நவம்பரில் நடக்கும் நிகழ்வில் தனது அகவை ஏழு மற்றும் அரை வருடம் என்று கூறுகிறார். லீவிஸ் கரோல் தனது இரண்டு புத்தகங்களிலும் ஆலிஸ் கதாபாத்திரத்தின் தோற்றத்தைப் பற்றி பேசவில்லை. ஆலிஸின் கற்பனை வாழ்க்கைப் பற்றிய விவரங்கள் இரண்டு புத்தகங்களின் உரையில் இருந்து கண்டுபிடிக்கப்பட்டது. ஆலிஸ் வீட்டில் அவருடன் ஒரு மூத்த சகோதரி, தீனா என்ற ஒரு வளர்ப்புப் பூனை, ஒரு முதிய செவிலியர் மற்றும் ஒரு ஆசிரியர் வசிக்கிறார்கள். ஆசிரியர் காலை ஒன்பது மணிக்கு ஆலிஸிற்கு பாடம் கற்றுக் கொடுக்க ஆரம்பிப்பார். கூடுதலாக சில நாட்களுக்கு முன் ஆலிஸ் பகல் நேரப் பள்ளிக்கும் சென்றார். ஆலிஸ் பின்வரும் வகைகளில் மேல்தட்டு மக்கள், நடுத்தர மக்கள் என வகைப்படுத்தப்படுகிறார்.


</doc>
<doc id="401195" url="https://ta.wikipedia.org/wiki?curid=401195" title="கேம்பிரிட்ஜ் அனலிட்டிகா">
கேம்பிரிட்ஜ் அனலிட்டிகா

கேம்பிரிட்ஜ் அனலிட்டிகா ("Cambridge Analytica") என்பது ஒரு பிரித்தானிய அரசியல் ஆலோசனை நிறுவனம் ஆகும், இது தரவுச் செயலாக்கம், தரவு தரகம் மற்றும் தரவு பகுப்பாய்வு ஆகியவற்றை ஒருங்கிணைக்கிறது. இது 2013 இல் எஸ்சிஎல் குழுமத்தின் ஒரு கிளையாக தொடங்கப்பட்டது. இந்த நிறுவனம் ராபர்ட் மெர்சரின் குடும்பத்தினருக்கு சொந்தமானது. இதன் அலுவலகங்களை லண்டன், நியூயார்க், வாசிங்டன், டி. சி. ஆகியவற்றில் பராமரித்து வருகிறது. 

இந்நிறுவனம் உலகம் முழுவதும் உள்ள முக்கிய அரசியல் கட்சிகளுக்கும், அரசியல் பிரமுகர்களுக்கும் வெற்றி - தோல்விகளை முடிவு செய்ய உதவும் பணியைச் செய்து வருகிறது. பெருந்தரவுகள், தரவுச் செயலாக்கம் போன்ற தொழில்நுட்பத்தில் நிபுணத்துவம் பெற்ற இந்நிறுவனத்தால் உலகின் எந்த தகவலையும் எடுக்க முடியும் என்பது குறிப்பிடப்படுகிறது. அதற்காக உலகில் உள்ள 5 கோடிக்கும் அதிகமானோரின் முகநூல் தகவல்களை இந்நிறுவனம் திருடியுள்ளதாக குற்றச்சாட்டு எழுந்துள்ளது. தேர்தல்களில் போலியான செய்திகளை பரப்புதல், எதிராக போட்டியிடும் வேட்பாளர்களுக்கு பாலியல் தொழிலாளிகளை அனுப்பி ‘ஸ்டிங் ஆபரேஷன்’ மூலம் அவர்களை சிக்க வைத்தல், கையூட்டு கொடுத்தல், சிக்க வைக்கும் வீடியோக்களை பதிவு செய்து அதை பரப்புதல் என பல நேர்மையற்ற வழிகளை இந்நிறுவனம் பின்பற்றியுள்ளது தெரியவந்துள்ளது.

அமெரிக்க அதிபர் தேர்தலில் டொனால்டு ட்ரம்ப் வெற்றிபெற இந்நிறுவனம் உதவியுள்ளது, ஐரோப்பிய கூட்டமைப்பில் இருந்து இங்கிலாந்து வெளியேற நடந்த வாக்கெடுப்பிலும் இந்நிறுவனத்தின் தலையீடு, இந்தியாவிலும் கடந்த தேர்தல்களில் பாஜக, காங்கிரஸ் உள்ளிட்ட கட்சிகளுக்கு உதவி செய்துள்ளது போன்றவை வெளிச்சத்துக்கு வந்துள்ளன.



</doc>
<doc id="401196" url="https://ta.wikipedia.org/wiki?curid=401196" title="தேர்ப் பந்தயம்">
தேர்ப் பந்தயம்

தேர்ப் பந்தயம் (Chariot racing) (, ) என்பது உரோமைப் பேரரசு ,பண்டைக் கிரேக்கம் மற்றும் பைசாந்தியப் பேரரசுகளில் விளையாடப்பட்ட ஒரு பிரபலமான விளையாட்டு ஆகும். இது மிகவும் ஆபத்தான விளையாட்டாகும். ஏனெனில் இந்த விளையாட்டுக்களில் குதிரைகளுக்கும் அதில் சவாரி செய்யும் வீரர்களுக்கும் அதீத காயங்கள் ஏற்படுகின்றன. சில வேளைகளில் இறப்பும் ஏற்படுகிறது. ஆனால் இந்தப் போட்டியைக் காணும் பார்வையாளர்களுக்கு இது ஒரு ஆர்வத்தினையும் பெரும் மகிழ்ச்சியையும் தருகிறது. மற்ற விளையாட்டுப் போட்டிகளைக் காண பெண்களுக்குத் தடை இருந்த காலத்திலும் இதனைப் பெண்களும் பார்ப்பதற்கு அனுமதிக்கப்பட்டனர். உரோமைப் பேரரசு கால தேர்ப் பந்தயங்களில் சூதாட்டக்காரர்களின் அணிகளுக்கு இடையில் போட்டி நடந்தது. ஆனால் நவீன கால தேர்ப் பந்தயம் என்பது கால்பந்தாட்டம் போன்று தனக்கு விருப்பமானவர்களுக்கு ஆதரவு தெரிவிக்கும் வகையில் உள்ளது.

உரோமைப் பேரரசின் வீழ்ச்சிக்குப் பின் இந்த விளையாட்டு அதன் முக்கியத்துவத்தினை இழக்கத் துவங்கியது. பைசாந்தியப் பேரரசு காலத்தில் இந்தப் போட்டியானது நடந்துகொண்டிருந்தது. நிகா போராட்டம் காரணமாக தேர்ப் பந்தய விளையாட்டு சிதையத் துவங்கியது.

தேர்ப் பந்தயம் எப்போது துவங்கியது என்பது பற்றியத் தெளிவான வரலாறு இல்லை. ஆனால் குதிரைகளின் காலத்தைப் போலவே மிகவும் பழமையானதாக இருக்கலாம் எனக் கணிக்கப்படுகிறது. ஆனால் மைசீனியா கிரீசின் காலமான (கி.மு 1600-1100 கி.மு.) காலகட்டத்தில் மட்பாண்டங்களில் தேர்ப் பந்தயம் நடந்ததற்கான கலையியல் ஆதாரங்கள் இருந்தன. தேர்ப் பந்தயத்திற்கான முதல் இலக்கிய ஆதாரங்கள் ஓமர் எழுதிய இலியட் எனும் இலக்கியத்தில் காணப்படுகிறது. இவ்விலக்கியத்தின் கதைமாந்தரான பாட்ரக்லசினுடைய இறுதிச் சடங்கு விளையாட்டுகளில் இது விளையாடப்பட்டது. இந்த விளையாட்டில் தியோமதெஸ், யூமிலஸ்,ஆந்திலோகஸ், மற்றும் மெரியோன்ஸ் ஆகியோர் பங்குபெற்றனர். இந்தப் போட்டியில் தியோமதெஸ் வெற்றி பெற்றார். அவருக்குப் பரிசாக ஒரு பெண் அடிமை மற்றும் கொப்பரை போன்றவற்றைப் பரிசாகத் தந்தனர்.

பழங்கால ஒலிம்பிக் விளையாட்டுக்களில் இரண்டு குதிரைகள் பந்தயம் மற்றும் நான்கு குதிரைகள் பந்தயம் ஆகிய இரண்டு போட்டிகளும் நடந்தன. தேர்ப் பந்தயப் போட்டிகள் ஒலிம்பிக் விளையாட்டுக்களில் அனோ டொமினி 680 இல் சேர்க்கப்பட்டது.

உரோமைப் பேரரசுவில் வாழ்ந்த மக்கள் தேர்ப் பந்தயத்திற்குத் தேவையான குதிரைகளையும்,பந்தயத்திற்கான அடிச்சுவடுகளையும் அனேகமாக எட்ரூஸ்கன்சிடம் இருந்து இரவலாக வாங்கியிருக்கலாம் எனக் கருதப்படுகிறது. ஆனால் எட்ரூஸ்கன்ஸ்கள் இதனை கிரேக்கர்களிடம் இருந்து இரவல் பெற்றனர். மேலும் ரோமானிய மக்கள் கிரேக்கர்களின் நேரடிக் கட்டுப்பாட்டில் இருந்தனர். உரோமைப் பேரரசின் முதல் அரசரான ரோமுலஸ் அதன் அண்டை நகரங்களுக்கு ஒரு வரவேற்புக்கடிதம் அளித்தார். அதில் கன்சஸ் எனும் கடவுளைப் போற்றும் விதமாகக் கொண்டாடப்படும் கன்சாலியா எனும் திருவிழாவைக் கொண்டாடவும் அதில் தேர்ப் பந்தயம் மற்றும் தேர் பந்தயம் போன்றவற்றை நடத்துமாறும் தெரிவித்திருந்தார். ரோமானிய மக்கள் கொண்டாடும் மதத் திருவிழாக்களில் தேர்ப் பந்தயம் என்பது ஒரு அங்கமாகவே பார்க்கப்பட்டது. மேலும் இத்தகைய விழாக்கள் தேரோட்டிகள் அணிவகுக்க , இசையுடன் நடனக் கலைஞர்களின் நடனத்துடன் நடைபெறுகின்றன. ஆனால் இத்தகைய போட்டிகளில் கிறிஸ்தவ மதத்தைச் சார்ந்தவர்கள் கலந்துகொள்ளக் கூடாது என அறிவுறுத்தப்பட்டுள்ளது.

தேர்ப்பந்தய வரலாறு – உரோமைப் பேரரசு)

விளையாட்டுக்கள்: தேர்ப் பந்தயம்

</doc>
<doc id="401198" url="https://ta.wikipedia.org/wiki?curid=401198" title="ஜோல்னா பை">
ஜோல்னா பை

ஜோல்னா பை அல்லது தோள் பை (Tote bag) என்பது துணியால் தைக்கப்பட்ட ஒரு வகை பை ஆகும்.

ஜோல்னா பையானது 1970 களில், பிரபலமாக இருந்த பை ஆகும். அப்போது பத்திரிக்கையாளர்கள், எழுத்தாளர்கள், சமூக செயற்பாட்டாளர்கள் பள்ளிச் சிறுவர்கள் என பலரும் பயன்படுத்தி வந்தனர். 

இது மிக எளிமையானதாகவும், குறைந்த விலை கொண்டதுமாகவும், நீண்ட காலம் உழைக்கக்கூடியதுமாக இருந்தது. ஒரு எளிய பையின் இரு முனைகளை இணைக்கும் வகையில் நீண்ட பட்டை அமைக்கப்பட்டிருக்கும்வகையில் இது இருக்கும். 

முன்பு மங்கிய நிறங்களில்தான் ஜோல்னா பைகள் பெரும்பாலும் இருந்தன. தற்காலத்தில் வண்ண வண்ண நிறங்களில், வாசகங்கள் பொறிப்பது, எம்பிராய்டரி உள்ளிட்ட வேலைப்பாடு செய்யப்பட்டு, நேர்த்தியாக கிடைக்கின்றன. 

மேலும் இது அறிவு ஜீவிகளின் அடையாளமாகவும் கருதப்படுகிறது. இந்தப் பையை பயன்படுத்தும் பிரபல நபர் மேற்கு வங்க முதலமைச்சர் மம்தா பானர்ஜி ஆவார்.


</doc>
<doc id="401208" url="https://ta.wikipedia.org/wiki?curid=401208" title="சீன இசைநாடகம்">
சீன இசைநாடகம்

மரபு சீன இசை நாடகம் "(Traditional Chinese opera)" (), அல்லது சீகூ என்பது சீன மக்களிடையே பரவலாக வழங்கும் இசைநாடக அரங்காகும், இதன் தோற்றம் பண்டைய சீன நாட்டிலேயே தொடங்கிவிட்டது. இது பண்டைய சீனாவில் நிலவிய பல கலை வடிவங்களின் கூட்டு நிகழ்த்துகலை ஆகும். இது ஆயிரம் ஆண்டுகளாக மெல்லப் படிமலர்ந்த கலை வடிவம் ஆகும். இது கி. பி 13 ஆம் நூற்றாண்டில் சாங் பேரரசு காலத்தில் தன் இன்றைய முதிர்நிலை வடிவத்தை அடைந்தது. சீன அரங்கின் பண்டைய வடிவங்கள் மிக எளியவை. ஆனால் அவை நாளடைவில் இசை, நடனம், பாடல். மற்கலை, இலக்கியக் கலை என பல்வேறு கலை வடிவங்களை இணைத்துக் கொண்டு மரபு சீன இசை நாடகம் ஆனது.

இவற்றில் பல வட்டார வகைகள் உண்டு அவற்ருள் பீகிங் வகை இசைநாடகம், சாவோசிங் இசைநாடகம், காண்டோனிய இசைநாடகம், குங்கூ இசைநாடகம், இலிவியூ இசைநாடகம் என்பன இவற்றில் அடங்கும்.

சீன நாடகத்தின் தொடக்கநிலை வடிவம் "காஞ்சூன் இசைநாடகம்" (參軍戲, அல்லது ஊழல்வாதி நாடகம்) ஆகும். இது பிந்தைய சாவோ பேரரசு காலத்தில் தோன்றியது(319–351). இதன் தொடக்க வடிவத்தில் இது இரண்டு நிகழ்த்துனர்களைக் கொண்ட எள்ளல் நகைச்சுவை நாடகமாக இருந்தது. இருவரில் ஒருவர் ஊழல்வாதி (செய்யும் அலுவலர்) ஆவார். மற்றொருவர் அவரைக் கேலிசெய்யும் வெளுத்தமுடி காவுக் (蒼鶻) ஆவார். இந்த பாத்திரங்கள் பிந்தைய சீன இசைநாடக நிலையான பாத்திரங்களுக்கான முன்வடிவங்கள் ஆகும்; குறிப்பாக நகைச்சுவை சவு (丑) பாத்திரங்கள் ஆவர்.

ஆறு பேரரசுகள் காலத்தில் பலவகை இசையும் நடனமும் கலந்த நாடகங்கள் உருவாகின. வடக்கத்திய குவி பேரரசில், பெருமுகம் (大面, இதன் பொருள் முகமூடிஎனவும் "தைமியான்" 代面 எனவும் இலான்லிங் அரசர் 蘭陵王 எனவும் பொருள்படும்), எனப்படும் முகமூடி நாடகம் முகமூடி அணிந்து போர்க்களம் புகுந்த காவோ சாங்குங் நினைவாக உருவாக்கப்பட்டது. Another was called "Botou" (撥頭, also 缽頭), a masked dance drama from the Western Regions that tells the story of a grieving son who sought a tiger that killed his father. ஆடிப் பாடும் பெண் (踏謡娘) நாடகம் குடித்துவிட்டு வந்த கணவனால் அடிக்கப்படும் பெண்ணின் கதையாகும். இந்த ஆடிப் பாடும் பெண் பாத்திர்ம் தொடக்கத்தில் பெண்போல உடுத்த ஓர் ஆணால் நிகழ்த்தப்பட்டது. ஆடிப் பாடும் பெண் நாடகங்களின் கதை மிக எளியது. ஆனால், இவையே சீன இசை அரங்க குறுவடிவங்கள் ஆகும். என்றாலும், இவையே நுட்பமாகப் பின்னர் வளர்ந்த சீன இசைநாடகங்களுக்கான முன்னோடிகளாகும்.

இவ்வகைத் தொடக்க இசைநாடகங்கள் தாங் பேர்ரசில் மக்களிடையே பரவலாக நிகழ்த்தப்பட்டன. பின்னர், இவை மேலும் வளர்த்தெடுக்கப்பட்டன. எடுத்துகாட்டாக, தாங் அரசமரபின் முடிவில் ஊழல்வாதி இசைநாடகம் சிக்கலான கதைக்கருக்களுடனும் எதிர்பாராத திருப்பங்களுடனும் படிமலர்ந்தது. இப்போது இதில் குறைந்தது நான்கு நிகழ்த்துனர்கள் நடித்தனர். இந்த்த் தொடக்கநிலிச் சீன இசைநாடகங்கள் தாங் பேரரசில் மிகச் சிறப்பாக வளர்த்தெடுக்கப்பட்டது. பேர்ரசய் சுவான்ழாங் (712–755), "பரல் தோட்டம்" (梨园/梨園; líyuán) எனும் முதல் இசைக் கல்விக் கழகத்தை நிறுவி, அதில் இசைஞருக்கும் நடனக் கலைஞருக்கும் நடிகர்களுக்கும் சிறந்த பயிற்சியை வழங்கினார். சீனாவில் இசைநாடக அணிகள் நிகழ்த்துனர்களால் உருவாக்கப்பட்டன. இவர்கள் பேரரசரின் சொந்த மகிழ்சிக்காகவே நாடகங்களை நடத்தினர். இன்றும் இசைநாடக நிகழ்த்துனர்கள் "பரல் தோட்ட மாணாக்கர்" (梨园弟子 / 梨園弟子, líyuán dìzi) என வழங்கப்படுகின்றனர்.




</doc>
<doc id="401212" url="https://ta.wikipedia.org/wiki?curid=401212" title="தெமித்திரஸ்">
தெமித்திரஸ்

தெமித்திரஸ் Demetrius I of Bactria) (ஆட்சிக் காலம் கிமு 200 – 180) பேரரசர் அலெக்சாண்டரின் இந்தியப் படையெடுப்புக்குப் பின்னர், காந்தாரத்தை மையமாகக் கொண்டு நடு ஆசியாவின் கிரேக்க பாக்திரியா பேரரசு மற்றும் இந்தோ கிரேக்க நாடுகளின் நிலப்பரப்புகளை கிமு 200 முதல் 180 முடிய ஆட்சி செய்தவர்.

கிரேக்கப் படைத்தலைவர் முதலாம் ஐதிதெமசின் மகனான தெமித்திரஸ் கிமு 200ல் தற்கால ஆப்கானித்தான் மற்றும் பாகிஸ்தான் பகுதிகளை வென்று, இந்தோ கிரேக்க நாட்டை நிறுவி, தட்சசீலம் மற்றும் சகலா நகரங்களை நிர்மாணித்தவர். 

கிரேக்க மன்னர் தெமித்திரஸ், மௌரியப் பேரரசின் வீழ்ச்சிக்குப் பின்னர், கிமு 180ல் இந்தியாவின் வடமேற்கு பகுதிகளை கைப்பற்றினார்.
தெமித்திரசின் கிரேக்கப் படையெடுப்புகள் இந்தியாவில் சகேதம் (அயோத்தி), பாஞ்சாலம், மதுரா மற்றும் மகத நாட்டின் தலைநகரான தற்கால பாட்னா வரை நீடித்தது.

கிரேக்க பாக்திரியா பேரரசு மற்றும் இந்தோ கிரேக்க நாடுகளில் பௌத்தம் பரவியதால், கிரேக்கர்கள் பௌத்த சமயத்தை தழுவி, கிரேக்க-காந்தாரக் கலையில் கௌதம புத்தர் மற்றும் பிறரின் சிற்பங்களை வடித்தனர். பிக்குகள் தங்குவதற்கான விகாரைகளும், புத்தரை தியானப்பதற்கு சைத்தியங்களும் நிறுவப்பட்டது. 
தெமித்திரஸ் ஐந்து வகை நாணயங்களை கிரேக்கம் மற்றும் கரோஷ்டி எழுத்துமுறைகளில் வெளியிட்டார்.





</doc>
<doc id="401223" url="https://ta.wikipedia.org/wiki?curid=401223" title="சகேதம்">
சகேதம்

சகேதம் (Saketa) என்பதற்கு சமசுகிருதம் மற்றும் இந்தி மொழிகளில் தேவர்கள் வாழும் சொர்க்கம் எனப்பொருள்படும். இந்து தொன்மவியலில் சகேதம் என்பதனை, முக்தி பெற்ற சீவராசிகள் தங்கும் வைகுந்தம் என்றும் அழைப்பர். 

சகேதம் என்பது இந்துக்களின் புண்ணிய தலமான பண்டைய அயோத்தியின் மற்றுமொரு பெயராகும்.

இராமாயண காவியத்தில் அயோத்தி எனும் சகேதம், கோசல நாட்டின் தலைநகரமாகவும், ராம ஜென்ம பூமியாக விளங்கியதால், இந்நகரம் இந்துக்களின் புனித தலமாக போற்றப்படுகிறது.

மேலும் இந்நகரத்தின் மான் பூங்காவில் கௌதம புத்தர் தங்கி, தம் சீடர்களுக்கு நல்லறம் போதித்தார்.


</doc>
<doc id="401224" url="https://ta.wikipedia.org/wiki?curid=401224" title="லிண்டெர்ஹோஃப் அரண்மனை">
லிண்டெர்ஹோஃப் அரண்மனை

லிண்டெர்ஹோஃப் அரண்மனை(Linderhof Palace () என்பது ஜெர்மனியின், தென்மேற்கு பவேரியாவில் எல்டால் அபேவுக்கு அருகில் உள்ள ஒரு அரண்மனை. இது பவேரியா மன்னர் இரண்டாம் லூத்விக்  கட்டிய மூன்று அரண்மனைகளில் சிறியது ஆகும்.  மேலும் அவர் வாழ்நாளிலேயே முழுமையாக கட்டிமுடிக்கப்பட்ட ஒரே அரண்மனையும் ஆகும்.

இந்த அரண்மனையில் கண்ணாடிகள் நிரம்பிய ஒரு கூடம், இசைக்கூடம், சந்திப்புக் கூடம், உணவுக்கூடம், அலங்கார விளக்குகள், அதிசயக்கும் ஓவியங்கள், அழகிய நீரூற்றுகள், அழகு தோட்டங்கள் என்று கலைநயத்துடன் அமைக்கப்பட்டுள்ளது. மேலும் இந்த அரண்மனைக்குள் வீனஸ் கிராட்டோ என்ற சிறு குளம் அமைக்கப்பட்டுள்ளது. இந்தக் குளத்தில் அன்னப் பறவை வடிவிலான தங்கப் படகில் மன்னர் லுட்விக் பயணம் செய்து மகிழ்ந்தார்.


</doc>
<doc id="401227" url="https://ta.wikipedia.org/wiki?curid=401227" title="பலூன் (2017 திரைப்படம்)">
பலூன் (2017 திரைப்படம்)

பலூன் (Balloon) 2017 ஆம் ஆண்டில் வெளிவந்த ஒரு இந்திய தமிழ்த் திரைப்படம் ஆகும். இத்திரைப்படம் சினிஸ் சரவணனால் இயக்கப்பட்டு திலிப் சுப்பராயன், அருண் பாலாஜி, மற்றும் நந்தகுமார் ஆகியோரால் தயாரிக்கப்பட்ட படமாகும். இத்திரைப்படத்தில் ஜெய், அஞ்சலி மற்றும் ஜனனி ஐயர் ஆகியோர் முன்னணி கதாபாத்திரங்களில் நடித்துள்ளனர். இத்திரைப்படத்திற்கு யுவன் சங்கர் ராஜா இசையமைத்துள்ளார். இத்திரைப்படத்தின் தயாரிப்பு ஜுன் 2016 இல் தொடங்கியது. 29 திசம்பர் 2017 இல் திரைக்கு வந்தது. இத்திரைப்படம் வசூல்ரீதியாக சராசரியான வெற்றியைப் பெற்றது.

மார்ச் 2016 இல், சினிஸ் இயக்கத்தில் ஒரு திகில் திரைப்படத்தில் நடிக்க நடிகர் ஜெய் ஒப்பந்தத்தில் கையொப்பமிட்டார். இந்த இயக்குநர் முன்னதாக என்றென்றும் (2014) என்ற திரைப்படத்தை இயக்கியவரும் கந்தசாமி என்பவரால் தயாரிக்கப்பட்டு முடங்கிப்போன, "வேட்டை மன்னன்" என்ற திரைப்படத்தில் தயாரிப்புப் பணிகளில் உதவியரும் ஆவார். ஜெய் இந்தப் படத்தில் மணம் முடித்தவராக வருகிறாரெனவும், அவர் மூன்று தனித்தனியான தோற்றங்களில வருகிறாரென்றும் தெரிவித்துள்ளார். முன்னதாக 2011 ஆம் ஆண்டில் அஞ்சலி ஜெய் கதாநாயகனாக நடிக்கும் படங்களில் இனி நடிக்கப் போவதில்லை என்று அறிவித்திருந்த போதிலும், அஞ்சலி இத்திரைப்படத்தில் முன்னணி கதாபாத்திரத்தில் நடிக்க ஜுன் 2016 இல் ஒப்பந்தமானார். ஜூலை 2016 இல் பலூன் என பெயரிடப்பட்டு தயாரிப்புப் பணியானது அதற்குப் பிறகு தொடர்ந்து நடக்க ஆரம்பித்தது. ஆகத்து 2016 இல் இத்திரைப்படத்தில் நடிக்க ஜனனியும் ஒப்பந்தமானார். எந்தக் கதாபாத்திரமாக இருந்தாலும் அதை தன்னுடைய கண்கள் மூலம் மிக அழகாக வெளிப்படுத்தக்கூடிய ஜனனி எங்களின் பலூன் படத்தின் முன்னணி கதாபாத்திரத்தில் நடிப்பது எங்களுக்குப் பெரும் மகிழ்ச்சியாக இருக்கிறது என்று இயக்குநர் சினிஸ் தெரிவித்தார். முழுக்க முழுக்க இளைஞர்களுக்கு பிடித்தமான படமாக பலூன் திரைப்படத்தை உருவாக்கி வருவதாகவும், இளைஞர்களைக் கவரக்கூடிய கதை என்பதால், பலூன் படத்தில் மெல்லிசையில் இனிமையான பாடல்கள் இருந்தால் நன்றாக இருக்கும் என்று கருதியதாகவும் இதற்காக யுவன் சங்கர் ராஜாவை ஒப்பந்தம் செய்ததாகவும், பலூன் படத்திற்கு அவர் இசையமைப்பது பெரும் மகிழ்ச்சியாக இருக்கிறது எனவும் இயக்குநர் தெரிவித்துள்ளார்.

"பிக் பாஸ் தமிழ்" என்ற நிகழ்ச்சியில் ஓவியாவால் உச்சரிக்கப்பட்டுப் புகழடைந்த "நீங்க சட் அப் பண்ணுங்க" என்ற தொடர் இத்திரைப்படத்தில் ஒரு பாடலில் பயன்படுத்தப்பட்டுள்ளது. திரைப்படத்தை விளம்பரப்படுத்தும் நோக்கம் கொண்ட இந்தப் பாடல் அனிருத்தால் பாடப்பட்டு 28 ஆகத்து 2017 இல் வெளியிடப்பட்து. இந்நேரத்தில் அஞ்சலி பிக் பாஸ் நிகழ்ச்சிக்குள் இத்திரைப்படத்தின் விளம்பர நோக்கத்திற்காக இணைந்தார். 

திரைப்பட இயக்குநராக விரும்பும் குட்டி (ஜெய்), ஒரு பேய்க்கதையைத் தயாரிப்பதற்காக தன் அண்ணன் மகன் பப்பு, தன் துணை இயக்குனர்கள் (யோகி பாபு), மனைவி ஜாக்குலின் (அஞ்சலி) ஆகியோருடன் ஊட்டிக்கு வருகிறார். தான் தங்குவதற்காக ஒரு பெரிய பங்களாவைத் தேர்ந்தெடுத்து அதில் தங்குகிறார். அந்த ஊரில் உள்ள ஒரு பாழடைந்த வீட்டில் சில விசித்திரமான மரணங்கள் நடந்திருப்பதைக் கேள்விப்பட்டு, அதை வைத்து ஒரு பேய்க் கதை எழுத நினைத்து தகவல்களைச் சேகரிக்கிறார். ஆனால், குட்டி வசிக்கும் வீட்டிலேயே சில விசித்திரமான சம்பவங்கள் நடக்கின்றன. பேயுடன் விளையாடும் பப்புவை ஒரு கட்டத்தில் பேய் பிடித்துக்கொள்கிறது. பேய் தன்னைக் கொன்றவர்களை பலிவாங்க வேண்டும் என கோரிக்கை வைக்கிறது. அந்தக் குழந்தை சொல்லும் 'செண்பகவள்ளி' என்பவரைத் தேடிப் போக அந்த ஆவி ஜாக்குலின் (அஞ்சலி) உடம்புக்குள் இறங்கி விடுகிறது. செண்பகவள்ளி யாரால் கொல்லப்பட்டாள்? ஏன் கொல்லப்பட்டாள்? தன்னைக் கொன்றவர்களை எப்படி பலிவாங்குகிறாள்? இந்தக் கதைக்கும் பலூனுக்கும் என்ன தொடர்பு? என்பதெல்லாம் பிற்பாதிக் கதை. கதை எழுதப்போன இடத்தில் நடைபெறும் இந்த விபரீதங்களையெல்லாம் மீறி ஜெய் பேய்க்கதை எழுதினாரா அதைப் படமாக எடுத்தாரா என்பது படத்தின் உச்சகட்ட காட்சி.


</doc>
<doc id="401235" url="https://ta.wikipedia.org/wiki?curid=401235" title="மசாகன் கப்பல் கட்டும் நிறுவனம்">
மசாகன் கப்பல் கட்டும் நிறுவனம்

மசாகன் கப்பல் கட்டும் நிறுவனம் (Mazagon Dock Shipbuilders Limited (MDL) இந்தியாவின் மும்பை பெருநகரத்தில் செயல்படும் இந்நிறுவனம், அனைத்து வகையான கப்பல்களை கட்டுதல் மற்றும் பழுது நீக்கும் பணிகளை செய்யும் இந்திய அரசின் பொதுத்துறை நிறுவனம் ஆகும்.

1934ல் நிறுவப்பட்ட இந்நிறுவனம் போர்க் கப்பல்கள், எண்ணெய்க் கப்பல்கள், நீர்மூழ்கிக் கப்பல்கள், வணிகக் கப்பல்கள், ரோந்துப் படகுகள், பயணிகள் கப்பல்களை கட்டும் பணிகளையும், பழுது நீக்கும் பணிகளையும் செய்கிறது. 



</doc>
<doc id="401239" url="https://ta.wikipedia.org/wiki?curid=401239" title="தொல்லியல் அருங்காட்சியகம், தரங்கை பேராயர் மாணிக்கம் லுத்தரன் கல்லூரி">
தொல்லியல் அருங்காட்சியகம், தரங்கை பேராயர் மாணிக்கம் லுத்தரன் கல்லூரி

தொல்லியல் அருங்காட்சியகம், தரங்கை பேராயர் மாணிக்கம் லுத்தரன் கல்லூரி என்பது தமிழ்நாட்டின், நாகப்பட்டிணம் மாவட்டம் பொறையாரில் உள்ள பேராயர் மாணிக்கம் லுத்தரன் கல்லூரியில் உள்ள ஒரு தொல்லியல் அருங்காட்சியகமாகும். 

இந்த அருங்காட்சியகத்தில் காட்சிக்கு வைக்கப்பட்டுள்ள பொருட்கள் எல்லாம், இந்த கல்லூரியின் வரலாற்றுத் துறை மாணவர்களால் சுற்றுவட்டாரத்தில் நடத்தப்பட்ட கள ஆய்வில் கண்டெடுக்கப்பட்டவை ஆகும். ஒருங்கிணைந்த தஞ்சை மண்டலத்தில் உள்ள தில்லையாடி, தலைச்சங்காடு, தி.மணல்மேடு, காரைக்கால் மாவட்டம் மாதூர் உள்ளிட்ட சுற்று வட்டாரத்தில் உள்ள பல்வேறு பகுதிகளில் வரலாற்றுத்துறை மாணவர்களால் கள ஆய்வு மேற்கொள்ளப்பட்டு, அப்பகுதிகளில் 2,500 ஆண்டுகளுக்கு முற்பட்ட பொருட்களான முதுமக்கள் தாழி, ஈமக்கிரியை தாழி, அந்தத் தாழிகளில் இருந்த மண்டை ஓடுகள், எலும்புத் துண்டுகள், மட்பாண்டங்கள், கீறல் குறியீடுகளுடன் கூடிய மட்பாண்டங்கள், இரும்பினாலான சிறிய ஆயுதங்கள் உள்ளிட்ட பொருட்கள் கண்டறியப்பட்டன. மேலும் புதிய கற்கால, இரும்பு கால மட்பாண்டங்களும் கண்டறியப்பட்டன. அவற்றை சேகரித்து 2002 இல் இந்த அருங்காட்சியம் அமைக்கப்பட்டது.


</doc>
<doc id="401244" url="https://ta.wikipedia.org/wiki?curid=401244" title="மௌன ராகம் (தொலைக்காட்சித் தொடர்)">
மௌன ராகம் (தொலைக்காட்சித் தொடர்)

மௌன ராகம் விஜய் தொலைக்காட்சியில் 24 ஏப்ரல் 2017ஆம் ஆண்டு முதல் திங்கள் முதல் வெள்ளி வரை இரவு 7.30 மணிக்கு ஒளிபரப்பாகும் இசை குடும்பக் கதை பின்னணியை கொண்ட மெகாதொடர் இதுவாகும். இந்த தொடர் வங்காளி மொழி தொடரான "போட்டால் குமார் கான்வலா" எனும் தொடரின் தமிழ் பாதிப்பாகும்.

இந்த தொடரில் கிருத்திகா, சபிதா, ராஜீவ் மற்றும் சிப்பி ரஞ்சித் ஆகியோர் நடிக்கிறார்கள். இந்த தொடரை தாய் செல்வம் என்பவர் இயக்கியுள்ளார். மற்றும் பிரபல இசை அமைப்பாளர் எம். ஜெயச்சந்திரன் இந்தத் தொடருக்கு பின்னணி இசை அமைத்துள்ளார்.

அழகிய குரல் வளமும் மனமும் கொண்டவள் சக்தி என்னும் ஏழு வயது சிறுமி. அவளது அம்மா மற்றும் தாய் மாமனின் பாதுகாப்பில் வளரும் சக்திக்கு ஒரு பெரிய கவலை உண்டு. தனது தந்தை யார் என்று தெரியாமல் இருப்பதால் பல அவமானங்களை சந்திக்கிறாள். எந்த ஒரு இசைக்கும் ஏற்ப பாடும் திறமையைக் கொண்ட சக்தி பிறகு ஒரு கட்டத்தில் தனது தாயிடமிருந்து தான் ஒரு பாடகரின் குழந்தை என்பதை அறிகிறாள். திடீரென சக்தியின் தாய் மல்லிகா இறக்க, அத்தையின் கொடுமையில் இருந்து தப்பிக்க சென்னை வருகிறாள் அங்கு தனது தந்தை யாரென தெரிந்தும் சொல்லமுடியாத சுழ்நியில் சக்தி தள்ளப்படுகிறாள். 

தான் ஒரு பெண் குழந்தை இல்லை ஒரு ஆண் குழந்தை என சொல்லி வேலன் என பெயர் மாற்றி கொண்டு தனது தந்தையுடன் பெரியப்பாவின் அரவணைப்பில் வாழ்கிறாள். இவன் மீது பாசம் கொள்ளும் கார்த்தி இதை விரும்பாத கார்த்திக்கின் மனைவி கதாமப்ரி வேலணை பிரிக்க பல திட்டம் போடுகின்றார். வேலன் பற்றிய உண்மைகள் தெரிய வந்தாள் இவர்களின் வாழ்வில் என்ன மாற்றம் நடக்கப்போகிறது என்பதை ஒரு இசை கலந்த கதை களத்துடன், பல எதிர்பாராத திருப்பங்கள் நிறைந்ததாக இந்த தொடரின் கதை நகர்கிறது.


இந்த தொடருக்கு மலையாள சினிமாவின் பிரபல இசை அமைப்பாளர் எம். ஜெயச்சந்திரன் மற்றும் சாந்த் ஜார்ஜ் பின்னணி இசை அமைத்துள்ளார் கள் . இவர் மலையாள சினிமாவில் பல விருதுகளை வென்ற இசை அமைப்பாளர் என்பது குறிப்பிடத்தக்கது.




</doc>
<doc id="401245" url="https://ta.wikipedia.org/wiki?curid=401245" title="நெஞ்சம் மறப்பதில்லை (தொலைக்காட்சித் தொடர்)">
நெஞ்சம் மறப்பதில்லை (தொலைக்காட்சித் தொடர்)

நெஞ்சம் மறப்பதில்லை விஜய் தொலைக்காட்சியில் அக்டோபர் 9ம் தேதி 2017ஆம் ஆண்டு முதல் திங்கள் முதல் வெள்ளி வரை இரவு 8.00 மணிக்கு ஒளிபரப்பாகி, ஆகஸ்ட் 20ம் தேதி 2018 முதல் இரவு 8:30 மணிக்கு ஒளிபரப்பான ஒரு காதல் தொலைக்காட்சி தொடர் ஆகும். இந்த தொடர் வங்காளி மொழி தொடரான "குசும் தோலா" எனும் தொடரின் தமிழ் பாதிப்பாகும்.

இந்த தொடரில் சரண்யா டுராடி சுந்தர்ராஜ், அமித் பார்கவ் மற்றும் சௌமியா ஆகியோர் நடிக்க, அப்துல் ஹபீஸ் இந்தத் தொடரை இயக்க இளையவன் இசை அமைக்கிறார். இந்த தொடர் பிப்ரவரி 22, 2019 அன்று 358 அத்தியாயங்களுடன் நிறைவு பெற்றது. இந்த தொடருக்கு பதிலாக பாரதி கண்ணம்மா என்ற தொடர் ஒளிபரப்பாகின்றது.

இந்தத் தொடர் விக்ரம், சத்யா மற்றும் சரண்யா ஆகிய மூன்று முக்கிய கதாபாத்திரங்களைச் சுற்றி நடக்கும் முக்கோணக் காதல் கதையாக அமைக்கப்பட்டுள்ளது.



கல்யாணம் முதல் காதல் வரை’ தொடரில் நடித்து புகழ் பெற்ற அமித் பார்கவ் தான் இந்தக் கதையில் விக்ரமாக நடிக்கிறார். ‘புதிய தலைமுறை’ டிவியில் செய்தி வாசிப்பாளர் ஆக இருந்த சரண்யா டுராடி சுந்தர்ராஜ் இந்தத் தொடரின் மூலம் டிவி தொடர் நாயகியாக அடியெடுத்து வைத்தார். பிரபல தொகுப்பாளினி மற்றும் நடிகையான நிஷா, சத்யாவாக முற்றிலும் மாறுபட்ட கதாபாத்திரத்தில் நடித்தார். பகுதி 121 முதல் வள்ளி தொடரில் நடித்த சௌமியா நிஷாவுக்கு பதிலாக நடிக்கின்றார். இவர்களோடு ஸ்ரீ துர்கா, அஸ்வந்த் திலக், அனுராதா, எல். லலிதாபோன்றோர் முக்கியமான கதாபாத்திரத்தில் நடிக்கிறார்கள்.

இந்த தொடர் ஆரம்பத்தில் சராசரியாக 5.2% இலக்கு அளவீட்டு புள்ளி பெற்றது. இதன் கடைசி வார பகுதியில் தமிழ் நாடு அளவில் 4.4% இலக்கு அளவீட்டு புள்ளி பெற்று சிறந்த 20 தொடர்களுக்குள் இந்த தொடர் அடங்கும்.




</doc>
<doc id="401246" url="https://ta.wikipedia.org/wiki?curid=401246" title="சின்னத் தம்பி (தொலைக்காட்சித் தொடர்)">
சின்னத் தம்பி (தொலைக்காட்சித் தொடர்)

சின்னத் தம்பி விஜய் டிவியில் அக்டோபர் 2ம் தேதி 2017ஆம் ஆண்டு முதல் திங்கள் முதல் வெள்ளி வரை இரவு 9.30 மணிக்கு ஒளிபரப்பாகும் ஒரு காதல் காவிய தொடர் ஆகும். இந்த தொடரில் பிரஜின், பாவனி, லோகேஷ், அணிலா ஸ்ரீகுமார், சாதனா மற்றும் பிரியா ஆகியோர் நடிக்கிறார்கள். இந்தத் தொடரை அருள் ராசன் இயக்குகிறார். இளையவன் இசை அமைக்கிறார். இந்த தொடர் வங்காளி மொழி தொடரான "க்ஹோகபாபு" எனும் தொடரின் தமிழ் பாதிப்பாகும்.

கிராமத்து வெகுளி பையனான சின்னத்தம்பி வீரமும், பாசமும் நிறைந்த, அம்மா பிள்ளை. மற்றொருபக்கம், பணக்கார திமிர் பிடித்த நகரத்து பெண் நந்தினி. இந்த இரு துருவங்கள் கல்யாண வாழ்க்கையில் இணைந்தால் என்ன ஆகும் என்பது தான் கதை.



இந்த தொடரின் சின்னத்தம்பியாக காதலிக்க நேரமில்லை தொடரின் புகழ் பிரஜின் நடிக்கிறார். மேலும், நந்தினியாக ரெட்டை வால் குருவி புகழ் பாவனி ரெட்டி அவர்கள் நடிக்கிறார். இந்த தொடரின் இயக்குனர் அருள்ராசன்.




</doc>
<doc id="401262" url="https://ta.wikipedia.org/wiki?curid=401262" title="சங்கு சுப்பிரமணியம்">
சங்கு சுப்பிரமணியம்

சங்கு சுப்பிரமணியம் (நவம்பர் 18, 1905 - பெப்ரவரி 15, 1969) தமிழக எழுத்தாளரும், இதழாளரும், நடிகரும், விடுதலைப் போராட்ட செயற்பாட்டாளரும் ஆவார்.

சங்கு சுப்பிரமணியம். 18 நவம்பர் 1905ல் திருவாரூர் மாவட்டம், தேரழுந்தூரில், மீனாட்சி, சுந்தரம் எனும் தம்பதியருக்குப் பிறந்தார். 

ஏழ்மையான குடும்பத்தில் பிறந்தவர். சிறுவயதிலேயே தந்தையார் வேலை தேடி ஆப்பிரிக்கா சென்றிட, உயர்நிலைப்பள்ளி படித்த சுப்பிரமணியமின் தலையில் குடும்ப பொறுப்பு விழுந்தது. தேரெழுந்தூர் சிற்றரச குடும்பத்தில் உள்ள சிறுவர்களுக்கு தனிப்படிப்பு சொல்லித் தந்து பணிபுரிந்தார். அச்சிறார் சரியாக படிக்கவில்லை என்றால் சிறார்கள் கண்காண தன்னையே அடித்துக்கொள்வாராம். தன்னை தானே அடிப்பேனே தவிர மற்றவரை துன்புறுத்தாத குணம், சிறு வயதில் இருந்தே இருந்திருக்கிறது.

தீண்டாமையை வெறுத்தார் சங்கு. அக்காலத்தே தீண்டத் தகாத மக்களுக்கு உணவளித்ததால் மிகவும் வசைக்கு உள்ளான பெண்மணி சரஸ்வதி. அவரை திருமணம் புரிந்தார் சங்கு. அவருக்கு 8 குழந்தைகள். 5 பெண் குழந்தைகள், 3 ஆண் குழந்தைகள்.

சங்கு ஒரு தீவிர காந்தியவாதி. மக்களுக்கு விடுதலைப் போராட்ட நிகழ்வுகள் சென்று சேராத காலம். அந்நாட்களில் செய்தித்தாளோ பத்திரிகைகளோ அதிக விலைக் கொடுத்து வாங்க முடியாத நிலையில் மக்கள் இருந்தனர். ஓரணா, இரண்டனா என பத்திரிக்கைகள் விற்ற பொது காலணாவிற்கு சுதந்திரச் சங்கு என்ற பத்திரிகையை 1930ல் தொடங்கினார். "சுதந்திரச்சங்கு” மிகவும் பிரபலமாகப் பேசப்பட்டு, அப்பத்திரிகையின் பெயரிலிருந்த பின் பகுதியான ‘சங்கு’ ஆசிரியரான சுப்ரமணியத்துடன் இணைந்து பின்பு சங்கு சுப்ரமணியம் என்றே நிலைத்து விட்டது. சி. சு. செல்லப்பா, பாரதியார், பாரதிதாசன் போன்றவர்களின் கட்டுரை, சிறுகதைகள் என பல வெளியிட்டார். 

விடுதலைப் போராட்டத்தில் பல முறை கைதானார் சங்கு. போராட்டம் சூடு பிடித்த போது திருவல்லிக்கேணி பகுதியில் உள்ள ஐஸ் ஹவுஸ் பகுதியில் பேரணி நடைப்பெற்றது. கூட்டத்திற்கு தன் இரு பெண் குழந்தைகளை கூட்டிப்போனார். அந்த பேரணியை தடுக்க வந்த காவலர் கலைந்து போகுமாறு மிரட்ட தன் மேல்சட்டையை கழற்றி " என்ன செய்வாய், சுடுவாயா? சுடு!" என்றாராம். காவலர் அவரை கைது செய்தனர். பெண்களுக்கோ சிறுவயது. இராயப்பேட்டையில் வீடு. இரண்டு மைல் மாலை நேரம் தனியாக பெண்கள் நடந்தே செல்லவேண்டும். என்னவாகும் என மன பதபதைத்தாலும், சுதந்திர தாகம் மேற்கொள்ள கைதானார் சங்கு. சுதந்திர போராட்டத்தை தூண்டியதற்காக பத்திரிக்கையை நிறுத்த ஆங்கிலேய அரசாங்கம் பலவழிகளில் முயற்சித்தது. 

அவருக்கு கட்டுரைகள் வந்து சேராமல் இருக்க காவலர் அவர் வீட்டின் முன் நிற்பார்கள். யாரேனும் படித்தவர் வந்தால் முழுமையாக சோதனை செய்து உள்ளே அனுப்புவார்களாம். அதனால் அதை அறிந்த கட்டுரையாளர்கள் தெரு முனையில் இருந்த பால்காரரிடமோ, மளிகைக் கடையிலோ கட்டுரைகள் கொடுத்துச் செல்வார்கள். அவர்களும் மளிகை சாமானுடனோ, பால் தரும் போதோ வீட்டில் சேர்ப்பார்களாம்.

பல பத்திரிக்கைகளில் கதை சிறுகதை, கட்டுரை என எழுதியவர் சங்கு. அவரின் படைப்புகள் சுதேசமித்திரன், மணிக்கொடி அனுமான், பத்திரிகைகளிலும் வெளிவந்தன. சுதேசமித்திரன் பத்திரிகையிலும் சில காலம் பணியாற்றினார். அனுமான், மணிக்கொடி போன்ற இலக்கிய பத்திரிகைகளிலும் ஆசிரியராக பணியாற்றியவர் சங்கு. "தினமணி"யில் பாகவதக் கதைகள் எழுதினார். இதற்காக திராவிட இயக்கங்கள் இவரை பக்தி மார்க்கத்திற்காக எதிர்த்தன.

ஜயதேவரின் "கீதகோவிந்தம்" நூலை தமிழில் மொழிபெயர்த்தார். இன்றும் இம் மொழிபெயர்ப்பு கையெழுத்துப் பிரதியாகவே வலம் வருகிறது.

ஜெமினி வாசனுடன் நெருக்கமானவர் சங்கு. அவர் ஜெமினி கதைக் குழுவில் பல படங்களுக்கு கதை எழுதியவர். சக்ரதாரி, சந்திரலேகா, ராஜி என் கண்மணி போன்ற படங்களில் கதை, பாடல்கள் என எழுதியுள்ளார். ஸ்ரீராமானுஜர் என்ற திரைப்படத்தில் கதாநாயகனாகவும் நடித்துள்ளார். சக்ரதாரி படத்தில் ஒரு சிறிய பாத்திரத்தில் பாடலை தெருவில் பாடிவரும் பாகவதராகவும் நடித்திருக்கிறார்.

15 பிப்ரவரி 1969ல் சென்னையில் காலமானார்


</doc>
<doc id="401267" url="https://ta.wikipedia.org/wiki?curid=401267" title="பண்ணந்தூர் பனை மரம்">
பண்ணந்தூர் பனை மரம்

பண்ணந்தூர் பனை மரம் தமிழ்நாட்டின், கிருஷ்ணகிரி மாவட்டம், போச்சம்பள்ளி வட்டம் பண்ணந்தூர் என்ற ஊரில் உள்ள கிளையுள்ள ஒரு பனை மரமாகும். இந்தப் பனைமரம் உள்ளதாலேயே இந்த ஊர் பண்ணந்தூர் என அழைக்கப்படுவதாக கூறுகின்றனர். இந்த மரம் 200 ஆண்டுகள் பழமையானதாகவும், 100 கிளைகளுடன் கூடியதாகவும் உள்ளது. அதன் அருகே அதே மரத்தின் விதையில் இருந்து முளைத்த இன்னொரு மரமும் அவ்வாறே கிளைகளுடன் வளர்ந்து வருகிறது. இந்தப் பனை மரமானது மரபியல் மாற்றத்தினால் உருவான பனை மரமாகும். பனை மரங்கள் எல்லாம் கிளைகளற்று நேராக வளரக்கூடியன என்றாலும் மிக அரிதாக சில பனை மரங்கள் கிளைகளுடன் கிளைத்த நிலையில் வளர்வதுண்டு. இதன் வித்துக்களை எடுத்து நட்டாலும் பெரும்பாலும் முளைப்பதில்லை.

இது போன்ற கிளையுள்ள பனை மரமானது இலங்கையின் வல்லிபுரம் என்ற ஊரிலில் காணப்படுகிறது, 


</doc>
<doc id="401274" url="https://ta.wikipedia.org/wiki?curid=401274" title="180 (இந்தியத் திரைப்படம்)">
180 (இந்தியத் திரைப்படம்)

180 ("180" (2011 Indian film) என்பது 2011 ஆம் ஆண்டில் வெளிவந்த இந்தியத் திரைப்படம் ஆகும். இதனை ஜெயேந்திரா என்பவர் இயக்கினார். தற்போது எசு.பி.ஐ சினிமா நிறுவனம் என்று அழைக்கப்படும் சத்யம் சினிமாஸ் நிறுவனம் இப்படத்தைத் தயாரித்தது. இது தெலுங்கு மற்றும் தமிழ் ஆகிய இரு மொழிகளிலும் ஒரே சமயத்தில் படமாக்கப்பட்டது. தமிழில் நூற்றெண்பது எனும் பெயரில் வெளியானது. இதற்கான கதையை சுபா, ஜெயேந்திரா மற்றும் உமர்ஜி அனுராதா ஆகியோர் எழுதினர். இதில் சித்தார்த், பிரியா ஆனந்து, நித்யா மேனன் ஆகியோர் முக்கியக் கதாப்பாத்திரங்களில் நடித்தனர். மௌலி (இயக்குநர்), தனிகில்லா பரணி, கீதா ஆகியோர் துணைக் கதாப்பத்திரங்களில் நடித்தனர். சரேத் என்பவர் இசையமைத்துள்ளார். இரண்டு மொழிகளிலும் சூன் 25, 2011 இல் வெளியானது.

மருத்துவர் அஜய் குமார் (சித்தார்த்) சென்னைக்கு வருகிறார். தெலுங்குப் பதிப்பில் ஐதராபாத்து வருகிறார். அங்கு தனது பெயர் மனோ என்று அறிமுகம் செய்கிறார். எஸ். வி எஸ். மூர்த்தி (மௌலி (இயக்குநர்) - ஜெயம் (கீதா) எனும் வயதான தம்பதியர்களின் வீட்டில் வாடகைக்கு குடியேறுகிறார். தனது [[வாழ்க்கை பிறருக்குப் பயனுள்ள வகையில் அமைய வேண்டும் என நினைக்கிறார். அனைவரிடமும் சகோதரத்துவத்துடன் பழகுவதால் அனைவருக்கும் இவரை பிடித்துப் போகிறது. [[பத்திரிக்கையாளர்|பத்திரிக்கையாளரான]] வித்யலட்சுமியும் ([[நித்யா மேனன்]]) இவரும் நண்பர்களாகின்றனர். பிறருக்கு நன்மை செய்வதன் மூலம் மகிழ்ச்சியடையும் நபராக அஜய் உள்ளார். நித்யாவின் உதவியுடன் தெருவில் உள்ள [[சிறுவன்|சிறுவர்களுக்கு]] [[கல்வி]] கிடைக்க வழி செய்கிறார். இந்த நல்ல குணங்களால் வித்யா [[காதல்]] வயப்பட்டுத் தனது காதலை அஜயிடம் கூறுகிறார். ஆனால் யாரிடமும் எதுவும் கூறாமல் அஜய், அந்த [[நகரம்|நகரத்தை]] விட்டுச் செல்கிறார். 

கதை, அஜயின் நினைவு மீட்பிற்குச் செல்கிறது. அஜய் [[சான் பிரான்சிஸ்கோ|சான் பிரான்சிஸ்கோவில்]] [[மருத்துவர்|மருத்துவராகப்]] பணிபுரிகிறார். அங்கு ரேனுகா நாராயணனைச் ([[பிரியா ஆனந்து]]) சந்திக்கிறார். இவர் உட்புற வடிவமைப்பாளராகப் பணிபுரிகிறார். இவர்கள் இருவருக்கும் [[திருமணம்]] நடக்கிறது. பின் அஜய் [[கணைய புற்று நோய்|கணைய புற்று நோயினால்]] பாதிக்கப்படுகிறார். அவர் ஆறு மாதங்கள் மட்டும் தான் உயிர் வாழ முடியும் என்ற சூழ்நிலை வருகிறது. இதனால் தான் இந்தத் திரைப்படத்திற்கு 180 என தலைப்பிட்டனர். அஜய் சென்னையை விட்டுச் செல்லும் போது வித்யா ஒரு 

காயமடைந்ததைப் பார்க்கிறார். எனவே அவரை உடனே [[சான் பிரான்சிஸ்கோ|சான் பிரான்சிஸ்கோவில்]] உள்ள [[மருத்துவமனை|மருத்துவமனைக்குக்]] கூட்டிச் செல்கிறார். அங்கு தனது நண்பரான சாம்பசிவத்தைச் சந்திக்கிறார். அவர் ரேனுவை சந்திக்குமாறு அறிவுறுத்துகிறார். தான் இல்லாமலே ரேனுவின் வாழ்க்கை மகிழ்ச்சியாகச் செல்வதாகக் கருதி அவரைச் சந்திக்க மறுக்கிறார். 

பின் [[இந்தியா]] செல்ல வேண்டிய [[விமானம்|விமானத்தை]] தவறவிட்டு பதிலாக [[பிரேசில்]] செல்கிறார். அங்கு [[இரியோ டி செனீரோ|இரியோ டி செனீரோவில்]] ஜோஷ் எனும் பெயரில் 
வாழ்கிறார். 


180 திரைப்படத்தின் பின்னணி இசை மற்றும் பாடல்களுக்கு இசையமைத்தது [[மலையாளம்|மலையாள]] இசையமைப்பாளர் சரேத் ஆவார். மேஜிக் மேஜிக் 3டி , ஜூன் ஆர் எனும் படங்களைத் தொடர்ந்து 180 இவரின் மூன்றாவது திரைப்படம் ஆகும். தெலுங்கில் கலவரமயே மடிலோ எனும் திரைப்படத்தைத் தொடர்ந்து இது இவரின் இரண்டாவது படமாகும். தமிழ்மொழிக்கான ஒலிவரியானது [[ஏப்ரல் 14]], [[2011]] இல் [[தமிழ்ப் புத்தாண்டு]] தினத்தன்று [[எசு.பி.ஐ சினிமா நிறுவனம்|எசு.பி.ஐ சினிமா நிறுவனத்தில்]] வைத்து வெளியிடப்பட்டது. இந்த நிகழ்ச்சியில் [[மணிரத்னம்]], [[ஒளிப்பதிவாளர்]] [[பி. சி. ஸ்ரீராம்]] மற்றும் நடிகர்கள் [[ஆர்யா]], [[ஜெயம் ரவி]], [[சிவா (நடிகர்)]] மற்றும் 180 திரைப்படத்தில் நடித்த நடிகர்கள் கலந்துகொண்டனர். 

[[பகுப்பு:இந்தியத் தமிழ் திரைப்படங்கள்]]
[[பகுப்பு:2011 தமிழ்த் திரைப்படங்கள்]]


</doc>
<doc id="401277" url="https://ta.wikipedia.org/wiki?curid=401277" title="மாநிலங்களுக்கிடையேயான நதி நீர் தாவா சட்டம்">
மாநிலங்களுக்கிடையேயான நதி நீர் தாவா சட்டம்

மாநிலங்களுக்கிடையேயான நதி நீர் தாவா சட்டம் (The Interstate River Water Disputes Act, 1956 - IRWD Act), இந்திய அரசியலமைப்புச் சட்டத்தின் 262ஆவது ஷரத்தின் கீழ் இந்திய பாராளுமன்றத்தால் கொண்டு வரப்பட்ட சட்டம் ஆகும். மொழிவாரி மாநிலங்கள் அமைத்த அன்றே நதி நீர் தகராறுகளைத் தீர்க்கும் பொருட்டு கொண்டுவரப்பட்டது.



</doc>
<doc id="401280" url="https://ta.wikipedia.org/wiki?curid=401280" title="எனது மகளுக்கு கடிதம்">
எனது மகளுக்கு கடிதம்

எனது மகளுக்கு கடிதம் ("Letter to My Daughter") (2009) என்பது ஆப்பிரிக்க-அமெரிக்க எழுத்தாளர் மற்றும் கவிஞரான மாயா ஏஞ்சலோ எழுதிய கட்டுரைகளின் தொகுப்பாக வெளிவந்த மூன்றாவது புத்தகம். இந்த புத்தகம் வெளிவந்த நேரத்தில், ஏஞ்சலோ இரண்டு கட்டுரை நூல்கள், பல கவிதை தொகுப்புகள் மற்றும் ஆறு சுயசரிதை புத்தகங்களை எழுதி முடித்திருந்தார். இவர் கருப்பர்கள் மற்றும் பெண்களுக்கான சிறப்பு செய்தி தொடர்பாளராக அங்கீகரிக்கப்பட்டு மிகவும் மதிக்கப்பட்டார். மேலும் "அக்காலகட்டத்தின் சிறந்த சுயசரிதை குரலாக"வும் மாறியிருந்தார். ஏஞ்சலோவுக்கு மகள்கள் என்று யாரும் இல்லையென்றாலும், அவரது நண்பர் ஓப்ரா வின்ஃப்ரேக்கு அவர் எழுதியவை உட்பட்ட 20 ஆண்டு காலக் குறிப்புகளையும் கட்டுரைக் கருத்துக்களையும் ஆராய்ந்த கொண்டிருந்தபோது "எனது மகளுக்கு கடிதம்" எழுதத் தூண்டப்பட்டார். ஏஞ்சலோவைத் தங்களது தாயின் முகமாக பார்த்த பல்லாயிரக்கணக்கான பெண்களுக்காகவும், தான் வாழ்நாள் முழுவதும் பெற்ற ஞானத்தைப் பகிர்ந்துகொள்வதற்காகவும் இப்புத்தகத்தை எழுதினார். 

இந்தப் புத்தகத்தில், இல்லாத மகளுக்கு அர்ப்பணிக்கப்படுவதாக எழுதிய தொடக்க உரை மற்றும் சில கவிதைகள் உட்பட 28 சிறு கட்டுரைகள் உள்ளன. புத்தகத்தின் விமர்சனங்கள் பொதுவாக சாதகமானவையாக இருந்தது; பெரும்பாலான விமர்சகர்கள் அந்த புத்தகம் ஏஞ்சலோவின் முழுமையான ஞானத்தையும், ஒரு அன்பான பாட்டி அல்லது அத்தையின் ஆலோசனை தரும் வார்த்தைகளையும் கொண்டிருப்பதாகவும் கூறினார்கள். ஒரு விமர்சகர் இந்த புத்தகத்தின் கட்டுரைகள் "எளிமையாகவும்" மற்றும் "உணர்ச்சிபூர்வமானதாகவும்" இருப்பதாகத் தெரிவித்தார்.

எனது மகளுக்கு கடிதம் மாயா ஏஞ்சலோவின் மூன்றாவது கட்டுரைப் புத்தகம். இவர் பல கவிதை தொகுப்புகளை வெளியிட்டுள்ளார். குறிப்பாக 1971 ஆம் ஆண்டு வந்த "இறப்பதற்கு முன் எனக்கு குடிப்பதற்கு குளிர்ந்த நீரைத் தாருங்கள்" (Just Give Me a Cool Drink of Water 'fore I Diiie) என்ற கவிதை புலிட்சர் பரிசுக்கு பரிந்துரை செய்யப்பட்டது. 1993 ஆம் ஆண்டில் அமெரிக்க ஜனாதிபதியாக பில் கிளின்டன் பதவி ஏற்பு விழாவில் மாயா "காலைப்பொழுதின் நாடித்துடிப்பில்" ( "On the Pulse of Morning") என்ற தனது கவிதையை வாசித்தார். இதனால் அவர், 1961 இல் ஜான் எஃப். கென்னடி பதவி ஏற்பில் வாசித்த ராபர்ட் பிராஸ்ட்டுக்கு அடுத்தபடியாக, துவக்கவிழாவில் கவிதை வாசித்த முதல் கவிஞர் என்ற பெருமைக்குரியவாரானார். 2009 ஆம் ஆண்டில் இப்புத்தகம் வெளிவந்தபோது, மாயாவின் 7 பாகங்கள் கொண்ட தன்வரலாற்றில் ஆறு பாகங்கள் வெளியிடப்பட்டுவிட்டது. அவரது ஆறாம் பாகம் "ஒரு பாடல் சொர்க்கத்திற்கு ஓடியது" (A Song Flung Up to Heaven) 2002 ஆம் ஆண்டு வெளிவந்தது. மேலும் ஏழாம் பாகம் வரும்வரையில் இதுவே இறுதியான பாகமாக இருந்தது. அவரது ஏழாம் பாகம் "அம்மா & நான் & அம்மா" 2013 ஆம் ஆண்டில் 85 ஆம் அகவையில் வெளிவந்தது. 

இப்புத்தகம் வெளியிடப்பட்ட நேரத்தில், கருப்பர்களுக்கும், பெண்களுக்கும் ஒரு செய்தித் தொடர்பாளராக ஏஞ்சலோ அங்கீகாரம் பெற்றார். அறிஞர் ஜோனெ பிராக்ஸ்டன் இவ்வாறு கூறினார், "ஏஞ்சலோ எந்தவொரு சந்தேகமின்றி ... அமெரிக்காவின் மிகச்சிறந்த பெண் சுயசரிதை எழுத்தாளர்". விமர்சகர் ரிச்சார்ட் லாங்கின் கருத்துப்படி, "ஏஞ்சலோ காலத்தின் ஒரு பெரிய சுயசரிதை குரல்". ஏஞ்சலோ அவரது தனிப்பட்ட வாழ்க்கை பற்றி பகிரங்கமாக விவாதித்த முதல் ஆபிரிக்க-அமெரிக்க பெண் எழுத்தாளர்களில் ஒருவராகவும், அவரின் நூல்களில் முக்கிய பாத்திரமாக தன்னையே பயன்படுத்திக் கொண்ட முதல் எழுத்தாளராகவும் ஆனார்.


</doc>
<doc id="401281" url="https://ta.wikipedia.org/wiki?curid=401281" title="கல்யாணமாம் கல்யாணம் (தொலைக்காட்சித் தொடர்)">
கல்யாணமாம் கல்யாணம் (தொலைக்காட்சித் தொடர்)

கல்யாணமாம் கல்யாணம் விஜய் டிவியில் ஜனவரி 29ஆம் தேதி 2018ஆம் ஆண்டு முதல் திங்கள் முதல் வெள்ளி வரை இரவு 9.00 மணிக்கு ஒளிபரப்பாகி ஜூன் 18ஆம் திகதி முதல் மதியம் 1 மணிக்கு திங்கள் முதல் சனிக்கிழமை வரை ஒளிபரப்பான ஒரு குடும்ப காதல் காவிய தொடர் ஆகும்.

இந்த தொடரில் கமலியாக விஜய் டிவியின் ‘7சி’ மற்றும் ஜீ தமிழ் தொலைக்காட்ச்சியில் ‘மெல்ல திறந்த கதவு’ தொடர்களில் நடித்த ஸ்ரீத்து நடிக்கிறார். சூர்யாவாக தேஜா நடிக்கிறார். பிரபல இயக்குநர்கள் ஆர். சுந்தர்ராஜன் மற்றும் மௌலி இருவரும் இந்த சீரியலில் முக்கிய வேடங்களில் நடிக்க, பிரம்மா இந்த தொடரை இயக்குகிறார். இந்த தொடர் பெப்ரவரி 23, 2019 அன்று 307 அத்தியாயங்களுடன் நிறைவு பெற்று இதன் இரண்டாம் பாகம் அஞ்சலி என்ற பெயரில் ஒளிபரப்பாகின்றது.

இந்த தொடரின் கதை சாதாரண குடும்பத்தைச் சேர்ந்த கமலி (ஸ்ரீது) என்ற பெண். திருமண வாழ்க்கையில் மிகவும் நம்பிக்கை கொண்டவள். ஆனால் பணக்கார வீட்டு குடும்பத்தைச் சேர்ந்த சூர்யாவுக்கோ (தேஜா) திருமண கல்யாண வாழ்க்கையில் துளி கூட நம்பிக்கை இல்லாதவன்.

சூர்யாவின் பெற்றோர்கள் இருபது வருடங்களாகப் பிரிந்து வாழ்ந்து வருகின்றனர். எனவே, தாத்தாவின் அரவணைப்பில் வளர்கிறான் சூர்யா. கமலியின் எளிமைக் குணத்தைக் கண்டு வியக்கும் சூர்யாவின் தாத்தா, அவனுக்கு கமலியைத் திருமணம் செய்துவைக்க நினைக்கிறார். ஆனால் அந்த திருமணம் தடை பெற்றது. 

பல பிரச்சனைகளுக்கு பிறகு இருவரும் திருமணம் செய்கின்றனர் அனால் இந்த திருமணத்தில் விருப்பம் இல்லாதா சூர்யாவின் தாய் அகிலா (ஸ்ரிதிகா) மற்றும் அத்தை நிர்மலா (ஜீவிதா) இருவரையும் பிரிக்க நினைக்கின்றனர். இவர்களின் சதியிலிருந்து இருவரும் ஒன்றாக வாழ்ந்தார்கள். கமலி கர்ப்பம் தரித்து 2 குழந்தைகளை பெற்று எடுக்கின்றார். மகன் பெயர் கார்த்திக் மகள் பெயர் அஞ்சலி, இதிலிருந்து கலயாணமாம் கல்யாணத்தின் தொடரின் 2ஆம் பாகம் ஆரம்பிக்கின்றது.



இந்த தொடருக்கான முகப்பு பாடலான துள்ளி துள்ளி என்ற பாடலுக்கு என். கண்ணன் என்பவர் இசை அமைத்துள்ளார்.

இந்த தொடர் ஜனவரி 29ஆம் தேதி 2018ஆம் ஆண்டு முதல் தமிழ்க்கடவுள் முருகன் என்ற வரலாற்று தொடருக்கு பதிலாக இரவு 9 மணிக்கு ஒளிபரப்பானது. கமல்ஹாசன் தொகுத்து வழங்கும் பிக் பாஸ் தமிழ் 2 என்ற நிகழ்ச்சிக்காக இந்த தொடர் ஜூன் 18ஆம் திகதி முதல் மதியம் 1 மணிக்கு மாற்றப்பட்டது. 5 நாட்கள் மட்டும் ஒளிபரப்பான இந்த தொடர் 9 ஜூலை முதல் 6 நாட்களுக்கு ஒளிபரப்பானது. 




</doc>
<doc id="401283" url="https://ta.wikipedia.org/wiki?curid=401283" title="சந்திரகீர்த்தி">
சந்திரகீர்த்தி

சந்திரகீர்த்தி (Chandrakirti) (கிபி 600 - 650) மத்தியமிகப் பௌத்தப் பிரிவு அறிஞரும், நாகார்ஜுனரின் (கிபி 150 - 250) இலக்கியங்களுக்கு உரை எழுதியவரும் ஆவார். இவரது மாணவர்களில் புகழ் பெற்றவர் 
ஆரியதேவர் ஆவார். 

சந்திரகீர்த்தியின் வாழ்க்கையைப் பற்றிய செய்திகள் மிகக்குறைவே. திபெத்திய பௌத்த இலக்கியங்களின் படி, தென்னிந்தியாவின் சமந்தா நகரத்தில் பிறந்த சந்திரகீர்த்தி, கமலபுத்தியின் மாணவர் என்றும் அறியப்படுகிறார். பௌத்த பிக்குவாகன சந்திரகீர்த்தி, நாலாந்தா பல்கலைக் கழகத்தில் பௌத்த தத்துவங்களைப் பயின்றவர்.





</doc>
<doc id="401285" url="https://ta.wikipedia.org/wiki?curid=401285" title="அவளும் நானும் (தொலைக்காட்சித் தொடர்)">
அவளும் நானும் (தொலைக்காட்சித் தொடர்)

அவளும் நானும் விஜய் டிவியில் பெப்ரவரி 26ம் தேதி 2018ஆம் ஆண்டு முதல் திங்கள் முதல் சனிக்கிழமை வரை பகல் 1:30 மணிக்கு ஒளிபரப்பாகி, டிசம்பர் 3ஆம் திகதி முதல் மதியம் 12:30 மணிக்கு நேரம் மாற்றப்பட்டது. ஜனவரி 7, 2019 முதல் பழைய நேரமான 1:30 மணிக்கு ஒளிபரப்பாகின்றது. இது ஒரு இரட்டை சகோதரிகளை பற்றிய மெகா தொடர். இந்த தொடர் அசாமிய மொழி தொடரான அர்தங்கினி என்ற தொடரின் தமிழாக்கம் ஆகும்.

இந்தத் தொடரை இயக்குனர் தனுஷ் இயக்க, நடிகை மௌனிகா இந்தத் தொடரில் இரட்டை சகோதரிகளாக நிலா மற்றும் தியாவாக நடிக்கிறார். மௌனிகா இந்த தொடரின் மூலம் தொலைக்காட்சிக்கு அடியெடுத்துவைக்கிறார். இந்த தொடரில் நாயகனாக அம்ருத் மற்றும் ஸ்ரீ மஹாதேவ் நடிக்கிறார்கள், இவர்களுடன் தரிஷ், கண்ணன், ஸ்ரீ லதா, ஷியாம் கோபால் ஆகியோர் நடிக்கிறார்கள்.

இரண்டை சகோதரிகளான நிலாமற்றும் தியா. பணக்கார வீட்டுப் பையனான பிரவீனுடன் நிலாவுக்கு திருமணம் நிச்சயிக்கப்படுகிறது. ஆனால், நிலாவோ விஜய் என்ற பையனைக் காதலிக்கிறார். ஆனால், பெற்றோரிடம் சம்மதம் கிடைக்கவில்லை.

எனவே, திருமணத்துக்கு முன்பு கடிதம் எழுதி வைத்துவிட்டு காணாமல் போகிறார் நிலா. குடும்பப் பெயரைக் காப்பாற்றுவதற்காக, தியாவை நிலா என்று சொல்லி பிரவீனுக்குத் திருமணம் செய்து வைக்கின்றனர். பெற்றோரை விட்டுப் பிரிந்து காதலனுடன் சென்ற நிலாவின் கணவன் ஒரு விபத்தில் இருக்கின்றான். இதன் பிறகு நிலா பெயரில் செல்லும் தியாவின் வாழ்க்கை என்னவாகப் போகிறது? என்பதுதான் கதை.







</doc>
<doc id="401288" url="https://ta.wikipedia.org/wiki?curid=401288" title="ஹகடா பொம்மை">
ஹகடா பொம்மை

ஹகடா பொம்மை (  (博多人形, "Hakata ningyō") என்பது சப்பானிய பாரம்பரிய களிமண் பொம்மைகள் ஆகும். இவை புக்குவோக்கா, நகரத்தில் இருந்து வந்தவை. இந்த நகரத்தின் ஒரு பகுதியாக 1889 ஆம் ஆண்டில் ஒன்றிணைந்த ஹகடா என்ற ஊரின் பெயரில் இருந்து இதன் பெயர் வந்தது.

இவை மென்மையான மேற்பரப்பும் அற்புதமான கலைத்திறனும் கொண்டவை ஆகும். ஃபுமி என்ற அழகிய ஜப்பானிய பெண் பொம்மைகளும், சாமுராய் வீரர் பொம்மைகளும் ஹகடா பொம்மைகளாக உலகம் முழுவதும் பிரபலமாக உள்ளன.
நீர்விட்டு நன்கு பிசைந்த களிமண்ணில் கத்தி, கரண்டி ஆகியவற்றைக் கொண்டு இந்த பொம்மைகளைச் செதுக்குவார்கள். பொம்மையின் உட்புறத்திலுள்ள களிமண்ணை நீக்கி, பொம்மையின் எடையைக் குறைப்பார்கள். இந்த பொம்மைகளைப் பத்து நாட்கள் வெயிலில் காய வைப்பர். பின்னர் சூளையில் 900 டிகிரி வெப்பநிலையில் 8 மணி நேரம் சுடுவார்கள். சூடு ஆறிய பிறகு எடுத்து காய்கறி, தாவரச் சாறுகளிலிருந்து எடுக்கும் இயற்கை வண்ணங்களைப் பூசுவார்கள். ஹகடா பொம்மைகளைச் செய்வதற்கு நுட்பமான கைத்திறனும் பொறுமையும் தேவைப்படுகின்றன. இந்த பொம்மைகளை உருவாக்குவதற்கான அடிப்படைத் திறன்களில் தேர்ச்சி பெறுவதற்கு ஓரிரண்டு ஆண்டுகள் ஆகும். இதனால் தற்கால இளைஞர்கள் ஹகடாவைச் செய்வதில் ஆர்வம் காட்டுவதில்லை.

பொதுவாக ஹகடா பொம்மைகள் 17-ஆம் நூற்றாண்டில் ஹாகட்டாவில் தோற்றம் பெற்றதாக ஏற்றுக் கொள்ளப்படுகிறது; கூரை ஓடு செய்யும் கைவினைஞரான சவுஹிச்சி மசாகிதான் கலைஞர்கள் இந்தப் பொம்மைகளைச் செய்யத் தொடங்கியதாகக் கூறப்படுகிறது. அவற்றை சில சமயங்களில் பௌத்த கோயில்களுக்கு அன்பளிப்பாக அளித்தனர், அந்த சமயத்தில் ஹகடாவின் ஆட்சியாளராக இருந்த குரோடா நாகமசாவிற்கும் பரிசாக வழங்கப்பட்டன. இந்த பொம்மைகள் ஹாகாடா சுயாகி நைங்கோ ( Hakata suyaki ningyō ("博多素焼人形", "Hakata unglazed doll") என்று அழைக்கப்பட்டன.  சப்பானின் புகழ்பெற்ற திருவிழாவான ஹகடாஜியான் யமாகசாவின்போது கஜாரியமகாசா என்றழைக்கப்படும் சப்பரங்களில் ஒவ்வொரு தெருவிலும் ஹகடா பொம்மைகள் கொலுபோல் அடுக்கி வைக்கப்படுகின்றன. அண்மையில்  ஹாகடாவில் மேற்கோள்ளப்பட்ட அகழ்வாராய்ச்சியில் கண்டுபிடிக்கப்பட்ட தொல்பொருள் சான்றுகளில் பொம்மைகளும் உள்ளடக்கியவையாக இருந்தன, இதன்படி ஹகடா பொம்மைகளின் தோற்றமானது சீனாவாக இருக்கலாம் எனப்படுகிறது.

ஹாகடா பொம்மைகள் 1890 ஆம் ஆண்டு ஜப்பான் தேசிய தொழில்துறை கண்காட்சி மற்றும் 1900 ஆம் ஆண்டு எக்ஸ்போசிஷன் யுனிவெல்ஸ் ஆகியவற்றில் இடம்பெற்று விவாதப் பொருளாக மாறியது. ஹகடா நுட்பங்களுடன் தயாரிக்கப்பட்ட "டால்ஸ் ஆஃப் தி வேர்ல்ட்" என்ற பொம்மைகள் பாரிஸ் வேர்ல்ட் எக்ஸ்போவில் பிரபலமானது, அது இப்போது டோக்கியோ பல்கலைக்கழகத்தின் பொது ஆராய்ச்சி அருங்காட்சியகத்தின் சேகரிப்பில் உள்ளது.  ஆடம்பர நிறங்களால் அலங்கரிக்கப்பட்ட இந்த "டால்ஸ் ஆஃப் தி வேர்ல்ட்" அந்த நாட்களில் 1 யென் மற்றும் 50 யென்களுக்கு விற்கப்பட்டன.

அதிக வண்ணங்கள் இல்லாமல் எளிமையாக இருந்த ஹக்கோட்டா பொம்மைகள் 19 ஆம் நூற்றாண்டின் இறுதியில், வண்ணக் கலை படைப்புகளாக மாற்றப்பட்டன.

இரண்டாம் உலகப் போரில் ஜப்பான் தோல்வியுற்று, அது அமெரிக்க ஆக்கிரமிப்பிற்கு உள்ளாகியது. அமெரிக்க படையினர் ஜப்பானில் இருந்து அமெரிக்காவிற்கு திரும்பியபோது  நினைவுச்சின்னங்களாக வாங்கிச் செல்லப்பட்ட பின்பு ஹகடா பொம்மைகள் புகழ் பெற்றன. அதன்பிறகு  ஜப்பான் விரைவில் ஹகடா பொம்மைகளை ஏற்றுமதி செய்ய ஆரம்பித்தது. அந்த சமயத்தில்தான், ஹகடா பொம்மைகள் உள்நாட்டிலேயே பரவலாக அறியப்பட்டன, இதன் பிறகு தொழிற்சாலைகளில் தரம் குறைந்த ஹாகடா பொம்மைகளை உற்பத்தி செய்யத் தொடங்கினர். ஹக்கோட்டா பொம்மைகள் நீண்ட காலம் பிரபலமாக இருக்கவில்லை என்றாலும், சில கைவினைஞர்கள் ஹாகடா பொம்மைகளை பாரம்பரிய பாணியில் செய்கிறார்கள்.


</doc>
<doc id="401308" url="https://ta.wikipedia.org/wiki?curid=401308" title="குப்பிச்சி">
குப்பிச்சி

குப்பிச்சி என்பவன் சிறந்த வீரன். இவனது வல்லமையை விளக்கும் பாடல் ஒன்று கொங்கு மண்டல சதகம் என்னும் நூலில் உள்ளது. 
<poem>தேசுற்று இலகு விசய நகரத் திறலரசன்
வாசற் பணிக்கனை மண்கொளக் குத்தியம் மன்னனைக் கண்டு
ஏசற்படும் அசமாவினையாட்டி எவரும் மெச்ச
மாசற்ற நாடுகொள் குப்பிச்சியும் கொங்கு மண்டலமே. </poem>
இந்தப் பாடல் இவனது சிறப்பினைக் கூறுகிறது.

மாட்டையாக் குப்பிச்சி என்பவன் மேல்கரைப் பூந்துறையில் வாழ்ந்துவந்தான். 
இவன் கொங்கு வேளாளர் காடை குலத்தைச் சேர்ந்தவன். 
இவன் விசயநகர மன்னனைக் காணச் சென்றான். 
வாயிலில் நுழைய முடியாமல் சங்கிலி ஒன்றைக் கட்டி, அதனைத் தன் ஒரு காலில் கட்டிக்கொண்டு வாயில் காவலன் நின்றான். 
உள்ளே செல்லவேண்டுமானால் அந்தக் காவலன் கால் கவட்டைக்குள் நுழைந்து செல்லவேண்டும். 
குப்பிச்சி அந்தக் காவலனோடு போரிட்டு அவனைக் கொன்றுவிட்டு உள்ளே சென்றான். 
மன்னன் வியந்தான். 
மன்னனிடம் பழக்கி வைக்கப்பட்ட குதிரை ஒன்று இருந்தது. 
அதில் ஏறிச் சவாரி செய்துவிட்டு வருமாறு குப்பிச்சியிடம் கூறினான். 
குப்பிச்சி ஒப்புக்கொண்டான். 
ஏறியதும் அந்தக் குதிரை ஒரு குளத்துக்குள் சென்று நீந்தும்.
அப்போது ஏறியிருப்பவர் சவாரி செய்ய முடியாது. 
இந்தச் செய்தியைக் குப்பிச்சி தெரிந்துகொண்டான். 
கொஞ்சம் சுண்ணாம்புக் கற்களை ஒரு பையில் போட்டு அந்தக் குதிரையின் அடிவயிற்றில் கட்டிவிட்டான். 
பின் ஏறிச் சவாரி செய்தான். 
குதிரை வழக்கம்போல் குளத்தில் இறங்கியது. 
சுண்ணாம்புக் கல் வெந்து வயிற்றைச் சுடவே திரும்பவும் கரைக்கு வந்துவிட்டது. 
குப்பிச்சி குதிரையை பல இடங்களில் அலைக்கடித்து மன்னனிடம் வந்து சேர்ந்தான். 
அதனைக் கண்டு பாராட்டிய அரசன் குப்பிச்சியைப் பாராட்டிப் பூந்துறை நாட்டை ஆளும் பொறுப்பினைக் குப்பிச்சியிடம் ஒப்படைத்தான். 

பூந்துறை அவினாசிக் கவுண்டர் இயற்றிய வண்டுவிடு தூது என்னும் நூலின் பாடல் பகுதி குப்பிச்சியை இவ்வாறு பாராட்டுகிறது. 
<poem>விசய நகரத்து மேவி இருக்கும்
அசையா நரபதிதன் அன்பால் - இசைவு பெறக்
கொங்குக்கு மேன்மை குறிப்பு மணியிழைத்த 
தங்கப்பொன் தண்டிகையும் தான்படைத்தோன்

பூந்துறை புட்பவன நாதர் கோயிலில் உள்ள பாகம் பிரியா நாயகி கருப்பக்கச் சுவரில் விசயநகர சதாசிவ ராயர் ராம ராசா கல்வெட்டுகள் உள்ளன. அவற்றில் "திருப்பணிக்குக் குப்பன் அழைப்பித்தான்" என்னும் குறிப்பு உள்ளது.

பூந்துறையில் கல் மேடை ஒன்று உள்ளது. அதன் பக்கங்களில் குதிரையைப் பிடித்தல், குதிரை வயிற்றில் கல் கட்டல், குதிரையில் சவாரி செய்தல் போன்ற குறிகள் வெட்டப்பட்டுள்ளன. 

வாயில் காவலன் காலில் சங்கிலி கட்டிக்கொண்டு நிற்றல் அக்கால வழக்கம் என்பதை எட்டயபுரம் சமஸ்தானத்து வம்சமணி தீபிகை மூன்றாவது பிரகாரத்தில் குறிப்பிப்பட்டுள்ளது. வாயில் காவலனான சோமன் என்னும் மல்ல வீரன் காலில் சங்கிலி கட்டிக்கொண்டு நின்ற செய்தி கூறப்பட்டுள்ளது.


</doc>
<doc id="401313" url="https://ta.wikipedia.org/wiki?curid=401313" title="ஐக்கிய இராச்சியத்தின் மூன்றாம் ஜார்ஜ்">
ஐக்கிய இராச்சியத்தின் மூன்றாம் ஜார்ஜ்

மூன்றாம் ஜார்ஜ் ("George William Frederick", 4 சூன் 1738 – 29 சனவரி 1820) பெரிய பிரித்தானியா மற்றும் அயர்லாந்தின் அரசராக 25 அக்டோபர் 1760 இலிருந்து இரு நாடுகளும் ஒன்றாக ஆன சனவரி 1, 1801 வரை இருந்தவர் ஆவார். இதற்குப் பிறகு இவரே ஐக்கிய இராச்சியத்தின் அரசராகத் தனது இறப்பு வரையிலும் தொடர்ந்தார். 12 அக்டோபர் 1814 அன்று அனோவர் மன்னராக ஆவதற்கு முன்பே அவர் புனித உரோம சாம்ராஜ்யத்தின் பிரன்சுவிக்-லுன்பர்க் வம்சத்தின், ஆட்சியாளராகவும், இளவரசராகவும் இருந்தார். அவர் அனோவர் வம்சத்தின் பிரித்தானிய அரச மரபில் மூன்றாவது மன்னர் ஆவார். ஆனால், அவரது இரண்டு முன்னோடிகளைப் போலல்லாமல், அவர் இங்கிலாந்தில் பிறந்தவராகவும், ஆங்கிலத்தைத் தனது முதல் மொழியாகக் கொண்டவராகவும், முன்னெப்போதும் அனோவருக்குச் சென்றிருக்காதவராகவும் இருந்தார்.

அவரது வாழ்க்கை மற்றும் ஆட்சி ஆகியவை அவருடைய முன்னோடிகளை விடவும் நீண்டகாலத்தைக் கொண்டதாகவும் இருந்தது. மேலும், இவரது ஆட்சியானது, தொடர்ச்சியாக இவருடைய ஆளுமைக்குட்பட்ட இராச்சியங்களுக்கும் ஐரோப்பாவின் இதர பகுதிகளுக்கும், ஆப்பிரிக்கா, அமெரிக்கா மற்றும் ஆசிய நாடுகளில் தொலைவிலுள்ள இடங்களுடனான இராணுவ மோதல்களால் நிரம்பியவையாக இருந்தது. இவரது ஆட்சியின் தொடக்க காலத்தில் பிரிட்டன் பிரான்சை [ஏழாண்டுப் போர்|ஏழாண்டுப்போரில்]] தோற்கடித்து, ஆதிக்கம் செலுத்தும் ஐரோப்பிய சக்தியாக வட அமெரிக்கா மற்றும் இந்தியாவில் தன்னைக் காட்டிக் கொண்டது. இருந்தபோதிலும், பிரிட்டனின் அமெரிக்க காலனிகளில் பெரும்பாலானவை அமெரிக்கப் புரட்சிப் போரின் முடிவில் இழக்கப்பட்டன. மேலும், பிரெஞ்சுப் புரட்சியின் போது 1793 ஆம் ஆண்டு முதலாக இருந்து வந்த முதலாம் பிரஞ்சு பேரரசு 1815 ஆம் ஆண்டு நடைபெற்ற வாட்டர்லூ போரில் முதலாம் நெப்போலியனின் தோல்வியால் முடிவுக்கு வந்தது.

இவருடைய பிற்கால வாழ்க்கையில், மூன்றாம் ஜார்ஜ் மீண்டும் மீண்டும் வரக்கூடிய, நிரந்தரமான விளைவாக உளப் பிறழ்ச்சியால் பாதிக்கப்பட்டார். இவர் இரத்தம் தொடர்பான போர்பைரியா என்ற நோயால் பாதிக்கப்பட்டிருந்திருக்கக்கூடும் என தெரிவிக்கப்பட்டிருந்தாலும், அவரது உடல்நலக்குறைவிற்கான காரணம் அறியப்படாததாகவே உள்ளது. இறுதியாக 1810 ஆம் ஆண்டில், மீண்டும் சீர்கேடடையத் தொடங்கிய போது, மூன்றாம் ஜார்ஜின் மூத்த மகன் நான்காம் ஜார்ஜ் (வேல்சின் இளவரசன்) இளவரசாக இருந்து ஆட்சிப்பொறுப்பை ஏற்றுக்கொண்ட ஒரு கால அமைவு தொடங்கப்பட்டது. மூன்றாம் ஜார்ஜின் மறைவிற்குப் பின் ஆட்சிப்பொறுப்பில் இருந்த இளவரசர் நான்காம் ஜார்ஜாக அரசாட்சியைத் தொடர்ந்தார்.ஐக்கிய இராச்சியத்தின் மூன்றாம் ஜார்ஜ் பற்றிய தகவல்கள் வரலாற்று ஆய்வாளர்களின் பார்வையில் அவரவருக்குக் கிடைத்த ஆதாரங்களின் அடிப்பைடயிலும், தாங்களாகவே கொண்ட தப்பெண்ணங்களின் வாயிலாகவும் ஒரு கலைடாஸ்கோப்பின் வழியே மாறி,மாறித் தெரியும் பிம்பங்களைப் போன்று அமைந்துள்ளன. இருபதாம் நுாற்றாண்டின் பிற்பகுதியில் மறுமதிப்பீடு செய்யப்படும் வரை, அமெரிக்காவைப் பொறுத்தவரை இவர் ஒரு கொடுங்கோலனாகவும், பிரித்தானியாவைப் பொறுத்தவரை ஏகாதிபத்தியத்தின் தோல்விக்கான பலிகடாவாகவும் கருதப்பட்டு வந்தார்.

ஜார்ஜ் இலண்டனில் புனித ஜேம்ஸ் சதுக்கத்தில் உள்ள நார்ஃபோல்க் இல்லத்தில் பிறந்தார். பெரிய பிரித்தானியாவின் ஜார்ஜ் II இன் பேரனும், வேல்சின் இளவரசர் பிரெட்ரிக் மற்றும் சாக்சே-கோதாவின் இளவரசி அகஸ்டா ஆகியோரின் மூத்த மகனும் ஆவார். இளவரசர் ஜார்ஜ் இரண்டு மாதம் முன்னதாக, குறைப்பிரசவக் குழந்தையாகப் பிறந்ததால், பிழைத்து இருக்க மாட்டார் எனக் கருதப்பட்டார். அவர் பிறந்த அதே நாளில் பிக்காடில்லி, புனித ஜேம்ஸ் தேவாலயத்தின் தலைவர் மற்றும் ஆக்ஸ்ஃபோர்டின் ஆயர் தாமஸ் செக்கரால் ஞான முழுக்காட்டப்பட்டார்.
ஒரு மாதம் கழிந்த பிறகு, செக்கரால் பொதுவில் நார்ஃபோல்க் இல்லத்தில் முழுக்காட்டப்பட்டார்.


</doc>
<doc id="401322" url="https://ta.wikipedia.org/wiki?curid=401322" title="அக்ரசேன் படிக்கிணறு">
அக்ரசேன் படிக்கிணறு

அக்ரசேன் படிக்கிணறு (Agrasen ki Baoli) இந்தியாவின் தேசியத் தலைநகரான புதுதில்லியின், கன்னாட்டு பிளேசு பகுதியின் அய்லி வீதியில் 60 மீட்டர் ஆழமும், 15 மீட்டர் அகலமும், 108 படிகளுடன் கூடிய படிக்கிணறு உள்ளது. அக்ரசேன் படிக்கிணற்றை இந்தியத் தொல்லியல் ஆய்வகம் பராமரிக்கிறது.

இப்படிக்கிணற்றை மன்னர் அக்ரசேன் நிறுவினார் என நம்பப்படுகிறது. கிபி 14ம் நூற்றாண்டில் இப்படிக்கிணற்றை அகர்வால் ஜெயின் சமூகத்தினர் சீரமைத்தனர்.




</doc>
<doc id="401330" url="https://ta.wikipedia.org/wiki?curid=401330" title="முடச்சிக்காடு அய்யனார் கோவில்">
முடச்சிக்காடு அய்யனார் கோவில்

முடச்சிக்காடு தஞ்சாவூர் மாவட்டத்தின் பேராவூரணி வட்டத்தில் காவிரி ஆற்றின் கடைமடைப்பகுதியில் அமைந்துள்ள அழகிய கிராமம் முடச்சிக்காடு. இந்த ஊரின் காவல் தெய்வமாக விளங்கி கிழக்கு எல்லையில் அருள்மிகு அம்மையப்ப அய்யனார் ஆலயமும் அமைந்துள்ளது சிறப்பு. இந்த திருக்கோவில் முடச்சிக்காட்டிற்கும் வீரியன்கோட்டை கிராமத்திற்கும் இடையில் பரந்து பட்ட வயல் வெளியில் அமைந்துள்ளது இந்த கோவிலின் சிறப்பு. 
மூன்று ஆண்டிற்க்கு ஒரு முறை இந்த கோவில் குதிரை எடுப்பு திருவிழா பிரசித்தி பெற்றது. பேராவூரணி அருகில் அமைந்துள்ள நீலகண்டபுரத்தில் இருந்து குதிரை எடுத்து வந்து தங்கள் வேண்டுதலை நிறைவேற்றுவார்கள் 

அய்யனார் : அய்யனார் ஒரு நாட்டுப்புறக் காவல் தெய்வம். பழங்காலம் தொட்டே 

அய்யனார் வழிபாடு தமிழர் இடையே இருந்து வருகிறது. குறிப்பாக இது பல 

கிராமங்களிலும், சிற்றூர்களிலும் இது தொன்றுதொட்டு இருந்து வருகிறது. 

அய்யனார் வழிபாட்டைச் சிறுதெய்வ வழிபாடு என்று சமய ஆய்வாளர் 

குறிப்பிடுவதுண்டு. முடச்சிக்காட்டில் அய்யனார் கோவில் கிராம கோவிலாக 

தொன்று தொட்டு வழிபாட்டில் உள்ளது. 

கறுப்பர் : கருப்பர் ஒரு கிராம காவல் தெய்வம். கருப்பசாமி சங்கிலி கறுப்பன் 

என்றும் அழைப்பதுண்டு. முடச்சிக்காடு அய்யனார் ஆலயத்தில் அய்யனார் 

சன்னிதிக்கு அருகில் பனைமரத்தி நிழகில் பிரம்மாண்டமாக அருவாளுடன் 

முருக்கிய மீசையுடன் காட்சி தருகிறார் முடச்சிக்காடு கருப்பர். கருப்பர் வழிபாடு 

தமிழ்நாட்டு கிராமங்களில் பரவலாக இருக்கின்றது. கருப்பர்சாமி வழிபாட்டை 

சிறுதெய்வ வழிபாடு என்று சமய ஆய்வாளர் குறிப்புடுவதுண்டு.

காவல் தெய்வம் என்பது நம்மைக் காத்து வருகின்ற ஒரு தெய்வம். காவல் 

தெய்வம், நாம் வசித்து வருகின்ற பகுதியில் இருக்கின்ற கடவுளாகக் கூட 

இருக்கலாம். இப்படி அமைந்துவிட்டால், காவல் தெய்வங்களை அடிக்கடி 

தரிசிக்கின்ற பேறு நமக்குக் கிடைக்கும். கிராமங்களில் வசித்து 

வருபவர்களுக்கு அவர்கள் வணங்கி வருகின்ற காவல் தெய்வங்கள் ஊர் 

எல்லையில் அமைந்திருக்கும். வயலுக்குப் போகிறவர்களுக்கு காவலாகவும், 

விவசாய பொருட்டகளை காவல் காப்பதாகவும் காவல் தெய்வங்கள் 

விளங்குகின்றது. 

காவல் தெய்வங்கள் என்றாலே பெரிய மீசை வைத்துக் கொண்டு, அரிவாள் 

தூக்கிக் கொண்டு, குதிரை, நாய் போன்ற வாகனங்களை வைத்துக் 

கொண்டிருக்கிற தெய்வங்கள் நம் நினைவுக்கு வரும். முடச்சிக்காடு அய்யனார் 

ஆலயமும் காவல் தெய்வங்களுக்கு உரிய ஆயுதங்களுடன் காட்சி தருவது 

கொள்ளை அழகு.


</doc>
<doc id="401332" url="https://ta.wikipedia.org/wiki?curid=401332" title="முடிசூட்டுதல்">
முடிசூட்டுதல்

முடிசூட்டுதல் அல்லது பட்டாபிசேகம் (coronation) என்பது முடியாட்சியில் அரசராக பதவி ஏற்பவரின் தலையில் மணிமுடி வைப்பது அல்லது வழங்குவது ஆகும். இந்தச் சொல் பொதுவாக தலையில் மணிமுடியை அணிவிக்கப்படுவதைக் குறிக்கிறது, ஆனால் முடியாட்சியில் ஒருவர் புதியதாக அரசனாக அதிகாரத்துக்கு வருவதைக் குறிப்பதும், மணிமுடி அணிவிப்பது உள்ளிட்ட செயல்பாட்டையும் சடங்குகள் கொண்டிருக்கும் முழு விழாவையும் குறிப்பதும் ஆகும். முடிசூட்டு விழாவில் அரசர் உறுதிமொழி ஏற்பது போன்ற சிறப்பு சடங்குகளை இரகசியமாகவும், வெளிப்படையாகவும் செய்வது போன்றவை முக்கியத்துவம் கொண்டவையும் ஆகும். மேற்கத்திய பாணியிலான முடிசூட்டு விழாவில் பெரும்பாலும் புனித எண்ணெயால் அபிஷேகம் செய்யப்படுகின்றது; சமய நம்பிக்கையாளர்களால் செய்யப்படும் அபிஷேக சடங்குகளுக்கு பைபிளில் உதாரணங்கள காணப்படுகின்றன. முடிசூட்டு விழாவில் மன்னருடன் அரசியைச் சேர்த்தோ அல்லது தனியாகவோ முடிசூட்டப்படலாம்.

உலகில் முடியாட்சி நிலவும் நாடுகளில் முடிசூட்டு விழாவில் மேற்கொள்ளப்பட்ட பல முக்கியமான சடங்கு முறைகள், பல்வேறு சமூக-அரசியல் மற்றும் சமய காரணிகளுக்கு உட்பட்டு காலப்போக்கில் மாறிவிட்டன; பெரும்பாலும் நவீன முடியாட்சிகளில், அரியணை ஏறும் முடிசூட்டு விழாவானது எளிமையான விழாக்களாக நடத்த விரும்பப்படுகிறது. கடந்த காலத்து முடிசூட்டு விழாவில் பெரும்பாலும் தெய்வக் கருத்தாக்கமானது தவிர்க்கமுடியாமல் இணைக்கப்பட்டன. சில பண்டைய கலாச்சாரங்களில், ஆட்சியாளர்கள் தெய்வீகமானவர்களாக அல்லது தெய்வத்தின் பிரதிநிதியாகக் கருதப்பட்டனர்: பண்டைய எகிப்தின் பார்வோன் மன்னர்கள் சூரியக் கடவுளான இராவின் மகனாக, கருதப்பட்டனர், ஜப்பானின், பேரரசரானவர் அமதெரசுவின் வம்சாவளைச் சேர்ந்தவர் என்று நம்பப்பட்டது. பண்டைய ரோமில் மன்னர் வழிபாடு நடைமுறையில் இருந்தது; இடைக்கால ஐரோப்பாவில், மன்னரானவர் ஆட்சிக்கான ஒரு தெய்வீக உரிமையைக் கொண்டிருந்தவராக இருந்தார். இவ சார்ந்த நம்பிக்கைகளின் நேரடி வெளிப்பாடாக முடிசூட்டி விழாக்கள் இருந்தன, ஆனால் அண்மைய நூற்றாண்டுகளில் அத்தகைய நம்பிக்கைகள் குறைவதைக் காண இயலுகிறது.

ஐக்கிய இராச்சியம், தொங்கா, மற்றும் பல ஆசிய மற்றும் ஆபிரிக்க நாடுகளில் கூட தற்காலத்திலும் முடிசூட்டு விழாக்கள் நடக்கின்றன. ஐரோப்பாவில், பெரும்பாலான பேரரசர்கள் நாட்டின் சட்டமன்றத்தின் முன்னிலையில் ஒரு எளிய உறுதிமொழியை எடுக்க வேண்டும். முடிசூட்டுதலானது, ஒரு முடியாட்சியின் அணுகுமுறைக்கு ஏற்ப பல வழிகளில் மாறுபடலாம்: சில நாடுகள் தங்களின் பதவியேற்பு வடிவமைப்பில் மத பரிமாணத்தை தக்க வைத்துக் கொண்டதாக மாற்றமின்றி தொடர்கின்றன. சில கலாச்சாரங்கள் குளியல் அல்லது சுத்திகரிப்பு சடங்குகள், புனித பானம் அல்லது பிற மத நடைமுறைகளைப் பயன்படுத்துகின்றன. இத்தகைய நடைமுறைகள் நாடு தழுவிய அளவில் ஆன்மீக-மத விசயல்களில் முன்னணியில் உள்ள மன்னருக்கு கடவுளுடைய அருளை வழங்குவதை அடையாளப்படுத்துகின்றன.

மேற்கு மற்றும் கிழக்கு ஆகிய இரண்டு இடைக்கால கிறிஸ்தவமண்டலங்களில் நடந்த முடிசூட்டு விழாக்களில் உரோம பேரரசர்களின் பழக்கவழக்கங்கள் தாக்கத்தை ஏற்படுத்தியுள்ளன. இது கிரேக்கரோமர் பெருவாழ்வுக்காலத்துக்கு பிறகு வளர்ச்சியடைந்ததால், மன்னராக முடிசூடி அபிஷேகம் செய்யப்படும் நிகழ்வுகளில் பைபிளின் விவரங்கள் மறைமுக பாதிப்பை ஏற்படுத்தின. ஐரோப்பாவில் நன்கு அறியப்பட்ட முடிசூட்டு விழா என்றால் பெரிய பிரிட்டனில் (மிக அண்மைக் காலமாகிய 1953 ஆம் ஆண்டில் நிகழ்ந்த்து) நடந்த முடிசூட்டு விழா ஆகும். இவ்விழாக்களின் நடைமுறைகள் பைசான்டியம், விசிகோதிக் ஸ்பெயின், கரோலீடியன் பிரான்ஸ் மற்றும் புனித உரோம சாம்ராஜ்யம் ஆகியவற்றில் ஆரம்பத்தில் உருவாக்கப்பட்ட சடங்குகளிலிருந்து தோன்றி, இடைக்காலத்தில் உச்சமடைந்தன.

கிறித்துவ நம்பிக்கையை ஏற்காத நாடுகளின், முடிசூட்டு சடங்குகள் பெரும்பாலும் அந்த குறிப்பிட்ட நாட்டின் மத நம்பிக்கைகள் தொடர்பான பல்வேறு ஆதாரங்களில் இருந்து உருவாயின. உதாரணமாக புத்த சமயமானது தாய்லாந்து, கம்போடியா, பூட்டான் ஆகியவற்றின் முடிசூட்டு சடங்கில் தாக்கத்தை ஏற்படுத்தியது, அதே சமயம் நேபாள சடங்குகளில் இந்துக் கூறுகள் முக்கிய பங்கு வகித்தன. சோழர் மரபில் சைவம் தாக்கத்தை ஏற்படுத்தியது. சோழர்கள் தில்லை நடராசர் கோயிலின் வெள்ளிப்படியில் அமர்ந்து முடிசூட்டிக் கொள்ளும் வழக்கம் கோண்டிருந்தனர். நவீன எகிப்து, மலேசியா, புருனே மற்றும் ஈரான் ஆகியவற்றில் பயன்படுத்தப்படும் விழாக்கள் இஸ்லாமியம் மூலம் கொண்டு உருவாக்கப்பட்டது, தொங்காவின் சடங்குகள் பழங்கால பாலினேசிய தாக்கங்களையும் நவீன ஆங்கிலிகத்தையும் ஒருங்கிணைப்பதாக உள்ளது.

பழந்தமிழகத்தில் மன்னனின் முடிசூட்டு விழா வெள்ளணி விழா என்ற பெயரில் கொண்டாடப்பட்டது. இவ்விழாவில் வேளாண் பெருமக்கள், புலவர்கள் போன்றவர்களுக்கு கொடையளிக்கப்பட்டன. கம்பராமாயணத்தில் வரும் "வெள்ளணி ஒத்த" என்ற வரியைக்கொண்டு கம்பர் காலத்திலும் இவ்விழா வெள்ளணி என்றே கூறப்பட்டது என்பதை அறியலாம்.
அண்டை நாட்டு அரசர்கள், அரசரது உற்றார் உறவினர்களுக்கு அழைப்பு அனுப்பப்பட்டு, அவர்கள் முடிசூட்டு விழாவில் கலந்து கொண்டு புதிய அரசரை வாழ்த்தி பரிசுகள் வழங்கும் வழக்கம் இருந்தது.


</doc>
<doc id="401344" url="https://ta.wikipedia.org/wiki?curid=401344" title="செஞ்சி முற்றுகை">
செஞ்சி முற்றுகை

செஞ்சி முற்றுகை (Siege of Jinji), (செப்டம்பர், 1690 – 8 சனவரி 1698), முகலாயப் பேரரசர் அவுரங்கசீப்பின் படைத்தலைவர் சுல்பிகர் அலி கான் தலைமையில், ஆற்காடு நவாப் மற்றும் மதுரையின் ராணி மங்கம்மாள் ஆகியோர் இணைந்து, செஞ்சிக் கோட்டையில் தங்கியிருந்த சத்திரபதி இராஜாராம் மற்றும் தாராபாய் உள்ளிட்ட மராத்தியப் படைகளை விரட்டியடிக்க செப்டம்பர், 1690ல் முற்றுகையிட்டனர்.

விஜய நகரப் பேரரசின் ஆளுநர்களாக இருந்த செஞ்சி நாயக்கர்கள், தமிழ்நாட்டின் செஞ்சி நகரத்தில் செஞ்சிக் கோட்டை கட்டிக் கொண்டு கி பி 1509 முதல் 1649 முடிய ஆட்சி செய்தனர். செஞ்சிக் கோட்டையை, 1649ல் பிஜப்பூர் சுல்தான் அடில் ஷா கைப்பற்றினர். 

1677ல் பேரரசர் சிவாஜி, பிஜப்பூர் சுல்தானிடமிருந்து செஞ்சிக் கோட்டையைக் கைப்பற்றி மராத்தியப் பேரரசுடன் இணைத்துக் கொண்டார்.

செப்டம்பர், 1690ல் துவங்கிய செஞ்சிக் கோட்டையின் முற்றுகைப் போர், மராத்தியப் பேரரசர் சத்திரபதி இராஜாராம், தாராபாய் உள்ளிட்ட மராத்திய அரச குடும்பத்தினர் செஞ்சிக்கோட்டையை விட்டு 8 சனவரி 1698ல் இரகசியமாக மராத்தியப் பேரரசின் பகுதியில் வெளியேறினார். எனவே செஞ்சிக் கோட்டை முகலாயப் படைகளிடம் வீழ்ந்தது. இதனால் தமிழ்நாட்டில் ஆற்காடு நவாப்கள் ஆட்சியும், மைசூரில் ஐதர் அலி போன்ற சுல்தான்களின் ஆட்சியும் தொடங்கியது. 



</doc>
<doc id="401351" url="https://ta.wikipedia.org/wiki?curid=401351" title="ஹொங்கொங் ஏர்லைன்சு">
ஹொங்கொங் ஏர்லைன்சு

ஹொங்கொங் ஏர்லைன்சு லிமிடெட் (Hong Kong Airlines Ltd (Chinese), IATA: HX என்பது ஹொங்கொங்கை அடிப்படையாகக் கொண்ட ஒரு வான்வழிப் போக்குவரத்து நிறுவனம் ஆகும், அதன் தலைமையகம் துங் சுங் மாவட்டத்தில் உள்ளது. மேலும் ஹொங்கொங் பன்னாட்டு வானூர்தி நிலையம் அதன் முக்கிய மையமாக உள்ளது. இது 2006 இல் ஹெச்.என்.ஏ. குழுமத்தின் உறுப்பினராக நிறுவப்பட்டது.

ஹொங்காங் ஏர்லைன்சானது வளர்ந்து வரும் வலைப்பின்னலாகும்.  தற்போது கோல்ட் கோஸ்ட், ஆக்லாந்து, பெய்ஜிங், ஷாங்காய், பாங்காக், பாலி, தைப்பி, சியோலோ, டோக்கியோ, சப்போரா மற்றும் ஒகினாவா, மற்றும் 2017 இல் புதிதாக அறிமுகப்படுத்தப்பட்ட வான்கூவர் மற்றும் லாஸ் ஏஞ்சல்ஸ் உள்ளிட்ட பாதைகளில் 30 பிராந்திய நகரங்களில் உள்ளடக்கி சேவையை வழங்கிவருகிறது. இந்த வானூர்தி நிறுவனத்தில் 35 வானூர்திகள் இணைக்கப்பட்டுள்ளன. 2017 செப்டம்பர் வரையான சுமார் 5 ஆண்டுகளில் சராசரியாக 31 விமானங்களுடன் நிறுவனம் இருந்துள்ளது.

சீன மருத்துவம், இணைய தளம், கட்டுமானம் மற்றும் சொத்து மேம்பாடு ஆகியவற்றில் வணிகங்களில் ஈடுபாடு  கொண்ட சீன ராச் ஹோல்டிங்ஸ் நிறுவனத்தின் தலைவரான ராபர்ட் யப் 2001 மார்ச் 28 இல் ஹாங்காங்கில் சிஆர் ஏர்வேஸ் நிறுவனத்தை நிறுவினார். இந்த வானூர்தி நிறுவனமானது 2002 ஆம் ஆண்டு ஹொங்கொங் சிவில் விமான போக்குவரத்துத் துறையிடம் (கே.ஏ.டி) இருந்து ஏர் ஆபரேட்டர் சான்றிதழையும் (ஏ.ஓ.ஓ.)  மணி நேரத்துக்கு 285 கிலோமீட்டரில்  12 பயணிகள் சிகோர்ஸ்கி எஸ்-76 சி உலங்கு வானூர்திகளை இயக்க அனுமதியும் பெற்றது.  இது ஆங்காங்கின் மூன்றாவது வணிக உலங்கு வானூர்தி இயக்கு நிறுவனம் மற்றும்  சீன மக்கள் குடியரசின் ஒரு சிறப்பு நிர்வாக பிராந்தியமாக ஹாங்காங் இணைக்கப்பட்ட பிறகு, ஏஓசி பெற்ற முதல் உலங்கு வானூர்தி இயக்கு நிறுவனமாகும்.

2003 சூன் 27 இல், ஏர்போர்ட் லாம் இயக்குநரிடம் திருத்தப்பட்ட ஏஓசியைப் பெற்ற  சி.ஆர்.ஏ ஏர்வேஸ் ஹொங்கொங்கின் மூன்றாவது பயண  வானூர்தி சேவை நிறுவனமாக மாறியது. மறுநாளை தன் முதல் பயனிகள் வானூர்தியை இயக்கியது. ஜிபி கேபிடல் ஏவியேஷன் சர்வீஸிலிருந்து ஒரு பாம்பார்டியர் சி.ஆர்.ஜி.200 குத்தகைக்கு எடுத்த பின்னர் 2003 சூலை 5 அன்று பிலிப்பைன்சின், லாகாகிற்கு பயணிகள் போக்குவரத்தைத் தொடங்கியது.  2003 செப்டம்பரில், நிறுவனமானது  லாங்காக் மற்றும் சீன நகரான ஜினான், நினிங், மெக்ஷியன் மற்றும் வென்ஜோ ஆகியவற்றிற்கு பயணிகள் சேவைக்கான போக்குவரத்து உரிமைக்கு விண்ணப்பித்தது.  இந்நிலையில், ராபர்ட் யிப் தனது வானூர்தி நிறுவனத்தின் 40 விழுக்காடு பங்கை  சீன பணக்கார ஹோல்டிங்ஸ் நிறுவனத்திற்கு HK $ 180 மில்லியனுக்கு விற்றது.  நிறுவனமானது 2004 மார்ச்சில், தனது போக்குவரத்து வலைப்பின்னலில் கம்போடியாவின் சேம்பல் நெட்வொர்க்கை சியெம் ரீப்யைச் சேர்த்தது.

2005 ஏப்ரலில், ஹாங்காங் ஏர் டிரான்ஸ்பார்ட் உரிமம் வழங்கும் ஆணையம் (ATLA) சீனாவிற்கு பயணிகள், சரக்குகள் மற்றும் அஞ்சல் சேவைகளைக் கையாள ஐந்து வருட உரிமத்தை நிறுவனத்துக்கு வழங்கியது; நிறுவனமானது சீனாவில் 10 நகரங்களுக்கு வானூர்தி போக்குவரத்து வழங்குவதற்கு கட்டற்ற உரித்துக்கு விண்ணப்பித்தது. 2005 ஆம் ஆண்டு ஜூலை 5 ஆம் தேதி, டென்மார்க் நிறுவனமான மேயெர்ஸ்க் ஏர்னிடமிருந்து இரண்டு பாம்பார்டியர் CRJ700 களை வாங்குவதாக நிறுவனம் அறிவித்தது.  மேலும், 2005 ஆம் ஆண்டு திசம்பர் 20 ஆம் தேதி அன்று  3.28 பில்லியன் அமெரிக்க டாலரில் 10 போயிங் 787 ட்ரீம்லைனர் மற்றும் 30 போயிங் 737-800 க்கள் வாங்குவதற்கு போயிங் உடன் புரிந்துணர்வு ஒப்பந்தம் கையெழுத்தானது. போயிங் விமானம் ஹெய்னான் ஏர்லைன்ஸின் ஆர்டரில் இருந்து வந்ததாக விமான நிறுவன நிர்வாகி ஒருவர் செய்தியாளர்களிடம் தெரிவித்தார்.

2006 சூன் 27 அன்று, ஹைனான் ஏர்லைன்ஸ் விமான நிறுவனமானது இந்த நிறுவனத்தின் 45 சதவீத பங்குகளை வாங்கி, ஹோயிங்ஸ் ஹைனான் ஏர்லைன்ஸின் புதிய ஹோல்டிங் நிறுவனமான கிராண்ட் சீனா ஏர் நிறுவனத்திற்கு மாற்றியது. இரண்டு மாதங்களுக்குப் பின்னர், திரு முங் கின் கியூங், மீதமுள்ள 55 சதவீத பங்குகளை வாங்கி  ஆகத்து 7 இல் கட்டுப்பாட்டு பங்குதாரராக மாறினார்; மேலும் அதன் இயக்குனராக ஆகஸ்ட் 13 அன்று ஆனார். 2006  செப்டம்பர் 22  இல், சி.ஆர் ஏர்வேஸ் லிமிடெட் என்ற பெயர் ஹொங்கொங் ஏர்லைன்ஸ் லிமிடெட் என்று அதிகாரப்பூர்வமாக மாற்றப்பட்டது. அதன் துவக்க விழா 2006 நவம்பர் 28, அன்று நடந்தது. விமான நிறுவனம் ஒரு புதிய இலச்சினையை அறிமுகப்படுத்தியது, இது  ஆத்தி பூவை அடையாளப் படுத்தும் விதமாக இருந்தது, இது ஹாங்காங்கின் குறியீடாகும். புதிய இலட்சினையானது விமான நிறுவனத்திற்கும் ஹாங்காங்கிற்கும் இடையிலான நெருங்கிய உறவைப் பிரதிநிதித்துவப்படுத்துகிறது மற்றும் உள்நாட்டு விமானத் துறையில் அதன் புதிய  சகாப்தத்தையும் பிரதிநிதித்துவப்படுத்துகிறது.  இந்த நிறுவனமானது  ஐரோப்பிய விமானத் தயாரிப்பு தயாரிப்பாளரான ஏர்பஸ்சிலிருந்து  51 பெரிய விமானங்களை 6 பில்லியன் டாலர் மதிப்பில் ஆர்டர் செய்வதன் மூலம் 2007 சூலை 21 இல் அதன் இளம் வரலாற்றில் மிகப்பெரிய வானூர்தி வரிசையை இந்த விமான நிறுவனம் உருவாக்கியது. விமான நிறுவனத்தின் IATA குறியீடானது 2007 மே 27  இல் N8 லிருந்து HX என்று மாற்றப்பட்டது.


</doc>
<doc id="401354" url="https://ta.wikipedia.org/wiki?curid=401354" title="பூமிக்கடலில் ஒரு மந்திரவாதி">
பூமிக்கடலில் ஒரு மந்திரவாதி

பூமிக்கடலில் ஒரு மந்திரவாதி ("A Wizard of Earthsea") என்ற புதினம் அமெரிக்க எழுத்தாளரான அர்சலா கே. லா குவின் ("Ursula K. Le Guin)" எழுதிய குழந்தைகளுக்கான ஒரு கற்பனை ஆங்கிலப் புதினம். இந்தப் புதினம் 1968 ஆம் ஆண்டில் முதன் முதலாக சிறிய பதிப்பகம் பாரானசசால் பதிப்பிக்கப்பட்டு வெளிவந்தது. இது கற்பனை இலக்கியம் மற்றும் குழந்தைகளுக்கான இலக்கியம் போன்ற இலக்கிய வகைகளில் சிறந்த ஒன்றாகக் கருதப்படுகிறது.

இந்தக் கதையானது கற்பனையான பூமிக்கடலில் உள்ள தீவுகூட்டத்தில் நடப்பதாக அமைக்கப்பட்டு, மந்திரம் அறிந்த இளமையான சிறுவனான கேட் என்பவரைச் சுற்றி நடப்பதாக எழுதப்பட்டுள்ளது. இவர் கோன்ட் என்னும் தீவில் பிறந்தவர். கேட் சிறுவனாக இருக்கும் பொழுதே பெரும் வல்லமையைக் கொண்டிருந்தார். மந்திரவாதிகளுக்கான பள்ளியில் சேர்ந்தார். இவரது முட்டாள்தனமான தன்மை அவருடைய நண்பர்களில் ஒருவரோடு மோதலை உண்டாக்கியது. இருவருக்கும் இடையே நடந்த மந்திர மாயாஜாலச் சண்டையில், கேட் மந்திரத்தைத் தவறாக உச்சரிக்கப் போய் ஒருவித நிழல் உருவம் உண்டாகியது. இந்தப் புதினம் முழுமைக்கும் கேட் அந்த நிழல் உருவத்திடமிருந்து எப்படி தப்பித்து அதனை அழிக்கிறார் என்பதை விளக்குவதாகவே அமைந்திருக்கும்.

புத்தகம் பெரும்பாலும் முக்கிய கதைமாந்தரின் வளர்ச்சி (Bildungsroman) அல்லது வளர்ந்து வரும் கதைமாந்தரைப் பற்றி விவரிக்கும் புதினமாக விவரிக்கப்பட்டுள்ளது. இந்தக் கதையின் நாயகன் கேட், தனது சக்தியைக் கட்டுக்குள் வைத்திருப்பதற்கான முயற்சிகளில் ஈடுபடுகிறான், மேலும் இதன் மூலம் இறப்புடன் இணக்கம் ஏற்படுத்துகிறான். இந்தப் புதினமானது மந்திரவாதிகள் பராமரிக்க வேண்டிய பூமிக்கடலின் அடிப்படை சமநிலை குறித்த தாவோவியக் கருத்துக்களைக் கொண்டுள்ளது. இக்கருத்து மொழி மற்றும் பெயர்கள் எவ்வாறு உலகத்தின் சமநிலையைப் பாதிக்கும் கொண்டுள்ளது என்ற கருத்தை நெருக்கமாக இணைந்திருக்கிறது. கதையின் கட்டமைப்பு ஒரு பாரம்பரிய காப்பியங்களோடு ஒத்திருந்தாலும் அவற்றிலிருந்து மாறுபட்டதாக உள்ளதாகவும் விமர்சகர்கள் கருதுகின்றனர். பொதுவாக வழக்கமான மரபுக்கதைகளில் நாயகன் வெள்ளை நிறத்தில் தான் இருப்பதும் ஆனால் இங்கு கருப்பு நிறத்தில் உள்ளதுமே விமர்சகர்களின் கருத்துக்குக் காரணமாக அமைந்துள்ளது. 

பூமிக்கடலில் ஒரு மந்திரவாதி வாசகரிடத்தில் நல்ல நேர்மறை விமர்சனங்களைப் பெற்றது. ஆரம்பத்தில் நல்ல குழந்தைகளுக்கான புதினம் என்ற வகையிலும் பின்னர் அனைத்து பொது வாசகரிடத்திலும் நல்ல வரவேற்பை பெற்றது. இந்தப் புதினம் 1969 ஆம் ஆண்டிற்கான போஸ்டன் குளோப் ஹார்ன் புத்தக விருது பெற்றது மற்றும் 1979 ஆம் ஆண்டின் லீவிஸ் காரோல் செல்ஃப் விருது பெற்றது. மார்கரெட் அட்வூட் இப்படிச் சொன்னார், கற்பனை இலக்கியத்தின் "நல்வாழ்வு" என்றழைத்தார். லா குவின் பூமிக்கடலில் ஒரு மந்திரவாதி புதினத்தின் தொடர்ச்சியாக அடுத்து அடுத்து ஐந்து புத்தகங்களை வெளியிட்டார். 1971 ஆம் ஆண்டில் தி டோம்ஸ் ஆஃப் அட்வான் ("The Tombs of Atuan") , 1972 ஆம் ஆண்டில் தொலைவான கடற்கரை ("The Farthest Shore)",1990 ஆம் ஆண்டில் தெஹான்("Tehaப்nu)", 2001 ஆம் ஆண்டில் மற்றொரு காற்று("The Other Wind)", மற்றும் பூமிக்கடலில் இருந்து கதைகள்("Tales from Earthsea)" என்ற ஐந்து புத்தகங்கள் பூமிக்கடல் வரிசைத் தொடராக வெளியிட்டார். ஜார்ஜ் சுலுசர் பூமிக்கடல் தொடரை "உயர்ந்த பாணியையும், கற்பனைகளையும்" கொண்டிருப்பதாக பாராட்டினார். அப்பொழுது அமன்டா கிரெய்க், பூமிக்கடலில் ஒரு மந்திரவாதி "மிகவும் உள்ளக் கிளர்ச்சி ஊட்டுகிற, விவேகமுடைய மற்றும் அழகிய குழந்தைகளுக்கான புதினம்" என்று கூறினார். 


</doc>
<doc id="401360" url="https://ta.wikipedia.org/wiki?curid=401360" title="பொன்மகள் வந்தாள் (தொலைக்காட்சித் தொடர்)">
பொன்மகள் வந்தாள் (தொலைக்காட்சித் தொடர்)

பொன்மகள் வந்தாள் விஜய் டிவியில் பெப்ரவரி 26ம் தேதி 2018ஆம் ஆண்டு முதல் திங்கள் முதல் சனிக்கிழமை வரை பகல் 2:00 மணிக்கு ஒளிபரப்பாகும் மெகா தொடர். இந்தத் தொடரை இயக்குனர் நம்பி ராஜ் இயக்க, மேகனா வின்சென்ட், விக்கி க்ரிஷ், சானா, தரணி, ரம்யா போன்ற பலர் நடிக்கிறார்கள்.

இந்த தொடரின் கதை கரு குடும்பத்தின் சந்தோஷத்துக்காக எதையும் செய்த துணியும் நடுத்தர பெண்ணின் வாழ்க்கையில் ஏற்படப் போகும் பல திருப்பங்கள் தான் இந்தத் தொடரின் கதை.







</doc>
<doc id="401361" url="https://ta.wikipedia.org/wiki?curid=401361" title="சரவணன் மீனாட்சி (பகுதி 3)">
சரவணன் மீனாட்சி (பகுதி 3)

சரவணன் மீனாட்சி (பகுதி 3) இது விஜய் டிவி யில் புகழ் பெற்ற சரவணன் மீனாட்சி தொடரின் மூன்றாம் பாகம் ஆகும். இந்த தொடர் ஜூலை 13ஆம் திகதி 2013ஆண்டு முதல் திங்கள் முதல் வெள்ளி வரை இரவு 8:30 மணிக்கு ஒளிபரப்பாகி 556 அத்தியாங்களுடன் நிறைவு பெற்றது. இந்த தொடரில் மீனாட்சியாக 'சரவணன் மீனாட்சி (பகுதி 2)' நடித்த ரச்சித்தா மகாலட்சுமி நடிக்கிறார் இவருக்கு ஜோடியாக ரியோ ராஜ் ரியோ சரவணனாக நடிக்கின்றார் இவர்களுடன் சங்கரபாண்டி, காயத்ரி, சமந்தா, ராஜ்குமார், ராஜசேகர் போன்ற பலர் நடிக்கிறார்கள். 

இந்த தொடர் காதல், குடும்பம், பேய், பழிவாங்குதல், திகில் போன்ற பல கதை அம்சங்களை கொண்டுள்ளது.

வெளிநாட்டில் படித்து விட்டு வரும் மீனாட்சி கிராமத்தில் உள்ள சரவணன் காதலித்து திருமணம் செய்து கொள்கிறார். இதனால் இரு வீட்டாருக்கும் பல பிரச்சனை, மாமன் மகன் சரவணனை காதலித்த முத்தழகு கோபம் கொண்டு சரவணனின் அண்ணனை திருமணம் செய்து கொள்கிறாள். ஒரே வீட்டிற்குள் இருவரும் வசிக்க போட்டி, பொறாமை சண்டைகள் ஆரம்பிக்கின்றன. இதன் நடுவில் சரவணனை பழிவாங்க நினைக்கும் மீனாட்ச்சியின் தாய்.

சொத்துக்களை இழந்த மீனாட்சி குடும்பத்தினர் மெஸ் வைப்பதற்காக ஒரு வீட்டினை வாடகைக்கு பிடிக்க, அந்த வீட்டில் தூக்கு போட்டு இறந்து போன பெண்ணின் பேய் முத்தழகுவை பிடித்துக்கொள்கிறது. இதனால் சரவணன் மீனாட்சி குடும்பத்தில் பல பிரச்சனைகள். இதன் நடுவில் சரவணன் மனைவி மீனாட்சிக்கு அம்மன் அருள் பிடிக்கிறது. அப்புறம் என்ன தனது குடும்பத்தினரை பழிவாங்க நினைக்கும் பேயிடம் இருந்து தனது குடும்பத்தை காப்பாற்ற போராடி ஜெயிக்கிறாள் மீனாட்சி. 

விடுமுறைக்கு குடுமபினருடன் வெளியூர் செல்லகின்றனர். அங்கு நடக்கும் ஒரு போட்டியில் சிறந்த தம்பதியர் யார் என்ற போட்டியில் முத்தழகு சங்கரபாண்டி தம்பதியர் சொதப்பி விட சரவணன் மீனாட்சி தம்பதியர் ஜெயிக்கிறார்கள். இது முத்தழகுவிற்கு கோபத்தை ஏற்படுத்துகிறது. அடுத்தடுத்த போட்டிகளில் ஜெயித்தே ஆகவேண்டும் என்று கணவனுக்கு கண்டிசன் போடுகிறாள். இதனால் இரு குடும்பத்தினருக்கும் வரும் மனஸ்தாபங்கள்.

சொத்துக்களை இழந்து புது ஊருக்கு போகும் சரவணன் குடும்பத்தினர்கள் அங்கு மீனாட்சிக்கு வரும் கடந்த கால ஞாபங்கள். கடந்த காலத்தில் ஒரு இளவரசியாக வாழ்கின்றார். தனது கடந்த கால எதிரிகளை நிகழ்காலத்தில் காணும் மீனாட்சி அவர்களிடமிருந்து தனது குடுபத்தினரை எப்படி காப்பாற்றுகிறாள் என்பது தான் கதை.

முத்தழகின் தங்கை தங்கம் வெளியூரில் படித்து முடித்து விட்டு ஊருக்கு வருகின்றார். அவர் படிக்க செற்ற இடத்தில் ஒருவரை காதலிக்கிறார் இந்த விடயம் குடுப்பதினாருக்கு தெரியவர இந்த காதலுக்கு தடை போடுவார்களா இல்லை இருவரையும் சேர்த்து வைப்பார்களா என்பது தான் கதை.




இந்த தொடர் 3வது மற்றும் 4வது விஜய் தொலைக்காட்சி விருதுகள் மற்றும் கலாட்டா நட்சத்திரா விருதுகளில் சிறந்த தொடர், சிறந்த நாயகன் மற்றும் நாயகி, சிறந்த வில்லி, சிறந்த தாய், சிறந்த ஜோடி போன்ற 30க்கும் மேலுள்ள பிரிவுகளின் கீழ் பரிந்துரைக்கப்பட்டு 9 விருதுகளை வென்றுள்ளது என்பது குறிப்பிடத்தக்கது. 

இந்த தொடர் மற்றும் சரவணன் மீனாட்சி (பகுதி 1), சரவணன் மீனாட்சி (பகுதி 2) போல விறுவிறுப்பான கதை அமசத்தை கொள்ளவில்லை என்று பல சமூக வலயலங்களில் எதிர்மறை கருத்துக்களை பதிவிடுகின்றனர். இந்த தொடரில் நடித்த ரச்சித்தா மகாலட்சுமி பலர் சமூகவலை தளங்களில் கேளிக்கை செய்தனர் அதையும் எதிர்த்து 2வது முறையாகவும் இந்த தொடரில் கதாநாயகியா நடிக்கின்றார். 




</doc>
<doc id="401363" url="https://ta.wikipedia.org/wiki?curid=401363" title="சர்க்கரை (ஆள் பெயர்)">
சர்க்கரை (ஆள் பெயர்)

சர்க்கரை மன்றாடியார் என்னும் பெயர் கொண்ட பெருமக்கள் பலர் உள்ளனர். காங்கேயம் பகுதியில் உள்ள (நத்தக்) காரையூர், ஆணூர் ஆகியவற்றின் தலைவர்களாக விளங்கியவர்கள் சர்க்கரை என்னும் பெருங்குடியினர். 


</doc>
<doc id="401364" url="https://ta.wikipedia.org/wiki?curid=401364" title="நல்லசேனாபதி சர்க்கரை மன்றாடியார்">
நல்லசேனாபதி சர்க்கரை மன்றாடியார்

நல்லசேனாபதி சர்க்கரை மன்றாடியார் 1962-ஆம் ஆண்டு நடந்த தேர்தலில் பெருந்துறை தொகுதியில் தமிழ்நாடு சட்டமன்ற உறுப்பினராக காங்கிரசு சார்பில் போட்டியிட்டு 58 விழுக்காட்டுக்கு மேல் வாக்குகள் பெற்று வெற்றி பெற்றார். 


</doc>
<doc id="401365" url="https://ta.wikipedia.org/wiki?curid=401365" title="சர்க்கரை மன்றாடியார் (வள்ளல்)">
சர்க்கரை மன்றாடியார் (வள்ளல்)

சர்க்கரை மன்றாடியார் என்பவர் 17-ஆம் நூற்றாண்டில் வாழ்ந்த ஒரு வள்ளல். தமிழ்ப் புலவர்களைப் போற்றியவர். 
மதுரையில் திருமலை அய்ய நாயுடு காரு 1623-1699 ஆண்டுகளில் ஆட்சி புரிந்தார். இவர் காலத்தில் பாளையக்காரராக இருந்த ராமப்பய்யர் என்பவர் சங்ககிரி என்பவர் சர்க்கரையாரைச் சிறையிலிட்டார். எனவே இந்த வள்ளல் 17-ஆம் நூற்றாண்டில் வாழ்ந்தவர் என்பது தெரியவருகிறது. "நல்லதம்பி சர்க்கரை காதல்" என்னும் நூல் இவர்மீது பாடப்பட்டுள்ளது. 

இவர் சம்பந்த சர்க்கரை எனவும் குறிப்பிடப்படுகிறார். இவர் ஆணூர் பாளையக்காரர். பாளையக்காரர்கள் அரசுக்கு இறைவரி செலுத்த வேண்டும். இவர் வரி செலுத்தவில்லை என்பதற்காக மதுரை நாயக்கர்கள் ஆட்சிக் காலத்தில் தளவாய் இராமப்பய்யர் இவரைச் சிறையில் அடைத்திருந்தார். இந்த வள்ளலைக் காணத் தமிழ்ப் புலவர் ஒருவர் சிறைக்குச் சென்றார். சர்க்கரையார் தன் மனைவிக்குச் சொல்லி அனுப்பி அவர் விரும்பித் தந்த தாலியைப் புலவருக்குத் தந்தார். புலவர் பெற்றுக்கொண்டு சென்று, அதனைத் தளவாயிடம் காட்டி நிகழ்ந்ததைத் கூறினார். தளவாய் சர்க்கரையாரை விடுதலை செய்தார். சர்க்கரையார் விருப்பப்படி ஏனைய பாளையக்காரர்களையும் விடுதலை செய்தார். 
காமிண்டன் என்னும் புலவர் இவரைக் காண இவரது இல்லத்துக்கு வந்தார். சர்க்கரையார் சற்றே அளவளாவி விட்டு அவருக்கு விருந்தளிப்பதற்காக, காமிண்டனிடம் சொல்லிவிட்டு, உள்ளே சென்றார். சற்றே காலம் தாழ்ந்தது. அங்கு வந்த அவது வேலையாள் ஒருவன் ‘விருந்து படைக்கக் காலமாகும்’ என்று காமிண்டனிடம் கூறினார். சர்க்கரையார் தன்னை மதிக்கவில்லை என்று காமிண்டன் கருதினார். எழுந்து சென்றுவிட்டார். சமையல் முடிந்த பின் சர்க்கரையார் புலவரைத் தேடினார். தேடிச் சென்றார். கண்டார். வருக என அழைத்துவந்தார். தன்னை இழிவு படுத்தியதாகப் புலவர் சர்க்கரையாரிடம் தெரிவித்தார். சர்க்கரையார் காய்ந்துகொண்டிருக்கும் நெய்யில் தன் கையை விட்டு, தாம் அவரை இழிவுபடுத்தவில்லை என்று சத்தியம் செய்தார். புலவர் ஏற்றுக்கொண்டு சர்க்கரையார் அளித்த உணவை உண்டார். புலவர் மேலும் சர்க்கரையாரைச் சோதனை செய்வாராய் உண்ட தன் வாயைக் கழுவி விட வேண்டும் என்றார். சர்க்கரையார் அதனையும் செய்தார். சர்க்கரையாருக்குத் தமிழ்மீது அத்துணைப் பற்று. 

நொய்யல் ஆற்றங்கரையில் இருக்கும் ஊர் ஆணூர். 
இவ்வூரில் சர்க்கரை என்னும் பெயர் கொண்ட பண்பாளர் ஒருவர் வாழ்ந்துவந்தார். 
இவர் பொறுமையே உருவமாக விளங்கினார்.
தொண்டை நாட்டு வள்ளல் குன்றை எல்லப்பன் அவைப்புலவர்கள் சிலர் ஆணூர் வந்தனர்.
சர்க்கரை மன்றாடியாரின் பொறுமையைச் சோதிக்க விரும்பினர்.
அவரது தோட்டத்துக்குச் சென்று அங்குள்ள செடிகொடிகளை வெட்டினர்.
காவலர் சர்க்கரையாரிடம் தெரிவித்தனர்.
அன்பாகப் பேசி அவர்களைத் தன்னிடம் அழைத்துவருமாறு சர்க்கரையார் கூறினார்.
அவ்வாறே புலவர்கள் அழைத்துவரப்பட்டனர்.
“தோட்டத்தில் வேண்டாத செடிகள் இருந்தால் காவலாளிகளிடம் சொல்லி வெட்டியிருக்கலாமே. எழுத்தாணி பிடிக்கும் கைகள் அரிவாள், மண்வெட்டி பிடிக்கலாமா” என்று அன்புடன் கூறினார்.
சர்க்கரையார் புலவர்களுக்கு விருந்து படைத்தார்.
அப்போது சர்க்கரையாரின் தாயார் அங்கு வந்தார்.
புலவர்களில் ஒருவர் அவரது கூன்முதுகின்மீது ஏறி அமர்ந்தார்.
தாயார் மகன் சர்க்கரையாரைப் பார்த்தார்.
பத்து மாதம் என்னைச் சுமந்த தாங்கள் சிறிது நேரம் இவரைத் தாங்கக் கூடாதா என்று தாயை வினவினார்.
சோதனை செய்த புலவர்கள் வெட்கித் தலைகுனிந்தனர்.
சர்க்கரை மன்றாடியாரின் பொறுமையைப் பாராட்டி பாடினர். இதனை உணர்த்தும் பிற நூல் பேற்கோள் பாடல்கள் 



</doc>
<doc id="401375" url="https://ta.wikipedia.org/wiki?curid=401375" title="பிஷப் ஜான்சன் நினைவு மேல்நிலைப் பள்ளி, தரங்கம்பாடி">
பிஷப் ஜான்சன் நினைவு மேல்நிலைப் பள்ளி, தரங்கம்பாடி

தமிழ் சுவி சேஷ லுத்தரன் திருச்சபை பிஷப் ஜான்சன் நினைவு மேல்நிலைப் பள்ளி என்பது தமிழ்நாட்டின், நாகை மாவட்டம், தரங்கம்பாடியில் உள்ள ஒரு மேல்நிலைப் பள்ளி ஆகும். 
இந்தப் பள்ளியானது தமிழுக்குத் தொண்டாற்றிய சீகன் பால்க் வாழ்ந்த வீட்டின் அருகில் உள்ளது. இந்தியாவில் பெண்களுக்காக தொடங்கப்பட்ட முதல் பள்ளி இதுதான் என்பது குறிப்பிடப்பட்டது.
இப்பள்ளியானது 1708 இல் திண்ணைப் பள்ளியாக தொடங்கப்பட்டு, 1714 இல் துவக்கப் பள்ளியாக மாறியது, 1952 இல் உயர்நிலைப் பள்ளியாகவும் பின்னர் மேல்நிலைப் பள்ளியாகவும் தரம் உயர்த்தப்பட்டு 2018 காலக்கட்டத்தில் 300 மாணவர்களுடன் செயல்பட்டு வருகிறது. இங்கு பெரும்பாலும் கிராமப்புற மாணவர்களே படிக்கின்றனர்.


</doc>
<doc id="401377" url="https://ta.wikipedia.org/wiki?curid=401377" title="முடச்சிக்காடு இளைஞர் நற்பணி மன்றம்">
முடச்சிக்காடு இளைஞர் நற்பணி மன்றம்

முடச்சிக்காடு கிராமம் தஞ்சாவூர் மாவட்டத்தின் பேராவூரணியில் இருந்து அதிராம்பட்டினம் செல்லும் வழியில் 4 கிலோ மீட்டர் தொலைவில் அழகிய கிராமம் முடச்சிக்காடு. இங்கு ஏறத்தால் 2000 நபர்கள் வசித்து வருகின்றனர். 
இந்த கிராமத்தில் கடந்த 65 ஆண்டுகளாக 6 தலைமுறைகளாக இளைஞர் நற்பணி மன்றம் நடத்தப்பட்டு வருகிறது. 65 ஆண்டுகளுக்கு முன் முடச்சிக்காட்டின் முதல் கல்வி கற்ற முதல்  தலைமுறையினர்கள் சி. வீராச்சாமி , ந. கந்தசாமி, எம்.ஆர். கோவேந்தன், குழ.செல்லையா, சி. இராசரெத்தினம் ஆகியோர்களால் தொடங்கப்பட்டு சிறப்பாக நடைபெற்றது. பின்னர் பி.சின்னையன் சி.என்.சந்திரமோகன், பன்னீர் செல்வம், க சுந்தரம் இவர்களால் வளர்க்கப்பட்டு பின்னர் கோ. சந்திரமோகன், ம. சுந்தர்ராசு, சி. சவுந்தரராஜன், ஷேக் இப்ராம்ஷா, சி. குணசேகரன், ந. சுகுமாரன், ந. சித்திரவேலு, சி. பழனிவேலு ஆகியவர்களால் நடத்தப்பட்டது. பின்னர் அடுத்த தலைமுறையினர்களான  காமராசு, சி. செல்லையா, இரா. அருள், ச.சண்முகசுந்தரம், மதிவாணன், இரா. அகிலன், மா. கணநாதன், சேகர், ச. வசந்த், விஜய்குமார், பிரகாஷ், ராஜேஷ் ஆகியோரார் நடத்தப்பட்டது. இவர்களில் தலையில் பேருந்து வந்து செல்லும் எங்கள் ஊர்ச்சாலையின் இருபுறத்திலும் வளர்ந்து கிடக்கும் கருவேல மரங்களை வெட்டுவது, ஊரில் திருவிழாக்களை தலைமையேற்று நடத்துவது. பள்ளிக்கட்டிடம், குளத்தை ஆழப்படுத்துதல், சாலை செப்பனிடுதல் பற்றி சம்பந்தப்பட்ட துறைகளுக்குத் தெரியப்படுத்துதல், சாதி மற்றும் வருமானச்சான்றிதழ் பெற்றுத்தர உதவிபுரிதல் போன்ற பணிகளும் அடங்கும்.
தற்போது முடச்சிக்காடு இளைஞர் நற்பணி மன்றம் ச.தினேஷ், ச. நிகாஷ், வி.பி. நீலகண்டன், சி. விக்னேஷ், கு.விக்னேஷ், கு.வினேத், அன்புத்துரை, விமல், ஸ்டாலின், செல்வம், ஆகிய நண்பர்களால் தொடர்ந்து பல்வேறு பணிகள் நடைபெற்று வருகின்றது. சமுதாயப் நலப்பணிகள் கல்விசார் பணிகள் நீர் மேலாண்மை ஆகிய நேக்கத்துடன் பல பணிகள் திட்டமிட்டு நடைபெற்று வருகின்றது.


</doc>
<doc id="401382" url="https://ta.wikipedia.org/wiki?curid=401382" title="தென்காரையூர் சர்க்கரை">
தென்காரையூர் சர்க்கரை

தென்காரையூர் சர்க்கரை சிறந்த கொடை வள்ளல். இவரைப்பற்றிக் கொங்கு மண்டல சதகம் குறிப்பிடுகிறது. 
சொட்டை என்பது இரண்டு பக்கமும் கூர்மை உள்ள ஒருவகை வேல்.
இந்தப் படைக்கருவியைப் பயன்படுத்துவதில் தேர்ச்சி பெற்றவர் தென்காரையூர் சர்க்கரை.
இவரை நாடி நாவலர் ஒருவர் வந்தார்.
சர்க்கரையார் அவருக்குப் பொன் தட்டில் பரிசுகளை வைத்துத் தந்தார்.
வந்தவர் அதனை வாங்கிக்கொள்ளவில்லை.
மாறாக, அருகில் கிடந்த சாட்டை ஒன்றை எடுத்து, சர்க்கரையாரை அடித்தார்.
சர்க்கரையார் சவுக்கடியை வாங்கிக்கொண்டே, “நான் ஒரு குற்றமும் செய்யவில்லையே! ஏன் என்னை அடிக்கிறீர்” என வினவினார்.
“தங்களிடம் என் நா வளத்தை வெளிப்படுத்தலாம் என்று வந்தேன். நீங்களோ எனக்குப் பரிசு தந்து என்னைக் கேவலப்படுத்திவிட்டீர். அதனால் அடித்தேன்” என்றார் நாவலர்.
“உண்மைதான். நான் ஒரு பணிக்காக அவசரமாக வெளியில் சென்றுகொண்டிருந்தேன். அப்போது நீங்கள் வந்துவிட்டீர்கள். உங்களைக் காக்க வைக்கக் கூடாது என்று இப்படிச் செய்தேன்” என்றார், சர்க்கரையார்.
நாவலர் தன் செயலுக்கு நாணி, சர்க்கரையாரைப் போற்றிப் பாடினார். இந்தச் செய்தியைக் கூறும் கொங்குமண்டல சதகம் பாடல் சவுக்கால் அடித்த நாவலர் பாடிய பாடல்கள் 


</doc>
<doc id="401384" url="https://ta.wikipedia.org/wiki?curid=401384" title="காரையூர் சர்க்கரை மன்றாடியார்">
காரையூர் சர்க்கரை மன்றாடியார்

காரையூர் சர்க்கரை மன்றாடியார் சிறந்த போர்வீரர். கொங்கு மண்டல சதகம் பாடல் இவரைப் பற்றிக் குறிப்பிடுகிறது. 
பொருநை, காவிரி ஆகிய ஆறுகள் பெருகி வளம் பெருக்கும் நாடு கொங்கு.
சோழ அரசர்கள் இந்த நாட்டைத் துன்புறுத்தினர்.
கொங்கு நாட்டுக் காரையூரில் வாழ்ந்த மன்றாடியார் என்பவர் பாண்டியன் விரும்பியபடி, சோழரைப் புறமுதுகிட்டு ஓடும்படி விரட்டினார். இந்தச் செய்தியை மற்றொரு நூல் குறிப்பிடுகிறது. 


</doc>
<doc id="401394" url="https://ta.wikipedia.org/wiki?curid=401394" title="நேபாள குடியரசுத் தலைவர்">
நேபாள குடியரசுத் தலைவர்

நேபாள குடியரசுத் தலைவர், (President of the Federal Democratic Republic of Nepal) (), நேபாள ஜனநாயக கூட்டாட்சிக் குடியரசு மற்றும் முப்படைகளின் தலைவர் ஆவார். நேபாளத்தில் மன்னராட்சி ஒழித்து, நேபாளத்தை ஜனநாயக கூட்டாட்சிக் குடியரசாக அறிவித்த நாளில் குடியரசுத் தலைவர் பதவி மே 2008ல் உருவாக்கப்பட்டது. நேபாளத்தின் முதல் குடியரசுத் தலைவர் ராம் பரன் யாதவ் ஆவார். 

தற்போதைய குடியரசுத் தலைவர் வித்யா தேவி பண்டாரி அக்டோபர், 2015ல் தேர்ந்தெடுக்கப்பட்டார். இவரே நாட்டின் முதல் பெண் குடியரசுத் தலைவர் ஆவார். இவர் இரண்டாம் முறையாக மார்ச், 2018ல் மீண்டும் குடியரசுத் தலைவராக தேர்ந்தெடுக்கப்பட்டார். 

நேபாள நாடாளுமன்றத்தின், பிரதிநிதிகள் சபை, தேசிய சபை உறுப்பினர்கள் மற்றும் ஏழு நேபாள மாநிலங்களின் சட்டமன்ற உறுப்பினர்களால், நேபாள குடியரசுத் தலைவர் தேர்ந்தேடுக்கப்படுகிறார்.

குடியரசுத் தலைவரின் பதவிக் காலம் 5 ஆண்டுகள் ஆகும். ஒருவர் இரண்டு முறைக்கு மேல் குடியரசுத் தலைவர் பதவி வகிக்க இயலாது. 

இந்தியக் குடியரசுத் தலைவர் போன்றே, நேபாளக் குடியரசுத் தலைவரின் அனைத்து அதிகாரங்களும் சடங்கு சம்பிரதாயம் போன்றதே. பிரதம அமைச்சரின் ஆலோசனையின் படியே நேபாள குடியரசுத் தலவர் செயல்படுகிறார். 

நேபாள இடைக்கால அரசியலமைப்பு சட்டத்தின் படி நேபாளத்தில் சனவரி, 2007 அன்று மன்னராட்சி முறை ஒழிக்க தீர்மானிக்கப்பட்டது. நேபாளத்தின் தற்காலிக குடியரசுத் தலைவராக முன்னாள் பிரதம அமைச்சர் கிரிஜா பிரசாத் கொய்ராலா தேர்ந்தெடுக்கப்பட்டார். 28 மே 2008ல் கூடிய நேபாள நாடாளுமன்றம், ராம் பரன் யாதவ்வை, நேபாளத்தின் முதல் குடியரசுத் தலைவராக தேர்ந்தெடுத்தது. இதன் மூலம் நேபாளத்தில் 247 ஆண்டு கால மன்னராட்சி முறை அதிகாரப்பூர்வமாக முடிவிற்கு வந்தது.

நேபாள குடியரசுத் தலைவர் பதவிக்கான தேர்தல் 13 மார்ச் 2018ல் நடைபெற்றது. தேர்தலில் தற்போதைய குடியரசுத் தலைவர் வித்யா தேவி பண்டாரி மற்றும் குமாரி லெட்சுமி ராய் போட்டியிட்டனர். தேர்தல் முடிவில் வித்யா தேவி பண்டாரி பெரும்பாலான வாக்குகள் பெற்று வெற்றி பெற்றார். 

குடியரசுத் தலைவர் தேர்தல்




</doc>
<doc id="401395" url="https://ta.wikipedia.org/wiki?curid=401395" title="துப்பறிவாளன் (திரைப்படம்)">
துப்பறிவாளன் (திரைப்படம்)

துப்பறிவாளன் (Thupparivalan) என்பது 2017 இல் வெளிவந்த தமிழ்த் திரைப்படம் ஆகும். இதனை மிஷ்கின் இயக்கியிருந்தார். விஷாலின் பிலிம் பேக்டரி நிறுவனம் இதனைத் தயாரித்திருந்தது. விஷால், பிரசன்னா, அனு இம்மானுவேல், ஆண்ட்ரியா ஜெரெமையா ,வினய், பாக்யராஜ் ஆகியோர் முக்கியக் கதாப்பாத்திரங்களில் நடித்துள்ளனர். சிம்ரன் கெளரவத்தோற்றத்தில் நடித்துள்ளார். 2016 மார்ச்சில் துவங்கப்பட்ட இந்தத் திரைப்படம் செப்டம்பர் 24, 2017 இல் வெளியானது. இந்தக் கதையின் நாயகன் கதாப்பாத்திரமானது ஆர்தர் கொனன் டொயிலின் புதினமான செர்லக் ஓம்சு கதையின் 

துப்பறியும் கதாப்பாத்திரத்தை அடிப்படையாக வைத்து உருவாக்கப்பட்டது. படத்தின் துவக்கத்தில் அவருக்கு நன்றி தெரிவிக்கப்பட்டுள்ளது.இந்தப் படத்தின் பின்னணி இசை மற்றும் பாடல்களுக்கான இசையை அரோள் கரோலி இசையமைத்துள்ளார். இந்தத் திரைப்படம் வணிக ரீதியாகவும் , விமர்சன ரீதியாகவும் வெற்றி பெற்றது. 

இது தெலுங்கு மொழியில் டிடெக்டிவ் எனும் பெயரில் மொழிமாற்றம் செய்யப்பட்டு வெளியானது..

கணியன் பூங்குன்றனார்( விஷால்) ஓர் நேர்மையான தனியார் துப்பறியும் நிறுவனத்தை நடத்திவருகிறார். அவருடைய உதவியாளராக மனோகரன் ( பிரசன்னா) பணிபுரிகிறார். சிறுவன் ஒருவன் தனது நாயைக் கொன்றவனைக் கண்டுபிடித்துத் தருமாறு இவர்களை தான் சேமித்து வைத்த பணத்துடன் அனுகுகிறான். மேலும் தனது நாயின் வயிற்றில் இருந்ததாக ஒரு தோட்டாவை (எறியம்) இவர்களிடம் கொடுக்கிறான். அதை வைத்து இந்த வழக்கை விசாரிக்கத் துவங்குகிறார். தொடர் விசாரணையின் இறுதியில் ஜான் ரிச்சர்ட்சன் தான் இந்த கொலைக்குக் காரணம் என்பதைக் கண்டறிகிறார். காவல்துறையும் பூங்குன்றனின் உதவியை நாடுகின்றனர். ஜான் மற்றும் அவனது கூட்டாளிகளைக் கைது செய்ய காவல்துறையுடன், பூங்குன்றன் பிச்சாவரம் சென்று அவர்களைக் கண்டுபிடிக்கிறார்


பெப்ரவரி, 2016 இல் விஷால் பிலிம் பேக்டரி நிறுவனத்திற்கான படவேலைகளை மிஷ்கின் துவங்கினார். விஷால், துப்பறிவாளராக முக்கியக் கதாப்பாத்திரத்தில் நடிக்க ஒப்பந்தம் ஆனார்.மார்ச் 10, 2016 இல் படத்துவக்க விழா நடைபெற்றது. விஷால் சண்டக்கோழி 2 படத்தில் நடித்துக் கொண்டிருந்ததால் இந்தப் படத்தின் படப்பிடிப்பு தாமதம் ஆனது. எனவே மிஷ்கின் துணை நடிகர்களுக்கான தேர்வில் ஈடுபட்டார். தெலுங்கில் முன்னணி நடிகையாக இருந்த ரகுல் பிரீத்திசிங் இதில் நடிகையாக ஒப்பந்தம் செய்யப்பட்டார். வினய் மற்றும் பிரசன்னா ஆகியோர் துணைக்கதாப்பாத்திரங்களில் நடிக்க ஒப்பந்தம் ஆனார்கள். பாக்யராஜ் முக்கிய எதிராளி கதாப்பாத்திரத்தில் நடிக்க ஒப்பந்தம் செய்யப்பட்டார். 

செப்டம்பர் 26, 2016 இல் இந்தத் திரைப்படத்தின் விஷால் மற்றும் பிரசன்னா பங்குபெற்ற முதல் கட்ட படப்பிடிப்பு நடந்தது. ஸ்பைடர் திரைப்படத்தில் ரகுல் பிரீத்சிங் நடித்துக் கொண்டிருந்ததால் தேதி குளறுபடியால் அனு இம்மானுவேல் நாயகியாக நடிக்க ஒப்பந்தம் ஆனார். பின் அக்சரா ஹாசன் ஒரு முக்கியக் கதாப்பாத்திரத்தில் நடிக்க ஒப்பந்தம் ஆனார். ஆனால் விவேகம் திரைப்படத்தில் நடித்துக் கொண்டிருந்ததால் இவருக்குப் பதிலாக ஆண்ட்ரியா ஜெரெமையா நடித்தார். 

இந்தத் திரைப்படத்தின் படப்பிடிப்பு 2016 ஆம் ஆண்டின் இறுதி முழுவதிலும் 2017 தொடக்கத்திலும் நடைபெற்றது. பத்து நாட்கள் படப்பிடிப்பு மட்டுமே மீதம் உள்ளதாக மே, 2017இல் படக்குழு தெரிவித்தது. இந்தக் கதையின் விஷாலின் கதாப்பாத்திரமானது செர்லக் ஓம்சு தாக்கத்தில் உருவாக்கப்பட்டது என மிஷ்கின் தெரிவித்தார். அதேபோல் ஆர்தர் கொனன் டொயிலின் புதினத்தின் மருத்துவர் வாட்சனின் கதாப்பாத்திரத்தின் தாக்கத்தில் பிரசன்னாவின்கதாப்பாத்திரத்தினை வடிவமைத்திருந்தார் . ஆகஸ்டு, 2017 இல் சண்டைக்காட்சியின் போது விஷாலுக்கு காலில் சிறிய காயம் ஏற்பட்டது. வினய்க்கு தோல்பட்டையில் காயமானது. இருந்தபோதிலும் படப்பிடிப்பு தொடர்ந்து நடத்தப்பட்டது. .


</doc>
<doc id="401398" url="https://ta.wikipedia.org/wiki?curid=401398" title="காமிண்டன்">
காமிண்டன்



</doc>
<doc id="401400" url="https://ta.wikipedia.org/wiki?curid=401400" title="காமிண்டன் (புலவர்)">
காமிண்டன் (புலவர்)

காமிண்டன் என்பவர் ஒரு புலவர். இவரைப் பற்றிக் கொங்கு மண்டல சதகம் பாடல் 52-ல் குறிப்பிடப்பட்டுள்ளது. இந்தப் புலவர் சர்க்கரை மன்றாடியாரைக் காண மன்றாடியார் இல்லத்துக்கு வந்தார். சர்க்கரையார் சற்றே அளவளாவி விட்டு அவருக்கு விருந்தளிப்பதற்காக, காமிண்டனிடம் சொல்லிவிட்டு, உள்ளே சென்றார். சற்றே காலம் தாழ்ந்தது. அங்கு வந்த அவது வேலையாள் ஒருவன் ‘விருந்து படைக்கக் காலமாகும்’ என்று காமிண்டனிடம் கூறினார். சர்க்கரையார் தன்னை மதிக்கவில்லை என்று காமிண்டன் கருதினார். எழுந்து சென்றுவிட்டார். சமையல் முடிந்த பின் சர்க்கரையார் புலவரைத் தேடினார். தேடிச் சென்றார். கண்டார். வருக என அழைத்துவந்தார். தன்னை இழிவு படுத்தியதாகப் புலவர் சர்க்கரையாரிடம் தெரிவித்தார். சர்க்கரையார் காய்ந்துகொண்டிருக்கும் நெய்யில் தன் கையை விட்டு, தாம் அவரை இழிவுபடுத்தவில்லை என்று சத்தியம் செய்தார். புலவர் ஏற்றுக்கொண்டு சர்க்கரையார் அளித்த உணவை உண்டார். புலவர் மேலும் சர்க்கரையாரைச் சோதனை செய்வாராய் உண்ட தன் வாயைக் கழுவி விட வேண்டும் என்றார். சர்க்கரையார் அதனையும் செய்தார். சர்க்கரையாருக்குத் தமிழ்மீது அத்துணைப் பற்று. 


</doc>
<doc id="401401" url="https://ta.wikipedia.org/wiki?curid=401401" title="அறிவியல் மற்றும் புத்தாய்வுக் கழகம்">
அறிவியல் மற்றும் புத்தாய்வுக் கழகம்

அறிவியல் மற்றும் புத்தாய்வுக் கழகம் அல்லது AcSIR, ஒரு தேசிய முக்கியத்துவம் வாய்ந்த இந்திய நிறுவனம் ஆகும். இதன் தலைமையிடம், சென்னையிலுள்ள தரமணியில் சிஎஸ்ஐஆர் வளாகத்திலுள்ளது. இந்த நிறுவனம் முனைவர் பட்டம் (Phd.,) மற்றும் முனைவர் பட்டத்திற்கு பிந்தைய பட்டம்(Post Phd.,) வழங்கும் நோக்கத்திற்க்காக ஏற்படுத்தப்பட்டது.   

இந்த நிறுவனமானது ஆராய்ச்சி மற்றும் ஆய்வுகளை நிர்வகிக்க ஏற்பட்ட ஒரு மையப்படுத்தப்பட்ட நிறுவனம் ஆகும். இதனை இந்திய பாரளுமன்றத்தின் கீழவையான லோக் சபாவில் 2010ஆம் ஆண்டு சட்டம் இயற்றி உருவாக்கினர். அதே சட்டமானது இந்த நிறுவனத்தினை ஒரு "தேசிய முக்கியத்துவமான நிறுவனமாக" அங்கீகரித்தது.

அறிவியல் மற்றும் புத்தாய்வுக் கழகம் (AcSIR), இந்திய அரசின் தீர்மானத்தினால் ஜூன் 17, 2010 அன்று நிறுவப்பட்டது மற்றும் அறிவியல் மற்றும் தொழில்துறை ஆராய்ச்சி சபை(சிஎஸ்ஐஆர்)-உடன் இணைந்து அறிவியல் மற்றும் தொழிற்துறையில் மேம்பட்ட கல்வி மற்றும் ஆராய்ச்சி மேம்பாட்டிற்க்காக தேசிய முக்கியத்துவம் வாய்ந்த நிறுவனமாக இது அறிவியல் மற்றும் புத்தாய்வுக் கழக சட்டத்தின் மூலமாக, 2011 ஏப்ரல் மாதம் 3ஆம் தேதி 2012ஆம் வருடம் அறிவிக்கப்படது.

இது இந்தியாவின் 23 நகரங்களில் பரவியுள்ள 37 ஆய்வகங்கள் மற்றும் சிஎஸ்ஐஆரின் 6 அலகுகளையும் ஆய்வு மையமாக கொண்ட ஒர் உயர் பல்கலைக்கழகமாகும்.

அறிவியல் மற்றும் தொழிலக ஆராய்ச்சித் துறை (DSIR),  அறிவியல் மற்றும் தொழில்நுட்ப அமைச்சு, இந்திய அரசு ஆகியன AcSIR-ஐ ஒரு அறிவியல் மற்றும் தொழில்துறை ஆராய்ச்சி அமைப்பாக (SIRO) அங்கீகரித்துள்ளது.

இந்த நிறுவனமானது மற்ற கல்வி பல்கலைக்கழகங்களில் வழங்கப்படாத ஆராய்ச்சி வாய்ப்புகளை மாணாக்கர்களுக்கு அளிக்கிறது.

இந்த நிறுவனமானது இதன் கல்வி திட்டங்களில் சிஎஸ்ஐஆர் ஆய்வகங்களைச் சார்ந்த சுமார் 2200 முழு நேர உறுப்பினர்களை ஆசிரியர்களாகவும், மேலும் 2000க்கும் மேற்பட்ட மாணவர்களையும்  மற்றும் 7 கல்விசாரா ஊழியர்களையும் உறுப்பினர்களாக கொண்டுள்ளது.


</doc>
<doc id="401407" url="https://ta.wikipedia.org/wiki?curid=401407" title="நேபாள ராஷ்டிரிய ஜனதா கட்சி">
நேபாள ராஷ்டிரிய ஜனதா கட்சி

நேபாள ராஷ்டிரிய ஜனதா கட்சி (Rastriya Janata Party Nepal) (; மொழிபெயர்ப்பு: National People's Party Nepal; RJPN), நேபாளத்தின் அரசியல் கட்சிகளில் ஒன்றாகும். இக்கட்சி பல பிராந்திய கட்சிகளை ஒன்றிணைத்து, மகந்த் தாக்கூர் தலைமையில் 20 ஏப்ரல் 2017ல் தோற்றுவிக்கப்பட்டது. 

இக்கட்சி நேபாளத் தேர்தல் ஆனையத்தில் 7 சூலை 2017 அன்று பதிவு செய்துள்ளது. 

நேபாள மாநில எண் 2ல் நடைபெற்ற உள்ளாட்சிச் தேர்தல்களில், நேபாள ராஷ்டிரிய ஜனதா கட்சியைச் சேர்ந்த 1,112 உள்ளாட்சி மன்ற உறுப்பினரகள் வெற்றி பெற்றது. மேலும் ஜனக்பூர் உள்ளிட்ட 25 நகராட்சிகளில் மேயர் பதவிகளை கைப்பற்றி, இரண்டாவது பெரிய கட்சியாக உருப்பெற்றது. 

மேலும் மாநில எண் 2ன் சட்டமன்றத் தேர்தலில் 25 சட்டமன்ற இடங்களைக் கைபப்ற்றி, நேபாள பெடரல் சோசலிஸ்ட் கூட்டமைப்பு கட்சியுடன் இணைந்து, மாநிலத்தில் பிப்ரவரி 2018ல் கூட்டணி அரசு நிறுவியுள்ளது. 

நேபாள பிரதிநிதிகள் சபைத் தேர்தலில், இக்கட்சி 17 இடங்களைக் கைப்பற்றி, நேபாளத்தில் நான்காவது பெரிய அரசியல் கட்சியாக உருவெடுத்துள்ளது. 

பிப்ரவரி, 2018ல் நடைபெற்ற நேபாள தேசிய சபைக்கான தேர்தலில், நேபாள மாநில எண் 2லிருந்து, நேபாள ராஷ்டிரிய ஜனதா கட்சி, இரண்டு இடங்களைக் கைப்பற்றியுள்ளது.

2017 - 18ல் நேபாள பிரதிநிதிகள் சபைக்கான தேர்தலில், இக்கட்சி 4,72,254 வாக்குகளும் (4.95%), 17 இடங்களையும் கைப்பற்றி, நான்காவது பெரிய கட்சியாக விளங்குகிறது. 
 

</doc>
<doc id="401411" url="https://ta.wikipedia.org/wiki?curid=401411" title="அரு. ராமநாதன்">
அரு. ராமநாதன்

அரு. ராமநாதன் (சூலை 7, 1924 - 1974) தமிழக எழுத்தாளர், தொகுப்பாளர், பத்திரிகையாளர், பதிப்பாளர் மற்றும் திரைவசன கர்த்தா ஆவார். ரதிப்பிரியா, கு.ந.ராமையா ஆகிய பெயர்களிலும் எழுதினார்.

அரு.ராமநாதன் சிவகங்கை மாவட்டம், கண்டனூரில் 1924 ஆம் ஆண்டில் பிறந்தார். சென்னை பச்சையப்பன் கல்லூரியில் இன்டர்மீடியட் படித்தார்.  இவரது முதல் படைப்பு  இவரது 18 வயதில் எழுதப்பட்ட சம்சார சாகரம். 1000ம் முறை மேடையேறிய "ராஜராஜ சோழன்" என்கிற நாடகத்தை 1945ம் ஆண்டு டி.கே.எஸ். சகோதர்கள் நடத்திய போட்டிக்கு அனுப்பினார். இது முதல்பரிசு பெற்றது. பின்னர் திரைப்படமாகவும் வந்தது. பெரும் விவாதத்தை எழுப்பிய "காதல்" என்கிற இதழை 1947இல் உருவாக்கி பிரசுரித்தார். இவர் எழுதிய  முதல் சிறுகதை   ‘கோழிப் பந்தயம்’ .தொடர்ந்து அம்பிகாபதி, பழையனூர் நீலி, நாயனம் சவுந்திர வடிவு, மனோரஞ்சிதம் என்ற  சிறுகதைகளையும் எழுதியுள்ளார். இவர் எழுதிய முதல் புதினம் ‘அசோகன் காதலி’. இவரது உன்னதமான படைப்பாக கருதப்படும் "வீரபாண்டியன் மனைவி" பத்திரிக்கையில் ஏழு ஆண்டுகளாக தொடராக வந்தது. மூன்று பாகங்களில் பின்னர் நூலாக வெளிவந்தது.

இவர் எழுதிய நாடங்கங்கள்: 'வெற்றி வேல் வீரத்தேவன்’, ‘வானவில்‘. ராஜராஜ சோழன் திரைப்படம் உட்பட ‘பூலோக ரம்பை’, ‘ஆரவல்லி’ ஆகிய படங்களுக்கும் வசனம் எழுதியுள்ளார்.

அரு.ராமநாதன் 1974-ல் மறைந்தார்.



</doc>
<doc id="401418" url="https://ta.wikipedia.org/wiki?curid=401418" title="நேபாள பெடரல் சோசலிஸ்ட் கூட்டமைப்பு">
நேபாள பெடரல் சோசலிஸ்ட் கூட்டமைப்பு

நேபாள பெடரல் சோசலிஸ்ட் கூட்டமைப்பு (Federal Socialist Forum, Nepal) (; சுருக்கப் பெயர் FSFN) நேபாளத்தின் பெரிய அரசியல் கட்சிகளில் ஒன்றாகும். நேபாளத்தின் தராய் பகுதிகளின் பல வட்டார கட்சிகளின் இணைப்பால் இக்கட்சி 15 சூன் 2015 அன்று நிறுவப்பட்டது.உபேந்திர யாதவ் மற்றும் இராஜேந்திர சிரேஸ்தா ஆகியவர்கள் இக்கட்சியின் நிறுவனத் தலைவர்கள் ஆவார்.

இக்கட்சி 2017 நேபாள உள்ளாட்சித் தேர்தலில், 34 மேயர் பதவிகளையும், 32 துணைமேயர் பதவிகளையும், 262 வார்டு தலைவர் பதவிகளையும், 1,111 வார்டு உறுப்பினர்கள் பதவிகளையும் கைப்பற்றியது. 

2017 நேபாள நாடாளுமன்றத் தேர்தலில், நேபாள பிரதிநிதிகள் சபைக்கு இக்கட்சி 16 இடங்களை வென்று, தேசிய அளவில் ஐந்தாம் இடத்தை பிடித்துள்ளது. The party was one of five parties to be declared "national parties".மேலும் நேபாள தேசிய சபையில் இக்கட்சி இரண்டு உறுப்பினர்களைக் கொண்டுள்ளது. 

2017 நேபாள மாநிலங்களின் சட்டமன்றத் தேர்தலில் இக்கட்சி நேபாள ராஷ்டிரிய ஜனதா கட்சியுடன் கூட்டணி சேர்ந்து போட்டியிட்டது. 

நேபாள மாநில எண் 2ன் சட்டமன்றத்தில் 29 இடங்களையும், நேபாள மாநில எண் 1ல் 3 இடங்களையும், நேபாள மாநில எண் 5ல் 5 இடங்களையும் கைப்பற்றியது. 

நேபாள மாநில எண் 2ன் சட்டமன்றத்தில் இக்கட்சி, நேபாள ராஷ்டிரிய ஜனதா கட்சியுடன் இணைந்து ஆட்சி அமைத்துள்ளது. நேபாள ராஷ்டிரிய ஜனதா கட்சியின் ஆதரவுடன் 
இக்கட்சியின் சட்டமன்ற உறுப்பினர் முகம்மது லால்பாபு ரவுத் நேபாள மாநில எண் 2ன் கூட்டணி அரசின் முதலமைச்சராக பதவியேற்றார்.

இக்கட்சி கூட்டாச்சித் தத்துவம் மற்றும் சோசலிசம் ஆகிய கருத்துக்களைக் கொண்டுள்ளது.

நேபாள மாநில எண் 2ல் இக்கட்சி நேபாள ராஷ்டிரிய ஜனதா கட்சியுடன் இணைந்து கூட்டணி அரசு அமைத்துள்ளது. 


</doc>
<doc id="401421" url="https://ta.wikipedia.org/wiki?curid=401421" title="வில்லா டு வில்லேஜ்">
வில்லா டு வில்லேஜ்

வில்லா டு வில்லேஜ் விஜய் டிவியில் மார்ச் 17ம் தேதி 2018ஆம் ஆண்டு முதல் சனி மற்றும் ஞாயிறு இரவு 9:30 மணிக்கு ஒளிபரப்பாகும் ஒரு பொழுதுபோக்கு விளையாட்டு நிகழ்ச்சியாகும். நகர வாழ்வில் வாழ்ந்து பழகியவர்கள் கிராமத்தில் வாழ்ந்தால் என்னவாகும் என்பதை மையப்படுத்தி உருவாகியுள்ளது. இந்த நிகழ்ச்சியை ஆண்ட்ருஸ் தொகுத்து வழங்குகின்றார்.

நகரத்தைச் சேர்ந்த பனிரெண்டு பெண்கள், பணம் மற்றும் எந்த விதமான நவீன வசதிகளும் இல்லாமல் நாற்பது நாட்கள் கிராமத்தில் அங்கேயே தங்கி அந்த சூழலுக்கு ஏற்றாற்போல வாழ்ந்து காட்டவேண்டும் என்பதுதான் போட்டி.




</doc>
<doc id="401422" url="https://ta.wikipedia.org/wiki?curid=401422" title="சூப்பர் சிங்கர் (பகுதி 6)">
சூப்பர் சிங்கர் (பகுதி 6)

சூப்பர் சிங்கர் விஜய் தொலைக்காட்சியின் பிரபலமான ஒரு பாட்டு நிகழ்ச்சி ஆகும். இது சூப்பர் சிங்கர் வரிசையில் 6வது பகுதி. 2006ஆம் ஆண்டில் தமிழகத்தின் குரல் தேடல் என தொடங்கிய இந்நிகழ்ச்சி, தற்போது உலக அளவில் உள்ள தமிழர்கள் பங்கேற்கும் ஒரு நிகழ்ச்சியாகிவிட்டது. இந்நிகழ்ச்சிக்கு மேலும் சிறப்பூட்ட, தொலைக்காட்சி வரலாற்றில் முதல் முறையாக இசைப்புயல் ஏ. ஆர். ரகுமான் இணைகிறார் மற்றும் இந்த நிகழ்ச்சியில் வெற்றி பெறுபவருக்கு தனது இசையில், பாடும் ஒரு அரிய வாய்ப்பு கிடைக்கப் போகிறது’ என்று அறிவித்துள்ளார். 

இந்த நிகழ்ச்சியில் நடுவர்களாக பி. உன்னிகிருஷ்ணன், அனுராதா ஸ்ரீராம், சுவேதா மோகன், பென்னி தயாள் ஆகியோர் பங்கேற்கின்றனர். பிரியங்கா மற்றும் மா கா பா ஆனந்த் தொகுத்து வழங்குகின்றார்கள்.





</doc>
<doc id="401428" url="https://ta.wikipedia.org/wiki?curid=401428" title="காமிண்டன் (வள்ளல்)">
காமிண்டன் (வள்ளல்)

காமிண்டன் என்பவர் ஒரு கொடையாளி. இவரைப் பற்றிக் கொங்கு மண்டல சதகம் பாடல் குறிப்பிடுகிறது. 
வாணன் என்பவன் தன் வறுமையைப் போக்கிக்கொள்ள இவரை நாடினான்.
காமிண்டன் கொடுக்கவில்லை.
எனவே வாணன்,
“கொடையில் பெரியவர் என்று உன்னைக் காண வந்தேன்.
நீர் எனக்குக் கொடுக்கவில்லை.
அதனால் உன்னை விற்று என் வறுமையைப் போக்கிக்கொள்வேன்”
என்று கூறிக் காமிண்டன் மடியைப் பிடித்து இழுத்தான்.
காமிண்டன் வாணனைப் பின் தொடர்ந்தார்.
சொன்னவாறே காமிண்டனை விற்று வாணன் தன் வறுமையைப் போக்கிக்கொண்டான்.
இவ்வாறு தனையே விற்றுக் காமிண்டன் கொடை வழங்கினான்.
இதனைக் கூறும் பாடல்

<poem>கொடையில் பெரியோய் உடனே எனக்குக் கொடாமையால்
கடையில் பெற நினை விற்று என் கலியைக் கழிப்பன் என
மடியைப் பிடித்திழுத்தே விலை கூறிய வாணன் மிடி
வடியப் பொருள் தந்த காமிண்டனும் கொங்கு மண்டலமே. </poem>



</doc>
<doc id="401437" url="https://ta.wikipedia.org/wiki?curid=401437" title="முதலிக் காமிண்டன்">
முதலிக் காமிண்டன்

முதலிக்காமிண்டன் என்பது பருத்திப்பள்ளி என்னும் ஊரில் வாழ்ந்த செல்லன் என்பானுக்குத் தரப்பட்ட ஒரு பாராட்டு விருது. இதனை வழங்கியவர் கிருஷ்ணதேவராயர். தாராபுரம் என்னும் தென்கரையூரில் நடைபெற்ற போரில் இந்தச் செல்லன் படை ஒன்றைத் திரட்டிக்கொண்டு வந்து பகைவரை வென்றான். இதனைப் பாராட்டிக் கிருட்டிண தேவ ராயர் முதலிக் காமிண்டன் என்னும் விருதினைச் செல்லனுக்கு வழங்கினார். இந்தச் செய்தியைக் கொங்கு மண்டல சதகம் படல்களில் ஒன்று தெரிவிக்கிறது. 


<poem>புதுமைப் படை வேட்டுவர் சூழத் தாராபுரத்துடனே
சதுரமிகு படையால் சமராற்றிச் சயம் பெறவே
முதலிக்காமிண்டன் எனக் கிருஷ்ணராயர் மொழி விருதை
மதிகொள் பருத்திப் பளிச் செல்லனும் கொங்கு மண்டலமே. 74 </poem>


</doc>
<doc id="401439" url="https://ta.wikipedia.org/wiki?curid=401439" title="கொடைக்கானல் பாதரச நஞ்சு">
கொடைக்கானல் பாதரச நஞ்சு

கொடைக்கானல் பாதரச நஞ்சு (Kodaikanal mercury poisoning) என்பது கொடைக்கானலில் இருந்த பாதரச வெப்பமானி தயாரிப்புத் தொழிற்சாலையான (ஹிந்துஸ்தான் யூனிலீவர் லிமிடெட்) இருந்து உலகம் முழுக்க ஏற்றுமதி செய்யும் நோக்கத்துடன் பாதரச வெப்பமாணியை தயாரித்து அதன் தயாரிப்பு செயல்முறையினால் ஏற்பட்ட பாதரச மாசுபாடுகளை நிரூபித்த வழக்கு ஆகும். இதனால் ஏற்பட்ட சுற்றுச்சூழல் பாதிப்புகளால் 2001 இல் தொழிற்சாலை மூடப்பட்டது. மேலும் இதிலிருந்து இந்தியாவில் உள்ள பெருநிறுவனங்களின் பொறுப்பின்மை மற்றும் பெருநிறுவனங்களின் அலட்சியம் போன்ற சிக்கல்கள் வெளிவரக் காரணமாயிற்று.

கொடைக்கானலானது தென்னிந்திய மாநிலமான தமிழ்நாட்டின் பழனி மலைகளில் உயரமான இடத்தில் கடல் மட்டத்திலிருந்து 7,000 அடி உயரத்தில் அமைந்துள்ள மலை வாசஸ்தலம் ஆகும். இது மார்ச் மாதம் முதல் சூன் மாதம் வரையிலான கோடைகாலத்தில் இந்திய மற்றும் சர்வதேச சுற்றுலா பயணிகளை பார்வையிடும் தென்னிந்தியாவின் பிரபலமான இடமாகும். கொடைக்கானலானது 1845 ஆம் ஆண்டு பிரித்தானிய ராஜ்ஜியத்தில், இந்தியாவின் சமவெளிகளில் நிலவும் உயர்ந்த வெப்பநிலையில் இருந்து மற்றும் வெப்பமண்டல நோய்களிலிருந்து தங்களைக் காத்துக்கொள்ளும் இடமாக ஆங்கிலேயர்களால் நிறுவப்பட்டது. இப் பிராந்தியத்தின் பொருளாதாரம் சுற்றுலாவினால் செழித்து வளர்கிறது, விருந்தோம்பல் தொழிற்துறையின் வளர்ச்சியால் அதிக எண்ணிக்கையிலான தங்கும் விடுதிகள் மற்றும் உணவகங்கள் இப்பகுதியில் தோன்றியுள்ளன. மேலும் கொடைக்கானலானது 12 ஆண்டுகளுக்கு ஒரு முறை பூக்கும், அரிதான குறிஞ்சிப் பூக்களின் இடமாகவும் உள்ளது. இப்பூக்கள் பூக்கும் பருவத்தில் உலகெங்கிலும் இருந்து சுற்றுலாப்பயணிகளை கொடைக்கானல் ஈர்க்கிறது.

பாதரசம் என்பது உலோக வகையைச் சேர்ந்த ஒரு தனிமமாகும். இது சாதாரண வெப்ப நிலை மற்றும் அழுத்தத்தில் திரவ நிலையில் இருக்கும். சிறிய அளவிலான பாதரசம் கூட தாவரங்கள் மற்றும் விலங்கினங்களுக்கு ஆபத்தானது ஆகும். பாதரசம் கலந்த தண்ணீரைக் குடித்தால் நரம்பு மண்டலம் பாதிப்படைகின்றது. மேலும் சுவாச மண்டலமும் சிறுநீரக மண்டலமும் மெல்ல செயல் இழக்கும் அபாயமும் உள்ளன. இந்த பாதிப்புகள் அடுத்த தலைமுறைக்கும் தொடர்கின்றன. பாதரசமானது வெப்பமானி, காற்றழுத்தமானி, ஸ்பைக்மோமோனியோமீட்டர்கள் மற்றும் உடனொளிர்வு விளக்குகள் போன்ற தொழில்துறை நோக்கங்களுக்காக பயன்படுத்தப்படுகிறது. உலகளவில் மெல்லமெல்ல, பாதரசம் சார்ந்த சாதனங்களைப் பயன்படுத்துவது கைவிடப்பட்டு வருகின்றது, மேலும் பாதரச சாதனங்களுக்கு பதிலாக எண்ணியல் தொழில் நுட்ப சாதனங்கள் பயன்பாட்டுக்கு வருகின்றன.

கொடைக்கானலில் இயங்கிவந்த ஹிந்துஸ்தான் யூனிலீவர் லிமிடெட் நிறுவனத்தின் வெப்பமானி ஆலையினால் கொடைக்கானல் பகுதியில் பாதரச மாசுபாடு ஏற்பட்டது. மாசுபடுத்தும் தொழில்கள் தொடர்பாக வளர்ந்த நாடுகளில் அதிக விழிப்புணர்வு ஏற்பட்டதன் காரணமாக அமேரிக்காவில் இருந்த பாண்ட்ஸ் நிறுவனத்துக்குச் சொந்தமான வெப்பமானி தொழிற்சாலையை பிரித்து, 1982 ஆம் ஆண்டு, இந்தியாவுக்கு மாற்றிப்பட்டது. 1987 ஆம் ஆண்டு, பான்ட்ஸ் இந்தியா நிறுவனத்திடம் இருந்த வெப்பமானி தொழிற்சாலையானது இந்துஸ்தான் யூனிலீவர் நிறுவனத்திடம் கைமாறியது.

இந்த தொழிற்சாலை அமெரிக்காவிலிருந்து பாதரசத்தை இறக்குமதி செய்து, அமெரிக்கா மற்றும் ஐரோப்பியச் சந்தைகளுக்கு வெப்பமானிகளை ஏற்றுமதி செய்தது. 2001 ஆம் ஆண்டய காலக்கட்டத்தில், தொழிற்சாலையில் பணிபுரிந்த தொழிலாளர்கள் பலருக்கு சிறுநீரகம் மற்றும் அது தொடர்புடைய நோய்பாதிப்புகளுக்கு ஆளானதாக புகார்கள் எழுந்தன. பாதரசத்துக்கு எதிரான தமிழ்நாடு கூட்டணி (TNAAC) போன்ற பொது நலக் குழுக்களானது நிறுவனம் முறையான நெறிமுறைகளை பின்பற்றாமல் பாதரசக் கழிவுகளை அகற்றுவதாகக் கூறினர். 2001 ஆம் ஆண்டின் தொடக்கத்தில், பொது நலக் குழுக்கள் உடைந்த கண்ணாடி வெப்பமாணிகளின் ஒரு குவியலைக் கண்டறிந்தன, அவை சோலைக்காடு வனத்தின் உட்பகுதியிலிருந்தன, அவை தொழிற்சாலையில் இருந்து கொண்டுவந்து கொட்டப்பட்டிருக்கலாம் என்ற ஐயம் எழுந்தது. மார்ச் மாதத்தில், உள்ளூர் தொழிற் சங்கம் மற்றும் சர்வதேச சுற்றுச்சூழல் அமைப்பான கிரீன்பீஸ் தலைமையில் பொதுமக்கள் தொழிற்சாலையை மூடக்கோரிப் போராடினர். விரைவில் நிறுவனமானது பாதரசத்தால் மாசுபடுத்தப்பட்ட கழிவுகளை அகற்றுவதாக ஒப்புக் கொண்டது. 2002 ஆம் ஆண்டில் நிறுவனத்தின் ஆண்ட றிக்கையிலும் அதன் அண்மை நிலைத்தன்மை அறிக்கையிலும் தனது தொழிற்சாலைக்கு பின்னால் உள்ள நிலத்தில் பாதரச மாசுபட்டுக்குள்ளான கண்ணாடிக் கழிவுகளை மூடிவிடவில்லை என்றது. ஆனால் 5.15 மெட்ரிக் டன் கண்ணாடி அளவில் 0.15% எஞ்சியுள்ள பாதரசம் மட்டுமே தொழிற்சாலைகளில் இருந்து மூன்று கிலோமீட்டர் தொலைவில் உள்ள ஒரு குப்பை மறுசுழற்சி செய்யும் காய்லான் நிறுவனத்திற்கு விற்பனை செய்யப்பட்டது என்றது. மேலும் சர்வதேச சுற்றுச்சூழல் ஆலோசகரால் தயாரிக்கப்பட்ட ஒரு அறிக்கையை மேற்கோளிட்டு யுனிலீவர் தொழிற்சாலையின் தொழிலாளர்களுக்கோ அல்லது சுற்றுச்சூழலிலுக்கோ எந்த பாதிப்பையும் ஏற்படுத்தவில்லை எனக் கூறியது.

தொழிற்சாலை மூடப்பட்டவுடன், அங்கு மீதமுள்ள பாதரசக் கழிவுகளை மறுசுழற்சிக்கு அமெரிக்காவிற்கு திருப்பி அனுப்ப வேண்டும் என்றும், தொழிற்சாலை வளாகத்தை தூய்மையாகவும், தொழிலாளர்களின் உடல்நல பாதிப்புகளை கவணிக்கவேண்டியும் செயற்பாட்டாளர்கள் கோரினர். கிரீன்பீஸ் தலைமையில் உள்ளூர் அமைப்புகள் மற்றும் தொழிலாளர் சங்கம், அரசாங்கப் பிரதிநிதிகள், நிறுவனத்திற்கு எதிரான சட்ட நடவடிக்கையை எடுக்கத் துவங்கினர்.

பொது மக்களின் அமைப்புகள் மற்றும் தொழிலாளர் போன்றோர் ஒத்துழைப்புடன் கிரீன்பீஸ் பிரச்சாரகர் அமிர் சாகுல் நிறுவனத்தால் ஷோலா வனப்பகுதியில் கொட்டப்பட்ட 290 டன் பாதரசத்தை சேகரித்து, அதை மறுசுழற்சிக்கு அமெரிக்காவிற்கு அனுப்பக்கோரி 2003 இல் வலியுறுத்தினார். இது ஊடகங்களால் 'reverse dumping' என்று பாராட்டப்பட்டது. கிரீன்பீஸ் பிரச்சாரகர்கள் அமீர் சாஹூல் மற்றும் நவ்ரோஸ் மோடி ஆகியோர் குழுக்களை வழிநடத்தி, அதன்வழியாக இந்திய அரசின் அணுசக்தித் துறையால் விசாரணை ஒன்று ஆரம்பிக்கப்பட்டது, இதில் கொடைக்கானலில் வளிமண்டலத்தில் இயல்பான அளவை விட பாதரச நிலையானது 1000 மடங்குக்குக்கும் அதிகமாக இருந்தது என அறியப்பட்டது. அணுசக்தித் துறை அறிவியலாளர் குழுவினால் கொடைக்கானல் ஏரிலிருந்து சேகரிக்கப்பட்ட நீர், வண்டல் மற்றும் மீன் மாதிரிகளை பகுப்பாய்வு செய்யப்பட்டதில், பாதரச வெளியேற்றம் நிறுத்தப்பட்டு நான்கு ஆண்டுகளுக்குப் பிறகும் பாதரசம் அளவு உயர்ந்த அளவில் இருப்பதைக் காட்டியது. சுற்றுச்சூழலுக்கு ஏற்பட்ட சேதம் மற்றும் தொழிற்சாலையில் பாதரசத்தால் மக்களுக்கு ஏற்பட்ட பாதிப்பு தொடர்பான விஞ்ஞான ஆய்வுகள் தொடர்ச்சியாக அரசு மற்றும் அரசு சாரா அமைப்புகளால் நடத்தப்பட்டன.

கிரீன்பீஸ் மற்றும் தொழிற்சங்கங்கள் ஆகியன சூழலியல் மாசுபாடு முற்றத்துக்கு நிறுவனம் பொறுப்பேற்க வேண்டி அழுத்தம் கொடுத்தன. மேலும் அவை நிறுவனத்தின் மீது வழக்குத் தொடர ஒழுங்குமுறைக் குழுக்களைக் கேட்டுக் கொண்டன. 2006 ஆம் ஆண்டு, வெப்பமானி உற்பத்திக்குப் பயன்படுத்தப்பட்ட ஆலை, இயந்திரங்கள் மற்றும் பொருட்கள் மாசுபட்டவையாக கருதி தொழில்துறையில் மறுசுழற்சி செய்யத்தக்க காய்லான் பொருள்களாக மாற்றப்பட்டன. அடுத்த ஆண்டு, ஆலையினால் மாசுபடுத்தப்பட்ட மண் போன்ற சிக்கல்களின் தீர்வுக்காக தொழிற்சாலைகளில் நீரி நிறுவனமானது (NEERI) சோதனைகளை நடத்தியது. அது மண் கழுவுதல் மற்றும் வெப்ப மறுபயன்பாட்டின் மாற்று நெறிமுறையை போன்றவற்றை பரிந்துரைத்தது. இறுதியாக, தமிழ்நாடு மாசுக் கட்டுப்பாடு வாரியம் (தமாகவா) மண்ணில் உள்ள பாதசர செரிவை சரிசெய்ய, மண்ணில் 20 மில்லி / கி.கி. பாதரச செறிவு வரையிலான ஒரு மாற்று சிகிச்சை தரத்தை பரிந்துரைத்தது, அதாவது மாற்று சிகிச்சை முறை 20 மில்லி / கி.கி. இதன் விளைவாக, 2009 மே மாதம் முன்கூட்டியே சீராக்கும் வேலை தொடங்கியது.

பொது நலக் குழுக்கள் மண் தூய்மைப்படுத்தும் அளவுகோல்களை எதிர்த்தும், யூனிலீவர் செலவுகளை குறைக்க குறைந்த தரத்தில் சுத்தமாக மாசுகட்டுப்பாட்டு வாரியம் உதவுவதாக குற்றம்சாட்டின. தமிழ்நாடு மாசுகட்டுப்பாட்டு வாரியத்தால் பரிந்துரைக்கப்பட்ட பாதரச அளவானது யுனிலீவர் நிறுவனம் இதுபோன்ற மாசுபாட்டை இங்கிலாந்தில் ஏற்படுத்தியிருந்தால், இவர்கள் நிர்ணயித்ததைவிட குறைந்தது 20 மடங்கு தூய்மையாக்கவேண்டி இருக்கும் என்றனர். சுத்திகரிப்பு மற்றும் தூய்மையாக்கல் போன்றவற்றிலும் சுத்திகரிப்பு நடவடிக்கைகளைத் தீர்மானிக்கவும் பொதுமக்களுக்கு அழைப்பு விடுத்தனர்.

தொழிற்சாலை மூடப்பட்ட பின்னர், பெங்களூர் சமூக நல மையத்தில் இருந்து சுகாதார வல்லுநர்கள் தொழிற்சாலையின் முன்னாள் தொழிலாளர்களிலிடம் ஒரு ஆய்வை நடத்தினர். அதில் தொழிலாளர்களிடையே பாதரச நச்சுத்தன்மையின் அறிகுறிகளான தோல் ஒவ்வாமை மற்றும் அது தொடர்புடைய பிரச்சினைகள் போன்றவற்றைக் கண்டறிந்தனர். 

கொடைக்கானல் தொழிற்சாலையானது 2001 ஆம் ஆண்டு மூடப்படுவதற்கு முன் மேம்பட்ட தொழில்சார் பாதுகாப்பு மற்றும் சுகாதார அமைப்புகள் இருந்ததாக நிறுவனம் கூறியது தொழிற்சாலையில் இருந்த உள் கண்காணிப்பு மற்றும் தொழிற்சாலை செயல்பாட்டின் போது நியமிக்கப்பட்ட அதிகாரிகளால் நடத்தப்பட்ட வெளிப்புற தணிக்கை ஆகியவை தொழிற்சாலைகளில் தொழிலாளர்கள் வேலை செய்த காலகட்டத்தைப் பொறுத்தமட்டில் தொழிலாளர்களிடம் பாதகமான விளைவுகளை ஏற்படுத்தவில்லை என்பதைக் காட்டின.

நிறுவனமானது அதன் தொழில் சுகாதார கண்காணிப்பு அதன் முடிவுகளை அனைத்திந்திய மருத்துவ அறிவியல் கழகம் (எய்ம்ஸ்) மற்றும் தொழில் சுகாதார தேசிய நிறுவனம் (NIOH) ஆகியவை ஒப்புக்கொண்டதாகக் கூறியது.

2006 ஆம் ஆண்டு பிப்ரவரி மாதம், தொழிற்சாலையின் முன்னாள் ஊழியர்களின் ஒரு குழுவானது, புதிய சுகாதார ஆய்வை நடத்தி, தங்களுக்கு பொருளாதார மறுவாழ்வு கோரி சென்னை உயர்நீதி மன்றத்தை அணுகினர். ஒரு வருடம் கழித்து, தொழிலாளர்கள் மற்றும் அவர்களின் குடும்பத்தினரின் உடல் நலச் சிக்கல்களுக்கு அவர்கள் அதற்கு முன்பு இந்தத் தொழிற்சாலையில் பணிபுரிந்தபோது ஏற்பட்ட பாதரச கசிவுதான் காரணமா என ஆய்வு செய்ய சென்னை உயர் நீதிமன்றம் ஐ.டி.ஆர்.சி., எய்ம்ஸ் மற்றும் என்.ஐ.ஓ.ஹெச்.எல் ஆகியவற்றின் பிரதிநிதிகளையுடைய ஐந்து உறுப்பினர்களைக் கொண்ட நிபுணர் குழுவொன்றை அமைத்தது. இந்தக் குழுவானது 2007 அக்டோபரில் தொழிற்சாலைக்கு விஜயம் செய்தும் அதைத் தொடர்ந்து முன்னாள் தொழிலாளர்களை ஆய்வு செய்த பின்னர் குழுவினர் வெளியிட்ட அறிக்கையில், "தொழிற்சாலையின் தொழிலாளர்களின் தற்போதைய மருத்துவ நிலைக்கும் " கடந்த காலத்தில் தொழிற்சாலைகளில் பாதரசத்தின் வெளிப்பாடுக்கும் " தொடர்பு என்பதற்கு எந்தவொரு ஆதாரமும் இல்லை என குறிப்பிட்டது. இந்த அறிக்கை ஏற்று, சென்னை உயர்நீதி மன்றம், புதிய சுகாதார ஆய்வுக்கான தேவை என்ற கோரிக்கையை நிராகரித்தது. இதற்கிடையில், வழக்கு தொடர்புடைய ஒரு பிரதிவாதியுடனான தொழிலாளர் மற்றும் வேலைவாய்ப்பு அமைச்சு அமைச்சகம் பல்வேறு துறைகளில் உள்ள வல்லுநர்களை உள்ளடக்கிய ஒரு குழுவினால் ஒரு விரிவான ஆய்வு நடத்தியது. அதில் தொழிலாளர்களின் குழந்தைகள் கூட, பாதரசத்தின் வெளிப்பாடு காரணமாக பாதிக்கப்பட்டுள்ளனர் என்றது. அமைச்சகம் 2011 இல் சென்னை உயர்நீதி மன்றத்தில் தனது அறிக்கையை சமர்ப்பித்தது. அதில் தொழிலாளர்கள் மற்றும் அவர்களது குழந்தைகளுக்கு பாதரசத்தால் உடல்நலம் பாதிக்கப்பட்டுள்ளதைப் பொறுத்து, தொழிலாளர்களின் மதிப்பீட்டின் அடிப்படையில் வேலை இழப்பீட்டு ஆணையரிடம் இழப்பீடு பெறலாம் என்பதை ஆய்வு செய்ய பரிந்துரைத்தது. இது தொடர்பாக சென்னை உயர்நீதி மன்றத்திற்கு முன்பே வழக்கு தொடரப்பட்டுள்ளது.


</doc>
<doc id="401441" url="https://ta.wikipedia.org/wiki?curid=401441" title="ஜீரோ (2016 திரைப்படம்)">
ஜீரோ (2016 திரைப்படம்)

ஜீரோ ஒரு இந்தியத் தமிழ்த் திைரப்படமாகும். இப்படம் கனவுருச்சாயல் புனைவு கொண்ட திகில் திரைப்படம் ஆகும். இத்திரைப்படத்தை சிவ் மோஹா என்வர் எழுதி இயக்கியுள்ளார். இத்திரைப்படத்தில் அஸ்வின் ககுமனு மற்றும் சிவதா முன்னணிக் கதாபாத்திரங்களிலும், ஜேடி சக்கரவர்த்தி கதையை நகர்ச்சித் செல்லும் கதாபாத்திரமாகவும் நடித்துள்ளனர். இத்திரைப்படமானது இந்தி மொழியில் இதே பெயரில் மொழி மாற்றம் செய்யப்பட்டுள்ளது.

இத்திரைப்படம் ஆதாம் மற்றும் ஏவாள் ஆகியோரைப் படைத்த விதத்தில் இருந்து தொடங்குகிறது. பின்னர், திரைக்கதையானது, புதியதாகத் திருமணமான தம்பதியினர் பாலா (அஸ்வின் ககுமனு) மற்றும் பிரியா (சிவதா) தங்களது புதிய அடுக்ககத் தளத்திற்குக் குடிபுகும் நிகழ்விற்கு நகர்கிறது. பாலாவின் தந்தை பிரியாவின் குடும்பத்தில் உள்ள உளப் பிறழ்வு நோய் பின்னணியினால் இத்திருமணத்திற்கு இசைய மறுக்கிறார். பிரியா கருவில் இருந்த போது அவளது தாயார் மனநலக் குறைவிற்கு ஆளாகி பிரியாவை ஈன்று விட்டு இறந்து போனார். பாலா பிரியாவின் தாய்க்கு நேர்ந்தது தெரிந்திருந்தும் அதை ஏற்றுக் கொள்கிறார். தங்களது புதிய இல்லத்திற்குச் சென்ற பிறகு, இளம் தம்பதியினர் ஒரு கடைக்குச் சென்று உதட்டுச்சாயம் ஒன்றை எடுத்து விட்டு அதற்குப் பணம் செலுத்தாமல் விட்டு விடுகிறாள். அவள் தான் உதட்டுச்சாயம் எடுத்ததை மறந்து விட்டதாகக் கூறி பாதுகாவலரிடம் சண்டையிடுகிறார். வீட்டிற்கு வந்த பிறகு, வீட்டிற்கு வந்திருந்த பாலாவின் தந்தையுடன் பேச மறுக்கிறாள். தனது அடுத்த வீட்டுக்காரருடன் பேசும் போது அவள் ஏன் கருத்தரிக்கக்கூடாது என்பதைத் தனது தாய்க்கு நிகழ்ந்ததைக் காரணம் காட்டி விவரிக்கிறாள். அன்றைய இரவில், பிரியா தனது தாயுடன் கனவில் தன்னைக் கடையில் எவ்வாறு திருடி என்று பட்டம் சுமத்தினார்கள்? என்று விவாதிக்கிறாள். மேலும், தனக்கு இளஞ்சிவப்பு நிறத்தின் மீது எவ்வளவு ஆசை என்பைதயும், அதை எவ்வளவு நேசிக்கிறாள்? என்பதையும் சொல்லி தான் திருடியதாக ஒப்புக்கொள்கிறாள். அதன் பிறகு, அவள் தனது தாயாருடன் கனவு வாழ்க்கையில் நுழைந்து துாக்கத்தில் நடக்கும் நிலைக்கு மாறுகிறாள். இந்த நிலையில் தான், எதிர்காலத்தில் நடக்கவிருப்பது நிகழ்கிறது. அவள் அதிக மாயத்தோற்றங்களைக் காணத் தொடங்குகிறாள். கிட்டத்தட்ட உளப்பிறழ்ச்சியடைந்தவளாகவே மாறி விடுகிறாள். ஒரு நாள் பாலாவை அறைந்து விடுகிறாள். பிரியாவின் உடலை எடுத்துக் கொண்டு லிலித் (ஆட்ரியானே) சுதந்திரமாக சுற்றித் திரிகிறார். பாலா ஆவிகளுடன் பேசக்கூடிய மீ்இயல் திறன் கொண்ட மந்திரத் திறன் கொண்ட சாலமோனைத் (ஜேடி சக்ரவர்த்தி) தேடிச்செல்கிறார், அவரிடம் தனது வினோதமான நிலைமையை விளக்குகிறார். சாலமோன் பிரியாவைத் தொட்ட போது ஆதாமிற்காக உருவாக்கப்பட்ட லிலித் ஆதாமிற்கு எதிராக நடந்து கொண்டதால் ஆதாமுக்கு சரியான இணையாக ஏவாளைக் கடவுள் உருவாக்கியதாகவும் லிலித் சாத்தானுடன் இணைந்து குழந்தை பெற்றுக்கொள்ள முயற்சித்த போதெல்லாம் அந்த கரு சிதைந்து போகும்படி கடவுள் சாபமிட்டிருந்தார். இதனால், வெறுப்படைந்த லிலித் தீவிரமான வெறுப்படைந்த ஆன்மாவாக மாறி உலகில் கருத்தரிக்கும் குழந்தையின் தாய் உடலுக்குள் புகுந்து அவர்களைக் கொன்று, தன்னுடன் தீய ஆன்மாக்களாக அவர்களையும் சேர்த்துக் கொண்டு வருகிறார். பிரியாவின் தாயார் மட்டுமே குழந்தையை உயிருடன் பெற இயன்றது. சாத்தானின் யோசனைப்படி லிலித் இளஞ்சிவப்பு நிற பாம்பாக மாறி இந்த உலகத்தை அழிக்கும் தருணத்தை எதிர்பார்க்கிறார். பாலாவின் புனிதமான தன்மையின் காரணமாக, பிரியாவை பாலா தொட நேரும் போது பிரியா தனது பழைய நினைவுகளையெல்லாம் பெறுகிறாள். சாலமோனும், உலகில் உள்ள அனைத்து குருமார்களும் இணைந்து சாத்தானின்்முயற்சியைத் தோற்கடிக்க முயற்சிக்கின்றனர். கடவுள் நேரத்தை உறைய வைத்து சாத்தானின் முயற்சி வீணில் போகச் செய்கிறார். கடவுள் பிரியாவையும், அவளது குழந்தையையும் ஆசீர்வதிக்கிறார். சாத்தான் மீண்டும் தனது அரக்க உருவத்தை எடுத்து மீண்டும் உலகை அழித்தே தீருவேன் என்று சவால் விட திரைப்படம் முடிகிறது.


இயக்குநர் பரத் பாலாவின் இணை இயக்குநராக இருந்த ஷிவ் மோஹா ஒரு பேய் மற்றும் திகில் படத்தை தயாரிப்பதற்கு முன் வேலையில் ஈடுபட்டார். படத்தயாரிப்புக்கான முன் முயற்சியின் போது தயாரிப்பாளர்களை அணுகினார். அஸ்வின் மற்றும் சிவதா ஆகியோரை முன்னணி கதாபாத்திரங்களாக ஒப்பந்தம் செய்தார். இந்தக் குழு ஜுன் 2014 இல் தயாரிப்பைத் தொடங்கினர். சென்னையில், அஸ்வின், சிவதா, ஜேடி சக்கரவர்த்தி ஆகியோர் நடித்த காட்சிகளைச் சென்னையில் படமாக்கினர். மேலும், சில காட்சிகள் வட இந்தியாவில் படம் பிடிக்கப்பட்டன.


</doc>
<doc id="401444" url="https://ta.wikipedia.org/wiki?curid=401444" title="நகச்சொத்தை">
நகச்சொத்தை

நகச் சொத்தை அல்லது நகப்படை (Onychomycosis, also known as tinea unguium,) என்பது நகத்தில் ஏற்படும் பூஞ்சை பாதிப்பு விளைவு ஆகும். இந்த பாதிப்பு கால் நகங்களிலோ அல்லது விரல் நகங்களிலோ தோன்றலாம். என்றாலும் கால் நகங்களிலேயே பெரும்பாலும் இது தோன்றுகிறது.

இதற்கான சிகிச்சையானது அறிகுறிகளை அடிப்படையாக கொண்டதாக இருக்கலாம். என்றாலும் இதற்கு பூஞ்சைக் கொல்லி மருந்தே பரிந்துரைக்கப்படுகிறது.

இது வயதுவந்தோரில் எண்ணிக்கையில் சுமார் 10 விழுக்காட்டினருக்கு ஏற்படுகிறது. இது நகங்களில் ஏற்படும் மிகப் பொதுவான நோய் ஆகும்.

இதைக் குறிக்கும் மருத்துவப் பெயரான Onychomycosis என்ற சொல்லானது பண்டைய கிரேக்க மொழியில் இருந்து உருவாக்கப்பட்டது. பண்டைய கிரேக்கத்தில் ὄνυξ "ónux" "நகம்", μύκης "múkēs" "பூஞ்சை" மற்றும் -ωσις "ōsis" "வினைசார் நோய்" என்பதாகும்.

நகச் சொத்தையின் பொதுவான அறிகுறியானது நகம் பால்போல் வெளுத்துக் காணப்படும் சிலருக்கு நகம் மஞ்சள் நிறத்தில் கோடு கோடாகத் தெரியும். நகம் தடித்து கரடுமுரடாகத் தெரியும். நாளடைவில் நகம் பிளவுபட்டு உடைந்துவிடும். இறுதியில் அது தானாகவே விழுந்துவிடும். இதனால் வேகமாக ஓடவோ அல்லது வேகமாக நடக்கவோ இயலாத நிலை ஏற்படும். சிகிச்சையளிக்காமல் விட்டுவிட்டால், நகத்துக்கு அடியிலும், சுற்றிலும் உள்ள தோலிலும் வலி ஏற்படலாம்., 
இந்த நோயிக்கு சிகிச்சையாக பூஞ்சைகளைக் கொல்ல வீரியமான மாத்திரை, மருந்துகளும், வெளியில் பூச களிம்புகளும் அளிக்கப்படுகின்றன. என்றாலும் இது குணமாக நீண்டகாலம் எடுக்கும். 


</doc>
<doc id="401445" url="https://ta.wikipedia.org/wiki?curid=401445" title="பத்தியம்">
பத்தியம்

பத்தியம் என்பது (Diet Regimen) பொதுவாக நோயாளிகள் உண்ணவேண்டிய அல்லது உண்ணக்கூடாத உணவுகளை குறிப்பிடப்படுவதாகும். இது பெரும்பாலும் சித்த மருத்துவம் போன்ற பாரம்பரிய மருத்துவத்தில் வலியுறுத்தப்படுகிறது என்றாலும், பிற மருத்துவ முறைகளிலும் வலியுறுத்தப்படலாம். குறிப்பிட்ட நோய் பாதித்தவர்கள் குறிப்பிட்ட உணவை உண்ணக்கூடாது என்பதே பெரும்பாலும் இதில் வலியுறுத்தப்படுகிறது. எடுத்துக்காட்டாக காய்சல் கண்ட ஒருவர் பட்டினி இருப்பதுவே சிறந்த மருந்து என்று "லங்கணம் பரம ஒளடதம்" என்ற பழமொழி கூறுகிறது. 


</doc>
<doc id="401447" url="https://ta.wikipedia.org/wiki?curid=401447" title="மஞ்சள் வரி காகிதக் குளவி">
மஞ்சள் வரி காகிதக் குளவி

மஞ்சள் வரி காகிதக் குளவி (Ropalidia marginata) என்பது பழைய உலகைச் சேர்ந்த காகிதக் குளவி இனத்தைச் சேர்ந்த குளவி வகை ஆகும்.  இது சமூக உயிரினமாக கூட்டாக வாழும் இயல்பைக் கொண்டது. இவற்றில் ராணிக் குளவி, பெண் குளவி, ஆண் குளவி, வேலைக்காக் குளவி போன்ற வேறுபாடுகள் உண்டு. இதன் கூடு காகிதத்தைப் போன்ற இழைகளால் அமைக்கப்பட்டிருக்கும். அவை தேன்கூட்டை ஒத்த அறுகோண வடிவில் அறைகள் கொண்டதாக இருக்கும். மூடப்படாத இந்தக் கூட்டுக் கூடு ஒன்று அல்லது இரண்டு முனைகளில் ஒட்டியிருக்கும்.
இந்தக் குளவிகளின் ஆரஞ்சு பழுப்பு நிற வயிற்றின் பின்பகுதியில் மஞ்சள் நிற வரியைப் போன்ற பட்டையைக்கொண்டிருக்கும். பொதுவாக இவை 1.5 செ.மீ. நீளம் கொண்டவையாக இருக்கும். இவை வேட்டையாடி உண்ணக்கூடியன. இனிப்பான திரவங்களையும் உறிஞ்சும். மூர்க்கமான இவை தூண்டப்பட்டால் கொட்டும். கொட்டினால் கடுமையாக வலிக்கும்.


</doc>
<doc id="401449" url="https://ta.wikipedia.org/wiki?curid=401449" title="தோடா எருமை">
தோடா எருமை

தோடா எருமை என்பது தமிழ்நாட்டின் நீலகிரி மாவட்டத்தில் வாழும் தோடர் பழங்குடி மக்களால் வளர்க்கப்படும் எருமை இனமாகும். இந்த எருமைகள் படுகர், கோத்தர் போன்ற பழங்குடிகளும் வளர்க்கின்றனர். என்றாலும் தோடர் இனமக்களின் வாழ்வில் மிக இன்றியமையாத விலங்காக இவை உள்ளன. இவர்கள் தங்கள் வீடுகளில் ஆண் எருமைகளை பெரும்பாலும் வளர்ப்பதில்லை. அவை "ஊர்திரி" உயிரினமாக காட்டில் அலையும். 1848 ஆம் ஆண்டில் 2,171 தோடா எருமைகளும், 1994 ஆம் ஆண்டு 3,531 என்றும் 2013 ஆம் ஆண்டு 3,003 எருமைகள் இருந்ததாக கணக்கெடுக்கப்பட்டுள்ளது. 
இவை கனத்த உடலும், வேகமாக ஓடுவதற்குத் தேவையான‌ குளம்புகளுடன், மூர்க்கத்தனம் கொண்டவையாக எப்போதும் அலைந்து கொண்டிருக்கும் தன்மை கொண்டவை. இவை பெரும்பாலும் பழுப்பு அல்லது சாம்பல் நிறத்துடன் காணப்படும். இவற்றின் உடலில் அடர்த்தியான ரோமங்கள் இருப்பதால், இவை அதிக மழையும் அதிக வெப்பமும் கொண்ட பகுதிகளில் வாழும் திறன் கொண்டவையாக இருக்கின்றன. இவற்றின் கொம்புகள் பிறைநிலாபோல அரைவட்ட வடிவில் சுமார் 62 செ.மீ. நீளத்துக்கு அமைந்திருக்கும். பெண் எருமைகள் தங்களின் முதல் ஈனுதலுக்கு நான்கு ஆண்டுகளை எடுத்துக்கொள்கின்றன. அதன்பிறகு ஒவ்வொரு 14 மாதங்களுக்கு ஒருமுறை அவை கன்றுகளை ஈனுகின்றன.
இந்த எருமைகளின் ஆண்டு பால் உற்பத்தி 500 கிலோ. இவற்றின் பால் அதிக கொழுப்புச் சத்துக்காகப் பெயர் பெற்றவை. இந்தப் பாலில் 8 சதவீதக் கொழுப்புச் சத்து உண்டு.


</doc>
<doc id="401453" url="https://ta.wikipedia.org/wiki?curid=401453" title="நேபாள அரசு">
நேபாள அரசு

நேபாள அரசு (Government of Nepal) (), நேபாளத்தின் உயர் நிர்வாக அமைப்பும், மைய அரசாகும்.

நேபாள இராச்சியத்தில் மன்னராட்சி முறை ஒழிக்கப்படுவதற்கு முன்னர் நேபாள அரசை "மன்னரின் மாட்சிமை வாய்ந்த அரசு" என அழைக்கப்பட்டது.().

நேபாள நாட்டின் அதிபராக குடியரசுத் தலைவரும், நேபாள அரசின் நிர்வாகத் தலைவராக பிரதம அமைச்சரும் செயல்படுகின்றனர்.

நேபாள நாடாளுமன்றத்தால் தேர்ந்தெடுக்கப்பட்ட பிரதம அமைச்சரின் தலைமையிலான அமைச்சரவையின் பரிந்துரைகளின் படி, குடியரசுத் தலைவர் செயலாற்றுகிறார். 

குடியரசுத் தலைவரின் அதிகாரங்கள் சடங்கு பூர்வமானதே. 

நேபாளத்தின் அரசியலமைப்புக்குட்பட்ட அமைப்புகளின் தலைவர்களை, அமைச்சரவையின் பரிந்துரைகளின் படியே, குடியரசுத் தலைவர் நியமிக்கிறார். விதிவிலக்காக, நேபாள அரசின் தலைமை வழக்கறிஞரை மட்டும் பிரதம அமைச்சரே நியமிப்பார். 

1768ல் ஷா வம்ச மன்னர் பிரிதிவி நாராயணன் ஷா, ஒன்றுபட்ட நேபாள இராச்சியத்தை நிறுவினார். 

பின்னர் மன்னர் கீர்வான் யுத்த விக்ரம் ஷா ஆட்சிக் காலத்தில் மன்னருக்கு ஆலோசனை வழங்க மூல்-கஜி எனும் பதவிப் பெயரில் பிரதம அமைச்சர் பதவி உருவாக்கப்பட்டது.

நேபாள மன்னர் ராணா பகதூர் ஷா 1806ல் முக்தியார் எனும் பிரதம அமைச்சர் பதவியை உருவாக்கினார். நாட்டின் அன்றாட நிர்வாகத்தின் தலைமை அலுவலராக முக்தியார் செயல்பட்டார். 

15 செப்டம்பர் 1846 முதல் ராணா வம்சத்தின் ஜங் பகதூர் ராணா, நேபாள மன்னர்களை கைப்பாவை பொம்மை அரசர்களாகக் கொண்டு, அவரது வழித்தோன்றல்கள், நேபாள பிரதம அமைச்சர்களாக 1951 முடிய பதவி வகித்தனர்.








</doc>
<doc id="401460" url="https://ta.wikipedia.org/wiki?curid=401460" title="ரங்கஸ்தலம்">
ரங்கஸ்தலம்

ரங்கஸ்தலம் (Rangasthalam ("English: lit. Stage") என்பது ஒரு இந்திய தெலுங்கு காலகட்ட அதிரடி நாடகத் திரைப்படம் ஆகும். இதை சுகுமார் இயக்கியுள்ளார். படத்தை யூ. நவீன், வி. ரவிசங்கர் மற்றும் சி. வி. மோகன் ஆகியோர் மைத்ரி மூவி மேக்கர்ஸ் என்ற பதாகையின்கீழ் தயாரித்துள்ளனர். இப்படத்தில் நடிகர் ராம் சரண், சமந்தா ருத் பிரபு ஆகியோர் முதன்மைப் பாத்திரங்களிலும் ஆதி, ஜெகபதி பாபு, பிரகாஷ் ராஜ் ஆகியோர் பிற பாத்திரங்களில் நடித்துள்ளனர். படத்திற்கான இசையை தேவி ஸ்ரீ பிரசாத் அமைத்துள்ளார். இந்த படமானது அதிகாரப்பூர்வமாக பெப்ரவரி மாதம் சிரஞ்சீவியால் அதிகாரப்பூர்வமாக தொடங்கப்பட்டது. அதன் படப்பிடிப்பு 2017 ஏப்ரல் முதல் தொடங்கியது. 2018 மார்ச்சில் உலகளாவிய அளவில் இந்த திரைப்படம் வெளியிடப்பட்டது.

ஆந்திரத்தில் ரங்கஸ்தலம் என்ற விவசாய கிராமத்தில் கதை நடக்கிறது. அங்கே தனது டீசல் மோட்டாரைக் கொண்டு விவசாய நிலத்துக்குத் தண்ணீர் இறைத்துக்கொடுப்பதை ஒரு தொழிலாகச் செய்கிறார் சிட்டிபாபு (ராம் சரண்). அவருக்கு சரிவரக் காதுகேளாது என்பதால் கிராமத்து மக்கள் இவரை ‘சவுண்ட் இன்ஜினீயர்’ என்று பாசத்துடன் அழைக்கிறார்கள். இவர், அதே கிராமத்தைச் சேர்ந்த ராமலட்சுமியை (சமந்தா) கண்டதும் காதல்கொள்கிறார்.

சிட்டியின் சகோதரர் குமார் பாபு (ஆதி) துபாயிலிருந்து திருப்புகிறார். அவர் ஊருக்கு நல்லது செய்ய வேண்டும் என்று நினைக்கும் படித்த இளைஞர். அந்தக் கிராமத்தின் ஊராட்சி மன்றத் தேர்தலில் யாரையும் போட்டியிட விடாமல் தந்திரமாகத் தன்னையே அன்னபோஸ்ட்டாக தேர்ந்தெடுக்கச் செய்து 30 வருடங்களாகத் தலைவர் பதவியில் ஒட்டிக்கொண்டிருக்கிறார் பனீந்திர பூபதி (ஜெகபதிபாபு). மேலும் கிராமக் கூட்டுறவு சங்கக் கடன் என்ற போர்வையிலும் கந்துவட்டி கொடுத்தும் விவசாயிகளை மறைமுகமாக உறிஞ்சிக்கொண்டிருக்கிறார். இதை அறிந்துகொள்ளும் குமார் பாபு, கிராமவாசிகள் கடனிலிருந்து விடுபட உண்மையை உணர்த்தி அவர்களைப் பஞ்சாயத்து தலைவருக்கு எதிராகத் திருப்புகிறார். இதற்கிடையில் சிட்டிபாபு தன் காதலி மகாலட்சுமிக்கு கூட்டுறவுக் கடன் வாங்கித் தர முயலும் விவகாரத்தில் வில்லனின் ஆட்களுடன் ஏற்படும் உரசல் மோதலாகி சிறைக்குச் செல்கிறார்.

தம்பி சிறைக்குச் செல்ல காரணமாக இருந்த ஜெகபதிக்கு எதிராக பஞ்சாயத்துத் தேர்தலில் போட்டியிடும் குமார் பாபு, பிராகாஷ்ராஜ் உதவியுடன் வெல்கிறார். ஆனால் குமார் பாபு கொல்லப்படுகிறார். சகோதரன் சாவுக்குக் காரணமான வில்லனை சிட்டிமாபு எப்படி பழிவாங்குகிறார் என்பதுவே கதை.



</doc>
<doc id="401462" url="https://ta.wikipedia.org/wiki?curid=401462" title="அஃகுப்பெயர்">
அஃகுப்பெயர்

அஃகுப்பெயர் அல்லது சுருக்கக் குறியீடு அல்லது சுருக்கம் (abbreviation) (இலத்தீன் மொழியில் "brevis" என்தபதற்கு "short" எனப்பொருள் ஆகும்.) சுருக்கக் குறியீடு என்பது, ஒரு சொல் அல்லது ஒரு சொற்றொடரின் சுருக்கப்பட்ட வடிவம் ஆகும்.ஆங்கில மொழியில் சுருக்கக் குறியீடுகள் அதிகம் பயன்படுத்தப்படுகிறது. 

தமிழில் சுருக்கக் குறியீடுகள் குறைவாகவே பயன்பாட்டில் உள்ளது. தமிழில் எடுத்துக்காட்டு என்பதற்கு எ.கா என்ற சுருக்கக் குறியீடு பயன்படுத்தப்படுகிறது.

பொதுவாக சில தமிழ் மொழி நூல்களில், சொற்களும் அதற்குரிய சுருக்கக் குறியீடுகளும், நூலின் துவக்கத்தில் அல்லது முடிவில் வழங்கியிருப்பர். இதனை முதலில் படித்து, மனதில் இருத்தி நூலைப் படித்தால், நூலில் உள்ள சுருக்கக் குறியீடுகளின் பொருளை எளிதாக உணர்ந்து கொள்ள முடியும். 

ஆங்கில மொழியில் ஒரு சொல்லின் அல்லது சொற்றொடரின் சுருக்கக் குறியீடு பலமுறைகளில் வகுப்பர். ஒரு சொல்லின் முதல் எழுத்தையும், இறுதி எழுத்து அல்லது நடு எழுத்துக்களைக் கொண்டு சுருக்கக் குறியீடுகளை உருவாக்குவர். 
அன்றாடம் அடிக்கடிப் பயன்படுத்தும் ஆங்கில மொழியின் சொற்கள் அல்லது சொற்றொடர்களுக்குரிய சுருக்கக் குறியீடுகள் பயன்படுத்துவதால் படிக்கும் நேரமும், நூலில் இடமும் குறைகிறது.

நவீன ஆங்கில மொழி வளர்ச்சியின் போது, கிபி 15 - 17ம் நூற்றாண்டுகளில் சுருக்கக் குறியீடுகள் தோன்றியது.



</doc>
<doc id="401464" url="https://ta.wikipedia.org/wiki?curid=401464" title="பிரேக்கிங் இன் (2018 திரைப்படம்)">
பிரேக்கிங் இன் (2018 திரைப்படம்)

பிரேக்கிங் இன் (Breaking In) 2018 ஆண்டு வெளியாக இருக்கும் அமேரிக்க மயிர் கூச்சசெரியும் திரைப்படம். இதை ஜேம்ஸ் மெக்டெய்க் இயக்கியுள்ளார். படத்தில் முதன்மைப் பாத்திரத்தில் கேப்ரியல் யூனியன் நடித்ததுள்ளார். படத்தை வில்லே பாக்கர், ஜேம்ஸ் லோபஸ், கிரெய்க் பெர்ரி மற்றும் ஷீலா டெய்லருடன் இணைந்து யூனியன் தயாரித்து உள்ளனர்.
பதின்ம வயது குழந்தைகளின் தாயான காப்ரியல், தன் தந்தையின் மறைவை அடுத்து அவரது சொத்துகள் குவிந்திருக்கும் வனாந்தர வீட்டுக்கு வருகிறார். வெளியாட்கள் எளிதில் ஊடுருவ முடியாத நவீனப் பாதுகாப்பு அம்சங்கள் நிறைந்த அந்த வீட்டில் அம்மாவும் குழந்தைகளும் உற்சாகமாகப் புழங்கத் தொடங்குகின்றனர். அப்போது காப்ரியலின் தந்தை பதுக்கி வைத்திருக்கும் பணக்குவியலை அபகரிக்க கொடூரக் குற்றவாளிகள் நால்வர் நள்ளிரவில் அந்த வீட்டை சுற்றி வளைக்கிறார்கள்.

திட்டமிட்டு வீட்டினுள் ஊடுருவும் கொள்ளையர்கள், காப்ரியலின் குழந்தைகளைப் பணயமாக்கி கரன்சி கொள்ளையில் முன்னேறுகிறார்கள். எதிர்பாராதவிதமாக வீட்டுக்கு வெளியே மாட்டிக்கொள்ளும் காப்ரியல் தன் குழந்தைகளை மீட்கத் துணிகிறார். தன்னாலான புத்தியையும் சக்தியையும் திரட்டி, வீட்டின் நவீன பாதுகாப்பு அம்சங்களைத் தகர்த்து உள்ளே நுழைவதுடன், கொள்ளையர்களையும் நேருக்கு நேர் எதிர்கொள்கிறார்.
பிரேக்கிங் இன் முதன்மையான ஒளிப்படப் பிடிப்பு 2017 சூலையில் லாஸ் ஏஞ்சலஸ் மற்றும் மாலிபு, கலிபோர்னியாவில் தொடங்கியது.

யுனிவர்சல் ஸ்டுடியோஸ் படத்தின் அதிகாரப்பூர்வ முன்னோட்டத்தை 2018 சனவரி 11 அன்று வெளியிட்டது.


</doc>
<doc id="401465" url="https://ta.wikipedia.org/wiki?curid=401465" title="ஆகத்து மாதத்தின் ஒளி">
ஆகத்து மாதத்தின் ஒளி

ஆகத்து மாதத்தின் ஒளி ("Light in August)" என்ற புதினம் 1932 ஆம் ஆண்டில் தென் அமெரிக்க எழுத்தாளர் வில்லியம் பால்க்னரால் எழுதப்பட்டது. இது தென் கோதிக் மற்றும் நவீன இலக்கிய வகையைச் சார்ந்தது. 

கதைக்களம் எழுத்தாளரின் சமகாலத்தில் நடப்பதாக எழுதபட்டுள்ளது. அதாவது இரு உலகப்போர்களின் இடைப்பட்ட காலம். மிசிசிப்பி மாநிலத்தில் அமைந்துள்ள ஒரு கற்பனை கவுண்டியான ஜோகனாபேடாபா கவுண்டியில் உள்ள ஜெபர்சன் என்னும் இடத்திற்கு வெவ்வேறு நேரங்களில் வந்துசேரும் இரண்டு அந்நியர்களை மையமாக கொண்டு இந்தப் புதினம் எழுதப்பட்டுள்ளது. இந்தக் கற்பனை கவுண்டி, மிசிசிப்பி மாநிலத்தில் உள்ள கதாசிரியர் பால்க்னரின் வீடு அமைந்திருக்கும் லபாஃயட் கவுண்டியை அடிப்படையாக கொண்டு அமைக்கபட்டுள்ளது. 

கதையின் அமைப்பு முதலில் அலபாமாவில் இருந்து வந்து, தனது பிறக்கவிருக்கும் குழந்தையின் தந்தையைத் தேடும் ஒரு இளம் கர்ப்பிணி வெள்ளைப் பெண்மணியான லேனா கிரோவ் மீது மையப்படுத்திச் செல்கிறது. பின்னர் கதையின் மையம் மெதுவாக ஜோ கிறித்துமஸ் என்ற கதைமாந்தரின் வாழ்வை ஆராய்வதாகச் செல்கிறது. ஜோ கிறித்துமஸ் ஜெபர்சனில் குடியேறியவர். வெள்ளை நிறத்தவர், ஆனால் அவர் தான் கருப்பு வம்சாவளியைக் கொண்டிருப்பதாக இரகசியமாக நம்புகிறார். இதன் பின் கதைக்களம், கிறித்துமசின் ஆரம்ப கால வாழ்க்கையை விவரிக்கும் தொடர்ச்சியான பின்நிகழ்வுகள் வருவதாக அமைந்திருக்கும். அதன் பிறகு மீண்டும் முக்கிய கதைகளமான இளம் வெள்ளைப் பெண் லேனாவின் இன்னும் பிறக்காத குழந்தைக்கு தந்தையான லூகாஸ் புர்ச்சிலைச் சுற்றி வருகிறது. லேனா கர்ப்பமானார் என்று தெரிந்தவுடன் லூகாஸ் ஜெபர்சன்னிற்குத் தப்பி ஓடி வந்துவிடுகிறார். மேலும் தனது பெயரையும் மாற்றிக் கொள்கிறார். கிறித்துமஸ் மற்றும் புர்ச்சில் வசிக்கும் இடத்தின் சொந்தகாரராக இருந்த ஒரு பெண்மணி ஜோனா பர்டன். இவர் வடகிழக்கு அமெரிக்க (நியூ இங்கிலாந்து) அடிமை ஒழிப்பு கோட்பாடு சார்ந்தவர் என்பதால் ஜெபர்சன் வாசிகளால் வெறுக்கப்பட்டார். இந்தப் பெண்மணி தற்போது படுகொலை செய்யப்பட்டுவிட்டார். கொலை நடந்த இடத்தில் புர்ச் இருந்ததால் அவர் கைது செய்யப்பட்டு சிறையில் அடைக்கப்பட்டார். ஆனால் அந்தப் பெண்மணிக்கும் கிறித்துமசுக்கும் ஒரு மறைமுக காதல் இருந்ததாகவும், அவன் ஒருபகுதி கருப்பினத்தவன் என்றும், கிறித்துமஸ் தான் கொலைகாரர் என்று புர்ச் கூறுகிறார். மேலும் சிறையில் இருந்து விடுதலை பெறக் காத்துக்கொண்டிருக்கிறார். இதேவேலையில் லீனாவிற்கு மைரான் பன்ச் என்பவர் உதவி செய்கிறார். பன்ச் ஒரு கூச்ச சுபாவம் உள்ள இன்னும் திருமணமாகாத இளைஞர். மேலும் இவர் லீனா மீது காதல் வயப்படுகிறார். பன்ச் சமுதாயத்திலிருந்து ஒதுக்கப்பட்ட ஏமாற்றப்பட்டவரான கெய்ல் ஹைட்டோவரிடமிருந்து உதவி எதிர்பார்க்கிறார். இவரிடம் லீனா குழந்தை பெற்றெடுக்கவும் மற்றும் கிறித்துமசைப் பாதுகாக்க உதவும் படி கேட்கிறார். ஆனால் இரண்டாவதற்கு ஹைட்டோவர் உதவ மறுத்து விடுகிறார். சிறிது காலத்திற்குப் பின் கிறிஸ்துமஸ் தனது வீட்டுக்குத் தப்பித்துச் சென்ற பின்னர் ஒரு அரசுக்கு காவலாளரால் சுட்டுக் கொல்லப்படுகிறார். புர்ச் பரிசு இல்லாமல் நகரத்தை விட்டுச் செல்கிறார். வழிபோக்கர் ஒருவர் தான் சாலையில் சந்தித்த, கைகுழந்தையுடனிருந்த பெண் மற்றும் அக்குழந்தைக்குத் தந்தையல்லாத நபர் ஆகிய இருவரும் அக்குழந்தையின் தந்தையைத் தேடிக்கொண்டிருந்ததாகவும், தான் அவர்களிருந்து இக்கதையைக் கேட்டறிந்ததாகவும் தன் மனைவியிடம் கூறுவதாகக் கதை முடிகிறது.

இந்தப் புதினtத்தின், இயல்பானதன்மை, வன்முறை நிறைந்த கதையம்சம் மற்றும் கடந்தகால பேய்கள் பற்றிய விஷயங்கள் ஆகியவற்றால், இது தென் கோதிக் புதினமாக வகைப்படுத்தப் படுகிறது. பால்க்னரின் சமகாலத்து எழுத்தாளர்களான கார்சோன் மெக்கல்லர்ஸ் மற்றும் ஃபிளானரி ஓ'கோனோர் மற்றும் ட்ரூமன் கேபோட்டின் ஆகியோர் இந்த தெற்கு கோதிக் வகையில் சிறந்த படைப்புகளைக் கொடுத்துள்ளனர். தென் கோதிக் வகையான வரைபட பாணியை பால்க்னர் பயன்படுத்துவதை, அதாவது பால்க்னர் தனது புதினத்தில் பாழடைந்த தோட்டம், மர்மம் மற்றும் திகில் ஆகியன போன்றவற்றைப் பயன்படுத்துவதை, "கடந்தகாலத்துடன் பிணைக்கப்பட்ட உறவின் மீதான நவீனக் கூற்றுரையாகவும்". உண்மையான அடையாளத்தை நிர்ணயிக்கும் சாத்தியமற்றதகாவும் டையன் ராபர்ட்ஸ் மற்றும் டேவிட் ஆர். ஜாராவே போன்ற விமர்சகர்கள் கருதுகின்றனர்.


</doc>
<doc id="401468" url="https://ta.wikipedia.org/wiki?curid=401468" title="புனித காளை">
புனித காளை

புனித காளை, வழிபாடு பண்டைய மேற்கு ஆசியா முழுவதும் புகழ் பெற்று விளங்கியது. மேற்குலகின் பைபிள் நூலில், யூதர்கள் தங்கத்தால் வடித்த புனிதக் காளைச் சிலையைப் போற்றி வழிபட்ட செய்திகள் குறித்துள்ளது. 
சினாய் தீபகற்பத்தில் பெரிய அளவில் யூத மக்கள் தங்கத்திலான புனிதக் காளைச் சிலையை வழிபட்டனர். யூதர்களின் இச்செயலை இறைத்தூதர் மோசஸ் மறுத்ததுடன், புனிதக் காளைச் சிலையை உடைத்துப் போட்டார்.

இந்தியத் துணைகண்டத்தின், சிந்து சமவெளி நாகரீக காலத்தில் மக்கள் காளையை வழிப்பட்ட செய்தியை, அங்கு அகழ்வாராய்ச்சியின் போது கிடைத்த காளை முத்திரைகள் மூலம் தெரியவருகிறது.

இந்து சமயத்தில் புனித காளையானது நந்தி தேவராகப் போற்றப்படுகிறது. மேலும் காளை சிவ பெருமானின் வாகனமாகவும், கயிலையின் காவல் தெய்வாகவும் உள்ளது. அனைத்து சிவன் கோயில்களில் புனித காளை அமர்ந்த நிலையில் காட்சியளிக்கிறது. சைவ சமயத்தில் காளையானது சிவகணங்களின் தலைவராக அறியப்படுகிறார்.

சிவபெருமானுக்கு நடைபெறும் பிரதோச பூஜையின் போது காளைக்கும் சேர்த்து பூஜை நடத்தப்படுகிறது. 

ராசி மண்டலத்தில் ரிசபம் எனும் காளை விண்மீன் கூட்டம், இரண்டாமிடத்தில் உள்ளது. 

பண்டைய சுமேரியா நாகரீகத்தில் வளைந்த கொம்புகள் கொண்ட காளையைச் சந்திரனாக மக்கள் வழிபட்டனர்.

எகிப்தில் காளையை அப்பீஸ் தேவனுடனும், பின்னர் ஒசைரிஸ் தேவனுடனும் ஒப்பிட்டு வணங்கப்பட்டது. காளை எகிப்திய பூசாரிகளின் தெய்வமாக குறிக்கப்பட்டது.

கிரீட் தீவுகளின் மின்னோனியன் நாகரீக காலத்தில் காளைகள் மையப் பங்கு வகித்தது. புனித காளைகளின் தலைகள் மற்றும் கொம்புகள் அரன்மனை முகப்புகளில் பொருத்தப்பட்டிருந்தது.

தற்கால ஈரான் எனப்படும் பாரசீகத்தின் சமயமான சரத்துஸ்திர சாத்திரங்களில் பசு மற்றும் காளை வழிபாடுகள் குறித்துள்ளது. 
சிந்து சமவெளி பண்பாட்டுக் காலத்தில் காளை முத்திரைகள் கிடைத்துள்ளது. 

இந்து தொன்மவியலில் நந்தி எனும் காளை சிவ கனங்களின் தலைவராக அறியப்படுகிறார். 

சைப்பிரஸ் தீவுகளில் சமயச் சடங்களின் போது பூசாரிகள் சுடுமண்னால் செய்யப்பட்ட காளையின் தலையை முகமுடியாக அணிந்தனர். புதிய கற்காலத்திய காளைக் கொம்புகளின் கற்சிற்பங்கள் சைப்ரஸ் நாட்டில் கண்டெடுக்கப்பட்டுள்ளது.

கி பி 2 முதல் 4ஆம் நூற்றாண்டு வரை உரோமைப் பேரரசில் குடிமக்கள், பேரரசின் நன்மைக்காக புனிதக் காளைகளை வணங்கி பலியிடப்பட்டனர். காளை, நேத்தோ எனும் கடவுளருக்கு புனிதமாக இருந்தது என்றும், அக்கடவுளரைக் கவரும் வகையில் காளை பலியிடப்பட்டது என மாக்ரோபியஸ் எனும் தொல்லியல் அறிஞர் பட்டியலிட்டுள்ளார்.




</doc>
<doc id="401475" url="https://ta.wikipedia.org/wiki?curid=401475" title="அன்னத்தியாகி">
அன்னத்தியாகி

அன்னத்தியாகி என்பது அன்னம் (உணவு) அளித்தவனுக்கு செழியன் என்னும் பாண்டிய மன்னன் வழங்கிய ஒரு பட்டம். கொங்கு மண்டல சதகம் நூலிலுள்ள ஒரு பாடல் இதனைத் தெரிவிக்கிறது, 

முளசை என்னும் ஊரில் பரிவேலன் என்பவன் வாழ்ந்துவந்தான்.
குடிக்க நீர் இல்லாமல் இருக்கும் பஞ்ச காலத்தில், கன்னித்துறைப் பாண்டியன் என்பானின் படைகள் எல்லாவற்றிற்கும் இந்தப் பரிவேலன் உணவு அளித்தான்.
அதனால் அந்தச் செழியன் அவனுக்கு அன்னத்தியாகி என்னும் பாராட்டு விருது அளித்தான்.
இந்த அன்னத் தியாகி வாழ்ந்த இடம் கொங்குமண்டலத்தில் உள்ளது.

<poem>பன்னப்படா தருந்தப் புனல் அற்றிடோர் பஞ்சமுற்றும்
கன்னித் துறைப் பாண்டியன் படைக்கெல்லாம் களித்தமுதிட்ட
அன்னத்தியாகி யென அச்செழியன் அழைக்க உயர்
வன்னப் பரிவேன் முளசையும் சூழ் கொங்கு மண்டலமே. </poem>


தென்னவன் படைக்குச் செழிப்புறு வரையில்<br>
அன்னம் அளித்த அன்னத் தியாகி


</doc>
<doc id="401479" url="https://ta.wikipedia.org/wiki?curid=401479" title="சுமார்ட்ஷிட்">
சுமார்ட்ஷிட்

சுமார்ட்ஷீட் ("Smartsheet") என்பது சேவையாக மென்பொருள் முறையில் சுமார்ட்ஷீட் இன்க் என்ற நிறுவனம் மூலம் உருவாக்கப்பட்ட மற்றும் சந்தைப்படுத்தப்படும் கூட்டு மற்றும் பணி நிர்வாகத்திற்கான மென்பொருள் பயன்பாட்டு தொகுப்பாகும். இந்த மென்பொருள் பணிகளை ஒதுக்க, திட்ட முன்னேற்றத்தை கண்காணிக்க, காலெண்டர்களை நிர்வகிக்க, ஆவணங்களைப் பகிர மற்றும் பிற வேலைகளை நிர்வகிக்கப் பயன்படுத்தப்படுகிறது. இது ஒரு விரிதாள் போன்ற பயனர் முகப்பு கொண்டுள்ளது. 2016 ஆம் ஆண்டில், ஸ்மார்ட்ஷீட் 85,000 நிறுவனங்களில் 10 மில்லியன் மக்களால் பயன்படுத்தப்படுகிறது.


</doc>
<doc id="401481" url="https://ta.wikipedia.org/wiki?curid=401481" title="2018 காவிரி ஆற்று நீருக்கான போராட்டங்கள்">
2018 காவிரி ஆற்று நீருக்கான போராட்டங்கள்

2018 காவிரி ஆற்று நீருக்கான போராட்டங்கள் (2018 Tamil Nadu protests for Kaveri water sharing) என்பது காவிரி ஆற்று நீர்ப் பிணக்கு குறித்தான இந்திய உச்ச நீதிமன்றத்தின் தீர்ப்பினையடுத்து, தமிழகத்தில் நடந்துவரும் போராட்டங்களைக் குறிக்கும். இத்தீர்ப்பை, அந்நீதிமன்றம் இந்திய மாநிலங்களுக்கு வழங்கியது. குறிப்பாக தமிழகத்திற்கும், கருநாடகத்திற்கும் இடையில் நிலவும் ஆற்று நீர் பிணக்குகளை தீர்க்கும் பொருட்டு வழங்கியது. இந்திய உச்சநீதி மன்ற தீர்ப்பின் படி, காவிரி நதி நீர் மேலாண்மை ஆணையம் உடனடியாக அமைக்காமல் நடுவண் அரசு தள்ளிப்போடுதலால் தோன்றியது ஆகும். இந்த வாரியம் அமைந்தால், மேற்கூறப்பட்ட இரு இந்திய மாநிலங்களுக்கும் சமமான ஆற்று நீர் பகிர்வானது, அந்த இரு மாநிலங்களுக்கு இடையில் பிணக்கு இல்லாமல் நடைபெறுவதற்கான, இறுதியான இந்திய அரசு செயல் முறையாக கருதப்படுவதால், இம்மேலாண்மை வாரியம் அமைப்பதில் உள்ள காலதாமதத்தைத் தமிழ்நாட்டினர் எதிர்க்கின்றனர்.

காவிரி ஆற்று நீர் பங்கீட்டு பிணக்கில் நான்கு இந்திய மாநிலங்கள் தொடர்ப்புடையன என்றாலும், முக்கிய காரணிகளாக இருக்கும் மாநிலங்கள், தமிழ்நாடும், கர்நாடகமும் தான் . இப்பிணக்கு 114 வருடங்களாக இருப்பதை, நாம் நினைவில் கொள்ள வேண்டும். இந்திய விடுதலைக்குப் பிறகு, இதற்கு முன் 27 ஆண்டுகளாக இந்திய உச்ச நீதி மன்றமும், 17 வருடங்கள் காவிரி நடுவர் நீதி மன்றமும், இதுவரை 528 அமர்வுகளின் இரு மாநில அறிவியலாளர்களும், உழவர்களும் தங்களது முறையான எண்ணங்களை வெளியிட்டு இருந்தும், இவை குறித்த பொறியியலாளர்கள் விசாரணை அறிக்கைகளும், எந்தவித நிலையான அமைதிப் போக்கினையும் உருவாக்கவில்லை என்பது வரலாறு ஆகும்.

காவிரி ஆற்றுநீர்ப் பிரச்சினையில் தனது இறுதித் தீர்ப்பினை பிப்ரவரி 12 அன்று இந்திய உச்ச நீதிமன்றம் வழங்கியது. 6 வார காலத்தில் 'வரையறுக்கப்பட்ட திட்டம்' (Scheme) ஒன்றினை இந்திய ஒன்றிய அரசு நிர்மாணிக்க வேண்டும் என உத்தரவு இட்டது. 6 வார காலம் என்பது மார்ச் 29 அன்று முடிவடைந்த நிலையில், இது குறித்தான எவ்வித அறிவிப்பும் , இந்திய ஒன்றிய அரசிடமிருந்து வரவில்லை. இதனைத் தொடர்ந்து, தமிழகத்தில் போராட்டங்கள் உருவெடுத்தன.











ஐபிஎல் போட்டிகளை சென்னையில் நடத்துவதற்கு எதிர்ப்பு தெரிவித்து ஏப்ரல் 10 அன்று காலை முதல் போராட்டங்கள் நடந்தன. சென்னை சேப்பாக்கம் கிரிக்கெட் விளையாட்டரங்கத்திற்கு வெளியிலும், அரங்கத்தினுள் போட்டியின் நடுவிலும் போராட்டத்தில் ஈடுபட்டவர்கள் கைது செய்யப்பட்டனர்.

காவிரி ஆற்று நீர் சச்சரவில், தமிழ்நாடு அரசாங்கம் தொடர்ந்துள்ள நீதிமன்ற அவமதிப்பு வழக்கு (CONTEMPT PETITION (CIVIL) NO. 898 OF 2018 IN CIVIL APPEAL NO. 2453 OF 2007) தொடர்ந்துள்ளது.அதில் காவிரி வரைவு திட்ட அறிக்கையை மத்திய நீர்வளத்துறை செயலாளர் யு.பி.சிங் தாக்கல் செய்துள்ளார். அத்தாக்கலை, இந்திய உச்ச நீதிமன்றம் ஏற்றுக் கொண்டு, ஏற்கனவே அளித்தத் திட்டத்தை மாற்றி அமைத்தது. அதன்படி முதலில் காவிரி நீர் மேலாண்மை ஆணையம், அமைய உள்ள விவரத்தினைக் காண்போம்.



இ்ந்த புதிய திட்டத்தினை, கர்நாடக அரசு ஏற்றுக் கொண்டுள்ளது. நடுவண் அரசாங்கமான மதசார்ப்புள்ள பா. ஜ. க. ஆட்சியைப் கைப்பற்ற வில்லை. மதசார்ப்பு அற்ற அரசியல் கட்சிகளின் கூட்டணி, கர்நாடக அரசைக் கைப்பற்றி உள்ளதும், இப்புதிய போக்குக்குக் காரணமாகும்.


</doc>
<doc id="401486" url="https://ta.wikipedia.org/wiki?curid=401486" title="கே மாறிலி வடிப்பிகள்">
கே மாறிலி வடிப்பிகள்

k மாறிலி வடிப்பிகள் "(Constant k filters)" அல்லது k-வகை வடிப்பிகள் "(k-type filters)" என்பன படிம மறிப்பு முறையில் வடிவமைக்கப்பட்ட மின்னனியல் வடிப்பிகள் ஆகும். இவை இம்முறையில் உருவாக்கப்படும் முதன்முதலில் வடிவாமைத்த எளிய வடிப்பிகள் ஆகும். இவை ஏணி வடிவ வலையமைப்பு முடக்க அல்லது செயலறு வகை உறுப்புகளால் ஆகிய ஏணி வடிவப் பிரிவுகளைக் கொண்டவை. வரலாற்றியலாக, இவையே முதலில் உருவாக்கப்பட்ட கருத்தியலான வடிப்பியை அணுக்கமாக வடிவமைக்கப்பட்ட வடிப்பிவகை ஆகும். போதுமான பிரிவுகளைக் கொண்டு, இதில் அலைவெண் துலங்கல் குறிப்பிட்ட வரம்பில் அமையுமாறு வடிவமைக்கப்பட்டது. என்றாலும், இவை ஒப்புமை வகையின என்பதால் இக்கால வடிவமைப்புகளில் பயன்படுத்தப்படுவதில்லை. இக்கால வலைத் தொகுப்பு வடிகட்டிகள் வடிப்பியின் துலங்கலை முன்கணிப்பது கூடுதலான துல்லியத்தோடு அமைவதால் இவை காலாவதி ஆகிவிட்டன.

k மாறிலி வடிப்பிகளை ஜார்ஜ் கேம்பல் புதிதாகப் புனைந்தார். இவர் இதை 19922 இல் வெளியிட்டார்.இவர் இவற்றை முன்பே கண்டுபிடித்திருக்க வேண்டும். ஏனெனில், அமெரிக்கத் தொலைபேசி குழுமத்தில் இருந்த இவரது ஒருசாலைப் பணியாளராகிய ஆட்டோ சோபெல், இதேவேளையில் இவற்றின் மேம்படுத்திய வடிவமைப்பை உருவாக்கிக் கொன்உள்ளார். கேம்பெலின் வடிப்பிகள் முன்பு பயனில் இருந்த எளிய ஓருறுப்பு மின்னனியல் வடிப்பிகளைவிட உயர்ந்தவை. கேம்பெல் இவற்றை அலை வடிப்பிகள் என அழைத்தார். ஆனால், அலை வடிப்பிகள் எனும் சொல் பின்னர் அலைகளைத் தம்மூடே கடத்தும் வடிப்பிகளுக்குப் பயன்படலானது.பிறகு பல புதிய அலை வடிப்பி வடிவங்கள் வடிவமைக்கப்பட்டன; இவற்றில் முந்தியது சோபலின் m கொணர்வு வடிப்பியாகும். இவர் தான் தன் வடிப்பிகளை வேறுபடுத்த, கேம்பெலின் வடிப்பிகளைக் கே மாறிலி வடிப்பிகள் எனப் பெயர் இட்டார்.

அக்கால RL சுற்றமைப்புகளையும் மற்ற எளிய வடிப்பிகளையும் விட கேம்பெல் வடிப்பிகளின் பெரிய மேம்பாடு. இவற்றைத் தேவைப்படும் அளவுள்ள நிறுத்தப் பட்டை நீக்கலுக்கும் கடத்தல் பட்டைக்கும் நிறுத்தப் பட்டைக்கும் இடையில் அமையும் சரிவை எவ்வளவு செங்குத்தாக வேண்டுமானாலும் வடிவமைக்கலாம் என்பதே ஆகும். வடிப்பியின் தேவையான துலங்கல் பான்மையைப் பெற, வடிப்பி பிரிவுகளின் எண்ணிக்கையைக் கூட்ட வேண்டிது தான்.

தொலைபேசியின் செலுத்த தொடரில் அமைந்த பல அலைவரிசைகளைத் தனித்துப் பிரிக்கவே கேம்பெல் இந்த வடிப்பிகளை உருவாக்கிப் பயன்படுத்தினார். ஆனாலும் இவை வேறு பல பயன்பாடுகளிலும் பயன்படலாயின. இவர் பயன்படுத்திய வடிவமைப்பு நுட்பங்கள் மேலும் மேம்படுத்தப்பட்டன.. என்றாலும், கே மாறிலியைப் பயன்படுத்திய கேம்பெலின் ஏணி வடிவ வடிப்பிகள் புது வடிவமைப்புகளிலும் இன்றும் செபிசெப் வடிப்பிகளில் பயனில் உள்ளது. கேம்பெல் தாழ்கடப்பு, உயர்கடப்பு, பட்டைக் கடப்பு, பட்டைக் கடப்பு, பட்டைத் தடுப்பு, பலபட்டையமைந்தவகை கே மாறிலி வடிப்புகளின் வடிவமைப்புகளை உருவாக்கித் தந்தார்.

இந்தக் கட்டுரையின் சில மறிப்பு சார்ந்த சொற்களும் பிரிவு சார்ந்த சொற்களும் கீழே அமைந்த விளக்கப்படத்தில் பயன்படுத்தப்பட்டு உள்ளன.படிமக் கோட்பாடு வடிப்பிக்கான அளவுகளை இருதுறை வலைகளின் வரம்பற்ற ஓடியிணைப்பு வழியாக வரையறுக்கிறது. இப்போது நாம் விவாதிக்கும் வடிப்பிகளைப் பொறுத்தவரையில், வரம்பற்ற L பிரிவுகளின் ஏணிக் கட்டமைப்பு வலை வழியாக வரையறுக்கிறது. இங்கு, L என்பது வடிப்பியின் வலைப்பிரிவு வடிவத்தைக் குறிப்பிடிகிறதே ஒழிய தூண்டம் L ஐக் குறிப்பிடாது. மின்னனியல் வடிப்பி கட்டமைப்பில் இது வடிப்பியின்"L" வடிவத்தை, அதாவது தலைக்கீழ் "L" வடிவத்தைக் குறிப்பிடும்.

மேலும் காண்க,படிம மறிப்பு, கொணர்வு

பிரிவின் படிம மறிப்புகள் கீழே தரப்பட்டுள்ளன



</doc>
<doc id="401497" url="https://ta.wikipedia.org/wiki?curid=401497" title="லட்சுமி பிரியா சந்திரமெளலி">
லட்சுமி பிரியா சந்திரமெளலி

லட்சுமி பிரியா சந்திரமெளலி (Lakshmi Priyaa Chandramouli) என்பவர் தமிழ்த் திரைப்பட மற்றும் தொலைக்காட்சி நாடகத் தொடர் நடிகை ஆவார். இவர் சென்னையில் உள்ள ஸ்கூல் ஆஃப் சொசைட்டி வொர்க் (சமூக சேவை பள்ளி) எனும் கல்லூரியில் மனித வள மேலாண்மைப் பிரிவில் முதுகலைப் பட்டம் பெற்றார். தமிழகத் திரைப்படத்துறைக்கு வருவதற்கு முன்பாக எவாம் எனும் ஆங்கிலத் திரைப்பட நிறுவனத்தில் முழுநேர வேலையில் சேர்ந்தார்.மேலும் இவர் முன்னாள் தேசிய பெண்கள் துடுப்பாட்ட அணி வீரர் ஆவார். தேசிய அளவில் நடைபெற்ற வட்டு விளையாட்டுப் போட்டிகளில் வெற்றி பெற்றுள்ளார். 

லட்சுமி பிரியா சந்திரமெளலி தமிழ்க் குடும்பத்தில் பிறந்தார். இவர் சென்னை சமூகவேலைப் பள்ளி எனும் கல்லூரியில் மனித வள மேலாண்மைப்பிரிவில்முதுகலைப் பட்டம் பெற்ற பிறகு மனித வள மேலாளராகப் பணிபுரிந்தார். தான் செய்யும் பணிகளை ஆக்கப்பூர்வமான முறையில் செய்ய வேண்டும் என நினைத்தார். எனவே எவாம் ஆங்கிலத் திரைப்பட நிறுவனத்தில் நிர்வாகப் பிரிவில் பணியில் சேர்ந்தார். ஆனால் அங்கிருந்த வேலைப்பளுவின் காரணமாக அவரால் நடிக்க இயலவில்லை. இங்கு பணிபுரியும் போதுதான் திட்டமிடல் எவ்வாறு செயலாக மாறுகிறது என்பதை நான் கற்றுக்கொண்டேன் எனத் தெரிவித்தார். லடசுமி தனது சிறுவயதில் இருந்தே தடகள விளையாட்டு மெய்வல்லுநராக இருந்து வருகிறார். இவருக்கு பத்து வயது ஆவதற்கு முன்பிலிருந்தே சீருடற்பயிற்சிகள் கற்று வருகிறார். பின் துடுப்பாட்டம் விளையாடத் துவங்கினார். இந்திய தேசியப் பெண்கள் துடுப்பாட்ட அணியில் (பி அணி) இடம்பிடித்து மேற்கிந்தியத்தீவுகள் பெண்கள் துடுப்பாட்ட அணிக்கு எதிராக விளையாடினார். அல்டிமேட் சென்னை ஃபிரிஸ்பீ யில் உறுப்பினராக உள்ளார். இதில் நடைபெறக்கூடிய போட்டிகளில் தொடர்ச்சியாக விளையாடி வருகிறார்.

எவாம் நிறுவனத்தின் நடைபெறவிருந்த நாடகத்தின் நுழைவிசைவு விற்பனையின் போது இயக்குநர் மகிழ் திருமேனி தன்னுடைய முன்தினம் பார்த்தேனே திரைப்படத்தில் ஓர் துணைக்கதாப்பாத்திரத்தில் நடிக்க இவரை அனுகினார். இவரும் அதற்கு சம்மதம் தெரிவித்து விடுப்பு எடுத்து பத்து நாட்கள் படப்பிடிப்பில் கலந்துகொண்டார். கைலாசம் பாலசந்தரின் இயக்கத்தில் ஒரு தொலைக்காட்சி நாடகத் தொடரில் நடித்தார். அதன்பிறகு தர்மயுத்தம் தொலைக்காட்சி நாடகத் தொடரில் நடிப்பதற்கான நேர்கானலில் கலந்து கொண்டார். பின்பு முழுநேரமாக தொலைக்காட்சியில் நடிப்பது என முடிவு செய்து வேலையில் இருந்து விலகினார். பல வேடங்களில் நடிப்பதற்கான வாய்ப்பைத் தேடினார். பின் சாரதா எனும் கதாப்பாத்திரத்திற்குத் தேர்வானார்.

இவரின் இரண்டாவது தமிழ் திரைப்படம் அறிமுக இயக்குநர் வடிவேல் இயக்கிய கள்ளப்படம் ஆகும். இதில் தன்னுடைய கதாப்பாத்திரம் சிறப்பாக அமைக்கப்பட்டுள்ளதாகவும் , உணர்ச்சிப்பூர்வமானதாகவும் அதேசமயம் வலிமையான பெண் கதாப்பாத்திரமாகவும் உள்ளதாகத் தெரிவித்தார். சிபி வலைத்தளம் , லட்சுமிப்பிரியா இந்தக் கதாப்பாத்திரத்தில் சிறப்பாக நடித்துள்ளார் எனத் தெரிவித்தது. மேலும் இவர் நயன்தாரா மற்றும் ஆரி (நடிகர்) நடித்த மாயா திரைப்படத்திலும் நடித்துள்ளார். 

2017 ஆம் ஆண்டுகளில் பல தமிழ் குறும்படங்களில் நடித்துள்ளார். குறிப்பாக லட்சுமி குறும்படத்தின் மூலம் மிகவும் பிரபலமானார். இந்தக் குறும்படத்திற்கு கலவையான விமர்சனங்கள் கிடைத்தன. 


</doc>
<doc id="401502" url="https://ta.wikipedia.org/wiki?curid=401502" title="நிறம் மாறாத பூக்கள் (தொலைக்காட்சித் தொடர்)">
நிறம் மாறாத பூக்கள் (தொலைக்காட்சித் தொடர்)

நிறம் மாறாத பூக்கள் என்பது 2017 ல் ஜீ தமிழ் தொலைகாட்சியில் அக்டோபர் 9, முதல் திங்கள் முதல் வெள்ளி வரை பகல் 2 மணிக்கு ஒளிபரப்பாகும் ஒளிபரப்பாகும் காதல் பின்னணியை கொண்ட தொலைக்காட்சி தொடர். இந்த தொடரை ம. இனியன் தினேஷ் மற்றும் ப.நிரவி பாண்டியன் என்பவர் இயக்க, முரளி, நிஷிமா, விஷ்ணுபிரியா தரிஷ் உள்ளிட்ட பலர் நடிக்கிறார்கள். இந்த தொடரை பிரபல சின்னத்திரை நடிகை நீலிமா ராணி தயாரிக்கிறார்.

ராம் மற்றும் வெண்மதி சிறுவயது நண்பர்களாக இருக்கும் போது இருவரும் காதலித்தனர், ஒரு விபத்தில் ராம் பழைய நினைவுகளை மறந்து போகும் நிலைக்குத் தள்ளப்படுகிறார். அதே நிலையில் சென்னைக்கு வருகின்றார், சில வருடம் கழிந்து ராம் கீர்த்தி எனும் பெண்ணை காதலிக்கிறார். தனது இளம் வயது காதலனை தேடி சென்னைக்கு வரும் வெண்மதி மறுபடியும் ராமை சந்திக்கிறாள். ஒரு இக்கட்டான சூழ்நிலையில் ராம் வெண்மதியை திருமணம் செய்கின்றான். இந்த விடயம் கீர்த்திக்கு தெரியவர இவர்களின் மூவரின் வாழ்க்கையில் என்ன நடக்கும் என்பது தான் கதை.





</doc>
<doc id="401503" url="https://ta.wikipedia.org/wiki?curid=401503" title="தேவதையை கண்டேன்">
தேவதையை கண்டேன்

தேவதையை கண்டேன் என்பது 2017 ல் ஜீ தமிழ் தொலைகாட்சியில் அக்டோபர் 9, முதல் திங்கள் முதல் வெள்ளி வரை பகல் 1.30 மணிக்கு ஒளிபரப்பாகும் உளவியல் திரில்லர் கதைக்களத்தை கொண்ட தொலைக்காட்சி தொடர். இந்த தொடரை ரத்தினம் வாசுதேவன் என்பவர் இயக்க, ஈஸ்வர், ஷாமிலி, மகாலட்சுமி உள்ளிட்ட பலர் நடிக்கிறார்கள். ஆரம்ப பகுதிக்கான கதை கரு ராமா சீதா என்ற தெலுங்கு மொழி தொடரை தழுவி எடுக்கப்பட்டுள்ளது.





</doc>
<doc id="401504" url="https://ta.wikipedia.org/wiki?curid=401504" title="இந்திய தகவல் தொழில்நுட்ப நிறுவனம் திருச்சி">
இந்திய தகவல் தொழில்நுட்ப நிறுவனம் திருச்சி

இந்திய தகவல் தொழில்நுட்ப நிறுவனம் திருச்சி (IIITT) மனிதவள மேம்பாட்டு அமைச்சகத்தினால் முன்மொழியப்பட்ட இலாபநோக்கமற்ற பொது-தனியார் கூட்டுறவு (பிபிபி) மாதிரியின் கீழ் அமைக்கப்பட்ட 20 ஐஐஐடிடிகளூல் ஒன்றாகும். IIITT ஒரு கல்வி மற்றும் ஆராய்ச்சி நிறுவனம் ஆகும். இது முழுமையாக இந்திய அரசு, தமிழ்நாடு அரசு மற்றும் தொழிலக பங்குதாரர்கள் இணைந்து செய்யப்படும் நிதிபங்களிப்பினால் இயங்குகிறது, இதன் பங்கு விகிதம் முறையே 50:35:15 ஆகும். தொழிலக பங்குதாரர்களாக தனியார் தொழில்நுட்ப கம்பெனிகளான டாடா கன்சல்டன்சி சர்வீசஸ் (டிசிஎஸ்), காக்னிசன்ட் டெக்னாலஜி சொல்யூஷன்ஸ் (சி. டி. எஸ்), இன்போசிஸ், ராம்கோ சிஸ்டம்ஸ், எல்காட், மற்றும் நவிடாஸ் (Take Solutions) ஆகியன திருச்சி ஐஐஐடிடியில் இணைந்துள்ளது. இந்த நிறுவனம் இந்திய ஐ.டி துறையிலுள்ள சவால்களை எதிர்கொள்ள மற்றும் உள்நாட்டு ஐடி சந்தையின் வளர்ச்சி ஆகிய நோக்கங்களுக்காக நிறுவப்பட்டுள்ளது. இது 2017 முதல் தேசிய முக்கியத்துவம் வாய்ந்த நிறுவனமாக அங்கீகரிக்கப்பட்டது.

ஐ.ஐ.ஐ.டி.டியை நிறுவுவதின் முக்கிய நோக்கமானது, இந்தியக் கல்வியில் ஒரு மாதிரியை உருவாக்குவதும், தகவல்தொழில்நுட்ப துறையினில் சிறந்த முறையில் மனித வளங்களை உருவாக்குவதோடு, பல்வேறு களங்களில் தகவல்தொழில்நுட்பத்தின் பல பரிமாணங்களை அணிதிரட்டுவதாகும். MHRDஆனது அனைத்து ஐ.ஐ.ஐ.டி.டிக்களுக்கும் ஒர் பொதுவான நோக்கத்தினை உருவாக்கியுள்ளது. இது குறைந்த எண்ணிக்கையில் மாணவர்களை பயிற்றுவித்தபொழுதும், அவர்களினால் ஏற்படும் தாக்கம் பெரிதாக இருக்கும் என நம்பப்படுகிறது.

ஐஐஐடிடி திருச்சி, தற்பொழுது தேசிய தொழில்நுட்பக் கழகம், திருச்சி வளாகத்தில் செயற்பட்டுவருகிறது. 

ஐஐஐடிடி நிரந்தர வளாகத்திற்கான இடம் திருச்சி, ஸ்ரீரங்கம் தாலுகாவிலுள்ள சேதுரப்பட்டி கிராமத்தில் சுமார் 56 ஏக்கர் நிலம் அடையாளம் காணப்பட்டுள்ளது, இது திருச்சி ஜங்ஷனிலிருந்து 15கி.மீ தொலைவிலும் விராலிமலை நகரிலிருந்து 15கி.மீ தொலைவிலும், திருச்சி முதல் மதுரை வரை செல்லும் நெடுஞ்சாலையில் புதுக்கோட்டை மாவட்டத்தில் அமையவிருக்கிறது. இதற்கான நிலங்கள் ஆக்கிரமிப்பு அகற்றப்பட்டு கட்டுமானத்திற்கு தயாராக் உள்ளது. முழுத் திட்டம் பூர்த்தியாகியுள்ளது.

IIITT இரண்டு இளங்கலை மற்றும் மூன்று முதுகலை படிப்புகளை பின்வரும் பிரிவுகளில் வழங்குகிறது:
B. Tech படிப்புக்கான மாணவர் சேர்க்கை JEE-Main தேர்வு மூலம் செய்யப்படுகிறது. M. Tech மாணவர் சேர்க்கை கேட் மூலம் செய்யப்படுகிறது.
The M.Tech. Curriculum has following components: 



</doc>
<doc id="401508" url="https://ta.wikipedia.org/wiki?curid=401508" title="சோலன்">
சோலன்

சோலன் (Solan) இந்தியாவின் இமாச்சலப் பிரதேசத்தின் சோலன் மாவட்டத் தலைமையிட நகரமும், நகராட்சியுமாகும். இமயமலையில் 1600 மீட்டர் உயரத்தில் அமைந்த இந்நகரம், மாநிலத் தலைநகரம் சிம்லாவின் தெற்கில் 46 கிலோ மீட்டர் தொலைவில் உள்ளது. இந்நகரம், இந்தியாவின் சிறந்த மலைவாழிடமும், சுற்றுலாத் தலமும் ஆகும். 

முன்னாள் பிரித்தானிய இந்தியாவின் சுதேச சமஸ்தானமான பகத் இராச்சியத்தின் தலைநகரமாக சோலன் நகரம் விளங்கியது.

இந்நகரத்தில் காளான் வளர்ப்பு பெருமளவு நடைபெறுவதால், இந்நகரத்தை காளான் நகரம் என்றும் அழைப்பர், காளான் ஆய்வு இயக்குனரகம் சோலன் நகரத்தில் உள்ளது. இங்கு தக்காளி விளைச்சல் பெருமளவில் உள்ளது. மேலும் இந்நகரம் கோடைக் காலச் சுற்றுலாத் தலங்களில் ஒன்றாகும்.

சண்டிகர் மற்றும் சிம்லா இடையே மலைகள் வழியாகச் செல்லும் கல்கா-சிம்லா தேசிய நெடுஞ்சாலையில் சோலன் நகரம் உள்ளது. சோலன் நகரம் வழியாகச் செல்லும் கால்கா-சிம்லா தொடர்வண்டிப்பாதை உலகப் பாரம்பரியக் களங்களில் ஒன்றாக யுனெஸ்கோ அறிவித்துள்ளது.

2011ம் ஆண்டின் மக்கள் தொகை கணக்கெடுப்பின்படி, 3343 ஹெக்டேர் பரப்பளவு கொண்ட சோலன் நகரத்தின் மொத்த மக்கள் தொகை 39,256 ஆகும். மொத்த மக்கள் தொகையில் ஆண்கள் 21,182, பெண்கள் 18,074 ஆக உள்ளனர். எழுத்தறிவு விகிதம் 93.02 % ஆக உள்ளது. இந்து சமய மக்கள் தொகை 93.05% ஆகவுள்ளது. இசுலாம், சீக்கியம், கிறித்தவம், பௌத்த சமயத்தவர்கள் 6.95% ஆக உள்ளனர். இங்கு இந்தி மொழி, ஆங்கிலம் மற்றும் பகாரி மொழிகள் பேசப்படுகிறது. சோலன் நகரம் 13 வார்டுகள் கொண்ட நகராட்சி கொண்டது.

இமயமலையில் 1600 மீட்டர் உயரத்தில் அமைந்த சோலன் சமச்சீரான தட்பவெப்ப நிலை கொண்டது. கோடைக்காலத்தில் அதிகபட்சமாக வெப்பமும், குளிர்காலத்தில் குறைந்தபட்சமாக வெப்பநிலை உள்ளது. 



</doc>
<doc id="401512" url="https://ta.wikipedia.org/wiki?curid=401512" title="நீண்ட கேசம்">
நீண்ட கேசம்

நீண்ட கூந்தல் அல்லது நீண்ட கேசம் (Long hair) என்பது நீண்டதாக வளர்க்கப்பட்ட தலை முடியைக் கொண்ட ஒரு சிகை அலங்காரத்தைக் குறிப்பது ஆகும். நீண்ட கேசம் என்ற நீள அளவைப் பொறுத்தவரை, கலாச்சாரத்துக்கு இடையில் மாற்றம் இருக்கலாம். உதாரணமாக, சில கலாச்சாரங்களில், நீளமுள்ள தலைமுடியைக் கொண்டிருக்கும் ஒரு பெண்ணை, குறுகிய கூந்தலைக் கொண்டிருப்பதாகவும், அதே சமயம் அதே அளவு நீளமான முடியுள்ள ஆணை நீளமான முடி கொண்டவராகவும் கருதப்படலாம்.

பல கலாச்சாரங்களில் குறுகியதாக வெட்டப்பட்ட முடிகளைக் கொண்டவர்களாக ஆண்கள் உள்ளனர். இராணுவ வீரர்கள் அல்லது தண்டனைக்கு உள்ளாகி சிறையில் உள்ள கைதிகள் போன்றோர் ஒட்ட வெட்டப்பட்ட முடியுடன் இருப்பார்கள். பெண்களின் நீண்ட பளபளப்பான முடி பொதுவான கலாச்சாரத்தில் ஆண்கள் மற்றும் பெண்கள் இருவராலும் கவர்ச்சிகரமாக மதிப்பிடப்பட்டது. மக்கள் தொகையில் கூந்தல் நீளத்தால் (அடையளக் காமம்) காமுறுபவர்கள் 7% உள்ளனர். இந்தக் குழுவினரைப் பொறுத்த அளவில் நீண்ட தலைமுடி என்பது பக்திப் பொருள் போன்றதாகும்.

மனிதர்கள், குதிரைகள், மற்றும் ஒராங்குட்டான் ஆகியவை நீண்ட தலைமுடி வளரக்கூடிய சில உயிரினங்களில் ஒன்றாக உள்ளன்ன. மனிதர்கள் 2.5–3 மில்லியன் ஆண்டுகளுக்கு முன்னர் அடர்ந்த காடுகளில் இருந்து திறந்த புல்வெளிகளுக்கு வந்தபோது, இயற்கைத் தேர்வின் விளைவாக தன் உடலின் மென் மயிரை இழந்தனர். இது விரைவாக இயங்குவதற்கும், வெப்பமண்டல நிலப்பகுதிக்கு அருகில் உள்ள விலங்குகளை வேட்டையாட வசதியாகவும் இருந்தது. இதில் ஒரு விதிவிலக்கு தலை முடியாகும். தலைமுடியானது சூரியனிடம் இருந்து உச்சந்தலையை வெப்பத்தில் இருந்து காப்பதாகவும், புற ஊதா கதிர்வீச்சில் இருந்து பாதுகாக்கவும், மேலும் குளிர்ச்சி வழங்குவதாகவும் ( வியர்வையில் முடி நனைந்து) இருந்தது. நேராக முடி வளரக்கூடிய திறன் ஓமோ சேபியன்களிடையே காணப்படுகிறது. நிலநடுக்கோடுப் பகுதியில் வாழும் உப-குழுக்களிடையே நீண்ட கூந்தல் குறைவாகவே காணப்படுகிறது. ஒப்பீட்டளவில் ஆப்பிரிக்காவிலும் ஆசியாவின் சில பகுதிகளில் வாழக்கூடிய சில இனத்தவர்களின் முடி முரட்டுத்தனமானதாகவும் பஞ்சுமிட்டாய் போல விரிந்த தோற்றமளிப்பதாகவும் காணப்படுகிறது. நேரான முடி, கூடுதலான புற ஊதாக் கதிர்கள் உச்சந்தலையை அடைய அனுமதிக்கிறது (இது வைட்டமின் டி உற்பத்திக்கு அவசியம், இது எலும்பு வளர்ச்சிக்கு முக்கியமானது).

பதின்ம பருவத்தில் நீண்ட மற்றும் ஆரோக்கியமான முடி வளர்ப்பது ஒரு அடையாளமாக இருப்பது என்பது, பாலியல் தேர்வின் ஒரு பகுதியாக நீண்ட முடி செயல்படுவதன் காரணமாக இருப்பதாக அறிவியலாளர்கள் கருதுகின்றனர். இந்த ஈர்ப்புக்கான ஒரு பரிணாம உயிரியல் விளக்கமானது, முடியின் நீளம் மற்றும் தரம் ஆகியவை ஒரு பெண்ணின் இனப்பெருக்க திறனையும் ஆரோக்கியத்தையும் குறிக்கும் ஒரு குறிப்பாக செயல்படுகிறது. முடி மெதுவாக வளரக்கூடியது. எனவே ஒருவரின் முடியின் நீளமானது அவரது 2-3 ஆண்டு காலஉடல் நிலை, ஊட்டச்சத்து, வயது மற்றும் இனப்பெருக்கத் தகுதி ஆகியவற்றினை வெளிப்படுத்தலாம். சத்துணவு இன்மையால் ஏற்படும் தாதுக்கள் மற்றும் வைட்டமின், ஊட்டச்சத்து குறைபாடுகளும் முடி இழப்பு அல்லது முடி நிறத்தில் மாற்றங்கள் ஏற்படுத்துகின்றன (எ.கா. கருத்த முடி சிவந்திருக்கும்).

படை வீரர்கள் மற்றும் மத கலாச்சாரங்கள் போன்றவை, பெரும்பாலும் நீளமான முடி பற்றிய வெளிப்படையான கடுமையான விதிகளைக் கொண்டு உள்ளன. உதாரணமாக, புத்த சமயத் துறவிகள் தங்கள் வழிபாட்டு ஒழுங்கின்படி தங்கள் தலை முடிகளை மொட்டையடித்துக் கொள்வார்கள். அதே போல சைனத் துறவியரில் பெண்கள், ஆண்கள் என இருபாலரும் தலை முடிகளை நீக்கிக் கொள்வர். சில தசாப்தங்களுக்கு முன்புகூட கணவனை இழந்த பார்ப்பனப் பெண்கள் தங்கள் தலை முடியை மொட்டையடித்துக் கொண்டு இருக்க்கவேண்டும் என்ற கட்டுப்பாடு நிலவியது. நீண்ட முடியை கொண்டிருப்பது சமயப் பற்று கொண்ட ஆண்கள் ஹீப்ரு பைபிள் (சிம்சேன் ஒரு பிரபலமான உதாரணம்) மற்றும் சீக்கியர்களின் கடமை ஆகும். துணைப் பண்பாடு கலாச்சாரத்தில் ஆணின் நீளமான முடியை எதிர்மறையாகக் காணலாம், மேலும் சில நேரங்களில் அவற்றின் ஆட்சியாளர்களை முடி நீளம் மூலம் கண்டறியப்பட்டுள்ளது, இது போல ஆங்கிலேய ஆட்சியின் கீழ் இருந்த கேலிக் ஐரிஷ் மற்றும் எசுபானியாவின் ஆட்சியின் கீழிருந்த ஸ்பெயினின் ஆட்சிக்கு உட்பட்ட இடைக்கால எசுப்பானியா. போன்றது.


</doc>
<doc id="401518" url="https://ta.wikipedia.org/wiki?curid=401518" title="முள்ளும் மலரும் (தொலைக்காட்சித் தொடர்)">
முள்ளும் மலரும் (தொலைக்காட்சித் தொடர்)

முள்ளும் மலரும் என்பது ஜீ தமிழ் தொலைகாட்சியில் அக்டோபர் 9, 2017 முதல் திங்கள் முதல் வெள்ளி வரை மாலை 6:30 மணிக்கு ஒளிபரப்பாகி மார்ச்சு 4, 2019 முதல் திங்கள் முதல் சனிக்கிழமை வரை மதியம் 1 மணிக்கு ஒளிபரப்பாகும் குடும்ப நகைச்சுவை பின்னணியை கொண்ட தொலைக்காட்சி தொடர். இந்த தொடரில் நாதஸ்வரம் தொடரின் புகழ் முனிஷ் ராஜன் முதல் முதலாக கதாநாயகனாக நடிக்கின்றார், இவருடன் புதுமுக நடிகை தர்ஷா குப்தா, அகிலா , விஜய், பாண்டி கமல், வனிதா, ஜானகி, பாலம்பிகா ஆகியயோர் நடிக்கிறார்கள்.

தர்மதுரை மற்றும் கலையரசன் என்ற இரு சகோதரர்கள் வாழ்வில் மகாலட்சுமி மற்றும் விஜி என்ற பெண்கள் நுழையும் போது ஏற்படும் திருப்பங்களைக் கொண்டு எடுக்கப்பட்ட ஒரு நகைச்சுவை கலந்த குடும்பத் தொடர் ஆகும்.



இந்த தொடர் முதல் முதலில் 27 நவம்பர் 2017 அன்று மாலை 6:30 மணிக்கு ஒளிபரப்பானது. மார்ச்சு 4, 2019 முதல் திங்கள் முதல் சனிக்கிழமை வரை மதியம் 1 மணிக்கு ஒளிபரப்பாகின்றது. பழைய நேரத்தில் றெக்கை கட்டி பறக்குது மனசு என்ற தொடர் தற்பொழுது ஒளிபரப்பாகின்றது.




</doc>
<doc id="401519" url="https://ta.wikipedia.org/wiki?curid=401519" title="செம்பருத்தி (தொலைக்காட்சித் தொடர்)">
செம்பருத்தி (தொலைக்காட்சித் தொடர்)

செம்பருத்தி என்பது ஜீ தமிழ் தொலைகாட்சியில் அக்டோபர் 16 2017 முதல் திங்கள் முதல் சனிக்கிழமை வரை இரவு 9 மணிக்கு ஒளிபரப்பாகும் காதல் பின்னணியை கொண்ட தொலைக்காட்சித் தொடர் ஆகும். இந்த தொடர் தெலுங்கு மொழி தொடரான "முத்த மந்தரம்" என்ற தொடரின் கதை அம்சத்தைத் தழுவி எடுக்கப்பட்டுள்ளது. இந்த தொடரில் ஆதித்யா என்ற கதாபாத்திரத்தில் கார்த்திக் மற்றும் பார்வதி என்ற கதாபாத்திரத்தில் ஷபானா நடிக்கின்றனர். இந்த தொடர் தமிழ் மக்களால் அதிகம் பார்க்கப்படும் சிறந்த 5 தொடர்களுக்குள் முதன்மையானதாக இருந்து வருகிறது.

அகிலா என்ற பணக்காரப் பெண்மணியின் மகன் ஆதியின் வாழ்வில் செம்பருத்தி என்ற வேலைக்காரப் பெண் நுழையும் போது ஏற்படும் திருப்பங்களை மையமாகக் கொண்ட ஒரு குடும்பத் தொடர் ஆகும். இது முத்த மந்தாரம் என்ற தெலுங்கு தொடரைத் தழுவி எடுக்கப்பட்ட்ட தொடர் ஆகும். 



இது ஒரு தெலுங்கு மொழி தொடரின் தமிழ் மறுதயாரிப்பு எனினும் இவ் தொடர் தமிழிருந்து மலையாளம் மற்றும் கன்னடம் மொழிக்கு மறுதயாரிப்பு செய்யப்பட்டுள்ளது. அதே தருணம் இந்த தொடரின் பல காட்சிகள் தமிழ் நேயர்களுக்கேட்ப மாற்றப்பட்டுள்ளது என்பது குறிப்பிடத்தக்கது.


</doc>
<doc id="401520" url="https://ta.wikipedia.org/wiki?curid=401520" title="பீச்சாங்கத்தி">
பீச்சாங்கத்தி

பீச்சாங்கத்தி ("Pichangatti") இந்தியாவின் கர்நாடக மாநிலத்திலிருக்கும் கொடவ மக்களின் ஒரு பரந்த-கூர்மையான கத்தியாகும். பீச்சாங்கத்தியின் கைப்பிடி வெள்ளியினால் செய்யப்பட்டதுடன், கத்தியின் பலுக்கல் கிளி தலையின் உருவத்துடனும் அமைந்திருக்கும். பீச்சாங்கத்தி கொடவ இன ஆண்களின் பாரம்பரிய உடையில் இடம்பெறும் ஒரு முக்கிய அம்சமாகும்.

பீச்சாங்கத்தி "கைக்கத்தி" எனும் தமிழ்ச்சொல்லிலிருந்து உருவானது. பீச்சாங்கத்தி கொடவ மக்களால் கண்டுபிடிக்கப்பட்டது.



</doc>
<doc id="401531" url="https://ta.wikipedia.org/wiki?curid=401531" title="அம்ரீஷ் பூரி">
அம்ரீஷ் பூரி

அம்ரீஷ்லால் பூரி (Amrishlal Puri) (22 சூன் 1932 – 12 சனவரி 2005) ஒரு இந்திய நடிகர் ஆவார். இவர் இந்திய நாடகம் மற்றும் திரைப்படத் துறையில் மிக முக்கியமானவர் ஆவார். இவர் சத்யதேவ் துபேய் மற்றும் கிரிஷ் கர்னாட் ஆகிய சம காலத்திய நாடக எழுத்தாளர்களுடன் பணிபுரிந்துள்ளார்.  இவர் பாலிவுட்டின் வில்லன் கதாபாத்திரங்களில் நடித்து இந்திய அளவில் அத்தகைய கதாபாத்திரங்களின் அடையாளமாக விளங்கினார். சேகர் கபூரின் இந்தி திரைப்படமான மிஸ்டர் இந்தியா (1987) என்ற திரைப்படத்தில் நடித்த கதாபாத்திரமான மொகாம்போ என்ற பெயரால் நினைவுகூரப்படுகிறார். மேற்கத்திய இரசிகர்களைப் பொறுத்தவரை ஸ்டீவன் ஸ்பீல்பெர்க்கின் ஹாலிவுட் திரைப்படமான இண்டியானா ஜோன்ஸ் அண்ட் டெம்பிள் ஆஃப் டூம் திரைப்படத்தில் நடித்த மோலா ராம் என்ற பாத்திரத்தின் பெயராலும் நினைவு கூறப்படுகிறார். பூரி மூன்று முறை சிறந்த துணை கதாபாத்திரத்திற்கான பிலிம்ஃபேர் விருதுகளைப் பெற்றுள்ளார்.

அம்ரீஷ் பூர் பிரித்தானிய இந்தியாவின் பஞ்சாப்பில் உள்ள ஜலந்தரில் ஒரு பஞ்சாபி பேசும் குடும்பத்தில் லாலா நிகல் சந்த் பூரி மற்றும் வேத் கௌர் ஆகியோருக்கு மகனாகப் பிறந்தார். இருக்கு சமன் பூரி மற்றும் மதன் பூரி என்ற இரண்டு மூத்த சகோதரர்களும் (இவர்களும் நடிகர்களாவர்) மூத்த சகோதரி சந்திரகாந்தா மற்றும் ஒரு இளைய சகோதரர் ஹரீஷ் பூரி என நான்கு உடன்பிறந்தோர் உள்ளனர். இவர் நடிகரும், பாடகருமான கே. எல். சாய்கல் என்வரின் மூத்த மைத்துனர் ஆவார். 

அம்ரீஷ் பூர் 1967 ஆம் ஆண்டிற்கும் 2005 ஆம் ஆண்டிற்கும் இடைப்பட்ட காலத்தில் 400 திரைப்படங்களுக்கும் மேல் நடித்துள்ளார். மேலும், இவர் பாலிவுட்டின் மிகச்சிறந்த வில்லன் நடிகர்களுள் ஒருவராவார்.

பூரி, மதன் பூரி மற்றும் சமன் பூரி ஆகிய தனது மூத்த சகோதரர்களின் (முன்னதாக திரைப்படத்துறையில் நுழைந்து வில்லன் கதாபாத்திரங்களில் தம்மை நிரூபித்தவர்கள்) அடியொற்றி திரைத்துறையில் நுழையும் பொருட்டு முதலில் மும்பைக்கு வந்தார். இவர் முதலில் நடிகராவதற்காக நடத்தப்பட்ட சோதனையில் வெற்றி பெறவில்லை. பதிலாக அவர் இந்திய தொழிலாளர் மற்றும் வேலைவாய்ப்புத்துறையின் கீழான தொழிலாளர்கள் மாநில காப்பீட்டுக் கழகத்தில் வேலை கிடைக்கப்பெற்றார். அதே நேரத்தில் பிரித்வி தியேட்டர் என்ற நாடகக்குழுவில் இணைந்து சத்யதேவ் துபேய் என்பவரால் எழுதப்பட்ட நாடகங்களில் நடிக்கத் தொடங்கினார். இறுதியாக, இவர் நன்கறியப்பட்ட மேடை நாடக நடிகராக ஆனதுடன் 1979 ஆம் ஆண்டில், சங்கீத நாடக அகாதமி விருதினையும் வென்றார். இத்தகைய மேடை நாடக அனுபவமும், அங்கீகாரமும் அவரை முதலில் தொலைக்காட்சியிலும், இறுதியாக, திரைப்படங்களிலும் நடிப்பதற்கான வாய்ப்பைக் கொடுத்தன எனலாம். இவரது மற்ற சகோதரர்களுடன் ஒப்பிடும் போது மிகவும் காலதாமதமாக, அதாவது 40 வயதில் தான் இவர் திரைத்துறையில் நுழைந்துள்ளார்.
பூரி பாலிவுட், கன்னடம், மராத்தி, ஹாலிவுட், பஞ்சாபி, மலையாளம், தெலுங்கு மற்றும் தமிழ் திரைப்படங்களில் நடித்துள்ளார். பல பிராந்திய மொழி திரைப்படங்களில் வெற்றிகரமாக பணி புரிந்திருந்தாலும், இவர் பாலிவுட் திரைப்படங்களில் நடித்தமைக்காக நன்கறியப்பட்டவர் ஆவார்.

1970 ஆம் ஆண்டுகள் வரை பூரி பெரும்பான்மையாக துணைக் கதாபாத்திரங்களில், அதிலும் வழக்கமான வில்லனின் அடியாட்களில் ஒருவராக நடித்து வந்தார். 1980 இல் வெளிவந்த ஹம் பாஞ்ச் என்ற வெற்றிப்படத்தில் முதன்மை வில்லனாக நடித்ததற்குப் பிறகு அனைவரின் கவனத்தையும் ஈர்த்தார். அதன் பிறகு, அவர் முக்கியமான வில்லன் கதாபாத்திரங்களில் நடிக்கத் தொடங்கினார்.

1982 ஆம் ஆண்டில் சுபாஷ் காயின் இயக்கத்தில் வெற்றித்திரைப்படமான விதாடா என்ற படத்தில் ஜாகவார் சௌத்ரி என்ற கதாபாத்திரத்திலும், அதே ஆண்டில் திலிப் குமார் மற்றும் அமிதாப் பச்சன் ஆகிய இரண்டு பெரும் நடிகர்கள் நடித்த சக்தி என்ற திரைப்படத்தில் ஜேகே என்ற முதன்மையான வில்லன் கதாபாத்திரத்திலும் நடித்தார்.


</doc>
<doc id="401532" url="https://ta.wikipedia.org/wiki?curid=401532" title="கீரனூர் இராமமூர்த்தி">
கீரனூர் இராமமூர்த்தி

கீரனூர் இராமமூர்த்தி ஒரு மேடைப் பேச்சாளர். ஆன்ம நேய மாமணி,
ஆன்மீக சிரோன்மணி, 
இதிகாசப் பிரச்சாரகர், 
உபன்யாச சேகரி, 
சத் கதா வர்சி (சத்திய கதை மழை),
திண்ணை இராமாயண சிற்பி, 
பகவத் சேவா,
பாரத வேரிகை,
புராணப் புதுமணி, 
மதுர ராம மணி, 
ராமகதா பிரச்சார சூடாமணி,
ராமாயண சக்கரவர்த்தி, 
லகு ராமாயண விளம்பி, 
வாரியார் வாரிசு, 
விரிவுரை வித்தகர் சாரதி, 
வெல்லச் சொல் வித்தகர், 
ஸ்ரீ ராமாயண பிரசங்க ரத்னா,
ஸ்ரீ ராமாயண பிரவசன பூஷன் முதலான பட்டங்களை வழங்கிப் பெருமக்கள் இவரைச் சிறப்பித்துள்ளனர். இராமாயணம், பாரதம், பாகவதம், திருத்தொண்டர், ஆழ்வார்கள், சிலப்பதிகாரம் முதலான பல்வேறு தலைப்புகளில் இவர் பொதுமக்கள் புரிந்துகொள்ளும் வகையில் சொற்பொழிவுகள் ஆற்றியுள்ளார். இவரது சொற்பொழிவுகளில் சில பதிவில் உள்ளன. 


</doc>
<doc id="401536" url="https://ta.wikipedia.org/wiki?curid=401536" title="ஜான் மார்ஷல் (தொல்பொருள் ஆய்வாளர்)">
ஜான் மார்ஷல் (தொல்பொருள் ஆய்வாளர்)

சர் ஜான் ஹுபர்ட் மார்ஷல் (Sir John Hubert Marshall), (19 மார்ச் 1876 - 17 ஆகஸ்டு 1958), பிரித்தானிய இந்தியாவின் தொல்லியல் ஆய்வகத்தின் தலைமை இயக்குனராக 1902 முதல் 1928 முடிய பணியாற்றியவர். அரப்பா மற்றும் மொகெஞ்சதாரோ போன்ற தொல்லியல் களங்களில் அகழ்வாய்வுகள் மேற்கொண்டு சிந்து வெளி நாகரீகத்தை வெளிப்படுத்தியவர். 

ஜான் மார்ஷல் 1913ல் தட்சசீலத்தில் முதலில் தொல்லியல் அகழ்வாய்வுகளை மேற்கொண்டார். 1918ல் தொல்லியல் அகழ்வாய்வில் கண்டெடுத்த தொல்பொருட்களைக் கொண்டு தட்சசீலத்தில் தொல்லியல் அருங்காட்சியகத்தை அமைத்தார். பின்னர் [[சாஞ்சி]] மற்றும் [[சாரநாத்]] [[பௌத்தம்|பௌத்த]] தொல்லியல் களங்களில் அகழாய்வுப் பணிகளை மேற்கொண்டார். 

ஜான் மார்ஷல், [[சிந்து வெளி நாகரீகம்]] மற்றும் [[மௌரியப் பேரரசு|மௌரியப் பேரரசர்]] [[அசோகர்]] காலம் குறித்தான ஆவணங்களை ஆதாரங்களுடன் வெளியிட்டார். இந்தியத் தொல்லியல் ஆய்வகத்தின் முதல் தலைமை இயக்குனராக [[அலெக்சாண்டர் கன்னிங்காம்|அலெக்சாண்டார் கன்னிங்காமின்]] வழிகாட்டுதலின்படி ஜான் மார்ஷல், 1920ல் [[அரப்பா]] மற்றும் [[மொகெஞ்சதாரோ]]வில் (தற்போது பாகிஸ்தானில் உள்ளது) அகழாய்வுகள் மேற்கொண்டார். 

தொல்லியல் அறிஞர்களான [[ஆர். டி. பானர்ஜி]] மற்றும் [[தயாராம் சகானி]] ஆகியோர்களுடன் இணைந்து, ஜான் மார்ஷல் [[அரப்பா]] தொல்லியல் களத்தை முதலில் [[அகழ்வாய்வு]] செய்தார். 1922ல் [[மொகெஞ்சதாரோ]] தொல்லியல் களத்தை அகழாய்வு செய்தார். 

இத்தொல்லியல் அகழாய்வில் கிடைத்த தொல்பொருட்களைக் கொண்டு, கிமு 2600 - 1700 காலத்திய [[சிந்து வெளி நாகரீகம்|சிந்து வெளி நாகரீக]] காலத்தின் பண்பாடு, நாகரீகம் மற்றும் எழுத்து முறைகளை 20 செப்டம்பர் 1924 அன்று ஆவணமாக வெளியிட்டார். 
திட்டமிட்ட நகரமான [[மொகெஞ்சதாரோ]]வின் அதிநவீன குழாய்கள் பொருத்தப்பட்ட குளியல் அறைகள் பொதுக் குளிப்பிடங்கள் குறித்தும் ஆதாரங்களுடன் வெளியிட்டார். 

ஜான் மார்ஷல் தற்கால பாகிஸ்தானின் [[பலுசிஸ்தான்]] மாகாணத்தில் உள்ள சோர் தம்ப் எனுமிடத்தில் அகழாய்வு மேற்கொண்டு, வரலாற்றுக் காலத்திற்கு முந்தைய மட்பாண்டங்களை கண்டெடுத்தார். 

 



[[Category:1876 பிறப்புகள்]]
[[Category:1958 இறப்புகள்]]
[[பகுப்பு:இந்தியத் தொல்பொருள் ஆய்வாளர்கள்]]
[[பகுப்பு:பிரித்தானிய இந்தியவியலாளர்கள்]]

</doc>
<doc id="401537" url="https://ta.wikipedia.org/wiki?curid=401537" title="விகராபாத்">
விகராபாத்

விகராபாத் (Vikarabad) இந்தியாவின் தெலுங்கானா மாநிலத்தில் விகராபாத் மாவட்டத்தில் உள்ள நகரமாகும். இந்நகரம் விகராபாத் மண்டலத்தில் விகராபாத் வருவாய் பிரிவில் அமைந்துள்ளது.

விகராபாத் என்ற பெயர், 1893 முதல் 1901 முடிய உள்ள காலகட்டத்தில் ஐதராபாத் இராச்சியத்தின் முதன்மை அமைச்சராக இருந்த பாய்கா அமீர் எச். இ . நவாப் சர் விகர்-உல்-உம்ரா பகதுார் (சிக்கந்தர் ஜங், இக்பால்-உத்-தெளலா மற்றும் இக்தாதர் -உல்-முல்க், நவாப்  முகமது  ஃபசாலுதீன்  கான்) என்பவரின் பெயரால்  உருவாக்கப்பட்டது. 


</doc>
<doc id="401549" url="https://ta.wikipedia.org/wiki?curid=401549" title="ஆகவ ராம பாண்டியக் கோன்">
ஆகவ ராம பாண்டியக் கோன்

ஆகவ ராம பாண்டியக் கோன் என்பது சூரிய காங்கேயன் என்பவனுக்கு வழங்கப்பட்ட விருது. 

சூரியன் என்பான் காங்கேயம் ஊரில் வாழ்ந்து வந்தான். 
இவனைச் சூரிய காங்கேயன் என்றனர். 
இவன் பாண்டியனின் படைத்தலைவன். 
இவனது அரசன் ஆகவ ராம பாண்டியன். 
ஆறகழூர் வாணன் பாண்டியனுக்கு எதிராகப் புரட்சி செய்தான். 
இவனைச் சூரிய காங்கேயன் அடக்கினான். 
இதனைப் பாராட்டிப் பாராட்டிப் பாண்டியன் இவனுக்கு ஆகவ ராம பாண்டியக் கோன் என்னும் விருதினை வழங்கினான். 
அத்துடன் தனக்கே உரிமை உள்ள வேப்பம்பூ மாலையை அணிந்துகொள்ளவும், மீன் கொடி பிடித்துக்கொள்ளவும் உரிமை வழங்கினான். 


</doc>
<doc id="401555" url="https://ta.wikipedia.org/wiki?curid=401555" title="காங்கேயன்">
காங்கேயன்



</doc>
<doc id="401558" url="https://ta.wikipedia.org/wiki?curid=401558" title="கல்பனா பண்டித்">
கல்பனா பண்டித்

கல்பனா பண்டித் (Kalpana Pandit) என்பவர் இந்தியத் திரைப்படநடிகை , அவசர மருத்துவத்துறையில் பணிபுரியும் மருத்துவர் ஆவார். ஹவுஸ் ஆஃப் பண்டித் (பண்டித்தின் இல்லம்) எனும் திரைப்படத் தயாரிப்பு நிறுவனத்தின் உரிமையாளர் ஆவார். பாலிவுட் மற்றும் கன்னட திரைப்படத்தில் நடித்ததன் மூலம் பரவலாக அறியப்படுகிறார். 2008 ஆம் ஆண்டில் இலண்டனில் நடைபெற்ற ஜீ சினிமா விருது வழங்கும் நிகழ்ச்சியைத் தொகுத்து வழங்கினார். 2012 ஆம் ஆண்டில் நடைபெற்ற அமெரிக்க அழகுப் போட்டியின் நடுவராக இருந்தார். இந்த அழகுப் போட்டியானது அரிசோனாவில் உள்ள டூசான் எனும் நகரில் ஆகஸ்டு 29, 2012 அன்று நடைபெற்றது. நவம்பர், 2013 இல் குவாங்சௌ, சீனாவில் நடைபெற்ற உலக அழகி 2013 இல் நடுவர் குழுவில் இடம்பெற்றிருந்தார்.

கல்பனா பண்டித் சனவரி 20, 1967 ஆம் ஆண்டில் பிறந்தார். இவர் ஆயுர்வேத வித்வான் என அழைக்கப்படும் ஸ்ரீ. பி. வி. பண்டித் எனும் ஆயுர்வேத மருத்துவரின் பெயர்த்தி ஆவார். இளங்கலை மருத்துவம் மற்றும் இளங்கலை அறுவையியல் பயின்ற பிறகு அமெரிக்காவில் எம்.டி பட்டம் பெற்றார். பின் அமெரிக்காவில் அவசர மருத்துவராகப் பணிபுரிந்தார். 

இவர் தொலைக்காட்சி விளம்பரங்களிலும் நடித்துள்ளார். குறிப்பாக வீல் சலவைத்தூள், மைசூர் சாண்டல் டால்க், நைல் போன்ற விளம்பரங்களில் தோன்றியுள்ளார். 2000 ஆம் ஆண்டில் கஜா காமினி எனும் பாலிவுட்திரைப்படத்தில் அறிமுகமானார். இதனை எம். எஃப். உசேன் என்பவர் இயக்கினார்.

கல்பனா பண்டித் பனித்துளி எனும் தமிழ்த் திரைப்படத்தில் அறிமுகமானார். இந்தத் திரைப்படமானது ஆகஸ்டு 10, 2012 இல் இந்தியா மற்றும் அமெரிக்க ஐக்கிய நாட்டில் வெளியிடப்பட்டது. இதில் கணேஷ் வெங்கட்ராமனுடன் இணைந்து நடித்திருந்தார். இதன் பெரும்பாலான காட்சிகள் கலிபோர்னியா, சென்னை, இந்தியா போன்ற நகரங்களில் படமாக்கப்பட்டது. இந்தியாவில் நடைபெற்ற காட்சிகளுக்கு சி. ஜே. ரவிக்குமார் என்பவரும், அமெரிக்க ஐக்கிய நாட்டில் நடைபெற்ற காட்சிகளுக்கு கிறிஸ் எல்ரிட்ஜ் என்பவரும் ஒளிப்பதிவு செய்தனர். நட்டி குமார் என்பவர் இந்தத் திரைப்படத்தை இயக்கினார். இதனை ட்ரீம்ஸ் ஆன் ஃபிரேம்ஸ் நிறுவனத்துடன் இணைந்து ஹவுஸ் ஆஃப் பண்டித் நிறுவனம் தயாரித்தது.

கஜா கஜினி (2000), மோக்‌ஷா (2001), பிதா (2002) ஆகிய இந்திப் படங்களில்நடித்தார்.

பிரான் ஜாயே பர் ஷான் னா ஜாயே எனும் நகைச்சுவைத் திரைப்படத்தில் நடித்தார். இது மலையாளப் படமான வியட்நாம் காலனி எனும் திரைப்படத்தினை மையமாக வைத்து உருவாக்கப்பட்டது ஆகும். மேலும் இதே ஆண்டில் அசோக் ஹோன்டா இயக்கத்தில் ஓம் எனும் திரைப்படத்தில் கௌரவத் தோற்றத்தில் நடித்தார். மகேஷ் மஞ்ரேக்கர் இயக்கத்தில் பியார் கியா நஹின் ஜாதா எனும் திரைப்படத்தில் அஞ்சு எனும் கதாப்பத்திரத்தில் நடித்தார். 

2011 ஆம் ஆண்டில் பெங்களூரில் நடைபெற்ற தென்னிந்திய குறும்படத் திருவிழாவில் சிறந்த கன்னட நடிகைக்கான விருதினைப் பெற்றார் . 2010 ஆம் ஆண்டில் ஜோ ஜோ லாலி எனும் படத்திற்காக இவ்விருதைப் பெற்றார். 2013 இல் மும்பையில் நடைபெற்ற சிவ ராஜ்முத்ர சத்ரபதி சிவாஜி விருது விழாவில் சிறந்த நடிகை மற்றும் தற்சார்புடைய புதிய தயாரிப்பாளருக்கான விருதினைப் பெற்றார். ஜன்லேவா 555 எனும் படத்திற்காக இதனைப் பெற்றார். 2016 இல் நடைபெற்ற உலக தியேட்டர் திருவிழாவில் சுலிக் சிக்கிடாகா " நீரினைப் போன்ற இயல்பு கொண்டிரு "எனும் படைப்பிற்காக சிறந்த நடிகைக்கான விருதைப் பெற்றார். 


</doc>
<doc id="401583" url="https://ta.wikipedia.org/wiki?curid=401583" title="முடச்சிக்காடு அருள்மிகு சிவலிங்க சித்தி விநாயகர் கோயில்">
முடச்சிக்காடு அருள்மிகு சிவலிங்க சித்தி விநாயகர் கோயில்

முடச்சிக்காடு அருள்மிகு சிவலிங்க சித்தி விநாயகர் கோயில், முடச்சிக்காடு

மூலவர் : விநாயகர்

பெயர்க்காரணம் : விநாயருடன் அவர் தந்தை சிவன் அருகில் இருந்து அருள் வழங்குவதால் சிவலிங்க சித்தி விநாயகர் என்று வழங்க்கப்படுகிறது. இது முடச்சிக்காடு கிராமத்தின் கிராம கோவில்.

மரம் : அரசமரம்

திர்த்தம் : விநாயகர் குளம்

தலச் சிறப்பு : நான்கு புறமும் வயல் சூழ பசுமைச் சூழலில் புது நெல்லின் வாசத்தோடு இருப்பது.  பொங்கள் அன்று வயல் வெளியின் நடுப் பகுதியில் விநாயகர் கோவிலில் பொங்கல் பண்டிகை அன்று காலையில் புத்தாடை உடுத்தி அந்த ஆண்டு அறுவடை செய்த புதிய நெல்லை கொண்டு புதிய பானையுடன் வயலில் உள்ள விநாயகர் கோவிலுக்கு குடும்பத்துடன் கிராம மக்கள் அனைவரும் வருகின்றனர். இது முடச்சிக்காடு மக்களின் விவசாயத்தை முடச்சிக்காடு சிவலிங்க சித்தி விநாயகர் காத்து நல்ல முறையில் விவசாயம் செழித்து  விளைந்ததற்கு நன்றி தெரிவித்து அங்கு கோவிலின் முன்பு அடுப்பு வெட்டி பொங்கல் வைத்து பொங்கல் பொங்கும் போது ”பொங்கலோ பொங்கல்” என் குரலிட்டு தங்கள் மகிழ்ச்சியை வெளிப்படுத்தி சர்க்கரைப் பொங்கலை முடச்சிக்காடு சிவலிங்க சித்தி விநாயகருக்குப் படைத்து வழிபடுகின்றனர் பின்னர் அந்த சர்க்கரைப் பொங்கலை அங்கேயே அனைவருக்கும் பங்கிட்டு உண்கின்றனர்.

சித்திரைத் திருவிழா : சித்திரைத் திருவிழா இந்தியாவின் தமிழ்நாட்டில் தமிழ் வருடபிறப்பான சித்திரை மாதத்தில் பௌர்ணமிக்கு முன்னதாக பத்து நாட்கள் கொண்டாடப்படும் விழாவாகும். ஆண்டு தோறும் சித்திரை 1 அன்று அருள்மிகு முடச்சிக்காடு சிவலிங்க சித்தி விநாயகர் ஆலயத்தில் விநாயகருக்கும் சிவனுக்கும் அலங்காரம் செய்து கிராம மக்கள் அர்ச்சனை செய்து முடச்சிக்காடு மக்கள் மட்டும் அன்றி அருகில் இருக்கும் சுற்று வட்டார கிராம மக்களும் திரளாக வந்து முடச்சிக்காடு சிவலிங்க சித்தி விநாயகரை வழிபட்டுச்செல்வது சிறப்பு. ஆண்டு தோறும் சித்திரை 1 அன்று சிறப்பு வழிபாட்டிற்குப் பின்னர் அன்னதானம் நடைபெறும். இவ்விழாவானது மக்களிடையே ஒற்றுமையை வலியுறுத்தி சாதிவேறுபாடுகளை களைய முற்படுகிறது. சகோதர சகோதரி உறவிற்கு எடுத்துக் காட்டாகவும், கோபம் வந்தபோதும் அதனை அடக்கி உறவுகளை மேம்படுத்தி உன்னத நிலையை அடைய வேண்டும் என்கின்ற கூற்றை மக்களுக்கு விளக்குகிறது. 


</doc>
<doc id="401584" url="https://ta.wikipedia.org/wiki?curid=401584" title="அசுவினி ஐயர் திவாரி">
அசுவினி ஐயர் திவாரி

அசுவினி ஐயர் திவாரி (Ashwiny Iyer Tiwari) (பிறப்பு அக்டோபர் 15 1979) என்பவர் எழுத்தாளர் மற்றும் இயக்குநர் (திரைப்படம்) ஆவார்.சில ஆண்டுகள் தொலைக்காட்சி விளம்பரங்களில் பணிபுரிந்தார். அதன் பிறகு நில் பட்டே சன்னட்டா எனும் நகைச்சுவைத் திரைப்படத்தை 2016 இல் இயக்கினார். இதற்கு நல்ல வரவேற்பு கிடைத்ததனால் அம்மா கணக்கு என்ற பெயரில் தமிழ் மொழியில் திவாரி இயக்கினார். இதனை தனுஷின் உண்டர்பார் நிறுவனம் தயாரித்தது. 2017 ஆம் ஆண்டில் நடைபெற்ற பிலிம்பேர் விருதுகள் நிகழ்ச்சியில் சிறந்த இயக்குநருக்கான விருதை "பேரெய்லி கி பர்ஃபி" எனும் நகைச்சுவைத் திரைப்படத்திற்காகப் பெற்றார். 

அசுவினி ஐயர் அக்டோபர் 15, 1979 இல் தமிழ் இந்து சமயக் குடும்பத்தில் பிறந்தார். பின் மகாராஷ்டிராவிலுள்ள மும்பையின் புறநகர்ப்பகுதியான முலுண்டுவில் வாழ்ந்து வந்தார். இவர் புனித மேரி கான்வென்ட் பள்ளியில் பள்ளிப்படிப்பை முடித்தார். பின் எஸ் ஐ இ எஸ் கல்லூரியில் வணிகம், பொருளாதார பிரிவில் பட்டம் பெற்றார். கலையின் மீது கொண்ட ஆர்வத்தினால் தனது தாயை சமாதானம் செய்து கலைப் பள்ளியில் சேர்ந்தார். இவரது தாய் லட்சுமி சுப்ரமணியன் முலுண்டுவில் உள்ள எஸ். எம். பி. ஆர் பள்ளியில் பேராசிரியராகப் பணிபுரிந்தார். அசுவினியின் கணவர் நிதிஷ் திவாரியும் எழுத்தாளர் மற்றும் இயக்குநர் ஆவார். 

மும்பையிலுள்ள சோபியா தொழில்நுட்பப் பயிலகத்தில் வணிக விளம்பரத்திற்காகப் தங்கப் பதக்கம் பெற்றார். இந்தியாவிலுள்ள லியோபர்னட் விளம்பர நிறுவனத்தில் சுமார் பதினைந்து ஆண்டுகள் பணிபுரிந்தார். இவர் பல்வேறு விருதுகளைப் பெற்றுள்ளார். குறிப்பாக படைப்பாற்றலுக்கான கேன்ஸ் லயன்ஸ் சர்வதேச விருது, நியூயார்க் நகர திருவிழா விருது, ஒன் ஷோ விருது, புரோமக்ஸ் விருது மற்றும் கோவா திருவிழா விருதுகளைப் பெற்றுள்ளார். திரைப்படங்களை இயக்கத் துவங்கிய பிறகு லியோ பர்னட் நிறுவன வேலையில் இருந்து விலகினார். 

இவர் இயக்கிய பேரெய்லி கி பர்ஃபி எனும் நகைச்சுவைத் திரைப்படத்திற்காக 2017 ஆம் ஆண்டு ஜீ தொலைக்காட்சியின் சினிமா விருது நிகழ்ச்சியில் சிறந்த இயக்குநருக்கான விருதைப் பெற்றார். இவர் இயக்கிய முதல் குறும்படமான காலை உணவு என்ன? (வாட்ஸ் ஃபார் பிரேக்ஃபாஸ்ட்) 2012 ஆம் ஆண்டிற்கான தாதாசாகெப் பால்கே விருது வென்றது. இவரின் முதல் திரைப்படமான நில் பட்டே சன்னட்டா எனும் நகைச்சுவைத் திரைப்படத்தை 2016 இல் இயக்கினார். இதில் ஸ்வரா பாஸ்கர் முக்கியக் கதாப்பாத்திரத்தில் நடித்தார். . தெ நியூ கிளாஸ்மெட் (புதிய தோழன்) எனும் பெயரில் சர்வதேச அளவில் இந்தத் திரைப்படம் வெளியானது. மேலும் வணிக ரீதியிலும் விமர்சன ரீதியிலும் நல்ல வரவேற்பைப் பெற்றது. இதன் சீர்தூக்கிப் பார்க்கும் சிக்கல் மிகுந்த கதைக்காகவும், அதனைக் கையாண்ட விதத்திற்காகவும் இவர் புகழப்பட்டார். பின் அதே ஆண்டு ஜூன் 24 இல் இந்தக் கதையினை தமிழ் மொழியில் அம்மா கணக்கு என்ற பெயரில் மொழிமாற்றம் செய்து வெளியிட்டனர். 

2016 ஆம் ஆண்டில் நில் பாட்டே சன்னதா எனும் திரைப்படத்தை இயக்கினார். இதனை ராஞ்சனா திரைப்படத்தை இயக்கிய ஆனந்த். எல். ராயின் கலர் எல்லோ நிறுவனத்துடன் ஜார் பிக்சர்ஸ் மற்றும் ஆப்டிகஸ் இன்க் நிறுவனம் தயாரித்தது. எராஸ் நிறுவனம் இதனை வெளியிட்டது. 

இந்தியாவில் உள்ள பெமினா இதழ் நடத்திய ஓட்டெடுப்பில் 2016 இன் சக்திவாய்ந்த பெண்கள் பட்டியலில் இவர் தேர்வானார். 2016 ஆம் ஆண்டு டெட் மாநாட்டில் பேசுவதற்கு அழைப்பு விடுத்தனர்.


</doc>
<doc id="401586" url="https://ta.wikipedia.org/wiki?curid=401586" title="தயாராம் சகானி">
தயாராம் சகானி

ராவ் பகதூர் தயாராம் சகானி (Daya Ram Sahni) (16 டிசம்பர் 1879 – 7 மார்ச் 1939), சிந்து வெளி தொல்லியல் களமான அரப்பாவில் 1921 - 22 ஆண்டுகளில், இந்தியத் தொல்லியல் ஆய்வகத்தின் தலைமை இயக்குனர் ஜான் மார்ஷலுடன் இணைந்து அகழ்வாய்வுகள் மேற்கொண்டவர். தயாராம் சகானி இந்தியத் தொல்லியல் ஆய்வகத்தின் தலைமை இயக்குனராக 1931 முதல் 1935 முடிய பதவி வகித்தார்.

தயாராம் சகானி, 1903ல் பிரித்தானிய பஞ்சாப் மற்றும் ஐக்கிய மாகாண சரகத்தில் தொல்லியல் ஆய்வாளராக, ஜெ. பி. வேகில் தலைமையில் பணியாற்றினார். தயாராம் சகானி, 1906ல் பிகாரில் உள்ள ராஜகிரகத்தில் அகழாய்வுகள் மேற்கொண்டார்.

செப்டம்பர், 1907ல் பிகார் மாநிலத்தின் மேற்கு சம்பாரண் மாவட்டத்தின் ராம்பூர்வா மற்றும் சாரநாத் பௌத்த தொல்லியல் களங்களை, இந்தியத் தொல்லியல் ஆய்வகத்தின் தலைமை இயக்குனர் ஜான் மார்ஷலுடன் இணைந்து அகழாய்வுகள் மேற்கொண்டவர்.

தயாராம் சகானி 1911 முதல் 1912 முடிய லக்னோ அருங்காட்சியகத்தின் பொறுப்பாளராக பணியாற்றினார். பின்னர் ஜம்மு காஷ்மீர் இராச்சியத்தின் தொல்லியல் துறைக்கு மாற்றப்பட்டார்.

1917ல் பஞ்சாப் மாகாணம் மற்றும் ஐக்கிய மாகாணத்தின் தொல்லியல் துறையின், லாகூர் அலுவலகத்தில் துணை கண்காணிப்பாளராக பதவியேற்றார். தயாராம் சகானி சிந்து வெளி களத்தின் அரப்பாவில் அகழ்வாய்வுப் பணிகளில் கலந்துகொண்டார்.

தயாராம் சகானி, இந்தியத் தொல்லியல் ஆய்வகத்தின் தலைமை இயக்குனராக, 1931 முதல் 1935 முடிய தில்லியில் பணியாற்றினார். இந்தியத் தொல்லியல் ஆய்வகத்தின் தலைமை இயக்குனராக பதவியேற்ற முதல் இந்தியர் என்ற பெருமை தயாராம் சகானிக்கு உண்டு.



</doc>
<doc id="401587" url="https://ta.wikipedia.org/wiki?curid=401587" title="அன்னா மேரி ராபர்ட்சன் மோசஸ்">
அன்னா மேரி ராபர்ட்சன் மோசஸ்

அன்னா மேரி ராபர்ட்சன் மோசஸ் (Anna Mary Robertson Moses) (பிறப்பு செப்டம்பர் 7, 1860 - இறப்பு திசம்பர் 13, 1961), "பாட்டி மோசஸ்" என்ற அவரது புனைப்பெயரால் அறியப்படும் இவர் ஒரு அமெரிக்க கிராமிய கலைஞர். இவர் தனது 78 வது அகவையில் ஓவியம் வரையத் தொடங்கினார். மேலும் வயதான காலத்தில் ஓவியக் கலையை வெற்றிகரமாகத் தனது முழு நேரத் தொழிலாக மாற்றியவர் என்பதற்கு உதாரணமாக மோசஸ் அடிக்கடி மேற்கோள் காட்டப்படுகிறார். அவரது படைப்புகள் அமெரிக்காவிலும் வெளிநாடுகளிலும் விற்பனை செய்யப்பட்டுள்ளது. மேலும் வாழ்த்து அட்டைகளிலும் இன்னும் பிற வர்த்தகங்களிலும் இவரது படைப்புகள் சந்தைப்படுத்தப்பட்டுள்ளன. மோசஸின் ஓவியங்கள் பல அருங்காட்சியகங்களின் தொகுப்புகளில் காட்சிப் படுத்தப்பட்டுள்ளது. 2006 ஆண்டில் அமெரிக்காவில் இவரது "சுகரிங் ஆஃப்" என்ற படைப்பு $1.2 மில்லியன் டாலருக்கு விற்பனை செய்யப்பட்டது.

மோசஸ் பத்திரிக்கைகளின் அட்டைப்படம், தொலைக்காட்சித் தொடர்கள் மற்றும் ஆவணப் படங்கள் ஆகியவற்றில் தோன்றியுள்ளார். தனது வாழ்க்கை வரலாறு பற்றி விளக்கும் புத்தகம் (My Life's History) ஒன்றைத் தானே எழுதி வெளியிட்டார். பல விருதுகளைப் பெற்றார். இரண்டு கெளரவ முனைவர் பட்டமும் பெற்றார். 

நியூயார்க் டைம்ஸ் நாளிதழ் இவரை பற்றி இப்படிச் சொன்னது, "எளிமையான யதார்த்தம், ஏக்கம் மற்றும் மினுமினுக்கும் வண்ணம், பாட்டி மோசஸ் படைப்புகளில் எளிய பண்ணை வாழ்க்கை மற்றும் கிராமப்புறங்களைச் சித்தரிக்கப்படும் விதம் ஆகியவையால் இவருக்கு ஆதரவு பெருகியள்ளது. மேலும் அவர் குளிர்காலத்தின் முதல் பனி விழும் போது ஏற்படும் உற்சாகத்தைத் தனது ஓவியங்களில் அழகாகக் கைப்பற்றியிருப்பார். நன்றி தெரிவிக்கும் நாளுக்கானத் தயாரிப்பு ஏற்பாடுகள் மற்றும் புதிய, இளம் வசந்தகால பச்சை வண்ணம் ... பாட்டி மோசஸ் எங்கு சென்றாலும் அனைவரையும் மயக்கும் ஆற்றல் பெற்றிருந்தார். ஒரு சிறிய, சுறுசுறுப்பான சாம்பல் கண்கள் மற்றும் ஒரு விரைவான அறிவு கொண்ட பெண்ணாகவும், ஆதாயம் தேடுபவரிடத்தில் கூர்மையான பேச்சும் மற்றும் விளையாட்டுத்தனமான பேரப் பிள்ளைகளிடம் கண்டிப்பு காண்பிப்பவராகவும் இருந்தார்".

மோசஸ் 12 வயதில் தொடங்கி, 15 ஆண்டுகளுக்கு ஒரு நேரடி-வீட்டுப் பணியாளராக இருந்தார். குரியர் மற்றும் இவ்ஸ் உருவாக்கிய அச்சுப்படைப்புகளில் இவர் காட்டிய ஆர்வத்தைக் கண்ட மோசஸின் முதலாளி ஒருவர் இவருக்கு ஓவியங்கள் வரைவதற்குத் தேவையான உதவிகளை செய்தார். வர்ஜீனியாவில் மோசஸும் அவருடைய கணவரும் தங்களது திருமண வாழ்க்கையைத் தொடங்கினார்கள், அங்கு அவர்கள் பண்ணைகளில் வேலை செய்தார்கள். 1905 ஆம் ஆண்டு வடகிழக்கு அமெரிக்காவிற்குத் திரும்பி, நியூயார்க் நகரின் ஈகிள் பாலம் என்ற இடத்தில் வாழ்ந்தனர். அவர்களுக்கு பத்து குழந்தைகள் பிறந்தது. அவற்றுள் ஐந்து குழந்தைகள் உயிர் பிழைத்தனர். அவர் வாழ்க்கை முழுவதும் மூட்டு வாதத்தால் பாதிக்கப்படும்வரை சித்திரத்தையல் உட்பட்ட பல கலைகளில் ஆர்வம் கொண்டிருந்தார்.

அன்னா மேரி ராபர்ட்சன் செப்டம்பர் 7, 1860 ஆம் ஆண்டு நியூயார்க்கின் கிரீன்விச்சில் பிறந்தார். இவரது பெற்றோர் மார்கரட் சான்னஹன் ராபர்ட்சன் மற்றும் ரசல் கிங் ராபர்ட்சன் ஆகியோருக்கு பிறந்த பத்து குழந்தைகளில் இவர் மூன்றாவது குழந்தையாவார். இவர் நான்கு சகோதரிகள் மற்றிம் ஐந்து சகோதரர்களுடன் வளர்ந்தார். இவரது தந்தை சணல் நார் தயாரிக்கும் ஆலையை நடத்தினார் மற்றும் விவசாயமும் செய்தார். மோசஸ் குழந்தை பருவத்தில் ஒரு அறை கொண்ட பள்ளியில் சிறிது காலம் பயின்றார். இந்தப் பள்ளி தற்போது வெர்மாண்டில் உள்ள பெனிங்க்டன் அருங்காட்சியமாக உள்ளது. அமெரிக்காவிலேயே இங்குதான் இவரது பல படைப்புகள் காட்சிப் படுத்தப்பட்டுள்ளது. பள்ளிகளில் கலைப் பாடம் நடத்தும் போது ஓவியத்தில் ஈடுபாடு உண்டானது. மோசஸ் முதன்முதலாக குழந்தைப் பருவத்தில், எலுமிச்சை மற்றும் திராட்சை சாற்றைப் பயன்படுத்தி "இயற்கை" வண்ணங்களை உருவாக்கினார். கலைப்படைப்புகளை உருவாக்க அவர் பயன்படுத்திய பிற இயற்கை பொருட்கள் தரைப் புதர், புல், மாவுப் பசை, சுண்ணாம்பு மற்றும் மரத்தூள் ஆகியவையாகும்.


</doc>
<doc id="401588" url="https://ta.wikipedia.org/wiki?curid=401588" title="காங்கேயன் (புலவர்)">
காங்கேயன் (புலவர்)

காங்கேயன் என்பவன் ஒரு புலவன். இவன் கொங்கு மண்டலத்தில் உள்ள மோரூரில் வாழ்ந்தவன். உலகில் செந்தமிழ் ஆய்பவர்கள் நன்மை அடையும் தக்கதோர் வகையில் உரிச்சொல் நிகண்டு என்னும் நூலை இயற்றினான். இதனைக் கொங்கு மண்டல சதகம் 91-ஆம் பாடல் தெரிவிக்கிறது. 


</doc>
<doc id="401593" url="https://ta.wikipedia.org/wiki?curid=401593" title="மராத்தி திரையுலகம்">
மராத்தி திரையுலகம்

மராத்தி திரையுலகம் ("Marathi cinema") என்பது இந்தியத் திரைத்துறையில் மராத்திய மொழியில் தயாரிக்கப்படும் திரைப்படங்களைக் குறிக்கிறது. இந்த மொழி இந்திய மாநிலமான மகாராட்டிர மாநிலத்தில் பெரும்பான்மையாக பேசப்படும் மொழியாகும். பழைய மும்பையை அடிப்படையாகக் கொண்டிருக்கும் இதன் திரைப்படத்துறையானது இந்தியாவின் முன்னோடி திரைப்படத்துறைகளில் மிகப் பழமையானவற்றில் ஒன்றாகும். முதல் மராத்தியர் படமானது தாதேசாகேப் டார்னேயின் ஸ்ரீ புண்டலிக் என்ற படம் ஆகும். இது மும்பையின், கரோனேசன்ஸ் சினிமாட்கிராஃப்பில், 1912 மே 18  அன்று வெளியானது. மராத்தி மொழியின் முதல் பேசும் திரைப்படமாக ‘அயோத்தியேச்சா ராஜா, 1932 இல் வெளியானது. இப்படம் இந்தியில் வெளியான முதல் பேசும் படமான "ஆலம் ஆரா" படம் வெளிவந்து ஒராண்டுக்குப் பிறகு வெளிவந்தது. மும்பையை அடிப்படையாகக் கொண்ட பெரிய சந்தையான இந்தித் திரையுலகைவிட மராத்தி திரையுலகம் சிறியதாக இருந்தாலும் வரி விலக்கு போன்ற சலுகைகளின் காரணமாக அண்மைய ஆண்டுகளில் வளர்ச்சி அடைந்து வருகிறது. 1913 இல் வெளியான இந்தியாவின் முதல் முழு நீளத் திரைப்படமாக அறியப்பட்டதும் தாதாசாகெப் பால்கே இயக்கிய படமுமான  "ராஜா ஹரிஸ்சந்திரா", ஒரு மராத்தி படமாகும். அப்படத்தின் டைட்டில்கள் மராத்தியில் எழுதப்பட்டிருந்தன.  இந்திய திரையுலகில் வாழ்நாள் சாதனை புரிந்தவர்களுக்கு தாதாசாகெப் பால்கே விருது இந்திய அரசால், ஆண்டுதோறும் இந்திய சினிமாவுக்கான மிகப்பெரிய விருதாக வழங்கப்படுகிறது.



</doc>
<doc id="401598" url="https://ta.wikipedia.org/wiki?curid=401598" title="ரக்கல்தாஸ் பானர்ஜி">
ரக்கல்தாஸ் பானர்ஜி

ரக்கல்தாஸ் பானர்ஜி அல்லது ஆர். டி. பானர்ஜி (Rakhaldas Bandyopadhyay also known as R. D. Banerji) (12 ஏப்ரல் 1885 – 23 மே 1930), இந்திய வரலாறு, தொல்லியல், கல்வெட்டியல் மற்றும் தொல்லெழுத்தியல் துறையின் முன்னோடி ஆவார். 

சிந்து வெளி நாகரீக கால அரப்பா, மொகெஞ்சதாரோ தொல்லிடங்களின் அகழ்வாய்வுப் பணிகளால் ஆர். டி. பானர்ஜி நன்கறியப்படுகிறார்.

கொல்கத்தா பல்கலைக் கழகதில், வரலாறு படிப்பில் முதுகலை பட்டம் பெற்ற ஆர். டி. பானர்ஜி, 1910ல் கொல்கத்தாவில் உள்ள இந்திய அருங்காட்சியகத்தின், தொல்லியல் பிரிவு உதவியாளராக பணியில் சேர்ந்தார்.
1911ல் இந்தியத் தொல்லியல் ஆய்வகத்தில், உதவி கண்காணிப்பாளராக பதவியேற்று, 1917ல் இந்தியத் தொல்லியல் துறையின் மேற்கு மண்டல கண்காணிப்பாளராக பதவி உயர்வு பெற்றார்.

1924ல் இந்தியத் தொல்லியல் ஆய்வகத்தின் கிழக்கு மண்டலத்திற்கு மாற்றப்பட்டு, தற்போதைய வங்காள தேசத்தில் உள்ள சோமபுரம் மகாவிகாரை பகுதிகளில் அகழ்வாய்வு பணிகள் மேற்கொண்டார்.

1926ல் விருப்ப ஓய்வு பெற்ற பானர்ஜி, கொல்கத்தா பல்கலைக்கழகத்தில் கல்வெட்டியல் மற்றும் தொல்லெழுத்தியல் துறை பேரராசிரியர் பணி மேற்கொண்டார். பின்னர் 1928ல் பானர்ஜி தாம் 23 மே 1930ல் இறக்கும் வரை, பனாரஸ் இந்துப் பல்கலைக் கழகத்தில் பேராசிரியராக பணிபுரிந்தார்.

வங்காள மொழி எழுத்துமுறை வரலாறு குறித்து "The Origin of the Bengali Script" எனும் நூலை எழுதி 1919ல் வெளியிட்டார். மத்தியகால இந்தியாவின் நாணயங்கள் மற்றும் உருவங்களினால் அல்லது வரிவடிவங்களினால் பொருளை விளக்கும் கலை (Iconography) குறித்தும், குப்தப் பேரரசு காலத்திய சிற்பக் கலை மற்றும் கட்டிடக் கலை குறித்தும் நூல்களை வெளியிட்டார். 

சிந்து வெளி நாகரீக கால மொகெஞ்சதாரோ மற்றும் அரப்பா போன்ற தொல் நகரங்களை அகழ்வாய்வுகளின் மூலம், சிந்து வெளி நாகரீகம், இந்தியாவின் வெண்கலக் காலத்தைச் சேர்ந்தது என்ற உண்மையை உலகிற்கு அறிவித்தவர் பானர்ஜி ஆவார். 





</doc>
<doc id="401601" url="https://ta.wikipedia.org/wiki?curid=401601" title="லூவ்வர் அபுதாபி">
லூவ்வர் அபுதாபி

லூவ்வர் அபுதாபி ( Louvre Abu Dhabi ) என்பது ஐக்கிய அரபு நாட்டின் அபுதாபியில் அமைந்துள்ள ஒரு கலை மற்றும் நாகரிக அருங்காட்சியகம் ஆகும். இந்த அருங்காட்சியகம் 2017 நவம்பர் 8 அன்று நிறுவப்பட்டது. இது அபுதாபி நகரம் மற்றும் பிரெஞ்சு அரசாங்கத்திற்கு இடையிலான முப்பது ஆண்டுகால ஒப்பந்தத்தின் ஒரு பகுதியாகும். அருங்காட்சியகம் சாதிய்யாத் தீவு கலாச்சார மாவட்டத்தில் அமைந்துள்ளது. இது ஏறக்குறைய 24,000 சதுர மீட்டர் (260,000 சதுர அடி) அளவு கொண்டது, அதில் 8,000 சதுர மீட்டர் (86,000 சதுர அடி) காட்சியகங்களைக் கொண்டுள்ளது. , இது அரேபிய தீபகற்பத்தில் மிகப்பெரிய கலை அருங்காட்சியகம் ஆகும். கட்டுமானத்தின் இறுதிச் செலவு 600 மில்லியன் யூரோ எனக் கணக்கிடப்பட்டுள்ளது. .  கூடுதலாக, லூவ்வர் என்ற பெயருடனான கூட்டுக்காக, அபுதாபியால் 525 மில்லியன் அமெரிக்க டாலர் வழங்கப்பட்டது. மேலும் கலைப் பொருள் கடன்கள், சிறப்பு கண்காட்சிகள் மற்றும் நிர்வாக ஆலோசனைகள் போன்ற பரிமாற்றங்களுக்காக கூடுதலாக $ 747 மில்லியன் அமெரிக்க டாலர்கள் வழங்கப்படவுள்ளது.

கிழக்கு மற்றும் மேற்கத்திய கலைகளுக்கு இடையிலான இடைவெளியை நிரப்புவதில் கவனம் செலுத்தப்பட்டு உலகெங்கிலும் இருந்து சேகரிக்கப்பட்ட கலைப்படைப்புகள் இந்த அருங்காட்சியகத்தில் காட்சிப்படுத்தப்படுகின்றன. 

இந்த அருங்காட்சியக உருவாக்கத்தை பிரெஞ்சு பாராளுமன்றம் 2007 அக்டோபர் 9 அன்று அங்கீகரித்தது.  இந்தக் கட்டிட வடிவமைப்பினை ஜீன் நௌவெல் மற்றும் பொறியாளர்கள் ப்யூரோ ஹாபோல்ட் ஆகியோர் செய்தனர். பாரிசின் இன்ஸ்டிட்யூட் டூ மோன்ட் அபேவை ஜீன் நுவல் வடிவமைத்தார் என்பது குறிப்பிடத் தக்கது.

சாஜியாத் தீவின் 27 பில்லியன் டாலர் மதிப்பில் மேற்கொள்ளப்பட்ட சுற்றுலா மற்றும் கலாச்சார வளர்ச்சியின் ஒரு பகுதியாக இந்த அருங்காட்சியகம் அமைக்கப்பட்டுள்ளது. இந்த அருங்காட்சியக வளாகத்தில் குகன்ஹைம் அருங்காட்சியகம் மற்றும் ஜெயேடு தேசிய அருங்காட்சியகம் ஆகிய அருங்காட்சியகங்களை உள்ளடக்கிய மூன்று அருங்காட்சியகங்கள் அடங்கியுள்ளன. அரசாங்க ஆதரவு வலைத்தளமான யூஏஏ இண்டெக்டாக்டின் படி:   "பிரஞ்சு அருங்காட்சியகங்கள் முகமை மற்றும் சுற்றுலா அபிவிருத்தி மற்றும் முதலீட்டு நிறுவனம் (TDIC) ஆகியன இணைந்து,  சாதியட் தீவை மேம்படுத்த இணைந்து  செயல்படும். இதன் தலைவராக பிரஞ்சு நிதியாளர் மார்க் லாட்ரிட் டி லச்சாரியேர் இருப்பார் மேலும் ரெவ்யூ டெஸ் டக்ஸ் மோன்ஸின் வெளியீட்டாளராகவும் இருப்பார்." ஜார்ஜ்ஸ் பொம்பிளி மையத்தின் முன்னாள் நிர்வாக இயக்குனரான புருனோ மாகார்ட் நிறைவேற்று இயக்குனரின் பதவியை வகிப்பார்.

சயாடியட் தீவின் கலாச்சார மாவட்டம், உலக வர்க்க கலாச்சாரங்களின் மிகப்பெரிய ஒற்றைத் தொகுப்பைக் கொண்டுவருவதற்கு திட்டமிட்டுள்ளது. லூவர் அபுதாபியுடன் மேலும்  கூடுதலாக உருவாக்க உத்தேசிக்கப்பட்டவை பின்வருமாறு: 

அருங்காட்சியகமானது  "பெரிய மிதக்கும் குவிமாடம் போலத் தோன்றும் அமைப்பைக்" கொண்டதாக வடிவமைக்கப்பட்டுள்ளது; அதன் வலை வடிவமானது சூரிய ஒளியை வடிகட்ட உதவுவதாக அமைந்துள்ளது. இதன் ஒட்டுமொத்த விளைவு என்பது "பாலைவனச் சோலையில் அமைந்துள்ள சூரிய ஒளிக் கதிர்கள் பேரீச்சை மர உச்சியைக்  கடந்து சென்று அடைவதுபோல" இருக்கும்." இந்த அருங்காட்சியகத்தின் மொத்த பரப்பளவு 24,000 சதுர மீட்டர் (260,000 சதுர அடி) ஆகும்.   நிரந்தர சேகரிப்பு பொருட்கள் 6,000 சதுர மீட்டர் (65,000 சதுர அடி) இடத்தைக் கொண்டதாக இருக்கும். மேலும் தற்காலிக கண்காட்சிகளுக்கு 2,000 சதுர மீட்டர் (22,000 சதுர அடி) ஒதுக்கப்பட்டுள்ளது,


</doc>
<doc id="401603" url="https://ta.wikipedia.org/wiki?curid=401603" title="ஏ. ஐ. செயற்கை அறிவுத்திறன்">
ஏ. ஐ. செயற்கை அறிவுத்திறன்

ஏ. ஐ. செயற்கை அறிவுத்திறன் அல்லது ஏ. ஐ. ஆட்டிபிசல் இன்ரெலிஜன்ஸ், 2001இல் வெளிவந்த ஓர் ஆங்கில அறிவியல் புனைவு நாடகத் திரைப்படம் ஆகும். இதனைப் பிரபல இயக்குனரான ஸ்டீவன் ஸ்பில்பேர்க் இயக்கியிருந்தார். இதன் திரைக்கதை 1969இல் பிரையன் அல்டிசு எழுதிய 'மீத்திறன் பொம்மைகள் கோடைகாலம் முழுதும் நீடிக்கும் (Supertoys Last All Summer Long)' என்ற அறிவியல் சிறுகதையை அடிப்படையாகக் கொண்டு, ஸ்பீல்பேர்க் மற்றும் இயன் வற்சன் ஆகியோரால் ஆக்கப்பட்டது.
இத்திரைப்படம் கேத்லீன் கென்னடி, ஸ்பீல்பேர்க் மற்றும் பொனீ கேட்டிசு ஆகியோரால் தயாரிக்கப்பட்டது. இதில் ஹேலி ஜொல் ஒஸ்மென்ற், ஜூட் லோ, பிரான்சிஸ் ஓ'கொன்னர் மற்றும் வில்லியம் ஹேர்ற் ஆகியோர் முக்கிய கதாபாத்திரங்களில் நடித்திருந்தனர். இத்திரைப்படம் அன்பு செலுத்தும் திறனுடன் வடிவமைக்கப்பட்ட டேவிட் எனும் ஓர் இயந்திர மனிதன் கதாபாத்திரத்தை மையமாகக் கொண்டது.

22ஆம் நூற்றாண்டில் புவி வெப்பமாதல் காரணமாக கடல் மட்ட உயர்வால் பல கரையோர நகரங்கள் கடலில் மூழ்கி, உலக மக்கட்டொகை வெகுவாகக் குறைந்தது. மெச்சா என அழைக்கப்படும் செயற்கை அறிவுத்திறன் மிக்க இயந்திர மனிதர்கள் உருவாக்கப்பட்டனர். ஹென்றி மற்றும் மோனிக்கா தம்பதியினரின் மகன் மார்ட்டின் ஒரு நோயால் பீடிக்கப்பட்டுச் சிகிச்சை பெற்று வரும் காலத்தில் அவர்கள் டேவில் எனும் மெச்சா மனிதனைத் தம் பிள்ளையாக வளர்க்கின்றனர். ரெடி எனும் தானியங்கி கரடி பொம்மையுடன் டேவிட் நட்பாக உள்ளான். மார்ட்டின் குணமடைந்து வீடு திரும்பிய பின்னர் டேவிட் மீது பொறாமை கொள்கிறான். அவன் டேவிட்டை மோனிக்கா தூங்கும்போது அவளது முடியின் ஒரு பகுதியை வெட்டச்செய்கிறான். இதனால் ஹென்றி அது ஓர் ஆயுதம் என எண்ணி அச்சமடைகிறான்.

நீச்சல்தடாக விருந்தொன்றில் மார்ட்டினுடைய நண்பன் ஒருவன் டேவிட்டைக் கத்தியால் குத்த டேவிட்டினது தற்காப்பு முறை தொழிற்பட ஆரம்பிக்கிறது. அவன் மார்ட்டினைப் பிடிக்க இருவரும் தடாகத்தினுள் விழுகின்றனர். பின்னர் அவர்கள் காப்பாற்றப்படுகின்றனர். டேவிட்டை அவனை உருவாக்கியவரிடமே கொடுத்து அழிக்கும்படி ஹென்றி மோனிக்காவைக் கேட்கிறான். ஆனால் மோனிக்கா அவனையும் ரெடியையும் காட்டில் விடுகிறாள்.

அங்கிருந்து பிடிக்கப்பட்ட டேவிட், காலங்கடந்த மற்றும் அனுமதியற்ற மெச்சாக்களை மக்கள் கூட்டத்தின் முன் வெட்டும் "சதைச் சந்தை" எனும் ஒரு நிகழ்வில் வெட்டப்பட்டுக் கிட்டத்தட்டக் கொல்லப்படும் நிலையில் கிகோலோ ஜோ எனும் ஒரு மெச்சாவுடன் தப்பியோடுகிறான். டேவிட் மனிதனாக மாறினால் மோனிக்கா டேவிட் மீது காதல் கொண்டு வீட்டிற்கு அழைத்துச்செல்வாள் என்ற நம்பிக்கையுடன் அவர்கள் இருவரும் டேவிட்டை மனிதனாக மாற்றக்கூடியது என நம்பும் நீலத்தேவதை எனும் தேவதையைத் தேடிச் செல்கின்றனர்.

டேவிட்டும் ஜோவும் வெள்ளத்தால் அழிவுற்ற இடிபாடுகளிடையே மன்ஹாட்டனில் உள்ள ராக்ஃபெல்லர் மையத்தின் உச்சிக்குச் செல்கின்றனர். அங்கு டேவிட் தன்னை ஒத்த ஒரு மெச்சாவைக் கண்டு அதனை அழிக்கிறான். பின்னர் டேவிட்டை உருவாக்கிய பேராசிரியர் ஹொபியைச் சந்திக்கிறான். அவர் டேவிட்டைப் போலவே அதன் பெண் உருவான டார்லின் உட்பட பல மெச்சாக்களையும் உருவாக்கியிருப்பதாகக் கூறுகிறார். இதனால் மனமுடைந்த டேவிட், ஒரு மலையுச்சியிலிருந்து வீழ்கிறான். ஆனால் ஜோ அவனைக் காப்பாற்றுகிறான். 

டேவிட்டும் ரெடியும் நீலத்தேவதையைத் தேடி கடலடியில் உள்ள கொனி தீவுகளுக்குச் செல்கின்றனர். அங்கு நீலத்தேவதை சிலையாக இருப்பதைக் காண்கின்றனர். அங்குள்ள இராட்சதச் சில்லு அவர்களது வாகனத்தின் மீது வீழ்ந்ததால் அவர்கள் அங்கேயே சிக்கிக்கொள்கின்றனர். டேவிட் தன்னை மனிதனாக மாற்றுமாறு வேண்டிக்கொண்டேயிருக்க கடல் உறைந்து பனியில் அகப்படுகிறான். அவனது சக்தி மூலம் முடிவடைய அவன் செயலிழக்கிறான்.

இரண்டாயிரம் ஆண்டுகளின் பின்னர், மனித இனம் அழிந்து விட்டிருக்கிறது. மெச்சாக்கள் வளர்ச்சியடைந்து காணப்படுகின்றனர். அவர்கள் டேவிட்டையும் ரெடியையும் கண்டெடுக்கின்றனர். அவர்களுக்கு மனிதர்களைத் தெரிந்திருப்பதால் அவர்கள் சிறப்புப் பெறுகின்றனர்.

டேவிட்டை மெச்சா மீட்ட பின் அவன் நடந்து சென்று நீலத்தேவதையைத் தொட அது உடைந்து வீழ்கின்றது. டேவிட்டின் நினைவுகளிலிருந்து மெச்சாக்கள் அவனது பழைய வீட்டை உருவாக்குகின்றனர். அவனை மனிதனாக்க முடியாது என விளக்குகின்றனர். அவன் மோனிக்காவின் தலைமுடியிலிருந்து அவளை உருவாக்குமாறு வேண்டுகிறான். அவ்வாறு உருவாக்கினால் அவள் ஒரு நாள் மட்டுமே இருப்பாள் என்றும் அவளை மீண்டும் உருவாக்க முடியாதென்றும் மெச்சாக்கள் எச்சரிக்கின்றனர். டேவிட்டின் விருப்பத்தின்படி மோனிக்கா உருவாக்கப்படுகிறாள். டேவிட் மோனிக்காவுடன் அடுத்த நாள் பொழுதைக் கழிக்கிறான். மோனிக்கா துயிலும் முன்னர் அவள் டேவிட்டை எப்பொழுதுமே காதலித்ததாகக் கூறுகிறாள். அவர்களிருவரும் அமைதியாகக் கிடப்பதை ரெடி கட்டிலில் ஏறிப்பார்க்கிறது. 


</doc>
<doc id="401611" url="https://ta.wikipedia.org/wiki?curid=401611" title="சோமபுரம் மகாவிகாரை">
சோமபுரம் மகாவிகாரை

சோமபுரம் மகாவிகாரை (Somapura Mahavihara ( "Shompur Môhabihar") , வங்காள தேசத்தில் உள்ள நவகோன் மாவட்டத்தின் பஹர்புரில் உள்ள பௌத்த மகாவிகாரையாகும். 

இம்மகாவிகாரையை கிபி எட்டாம் நூற்றாண்டில், பாலப் பேரரசர் தர்மபாலர் நிறுவினார். 

1985ல் சோமபுர மகாவிகாரையை, யுனெஸ்கோ நிறுவுனம் உலகப் பாரம்பரியக் களமாக அறிவித்தது.

நாற்கர வடிவத்தில் அமைந்த சோமபுரம மகாவிகாரை, பௌத்த பிக்குகள் தங்குவதற்கும், தியானிப்பதற்கும் 177 அறைகளும், மையப் பகுதியில் ஒரு பௌத்த தூபியும் கொண்டது.

27 ஏக்கர் பரப்பளவு கொண்ட சோமபுரம் மகாவிகாரை தொல்லியல் களத்தை அகழ்வாய்வு செய்த போது, சிறிய தூபிகளும், பல அளவுகளில் சுடுமண், கருங்கல் சிற்பங்களும், கல்வெட்டுகளும், நாணயங்களும், பீங்கான் பாண்டங்களும், இந்து, பௌத்த, சமண சமயச் சிற்பங்களும் கண்டெடுக்கப்பட்டது. 

இங்கு கிடைத்த தொல்பொருட்கள், சோமபுரம் விகாரையின் அருகில் உள்ள தொல்லியல் அருங்காட்சியகத்தில் காட்சிக்கு வைக்கப்பட்டுள்ளது. அவைகளில்; 



</doc>
<doc id="401616" url="https://ta.wikipedia.org/wiki?curid=401616" title="ஒன்றிய பட்டியல்">
ஒன்றிய பட்டியல்

இந்திய நாடாளுமன்றத்திற்கானத் தனிப்பட்ட சட்டவாக்க அதிகாரங்கள்,இந்திய அரசமைப்பின் ஏழாம் பட்டிகையில் ஒன்றியப் பட்டியல் (Union List) அல்லது பட்டியல் ஒன்றில் (List-I) தரப்பட்டுள்ளன. இதில் நூறு உருப்படிகள் காணப்படுகின்றன. இதில் கடை உருப்படி 97 என்று எண்ணிடப்பட்டுள்ளது.

சட்டவாக்கப் பிரிவு மூன்று பட்டியலாக பிரிக்கப்பட்டுள்ளது:

ஐக்கிய அமெரிக்கா, ஸ்விட்சர்லாந்து, ஆஸ்திரேலியா போன்ற நாடுகளின்கூட்டாட்சி முறையல்லாது, கனடாவின் கூட்டாட்சி அரசு போன்று மிகு அதிகாரம் இந்திய ஒன்றிய அரசில் தக்கவைக்கப்பட்டுள்ளது.


</doc>
<doc id="401620" url="https://ta.wikipedia.org/wiki?curid=401620" title="வாணராயன்">
வாணராயன்



</doc>
<doc id="401621" url="https://ta.wikipedia.org/wiki?curid=401621" title="வாணராயன் (வள்ளல்)">
வாணராயன் (வள்ளல்)

கொங்கு மண்டலத்தில் வாணராயன் என்னும் வள்ளல் வாழ்ந்துவந்தான். 
அவனைத் தேடி வரும் புலவர்கள் தமக்கு வேண்டுவனவற்றை வாயால் கூறவேண்டியதில்லை. பனை ஓலை ஏட்டில் எழுதித் தொங்க விட்டாலே போதும். 
அரிதின் முயன்று தேடிக் கொண்டுவந்து அன்போடு வழங்குவான். 
மேலும் "இங்கு மீண்டும் வருக" என்று கூறுவான். 
இவன் பவளநிற ஆடையும், மாலையும் அணிபவன். இவனைப்பற்றிக் கொங்கு மண்டல சதகம் நூலில் உள்ள பாடல் ஒன்று தெரிவிக்கிறது. 


</doc>
<doc id="401627" url="https://ta.wikipedia.org/wiki?curid=401627" title="ஒளிப்படக் கலைஞர்">
ஒளிப்படக் கலைஞர்

ஒளிப்படக் கலைஞர் அல்லது நிழற்படக் கலைஞர் அல்லது புகைப்படக் கலைஞர் என்பவர், ("Photographer; கிரேக்க மொழியில்: φῶς (phos), அதாவது "ஒளி" மற்றும் γραφή (வரைபடம்), பொருள் "வரைதல், எழுதுதல்", அதாவது "ஒளியுடன் வரைதல்" ") புகைப்படங்களை உருவாக்கும் ஒரு நபராவார். 

மற்ற கலைகள் போல நிழற்படக்கலையில், தொழிற்பண்பட்டவர் ("professional") மற்றும் தொழில்முறை சாரதவரென முழுவதுமாக வரையறுக்கப்படவில்லை.


</doc>
<doc id="401634" url="https://ta.wikipedia.org/wiki?curid=401634" title="பல் பதியம்">
பல் பதியம்

பல் பதியம் ("dental implant" அல்லது "endosseous implant" அல்லது "fixture") என்பது பல் உறுப்புமாற்று சிகிச்சை மேற்கொள்ள ஏதுவாக தாடை எலும்பு அல்லது கபாலத்துடன் இணைக்கும் ஓர் அறுவை மருத்துவப் பொருளாகும்; இதன் மூலம் பற்கூரை, பல்லிடைப்பாலம், பொய்ப்பல், முகமாற்று சிகிச்சை போன்ற சிகிச்சைகளை மேற்கொள்ள முடிகின்றது. பல்லை வலுப்படுத்தும் சாதனமாகவும் பயன்படுத்தப்படுகின்றது. "எலும்பிணைவு" என்னும் உயிரியல் செயற்பாடே தற்கால பல் பதிய சிகிச்சைகளுக்கான அடிப்படை ஆகும். தைட்டானியம் போன்ற பொருட்கள் எலும்புடன் ஒன்றற இணைவதே எலும்பிணைவாகும். பல் பதியம் முதலில் தேவையான தாடை எலும்பு பகுதியில் இருத்தி எலும்பிணைவு நடக்க காத்திருந்து பின்னர் பல்மாற்று உறுப்பு பொருத்தப்படும். எலும்பிணைவு நடக்க எடுக்கும் நேரம் வேறுபடுகின்றது. எனவே நன்றாக உறுதி செய்த பின்னரே பற்கூரையோ, பல்லிடைப் பாலமோ, பொய்ப்பல்லோ பதியத்தின் மீது பொருத்தப்படுகின்றது.

சிகிச்சை பெறும் நபரின் உடல்நலத்தைப் பொறுத்தே பதியங்கள் வெற்றிகரமாகப் பொருத்தப்பட்டுள்ளனவா என்பது அமையும். அவர் எடுக்கும் மருந்துகள் எலும்பிணைவைப் பாதிக்கும்; வாய்த் தசைகளின் நலமும் வெற்றி வாய்ப்பை முடிவுறுத்தும். தவிரவும் வழமையானப் பயன்பாட்டின்போது பதியங்கள், பொருத்தப்பட்ட செயற்கை உறுப்பு இவற்றின் மீதான தகைவும் மதிப்பிடப்படுகின்றது. மெல்லும்போது உருவாகும் உயிர்விசைகளைத் தாங்கும் வண்ணம் பதியங்கள் எங்கு பொருத்தப்பட வேண்டும், எத்தனை பொருத்த வேண்டும் என்பன முன்னரே ஆய்ந்து திட்டமிடப்பட வேண்டும். இவை பொருத்திய உறுப்புகளின் நீண்டகால நலனுக்கு முதன்மையானதாகும். எங்கு பொருத்தப்படவேண்டும் என்பது அடுத்துள்ள பற்களின் இடத்தையும் கோணத்தையும் சார்ந்தது. இவை ஆய்வக உருவகப்படுத்துதலாலோ வரியோட்டவழிக் கணித்த குறுக்குவெட்டு வரைவி மூலமாகவோ முடிவு செய்யப்படுகின்றன. பதியம் பொருத்தப்படும் இடத்திலுள்ள எலும்பு, ஈறுகளின் நலத்தைச் சார்ந்தே நீள்கால வெற்றி அமையும். பற்பிரிகைக்குப் பின்னர் இவ்விரண்டுமே திறன் இழந்திருக்கக் கூடுமாதலால் சில நேரங்களில் எலும்புச் சேர்க்கை (sinus lift) அல்லது ஈறுவலுப்படுத்தல் மேற்கொள்ளப்படும். 

இவ்வாறு பதிந்த பதியங்கள் மீது நிரந்தரமாக செயற்கைப் பல்லோ பற்கூரையோ பொருத்தப்படலாம். இதனை நோயாளி தானே எடுக்க முடியாது; மாறாக வாயிலிருந்து அவ்வப்போது எடுக்கும் வண்ணம் பொருத்தப்படலாம். ஒவ்வொரு போதும் செயற்கை உறுப்புடன் "சார்வு" இணைக்கப்படும். நிரந்தரமாக பொருத்தப்படும் போது பற்கூரையோ பல்லிடைப் பாலமோ செயற்கைப் பல்லோ சார்வுடன் திருகாணிகள் மூலமோ பற்காரை மூலமோ இணைக்கப்படும். நீக்கக் கூடிய வகையில் செயற்கை உறுப்புடன் தேவையான இணைப்பி பொருத்தப்படும். இதனால் ஒவ்வொருமுறை வெளியே எடுத்து மீளவும் பொருத்தும்போது சரியாக அமர்ந்து வலுவுடன் இருக்குமாறு வடிவமைக்கப்படும். 
விழுந்த பற்களுக்கு மாறாக வேர்வடிவ பதியங்களைக் கட்டமைக்க ஆயிரக்கணக்கான ஆண்டுகளாக முயன்று வருவதை அகழ்வாராய்ச்சி ஆதாரங்கள் வெளிப்படுத்துகின்றன. தொன்மைச் சீனாவில் (4000 ஆண்டுகளுக்கு முன்பாகவே) மூங்கில் ஆப்புகளை எலும்பில் செலுத்தி இழந்த பற்களுக்கு மாற்றீடாக பயன்படுத்தியதற்கான ஆதாரங்கள் கிடைத்துள்ளன. தொன்மையான எகிப்திலும் 2000 ஆண்டுகளுக்கு முன்பாகவே மதிப்புமிகு மாழைகளால் செய்யப்பட்ட பதியங்கள் பயன்படுத்தப்பட்டன; சில எகிப்திய பதப்படுத்திய சடலங்களில் மனிதபற்கள் மூலம் பல்மாற்று நடந்திருப்பதும் தந்தங்கள் மூலமான பதியங்கள் பயன்படுத்தப்பட்டுள்ளதும் தெளிவாகின்றன.

பல் பதியம் வைக்கும்போது ஏற்படும் சிக்கல்களை மூன்று விதமாக நோக்கலாம்;

நலமாகவுள்ள பற்சவ்வுகளில் நன்றாக இணைந்த பதியங்கள் ஐந்தாண்டுகள் வரை தாக்குப் பிடிக்கும் வாய்ப்பு 93 முதல் 98 விழுக்காடாகும்; இவற்றில் பொருத்தப்பட்ட செயற்கை பற்களுக்கு 10 முதல் 15 ஆண்டுகளாக வாழ்நாள் மதிப்பிடப்படுகிறது. நீண்டகால ஆய்வுகளின்படி 16- முதல் 20-ஆண்டுக்காலம் தொந்தரவின்றி விளங்கும் பதியங்களின் வாய்ப்பு 52%இலிருந்து 76% வரை உள்ளது; 48% நேரம் ஏதாவது சிக்கல்கள் எழுகின்றன.



</doc>
<doc id="401635" url="https://ta.wikipedia.org/wiki?curid=401635" title="இந்திய விடுதலை இராணுவ அருங்காட்சியகம்">
இந்திய விடுதலை இராணுவ அருங்காட்சியகம்

இந்திய விடுதலை இராணுவ அருங்காட்சியகம் (Swantratata Senani Museum), இந்தியாவின் தில்லி செங்கோட்டை வளாகத்தின் வடகிழக்கில், தில்லி சுல்தான் சேர் சா சூரியின் மகன் இஸ்லாம் ஷா சூரி கட்டிய சலீம்கர் கோட்டையின் ஒரு பகுதியில் உள்ளது. 

இந்திய இராணுவத்தின் கட்டுப்பாட்டில் இருந்த இந்த கோட்டையின் ஒரு கட்டிடத்தை, இந்தியத் தொல்லியல் ஆய்வகம், 1992ல் கையகப்படுத்தி, இந்திய விடுதலை இயக்க வீரர்கள் மற்றும் இந்தியத் தேசிய இராணுவ வீரர்கள் நினைவாக அருங்காட்சியகத்தை 1995ல் நிறுவியது.
1916ல் பிரித்தானிய இந்திய அரசால் கைது செய்யப்பட்ட இந்திய தேசிய இராணுவ வீரர்களை இவ்வருங்காட்சியகம் அமைந்த கட்டிட சிறையில் காவலில் வைத்து, விசாரணை செய்து தண்டனை வழங்கப்பட்டது. 
1942ல் நடைபெற்ற வெள்ளையனே வெளியேறு இயக்கத்தின் 50வது ஆண்டு விழாவை சிறப்பிக்கும் பொருட்டும், இந்திய தேசிய இராணுவ வீரர்களை நினைவு கூறும் வகையிலும், 1995ல் சலீம்கர் கோட்டையில், இந்தியத் தொல்லியல் ஆய்வகம் ஒரு அருங்காட்சியகத்தை நிறுவியது. 

இவ்வருங்காட்சியகத்தில் இந்திய தேசிய இராணுவ உடை அணிந்த சுபாஷ் சந்திர போஸ், கர்ணல் பிரேம் குமார் மற்றும் கர்ணல் குல்பக்ஸ் சிங் தில்லான் போன்ற தலைவர்களின் புகைப்படங்களும், இந்திய தேசிய இராணுவ வீரர்கள் அணிந்த உடைகளும் அருங்காட்சியகத்தில் காட்சிக்கு வைக்கப்பட்டுள்ளது. மேலும் இந்திய விடுதலை இயக்கத்தில் பங்குபற்றிய தலைவர்களின் புகைப்படங்களும், இந்திய விடுதலை இயக்கத்தின் முக்கிய நிகழ்வுகளை விளக்கும் புகைப்படங்களும் காட்சிக்கு வைக்கப்பட்டுள்ளது.



</doc>
<doc id="401644" url="https://ta.wikipedia.org/wiki?curid=401644" title="பிளைமவுத், மாசச்சூசெட்ஸ்">
பிளைமவுத், மாசச்சூசெட்ஸ்

பிளைமவுத் (Plymouth (;  Plimouth மற்றும் Plimoth என்றும் வரலாற்று ரீதியாக அறியப்படும் ) என்பது அமெரிக்காவின் மாசசூசெட்ஸ், பிளைமவுத் கவுண்டியில் உள்ள ஒரு நகரமாகும். இந்த நகரமானது அமெரிக்க வரலாறு, நாட்டுப்புறவியல் மற்றும் கலாச்சாரம் ஆகியவற்றில் முதன்மையான இடத்தை வகிப்பதால் இந்நகரமானது "அமெரிக்காவின் சொந்த ஊர்" என்று அழைக்கப்படுகிறது. பிளைமவுத்தானது 1620 ஆம் ஆண்டு மேபிளவர் பில்கிரிம்ஸ் மூலம் நிறுவப்பட்ட காலனி ஆகும். இது அமெரிக்காவிலும் நியூ இங்கிலாந்திலும் உள்ள மிகப் பழமையான நகராட்சிகளில் ஒன்றாகும். இந்த நகரம் பல முக்கிய நிகழ்வுகள் நடந்த இடமாகவும், முதன்முதலில் நன்றியறிதல் நாள் விழா நடந்த இடமாகவும் விளங்குகிறது. பிளைமவுத் 1620 இல் அது நிறுவப்பட்டதில் இருந்து,  1691 ஆம் ஆண்டில் மாஸ்டாஸ்ஸேஜ் பே காலனியுடன் இணைந்தகாலம்வரை பிளைமவுத் குடியேற்றத்தின் தலைநகராக இருந்தது.

மாசசூசெட்ஸ் பகுதியில் பிளைமவுத் மிகப்பெரிய நகராட்சி ஆகும். 2014 அமெரிக்க மக்கள் தொகை கணக்கெடுப்பின்படி இந்த நகரத்தின் மக்கள் தொகை 58,271 ஆக இருந்தது. ப்ளைமவுத் கவுண்டியின் இரண்டு கவுண்டி இடங்களில் மாசசூசெட்ஸ் ஒன்றாகும், மற்றொன்று புரொக்டன் ஆகும்.

பிளைமவுத்தானது தோராயமாக பாஸ்டனுக்கு தெற்கே 40 மைல் (64 கி.மீ) தொலைவில் கிழக்கு கடற்கரை என்று அழைக்கப்படும் ஒரு பிராந்தியத்தில்  அமைந்துள்ளது. 19 ஆம் நூற்றாண்டு முழுவதும், இந்த நகரமானது கயிறு தயாரித்தல், மீன்பிடித்தல் மற்றும் கப்பல் கட்டுதல் ஆகியவற்றின் மையமாக வளர்ந்தது. உலகின் மிகப்பெரிய கயிறு தயாரிக்கும் நிறுவனமாக முன்னர் இருந்த பிளைமவுத் கார்டேஜ் கம்பெனி இங்கு இருந்தது ஆகும். இது ஒரு செயல்திறமிக்கத் துறைமுகமாகத் தொடர்கிறது. ஆனால் இன்று இதன் முக்கிய தொழில் சுற்றுலா. இந்த நகரத்தில் பிளைமவுத் மாநகர விமான நிலையம் இயங்கி வருகின்றது. மேலும் அமெரிக்காவின் பழமையான, தொடர்ச்சியாக இயங்கிவரும் அருங்காட்சியகமான பில்கிரிம் ஹால் மியூசியம் இங்கு உள்ளது.

நாட்டின் முதல் குடியேற்றங்களில் ஒன்றான பிளைமவுத் அதன் வரலாற்று மதிப்பிற்காக அமெரிக்காவில் நன்கு அறியப்பட்டிருப்பதாக உள்ளது.  பிளைமவுத்தை மையமாகக்கொண்டு நடந்த நிகழ்வுகள் ஐக்கிய அமெரிக்க அரசுகளின் இனப்பண்பின் ஒரு பகுதியாக மாறியுள்ளன. குறிப்பாக பிளைமவுத் கல், பில்கிரிம் தந்தைகள், மற்றும் முதல் நன்றியறிதல் நாள் போன்றவை குறிப்பித்தக்கது. நன்றியறிதல் நாள் விடுமுறை நாட்களில் இந்த நகரம் ஒரு பிரபலமான சுற்றுலாத் தலமாக விளங்குகிறது.

ஐரோப்பியர்  வருகைக்கு முன், பிளிமவுத் பகுதியானது படுக்சிட் (Patuxet) என்றழைக்கப்பட்ட வாம்பனோயாக் பழங்குடியினரின் ஒரு கிராமமாக இருந்தது. பிளைமவுத் காலனி உருவாக்கப்படுவதற்கு முன்னர் இப்பகுதிக்கு ஐரோப்பிய ஆராய்ச்சியாளர்கள் இருமுறை வந்து சென்றுள்ளனர். 1605 ஆம் ஆண்டில் சாமுவேல் டி சாம்ப்ளெயின், பிளைமவுத் துறைமுகத்தை நோக்கிக் கப்பலைச் செலுத்தி அதனை செயிண்ட் லூயிஸ் துறைமுகம் என்று அழைத்தார். வர்ஜீனியாவிலுள்ள ஜேம்ஸ்டவுனில் உள்ள காலனியின் தலைவராக இருந்த கேப்டன் ஜான் ஸ்மித், கேப் கோட் வளைகுடா பகுதியை ஆராய்ந்தார். அவர்தான் இப்பகுதிக்கு "நியூ பிளிமவுத்" என்ற பெயரிட்டார்."

கடலோர நியூ இங்கிலாந்து பகுதியில் 1614 மற்றும் 1617 ஆம் ஆண்டுகளில் இரண்டு முறை பிளேக் நோய் தாக்கியது, இதனால் இப்பகுதியின் பூர்வகுடி மக்களான வாம்பனோயாக் மக்களில் 90% முதல் 95% வரையிலான மக்கள் மொத்தமாக இறந்தனர். இதனால் இப்பகுதியானது பெரும்பாலும் பூர்வகுடி மக்கள் இல்லாத பகுதியாக ஆனதால் இப்பகுதி காலனிய மக்களின் பகுதியாக மாறியது.

அமெரிக்க காலனித்துவ வரலாற்றில் பிளைமவுத் ஒரு முக்கிய பங்கைக் கொண்டிருந்தது. இது மேபிளவர் கப்பலின்ன் முதல் பிரயாணத்தின் கடைசி இறங்கு தளமும் பிளைமவுத் குடியேற்றத்தின் அசல் குடியேற்றத் தலமும் ஆகும். பிளைமவுத்தானது 1620 திசம்பரில் இங்கிலாந்து திருச்சபையில் இருந்து பிரிந்து வந்த சீர்திருத்தவாத பிரிவினைவாதிகளால் நிறுவப்பட்டது. இவர்கள் கிறித்துவ சீர்திருத்தத் இயக்கமானது தனது சீர்திருத்தத்தப் பணியை நிறைவு செய்யவில்லை என்ற எண்ணத்தால் அதிலிருந்து பிரிந்தவர்களாவர். இன்று இந்த குடியேறிகளில் பெரும்பாலானோர் "பில்கிரிம்ஸ்" என்று அழைக்கப்படுகின்றனர், இச்சொல் வில்லியம் பிராட்போர்டால் உருவாக்கப்பட்ட ஒரு சொல் ஆகும்.


</doc>
<doc id="401655" url="https://ta.wikipedia.org/wiki?curid=401655" title="ஸ்ரீ பிரியங்கா">
ஸ்ரீ பிரியங்கா

ஸ்ரீ பிரியங்கா (Sri Priyanka) ஒரு இந்திய நடிகை ஆவார். இவர் 1995 ஆம் ஆண்டு, அக்டோபர் 30 ஆம் நாள் புதுச்சேரியில் பிறந்தார். இவரின் தந்தையாரின் பெயர் குணசேகரன். இவர் தமிழ் மற்றும் கன்னட மொழிப் படங்களில் நடித்துள்ளார். 2014 ஆம் ஆண்டில் தனது முதல் முன்னணி கதாபாத்திரத்தை அகடம் திரைப்படத்தில் செய்த பிறகு 2015 ஆம் ஆண்டு கங்காரு என்ற தமிழ் படத்தில் நடித்தார்.

ஏப்ரல் 2017 இல், விஜய் சந்தரால் இயக்கப்பட்ட, விக்ரம் - தமன்னா நடித்த "ஸ்கெட்ச் திரைப்படத்தில்" நடித்துள்ளார்.

ஸ்ரீ பிரியங்கா 2012 ஆம் ஆண்டில் தனது முதல் திரைப்படமான கிராமியப் பின்னணி கொண்ட குறைந்த செலவில் உருவான நிலா மீது காதல் என்ற படத்தில் நடித்தார். 2014 ஆம் ஆண்டில் அகடம் (திரைப்படத்தில்) நடித்தார். இத்திரைப்படம், வெட்டு செய்யப்படாத மிக நீண்ட  படமாக கின்னஸ் சாதனைப் புத்தகத்தில் இடம் பெற்றது. சாமியின் "கங்காரு"(2015) படத்தில் இடம் பெற்றார். இயக்குநர் சாமியிடம் இருந்து அழைப்பு வரும் வரை அவர் இயக்குநரின் சர்ச்சைக்குரிய திரைப்படங்களைத் தான் பார்த்ததில்லை என்பதையும் தெரிவித்துள்ளார்.

2014 ஆம் ஆண்டு ஜூன் மாதத்தில் நடைபெற்ற 'கோடை மழை' படப்பிடிப்பில் பிரியங்கா தனது சக நடிகர் களஞ்சியத்தால் அறையப்பட்டதில் மயக்கம் அடைந்தார். இதைத் மேலும் தொடர்வதற்கு முன்னதாக, இந்தத் திரைப்படத்தை தயாரிப்பவர்களுக்கு எதிரான சட்டப்பூர்வ புகாரைத் தாக்கல் செய்ய வேண்டுமென ஸ்ரீ பிரியங்காவின் குடும்பத்தினர் கருதினர். . 

ஸ்ரீ பிரியங்கா திறமை வாய்ந்த, தமிழ் பேசி நடிக்கக்கூடிய பெண்ணாயிருந்தும், அவரது திரைப்படங்கள், குறைந்த செலவில் தயாரிக்கப்பட்டவையாகவும், திரையரங்குகளில் நன்றாக ஓடாத, ஊடகங்களால் ஆதரிக்கப்படாத திரைப்படங்களாகவும் ஆகிவிட்டன. கதிரவனின் கோடைமழை நல்ல கதையை அடிப்படையாகக் கொண்ட, கிராமிய மணம் கொண்ட படமாகவும், 'வந்தா மல' என்ற திரைப்படம், ஸ்ரீ பிரியங்காவுக்கு வட சென்னையைச் சார்ந்த சேரிப்பெண் கதாபாத்திரத்தில் ஸ்ரீ பிரியங்காவின் நடிப்பிற்கு நல்ல வாய்ப்புத் தந்த படமாகவும் அமைந்தன. இவர் நடித்த மற்ற திரைப்படங்கள் தொலைக்காட்சிகளில் கூட ஒலிபரப்பப்படாமல் முடங்கி விட்டன. துணைக் கதாபாத்திரமாக, ஸ்கெட்ச் திரைப்படத்தில் இவருக்கு குறிப்பிட்ட அளவிலான வாய்ப்பே வழங்கப்பட்டது. ஆனால், இத்திரைப்படமும், வசூல்ரீதியாக மிகப்பெரும் தோல்வியைச் சந்தித்தது. மிக மிக அவசரம் திரைப்படம் படத்தின் விநியோகத்திற்குத் திரையரங்குகள் கிடைக்காமல் தாமதமாகின்றது. 

ஸ்ரீ பிரியங்கா தனது பெயரை ஸ்ரீ ஜா என்று மாற்றியுள்ளதாக தெரிவித்துள்ளார். தற்போது “சாரல்“ என்ற படத்தில் நடித்து வருவதாகவும் அப்படத்தின் பாடல்கள் நல்ல வரவேற்பைப் பெற்றுள்ளதாகவும் தெரிவித்தார். மிக மிக அவசரம் படத்தில் காவல் அதிகாரி உடையை அணிந்து நடிக்கும் போது தனது பொறுப்பை உணர்ந்து நடித்ததாகவும், ஒவ்வொரு காட்சியிலும் ஈடுபாட்டுடன் நடித்ததாகவும் ஸ்ரீ பிரியங்கா தெரிவித்துள்ளார். மேலும், இத்திரைப்படம் சமூக பிரச்சனையை உள்ளடக்கிய திரைக்கதையைக் கொண்டுள்ளதாகவும், தனக்கு நல்ல அடையாளத்தையும், அங்கீகாரத்தையும் ஏற்படுத்திக் கொடுக்கும் என நம்புவதாகவும் தெரிவித்துள்ளார். ஸ்ரீ பிரியங்கா நடித்த பிச்சுவா கத்தி படத்தின் இசை வெளியீட்டு விழாவிற்கு வந்திருந்த இயக்குநர்களான சாட்டை அன்பழகன், சுந்தரபாண்டியன் இயக்குநர் எஸ். ஆர். பிரபாகரன் ஆகியோர் ஸ்ரீ பிரியங்காவின் நடிப்பு குறித்து பாராட்டி பேசியுள்ளனர் மேலும், இவரைப் போன்ற தமிழ் பேசும் தமிழ் நாட்டு நடிகைகளை ஆதரிக்க வேண்டும் என்றும் தெரிவித்துள்ளனர்.

இவர் நடித்த திரைப்படங்கள் கீழே தரப்பட்டுள்ளன.



</doc>
<doc id="401656" url="https://ta.wikipedia.org/wiki?curid=401656" title="குவலய மங்கலடைதல்">
குவலய மங்கலடைதல்

குவலய மங்கலடைதல் ("Global dimming") என்பது  பூகோள   மேற்பரப்பில்  விழுகின்ற நேரடி ஒளிக்கதிரின் அளவில் ஏற்படும் குறைவுபடலாகும். இது 1950 களில் முதன்முதலாக முறைப்படி  அளவிடப்பட்டது.  இதன் தாக்கம் இடத்திற்கு இடம் மாறுபடுமாயினும், கடந்த மூன்று பதின்மங்களில், அதாவது 1960 முதல் 1990 வரை உலகளாவிய இதன் குறைவுபடல் 4% ஆகக் காணப்படுகின்றது.  எவ்வாறாயினும் 1991 இல்  பின்னாறுபோ எரிமலையின் வெளிக்கிளம்பலுக்குப் பின் இந்த சதவீதத்தில் மாற்றம் ஏற்பட்டது.

மனித நடவடிக்கைகளால் வளிமண்டலத்தில் சேரும் சல்பேட் தூசிப்படலம் முதலான துகள்களின் அதிகரிப்பினால் குவலய மங்கலடைதல் ஏற்படுவதாகக் கருதப்படுகின்றது.
இது ஆவியாதலைக் குறைப்பதனால் நீரியல் வட்டம் பாதிப்புக்குள்ளவதுடன் மழை வீழ்ச்சியும் குறைகின்றது. குவலய மங்கலடைதல் பூகோள குளிர்ச்சியை ஏற்படுத்துகின்றது, இது பசுங்குடில் வாயு விளைவுகளுக்கு மறுதலையான விளைவுகளைத் தரக் கூடியது.

மனித நடவடிக்கைகள் காரணமாக வளிமண்டலத்தில் சேரும் தூசிப்படலம் மற்றும் துகள்களின் அதிகரிப்பினால் குவலய மங்கலடைதல் ஏற்படுவதாக நம்பப்படுகின்றது. தூசிப்படலம் மற்றும் ஏனைய துகள்கள் சூரிய சக்தியை அகத்துறுஞ்சி வான்வெளிக்கு மீண்டும் தெறிப்படையச் செய்கின்றது. இந்த மாசாக்கிகள் முகில் நுண்துளிகளில் முகில் ஒடுக்கமுற்ற கருவாக அமைகின்றது. முகில்களில் உள்ள நீர்த்துளிகள் இத்துகள்களுடம் பிணைவு விசையல் இணைகின்றன. இவ்வாறு மாசாக்கம் அதிகரிக்கும் போது அதிகளவு துகள்கள் ஏற்படுவதால் அதிக எண்ணிக்கையான துளிகளாக மாறுகின்றது (அதாவது ஒரே அளவு நீர் அதிக துளிகளில் பரவிக் கணப்படுதல்). இந்த துளிகள் அதிகளவு சூரிய ஒளியைத் தெறிப்படையச் செய்வதால் புவியை வந்தடையும் ஒளியின் அளவு குறைவடைகின்றது. அதன் தாக்கம் காரணமாக சூரியக் கதிர்வீச்சும் கீழ் வளிமணடலத்தில் பிடிக்கப்படுகின்றது. மாதிரிகளில் இத்தகைய சிறு துளிகள் மூலம் கிடைக்கும் மழைவீழ்ச்சியும் குறைவாகும்.

முகில்கள் சூரியனிலிருந்து புவிக்கு வெப்பம் வன்தடைவதை தடுக்கும் அதே வேளை புவியிலிருந்து வெப்பம் கதிர்ப்பு மூலம் வெளியேறுவதையும் தடுக்கின்றது. இதன் தாக்கம் சிக்கலானதாகவும் நேரம், இடம், உயரம் என்பவற்றைப் பொறுத்து மாறுபடுவதாகவும் இருக்கும். பகல் நேரத்தில் சூரிய ஒளியைத் தடுத்து குளிர்ச்சியைத் தரும், இரவில் மீளக் கதிர்ப்படைந்து வெப்பம் வெளியேறுவதைத் தடுப்பதால் வெப்ப அதிகரிப்பு காரணமாக ஏற்படும் காற்றுச் சுழற்சி அதிக மழையால் வெள்ளம் ஏற்பட ஏதுவாகின்றது.

கடந்த 50 ஆண்டுகளாக தட்டு ஆவியாதல் அவதானிக்கப்பட்டது. பல பதிம ஆண்டுகளாக தட்டு ஆவியாதல் அளவீடுகள் பற்றி யாரும் கருத்திலெடுக்கவில்லை.. ஆனால்1990களில் ஐரோப்பா, இஸ்ரேல் மற்றும் வட அமெரிக்காவில் அறிவியலாளர்கள் பெரியதொரு மாற்றத்தைச் சுட்டிக் காட்டினர். அதாவது ஆவியாதல் வீதம் பூகோள வேப்பமடைதலுடன் அதிகரிப்பது எதிர்பார்க்கப்பட்ட அதே வேளை அதில் வீழ்ச்சி காணப்பட்டது. 
இதே காலப் பகுதியில் ஒத்த போக்குகள் சீனாவிலும் அவதானிக்கப்பட்டது. சூரிய கதிர்வீச்சு குறைவுபட்டமை ஒரு செலுத்து விசையாகக் காட்டப்பட்டது. ஆயினும் உலகின் மாற்றப் பகுதிகளைப் போலல்லாது சீனாவின் குறைந்த ஒளிவீச்சு முகில்களின் மூடல் அதிகரிப்புடனோ மழைவீச்சியுடனோ தொடர்பு படவில்லை. இதனால் வளிமண்டல தூசு சீனாவில் சூரிய ஒளியை குறைவுபடச் செய்வதில் முக்கிய ஏதுவாகப் பார்க்கப்பட்டது."பிபிசி கொறைசன் " நிகழ்ச்சி தயாரிப்பாளர் டேவிட் சிங்டன் பல்வேறு கால நிலை மாற்றம் சார் அறிவியலாளார்கள் குவலய மங்கலடைதலில் தட்டு ஆவியாதல் தரவு ஒரு முக்கிய ஆதாரமாக நம்புகிறார்.


</doc>
<doc id="401658" url="https://ta.wikipedia.org/wiki?curid=401658" title="ஆனந்தூர்">
ஆனந்தூர்

ஆனந்தூர், தமிழ்நாட்டின் இராமநாதபுரம் மாவட்டத்தின் திருவாடானை வருவாய் வட்டத்தில், இராஜசிங்கமங்கலம் ஊராட்சி ஒன்றியத்தின் 36 ஊராட்சிகளில் ஒன்றாகும். 

ஆனந்தூர், திருவாடானையிலிருந்து 15 கிலோ மீட்டர் தொலைவிலும், இராமநாதபுரத்திலிருந்து 67 கிலோ மீட்டர் தொலைவிலும் உள்ளது. இதன் அருகே அமைந்த பேரூராட்சி இராஜசிங்கமங்கலம் ஆகும். 928.79 ஹெக்டேர் பரப்பளவு கொண்ட ஆனந்தூர் கிராமத்தின், 2011ம் ஆண்டின் மக்கள் தொகை கணக்கெடுப்பின்படி மக்கள் தொகை 3,605 ஆகும். இக்கிராமத்தில் 833 வீடுகள் உள்ளது. இதன் அஞ்சல் சுட்டு எண் 623401ஆகும். 

ஆனந்தூர் அருகே அமைந்த சமந்தவயலில், கிபி 11ம் நூற்றாண்டு காலத்திய கௌதம புத்தர் சிற்பம் 2015ல் கண்டெடுக்கப்பட்டது. 


</doc>
<doc id="401661" url="https://ta.wikipedia.org/wiki?curid=401661" title="பார்வதி நாயர் (கலைஞர்)">
பார்வதி நாயர் (கலைஞர்)

பார்வதி நாயர் (Parvathi Nayar) என்பவர் தில்லியில் பிறந்த ஒரு கவின் கலைஞர் மற்றும் எழுத்தாளர் ஆவார். அவரது படைப்புகளான, சிற்பங்கள், ஓவியங்கள், புத்தகத் தொகுப்பு மற்றும் ஒளிப்படக் கலை ஆகியவற்றிற்காக நன்கு அறியப்பட்டவர். அமிதாப் பச்சனின் 70 வது பிறந்த நாள் விழாவான பி.70 இல் பங்கேற்க தேர்ந்தெடுக்கப்பட்ட 70 கலைஞர்களில் இவரும் ஒருவர்.
அவரது படைப்புகளில் ஒன்றான, 20 அடி உயர சிற்பக் கலைப்படைப்பு, புதிய மும்பை வானூர்தி நிலையத்தில் 2014 ஆம் ஆண்டு அதன் தொடக்க தின விழாவில் நிறுவப்பட்டது. மேலும் சிங்கப்பூர் கலை அருங்காட்சியகம், சொத்பிஸ்பி இன்ஸ்டிட்யூட் ஆஃப் ஆர்ட், தி அவுஸ்திரேலியா இன்ஸ்டிடியூட் மற்றும் டச்செக் வங்கி போன்ற புகழ் பெற்ற நிறுவனங்களிலும் இவரது கலைப் படைப்புகள் சேகரித்து வைக்கப்பட்டுள்ளன. அவரது ஓவியங்களில் ஒன்று ஏபிஎன் அம்ரோவின் தில்சி பிளாட்டினம் அட்டையில் இடம்பெற்றுள்ளது.

பிரிட்டிஷ் அரசாங்கத்தில் இருந்து ஒரு செவெனிங் ஸ்காலர்ஷிப்புடன் சென்ட்ரல் செயிண்ட் மார்டின் கலை மற்றும் வடிவமைப்பு கல்லூரி, லண்டனில் 2004 ஆம் ஆண்டு கவின் கலையில் முதுகலைப் படிப்பு. சென்னை பல்கலைக்கழகத்தின் ஸ்டெல்லா மேரிஸ் கல்லூரியில் 1985 ஆம் ஆண்டு கவின் கலை (வேறுபாடு) இளங்கலை பட்டம். இவர் பல்கலைக்கழக அளவில் முதலிடமும் கவின் கலைத் துறையின் சிறந்த வெளி செல்லும் மாணவி என்ற சிறப்பும் பெற்றார். சென்னையில் குட் ஷெப்பர்ட் கான்வென்டில் மெட்ரிகுலேஷன் தேர்விலும் (தமிழ்நாட்டில் மாநில அளவில் இரண்டாம் இடம்) & 12 ஆம் வகுப்பிலும் மாநில அளவில் சிறப்புப் பெற்றார்.

பார்வதியின் படைப்புகள் உறவுகளின் விவரிப்புகளை ஆய்வு செய்வதாக உள்ளன, உதாரணமாக உள் / நெருக்க இடைவெளிகள், மற்றும் வெளியே / பொது போன்றவையாகவும், மேலும் இவரது படைப்புகள் வழியாக தெரியும் முப்பட்டக காட்சிகளில் சமூகம், அரசியல், கலாச்சார மற்றும் வரலாற்றின் நிறப்பிரிகையைக் காணமுடிகிறது. பார்வதி தன் படைப்புகளில் நுண்ணோக்கி கூறுகளைக் கொண்டுவந்து படைப்புகளில் அவற்றைத் தொகுக்கும் விதத்தில் கொண்டுவந்துள்ளார் அதன் வழியாக உலகத்தை விளக்கவும், உலகை ஆராயவும் பெரும்பாலும் அறிவியலைப் பயன்படுத்துகிறார்.



</doc>
<doc id="401677" url="https://ta.wikipedia.org/wiki?curid=401677" title="விமோசனம்">
விமோசனம்

விமோசனம் 1939 ஆம் ஆண்டு வெளிவந்த ஒரு இந்திய தமிழ்த் திரைப்படமாகும். டி. மார்க்கோணி இயக்கத்தில் வெளியான இத்திரைப்படத்தில் முற்றிலும் பெண் குழந்தைகளே (சிறுமிகளே) நடித்திருந்தனர். இது மது ஒழிப்பை வலியுறுத்தும் ஒரு சமூக முன்னேற்றப் படமாகும்.



</doc>
<doc id="401682" url="https://ta.wikipedia.org/wiki?curid=401682" title="அதா சர்மா">
அதா சர்மா

அதா சர்மா ("Adah Sharma") என்பவர் இந்தியத் திரைப்பட நடிகை ஆவார். இவர் பெரும்பான்மையாக இந்தி மற்றும் தெலுங்கு மொழித் திரைப்படங்களில் நடித்துள்ளார். தனது பள்ளிப் படிப்பை முடித்த பிறகு 2008 ஆம் ஆண்டில் வெளியான 1920 எனும் பாலிவுட் திகில் திரைப்படத்தில் முக்கியக் கதாப்பத்திரத்தில் நடித்தார். இந்தப் படம் வணிக ரீதியில் நல்ல வரவேற்பைப் பெற்றது. இதில் தீவிர உணர்ச்சியினால் ஆட்பட்டிருக்கும் ஒரு பெண்ணாக நடித்திருந்தார். இவரின் நடிப்பு விமர்சகர்களின் பாராட்டைப் பெற்றது. இந்தத் திரைப்படத்திற்காகச் சிறந்த அறிமுக நடிகைக்கான பிலிம்பேர் விருதுக்கு இவரின் பெயர் பரிந்துரை செய்யப்பட்டது. பிறகு 2014 ஆம் ஆண்டில் ஹசீ தோ பசீ எனும் காதல் நகைச்சுவைத் திரைப்படத்தில் நடித்தார். இந்தத் திரைப்படமும் வணிக ரீதியாகவும், விமர்சன ரீதியிலும் நல்ல வரவேற்பைப் பெற்றது. பின் ஆறு தென்னிந்தியத் திரைப்படங்களில் நடித்தார். அதில் ஹார்ட் அட்டாக் (2014), சன் ஆஃப் சத்தியமூர்த்தி (2015), சுப்பிரமணியம் ஃபார் சேல் (சுப்பிரமணியன் விற்பனைக்கு (2015), கரம் (2016), சனம் (2016) ஆகிய ஐந்தும் திரைப்படங்கள் தெலுங்குத் திரைப்படங்களாகும். மேலும் ரானா விக்ரமா (2015) எனும் கன்னடத் திரைப்படத்தில் நடித்தார். இந்தத் திரைப்படம் வெற்றி பெற்றதோடு இவரின் நடிப்பு விமர்சகர்களால் பாராட்டு கிடைத்தது. 

தெலுங்குத் திரைப்படங்களின் வெற்றியைத் தொடர்ந்து தெலுங்கு சினிமாவில் முன்னணி நடிகையாக ஆனார்.

அடா ஷர்மா தமிழ் பிராமணர் குடும்பத்தைச் சேர்ந்தவர் ஆவார். பின் மகாராட்டிரத்தில் மும்பையில் வாழ்ந்து வந்தார். இவரின் தந்தை எஸ். எல். ஷர்மா மதுரையைப் பூர்வீகமாகக் கொண்டவர். இவர் வணிக கப்பலின் தலைவராகப் பணிபுரிந்தவர். இவரின் தாய் பாலக்காடு எல்லை அருகே உள்ள நாட்டுப்புறாவில் பிறந்தவர். இவர் ஒரு மரபார்ந்த நடனக் கலைஞர் ஆவார். இவர் தனது பள்ளிப் படிப்பை மும்பையில் முடித்தார். இவர் பத்தாம் வகுப்பு படித்துக் கொண்டிருக்கும் போதே நடிகையாக வேண்டும் என விரும்பினார். ஆனால் இவர்களின் பெற்றோர்கள் பள்ளிப்படிப்பை முடிக்க அறிவுறுத்தினர். இவர் பன்னிரண்டாம் வகுப்பிற்கு பின் படிப்பதை நிறுத்திக் கொண்டார்.

சர்மா ஒரு சீருடற்பயிற்சியாளர் ஆவார். தனது மூன்றாம் வயதிலிருந்தே நடனம் ஆடி வருகிறார். இவர் மும்பையில் உள்ள நடராஜ் கோபி கிருஷ்ணா கதக் நடன அகாதமியில் கதக் நடனத்தில் பட்டம் பெற்றார். மேலும் இவர் அமெரிக்க ஐக்கிய நாட்டில் நான்கு மாதங்கள் சல்சா நடனம் கற்றுக் கொண்டார். மேலும் ஜாஸ், பாலே, இடை ஆட்டம் போன்ற நடனங்களையும் கற்றுக் கொண்டார்.

திரைப்படங்களில் நடிப்பதற்காக மும்பையில் பல கலைக்காணலில் சர்மா கலந்துகொண்டார். ஆனால் அவரின் சுருள் முடிகளுக்காகவோ அல்லது அவர் மிக இளவயது தோற்றம் கொண்டிருந்த காரணத்தினாலோ அவர் நிராகரிக்கப்பட்டார். பின் 2008 ஆம் ஆண்டில் விக்ரம் பத் இயக்கிய பாலிவுட் திரைப்படமான 1920 எனும் திகில் திரைப்படத்தில் ஒரு முக்கியக் கதாப்பத்திரத்திற்குத் தேர்வானார். இதில் ரஜ்னீஷ் துக்கலுடன் இணைந்து நடித்தார். இந்தத் திரைப்படத்தில் தீவிர உணர்ச்சியினால் ஆட்பட்டிருக்கும் ஒரு பெண்ணாக நடித்திருந்தார். விமர்சகர்கள் இவரின் சிறப்பான நடிப்பைப் பாராட்டினர். தி டைம்ஸ் ஆஃப் இந்தியாவின் நிகத் கஸ்மி, சர்மா மனநிறைவு தரும் வகையில் நடித்துள்ளார் எனத் தெரிவித்தார். முதல் திரைப்படத்திலேயே அற்புதமான நடிப்பை ஷர்மா வெளிப்படுத்தியுள்ளார் என அசோக் நாயக் தெரிவித்தார். இந்தத் திரைப்படத்திற்காக ஐம்பத்தி நான்காவது பிலிம்பேர் விருதுகள் நிகழ்ச்சியில் சிறந்த அறிமுக நடிகைக்கான விருதிற்குப் பரிந்துரை செய்யப்பட்டார். 



</doc>
<doc id="401692" url="https://ta.wikipedia.org/wiki?curid=401692" title="இந்தியப் பகுதிக்கான இடஞ்சுட்டி செயற்கைக்கோள் அமைப்பு-1ஐ">
இந்தியப் பகுதிக்கான இடஞ்சுட்டி செயற்கைக்கோள் அமைப்பு-1ஐ

ஐ. ஆர். என். எஸ். எஸ். - 1ஐ ("IRNSS-1I") என்பது மொத்தம் ஏழு செயற்கைக்கோள்களைக் கொண்ட இந்தியப் பகுதிக்கான இடஞ்சுட்டி செயற்கைக்கோள் அமைப்பின் முதலாவது செயற்கை கோளான ஐ.ஆர்.என்.எஸ்.எஸ்-1ஏ  செயற்கைக்கோளிற்கு மாற்றாக செலுத்தப்பட்ட செயற்கைகோளாகும். இதற்கு முன்பு செலுத்தப்பட்ட ஐஆர்என்எஸ்எஸ்-1எச் தோல்வியடைந்தமையால் இது ஏவப்பட்டது. இதன் தொழில்நுட்பம் பெங்களுருவில் உள்ள ஆல்பா டிசைன் டெக்னாலஜிஸ் எனும் நிறுவனத்தால் வடிவமைக்கப்பட்டுள்ளது.

இந்த செயற்கைக்கோளை செலுத்துவதன் மூலம் இந்தியப் பகுதிக்கான இடஞ்சுட்டி செயற்கைக்கோள் அமைப்பானது  முழுமையடையும். இது வெற்றியடையும் பட்சத்தில் அமெரிக்காவின் புவி இடங்காட்டி அமைப்பை சார்ந்து இருக்கும் நிலை மாறும்.

PSLV (PSLV--C41) ஏவுகணை மூலம் ஏப்ரல் 11 அன்று 2018 விண்ணில் செலுத்தப்படடுள்ளது.


</doc>
<doc id="401693" url="https://ta.wikipedia.org/wiki?curid=401693" title="ஷோபா சந்திரசேகர்">
ஷோபா சந்திரசேகர்

ஷோபா சந்திரசேகர் ("Shoba Chandrasekhar") என்பவர் இந்தியப் பின்னணிப் பாடகர் , எழுத்தாளர், திரைப்பட தயாரிப்பாளர், இயக்குனர் ஆவார். இவர் திரைப்பட நடிகர் விஜயின் தாய் ஆவார். 

ஷோபா சந்திரசேகர் அக்டோபர் 24, 1948 ஆம் ஆண்டு சென்னையில் பிறந்தார். இந்தியத் திரைப்பட இயக்குநர், தயாரிப்பாளர், எழுத்தாளரான எஸ். ஏ. சந்திரசேகர் என்பவரைத் திருமணம் செய்தார். மேலும் தமிழகத் திரைப்படத் துறையின் முக்கியக் கதாநாயகர்களில் ஒருவராகக் கருதப்படுபவரான விஜய் இவருடைய மகன் ஆவார். இவரின் மகள் வித்யா இரண்டு வயதாக இருக்கும் போது மரணமடைந்தார். சுந்தர், எஸ். என். சுரேந்தர் எனும் சகோதரர்களும் மற்றும் ஷீலா எனும் சகோதரியும் உள்ளனர். இவர்களுடன் இணைந்து லலிதாஞ்சலி எனும் நவின் கலைகள் அமைப்பைத் துவங்கினார். தனது தாயாரின் லலிதா எனும் பெயரில் இதனைத் துவங்கினார் தனது பதினோராம் வயதில் வடபழனி முருகன் கோயில் மேடை நிகழ்ச்சியில் இவர் பங்குபெற்றார் .

துவக்கத்தில் ஸ்ரீ மீனாட்சி என்பவரிடம் இசை கற்றார். பின் தமிழ்நாடு அரசு இசைக் கல்லூரியில் சேர்ந்தார். அங்கு சிறந்த இசை ஆசானாக கருதப்படும் வித்வான் ஸ்ரீ டி. எம். தியாகராஜன் போன்றவர்களிடம் இசை பயினறார். மேலும் இதே கல்லூரியில் கல்பகம் சுவாமிநாதனிடம் வீணை பயின்றார். கடந்த ஐந்து வருடங்களாக மகாராஜபுரம் சந்தானத்தின் மகளான பிருந்தா தியாகராஜனிடம் கருநாடக இசை பயின்று வருகிறார்.

எஸ்தெல் உணவகம் மற்றும் பொழுதுபோக்கும் இடமானது ஷோபா சந்திரசேகருக்கு வாழ்நாள் சாதனையாளர் திருமதி சென்னை எனும் விருதினை வழங்கியது. ஒரு பாடகராக மட்டும் அல்லாது சென்னையில் கொடை உள்ளத்துடன் சேவை செய்ததற்காகவும், ஒரு நல்ல தாயாகவும், மனைவியாகௌம்வ் இருந்ததற்காகவும் இவ்விருது அவருக்கு வழங்கப்பட்டது. 

தமிழ்நாட்டின் முன்னாள் முதலமைச்சர் ஜெ. ஜெயலலிதா கலை பண்பாட்டிற்கான ஆலோசகராக ஷோபா சந்திரசேகரை நியமனம் செய்தார்.

இவர் மெல்லிசை இசைக்குழுவில் பாடகராக உள்ளார். இவரின் முதல் மெல்லிசை இசை நிகழ்சியான "சமர்ப்பணம்", விஜய் தொலைக்காட்சியில் 2003 ஆம் ஆண்டில் ஒளிபரப்பு செய்யப்பட்டது. பின் திரைப்படங்களில் பின்னணிப் பாடகர் ஆனார். மேலும் இவர் எழுதிய சில கதைகளை இவரின் கணவர் மற்றும் திரைப்பட இயக்குநரான எஸ். ஏ. சந்திரசேகர் திரைப்படமாக உருவாக்கினார். சில திரைப்படங்களைத் தயாரித்தது மட்டுமின்றி சில படங்களை இயக்கியுமுள்ளார். பல மேல்நாட்டுச் செந்நெறி இசைக் கச்சேரிகள் நிகழ்த்தியுள்ளார். அண்மையில் ஆனைமுகமும் ஆறுமுகனும் எனும் பெயரில் பக்திப்பாடல் தொகுப்பினை வெளியிட்டுள்ளார். தனது முதல் பாடல் தொகுப்பான சமர்ப்பணம் மற்றும் ஆனைமுகமும் ஆறுமுகனும் எனும் பாடல் தொகுப்பானது கைலாசம் பாலசந்தர், எம். சரவணன், சுதா ரகுநாதன், வீணை காயத்ரி ஆகியவர்களால் பாரட்டப்பட்டதாக ஷோபா தெரிவித்துள்ளார். 

மஹாராஜபுரம் சந்தானம் தொண்டு நிறுவனத்திற்கான நிகழ்ச்சியில் முதன்முறையாக நேரலை இசைநிகழ்ச்சியினை நிகழ்த்தினார். இவரின் முதல் திரைப்படப் பாடல் இருமலர்கள் எனும் திரைப்படத்தில் இடம்பெற்ற "மகாராஜா ஒரு மகாராணி" எனும் பாடலாகும். இவரின் கணவரான எஸ். ஏ. சந்திரசேகர் இயக்கிய பெரும்பான்மையான திரைப்படங்களில் இவர் பின்னணிப் பாடகராக பணிபுரிந்துள்ளார். 


</doc>
<doc id="401696" url="https://ta.wikipedia.org/wiki?curid=401696" title="கிளவுட் (வீடியோ விளையாட்டு)">
கிளவுட் (வீடியோ விளையாட்டு)

கிளவுட் ("Cloud") என்பது 2005 இல் தென் கலிஃபோர்னியா பல்கலைக்கழக, ஊடாட ஊடகச் செயல்நிரல் துறையை சேர்ந்த மாணவர்களால் உருவாக்கப்பட்ட ஒரு தனிப்பட்ட புதிர் காணொளி விளையாட்டு. இந்தக் குழு பல்கலைக்கழகத்திடம் இருந்து 20,000 அமெரிக்க டாலரைப் கொடையாகப் பெற்று 2005 இல் இந்த வீடியோ விளையாட்டினை உருவாக்கத் தொடங்கியது. பின், அதே வருடம் அக்டோபரில் இலவச தரவிறக்கத்திற்காக வெளியிடப்பட்டது. ஜூலை 2006 க்குள், இந்த விளையாட்டை வெளியிட்ட இணையத்திற்கு 6 மில்லியன் வருகை வந்தது. மேலும் 600000 முறை இந்த விளையாட்டு தரவிறக்கம் செய்யப்பட்டது.

இந்த விளையாட்டு மருத்துவமனை படுக்கையில் உறங்கிக் கொண்டிருக்கும் போது பறப்பது போன்ற கனவினைக் காணும் ஒரு பையனை மையப்படுத்தி அமைக்கப்பட்டிட்ருக்கிறது. இதன் முன்னணி வடிவமைப்பாளரான ஜேனோவா ஜென்னின் குழந்தைப் பருவத்தை ஒரளவு அடிப்படையாக கொண்டே இது வடிவமைக்கப்பட்டது. இவர் பல நேரங்களில் ஆஸ்த்துமாவிற்காக மருத்துவமனையில் அனுமத்திக்கப்பட்டிருந்தார். அந்த சமயங்களில் அறையில் தனியாக இருக்கும்போது பகல்கனவு காணும் பழக்கம் இவருக்கு இருந்ததாம். விளையாடுபவர்கள் அந்தப் பையனாக கற்பனை செய்துகொள்ள வேண்டும். கனவு உலகத்தில் உள்ள மேகங்களைக் கையாண்டு, புதிரைக் கண்டுபிடிப்பதே இந்த விளையாட்டு. காணொளி விளையாட்டு தொழிற்துறையில் பொதுவாக புறக்கணிக்கப்படும் விளையாடுபவர்களின் உணர்ச்சிகளைத் தூண்டுவது இந்த விளையாட்டின் முக்கிய நோக்கம் ஆகும். 

2006 ஆம் ஆண்டு நடந்த ஸ்லாம்டேன்ஸ் குரில்லா கேம்ஸ் போட்டியில் சிறந்த மாணவர் தத்துவம் விருதினை கிளவுட் விளையாட்டு பெற்றுச் சென்றது. 2006 ஆம் ஆண்டு இண்டிபெண்டட் கேம்ஸ் ஃபெஸ்டிவலில் சிறந்த மாணவர் கண்காட்சி விருதினையும் பெற்றது. இந்த விளையாட்டு காட்சி, இசை, சூழல் போன்றவற்றிற்காக சிறந்த விமர்சனங்களையும் பெற்றது. கிளவுட் விளையாட்டினை ஒரு வணிக ரீதியான விளையாட்டாக மறு உருவாக்கம் செய்ய எண்ணி சென் மற்றும் தயாரிப்பாளர் கெல்லி சாண்டைகோ இருவரும் இணைந்து தட்கேம்கம்பெனியை உருவாக்கினர்.


</doc>
<doc id="401698" url="https://ta.wikipedia.org/wiki?curid=401698" title="கிசில்கும் பாலைவனம்">
கிசில்கும் பாலைவனம்

கிசில்கும் பாலைவனம் (Kyzylkum Desert) (, قىزىلقۇم; , قىزىلقۇم, Russian Кызылкум), 115,000 சதுர மைல் (300,000 சதுர கிமீ) பரப்பளவு கொண்டது. உலகப் பாலைவனங்களில், பரப்பளவில் 16வது இடத்தில் உள்ளது. துருக்கி மொழியில் "கிசில்கும்" என்பதற்கு "செம்மணல்" எனப்பொருளாகும்.

நடு ஆசியாவின் ஆமூ தாரியா ஆற்றுக்கும், சிர் தாரியா ஆற்றுக்கும் இடையே, ஏரல் கடலுக்கு தென்கிழக்கே, வரலாற்றுப் புகழ் மிக்க சோக்தியானா பிரதேசத்தில் கிசில்கும் பாலவனம் அமைந்துள்ளது. தற்போது சோக்தியானா பிரதேசத்தின் கிசில்கும் பாலவனம், கசக்ஸ்தான் மற்றும் உஸ்பெகிஸ்தான் ஆகிய நாடுகளில் பரவியுள்ளது. கிசில்கும் பாலைவனம் 2,98,000 சதுர கிலோ மீட்டர் பரப்பளவு கொண்ட செம்மணல் பாலவனம் ஆகும். 

கிசில்கும் பால்வனம், கடல் மட்டத்திலிருந்து 300 மீட்டர் உயரத்தில் அமைந்த நிலப்பகுதியில் 3,025 அடி (922 மீ) உயரம் கொண்ட மலைப்பகுதிகளும், பள்ளத்தாக்குகளும், மணல் மேடுகளும் கொண்டுள்ளது. வடக்கில் சிர் தாரியா ஆறும், தெற்கில் ஆமூ தாரியா ஆறுகள் பாயும் இடைப்பட்ட பகுதியில் அமைந்த இப்பாலைவனத்தில் சில பாலைவனச் சோலைகளும் உள்ளது. கிசில்கும் பாலைவனத்தில் பாயும் ஆமூ தாரியா ஆற்றுப் பகுதிகளிலும், பாலைவனச் சோலைப் பகுதிகளிலும் வேளாண்மை செய்யப்படுகிறது.

கோடைக்காலத்தில் (மே நடு முதல் செப்டம்பர் நடு வரை) இப்பாலைவனத்தின் அதிகபட்ச வெப்ப நிலை சூலை, 1983ல் ஆக பதிவாகியுள்ளது. ஆண்டு சராசரி மழைப்பொழிவு 100 முதல் 200 மிமீ ஆகும் 

கிசில்கும் பாலைவனத்தில் ருசிய ஆமைகள், நீள உடும்புகள், சைகா மான்கள் காணப்படுகிறது. 

உள்ளூர் மக்கள் கிசில்கும் பாலவனப் பகுதியின் மேய்ச்சல் நிலங்களில் ஆடுகள், குதிரைகள், பாக்திரியன் ஒட்டகங்கள் மற்றும் ஒற்றைத்திமில் ஒட்டகங்கள் போன்ற கால்நடைகளை மேய்த்து, வளர்த்து வருகின்றனர். 

கிசில்கும் பாலைவனம் தங்கம், யுரேனியம், செப்பு, அலுமினியம், வெள்ளி கனிமங்களும், இயற்கை எரிவாயு மற்றும் எரி எண்ணெய் வளங்கள் கொண்டது. எனவே இங்கு சுரங்கத் தொழில்கள் மற்றும் கனிமங்களை உருக்கும் தொழில்கள் அதிகம் உள்ளது.




</doc>
<doc id="401701" url="https://ta.wikipedia.org/wiki?curid=401701" title="சிர் தாரியா">
சிர் தாரியா

சிர் தாரியா (Syr Darya) (, سىردارٸيا; ; ,"Sirdaryā"; , "Sirdaryo"; ; : Seyḥūn; ; , "Jaxártēs") நடு ஆசியா நாடுகளில் பாயும் ஆறுகளில் ஒன்றாகும். தாரியா என்பதற்கு ஆறு எனப்பொருளாகும். 

கிர்கிஸ்தான் மற்றும் கிழக்கு கசக்ஸ்தான் நாடுகளின் மலைப்பகுதிகளில் உற்பத்தியாகும் சிர் தாரியா ஆறு, மேற்கிலும், வடமேற்கிலும் உஸ்பெகிஸ்தான், தெற்கு கசக்ஸ்தான், கிர்கிஸ்தான் மற்றும் தஜிகிஸ்தான் நாடுகளின் வழியாக பாய்ந்து, இறுதியில் ஏரல் கடலின் வடக்கில் கலக்கிறது. இதன் தெற்கில் ஆமூ தாரியா பாய்கிறது.




</doc>
<doc id="401703" url="https://ta.wikipedia.org/wiki?curid=401703" title="பாரதிதாசன் நினைவு அருங்காட்சியகம் ஆய்வுமையம், புதுச்சேரி">
பாரதிதாசன் நினைவு அருங்காட்சியகம் ஆய்வுமையம், புதுச்சேரி

பாரதிதாசன் நினைவு அருங்காட்சியகம் ஆய்வுமையம் என்பது என்பது இந்தியாவின் புதுச்சேரி பெருமாள் கோயில் வீதியில் பாரதிதாசன் ஏறக்குறைய பத்தொன்பது ஆண்டுகள் வாழ்ந்த இல்லமாகும்.
1900 ஆம் ஆண்டு கட்டப்பட்டதாகக் கருதப்படும் இந்த வீட்டில் பாரதிதாசன் 1945 இல் குடியேறினார் அதிலிருந்து 1964 வரை இங்கு வாழ்ந்தார்.
பாரதிதாசன் வாழ்ந்த இந்த இல்லம் 1971 இல் அரசுடைமையாக்கப்பட்டு, அருங்காட்சியமாக மாற்றப்பட்டது. 1977 இல் ஆறாவது ஐந்தாண்டு திட்டத்தில் பாரதிதாசன் நினைவு நூலகம் காட்சிக்கூடம் ஆகியவற்றை ஆராய்ச்சிக் கூடமாக மாற்றி அமைப்பதற்கான திட்டம் உருவாக்கப்பட்டு, 1978 இல் மத்திய அரசின் ஒப்புதல் பெறப்பட்டது. 1984 ஏப்ரலில் இந்நினைவு நூலகம் காட்சிக் கூடமானது. பாவேந்தர் பாரதிதாசன் நினைவு அருங்காட்சியகம் ஆய்வு மையம் என பெயருடன் இயங்கத் தொடங்கியது.

வீட்டில் நுழைந்தவுடன் சுவற்றில் வரிசையாய் ஒளிப்படங்களும் பாவேந்தரின் சிலையும் உள்ளது. அதில் இலக்கியம், அரசியல், பத்திரிக்கை, திரைத்துறை, மொழி, இனம் தொடர்பான பாரதிதாசன் ஆற்றிய பணிகளை படங்களாக காட்சிப்படுத்தியுள்ளனர். மேலும் பாவேந்தர் தான் கைப்பட எழுதிய கவிதைகள், கலை, இலக்கிய நண்பர்களுக்கு எழுதிய மடல்கள், ஆசிரியராக இருந்தபோது எழுதப்பட்ட பாடத்தயாரிப்புகள், பெரியார், கருணாநிதி ஆகியோரால் எழுதப்பட்ட மடல்களையும் அருங்காட்சியகத்தில் பார்வைக்கு வைக்கப்பட்டுள்ளன. பாவேந்தர் இதழாசிரியராக பொறுப்பேற்று நடத்திய இதழ்களின் படிகளையும் அவர் எழுதிய நூல்களையும் காட்சிப்படுத்தியுள்ளனர். மேலும், பாரதிதாசன் பயன்படுத்திய மூக்குக் கண்ணாடி, சால்வை, அவர் அமரும் நாற்காலி மற்றும் கட்டில் வரை அனைத்தும் பார்வைக்காக வைக்கப்பட்டுள்ளன.


</doc>
<doc id="401720" url="https://ta.wikipedia.org/wiki?curid=401720" title="ராணா கும்பா">
ராணா கும்பா

ராணா கும்பா (ஆட்சிக் காலம் 1433-1468), மேற்கு இந்தியாவின் தற்கால இராஜஸ்தான் மாநிலத்தில், முன்னாள் மேவார் இராச்சியத்தின் ராணா ஆவார். இவர் இராசபுத்திர சிசோதியா வம்சத்தவர் ஆவார். 

மால்வா இராச்சிய சுல்தான் முகம்மது கில்ஜி, நவம்பர் 1442 முதல் மேவார் இராச்சியத்தின் மீது தொடர் தாக்குதல்கள் நடத்தி, மச்சிந்தர்கர், பன்கர் மற்றும் சௌமுகப் பகுதிகளை கைப்பற்றி, மேவாரைச் சுற்றியுள்ள பகுதியில் படைகளுடன் முகாமிட்டார்.

26 ஏப்ரல் 1443ல் ராணா கும்பா, மால்வா சுல்தான் படைகள் மீது நடத்திய எதிர்பாராதத் தாக்குதலில், சுல்தான் படைகள் தோற்று, மத்தியப் பிரதேசத்தின் மந்துப் பகுதிக்கு தப்பியோடியது.

நவம்பர், 1443ல் மீண்டும் மால்வா சுல்தான் படைகள் மேவார் மீது போர் தொடுத்து சித்தூர் கோட்டையைத் தவிர்த்த பிற பகுதிகளைப் கைப்பற்றினாலும், 1440ல் நடைபெற்ற மண்டல்கர் மற்றும் பனஸ் போரில், ராணா கும்பா படைகள் மால்வா மற்றும் குஜராத் சுல்தான்களை விரட்டியடித்தது. இவ்வெற்றியின் நினைவாக, 1448ல் சித்தோர்கார் கோட்டையில் வெற்றித் தூண் நிறுவப்பட்டது. 

மேவார் இராச்சியத்தினை எதிரிப்படைகளிடமிருந்து காக்கும் 84 கோட்டைகளில் கும்பல்கர்க் கோட்டை உள்ளிட்ட 32 கோட்டைகளை ராணா கும்பா நிறுவினார். விரைவில் மேவார் ராணா பதவியை அடையும் பொருட்டு, ராணாகும்பாவின் மகன் முதலாம் உதய்சிங், 1448ல் ராணா கும்பாவைக் கொன்றார். 


Source material (excluding introduction, construction of forts and "Vijay Stambha")


</doc>
<doc id="401722" url="https://ta.wikipedia.org/wiki?curid=401722" title="ராணா சங்கா">
ராணா சங்கா

ராணா சங்கா அல்லது மகாராணா சங்காராம் சிங் (Maharana Sangram Singh) (12 ஏப்ரல் 1482 – 30 சனவரி 1528) 16ம் நூற்றாண்டின் முற்பகுதியில், மேவார் மற்றும் உதய்ப்பூர் இராச்சியத்தை 1508 முதல் 1528 முடிய ஆண்ட புகழ் பெற்ற இராசபுத்திர சிசோதிய வம்ச மன்னர் ஆவார்.

ராணா சங்கா, முதலில் லோடி வம்சத்தின் தில்லி சுல்தான், பின்னர் மொகலாயர்களுக்கு எதிராகத் தொடர்ந்து போர் நடத்தியவர்.


</doc>
<doc id="401723" url="https://ta.wikipedia.org/wiki?curid=401723" title="சிபு">
சிபு

சிபு (Sibu (simplified Chinesetraditional Chinese) என்பது மலேசியாவின் சரவாக் மாநிலத்தின் மையப் பகுதியிலும், மலேசியாவின் சரவாக் மாநிலத்தின், சிபு பிரிவில் உள்ள சிபு மாவட்டத்தின் தலைநகராகவும் உள்ள ஒரு நகரமாகும். 

இந்த நகரமானது  போர்னியோ தீவில் அமைந்துள்ளது. இந்த நகரம் 129.5 சதுர கிலோமீட்டர் (50.0 சதுர மைல்) பரப்பளவைக் கொண்டுள்ளது.  இது ராஜாங் மற்றும் இங்கன் ஆறுகள் சங்கமிக்கும் இடத்தில் அமைந்துள்ளது.  இது தென் சீனக் கடலில் இருந்து சுமார் 60 கிலோமீட்டர் தொலைவில் உள்ளது, மேலும் இது தோராயமாக மாநில தலைநகரான குசிங்கின் வடகிழக்கில் சுமார் 191.5 கிலோமீட்டர் (119 மைல்கள்) தொலைவில் அமைந்துள்ளது. 

சிபுவில் உள்ள முதன்மை இனத்தவர்கள் சீனர்கள்; குறிப்பாக புஜோ சீன இனத்தவர் ஆவர். மெலனூ, மலாய் மற்றும் இபான் போன்ற இதர உள்ளூர் இனக்குழுவினரும் உள்ளனர், ஆனால் சராவாக்கிலுள்ள மற்ற பகுதிகளைப் போலன்றி, அவர்கள் குறிப்பிடத்தக்க எண்ணிக்கையில் இல்லை. 2010 ஆம் ஆண்டு மக்கள் தொகை கணக்கெடுப்பின்படி நகரின் மக்கள் தொகை 162,676 ஆகும்.

1862 ஆம் ஆண்டில் சிபுவில் குடியேறிய  ஜேம்ஸ் ப்ரூக்கால்  டாயக் மக்களின் தாக்குதல்களைத் தடுக்க நகரில் ஒரு கோட்டை கட்டப்பட்டது. இதனைத் தொடர்ந்து, சீன ஹொக்கினியர்களின் ஒரு சிறிய குழு ஒன்று, கோட்டையைச் சுற்றியுள்ள நகரப்பகுதியில் பாதுகாப்பாக வணிக நடவடிக்கைகளை மேற்கொள்ளும் நோக்கத்துடன் குடியேறியது. 1901 ஆம் ஆண்டு, சிபுவுக்குள் வோங் நாய் சியோங் தலைமையில் சீனாவின் புஜியான் மாகாணத்தில் இருந்து 1,118 பூச்சோ சீனர்கள் ஒரு பெரிய அளவிலான குடிபெயர்வை மேற்கொண்டனர். இது சிபுவில் பிரபலமாக "நியூ புஜூ" என்று குறிப்பிடப்பிடப்படுகிறது. சிபு பஜார் மற்றும் சிபுவின்  முதல் மருத்துவமனை ப்ரூக் அரசாங்கத்தால் கட்டப்பட்டது. 1930 களில் லு கிங் ஹோவ் மருத்துவமனை, பல மெத்தடிஸ்ட் பள்ளிகள் மற்றும் தேவாலயங்கள் கட்டப்பட்டன.  சிபு நகரம் 1889 மற்றும் 1928 ஆம் ஆண்டுகளில் தீவிபத்துகளால் எரிந்ததுபோனது என்றாலும், அதற்குப் பிறகு அது மீண்டும் கட்டப்பட்டது. 1941 இல் சரவாக்கை சப்பான் ஆக்கிரமித்த போது சிபுவில் கடுமையான மோதல்கள் எதுவும் ஏற்படவில்லை. 1942 ஆம் ஆண்டு சூன் மாதம் சிபுவில் ஒரு புதிய குடியிருப்பு சப்பானியர்களால் நிறுவப்பட்டது, மேலும் 1942 ஆகத்து மாதம் சிபுவின் பெயரானது சப்பானியர்களால் சிபு-ஷு என்று மாற்றப்பட்டது. 1945 இல் சப்பனியர் சரணடைந்த பிறகு, சரவாக்கானது கிரவுன் காலனி என பிரித்தானியருக்குக் கொடுக்கப்பட்டது. இது சிபுவில் சுதந்திரத்தை விரும்பிய இளம் மெலனூ மக்கள் குழுவினரிடையே அதிருப்தியை ஏற்படுத்தியது. இதன் விளைவாக, சரவாக் பகுதியின் இரண்டாவது பிரிட்டிஷ் ஆளுநரான சர் டங்கன் ஜார்ஜ் ஸ்டீவர்ட்  1949 இல் சிபுவுக்கு வந்தபோது, சரவாக் தேசியவாதியான ரோஸ்லி டோபி என்பவரால் படுகொலை செய்யப்பட்டார். 1950 இல் குசிங் மத்திய சிறைச்சாலையில் ரோஸ்லி தூக்கிலிடப்பட்டார். சிபுவும், ராஜாங்கும் 1950 ஆம் ஆண்டு முதல் கம்யூனிச நடவடிக்கைகளின் மையமாக மாறியது. 1963 ஆம் ஆண்டில் சரவாக் சுதந்திரத்திற்குப் பின்னரும் இது தொடர்ந்தது. அப்பகுதியில் கம்யூனிச நடவடிக்கைகளைக் கட்டுப்படுத்த ஒரு இராஜாங்க் பாதுகாப்புப் படை (RASCOM) நிறுவப்பட்டது.   சரவாக்கில் கம்யூனிஸ்ட் கிளர்ச்சி 1973 இல் கணிசமாக பலவீனமடைந்து, 1990 இல் முடிவடைந்தது. சிபு நகராட்சியாக 1981 இல்  மேம்படுத்தப்பட்டது. 2001 செப்டம்பரில் இந்த நகரம் அரச வருகையைப் பெற்றது. 2008 ஆம் ஆண்டு முதல் இந்நகரானது சரவாக் காரிடார் புதுப்பிக்கத்தக்க எரிசக்தியின் (SCORE)  நுழைவாயிலாக உள்ளது.  2011 ஆம் ஆண்டு, பூசெவ் குடியேற்றத்தின் 110 வது ஆண்டு விழா சிபுவில் கொண்டாடப்பட்டது.

சிறிய நதிக்கரை நகரங்கள் மற்றும் பல ஐபன் மற்றும் ஒராங் உலு நீளவீடுகளுடன் சிபுவானது மேல் ராஜாங்க் ஆற்றின் பிரதான சுற்றுலா நுழைவாயிலாக உள்ளது. சிபுவின் குறிப்பிடத்தக்க அடையாளங்களுள் சராவாக்கிலுள்ள மிக உயரமான கட்டிடமான விஸ்மா சன்யன்,  லானாங் பாலம் (சரவாக் பகுதியில் மிக நீண்ட ஆற்றுப் பாலங்களில் ஒன்று)  மற்றும் விஸ்மா சான்ன் அருகே உள்ள மலேசியாவின் மிகப்பெரிய நகர சதுக்கம் ஆகியவை அடங்கும்.  மலேசியாவின் முதல் மற்றும் ஒரே மருத்துவ அருங்காட்சியகமான லு கிவ் ஹோவ் மருத்துவமனை நினைவு அருங்காட்சியகம் ஆகும். சரவாக் மாநிலத்தின் மிகப்பெரிய உள்ளரங்கு சந்தை சிபுவில் உள்ள மத்திய சந்தை ஆகும். மேலும் சிபுவில் உள்ள சில சுற்றுலா சிறப்புகளாக சிபு மரபுவழி மையம், துவா பெக் காங் கோவில், பவாங் அஸ்ஸன் நீளவீடு, சிபு பழைய மசூதி, ஜேட் டிராகன் கோயில், புக்கிட் அபு ஜூபிலி பார்க், புகித் லிமா வனப் பூங்கா, சிபு இரவுச் சந்தை, போர்னியோ கலாச்சார விழா (BCF) சிபு சர்வதேச நடன விழா (SIDF) போன்றவை உள்ளன. சிபுவின் பொருளாதாரத்தில் மரத்தொழில் மற்றும் கப்பல் கட்டுமானத்தொழில் ஆகிய இரண்டும் முக்கியமான இடத்தை வகிக்கின்றன.


</doc>
<doc id="401730" url="https://ta.wikipedia.org/wiki?curid=401730" title="பூஜா சோப்ரா">
பூஜா சோப்ரா

பூஜா சோப்ரா (Pooja Chopra) (பிறப்பு மே 3. 1986) என்பவர் இந்தியத் திரைப்பட நடிகை ஆவார். இவர் மிஸ் பெமினா பட்டம் (அழகுப் போட்டி) பெற்றவர். 2009 ஆம் ஆண்டில் நடைபெற்ற உலக அழகிப் போட்டியின் காலிறுதிப் போட்டிவரை சென்றார். மேலும் காரண அழகியல் (பியூட்டி வித் எ பர்போஸ்) எனும் விருதினை ஜோகானஸ்பேர்க், தென்னாப்பிரிக்காவில் நடைபெற்ற 2009 ஆம் ஆண்டின் உலக அழகிப் போட்டியில் பெற்றார். இவர் ஒரே ஆண்டில் எட்டிற்கும் அதிகமான தேசிய மற்றும் சர்வதேச விருதுகளைப் பெற்றுளார்.

பூஜா சோப்ரா மே 3. 1986 இல் கொல்கத்தாவில் பிறந்தார். இவர் இரண்டாவது பெண்குழந்தையாக இருந்ததனால் இவரது தந்தை இவரை ஏற்றுக்கொள்ள மறுத்து விட்டார். தனது தாய் நீரா சோப்ராதான் தனது முன்மாதிரி எனக் கூறியுள்ளார். இவரின் தந்தை இவரை ஏற்றுக்கொள்ள மறுத்த உடன் பிறந்து இருபது நாட்களே ஆன பூஜா சோப்ராவையும் , ஏழு வயதான சுர்பாவையும் தன்னுடன் அழைத்துச் சென்றுவிட்டார். பின் இவரது தந்தை, இரு மகன்கள் உள்ள ஒரு பெண்ணைத் திருமணம் செய்துகொண்டார். பூஜா சோப்ரா பிறந்த மூன்று நாட்கள் வரை எந்த உறவினரும் மருத்துவமனைக்கு வந்து பார்க்கவில்லை என்றும் இவரின் படுக்கைக்கு எதிரில் இருந்த ஒழுங்கணித் தலைவரின் மனைவி தான் பூஜாவிற்கான ஆடைகளைக் கொடுத்ததாகவும் இவரின் தாய் தி டைம்ஸ் ஆஃப் இந்தியாவிற்கு அளித்த நேர்காணல் ஒன்றில் தெரிவித்துள்ளார். இவரது குடும்பம் மும்பை சென்றது. அங்கு தனது பாட்டி வீட்டில் வளர்ந்தார். பின் இவர் புனே, மகாராட்டிரத்தில் தங்கினார்.

பூஜா சோப்ரா 2009 ஆம் ஆண்டின் பெமினா மிஸ் இந்தியா பட்டம் (அழகுப் போட்டி) பெற்றார். இந்தப் போட்டியானது பெப்ரவரி 17, 2009 இல் கொல்கத்தாவில் நடைபெற்றது. மேலும் இவர் மிஸ் பெர்ஃபெக்ட் 10, மிஸ் கேட்வாக், மிஸ் பியூட்டிஃபுல் ஸ்மைல் (புன்னகை அழகி) , தல்வாகர்ஸ் சிறந்த உடல்வாகு பட்டம் போன்ற பல போட்டிகளில் வென்றுள்ளார். இந்த வெற்றிகளின் மூலம் 2009 ஆம் ஆண்டின் பெமினா இந்திய அழகி போட்டிக்கான போட்டியில் இவர் நேரடியாக இறுதிப் போட்டிக்குத் தகுதி பெற்றார். 

டிசம்பர் 12, 2009 உலக அழகிப் போட்டியின் இறுதிச் சுற்றுக்கு ஒரு வாரத்திற்கு முன்னர் விமானப் படிக்கட்டில் ஏறும் போது கணுக்காலில் முறிவு ஏற்பட்டது. மருத்துவர்கள் மூன்று வாரம் முழுவதுமாக ஓய்வு எடுக்க வேண்டும் என அறிவுறுத்தினர். ஆனால் சோப்ரா அந்த போட்டியில் கலந்துகொண்டார். உலக அழகித் தேர்வுக்குழு நிறுவனத்தின் அதிகாரியான ஜூலியா மார்லீ , சோப்ராவை நடனப் பிரிவில் கலந்துகொள்ள வேண்டாம் என அறிவுறுத்தினார். மொத்தம் இருந்த நூற்றுப் பன்னிரண்டு போட்டியாளர்களில் பதினாறு நபர்கள் இறுதிப்போட்டிக்குத் தகுதிபெற்றனர். அதில் சோப்ராவும் ஒருவர். 

இவரின் முதல் தமிழ்த் திரைப்படம் 2011 ஆம் ஆண்டில் வெளிவந்த பொன்னர் சங்கர் (திரைப்படம்) ஆகும். இதில் இளவரசி முத்தாயி வேடத்தில் தியாகராஜனுடன் இணைந்து நடித்திருப்பார். இந்தத் திரைப்படத்திற்கான கதையினை எழுதியவர் தமிழ்நாட்டின் முன்னாள் முதலமைச்சர் மு. கருணாநிதி ஆவார். இந்தத் திரைப்படத்தை இயகியவர் தியாகராஜன். இதில் பிரசாந்த் விஜயகுமார் , பொன்வண்ணன் , பிரகாஷ் ராஜ் ஆகியோர் முக்கியக் கதாப்பத்திரத்தில் நடித்தனர். இதற்கு முன்பாக ஃபேஷன் மற்றும் ஹீரோயின் (நடிகை) எனும் பாலிவுட் திரைப்படங்களில் முக்கியக் கதாப்பாத்திரங்களில் நடித்துள்ளார்.


</doc>
<doc id="401732" url="https://ta.wikipedia.org/wiki?curid=401732" title="பிரீஸ்டைல் ஸ்கிரிப்ட்">
பிரீஸ்டைல் ஸ்கிரிப்ட்

ஃப்ரீஸ்டைல் ஸ்கிரிப்ட் () – எழுத்துரு, வடிவமைக்கப்பட்டது முலம் மார்டின் வெஇட் இல் 1981. தடித்த மொழி பெயர்ப்பு இருந்த ஃப்ரீஸ்டைல் ஸ்கிரிப்ட் இருந்ததா வடிவமைக்கப்பட்டது இல் 1986. பப்ளிஷர்ஸ் இருக்கின்றன Adobe, ITC மற்றும் Letraset. அங்கு இருக்கின்றன நான்கு மொழி பெயர்ப்பு: Regular, Bold, SH Reg Alt, மற்றும் SB Reg Alt.


</doc>
<doc id="401744" url="https://ta.wikipedia.org/wiki?curid=401744" title="சுவேதா பாசு பிரசாத்">
சுவேதா பாசு பிரசாத்

சுவேதா பாசு பிரசாத் (Shweta Basu Prasad) (பிறப்பு சனவரி 11, 1991) என்பவர் இந்தியத் திரைப்பட நடிகை ஆவார். தனது சிறுவயதிலேயே சில இந்தித் திரைப்படங்களிலும், சில தொலைக்காட்சி நாடகத் தொடர்களிலும் குழந்தை நட்சத்திரமாக நடித்துள்ளார். பின் வங்காளம், தெலுங்கு மற்றும் தமிழகத் திரைப்படத்துறை போன்ற திரைப்படத் துறைகளின் திரைப்படங்களில் முக்கியக் கதாப்பாத்திரத்தில் நடித்துள்ளார். 2002 ஆம் ஆண்டில் இவர் நடித்த மக்தீ எனும் திரைப்படத்திற்காக சிறந்த குழந்தை நட்சத்திரத்திற்கான இந்திய தேசிய விருது பெற்றார். 

சுவேதா பாசு பிரசாத் சனவரி 11,1991 இல் ஜம்சேத்பூரில், பீகார் (தற்போது சார்க்கண்ட் மாநிலம்) பிறந்தார். இவர் குழந்தையாக இருக்கும் போதே இவருடைய பெற்றோர்கள் மும்பைக்கு குடிபெயர்ந்தனர். இவருடைய தந்தை அனுஜ் பிரசாத் பீகார் மாநிலத்தைச் சேர்ந்தவர். இவரின் தாய் சர்மிஷ்தா பிரசாத் மேற்கு வங்காளம் மாநிலத்தைச் சேர்ந்தவர் ஆவார். 

சுவேதா பாசு பிரசாத்தின் தாத்தா, புது தில்லியில் உள்ள புலனாய்வுத் துறையில் புலனாய்வு அதிகாரியாகப் பணிபுரிந்தவர் ஆவார். இவரின் தந்தை புதுதில்லியிலுள்ள ஸ்ரீராம் மையத்தில் இயக்கம் மற்றும் நடிப்பிற்கான பட்டயப்படிப்பினை முடித்துள்ளார். சுவேதா மும்பையிலுள்ள ஆர். என். போடார் உயர்நிலைப்பள்ளியில் வணிகம் பயின்றார். தனது தாயின் பெயரான பாசு என்பதனை திரைப்படத் துறைக்காகத் தனது பெயருடன் சேர்த்துக்கொண்டார். 

2002 ஆம் ஆண்டில் தொலைக்காட்சி நாடகத் தொடர்களில் குழந்தை நட்சத்திரமாக நடிக்கத் துவங்கினார். விஷால் பரத்வாஜ் இயக்கிய மக்தீ எனும் திரைப்படத்தில் சுவேதா இருவேடங்களில் நடித்தார். இந்தத் திரைப்படத்தில் நடித்தற்காக சிறந்த குழந்தை நட்சத்திரத்திற்கான இந்திய தேசிய விருது பெற்றார். மேலும் ஸ்டார் பிளஸ் தொலைக்காட்சியில் கஹானி கர் கர் கீ எனும் தொலைக்காட்சி நாடகத் தொடரில் ஸ்ருதி எனும் கதாப்பாத்திரத்தில் குழந்தை நட்சத்திரமாக நடித்தார்.

2005 ஆம் ஆண்டில் இக்பால் எனும் திரைப்படத்தில் நடித்தார். இதில் கதிஜா எனும் கதாப்பாத்திரத்தில் நடித்தார். இந்தத் திரைப்படத்தில் நடித்ததற்காகப் பல விருதுகளைப் பெற்றார். குறிப்பாக சிறந்த துணை நடிகைக்கான விருதினை ஐந்தாவது சர்வதேச கராச்சி திரைப்படத் திருவிழாவில் பெற்றார்.

கோதா பங்காரு லோகம் எனும் இவரின் முதல் தெலுங்குத் திரைப்படத்தில் 2008 ஆம் ஆண்டு நடித்தார். இதில் வருண் சந்தேஷ் உடன் இணைந்து நடித்தார். இந்தத் திரைப்படம் வணிக ரீதியில் பெரும் வரவேற்பைப் பெற்றது. 

சுவேதா பாசு ஊடகவியல் துறையில் பட்டம் பெற்றார். அதன் பிறகு இந்திய மரபார்ந்த இசை பற்றிய ரூட்ஸ் (வேர்கள்) எனும் ஆவணப்படம் ஒன்றை எடுத்தார். அதில் மரபார்ந்த இசை உலகின் பற்றுதியாளர்களாகக் கருதப்படும் சிவகுமார் சர்மா, ஏ. ஆர். ரகுமான், குல்சார், விஷால் பரத்வாஜ், சுபா முத்கல், எல். சுப்பிரமணியம் போன்றவர்களின் இசைப்பயணம் இருந்தது. 

2011 ஆம் ஆண்டில் ரா ரா எனும் தமிழ்த் திரைப்படத்தில் நடித்தார். இதனை சாண்டில்யன் இயக்கினார். உதயா, சுவேதா பாசு பிரசாத் ஆகியோர் முக்கியக் கதாப்பாத்திரங்களில் நடித்துள்ளனர். இந்தப் படத்தின் தலைப்பானது சென்னையில் உள்ள ராயபுரம் மற்றும் ராயப்பேட்டை ஆகிய பகுதிகளைக் குறிக்கிறது. திசெம்பர், 2010 இல் துவங்கப்பட்ட இத் திரைப்படம் அக்டோபர் 7, 2011 இல் வெளியாகி கலவையான விமர்சனங்களைப் பெற்றது. இந்தத் திரைப்படத்திற்கு சிறீகாந்து தேவா இசையமைத்தார். 


</doc>
<doc id="401748" url="https://ta.wikipedia.org/wiki?curid=401748" title="டெர்ரி பிராச்செத்">
டெர்ரி பிராச்செத்

சர் டெரன்சு தாவீது ழான் பிராச்செத் (28 ஏப்ரல் 1948 – 12 மார்ச் 2015), பரவலாக டெர்ரி பிராச்செத், ஆங்கில கனவுருப் புனைவு எழுத்தாளராவார். குறிப்பாக இவரது நகைச்சுவை படைப்புகள் பெரும் வரவேற்பைப் பெற்றன. இவருடைய சிறந்த படைப்பாக 41 புதினங்களை உள்ளடக்கிய "டிஸ்க்வேர்ல்டு" தொடர் விளங்குகின்றது. பிராச்செத்தின் கன்னிப் படைப்பான "தி கார்ப்பெட் பீபிள்" 1971இல் வெளியானது. "டிஸ்க்வேர்ல்டு" தொடரின் முதல் புதினமாக "தி கலர் ஆஃப் மாஜிக்" 1983இல் பதிப்பிக்கப்பட்டது. இதன்பிறகு ஆண்டுக்கு இரண்டு புதினங்களை வெளியிட்டு வந்தார். 2011இல் வெளியான "இசுனஃப்" என்ற டிஸ்க்வேர்ல்டு புதினம் வெளியான முதல் மூன்றுநாட்களுக்குள்ளேயே 55,000 பிரதிகள் விற்று பிரித்தானியாவில் சாதனை படைத்தது. இத்தொடரின் இறுதி புதினமான "தி செப்பர்டுசு கிரௌன்" 2015ஆம் ஆண்டு ஆகத்து மாதம், அவரது மரணத்திற்கு மூன்று மாதங்கள் கழித்து, வெளியானது.

இவரது நூல்கள் 37 மொழிகளில் 85 மில்லியன் பிரதிகள் விற்றுள்ளன; 1990களில் பிராச்செத் ஐக்கிய இராச்சியத்தின் மிகக் கூடுதலான விற்பனையுடைய எழுத்தாளராக விளங்கினார். 1998இல் இவருக்கு ஐக்கிய இராச்சியத்தின் உயரிய குடிமை விருதான "ஓபிஈ" வழங்கப்பட்டது. 2009ஆம் ஆண்டு புத்தாண்டு விருதுவழங்குவிழாவில் இலக்கியத்திற்கு இவராற்றிய பணிக்காக சர் பட்டம் வழங்கப்பட்டது. இவரது டிஸ்க்வேர்ல்டு தொடரின் முதல் சிறுவருக்கானப் புதினமாகிய "தி அமேசிங் மாரீசு அன்டு இஸ் எடுகேட்டட் ரோடன்ட்சு"க்கு 2001இல் வருடாந்திர கார்னகி பதக்கம் வழங்கப்பட்டது. 2010இல் உலகக் "கனவுருப் புனைவு வாழ்நாள் சாதனை" விருது வழங்கப்பட்டது.

திசம்பர் 2007ஆம் ஆண்டில் தமக்கு முன்னதாகவே ஆல்சைமர் நோய் கண்டுள்ளதாக அறிவித்தார். இதனைத் தொடர்ந்து ஆல்சைமர் நோய் ஆய்வு அறக்கட்டளைக்கு பெரியளவில் பொதுநன்கொடை அளித்தார். இந்த அறக்கட்டளை இவரது அனுபவங்களைத் தொகுத்து பிபிசிக்காக இந்நோய் குறித்த விழிப்புணர்வு குறும்படத்தை வெளியிட்டது; பிராச்செத்தை இக்கட்டளையின் புரவலராகவும் நியமித்தது. பிராச்செத் 2015ஆம் ஆண்டு மார்ச்சு 12 அன்று தமது 65ஆம் அகவையில் இந்நோய்க்கு இரையானார்.

பிராச்செத் 1948ஆம் ஆண்டு பக்கிங்காம்சையரிலுள்ள பேக்கன்பீல்டு என்னும் ஊரில் பிறந்தார். "ஐ வைகோம்பெ தொழினுட்பப் பள்ளி"யில் படிக்கும்போதே தமது 11ஆம் அகவையில் "தி ஹேட்சு பிசினஸ் " என்ற முதல் கதையை எழுதினார். இரண்டாண்டுகள் கழித்து இது பொதுவிற்பனைக்கு பதிப்பிக்கப்பட்டது. தமது எழுதும் திறனை உணர்ந்த பிராச்செத் தமது கல்வியை ஊடகவியல் தொடர்பான படிப்புகளில் மேற்கொண்டார். 1965இல் "பக்சு ஃப்ரீ பிரசு" நிறுவனத்தில் பணிக்குச் சேர்ந்தார். ஊடகவியலாளர்களுக்கான தேசிய பயிற்சி மன்றத்தின் படிப்புகளில் தேர்ச்சி பெற்றார். இதேயாண்டு தமது இரண்டாவது சிறுகதையான "தி நைட் டிவெல்லரை" எழுதினார்.

வண்ணமய கனவுரு டிஸ்க்வேர்ல்டு அண்டத்தில் நடப்பதாக நகைச்சுவையுடனும் பெரும்பாலும் அங்கதத்துடனும் எழுதப்பட்ட இந்தத் தொடரை 1983ஆம் ஆண்டில் துவக்கினார். இத்தொடருக்குப் பல துணைத்தொடர்களையும் எழுதியுள்ளார். விவரமாக விவரிக்கப்பட்டுள்ள அந்த அண்டத்தின் பல்வேறு பகுதிகளில் நடப்பதாக ஒவ்வொரு கதையும் அமையும். 

டிஸ்க்வேர்ல்டு அல்லது வட்டுலகம் என்பது நான்கு யானைகள் மீது அமர்ந்த வட்டாக விவரிக்கப்படுகிறது; இந்த யானைகளை மிகப்பெரிய ஆமைகள் தாங்குவதாகவும் விண்வெளியில் இவை நீஞ்சுவதாகவும் விவரிக்கப்பட்டுள்ளது. இந்தக் கதைகள் காலவரிசைப்படி அமைந்துள்ளன; வட்டுலக மாந்தரின் பண்பாடு முன்னேறி வருவதை அடுத்தடுத்த கதைகளில் காணலாம். காட்டாக பின்னாள் தொடரில் காகிதப் பணத்தாள் அச்சிடுவதை விவரித்துள்ளார்.



</doc>
<doc id="401770" url="https://ta.wikipedia.org/wiki?curid=401770" title="தென்கிழக்கு ஆசிய ஒப்பந்த அமைப்பு">
தென்கிழக்கு ஆசிய ஒப்பந்த அமைப்பு

தென்கிழக்கு ஆசிய ஒப்பந்த அமைப்பு ( "Southeast Asia Treaty Organization" (SEATO) (சியோடா) என்பது தென்கிழக்காசியாவின் கூட்டுப் பாதுகாப்புக்காக உருவாக்கப்பட்ட ஒரு சர்வதேச அமைப்பு ஆகும். இது தென்கிழக்கு ஆசியா கூட்டுப் பாதுகாப்பு ஒப்பந்தம் அல்லது மணிலா ஒப்பந்தம், என்ற பெயரில் உருவாக்கப்பட்டு பிலிப்பீன்சு தலைநகரான மணிலாவில் 1954 செப்டம்பரில் கையொப்பமானது. 1955 பெப்ரவரி 19 அன்று தாய்லாந்தின் பேங்காக்கில் நடந்த கூட்டத்தில் இந்த அமைப்பு முறையாக நிறுவப்பட்டது. இந்த அமைப்பின் தலைமையகம் பாங்காக்கில் அமைக்கப்பட்டது. இந்த அமைப்பில் எட்டு உறுப்பு நாடுகள் இணைந்தன.

இது முதன்மையாக தென்கிழக்கு ஆசியாவில் பொதுவுடமைத் தத்துவத்தின் ஆதிக்கத்தின் பரவுவலைத் தடுக்கும் நோக்கத்துடன் உருவாக்கப்பட்டது, இந்த அமைப்பு பொதுவாக ஒரு தோல்வியுற்ற அமைப்பாக கருதப்படுகிறது, ஏனென்றால் உள்நாட்டு மோதல் மற்றும் சர்ச்சைகளானது சியாடோ இராணுவத்தின் பொதுப் பயன்பாட்டை தடுத்தது; எவ்வாறாயினும், சியாடோவால் நிதியளிக்கப்பட்ட கலாச்சார மற்றும் கல்வித் திட்டங்கள் தென்கிழக்கு ஆசியாவில் நீண்ட கால விளைவுகளை ஏற்படுத்தின. பல உறுப்பு நாடுகள் ஆர்வத்தை இழந்து, பின்வாங்கியதால் 1977 சூன் 30 இல் சியாடோ கலைக்கப்பட்டது.

தென்கிழக்கு ஆசிய கூட்டுப் பாதுகாப்பு உடன்படிக்கை அல்லது மணிலா ஒப்பந்தம், 1954 செப்டம்பர் 8 அன்று மணிலாவில் கையெழுத்திடப்பட்டது. அமெரிக்காவின் ட்ரூமன் கோட்பாட்டின்படியான பொதுவுடமை எதிர்ப்பு மற்றும் கூட்டு பாதுகாப்பு குறித்த உடன்படிக்கைகளின் ஒரு பகுதியாக இவ்வொப்பந்தம் அமைந்தது. இந்த உடன்பாடுகள் மற்றும் ஒப்பந்தங்கள் கம்யூனிச சக்திகளுக்கு எதிரான கூட்டணிகளை உருவாக்கும் நோக்கங்களைக் கொண்டிருந்தன. இந்தக் கொள்கையானது அமெரிக்கத் தூதரும் சோவியத் நிபுணருமான ஜோர்ஜ் எஃப். கென்னனால் பெரிதும் உருவாக்கப்பட்டது. சியாடோ அமைப்பை பொதுவுடமை எதிர்ப்பு மற்றும் கூட்டுப் பாதுகாப்பு போன்ற நோக்கங்களுக்காக தென்கிழக்கு ஆசியாவில் உருவாக்குவதன் பின்னணியில் இருந்த முதன்மை சக்தியாக, அமெரிக்க ஜனாதிபதி ட்விட் டி. ஐசென்ஹோவரின் அரச செயலாளரான ஜான் ஃபாஸ்டர் டல்லஸ் (1953-1959) கருதப்படுகிறார். அமெரிக்கத் துணை ஜனாதிபதி ரிச்சர்ட் நிக்சனின் 1953 ஆம் ஆண்டு ஆசியப் பயணத்தின்போது சியாடோவை நேட்டோவிற்கு சமமான ஒரு அமைப்பு எனக் கூறினார்.

சியாடோவானது வட அத்திலாந்திய ஒப்பந்த அமைப்பின் (நேட்டோ) ஒரு தென்கிழக்கு ஆசிய பதிப்பு என்று கருதப்பட்டது, இதில் ஒவ்வொரு உறுப்பு நாடுகளின் இராணுவப் படைகளும் அங்கத்துவ நாடுகளுக்கான கூட்டுப் பாதுகாப்பை வழங்க ஒருங்கிணைக்கப்படும். அமைப்புரீதியாக, 1957 இல் கான்பராவில் , சியோடாவின் செயலாளர் நாயகம் தலைமையில் நடந்த கூட்டத்தில் உறுப்பு நாடுகளின் பிரதிநிதிகளின் குழு மற்றும் சர்வதேச ஊழியர்களுடன் கூடிய ஒரு தலைமைச் செயலகம் அமைக்கப்பட்டது. பொருளாதாரம், பாதுகாப்பு, தகவல் ஆகியவற்றிற்கும் குழுக்கள் அமைக்கப்பட்டன. சியாடோவின் முதல் செயலாளர் நாயகமாக தாய்லாந்தின் இராசதந்திரியும், அரசியல்வாதியுமான போட் சரேசன் பொறுப்பேற்றார். இவர் 1952 மற்றும் 1957 ஆண்டுகளுக்கு இடையில் தாய்லாந்தின் அமெரிக்கத் தூதராக பணியாற்றியவர், மேலும் 1957 செப்டம்பர் 1 முதல் 1958 சனவரி வரை தாய்லாந்தின் பிரதமராக இருந்தார்.

நேட்டோ கூட்டணி போலல்லாமல், சியாட்டோவில் எந்தவொரு கூட்டுத் தலைமையின் கீழான நிலையான படைகளும் இல்லை.

தென்கிழக்கு ஆசிய ஒப்பந்த அமைப்பு என்ற பெயரைக் கொண்டிருந்தாலும், அமைப்பில் பெரும்பாலும் இப்பகுதிக்கு வெளியில் உள்ள நாடுகளையும், அதாவது பிராந்தியத்தில் அல்லது அமைப்பில் ஆர்வம் கொண்ட நாடுகளையும் உள்ளடக்கியதாக இருந்தது. அவை ஆத்திரேலியா, பிரான்சு, நியூசிலாந்து, பாக்கித்தான் ( கிழக்கு பாகிஸ்தான் சேர்த்து, தற்போது வங்காளதேசம்), பிலிப்பீன்சு, தாய்லாந்து, ஐக்கிய இராச்சியம், அமெரிக்க ஐக்கிய நாடு ஆகும்.

1958 மற்றும் 1973 க்கு இடையில் குடிமை மற்றும் இராணுவ வரவு செலவுத் திட்டங்களுக்கான சராசரி பங்களிப்புகள் :






</doc>
<doc id="401775" url="https://ta.wikipedia.org/wiki?curid=401775" title="லுக் தெப் பொம்மை">
லுக் தெப் பொம்மை

லுக் தெப் (look thep doll) என்பது ஒரு தாய்லாந்து பொம்மை ஆகும். இந்த பொம்மைகள் சிறிய அளவில் இருந்து ஒரு உண்மைக் குழந்தையின் அளவுவரை செய்யப்படுகின்றன.

லுக் தெப் என்றால் தாய்லாந்தில் குழந்தை தேவதை என்று பொருள். இந்த பொம்மைகள் தரமான நெகிழியால், அசலான தலைமுடியுடன் அமெரிக்காவிலிருந்து இறக்குமதி செய்யப்பட்ட பாகங்களுடன், அச்சு அசலாக உண்மையான குழந்தையைப் போலவே கிடைக்கின்றன, இந்த பொம்மைகளுக்கு அவர்கள் புத்தாடை, நகைகள் போன்றவற்றால் அலங்கரிக்கிறார்கள். தொட்டிலில் இட்டு, தூங்க வைப்பது போல. இவற்றை உயிருள்ள குழந்தையை நடத்துவது போலவே நடத்தப்படுகின்றன. லுக் தெப் பொம்மைகளை நன்கு பார்த்துக்கொண்டால், அவை அவர்களையும் நன்கு பார்த்துக்கொள்ளும் என்பது நம்பிக்கை. 
2016 ஆம் ஆண்டில் தாய் ஸ்மைல் விமான நிறுவனம் லுக் தெப் பொம்மைகளுக்குத் தங்கள் வாடிக்கையாளர்கள் உணவும் இருக்கையும் தரலாம் என்று விளம்பரம் செய்தது. விமானப் பணியாளர்கள் லுக் தெப் பொம்மைகளை மனிதர்களைப் போலவே நடத்த வேண்டும் என்று அறிவிக்கையும் அனுப்பப்பட்டது. அப்போதுதான் லுக் தெப் பொம்மைகள் உலகம் முழுவதும் புகழ்பெற்றன.


</doc>
<doc id="401782" url="https://ta.wikipedia.org/wiki?curid=401782" title="நாயகி (தொலைக்காட்சித் தொடர்)">
நாயகி (தொலைக்காட்சித் தொடர்)

நாயகி என்பது சன் தொலைக்காட்சியில் பெப்ரவரி 19, 2018ஆம் ஆண்டு முதல் திங்கள் முதல் சனிக்கிழமை வரை இரவு 8 மணிக்கு ஒளிபரப்பாகும் மெகா தொடர். இந்தத் தொடரை இயக்குனர் ச. குமரன் இயக்க, வித்யா பிரதீப், திலீப் ராயன், பாப்ரி கஹாஸ், வெற்றி வேலன், அம்பிகா, மீரா கிருஷ்ணன், சுரேஷ் கிருஷ்ணமூர்த்தி போன்ற பலர் நடிக்கின்றார்கள். இந்த தொடர் தெய்வமகள் என்ற வெற்றி தொடருக்கு பதிலாக ஒளிபரப்பாகிறது. தமிழ் தொலைக்காட்சி தொடர்களில் அதிகம் பார்க்கும் பார்வையாளர்களின் எண்ணிக்கையில் 1வது இடத்தில உள்ளது.

நாயகி ஆனந்த் (வித்யா பிரதீப்) மற்றும் அவரது வாழ்க்கை என்ற ஒரு பெண்ணைப் பற்றிய கதை. அவளுடைய சிறந்த நண்பர் கம்மனி (பாப்ரி கோஷ்) ஒரு சில்லறை கடையில் வேலை செய்யும் ஏழை பெண். கடையில் பணியாற்றுவதன் மூலமும், விற்பனையாளரிடமிருந்து கட்டப்பட்ட பூக்களை தயாரிப்பதன் மூலமும் பணம் சம்பாதிக்கிறார். சில நேரங்களில் அவள் வட்டிக்கு பணம் தருகிறாள், ஆனால் வட்டி வட்டி மூலம் சம்பாதிக்கிறாள், சர்க்குணம் (அம்பிகா). ஆனந்தியின் தந்தை காத்ரிஸன் ஒரு குடிகாரர், பெரும்பாலும் தனது வீட்டிலிருந்து குடித்துவிட்டு, தனது மகன் முத்துவின் கோபத்தை வாங்குகிறார். முத்து தனது சகோதரியான ஆனந்தியை மிகவும் நேசிக்கிறார், அவளை காயப்படுத்தியவர்களை கோபப்படுத்துகிறார். கன்மணி ஆனந்தியின் மொத்த எதிரொலியாக, பேச்சுவார்த்தை மற்றும் ஒரு அறிவாளி-அனைத்து வகை. ஆனாலும், அவளுடைய நண்பனை அவள் போக விடமாட்டாள். சங்குணர் ஒரு பயங்கரமான பெண்ணாக இருப்பதற்காக அவரது பகுதியில் உள்ள அனைவருக்கும் தெரிந்தவர். ஆனந்தி மற்றும் கம்மணியின் குடும்பத்தாரோடு நெருக்கமாக உள்ளார். அவரது மூத்த மகன் சிஹியியான் ஒரு தலையணி மற்றும் பேச பயப்படுகிறார். ஆனால் அவரது இளைய மகன் கோபி ஒரு கௌரவம் அடைந்தவர், மேலும் அவருடைய சகோதரர் திருமணத்தை அவரது சகோதரர் திருமணத்தில் திருமணம் செய்து கொள்கிறார். நாடகத்தின் பிரதான எதிரியாக விளங்கும் ஒரு தீவிர செல்வந்த வியாபாரி காலவாரத்ன்தான் இப்போது வருகிறார். அவர் தனது வியாபாரத்தில் அதிசயமான வெற்றியைப் பெற்றுள்ளார். வசிப்பிடம், கல்வியானின் மனைவி, அவர்கள் வாழ்ந்து வரும் வாழ்க்கையின் பிடிவாதமும், அடிக்கடி ஏதோவொன்றைப் பற்றிய கவலையும் காணப்படுகிறது. இவர்களுக்கு 2 குழந்தைகள், திருமுருகன் (டில்லி ராயன்), அனு (பிரதீபா முத்து). அனு ஒரு கவலையற்ற பெண் மற்றும் எதையும் பற்றி கவலை இல்லை. ஆனால் திரு, ஒரு இளைஞன், சமூக சேவைகளையும் பிற நல்ல செயல்களையும் செய்கிறார். அவர் தனது தந்தையை மிகவும் பாராட்டியுள்ளார் மற்றும் அவரது தந்தை ஒரு நல்ல மனிதர் என்று நினைத்து, ஒரு பெரிய அளவிற்கு அவரை நம்புகிறார். ஆனந்தி மற்றும் கம்மனி ஆகியோர் தங்களது பணியிடங்களில் சில குழப்பங்களை ஏற்படுத்துகின்றனர், அவர்கள் ஆடைகளை மாற்றும் யாரையும் சந்தேகிக்கிறார்கள். குற்றவாளிகள் தங்கள் மேற்பார்வையாளராகக் காட்டப்படுகிறார்கள், யார் விற்பனையாளர்களை விற்பனை செய்யும் வீடியோக்களை எடுத்துக்கொள்கிறார்கள். 2 நண்பர்களை சந்திப்பதற்காக திரு நண்பன் சகோதரிக்கு வந்தபோது, ​​யார் மேற்பார்வையாளரின் மோசடிக்கு ஆளானார். திரு. ஆனந்த், அவரை மேற்பார்வையாளரின் செயல்களுக்காக தவறாக வழிநடத்தி அவரை கைதுசெய்தார். பொலிஸுக்கு அவரது அடையாளத்தை வெளிப்படுத்திய பிறகு, அவர் வெளியே வந்து, ஆனந்திக்கு வருகிறார். ரஞ்சித், அவரது கும்பல், ரஞ்சித் தனது ஸ்டாக்கர் என்பவர்களுடன் மீண்டும் போராடி வருகிறார். ஆனந்தியின் துணிச்சலால் திரு முத்தமிட்டாள், அவளைத் துதித்து, அவளது கன்னியிடம் மீண்டும் அவதூறு செய்ய வேண்டும். அவர் பின்னர் அவர்களை பின்னால் முடிவில் வெற்றி, மேற்பார்வையாளர் கைப்பற்ற தங்கள் உதவுகிறது. அவர்கள் வேலையில் இருந்து நீக்கப்பட்டனர். இதற்கிடையில், கார்த்திகேசன் தனது வேலையில் இருந்து நீக்கப்பட்டார், குடித்துவிட்டு பிறகு ஒரு திடீர் வெறித் தோற்றத்தை உருவாக்குவதற்காக சர்குனாம் பரிந்துரைத்தார். ஆனந்த் சார்க்குணத்தை சந்தித்து மன்னிப்பு கேட்கிறார். இதுதான் முதல் முறையாக வசிந்தியை சந்திக்கும் இடமாக இருக்கிறது, மேலும் வசிந்தியும் சர்குனமும் சகோதரிகள், சர்க்குணம் முதன்மையானவர்கள் என்று தெரிய வருகிறது.


இது ஒரு குடும்ப பின்னையை கொண்ட காதல் தொடர். இந்த தொடரில் முதலில் தமிழ் திரைப்பட நடிகை விஜயலட்சுமி ஆனந்தியாக நடித்தார், பிக் பாஸ் தமிழ் 2 என்ற நிகழ்ச்சியில் பங்குபெறுவதற்க்காக இந்த தொடரில் இவர் விளக்கினார். தற்பொழுது இவருக்கு பதிலாக வித்யா பிரதீப் என்ற நடிகை ஆனந்தியாக நடிக்கின்றார். இவருக்கு ஜோடியாக சன் தொலைக்காட்சி தொகுப்பாளர் திலீப் ராயன் திருமுருகனாக நடிக்கின்றார். இருவரும் நடிக்கும் முதல் தொடர் இதுவாகும். புகழ் பெற்ற தமிழ் திரைப்பட நடிகை அம்பிகா சற்குணம் என்ற கதாபாத்திரத்தில் நடிக்கின்றார். இவர்களுடன் புதுமுக நடிகை பாப்ரி கஹாஸ், வெற்றி வேலன், மீரா கிருஷ்ணன், சுரேஷ் கிருஷ்ணமூர்த்தி போன்ற பலர் முக்கிய கதாபாத்திரத்தில் நடிக்கின்றனர்.




</doc>
<doc id="401784" url="https://ta.wikipedia.org/wiki?curid=401784" title="கண்டோபா">
கண்டோபா

கண்டோபா  என்றும் மார்த்தாண்ட வைரவர்  என்றும் மல்லாரி ("Khandoba, Martanda Bhairava, Malhari"), என்றும்  அழைக்கப்படுபவர்  தக்காணப் பகுதியில் சிவாம்சமாக வழிபடப்படும் ஒரு நாட்டார் தெய்வம் ஆவார்.  மகாராஷ்டிரா மற்றும் கர்நாடகா தெலங்கானா பகுதிகளில் இவர் பல  சமூகங்களின் குலதெய்வமாக விளங்குகிறார். இச்சமூகங்களில் போர், அந்தணர், வேளாண், வேடுவர், ஆதிதிராவிடர், முஸ்லீம்கள் உட்பட பலதரப்பட்ட இனக்குழுமங்கள் அடங்கும்.  கண்டோபா வழிபாட்டில் இந்து மற்றும் ஜெயின் மரபுகளின் கலப்பைக் காணமுடிகின்றது.  கண்டோபா வழிபாடானது, பொ.பி 9 மற்றும் 10 நூற்றாண்டுகளுக்கு இடையே சிவன், முருகன், சூரியன் முதலான பல்வேறு தெய்வங்களின் கலப்பால் உருவாகி இருக்கக்கூடும் என்ற நம்பிக்கை நிலவுகிறது. குதிரையில் அல்லது எருதில் இருக்கின்ற போர்வீரராகவோ, அல்லது இலிங்கத்தின் வடிவிலோ கண்டோபா சித்தரிக்கப்படுகிறார். மல்லாரி மான்மியத்தில் புகழப்படும் கண்டோபா தெய்வத்தின் முதன்மையான வழிபாட்டு மைய நிலமாக மராட்டியத்தின் ஜெயூரி எனும் ஊர் காணப்படுகின்றது.   

கண்டோபாவின் ஆயுதமான வாளின் இன்னொரு பெயரான "கட்கம்", தந்தையை வடநாட்டில் அழைக்கும் "பா" ஆகிய சொற்கள் இணைந்து கண்டோபா எனும் பெயர் உருவானது.  கண்டேராயர், கண்டேராவ் ஆகிய பெயர்கள் கண்டோபா மன்னர் எனும் பொருளைக் கொண்டவை. சங்கதத்தில் கண்டோபாவைக் குறிக்கப் பயன்படுத்தும் மார்த்தாண்ட வைரவர் எனும் பெயரானது மார்த்தாண்ட சூரியன், வைரவர் ஆகிய இரு தெய்வங்களின் பெயர்கள் இணைந்து உருவான பெயர். மல்லரி எனும் பெயர், மல்லனை அழித்தவர் எனும் பொருளைக் கொண்டது. தெலங்கானாவின் நாட்டார் தெய்வமான மல்லண்ணாவுடனும், ஆந்திரத்தின் மல்லிகார்ச்சுனருடனும் சிலநேரங்களில் கண்டோபாவை இணைத்து நோக்குவதுண்டு. ஜெயூரிகவாணி, மகாலசாகாந்தன் (மகாலசையின் கணவன்) ஆகிய பெயர்களாலும் இவர் அறியப்படுகிறார்.

கண்டோபாவின் வழக்கமான ஓவியமொன்றில், அவரது வெண்குதிரையின் முன்புறம், அவர் மனைவி மாலசை அமர்ந்து ஒரு அசுரனின் மார்பை வேலால் துளைப்பதாகச் சித்தரிக்கப்படுகிறார். அப்போது ஒரு நாய் அந்த அசுரனின் தொடையைக் கடிக்க, குதிரை அவன் தலையைத் தாக்குகிறது. இன்னொரு அசுரன், குதிரையை தன் கதையால் தாக்க முயலும் போது, கண்டோபா வாளுடன் அவன் மீது பாய முயல்கிறார். இன்னும் சில சித்தரிப்புகளில் கண்டோபா குதிரை மீது வீற்றிருக்க, அக்குதிரை  அசுரர்களின் தலைகளை குளம்புகளால் மிதிப்பது போல் காட்சியளிக்கும். 

திருவுருவச் சிலைகளைப் பொறுத்தவரை, உடுக்கை, திரிசூலம், வாள், பண்டாரப் பத்திரம் (மஞ்சட்தூள் நிரம்பிய பாத்திரம்) தாங்கியவராக கண்டோபா சித்தரிக்கப்படுவார். அவரது ஆடையணி மராட்டிய சர்தார், போல அல்லது ஒரு இஸ்லாமிய பட்டாணி போல காணப்படும்.  இன்னும் சில சிற்பங்களில் அவரது ஒன்று அல்லது பல தேவியருடனும், நாய்களுடனும் அவர் காட்சியளிப்பார். சில இடங்களில்  சிவலிங்கமும் அவரது அடையாளமாகக் காணப்படுகிறது . பெரும்பாலான கண்டோபா ஆலயங்களில் சிவலிங்கம் மற்றும் குதிரையில் அமர்ந்த வடிவம் ஆகிய இரு தோற்றங்களிலும் கண்டோபாவுக்கு வழிபாடு இடம்பெறுகின்றது..

பிரம்மாண்ட புராணத்தின் ஷேத்திர காண்டத்தின் ஒரு பகுதியாகச் சொல்லப்படும் மல்லாரி மான்மியம், கண்டோபாவின் கதையை விவரிக்கின்றது. (இன்றுள்ள பிரம்மாண்ட புராணப் பதிப்புகளில் மல்லாரி மான்மியத்தைக் காணக்கூடவில்லை) சில ஆய்வாளர்கள், இம்மான்மியம் 1460-1510 இடையே இயற்றப்பட்டிருக்கலாம் என ஊகிக்கின்றனர். சித்தபல் கேசஸ்ரீயால் 1585இல் எழுதப்பட்ட இதன் மராத்திய வடிவமொன்றும் கிடைக்கிறது. கங்காதரரால் 1821இல் எழுதப்பட்ட ஜயாத்திரி மான்மியம், மார்த்தாண்ட விஜயம் என்பனவும், வேறு வாய்மொழி இலக்கியங்களும் கண்டோபா பற்றிய தொன்மங்களாக அமைகின்றன.

பிரமனிடம் பல வரங்கள் பெற்று வெல்லமுடியாதோராகத் திகழ்ந்த அசுரர்கள் மல்லன், அவன் தம்பி மணி ஆகியோரின் தொல்லை தாங்காமல், ஏழுமுனிவர்கள் இந்திரன், திருமால் சகிதம் ஈசனிடம் முறையிடுகிறார்கள். மஞ்சளால் அலங்கரிக்கப்பட்டு, ஹரித்ரன் என்ற பெயரில், மார்த்தாண்ட வைரவராக  சிவன் நந்தி மீது எழுந்தருளுகிறார். மணியும் மல்லனும் மார்த்தாண்ட வைரவரால் கொல்லப்படும் போது, தன் வெண்பரியை அவருக்குப் பரிசளிக்கும் மணி, அவரது எல்லா ஆலயங்களிலும் கோயில் கொள்ளும் வரத்தையும் பெறுகிறான். அவனுக்கு அடியவர்கள் ஆட்டிறைச்சி படைத்து வழிபடுகிறார்கள். மல்லனுக்கு கண்டோபா வரமளிக்க முற்பட்ட போது, அவன் நரமாமிசமும் உலகின் அழிவும் விழைந்ததாகவும், சீற்றமுற்ற கண்டோபா அவன் தலையரிந்ததாகவும், ஆலயப்படிகளில் பக்தர்களின் கால்களால்  அவன் இன்றும் மிதிக்கப்படுவதாகவும் நம்பப்படுகிறது. தொன்மங்களின் படி, மணிமல்லர்களின் அழிவு பிரேம்புரி எனும் தலத்தில் நிகழ்ந்தது.

கண்டோபாவின் தேவியர் மாலசை, பானு ஆகிய இருவரும் சிவனின் தேவியரான பார்வதியும் கங்கையும் எனப்படுகிறது. மாலசையின் சகோதரரும் கண்டோபாவின் அமைச்சருமான கேகடி பிரதானன் திருமாலின் அம்சம்., அசுரரைக் கொல்ல கண்டோபாக்கு உதவிய நாய், கண்ணனின் அம்சம். வெண்பரி நந்தியின் அம்சம். மணியும் மல்லனும் மது கைடபரின் மறுபிறவிகள் என்று கண்டோபா பற்றிய தொன்மங்கள் மேல்நிலையாக்கப்படுகின்றன. சில மரபுரைகளில் மணியும் மல்லனும் மணிமல்லன் என்ற ஒரே அசுரன். சில மரபுரைகளில் மாலசை அல்லது பானு எனும் கண்டோபாவின் தேவியும்,  நாயும், மணியின் குருதியைச் சேகரித்து, அவனை அழிக்க உதவுகிறார்கள்.

கண்டோபாவின் தேவியர், அவரை பல்வேறு சமூகங்கள் உரிமை கோர அடிப்படையாக அமைகின்றனர். கண்டோபாவின் முதன்மையான தேவியான மாலசை அல்லது மஹாலஸா, வாணி அல்லது இலிங்காயத வாணிக குலத்தைச் சேர்ந்தவர். அவரது இரண்டாவது தேவி பானு, தங்கர் எனும் ஆயர் குலத்தைச் சேர்ந்தவர். மாலசையின் திருமணம், கற்புமணமாகவும், பானுவின் திருமணம் களவுமணமாகவும் சித்தரிக்கப்படுகிறது. பார்வதி அல்லது மோகினியின் அம்சமாக, தீர்மர்சேத் என்பாருக்கு மகளாகப் பிறந்த மாலசை, தைப்பூசமன்று, பலி (பெம்பர்) எனும் தலத்தில் கண்டோபாவை கரம்பிடிக்கிறாள். பானு இந்திரனுக்கு மகளாகப் பிறந்து பூவுலகில் கைவிடப்படுகிறாள். அவளை தங்கர் குல மாது ஒருத்தி எடுத்து வளர்க்கிறாள். மாலசையிடம் சூதாட்டமொன்றில் தோற்று பன்னீராண்டுகள் அஞ்ஞாதவாசம் புரிய ஒத்துக்கொள்ளும் கண்டோபா, பானுவின் வளர்ப்புத்தந்தையிடம் வேலைக்கமர்ந்து அவள் மீது காதல் கொண்டு அவளை அடைகிறார்.   

தமிழ் நாட்டார் வழக்கில் வள்ளி - தெய்வானை இடையேயான மோதல்களை இவர்களிடமும் காணலாம்.  தன் தேவியரிடையேயான மோதலைத் தவிர்க்க, ஜெயூரியின் மேற்புறம் மாலசையையும், கீழ்ப்புறம் பானுவையும் குடியமர்த்துகிறார் கண்டோபா. மூத்தவள் மாலசை நல்ல சமையல் காரி, ஆனால் பொறாமை பிடித்தவள். பானுவோ பேரழகி. கவர்ச்சியானவள். ஆனால் அவளுக்கு சமைக்கத் தெரியாது.  தத்துவார்த்தபூர்வமாக மாலசையையும் பானுவையும் பண்பாடு மற்றும் இயற்கைக்கு முறையே ஒப்பிடுகிறார்கள். 

கண்டோபாவின் மூன்றாவது தேவியான ராம்பாய் சிம்பின், ஒரு தேவலோக அரம்பையின் அம்சமாக பூவுலகில் பிறந்த நெசவாளர் குலப்பெண். அவளை வேட்டையாடச் செல்லும் போது, ஜெயூரியின் அருகே உள்ள பெல்சாரே எனும் கிராமத்தில் கண்டு மணம் புரிகிறார் கண்டோபா.  நான்காமவளான புலாய் மாலின், மாலி எனும் தோட்டக்காரர் குலத்தவள். ஐந்தாமவலான சண்டாய் பகவின், எண்ணெய் வாணிக சமூகத்தவள். அவளை இஸ்லாமியர் ஒரு முஸ்லீம் என்று நம்புகிறார்கள்.இவர்கள் எல்லோரையும் தவிர, கண்டோபாவுக்கு அர்ப்பணிக்கப்படும் தேவதாசியரான முரளிகள், அவரது தேவியராகவே கருதப்படுகின்றனர். .

சிவவழிபாட்டுக்குச் சமனாக, அவரது அம்சங்களை, குறிப்பாக கண்டோபாவை வழிபடும் வழக்கம், தக்காணப்பகுதியில் மிகப்பிரபலமாகக் காணப்படுகிறது. கண்டோபா கோரியதை அருளும் கருணைத்தெய்வமாக போற்றப்படுகிறார். எனினும், ஒழுங்காகப் பூசிக்கப்படாவிட்டால் கண்டோபா சீற்றம் கொள்வார்.  மஞ்சள் தூள் ("பண்டாரம்"), வில்வம்பழங்கள், இலைகள், வெங்காயம் மற்றும் பிற காய்கறிகள் என்பன அவர் வழிபாட்டில் முக்கிய இடம் வகிக்கின்றன. கண்டோபாவுக்கு ஆலயத்துக்கு வெளியே ஆட்டிறைச்சி படைத்து வணங்குவதும் வழக்கம்.

நவாஸ் எனும் நேர்ச்சைகள், கண்டோபா வழிபாட்டில் குறிப்பிடத்தக்கவை. தீமிதித்தல், அலகு குத்துதல் என்பன அவற்றுள் கூறிப்பிடத்தக்கவை. வாக்யா (புலி) என்ற பெயரில் இளைஞர்களையும், முரளி என்ற பெயரில் யுவதிகளையும் கண்டோபாவுக்கு அர்ப்பணிப்பது பண்டைய வழக்கம். இன்று முரளிகளை அவ்வாறு ஒப்படைப்பதில்லை. வாக்யாக்கள் தங்களை கண்டோபாவின் நாய்க்குச் சமனாகக் கருதிக்கொள்கிறார்கள். கண்டோபாவை மல்லு அல்லது அஜ்மத்கான் என்று அழைக்கும் முஸ்லீம்கள், அவரை தெய்வமாகவும் வழிபடுகிறார்கள். ஜெயூரியில் கண்டோபாவின் குதிரைகளைப் பராமரிப்போராக முஸ்லீம்களே இருந்து வருகின்றனர்.

தக்காணத்தில் 600 க்கும் மேற்பட்ட கண்டோபாவின் ஆலயங்கள் உள்ளன. அவற்றுள் பதினொரு ஆலயங்கள் ஜாக்ரத் ஷேத்ரங்கள் என்ற பெயரில்  முக்கிய வழிபாட்டு மையங்களாக விளங்குகின்றன. அவற்றில் ஆறு மராட்டியத்திலும் ஐந்து வடகன்னடத்திலும் உள்ளன. இவை, ஜெயூரி, பாலி, ஆதி மலிஆர், நல்துர்க், மன்னமைலார் என்பன குறிப்பிடத்தக்கவை.  




</doc>
<doc id="401788" url="https://ta.wikipedia.org/wiki?curid=401788" title="கோழியின வளர்ப்புப் பறவைகள்">
கோழியின வளர்ப்புப் பறவைகள்

கோழி வளர்ப்பு(Poultry) () என்பது கோழி மற்றும் கோழியினப் பறவைகளை மனிதர்கள் முட்டை, இறைச்சி மற்றும் உரோமத்திற்காக வளர்ப்பது சார்ந்த வார்த்தையாகும். இவ்வாறு வளர்க்கப்படும் பறவைகள் கேலோயன்சிரி வரிசையைச் சார்ந்த, அதிலும் குறிப்பாக, கல்லிபார்மஸ் வரிசையைச் (கோழி, காடை மற்றும் டர்க்கி இனப்பறவைகளை உள்ளடக்கியவை) சார்ந்தவையாகும்.

இவ்வார்த்தையானது இறைச்சிக்காகக் கொல்லப்படும் புறாக்குஞ்சு போன்ற இதர பறவையினங்களையும் உள்ளடக்கியதாகும். ஆனாலும், இந்த இனங்களைச் சார்ந்த வேட்டையாடி, உண்ணப்படும் வனப்பறவைகளை இந்த வார்த்தை உள்ளடக்குவதில்லை. புல்லுஸ் (pullus - சிறிய விலங்கு) எனப் பொருள்படும் இலத்தீன் மொழி வார்த்தையிலிருந்து தோன்றிய பிரெஞ்சு மொழி வார்த்தையான பெளல் ("poule") என்பதிலிருந்து பெறப்பட்ட வார்த்தையாகும். 

பறவைகள் வீட்டுப்பிராணிகளாக வளர்க்கப்படுவது பல ஆயிரக்கணக்கான ஆண்டுகளுக்கு முன்பே நடைபெற்றுள்ளது. மனிதர்கள் தாங்கள் வனப்பகுதிகளில் சேகரித்த முட்டைகளைக் குஞ்சு பொரிப்பதற்காகத் தங்களது வீட்டில் கொண்டு வந்து வைத்ததன் விளைவாகத் தொடங்கியிருக்க வேண்டும். பிறகு, இது பறவைகளை மனிதன் தன் வசம் சிறைப்பிடித்து வைத்துக்கொள்வதையும் சேர்த்துக் கொண்டது. வீட்டில் வளர்க்கப்பட்ட கோழிகளை சேவல் சண்டையிடவும், பின்னர் குயில்களை அவற்றின் இசைக்காகவும் பழக்கப்படுத்தினர். விரைவிலேயே, பறவைகள் வளர்ப்பது உணவுக்கான மூலமாக இருப்பது உணரப்பட்டது. வேகமான வளர்ச்சி, முட்டையிடும் திறன், இணக்கம், சிறகுகளின் தோற்றம் மற்றும் அமைதியான குணம் ஆகியவற்றிற்கான தேர்ந்தெடுக்கப்பட்ட இனப்பெருக்கம் பல நூற்றாண்டுகளாக நடந்தது. நவீன இனங்கள் தங்கள் காட்டு மூதாதையர்களிடமிருந்து மிகவும் வித்தியாசமானவையாக இருந்தன. சில பறவைகள் இன்னும் சிறு கூட்டங்களாக அதிகளவில் வளர்க்கப்படுகின்றன. இன்று சந்தையில் கிடைக்கக்கூடிய பெரும்பாலான பறவை இனங்கள் வணிக நோக்கத்துடன் அமைந்துள்ள நிறுவனங்களில் வளர்க்கப்பட்டவையேயாகும். உலகளாவிய ரீதியில் கோழி இறைச்சி மிகப் பரவலாக சாப்பிடப்படும் இரண்டாவது இடத்தைப் பிடித்த இறைச்சி வகையாகிறது. முட்டை மற்றும் கோழி இறைச்சி ஊட்டச்சத்து நிறைந்த ஊட்டச்சத்து மிகுதியான கொழுப்பு குறைந்த புரதத்துடன் உணவாக அமைகிறது. அனைத்து கோழி இறைச்சி வகையும் ஒழுங்காக கையாளப்பட்டு, போதுமான அளவு சமைக்கப்படுவது, உணவு நஞ்சாகும் அபாயத்தைக் குறைக்கும்.

"கோழியின வளர்ப்புப் பறவைகள்" என்பது காலகாலமாகச் சில பயன்பாடுகளுக்காக நிலத்தில் வாழும் வனப்பறவைகள் (கல்லிபார்மஸ்) மற்றும் நீரில் வாழும் கோழியினப் பறவைகள் (அன்செரிபார்மஸ்) பிடிக்கப்பட்டு வீட்டில் வளர்க்கப்படுவதைக் குறிக்கப் பயன்பட்டு வந்த சொல்லாகும். ஆனால் பாடும் பறவைகள் மற்றும் கிளிகள் போன்ற கூண்டில் வாழும் பறவைகள் இவ்வகைப்பாட்டில் வராது. இறைச்சி அல்லது முட்டையின் உற்பத்திக்காக உருவாக்கப்பட்ட கோழிகள், வான்கோழிகள் மற்றும் வாத்துகள் உள்ளிட்ட வீட்டு வளர்ப்புப் பறவைகள் என "கோழியினப் பறவைகள்" வரையறுக்கப்பட முடியும். மேலும் உணவுக்காகப் பயன்படுத்தப்படும் இத்தகைய பறவைகளின் தசைக்கும் இதே வார்த்தை பயன்படுத்தப்படுகிறது. பிரித்தானிக்கா கலைக்களஞ்சியம் மேலே குறிப்பிட்ட அதே பறவைக் குழுக்களைப் பட்டியலிடுகிறது. ஆனால், கினிக்கோழி மற்றும் புறாக்குஞ்சு (இளம் புறாக்கள்) ஆகியவற்றையும் உள்ளடக்குகிறது. ஆர். டி. கிராஃபோர்டின் "கோழி இனப்பெருக்கம் மற்றும் மரபியல்" என்ற நூலில் இளம்புறாக்கள் தவிர்க்கப்பட்டாலும், சப்பானிய காடை மற்றும் பெருஞ்செம்போத்து போன்றவை பட்டியலுக்குள் சேர்க்கப்படுகின்றன, பிந்தையது பெரும்பாலும் கைப்பற்றி வளர்க்கப்பட்டு, பின்னர் காடுகளில் விடப்படுகிறது. 


</doc>
<doc id="401819" url="https://ta.wikipedia.org/wiki?curid=401819" title="பைக்கனூர்">
பைக்கனூர்

பைக்கனூர் (Baikonur) (; ), கசக்ஸ்தான் நாட்டின் சிர் தாரியா ஆற்றின் வடக்குக் கரையில் அமைந்த பாலைநில குளிர் தட்பவெப்ப கொண்ட நகரம் ஆகும். 

கசக்ஸ்தான் நாட்டிடமிருந்து இந்நகரத்தை 1955 முதல், முன்னாள் சோவியத் ஒன்றியம் நீண்டகால அடிப்படையில் குத்தகை எடுத்து நிர்வகிக்கிறது. 1957ல் பைக்கனூரில் விண்வெளி ஏவுதளத்தை அமைத்து பராமரிக்கிறது.
சோவியத் ஒன்றியம் கலைந்த பிறகு, தற்போது ருசியா இந்நகரத்தை நிர்வகித்து, ருசியாவின் விண்வெளி ஏவு தளத்தைப் பராமரிக்கிறது. 

2009ல் பைக்கனூர் நகரத்தின் மக்கள் தொகை 36,175 ஆகும்.

கசக்ஸ்தானிடமிருந்து சோவியத் ஒன்றியத்தால் குத்தகைக்கு எடுக்கப்பட்ட பைக்கனூர் நகரத்தின் பரப்பளவு 90 சதுர கிலோ மீட்டராகும். இந்நகரத்தின் அளவு கிழக்கு - மேற்காக 85 கிலோ மீட்டரும், வடக்கு தெற்காக 90 கிலோ மீட்டரும் கொண்டது. இந்நகரத்தின் மையத்தில் பைக்கனூர் விண்வெளி ஏவுதளத்தை ருசியா அமைத்துள்ளது. இந்நகரத்திற்கு வெளிநாட்டவர்கள் செல்ல ருசியா நாட்டின் முன் அனுமதி பெற வேண்டும். 





</doc>
<doc id="401820" url="https://ta.wikipedia.org/wiki?curid=401820" title="கன்னடத் திரையுலகம்">
கன்னடத் திரையுலகம்

கன்னடத் திரையுலகம் (Kannada cinema), சந்தனவனா, என்றும் அழைக்கப்படுவது இந்திய மாநிலமான கர்நாடக மாநிலத்தில் கன்னட மொழியில் தயாரிக்கும் திரைப்படத் தொழிலைக் குறிப்பது ஆகும். கன்னடத் திரைப்படத் தொழிலானது இந்தியாவில் இந்தி, தெலுங்கு, தமிழ், மலையாளம் ஆகியவற்றுக்கு அடுத்த ஐந்தாவது மிகப்பெரிய திரைப்படத் தொழிலாகும். 2013 வரை, பெங்களூரு நகரத்தை அடிப்படையாகக் கொண்ட கன்னட திரைப்படத் துறையில் ஒவ்வொரு ஆண்டும் 150 க்கும் மேற்பட்ட திரைப்படங்கள் தயாரிக்கப்படுகிறது. கன்னடப் படங்கள் கர்நாடகத்தில் உள்ள 950 க்கும் மேற்பட்ட ஒற்றை மற்றும் பல்படி திரையரங்குகளில் வெளியிடப்படுகின்றன, மேலும் இவை பெரும்பாலும் நாடு முழுவதுமும், அமெரிக்கா, ஐக்கிய இராச்சியம், ஐரோப்பா, அரேபியா, சிங்கப்பூர், ஆஸ்திரேலியா மற்றும் பிற நாடுகளிலும் வெளியிடப்படுகின்றன.

இந்தியாவில் முதன் முதலில் திரைப்படம் தொடர்பான தொழில்நுட்ப படிப்புகளை வழங்கிய அரசு நிறுவனமான ஸ்ரீ ஜெயசாமராஜேந்திரா பலதொழில்நட்பக் கலுலூரி 1941 இல் பெங்களூரில் நிறுவப்பட்டது. 1996 செப்டம்பரில், இரண்டு சிறப்பு படிப்புகளாக, ஒளிப்பதிவு மற்றும் ஒலி & தொலைக்காட்சி என பிரிக்கப்பட்டன மேலும் இந்தியாவின் தொழில்நுட்ப மேம்பாட்டிற்காக உலக வங்கி உதவிக் கருத்திட்டின்கீழ் ஹெசரகட்டாவில் அரசு திரைப்பட மற்றும் தொலைக்காட்சி கல்வி நிறுவனம் துவங்கப்பட்டது. கன்னடத் திரைப்பட உலகமானது கன்னட மொழி இலக்கிய படைப்புகளைத் திரைப்பட ஊடகமாக மாற்றுவதற்காக சிறப்பாக அறியப்படுகிறது. இதில் உலகளாவிய பாராட்டை பெற்ற சில படைப்புகள்; பி. வி. கரந்தின் சோமன துடி (1975), கிரிஷ் கர்னாட்டின் "காடு" (1973), பட்டபிராம ரெட்டியின் "சம்ஸ்காரா" (1970) (உ. இரா. அனந்தமூர்த்தியின் சிறந்த புதினம்), இது லோகார்னோ சர்வதேச திரைப்பட விழாவில் வெண்கலச் சிறுத்தை பரிசை வென்றது, மற்றும் கிரிஷ் கசரவள்ளியின் கதஸ்ரதா (1977) இது ஜெர்மனியின் மான்ஹம் திரைப்பட விழாவில் பணப் பரிசை பெற்றது.

கன்னடத்தின் பிரபலமான திரைப்படங்களாக கருதப்படுபவை பேடர கண்ணப்பா (1954), "ஸ்கூல் மாஸ்டர்", வம்சவிருக்‌ஷா (1971), பூதாயின மகா அய்யூ (1974), கதசிரிரதா (1977), காடு காடுரி (1979), பரா (1979), ரங்கநாயகி (1981), ஆக்சிடண்ட் (1985), "புஷ்பக விமாணா" (1987), டபரன கதே (1987), கிருரியா (1996), தாயி சஹிபா (1997), ஏ (1998), மனே (2000), த்வீபா (2002), முங்காரு மனே (2006), தண்டுபால்யா (2012), "லூசியா" (2013), ரங்கி தரங்கா (2015) தித்தி (2016) போன்றவை ஆகும்.

1934 இல் வெளியான ’சதி சுலோச்சனா திரைப்படமே கன்னடத்தின் முதல் பேசும் படம், அதைத் தொடர்ந்து பக்த துருவா (அல்லது துருவா குமார்). சதி சுலோச்சனா படமானது கோலாப்பூரின் சத்ரபதி படப்பிடிப்புத் தளத்தில் படம்பிடிக்கப்பட்டது; பெரும்பாலான படங்களின் படப்பிடிப்பு, ஒலிப்பதிவு மற்றும் பிந்தைய தயாரிப்புப் பணிகள் சென்னைவில் செய்யப்பட்டன. 1949 ஆம் ஆண்டில், குப்பி வீரண்ணா திரைப்படங்களின் துவக்கக்கால நடிகராக ஹென்னப்ப பகவதர் இருந்தார், அவர் தயாரித்த பக்த கும்பாராவில் பண்டரிபாய் முதன்மைப் பாத்திரத்தில் ஹென்னப்ப பாகவதருடன் இணைந்து நடித்தார். பாகவதர் மீண்டும் ஒரு கன்னடப்படமாக 1955 ஆம் ஆண்டு மகாகவிவி காளிதாசாவை வெளியிட்டார், அதில் அவர் நடிகை சரோஜாதேவியை அறிமுகப்படுத்தினார்.

இந்தக் காலக்கட்டத்தில் கன்னடத் திரைப்படத் துறையில் ராஜ்குமார் புகழ்பெற்றார். அவரது மனைவி பர்வதமா ராஜ்குமார் திரைப்பட தயாரிப்பு மற்றும் விநியோக நிறுவனமான வஜ்ரேஸ்வரி கம்பைன்சை நிறுவினார். வம்சவிருக்‌ஷா, பிரமா கரந்தின் பானியம்மா, காது குடுரி, ஹம்சகீதே, ஆக்சிடன்ட், அக்ரமனா, மூரு தாரிகலு, தபரணா கத்தே, பன்னத வேஷா மற்றும் புட்டண்ணா கனகல்லின் நாகரஹாவு ஆகியவை வெளியிடப்பட்டன. விஷ்ணுவர்தன் மற்றும் அம்பரீஷ் ஆகியோர் நாகரஹாவு திரைப்படத்தில் இருந்து தோன்றிய இரண்டு நட்சத்திரங்கள். ராஜ்குமார் மற்றும் விஷ்ணுவர்தன் இருவரும் கன்னட சினிமாவின் இரண்டு தூண்களாகக் கருதப்படுகிறார்கள்.

சங்கர் நாக் ஒந்தானொந்து காலதல்லி மற்றும் மால்குடி டேஸ் போன்ற படங்களின் வழியாக நட்சத்திரமானார். இதே காலக்கட்டத்தில் டைகர் பிரபாகர், அனந்த் நாக், லோகேஷ், துவாரகேஷ், அசோக், ஸ்ரீநாத், எம். பி. சங்கர் நாக், சுந்தர் கிருஷ்ணா அர்ஸ் போன்றோருடன் நடிகைகள் கல்பணா, ஆர்த்தி , இலட்சுமி, பத்மா வாசந்தி, கீதா, மகாதேவி, சரிதா, மஞ்சுளா, ஜெயமாலா ஆகிய நடிகைகள் இருந்தனர். 80 களின் பிற்பகுதியில் தோன்றியவர்கள் வி. ரவிச்சந்திரன் மற்றும் சிவ ராஜ்குமார் மற்றும் ரமேஷ் அரவிந்த் இவர்களுடன் பணிபுரிந்த இயக்குநர்கள் ராஜேந்திர சிங் பாபு, டி. ராஜேந்திர பாபு, வி. சோமசேகர், எச். ஆர். பார்கவா, ஸ்ரீ பிரகாஷ், டி. எஸ். நாகபூசணா, லாஜசேகர். இயக்குநர்கள் புட்டண்ணா கனகல் மற்றும் சங்கர் நாக் இறந்துவிட்டனர். பாக்யா, மகாலட்சுமி, சுதா ராணி, தாரா, மாலாஸ்ரீ, அஞ்சலி சுதாகர், வணிதா வாசு, அஞ்சணா, சுருதி ஆகியோர் இக்காலக்கட்டத்தில் குறிப்பிடக்கூடிய நடிகைகள் ஆவர்.

தற்போது தர்ஷன் சுதீப், புனீத் ராச்குமார், யாஷ், கணேஷ், உபேந்திரா, ரக்‌ஷித் செட்டி, விஜய் ராகவேந்திரா, ஸ்ரீமுரளி, சிரஞ்சீவி சர்ஜா போன்ற நடிகர்கள் கன்னடத் திரையுலகில் தங்கள் பங்களிப்பை வழங்கி வருகின்றனர். கதாநாயகிகளாக ரக்‌ஷிதா பண்டிட், ரஷ்மிகா மந்தன்னா, ஷன்வி ஸ்ரீவத்சவா, ரம்யா, ரச்சிதா ராம் ஆகியோர் உள்ளனர்.






</doc>
<doc id="401828" url="https://ta.wikipedia.org/wiki?curid=401828" title="மிகிர போஜன்">
மிகிர போஜன்

மிகிர போஜன் அல்லது முதலாம் போஜன் (Mihira Bhoja or Bhoja I) (கிபி 836–885) மேற்கு இந்தியாவின் தற்கால குஜராத், இராஜஸ்தான், மத்தியப் பிரதேசம் மாநிலப் பகுதிகளை ஆண்ட 6வது கூர்ஜர-பிரதிகாரப் பேரரசர் ஆவார். 

விஷ்ணு பக்தர்களான கூர்ஜர வம்ச மன்னர்கள் ஆதிவராகன் எனும் பட்டத்தை சூட்டிக் கொள்வர். கூர்ஜர மன்னர்கள் வெளியிட்ட நாணயங்களில் வராக உருவத்தை பொறித்துள்ளனர். 
மிகிர போஜன் காலத்தில் கூர்ஜர-பிரதிகாரப் பேரரசு, தெற்கில் நர்மதை ஆறு, வடமேற்கில் சத்லஜ் ஆறு, கிழக்கில் வங்காளம், வடக்கில் இமயமலை அடிவாரம் வரையிலும் பரவியிருந்தது.

மிகிர போஜன் தென்னிந்தியாவின் இராஷ்டிரகூடர்களையும், வங்காளத்தின் பாலப் பேரரசையும் வீழ்த்தி தனது இராச்சியத்தை விரிவாக்கினார். 
மிகிர போஜன், தனது ஆட்சிக் காலத்தில் கூர்ஜரப் பேரரசின் தலைநகரை கன்னோசி]க்கு மாற்றினார். 

முதலாம் மிகிர போஜன் அரேபிய படையெடுப்புகளைக் கடுமையாக எதிர்த்தவர்.


</doc>
<doc id="401835" url="https://ta.wikipedia.org/wiki?curid=401835" title="வலங்கை">
வலங்கை

வலங்கை (Valangai or the right hand) என்பது தமிழ்நாட்டில் சாதியை அடிப்படையாகக் கொண்ட ஒரு பிரிவு ஆகும். இந்தப் பிரிவு பண்டைக் காலத்திலிருந்து 19 ஆம் நூற்றாண்டு வரையிலும், 20 ஆம் நூற்றாண்டின் முற்பகுதியிலும் கூட, இருந்து வந்தது ஆகும். இந்திய விடுதலைக்குப் பிறகான காலக்கட்டத்துக்குப் பிறகு இந்த, வேறுபாடுகள் நடைமுறையில் இருந்து மறைந்துவிட்டன.

வலங்கையில் இருந்த சாதிப் பிரிவுகள், வேளாண்மையை அடிப்படையாகக் கொண்ட பணிகளை மேற்கொண்ட சாதிகளாகவும், அதே நேரத்தில் இடங்கை சாதிப் பிரவுகளானது வேளாண்மை சாராத தொழில்களைச் செய்பவர்களான உலோகத் தொழிலாளர்கள், நெசவாளர்கள் போன்ற கைவினை உற்பத்தித் தொழிலை செய்யும் சாதிகளைக் இருந்தது.

வலங்கைப் பிரிவானது எண்ணிக்கை அடிப்படையில் இடங்கைப் பிரிவினரைவிட கணிசமாக உயர்ந்த பிரிவாக இருந்தது. இடங்கைப் பிரிவில் ஆறு சாதிப் பிரிவுகளும் வலங்கைப் பிரிவானது அறுபது சாதிகளைக் கொண்ட பிரிவாக இருந்தது. வலங்கைப் பிரிவானது அரசியல் ரீதியாக, இடங்கைப் பிரிவை விட நல்லமுறையில் ஒழுங்கமைக்கப்பட்டதாக இருந்தது.

ஆபே டூபே என்னும் 19 ஆம் நூற்றாண்டு ஆய்வாளர் வலங்கைப் பிரிவைப் பற்றி எழுதும்போது, வலங்கைப் பிரிவின் தலையாய ஆதரவாளர்களாக "பறையர்" இருந்தனர், என்பதற்கு ஆதாரமாக அவர்கள் பூண்டிருந்த வலங்கையின் நண்பர் என்ற பொருள் தரத்தக்க ‘வலங்கை-முகத்தார்’, என்ற பட்டமே ஆதாரம் என்கிறார்.

சோழர் காலத்தில், இடங்கை மற்றும் வலங்கைப் பிரிவுகள் ஒவ்வொன்றும் தொண்ணூறு எட்டு சாதிகளைக் கொண்டிருந்தன, ஆனால் 19 ஆம் நூற்றாண்டில், வலங்கைப் பிரிவு 60 சாதிகள் கொண்டதாகவும், இடங்கைப் பிரிவு ஆறு சாதிகளைக் கொண்டதாக மட்டுமே இருந்தது.
இப்பிரிவின் தோற்றம் பற்றி மரபுவழிக நிலவும் கதை பின்வறுமாறு; உள்நாட்டு சரக்கு வாணிபத்தில் ஈடுபட்டிருந்த தமிழர்களான நகரத்தார்களுக்கும், ஏற்றுமதி, இறக்குமதி வணிகத்தில் ஈடுபட்டுவந்த தெலுக்கர்களான பலிஜாக்களுக்கும் இடையில் ஏற்பட்ட ஒரு தகறாறில் சோழ மன்னன் தலையிட்டு காஞ்சிபுரம் கோயிலில் சமாதானம் செய்து வைத்ததாகவும், அப்போது ஒரு பிரிவினர் கடவுளின் சன்னிதானத்துக்கு இடது புறமும் மற்றொரு பிரிவினர் வலது புறமும் நின்று அரசனின் இடது, வலது கைகளில் இருந்து வெள்ளிலை, பாக்கு பெற்றதாகவும், அன்றிலிருந்து அவர்கள் வலங்கையர் இடங்கையர் என்று அழைக்கப்பட்டதாக மரபுக் கதை உண்டு.

நிரந்தரமாகக் குடியிருந்த விவசாயிகளுக்கும் இடம் விட்டு இடம் பெயர்ந்த கைவினைஞர்கள் மற்றும் சிறு வணிகர்களுக்கும் இடையிலான பகைமையின் வெளிப்பாடே வலங்கை இடங்கை பாகுபாடுகள் அதாவது பூர்வீக மக்களுக்கும் வெளியில் இருந்து குடியேறியவர்களுக்கும் இடையிலான பேதமே இந்தப் பகையையின் அடிப்படை என சமூகவியல் அறிஞர்கள் கருதுகின்றனர்.
காலப்போக்கில் இப்பிரிவினருக்கு இடையேயான பகை வெகுவாக முற்றியது எனவும் சோழர் ஆட்சிக் காலத்தில் காஞ்சிபுரத்தில் வலங்கை இடங்கை பிரிவினர் ஒரே கோயிலில் இறைவனை தரிசிக்கமாட்டார்கள், சமய சடங்குகளுக்காக ஒரே மண்டபத்தை பயன்படுத்த மாட்டார்கள், தேவதாசிகள் நடனமாடும் பெண்கள்கூட இரு பிரிவினருக்கும் வேறுவேறுதான் என்றும் பேராசிரியர் நீலகண்ட சாஸ்திரி குறிப்பிடுகிறார்.

சோழர் காலத்தில் வலங்கையினரின் ஆதிக்கம் மேலோங்கி இருந்தது. அப்போது அப்பிரிவில் பெரும் விவசாயிகள் (தமிழகத்தில் வேளாளர்கள், கர்நாடகத்தில் ஓகாலியர், ஆந்திராவில் ரெட்டியார்கள்) இடம் பெற்றிருந்தனர். ஆனால் விசய நகர ஆட்சிக் காலத்தில் இடங்கையினர் முக்கியத்துவம் பெற ஆரம்பித்தனர். அதன் பிறகு கிழக்கிந்திய கம்பெனியின் ஆட்சி துவங்கியபோது வலங்கை இடங்கை மோதல்களில் சென்னை இரத்தம் பார்த்தது. ஆங்கிலேயர்கள் அதுவரை பாரம்பரியமாக மன்னர்களிடம் மரியாதே பெற்றுவந்த வலங்கையினரை புறக்கணித்து தங்களுக்கு இணக்கமாக இருந்த வணிகப் பிரிவினராக வலங்கையினரை ஆதரித்தனர். ஆங்கிலேயர் காலத்தில் தொடர்ச்சியாக இரு பிரிவினருக்கு இடையில் கலவரங்கள் நடந்து வந்துள்ளன அவை சென்னை பிளாக் டவுன் கலவரம் 1652, சென்னை பெத்தநாயக்கர் பேட்டை மோதல் 1707, சென்னை பிளாக் டவுன் கலவரம் 1789 போன்றவை ஆகும். 


</doc>
<doc id="401857" url="https://ta.wikipedia.org/wiki?curid=401857" title="சூர்யா (திரை வரலாறு)">
சூர்யா (திரை வரலாறு)

சூர்யா (Suriya) என்பவர் இந்தியத் திரைப்பட நடிகர் மற்றும் தயாரிப்பாளர் (திரைப்படம்) ஆவார். இவர் பெரும்பான்மையாக தமிழ் மொழித் திரைப்படங்களில் நடிப்பவர். இவரின் முதல் படமான நேருக்கு நேர் திரைப்படம் வணிக ரீதியில் வெற்றி பெற்றது. 1997 ஆம் ஆண்டு வெளிவந்த இந்தத் திரைப்படத்தை வசந்த் இயக்கிருந்தார். ஆனால் இதன் பிறகு வெளியான திரைப்படங்கள் விமர்சன ரீதியாகவும் வணிக ரீதியாகவும் வெற்றி பெறவில்லை. குறிப்பாக காதலே நிம்மதி (1998), சந்திப்போமா (1998),பெரியண்ணா (1999), பூவெல்லாம் கேட்டுப்பார் (1999). இந்தத் திரைப்படத்தில் இவருடன் இணைந்து நடித்த ஜோதிகாவை இவர் மணந்துகொண்டார்.

2001 ஆம் ஆண்டில் பாலாவின் (இயக்குனர்) இயக்கத்தில் பிதாமகன் திரைப்படத்தில் நடித்தார். இதில் இவர் திருந்தி வாழும் முன்னாள் குற்றவாளியாக நடித்திருப்பார். இந்தப் படம் இவருக்கு விமர்சகர்கள் மத்தியில் நல்ல வரவேற்பைப் பெற்றுத் தந்தது. மேலும் இவரின் திரைப்பட வாழ்க்கையில் ஒரு திருப்புமுனையாக அமைந்தது. 2003 இல் கௌதம் மேனன் இயக்கத்தில் காக்க காக்க திரைப்படத்தில் நடித்தார். இதில் ஒரு காவல்துறை அதிகாரியாக நடித்திருப்பார். இந்த இரு திரைப்படங்களும் விமர்சன , வியாபார ரீதியில் நல்ல வரவேற்பைப் பெற்றுத்தந்தது. இதன் மூலம் தமிழகத் திரைப்படத்துறை முன்னணி நாயகர்களில் ஒருவரானார். மேலும் 51 வது பிலிம்பேர் விருதுகளில் சிறந்த ஆண் துணை நடிகருக்கான விருதிற்கு பிதாமகன் திரைப்படத்தில் நடித்தற்காக பரிந்துரை செய்யப்பட்டது. பின் பேரழகன் திரைப்படத்தில் கல்லூரி மாணவராகவும், கூன் விழுந்த நபராகவும் இரு வேடங்களில் நடித்திருப்பார். இதில் இவரின் நடிப்பு அனைவராலும் பாராட்டப்பட்டது. மேலும் இந்தத் திரைப்படத்திற்காக சிறந்த நடிகருக்கான 52 வது பிலிம்பேர் விருது பெற்றார். 2004 ஆம் ஆண்டில் மணிரத்னம் இயக்கத்தில் ஆய்த எழுத்து (திரைப்படம்) நடித்தார். இவர் இதில் மாணவ தலைவர் வேடத்தில் நடித்திருந்தார். 

2005 ஆம் ஆண்டில் சூர்யா மாயாவி (2005 திரைப்படம்), கஜினி (திரைப்படம்) ,ஆறு ஆகிய மூன்று திரைப்படங்களில் நாயகனாக நடித்தார. கஜினியில் மறதிநோய் உள்ளவராக நடித்திருப்பார். இந்தத் திரைப்படம் பாலிவுட்டில் மொழிமாற்றம் செய்யப்பட்டு (கஜினி (2008 திரைப்படம்) அதே பெயரில் வெளியானது. மாயாவி, ஆறு ஆகிய இரு திரைப்படங்களும் வெற்றிப் படமாக அமைந்தது. 2006 இல் சில்லுனு ஒரு காதல் (திரைப்படம்), 2007 இல் வேல் (திரைப்படம்) போன்றவற்றில் நடித்தார். இதில் வேல் வணிக ரீதியில் மிகப்பெரிய வெற்றிப்படமாக அமைந்தது. 2008 இல் மீண்டும் கௌதம் மேனன் இயக்கத்தில் வாரணம் ஆயிரம் திரைப்படத்தில் நடித்தார். இதில் தந்தை, மகன் ஆகிய இருவேடங்களில் நடித்திருப்பார். இந்தத் திரைப்படத்திற்காகவும் சிறந்த நடிகருக்கான பிலிம்பேர் விருது பெற்றார்.

2009 இல் அயன் (திரைப்படம்), ஆதவன் (திரைப்படம்) ஆகிய திரைப்படங்களில் நடித்தார். 2010 ஆம் ஆண்டில் சிங்கம் திரைப்படத்தில் நடித்தார். இதில் அனுசுக்கா செட்டி உடன் நடித்திருப்பார். இந்தப் படத்தின் வெற்றியினைத் தொடர்ந்து சிங்கம் 2 , சி3 (திரைப்படம்) ஆகியவை வெளியாகின. ராம் கோபால் வர்மா இயக்கத்தில் இந்தி மற்றும் தெலுங்கு மொழிகளில் உருவான ரத்தசரித்திரம் திரைப்படத்தில் நடித்தார். ஏ. ஆர். முருகதாஸ் இயக்கத்தில் ஏழாம் அறிவு (திரைப்படம்) திரைப்படத்தில் போதி தருமன் வேடத்தில் நடித்தார். இவரது மனைவி ஜோதிகா நடித்த 36 வயதினிலே எனும் திரைப்படத்தை தயாரித்தார். 


</doc>
<doc id="401866" url="https://ta.wikipedia.org/wiki?curid=401866" title="கதுவா பாலியல் வன்முறை வழக்கு">
கதுவா பாலியல் வன்முறை வழக்கு

கதுவா பாலியல்வன்முறை வழக்கு என்பது 2018 ஆம் ஆண்டு, ஜனவரி மாதம் சம்மு காசுமீர் மாநிலத்தில் கதுவா அருகே உள்ள ரசானா கிராமத்தில் 8 வயது சிறுமி ஒருவர் கடத்தப்பட்டு, பாலியல்வன்முறை மற்றும் கொலை செய்யப்பட்ட வழக்கினைக் குறிக்கிறது. இந்த வழக்கில் குற்றப்பத்திரிகை தாக்கல் செய்யப்பட்டுள்ளது. குற்றம் சாட்டப்பட்டவர்கள் கைது செய்யப்பட்டு நீதிமன்றத்தில் விசாரணை செய்யப்படுவார்கள் என எதிர்பார்க்கப்படுகிறது. பாதிக்கப்பட்ட சிறுமி பாக்கர்வால் நாடோடி சமூகத்தைச் சேர்ந்தவர். கிராமத்தில் இருந்து சுமார் ஒரு கிலோமீட்டர் தூரத்தில் அவரது இறந்த உடலை கண்டுபிடிப்பதற்கு ஒரு வாரத்திற்கு முன்பு அவர் காணாமல் போனார்.

2018 ஏப்ரலில் குற்றப்பத்திரிக்கை தாக்கல் செய்யப்பட்டபோது இந்நிகழ்ச்சி ஊடங்கங்களில் தலையங்கச் செய்திகளாக இடம்பெற்றது. குற்றஞ்சாட்டப்பட்டு கைது செய்யப்பட்டவர்கள் அனைவரும் இந்துக்களாய் இருந்ததால், வலதுசாரி இந்துக் குழுக்கள் கைது நடவடிக்கையைக் கண்டித்து எதிர்ப்புப் போராட்டங்கள் நடத்தின. அத்தகைய ஒரு போராட்டத்தில் கலந்து கொண்ட ஆட்சியிலிருக்கும் பாரதிய ஜனதா கட்சியின் அமைச்சர் இருவர் பின்னர் சிக்கல் தீவிரமானதால் பதவி விலகினர். சம்மு காசுமீரின் தேசிய சிறுத்தைகள் கட்சியின் தலைவர் பீம்சிங் இவ்வழக்கை சிபிஐ விசாரிக்க வேண்டுமென வேண்டி செய்த முறையீடு இந்திய உச்ச நீதிமன்றத்தால் விசாரிக்கப்பட்டு நிராகரிக்கப்பட்டது. வன்புணர்வு, கொலை மற்றும் குற்றவாளிக்களுக்கு காட்டப்பட்ட ஆதரவு ஆகியவை மக்கட்சமுதாயத்தில் பரந்த கொந்தளிப்பை ஏற்படுத்தியது.

சம்மு காவற்துறை மூத்த கண்காணிப்பாளர் தாக்கல் செய்துள்ள 5600 வார்த்தைகள் கொண்ட குற்றப்பத்திரிக்கையின்படி, 

ஜனவரி 17, 2018 அன்று சிறுமியின் உயிரற்ற உடல் கண்டெடுக்கப்பட்டு பிணக்கூறு ஆய்வு செய்வதற்கு காவற்துறையால் கையகப்படுத்தப்பட்டது. அதே நாளன்று பிற்பகல் 2.30 மணியளவில் கதுவா மாவட்ட மருத்துவமனையில் ஒரு மருத்துவர் குழுவால் ஆசிபாவின் உடல் பிணக்கூறாய்வு செய்யப்பட்டது. ஜனவரி 22, 2018 அன்று இவ்வழக்கு சம்மு காசுமீரின் குற்றப்பிரிவுத்துறைக்கு மாற்றப்பட்டது. நான்கு காவற்துறை அதிகாரிகள் மற்றும் 7 பேர் குற்றஞ்சாட்டப்பட்டு கைது செய்யப்பட்டதாகக் காவற்துறை வெளியிட்ட ஒரு குறிப்பு தெரிவித்தது. இதுவரை 8 பேர் கைது செய்யப்பட்டுள்ளனர். 

சான்றுகளை அழிக்க முயன்றதாகக் குற்றஞ்சாட்டப்பட்டு இரு காவற்துறை அதிகாரிகள் கைதுசெய்யப்பட்டு, பணியிடை நீக்கம் செய்யப்பட்டனர். ஏப்ரல் 9, 2018 அன்று குற்றஞ்சாட்டப்பட்ட 7 பேர் மீது குற்றப் பத்திரிக்கை தாக்கல் செய்யப்பட்டது. 302, 376, 201, 120-B ஆகிய ரன்பீர் தண்டனைச் சட்டப்பிரிவுகளின் கீழ் அவர்களின் மீது குற்றம் பதிவு செய்யப்பட்டது. குற்றஞ்சாட்டப்பட்ட மற்றொரு சிறுவன் மீதான குற்றப்பத்திரிக்க தாக்கல் செய்யப்படவுள்ளது.

பிணக்கூறாய்வில் அச்சிறுமியின் உயிரற்ற உடலில் குளோனாசிபம் (Clonazepam) இருந்தது கண்டறியப்பட்டது. வன்புணர்வுக்கும் கொலை செய்யப்படுவதற்கும் முன்னர் அச்சிறுமிக்கு மயக்க மருந்து தரப்பட்டிருந்தது கூறாய்வு செய்த மருத்துவர்களால் உறுதி செய்யப்பட்டது. குற்றஞ்சாட்டப்பட்டவர்களில் ஒருவரால் பல நாட்களாக அச்சிறுமி ஒரு வழிபாட்டிடத்தில் அடைத்து வைக்கப்பட்டிருந்தக்கலாமென தடயவியற்சான்றுகள் பரிந்துரைக்கின்றன. வழிபாட்டிடத்தில் கண்டெடுக்கப்பட்ட முடிக்கற்றைகள் அப்பெண்ணின் முடியோடு ஒத்துள்ளதும் கண்டறியப்பட்டது. ஆசிபா பலமுறை பல்வேறு நபர்களால் வன்புணரப் பட்டிருப்பதாகவும் சாகும்வரை கழுத்து நெறிக்கபட்டிருப்பதாகவும், தலையில் கனமான கல்லால் அடிக்கப்பட்டிருப்பதாகவும் தடயவியற்சான்றுகள் கூறுகின்றன.

2018 ஏப்ரலில் குற்றப்பத்திரிக்கை தாக்கல் செய்யப்பட்டபோது இந்நிகழ்ச்சி ஊடங்கங்களில் தலையங்கச் செய்திகளாக இடம்பெற்றது. குற்றஞ்சாட்டப்பட்டு கைது செய்யப்பட்டவர்கள் அனைவரும் இந்துக்களாய் இருந்ததால், வலதுசாரி இந்துக் குழுக்கள் கைது நடவடிக்கையைக் கண்டித்து எதிர்ப்புப் போராட்டங்கள் நடத்தின. அத்தகைய ஒரு போராட்டத்தில் ஆட்சியிலிருக்கும் பாரதிய ஜனதா கட்சியின் அமைச்சர் இருவர் கலந்து கொண்டனர். ஏப்ரல் 9, 2018 அன்று குற்றஞ்சாட்டப்பட்டவர்களுக்கெதிரான குற்றப்பத்திரிக்கையை குற்றப் பிரிவு காவற்துறையினர் கதுவா குற்றவியல் தலைமை நீதித்துறை நடுவர் முன்னிலையில் பதிவு செய்தபோது வழக்கறிஞர்கள் அதனை எதிர்த்தனர். இந்து ஏக்தா மாஞ்ச் குழுவிற்கு (Hindu Ekta Manch) ஆதரவாக, வழக்கறிஞர்கள் குற்றத் தாக்கல் செய்வதைத் தடுத்தனர். எனினும் காவற்படையினர் வரவழைக்கப்பட்டு வழக்கறிஞர்களின் எதிர்ப்பு முறியடிக்கப்பட்டது; குற்றப்பத்திரிக்கையும் தாக்கல் செய்யப்பட்டது.

இந்த 8 வயது சிறுமியின் வன்புணர்வு மற்றும் கொலை நிகழ்ச்சி மக்களின் பெரும் கண்டனத்துக்குள்ளானதால், சம்மு காசுமீர் முதலமைச்சர் மெகபூபா முப்தி வழக்கினை விசாரிக்க விரைவான நடவடிக்கைகள் எடுக்கப்படும் என்றும் சிறுவர் (minor) வன்புணர்வு வழக்கில் குற்றவாளிகளுக்கு மரணதண்டனை கட்டாயமாக்கப்படும் என்றும் கூறினார். 

இந்திய மகளிர் மற்றும் குழந்தைகள் மேம்பாட்டுத்துறை அமைச்சர் மேனகா காந்தி, குழந்தைகள் வன்புணர்வு குற்றத்துக்கு மரணதண்டனையை ஆதரித்த, தனது அமைச்சகம் பாலியியல் குற்றங்களுக்கெதிராக குழந்தைகள் பாதுகாப்புச் சட்டத்தினை அமல்படுத்தத் தனது அமைச்சகம் தேவையான நடவடிக்கைகளை மேற்கொள்ளும் என்று அறிவித்தார். 

ஏப்ரல் 13, 2018 அன்று இந்தியப் பிரதமர் நரேந்திர மோதி இந்திய உச்ச நீதிமன்றமும் இந்த நிகழ்ச்சியைக் கண்டித்து, நீதி காக்கப்படும் என்று செய்தி வெளியிட்டனர்.

ஐக்கிய நாடுகள் அவையின் பொதுச் செயலாளர் அந்தோனியோ குத்தேரசு குற்றவாளிகள் கண்டிப்பாகத் தண்டிக்கப்பட வேண்டியவர்கள் என்றும் இந்நிகழ்ச்சி மிகவும் கொடூரமானது என்றும் கூறியுள்ளார். ஐக்கிய நாடுகள் அவையும் உரிய அதிகாரிகளால் நீதி நிலைநிறுத்தப்படுமென நம்புவதாகக் கூறியுள்ளது

ஜனவரி 18, 2018 அன்று இந்நிகழ்ச்சிக்கு எதிர்ப்புத் தெரிவிக்கும் வகையில் எதிர் கட்சிகள் மக்களவைக் கூட்டத்திலிருந்து வெளிநடப்புச் செய்தனர். சம்மு காசுமீரிலும் பல்வேறு எதிர்ப்புப் போராட்டங்கள் நடத்தப்பட்டன.

சில பிரபலங்களும் அரசியல்வாதிகளும் இந்நிகழ்வைக் கண்டித்துக் குரல் கொடுத்தனர். ஏப்ரல் 12, 2018 அன்று புது தில்லியில் இந்திய வாயிலில் மெழுகுவர்த்தி அணிவகுப்பு நடந்தது. அதில் ராகுல் காந்தி, சோனியா காந்தி, குலாம் நபி ஆசாத், பிரியங்கா காந்தி உட்பட்ட பல இந்திய தேசிய காங்கிரசின் முக்கிய நபர்கள் கலந்து கொண்டனர். இந்து ஏக்தா மாஞ்சிற்கு ஆதரவாக செயற்பட்ட வழக்கறிஞர்களுக்கு எதிராக முதற்குற்றப் பத்திரிக்கை தாக்கல் செய்யப்பட்டது.

கதுவா மற்றும் உன்னாவ் பாலியியல் வன்முறைக் குற்றங்கள் இரண்டுமே ஒரே சமயத்தில் வெளிச்சத்துக்கு வந்ததால் அவற்றுக்கு எதிரான போராட்டங்கள் மும்பை, சென்னை, கொல்கத்தா, புது தில்லி உட்பட நாட்டின் பல இடங்களிலும் நடைபெற்றது.

இந்நிகழ்வு சம்மு காசுமீரில் பரவலான கோபத்தைத் தூண்டியது. எதிர்க் கட்சிகளின் எதிர்ப்பின் அழுத்தத்தால் சம்மு காசுமீர் மாநில அரசு இவ்வழக்கின் விசாரணையை மாநிலக் குற்றவியல் பிரிவிற்கு மாற்றியது. குற்றஞ்சாட்டப்பட்டவரின் தனிப்பட்டப் பழிவாங்கும் எண்ணத்தாலும் பாக்கர்வால் நாடோடி மக்களை வெளியேற்றுவதற்காக விடப்பட்ட எச்சிரிக்கையாகவும் திட்டமிட்டு இக்குற்றம் நடத்தப்பட்டுள்ளதாகக் காவற்துறை பதிவு செய்த குற்றப்பத்திரிக்கையின் படி அறியப்படுகிறது.T பாக்கர்வால் நாடோடிகள், இந்துக்கள் அதிகம் வாழும் பகுதியில் வசிக்கும் இசுலாமிய மக்களாவர். உள்ளூர் பாரதிய ஜனதா கட்சித் தலைவர்கள் அரசியல் அழுத்தத்தால் கைது நடவடிக்கை மேற்கொள்ளப்பட்டுள்ளது என்றும், வழக்கினை சிபிஐ விசாரிக்க வேண்டுமென்றும் கோரினர். பாரதிய ஜனதா கட்சியுடன் இணைந்து ஆட்சி அமைத்துள்ள சம்மு காசுமீர் முதலமைச்சர் மெகபூபா முப்தி இக்கோரிக்கையை நிராகரித்து விட்டார். மத்தியப் பிரதேசத்தின் பாரதிய ஜனதா கட்சித் தலைவர் இந்த வன்புணர்வுக்கும் கொலைக்கும் பாக்கித்தான் இராணுவத்தினர் தான் காரணம் என்று கூறியது கடுமையான கண்டனத்துள்ளானது. இந்து ஏக்தா மாஞ்ச் அமைப்பினர் குற்றஞ்சாட்டப்பட்டுக் கைதானவர்கள் குற்றவாளிகளே இல்லை என்று வாதிடுகின்றனர். 

வன்புணர்வு பாதிப்புக்குள்ளான சிறுமியின் சமூகம் அக்கிராமத்தில் சில ஆண்டுகளுக்கு முன்னர் அவர்கள் வாங்கியிருந்த இடத்திலுள்ள மயானத்தில் சிறுமியின் உடலை புதைக்கத் திட்டமிட்டனர். ஆனால் உடலைப் புதைக்க முற்படும்போது வலதுசாரி இந்து செயற்பாட்டாளர்களின் மிரட்டலால் தாங்கள் வேறு கிராமத்தில் தன் மகளின் உடலைப் புதைக்க நேர்ந்தது என்று சிறுமியின் தந்தை தெரிவித்தார்.

இவ்வழக்கில் குற்றஞ்சாட்டப்பட்ட இந்துக்கள் கைதானதை எதிர்த்து வலது சாரி இந்துக் குழுக்கள் போராட்டங்கள் நடத்தின. பாரதிய ஜனதா கட்சியின் இரு அமைச்சர்களான வனத்துறை அமைச்சர் லால் சிங் சௌத்ரி, தொழிழ்துறை அமைச்சர் சந்தர் பிரகாஷ் இருவரும் இந்தப் போராட்டங்களில் ஒன்றில் கலந்து கொண்டனர். இக்கைது தங்களது சமயத்திற்கு இழுக்கு என்றும் கைதானவர்கள் விடுதலைச் செய்யப்படவில்லை என்றால் தாங்கள் தீக்குளிப்போம் என்றும் போராட்டக்காரர்களில் ஒருவர் "த நியூயார்க் டைம்ஸ்" இதழுக்குப் பேட்டியளித்தார். ஏப்ரல் 9, 2018 அன்று குற்றஞ்சாட்டப்பட்டவர்களுக்கெதிரான குற்றப்பத்திரிக்கையை குற்றப் பிரிவு காவற்துறையினர் கதுவா குற்றவியல் தலைமை நீதித்துறை நடுவர் முன்னிலையில் பதிவு செய்தபோது சில வழக்கறிஞர்கள் அதனை எதிர்த்தனர். இந்து ஏக்தா மாஞ்ச் குழுவிற்கு (Hindu Ekta Manch) ஆதரவாக வழக்கறிஞர்கள் குற்றத்தாக்கலைத் தடுக்க முயற்சித்தனர். எனினும் காவற்படையினர் வரவழைக்கப்பட்டு வழக்கறிஞர்களின் எதிர்ப்பு முறியடிக்கப்பட்டது; குற்றப்பத்திரிக்கையும் தாக்கல் செய்யப்பட்டது. குற்றஞ்சாட்டப்பட்டவர்களுக்கு காட்டப்பட்ட இந்த ஆதரவு மக்களிடம் கோப அலையை ஏற்படுத்தியது.

கதுவா கொலை மற்றும் வன்புணர்வு வழக்கின் விசாரணை சம்மு காஷ்மீரில் ஏப்ரல் 1, 2018 அன்று, கதுவா முதன்மை அமர்வு நீதியரசரின் முன் துவங்கியது. இரண்டாம் கட்ட விசாரணை ஏப்ரல் 28, 2018 இல் நடைபெறவுள்ளது. இவ்வழக்கின் விசாரணையை ஏப்ரல் 27, 2018 அன்று சண்டிகருக்கு மாற்றுவது தொடர்பாக சம்மு காஷ்மீர் அரசின் கருத்தினை இந்திய உச்சநீதிமன்றம் கேட்டுள்ளது.

வழக்கினை சிபிஐக்கு மாற்றும்படி ஜம்மு காஷ்மீர் தேசிய சிறுத்தைகள் கட்சியினரால் செய்யப்பட்ட முறையீட்டு மனுவை விசாரித்த இந்திய உச்ச நீதிமன்றம் அதற்கு அனுமதியளிக்க மறுத்துவிட்டது.



</doc>
<doc id="401873" url="https://ta.wikipedia.org/wiki?curid=401873" title="மேல் மாகாண ஆளுநர்களின் பட்டியல்">
மேல் மாகாண ஆளுநர்களின் பட்டியல்

மேல் மாகாண ஆளுநர் ("Governor of the Western Province of Sri Lanka") என்பவர் இலங்கையின் மேல் மாகாண சபையின் நிருவாகத்தைக் கவனிக்கவென இலங்கை அரசுத்தலைவரால் நியமிக்கப்படுபவரைக் குறிக்கும். 1987 ஆம் ஆண்டின் மாகாண சபைச் சட்டம் இல. 42, அதன் 28 ஆம் இலக்க திருத்தச் சட்டம் (1990) மற்றும் 13வது திருத்தச் சட்டம் ஆகியன ஆளுனரின் அதிகாரங்களை எடுத்துரைக்கின்றன.




</doc>
<doc id="401882" url="https://ta.wikipedia.org/wiki?curid=401882" title="கொசேர் உணவுகள்">
கொசேர் உணவுகள்

கொசேர் உணவுகள் (கொஷேர், "Kosher foods") யூதர்களின் "கேஷ்ரூத்" எனப்படும் உணவுக் கட்டுபாட்டுக் கொள்கைகளுக்குட்பட்ட உணவுகளாகும். இது லேவியர் மற்றும் இணைச் சட்டத்தை அடிப்படையாகக் கொண்டவை. எபிரேய மொழியில் "கொசேர்" (, ), என்பது "தகுதியான" (இங்கு உண்ணத்தகுந்த) என்ற பொருளுடையது. சமயச் சட்டப்படி இல்லாத உணவுகள் "திரைஃப்" (טרײף, , எனப்படுகின்றன; இது "கிழிந்த" எனப் பொருள்படும்.

தோராவில் தரையில் வாழும், அசைபோடும், பிளவுபட்ட குளம்புள்ள விலங்குகளே அனுமதிக்கப்பட்டுள்ளன. இக்காரணங்களுக்காக நான்கு விலங்குகள் குறிப்பாக விலக்கப்பட்டுள்ளன; முயல், ஒட்டகம், பன்றி மற்றும் ஐராக்சு எனப்படும் ஒருவகை அணில்ஒட்டகத்திற்கு இரண்டு விரல்களே உள்ளதாலும், முயலுக்கும் ஐராக்சிற்கும் பின்குடல் செரித்தல் (நான்கறை உள்ள முன்குடல் செரித்தலுள்ள ஆடு/மாடு போலன்றி) நிகழ்வதாலும் இவை விலக்கப்பட்டுள்ளன.

தோராவில் விலக்கியுள்ள இறக்கையுள்ள பறவைகளில் கொன்றுண்ணிப் பறவை, மீனுண்ணும் நீர்ப்பறவைகள், வௌவால்கள் அடங்கும். தோராவின்படி "நீரில் வாழும்" (கடல், ஆறுகள்) துடுப்புகளும் செதில்களும் உள்ளவையே உண்ணத்தக்கவையாம்.

தரையில் ஊர்ந்து செல்பவற்றையும் "பறக்கும் ஊர்வனவற்றையும்",தோரா தடைசெய்யப்பட்ட உணவாக அறிவிக்கிறது. இவற்றில் இருவகை வெட்டுக்கிளிகளுக்கும் வண்டுகளுக்கும் விலக்களிக்கப்பட்டுள்ளது.

இறைச்சியைத் தவிர, தடைசெய்யப்பட்ட விலங்குகளின் பிற பொருட்களும் ஆரோக்கியமில்லாத விலங்குகளின் பொருட்களும் தால்முடிக் எழுதுவோரால் தடை செய்யப்பட்டுள்ளன. இவற்றின் முட்டைகள் (மீன் முட்டைகளும்) பாலும், இவற்றிலிருந்து பெறப்படும் பாற்கட்டி, களி ஆகியனவும் உள்ளடங்கும். ஆனால் விலங்குகளால் "தயாரிக்கப்படும்" அல்லது "சேகரிக்கப்படும்" தேன் போன்றவை உண்ணக்கூடியவை. யூத சமயநூல்களின்படி உண்ணத்தக்க விலங்குகளின் முட்டைகள் ஒருமுனையில் கூர்மையாகவும் மறுமுனையில் நீள்வட்டமாகவும் இருப்பதைக் கொண்டு உண்ணத்தக்கனவா அல்லவா என்பதை முடிவு செய்யலாம்.

செவ்வியல் சமயவியலாளர்கள் ஒரு விலங்கு கொசேர் என்றால் அதன் பாலும் கொசேர் என அறிவுறித்தனர். ஒரு விலங்கை வெட்டிய பிறகு அது நோயுள்ளதாக அறியப்பட்டால் அது கொசேர் அல்லாததாக கருதப்படவேண்டும். இது காலந்தாழ்த்தி அதன் பாலை கொசேர் அல்லாததாக்கி விடும். இருப்பினும் பெரும்பாலான விலங்குகள் பால் சுரக்கும் நேரத்தில் ஆரோக்கியமாக இருப்பதால் மரபாக பாலை கொசேராகவே கருதுகிறது. இந்தக் கொள்கை இறைச்சிக்கு பொருந்துவதில்லை; நோயுள்ளதா என்பதை கண்டறிந்த பின்னரே இறைச்சி உண்ணத்தக்கதாகும்.

பெண் முலைப்பால் அனுமதிக்கப்பட்டுள்ளது. இருப்பினும், முலைப்பாலை முலையிலிருந்தே நேரடியாக குடிக்க வேண்டும்; நான்கு அகவைக்கும் குறைந்த சிறாரே (உடல்நிலை சரியில்லை என்றால் ஐந்து அகவை வரை) குடிக்கலாம். தவிரவும் இரண்டு அகவைக்கு மேற்பட்ட குழந்தைகள் மூன்று நாட்கள் தொடர்ந்து குடிப்பதை நிறுத்தாவிட்டாலே அனுமதிக்கப்படும்.

பாற்கட்டிகளைப் பொருத்தவரை சற்று சிக்கலானது. பொதுவாக பாற்கட்டி தயாரிக்க கன்றின் வயிற்றில் காணப்படும் "ரென்னட்" எனும் நொதி தேவைப்படும். இது பாலை தயிராகவும் மோராகவும் பிரிக்கின்றது. ஆனால் தற்காலத்தில் இந்த நொதியம் செயற்கை முறையில் நுண்ணுயிரிகளைக் கொண்டு தயாரிக்கப்படுகின்றது. ரென்னட் விலங்குகளிடமிருந்து பெறக்கூடியதாகையால் இது கொசேர் இல்லாத விலங்குகளிடமிருந்து பெறப்பட்டிருக்கலாம் என்பதால் பாற்கட்டி கொசேரில்லை எனலாம். இருப்பினும் முற்றிலும் இனக்கலப்பு செய்த உயிரிகளால் ரென்னட் பெறப்பட்டு பாற்கட்டி தயாரிக்கப்படிருந்தால் அது கொசேர் ஆகும். ரென்னட் இறைச்சியாகக் கருதப்படுவதில்லை; எனவே இறைச்சியும் பாலும் கலக்கக் கூடாது என்ற விதி பாற்கட்டி தயாரிப்பிற்கு எதிரானதல்ல.
முட்டை உணவுகள் விலங்கிலிருந்து பெறப்பட்டாலும் இறைச்சியுமல்லாத பாலுமல்லாத "பரவே" உணவாக கருதப்படுகின்றது. 

முட்டைக்கருவில் குருதி காணப்பட்டால் குஞ்சு பொரிக்க தயாராகிவிட்டதாக கருதி அவை தடை செய்யப்பட்டுள்ளன; அஸ்கனாசு யூதர்கள் முட்டையில் எங்கு குருதி காணப்பட்டாலும் அவற்றை கொசேர் இல்லை எனக் கருதினர். செபராது யூதர்கள் மாறாக முட்டையின் வெள்ளைப்பகுதியில் குருதி இருந்தால் குருதியை நீக்கி விட்டு கொசேர் தகுதிபெற்றதாக கருதினர். 

தற்காலத்தில் பண்ணைக் கோழிமுட்டைகளிலிருந்து குஞ்சு பொரியாததால் அவை அனைத்துமே, குருதி இருப்பினும், கொசேராகக் கருதப்படுகின்றன.
ஊன்பசை பல்லாண்டுகளாக இசைக்கருவிகளின் சித்திரத்தையல், ஒப்பனைப் பொருட்கள், ஒளிப்படத் தாளில் தடவப்படும் களியாகவும் இருந்து வந்துள்ளது. ஜெல்லி, டிரைபிள், மார்சமெல்லோ போன்ற உணவுப்பொருட்களிலும் மருந்து குளிகைகளிலும் பயன்படுத்தப்பட்டு வருகின்றது.

ஊன்பசை கொலாசன் எனப்படும் இணைப்பிழையப் புரதத்தை நீராற்பகுத்து பெறப்படுவதாலும் மூல இறைச்சி கொசேர் இல்லாமல் இருக்கலாம் என்பதாலும் இது குறித்து மிகுந்த உரையாடல்களும் சர்ச்சைகளும் நடைபெற்றுள்ளன. சிலர் இதனை கொசேர் இல்லாததாக கருதினாலும் வேறுசிலர் இது வேதிய செயற்பாட்டால் பதப்பட்டதால் இறைச்சியாக கருதவியலாது என்றும் அதனால் கொசேர் என்றும் வாதிடுகின்றனர். 

தற்கால தயாரிப்பாளர்கள் இந்த சர்ச்சைகளைத் தவிர்க்க கொசேர் தகுதிபெற்ற மீன்களிலிருந்து ஊன்பசையைத் தயாரிக்கின்றனர்.

மனித உயிருக்கு அபாயம் ஏற்படும்போது யூத சமய விதிகளுக்கு "பிக்குவா நெபெசு" எனப்படும் உயிர்க்காப்பு விலக்கு அளிக்கப்படுகின்றன. காட்டாக, ஒரு நோயாளியின் நோய்மீள்விற்கு முதன்மையானது எனப்படுகையில் கொசேர் இல்லாத உணவு வகைகளும் அனுமதிக்கப்படுகின்றன. அதேபோல யூதர் செல்லுமிடத்தில் கொசேர் உணவின்றி பட்டினி இருக்கும் நிலை வந்தால் விலக்கப்பட்ட உணவுவகைகளை எடுத்துக் கொள்ளலாம். 




</doc>
<doc id="401898" url="https://ta.wikipedia.org/wiki?curid=401898" title="வணிகப் பாதை">
வணிகப் பாதை

வணிகப் பாதை ( trade route) என்பது  சரக்குப் போக்குவரத்து வலைப்பின்னலைக் குறிப்பதாகும். இது சரக்குப் போக்குவரத்து மற்றும் அந்தப் போக்குவரத்துக்கு பயன்படுத்தப்படும் தொடர் பாதைகள் போன்ற வரிசைகளைக் கொண்டது.  இந்த சொல்லானது  நீர்வழியாக தொலைதூர சந்தைகளை அடைய பண்டங்களை கொண்டு செல்வதைக் குறிக்கவும் பயன்படுத்தலாம்.  வணிகப் பாதை என்பது நீண்ட தொலைவான பாதையைக் கொண்டிருக்கும், இந்த வணிக ரீதியான பெரிய போக்குவரத்துப் பாதைகள் சிறிய வலைப்பின்னல்களுடன் இணைக்கப்பட்டிருக்கலாம். குறிப்பிடத்தக்க வர்த்தக பாதையான ஐரோப்பாவில் இருந்த ஆம்பர் பாதை, தொலை தூர வர்த்தகத்திற்கு நம்பகமான வலையமைப்பாக இருந்தது. இடைக்காலத்தில் மசாலை வணிகத்துக்கு கடல் வர்த்தகப் பாதை முக்கியமாக ஆனது, இந்த பாதைகளின் கட்டுப்பாட்டை நாடுகள் தங்கள் இராணுவத்தின் கட்டுப்பாட்டில் மேற்கொண்டன.  ஹான்சியடிக் லீக் போன்ற நிறுவனங்கள், இடைக்காலத்தில் வர்த்தகர்களின் நலன்களை பாதுகாப்பதை நோக்கமாகக் கொண்டதாகவும், வர்த்தகத்தில் பெருமளவு முக்கியத்துவம் பெற்றதாகவும் இருந்தன.

நவீனக் காலத்தில், பெரும்பான்மையான வணிகச் செயல்பாடுகள் பழைய உலகின் பெரிய வணிக வழித்தடங்களில் இருந்து நவீன தேசிய அரசுகளுக்கு இடையிலான புதிய பாதைகளுக்கு மாற்றப்பட்டன. இந்த வர்த்தக நடவடிக்கைகளானது சில நேரங்களில் பாரம்பரிய வர்த்தக பாதுகாப்பின்றி மற்றும் சர்வதேச கட்டற்ற வணிக உடன்படிக்கைகளின் கீழ் மேற்கொள்ளப்பட்டன.   நவீனக் காலத்தில் வணிகப் போக்குவரத்தானதுபாரம்பரியத்தில் இருந்து மாறியதாக நாடுகளுக்கு இடையில் எண்ணைக் குழாய் வணிகத்தை உள்ளடக்கியதாகவும், நன்கு அறிமுகமான தொடருந்து பாதை, தானுந்து, சரக்கு விமானம் ஆகியவற்றை உள்ளடக்கியதாக உள்ளன.

செப்புக் காலத்தில் நீண்ட தூர வர்த்தக பாதைகள் உருவாயின. கி.மு. இரண்டாம் நூற்றாண்டின் துவக்கத்திலிருந்து பொது ஊழி துவக்கம் வரை, மேற்கு ஆசியா, மத்திய தரைக்கடல், சீனா, இந்தியத் துணைக் கண்டம் ஆகியவற்றில் சமூகங்கள் வர்த்தகத்திற்கான முக்கிய வணிகப் போக்குவரத்து வலைப்பின்னலை வளர்த்தன.

நீண்டத் தொலைவுக்கான நீர்வழியிடை நிலவழி வர்த்தகத்தை எளிதாக்கும் முக்கிய கருவிகளில் ஒன்றாக வேலை விலங்குகள் வளர்ப்பு இருந்தது.  கி.மு இரண்டாம் நூற்றாண்டுக்கு முன்பிருந்தே காணப்பட்ட ஒழுங்கமைக்கப்பட்ட வணிகர்கள், கடந்து செல்லும் வழியில் மிகுதியான தீவனம் கிடைக்கும் சூழலால், சரக்குகளை மிக அதிக தூரம் எடுத்துச் சென்றனர்.  தூரக் கிழக்கில் இருந்து அரேபிய தீபகற்பம் வரையிலான தொலை தூர வர்த்தகமான மசாலை மற்றும் பட்டு வணிகமானது அரேபிய நாடோடிகளின் கட்டுப்பாட்டில் வர அவர்களின் ஓட்டக வளர்ப்பு உதவியது. தொலை தூர வணித்தில் வணிகர்கள் பெரும்பாலும் ஆடம்பரப் பொருட்களையே கொண்டு சென்றனர்,  நெடுந் தொலைவில் உள்ள மலிவான பொருட்களானது வணிகர்களுக்கு இலாபம் தரக்கூடியதாக இருக்கவில்லை. இரும்பு மற்றும் வெண்கல தொழில்நுட்பங்களினால் ஏற்பட்ட உற்பத்தி வளர்ச்சிக்குப் பிறகு,  புதிய வணிகப் பாதைகளும் - நாகரிகங்களுக்கு புதுமையான பொருட்களை வழங்குதலும் – உயரத் தொடங்கியது.

நாகரிகங்களுக்கு இடையிலான கடல் வர்த்தகத்துக்கான சான்றுகள் குறைந்தபட்சம் 90 ஆயிரம் ஆண்டுகளுக்கு முந்தியதாக உள்ளது. கடல் போக்குவரத்தானது சுமேரியர்களுக்கு கி.மு. 4 மற்றும் 3 ஆம் நூற்றாண்டுகளுக்கு இடையில் அறியப்பட்டது, சுமேரியர்களுக்கு முன்னால் இந்திய மற்றும் சீன மக்களால் அறியப்பட்டிருக்கலாம். எகிப்தியர்களுக்கு செங்கடல் வழியாக வர்த்தக வழிகள் இருந்தன, அவர்களுக்கு "பண்டு" (கிழக்கு ஆப்பிரிக்கா) மற்றும் அரேபியாவிலிருந்து மசாலை இறக்குமதி செய்யப்பட்டன.


</doc>
<doc id="401903" url="https://ta.wikipedia.org/wiki?curid=401903" title="சாஷா திருப்பதி">
சாஷா திருப்பதி

சாஷா திருப்பதி ("Shashaa Tirupati") தேசிய விருது வென்ற திரைப்படப் பின்னணிப் பாடகி, பேச்சாளரும், நாடக நடிகருமாவார். இவர் இந்திய வம்சா வழியில் வந்த கனடா நாட்டவராவார். காசுமீரத்தைச் சேர்ந்த குடும்ப வழியில் வந்த இவர் பாலிவுட் மற்றும் தென்னிந்திய திரையிசைத் துறைகளில் பாடிவருகிறார்.

"தி ஹம்மா சாங்" (ஓகே ஜானு திரைப்படம்)", "பிர் பி தும்கோ சாஹுன்கா", "பாரிஷ்" (ஹால்ஃப் கேர்ள்பிரெண்டு திரைப்படம்) "கன்ஹா" "ஓ சோனா தேரே லியே", "சல் கஹின் டோர்" போன்றவை இவரது பிரபலமான பாடல்கள் ஆகும்.

இந்தி, தமிழ், தெலுங்கு, பஞ்சாபி, மலையாளம், கன்னடம், வங்காள மொழி, கொங்கணி மொழி, அரபு மொழி, ஆங்கிலம் ஆகிய மொழிகளில் இவர் பாடியுள்ளார். பாடகர் மட்டுமல்லாது கசூ, மேற்கத்திய கிதார், கிளபம்,ஆர்மோனியம் ஆகிய வாத்தியக் கருவிகளையும் வாசிக்கக் கூடியவர். "காற்று வெளியிடை" தமிழ் திரைப்படத்தில் இவர் பாடிய "வான் வருவான்" பாடலுக்கு 2018 ஆம் ஆண்டின் சிறந்த பின்னணிப் பாடகிக்கான தேசிய விருதினைப் பெற்றுள்ளார். உல்க்கா மயூர் எழுதி இயக்கிய "ஐ கிளவுட்" என்ற நாடகத்தில் முதன்முதலில் நடித்தார். இந் நாடகத்தின் கதாநாயகனாக பாடலாசிரியர் மயூர் பூரி நடித்துள்ளார்.



</doc>
<doc id="401904" url="https://ta.wikipedia.org/wiki?curid=401904" title="என்னமோ ஏதோ (2014 திரைப்படம்)">
என்னமோ ஏதோ (2014 திரைப்படம்)

என்னமோ ஏதோ(Yennamo Yedho) 2014 ஆம் ஆண்டில் வெளிவந்த இந்திய தமிழ் நகைச்சுவை கலந்த காதல் திரைப்படமாகும். இத்திரைப்படத்தை ரவி தியாகராஜன் இயக்க, கௌதம் கார்த்திக், நிகேசா படேல் ஆகியோர் நடித்துள்ளனர். தெலுங்கு திரைப்படமான அலா மொத-லை-யிந்தி திரைப்படத்தின் மறு ஆக்கமாகும். இத்திரைப்படமானது, ரவி பிரசாத் புரொடக்சன்ஸ் நிறுவனத்தால் தயாரிக்கப்பட்டது. இத்திரைப்படத்திற்கு டி. இமான் இசையமைத்துள்ளார். கோபி ஜெகதீஸ்வரன் இத்திரைப்படத்தின் ஒளிப்பதிவாளராகவும், விஸ்வரூபம் (2012 திரைப்படம்) புகழ் லால்குடி என் இளையராஜா கலை இயக்குநராகவும் பணிபுரிந்துள்ளனர். இத்திரைப்படம் 2014 ஆம் ஆண்டு ஏப்ரல் மாதம் 25 ஆம் நாள் வெளியிடப்பட்டு கலவையான விமர்சனங்களைச் சந்தித்தது. 


ஒரு திருமணத்தில் நாயகன் கௌதமும் (கௌதம் கார்த்திக்), நாயகி நித்தியாவும் (ராகுல் பிரீத் சிங்) சந்தித்துக்கொள்கிறார்கள். இரண்டு பேருமே மணமக்களை வாழ்த்த வரவில்லை. சில மாதங்களுக்கு முன்புவரை கௌதம் காதலித்த பெண்ணுக்கும், நித்தியாவைக் காதலித்து ஏமாற்றியவனுக்கும் நடக்கும் திருமணம் தான் அது. தங்களை விட்டுப் பிரிந்தவரைச் சபிப்பதற்காகத் திருமணத்திற்கு வந்திருக்கும் கௌதமும் நித்யாவும் சந்தித்து நண்பர்கள் ஆகிறார்கள். கவுதம் சென்னை வந்த பிறகும் ராகுல் பிரீத் சிங்குடன் நட்பு தொடர்கிறது. அதை காதல் என நம்பி, அவரிடம் சொல்லப் போகிறார் கவுதம். ஆனால் அந்த நேரத்தில்தான் தன் காதலனை அறிமுகப்படுத்துகிறார் ராகுல் பிரீத் சிங். பின்னர் நிகிஷா பட்டீலின் அறிமுகம் கிடைக்க, கவுதம் மனது அவர் மீது காதலாகிறது. ஆனால் காதலுடன் போன ராகுல் ப்ரீத் சிங், தன் மனம் உண்மையில் நாடுவது கவுதமைத்தான் எனப் புரிந்து, அவரைத் தேடி வருகிறார். அங்கே கவுதம் - நிகிஷா காதலில் விழுந்திருப்பதை அறிந்து தன் காதலை சொல்லாமல் போகிறார். ஆனால் கவுதம் - நிகிஷா காதலும் ஒரு காரணத்தால் முறிகிறது. பாதிக்கப்பட்ட இந்த இருவருக்கும் இடையில் காதல் ஏற்பட்டு இருவரும் இணைந்தார்களா என்பதுதான் கதை.

ரவி பிரசாத் அவுட்டோர் யூனிட் என்ற தென்னிந்திய அளவில் முன்னோடியான திரைப்படத் தயாரிப்பு சாதனங்கள் வழங்கும் நிறுவனத்தினர் 
அலா மொத-லை-யிந்தி என்ற திரைப்படத்தை மறுஆக்கம் செய்வதற்கான உரிமையை வாங்கியிருந்தனர். இவர்கள் இத்திரைப்படத்தை ரவி பிரசாத் புரொடெக்சன்ஸ் என்ற நிறுவனத்துடன் இணைந்து தயாரிக்க முடிவெடுத்தனர். தியாகராஜன் என்ற சண்டைப்பயிற்சி இயக்குநரின் மகனும், இயக்குநர் பிரியதர்சனின் உதவியாளருமான ரவி தியாகராஜன் படத்தை இயக்குவதற்காக தேர்ந்தெடுக்கப்பட்டார். இயக்குநராக இவருக்கு இது அறிமுகப் படமாகும்.

2013 ஆம் ஆண்டில் மே 23 ஆம் நாளில் படப்பிடிப்பு தொடங்கியது. இரண்டாம் கட்டப் படப்பிடிப்பு 27 சூன் 2013 இல் ஐதராபாத்தில் தொடங்கியது.

இத்திரைப்படத்திற்கு டி. இமான் இசையமைக்க பாடல் வரிகள் மதன் கார்க்கியால் எழுதப்பட்டுள்ளன.


இத்திரைப்படம் எதிர்மறையான விமர்சனங்களைச் சந்தித்தது. டைம்ஸ் ஆப் இந்தியா ஐந்திற்கு இரண்டு நட்சத்திரங்கள் அளவிற்கே மதிப்பீடு கொடுத்தது. மேலும், அது "இது எழுத்தில் உள்ளபோது ஏதோ உள்ளது போல் உணர்த்தியிருக்கலாம். ஆனால், திரையில் வரும் போது அபத்தமான நகைச்சுவையாகவே ஒருவர் இதைக் கருத முடியும் எனவும், அதன் சீரற்ற தொனியின் காரணமாக, இந்த திரைப்படம் கடுமையாக ஒத்துப்போகாமலும், குவிக்கப்படாமலும் வந்துள்ளது” எனவும் குறிப்பிட்டுள்ளது. தி இந்து "இத்திரைப்படத்தில் வரும் காதல் காட்சிகளுக்கும் காதல் முறிவுகளுக்கும் முடிவேயில்லாமல் சலிப்பைத் தருகின்றன” என எழுதியுள்ளது. 


</doc>
<doc id="401907" url="https://ta.wikipedia.org/wiki?curid=401907" title="சிரத்தா சிறீநாத்">
சிரத்தா சிறீநாத்

சிரத்தா சிறீநாத் (Shraddha Srinath) என்பவர் இந்தியத் திரைப்படநடிகை ஆவார். இவர் பெரும்பான்மையாகக் கன்னடம் மற்றும் தமிழ் மொழித் திரைப்படங்களில் நடிப்பவர் ஆவார். 2016 ஆம் ஆண்டில் வெளியான கன்னட உளவியல் பரபரப்பூட்டும் திரைப்படமான யு டர்னில் இவரின் நடிப்பு பெரும் வரவேற்பைப் பெற்றுத் தந்தது. மேலும் சிறந்த நடிகைக்கான பிலிம்பேர் விருது பெற்றார். 2017 ஆம் ஆண்டு தமிழில் வெளிவந்து வியாபார, விமர்சன ரீதியிலும் வெற்றி பெற்ற விக்ரம் வேதா திரைப்படத்திலும் இவரின் நடிப்பு பாராட்டப்பட்டது.

சிரத்தா சிறீநாத் உதம்பூர் மாவட்டம், சம்மு காசுமீரில் உள்ள படைத்துறை மருத்துவமனையில் செப்டம்பர் 29, 1990 இல் பிறந்தார். இவர் கன்னடர் பிராமணர் குடும்பத்தைச் சார்ந்தவர் ஆவார். இவரின் தந்தை இந்தியத் தரைப்படையின் குமாவுன் படையணி அதிகாரியாகப் பணிபுரிந்தார். இவரின் தாய் பள்ளிக்கூட ஆசிரியராகப் பணிபுரிந்தவர் ஆவார். இவர் இந்தியாவின் பெரும்பாலான நகரங்களில் வாழ்ந்துள்ளார். குறிப்பாக இராசத்தான் மாநிலத்திலுள்ள சூரத்கார், மத்தியப் பிரதேசத்திலுள்ள போபால், உத்தராகண்டத்திலுள்ள தர்சுலா, கருநாடகத்திலுள்ள பெல்காம், அசாமிலுள்ள சில்சர், மற்றும் தெலுங்கானாவிலுள்ள சிக்கந்தராபாத் போன்ற நகரங்களில் வாழ்ந்துள்ளார். சிக்கந்தராபாத் ஆர். கே புரம் இராணுவப் பள்ளியில் பன்னிரண்டாம் வகுப்பு படித்தார். அதன் பின் பெங்களூர் சென்று சட்டம் பயின்றார். 

பெங்களூருவில் சட்டம் பயின்ற பிறகு பெங்களூரருவைத் தலைமை இடமாகக் கொண்டு செயல்படும் ஒரு அசையாப் பொருள்கையாளுகை நிறுவனத்தில் வழக்கறிஞராகப் பணியாற்றினார். பின்பு ஒரு பிரான்சு விற்பனை நிறுவனத்தின் அசையாப் பொருள்கையாளுகை சட்ட ஆலோசகராகப் பணியாற்றினார். தனது முழுநேரப் பணிகளுக்கு இடையிலும் சில நாடகத் திரைப்படம் மற்றும் விளம்பரங்களில் நடித்தார். 2015 ஆம் ஆண்டில் ஒரு கன்னடத் திரைப்படத்திற்கான நாயகி வேடத்திற்கான கலைக்காணல் நடைபெற்றது. இதில் கலந்துகொண்டு தேர்வு செய்யப்பட்டார். ஆனால் அந்தத் திரைப்படத்திற்கான படப்பிடிப்புத் துவங்கப்படவில்லை. பின் இவரின் விளம்பரங்களைப் பார்த்த பிறகு மலையாளத் திரைப்படமான கோஹினூர் எனும் திரைப்படத்தில் இரண்டாவது கதாநாயகி வேடத்திற்கு இவரைத் தேர்வு செய்தனர். இந்தத் திரைப்படத்தை இயக்கியவர் வினய் கோவிந்த். இது செப்டம்பர் 2015 இல் வெளியானது. இது தான் இவரின் முதல் திரைப்படமாகும். பின் மே 2016 இல் கன்னடத்தில் யு டர்ன் திரைப்படத்தில் நடித்தார். இதனை பவன் குமார் இயக்கினார். இந்தத் திரைப்படம் நியூயார்க் திரைப்படத் திருவிழாவில் சிறப்புக் காட்சியாகக் காண்பிக்கப்பட்டது. மேலும் இந்தியாவிலும் வெளியாகி விமர்சகர்களிடையே நல்ல வரவேற்பைப் பெற்றுத் தந்தது. யு டர்ன் திரைப்படத்தில் சிரத்தா சிறீநாத்தின் நடிப்பைப் பற்றி பரத்வாஜ் ரங்கன் என்பவர், வாசனைத் திரவியம் போல திரைப்படம் முழுவதும் இவரின் தீவிரமான நடிப்பானது படம் முழுவதும் பரவி உள்ளது எனக் கூறினார். மேலும் பிரதீப் வர்மா இயக்கத்தில் உர்வி மற்றும் சிம்பிள் சுனி இயக்கத்தில் ஆபரேஷன் அலமேலம்மா எனும் கன்னடத் திரைப்படங்களில் நடித்துள்ளார். கௌதம் ராமச்சந்திரன் இயக்கத்தில் ரிச்சி எனும் திரைப்படத்தில் நிவின் பாலியுடன் இணைந்து நடித்தார். இந்தத் திரைப்படம் கலவையான விமர்சனங்களைப் பெற்றுத் தந்தது. மேலும் மணிரத்னம் இயக்கத்தில் காற்று வெளியிடை திரைப்படத்தில் கௌரவத் தோற்றத்தில் நடித்தார். ஆர். கண்ணன் இயக்கத்தில் இவன் தந்திரன் திரைப்படத்தில் நாயகியாக நடித்தார். 2017 இல் புஷ்கர்- காயத்ரி இயக்கத்தில் விக்ரம் வேதா திரைப்படத்தில் நடித்தார். இதில் மாதவனுடன் இணைந்து நடித்தார். இந்தத் திரைப்படம் வியாபார ரீதியாகவும் , விமர்சன ரீதியிலும் வெற்றி பெற்றது. 


</doc>
<doc id="401916" url="https://ta.wikipedia.org/wiki?curid=401916" title="ஈஷா தியோல்">
ஈஷா தியோல்

ஈஷா தியோல் (Esha Deol) (பிறப்பு: நவம்பர் 2, 1981) இந்தியத் திரைப்படநடிகை ஆவார். இவர் பெரும்பானமையாக இந்தி மொழித் திரைப்படங்களில் நடிப்பவர் ஆவார். இவர் தர்மேந்திரா மற்றும் ஹேம மாலினி தம்பதியின் மகள் ஆவார். இவரின் முதல் திரைப்படம் 2002 ஆம் ஆண்டில் வெளியான கொய் மேரே தில் சே பூச்சே ஆகும். இந்தத் திரைப்படத்தில் இவரின் நடிப்பிற்கும் பாராட்டுகளும் விருதுகளும் கிடைத்தன. குறிப்பாக சிறந்த அறிமுக நடிகைக்கான பிலிம் பேர் விருது கிடைத்தது.

2003 ஆம் அண்டில் வெளிவந்த லாக் கார்கில் திரைப்படம் , 2004 இல் யுவா மற்றும் தூம் மற்றும் 2005 ஆம் ஆண்டுகளில் வெளிவந்த இன்சான், கால், மெயின் ஐசா ஹி ஹூன், தஸ், நோ என்ட்ரி, ஷாதி நம்பர் 1,மற்றும் கேஷ் ஆகிய திரைப்படங்கள் வியாபார ரீதியில் வெற்றி பெற்றது. மேலும் இந்தத் திரைப்படங்களில் இவரின் நடிப்பிற்குப் பாராட்டுகளும் கிடைத்தது. 

அஜய் தேவ்கான், அக்‌ஷய் குமார், சல்மான் கான்,மற்றும் சூர்யா (நடிகர்) போன்ற முன்னணி நடிகர்களுடன் இணைந்து நடித்துள்ளார். 

ஈஷா தியோல் நவம்பர் 2, 1981 இல் மும்பை, மகாராட்டிரத்தில் பிறந்தார். இவரின் பெற்றோர்கள் தர்மேந்திரா - ஹேம மாலினி ஆகிய இருவரும் புகழ்பெற்ற நடிகர்கள் ஆவர். இவரின் தந்தை பஞ்சாபையும் , தாய் தமிழ்நாட்டையும் பூர்வீகமாகக் கொண்டவர்கள். இவருக்கு அஹானா தியோல் எனும் இளைய சகோதரி உள்ளார். மேலும் பாபி தியோல், சன்னி தியோல், விஜய்தா, மற்றும் அஜீதா ஆகிய சகோதர, சகோதரர்கள் உள்ளனர். இவர்கள் அனைவரும் இவரின் தந்தையின் முதல் மனைவிக்குப் பிறந்தவர்கள். இவர் மும்பையிலுள்ள மிதிபாய் கல்லூரியில் பயின்றார். அங்குதான் ஆடைகலன் வடிவமைப்பாளராக ஆக வேண்டுமென விரும்பினார். மும்பையிலுள்ள ரபிந்திரா அதிபுத்தி எனும் நடனகுருவிடம் ஒடிசி நடனம் பயின்றார். இவரின் தாய் ஹேமமாலினியிடம் பரதநாட்டியம் கற்றுக்கொண்டார். 

ஈஷா தியோலும் தனது பெற்றோர்களைப் போலவே நடிகர் ஆக வேண்டும் எனத் தீர்மானித்து இரண்டாம் தலைமுறை நடிகையாக ஆனார். இவரது திரைப்பயணம், வினய் சுக்லாவின் கொய் மேரே தில் சே பூச்சே எனும் பாலிவுட் திரைப்படத்தில் முக்கியக் கதாப்பத்திரத்தில் அஃப்தாப் சிவதானியுடன் இணைந்து நடித்ததன் மூலம் துவங்கியது. இதில் சஞ்சய் கபூர், செய பாதுரி பச்சன், அனுபம் கெர் ஆகியோர் துணைக் கதாப்பத்திரங்களில் நடித்துள்ளனர். இந்தத் திரைப்படம் வணிக ரீதியில் தோல்விப் படமாக அமைந்தது. தியோலின் நடிப்பிற்கும் கலவையான விமர்சனங்கள் கிடைத்தன. கலவையான விமர்சனங்கள் கிடைத்த போதிலும் பல விருதுகளும் கிடைத்தன. குறிப்பாக சிறந்த அறிமுக நடிகைக்கான 48 வது பிலிம்பேர் விருது கிடைத்தது. 

இவரின் முதல் தமிழ்த் திரைப்படம் மணிரத்னம் இயக்கிய ஆய்த எழுத்து (திரைப்படம்) ஆகும். இதில் சூர்யா (நடிகர்), மாதவன், சித்தார்த், மீரா ஜாஸ்மின், திரிசா, மற்றும் ஈஷா தியோல் ஆகியோர் நடித்தனர். மேலும் பாரதிராஜா முக்கியக் கதாப்பத்திரத்தில் நடித்தார். இதற்கான பின்னணி இசை மற்றும் பாடல்களுக்கான இசையமைத்தவர் ஏ. ஆர். ரகுமான் ஆவார். இந்தத் திரைப்படத்தில் பிரெஞ்சு மொழி பயிற்றுவிக்கும் ஆசிரியராக நடித்தார். இதன் இந்திப் பதிப்பான யுவாவிலும் இதே கதாப்பத்திரத்தில் அஜய் தேவ்கானுடன் இணைந்து நடித்திருப்பார். இதில் இவரின் நடிப்பு புதுமையானதாகவும் , சிறப்பானதாக இருந்ததாகவும் ரெடிஃப் வலைத்தளம் பாராட்டு தெரிவித்தது. 


</doc>
<doc id="401920" url="https://ta.wikipedia.org/wiki?curid=401920" title="நவணிபள்ளிப்பட்டி">
நவணிபள்ளிப்பட்டி

நவணிபள்ளிப்பட்டி ("Navanipallipatty") தமிழ்நாடு நாமக்கல் மாவட்டம், நவணி தோட்டகூர்பட்டி ஊராட்சியில் அமைந்துள்ள ஒரு கிராமம்.


இங்கு மானாவாரி விவசாயத் தொழில் பெரும் பங்கு வகிக்கிறது. நிலக்கடலை, பச்சைப்பயறு, சோளம், உளுந்து ஆகியன பயிரிடபடுகின்றன.

இதை தவிர பொறி ஆலைகள் உள்ளன. இதனால் சந்தை வியாபாரம் தொழிலாக உள்ளது.

நவணிபள்ளிபட்டியில் வசிக்கும் அனைவரும் வன்னியர் குல சத்ரியர் வம்சத்தை சேர்ந்தவர்கள் மட்டுமே ஆகும்.

அரசு ஊராட்சி ஒன்றிய துவக்கபள்ளிக்கூடம் இங்குள்ளது.

நவணிபள்ளிபட்டியில் கிளை தபால்நிலையம், அரசு நூலகம், அரசு துவக்கபள்ளி, பால்வாடி மையம் ஆகியவைச் செயல்பட்டுவருகின்றன.


</doc>
<doc id="401960" url="https://ta.wikipedia.org/wiki?curid=401960" title="அக்கி அம்மை">
அக்கி அம்மை

அக்கி அம்மை ("Herpes zoster" , அக்கிப்புடை அல்லது சோசுட்டர் அம்மை) மனிதர்களுக்குப் பரவும் ஓர் நோயாகும். இந்த நோய் சின்னம்மைக்குக் காரணமான அதே தீநுண்மத்தால் ஏற்படுகின்றது. உடல்வலி, சிரங்கு, கொப்புளங்கள் இதன் நோய் உணர்குறிகளாம். பொதுவாக இந்தச் சிரங்கு ஒரு பட்டையாக உடல் அல்லது முகத்தின் இடது புறத்திலோ வலது புறத்திலோ ஏற்படும். சொறிப்பட்டை தோன்றுவதற்கு இரண்டிலிருந்து நான்கு நாட்கள் முன்னதாகவே அவ்விடத்தில் சொறியுணர்ச்சி காணப்படும். சிலநேரங்களில் சுரம், தலைவலி, உடற்சோர்வு தோன்றும். பொதுவாக இரண்டு முதல் நான்கு வாரங்களில் தானே குணமாகிவிடும். இருப்பினும் சிலருக்கு நரம்புவலி பல மாதங்களுக்கோ ஆண்டுகளுக்கோ தொடரலாம். இவ்வாறு நரம்புமுனை பாதிக்கப்பட்டால் அதற்கு தீர்வில்லை; வலிகுறைக்கும் மருந்துகளே தரப்படும். நோயெதிர்ப்பு ஆற்றல் குறைபாடுள்ளவர்களுக்கு இந்நோய்ச்சிரங்கு உடலெங்கும் தோன்றலாம். இந்நோய் கண்ணில் தொற்றினால், பார்வைக் குறைபாடு ஏற்படும்.

அக்கி அம்மை சின்னம்மையை விளைவிக்கும் அதே (VZV), ஏற்படுகின்றது. இதன் நோயுணர்குறிகள் ஏற்கெனவே முடங்கியுள்ள தீநுண்மத்தை கொண்டுள்ள நரம்புகளில் தோன்றுகிறது. இது ஓர் தொற்றுநோய் அல்ல. ஆனால், அக்கி அம்மை நோயாளியின் சிரங்குடன் நேரடித் தொடர்பு மூலம் சின்னம்மை வரக்கூடும். அக்கி அம்மை நோயாளிகள் பெரும்பாலோர் முதியவர்களே. சில நேரங்களில் இளையோரையும் தாக்குகிறது; குறைபட்ட நோய் எதிர்ப்பாற்றல் முறைமை உள்ளவர்களுக்கும் இது வரக்கூடும். முதலில் தோற்பகுதியில் கூச்சமாகவும், பின்னர் அரிப்பாகவும் பின்னர் வலியாகவும் நோய்த்தாக்கம் உள்ளது. சிலநாட்களில் கொப்புளத்துடன் சிரங்காக மாறுகிறது. இவை முகம் அல்லது உடம்பில் தோன்றுகிறது. கொப்புளங்களில் நீர் நிறைந்திருக்கும். இந்தக் கொப்புளங்கள் சில நாட்களில் உலர்ந்து பல நாட்களில் காய்கிறது. இந்த சிரங்கு உடலின் ஒருபகுதியில் மட்டுமே இருக்கிறது; மற்ற இடங்களுக்குப் பரவுவதில்லை. 

அக்கியம்மை தீநுண்மம் ஒருவரிடமிருந்து மற்றவருக்கு நேரடித் தொடர்பு மூலமே தொற்றுகிறது. இக்காரணத்தால், நோய் வந்தவருடன் சின்னம்மைக்கான நோயெதிர்ப்பு குறைந்தவர்கள், குழந்தைகள், கருவுற்ற மகளிர் நேரடித்தொடர்பு கொள்ளாதிருத்தல் அவசியம். கருவுற்ற நேரத்தில் சின்னம்மை தொற்றுவது பிறக்கவுள்ள மழலைக்கு மிகவும் ஆபத்தானது. 

ஏற்கெனவே சின்னம்மை வந்திருந்தால் அவருக்கு மீண்டும் மற்றவரிடமிருந்து சின்னம்மை தொற்றாது. ஆனால் அக்கி அம்மை நோயாளியைத் தொட்டால் அது அவரது முடங்கிய சின்னம்மை தீநுண்மத்தை உயிர்ப்பித்து அவருக்கு அக்கி அம்மை வரக்கூடும்.
அக்கி அம்மை தடுப்பு மருந்து இந்நோய் வரும் வாய்ப்பை 50 முதல் 90% வரை தடுக்கிறது. தவிரவும் நரம்புமுனைப் பாதிப்பை ஏற்படுத்துவதையும் மீறி ஏற்பட்டால் அதன் தீவிரத்தைக் குறைக்கவும் செய்கிறது. அக்கி அம்மை தொற்றியபின் நோயின் தீவிரத்தைக் கட்டுப்படுத்தவும் நோய்க்காலத்தை குறைக்கவும் தீநுண்ம எதிர்ப்பு மருந்துகள் பயன் தருகின்றன; நோய் உணர்குறிகள் கண்ட 72 மணிகளுக்குள்ளாக இந்த மருந்துகள் கொடுக்கப்பட வேண்டும். ஆனால் இந்த மருந்துகள் நரம்புமுனை பாதிப்பு ஏற்படுவதை தடுப்பதில் பயன்தருவதாகத் தெரியவில்லை. கடும்வலி ஏற்பட்டால் பாராசித்தமோல், அழற்சிக்கு எதிரான இயக்க ஊக்கிகள் இல்லாத மருந்துகள், அல்லது அபினி மருந்துகள் உதவலாம்.

மூன்றில் ஒருவருக்கு தங்கள் வாழ்நாளில் அக்கி அம்மை தொற்றுவதாக மதிப்பிடப்படுகிறது.ஓராண்டில் உடல்நலம் நன்குள்ள 1000 பேருக்கு 1.2 முதல் 3.4 பேருக்கும் 65 அகவை நிறைந்தோரிடை 1000க்கு 3.9 -11.8 பேருக்கும் நோய் புதியதாகத் தோன்றுவதாகவும் ஆய்வுகள் வெளியாகியுள்ளன. 85 அகவை நிறைந்தோரிடை குறைந்தது பாதி பேருக்காவது ஒருமுறை நோய் கண்டிருக்கலாம்.

இந்த நோயைக் குறித்த தகவல்கள் பண்டைக்காலத்திலும் காணப்படுகின்றன.



</doc>
<doc id="401981" url="https://ta.wikipedia.org/wiki?curid=401981" title="பிக் கிங்">
பிக் கிங்

பிக் கிங் (Big King) ஒரு பர்கர் வகை இடையீட்டு ரொட்டியாகும். பர்கர் கிங் என்ற புகழ் பெற்ற சர்வதேச தொடர் உணவகத்தால் விற்கப்படும் முதன்மையான பர்கர் வகை உணவுப் பொருளாகும். இந்த உணவகத்தின் உணவுப்பட்டியலட்டையில் இருபதாண்டுகளுக்கும் மேலாக இடம்பெற்றிருக்கும் ஒரு அங்கமாகும். அக்டோபர், 2017 வரை அமெரிக்க ஐக்கிய நாடுகளில் இது விற்பனைக்கு அனுமதிக்கப்படவில்லை.

1996–1997 வரை இது டபுள் சுப்ரீம் என அழைக்கப்பட்டது. இது மெக்டொனால்ட்சு நிறுவனத்தின் பிக் மேக் (3 அடுக்கு ரொட்டி) போன்று வடிவமைக்கப்பட்டது. பின்னர் இது மீண்டும் வடிவமைக்கப்பட்டு இன்னும் தரம் வாய்ந்த இரட்டை பர்கராக மாற்றப்பட்டு 1997 இல் ஆண்டில் இதன் சோதனையின் போது தற்போதைய பெயர் சூட்டப்பட்டது. 1997 ஆம் ஆண்டில் அறிமுகப்படுத்தப்பட்டபோது இந்தப் பெயருடன் வழக்கமான இரட்டை பாலாடை பர்கர் வடிவத்தில் நீடித்தது. 

இவ்வாறு உருவான விளைபொருளுக்கு 2001 ஆம் ஆண்டில் கிங் சுப்ரீம் எனப் பெயரிடப்பட்து. கார்ப்பரேட்டுகளின் சரிவின் போது உணவு வகைப் பட்டியலில் மாற்றம் கொண்டுவரப்பட்ட போது ஒரு சிறிய மாற்றம் செய்யப்பட்டது. பின்னர் செய்யப்பட்ட சிறு வடிவ மாற்றம் கிங் சுப்ரீம் வகை பர்கரை வணிகப் போட்டியிலிருந்து நீக்கி விட்டு ”பிகே ஸ்டாக்கர்" வகை இடையீட்டு ரொட்டிகளின் பக்கமாக மக்களின் பார்வையைத் திருப்பியதெனலாம். இஸ்டாக்கர் வரிசை உணவுகள் நவம்பர் 2013 இல் திரும்ப வந்த பிறகு அமெரிக்க ஐக்கிய நாடுகளில் தொடர முடியவில்லை. 

பல ஆண்டு காலம் அமெரிக்க ஐக்கிய நாடுகளின் உணவு வகைப்பட்டியலில் இடம் பெறாமல் இருந்தபோதிலும், அமெரிக்க ஐக்கிய நாடுகளில் தடைவிதிக்கப்பட்டிருந்த இடைக்காலத்தில், பல்வேறு நாடுகளில், பல்வேறு வகைப் பெயர்களுடன் விற்பனையாகி வந்தது. இத்தகைய விற்பனைக்கான உதாரணமானது, பிகேயின் ஐரோப்பிய கிளை நிறுவனமானது வோப்பர் என்ற தனது இடையீட்டு ரொட்டியின் அடிப்படையில், இதன் பெரிய வடிவமான ”பிக் கிங் எக்சு எக்சு எல்” என்ற பெரிய அளவிலான இடையீட்டு ரொட்டியை அறிமுகப்படுத்தியதைக் கூறலாம். எக்சு எக்சு எல் (XXL) வரிசையானது இசுபெயினில் அறிமுகப்படுத்தப்பட்ட போது, உடல் நலம் சார்ந்த திட்ட அளவீடுகள் மற்றும் பல நடைமுறைகளில் முரண்களைக் கொண்டுள்ளது. இந்த இடையீட்டு ரொட்டியின் கோழி சேர்க்கப்பட்ட வகையானது அமெரிக்க ஐக்கிய நாடுகள் மற்றும் கனடாவில் தொடர்ந்து இருந்து வந்தது. இந்த இடையீட்டு ரொட்டியின் விற்பனையை அதிகரிக்கும் பொருட்டு, பர்கர் கிங் நிறுவனம் அவ்வப்போது குறிப்பிட்ட காலம் மட்டும் சந்தையில் கிடைக்கும் சிறப்பு வகை பிக் கிங் ரொட்டிகளை வெளியிடுவதும் உண்டு.

பிக் கிங் என்ற வகை இடையீட்டு ரொட்டிக்கு முன்னோடியாக இதே போன்ற வெண்ணெய் பர்கரான டபுள் சுப்ரீம் உள்ளது, மெக் டெனால்டு நிறுவனம் அமெரிக்கச் சந்தையில் பிரச்சனைகளைச் சந்தித்துக் கொண்டிருந்த வேளையில், அந்நிறுவனத்தால் 1996 ஆம் ஆண்டில் சோதனை முயற்சியாக வெளியிடப்பட்டு புகழ் பெற்ற பிக் மேக் என்ற இடையீட்டு ரொட்டிக்குப் போட்டியாக, பர்கர் கிங் நிறுவனம் பிக் கிங்கைக் கொண்டு வந்தது, மெக் டொனால்டின் சந்தை பலவீனத்தைப் பயன்படுத்திக் கொண்டு தனது விற்பனையை அதிகப்படுத்த எண்ணிய பிக் கி்ங் உணவகத் தொடர், டபுள் சுப்ரீம் என்ற பர்கர் வகையை அறிமுகப்படுத்தித் தனது போட்டியாளருக்கு எதிராக விளம்பரம் தேடிக்கொள்ள நம்பிக்கையுடன் முயன்றது, உண்மையில் டபுள் சுப்ரீம் பர்கரானது பிக் மேக்கை அதன் தோற்றத்திலும் இயல்பிலும் ஒத்திருந்தது,


</doc>
<doc id="401983" url="https://ta.wikipedia.org/wiki?curid=401983" title="சங்கிலி புங்கிலி கதவத் தொற">
சங்கிலி புங்கிலி கதவத் தொற

சங்கிலி புங்கிலி கதவத் தொற (Sangili Bungili Kadhava Thorae (ஆங்கிலம்: Sangili Bungili, open the door) என்பது 2017 இல் வெளியான திகில் நகைச்சுவைத் திரைப்படம் ஆகும். இதனை பாக்ஸ் ஸ்டார் ஸ்டுடியோஸ் நிறுவனம் மற்றும் இயக்குநர் (திரைப்படம்) அட்லீயின் ஏ ஃபார் ஆப்பிள் நிறுவனம் இணைந்து தயாரித்துள்ளனர். இந்தக் திரைப்படத்தை கமல்ஹாசனிடம் உதவி இயக்குநராக பணிபுரிந்த ஐக் இயக்கியுள்ளார். இவர் எம். ஆர். ராதாவின் பேரன் ஆவார். ஜீவா, ஸ்ரீதிவ்யா, சூரி ஆகியோர் முக்கியக் கதாப்பத்திரத்தில் நடித்துள்ளனர். பின்னணி மற்றும் பாடல்களுக்கான இசை அமைத்தவர் விஷால் சந்திரசேகர் இவரின் இசையில் சிலம்பரசன், அனிருத் ரவிச்சந்திரன்,ஜி. வி. பிரகாஷ் குமார், கங்கை அமரன் , பிரேம்ஜி அமரன் என ஐந்து இசையமைப்பாளர்கள் பாடியுள்ள இந்த படத்தின் ஒலிவரி எசு.பி.ஐ சினிமா நிறுவனத்தில் வெளியிடப்பட்டது . மார்ச் 2016 இல் படப்பிடிப்பு துவங்கப்பட்டு, திரைப்படம் மே, 2017 இல் வெளியானது. இது இந்தி மொழியில் சங்கிலி பிங்கோ கி தர்வாசா கோலெனும் பெயரில் மொழிமாற்றம் செய்யப்பட்டு வெளியானது. 

வாசு (ஜீவா (திரைப்பட நடிகர்) வீடு விற்பனை செய்யும் தரகர் வேலை பார்த்து வருகிறார். தனது நண்பன் சூரணத்துடன் (சூரி) இணைந்து சில வித்தைகள் செய்து வீடுகளை விற்பனை செய்து வருகிறார். வாசுவும் அவரது தாய் பார்வதியும் (ராதிகா சரத்குமார்) பார்வதியின் சகோதரர் வீட்டில் வாடகைக்கு குடியிருக்கின்றனர். தனது தந்தையின் இறப்பிற்குப் பிறகு சொந்தமாக ஒரு ஓரடுக்கு மனையில் குடியேற வேண்டும் என சபதம் எடுக்கிறார். சில ஆண்டுகளுக்குப் பிறகு ஒரு ஓரடுக்கு மனையை விலைக்கு வாங்கி அதில் தனது குடும்பத்துடன் குடியேறுகிறார். தமக்கு முன்பாக ஜம்புலிங்கத்தின் குடும்பம் (தம்பி ராமையா) குடியிருந்ததை அறிய வருகிறார். ஜம்புலிங்கம் தனது மகள் சுவேதாவுடன் (ஸ்ரீ திவ்யா) இருக்கிறார். இவர் இந்த வீட்டை விட்டு போக முடியாது எனத் தெரிவிக்கிறார். எனவே இவர்களை ஆவி இருப்பதாகக் கூறி வீட்டை விட்டு அனுப்ப வாசுவும் அவரது நண்பரான சூரணமும் முயற்சி செய்கின்றனர். இந்த சமயத்தில் சுவேதாவின் மீது வாசுவிற்கு காதல் வருகிறது. ஈ. பி.ராஜேஷ்வரி (கோவை சரளா) மூலம் இந்த வீட்டில் ஆவி இருப்பதை வாசு அறிகிறார். சங்கிலி ஆண்டவர் (ராதாரவி) தனது குடும்ப உறுப்பினர்களாலேயே அந்த வீட்டிற்காக கொலை செய்யப்படுகிறார். மேலும் அவர் இரு குடும்பங்கள் இந்த வீட்டில் மகிழ்ச்சியாக இருந்தால் சங்கிலி ஆண்டவர் வீட்டை விட்டுச் சென்றுவிடுவார் எனக் கூறுகிறார். இறுதியில் இவர்கள் அனைவரும் ஒற்றுமையாக இருப்பதை அறிந்த சங்கிலி ஆண்டவர் வீட்டை விட்டுச் செல்கிறார். வாசுவும் தனது குடும்பத்துடன் மகிழ்ச்சியாக வாழ்கிறார். 


டிசம்பர் 2015 இல் ஜீவா (திரைப்பட நடிகர்) ஜக் எனும் இயக்குநரின் இயக்கத்தில் நடிக்க இருப்பதாகத் தெரிவித்தார். இவர் கமல்ஹாசனிடம் உதவி இயக்குநராகாப் பணிபுரிந்தவர். மேலும் எம். ஆர். ராதாவின் பேரன் ஆவார். இந்தத் திரைப்படத்தின் முதல்கட்டப் படப்பிடிப்பானது மார்ச்,2016 இல் பழனியில் துவங்கப்பட்டது. இயக்குனர் பிரியதர்சனால் தயாரிக்கப்பட்ட திகில் நகைச்சுவைத் திரைப்படங்களை இந்த படம் நினைவூட்டுவதாகவும் அவர் மேலும் கூறினார்.

முதல் கட்டப் படப்பின்போதே சங்கிலி புங்கிலி கதவத் தொற எனும் பெயர் அறிவிக்கப்பட்டது. நடிகர்கள் ஜெய் மற்றும் அக்சரா கவுடா ஆகியோர் கௌரவத் தோற்றங்களில் நடித்தனர். 


</doc>
<doc id="402061" url="https://ta.wikipedia.org/wiki?curid=402061" title="புலிமுருகன்">
புலிமுருகன்

புலிமுருகன் (Pulimurugan) என்பது 2016 ஆண்டைய இந்திய மலையாள-மொழி அதிரடி சாகசத் திரைப்படமாகும். வைசாக் இயக்கிய இப்படத்தை முலகுப்படம் பிலிம்ஸ் மூலமாக டோமிச்சன் முலகுப்படம் தயாரித்துள்ளார். திரைக்கதையை உதயகிருஷ்ணா எழுதியுள்ளார். இப்படத்தில் முதன்மைப் பாத்திரத்தில் மோகன்லால் நடித்துள்ளார். மேலும் இப்படத்தில் கமலினி முகர்ஜி, ஜெகபதி பாபு, லால், வினு மோகன், பாலா. போன்ற நட்சத்திரங்களும் நடித்துள்ளன்ர, படத்தின் ஒலிப்பதிவு கோபி சுந்தராலும், ஒளிப்பதிவு ஷாஜி குமாராலும், படத்தொகுப்பு ஜான் குட்டியாலும் செய்யப்பட்டுள்ளது.

படத்தின் முதல்கட்டப் படப்பிடிப்பு வியட்நாமின், ஹனோயில் 2015 சூலை 16 அன்று துவங்கி அன்று துவங்கியது. படத்தின் படப்பிடிப்பு 2016 பிப்ரவரியில் முடிவடைந்தது. அதைத் தொடர்ந்து படமானது இந்தியாவில் 2016 அக்டோபர் 7 அன்று வெளியானது. 25 கோடி, செலவில் தயாரிக்கப்பட்ட இத்திரைப்படமானது, மலையாளத் திரையுலகில் 100 கோடியைத் தாண்டி 150 கோடிவரை, வசூலீட்டிய முதல் திரைப்படமாகும். மேலும் இது 2016 ஆண்டில் தென்னிந்திய மொழிகளில் அதிக வசூலை வாரிக் குவித்த மூன்றாவது படமாகும். இப்படம் 2016 திசம்பர் 2 அன்று "மன்யம்புலி" என்ற பெயரில் தெலுங்கில் மொழிமாற்றப் பதிப்பு ஆந்திரப் பிரதேசம் மற்றும் தெலங்கானாவில் 500 திரையரங்குகளில் வெளியிடப்பட்டது.

90 வது அகாடமி விருதுகளில், அகடாமி அவார்ட் பார் பெஸ்ட் ஒரிஜினல் சாங் விருதுக்கு போட்டியாக தேர்வு செய்யப்பட்ட 70 பாடல்களில் இப்படத்தின் இரண்டு பாடல்களான"காதணியும் கால்சிலம்பே" மற்றும் "மானதே மாரிக்குறும்பே" போன்றவை இடம்பெற்றன. சிறந்த ஸ்கோர் பரிந்துரைக்கான அகாடெமி விருதுக்கு போட்டியிட்ட 141 தகுதி மதிப்பெண்களில் இந்த படம் பெற்றது.

மேற்குத் தொடர்ச்சி மலைக் காடுகளில் உள்ள கிராமங்களில் ஒன்று புலியூர். அங்கு வாழும் மனிதர்களை அவ்வப்போது அடித்துக் கொல்கின்ற புலிகள். அப்படி ஒரு புலியிடம் தன் தந்தையை கண்முன்னே இழக்கிறான் முருகன். அந்தப் புலியைத் தன் மாமாவான பலராமன் துணையுடன் வேலில் குத்திக் கொல்கிறான். அன்று முதல் அவனைப் புலிமுருகன் என்று கொண்டாடுகின்றனர் மக்கள்.

வளர்ந்து பெரியவனான பிறகும், எந்த மலைக் கிராமத்தில் புலித் தொல்லை என்றாலும் புலிமுருகன்தான் அந்த மக்களைக் காப்பாற்றுகிறான். புலிமுருகனுக்கு நகரத்தில் கல்லூரியில் படிக்கும் தம்பியான முனிகுட்டன் மேல் அளவு கடந்த பாசம். ஒரு முறை தம்பியின் நண்பர்கள் என்று சொல்லிக்கொண்டு பாலா என்பவர் உள்ளிட்ட மூன்று பேர் புலியூருக்கு வருகின்றனர். புற்றுநோய்க்கு மருந்து தயாரிக்க தாதா ஜெகபதி பாபு வைத்துள்ள நிறுவனத்துக்கு கொஞ்சம் கஞ்சா வேண்டும் எனக் கேட்கின்றனர். தம்பியின் நண்பர்கள், புற்றுநோய்க்கு மருந்து மற்றும் தம்பிக்கும் இதில் வேலை கிடைக்கும் என்பதால் உடனே ஒப்புக் கொள்கிறான் புலிமுருகன். கஞ்சாவை தனது சரக்குந்தில் ஏற்றிக் கொண்டு போகும்போது காவல் துறையினர் மடக்க, அவர்களுக்கு போக்குக் காட்டிவிட்டு கஞ்சாவுடன் தப்பிக்கிறான் புலிமுருகன். அதை தாதா ஜெகபதிபாபுவிடம் பத்திரமாக ஒப்படைக்கிறான். வனத்துறை அதிகாரியான ஆர். கேவை (கிஷோர்) தாக்கிய வழக்கில் இருந்து புலிமுருகனைக் காப்பதாக பாலாவின் தந்தையான ஜெகபதி பாபு வாக்களிக்கிறார். அதனால் அவரது விருந்தினர் மாளிகையிலேயே முருகன் தன் மனைவி, குழந்தையுடன் தங்கிவிடுகிறார். புலிமுருகனின் தைரியம், எதற்கும் அஞ்சாத குணம் ஜெகபதி பாபுவுக்குப் பிடித்துவிடுகிறது. முருகனின் தம்பிக்கு ஜெகபதி பாபு தன் நிறுவனத்திலேயே வேலை போட்டுக் கொடுக்கிறார், ஆனால் கொஞ்ச நாளிலேயே முருகனைச் சுற்றி வளைக்கும் காவல்துறை ஜெகபதி பாபு போதை மருந்து தயாரிக்கும் உண்மையையும், அவரைப் பிடிக்க உதவினால் அவரையும் அவரது தம்பியையும் இந்த வழக்கிலிருந்து விடுவிப்பதாகவும் கூறுகின்றது. முருகன் இதற்கு உதவி செய்ய இந்த களபரத்தில் ஜெகபதி பாபுவின் மகனான பாலா உயிரிழக்கிறார். ஜெகபதி பாபு காவல் துறையிடமிருந்து தப்பிக்கிறார். ஊர் திரும்பும் முருகனிடம் ஊரில் ஒரு புலி மனிதர்களை அடித்துக் கொல்வதாக முறையிடுகின்றனர். இதனோடு ஜெகபதி பாபு தன் கூட்டாளிகளுடன் காட்டில் முருகனைக் கொல்ல காத்திருப்பதும் முருகனுக்குத் தெரிகிறது. இந்த இரண்டு ஆபத்துகளையும் எதிர்த்து நின்று புலிமுருகன் எப்படி வெல்கிறான் என்பதே கதையின் மீதி.


</doc>
<doc id="402063" url="https://ta.wikipedia.org/wiki?curid=402063" title="பசுமைக் கரங்கள் திட்டம்">
பசுமைக் கரங்கள் திட்டம்

பசுமைக் கரங்கள் திட்டம் (Project Green Hands (PGH) என்பது தமிழ்நாட்டில் உள்ள ஈஷா யோக மையத்தினால் துவங்கப்பட்ட ஒரு அடிப்படை சூழல் சார் திட்டம் ஆகும். இந்தத் திட்டத்தின் நோக்கம் தமிழ்நாடு முழுவதிலும் 114 மில்லியன் மரங்களை கூடிய விரைவில் நடச்செய்து காடு வளர்ப்பினை 33 விழுக்காடு அதிகரிக்கச் செய்வதே ஆகும். இந்தத் திட்டத்தின் துவக்க காலத்திலிருந்து தற்போதுவரை தமிழ்நாடு மற்றும் புதுச்சேரி முழுவதிலும் சுமார் 2 மில்லியன் மக்களின் மூலம் 27 மில்லியன் மரங்கள் நடப்பட்டுள்ளன. .

பசுமைக் கரங்கள் திட்டமானது ஜூன் 2014 உலக சுற்றுச்சூழல் வாரத்தின் போது ஜக்கி வாசுதேவால் துவங்கப்பட்டது. பசுமைக் கரங்கள் திட்டத்தின் முதல் மரங்கள் நடும் மாரத்தான் ஓட்டமானது அக்டோபர் 17, 2006 இல் துவங்கப்பட்டது. இந்த மாரத்தானை அன்றைய தமிழ்நாட்டு முதலமைச்சர் மு. கருணாநிதி கொடி அசைத்துத் துவங்கி வைத்தார். அதில் முதல் மரக்கன்றைத் தனது கோபாலபுரம் இல்லத்தில் நட்டு வைத்துத் துவக்கினார். மேலும் அதன் கடைசிச் செடியை ராஜ்பவனில் அன்றைய தமிழக ஆளுநர் சுர்சித் சிங் பர்னாலா நட்டு வைத்தார். இந்த மாரத்தானில் மொத்தம் 852,587 மரக் கன்றுகளை தமிழகத்தின் இருபத்தி ஏழு மாவட்டங்களில் உள்ள 6284 பகுதிகளில் 256,289 தன்னார்வலர்கள் மூலம் நடப்பட்டன.இந்த நிகழ்வின் மூலம் மூன்று நாட்களில் அதிக மரக் கன்றுகள் நடப்பட்டதற்கான கின்னஸ் உலக சாதனைகள் பட்டியலில் இடம்பிடித்தது.

பசுமைக் கரங்கள் திட்டம் "தெ யுவ்ஸ் ரோச்சர் குழுமம்" உட்பட சில நிறுவனங்களுடன் இணைந்து உடனிணைவு செய்கிறது. 2007 ஆம் ஆண்டின் துவக்கத்திலிருந்து பசுமைக் கரங்கள் திட்டத்துடன் இணைந்து "தெ யுவ்ஸ் ரோச்சர் குழுமம்" செயற்படுகிறது. ரோச்சர் நிறுவனம் 2007 முதல் 2009 வரையிலான மூன்று ஆண்டுகளில் தமிழ்நாட்டிற்கு 1 மில்லியன் மரக் கன்றுளைக் வழங்கியுள்ளது. இலண்டனைத் தலைமையிடமாகக் கொண்டு செயல்படும் ஸ்டாண்டர்ட் சார்ட்டர்ட்,ஸ்கோப் இண்டர்நேஷனல், சுஸ்லான் , பிரான்சு நாட்டைத் தலைமையிடமாகக் கொண்டு செயல்படும் ஏர்பஸ் மற்றும் இந்துஸ்தான் பெட்ரோலியம் ஆகிய நிறுவனங்களோடு, பசுமைக் கரங்கள் திட்டம் உடனிணைவு கொண்டுள்ளது.

பசுமைக் கரங்கள் திட்டம் தமிழ்நாடு முழுவதும் பல கல்லூரிகள் மற்றும் பள்ளிக்கூடங்களின் மூலமாக மரம் வளர்ப்பு பற்றிய விழிப்புணர்வு பரப்புரைகளை மேற்கொண்டது. தேசிய பொறியியல் கல்லூரி, திருச்சிராப்பள்ளி, பாரதிதாசன் பல்கலைக்கழகம், குமரகுரு பொறியியல் கல்லூரி மற்றும் சேலம் அரசு கலைக் கல்லூரி ஆகிய கல்வி நிறுவனங்கள் மூலம் பரப்புரை செய்யப்பட்டது. 

பசுமைக் கரங்கள் திட்டம் தமிழ்நாடு கரிம வேளாண்மை இயக்கம், சர்வதேச கரிம வேளாண்மை மேம்பாட்டு அமைப்பு, தேசிய விவசாயிகள் வேளாண்மை விழிப்புணர்வு இயக்கம்,தமிழ்நாடு இயற்கை உழவர் இயக்கம் ஆகிய தொண்டு நிறுவனங்களுடன் இணைந்து உடனுழைப்பில் ஈடுபட்டது.

பசுமைக் கரங்கள் திட்டத்தின் மூலம் பசுமைச் சூழல் அமைப்பை அதிகரிப்பதற்கான பல முயற்சிகள் பல நகரங்களில் மேற்கொள்ளப்பட்டன. அதில் முதல் நகரம் திருப்பூர். பசுமை திருப்பூர் இயக்கம் ஆகஸ்டு 23, 2009 இல் அன்றைய துணை தமிழக முதலமைச்சரான மு. க. ஸ்டாலினால் துவக்கி வைக்கப்பட்டது. இந்த இயக்கம் டவுன் ஹாலில் அருங்காட்சியகத்தோடு துவங்கப்பட்டது. திருப்பூர் நகரம் முழுவதும் சுமார் 25,000 மரக்கன்றுகள் நடப்பட்டன. பின் பசுமை கரூர் இயக்கம் ஜனவரி 10,2010 இல் கரூர் மாவட்டத்தில் துவங்கப்பட்டது. செப்டம்பர் 26, 2010 இல் பசுமை மதுரை இயக்கம் துவங்கப்பட்டது. இதன் முதல் மரக்கன்றை ஜக்கி வாசுதேவிடமிருந்து அன்றைய மதுரை மேயர் ஜி. தேன்மொழி பெற்றுக்கொண்டார். சுமார் 20,000 மரக் கன்றுகள் பொதுமக்களுக்கு வழங்கப்பட்டது. 

பசுமைக் கரங்கள் திட்டம் அதிகாரப்பூர்வ வலைத்தளம்


</doc>
<doc id="402072" url="https://ta.wikipedia.org/wiki?curid=402072" title="நீலப் பைங்கிளி">
நீலப் பைங்கிளி

நீலப் பைங்கிளி தமிழ்நாட்டில் காணப்படுமொரு கிளியினங்களில் ஒன்றாகும்

தமிழில் : நீலப் பைங்கிளி 

ஆங்கிலத்தில் : Blue-winged parakeet

அறிவியல் பெயர் :Psittacula columboides

38 செ.மீ. - நீலம்தோய்ந்த பச்சை நிற உடலும் இளஞ்சிவப்புத் தலை, முதுகு, மார்பு ஆகியன கொண்ட இதன் கருப்புக் கழுத்தில் பளப்பளப்பான பசுநீல வளையம் காணப்படும். இறக்கையும் வாலும் நீலநிறம். வாலின் முனை மஞ்சள்நிறம். பெண் பறவையின் கழுத்தில் பசுநீல வளையம் இராததோடு முதுகும் சற்றுச் சாம்பல் நிறம் தோய்ந்த பசுமையாக இருக்கும்.

மேற்குத் தொடர்ச்சி மலை சார்ந்த பகுதிகளில் பசுமைமாறாக் காடுகளில் 500மீ முதல் 1500மீ வரை காணலாம். மலையடிவாரங்களில் காணப்படும் செந்தலைக் கிளியையும் இதனையும் சில சூழல்களில் ஒன்றாகக் காணலாம். காட்டுவாசிகள் குடியிருப்பைச் சார்ந்த அவர்களது பயிடும் நிலங்களிலும் கைவிடப்பட்ட காபி, ரப்பார் தோட்டங்களிலும் 4 முதல் 5 வரையான குழுவாகத் திரியும். தானியங்கள், விதைகள், கொட்டைகள் ஆகியவற்றை உணவாகக் கொள்ளும். இது மலைவாழ்மக்கள் பயிரிடும் நிலங்களிலும் விளைச்சலின்போது அழிவை உண்டு பண்ணும். குரல் முன்னதை ஒத்ததெனினும் சற்றுக் கடூரமான தொனியில் ஒலிக்கும்.
</ref> and possibly further east in the Kolli Hills.

ஜனவரி முதல் மார்ச் வரை மரங்களில் குடைவுசெய்து 4 முட்டைகள் இடும். மரங்கொத்தி, குக்குறுவான் கூடுகளையும் திருத்தி அமைத்துப் பயன்படுத்தும்.



</doc>
<doc id="402078" url="https://ta.wikipedia.org/wiki?curid=402078" title="ஆர். டி. ராஜா">
ஆர். டி. ராஜா

ஆர். டி. ராஜா (R.D. Raja) என்பவர் ஒரு இந்தியத் திரைப்படத் தயாரிப்பாளர், படைப்பு உருவாக்குநர், பாடலாசிரியர் மற்றும் திரைப்பட மேம்பாட்டு ஆலோசகராக தமிழ்த் திரையுலகில் இயங்கி வருபவர் ஆவார். மேலும் இவரது திரைப்படத் தயாரிப்பு நிறுவனமான 24 ஏஎம் ஸ்டுடியோ மூலம் தயாரிக்கப்படும் தமிழ்த் திரைப்படங்களுக்காக இவர் சிறப்பாக அறியப்படுகிறார்.

இவர் அறிவுமதி, செல்வபாரதி போன்றோரிடம் உதவி இயக்குநராக வேலை பார்த்து திரைப்படத் துறையில் முறையான அனுபவம் பெற்றார். பின்னர் பல விளம்பரப் படைப்புகளை உருவாக்கி இருக்கிறார். தமிழ்த் திரைத்துறையில்
ஆர். டி. ராஜா அவரது தொழில் வாழ்க்கையை திரைப்படங்களின் மேம்பாட்டு ஆலோசகராகத் துவக்கினார். இவர் மேம்பாட்டு ஆலோசகராக பாஸ் என்கிற பாஸ்கரன், "ஏழாம் அறிவு", "வழக்கு எண் 18/9", "கேடி பில்லா கில்லாடி ரங்கா", "ஜில்லா". போன்ற படங்களுக்கு பணியாற்றியுள்ளார். படைப்பு உருவாக்குநராக கேடி பில்லா கில்லாடி ரங்கா, "வருத்தப்படாத வாலிபர் சங்கம்", "மான் கராத்தே". போன்ற படங்களுக்கு பணியாற்றினார். மேலும் இவரால் தமிழ், தெலுங்கு, மலையாளம் ஆகிய மொழிகளில் ஒரே நேரத்தில் தயாரிக்கப்பட்ட பன்மொழிப் படமும் சிவ கார்த்திகேயன் மற்றும் கீர்த்தி சுரேஷ் ஆகியோர் முன்னணி பாத்திரங்களில் நடித்த ரெமோ திரைப்படம் தயாரிக்கப்பட்டது. இதையடுத்து இயக்குனர் மோகன் ராஜாவின் இயக்கத்தில், சிவகார்த்திகேயன், நயன்தாரா ஆகியோர் முன்னணி பாத்திரத்தில் நடித்த வேலைக்காரன் படத்தை தயாரித்தார். நிவின் பாலியுடனான ஒரு படத்துக்கு ஒப்பந்தம் செய்துள்ளார்.


</doc>
<doc id="402080" url="https://ta.wikipedia.org/wiki?curid=402080" title="சுரபி நாடகக் குழ">
சுரபி நாடகக் குழ

சுரபி நாடகக் குழ அல்லது சிறீ வெங்கடேஸ்வரா நாட்டிய மண்டலி (Surabhi - also known as Sri Venkateswara Natya Mandali) ஐதராபாத்தைச் சேர்ந்த தெலுங்கு மொழி பேசும் ஒரு குடும்பத்தின் பல தலைமுறையினரால், 1880 முதல் 135 ஆண்டுகளுக்கு மேலாகத் தொடர்ந்து தற்போதும் இயங்கி வருகிறது.

சுரபி நாடகக் குழுவினர், ஆண்டுகளாக இராமாயணம், மகாபாரதம் மற்றும் பாகவதப் புராணக் கதைகள் தொடர்பான மேடை நாடகங்களை நடத்தி வருகிறார்கள்.. பிரான்சு போன்ற வெளிநாடுகளில் சுரபி நாடகக் குழுவினர் மேடை நாடகம் நடத்துகின்றனர். சுரபிக் குழுவின் மேடை நாடகக் கலைஞர்கள் அனைவருமே ஒரே குடும்பத்தின் தலைமுறையினர் ஆவார்.

இக்குடும்பத்தினரின் தற்போதைய தலைமுறையினர் கல்வியில் முனைவர் போன்ற பல பட்டங்களை பெற்றாலும், மேடை நாடகக் கலைக்கும் முக்கியத்துவம் தருகின்றனர். இந்நாடகக் கலைக் குழுவினர் தங்கள் வாழ்வாதாரத்திற்கு வேறு பணிகளில் இருந்தாலும், இந்நாடகக் கலையையும் பாரம்பரியத்தையும் பாதுகாக்க, மாலை நேரங்களில் மேடை நாடகங்களை நடத்தி வருகிறார்கள்.

இக்குடும்ப நாடகக் குழுவின் உறுப்பினர்கள், மேடை நாடகங்களுக்கான வசனம், இசை, பாடல்கள், இயக்கம், நடிப்பு, உடை, ஒப்பனை, ஒலி, ஒளி போன்றவகைகளை கவனித்துக் கொள்கின்றனர். 
1880ம் ஆண்டுகளில், சுரபிக் குழுவின் முன்னோடிகள், பிரித்தானிய இந்தியா அரசின் கீழ் நாட்டுப்புற கலைஞர்களாக பணியாற்றினர்.
மகாபாரதம், இராமாயணம், பாகவதம் போன்ற இதிகாச மற்றும் புராணக் கதைகளை பொம்மலாட்டம் மூலம் விளக்கியவர்கள், பின்னர் மெதுவாக 1937ல் சிறீ வெங்கடேஸ்வரா நாட்டிய மண்டலி என்ற பெயரில் நாடகக் கலைஞர்களாக மாறினர்கள். 1885ஆம் ஆண்டில் சுரபி குழுவினர் முதல் முறையாக, மகாபாரத காவியத்தின் ஒரு பகுதியான கீச்சக வதம் என்ற நாடகத்தை அரங்கேற்றியது.

புதிய தொழில்நுட்பத்தை பயன்படுத்தியும், விதவிதமாக மேடைகள் அமைத்தும் நாடகம் நடத்துவது, இந்த கலையை பாதுகாக்க இக்குழுவினர் பயன்படுத்தும் தாரக மந்திரமாகும்.

ஒரே குடும்பத்தை சேர்ந்தவர்கள்தான் சுரபி நாடகக் குழுவை தொடங்கினர். பின்பு பல தலைமுறைகளாக இது தொடர்ந்து வந்தது. ஒட்டுமொத்த குடும்பமும் இக்கலையின் மீது வைத்திருக்கும் அன்புதான், இவர்கள் இன்னமும் இதை பாதுகாத்து வருவதற்கு காரணமாகும். இந்திய அரசு இந்நாடக் குழுவிற்கு சிறதளவு நிதியுதவி செய்கிறது.



</doc>
<doc id="402154" url="https://ta.wikipedia.org/wiki?curid=402154" title="தோட்டக்கலைக்கல்லூரி மற்றும் ஆராய்ச்சி நிலையம்">
தோட்டக்கலைக்கல்லூரி மற்றும் ஆராய்ச்சி நிலையம்

தோட்டக்கலைக்கல்லூரி மற்றும் ஆராய்ச்சி நிலையம் ("The Horticultural College and Research Institute (HC&RI)") என்பது தமிழ்நாடு வேளாண்மைப் பல்கலைக்கழகத்தின் உறுப்புக்கல்லூரிகளில் ஒன்றாகும் ஆகும். இக்கல்லூரி தேனி மாவட்டத்தில் உள்ள பெரியகுளத்தில் அமைந்துள்ளது.

பெரியகுளத்தில் 1957இல் ஒரு பழ ஆராய்ச்சி நிலையம் தொடங்கப்பட்டு அந்த பழ ஆராய்ச்சி நிலையம் 1971இல் தோட்டக்கலை ஆராய்ச்சி நிலையமாக தரமுயர்த்தப்பட்டது. 1990 இல் இந்த நிறுவனம் ஒரு முழுமையான தோட்டக்கலைக்கல்லூரி மற்றும் ஆராய்ச்சி நிலையமாக மாற்றப்பட்டது.

இக்கல்லூரியில் பின்வரும் துறைகள் செயல்படுகின்றன.

இக்கல்லூரியில் இளம் அறிவியல், முது அறிவியல் தோட்டக்கலைப்படிப்புகள் வழங்கப்படுகின்றன.


</doc>
<doc id="402168" url="https://ta.wikipedia.org/wiki?curid=402168" title="நேனே ராஜூ நேனே மந்த்ரி">
நேனே ராஜூ நேனே மந்த்ரி

நேனே ராஜூ நேனே மந்த்ரி (Nene Raju Nene Mantri) (பொருள்; நானே ராஜா நானே மந்திரி) என்பது 2017 ஆண்டைய இந்திய தெலுங்கு மொழி அரசியல் திரைப்படம் ஆகும். இப்படத்தை எழுதி இயக்கியவர் தேஜா ஆவார். படத்தில் முதன்மைப் பாத்திரங்களில் ரானா தக்குபாடி, காஜல் அகர்வால், காத்ரீன் திரீசா, நவ்தீப் ஆகியோர் நடித்துள்ளனர்.

2016 ஏப்ரலில் படத் தயாரிப்புப் பணிகள் துவங்கி 2016 அக்டோபரில் முதன்மைப் படப்பிடிப்பு காரைக்குடியில் நடந்தது. ராணாவின் பாட்டனார் டி. ராமா நாயுடு அவர்களின் 81 வது பிறந்த நாளான சூன் 6 ம் தேதி அன்று டீசர் வெளியானது. காஜல் அகர்வால் நடித்த 50 கதாபாத்திரங்கள் கொண்ட ஒரு சிறப்பு டீஸர் அவரின் பிறந்த நாளான சூன் 19, அன்று வெளியானது. இந்தப் படம் இந்தி மொழியில் "மெயின் ஹெ ராஜா மெயின் ஹெ மந்த்ரி" என்ற பெயரிலும், தமிழில் "நான் ஆணையிட்டால்" என்ற பெயரிலும், மலையாளத்தில் "ராஜ கிரீடம்" என்ற பெயரில் சில காட்சிகளை உள்ளூர் நடிகர்களைக் கொண்டு மறு படப்பிடிப்பு நடத்தி மொழி மாற்றம் செய்யப்பட்டுள்ளது.

2017 ஆகத்து 11 அன்று வெளியான இப்படம் வெற்றிப்படமாக அமைந்தது.

2016 பிப்ரவரியில், இயக்குநர் தேஜா, தெலுங்கு நடிகர் ராஜசேகரை தன் படமான "அஹம்" என்றப் படத்தில் எதிர்மறைப் பாத்திரத்தில் நடிக்க ஒப்பந்தம் செய்தார். இதே படத்தில் முன்னணி பெண் பாத்திரத்தில் நடிக்க நடிகை சினேகாவை அணுகினார். சில காரணங்களால் இப்படம் 2016 ஏப்ரல் மாதம் கைவிடப்பட்டது. படத்தயாரிப்பாளரான பி. சத்யநாராயண ரெட்டி, வேறு ஒரு முன்னணி நடிகரின் நடிப்பில் படத்தை எடுக்க விரும்பினார். தேஜா ரானா தக்குபாடியை அணுகி அவரது ஒப்புதலைப் பெற்றார். காஜல் அகர்வாலை படத்தின் முன்னணிப் பெண் பாத்திரத்துக்கு நடிக்க வைக்க ராணாவின் தந்தை டகுபதி சுரேஷ் பாபு பரிந்துரைத்தார், பிறகு அவர் படத்துக்கு ஒப்பந்தமானார். ராணா காஸி (2017) படத்தில் தனது பகுதியை முடித்துக் கொண்டு பாகுபலி 2 படத்தில் தன் கவனத்தைச் செலுத்திய நேரத்தில்: தேஜா அவரை அணுகினார். அவர்கள் எட்டு மாதங்கள் திரைக்கதைக்கான பணிகளில் ஈடுபட்டு, பல்வேறு பதிப்புகளை எழுதினர். உரையாடலை எழுத லட்சுமி பூபால் தேர்வுச் செய்யப்பட்டார். படத்தின் ஒளிப்பதிவுக்கு தேஜாவால் ஆர். ரத்னவேலு அணுகப்பட்டார்.

"நேனே ராஜு நேனே மந்திரி" என பெயரிடப்பட்ட இப்படத்துக்கு, வெங்கட் சி. திலீப் மற்றும் கோட்டகிரி வெங்கடேசுவர ராவ் ஆகியோர் முறையே ஒளிப்பதிவு மற்றும் படத்தொகுப்பு ஆகியவற்றுக்கு நியமிக்கப்பட்டனர். படத்துக்கு அனூப் ரூபென்ஸ் இசையமைத்தார். பாபு, கிரண் ரெட்டி, பாரத் சௌத்ரி ஆகியோர் இணைந்து சுரேஷ் புரொடக்சன்ஸ் மற்றும் ப்ளூ பிளானட் என்டர்டெயின்மென்ட்ஸ் ஆகியவற்றின் பதாகையின் கீழ் இந்த திரைப்படம் வெளியிடப்பட்டது. "நேனே ராஜு நேனே மந்திரி" படமானது நடிகை காஜல் அகர்வாலின் 50 வது படமாகும். படத்தின் பிற பாத்திரங்களில் காத்ரீன் திரீசா, நவ்தீப், அஷ்தோஷ் ராணா ஆகியோர் நடித்துள்ளனர்.

படத்தின் துவக்கத்தில் சிறையில் அடைக்கப்பட்டுள்ள நிலையில் ஜொகேந்திரா (ரானா தக்குபாடி) காண்பிக்கப்பட்டு அவர் ஏன் கைது செய்யப்பட்டார் என்ற முன்கதை விரிகிறது. ஜோகேந்திரா ஒரு பணக்காரர், அவர் எதையும் ஈடு வைத்துக் கொள்ளாமல் யாருக்கும் கடன் கொடுக்கமாட்டார். அவரது மனைவியான ராதாவின் மீது (காஜல் அகர்வால்) மிகுந்த அன்பு கொண்டவர். ராதா கர்ப்பமானதால், முதல் விளக்குக்கு ஏற்ற அவள் ஒரு நல்ல நாள் அன்று கோயிலுக்கு செல்கிறார். இதை அனுமதிக்காத ஊராட்சி தலைவரின் மனைவி ராதாவைத் தள்ளி விடுகிறார். இதனால் ராதாவுக்கு கருகலைப்பு ஏற்படுகிறது. இந்த நிகழவு ஜோகைந்திராவுக்கு வேதனையை உருவாக்குகிறது. ஊராட்சித் தலைவரின் மனைவியாக இருந்தால் தான் கோயிலில் முதல் விளக்கு ஏற்றும் மரியாதை கிடைக்கும் எனக் கருதிய ஜோகேந்திரா, அடுத்து வரவிருக்கும் தேர்தலில் ஊராட்சித் தலைவராக ஒரு திட்டத்தை வகுத்து அதன்படி தலைவராகிறார். அதன் பின்னர் ராதா கோவிலில் முதல் விளக்கு ஏற்றுகிறார்.

ஊராட்சித் தலைவரான பிறகு, ஜோகேந்திரா அவரது தொகுதியின் சட்டமன்ற உறுப்பினராகவும் ஆகிறார். அதன்பிறகு உள்துறை அமைச்சரின் இடத்தைக் கைப்பற்றி அமைச்சர் பதவிக்கு வந்தவர், அடுத்து முதலமைச்சர் பதவியைக் குறிவைக்கிறார்.


</doc>
<doc id="402193" url="https://ta.wikipedia.org/wiki?curid=402193" title="பகரம்பூர்">
பகரம்பூர்

பகரம்பூர் அல்லது பெர்காம்பூர் (Baharampur) (pronounced asˌ) இந்தியாவின் மேற்கு வங்காள மாநிலத்தின் மையத்தில் அமைந்த முர்சிதாபாத் மாவட்டத்தின் நிர்வாகத் தலைமையிட நகரமும், நகராட்சியும் ஆகும். 

2011ம் ஆண்டின் மக்கட்தொகை கணக்கெடுப்பின்படி, இம்மாநகரத்தின் மக்கள்தொகை 3,05,609 ஆகும். முன்னாள் இந்நகரத்தில் பிராமணர்கள் அதிகம் வாழ்ந்ததால், இதனை "பிரம்மபுரம்" என்று அழைத்தனர். இந்நகரம் கொல்கத்தாவிற்கு வடகிழக்கே 200 கிமீ தொலைவில் உள்ளது.
பெர்காம்பூர் நகரம் பாகையில் அமைந்துள்ளது. கொல்கத்தாவிலிருந்து வடக்கே 200 கிமீ தொலைவில், கங்கை ஆற்றின் துணை ஆறான பாகீரதி ஆற்றின் கரையில் பெர்காம்பூர் நகரம் உள்ளது.

2011ம் ஆண்டின் மக்கள்தொகை கணக்கெடுப்பின்படி, பெர்காம்பூர் நகரத்தில் மக்கள்தொகை 3,05,609 ஆகும். 
அதில் ஆண்கள் 1,56,489 ஆகவும், பெண்கள் 1,49,120 ஆகவும் உள்ளனர். ஆறு வயதிற்குட்பட்டோர் 23,182 ஆக உள்ளனர். எழுத்தறிவு விகிதம் 88.8% ஆகவுள்ளது.

கொல்கத்தா, புரி, குவகாத்தி போன்ற நகரங்களுக்குச் செல்ல, பெர்காம்பூர் கோர்ட் தொடருந்து நிலையத்திலிருந்து தொடருந்து வசதிகள் உள்ளது. 

தேசிய நெடுஞ்சாலை எண் 12 மற்றும் 34 பெர்காம்பூர் நகரத்தின் வழியாக செல்கிறது.

பெர்காம்பூர் நகரத்திலிருந்து கொல்கத்தா, ஹவுரா, துர்காப்பூர், சியூரி, ஆசன்சோல், போல்பூர், வர்தமான், பாங்குரா, ஜார்கிராம், மால்டா, டார்ஜிலிங், சிலிகுரி போன்ற நகரங்களுக்கு பேருந்து வசதிகள் உள்ளது. 



</doc>
<doc id="402199" url="https://ta.wikipedia.org/wiki?curid=402199" title="திருச்சிராப்பள்ளி முற்றுகை, 1741">
திருச்சிராப்பள்ளி முற்றுகை, 1741

திருச்சிராப்பள்ளி முற்றுகை, 1741 (Siege of Trichinopoly (1741), தென்னிந்தியாவின் மீதான உரிமை குறித்து, மராத்தியப் பேரரசிற்கும், ஆற்காடு நவாப் சந்தா சாகிப்பிற்கும் ஏற்பட்ட பிணக்கால் நிகழ்ந்தது. இதன்போது, 1741ல் நவாப்பின் ஆளுமையிலிருந்த திருச்சிராப்பள்ளி நகரத்தை மராத்தியர்கள் முற்றுகையிட்டு, சந்தா சாகிப்பை 26 மார்ச் 1741 அன்று கைது செய்து, திருச்சிராப்பள்ளியைக் கைப்பற்றினர்.



</doc>
<doc id="402200" url="https://ta.wikipedia.org/wiki?curid=402200" title="ஜெண்டில்மேன் (2016 திரைப்படம்)">
ஜெண்டில்மேன் (2016 திரைப்படம்)

ஜெண்டில்மேன் (Gentleman) என்பது 2016 ஆண்டைய இந்திய தெலுங்கு காதல், மர்ம திரில்லர் திரைப்படம் ஆகும். இப்படத்தை இந்திரகண்டி மோகன கிருஷ்ணன் இயக்கியும், ஆர். டேவிட் நாதனுடன் இணைந்து எழுதியுள்ளார். படத்தை சிவலிங்க கிருஷ்ண பிரசாத்தின் ஸ்ரீதேவி மூவிஸ் நிறுவனம் தயாரித்துள்ளது. இப்படத்தின் மூலம் எட்டு வருட இடைவெளிக்குப் பிறகு பிரசாத் திரைப்படத் தயாரிப்புக்கு மீண்டும் வந்துள்ளார். இப்படத்தில் நானி, சுரபி, நிவேதா தாமஸ் ஆகியோர் முதன்மைப் பாத்திரங்களில் நடித்துள்ளனர்; மேலும் ஸ்ரீனிவாச அவசரலா, ஸ்ரீமுகி, மற்றும் ரோகிணி ஆகியோரும் நடித்துள்ளனர்.

படத்தின் ஒளிப்பதிவை பி. ஜி. விந்தா செய்துள்ளார். படத்திற்கான இசை மணிசர்மாவால் செய்யப்பட்டுள்ளது. படத்தொகுப்பை மார்தாண்ட் கே. வெங்கடேஷ் செய்துள்ளார். முதன்மை படப்பிடிப்பு 2015 நவம்பரில் தொடங்கி 2016 ஏப்ரல் வரை நீடித்தது. கொடைக்கானலில், நடத்தப்பட்டப் படப்பிடிப்பைத் தவிர பெரும்பாலான காட்சிகள் ஐதராபாத்தில் எடுக்கப்பட்டன.

படத்தின் தயாரிப்புச் செலவு 150 மில்லியன், "ஜெண்டில்மேன்" 2016 சூன் 17 அன்று உலக அளவில் 700 திரையரங்குகளில் வெளியானது. இது அமெரிக்காவில் திரையரங்குகள் எண்ணிக்கை அடிப்படையில் வெளியிடப்பட்ட மூன்றாவது மிகப்பெரிய தென்னிந்திய திரைப்படம் ஆகும். படம் வெளியான பிறகு நேர்மறையான விமர்சனங்களைப் பெற்றது. இது வணிகரீதியாகவும் வெற்றியை ஈட்டியது, இது விநியோகஸ்தர்களின் பங்கான 177.2 மில்லியன் ரூபாயைச் சேர்த்து உலகளவில் மொத்தமாக 326 மில்லியன் ரூபாய் வருவாயை ஈட்டி மிகப்பெரிய வெற்றியடைந்தது.
இந்தப் படம் ஐஸ்வர்யா மற்றும் கேதரின் என்னும் இரு பெண்களின் கதையாகும். ஐஸ்வர்யா மற்றும் கேதரின் என இரண்டு பெண்கள் ஒரு விமானப் பயணத்தில் சந்தித்துக் கொள்கின்றனர். இருவரும் பேசி பழகி தங்கள் சொந்த வாழ்க்கையைப் பற்றி பகிர்ந்து கொள்கின்றனர். பேச்சு அவர்களின் காதலன்களைப் பற்றி வருகிறது பேசி முடித்து இருவரும் பயணத்தின் முடிவில் பிரிகின்றனர். இவர்களின் காதலர்களான ஜெயராம் "ஜெய்" முல்லைப்புடி (நானி) மற்றும் கௌதம் ஆகிய இருவரும் ஒரே தோற்றம் கொண்டவர்களாக உள்ளனர். இதனால் மிக‍க் குழப்பத்துடன் வீடு திரும்பும் கேதரினுக்கு அவரின் காதலரான கௌதம் கொடூரமான விபத்தில் இறந்துவிடுவதாக தகவல் வருகிறது. இந்த விசயத்தில் ஜெய்யை கேதரின் சந்தேகிக்கித்து, பலரிடம் விசாரிக்கிறார், இதில் ஜெய் மற்றும் அவரைச் சுற்றியுள்ளவர்களைப் பற்றிய உண்மைகளும் அதனுடன் கௌதம் பற்றிய விசயங்களும் வெளிப்படுகின்றன.

பண்டிபோட்டு (2015) வெளியான பிறகு, திரைப்பட இயக்குநர் இந்திரகண்டி மோகன கிருஷ்ணன் இரண்டு திரைக்கதைப் பணிகளில் ஈடுபட்டார்; இதில் ஒன்றை 2015 மார்ச்சில் முடித்தார். இந்தக் கதையை திரைப்படமாக உருவாக்கும் முயற்சியில் அவர் நீண்ட காலமாக ஆர்வம் கொண்டிருந்ததாக குறிப்பிட்டார், இது அவருக்கு முற்றிலும் புதிய வகையான படமாகும். சிவலிங்க கிருஷ்ண பிரசாத் இந்த திரைப்படத்தைத் தயாரிக்க ஒப்புக் கொண்டு, எட்டு வருடங்கள் கழித்து இப்படத்தின் மூலம் திரைப்படத் தயாரிப்பிற்கு மீண்டும் வந்தார். தமிழ் எழுத்தாளரான ஆர். டேவிட் நாதன் எழுதிய ஒரு திரைக்கதையை கேட்ட பிரசாத் அது பிடித்துபோக கதையை இந்திரகண்டியை கேட்கச் செய்துள்ளார். இக்கதையை இந்திரகண்டி நாதனுடன் சேர்ந்து தெலுங்கு பேசும் மக்களின், பிராந்திய உணர்வுகளுக்கு ஏற்ப அதை மாற்றினார். 

நாதன் எழுதிய கதையை அவருடன் இணைந்து, இந்திரகண்டி முழு வடிவம் தந்து உரையாடலை எழுதினார். படத்தின் ஒளிப்பதிவு பி. ஜி. விந்தாவால் செய்யப்பட்டது. மணிசர்மா படத்துக்கு பின்னணி இசையமைத்தார். மார்தாண்ட் கே. வெங்கடேஷ் படத்தொகுப்பைச் செய்தார். படத்தில் கதாநாயகனை வில்லனா என சந்தேகிக்கப்படும்விதத்தில் கதை வருகிறது, ஆனால் உண்மையில் அவர் ஒரு நனிநாகரீகனாக இருப்பதால், இந்திரகண்டி அந்தப் பெயருக்கு இணையான தெலுங்குப் பெயரைத் தேர்ந்தெடுத்து அதை படத்தின் பெயராக வைக்க விரும்பினார். உத்தமடு மற்றும் மஞ்சிவாடு போன்ற பெயர்களைப் பற்றி சிந்தித்த பிறகு, அவர் ஜெண்ட்டில்மேனைத் தேர்ந்தெடுத்தார், அதனுடன் "ஹீரோ? வில்லன்?" என்ற வாசங்களும் இடப்பட்டன. படத்தின் பெயர் 2016 ஏப்ரல் 15 அன்று முறைப்படி அறிவிக்கப்பட்டது, அன்று இராம நவமி நாள் ஆகும்.


</doc>
<doc id="402208" url="https://ta.wikipedia.org/wiki?curid=402208" title="மாயா ஹாரீஸ்">
மாயா ஹாரீஸ்

மாயா லெட்சுமி ஹாரீஸ் ("Maya Harris"; பிறப்பு: ஜனவரி 30, 1967) இவர் ஒரு அமெரிக்க வழக்கறிஞர், பொதுக் கொள்கை  ஆலோசகர் மற்றும் தொலைக்காட்சி விமர்சகராவார். எம்எஸ்என்பிசி குழுமத்தில் அரசியல் ஆய்வாளராகவும், 2015 இல் ஹிலாரி கிளிண்டன் ஜனாதிபதி பிராச்சாரத்தின் போது மூன்று மூத்த கொள்கை ஆலோசகர்களுள் ஒருவாராகவும் இருந்தார். இதற்கு முன்னர் அமெரிக்க வளர்ச்சி மையம் என்ற ஆலோசனை நிறுவனத்தில் ஆய்வாளராக இருந்துள்ளார். போர்ட் அறக்கட்டளையின் ஜனநாயக, உரிமை மற்றும் நீதியின் துணைத் தலைவராக 2008 முதல் தற்போதைய பதவிக்குச் செல்லும் வரை பணிபுரிந்தார். அதற்கு முன்னர் வட கலிபோர்னியாவிலுள்ள அமெரிக்கன் சிவில் லிபர்டீஸ் யூனியனில் செயல் இயக்குநராகப் பதவி வகித்தார். 
இதற்கும் முன்னர் சான் ஹொசெயிலுள்ள லிங்கன் சட்டப்பள்ளியில் மூத்த இணையராக இருந்துள்ளார். இவர் சமூக மையம் கொண்ட தேசிய அளவிலான கொள்கை வழிகாட்டலையும், காவல் சீர்திருத்தத் சட்ட கையேட்டையும் எழுதியுள்ளார்.

சேம்பைன்-அர்பன, இலினொய் மாகாணத்தில் பிறந்து சான் பிரான்சிஸ்கோ கடற்கரைப் பகுதியில் வளர்ந்தார். 1960 இல் சென்னையிலிருந்து அமெரிக்காவிற்குக் குடிபெயர்ந்த மார்பகப் புற்றுநோய் ஆராய்ச்சியாளரான சியாமளா கோபாலன் ஹாரீஸ்(1939-2009) என்ற தாய்க்கும், இசுட்டான்போர்டு பல்கலைக்கழக பொருளாதாரப் பேராசிரியரான ஜமைக்கன்-அமெரிக்க டொனால்ட் ஹாரீஸ் என்ற தந்தைக்கும் மகளாகப் பிறந்தார். இவரின் தாய்வழி தாத்தவான ராஜம் கோபாலன், ஒரு இந்தியத் தூதராவார். இந்து சமயம் மற்றும் திருமுழுக்கு சமய நம்பிக்கையுடன் வளர்க்கப்பட்டார். இவர் எட்டு வயதான போதே இவரின் மூத்த சகோதரி கமலா ஹாரீஸுடன் சேர்ந்து இவர்களிருந்த அடுக்குமாடி கட்டிடத்தைக் குழந்தைகள் விளையாட திறந்தவெளி முற்றமாக மாற்றினார். 1989 இல் பெர்க்லி கலிபோர்னியா பல்கலைக்கழகத்தில் இளங்கலைப் பட்டம் பெற்றார். ஸ்டான்போர்ட் சட்டப் பள்ளியில் சட்டம் படிக்கையில் கிழக்கு பாலோ அல்டோ சமூகத்தின் சட்டத் திட்டத்தில் 
இணை ஒருங்கிணைப்பாளராகவும், மாணவர் குழுவின் இணைத் தலைவராகவும் இருந்துள்ளார்.

சட்டம் பயின்ற பின்னர் வடக்கு கலிபோர்னியா மாவட்ட நீதிமன்ற நீதிபதியின் எழுத்தராக ஹாரீஸ் பணிபுரிந்தார். 1994 இல் ஜாக்சன் டஃப்ஸ் கோல் & பிளாக் நிறுவனத்தின் சான் பிரான்சிஸ்கோ குழுமத்தில் குற்றவியல் மற்றும் உரிமையியல் வழக்குகளில் வேலை செய்ய சேர்ந்தார். 1997 இல் தேசிய பார் கூட்டமைப்பின் இளம் வழக்கறிஞர் பிரிவில் "ஜூனிஸ் டப்யு. வில்லியம்ஸ் இளம் வழக்கறிஞர்" என்ற விருதைப் பெற்றார். தொடர்ந்து அடுத்த ஆண்டுகளில் சான் பிரான்சிஸ்கோ நாளிதழ் வெளியிட்ட நாற்பது வயதிற்குட்பட்ட வளரும் வழக்கறிஞர்களுள் முன்னணி இருபதில் ஒருவாக தேர்வானார். சான் பிரான்சிஸ்கோ சட்டப் பல்கலைக்கழகத்தில் சட்டப் பேராசிரியராகப் பணியாற்றினார். மேலும் நியூ காலேஜ் கலிபோர்னியா சட்டப்பள்ளி மற்றும் சான் ஜோஸின் லிங்கன் சட்டப் பள்ளியில் ஒப்பந்தச் சட்டம் பற்றிய வகுப்புகள் எடுத்தார்.

பொருளாதார மற்றும் சமூகச் சமத்துவ முன்னேற்றதிற்கான "பாலிசிலிங்" என்ற தேசிய ஆராய்ச்சி மற்றும் செயல் நிலையத்தில் மூத்த உதவியாளராக இருந்தார். இங்கிருந்தவாறே காவல்துறை மற்றும் மக்களிடையே மாநாடுகளை ஒருங்கிணைத்து, காவல் சீர்திருத்ததிற்கு ஆலோசனை வழங்கினார். "திட்டமிட்ட மாற்றம்: காவல் சீர்திருத்தத்திற்கான செயல்பாட்டாளரின் கையேடு" என்ற நூலையும் வெளியிட்டார்.

அமெரிக்க குடியுரிமை சுதந்திர சங்கத்தின் செயல் இயக்குநராகச் சேவையாற்றினார். ஒரு அங்கீகரிக்கப்பட்ட அமைப்பின் தலைவராக பல்வேறு வழக்குகள், ஊடக உறவாடல்கள், ஆதரவு திரட்டல் மற்றும் அமைப்புப் பணிகளை வழிநடத்தியும் ஒருங்கிணைத்தும் செயல்பட்டார். குற்றவியல் விசாரணையில் இனப்பாகுபாட்டை நீக்கவும், சமத்துவக் கல்விமுறையை அடையவும் இதன் செயல்திட்டங்களில் முக்கியத்துவம் வழங்கப்பட்டன." 
வளர்ப்புக்குழந்தைக்காக சமூக மையமாக்கப்பட்ட கொள்கைகளைக் கட்டுரையாக வெளியிட்டு, பின்னர் 2006 இல் "தி கவெனென்ட் வித் பிளாக் அமெரிக்கா" என்ற நூலாக வெளியிட்டார்.
2012 இல் ஹாரீஸ் போர்ட் அறக்கட்டளையின் ஜனநாயக, உரிமை மற்றும் நீதியின் துணைத் தலைவராகப் பதவியேற்றார், குறிப்பாக சிறுவர் திருமணம் சிக்கல்களுக்குத் தீர்வுகளைக் கொண்டுவந்தார்.

டோனி வெஸ்ட் என்பவர் இவரது கணவராவார். ஹாரீஸின் முன்னாள் துணைவருடன் இவருக்கு மீனா ஹாரீஸ் என்ற மகளுமுண்டு. நான்கு வயதான மகளுடன் கண்ணாம்மூச்சி விளையாடிய டோனி வெஸ்ட்டை, 1989 இல் ஸ்ட்டான்போர்ட் சட்டக் கல்லூரியில் பயிலும் போது கண்டார். பின்னர் இந்த நட்பு கல்லூரிக் காலத்திற்குப் பின்னரும் தொடர்ந்தது. பெற்றோரைப் பின்பற்றி மகள் மீனா ஹாரீஸும் ஸ்ட்டான்போர்டில் பட்டம் பெற்று ஹார்வர்ட் சட்டக்கல்லூரியில் பயின்றார்.


</doc>
<doc id="402209" url="https://ta.wikipedia.org/wiki?curid=402209" title="2018 ஹுவாலியன் நிலநடுக்கம்">
2018 ஹுவாலியன் நிலநடுக்கம்

2018 ம் ஆண்டு, 6 பிப்ரவரி அன்று, இடநேரம் 23:50 மணிக்கு, உந்தத்திறன் ஒப்பளவில் 6.4 ஆக பதிவான நிலநடுக்கம் டாய்வானை தாக்கியது. மெர்காலி தீவிர அளவில் வீஐஐ (மிகவும் தீவிரம்) ஆக பதிவான ஹுவாலியன் கடற்கரை எல்லை தான் அதிக பாதிக்கப்பட்டு, அந்நிலநடுக்கத்தின் நடுவமாக அமைந்தது. குறைந்தபட்சம் 12 இறப்புகளும் 277 க்கும் மேற்பட்ட காயமடைந்தோரும் அறிவிக்கப்பட்டுள்ளது.

டாய்வானின் வரலாற்றில் வலிமை வாய்ந்த நிலநடுக்கங்கள் உள்ளன.
 இத்தீவு, ஃபிலிப்பீன மற்றும் இயூரேசிய கண்டத்தட்டுகளின் நடுவிலான கூட்டுச்சதி மண்டலத்தில் அமைகின்றது. நிலநடுக்கத்தின் இடத்தில், இக்கண்டத்தட்டுகள் ஓராண்டுக்கு 75 மில்லிமீட்டர் என்ற விகிதத்தில் குறுகிப் போகின்றன.

எம் 4.6 க்கும் மேற்பட்ட 9 முந்தையநடுக்கங்களைக் கொண்டு அப்பகுதியை பல நாட்களாய் பாத்தித்து, பல நிகழ்வுகளின் வரிசையில் மிகப்பெரிதாக அமைந்தது இந்நிலநடுக்கம். 4 பிப்ரவரி அன்று எம். 4.8 நில அதிர்வுடன் தொடங்கி, அதே நாள் சில கிலோமீட்டர் தொலைதூரத்தில் இன்னொரு எம். 6.1 அதிர்வும் நிகழ்ந்தது. 6 பிப்ரவரி அன்றைய நிலநடுக்கம் சாய்வுச்சீட்டு குழப்பத்தால் நடைபெற்றது.

இந்நிலநடுக்கம், 2016 ல், டாய்வானின் டாய்னான் பகுதியில் நிகழ்ந்து, 117 நபர்களை கொன்ற நிலநடுக்கத்தின் இரண்டாம் நூற்றாண்டு அன்றே நடந்தது.
இந்நிலநடுக்கத்தை பல மறுநிலவதிர்வுகளால் பின்பற்றியது. இவற்றின் மிகப்பெரிது 7 பிப்ரவரி அன்று, ஹுவாலியன் நகரத்திற்கு 19 கிலோமீட்டர் வடகிழக்கு திசையில் இடநேரம் 23:21 க்கு நடைபெற்று, வீஐ (வலுவானது) என்ற அதிகபட்ச தீவிரம் அடைந்த எம். 5.7 நிகழ்வாக அமைந்தது.

ஹுவாலியன் நகரத்தின் ஏராளமான கட்டிடங்கள் சேதமடைந்தன; இவற்றில் 4 முழுமையாக அழிந்து வீழ்ந்தன. மார்ஷல் தங்கும்விடுதியின் தரைத்தளங்கள் தகர்ந்துப் போனதால், இருவர் உயிரிழந்தனர். தரைத்தளங்களின் அழிவால் தீவிரமாக சரிந்துள்ள "யுன் மென் ஸுயீ டீ" குடியிருப்பு கட்டிடத்தைச் சேர்ந்த பலர் உயிரிழந்தும், 8 பிப்ரவரி அன்று, சுமார் 6:30 இடநேர மணி வரை, 7 குடியிருப்பாளர்கள் இன்னும் காணாமல் போயிருக்கின்றனர். இன்னும் கட்டிட சரிவை தவிர்க்க, பாரந்தூக்கிகளால இக்கட்டிடத்தின் ஒரு பக்கத்தில் பெரிய கம்பிகள் வைக்கப்பட்டன. தலைநில சீனாவில் இருந்து வந்த 4 சுற்றுலா பயணிகளைச் சேர்ந்து, 277 பேர் படுகாயமடைந்தனர் எனவும் 12 பேர் உயிரிழந்தனர் எனவும் அதிகாரிகள் அறிவித்தனர். நிலநடுக்கத்தால் ஏற்படுத்தப்பட்ட சேதத்தினால், பல பாலங்களும் நெடுஞ்சாலைகளும் மூடப்பட்டன, மற்றும் நீரின்றி பல இல்லங்கள் கிடந்தன.

சேதமடைந்த கட்டிடங்களில் சிக்கியுள்ளவர்களை காப்பாற்ற நூற்றுக்கணக்கான தீயணைப்புத்துறையினரும் இராணுவ வீரர்களும் அழிவின் அருகில் இருந்தனர்.



</doc>
<doc id="402213" url="https://ta.wikipedia.org/wiki?curid=402213" title="மாரி செல்வராஜ்">
மாரி செல்வராஜ்

மாரி செல்வராஜ் ("Mari Selvaraj") என்பவர் பரியேறும் பெருமாள் என்ற தமிழ்த் திரைப்படத்தை இயக்கி வருகிறார். 10 வருடங்களுக்கு மேலாக இயக்குனர் ராமிடன் உதவி இயக்குனராக பணி புரிந்தவர். பத்திரிக்கையாளராக சில வருடங்கள் பணியில் இருந்தவர், தற்போது படங்கள் இயக்கி வருகிறார். ஆனந்த விகடனில் "மறக்க நினைக்கிறேன்" என்ற தொடரை எழுதியவர்.

மாரி செல்வராஜ் திருநெல்வேலிக்குப் அருகில் இருக்கும் புளியங்குளம் கிராமத்தைச் சேர்ந்த விவசாயக் கூலிகளான பெற்றோருக்குப் பிறந்தவர். வறட்சிகாலங்களில் இவரது தந்தை வெளியூர்களுக்குச் சென்று வேடமிட்டு ஆடியிருக்கிறார். சென்னைக்கு வந்து ராமிடம் உதவி இயக்குநராக சேர்ந்து, மூன்று படங்களுக்கு உதவி இயக்குநராக பணியாற்றினார். பின்னர் பரியேறும் பெருமாள் திரைப்பட்டதுதை இயக்கினார்.


</doc>
<doc id="402234" url="https://ta.wikipedia.org/wiki?curid=402234" title="பரியேறும் பெருமாள்">
பரியேறும் பெருமாள்

பரியேறும் பெருமாள் ("Pariyerum Perumal") பா. ரஞ்சித்தின் தயாரிப்பில் கதிர், ஆனந்தி முக்கிய கதாபாத்திரங்களில் நடித்து உருவாகியுள்ள திரைப்படம் ஆகும். இத்திரைப்படத்தினை மாரி செல்வராஜ் இயக்கியுள்ளார். மாரி செல்வராஜ் இயக்கும் முதல் திரைப்படம் இதுவாகும். இத்திரைப்படத்திற்கு சந்தோஷ் நாராயணன் இசையமைக்கிறார். இத்திரைப்படம் 2018 செப்டம்பர் 28 ஆம் நாள் திரைக்கு வந்தது. ஊடகங்களில் பரவலான வரவேற்பை இப்படம் பெற்றுள்ளது.


அக்டோபர் 2016 இல் தனது தயாரிப்பு நிறுவனமான நீலம் புரொடக்சன்சைத் தொடங்கிய இயக்குநர் பா. ரஞ்சித், தனது நிறுவனத்தின் முதல் திரைப்படத்தினை ("பரியேறும் பெருமாள்") மாரி செல்வராஜ் இயக்கப்போவதாக திசம்பர் 2016 இல் அறிவித்தார். திருநெல்வேலியைப் பின்களமாகக் கொண்ட இத்திரைப்படத்தில் நடிகர்கள் கதிர் மற்றும் ஆனந்தி முக்கியக் கதாபாத்திரங்களில் நடிக்கின்றனர். பா, ரஞ்சித்தின் படங்களுக்கு வழக்கமாக இசையமைக்கும் சந்தோஷ் நாராயணன் இத்திரைப்படத்திற்கும் இசையமைக்கிறார்.

"பரியேறும் பெருமாள்" - பரி என்றால் குதிரை. குதிரை ஏறும் பெருமாள் - இறைவன் திருமால் குதிரை ஏறும் நிகழ்ச்சியை குறிக்கும் சொல்லிருந்து உருவானது.


</doc>
<doc id="402259" url="https://ta.wikipedia.org/wiki?curid=402259" title="கேசினோ ராயல் (2006 திரைப்படம்)">
கேசினோ ராயல் (2006 திரைப்படம்)

கேசினோ ராயல் (Casino Royale) என்பது 2006 ஆண்டைய பிரித்தானிய உளவளி படம் ஆகும், இது எயான் புரொடக்சன்சின் ஜேம்ஸ் பாண்ட் திரைப்படத் தொடரில் இருபத்தொன்பதாவது படமாகும். மேலும் அதே பெயரில் இயன் பிளெமிங் 1953 ஆண்டு எழுதிய புதினத்தை தழுவி எடுக்கப்பட்ட மூன்றாவது படமாகும். படத்தை மார்டின் கேம்பல் இயக்க,  நீல் பர்விஸ் & ராபர்ட் வேட் மற்றும் பால் ஹாக்கிஸ் ஆகியோர் எழுத்துப் பணிகளை செய்துள்ளனர். MI6 ஏஜெண்ட் ஜேம்ஸ் பாண்ட் என்ற கதாப்பாத்திரத்தில் டேனியல் கிரெய்க் நடித்த முதல் படம் இது. படத்தை மெட்ரோ-கோல்ட்வைன்-மேயர் மற்றும் கொலம்பியா பிக்சர்ஸ் ஆகியவற்றுக்காக எயான் புரொடக்சன்ஸ் நிறுவனம் தயாரித்தது. மேலும் இது இரண்டு ஸ்டுடியோக்களுடன் இணைந்து தயாரிக்கப்பட்ட முதல் எயான் புரொடக்சன்சால் தயாரிக்கப்பட்ட பாண்ட் திரைப்படமாகும். டை அனதர் டே வைத் தொடர்ந்து, எயான் புரொடக்சன்ஸ் ஜேம்ஸபாண்ட் தொடர் படத்தை மீண்டும் துவக்க முடிவு செய்தது,

ஜேம்ஸ் பாண்ட் பாத்திரத்தில் நடிக்க பியர்ஸ் ப்ரோஸ்னானுக்கு அடுத்து நடிக்க ஒரு புதிய நடிகருக்காக தேடுதல் வேட்டை நடத்தப்பட்டது; இந்தப் பாத்திரத்துக்காக 2005 இல் கிரேக் தேர்வு செய்யப்பட்டது கணிசமான சர்ச்சையைத் தோற்றுவித்தது. திரைப்படத்திற்கான படப்பிடிப்பானது செக் குடியரசு, பகாமாசு, இத்தாலி, ஐக்கிய இராச்சியம் போன்ற நாடுகளிலும் பார்ரண்டோவ் ஸ்டுடியோஸ் மற்றும் பைன்வுட் ஸ்டுடியோ போன்ற படப்பிடிப்பு அரங்குகளில் அமைக்கப்பட்ட சோடனைகள் அமைக்கப்பட்டு படப்பிடிப்பு நடந்தது.

"கேசினோ ராயல் 2006 நவம்பர் 14 அன்று ஓடியோன் லெய்செஸ்டர் சதுக்கத்தில் திரையிடப்பட்டது". படத்துக்கு பெருமளவில் நேர்மறையான விமர்சம் கிடைத்தது. இதனால் இந்தப் படத்திற்காக ஜேம்ஸ் பாண்ட் பாத்திரத்துக்கு கிரேக் தேர்ந்தெடுக்கப்பட்டபோது ஏற்பட்ட சர்ச்சகள் காணாமல் போயின.   இது கிட்டத்தட்ட $ 600 மில்லியன் தொகையை ஈட்டியது, 2012 இல் ஸ்கைஃபால் படத்தின் வெளியீடு வரை அதிகபட்சமாக வசூலித்த ஜேம்ஸ் பாண்ட் திரைப்படமாக இருந்தது.
சந்தேகப்படும் எந்தத் தீவிரவாதியையும் சுட்டுத் தள்ளும் உரிமை ஜேம்ஸ் பாண்டுக்குக் கிடைக்கிறது. இதையடுத்து ஒரு தீவிரவாதியைத் தேடி மடகாஸ்கருக்குப் பறக்கிறார் பாண்ட். அதன் பின்னர் வழக்கமான பாண்ட் சாகசங்கள் தொடங்குகின்றன. தீவிரவாதியைத் தேடுடிப் போகும் வழியில் கதாநாயகி ஈவா க்ரீனை ஒரு அபாயத்திலிருந்து காப்பாற்றுகிறார். அவருடன் காதல், எதிரிகளுடன் மோதல் என வழக்கமான விஷயங்களுடன் படம் தொடருகிறது.

தீவிரவாதிகளின் பணத்துக்காக ஒரு குறிப்பிட்ட அளவு தரகுப் பணத்தை வாங்கிக்கொண்டு பத்திரமாக வைத்திருந்து அவர்களுக்கு தேவையான நேரத்தில் வழங்குவதை ஒரு தொழிலாக வில்லன் நடத்தி வருகிறார். இந்தப் பணத்தை சூதாட்டத்தில் முதலீடாகப் போட்டு தொழில்முறை சூதாடியான வில்லன் ஏகப்பட்ட பணம் சம்பாதிக்கிறார். காசினோ ராயல் என்ற அந்த சூதாட்ட விடுதியிலிருந்துதான் தீவிரவாதிகளுக்கு பணம் பாய்கிறது என்பதை அறிந்த பாண்ட் அங்கே செல்கிறார். முள்ளை முள்ளால் எடுப்பது போல இங்கிலாந்து நாட்டு நிழற்படை ஏஜெண்டான 007 ஜேம்ஸ்பாண்ட் வில்லனோடு சூதாடுவதற்காக இங்கிலாந்து அரசே 75 கோடி தருகிறது அவனுடன் மோதி அவனை வெல்ல திட்டமிடும் பாண்ட், சூதாட்டத்தில் குதிக்கிறார். ஆனால் சூதாட்டத்தில் கில்லாடியான அந்தத் தீவிரவாதியிடம் முதலில் ரூ. 70 கோடியை தோற்கிறார். ஆனால் அதன் நுட்பங்களை அறிந்த ஜேம்ஸ் பாண்ட் அடுத்தடுத்த சுற்றுகளில் தீவிரவாதியை வென்று ரூ. 600 கோடி வரை சம்பாதித்து எதிரியை வளைக்கிறார். 


</doc>
<doc id="402264" url="https://ta.wikipedia.org/wiki?curid=402264" title="வின்னி மண்டேலா">
வின்னி மண்டேலா

வின்னி மதிகிசீலா மண்டேலா ( Winnie Madikizela-Mandela 26 செப்டம்பர் 1936 --2 ஏப்பிரல் 2018 ) என்பவர் தென்னாப்பிரிக்க நிறவெறி ஆட்சி முறைக்கு எதிராகப் போராடியவர், அரசியலாளர், பெண்கள் உரிமைகள் போராளி மற்றும் நெல்சன் மண்டேலாவின் மேனாள் மனைவி ஆவார். 1994 முதல் 2003 வரையிலும் பின்னர் 2006 முதல் அவர் இறக்கும் வரையிலும் பாராளுமன்ற உறுப்பினராக இருந்தார். 
ஆப்பிரிக்க தேசிய காங்கிரசு என்னும் கட்சியின் பெண்கள் பிரிவின் செயற்குழுவில் இடம் பெற்றார். வின்னி மண்டேலா தென்னாப்பிரிக்காவின் தேசிய அன்னை என மதிக்கப்படுகிறார்.


</doc>
<doc id="402276" url="https://ta.wikipedia.org/wiki?curid=402276" title="வேலைவாய்ப்பு உறுதி திட்டம்">
வேலைவாய்ப்பு உறுதி திட்டம்

வேலைவாய்ப்பு உறுதி திட்டம் ("Employment Assurance Scheme (EAS)") 1993 ஆம் ஆண்டு, அக்டோபா் 2 அன்று இந்திய அரசால் நடைமுறைக்கு கொண்டு வரப்பட்டது. நாட்டிலுள்ள வளா்ச்சியால் பாதிக்கப்பட்ட பழங்குடியினா் வாழக்ககூடிய பாலைவனங்கள், பழங்குடியிருப்புகள் மற்றும் மலைப்பகுதிகளாகிய 1778 பிற்பட்ட தொகுப்புகளில் செயல்படுத்தப்பட்டது. இத்திட்டம் விரிவாக்கப்பட்டு 5488 தொகுப்புகள் பயனடைந்தன. வேலையில்லா கிராமப்புற மக்களுக்கு கூலி வேலையை ஏற்படுத்தி தந்தது. 
1999 ம் ஆண்டு இத்திட்டம் மறுசீரமைக்கப்பட்டது. இதன் செலவினை மத்திய மாநில அரசுக்கு இடையே 75:25 என பிாித்துக்கொள்ளப்பட்டது. 2001ல் ஜவகா் கிராம வேலைவாய்ப்புத்திட்டம் மற்றும் வேலைவாய்ப்பு உறுதி திட்டம் இரண்டும் இணைக்கப்பட்டது.



</doc>
<doc id="402286" url="https://ta.wikipedia.org/wiki?curid=402286" title="புத்தபாலிதர்">
புத்தபாலிதர்

புத்தபாலிதர் (Buddhapālita) (கிபி 470–550 ) மகாயான பௌத்த அறிஞர்களான நாகார்ஜுனர் மற்றும் ஆரியதேவர் எழுதிய நூல்களின் உரையாசிரியர் ஆவார். இவரது சமகாலத்தில் வாழ்ந்த பாவவிவேகர் என்ற மகாயான பௌத்த அறிஞர், புத்தபாலிதரின் படைப்புகளை கடுமையாக விமர்சித்தவர். சந்திரகீர்த்தி என்ற பௌத்த அறிஞர், புத்தபாலிதரின் கருத்துக்களை தீவிரமாக ஆதரித்தவர். 

இவர் மகாயான பௌத்தத்தின் பிரசங்கிகா அமைப்பின் பெரும் அறிஞர் ஆவார். தென்னிந்தியாவைச் சேர்ந்த இவர் நாலாந்தா பல்கலைக்கழகத்தில், ஆச்சாரியர் சங்கரக்சிதர் மற்றும் நாகமித்திரர் ஆகியவர்களின் சீடராக பௌத்த தத்துவம் மற்றும் இலக்கியங்களைப் பயின்றவர். 

பின்னர் தென்னிந்தியாவின் தந்தபுரி விகாரையில் தங்கி, ஆரியதேவர் மற்றும் நாகார்ஜுனரின் படைப்புகளுக்கு உரை எழுதியவர். நாகார்ஜுனரின் மூலசர்வாஸ்திவாதம் (அடிப்படை ஞானம்) எனும் நூலிற்கு, புத்தபாலிதர் எழுதிய மூலமத்தியமகவிருத்தி உரை நூல் புகழ்பெற்றது. 


</doc>
<doc id="402291" url="https://ta.wikipedia.org/wiki?curid=402291" title="2012 (திரைப்படம்)">
2012 (திரைப்படம்)

2012 என்பது  2009 ஆண்டைய அமேரிக்க காவிய அறிவியல் புனைக்கதை பேரழிவுத் திரைப்படமாகும். இப்படத்தை ரோலண்ட் எமீரிச் இயக்கியுள்ளார். படத்தில் ஜான் குசாக், சிவெடெல் ஈஜியோபோ, அமண்டா பீட், ஆலிவர் பிளாட், டன்னி நியூட்டன், டேனி க்ளோவர், வூடி ஹாரல்சன் ஆகிய நட்சத்திரங்கள் நடித்துள்ளனர். இந்த படம் செண்ட்ரோபோலிஸ் எண்டர்டெயின்மெண்டால் தயாரிக்கப்பட்டு கொலம்பியா பிக்சர்சால் விநியோகிக்கப்பட்டது.

முதலில் படத்தின் படப்பிடிப்பை லாஸ் ஏஞ்சலசில் துவக்க திட்டமிடப்பட்டது, ஆனால் படப்பிடிப்பு 2008 ஆகத்தில் வான்கூவரில் துவக்கப்பட்டது. உலகளாவிய நிலவியல் பேரழிவுகளுக்கு மத்தியில் கதாநாயகனான புதின எழுத்தாளர் ஜாக்சன் கர்ட்டிஸ் தன் குடும்பத்தைக் காக்க முயற்சிப்பதாக இத்திரைப்படம் தொடங்குகிறது. இப்படம் அமேரிக்கப் பழங்குடிகளான மாயன்களின் நாட்காட்டியின்படி 2012 நிகழ்வான பேரழிவை சித்தரிக்கிறது.

2012 நவம்பர் 13 அன்று சர்வதேச அளவில் இப்படம் வெளியிடப்பட்டது.  இத் திரைப்படமானது விமர்சகரிகளிடம் இருந்து கலவையான விமர்சனங்களைப் பெற்றது, படத்தின்  சிறப்புக் காட்சியமைப்பு (ஸ்பெசல் எபக்ட்) மற்றும் பிற பணிகள் குறித்து புகழப்பட்டது, அதேசமயம் படத்தின் திரைக்கதை மற்றும் நீளம் போன்றவை விமர்சனத்துக்கு ஆளானது. இது வணிகரீதியான வெற்றியைப் பெற்றது, 2009 இல் மிக அதிக வசூல் செய்த படங்களில் ஒன்று ஆகும். இப்படம் தமிழில் "ருத்ரம் 2012" என்ற பெயரில் தேனாண்டால் பிலிம்சால் தமிழில் மொழியாற்றம் செய்யப்பட்டு வெளியிடப்பட்டது.
படத்தின் கதை 2009 இல் துவங்குகிறது. நிலநடுக்கம் மற்றும் ஆழிப்பேரலை மூலம் பூமிக்கு அழிவு நெருங்குவதை அறிவியலாளர்கள் அமேரிக்க அரசுக்கு அறிக்கையாகத் தருகிறார்கள். பூமியைக் காக்க உலக நாடுகள் தடுப்பு நடவடிக்கைகளில் இறங்குகின்றன. பலனில்லை. 2012ல் உலகின் அழிவு துவங்குகிறது. பெரும் ஆக்ரோஷத்தோடு பூமி வாய்பிளக்க பெரிய பெரிய நகரங்கள் புதையுண்டு போகின்றன. கண் முன்னே பெரும் அவலம் நடக்க என்ன செய்வதென்று தெரியாமல் கைபிசைந்து நின்று அந்த அழிவில் ஐக்கியமாகின்றன.

இதற்கிடையில் அமெரிக்காவில் வசிக்கும் ஜான் குசேக் தனது குடும்பத்தினரை காப்பாற்ற போராடுகிறார். பூமி மேலடுக்கு அதன் பாதாளத்துக்கு இறங்கும் நிலையில் ஜான்குசேக் காரை வேகமாக ஒட்டி குடும்பத்தினரை காப்பாற்றி விமானத்தில் ஏற்றி மயிரிழையில் உயிர் தப்புகிறார். எரிமலை தீப்பிடிப்புகள் பூமிக்குள் இருந்து சீறி பாய்வது, மலைகள் பிளந்து உருள்வது, வானளாவிய கட்டிடங்கள் சரிந்து மண்ணில் புதைவது, மேம்பாலங்கள் உடைந்து கார்கள் பொம்மைகளாய் வானில் இருந்து விழுவது, பாலம் உடைந்து ரயில் தூக்கி வீசப்படுவது, ஒரு பல மாடி கட்டடங்கள் பாதியாக பிளப்பது, போன்ற அழிவுகளுக்கு மத்தியில் கதாநாயகள் தன் குடும்பத்தினரையும் மற்றும் சிலரையும் திபெத் பீடபூமிக்கு அழைத்து வருகிறார். 

அங்கு இந்தப் பேரழிவில் இருந்து தப்பிக்கவென்று உலக நாடுகளால் எந்த இயற்கை சீற்றத்தில் இருந்தும் தப்பும் வகையினான நோவாவின் பேழைழை நினைவூட்டிம் விதமான கலங்கள் உருவாக்கப்பட்டுள்ளன. இந்த விசயத்தை அதிகார வர்கம் இரகசியமாகவே வைக்கிறது. பேழையில் விலங்குகள் பறவைகள் போன்றவற்றையும் அழிவிலிருந்து காக்க ஏற்றப்பட்டுள்ளன. இதில் ஏற பணக்கார்கள், அதிகார வர்கத்தினர் போன்றோருக்கு முக்கியத்தும் அளிக்கப்படுகிறது. இதனால் தலைவர்கள் மத்தியில் சர்ச்சைகள் தோன்றுகின்றன. அமேரிக்க அதிபர் இந்நப் பேழையில் ஏற மறுத்து, தன் மக்களிடம் உலக அழிவு குறித்து தொலைக்காட்சியில் உரையாற்றி மக்களோடு சேர்ந்து தன் மரணத்தை எதிர்கொள்கிறார். புவியின் அனைத்துப் பகுதிகளையும் விழுங்கிவரும் ஆழிப்பேரலை திபெத் பீடபூமியையும் தாக்குகிறது. பேழை கடல் அலையில் மிதக்கிறது, இதனால் பேழையில் இருப்பவர்கள் மட்டும் உயிர் தப்புகின்றனர். பல நாட்களுக்குப் பிறகு கடல் கொந்தளிப்பு அடங்குவதை செயற்கைக்கோள் தொடர்பினால் அறியும் பேழைவாசிகள் பேழையின் மேற்கதவைத் திறந்துகொண்டு மேலே வந்து சூரிய ஒளியையும், அமைதியானக் கடலையும் காண்கின்றனர். பின்னர் புதிய நிலப்பகுதியை கண்டறியும் கலம் அங்கு சென்றடைகிறது. பழைய நாட்காட்டி முடிந்து 1. 1. 0 என புதிய நாள்காட்டி காட்டி புதிய ஊழி பிறப்பதாக காட்டப்படுகிறது.


</doc>
<doc id="402323" url="https://ta.wikipedia.org/wiki?curid=402323" title="குண்டுவீச்சு வானூர்தி">
குண்டுவீச்சு வானூர்தி

குண்டுவீச்சு வானூர்தி அல்லது குண்டுதாரி ("Bomber") என்பது ஒரு படைத்துறை வானுர்தியாகும். இது தரை மற்றும் கடல் சார்ந்த இலக்குகளை குண்டு வீசி தாக்கும்படி வடிவமைக்கப்பட்டதாகும். குண்டுதாரி விமானமானது வெடிகுண்டுகள், ஏவுகணைகள் மற்றும் நீரேவுகணைகளைக் கொண்டு இலக்குகளைத் தாக்கும் திறம் படைத்தவையாகும். இவை தந்திரோபாய குண்டுதாரி மற்றும் உத்திசார்ந்த குண்டுதாரி என இரு பெரும் பிரிவுகளாக பிரிக்கப்படும்.

தந்திரோபாய குண்டுவீசுதல் என்பது எதிரியின் போர்த்திறனை நசுக்கும் பொருட்டு, நெடுந்தூர குண்டுவீசும் குறிக்கோளுக்காகவே வடிவமைக்கப்பட்ட கனரக குண்டுதாரிகளைக் கொண்டு தந்திரோபாய இலக்குகளான விநியோகத்தளங்கள், பாலங்கள், தொழிற்கூடங்கள், கப்பல்கூடங்கள் மற்றும் நகரங்களைத் தாக்கி எதிரியை நிலைகுலைய செய்வதாகும். இந்தத் தாக்குதலுக்காகப் பயன்படும் குண்டுதாரிகள், தந்திரோபாய குண்டுதாரிகள் வகையைச் சார்ந்ததாகும். 

தற்போது செயல்பாட்டில் இருக்கும் அணுஆயுதமேந்திய தந்திரோபாய குண்டுதாரிகள்: 

மேலும், வரலாற்றில் முக்கிய தடம் பதித்த சில தந்திரோபாய குண்டுதாரிகள்: 

உத்திசார்ந்த குண்டுவீசுதல் என்பது எதிரியின் படைகளைத் தாக்கும்படி அல்லது எதிரியின் தாக்குதலுக்குப் பதிலடி கொடுக்கும் பொருட்டு, சிறியரக விமானங்களைக் கொண்டு குறைந்த தூரத்திலிருக்கும் தரைப்படை அல்லது கப்பற்படையின் மீது குண்டு வீசுவதாகும். மற்ற விமான ரகங்களான இலகுரக குண்டுதாரி, நடுத்தர குண்டுதாரி, பாய்விறக்க குண்டுதாரி, சண்டை வானூர்தி, விலக்கும் வானூர்தி, தாக்குதல் வானூர்தி, பன்முகப்போர் விமானம் போன்றவையும் உத்திசார்ந்த குண்டுதாரியின் வேலையைச் செய்வதால், இவைதான் உத்திசார்ந்த குண்டுதாரி என தனியே பிரித்து இனங்காண இயலாது.

உலகின் முதல் வான் வழி குண்டு தாக்குதல், 1911 ஆம் ஆண்டு லிபியாவில் நடந்த இத்தாலிய-துருக்கிய போரின் போது இத்தாலிய படைத்தளபதி சீலியோ கவோட்டியால் நடத்தப்பட்டது. அவர் ஓட்டிய விமானம் ஒரு குண்டுதாரியாக இல்லாதபோதும், தான் வைத்திருந்த கை-வெடிகுண்டை வைத்து அன்று அவர் நடத்திய தாக்குதல் ஒரு பெரிய மாற்றத்திற்கு வித்திட்டது.

1913 ஆம் ஆண்டு வடிவமைக்கப்பட்ட இத்தாலிய காப்ரோனி கா 30 மற்றும் பிரித்தானிய பிரிஸ்டால் டீ.பி.8 ஆகியவையே முதல் பிரத்யேக குண்டுதாரி விமானங்களாகும். பிரிஸ்டால் டீ.பி.8 ஆனது மொத்தமாகவோ அல்லது தனித்தனியகவோ வீசப்படகூடிய 4.5 கிலோ எடை கொண்ட குண்டுகளை ஏந்திச் செல்லும் உருண்டை வடிவ குண்டுதாங்கியைக் கொண்டது.

இரண்டாம் உலகப்போரில் குண்டுதாரிகளின் பங்களிப்பு மிகவும் பெரிது. இரண்டாம் உலகப்போரின் தொடக்கமாக கருதப்படும் செப்டம்பர் 1, 1939 அன்று செருமனியின் நாசிப்படை குண்டுதாரிகளைக் கொண்டு போலந்தின் நகரங்களைத் தாக்கியது. அதிலிருந்து போரின் போக்கைத் தீர்மானிப்பது, பெரும்பாலும் குண்டுதாரிகளாகவே இருந்தன. அச்சு நாடுகளும் நேச நாடுகளும் மாறி மாறி குண்டுதாரிகளைக் கொண்டு குண்டுகள் வீசிய வண்ணம் இருந்தன. இவை குண்டுதாரிகள் மேம்படுவதற்கு முக்கிய காரணமாக அமைந்தது.

1945, ஆகத்து 6 அன்று ஐக்கிய அமேரிக்க விமானப்படையின் போயிங் பி-29 அதிபடையரண் ரகத்தைச் சார்ந்த, எனோலா கே என பெயரிடப்பட்ட குண்டுதாரி, சரியாக 9.15 மணியளவில் ஹிரோஷிமா என்ற ஜப்பானிய நகரத்தில் "சின்னப் பையன்" என்ற உலகின் முதல் அணுகுண்டை வீசியது. மூன்று நாள் இடைவெளிவிட்டு மீண்டும், ஆகத்து 9 அன்று ஐக்கிய அமேரிக்க விமானப்படையின் போயிங் பி-29 அதிபடையரண் ரகத்தைச் சார்ந்த, பாக்‌ஸ்கார் என பெயரிடப்பட்ட குண்டுதாரி அடுத்த அணுகுண்டை நாகசாகியின் மீது வீசியது. இதுவே 15 நாட்கள் கழித்து ஜப்பான் சரணடைந்ததற்குக் காரணமாகும்.

நவீன காலத்தில் குண்டுதாரிகள், தாக்குதல் வானூர்தி, தாக்குதல் குண்டுதாரி ஆகியவற்றின் தனித்தன்மை குறைந்து வருகிறது. ஏறக்குறைய எல்லாத் தாக்குதல் போர்விமானங்களும் குண்டுதாரிகளாகச் செயல்படும்படி வடிவமைக்கப்படுகின்றன. நார்த்தராப் க்ரூமன் B-2 எசுபிரிட்டு குண்டுதாரி போன்றவையே தற்போது அதிநவீனமாக கருதப்படுகிறது. F-16 ரக விமானம் தாக்குதல் வானூர்தி என்றாலும், "குண்டு வண்டி" யாக குண்டுகளை இடமாற்றம் செய்யவும் பயன்படுகிறது.

ருசியாவும் ஐக்கிய அமெரிக்காவும் தங்களது தற்போதைய குண்டுதாரி விமானங்களை மாற்றி புதுவகை குண்டுதாரி விமானங்களை செய்வதற்கான ஏற்பாடுகளை செய்து வருகின்றன. ஐக்கிய அமெரிக்காவிற்கு நார்த்தராப் க்ரூமன் B-21 மூலம் தனது விமானப்படையைப் புதுப்பிக்கிறது. 1999 ஆம் ஆண்டு அறிக்கையின்படி ஐக்கிய அமெரிக்காவின் தற்போதைய குண்டுதாரி விமானங்களில், B-21 ரெய்டர் ரக குண்டுதாரி விமானங்கள் 2020 வரையிலும் ஏனைய வகைகள் 2030 - 2040 துவக்கம் வரை பயன்பாட்டில் இருக்கும் எனத் தெரிவித்துள்ளது. 

இந்திய அரசாங்கத்தின், பாதுகாப்பு ஆராய்ச்சி மற்றும் வளர்ச்சி அமைப்பின் "ஆரா" ரக குண்டுதாரியும் 2020 இல் வெளிவருவதற்கான ஏற்பாடுகள் நடந்து வருகின்றன.


</doc>
<doc id="402327" url="https://ta.wikipedia.org/wiki?curid=402327" title="ஐக்கிய அமெரிக்க அரசியலமைப்பின் 15ஆம் திருத்தம்">
ஐக்கிய அமெரிக்க அரசியலமைப்பின் 15ஆம் திருத்தம்

ஐக்கிய அமெரிக்க அரசியலமைப்பின் பதினைந்தாம் திருத்தம் ("Amendment XV") கூட்டரசோ மாநில அரசோ ஓர் குடிமகனுக்கு, அவரது "இனம், நிறம், முந்தைய பணி போன்ற காரணங்களால் அவருக்கு வாக்களிக்கும் உரிமையை மறுப்பதை தடை செய்துள்ளது. இது பெப்ரவரி 3, 1870 அன்று சட்டமாக ஏற்கப்பட்டது; இது மீளமைப்பு சட்டத் திருத்தங்களின் மூன்றாவதும் கடைசியுமான சட்டத் திருத்தமாகும். 

அமெரிக்க உள்நாட்டுப் போரின் இறுதியாண்டுகளில் அரசியலமைப்பு மீளமைப்பு காலம் தொடங்கியது. பல்லாயிரக்கணக்கான முன்னாள் கருப்பின அடிமைகளின் உரிமைகள் குறித்த சட்டப் பேராயத்தில் பல விவாதங்கள் நடத்தப்பட்டன. 1869இல் பேராயம் அடிமைத்தனத்தை ஒழிக்கவும் அவர்களுக்கு குடியுரிமையும் சட்டத்தின் முன்னர் சமநிலையும் வழங்க திருத்தங்களை மேற்கொண்டது. 1868இல் யுலிசீஸ் கிராண்ட் குடியரசுத் தலைவரான பிறகே பெரும்பாலான குடியரசுக் கட்சியினர் கருப்பின ஆண்களின் வாக்குகளைக் காப்பது தங்கள் கட்சியின் வளர்ச்சிக்கு மிகத்தேவையானது என்பதை உணர்ந்து கொண்டனர். இதைவிடக் கடுமையான அங்கங்களைக் கொண்ட திருத்தங்களை நிராகரித்த காங்கிரசு பெப்ரவரி 26, 1869இல் இன,நிற,பணி குறித்து வாக்குரிமை மறுக்கப்படலாகாது என்ற இத்தீர்மானத்தை முன்மொழிந்தது; சட்ட திருத்தத்தை ஏற்பதற்கு கூட்டரசு, மாநில அரசுகளில் நீண்ட போராட்டங்களுக்குப் பிறகு மார்ச் 30, 1870இல் இது அரசியலமைப்பின் அங்கமாக ஏற்கப்பட்டது.

பத்தொன்பதாம் நூற்றாண்டின் இறுதியில் ஐக்கிய அமெரிக்க உச்ச நீதிமன்றம் இந்த திருத்தத்தை குறுகிய கண்ணோட்டத்தில் நோக்கி தீர்ப்புகள் வழங்கியது. 1890இலிருந்து 1910 வரை தெற்கத்திய மாநிலங்களில் மாநிலச் சட்டப்பேரவைகள் புதிய மாநிலச் சட்டங்கள் இயற்றி கருப்பினரின் வாக்குரிமையை மறுத்தன. கல்வியறிவு தகுதித்தேர்வு, தேர்தல் வரிகள் மூலமாக இந்த மறுத்தளிப்பை நிறைவேற்றின; அதேநேரம் வெள்ளையருக்கு "தாத்தா சரத்து" மூலம் இவற்றிலிருந்து விலக்களித்தன. வெள்ளையர் மட்டுமே பங்கேற்ற துவக்கநிலை (பிரைமரி) தேர்தல்களும் வன்முறைகளும் கருப்பினர் பங்கேற்பை ஒடுக்கி வந்தன. 

இருபதாம் நூற்றாண்டில் உச்ச நீதிமன்றம் பரந்த கண்ணோட்டத்துடன் சிக்கல்களை ஆய்ந்து "தாத்தா சரத்துகளை" சட்டவிரோதமாக்கியது (1915) ; இதேபோல டெக்சாசு பிரைமரி வழக்கில் (1927–1953) வெள்ளையர் மட்டுமே பங்கேற்ற பிரைமரி தேர்தல்களை நிராகரித்தது. தொடர்ந்து இருப்பத்தி நான்காம் திருத்தத்தில் தேர்தல்களுக்காக வசூலிக்கப்பட்ட தேர்தல்வரி தடை செய்யப்பட்டது; 1966இல் நடந்த வழக்கொன்றில் மாநிலத் தேர்தல்களுக்கு தேர்தல் வரி வசூலிக்கப்படுவதும் சட்டவிரோதமாக்கப்பட்டது. இதனால் தேர்தல்களில் கருப்பின வாக்காளர்களின் பங்களிப்பு கூடியது. இந்த சீர்திருத்தங்களை வலிமைப்படுத்த காங்கிரசில் வாக்குரிமைச் சட்டம், 1965ஐ நிறைவேற்றியது. இதன்படி கூட்டரசு வேற்றுமை காட்டக்கூடிய பகுதிகளில் மேற்பார்வையிடும் அதிகாரம் பெற்றது; கல்வியறிவுத் தகுதி போன்ற வேற்றுமைபடுத்தும் சட்டங்களைத் தடை செய்ததுடன் பாதிக்கப்பட்ட வாக்காளர்கள் சட்டத் தீர்வுகளைப் பெறவும் வழிவகை ஏற்படுத்தியது. 

இந்தத் திருத்தத்தில் பாலினம் குறித்து குறிப்பிடப்படாமையால் பெண்களுக்கு வாக்குரிமையை மறுப்பதை தடை செய்யவில்லை. 



</doc>
<doc id="402332" url="https://ta.wikipedia.org/wiki?curid=402332" title="பெரும் நீர்நாய்">
பெரும் நீர்நாய்

பெரும் நீர்நாய் ("Pteronura brasiliensis") என்பது தென் அமெரிக்காவை தாயகமாகக் கொண்ட நீர்நாய் இனமாகும். இது மரநாய்வகையி குடும்பத்தின் மிக நீளமான உடல் கொண்ட விலங்காகவும் வரை வளரக்கூடிய வகையில் தகவமைத்துக் கொண்டுள்ள ஒரே கொன்றுண்ணியாகவும் உள்ளது. மற்ற மரநாய்வகையி விலங்குகள் போலன்றி இது சமுதாய வாழ்க்கைக்குரியது. மூன்று முதல் எட்டுவரையான குழுவாக வாழும். பொதுவாக தம் பகுதியில் அமைதியான விலங்காகக் காணப்பட்ட போதிலும் குழுக்களுக்கிடையில் மூர்க்கத்தனமானது. இது பகல் நடத்தைக்குரியதாக பகலில் செயற்றிறன் மிக்கதாகக் காணப்படும். இது ஒரு சத்தமிடும் விலங்கினமாக கோபம் மற்றும் மீளமைதலின் போது தனித்துவமான ஒலியெழுப்புவது பதிவுசெய்யப்பட்டுள்ளது. 

பெரும் நீர்நாய் தென்னமெரிக்காவின் வட மத்திய பகுதியில், அதிலும் அதிகமாக அமேசன் ஆறு மற்றும் பந்தானல் பகுதியில் வாழ்கிறது.

இதன் பரவல் பெருமளவு குறைவடைந்து செல்வதுடன் தொடர்ச்சியற்றும் காணப்படுகின்றது. 1950,1960 களில் உச்சமடைந்த அவற்றின் மென்மையான தோலுக்கான வேட்டையாடல்களால் அவற்றின் எண்ணிக்கை வெகுவாகக் குறைந்தது. இவ்விலங்குகளின் எண்ணிக்கை காடுகளில் 5,000ஐ விடக் குறைந்தமையால் 1999 இல் ஆபத்துக்குள்ளான விலங்குகளின் பட்டியலில் சேர்க்கப்பட்டது. இது அமெரிக்க வெப்ப மண்டலப் பகுதியில் காணப்படுகின்ற மிக ஆப்த்துக்குள்ளான விலங்கு ஆகும். இவற்றின் வாழிடம் பாதிப்புக்குள்ளாதல் மற்றும் இடர்நிலை என்பன அதிகமானதாகும். இராட்சத நீர்நாய் ஒரு பிறப்பாக்க வளம் குறைந்த விலங்காகவும் உள்ளது ; 2013 இல் 60 விலங்குகள் மட்டுமே பிறந்தன.

பெரும் நீர்நாய் ஈரூடகவாழி வாழ்க்கை முறையைக் காட்டுவதற்காக பல்வேறு இசைவாக்கங்களைக் காட்டுகின்றன. அவை; உடல் குறைந்தளவு மயிர்களால் மூடப்பட்டிருத்தல், செட்டை போன்ற வால், துடுப்புப் பாதங்கள் என்பனவாகும். இந்த விலங்கினங்கள், அடிக்கடி வெள்ளத்தால் நிரம்பக்கூடிய நன்னீர் ஆறுகளையும் ஓடைகளையும் விரும்புவதுடன் ஏரிகள் நீர்வீழ்ச்சிகளையும் விரும்பும். தமது உணவு இடத்திற்கு அணமையில் தங்கும் முகாம்களை அமைப்பதற்கா அங்குள்ள தாவரங்களை துப்புரவு செய்யும். இராட்சத நீர்நாய் தனித்துவமாக கெளுத்தி முதலிய மீன்களை உண்பதுடன் ஆமை, நண்டு, பாம்பு முதலானவற்றையும் உண்ணும். மனிதரைத் தவிர இதற்கு குறிப்பான கொன்றுண்ணி இல்லை.

மரநாய்வகையி குடும்பத்தின் நீர்நாய் என்ற துணைக்குடும்பத்தில் உள்ள இனங்களில் ஒன்று பெரும் நீர்நாய் ஆகும். இந்த இனத்தில் "P. b. brasiliensis" மற்றும் "P. b. paraguensis" என்று இரு துணையினங்கள் உள்ளன. 

பெரும் நீர்நாய் பரிய உடலமைப்புள்ள, கூட்டமாக வழும், ஒரு பகலாடி விலங்காகும். ஆரம்பகால நாடுகாண் பயணிகள் அவர்களின் படகுகளைச் சுழ்ந்து கொள்ளும் சத்தமிடும் விலங்காக கூறுவர். 1970களின் பிற்பகுதியில் டியுப்பிலெக்சின் முன்மாதிரிகள் வரை இவ்விலங்கு பற்றி சிறியளவிலான தகவல்களே காணப்படுகின்றன இந்த அழிவுக்குள்ளாகும் விலங்கு பற்றி அக்காலத்தில் தான் ஒரு ஆராய்ச்சி கட்டமைப்பு உருவாக்கப்பட்டது.
உருவவியல் மற்றும் நடத்தைகளைக் கொண்டு பெரும் நீர்நாயை மற்றைய நீர்நாயில் இருந்து இலகுவில் வேறுபடுத்த முடியும். மரநாய்வகையி குடும்ப விலங்கில் பாரிய உடல் நீளத்தை இவ்விலங்கு காட்டிய போதும் கடல் நீர்நாயும் பாரியதாகக் காணப்படும்.


</doc>
<doc id="402339" url="https://ta.wikipedia.org/wiki?curid=402339" title="தாமோதர் பள்ளத்தாக்கு கழகம்">
தாமோதர் பள்ளத்தாக்கு கழகம்

தாமோதர் பள்ளத்தாக்கு கழகம் (Damodar Valley Corporation (DVC) இந்திய அரசின் பொதுத்துறை நிறுவனம் ஆகும். 
தாமோதர் பள்ளத்தாக்கு கழகம், மேற்கு வங்காளம் மற்றும் ஜார்கண்ட் மாநிலங்களில் உள்ள தாமோதர் ஆற்றுப் பள்ளத்தாக்குகளில் அணைகள் கட்டுவதும், புனல் மற்றும் அனல் மின்சாரம் உற்பத்தி செய்வதும், தாமோதர் ஆற்றில் வெள்ளத்தடுப்பு மற்றும் மண்வளப் பாதுகாப்பு மேற்கொள்வதும் இதன் முதன்மைப் பணிகளாகும். இக்கழகத்தின் தலைமையகம் கொல்கத்தாவில் இயங்குகிறது. 

பருவ மழைகளின் போது தமோதர் ஆற்றில் அடிக்கடி ஏற்படும் வெள்ளச் சேததத்தையும், மண் அரிப்பை தடுக்க, ஆற்றின் குறுக்கே அணைகள் கட்டவும், புனல் மின்சாரம் உற்பத்தி செய்யவும், இந்திய அரசு, பிகார் மற்றும் மேற்கு வங்காள மாநில அரசுகள் கூட்டாக மார்ச், 7 சூலை1948 அன்று தாமோதர் பள்ளத்தாக்கு கழகத்தை நிறுவினர். 

தமோதர் ஆற்றின் வடிநிலம் 24,235 சதுர கிலோ மீட்டர் பரப்பு கொண்டது. இவ்வடிநிலப் பரப்பில் தற்போதைய ஜார்கண்ட் மாநிலத்தின் தன்பாத், போகாரோ, ஹசாரிபாக், கேடர்மா, சத்ரா, பாலமூ, ராஞ்சி, லோஹர்தக்கா மற்றும் தும்கா என எட்டு மாவட்டங்களும், மேற்கு வங்காள மாநிலத்தின் வர்தமான், ஹூக்லி, பாங்குரா மற்றும் புருலியா என ஐந்து மாவட்டங்களும் உள்ளது. 

தாமோதர் பள்ளத்தாக்கு கழகம், தாமோதர் ஆற்றின் குறுக்கே நீர்த்தேக்கங்கள் கட்டியும், நிலக்கரி சுரங்கங்களிலிருந்து வெட்டி எடுக்கப்படும் நிலக்கரியைக் கொண்டு, 1953 முதல் புனல் மற்றும் அனல் மின்நிலையங்களிலிருந்து மின் உற்பத்தி செய்கிறது. 

தாமோதர் பள்ளத்தாக்கு கழகம் 7410 மெகா வாட் மின்சக்தி உற்பத்தித் திறன் கொண்ட ஆறு அனல் மின்நிலையங்களுடனும், 147.2 மெகாவாட் மின்சக்தி உற்பத்தி திறன் கொண்ட மூன்று புனல் மின்நிலையங்களுடன் விரிவாக்கம் செய்துள்ளது. 

1948 - 1953க்கு இடைப்பட்ட காலத்தில், தமோதர் ஆற்றுப் பள்ளத்தாக்கு கழகம், பராக்கர் ஆற்றின் குறுக்கே திலையா மற்றும் மைத்தோன் நீர்தேக்கங்களையும், தாமோதர் ஆற்றின் குறுக்கே பஞ்செட் நீர்தேக்கத்தையும், கோனார் ஆற்றின் குறுக்கே கோனார் நீர்த்தேக்கத்தையும் கட்டியுள்ளது. இதனால் பருவகாலங்களில் தாமோதர் ஆற்றின் வெள்ளச் சேதம் வெகுவாக குறைக்கப்பட்டுள்ளது.

1955ல் துர்காபூரில் தாமோதர் அணை கட்டப்பட்டது. இதனால் வர்தமான், பாங்குரா மற்றும் ஹூக்லி மாவட்டங்களின் வேளாண் விளைநிலங்கள் நீர் வளம் பெறுகிறது. 



</doc>
<doc id="402342" url="https://ta.wikipedia.org/wiki?curid=402342" title="புரூஸ் லீ (2017 திரைப்படம்)">
புரூஸ் லீ (2017 திரைப்படம்)

புரூஸ் லீ   (Bruce Lee) என்பது அதிரடி- நகைச்சுவை தமிழ் திரைப்படமாகும். இப்படத்தை எழுதி இயக்கியவர் பிரசாந்த் பாண்டியராஜ் ஆவார். படத்தின் முதன்மைப் பாத்திரங்களில் ஜி. வி. பிரகாஷ் குமார் , கிரிதி கர்பந்தா ஆகியோர் நடித்துள்ளனர். படத்தை கென்யா பிலிம்ஸ் தயாரித்துள்ளது. படத்தயாரிப்பானது 2015 சூலையில் துவங்கி, 2017 மார்ச் 17 அன்று வெளியானது.

நாயகன் ஜெமினி கணேசன் ( ஜி.வி.பிரகாஷ்) சிறுவயதில் இருந்தே மிகவும் பயந்த சுபாவம் கொண்டவர். ஆனால், புரூஸ்லீ படம் பார்க்கும்போது மட்டும் ஆக்ரோஷமாக இருக்கிறார் என்றதும், அவரது அம்மா இவருக்கு புரூஸ்லி என்று பெயர் வைத்து அழைக்கிறார். புரூஸ்லி என்ற பெயர் வைத்ததும் யாருக்கும் பயப்படாமல் தைரியமாக சுற்றித்திரியும் ஜி.வி.பிரகாஷ் ஒரு ரவுடியிடம் மாட்டி அடிவாங்கிய பிறகு, எந்த பிரச்சினையிலும் மூக்கை நுழைக்காமல் அமைதியான வழியில் செல்கிறார்.

நாயகி சரோஜா தேவியும் (கீர்த்தி கர்பந்தா) ஜி.வி.பிரகாஷும் காதலித்து வருகிறார்கள். அதேநேரத்தில், பிரபல தாதாவாக வலம்வரும் முனீஸ்காந்த், அமைச்சரான மன்சூர் அலிகானைக் கொலை செய்கிறார். அதை ஜி.வி.பிரகாஷ், நாயகி சரோஜா தேவி, ஜி.வி.பிரகாஷின் நண்பரான அப்பாசும் (பாலசரவணன்) அவரது காதலி ஆகிய நால்வரும் பேரும் சேர்ந்து ஒளிப்படம் எடுத்துவிடுகின்றனர். அதை தொடர்ந்து புரூஸ் லீயும் அவரது காதலி சரோஜா தேவியும் எப்படியாவது இதை உலகிற்குச் சொல்ல வேண்டும் என்று எண்ணுகிறனர்.
இந்த ஒளிப்படத்தை வைத்து தாதா ராமதாசை போலீசில் சிக்க வைக்க முயற்சி செய்கிறார்கள். ஆனால் எந்த பலனும் கிடைக்கவில்லை.

இந்நிலையில், படமெடுத்த கேமராவைக் கைப்பற்ற முனிஸ்காந்த் சரோஜா தேவியையும் அவரது நண்பர் அப்பாசின் காதலியையும் சேர்த்துக் கடத்தி, கேமராவைக் கேட்டு மிரட்டுகின்றனர். முனீஸ்காந்திடம் இருந்து தங்கள் காதலியை மீட்க புரூஸ்லீ முனீசின் முன்னாள் மற்றும் இந்நாள் கூட்டாளிகளான மொட்டை ராசேந்திரன் மற்றும் சிலரைக் கூட்டணி சேர்த்து திட்டமிட்டு இந்த கும்பலை எப்படி சமாளித்து தன் காதலியைக் காப்பாற்றினார் என்பதே மீதிக்கதை.


இந்த படம் குறித்து முதலில் 2015 சூனில் அறிவிக்கப்பட்டது.  கென்னன்யா பிலிம்ஸ் தயாரிக்கும் இந்த நகைச்சுவைத் திரைப்படத்தில் பிரசாந்த் பண்டிராஜுவின் இயக்கத்தில் நடிக்க ஜி. வி. பிரகாஷ் குமார்  ஒப்புக்கொண்டார். படத்தின் பெயரை பாட்ஷா படத் தயாரிப்பளரிடம் இருந்து வாங்க இயலாத காரணத்தால்,  பாட்ஷா இல்லன்னா ஆண்டனி என்ற பெயர் 2015 சூலையில் புரூஸ் லீ என மாற்றப்பட்டது.  புரூஸ் லீ - தி ஃபைட்டர் (2015) தெலுங்கு திரைப்படத் தயாரிப்பாளர் அந்தத் தெலுங்குப் படத்தை புரூஸ் லீ 2 என்ற பெயரில் தமிழில் மொழிமாற்றம் செய்து வெளியிட்டபோது 2016 அக்டோபரில் அவர்களுக்கும் ப்ரூஸ் லீ (2015) தமிழ் திரைப்படத் தயாரிப்பாளர்களுக்கு இடையில் ஒரு சிறிய சட்டரீதியான மோதல் ஏற்பட்டது. தமிழ் தயாரிப்பக் குழுவால், புரூஸ் லீ, தெலுங்குப் படத்தின் தமிழ் மொழிமாற்றப்படத்தின் வெளியீட்டை தடுக்க முடியவில்லை.

முதன்மைப் பெண் கதாப்பாத்திரத்தில் நடிக்க முதலில் சமந்தாவையும் பின்னர்  திரிசாவையும் அணுகினர் ஆனால் அதன்பின்னர் தெலுங்கு புரூஸ் லீ படத்தில் நாயகியாக நடித்த கிரிதி கர்பந்தாவை தமிழில் அறிமுகப்படுத்தினர்.  2015 அக்டோபரில், ஒளிப்படக் காட்சிகள் எடுக்கப்பட்டன. அதில் கிருதி மற்றும் பிரகாஷ் ஆகியோர் கல்லூரி மாணவர்களாக சித்தரிக்கப்பட்டு வெளிப்பட்டன.  அந்த மாதத்தின் பிற்பகுதியில் படத் தயாரிப்புத் தொடங்கியது,  2016 ஆண்டின் துவக்கத்தில் படத்தை வெளியிட தயாரிப்பாளர்கள் இலக்கைக் கொண்டிருந்தனர். 2016 இன் துவக்கத்தில் படப்பிடிப்பு முடிந்த போதிலும், ஜி. வி. பிரகாஷ் குமாரின் மற்ற படங்களை திரையரங்குகளில் வெளியிட வேண்டியதால் பட வெளியீடு தாமதமானது.


</doc>
<doc id="402347" url="https://ta.wikipedia.org/wiki?curid=402347" title="நீர்தேக்கங்களின் பட்டியல் இந்தியா">
நீர்தேக்கங்களின் பட்டியல் இந்தியா

இந்த பட்டியலானது இந்தியாவிலுள்ள பெரிய நீர்த்தேக்கங்களை உள்ளடக்கியவை, இதில்  கொள்ளவுடைய பெரிய  செயற்கை ஏரிகள் உட்பட அனைத்து ஏரிகளூம் உள்ளன.  சீனா, அமெரிக்கா மற்றும் ரஷ்யாவிற்கு பிறகு அணைகளின் எண்ணிக்கை அடிப்படையில் இந்தியா நான்காவதாக உள்ளது. தற்போது இந்தியாவில் 4710 கட்டிமுடிக்கப்பட்ட பெரிய அணைகள் மற்றும் 390 அணைகள் கட்டுமானத்தின் கீழும் உள்ளன. இந்தியாவில் உள்ள பெரும்பாலான அணைகள் மாநில அரசுகள் மூலம் பராமரிக்கப்படுகின்றன. மேலும் சில அணைகள் பக்ரா பியாஸ் மேலாண்மை வாரியம் (BBMB), தாமோதர் பள்ளத்தாக்கு கழகம் (DVC) மற்றும் நேஷனல் ஹைட்ரோ எலக்ட்ரிக் பவர் கார்ப்பரேஷன் (NHPC) மூலம் கட்டுப்படுத்தப்படுகின்றன.



</doc>
<doc id="402350" url="https://ta.wikipedia.org/wiki?curid=402350" title="உடன்பிறப்பு">
உடன்பிறப்பு

உடன் பிறப்பு () ("Sibling") என்பது இரத்த சொந்தங்களுள் ஒன்றாகும். உடன் பிறப்புகள் ஒரே பெற்றோரை கொண்டிருப்பார்கள். அது தாயாகவோ, தந்தையாகவோ அல்லது இருவருமாகவோ இருக்கக்கூடும். பொதுவாக உடன் பிறப்பு ஆணாக இருப்பின் சகோதரன் என்றும், பெண்ணாக இருப்பின் சகோதரி என்றும் அழைக்கப்படுகின்றனர். உலகில் ஏறத்தாழ எல்லா இடங்களிலும் உடன் பிறப்புகள் ஒன்றாகவே வளர்கின்றனர். எனவே உடன் பிறப்புகள் எப்போதும் நல்ல உணர்ச்சி பிணைப்புடன் காணப்படுகின்றனர். இந்த உணர்ச்சி பிணைப்பானது ஒவ்வொரு உடன்பிறப்புக்கும் வேறுபட்டு இருக்கும். பெற்றோர் தங்களை நடத்தும் விதம், பிறப்பு முறைமை, குடும்பம் தவிர்த்த மற்றவருடனான தனிப்பட்ட அனுபவங்கள் மற்றும் தனி நபர் குணம் போன்றவை இந்த மாறுபட்ட உணர்ச்சி பிணைப்புக்கு காரணமாக அமைகிறது. பல்வேறு காரணங்களால் தனித்தனியாக வளர்கின்ற உடன் பிறப்புகளும் இருக்கின்றனர்.

முழு உடன்பிறப்புகள் ஒரே தாயையும் தந்தையையும் கொண்டிருப்பர்கள். இவர்களுடைய "தாயனை" ஆனது, தாயும் தந்தையும் இரத்த சொந்தமல்லாத பட்சத்தில் 50 சதவிகிதம் ஒரே மாதிரியாக இருக்கும். பெற்றோர் இரத்த சொந்தம் என்றால் 50 சதவிகிதம் என்பது சிறிது அதிகரிக்கக்கூடும்.

இரட்டையர் என்போர் ஒரே கருத்தரிப்பில் பிறந்த இரு குழந்தைகள் ஆவர். இரட்டையர்களை இரு வகையாகப் பிரிக்கலாம். முற்றொத்த இரட்டையர் மற்றும் இருகரு இரட்டையர். 

முற்றொத்த இரட்டையரின் தாயனை நூறு சதவிகிதம் பொருந்தும். பொதுவாக இரட்டையர்கள் அதிக பிணைப்போடு இருப்பார்கள். ஆராய்ச்சி ஒன்றின் படி, தங்களின் 3 வயது வரை "இரட்டையர் மொழி" என்று அவர்கள் மட்டுமே புரிந்து கொள்ளும் ஒரு மொழியில் உரையாடுவது, இரட்டையர்களின் சிறப்பம்சம்.

இருகருஇரட்டையர்கள் பிறப்பால் மட்டுமே இரட்டையர்கள், அவர்களுக்கும் இரட்டையர் அல்லாத முழு உடன்பிறப்பிற்கும் பெரிய வித்தியாசம் ஒன்றுமில்லை.

பாதி உடன்பிறப்பு அல்லது அரை உடன்பிறப்பு என்போர் ஒரு பெற்றோரை மட்டும் ஒன்றாகக் கொண்டிருப்பர்கள். இது தாயாகவோ அல்லது தந்தையாகவோ இருக்கலாம். இவர்கள் 25% ஒரே மாதிரி தாயனை கொண்டிருப்பதற்கான வாய்ப்புகள் இருக்கின்றன.

உடன்பிறவா சகோதரர்களை இரண்டாக பிரிக்கலாம். இரத்தபந்த உடன்பிறவா சகோதரர் மற்றும் இரத்த பந்தம் அல்லாத உடன்பிறவா சகோதரர்கள்.

இரத்தபந்த உடன்பிறவா சகோதரர்கள் யாரெனில்:


இரத்த பந்தம் அல்லாத உடன்பிறவா சகோதரர்கள் அமைவதற்கான காரணங்கள்:


கீழ் வருவன அனைத்தும் உறவுமுறை பெயராயினும் மதிப்பு மற்றும் மரியாதையின் நிமித்தம் உடன்பிறவாதவரையும், உறவுமுறையல்லாதவரையும் இவ்வாறு அழைக்கலாம்.

தன்னை விட வயதில் மூத்த ஆண் சகோதரரை அண்ணன் என்று அழைப்பார்கள். அண்ணன் என்பதை தமையன் என்றும் கூறலாம். அண்ணன் என்பதே மருவி 'அண்ணா', 'அண்ணெ' என்று ஒவ்வொரு ஊரிலும் ஒரு வழக்கில் வழங்கப்படுகிறது.

எடுத்துகாட்டு:

தன்னை விட வயதில் மூத்த பெண் சகோதரியை அக்காள் என்று அழைப்பார்கள். அக்காள் என்பதை தமக்கை என்றும் கூறலாம். அக்காள் என்பதே மருவி 'அக்கா', 'என்று வழங்கப்படுகிறது.

எடுத்துகாட்டு:

தன்னை விட வயதில் இளைய ஆண் சகோதரரைத் தம்பி என்று அழைப்பார்கள். தம்பி என்பதை அனுஜன் என்றும், அம்பி என்றும் கூறலாம்.

எடுத்துகாட்டு:


தன்னை விட வயதில் இளைய பெண் சகோதரியைத் தங்கை என்று அழைப்பார்கள்.


</doc>
<doc id="402361" url="https://ta.wikipedia.org/wiki?curid=402361" title="பிரிட்ஜ்கோபால் ஹரிகிஷன் லோயா">
பிரிட்ஜ்கோபால் ஹரிகிஷன் லோயா

பிரிட்ஜ்கோபால் ஹரிகிஷன் லோயா ( Brijgopal Harkishan Loya) (1966 - 2014) மும்பை சிபிஐ சிறப்பு நீதிமன்ற நீதிபதியாக பணியாற்றும் போது, சர்ச்சைக்கிடமான வகையில் நாக்பூரில் இறந்தவர். இவரது தீடீர் மரணம், இந்திய அளவில் சந்தேகமாக அறியப்பட்டது.

சொராபுதீன் சேக் போலி எண்கவுண்டர் வழக்கில், மும்பை சிபிஐ நீதிமன்ற நீதிபதியாக விசாரித்துக் கொண்டிருந்த நேரத்தில், 1 டிசம்பர் 2014 அன்று நாக்பூரில் மர்மமான முறையில் இறந்தார். 

நீதிபதி லோயா சந்தேக மரணம் குறித்தான வழக்கு மனுவை, உச்ச நீதிமன்றத்தின் தலைமை நீதிபதி தீபக் மிஸ்ரா தலைமையிலான அமர்வு விசாரித்து, 19 ஏப்ரல் 2018 அன்று தள்ளுபடி செய்ததுடன், லோயாவின் மரணம் இயற்கையானது என தீர்ப்பளித்தது.

22 நவம்பர் 2005 அன்று ஐதராபாதிலிருந்து மகாராஷ்டிர மாநிலத்திற்கு பயணித்த சொராபுதீன் சேக் மற்றும் அவரது மனைவி கௌசர் ஆகியோர் காவல்துறையினரால் தடுத்து நிறுத்தப்பட்டு, என்கவுண்ட்டரில் கொல்லப்பட்டனர். இந்த வழக்கில் முக்கிய சாட்சியாக கருதப்பட்ட துல்சிராம் பிரஜாபதியும், 2006ஆம் ஆண்டு குஜராத் காவல் துறையால் நடத்தப்பட்ட மற்றொரு போலி என்கவுண்ட்டரில் கொலை செய்யப்பட்டார். இந்த படுகொலைகளின் பின்னணியில் அமித் ஷா இருப்பதாக குற்றம்சாட்டப்பட்டு கைது செய்யப்பட்டார். 

சொராபுதீன் சேக் கொலை வழக்கை விசாரிப்பதற்கு, நீதிபதி லோயா, சூன் 2014ல், சிபிஐ சிறப்பு நீதிமன்ற நீதிபதியாக நியமிக்கப்பட்ட்டார். இக்கொலை வழக்கு விசாரணையின் போது, பாரதிய ஜனதா கட்சியின் தேசியத் தலைவர் அமித் ஷாவை விசாரிக்க, நீதிமன்றத்திற்கு நேரில் வருகை தர நீதிபதி லோயா ஆனையிட்டார். 
நீதிபதி லோயா தன்னுடன் பணிபுரிந்தவரின் மகளின் திருமணத்தில் கலந்து கொள்வதற்காக 30 நவம்பர் 2014 அன்று நாக்பூர் சென்றார்.

நீதிபதி லோயாவின் மரணத்திற்கு பிறகு சொராபுதீன் வழக்கை விசாரிக்க நியமிக்கப்பட்ட நீதிபதி எம்.வி. கோசவி, புலனாய்வு நிறுவனங்களின் குற்றச்சாட்டுகள் ஆதாரமற்றவை என்று கூறி, 30 டிசம்பர் 2014ல் அமித் ஷாவை வழக்கில் இருந்து விடுவித்தார்.

நீதிபதி லோயாவின் சந்தேக மரணம் குறித்து சிறப்பு புலனாய்வு குழு அமைத்து விசாரணை நடத்தக்கோரி, உச்ச நீதிமன்றத்தில் பொதுநல வழக்குகள் தாக்கல் செய்யப்பட்டது.

15 சனவரி 2018ல் இவ்வழக்கு உச்சநீதிமன்றம் விசாரணைக்கு எடுத்துக் கொண்டது.

19 ஏப்ரல் 2018 அன்று இம்மனு மீதான தீர்ப்பை உச்ச நீதிமன்ற தலைமை நீதிபதி தீபக் மிஸ்ரா தலைமையிலான அமர்வு அறிவித்தது. 

லோயா மரணம் தொடர்பாக 4 அதிகாரிகள் விசாரணையில் எந்த சந்தேகமும் இல்லை. பொது நல வழக்குகள் உள்நோக்கமுடையது. மேலும் இது நீதிமன்ற அவமதிப்பாகும் என்றும், சிறப்பு புலனாய்வுக் குழு விசாரணை தேவையில்லை எனவும் நீதிபதிகள் கூறி பொது நல வழக்கைத் தள்ளுபடி செய்தனர்.



</doc>
<doc id="402365" url="https://ta.wikipedia.org/wiki?curid=402365" title="குச் குச் ஹோத்தா ஹை (இந்தித் திரைப்படம்)">
குச் குச் ஹோத்தா ஹை (இந்தித் திரைப்படம்)

குச் குச் ஹோத்தா ஹை ("कुछ कुछ होता है," தமிழ் மொழிபெயர்ப்பு: "ஏதோ... ஏதோ நடக்கிறது") பரவலான ஆங்கிலச் சுருக்கம் KKHH, 1998ஆம் ஆண்டில் வெளியான காதலும் நகைச்சுவையும் நிறைந்த இந்தித் திரைப்படமாகும். அக்டோபர் 16, 1998 அன்று ஒரே நேரத்தில் இந்தியாவிலும் ஐக்கிய இராச்சியத்திலும் வெளியிடப்பட்டது. இதனை கரண் ஜோஹர் எழுதி இயக்கினார். பாலிவுட் திரைகளில் பரவலாக புகழ்பெற்றிருந்த இணையர் சாருக் கானும், கஜோலும் முதன்மைக் கதாபாத்திரங்களில் நடித்திருந்தனர். இது அவர்கள் நான்காம் முறையாக இணைந்து நடித்த திரைப்படமாக அமைந்தது. மற்றொரு துணை கதாபாத்திரத்தில் ராணி முகர்ஜியும் சல்மான் கானும் நடித்தனர். சானா சாயீது இத்திரைப்படத்தில் அறிமுகமானார்.
ராகுலும் (ஷாருக் கான்) அஞ்சலியும் (கஜோல்) ஒரே கல்லூரியில் படிக்கின்றனர். ராகுல் அழகாகவும் வாழ்க்கையை மகிழ்ச்சியுடன் நோக்குபவராகவும் உள்ளார். அஞ்சலி, ராகுல் இருவரும் நல்ல நண்பர்களாகின்றனர். ராகுல் கல்லூரியில் பெண்கள் பின்னால் செல்வதை ​​அஞ்சலி விரும்புவதில்லை. ஆனால் ராகுல் இலண்டனிலிருந்து வந்த கல்லூரித்தலைவரின் மகள் டினாவை (ராணி முகர்ஜி) காதலிக்கிறார். ராகுல் டினாவைப் பார்த்து, அஞ்சலி பொறாமைப்பட ஆரம்பிக்கிறார்; அப்போதுதான் ராகுலுடனான தனது நட்பு நட்பையும் கடந்து காதல் என்பதை உணர்கிறார். டினாவும் ராகுலைக் காதலிக்கிறாள், ஆனால் இதற்கிடையில் அவள் அஞ்சலியும் ராகுலைக் காதலிக்கிறாள் என்பதைத் தெரிந்து கொள்கிறாள். இவ்வகையாக காதல் முக்கோணம் உருவாகிறது, ராகுல்,டினாவிற்கு விட்டுக்கொடுத்து அஞ்சலி கல்லூரியை விட்டு வெளியேறுகிறாள். 

ராகுலும் டினாவும் திருமணம் செய்து கொள்கின்றனர். டினா கருவுற்றதும் அவளது பிரசவத்தில் சிக்கல் இருப்பது தெரிய வருகிறது. அதனைத் தன் கணவனிடம் மறைத்த டினா, தனது மறைவிற்குப் பிறகு ராகுலை அஞ்சியுடன் சேர்த்து வைக்கத் திட்டமிடுகிறாள். தனக்குப் பிறக்கும் மகளுக்கு அஞ்சலியின் பெயரை வைக்க ராகுலை வற்புறுத்துகிறாள். பிறக்கப்போகும் குழந்தைக்கு ஒவ்வொரு ஆண்டும் ஒரு கடிதமாக எட்டு கடிதங்களை எழுதி அவற்றை ராகுலின் தாயிடம் கொடுத்துவிட்டு இறக்கிறாள். அந்தக் கடிதங்களில் கல்லூரி வாழ்க்கையும் ராகுல் அஞ்சலி, டினாவின் முக்கோணக் காதல் விவரிக்கப்படுகிறது. திரைப்படத்தில் இதன் மூலமாகவே பின்நகர்வாக கதை சொல்லப்படுகிறது. அஞ்சலி 8 வயதாகும்போது, தனது கடைசி கடிதத்தில் ராகுலுடன் கல்லூரித் தோழி அஞ்சலியை சேர்த்து வைக்கவேண்டும் என மகளை வேண்டுகிறாள். இதனிடையே மூத்த அஞ்சலிக்கு அமானுடன் (சல்மான் கான்) திருமண நிச்சயம் செய்யப்படுகிறது. 

சிறுமி அஞ்சலி மூத்த அஞ்சலியைத் தேடி சிம்லாவில் நடைபெறவுள்ள வேனிற்காலப் பயிற்சிக்கு அவர் வரவிருப்பதை அறிகிறாள். அங்கு செல்ல தந்தை ராகுல் மறுத்தபோதும் டினாவின் கடிதங்களை தன் பாட்டிக்கு காண்பித்து அவரது துணையுடன் தந்தைக்குத் தெரியாது சிம்லா பயிற்சி வகுப்பிற்கு செல்கிறாள். அங்கு மூத்த அஞ்சலி சிறுமி ராகுல்,டினா இணையரின் குழந்தை எனவும் டினாவின் மறைவையும் தெரிந்து கொள்கிறாள். தனக்கு உடல்நிலை சரியில்லாததைப் போல நடித்து சிறுமி அஞ்சலி தனது தந்தை ராகுலை அங்கு வரவைக்கிறாள். அங்கு சந்திக்கும் ராகுலும் மூத்த அஞ்சலியும் மீண்டும் தங்கள் காதலை உணர்கின்றனர். ஆனால் விரைவிலேயே தனக்கும் அமானுக்கும் நடக்கவிருக்கும் நிச்சயவிழாவால் அஞ்சலி குழம்புகிறாள். ராகுலும் அமனும் சந்திக்கையில் அஞ்சலியை திருமணம் செய்யவிருப்பதை அமன் தெரியப்படுத்துகிறார். இதனால் ராகுலும் விலகிக்கொள்ள, இதனால் அஞ்சலி அவருக்குத் தன்மீது காதலில்லை, நட்புதான் இருந்தது என கருதுகிறாள். ஆனால் நிச்சயவிழா நடக்கவிருக்கும் வேளையில் தனது காதலை ராகுல் அஞ்சலியிடம் தெரிவிக்கிறார். இருப்பினும் கடைசிநேரத்தில் என்ன செய்வதென அறியாது அஞ்சலி கண்கலங்குகிறாள். இதனைக் கவனித்த அமன் அஞ்சலியின் மனம் ராகுலிடம் உள்ளதை அறிந்து கொண்டு இருவரையும் சேர்த்து வைக்கிறார். சிறுமி அஞ்சலிக்கு தாய் டினா அரூபமாக வாழ்த்து கூறுகிறாள்.
கரன் ஜோஹர் இந்த படத்தின் மூலம் இயக்குனராக அறிமுகமானார். வெற்றிக்காக காத்திருந்த யஷ்ராஜ் பிலிம்சிற்கும் நல்ல வாய்ப்புகளை எதிர்நோக்கியிருந்த ராணி முகர்ஜிக்கும் இது நல்ல முன்னேற்றத்தைத் தந்தது. நண்பர் ஆதித்யா சோப்ராவைப் போலவே, கரன் ஜோகரும் ஒரு காதல் கதையுடன் தனது வாழ்க்கையைத் தொடங்கினார்.

இந்த படம் இரசிகர்களுக்கு மகிழ்ச்சியூட்டும் வண்ணம் எடுக்கப்பட்டுள்ளது. கலைஞர்களுக்கான ஆடைகளை சிறப்பாக மனிஷா மல்ஹோத்ரா வடிவமைத்துள்ளார், மேலும் திரைப்படத்தின் ஒளிப்பதிவு பாராட்டுக்கு உரியது. ஜோஹர் தனது முதல் படத்தில் சிறந்த இயக்குநராக பெயர் பெற்றார். இந்தத் திரைப்படம் சாருக்கானுடைய மிகவும் வெற்றிகரமான படங்களில் ஒன்றாகக் கருதப்படுகிறது. சானா சயீத் சிறுமி அஞ்சலியின் பாத்திரத்தில் மிகவும் நல்ல முறையில் நடித்திருக்கிறார். திரைப்படத்தின் கதையானது "மை பெஸ்ட் ஃப்ரெண்ட்ஸ் வெட்டிங்" எனும் ஆங்கில திரைப்படத்தை ஒட்டி உள்ளது. ஜாதின் லலித் மிகச் சிறந்த இசையை வழங்கியுள்ளார்.
இத்திரைப்படம் திரையரங்குகளில் மிகப்பெரும் வெற்றியைப் பெற்றது.
இத்திரைப்படத்தின் பாடல்கள் மிகப் பரவலானப் பாராட்டைப் பெற்றன.1998ஆம் ஆண்டில் மிகவும் விற்பனையான திரைப்படப் பாடல் வட்டாக திகழ்ந்தது. 


</doc>
<doc id="402367" url="https://ta.wikipedia.org/wiki?curid=402367" title="ஹரஹர மஹாதேவகி">
ஹரஹர மஹாதேவகி

ஹரஹர மஹாதேவகி (Hara Hara Mahadevaki) என்பது 2017 ஆண்டைய இந்தியத் தமிழ் பாலியல் நகைச்சுவைத் திரைப்படமாகும். இப்படத்தை எழுதி இயக்கியவர் சந்தோஷ் பி ஜெயக்குமார் ஆவார். படத்தை தங்கம் சினிமாஸ் நிறுவனம் தயாரித்துள்ளது. இப்படத்தில் திரை நட்சத்தரங்களான கௌதம் கார்த்திக் மற்றும் நிக்கி கல்ரானி ஆகியோர் முதன்மைப் பாத்திரங்களில் நடித்துள்ளனர். படத்துக்கு பாலமுரளி பாபு இசையமைத்துள்ளார். தங்கம் சினிமாஸ் தயாரித்த இப்படத்தை புளூ கோஸ்ட் பிக்சர்ஸ் வெளியிட்டது, படத்தின் தயாரிப்புப் பணிகள் 2016 நவம்பரில் துவங்கின.

தேர்தலில் வெற்றி பெற வேண்டும் என்ற நோக்கில் பெண்களை குறிவைத்து ஒப்பனைப் பொருட்கள் அடங்கிய பை ஒன்று ஆளுங்கட்சியால் அனைவருக்கும் இலவசமாக வழங்கப்படுகிறது. முதலமைச்சராக வேண்டும் என்ற ஆசையில் அதே கட்சியில் இருக்கும் முக்கிய தலைவரான ரவிமரியா அந்த ஒப்பனைப் பைகளில் ஒன்றில் வெடிகுண்டை வைத்து அதனை கருணாகரன், மொட்டை ராஜேந்திரனிடம் ஆகியோரிடம் கொடுத்து தன்னுடைய கட்சித் தலைவர்கள் பங்குபெறும் கூட்டத்தில் வைத்து வெடிக்கச் சொல்கிறார்.

நாயகன் கவுதம் கார்த்திக், துக்க வீட்டில் நடக்கும் இறுதிசடங்குகளை முன்நின்று நடத்தும் ஒருங்கிணைப்பு நிறுவனம் ஒன்றை நடத்தி வருகிறார். இந்நிலையில், கவுதம் கார்த்திக்கும் அவரது காதலியான நிக்கி கல்ராணிக்கும் இடையே ஏற்படும் மனக்கசப்பால் இருவரும் பிரிந்து விடுகின்றனர். இதையடுத்து காதலித்த போது இருவரும் ஒருவருக்கொருவர் கொடுத்த பரிசுப் பொருட்களை திரும்பப் பெறுவதாக முடிவு செய்கின்றனர். அந்த பொருட்களை தேர்தலின் போது வழங்கப்பட்ட பையில் போட்டு எடுத்துச் செல்கின்றனர்.

ஹரஹரமஹாதேவகி என்ற விடுதியில் வந்து தங்கும் பணக்கார தம்பதியின் பெண் குழந்தை கடத்தப்படுகிறது. காவல் துறையை நாடாமல் ஒரு கோடி பணத்தை ஒப்படைத்தால் குழந்தையை ஒப்படைப்போம் என்று கடத்தல் பேர்வழி லிங்கா மிரட்டல் விடுக்கிறார். அதனால் கேட்ட பணத்தை அரசியல் கட்சி பையில் சொன்ன இடத்தில் வைத்து விட்டு வந்து விடுகின்றனர்.

கள்ள நோட்டை நல்ல நோட்டாக மாற்றினால் தரகு தொகை கிடைக்கும் என்ற ஆசையில் பாலசரவணன் இரண்டு லட்சத்தை அரசியல் கட்சி பையில் வைத்து மாற்றுவதற்காக எடுத்து வரும் போது தொலைந்து விட பையைத் தேடி அலைகிறார்.

இந்நிலையில், சம்பந்தமில்லாத இந்த நான்கு சம்பவங்களும் ஹரஹரமஹாதேவகி என்ற விடுதியில் சந்திக்க வேண்டிய நிலை ஏற்படுகிறது. இந்த சம்பவத்தின் போதுதான் காவல் அதிகாரியாக ஆர்.கே. சுரேஷ் வருகிறார். ராஜேந்திரனிடம் இருக்கும் வெடிகுண்டு பை, கௌதம், நிக்கி கொடுத்த பொருட்களை எடுத்து வைத்திருக்கும் பை, பாலா சரவணனிடம் இருக்கும் கள்ள நோட்டுப் பை, லிங்கா கேட்கும் ஒரு கோடிப் பை, உச்சக்கட்டத்தில் வரும் பாம்புப் பை என ஒவ்வொரிடமும் கைமாறி செல்ல இறுதியில் யார் கைக்கு பணம் கிடைத்தது, உண்மையான வெடிகுண்டு வெடித்ததா, ரவி மரியா முதலமைச்சர் ஆனாரா, பால சரவணனின் பணம் என்ன ஆனது, அதன் பின்னணியில் என்ன நடந்தது, கடத்தல் பேர்வழியிடமிருந்து குழந்தை மீட்கப்பட்டதா, கடைசியில் கவுதம் கார்த்திக் - நிக்கி கல்ராணியின் காதல் என்ன ஆனது, இருவரும் ஒன்று சேர்ந்தார்களா என்ற வினாக்களுக்கு விடையாக அமைகிறது படத்தின் மீதிக்கதை.


2016 ஆம் ஆண்டு நவம்பர் மாதம் இப்படத்தின் பணிகள் துவங்கின. ஸ்டுடியோ கிரீன் மற்றும் தங்கம் சினிமாஸ் ஆகியன சேர்ந்து இந்தத் திரைப்படப் பணிகளைத் துவங்கின. அறிமுக இயக்குநரான சந்தோஷ் பீட்டர் ஜெயகுமார் இயக்கிய இப்படத்தில், கௌதம் கார்த்திக் மற்றும் நிக்கி கல்ரானி ஆகியோரின் முன்னணி பாத்திரங்களில் நடித்தனர். படத்தின் பெயரான ஹரா ஹரா மஹாதேவக்கி என்ற பெயரை அறிவிக்கும் நிகழ்ச்சியில், ராஜேந்திரன் மற்றும் ரவி மரியா ஆகியோர் கலந்து கொண்டனர்.


</doc>
<doc id="402374" url="https://ta.wikipedia.org/wiki?curid=402374" title="பூந்தி நகரம்">
பூந்தி நகரம்

பூந்தி (Bundi) இந்தியாவின் இராஜஸ்தான் மாநிலத்தின் பூந்தி மாவட்டத்தின் நிர்வாகத் தலைமையிட நகரம் ஆகும். இந்நகரத்தின் மக்கள்தொகை 1,04,457 ஆகும். பூந்தி நகரம் படிக்கிணறு, அரண்மனை மற்றும் கோட்டைக்கும் பெயர் பெற்றது. மேலும் இது முன்னாள் பூந்தி இராச்சியத்தின் தலைநகரம் ஆகும். 

பூந்தி நகரம், கோட்டாவிலிருந்து 35 கிமீ தொலைவிலும், இராஜஸ்தான் மாநிலத் தலைநகரம் ஜெய்பூரிலிருந்து 210 கிமீ தொலைவிலும் உள்ளது. பாகையில் அமைந்துள்ள பூந்தி நகரம், கடல் மட்டத்திலிருந்து 368 மீட்டர் உயரத்தில் உள்ளது. இந்நகரத்தின் மூன்று பக்கங்களிலும் ஆரவல்லி மலைத்தொடர்கள் உள்ளது.
நான்கு நுழைவு வாயில்கள் கொண்ட கோட்டைச் சுவர்கள், இந்நகரத்தைச் சுற்றிலும் அமைந்துள்ளது. 

2011ம் ஆண்டின் மக்கள்தொகை கணக்கெடுப்பின்படி, பூந்தி நகரத்தின் மக்கள்தொகை 1,04,919 ஆகும். பூந்தி நகர மக்கள்தொகையில் ஆண்கள் 54,485 ஆகவும்; பெண்கள் 50,434 ஆகவும் உள்ளனர். சராசரி எழுத்தறிவு 82.04 % ஆகவுள்ளது. பாலின விகிதம், ஆயிரம் ஆண்களுக்கு 926 பெண்கள் வீதம் உள்ளனர். மக்கள் தொகையில் இந்துக்கள் 74.29 % ஆகவும்; இசுலாமியர் 21.47% ஆகவும்; சமணர்கள் 3.12% ஆகவும்; பிற சமயத்தவர்கள் 1.12% ஆகவும் உள்ளனர். 



</doc>
<doc id="402424" url="https://ta.wikipedia.org/wiki?curid=402424" title="கெபேர்னெட் சுவிக்னோன்">
கெபேர்னெட் சுவிக்னோன்

கெபேர்னெட் சுவிக்னோன் ("Cabernet Sauvignon") உலகில் மிகவும் பரவலாக அங்கீகரிக்கப்பட்டுள்ள சிவப்பு வைன் திராட்சை வகையாகும். இது கிட்டத்தட்ட அனைத்து முதன்மையான வைன் தயாரிக்கும் நாடுகளிலும் விளைவிக்கப்படுகிறது. கனடாவின் ஒகனாகன் பள்ளத்தாக்கிலிருந்து லெபனானின் பெக்கா பள்ளத்தாக்கு வரை பல்வேறு வானிலைகளில் பயிராகிறது. கெபேர்னெட் சுவிக்னோன் பொர்தோவின் வைன்களில் மெர்லோட் மற்றும் கெபேர்னெட் பிரான்க் வகை மதுக்களுடன் கலக்கப்பட்டு உலகளவில் பிரபலமானது. பிரான்சிலிருந்து இவ்வகை திராட்சை ஐரோப்பாவிற்கும் பின்னர் அமெரிக்க கண்டங்களுக்கும் பரவியது. கலிபோர்னியாவின் சான்டா குரூசு மலைப்பகுதிகளிலும் நாபா பள்ளத்தாக்கிலும் நியூசிலாந்தின் ஆக்சு விரிகுடாப் பகுதியிலும் ஆத்திரேலியாவின் மார்கெரெட் ஆற்றுப் பகுதியிலும் கூனவார்ரா பகுதியிலும் சிலியின் மைப்போ பள்ளத்தாக்கிலும் கொல்ச்சகுவா பள்ளத்தாக்கிலும் விளைகிறது. 20ஆம் நூற்றாண்டின் பெரும்பகுதியும் இதுவே உலகில் மிகவும் பரவலாக பயிரிடப்பட்ட மதிப்புமிக்க சிவப்பு வைன் திராட்சையாகும். 1990களில் தான் இதனை மெர்லோட் வகை திராட்சை மிஞ்சியது.
இருப்பினும்,கெபேர்னெட் சுவிக்னோன் மிகவும் பரவலாக பயிரிடப்பட்டுள்ள வைன் திராட்சையாக திகழ்கிறது. 2015இல் உலகளவில் மொத்தம் 341000 எக்டேர் பரப்பில் விளைவிக்கப்படுகிறது.
இத்தொழிலில் மிகவும் முதன்மையான ஓர் நிலையை எட்டியிருப்பினும் இது 17ஆம் நூற்றாண்டில்தான் அறிமுகமானது. தென்மேற்கு பிரான்சில் "கெபேர்னெட் பிராங்க்" என்ற திராட்சை வகையும் "சுவிக்னோன் பிளாங்க்" என்ற திராட்சை வகையும் குறுக்கிணைக்கப்பட்டு இவ்வகை உருவாக்கப்பட்டது. இதை விளைவிப்பது எளிமையானது என்பதாலேயே இது பரவலாக பயிரிடப்படுகிறது. இந்த திராட்சைகளுக்கு தோல் அடர்த்தியாக இருப்பதாலும் கொடி கடினமாக இருப்பதாலும் இயற்கையாகவே தாமதித்து பூப்பதால் பனிப்பொழிவையும் பூச்சித் தாக்கத்தையும் எதிர்கொள்வதாலும் இதன் வேளாண்மை எளிமையாக உள்ளது. மேலும் இதன் தோற்றமும் சுவையும் அனைத்து விளைச்சல்களிலும் ஒரே போல உள்ளது. இதனால் பயன்பாட்டாளர்களும் இதன் சுவையை இதன் பெயருடன் எளிதாக தொடர்பு படுத்துகின்றனர். வெளிநாடுகளில் பயிரிடப்படும் வகைகளும் இந்தப் பெயருக்கேற்ற சுவையையும் பண்புகளையும் கொண்டுள்ளன. இதனால் சிலர் உள்ளூர் வகைகளுக்கு ஆதரவின்றி இது ஆக்கிரமிப்பதாக குறை காண்கின்றனர்.
கெபேர்னெட் சுவிக்னோன் மது கனமானதாகவும் (full-bodied) துவர்ப்பாகவும் கவனிக்கத்தக்களவில் அமிலத்தனமை கொண்டதாகவும் உள்ளது. இதனால் இதனை நீண்டநாள் வைத்திருக்கும் போது இதன் சுவை கூடுகிறது. குளிர்மையான சூழலில் இம்மது கிசுமிசு வாடையும் கூடவே பச்சைக் குடை மிளகாய் வாடையும் கொண்டதாக உள்ளது; நாளானால் புதினா, செடார் போல சுவை தருகின்றது. இடைப்பட்ட வெப்பநிலையில் கிசுமிசுவுடன் கருமைநிறச் செர்ரி, கரும் ஆலிவ் வாடையும் மிகவெப்பமானச் சூழலில் புளித்த பழக்கூழ் போன்றும் கிடைக்கிறது. ஆத்திரேலியாவின் தெற்குப் பகுதியில் கூனாவார்ரா பகுதியில் விளைவிக்கப்படும் திராட்சையின் மது யுகலிப்டசு அல்லது பச்சைக் கற்பூர வாடை தருகின்றது.

கெபேர்னெட் சுவிக்னோன் மிகவும் தீவிரமான சுவை கொண்டிருப்பதால் இலகுவான மென்மையான உணவின் சுவையை மறைத்துவிடும். மதுவிலுள்ள அதிகமான டானின் மற்றும் ஓக் தாக்கம் எந்தவகை இணையும் என்பதை தீர்மானிக்கிறது. இது புதியதாக இருக்கையில் இவை அனைத்துமே உச்சநிலையில் இருக்கின்றன; நாளாக ஆக இது மென்மைப்படுகின்றது. மென்மையானபின்னர் இதனுடன் மற்ற உணவுகளையும் உட்கொள்ளலாம். பெரும்பாலும் மதுவின் எடையையும் (ஆல்ககால் மற்றும் கடினம்) உணவின் கனத்தையும் சமப்படுத்த வேண்டும். மிகவும் உறைப்பான உணவுடன் கெபேர்னெட் சுவிக்னோன் சமமாவதில்லை. மிதமான மிளகு தாளித்த உணவுகள் நன்கு செல்கின்றன. பொதுவாக கெபேர்னெட் சுவிக்னோனுடன் மிளகிட்ட மாட்டிறைச்சி மிகவும் விரும்பப்படுகின்றது; மிளகிட்ட துனா மீனும் மற்றொரு பரவலான உணவாகும்.



</doc>
<doc id="402427" url="https://ta.wikipedia.org/wiki?curid=402427" title="த/பெ சத்தியமூர்த்தி">
த/பெ சத்தியமூர்த்தி

த/பெ சத்தியமூர்த்தி (S/O Satyamurthy) (சன் ஆப் சத்தியமூர்த்தி என படிக்கவேண்டும்) என்பது 2015 ஆண்டைய இந்திய தெலுங்கு நாடகத் திரைப்படமாகும். படத்தை திரிவிக்ரம் சீனிவாஸ் இயக்க, அரிகா & ஆசினி கிரியேசன்சுக்காக, எஸ் ராதாகிருஷ்ணா தயாரித்துள்ளார். படத்தில் அல்லு அர்ஜுன், உபேந்திரா, சமந்தா ருத் பிரபு, சினேகா, அடா ஷர்மா, நித்யா மேனன், ராசேந்திர பிரசாத், பிரம்மானந்தம் , அலி. பிரகாஷ் ராஜ் ஆகிய நட்சத்திரங்கள் நடித்துள்ளனர். படத்தின் ஒளிப்பதிவை சத்தியமூர்த்தி செய்துள்ளார்.
திரைப்படத்தை இயக்கிய சீனிவாஸ் அதனுடன் திரைக்கதையையும் எழுதியுள்ளார். படத்தை முதலில் தமிழ், மலையாளம், தெலுங்கு ஆகிய மொழிகளில் ஒரு பன்மொழி திரைப்படமாக எடுக்க திட்டமிடப்பட்டது, ஆனால் தயாரிப்பாளர் தெலுங்கு மொழியில் படமாக்கி, அதே பெயரில் மலையாளத்தில் மொழிமாற்றம் செய்தனர். இப்படத்திற்கு தேவி ஸ்ரீ பிரசாத் இசையமைக்க, பிரசாத் மெரெல்லா ஒளிப்திவு செய்தார். படத்தயாரிப்பானது 2014 ஏப்ரலில் ஐதராபாத்தில் உள்ள ராமாநாயுடு ஸ்டுடியோவில் துவங்கியது. படத்தின் முதன்மை ஒளிப்பதிவு 2014 செப்டம்ர் 22 இல் ஐதராபாத்தில் துவங்கி, 2015 மார்ச் மத்தியில் நிறைவடைந்தது. ஐரோப்பாவில் படம்பிடிக்கப்பட்ட மூன்று பாடல்களை விடுத்து மீதமுள்ள படக் காட்சிகள் ஐதராபாத் மற்றும் அதைச் சுற்றியுள்ள பகுதிகளில் படம்பிடிக்கப்பட்டது.

படத்தின் தெலுங்குப் பதிப்பானது உலகளவில் 2015 ஏப்ரல் 9 அன்று 1375 திரையரங்குகளில் வெளியிடப்பட்டு வரவேற்பைப் பெற்றது. இப்படத்தின் மலையாளப் பதிப்பானது 2015 ஏப்ரல் 24 அன்று வெளியிடப்பட்டது. 400–500-மில்லியன் செலவில் தயாரிக்கப்பட்ட இப்படமானது விநியோகத்தர்களின் பங்கான 519 மில்லியனையும் சேர்த்து 905 மில்லியனை வசூலித்தது. உலக அளவில் பாக்ஸ் ஆபிஸில் மிக அதிக அளவில் வசூலித்த தெலுங்கு படங்களில் இது ஏழாவது இடத்தில் உள்ளது. இந்தத் திரைப்படத்தின் வழியாக, உலகளவில் 540 மில்லியன் சம்பாதித்த படத்தில் நடித்த முதல் தெலுங்கு நடிகர் அல்லு அர்ஜுன் என்ற பெயர் இப்படத்தால் கிட்டியது.
வீராஜ் ஆனந்துக்கு (அல்லு அர்ஜுன்) திருமணம் நிச்சயமாகிறது, இந்தச் சமயத்தில் அவரது தந்தை சத்யமூர்த்தி (பிரகாஷ்ராஜ்) விபத்தில் இறந்துவிட எல்லாம் தலைகீழாகிறது. பணம், வசதி எல்லாம் இழப்பதோடு நடக்க இருந்த திருமணமும் நின்று விடுகிறது. இதற்கிடையில் தன் தந்தை மீது விழும் ஒரு பழியை தவறென நிரூபிக்க வீராஜ் ஆனந்த் கிளம்புகிறார். தன் தந்தை மீது ஏற்பட்ட களங்கத்தை எப்படி துடைத்தார் என்பதே மீதிக் கதை.

த / பெ சத்யமூர்த்தி படத்தை வெளியிட 2015 நவம்பர் 5, இல் வெளியிடும் திட்டத்துடன், 2015 பிப்ரவரி 5 பணிகள் துவங்கின. ஆனால் படத்தின் பிந்தைய தயாரிப்பு தாமதங்கள் காரணமாக ஏப்ரல் 2 (2015 உலகக் கோப்பைக்குப் பின்னர்) தள்ளி வைக்கப்பட்டது. 2015 மார்ச் 30, அன்று தணிக்கைக்குப் பிறகு, அதன் வெளியீட்டு தேதி ஏப்ரல் 9 ஏப்ரல் என முடிவு செய்யப்பட்டது.

த / பெ சத்தியமூர்த்தி தெலுங்குப் படமானது, தமிழ் நாட்டில் வெளியிடப்பட்ட தெலுங்கு திரைப்படங்களில் ஆங்கில சப்டைட்டில்களுடன் வெளியிடப்பட்ட ஒருசில தெலுங்கு படங்களில் ஒன்றாகும். 


</doc>
<doc id="402437" url="https://ta.wikipedia.org/wiki?curid=402437" title="பிகானேர் இராச்சியம்">
பிகானேர் இராச்சியம்

பிகானேர் இராச்சியம் (Bikaner State) இந்தியாவின் தற்கால இராஜஸ்தான் மாநிலத்தின் வடக்கில் அமைந்தது. 1465ல் நிறுவப்பட்ட பிகானேர் இராச்சியம் 60,391 சதுர கிலோ மீட்டர் பரப்பளவு கொண்டிருந்தது. பிரித்தானிய இந்திய ஆட்சியில் சுதேச சமஸ்தானமாக விளங்கியது. 1947l இந்தியப் பிரிவினையின் போது, 7 ஆகஸ்டு 1947ல் பிகானேர் இராச்சியம், இந்தியாவுடன் இணைந்தது. 1465ல் நிறுவப்பட்ட பிகானேர் இராச்சியத்தின் தலைநகரம் பிகானேர் நகரம் ஆகும். 

பிகானேர் இராச்சியம், தற்கால இராஜஸ்தான் மாநிலத்தின் பிகானேர் மாவட்டம், கங்காநகர் மாவட்டம் மற்றும் அனுமான்காட் மாவட்டங்களைக் கொண்டதாகும்.

இராசபுத்திரர்களின் ரத்தோர் வம்சத்தினரால் 1495ல் நிறுவப்பட்ட பிகானேர் இராச்சியம், 9 மார்ச் 1818ல் பிரித்தானிய இந்தியா ஆட்சியின் கீழ் சுதேச சமஸ்தானமாக விளங்கியது.பிகானோர் இராச்சியத்தை, 7 ஆகஸ்டு 1947 அன்று, இந்தியாவுடன் இணைக்கும் உடன்படிக்கையில், பிகானோர் மன்னர் கையொப்பமிட்டார். 





</doc>
<doc id="402441" url="https://ta.wikipedia.org/wiki?curid=402441" title="ஒரு முகத்திரை">
ஒரு முகத்திரை

ஒரு முகத்திரை (Oru Mugathirai (English: A mask) என்பது 2017 ஆண்டைய இந்தியத் தமிழ் நாடகத் திரைப்படமாகும். படத்தை எழுதி இயக்கியவர் ஆர். செந்தில்நாதன். படத்தில் ரகுமான், சுரேஷ், அதிதி குருராஜ் ஆகியோர் முதன்மைப் பாத்திரங்களில் நடித்துள்ளனர். இந்தப் படத்தின் பின்னணி இசையை பிரேம் குமார் அமைத்துள்ளார். இந்த படமானது 2015 சூலையில் தொடங்கப்பட்டு, 2017 மார்ச் 17 அன்று வெளியிடப்பட்டது.

அதிதி ஆச்சர்யா மற்றும் ஸ்ருதி ஆகிய இருவரை வைத்தே கதை நகர்கிறது. நாயகிகள் இருவரும் ஒரே கல்லூரியில் மனநல மருத்துவப் பிரிவை எடுத்து படித்து வருகின்றனர். கல்லூரியில் எலியும்-பூனையுமாக இருக்கும் அதிதி-ஸ்ருதி கல்லூரியில் அடிக்கடி சண்டை பிடிக்கின்றனர். அதே நேரத்தில் அதிதி எப்போதும் முகநூலே கதி என்று இருக்கிறார். முகநூலில் ரோகித் என்ற இளைஞருடன் தொடர்ந்து பேசி வருவதுடன், தனது வாழ்க்கை சம்பந்தப்பட்ட அனைத்தையும் ரோகித்துடன் பகிர்ந்து வருகிறார். இந்நிலையில் லண்டனுக்கு சென்று மேல்படிப்பு படிக்க ரோகித் உதவி செய்வதாகக் கூறியதை நம்பி சென்னைக்கு அதிதி வருகிறார். ஆனால் அவரை அழைத்துச் செல்ல ரோகித் அங்கு வராததால் என்ன செய்வதென்று தெரியாமல் இருக்க, அங்கு வரும் மனநல மருத்துவரான ரகுமான், ரோகித் வரும் வரை தனது வீட்டில் தங்குமாறு அழைக்க அதற்கு அதிதியும் சம்மதிக்கிறார்.

மறுபுறத்தில் படத்தின் கதாநாயகனான சுரேஷ் ஒரு பிரபல மென்பொருள் நிறுவனத்தில் வேலை செய்து வருகிறார். அவருக்கும் அந்த நிறுவனத்தில் புதிதாக வேலையில் சேரும் மற்றொரு நாயகியான தேவிகாவுக்கும் இடையே காதல் மலர்கிறது. பின்னர் வேறு நிறுவனத்துக்கு மாறும் தேவிகா சுரேஷை கழட்டி விடுகிறார். இதனால் வருந்தும் நாயகன் போதை பழக்கத்திற்கு ஆளாகிறான். அதனைத் தொடர்ந்து போதை பழக்கத்தில் இருந்து மீள மனநல மருத்துரான ரகுமானிடம் சிகிச்சை பெறுகிறார் சுரேஷ்.

இந்த நிலையில், ரோகித் என்ற பெயரில் தன்னுடன் முகநூலில் பேசி வந்தது ரகுமான்தான் என்ற உண்மை அதிதிக்கு தெரியவர, அதிர்ந்து போகும் அவர், எதற்காக ரகுமான் இப்படி செய்கிறார் என்பதையும் உணர்ந்து கொள்வதுடன், தான் படித்த மனநல படிப்பின் மூலமாகவே ரகுமானை வழிக்கு கொண்டு வர முடிவு செய்யகிறார். இதன் பிறகு இருவருக்கும் இடையே ஆரம்பிக்கும் ஆடுபுலி ஆட்டமே படத்தின் கதை.


இந்த படம் 2015 சூலையில் தயாரிக்கப்பட்டது. இப்படத்தின் வழியாக இப்படத்தின் இயக்குநரான செந்தில் நாதன் நீண்ட காலம் கழித்து திரைப்படத்தை இயக்கியுள்ளார். இவர் இதற்கு முன்னர் திகில் படமான சிவி (2007) என்ற திரைப்படத்தை இயக்கியுள்ளார். செந்தில்நாதன், FB ("ஸ்டேட்டஸ் போடு சாட் பண்ணு" என்ற அடிக்குறிப்புடன்) எனப் பெயரிடப்பட்ட படத்தைத் தொடங்கினார், ஆனால் பிறகு படத்தின் பெயரை "ஒரு முகத்திரை" என மாற்றினார். படமானது முகநூலை அடிப்படையாகக் கொண்ட உளவியல் ரீதியான திரில்லர் படம் என்று விவரிக்கப்பட்டது. ரகுமான் ஒரு மனநல மருத்துவராக முதன்மைப் பாத்திரத்தில் நடித்துள்ளார், உடன் சுரேஷ் மற்றும் அதிதி குரூராஜ் ஆகியோர் நடித்துள்ளனர். முதலில் இப்படத்தில் நடிக்க மறுத்தார் அதிதி, பின்னர் செந்தில் நாதன் ஆறு மாதங்களுக்குப் பிறகு அவரை நடிக்க ஒப்புக் கொள்ளவைத்தார். இந்த படமானது 42 நாட்கள் கோவா, புதுச்சேரி, ஊட்டி ஆகிய இடங்களில் படம்பிடிக்கப்பட்டது. படத்திற்கு ஏ. ஆர். ரகுமானிடம் இணை இணைப்பாளராகப் பணியாற்றிய பிரேம் குமார் இசையமைக்க, சரவணபாண்டியன் ஒளிப்பதிவு செய்தார். செந்தில் நாதன் இப்படத்தை இயக்கியபோதே "ராஜா மாகால்" என்ற திகில் படத்திற்கான வேலைகளையும் செய்தார்.

ரகுமான் நடித்து வெற்றியடைந்த துருவங்கள் பதினாறு (2016) படத்தின் வெற்றியைத் தயாரிப்பாளர் இப்படத்திற்காக விளம்பரப்படுத்தினார். 2017 பெப்ரவரியில் பகடி ஆட்டம் வெளியானபிறகு, 2017 மார்ச்சில் ஒரு முகத்திரை படத்தை வெளியிட ஏற்பாடு செய்யப்பட்டது. மேலும், துருவங்கள் பதினாறுவின் தெலுங்குப் பதிப்பான D16 இன் வெற்றியைத் தொடர்ந்து இப்படத்தின் தெலுங்கு மொழிமாற்று உரிமையை விநியோகிப்பாளர் டி. வெங்கடேஷ் 2017 மார்ச் மாதம் வாங்கினார். மலேசியாவில் படத்தின் வெளியீட்டின்போது, இந்தத் திரைப்படத்தின் இலாபமானது, நாட்டில் உள்ள தமிழ் பாடசாலைகளுக்கு நிதியளிப்பதற்கு வழங்குவதாக ஒப்புக் கொள்ளப்பட்டது.

திரைப்படமானது 2017 மார்ச் 17 அன்று எதிர்மறையான விமர்சனங்களுடன் வெளியானது.


</doc>
<doc id="402442" url="https://ta.wikipedia.org/wiki?curid=402442" title="சுப்பாராஜூ">
சுப்பாராஜூ

பென்மத்சா சுப்பாராஜூ (Penmatsa Subbaraju)(பிறப்பு:பெப்ரவரி 27 ,1977 என்பவர் இந்தியத் திரைப்பட நடிகர் ஆவார். இவர் பெரும்பான்மையாகத் தெலுங்குத் திரைப்படங்களில் நடித்துள்ளார். துவக்கத்தில் எதிராளிக் கதாப்பாத்திரத்தில் தோன்றினார். தற்போது துணைக் கதாப்பாத்திரங்களிலும் நடித்து வருகிறார். அம்மா நானா ஓ தமிழ் அம்மாயி, ஆர்யா, போக்கிரி ,பாகுபலி 2, லீடர், மிர்ச்சி போன்ற திரைப்படங்களில் நடித்ததன் முலம் பரவலாக அறியப்படுகிறார்.

பென்மத்சா சுப்பராஜூ பெப்ரவரி 27, 1977 இல் ஆந்திரப் பிரதேசத்தின் பீமவரத்தில், பிறந்தார். இவரின் தந்தை பென்மத்சா ராமகிருஷ்ணன், தாய் விஜயலட்சுமி. இவருக்கு புல்லம் ராஜு எனும் மூத்த சகோதரர் உள்ளார். அவர் சமசுகிருதம் பயிற்றுவிக்கும் ஆசிரியராக உள்ளார். சுப்பராஜு பீமாவரத்தில் உள்ள டி. என். ஆர் கல்லூரியில் பயின்றார். இவர் கணிதப் பிரிவில் இளங்கலைப் பட்டம் பெற்றார். பின் கணிணிப் பயிற்சி பெற்று ஐதராபாத்திலுள்ள டெல் நிறுவனத்தில் வேலைக்குச் சேர்ந்தார்.

எதிர்பாராத விதமாகவே இவர் திரைப்படத் துறைக்கு வந்தார். தெலுங்குத் திரைப்பட இயக்குநர் கிருஷ்ணா வம்சியின் உதவியாளர், சுப்பராஜுவை இயக்குநரின் கணினியில் உள்ள பிரச்சனயைச் சரி செய்து தருமாறு அணுகினார். பின் கடம் எனும் திரைப்படத்தில் ஒரு சிறிய வேடத்தில் நடிக்கும் வாய்ப்பு இவருக்கு கிடைத்தது.

இவரின் முதல் திரைப்படம் பூரி ஜெகன்நாத் இயக்கிய அம்மா நானா ஓ தமிழ் அம்மாயி ஆகும். இந்தத் திரைப்படத்தில் ஒரு குத்துச் சண்டை வீரராக நடித்திருப்பார். இதில் ஒரு எதிர்மறைக் கதாப்பத்திரத்தில் நடித்திருப்பார். இந்தத் திரைப்படத்தைத் தொடர்ந்து அடுத்த சில திரைப்படங்களிலும் எதிராளிக் கதாப்பத்திரத்திற்கான வாய்ப்புகளே இவருக்கு கிடைத்தது. இந்தத் திரைப்படம் மோகன் ராஜா இயக்கத்தில்எம். குமரன் சன் ஆஃப் மகாலட்சுமி எனும் பெயரில் தமிழ் மொழியில் மொழிமாற்றம் செய்யப்பட்டது. தெலுங்கில் நடித்த கதாப்பத்திரத்திலேயே இதிலும் நடித்திருப்பார்.

மே 7, 2014 இல் அறிமுக இயக்குநர் சுகுமார் இயக்கத்தில் வெளியான ஆர்யா திரைப்படத்தில் அடியாள் கதாபாத்திரத்தில் நடித்தார். இதில் அல்லு அர்ஜூன், அனு மேத்தா ஆகியோர் முக்கியக் கதாப்பாத்திரத்தில் நடித்தனர்.

2017 இல் ரவியின் இயக்கத்தில் ஜவான் எனும் தெலுங்குப் படத்தில் இக்பால் எனும் கதாப்பாத்திரத்தில் நடித்தார். வாசு பரிமனி இயக்கத்தில் படேல் எஸ். ஐ. ஆர் எனும் அதிரடித் திரைப்படத்தில் காவல்துறை அதிகாரியாக நடித்திருப்பார். ஹரிஷ் சங்கர் எழுதி இயக்கிய துவ்வடா ஜெகன்நாதன் எனும் அதிரடி, நகைச்சுவைத் திரைப்படத்தில் சந்தி எனும் கதாப்பத்திரத்தில் நடித்தார். இதில் அல்லு அர்ஜூன் முக்கியக் கதாப்பாத்திரத்தில் நடித்துள்ளார். ராஜமவுலி இயக்கத்தில் தமிழ் மற்றும் தெலுங்கில் வெளியான பாகுபலி 2 திரைப்படத்தில் குமார வர்மா எனும் கதாப்பாத்திரத்தில் நடித்துள்ளார். இந்தத் திரைப்படம் இந்தியாவில் மட்டுமல்லாது உலக அளவில் வெற்றி பெற்றது. 

சுந்தர் சி இயக்கத்தில் மத கஜ ராஜா எனும் தமிழ் அதிரடி, நகைச்சுவைத் திரைப்படத்தில் நடித்தார். இதில் விஷால், அஞ்சலி, வரலட்சுமி சரத்குமார் ஆகியோர் முக்கியக் கதாப்பத்திரத்தில் நடித்தார்.

பரசுராம் இயக்கத்தில் ஸ்ரீரஸ்து சுபாமஸ்து எனும் தெலுங்குத் திரைப்படத்தில் நடித்தார். டெம்பர் எனும் திரைப்படத்தில் ரவி என்ற கதாப்பாத்திரத்தில் நடித்தார்.

கே. எஸ் இயக்கத்தில் பவர் எனும் நகைச்சுவைத் திரைப்படத்தில் ராஜீவ் எனும் கதாப்பாத்திரத்தில் நடித்தார்.


</doc>
