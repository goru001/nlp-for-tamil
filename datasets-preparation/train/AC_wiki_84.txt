<doc id="243153" url="https://ta.wikipedia.org/wiki?curid=243153" title="முள்முடி சூட்டப்படுதல்">
முள்முடி சூட்டப்படுதல்

முள்முடி சூட்டப்படுதல் என்பது நற்செய்திகளின்படி முட்களால் பின்னப்பட்ட முடி ஒன்று இயேசுவின் தலையில் சூட்டப்பட்ட நிகழ்வினைக்குறிக்கும். இயேசுவைக்கைது செய்தவர்கள் அவரின் சாவுக்கு முன்பு அவருக்கு அளித்த தண்டனைகளில் இதுவும் ஒன்று. இதனால் இயேசுவை ஏளனம் செய்யவும் அவரை துன்புறுத்தவும் முனைந்தனர். இந்த நிகழ்வு மத்தேயு (27:29), மாற்கு (15:17) மற்றும் யோவான் (19:2, 5) நற்செய்திகளில் விவரிக்கப்பட்டுள்ளது. திருச்சபைத் தந்தையர்களின் எழுத்துகளிலும் இந்த நிகழ்வு அடிக்கடி குறிக்கப்படுகின்றது.

இந்த நிகழ்வு கத்தோலிக்க செபமாலையின் துயர மறைபொருள்களில் மூன்றாவது ஆகும்.


</doc>
<doc id="243155" url="https://ta.wikipedia.org/wiki?curid=243155" title="கரவாஜியோ">
கரவாஜியோ

மிக்கேலாஞ்சலோ மெரீசி தா கரவாஜியோ (; மிலன், 29 செப்டம்பர் 1571 – 18 ஜூலை? 1610) உரோமை, நாபொலி, மால்ட்டா மற்றும் சிசிலி ஆகிய இடங்களில் 1592 (1595?) முதல் 1610 வரை பணியாற்றிய இத்தாலிய ஓவியர் ஆவார். இவரின் ஓவியங்கள் மனிதர்களின் உடலியல் மற்றும் உணர்ச்சி நிலைகளை துல்லியமாகப் படம் பிடித்ததாலும், இவர் ஒளியினை வியத்தகு முறையில் பயன்படுத்தியதாலும் இவரின் ஓவியங்கள் பரோக் ஓவியக்கலையின் துவக்ககாலத்தில் அதிக செல்வாக்கு செலுத்தியது.

மிலன் நகரில் ஓவியம் பயின்ற இவர் உரோமையில் இருந்த அரண்மனைகளிலும் கோவில்களிலும் படங்கள் வரைய உரோமைக்கு வந்தார். கத்தோலிக்க மறுமலர்ச்சிக்கால ஓவியர்களில் இவர் குறிக்கத்தக்கவர். இவரின் ஓவிய முறை தீவிரவாத மெய்மையிய வகையாகவும், சில இடங்களில் மிகைப்படுத்தப்பட்ட சியாரோஸ்கியூரோவாகவும் இருந்தது. இப்பயன்பாடு ஓவியக்கலையில் தனிப் பிரிவையே (tenebrism) துவங்கியது.

இவர் மிக இள வயதிலேயே புகழின் உச்சிக்குச் சென்றாலும், இவர் மிகவும் முரட்டுக் குணமுடையவராக இருந்தார். 1606இல் நடந்த பூசலில் இவர் ஒருவரைக் கொன்றதால் இவரின் தலையைக் கொணர்வோருக்கு பரிசுத்தொகை அளிப்பதாக அறிவிக்கப்பட்டது. அதனால் இவர் உரோமையிலிருந்து 1608இல் மால்டாவுக்கும், 1609இல் நேபல்சுக்கும் தப்பி ஓடினார். அங்கேயும் பூசல்களில் ஈடுபட்டதால் பல எதிரிகளை உருவாக்கிக்கொண்டார். ஒரு ஆண்டுக்குப்பின்னர் தமது 38ஆம் அகவையில், புதிர் நிறைந்த சூழ்நிலையில் காய்ச்சலினால் இறந்தார். 

அவர் வாழ்ந்த போது மிகவும் புகழுடன் இருந்தாலும், இவரது மரணத்திற்குப் பின்னர் விரைவில் இவரின் புகழ் மறைந்தது. மேற்கத்திய கலையின் வளர்ச்சியில் இவரின் குறிக்கத்தக்கத் தன்மை 20ஆம் நூற்றாண்டிலேதான் மீண்டும் உணரப்பட்டது. இருப்பினும் இவரின் சமகாலத்தவரிலும், இவருக்குப்பின் வந்தோரிலும் இவரின் தாக்கம் அதிகமாக இருந்தது. குறிப்பாக பீட்டர் பவுல் ரூபென்ஸ், ரெம்பிரான்ட் முதலியோரின் ஓவியங்களில் இவரின் தாக்கம் நேரடியாகவோ அல்லது மறைமுகமாகவோ வெளிப்படுகின்றது.


</doc>
<doc id="243159" url="https://ta.wikipedia.org/wiki?curid=243159" title="கேதா மாவட்டம்">
கேதா மாவட்டம்

கேதா மாவட்டம் (Kheda district) () மேற்கு இந்தியாவின் குஜராத் மாநிலத்தின் 33 மாவட்டங்களில் ஒன்று. இம்மாவட்டத் தலைமயகம் நாடியாத் நகரமாகும். 


2011ஆம் ஆண்டின் மக்கட்தொகை கணக்கெடுப்பின்படி இம்மாவட்ட மக்கள் தொகை 2,298,934 ஆக உள்ளது.மக்கள் தொகை அடர்த்தி ஒரு சதுர கிலோ மீட்டர் பரப்பில் 541 மக்கள் வாழ்கின்றனர் .பாலின விகிதம் 1000 ஆண்களுக்கு 937 பெண்கள் அளவில் உள்ளது. கல்வி அறிவு 84.31%ஆக உள்ளது.



</doc>
<doc id="243167" url="https://ta.wikipedia.org/wiki?curid=243167" title="போர்பந்தர் மாவட்டம்">
போர்பந்தர் மாவட்டம்

போர்பந்தர் மாவட்டம் (Porbandar district) () மேற்கு இந்தியாவின், குஜராத் மாநிலத்தின் 33 மாவட்டங்களில் ஒன்று. இம்மாவட்டம் சௌராஷ்டிர தீபகற்பத்தில் அமைந்துள்ளது. மாவட்ட தலைமையகம் போர்பந்தர் நகரம் ஆகும். இம்மாவட்டத்தின் பரப்பளவு 2,298 km² ஆகும். மக்கட்தொகை 5,86,062 . 48.77% மக்கள் நகர்புறத்தில் வாழ்கின்றனர்.
வடக்கில் ஜாம்நகர் மாவட்டம் மற்றும் தேவபூமி துவாரகை மாவட்டம், கிழக்கில் ஜூனாகாத் மாவட்டம் மற்றும் ராஜ்கோட் மாவட்டம், மேற்கிலும் தெற்கிலும் அரபுக்கடல் எல்லைகளாகக் கொண்டுள்ளது போர்பந்தர் மாவட்டம்

மோகன்தாசு கரம்சந்த் காந்தி பிறந்த மாவட்டம் போர்பந்தர். கிருஷ்ணரின் பள்ளிப்பருவ நண்பர் குசேலர் பிறந்த மாவட்டம் போர்பந்தர் என மகாபாரதம் என்னும் இதிகாசத்தில் குறிப்பிடப்பட்டுள்ளது

போர்பந்தர் மாவட்டம் மூன்று வருவாய் வட்டங்களைக் கொண்டுள்ளது.


பருத்தி, நிலக்கடலை, சிறுதானியங்கள், பருப்பு வகைகள் முதலியன பயிரிடப்படுகின்றன.
2011 மக்கட்தொகை கணக்கெடுப்பின்படி இம்மாவட்ட மக்கட்தொகை 586,062ஆக உள்ளது.
மக்கள் தொகை அடர்த்தி ஒரு சதுர கிலோ மீட்டருக்கு 255ஆக உள்ளது. பாலின விகிதம் 1000 ஆண்களுக்கு 947 பெண்கள் என்ற அளவில் உள்ளது. கல்வி அறிவு 76.63%ஆக உள்ளது.




</doc>
<doc id="243169" url="https://ta.wikipedia.org/wiki?curid=243169" title="நினைவுச்சின்னம் (புதினம்)">
நினைவுச்சின்னம் (புதினம்)

நினைவுச்சின்னம் என்பது மலேசிய எழுத்தாளரான அ. ரெங்கசாமி எழுதிய ஒரு வரலாற்றுப் புதினம். இரண்டாம் உலகப் போரின்போது மரண இரயில்பாதை என அழைக்கப்பட்ட சயாம் – பர்மா தொடர்வண்டிப் பாதை அமைப்பதற்காக மலாயாவிலிருந்து சப்பானியர்களால் அழைத்துச் செல்லப்பட்ட தொழிலாளர்கள் பட்ட அவலங்களைப் பின்னணியாகக் கொண்டு எழுதப்பட்டதே இப்புதினம். 1990களின் முற்பகுதியில் மயில் என்னும் வார இதழில் தொடராக வெளிவந்த இந்த வரலாற்றுப் புதினம் 2005 ஆம் ஆண்டில் நூலாக வெளிவந்தது.

இப்புதினத்தின் கதைக்களம் அண்மைக்கால வரலாற்றைப் பின்னணியாகக் கொண்டது. அதிகார ஆசையினால் வல்லரசுகளுக்கு இடையில் இடம்பெற்ற போர்க் காலத்தில் அதன் நோக்கங்களோடு எவ்வித தொடர்பும் அற்ற அப்பாவித் தொழிலாளர்கள் இலட்சம் பேர் வரை பலியாவதற்குக் காரணமான சூழலில் இக்கதை நடைபெறுகிறது. 

1942ல் சப்பானியர், பிரித்தானியரிடம் இருந்து பர்மாவைக் கைப்பற்றினர். இங்குள்ள சப்பானியப் படையினருக்கு விநியோகங்களை மேற்கொள்வதற்குக் கடல் வழிப்பாதை நீண்டதாகவும், ஆபத்தானதாகவும் இருந்தது. இதற்கு ஒரு தீர்வாக சயாமின் (தாய்லாந்து) தலைநகரமான பாங்காக்கையும் பர்மாவின் தலைநகர் ரங்கூனையும் இணைத்து தொடர்வண்டிப் பாதை ஒன்றை அமைக்க சப்பானியர் முடிவு செய்தனர். இப்பணியில் நேசநாட்டுப் படைகளைச் சேர்ந்த போர்க் கைதிகளையும், மலாயாவில் இருந்து அழைத்து வரப்பட்ட இலட்சக்கணக்கான இந்தியத் தொழிலாளர்களையும் வலுக்கட்டாயமாக ஈடுபடுத்தினர். மழையிலும், குளிரிலும், காடுகளிலும் பாதகமான சூழ்நிலைகளில் கடுமையாக வேலைவாங்கப்பட்ட இத்தொழிலாளர்களுட் பெரும்பாலோர் இறந்துபட்டனர். 1945ல் மீண்டும் பர்மா பிரித்தானியரால் கைப்பற்றப்பட்ட பின்னரே தப்பிப் பிழைத்தவர்கள் மீண்டும் மலாயாவுக்குத் திரும்பினர். மேற்படி வரலாற்றைப் பின்னணியாகக் கொண்டதே இப்புதினம். மலாயாவில் இருந்து ஒரு தொகுதி தொழிலாளர்கள் கப்பல் ஏறியது முதல், எஞ்சியோர் மலாயாவுக்கு வந்து சேரும் வரையான அத்தொழிலாளர் பட்ட துயரங்களை இப்புதினம் கற்பனைப் பாத்திரங்களூடாகச் சொல்கிறது. 

மலாயாவில் இருந்து இலட்சக் கணக்கில் வலுக்கட்டாயமாக அழைத்துச் செல்லப்பட்டு சயாமியக் காடுகளில் உயிரிழந்த ஏராளமான தமிழர்கள் பற்றி இன்றைய தலைமுறையினர் மறந்து விட்டனர். இவர்களோடு கூடவே குறைந்த அளவில் இறந்துபோன ஐரோப்பிய இனத்தவர் குறித்த நினைவுகள் எழுத்து மூல ஆவணங்களாக வெளிவந்துள்ளன. ஆனால், உயிர்க்கொடை வழங்கிய தமிழர் குறித்த ஆவணங்கள் எதுவும் கிடையா. இவர்களைடைய நினைவுகள் என்றும் நிலைத்திருக்கும் வகையில் பெரும் நினைவுச் சின்னம் ஒன்றை எழுப்ப வசதி இல்லாவிட்டாலும், இந்தப் புதினம் மூலமாக அவர்களுக்கு நினைவுச் சின்னம் எழுப்புவதே நூலாசிரியரின் நோக்கம். 

வரலாற்றுப் புதினம் ஒன்றை எழுதுவதற்கு அந்த வரலாறு குறித்த நம்பத் தகுந்த, உண்மையான தகவல்கள் அவசியமானவை. இவ்வரலாற்றில் தமிழ்த் தொழிலாளரின் பங்கு குறித்தும், அவர்களுடைய அனுபவங்கள் குறித்தும் சரியான தகவல்கள் இல்லை. இதனால், சயாமியக் காடுகளில் இருந்து உயிருடன் திரும்பிவந்த சிலரில் உயிருடன் இருந்த பலரைப் பல்வேறு இடங்களுக்கும் சென்று பேட்டி கண்டு தகவல்களைச் சேகரித்ததாக நூலாசிரியர் கூறுகிறார். இவ்வாறு திரட்டிய தகவல்களையும், இவ்விடயம் தொடர்பாகக் கிடைக்கக்கூடிய ஆங்கில நூல்களையும் துணையாகக் கொண்டு இப்புதினம் உருவானது. முதலில் மயில் என்னும் மலேசிய வார இதழில் இப்புதினம் தொடராக வெளிவந்தது. ஏறத்தாழப் பன்னிரண்டு ஆண்டுகளின் பின்னர், 2005ல் இது ஒரு நூலாக வெளிவந்தது.

கண்ணோட்டம் என்று தலைப்பிடப்பட்ட முதல் அத்தியாயத்தில் இருந்து, தோட்டம் வந்தாச்சு என்ற கடைசி அத்தியாயம் வரை மொத்தம் 63 அத்தியாயங்களில் இப்புதினம் எழுதப்பட்டுள்ளது. தலைப்புப் பக்கம், அணிந்துரை, என்னுரை என்பவற்றை உள்ளடக்கிய 10 பக்கங்களுடன், மொத்தம் 547 பக்கங்களைக் கொண்டதாக இப்புதினத்தின் முதற் பதிப்பு அமைந்துள்ளது.



</doc>
<doc id="243176" url="https://ta.wikipedia.org/wiki?curid=243176" title="ஆதோனி">
ஆதோனி

ஆதோனி அல்லது அதோனி (Adoni), இந்தியாவின் ஆந்திரப் பிரதேசம் மாநிலத்தில் அமைந்துள்ள கர்னூல் மாவட்டத்தின் ஆதோனி கோட்டத்தில் இருக்கும் ஒரு நகரம் ஆகும். இது ஆந்திராவின் மேற்குமத்தியப் பகுதியில் அமைந்துள்ளது. இது பருத்தி உற்பத்தியில் பெயர் பெற்ற ஊர்.

இவ்வூரின் அமைவிடம் ஆகும். கடல் மட்டத்தில் இருந்து இவ்வூர் சராசரியாக 435 மீட்டர் (1427 அடி) உயரத்தில் இருக்கின்றது.

இந்திய 2001 மக்கள் தொகை கணக்கெடுப்பின்படி 1,66,537 மக்கள் இங்கு வசிக்கின்றார்கள். இவர்களில் 82,743 பேர் ஆண்கள், 83,794 பேர் பெண்கள் ஆவார்கள். ஆதோனி மக்களின் சராசரி கல்வியறிவு 68.38% ஆகும். இது இந்திய தேசிய சராசரி கல்வியறிவான 73% விட குறைந்தது.


</doc>
<doc id="243742" url="https://ta.wikipedia.org/wiki?curid=243742" title="உருய் உலோபேசு டி வில்லலோபோசு">
உருய் உலோபேசு டி வில்லலோபோசு

ருய் லோபேசு டி வில்லலோபோசு ("Ruy López de Villalobos", ca. 1500 – ஏப்ரல் 4, 1544) எசுப்பானிய நாடுகாண் பயணியாவார். மெக்சிக்கோவிலிருந்து அமைதிப் பெருங்கடலில் பயணித்து கிழக்கிந்தியத் தீவுகளில் எசுப்பானியாவின் தடம் பதித்தவர். வில்லலோபோசு பிலிப்பீன்சிற்கு எசுப்பானியாவின் இரண்டாம் பிலிப்பு நினைவாக "லாசு ஐலாசு பிலிப்பினாசு" (பிலிப்பீனியத் தீவுகள்) எனப் பெயரிட்டவர். 1542 இல், இவர் அமைதிப் பெருங்கடலில், தற்கால ஹவாய் எனக் கருதப்படும் தீவுக்கூட்டங்களையும் கண்டறிந்ததாக நம்பப்படுகின்றது; இருப்பினும் இதனை எசுப்பானியா யாருமறியா வண்ணம் காத்ததாகவும் கூறப்படுகின்றது.



</doc>
<doc id="243743" url="https://ta.wikipedia.org/wiki?curid=243743" title="குவாண்டாசு">
குவாண்டாசு

குவாண்டாசு ஏர்வேய்சு லிமிட்டெட் ("Qantas Airways Limited") ஆத்திரேலியாவுடன் இணைந்த ஒரு விமானச் சேவையாகும். குவாண்டாசு என்பது குயின்ஸ்லாந்து மற்றும் வடக்குப் பகுதிகளுக்கு செயல்படும் வான்வழிச்சேவை என்பதன் ஆங்கிலச் சுருக்கமாகும். இதற்கு ‘பறக்கும் கங்காரு’ என்ற பட்டப்பெயரும் உண்டு. ஆஸ்திரேலியாவில் மிகப்பெரிய விமானச் சேவையாகும், அத்துடன் உலகளவில் இரண்டாம் பழமையான விமானச் சேவையாகும்.

இது மஸ்கட்டின் புறநகர் பகுதியான சிட்னியிலுள்ள, சிட்னி விமான நிலையத்தினை அடிப்படையாகக் கொண்டு செயல்படுகிறது. காண்டாஸ் ஆஸ்திரேலியர்களின் உள்நாட்டு சந்தையில் 65 சதவீத பங்கினைப் பெற்றுள்ளது மற்றும் ஆஸ்திரேலியாவிற்கு உள்ளேயும், வெளியேயும் செல்பவர்களில் 18.7 சதவீதம் மக்கள் இதனைப் பயன்படுத்துகின்றனர்.
1920 ஆம் ஆண்டு 20 ஆம் தேதி, குயின்ஸ்லாண்டில் வின்டன் நகரில் காண்டாஸ் நிறுவப்பட்டது. ஆவ்ரோ 540கே எனும் விமானத்தினை முதன்முதலாக தனது சேவையில் ஈடுபடுத்தியது. 1935 ஆம் ஆண்டின் மே மாதத்தில் இருந்து சர்வதேச அளவிலான செயல்பாடுகளை காண்டாஸ் நிறுவனம் துவங்கியது. அந்த காலகட்டத்தில் டார்வின் மற்றும் வடக்குப் பகுதிகளில் இருந்து சிங்கப்பூருக்கு செல்லும் விமானச் சேவையினை இந்நிறுவனம் பெற்றிருந்தது. ஜெட் விமானங்களுக்கு முன்னுரிமை கொடுக்கும் நிகழ்வுகள், 1959 ஆம் ஆண்டு ஜூன் மாதம் முதல் அரங்கேறின. முதன் முதலாக போயிங்க் 707-138 ஐப் பயன்படுத்தியதில் இருந்து ஜெட் ரக விமானங்களை பயன்படுத்த ஆரம்பித்தது.

காண்டாஸ் நிறுவனம் 20 உள்நாட்டு இலக்குகளையும், 21 சர்வதேச இலக்குகளையும் கொண்டு செயல்படுகிறது. இந்த சர்வதேச இலக்குகளில் தென்னாப்பிரிக்கா, அமெரிக்கா, ஆசியா, ஐரோப்பா மற்றும் ஓசியானியா உள்ளிட்ட பகுதிகளில் உள்ள 14 நாடுகள் அடங்கும், இவற்றுள் இதன் துணைநிறுவனங்கள் செயல்படுத்தும் சேவைகள் அடங்காது. மொத்த காண்டாஸ் குழுவும் இணைந்து 65 உள்நாட்டு இலக்குகளுக்கும், 27 சர்வதேச இலக்குகளுக்கும் விமானச் சேவைபுரிகின்றன.

1977 ஆம் ஆண்டு முதல், கிரைய்டான் டிராவலுக்குப் பதிலாக அண்டார்டிகா பகுதிகளைப் பார்வையிட காண்டாஸ் நிறுவனம் விமானங்களை செயல்படுத்த துவங்கியது. ஏர் நியூசிலாந்து விமானம் 901 என்ற விமானம் எரேபஸ் மலையில் 1979 ஆம் ஆண்டு விபத்துக்குள்ளானது. அதிலிருந்து அண்டார்டிகா பயணங்களை காண்டாஸ் நிறுவனம் நிறுத்தி வைத்திருந்தது. பின்னர் 1994 முதல் மீண்டும் அந்தச் சேவைகளைத் தொடங்கியது, ஆனால் அதில் தரையிறங்கும் சேவை நிறுத்திவைக்கப்பட்டிருந்தது.

காண்டாஸ் நிறுவனம், 2014 ஆம் ஆண்டு செப்டம்பர் மாதம் 29 ஆம் தேதி முதல், சிட்னி விமான நிலையத்தில் இருந்து டாலஸ்/ஃபோர்ட் வொர்த் சர்வதேச விமான நிலையத்திற்கு ஏர்பஸ் ஏ380 விமானம் மூலம் இடைவிடாத சேவைகளை புதிதாக வழங்கியது.

கூட்டுப் பங்காண்மை மற்றும் கோட்ஷேர் ஒப்பந்தங்கள்
ஒன்வேர்ல்டு நிறுவனத்தின் உறுப்பினர்களுடன் காண்டாஸ் நிறுவனம் கூட்டுப்பாங்காண்மை அல்லது கோட்ஷேர் ஒப்பந்தங்களைப் பகிர்ந்துள்ளது. ஒன்வேர்ல்டு நிறுவனத்தின் உறுப்பினர்கள் விவரம் பின்வருமாறு:
1. அமெரிக்கன் ஏர்லைன்ஸ்
2. பிரிட்டிஷ் ஏர்வேய்ஸ்
3. ஃபின்னையர்
4. இபேரியா
5. ஜப்பான் ஏர்லைன்ஸ்
6. லேன் ஏர்லைன்ஸ்
7. ஸ்ரீலங்கன் ஏர்லைன்ஸ் 
ஒன்வேர்ல்டு நிறுவனத்துடன் மட்டுமல்லாது பின்வரும் நிறுவனங்களுடனும் கோட்ஷேர் ஒப்பந்தங்களை காண்டாஸ் நிறுவனம் பகிர்ந்துள்ளது.
1. ஏர்கலின்
2. ஏர் சீனா
3. ஏர் நியூகினி
4. ஏர்நார்த்
5. ஏர் டஹிடி நியு
6. ஏர் வனௌடு
7. அலஸ்கா ஏர்லைன்ஸ்
8. பாங்காங்க் ஏர்வேய்ஸ்
9. சீனா ஏர்லைன்ஸ் 
10. சீன கிழக்கு ஏர்லைன்ஸ்
11. சீன தெற்கு ஏர்லைன்ஸ்
12. எமிரேட்ஸ் 
13. ஃபிஜி ஏர்வேய்ஸ்
14. ஜெட் ஏர்வேய்ஸ்
15. கென்யா ஏர்வேய்ஸ்
16. வியட்நாம் ஏர்லைன்ஸ்
17. வெஸ்ட்ஜெட் 

மெல்போர்ன் – சிட்னி, சிட்னி – மெல்போர்ன், சிட்னி – பிரிஸ்பேன் மற்றும் சிட்னி – கோல்டு கோஸ்ட் போன்ற வழித்தடங்கள் காண்டாஸ் நிறுவனத்தின் உயர்தர வழித்தடங்கள் ஆகும். இந்த வழிகளில் வாரத்திற்கு முறையே 120, 119, 108 மற்றும் 104 விமானங்களை காண்டாஸ் நிறுவனம் இயக்குகிறது. சில குறிப்பிட்ட காரணங்களுக்காக இயக்கப்படும் வழித்தடங்களில் போர்ட் வில்லா – சேன்டோ மற்றும் கிறிஸ்ட்சர்ச் – நாடி போன்ற வழித்தடங்களில் இயக்கப்படும் விமானங்கள் முக்கியமானவை.
காண்டாஸ் நிறுவனம் ஆரம்பத்திலிருந்தே பல பயணிகள் விமானங்களை துணைநிறுவனங்களுடன் இயக்கிவருகிறது. அவை கீழே தொகுக்கப்பட்டுள்ளன.


</doc>
<doc id="243744" url="https://ta.wikipedia.org/wiki?curid=243744" title="கிழக்கிந்தியத் தீவுகள்">
கிழக்கிந்தியத் தீவுகள்

கிழக்கிந்தியத் தீவுகள் அல்லது இந்தியத் தீவுகள் ("Indies") அல்லது ("East Indies") என்ற சொல்லாடல் இந்திய ஒன்றியம், பாக்கித்தான், வங்காளதேசம், மியான்மர், இலங்கை, மாலைத்தீவுகள் மேலும் தாய்லாந்து, கம்போடியா, லாவோஸ், புரூணை, சிங்கப்பூர், பிலிப்பீன்சு, கிழக்குத் திமோர், மலேசியா மற்றும் இந்தோனேசியா உள்ளடக்கிய தெற்கு மற்றும் தென்கிழக்காசியா பகுதிகளைக் குறிக்கும். குறிப்பாக தென்கிழக்காசியாவின் தீவுகளைக் குறிக்க "இன்டீசு" என்ற சொல் பயன்படுத்தப்படுகின்றது. இந்தியப் பண்பாட்டுத் தாக்கம் மிக்க பகுதிகளைக் குறிப்பதற்கான இச்சொல் சிந்து ஆற்றை ஒட்டி ஐரோப்பிய மொழிகளில் உருவாகியுள்ளது. 

ஏறத்தாழ 300 ஆண்டுகளாக டச்சுக்காரர்களின் குடிமைப்படுத்தப்பட்ட பகுதிகளாக இருந்த பகுதிகள் (தற்போதைய இந்தோனேசியா) "டச்சுக் கிழக்கிந்தியத் தீவுகள்" எனப்படுகின்றன. எசுப்பானிய ஆதிக்கத்தில் இருந்த பகுதிகள் (தற்கால பிலிப்பீன்சு) "எசுப்பானியக் கிழக்கிந்தியத் தீவுகள்" எனப்பட்டன. கிழக்கிந்தியத் தீவுகளில் பிரான்சிய இந்தோசீனா, புரூணை, சிங்கப்பூர் போர்த்துகேசிய கிழக்குத் திமோர் ஆகியவையும் அடங்கும். ஆனால் டச்சு ஆதிக்கத்தில் இருந்த மேற்கு நியூ கினியா (மேற்கு பப்புவா) புவியியல்படி மெலனீசியாவின் அங்கமாகக் கருதப்படுவதால் கிழக்கிந்தியத் தீவுகளில் ஒன்றாக எடுத்துக் கொள்ளப்படுவதில்லை. 


</doc>
<doc id="243761" url="https://ta.wikipedia.org/wiki?curid=243761" title="ககயன் பள்ளத்தாக்கு">
ககயன் பள்ளத்தாக்கு

ககயன் பள்ளத்தாக்கு என்பது பிலிப்பீன்சில் அமைந்துள்ள ஒரு பிராந்தியமாகும். இது பிராந்தியம் II எனவும் குறிப்பிடப்படுகின்றது. இது ஐந்து மாகாணங்களை உள்ளடக்கியது. நான்கு பிரதான நகரங்களையும் இது கொண்டுள்ளது. அவற்றுள் கைத்தொழிலில் முக்கியமான நகரம் கவுவயான் நகரம் ஆகும். துகுவேகவரோ என்பது சமய நகரமாகும். அடிப்படை வளர்ச்சி நகரம் இலகன் ஆகும். பிரதேச ரீதியில் ககயான் பள்ளத்தாக்கானது பிலிப்பீன்சின் இரண்டாவது பெரிய பிரதேசமாகும்.



</doc>
<doc id="243768" url="https://ta.wikipedia.org/wiki?curid=243768" title="இமெல்டா மார்க்கோஸ்">
இமெல்டா மார்க்கோஸ்

இமெல்டா மார்க்கோசு, ("Imelda Marcos", சூலை 2, 1929) மறைந்த பிலிப்பீனிய குடியரசுத் தலைவர் பெர்டினான்டு மார்க்கோசின் மனைவியாவார். ஆயிரத்திற்கும் கூடுதலான காலணி சோடிகளைச் சேகரித்ததற்காக பரவலாக அறியப்படுகின்றார்.

இமெல்டா "எஃகு பட்டாம்பூச்சி" என்றும் "இரும்பு பட்டாம்பூச்சி" என்றும் அறியப்படுகின்றார். 
பெனிக்னோ அக்கினோவின் கொலையில் குடியரசுத் தலைவர் மார்கோசின் அரசு பங்கேற்றதாக குற்றம் சாட்டப்பட்டதை அடுத்து மணிலா மக்கள் நடத்திய புரட்சியில் மார்க்கோசு அரசு 1986இல் வீழ்த்தப்பட்டது. அடுத்து குடியரசுத் தலைவராக தேர்ந்தெடுக்கப்பட்ட கொரசோன் அக்கினோ, மார்க்கோசு குடும்பத்தை அமெரிக்க ஐக்கிய நாட்டிற்கு நாடுகடத்த கிளார்க்கு வான்படைத் தளத்திலிருந்த அமெரிக்கப்படைகளுக்கு கோரிக்கை விடுத்தார். இதன்படி மார்க்கோசு குடும்பத்தினர் ஹவாய் தீவுகளுக்கு அனுப்பப்பட்டனர். பெர்டினான்டு இறந்த பிறகு இமெல்டாவிற்கும் அவரது குடும்பத்திற்கும் பிலிப்பீன்சு திரும்ப அக்கினோ அனுமதியளித்தார். அவரது மீள்வருகைக்குப் பிறகு அவரது அரசியல் மரபு திரும்பியது. 1995இல் லெய்டியிலிருந்தும் 2010இல் இல்லோகோசு நோர்த்தெயிலிருந்தும் நாடாளுமன்ற உறுப்பினராகத் தேர்ந்தெடுக்கப்பட்டுள்ளார்.


</doc>
<doc id="243769" url="https://ta.wikipedia.org/wiki?curid=243769" title="கொலிண்டா கிராபர் கிட்டாரோவிக்">
கொலிண்டா கிராபர் கிட்டாரோவிக்

கொலிண்டா கிராபர் கிட்டாரோவிக் (Kolinda Grabar-Kitarović உச்சரிப்பு [kȏlǐndǎ gr̩abâr̩ kitǎːr̩oʋit͡ɕ] பிறப்பு 1968) என்பவர் ஒரு குரோவாசியா அரசியல்வாதி ஆவார். 2015 குரோவாசியா சனாதிபதி தேர்தலில் வென்றவர், இவர் 4 வது குரோவாசியா சனாதிபதியாக 19 பிப்ரவரி 2015 அன்று பதவி ஏற்றார். இவர் குரோவாசியா முதல் பெண் சனாதிபதி ஆவார். 

2011 ல் இருந்து 2014 வரை இவர் நோட்டோவில் உதவிச் செயலாளர் ஜெனரலாக பணியாற்றினார். இவர்தான் இப்பதவிக்கு நியமிக்கப்பட்ட முதல் பெண் ஆவார். மேலும் இவர் வெளியுறவு அமைச்சராக 2005 முதல் 2008 வரையிலும், குரோவாசியாவின் அமெரிக்காவுக்கான தூதுவராக 2008 முதல் 2011 வரை இருந்தார்.


</doc>
<doc id="243770" url="https://ta.wikipedia.org/wiki?curid=243770" title="சிறார் கூர்நோக்கு இல்லம் (இந்தியா)">
சிறார் கூர்நோக்கு இல்லம் (இந்தியா)

சிறார் கூர்நோக்கு இல்லம் (Juvenile Care Home) என்பது இந்தியாவில் 18 வயதிற்கு உட்பட்ட சிறார்கள் செய்யும் பல்வேறு குற்றச் செயல்களுக்காக .மாவட்ட சிறார் கூர்நோக்கு இல்லத்தில் தங்க வைக்கப்பட்டு, வருங்காலங்களில் தீயவழிகளில் மனத்தைச் செலுத்தாமல், நல்வழியில் மனத்தைச் செலுத்த பயிற்சி தரப்படுகிறது. கூர்நோக்கு இல்லங்களில், சிறார்களுக்கு உணவு, உடை, இருப்பிடம் மற்றும் கல்வி வழங்கப்படுகிறது. மாவட்டங்களில் உள்ள சிறார் கூர்நோக்கு இல்லங்கள் மாநில மற்றும் மத்திய அரசுகளின் நிதிகள் மூலம், மாநில அரசுகளின் சமூகப் பாதுகாப்புத் துறையின் கீழ் செயல்படும் மாவட்ட குழந்தைகள் நலக்குழு (District Child Protection Unit) மற்றும் இளைஞர் நீதிக் குழுமத்தின் (Juvenile Justice Board) வாயிலாகச் செயல்படுத்தப்படுகிறது. 

கோவை மாவட்ட சிறை மீண்டோர் நலவாழ்வு சங்கத்தினரால், கோவை நகரத்தில் சிறார் கூர்நோக்கு இல்லம் 1938 முதல் செயல்படுகிறது.

கூர்நோக்கு இல்லத்தில் உள்ள சிறார்களின் வயது 18க்கு மேற்பட்டால், அவர்களின் குற்றச்செயலுக்கு ஏற்ப, மாவட்ட இளைஞர் நீதிக் குழுமத்தின் பரிந்துரைகளின் அடிப்படையில் சிறைச்சாலைகளில் அடைக்கப்படுவர்..


</doc>
<doc id="243774" url="https://ta.wikipedia.org/wiki?curid=243774" title="எம். எஸ். சுந்தரி பாய்">
எம். எஸ். சுந்தரி பாய்

எம். எஸ். சுந்தரி பாய் ("M. S. Sundari Bai") பொதுவாக சுந்தரிபாய் (1923 - 12 மார்ச்சு 2006) பழம்பெரும் தமிழ்த் திரைப்பட நடிகை ஆவார். நகைச்சுவை நடிகையாக அறிமுகமாகி பின் கதாநாயகி, வில்லி வேடங்களையும் ஏற்று 300 படங்களுக்கு மேல் நடித்தவர். சுந்தரிபாயின் சொந்த ஊர் மதுரை. இசை மீது சுந்தரிபாய்க்கு இருந்த ஆர்வத்தை கவனித்த அவரது பெற்றோர்கள், முறைப்படி கர்நாடக சங்கீதம் கற்றுத் தந்தனர்.

1937இல் சுகுணசரசா என்ற படத்தில் முதன்முதலாக நடிக்கும் வாய்ப்பு சுந்தரிபாய்க்கு கிடைத்தது. ஜெமினி நிறுவனத்தின் முதல் படமான மதனகாமராஜன் படத்தில் கொத்தமங்கலம் சுப்புவும், சுந்தரிபாயும் நடித்தனர். பின் கொத்தமங்கலம் சுப்புவின் மூன்றாவது மனைவியானார் சுந்தரிபாய்.

1945இல் ஜெமினி நிறுவனத்தார் தயாரித்த கண்ணம்மா என் காதலி திரைப்படத்தில் கதாநாயகியாக நடித்தார். இந்தப் படத்தின் கதாநாயகனாக எம். கே. ராதா நடித்தார்.

1948இல் ஜெமினி நிறுவனத்தின் மிகப்பெரிய தயாரிப்பான சந்திரலேகா திரைப்படத்தில் முக்கிய வேடத்தில் நடித்தார். 

ஜெமினியின் வெற்றிப்படமான சம்சாரம் திரைப்படத்தில் வில்லி வேடத்தில் நடித்தார். வள்ளியின் செல்வன் படத்தில் குணச்சித்திர வேடத்தில் நடித்தார்.


உடல் நலம் இல்லாமல் இருந்த சுந்தரிபாய் 12 மார்ச்சு 2006இல் காலமானார்.



</doc>
<doc id="243775" url="https://ta.wikipedia.org/wiki?curid=243775" title="முதலாவது பிலிப்பீன் குடியரசு">
முதலாவது பிலிப்பீன் குடியரசு

பிலிப்பீனியக் குடியரசு ("Philippine Republic", ), பொதுவாக முதலாவது பிலிப்பைன் குடியரசு அல்லது மாலோலோசு குடியரசு பிலிப்பீன்சு நாட்டில் சிறிது காலமே ஆட்சி செய்த புரட்சிகர அரசு ஆகும். சனவரி 23, 1899 இல் மாலோலோசு அரசியலமைப்பு அறிவிக்கப்பட்டதை அடுத்து இக்குடியரசு முறையாக நிறுவப்பட்டது. மார்ச்சு 23, 1901 இல் ஐக்கிய அமெரிக்க ஆயுதப் படைகள் எமிலியோ அகுய்னல்டோவை சிறைபிடித்து சரணடையச் செய்யும்வரை நீடித்திருந்தது; அகுய்னல்டோவின் சரணுடன் குடியரசு கலைக்கப்பட்டது.


</doc>
<doc id="243779" url="https://ta.wikipedia.org/wiki?curid=243779" title="எம். கே. ராதா">
எம். கே. ராதா

எம். கே. ராதா (20 நவம்பர் 1910 - 29 ஆகஸ்டு 1985), இந்தியத் தமிழ் நாடக மற்றும் திரைப்பட நடிகர். ஜெமினி நிறுவனத்தில் நிரந்தர நடிகராகப் பணியாற்றியவர். இவர், அபூர்வ சகோதரர்கள் படத்தில் இரட்டை வேடத்தில் நடித்து முத்திரை பதித்தார். மொத்தம் 50 திரைப்படங்களில் நடித்தார்.
எம். கே. ராதா சென்னை, மைலாப்பூரில் எம். கந்தசாமி முதலியார் என்பவருக்குப் பிறந்தார்.

தன் தந்தை கந்தசாமி முதலியாரின் நாடகக் குழுவில் சேர்ந்து, எம். ஜி. ஆருடன் எம். கே. ராதா நடித்து வந்தார். 

1936இல் எஸ். எஸ். வாசன் எழுதிய சதிலீலாவதி திரைப்படத்தில் கதாநாயகனாக நடித்தார். அப்படத்தில் எம். ஜி. ஆர். ஒரு சிறு வேடத்தில் நடித்தார். பின்னர் மாயா மச்சேந்திரா, துளசிதாஸ் ஆகிய படங்களில் ராதா நடித்தார். அதை அடுத்து தவமணிதேவியுடன் வனமோகினி திரைப்படத்தில் நடித்தார்.
ஜெமினியின் தாசி அபரஞ்சி, கண்ணம்மா என் காதலி முதலான படங்களில் ராதா நடித்தார்.
1948இல் ஜெமினியின் சந்திரலேகா படத்தில் கதாநாயகனாக நடித்தார். பின்னர் இந்தியில் தயாரிக்கப்பட்ட சந்திரலேகாவிலும் கதாநாயகனாக நடித்தார். 
ஜெமினியின் அபூர்வ சகோதரர்கள் படத்தில் எம். கே. ராதா கதாநாயகனாக, பானுமதியுடன் இணைந்து இரட்டை வேடத்தில் நடித்தார்.
பின்னர் ஜெமினியின் சம்சாரம் படத்தில் புஷ்பவல்லியுடன் இணைந்து நடித்தார். ஜெமினியின் அவ்வையார் திரைப்படத்தில் பாரி மன்னனாக நடித்தார். பின்னர் நல்லகாலம், போர்ட்டர் கந்தன், கற்புக்கரசி, வணங்காமுடி, பாசவலை, கண்ணின் மணிகள் முதலிய படங்களில் நடித்தார்.



எம்.கே.ராதாவுக்கு ஞானாம்பாள், ரத்தினம் என்ற 2 மனைவிகள். 6 மகன்கள், 2 மகள்கள். 

29 ஆகஸ்டு 1985 அன்று மாரடைப்பால் காலமானார்.



</doc>
<doc id="243782" url="https://ta.wikipedia.org/wiki?curid=243782" title="இலங்கை மீதான ஐநா மனித உரிமை ஆணையர் அலுவலக விசாரணை">
இலங்கை மீதான ஐநா மனித உரிமை ஆணையர் அலுவலக விசாரணை

2014 மார்ச் மாதம் செனீவாவில் உள்ள ஐநா மனித உரிமைப் பேரவையில் நிறைவேற்றப்பட்ட தீர்மானம் 'இலங்கையில் நடைபெற்ற போரின் போது நிகழ்த்தப்பட்டதாகக் கூறப்படும் மிக மோசமான மனித உரிமை மீறல்கள் மற்றும் முறைகேடுகள், அவை தொடர்பான குற்றச்செயல்கள் குறித்து, ஒரு முழுமையான புலனாய்வை மேற்கொள்ளுமாறும்' ஐநா மனித உரிமை ஆணையருக்கு ஆணையிட்டது. இந்த விசாரணையின் இடைக்கால அறிக்கை 2014 செப்டம்பரிலும் இறுதி அறிக்கை மார்ச் 2015 இலும் சமர்ப்பிக்கப்பட வேண்டும் என்றும் வரையறுக்கப்பட்டது. இந்த ஆணைகளுக்கு ஏற்ப இலங்கை மீதான ஐநா மனித உரிமை ஆணையர் அலுவலக விசாரணை (OHCHR Investigation on Sri Lanka - OISL) முன்னெடுக்கப்பட்டு வருகிறது.

இந்த விசாரணையில் பின்லாந்து நாட்டின் முன்னாள் அதிபரும் நோபல் பரிசு பெற்றவருமான மார்ட்டி அட்டிசாரி, கம்போடிய இனப்படுகொலை நீதிமன்ற நீதிபதியும் நியூசிலாந்து நாட்டைச் சேர்ந்தவருமான சில்வியா காட்ரைட், பாகிஸ்தான் நாட்டின் மனித உரிமை வல்லுநர் அஸ்மா ஜகாங்கிர் ஆகியோர் சிறப்பு வல்லுனர்களாக செயற்படுகின்றார்கள். மேலும், சட்டத்துக்கு புறம்பான அரசப்படுகொலைகள் (Extrajudicial executions), காணாமல் போகச்செய்தல் (Disappearances), உள்நாட்டு அகதிகள் (internally displaced persons), சட்டவிரோத காவல் (Internally displaced persons), பெண்களுக்கு எதிரான வன்முறைகள் (Violence against women), சித்தரவதை (Torture) ஆகியனவற்றுக்கான சிறப்பு ஐநா வல்லுநர்கள்களின் உள்ளீடும் பெறப்படுகிறது. 



</doc>
<doc id="243783" url="https://ta.wikipedia.org/wiki?curid=243783" title="சாந்தி சௌந்திரராஜன்">
சாந்தி சௌந்திரராஜன்

சாந்தி சௌந்திரராஜன் (பிறப்பு ஏப்பிரல் 1981) தமிழ்நாட்டைச் சேர்ந்த ஒரு தடகள விளையாட்டு வீராங்கனை. இவர் இடைத்தொலைவு ஓட்டப்போட்டிகளில் போட்டியிடுகிறார்.தமிழ்நாட்டில் தலித் சமூகத்தைச் சார்ந்த பெண்ணான இவர் சர்வதேச அளவிலான போட்டிகளில் 11 பதக்கங்களையும், தேசிய அளவிலான போட்டிகளில் 50-க்கும் மேற்பட்ட பதக்கங்களையும் வென்று தமிழகத்துக்கு பெருமை சேர்த்தவர். 2006-ல் கத்தார் தலைநகர் தோஹாவில் நடைபெற்ற ஆசிய விளையாட்டுப் போட்டியில் மகளிர் 800 மீ. ஓட்டத்தில் வெள்ளிப் பதக்கம் வென்றார். இதன்மூலம் ஆசிய விளையாட்டுப் போட்டியில் பதக்கம் வென்ற முதல் தமிழ்ப் பெண் என்ற பெருமையைப் பெற்றார்.

ஆசிய விளையாட்டுப் போட்டியில் 2 நிமிடம், 3.16 விநாடிகளில் இலக்கை எட்டிய சாந்தி, அதன்பிறகு பாலின சோதனைக்கு உள்ளாக்கப்பட்டார். பின்னர் அவரிடமிருந்து அனைத்து பதக்கங்களும் பறிக்கப்பட்டன. போட்டிகளில் பங்கேற்கவும் தடை விதிக்கப்பட்டது. இது சாந்தியின் வாழ்க்கையை புரட்டிபோட்டது. கனவுகளை தொலைத்த சாந்தி, இப்போது ஒப்பந்த அடிப்படையில் பயிற்சியாளராக பணிபுரிகிறார். 

இவர் தனது பரிசுப் பணத்தைக் கொண்டு தடகள பயிற்சிக்கூடம் ஒன்றை 60 வரையான இளையோருக்குக் கட்டணம் அற்று நடத்தி வந்தார். இவருடைய பட்டறையில் பயிற்சி பெற்றவர்கள் சென்னை தொடரோட்டப் போட்டிகளில் பதக்கங்கள் பெற்றனர். எனினும் பண நெருக்கடியால் பயிற்சிக்கூடத்தை தொடர முடியவில்லை.

சாந்தியை பத்து மருத்துவர்கள் பாலின பரிசோதனை செய்தனர். அதில் ஒருவர் மட்டும் பெண் மருத்துவர். இந்தியா சார்பில் சாந்தியுடன் சென்ற மருத்துவர், பரிசோதனை செய்யும் கூடத்தின் வெளியே காத்திருக்க, மற்ற ஆண் மருத்துவர்களின் முன்பு சாந்தியின் உடைகளைக் களைந்து நிர்வாணப்படுத்தினார்கள். பரிசோதனை என்ற பெயரில் வார்த்தைகளால் வர்ணிக்கமுடியாத அளவுக்கு கொடுமைகள் அரங்கேறின. . கூனிக் குறுகி மிகுந்த அவமான உணர்வோடு வெளியே வந்தார் சாந்தி. இந்தியாவின் சார்பில் சென்ற அலுவலர்கள் எவரும் இதுகுறித்து வாய்திறக்கவில்லை. 

2006- ல் இந்தியா பத்து தங்கங்கள், 17 வெள்ளி, 26 வெண்கலம் என்று மொத்தம் 53 பதக்கங்களை வாங்கி, எட்டாவது இடத்தில் இருந்தது. ஆனால் அதைப்பற்றிய பேச்சுகள் இல்லை; சாந்தியின் விஷயமே பெரிதும் பேசப்பட்டது. 2007- ம் ஆண்டு கூகுளில் அதிகம் தேடப்பட்ட நபராக சாந்தி வலம் வந்தார். 200- க்கும் மேற்பட்ட ஊடகங்களில், 300 மொழிகளில் சாந்தியின் நிலைமை குறித்து கட்டுரை எழுதினார்கள். முதல் முறையாக ஊடக அறிவியல் முறையில், பாலியல் பரிசோதனைகள் குறித்த அறிவியல் பூர்வமான செய்திகளை அலசத் தொடங்கினார்கள். ஆனாலும் சாந்தியின் நிலைமை மாறவில்லை.

சாந்தி பற்றி சர்வதேச ஒலிம்பிக் கல்வி மையத்தின் ஆய்வு உதவியாளரும், சிருஷ்டி மதுரை அமைப்பைச் சேர்ந்தவருமான கோபி ஷங்கர் மதுரை கூறியதாவது: ஒடிஷாவைச் சேர்ந்த தடகள வீராங்கனையான டூட்டி சந்துக்கு டெஸ்ட்ரோஜன் ஹார்மோன் குறிப்பிட்ட அளவைவிட அதிகமாக இருப்பதாகக் கூறி, அவரை தகுதி நீக்கம் செய்தது இந்திய தடகள சம்மேளனம். தடகளப் போட்டிகளில் பங்கேற்கவும் தடை விதிக்கப்பட்டது. இதை எதிர்த்து சர்வதேச விளையாட்டு நீதிமன்றத்தில் வழக்கு தொடரப்பட்டது.

வழக்கை விசாரித்த நீதிமன்றம், ‘ஒருவரை ஆண் என்றும், பெண் என்றும் எவ்வாறு நிர்ணயம் செய்கிறீர்கள்? ஹார்மோன்களை அடிப்படையாக வைத்து மட்டும் பாலினத்தை நிர்ணயம் செய்வது முற்றிலும் அறிவியல் பூர்வமற்றது. பெண் தன்மையை உறுதி செய்வதற்காக தற்போதுள்ள விதிமுறைகளுக்கு 2 ஆண்டுகள் தடை விதிக்கப்படுகிறது.

எனவே, சர்வதேச தடகள விளையாட்டு சம்மேளனம், பாலின பரிசோதனை முறை மற்றும் விதிமுறைகள் பற்றி 2 ஆண்டுக்குள் திருப்தி அளிக்கும் வகையில் பதில் தாக்கல் செய்ய வேண்டும். அவ்வாறு செய்யாதபட்சத்தில், பாலின பரிசோதனை நடைமுறை ஒட்டுமொத்தமாக நீக்கப்படும்’என அதிரடி உத்தரவை பிறப்பித்துள்ளது.

விளையாட்டுத்துறையைப் பொறுத்தவரையில், ஒரு ஆண் தானொரு ஆண்தான் என்று நிரூபிக்க வேண்டிய அவசியம் ஏற்படுவதில்லை. ஆனால், பெண்கள் மட்டும் தங்களை பெண் என்று நிரூபிக்க வேண்டிய கட்டாயம் உள்ளது. இந்த விதிமுறையால் சர்வதேச அளவில் இதுவரையில் 75 வீராங்கனைகள் பாதிக்கப்பட்டுள்ளனர். சர்வதேச விளையாட்டு நீதிமன்றத்தின் புதிய உத்தரவு மூலம் விளையாட்டுத்துறையில் பாலின சமத்துவம் நிலை நாட்டப்பட்டுள்ளது.

டூட்டி சந்திற்கு 2 ஆண்டிற்குள் நீதி கிடைத்துள்ளது. அவர் ஒலிம்பிக் போட்டியில் பங்கேற்பதற்கான தடை விலகிவிட்டது. கடந்த 2006-ம் ஆண்டு இதே விதியின் அடிப்படையில் தான் சாந்தி சவுந்திரராஜனிடம் பதக்கங்கள் பறிக்கப்பட்டதோடு, போட்டிகளில் பங்கேற்கவும் தடை விதிக்கப்பட்டது. அவருக்கு இதுவரை நீதி கிடைக்கவில்லை என்றார்.﻿

தகவல் அறியும் உரிமைச் சட்டத்தில் தேசிய விளையாட்டு ஆணையம், மத்திய விளையாட்டு அமைச்சகம், இந்திய ஒலிம்பிக் சங்கம் ஆகிய அமைப்புகளிடம் தகவல் அறியும் உரிமைச் சட்டத்தின் வாயிலாகக் கேட்கப்பட்ட கேள்விகளுக்கு, சாந்திக்கு ஒரு பதிலும்... சாந்தி சார்பாக மற்றொருவர் கேட்ட கேள்விக்கு வேறொரு பதிலும் வந்துள்ளது.

1. பாலினச் பரிசோதனை அறிக்கை எனக்கு வழங்க வேண்டும்?

2. என்னைப் பாலினச் பரிசோதனை செய்த அறிக்கையை நீங்கள் எப்படி நியாமான ரிபோர்ட் என்று நம்புகிறீர்கள். அதற்குப் பதில் கொடுங்கள்? எதைவைத்து, செல்லும்... செல்லுபடியாகாது என்ற முடிவுக்கு வந்தீர்கள்? 

3. பாலினப் பரிசோதனையில் தோல்வி அடையும் வீராங்கனைகள் தேசிய அல்லது சர்வதேச அளவிலான போட்டிகளில் பங்கேற்கக் கூடாது என்று தடை இருக்கிறதா? அதற்கான அரசாணை வெளியிடப்பட்டுள்ளதா... அந்த ஆணையைக் கொடுங்கள்?

4. தேசிய அளவிலான போட்டிகளில் பங்கேற்கத் தடை விதிக்கப்பட்டுள்ளதா?

இந்தக் கேள்விகளை சாந்தி சார்பாக மற்றொருவர் கேட்டபோது சில கேள்விகளுக்கு பதில்கள் மாறியுள்ளன. தேசிய அளவிலான போட்டிகளில் பங்கேற்கத் தடை விதிக்கப்பட்டுள்ளதா என்று கேட்கப்பட்ட கேள்விக்கு, 'தடை விதிக்கவில்லை' என்று பதில் அளித்துள்ளனர். ஆனால் சாந்தியின் கேள்விக்கோ, 'இந்திய ஊக்க மருந்து தடுப்புக் குழுவின் விசாரணைக்கு நீங்கள் வராததன் காரணமாக அதைப் பற்றி நாங்கள் மேற்கொண்டு எடுத்துச் செல்ல முடியவில்லை' என்று கூறியுள்ளனர். இந்தப் பதிலுக்கு சாந்தி தரப்பில், "அதுபோன்ற அழைப்பு தமக்கு வரவில்லை என்றும், விசாரணையும் நடைபெறவில்லை" என்றும் கூறுகின்றனர்.



</doc>
<doc id="243784" url="https://ta.wikipedia.org/wiki?curid=243784" title="அ. ரேவதி">
அ. ரேவதி

அ. ரேவதி, ஒரு தமிழ் எழுத்தாளர், பாலின உரிமைகள் செயற்பாட்டாளர். திருநங்கையான இவர், பாலினப் பன்மைத்துவம், பாலினச் சிறுபான்மையரின் உரிமைகளைப் பற்றி எழுதும் ஒரு முன்னோடி எழுத்தாளர். இவரது தன்வரலாற்று நூலான "வெள்ளை மொழி", வ. கீதாவால் "Truth about Me: A Hijra Life Story" என்று ஆங்கிலத்தில் மொழிபெயர்க்கப்பட்டுள்ளது. இந்நூல் கன்னடத்திலும் மொழிபெயர்க்கப்பட்டுள்ளது.


</doc>
<doc id="243785" url="https://ta.wikipedia.org/wiki?curid=243785" title="உணர்வும் உருவமும் (நூல்)">
உணர்வும் உருவமும் (நூல்)

உணர்வும் உருவமும் என்பது திருநங்கைகள் வாழ்வியல் பற்றிய ஒரு தமிழ் நூல் ஆகும். இதனை திருநங்கையான அ. ரேவதி எழுதியுள்ளார். அடையாளம் பதிப்பகம் வெளியிட்டுள்ளது. திருநங்கைகளின் வாழ்வியலைப் பற்றி, பல்வகைப்பட்ட பாலினத்தவர்களின் உரிமைகளைப் பற்றி வெளிவந்த முன்னோடித் தமிழ் நூல்களில் இது ஒன்றாகும். திருநங்கையர்களைப் புரிந்துகொள்ள இந்த நூல் கோருகின்றது என்று பெருமாள் முருகன் பின்னுரையில் கூறியுள்ளார்.



</doc>
<doc id="243788" url="https://ta.wikipedia.org/wiki?curid=243788" title="வெள்ளை மொழி (நூல்)">
வெள்ளை மொழி (நூல்)

வெள்ளை மொழி என்பது அ. ரேவதி அவர்கள் எழுதிய தன்வரலாற்று நூல் ஆகும். திருநங்கையான இவர், தனது பாலமைவு அடையாளம் காரணமாக தான் சந்தித்த சிக்கல்களையும், தம்மைப் போன்றோர் சந்திக்கும் சிக்கல்களையும், வாழ்வியல் சமூக சூழலியல் விபரிப்புகளோடு பதிவுசெய்துள்ளார். இந்த நூல் ஆங்கிலத்தில் The Truth about Me: A Hijra Life Story என்று வ. கீதாவால் மொழிபெயர்க்கப்பட்டுள்ளது. கன்னடத்திலும் இந்த நூல் மொழிபெயர்க்கப்பட்டுள்ளது. "பாலியல் சமத்துவத்தை நோக்கிய செயலாக, பெண்ணிய உரையாடலின் அடுத்த கட்டமாக" இந்த நூல் கருதத்தக்கது என்று காலச்சுவடு மதிப்புரையில் கூறப்பட்டுள்ளது.



</doc>
<doc id="243793" url="https://ta.wikipedia.org/wiki?curid=243793" title="ஒன்பது-புள்ளி வட்டமையம்">
ஒன்பது-புள்ளி வட்டமையம்

ஒரு முக்கோணத்தின் ஒன்பது-புள்ளி வட்டமையம் ("nine-point center") அம்முக்கோணத்தின் முக்கோண மையங்களுள் ஒன்று (முக்கோண மையங்கள் என்பவை ஒரு முக்கோணத்தின் அளவு மற்றும் அமைநிலையைப் பொறுத்து மாறாத்தன்மை கொண்ட புள்ளிகள் ஆகும்). முக்கோணத்தின் பக்கங்களின் மூன்று நடுப்புள்ளிகள்; பக்கங்களின் குத்துக்கோடுகளின் மூன்று அடிப்புள்ளிகள்; செங்குத்துச்சந்தியை முக்கோணத்தின் உச்சிகளுடன் இணைக்கும் கோட்டுத்துண்டுகளின் மூன்று நடுப்புள்ளிகள் ஆகிய குறிப்பிட்ட ஒன்பது புள்ளிகளின் வழியே செல்லும் ஒன்பது-புள்ளி வட்டத்தின் மையப்புள்ளியாக இருப்பதால் இப்பெயர் பெற்றது. கிளார்க் கிம்பர்லிங்கின் முக்கோண மையங்களின் கலைக்களஞ்சியத்தில் ஒன்பது-புள்ளி வட்டமையம் X(5) எனப் பட்டியலிடப்பட்டுள்ளது.


எனவே ஒன்பது-புள்ளி வட்டமையம், செங்குத்துச்சந்தி, சுற்றுவட்டமையம், நடுக்கோட்டுச்சந்தி ஆகிய நான்கு முக்கோண மையங்களில் எவையேனும் இரண்டு தெரிந்தால் மற்ற இரண்டினையும் காணமுடியும்.

ஒரு முக்கோணத்தின் இந்நான்கு புள்ளிகளின் நிலைகள் காணப்பட்டிருந்தால், அம்முக்கோணத்தின் செங்குத்துச்சந்தியையும் நடுக்கோட்டுச்சந்தியையும் இணைக்கும் கோட்டுத்துண்டை விட்டமாகக் கொண்ட வட்டத்தினுள் (orthocentroidal circle) அம்முக்கோணத்தின் உள்வட்டமையமானது அமையும். இவ்வட்டத்துக்குள் அமையும் புள்ளிகளில், ஒன்பது-புள்ளி வட்டமையம் மட்டுமே ஒரு முக்கோணத்தின் உள்வட்டமையமாக இல்லாத ஒரேயொரு புள்ளியாக இருக்கும்; ஏனைய புள்ளிகள் ஒவ்வொன்றும் ஒரு தனித்த முக்கோணத்தின் உள்வட்டமையமாக அமையும்.





ஒன்பது-புள்ளி வட்டமையத்தின் முந்நேரியல் ஆட்கூறுகள்:

ஒன்பது-புள்ளி வட்டமையத்தின் பொருள்மைய (Barycentric) ஆட்கூறுகள்:


</doc>
<doc id="243795" url="https://ta.wikipedia.org/wiki?curid=243795" title="மாலோலோசு">
மாலோலோசு

மாலோலோசு ("Malolos"), அலுவல்முறையாக மாலோலோசு நகரம் (பிலிப்பினோ: "லுங்சோடு ங்கு மாலோலோசு"), பிலிப்பீனியக் குடியரசின் முதல்தர நகரமாகும். மாலோலோசு நாட்டின் 115வது நகரமாகக் கருதப்படுகின்றது. இது பிலிப்பீனிய மாநிலமான புலகனின் தலைநகரமாக விளங்குகின்றது.

பிலிப்பீன்சின் தலைநகரமான மணிலாவிற்கு வடக்கே தொலைவில் மாலோலோசு நகரம் அமைந்துள்ளது. மணிலா பெருநகரப்பகுதியில் அடங்கியுள்ள முதன்மை புறநகர் பகுதியாக இது விளங்குகின்றது. மத்திய லூசோன் மண்டலத்தில் லூசோன் தீவில் புலகன் மாநிலத்தின் தென்மேற்குப் பகுதியில் இந்நகர் அமைந்துள்ளது. மணிலா விரிகுடாவின் வட-கிழக்கு கரையோரத்தில் மாலோலோசு அமைந்துள்ளது. 

1898இல் அரசியலமைப்புப் பேராயம் இங்குதான் கூடி முதலாவது பிலிப்பைன் குடியரசு நிறுவக் காரணமாயிற்று. எனவே ஆசியாவின் முதல் அரசமைப்புச் சட்டம் சார்ந்த குடியரசு இங்குதான் நிறுவப்பட்டது என்ற பெருமை உடையது.


</doc>
<doc id="243800" url="https://ta.wikipedia.org/wiki?curid=243800" title="எமிலியோ அகுயினால்டோ">
எமிலியோ அகுயினால்டோ

எமிலியோ ஃபமி அகுயினால்டோ ("Emilio Famy Aguinaldo") (22 மார்ச்சு 1869 – 6 பெப்ரவரி 1964) அலுவல்முறையாக ஏற்றுக்கொள்ளப்பட்ட முதல் பிலிப்பீனியக் குடியரசுத் தலைவர் (1899-1901) ஆவார். இவர் எசுப்பானியாவிற்கு எதிராக பிலிப்பீனியப் படைத்துறையை வழிநடத்தியதுடன் பிந்தைய பிலிப்பீனியப் புரட்சியிலும் (1896-1897) முக்கியப் பங்காற்றினார். 1898 ஆம் ஆண்டு நடந்த எசுப்பானிய அமெரிக்கப் போரை முன்னின்று நடத்தியதுடன் பிலிப்பைன்-அமெரிக்கப் போர் (1899-1901) காலகட்டத்தில் அமெரிக்க ஐக்கிய நாட்டிற்கு எதிராக போராடினார். இப்போரில் 1901 இல் தோல்வியுற்று இவரது ஆட்சி முடிவிற்கு வந்தது. 

1935 ஆம் ஆண்டில் அகுயினால்டோ பிலிப்பீன்சு பொதுநலவாயத்திற்கான தலைவர் தேர்தலில் மானுவல் எல். குவிசோனுக்கு எதிராகப் போட்டியிட்டுத் தோல்வியுற்றார். 1941 இல் சப்பானியர்களின் ஆக்கிரமிப்பின்போது புதிய ஆட்சியாளர்களுடன் ஒத்துழைத்தார்; அமெரிக்கப் படைகளையும் பிலிப்பினோ படைகளையும் சரணடைய வானொலியில் கோரிக்கை விடுத்தார். அமெரிக்கர்களின் மீள்வருகைக்குப் பிறகு இவர் தேசத்துரோகி எனக் குற்றஞ்சாட்டப்பட்டுக் கைது செய்யப்பட்டார்; பின்னர் பொது மன்னிப்பின் கீழ் விடுதலை செய்யப்பட்டார்.



</doc>
<doc id="243810" url="https://ta.wikipedia.org/wiki?curid=243810" title="கலபர்சொன்">
கலபர்சொன்

கலபர்சொன் என்பது பிலிப்பீன்சில் அமைந்துள்ள பிராந்தியங்களுள் ஒன்றாகும். இது பிராந்தியம் IV-A எனவும் குறிப்பிடப்படுகின்றது. இது தென் தகலாகு பெருநிலம் என அனைவராலும் அறியப்படுகின்றது. 12,609,803 மக்கள் சனத்தொகையை இப்பிராந்தியம் கொண்டுள்ளது. இது ஐந்து மாகாணங்களை உள்ளடக்கியது. இம்மாகாணங்களின் பெயர்களில் இருந்தே இதற்கு "கலபர்சொன்" எனும் பெயர் வந்தது. இது லூசோனின் தென்மேற்குப் பகுதியில் அமைந்துள்ளது. பிலிப்பீன்சின் அதிக புகழ்பூத்த இரண்டாவது பிராந்தியம் இதுவாகும்.


</doc>
<doc id="243812" url="https://ta.wikipedia.org/wiki?curid=243812" title="மிமரோபா">
மிமரோபா

மிமரோபா என்பது பிலிப்பீன்சில் அமைந்துள்ள நிர்வாகப் பிராந்தியமாகும். இது பிராந்தியம் IV-B எனவும் குறிக்கப்படுகின்றது. தென் தகலாகு தீவுகள் எனவும் இது அழைக்கப்படுகின்றது. இது நான்கு மாகாணங்களைக் கொண்டுள்ளது.


</doc>
<doc id="243814" url="https://ta.wikipedia.org/wiki?curid=243814" title="காதல் பூட்டு">
காதல் பூட்டு

காதல் பூட்டு (ஆங்கிலம்: "Love lock" அல்லது "Love padlock") என்பது காதலர்கள் தங்களுக்குள் பிரிவு ஏற்படக்கூடாது என்பதற்காக ஒரு பூட்டில் தங்கள் பெயரை எழுதி அதை பாலம், வேலி, வாயில், போன்ற பொது இடத்தில் பூட்டுவது ஆகும் பொதுவாகப் பெயர்கள் அல்லது முதலெழுத்துகளை பூட்டில் எழுதிவிட்டு அப்பூட்டை பொதுஇடத்தில் பூட்டியபின் அதன் திறவுகோலை எங்காவது எறிந்துவிடுவர். பிறகு அந்தத் திறவுகோலைக் கண்டுபிடித்தால்தான் பூட்டைத் திறக்க முடியும் இதனால் தங்கள் காதல் உடையாது என்பது ஒரு நம்பிக்கை ஆகும். 2000 ஆம் ஆண்டுகளில் இருந்து, இந்த காதல் பூட்டுகள் பழக்கம் உலகம் முழுவதிலும் அதிகரித்தது. 

இப்படி பூட்டு மாட்டும் நம்பிக்கை பாரீஸ், ரோம், செர்பியா, உருகுவே, தைவான், ஜப்பான் உள்ளிட்ட பல நாடுகளில் உள்ளது.







</doc>
<doc id="243816" url="https://ta.wikipedia.org/wiki?curid=243816" title="மூன்று பெற்றோர் குழவி">
மூன்று பெற்றோர் குழவி

மூன்று பெற்றோர் குழவி ("three parent baby") மரபணுத் திருத்த முறையில் மூன்று வேறுபட்ட பெற்றோரின் மரபுப் பொருளைப் பயன்படுத்திக் குழந்தையை வெளிச் சோதனை முறை கருக்கட்டல் வழி செயற்கையாக உருவாக்கும் குழந்தையைக் குறிக்கும். இம்முறைவழி உருவாகும் குழந்தையின் இழைமணிகளின் டி.என்.ஏ மூன்றாம் நபரிடம் இருந்து கலக்கருமரபணு சாராத உயிர்க்கல ஊன்மத்தில் (Cytoplasm) இருந்து பெறப்படுகிறது.
ஊன்குருத்துக் கொடை ஒரு சோதனைக்குழல் கருவுறுதல் முறையின் சிறப்பு வடிவங்களில் ஒன்றாகும். இதில் பிறக்கப்போகும் குழந்தையின் [[ஊன்குருத்து மரபணு (டி.என்.ஏ) மூன்றாம் தரப்பில் இருந்து (தாயல்லாத மற்றொரு பெண்ணிடம் இருந்து பெறப்படுகிறது. இக்கொடை இயலும் பல நுட்பங்களில் இரண்டுமுறைகள் கல ஊன்ம (cytoplasmic) மாற்றமும் கதிர் (spindle) மாற்றமும் ஆகும். இவ்வகையில் பிறக்கும் குழந்தை மூன்று மரபுப் பெற்றோர்களைக் கொண்டமைவதால் மூன்று பெற்றோர்க் குழவி எனப்படுகிறது. இது நீரிழிவு நோய், செவிடு, சில இதய, கணைய நிலைமைகள் போன்ற ஊன்குருத்து நோய்களைத் தவிர்க்க உதவுகிறது. இது கணிசமான உயிர் அறவியல் சிக்கல்களைக் கொண்டுள்ளதால் இதுவரை பிரித்தனிய பேர்ரசைத் தவிர வேறு எந்த நாடும் ஒப்புதல் அளிக்கவில்லை. பெரும் பிரித்தானியா 2015இல் இம்முறையைச் சட்டப்படி ஏற்று ஒப்புதல் தந்த்து.

இந்த முறையைப் புரிந்துக்கொள்ள முதலில் நாம் தாயின் அண்டவணுவின் சிறுகூறான ஊன்குருத்து அல்லது குறுணைத் திரியைப் (Mitochondrion, Mito-திரி, Chondrion-குறுணை) பற்றி அறிந்துகொள்ளவேண்டும். இது நுண்ணுயிரி போன்ற உயிர்க் கல (Cell) மாகும். இந்த ஊன்குருத்துகள் பல நூறு கோடி ஆண்டுகளாகப் பூஞ்சை, நிலைதிணை, விலங்கு உயிரின உயிர்க்கலங்களில் ஒட்டுண்ணிகளாக உடனுறைந்து வருகின்றன. இவைதாம் உடலியக்கத்துக்கு வேண்டிய ஆற்றலை உணவில் இருந்து ஆக்குகின்றன. இவை குருதியில் உள்ள உயிரகத்தால் (Oxygen) உணவு மூலக்கூறுகளை எரித்து ஆற்றலைப் பன்னிரண்டு மடங்காகப் பெருக்குவனவாகும். மேலும், இவை ஓம்புயிரிகளின் ஒழுங்கைக் கட்டுப்படுத்தும் குறிகைகளையும் (Signals) உருவாக்குகின்றன. இதனால் இவை உயிர்க்கலத்தின் ஆற்றல் நிலையங்களாகக் கருதப்படுகின்றன.

உயிரியல் அறவாதிகளும் ஊடக வல்லுநர்களும் இந்தப் புதிய கருவுருவாக்கல் முறையின் பாதுகாப்பு சார்ந்த ஐயத்தை வெளியிட்டுள்ளனர். மேலும் அவர்கள் இது ஆய்வகச் சாதனையே தவிர நடைமுறைக்கு வரும்போது, வடிவமைப்புக் குழந்தைகளுக்கு வழிவகுப்பதோடு, முழுமை மரபணுவியல் (Eugenics) முயற்சிகளுக்கு ஆர்வமூட்டி புதிய அரசியல் சிக்கல்களைத் தோற்றுவிக்க வாய்ப்புள்ளது எனவும் அச்சம் தெரிவித்துள்ளனர்.

ஊன்குருத்துப் பதிலீட்டுமுறையில் பெறப்படும் குழந்தை தமது முதன்மைப் பெற்றோரின் இயற்பண்புகளில் இருந்து சற்றும் மாறுபடுவதில்லை என்பது அப்பெற்றோருக்கு மிகவும் ஆர்வமூட்டும் தகவலாகும். குழந்தைக்குக் கையளிக்கப்படும் பால்மரபணுவின் ஒருபாதி தந்தையிடமிருந்தும் மறுபாதி தாயிடமிருந்தும் பெறப்படுகிறது. இயல்பான கருமரபணுவைத் தவிர ஊன்குருத்து மரபணுவும் ஒவ்வொருவரிடமும் உள்ளது. குழந்தை இனப்பெருக்கத்தின்போது தாயிடமிருந்து கடத்தப்படும் ஊன்குருத்துநோயைத் தவிர்க்க, வேறொரு பெண்ணிடமிருந்து பெறும் ஊன்குருத்து பதிலீடு செய்யப்படுகிறது. இது ஒவ்வோர் உயிர்க்கலத்திலும் உள்ள ஆற்றல் நிலையமாகும். உண்ட உணவை இதுதான் உடலால் பயன்படுத்தமுடிந்த ஆற்றலாக மாற்றுகிறது. இதற்கு இதில் 37 மரபன்கள் உள்ளன. ஊன்குருத்து மரபன்தொகை கரு மரபன்தொகையைப் போல மரபுவழியாக குழந்தையின் தோற்றத்தையோ உடற்பான்மைகளையோ மாற்றாது. மேலும் இதைப் பெண்ணிடமிருந்து மட்டுமே பெறமுடியுமே தவிர வேறுவழியில் இயலாது.

தனியொருவரின் ஊன்குருத்தில் உடனடிமாற்றங்கள் மிகும்போது பலவகைச் சிக்கல்கள் ஏற்படுகின்றன. நெஞ்சுநோய்கள், தசைப்பெருக்கம், கைகால் வலிப்புகள் ஏற்படலாம். சிலவேளைகளில் இந்த மாற்றங்கள் இறப்பிற்கும்கூட வழிவகுக்கலாம். எனவே தாயின் நோய்வாய்ப்பட்ட ஊன்குருத்து மற்றொரு பெண்ணின் நலமான ஊன்குருத்தால் பதிலீடு செய்யப்படுகிறது. இதற்கு அறிவியலார் பெண்கொடையாளியிடம் இருந்து முட்டையைப் பெற்று அதில் உள்ள கருமரபணுத் தொகுதியை நீக்கிவிட்டு அவரது ஊன்குருத்து மரபணுத் தொகுதியை மட்டும் பதிலீட்டிற்குப் பயன்படுத்துகின்றனர். இதனுடன் முதன்மைப் பெற்றோரிடமிருந்துப் பெறப்படும் கருமரபணுத் தொகுதிகள் இணைக்கப்படுகின்றன. எனவே புதிதாக உருவாகும் கருக் குழவி மூன்று பெற்றோரின் விளைபொருளாகும். மேலும் அது தன் முதன்மைத் தாயின் நோயேதும் இல்லாமல் பிறக்கும்.


[[பகுப்பு:குடும்பம்]]
[[பகுப்பு:கருவுறுதல்]]
[[பகுப்பு:மூலக்கூற்று உயிரியல்]]

</doc>
<doc id="243828" url="https://ta.wikipedia.org/wiki?curid=243828" title="பிரபாச பட்டினம்">
பிரபாச பட்டினம்

பிரபாச பட்டினம் அல்லது சோமநாதபுர பட்டினம் (Prabhas Patan or Somnath Patan), என்று அழைக்கப்படும் இக்கடற்கரை நகரம், குஜராத் மாநிலத்தின் சௌராஷ்டிர தீபகற்ப பகுதியில், கிர்சோம்நாத் மாவட்டத்தில் அமைந்துள்ளது. இந்நகரத்தில் சோதிர்லிங்க கோயிலான சோமநாதர் கோயில் அமைந்துள்ளது. கிர்சோம்நாத் மாவட்ட தலைமையகமான வேராவல் நகரிலிருந்து 7 கிலோ மீட்டர் தொலைவில் அரபுக் கடல் ஒட்டி உள்ளது. இந்நகரம் இந்து புனித தலங்களில் ஒன்று.

அருச்சுனன் தீர்த்த யாத்திரையின் போது ஸ்ரீகிருஷ்ணரை பிரபாச பட்டினத்தில் சந்தித்து, சுபத்திரையை மணந்தார். ஸ்ரீகிருஷ்ணர், தமது அவதார முடிவு நெருங்கும் நேரத்தில் பிரபாச பட்டினத்தில் இருந்தார். ஒரு வேடுவனின் அம்பு கிருஷ்ணரின் காலில் குத்தப்பட்டதால் இறந்தார் என்று பாகவத புராணத்தின் மூலம் தெரியவருகிறது.

பிரபாச பட்டினம் அருகே அமைந்த ஹிரண், சரஸ்வதி மற்றும் கபிலா என்ற மூன்று புனித ஆறுகள் சங்கமிக்கும் இடத்திற்கு திரிவேணி சங்கமம் என்று பெயர். சோமநாதரை வழிபடுவதற்கு முன் இத்திருவேணி சங்கமத்தில் பக்தர்கள் புனித நீராடாடுவர்.

சமண சமயத்தின் 8வது தீர்த்தங்கரர் சந்திரபிரபாவின் கோயில் இங்கு அமைந்துள்ளது. 



</doc>
<doc id="243832" url="https://ta.wikipedia.org/wiki?curid=243832" title="மலேசிய அஞ்சல் குறியீடுகள்">
மலேசிய அஞ்சல் குறியீடுகள்

மலேசிய அஞ்சல் குறியீடுகள் (, ) ஐந்து இலக்கங்களைக் கொண்டவையாகும். முதல் இரு இலக்கங்களும் மாநிலம் அல்லது கூட்டரசு பிரதேசத்தைக் குறிக்கும். (எ.கா. 30000 ஈப்போ, பேராக்). 

சில இடங்களில் இரு மாநிலங்களுக்கு அருகில் இருக்கும் இடங்களின் அஞ்சல் குறியீடுகள் மாறுபடுவது உண்டு. அதனால், வேறு மாநிலத்தின் அஞ்சல் குறியீடு பயன்படுத்தப்படும். வேறு மாநிலத்தில் உள்ள ஓர் அஞ்சலகம் கடிதப் பட்டுவாடா செய்யும் போது, அந்த மாநிலத்தின் அஞ்சல் குறியீடே பயன்படுத்தப்படுகிறது. 

மலேசிய அஞ்சல் துறையின் தலைமை இயக்குநராக இருந்த எம். ராஜ்சிங்கம் என்பவரால், மலேசியாவில் அஞ்சல் குறியீட்டு முறை தொடங்கப் பட்டது. இவர் 1976 லிருந்து 1986 வரை, மலேசிய அஞ்சல் துறையின் தலைமை இயக்குநர் பதவியை வகித்தார். 1976-ஆம் ஆண்டு கோலாலம்பூர் மாநகரத்திற்கு மட்டுமே அஞ்சல் குறியீட்டு முறை அமலில் இருந்தது. அஞ்சல் குறியீட்டு முறையை நாடு முழுமைக்கும் விரிவு படுத்த விரும்பிய எம். ராஜ்சிங்கம், பிரான்ஸ் நாட்டின் லா போஸ்டே அஞ்சல் துறையின் உதவியை நாடினார்.

அஞ்சல் குறியீட்டு முறை கடிதங்களைப் பட்டுவாடா செய்வதை எளிமை படுத்தியது. கடிதங்களில் காணப்படும் இலக்கங்களை அஞ்சல் கருவிகள் எளிதாக அடையாளம் கண்டன. கடிதப் பரிவர்த்தனைகளும் துரிதப் படுத்தப்பட்டன. அவரின் அரிய சேவைகளுக்காக, 2014-ஆம் ஆண்டு, மலேசியாவின் உயரிய விருதுகளில் ஒன்றான டார்ஜா பாங்லிமா ஜாசா நெகாரா )எனும் டத்தோ விருது வழங்கிக் கௌரவிக்கப்பட்டது.

மலேசிய மாநிலங்கள் மற்றும் கூட்டாட்சிப் பகுதிகளின் முதல் இரு அஞ்சல் குறியீட்டு இலக்கங்கள் கீழே தரப்படுகின்றன. மாநிலங்களின் தலைநகரங்கள் அடைப்புக் குறிகளில் உள்ளன.





</doc>
<doc id="243835" url="https://ta.wikipedia.org/wiki?curid=243835" title="நரம்பணு">
நரம்பணு

நரம்பணுக்கள் அல்லது நியூரோன்கள் (Neurons) என்பவை மின்புலத்தால் தூண்டலைப் பெற்று, தகவல்களை முறைப்படுத்தி, உடலின் பல பகுதிகளுக்கும் மின்சார வேதி சமிக்ஞைகளாகக் கடத்தும் திறன் வாய்ந்த உயிரணுக்கள் ஆகும். வேதி சமிக்ஞைகள், மற்ற செல்களுடன் தொடர்பு கொள்ளும் சிறப்பு இணைப்புகளான நரம்பிணைப்புகளின் (synapse) மூலமாக நிகழ்கிறது. நரம்பணுக்கள் ஒன்றோடொன்று இணைந்து நரம்பு பின்னலமைப்புகளை (neural networks) உருவாக்குகின்றன. நரம்பணுக்கள், மூளை, தண்டு வடம், புற நரம்பு செல்திரள்கள் ஆகியவற்றை உள்ளடக்கிய நரம்பு மண்டலத்தின் அடிப்படையான பாகங்களாகும்.

குறிப்பிடத்தக்க அளவில் தனித்துவமான நரம்பணு வகைகள் பல உள்ளன: உணர்வு உறுப்புகளிலுள்ள உயிரணுக்களைத் தாக்கும் தொடுதல், நுகர்தல், ஒலி, ஒளி போன்ற பலவித உந்தல்களினால் தூண்டப்பட்டு, மூளைக்கும், தண்டுவடத்திற்கும் சமிக்ஞைகளை அனுப்பும் உணர்வு நரம்பணுக்கள் (sensory neurons); மூளை, தண்டுவடத்திலிருந்து சமிக்ஞைகளைப் பெற்று தசைச் சுருக்கங்கள் மற்றும் சுரப்பிகளைப் பாதிக்கும் இயக்க நரம்பணுக்கள் (motor neurons); மூளை, தண்டுவடத்தின் ஒரு பகுதியிலுள்ள நரம்பணுக்களை இணைக்கும் தொடுப்பு நரம்பணுக்கள் (interneurons). 

முழுமையாக மாறுபாடடைந்த நரம்பணுக்கள் நிரந்தரமாக ஈரிழைக்கூறுபாடு நிலையைக் கடந்தவையாக (postmitotic) இருக்கும்.

நரம்பணுக்கள் அல்லது நியூரோன்கள் சிலசமயம் நரம்பு உயிரணுக்கள் அல்லது நரம்பு செல்கள் (Nerve cells) எனவும் அழைக்கப்படுகின்றன. ஆனாலும் இந்த நரம்பணுக்கள் தவிர்ந்த வேறு உயிரணுக்களும் நரம்புத் தொகுதியில் காணப்படுவதனால், அவ்வாறு அழைப்பது பொருத்தமற்றதாக இருக்கும். நரம்பணுக்களுக்கு ஆதரவாகவும், பாதுகாப்பாகவும் இருக்கும் நரம்புக்கட்டிகளும் (Glial cells) நரம்பு உயிரணுக்களே ஆகும்.

மனித மூளையில் 86 - 100 பில்லியன் (10) நரம்பணுக்கள் இருப்பதாகக் கூறப்படுகின்றது.

நரம்பணுவானது மூன்று பகுதிகளைக் கொண்டிருக்கும்.




</doc>
<doc id="243838" url="https://ta.wikipedia.org/wiki?curid=243838" title="ரெனே லென்னக்">
ரெனே லென்னக்

ரெனே லென்னக்(René-Théophile-Hyacinthe Laennec பிரஞ்சில்: [laɛnɛk]; 17 பெப்ரவரி 1781 – 13 ஆகத்து 1826) என்பவர் ஒரு பிரான்சு மருத்துவர் ஆவார். 1816இல் ஸ்டத்தஸ் கோப் என்னும் இதயத்துடிப்பு மானியைக் ‎ கண்டுபிடித்தவர்.

ரெனே லென்னக் பிரான்சு நாட்டில் பிறந்தவர். இவரது 6 வயதில் தாயை இழந்தார். பாதிரியாரான உறவுக்கார தாத்தா இவரை வளர்த்தார். பிறகு, நான்ட்ஸ் பல்கலைக் கழகத்தில் மருத்துவம் பயிற்றுவித்து வந்த வேறொரு உறவுக்காரர் இவரை வளர்க்கும் பொறுப்பை ஏற்றார்.

இவர் ஆங்கிலம், ஜெர்மன் ஆகிய 2 மொழிகளிலும் சிறந்து விளங்கினார். படிப்பிலும் சிறந்த மாணவராக பல பரிசுகளை வென்றார். சிறு வயதிலேயே தன் மாமாவின் வழிகாட்டுதலுடன் மருத்துவம் பயிலத் தொடங்கினார்.

வழக்கறிஞரும், கவிஞருமான இவரது அப்பா இதற்கு எதிர்ப்பு தெரிவித்ததால், மருத்துவப் படிப்பை நிறுத்தினார். கிரேக்க மொழி பயின்று கவிதைகள் எழுதத் தொடங்கினார். 1799-ல் மீண்டும் மருத்துவப் படிப்பைத் தொடர்ந்தார்.

19 வயதில் பாரிஸ் சென்று ‘எகோலே பிராட்டிக்’ ஆராய்ச்சி மற்றும் உயர்கல்வி நிறுவனத்தில் பயின்றார். அங்கு மருத்துவம், அறுவை சிகிச்சைக்கான முதல் பரிசை வென்றார். 

இவர் 1802-ல் மாணவராக இருந்தபோதே தனது முதல் ஆய்வுக் கட்டுரையை வெளியிட்டார். கல்லீரல் நோய்கள், ரத்தத்தில் காணப்படும் நுண்ணுயிர்கள் குறித்து கட்டுரைகள் வெளியிட்டார்.

மருத்துவ அறிவியல் இதழ் ஆசிரியராகப் பணியாற்றினார். 1804-ல் மருத்துவப் படிப்பை முடித்தார். உடல்கூறு குறித்து பல மாணவர்களுக்குப் பயிற்றுவித்தார்.

1808-ல் அத்தெனி மெடிக்கல் (Athenee Medical) என்று அமைப்பை நிறுவினார். பிறகு அது சொசைட்டி அகாடமிக் டி பாரிஸ் (Societe Academique de Paris) என்ற பிரபல அமைப்புடன் இணைக்கப்பட்டது. இந்த காலக்கட்டத்தில் நோய்இயல், உடற்கூறுஇயல் குறித்து பல கட்டுரைகள் எழுதினார்.

1816-ல் பாரிசில் உள்ள நெக்கர் மருத்துவமனையில் மருத்துவராகப் பணியாற்றினார். 1822-ல் பிரான்சு கல்லூரியில் மருத்துவப் பேராசிரியராக நியமிக்கப்பட்டார். காசநோய், புற்றுநோய் குறித்து ஆய்வு மேற்கொண்டார். இவர் கண்டுபிடித்த நோய்களின் பெயர்கள், சிகிச்சை முறைகள் இன்றளவும் பயன்பாட்டில் உள்ளன.

அக்காலத்தில் மார்பில் காதை வைத்துதான் இதயத்துடிப்பு சத்தத்தை மருத்துவர்கள் கேட்டனர். இதனால் சில பெண்களுக்கு இது கூச்சத்தையும் சங்கடத்தையும் ஏற்படுத்தியது. இதேபோல மருத்துவரான இவரும் சங்கடம் அனுபவித்தார்.இதனால் மாற்றுவழி கண்டுபிடிக்க முடிவு செய்தார். குழாய் போன்ற நீண்ட மரத் தண்டுகளை வைத்து குழந்தைகள் பேசி விளையாடுவதைக் கண்டார். உடனே மரத்தால் ஆன உருளை வடிவ கருவியை வடிவமைத்தார். பின்னாட்களில் இதை பிரிக்கக்கூடிய மூன்று பகுதிகளால் ஆன கருவியாக மேம்படுத்தினார்.

பிரெஞ்சில் ‘ஸ்டெதஸ்’ என்றால் மார்பு; ‘ஸ்கோப்ஸ்’ என்றால் சோதித்தல். அதனால், தனது கருவிக்கு ஸ்டெதஸ்கோப் என்று பெயரிட்டார். இந்த கருவியின் நம்பகத்தன்மையை துவக்கத்தில் சில மருத்துவர்கள் ஏற்கவிலை என்றாலும் கொஞ்ச காலத்தில் அனைவரும் இதை ஏற்றுக்கொண்டனர். இதன் பிறகு மருத்துவ அறிவியலில் இவரது கண்டுபிடிப்பு மகத்தான தாக்கத்தை ஏற்படுத்தியது.

மருத்துவராக, கண்டுபிடிப்பாளராக மட்டுமின்றி, சமூகத்துக்கு பல நன்மைகளை செய்துவந்தார். பல அறப்பணிகளிலும் ஈடுபட்டுவந்த லென்னக் 1826இல் தனது 45ஆம் வயதில் காசநோயால் பாதிக்கப்பட்டு மறைந்தார்.


</doc>
<doc id="243839" url="https://ta.wikipedia.org/wiki?curid=243839" title="தபுந்தா ஹயாங் ஸ்ரீ ஜயனாசா">
தபுந்தா ஹயாங் ஸ்ரீ ஜயனாசா

தபுந்தா ஹயாங் ஸ்ரீ ஜயனாசா (Dapunta Hyang Sri Jayanasa) ஸ்ரீ விஜயப் பேரரசின் முதலாவது மன்னராவார். இவரே ஸ்ரீ விஜய அரச பரம்பரையைத் தோற்றுவித்தவரெனக் கருதப்படுகிறது. நற்பேற்றைப் பெறவும் தம்மை அண்டிய பகுதிகளை வெற்றி கொள்ளவும் புனிதப் பயணம் செய்தவராகிய இவரது பெயர் ஸ்ரீ விஜயத்தில் பொ.கா. 7 ஆம் நூற்றாண்டில் எழுப்பப்பட்ட தொடர் கல்வெட்டுக்களான "சித்த யாத்திரைக் கல்வெட்டுக்களில்" குறிப்பிடப்பட்டுள்ளது. சித்த யாத்திரை (siddha yatra) என்றால் புனிதப் பயணம் என்று பொருள். இவரது ஆட்சி பொ.கா. 671 இற்கும் 702 இற்குமிடையில் நிலவியது.

பொ.கா. 671 ஆம் ஆண்டு ஸ்ரீ விஜயத்துக்குப் பயணம் செய்து, அங்கேயே ஆறு மாத காலம் தங்கியிருந்த சீன பௌத்தத் துறவியாகிய "இ சிங்" ஸ்ரீ விஜயத்தின் மன்னர் காட்டிய பெருந்தன்மையாலும், அன்பினாலும், விருந்தோம்பலினாலும் தான் பெரிதும் கவரப்பட்டதாகக் குறிப்பிடுகிறார். இ சிங் துறவியின் அறிக்கையிற் குறிப்பிடப்படும் அரசர் பலெம்பாங் நகரில் கண்டெடுக்கப்பட்டதான 7 ஆம் நூற்றாண்டைச் சேர்ந்த, குறிப்பாக பொ.கா. 682 ஐச் சேர்ந்த கெடுக்கான் புக்கித் கல்வெட்டு குறிப்பிடும் மன்னரே என்றும் இரண்டு குறிப்புக்களும் ஒருவரையே குறிப்பிடுகின்றன என்றும் பிற்காலத்தில் கருதப்பட்டது. எனினும் பின்னர் இக்கல்வெட்டுக்களின் பொருள் கூறுவதில் வரலாற்றாசிரியர்களிடம் கருத்து முரண்பாடு ஏற்பட்டது.

"தபுந்தா ஹயாங்" என்ற பட்டங் கொண்ட மன்னர் படகுகளின் மூலம் சித்த யாத்திரை எனப்படும் புனிதப் பயணம் மேற்கொண்டதாக சக ஆண்டு 605 இல், அஃதாவது பொ.கா. 683 இல் எழுப்பப்பட்ட கெடுக்கான் புக்கித் கல்வெட்ட் குறிப்பிடுகிறது. இவர் மினங்கா தம்வான் எனுமிடத்திலிருந்து இருபதாயிரம் படை வீரர்களுடன் புறப்பட்டு மத்தாஜாப் எனுமிடத்தை நோக்கிச் செல்கையில் பல்வேறு பகுதிகளையும் வெற்றி கொண்டார். பங்கா தீவில் கண்டு பிடிக்கப்பட்ட பொ.கா. 686 இன் கொத்தா காப்பூர் கல்வெட்டு, ஜம்பி ஹுலுவில் கண்டுபிடிக்கப்பட்ட பொ.கா. 686 ஐச் சேர்ந்த கராங் பிராஹி கல்வெட்டு, லம்புங்ஙின் தென் பகுதியிற் கண்டு பிடிக்கப்பட்ட பலாஸ் பஸெமாஹ் கல்வெட்டு ஆகிய ஏனைய கல்வெட்டுக்கள் அனைத்துமே சித்த யாத்திரையையும் ஸ்ரீ விஜயப் பேரரசின் வெற்றிகளையும், அஃதாவது ஒரே நிகழ்வையே குறிப்பிடுகின்றன. "தபுந்தா ஹயாங்" ஜம்பி, பலெம்பாங், தென் லம்புங், பங்கா தீவு என்பவற்றை வெற்றி கொண்டு ஸ்ரீ விஜயப் பேரரசை நிறுவியதாக இக்கல்வெட்டுக்களனைத்திலிருந்தும் அறியப்படுகிறது. அத்துடன் இவர் சாவகத் தீவை நோக்கிப் படையெடுத்துச் சென்றமை மேற்குச் சாவகத்திலிருந்த தருமனகாரா அரசின் வீழ்ச்சிக்குப் பங்களித்தது.


</doc>
<doc id="243840" url="https://ta.wikipedia.org/wiki?curid=243840" title="அலிப்பூர்துவார்">
அலிப்பூர்துவார்

அலிப்பூர்துவார் ("Alipurduar") ஒரு நகராட்சி பகுதி ஆகும் மேலும் இது மேற்கு வங்களாத்தின் அலிப்பூர்துவார் மாவட்டத்தின் தலைமைஇடமாகவும் உள்ளது. இந்த நகரம் இமயமலையின் அடிவாரத்தில் கல்ஜானி நதியின் கரையில் அமைந்துள்ளது. இந்த நகரம் பூடான் மற்றும் வடகிழக்கு இந்திய மாநிலங்களின் நுழைவாயில் என்றழைக்கப்படுகின்றது.

இந்த நகரம் தூர்ஸ் ("Dooars") பகுதியில் அமைந்திருக்கிறது. இந்தப் பகுதி வனம், வனவிலங்குகள், மரக்கட்டைகள் மற்றும் சுற்றுலாவிற்குப் பெயர்பெற்றது.

வடகிழக்கு எல்லைப்புறத் தொடருந்து மண்டலத்தின் அலிப்பூர்துவார் கோட்டத்தின் தலைமையகம் இந்நகரத்திலிருந்தே செயற்படுகின்றது.


</doc>
<doc id="243841" url="https://ta.wikipedia.org/wiki?curid=243841" title="தக்சின் விரைவுவண்டி">
தக்சின் விரைவுவண்டி

தக்சின் விரைவுவண்டி இந்திய ரயில்வேயினைச் சேர்ந்த ஒரு அதிவிரைவு எக்ஸ்பிரஸ் ரயிலாகும். இதன் வண்டி எண் 12721 / 12722. இது ஹைதராபாத்தின் டெக்கானுக்கும், ஹஸ்ரத் நிசாமுதீனுக்கும் இடையில் செயல்படும் ரயில் சேவையாகும். இது ஒரு தினசரி ரயில் சேவை. 12721 வண்டி எண்ணுடன் ஹைதராபத் டெக்கானில் இருந்து ஹஸ்ரத் நிசாமுதீனுக்கும், 12722 வண்டி எண்ணுடன் ஹஸ்ரத் நிசாமுதினில் இருந்து ஹைதராபாத் டெக்கானுக்கும் இந்த ரயில்சேவை செயல்படுகிறது. 
12721 / 12722 டாக்ஷின் எக்ஸ்பிரஸ் தற்போதுள்ள அமைப்பின்படி 2 ஏசி 2 டையர், 2 ஏசி 3 டையர், 14 படுக்கை வகுப்புகள், 4 பொதுவான முன்பதிவு செய்யப்படாத கோச்சுகள் மற்றும் ஒரு பேன்ட்ரி கார் கோச் ஆகியவற்றினைக் கொண்டுள்ளது. இந்திய ரயில்வேயின் அமைப்பு மற்றும் பயன்பாட்டின் அடிப்படையின் மற்ற ரயில்களைப் போல் இந்த டாக்ஷின் எக்ஸ்பிரஸின் கோச்சுக்களும் மாற்றமடையக் கூடியது. இதில் வண்டி எண் 12861 / 12862 ஐக் கொண்ட விசாகப்பட்டினம் தொடர்பு எக்ஸ்பிரஸும் அடங்கும்.
12721 என்ற வண்டி எண் கொண்ட டாக்ஷின் எக்ஸ்பிரஸ், சுமார் 1670 கிலோ மீட்டர் தொலைவினை 29 மணிநேரம் 30 நிமிடங்களில், மணிக்கு 56.61 கிலோ மீட்டர் வேகத்தில் கடக்கிறது. அதேபோல் 1669 கிலோ மீட்டர் தொலைவினை 30 மணி நேரத்தில் 12722 என்ற வண்டி எண் கொண்ட டாக்ஷின் எக்ஸ்பிரஸ் மணிக்கு 55.63 கிலோ மீட்டர் வேகத்தில் கடக்கிறது.
இதன் இருதிசைகளிலும் சேர்த்து சராசரியாக மணிக்கு 55 கிலோ மீட்டர் என்ற வேகத்தில் செல்கிறது. இது இந்திய ரயில்வேயின் விதிமுறைகளுக்கு உட்பட்ட வேகமாகும். காஸிபெட் சந்திப்பில் வண்டி எண் 12861 / 12862 கொண்ட விசாகப்பட்டினம் தொடர்பு எக்ஸ்பிரஸின் கோச்சுக்கள் 12721 / 12722 கொண்ட டாக்ஷின் எக்ஸ்பிரஸ் உடன் இணைகின்றன.


</doc>
<doc id="243842" url="https://ta.wikipedia.org/wiki?curid=243842" title="அலிப்பூர்துவார் மாவட்டம்">
அலிப்பூர்துவார் மாவட்டம்

அலிப்பூர்துவார் மாவட்டம் (আলিপুরদুয়ার জেলা) இந்தியாவின் மேற்கு வங்காளம் மாநிலத்தின் 20 ஆவது மாவட்டமாக உருவாக்கப்பட்டது.. இந்த மாவட்டம் 25 ஜீன் 2014 இல் உருவாக்கப்பட்டது.. அலிப்பூர்துவார் நகரம் இதன் தலைநகரமாகும், மேலும் இது அலிப்பூர்துவார் நகராட்சி, பலகட்டா நகராட்சி மற்றும் ஆறு சமுதாய வளர்ச்சி தொகுதிகளையும் உள்ளடக்கியது.


இந்த ஆறு தொகுதிகள் 66 கிராம பஞ்சாயத்துக்களையும் மற்றும் ஒன்பது சென்சஸ் டவுன்களையும் உள்ளடக்கியது.


</doc>
<doc id="243848" url="https://ta.wikipedia.org/wiki?curid=243848" title="ரங்கியா">
ரங்கியா

ரங்கியா ('Rangia') (Pron: ˈræŋˌgɪə) இந்தியாவின் அசாம் மாநிலத்தில் காமரூப் ஊரக மாவடத்திலுள்ள ஒரு நகராட்சி ஆகும்.
இந்திய இரயில்வேயின் வடகிழக்கு எல்லைப்புற மண்டலத்தின் ஒரு கோட்டம் ரங்கியாவை தலைமையிடமாகக் கொண்டு செயல்படுகின்றது. இந்த நகரம் அசாமின் தலைநகரான கவுகாத்தியிலிருந்து 52 கிலோ மீட்டர் தொலைவில் அமைந்திருக்கிறது.


</doc>
<doc id="243849" url="https://ta.wikipedia.org/wiki?curid=243849" title="இறேந்தை">
இறேந்தை

இறேந்தை என்பது நூலினால் அல்லது இழைகளினாற் பின்னப்படும் ஒரு வகையான வலைகள் போன்ற துணிப் பின்னல் ஆகும். இது பாரம்பரியக் கருவிகளைக் கொண்டோ கையாலோ பின்னப்படுகிறது..

தொடக்கத்தில் லினன், பட்டு, பொன், அல்லது வெள்ளி இழைகளே இதற்காகப் பயன்படுத்தப்பட்டன. தற்காலத்தில் லினன், பட்டு போன்ற நூல் வகைகள் கிடைக்கப் பெறினும் பெரும்பாலும் பருத்தி நூலே பயன்படுத்தப்படுகிறது. சில வகையான இறேந்தைத் துணிகளுக்கு செயற்கை நார் பயன்படுத்தப்படுவதுமுண்டு.
ஐரோப்பியக் குடியேற்றவாத ஆட்சியின் போது குறிப்பாக போர்த்துக்கேயர், ஒல்லாந்தர் ஆகியோரிடமிருந்து இலங்கை, இந்தோனேசியா போன்ற நாடுகளில் இறேந்தை பின்னும் தொழினுட்பம் பரவியது. தற்போதும் தென்னிலங்கையின் வெலிகமை நகரிலும் அண்டிய ஊர்களிலுமுள்ள கடற்கரைப் பகுதிகளில் பாரம்பரிய இறேந்தை பின்னும் கைத்தொழிலைக் காணலாம். இறேந்தை என்னும் சொல் போர்த்துக்கேய மொழியிலிருந்து வந்ததாகும்.


</doc>
<doc id="243857" url="https://ta.wikipedia.org/wiki?curid=243857" title="பள்ளி மாணவர் புதிய மருத்துவத் திட்டம்">
பள்ளி மாணவர் புதிய மருத்துவத் திட்டம்

பள்ளி மாணவர் புதிய மருத்துவத் திட்டம் அல்லது ராஷ்ட்ரீய பால்சுவத்ஸ்திய காரிய கிராம் என்பது அரசு மற்றும் அரசு உதவி பெறும் அங்கன்வாடி முதல் மேல்நிலைப்பள்ளி வரை படிக்கும் பள்ளி மாணவர்களுக்கான புதிய இலவச மருத்துவத் திட்டமாகும். இத்திட்டம் இந்திய அரசின் நிதியுதவியுடன் தமிழ்நாடு அரசு, 01 ஏப்ரல் 2015 முதல் செயல்படுத்தப் படுத்தப்பட்டுள்ளது. இத்திட்டப்படி அனைத்துப் பள்ளிக் குழந்தைகளுக்கும் இலவசமாக உடல் பரிசோதனை செய்யப்பட்டு மருத்துவ சிகிச்சை வழங்கப்படுகிறது.

புதிய மருத்துவத் திட்டத்திற்காக தமிழ்நாடு மாநில அளவில் தனி இயக்குநரும், மாவட்ட சுகாதாரத்துறை துணை இயக்குநர் தலைமையில் வட்டார மருத்துவக் குழுக்களும் செயல்படுகின்றன. தமிழ்நாட்டில் உள்ள 385 ஊராட்சி ஒன்றியங்களில் தலா 2 மருத்துவக் குழுக்கள் வீதம் மொத்தம் 770 மருத்துவக் குழுக்கள் செயல்படுகின்றன.


</doc>
<doc id="243863" url="https://ta.wikipedia.org/wiki?curid=243863" title="பிகோல் பிராந்தியம்">
பிகோல் பிராந்தியம்

பிகோல் பிராந்தியம் என்பது பிலிப்பீன்சில் அமைந்துள்ள ஒரு பிராந்தியமாகும். இது பிராந்தியம் V என்று குறிப்பிடப்படுகின்றது. இது பிகோல் தீபகற்பத்தில் அமைந்துள்ள ஐந்து மாகாணங்களை உள்ளடக்கியது. லூசோனின் தென்கிழக்கின் முடிவுப்பகுதியில் இது அமைந்துள்ளது. நிர்வாக மற்றும் அரசியல் மத்திய நிலையமாகவும், பிராந்திய தலைநகரமாகவும். புகழ்பூத்ததுமான நகரம் லெகச்பி ஆகும். போக்குவரத்து, வர்த்தகம், கல்வி, சுற்றுலாத்துறை, சுகாதாரம் போன்றவற்றின் மத்திய நிலையமும் லெகச்பியே ஆகும்.



</doc>
<doc id="243864" url="https://ta.wikipedia.org/wiki?curid=243864" title="மேற்கு விசயாசு">
மேற்கு விசயாசு

மேற்கு விசயாஸ் என்பது பிலிப்பீன்சில் அமைந்துள்ள ஒரு பிராந்தியமாகும். இது பிராந்தியம் VI என்று குறிப்பிடப்படுகின்றது. இது ஆறு மாகாணங்களைக் கொண்டுள்ளது. அத்துடன் 16 நகரங்களையும் கொண்டுள்ளது. இதன் தலைநகரம் இலொய்லோ ஆகும். 2005 ஆம் ஆண்டு பலவான் மாகாணம் மேற்கு விசயாஸ் பிராந்தியம் எனப் பெயர் மாற்றப்பட்டது.



</doc>
<doc id="243867" url="https://ta.wikipedia.org/wiki?curid=243867" title="தேசிய விரைவுசாலை 2 (இந்தியா)">
தேசிய விரைவுசாலை 2 (இந்தியா)

தேசிய விரைவுச்சாலை 2 ("National Expressway 2") அல்லது "KGP" (சோனிபத் (குன்ட்லி)-காசியாபாத்-பல்வல்) கிழக்குப்புறத்தில் தில்லியைக்கடந்து செல்லும் வகையில் உருவாக்கப்பட்டிருக்கும் தேசிய விரைவுச்சாலை ஆகும். இந்தியத் தலைநகரைச் சுற்றி அரை வட்டமாக இருக்குமாறு அமைக்கப்படவுள்ள இச்சாலை ஐந்து மாவட்டங்களை கடந்து செல்லும்: ஹரியானா மாநிலத்தின் சோனிபத் மற்றும் பரிதாபாத் & உத்தரப் பிரதேசம் மாநிலத்தின் பாக்பத், காசியாபாத் மற்றும் கெளதம் புத் நகர். இச்சாலை முழுவதிலும் ஊர்திகளின் வேக வரம்பு மணிக்கு 120 கிமீ ஆகும். இச்சாலையை மேம்படுத்த இந்திய அரசு நிதியளிக்க ஒப்புக்கொண்டுள்ளது.

இந்தச் சாலையானது தில்லி வழியாகச் செல்லும் 50,000 சரக்குந்துகளுக்கு மாற்றுப் பாதையாக விளங்கும். மேலும் இது தில்லியின் காற்று மாசினை 27% வரை குறைக்கும். இது 27 மே 2018 அன்று பிரதமர் நரேந்திர மோதியினால் திறந்து வைக்கப்பட்டது. இச்சாலை யமுனா விரைவுச்சாலையுடன் இணைக்கப்படும். 




</doc>
<doc id="243868" url="https://ta.wikipedia.org/wiki?curid=243868" title="மத்திய விசயாசு">
மத்திய விசயாசு

மத்திய விசயாசு (பிலிப்பினோ: "Gitnang Kabisayaan") என்பது பிலிப்பீன்சின் பிராந்தியங்களுள் ஒன்றாகும். இது பிராந்தியம் VII எனக் குறிக்கப்படுகின்றது. இது நான்கு மாகாணங்களைக் கொண்டுள்ளது. இதன் தலைநகரம் செபு நகரம் ஆகும். இது விசயாசு தீவுக்கூட்டத்தின் மத்திய பகுதியாகும். 2010 ஆம் ஆண்டின் மக்கள் தொகைக் கணக்கெடுப்பின் படி 6,800,180 மக்கள் இங்கு வசிக்கின்றனர். இது நாட்டின் 17 பிராந்தியங்களுள் ஐந்தாவது அதிக சனத்தொகை கூடிய பிராந்தியமாகும். இப்பிராந்தியத்தின் பரப்பளவு 15,875 கிமீ² ஆகும்.



</doc>
<doc id="243871" url="https://ta.wikipedia.org/wiki?curid=243871" title="கிழக்கு விசயாசு">
கிழக்கு விசயாசு

கிழக்கு விசயாசு என்பது பிலிப்பீன்சின் 17 பிராந்தியங்களுள் ஒன்றாகும். இது பிராந்தியம் VIII எனக் குறிக்கப்படுகின்றது. இது ஆறு மாகாணங்களைக் கொண்டுள்ளது. இதன் பிராந்தியத் தலைநகரம் டக்லோபன் ஆகும். இப்பிராந்தியத்தின் பரப்பளவு 2,156,285 ஹெக்டயர்கள் ஆகும். 2010 ஆம் ஆண்டின் மக்கள் தொகைக் கணக்கெடுப்பின் படி 2,156,285 மக்கள் சனத்தொகையை இப்பிராந்தியம் கொண்டுள்ளது.



</doc>
<doc id="243873" url="https://ta.wikipedia.org/wiki?curid=243873" title="முசுலிம் மிண்டனாவோ தன்னாட்சிப் பகுதி">
முசுலிம் மிண்டனாவோ தன்னாட்சிப் பகுதி



</doc>
<doc id="243874" url="https://ta.wikipedia.org/wiki?curid=243874" title="சம்பொவாங்கா தீபகற்பம்">
சம்பொவாங்கா தீபகற்பம்

சம்பொவாங்கா தீபகற்பம் என்பது பிலிப்பீன்சின் 17 பிராந்தியங்களுள் ஒன்றாகும். இது பிராந்தியம் பிராந்தியம் IX எனக் குறிக்கப்படுகின்றது. இது மூன்று மாகாணங்களைக் கொண்டுள்ளது. இதன் பிராந்தியத் தலைநகரம் பகடியன் ஆகும். இது மேற்கு மின்டனாவு எனவும் அறியப்படுகின்றது. 



</doc>
<doc id="243875" url="https://ta.wikipedia.org/wiki?curid=243875" title="வடக்கு மின்டனவு">
வடக்கு மின்டனவு

வடக்கு மின்டனவு என்பது பிலிப்பீன்சின் 17 பிராந்தியங்களுள் ஒன்றாகும். இது பிராந்தியம் பிராந்தியம் X எனக் குறிக்கப்படுகின்றது. இது ஐந்து மாகாணங்களைக் கொண்டுள்ளது. இதன் பிராந்தியத் தலைநகரம் ககயன் டி ஓரோ ஆகும்.


</doc>
<doc id="243882" url="https://ta.wikipedia.org/wiki?curid=243882" title="ஆசி. கந்தராஜா">
ஆசி. கந்தராஜா

ஆசி. கந்தராஜா அவுத்திரேலிய, ஈழத்து எழுத்தாளர், கல்வியாளர். பூங்கனியியல், உயிரியல் தொழிநுட்பத்துறைப் பேராசிரியர். செருமனி, சப்பான் மற்றும் அவுத்திரேலிய பல்கலைக்கழகங்களில் படித்தவர். பணிபுரிந்தவர்.





</doc>
<doc id="243890" url="https://ta.wikipedia.org/wiki?curid=243890" title="சோட்டா உதய்பூர் மாவட்டம்">
சோட்டா உதய்பூர் மாவட்டம்

சோட்டா உதய்பூர் மாவட்டம் (Chhota Udaipur district) இந்தியாவின் குஜராத் மாநிலத்தின் 33 மாவட்டங்களில் ஒன்று. 15 ஆகஸ்டு 2013இல் புதிதாக துவக்கப்பட்ட 7 மாவட்டங்களில் ஒன்று. . சோட்டா உதய்பூர் மாவட்டம் அதிக ஆதிவாசிகள் கொண்ட மாவட்டம். இம்மாவட்ட தலைமையகம் சோட்டா உதய்பூர் நகராகும். . வதோதரா மாவட்டத்தின் ஆறு வருவாய் வட்டங்களைக் கொண்டு இம்மாவட்டம் உருவானது.

சோட்டா உதய்பூர் மாவட்டம் ஆறு வருவாய் வட்டங்களை கொண்டது. 

இம்மாவட்டம் 75,704 ஹெக்டேர் காட்டுப்பரப்பு கொண்டுள்ளது. பெரிய பால் பண்ணை தொழிற்சாலைகள் மற்றும் கனிம வளம் கொண்டது. 

இம்மாவட்டத்தின் கிழக்கே மத்தியப்பிரதேசமும், தெற்கிலும், தென்கிழக்கிலும் நர்மதா மாவட்டம், வடக்கே பஞ்சமகால் மாவட்டம் மற்றும் தகோத் மாவட்டம், கிழக்கே வதோதரா மாவட்டம் எல்லைகளாக அமைந்துள்ளன.


</doc>
<doc id="243893" url="https://ta.wikipedia.org/wiki?curid=243893" title="மேகி ஸ்மித்">
மேகி ஸ்மித்

மேகி ஸ்மித் ("Maggie Smith.", பிறப்பு: 28 திசம்பர் 1934) ஒரு இங்கிலாந்து நாட்டுத் திரைப்பட நடிகை ஆவார். இவர் ஆரி பாட்டர் திரைப்பட தொடர்களில் மினர்வா மக்கோனகல் என்ற கதாபாத்திரத்தில் நடித்ததன் மூலம் புகழ் பெற்ற நடிகை ஆனார். இவர் பல தொலைக்காட்சி தொடர்களிலும், பல மேடை நாடங்களிலும் நடித்துள்ளார்.




</doc>
<doc id="243894" url="https://ta.wikipedia.org/wiki?curid=243894" title="பில் நை">
பில் நை

பில் நை () (பிறப்பு: 12 திசம்பர் 1949) ஒரு இங்கிலாந்து நாட்டுத் திரைப்பட நடிகர் ஆவார். இவர் ஹாரி பாட்டர் அன்ட் த டெத்லி ஹாலோவ்ஸ் - பாகம் 1, மர்மதேசம் 2, டோட்டல் ரீகால், ஐ, பிராங்கென்ஸ்டைன், தி செகண்ட் பெஸ்ட் எசோடிக் மரிகோல்ட் ஹோட்டல் போன்ற பல திரைப்படங்களில் நடித்துள்ளார். இவர் மைண்டர், 
பக்கம் எட்டு, ஸ்டேட் ஒப் ப்ளே போன்ற தொலைக்காட்சித் தொடர்களிலும் நடித்துள்ளார். 



</doc>
<doc id="243896" url="https://ta.wikipedia.org/wiki?curid=243896" title="டி. ராமா நாயுடு">
டி. ராமா நாயுடு

தக்குபாத்தி ராமாநாயுடு ("Daggubati Ramanaidu", 6 சூன் 1936 – 18 பெப்ரவரி 2015) பல மொழிகளில் இந்தியத் திரைப்படங்களைத் தயாரித்தவராவார். சுரேசு புரொடக்சன்சு என்ற தயாரிப்பு நிறுவனத்தின் நிறுவனர் ஆவார். ஒரு தனிநபரால் மிகக் கூடுதலான திரைப்படங்களைத் தயாரித்ததற்கான கின்னசு உலக சாதனை நிகழ்த்தியவர். 13 இந்திய மொழிகளில் 150 திரைப்படங்களைத் தயாரித்துள்ளார். 1999 முதல் 2004 வரை குண்டூர் மாவட்டத்தின் பாபட்ல மக்களவைத் தொகுதியிலிருந்து பதின்மூன்றாவது மக்களவையில் மக்களவை உறுப்பினராகப் பணியாற்றி உள்ளார்.

தெலுங்கு திரைப்படத்துறைக்கு இவராற்றிய சேவைக்காக 2012இல் இந்தியக் குடியரசின் மூன்றாவது உயரிய குடிமை விருதான பத்ம பூசன் இவருக்கு வழங்கப்பட்டது. இந்திய திரைப்படத்துறையின் வளர்ச்சி மற்றும் மேம்பாட்டிற்குச் சீரிய பங்களித்தமைக்காக 2009இல் வாழ்நாள் சாதனைக்கான தாதாசாகேப் பால்கே விருது வழங்கப்பட்டுள்ளது.

இராமாநாயுடு 1991இல் "இராமாநாயுடு அறக்கட்டளை" ஏற்படுத்தி பலருக்குக் கல்விக்காக உதவியுள்ளார்.

இராமாநாயுடுவின் மனைவி இராசேசுவரி ஆவார். இவர்களுக்கு சுரேசு, வெங்கடேசு என்ற இரண்டு மகன்களும், தக்குபாத்தி லட்சுமி என்ற ஒரு மகளும் உள்ளனர். மூத்த மகன் சுரேசு படத் தயாரிப்பாளராகவும், இளைய மகன் வெங்கடேசு முன்னணி நடிகராகவும் உள்ளனர். சுரேசின் மகனும், ராமாநாயுடுவின் பேரனுமான ராணா டக்குபாதி தெலுங்குத் திரைப்பட உலகில் முன்னணி இளம் நடிகர் ஆவார்.

இராமாநாயுடுவின் மகள் லட்சுமியின் கணவர் பிரபல நடிகர் நாகார்ஜூனா ஆவார். இவர்கள் தற்போது மணமுறிவு பெற்றுள்ளனர். இவர்களுக்கு பிறந்த நாக சைதன்யாவும் தற்போது தெலுங்குத் திரையுலகில் முன்னணி நடிகராக உள்ளார்.


</doc>
<doc id="243902" url="https://ta.wikipedia.org/wiki?curid=243902" title="குடி நீர்">
குடி நீர்

குடி நீர் என்பது மனிதர்களால் உட்கொள்ளப்பட்டால் எவ்வகை பாதிப்பும் ஏற்படுத்தாத நீர் ஆகும். வளர்ந்த நாடுகளில் குடி நீர் குழாய் நீராக வீடுகளில் உணவு தயாரிக்கப் பயன்படுத்தப்பட்டாலும், வணிகம் மற்றும் தொழில்துறையிலேயே குழாய் நீர் அதிகம் பயன்படுகின்றது. இவற்றிற்கு அளிக்கப்படும் நீர், தரக் கட்டுப்பாட்டுகளின் வரையறைகளை எட்டியிருக்கவேண்டும். கழிவறையினைச் சுத்தம் செய்யவோ, நீர்ப்பாசனத்துக்கோ குடி நீர் பயன்படுத்தப்பட்டாலும், தற்காலத்தில், சாம்பல் நீர் இவற்றிற்கு ஒரு மாற்றாக அமைந்துள்ளது.

உலகின் பெரும் பகுதிகளில், மனிதர்களுக்குப் போதுமான குடிநீர் கிடைப்பதில்லை. கிடைக்கும் நீர் நோய்க்காவிகளாலும் நோய்க்காரணிகளாலும் மாசுபட்டுள்ளது. பல நாடுகளில் இவ்வகை மாசுபட்ட நீரினை அருந்துவது உடல்நலக்கேட்டுக்கும், இறப்புக்கும் காரணமாக அமைகின்றது. வளர்ந்துவரும் நாடுகள் தூய குடிநீரினை மக்களுக்கு வழங்குவதையும், அதனால் பொது நலத்தினைக் காப்பதையும் குறிக்கோளாகக் கொண்டுள்ளன.

நீர் மனிதர்களின் வாழ்வுக்கும் பிற உயிரினங்களின் வாழ்வுக்கும் இன்றியமையாதது ஆகும். கொழுப்பைத் தவிர்த்து, நீர் நிறை மூலம், மனித உடலில் சுமார் 70% இருக்கின்றது. வளர்சிதைமாற்றத்திலும், கரைசல்களைக் கரைக்க கரைப்பானாகச் செயல்படுவதிலும் நீருக்குக் குறிக்கத்தக்க பங்கு உண்டு. ஐக்கிய அமெரிக்க சுற்றுச்சூழல் பாதுகாப்பு நிறுவனம், ஒரு சராசரி அமெரிக்கர் ஒரு நாளில் 2.0 லிட்டர் நீரினை அருந்துவதாக முன்னர் அறிக்கையிட்டாலும், இப்போது வயதுக்கு ஏற்றார்போல் உட்கொள்ளும் அளவு மாறுபடுவதாகத் தெரிவிக்கின்றது.

புட்டித் தண்ணீர் பல இடங்களில் குடிநீராக பொது நுகர்வுக்காக விற்கப்படுகிறது.


</doc>
<doc id="243903" url="https://ta.wikipedia.org/wiki?curid=243903" title="குழாய் நீர்">
குழாய் நீர்

குழாய் நீர் என்பது குழாய்களின் வழியாக அளிக்கப்படும் நீரினைக் குறிக்கும். இவ்வகை நீரானது குடிக்க குடிநீராகவும், சமையலுக்கும், கழுவுதலுக்கும், கழிவறைகளைச் சுத்தம் செய்யவும் பயன்படுத்தப்படலாம். கட்டிடத்தினுள் குழாய் அமைப்புகளினால் நீர் பெறப்படலாம். ஆயினும் இம்முறை 19ம் நூற்றாண்டின் முற்பகுதிவரை வெகுசிலருக்கே கிடைத்தது. ஆயினும் பின்னாட்களில் இந்த நிலை மாறி, தற்காலத்தில் வளர்ந்த நாடுகளில் எல்லாருக்கும் இவ்வகையில் நீர் கிடைக்கின்றது. வளர்ந்துவரும் நாடுகளில் ஏழைகளுக்கு இவ்வகை நீர் கிடைப்பது இன்றும் அரிதாகும்.

குழாய் நீர் பொதுவாகக் குடிநீராகவே கருதப்படுகின்றது. ஆயினும் சிலமுறை நீர்த் தரம் குறித்த சிக்கல்கள் எழுந்துள்ளன. ஆதலால் வீடுகளில் நீரினைத் தூய்மையாக்க வடிகட்டியோ, கொதிக்கவைத்தோ, வடித்திறக்கல் முறையினையோ பயன்படுத்தலாம்.

குழாய் நீரானது தூய்மைசெய்த பின்னரே குழாய்களில் செலுத்தப்படுவதால் அவை கிணற்று நீரிலிருந்தும், கை அடி (hand pumps) நீரிலிருந்தும் வேறுபட்டதாகும். இவ்வகை நீரில் தூய்மைநிலை மாறுபடலாம்.


</doc>
<doc id="243905" url="https://ta.wikipedia.org/wiki?curid=243905" title="பஞ்சமகால் மாவட்டம்">
பஞ்சமகால் மாவட்டம்

பஞ்சமகால் மாவட்டம் (Panchmahal), மேற்கு இந்தியாவின், குஜராத் மாநிலத்தின் 33 மாவட்டங்களில் ஒன்று. இம்மாவட்டம் மத்திய குஜராத்தில் அமைந்துள்ளது. இம்மாவட்டத் தலைமையகம் கோத்ரா நகராகும். உலக அளவில் பேசப்பட்ட கோத்ரா தொடருந்து எரிப்பு நிகழ்வு இம்மாவட்டத்தில் 27 பெப்ரவரி 2002இல் நடந்தது. இங்குள்ள சம்பானேர்-பாவாகேத் தொல்லியல் பூங்காவை, யுனேஸ்கோ நிறுவனம் உலகப் பண்பாட்டுக் களங்களில் ஒன்றாக தேர்வு செய்துள்ளது.


கிழக்கிலும், வடகிழக்கிலும் தகோத் மாவட்டம், தெற்கு, தென்கிழக்கு மற்றும் தென்மேற்கில் வதோதரா மாவட்டம், மேற்கில் கேதா மாவட்டம், வடமேற்கில் சபர்கந்தா மாவட்டம், வடகிழக்கில் மகிசாகர் மாவட்டம் எல்லைகளாக கொண்டுள்ளது பஞ்சமகால் மாவட்டம். 

இந்தியாவின் 640 மாவட்டங்களில், இம்மாவட்டம் பொருளாதாரத்தில் மிகவும் வறுமைமிக்க மாவட்டமாக இந்திய அரசின் பஞ்சாயத்துராஜ் அமைச்சகத்தால் 2006ஆம் ஆண்டில் அறிவிக்கப்பட்டது. குஜராத் மாநில அரசின் பிற்படுத்தப்பட்ட பகுதிக்கான மானியம் பெறும் ஆறு மாவட்டங்களில் இதுவும் ஒன்று. 

2011ஆம் ஆண்டு மக்கட்தொகை கணக்கெடுப்பின்படி, இம்மாவட்ட மக்கட்தொகை 2,388,267.
மக்கள் தொகை அடர்த்தி ஒரு சதுர கிலோ மீட்டருக்கு 458 நபர்களாக உள்ளனர். ஆண்-பெண் பாலின விகிதம் 1000-945ஆக உள்ளது. எழுத்தறிவு விகிதம் 73.32%ஆக உள்ளது. 




</doc>
<doc id="243906" url="https://ta.wikipedia.org/wiki?curid=243906" title="மகிசாகர் மாவட்டம்">
மகிசாகர் மாவட்டம்

மகிசாகர் மாவட்டம் (Mahisagar district) – () இந்தியாவின் குஜராத் மாநிலத்தின் 33 மாவட்டங்களில் ஒன்று. இம்மாவட்டம் பஞ்சமகால் மாவட்டம் மற்றும் கேதா மாவட்டத்தின் சில பகுதிகளைக் கொண்டு 15 ஆகஸ்டு 2013இல் புதிதாக துவக்கப்பட்டது.இம்மாவட்ட தலைமையகம் லூனாவாடா நகரம் ஆகும்..


</doc>
<doc id="243907" url="https://ta.wikipedia.org/wiki?curid=243907" title="சுகன்யா சம்ரிதி திட்டம் (செல்வமகள் சேமிப்பு திட்டம் )">
சுகன்யா சம்ரிதி திட்டம் (செல்வமகள் சேமிப்பு திட்டம் )

சுகன்ய சம்ரிதி திட்டம் (Sukanya Samriddhi Accounts ) என்பது இந்தியப் பிரதமர் நரேந்திர மோதியால் ஜனவரி 22 தேதி 2015ஆம் ஆண்டு துவங்கப்பட்டது. இது பெண் குழந்தைகள் மேம்பாட்டுக்கான ஒரு சேமிப்பு திட்டமாக உருவாக்கப்பட்டது.
இந்த திட்டத்தின்படி, 10 வயதுக்குட்பட்ட பெண்குழந்தைகள் பெயரில் அவர்களது பெற்றோரோ அல்லது பாதுகாப்பாளரோ குறைந்தபட்சமான தொகையாக ரூபாய் 1000 செலுத்தி அஞ்சலகங்களில் அல்லது வங்கிகளில் கணக்கைத் தொடங்கலாம். ஒவ்வொரு நிதியாண்டிலும் குறைந்தபட்சமாக ரூபாய் 1000 இக்கணக்கில் செலுத்தப்படவேண்டும். மொத்தம் 14 ஆண்டுகள் அல்லது பெண்ணுக்கு திருமணம் ஆகும்வரை பணம் செலுத்த வேண்டும். ஒரு நிதியாண்டில் குறைந்தபட்சம் 1000 ரூபாயிலிருந்து அதிகபட்சமாக 150000 ரூபாய் வரை வைப்புத்தொகையாகச் செலுத்தலாம். ஆண்டுக்கு 8.3 சதவிகிதம் வட்டி வழங்கப்படுகிறது. இக்கணக்கில் ஒரு நிதியாண்டில் செலுத்தப்படும் தொகைக்கு வருமானவரிவிலக்கு அளிக்கப்படுகிறது. முதிர்வு தொகையை 21ஆம் ஆண்டு இறுதியில் பெறலாம். மேலும் பெண்ணுக்கு 18 வயது நிறைவடையும் போது அவரது கல்வி அல்லது திருமண செலவுக்காக கணக்கில் உள்ள தொகையில் 50 சதவீதத்தை பெற்றுக்கொள்ளலாம்.


செல்வமகள் சேமிப்பு திட்டத்தை தொடங்க அனுமதிபெற்ற இந்திய வங்கிகளின் பட்டியலை கீழே காணலாம்.


இவ்வங்கிகள் மட்டுமின்றி இந்திய அஞ்சலகத்தின் அனைத்து கிளைகளிலும் இத்திட்டத்தை தொடங்கலாம். 



</doc>
<doc id="243909" url="https://ta.wikipedia.org/wiki?curid=243909" title="பார்க் விடுதிகள்">
பார்க் விடுதிகள்

பார்க் ஹோட்டல்கள் என்பது சமகாலத்தில் உருவான ஐந்து நட்சத்திர தரம் கொண்ட ஹோட்டல்களின் குழுமம் ஆகும். ஏபிஜெய் சுரேந்திரா குழுவினைச் சேர்ந்த இந்த ஹோட்டல்களின் தலைமையகம் இந்தியாவின் கொல்கத்தாவில் (மேற்கு வங்கம்) உள்ளது. பார்க் ஹோட்டல்கள் இந்தியாவில், பெங்களூர், சென்னை, ஹைதராபாத், கொல்கத்தா, நேவி மும்பை, புது டெல்லி, விசாகப்பட்டினம், கோவா மற்றும் வேம்பனாடு ஏரி கேரளாவின் உப்பங்கழி ஆகிய இடங்களில் உள்ளது. இவைத் தவிர கொச்சி, கொல்கத்தா, புனே, கோயம்புத்தூர் மற்றும் ஜெய்பூர் ஆகிய இடங்களில் புதிய ஹோட்டல்கள் கட்டப்பட்டு வருகிறது.

இவற்றுள் பார்க் கொல்கத்தா ஹோட்டலுக்கு “தேசிய அளவிலான சுற்றுலா விருது” 2003 – 2004 ஆம் ஆண்டில், அதன் சிறப்புமிக்க சேவையினைப் பாராட்டி இந்திய சுற்றுலாத் துறையினால் வழங்கப்பட்டது. பார்க் பெங்களூர் ஹோட்டலினை டெரென்ஸ் கான்ரான் வடிவமைத்துள்ளார்.

சுரேந்திர பால் என்பவரால் 1967 ஆம் ஆண்டு இந்த ஹோட்டல் தொழில் துவங்கப்பட்டது. இதன் முதன் ஹோட்டல் பார்க் என்ற பெயருடன் 150 அறை வசதிகளைக் கொண்டிருந்த ஹோட்டலாக இது கட்டப்பட்டது. இந்த முதல் ஹோட்டலை கொல்கத்தாவில் நவம்பர் 1 இல் திறந்தனர். 1968 இல் பார்க் விசாகப்பட்டினமும், 1987 இல் பார்க் புது டெல்லியும் திறக்கப்பட்டு அதன் செயல்பாடுகளைத் தொடங்கியது. சுரேந்திரா பால் இறந்த பின்பு அவரின் மகளான பிரியா பால் 1990 ஆம் ஆண்டிலிருந்து நிறுவனத்தினை வழிநடத்த துவங்கினார். அத்துடன் 2000 ஆம் ஆண்டு பார்க் பெங்களூர் ஹோட்டலைத் திறந்தார். அதன்பின்பு சென்னையில் பார்க் சென்னையினை 2002 இல் திறந்தார். இதன் மூலம், பெரும்பாலான இந்திய முக்கிய நகரங்களில் தனது நிறுவனத்தின் செயல்பாடுகளை இக்குழு தொடங்கியது.

2000 ஆம் ஆண்டு ஜன்டர் மன்டர், புது டெல்லியின் பார்க் ஹோட்டல் மறு சீரமைப்பு செய்யப்பட்டது. 2006 ஆம் ஆண்டு ஃபோர்ப்ஸ்-இன், இந்தியாவின் விலைமதிப்புமிக்க உணவகங்களின் வரிசையில் முதல் 10 இடங்களில் ஒன்றைப் பார்க் ஹோட்டல் பிடித்தது. ‘2010 ஆம் ஆண்டின் 100 விடுமுறை நாட்களுக்கான யோசனைகள்’ எனும் இன்டிபென்ட்டட்டின் பட்டியலில் பார்க் ஹோட்டல் ஹைதராபாத் இடம்பெற்றது.


</doc>
<doc id="243910" url="https://ta.wikipedia.org/wiki?curid=243910" title="வின்ஸ் வுகஹன்">
வின்ஸ் வுகஹன்

வின்ஸ் வுகஹன் (Vince Vaughn, பிறப்பு: மார்ச் 28, 1970) ஒரு அமெரிக்க நாட்டு நடிகர், தயாரிப்பாளர், திரைக்கதையாசிரியர் மற்றும் ஆர்வலர் ஆவார். இவர் அன்பினிஷ்டு பிசினஸ் போன்ற பல திரைப்படங்களிலும் மற்றும் பல தொலைக்காட்சி தொடர்களிலும் நடித்துள்ளார்.



</doc>
<doc id="243932" url="https://ta.wikipedia.org/wiki?curid=243932" title="முக்தி தரும் ஏழு நகரங்கள்">
முக்தி தரும் ஏழு நகரங்கள்

முக்தி தரும் ஏழு நகரங்கள் அல்லது சப்த மோட்ச புரிகள் (Sapta Puri) () என்பது இந்துக்களின் தொன்ம நம்பிக்கையின்படி ஏழு புனித நகரங்கள் முக்தி தர வல்லவைகள். புரி எனும் சமசுகிருத மொழிச் சொல்லிற்கு நகரம் என்று பொருள். இந்த ஏழு புனித நகரங்களில் உள்ள புனித நீரில் நீராடினாலேயே முக்தி கிடைக்கும் என்பது நம்பிக்கை. முக்தி தரும் புனித நகரங்கள் வருமாறு:

வாரணாசி புனித நகரம், இந்தியாவின் உத்தர பிரதேச மாநிலத்தில் வாரணாசி மாவட்ட்த்தில் அமைந்துள்ளது. கங்கைக் கரையில் அமைந்த பண்டைய புனித நகரம். முக்தி தரும் ஏழு நகரங்களில் வாரணாசியும் ஒன்று. இதனை காசி என்றும் பனாரஸ் என்றும் அழைப்பர்.

வாரணாசியில் அமைந்த ஜோதி சிவலிங்கம், பன்னிரண்டு ஜோதிர்லிங்கங்களுள் ஒன்றாகும். "வருணா" ஆறும் மற்றும் "அசி" ஆறும் இந்நகரில் பாயும் கங்கை ஆற்றில் கலப்பதால், இந்நகருக்கு வாரணாசி என்ற பெயர் ஏற்பட்டது. 

இங்கு பாயும் புனித ஆறான கங்கையில் நீராடிவதால் அனைத்து பாவங்கள் நீங்கி மோட்சம் பெறுவர் என்பது இந்துக்களின் தொன்ம நம்பிக்கை.

இந்தியாவின் உத்தரப் பிரதேசம் மாநிலத்தில், பைசாபாத் மாவட்டத்தில் சரயு ஆற்றாங்கரையில் அமைந்துள்ளது. ராமர் பிறந்த இடம் ராம ஜென்மபூமி அயோத்தியில் அமைந்துள்ளது. இங்குள்ள புனித ஆறான சரயுவில் நீராடி ராமரை வழிபட்டால் மோட்சம் பெறலாம் என்பது இந்துக்களின் நம்பிக்கை.

இந்தியாவின் தமிழ்நாடு மாநிலத்தில் அமைந்துள்ள காஞ்சிபுரம் நகரம் ஆயிரம் கோயில்களின் நகரம் எனப்புகழ் பெற்றது.
"நகரேஷூ காஞ்சி" - "நகரங்களுள் காஞ்சி" என குறிப்பிட்டுச் சொல்லும் அளவிற்கு பண்டைக்காலத்தில் புகழ் பெற்று விளாங்கிய நகரம் காஞ்சி. பண்டைக் காலத்தில் இந்நகரம் வில் வடிவில், வேகவதி ஆறு எல்லையாய் அமைய, நிர்மாணிக்கப் பட்டதாக குறிப்புகள் உள்ளன. சீன வரலாற்று ஆசிரியர் யுவான் சுவாங் இந்நகரத்திற்கு பயனம் மேற்கொண்டார். அவரது குறிப்பின் படி காஞ்சி நகரம் 6 மைல் சுற்றளவிற்கு பரந்து விரிந்து இருந்தது எனவும், மக்கள் கல்வி, வீரத்தில் சிறந்து விளங்கியதாக குறிப்பிட்டுள்ளார்.

காமாட்சியம்மன் கோயில், ஏகாம்பரநாதர் கோயில், வரதராஜபெருமாள் கோயில், கைலாசநாதர் கோயில் ஆகிய கோயில்கள் முக்கியமானவை.

புனித மதுரா நகரம், இந்திய மாநிலம் உத்தரப்பிரதேசத்தில், அமைந்துள்ளது. மதுராவில் ஓடும் யமுனை ஆற்றில் நீராடி கிருஷ்ணரை வழிபடுவர். 
இந்நகரம், ஆக்ராவிற்கு வடக்கே 50 கிமீ தொலைவிலும் தில்லியிலிருந்து தென்கிழக்கே 145 கிமீ தொலைவிலும் அமைந்துள்ளது. மதுராவிலிருந்து 11 கிமீ தொலைவில் பிருந்தாவனமும் 22 கிமீ தொலைவில் கோவர்தனமும் அமைந்துள்ளன. 

மதுரா இந்து தொன்மவியலின்படி கிருட்டினனின் பிறப்பிடமாகும். மகாபாரதம் மற்றும் பாகவத புராணங்களின்படி மதுராவை தலைநகராகக் கொண்டு சூரசேன இராச்சியத்தை கிருட்டினனின் மாமன் கம்சன் ஆண்டு வந்தான். "கிருஷ்ண ஜென்ம பூமி" எனப்படும் இடத்தில் பாதாள சிறையொன்றில் கிருட்டினன் பிறந்ததாக அந்த இடத்தில் கேசவ தேவ் கோவில் கட்டப்பட்டுள்ளது..

துவாரகை, எழு மோட்ச நகரங்களில் ஒன்று. இது இந்தியாவின் குசராத்து மாநிலத்தின் தேவபூமிதுவாரகை மாவட்டத்தில் அமைந்துள்ளது. யதுகுல அரசர்கள் ஆண்ட "ஆனர்த்தா" நாட்டின் தலைநகராக விளங்கிய துவாரகையை, ஸ்ரீகிருஷ்ணர் புதிதாக அமைத்ததாக நம்பப்படுகின்றது. துவாரகை ஏழு மோட்சபுரிகளில் ஒன்றாக உள்ளது. 108 வைணவத் திருத்தலங்களில் ஒன்றான திருத்துவாரகை இங்கு அமைந்துள்ளது குறிக்கத்தக்கது.
துவாரகையை துவாரவதி என்றும் அழைப்பர். துவாரகை என்பதற்கும் துவாராவதி என்பதற்கும் சமஸ்கிருத மொழியில் பல நுழைவாயில்கள் கொண்ட நகரம் என்று பொருள்.

உஜ்ஜையினி, மத்திய இந்தியாவின் மால்வாப் பகுதியில் அமைந்துள்ள மிகப்பழைய புனித நகரமாகும். 

மகாபாரதத்தின்படி உஜ்ஜயினி அவந்தி அரசின் தலைநகரமாகும். உஜ்ஜைன் இந்துக்களின் ஏழு புனிதத் தலங்களில் ஒன்றாகும். இங்கே 12 ஆண்டுகளுக்கு ஒருமுறை கும்பமேளா என்னும் விழா நடைபெறுகின்றது. சிவபெருமானின் 12 ஜோதிர்லிங்கங்களில் ஒன்றான மகாகாலேஸ்வர ஜோதிர்லிங்கம் இங்கேயே உள்ளது.

அரித்துவார் ஏழு வீடுபேறு வழங்கும் புனித நகரங்களில் ஒன்று. இந்நகரம் இந்தியாவின் உத்தரகண்ட் மாநிலத்தின் ஹரித்வார் மாவட்டத்தில் அமைந்துள்ளது. ஹிந்தியில் ஹரித்வார் என்பது, "ஹரியின் த்வாரம்" அல்லது "கடவுளின் வழி", அதாவது ஹரி என்றால் கடவுள் மற்றும் த்வார் என்றால் வழி எனும் பொருளில் வழங்கப்படுகிறது.. இங்கு பாயும் கங்கை ஆற்றில் 12 ஆண்டுக்கு ஒரு முறை கும்பமேளா நடைபெறும்.



</doc>
<doc id="243933" url="https://ta.wikipedia.org/wiki?curid=243933" title="மிகுவெல் உலோபசு டி லெகாசுபி">
மிகுவெல் உலோபசு டி லெகாசுபி

மிகுவெல் லோபெசு டெ லெகாசுபி ("Miguel López de Legazpi" 
(c. 1502 – ஆகத்து 20, 1572), பாசுக்கு கடல்காண் பயணியும் கிழக்கிந்தியத் தீவுகளில் முதல் எசுப்பானியக் குடியிருப்பை நிறுவியவரும் ஆவார். இவர் எல் அடெலான்டடொ என்றும் எல் வீயோ (மூத்தவர்) என்றும் அறியப்படுகின்றார். புதிய எசுப்பானியாவிலிருந்து (தற்கால மெக்சிக்கோ) அமைதிப் பெருங்கடலைக் கடந்து வந்த லெகாசுபி 1565இல் பிலிப்பீன்சில் செபு நகரத்தை நிறுவினார். பிலிப்பீன்சும் குவாம், மரியானா தீவுகள் போன்ற மற்ற அமைதிப் பெருங்கடல் தீவுக்கூட்டங்களும் அடங்கிய எசுப்பானியக் கிழக்கிந்தியாவின் முதல் தலைமை ஆளுநராகப் பணியாற்றினார். பல்வேறு உள்நாட்டு அரசுகளுடனும் அரசர்களுடனும் அமைதி உடன்பாடு கண்டு மிகுவல் லோபெசு டெ லெகாசுபி உருவாக்கிய எசுப்பானியக் கிழக்கிந்தியாவிற்குத் தலைநகராக மணிலாவை 1571 இல் நிறுவினார். பிலிப்பீன்சின் அல்பே மாநிலத்தின் தலைநகரமான லெகாசுபி நகரம் இவர் நினைவாகப் பெயரிடப்பட்டுள்ளது.



</doc>
<doc id="243943" url="https://ta.wikipedia.org/wiki?curid=243943" title="பிரிஜிட் பார்டோ">
பிரிஜிட் பார்டோ

பிரிஜிட் பார்டோ "Brigitte Bardot", (பாரிஸ், செப்டம்பர் 28, 1934) ஒரு பிரெஞ்சு முன்னாள் நடிகை. பாடகியாகவும் விளம்பர அழகியாகவும் இருந்தார். அவர் 1950கள் மற்றும் 1960களில் பாலியல் சின்னமாக விளங்கினார்.



</doc>
<doc id="243955" url="https://ta.wikipedia.org/wiki?curid=243955" title="மொழிபெயர்ப்பு">
மொழிபெயர்ப்பு

மொழியாக்கம் அல்லது மொழிபெயர்ப்பு ("translation") என்பது மூல மொழியில் (Source Language) உள்ள சொல் அல்லது சொற்றொடர்களை (விடயத்தை எந்தவொரு மேலதிகமான உட்சேர்த்தலுமின்றி), பொருள் மாறாமல் மற்றொரு மொழிச் சொற்களை கொண்டு இலக்கு மொழியில் (Target Language) அறியத் தருதல் ஆகும். இங்கு மேலதிகமான உட்சேர்த்தல் என்பதாவது, மூல மொழியில் குறிப்பிடப்பட்ட விடயத்திற்கு மேலதிகமாக இலக்கு மொழியில் இணைத்தல் என்பதாகவே பொருள்படும். மாறாக "தெளிவாக்கல்" என்பது எழுத்துக்கு முந்தையதாக, பேச்சை வேறுமொழியில் தருவதாகும். மொழியாக்கம் எழுதப்பட்ட இலக்கியத்தை அடுத்தே உருவானது; சுமேரியர்களின் "கில்கமெஷ் காப்பியத்தை" (கி.மு. 2000 வில்) தென்மேற்கு ஆசிய மொழிகளில் பகுதியாக மொழிபெயர்க்கப்பட்டது.

மொழிபெயர்ப்பாளர்கள் மூலமொழியில் உள்ள மரபுத்தொடர்களையும் பயன்பாட்டு பாணிகளையும் மாற்றுமொழி ஆக்கத்தில் புழங்கும் தீவாய்ப்பு உள்ளது. அதேநேரம் இத்தகைய இறக்குமதிகளால் இலக்குமொழி வளப்படுத்தப்பட்டுள்ள நிகழ்வுகளும் உள்ளன. மொழிபெயர்ப்பாளர்களால் பல மொழிகள் மேம்படுத்தப்பட்டுள்ளன.

தொழிற்புரட்சிக்குப் பிறகு, வணிக ஆவணங்களின் தேவைக்காக 18வது நூற்றாண்டின் நடுவிலிருந்து சில மொழிபெயர்ப்பு கூறுகள் முறையான வடிவில் இதற்கென தனிப்பட்ட பள்ளிகளிலும் தொழில்முறை சங்கங்களிலும் கற்பிக்கப்பட்டன.

கி.மு.240-இல் இலீவியஸ் அந்திரோனிக்ஸ் என்பார் கிரேக்க மொழியில் ஹோமர் எழுதிய ஒடிசிஎன்ற காப்பியத்தை இலத்தீன் மொழியில் மொழிபெயர்த்ததே தொன்மையாகும்.இதன்பின்,சிசிரோ,
காட்டலஸ் முதலானோர் பண்டைக் கிரேக்க இலக்கிய படைப்புகளையும் பிற துறைசார் நூல்களையும் இலத்தீன் 
மொழியில் மொழிபெயர்த்தனர்.

கி.பி.எட்டாம் நூற்றாண்டில் அரேபியர்கள் பாக்தாத் நகரில் மொழிபெயர்ப்பு மையம் ஒன்றை நிறுவி கிரேக்க மொழியிலிருந்து,மெய்யியல், மருத்துவம், வானநூல்,உடலியல், பொருளியல்,எண்ணியல்,
சொற்களஞ்சியம்
ஆகியவற்றை அரேபிய 
மொழியில் உருவாக்கினர்.

கி.பி.பன்னிரண்டாம் நூற்றாண்டில் 
ஸ்பெயின் நாட்டிலுள்ள டொலடோவில் அரபு மொழியிலிருந்த யுகிலிட்ஸின் கொள்கைகள்,குரான்,அறிவியல் நூல்கள் முதலானவை இலத்தீன் மொழியில் மொழிபெயர்க்கப்பட்டன.அதன்பின்,
15 ஆம் நூற்றாண்டில் விவிலியம் மற்றும் 
சமய நூல்கள் ஹீப்ரு,ஆங்கிலம்,பிரெஞ்சு, ஜெர்மன்,டச்சு மொழிகளில் மொழிபெயர்ப்பு மேற்கொள்ளப்பட்டது.

பதினேழாம் நூற்றாண்டின் இறுதியில் கிறிஸ்தவ சமயத்தைப் பரப்பிடும் பொருட்டு இந்திய மொழிகளில் விவிலிய கருத்துகள் மொழிபெயர்த்து வழங்கப்பட்டன.பிறகு, இலக்கியம்,தத்துவம்,மருத்துவம்,
வேதங்கள்,அறிவியல் சார்ந்த நூல்கள் ஐரோப்பிய மொழிகளில் மொழிபெயர்க்கப்பட்டன.

மொழிபெயர்ப்பிற்கு சலிக்காத உழைப்பு தேவையிருப்பதால் 1940களில் பொறியியலாளர்கள் தானியக்கமாக மொழிபெயர்க்க (இயந்திர மொழிபெயர்ப்பு) அல்லது மனித மொழிபெயர்ப்பாளருக்கு துணையாக இருக்க கருவிகளை உருவாக்கி வருகிறார்கள். இணையத்தின் வளர்ச்சி உலகளவில் மொழிபெயர்ப்பு சேவைகளுக்கான சந்தையை விரிவுபடுத்தி உள்ளது. மேலும் இடைமுக மொழியின் உள்ளூராக்கலுக்கும் வழிவகுத்துள்ளது.

மொழிபெயர்ப்பின் கோட்பாடு, விவரிப்பு, செயற்பாடு ஆகியவற்றைக் குறித்த முறையான கல்வியை மொழிபெயர்ப்பியல் வழங்குகிறது.

மொழி என்பது தொடர்பாடலுக்கு இன்றியமையாததொரு ஊடகமாகும். மேலும் இவ்வுலகில் சுமார் 6500 மொழிகள் பேசப்படுவதாக குறிப்பிடப்படுகின்றது. 
இவ்வுலகில் உள்ள அனைவராலும் அனைத்து மொழிகளிலும் தங்களது தொடர்பாடல்களை மேற்கொள்ள முடியாது, அதாவது அனைவருக்கும் அனைத்து மொழிகளும் தெரிந்திருக்க வாய்ப்பில்லை என்பதாகும். இச்சந்தர்பத்தில்தான் மொழிபெயர்ப்பு என்பது அவசியமாகின்றது. மொழிபெயர்ப்பானது தொடர்பாடலை இலகுபடுத்தவும், மற்றவரினது கருத்துக்கள் மற்றும் சிந்தனைகளை பரிச்சயமான மொழியில் புரிந்து கொள்வதற்கும் உதவுகின்றது. பெறுமதிமிக்க ஆவணங்கள், புத்தகங்கள், கட்டுரைகள், போன்ற பல்வேறு விடயங்களில் மொழிபெயர்ப்பின் தேவைப்பாடு வேண்டப்படுகின்றது. எழுத்தாளர்களின் கருத்துகள் மற்றும் சிந்தனைகள் ஆகியன மொழிபெயர்ப்பின் மூலமாகவே விரிபுபடுத்தப்படுகின்றது.

மொழிபெயர்ப்பு என்பது ஒரு கலை; அதை அனைவராலும் மேற்கொள்ள முடியாது; அதாவது போதுமான அனுபவம், மூல மற்றும் இலக்கு மொழிகளின் தேர்ச்சி, கிரகித்தல், ஆக்கபூர்வமான சிந்தனை மற்றும் புரிந்து கொள்ளல் போன்ற இன்றியமையாத விடயங்கள் அவசியமாகின்றன. ஒரு வினைத்திறனான மொழிபெயர்ப்பை மேற்கொள்வதற்கு மேற்கூரியவை உதவி புரிகின்றன. மொழிபெயர்ப்புகள் அனைத்தும் ஒரே விதமாக மேற்கொள்ளப்படுவதில்லை. அதாவது மூல மொழியில் உள்ளடக்கப்பட்டிருக்கும் விடயத்தை பொருத்தே அது எவ்வாறான முறையில் மொழிபெயர்க்கப்பட வேண்டும் என்பதானது தீர்மானிக்கப்படுகின்றது. சொல்லுக்கு சொல் மொழிபெயர்ப்பு, வசனத்திற்கு வசன மொழிபெயர்ப்பு, பந்திக்குப் பந்தி மொழிபெயர்ப்பு போன்ற மொழிபெயரப்பு முறைகள்தான் பயன்படுத்தப்படுகின்றன. தகுந்த மூல மொழி உள்ளடக்கத்திற்கு ஏற்றவாறான மொழிபெயர்ப்பு முறை பயன்படுத்தும் போதுதான் வினைத்திறனான மொழிபெயர்ப்பு விளைவாகும்.

மிகவும் பொறுப்பு வாய்ந்ததொரு தொழிலாகவே கருதப்படுகின்றது. மொழிபெயர்ப்பாளர் என்பவர் நிச்சயமாக தேடலை மேற்கொள்ளுபவராகவே இருக்க வேண்டும். அதுவே அவரை சிறந்த மொழிபெயர்ப்பாளராக சமூகத்திற்கு அடையாளங் காட்டும். பல்வேறு துறைகள் பற்றிய அறிவு மற்றும் தெளிவுத்தன்மையானது ஒரு மொழிபெயர்ப்பாளரை ஏனைய சாதாரன மக்களிடமிருந்து வேறுபிரிக்கின்றது. வினைத்திறனானதொரு மொழிபெயர்ப்பு வெளியீட்டை வழங்குவதற்கு ஒரு மொழிபெயர்ப்பாளர் பல்வேறு விடயங்களில் கவனம் செலுத்த வேண்டும். மொழிபெயர்ப்பாளர் ஒருவர் கொண்டிருக்க வேண்டிய பண்புகள்:

அரச அங்கீகாரம் பெற்ற மொழிபெயர்ப்பாளர்களாவே இவர்கள் கருதப்படுகின்றார்கள். உறுதிப்படுத்தப்பட்ட மொழி பெயர்ப்புச் சேவைகள் இவர்கள் மூலமாக மேற்கொள்ளப்படுகின்றது. அதாவது பிறப்புச் சான்றிதழ்கள், இறப்புச் சான்றிதழ்கள், கல்விச் சான்றிதழ்கள், அரச ஆவணங்கள், சட்டக் கோவைகள், உறுதிப் பத்திரங்கள், தேசிய அடையாள அட்டைகள் போன்ற பல்வேறு விதமான ஆவணங்கள் இவர்களால் மாத்திரமே மொழிபெயர்க்கப்பட்டு உறுதிப்படுத்தப்படுகின்றன. பல்வேறு நாடுகளில் இப்பதவியானது அந்நாடுகளின் நீதி அமைச்சுகளினால் வழங்கப்படுகின்றன. இலங்கையை பொறுத்தமட்டில் மொழிபெயர்ப்பாளர் பரீட்சை மூலமாக சத்தியப்பிரமான மொழிபெயர்ப்பாளர்கள் தெரிவு செய்யப்படுகின்றார்கள். மாவட்ட நீதி மன்றம் ஒன்றில் சத்தியப்பிரமானம் மேற்கொள்ளும் பட்சத்தில் குறிப்பிட்ட தெரிவு செய்யப்பட்ட மொழிபெயர்ப்பாளர் ஒருவர் சத்தியப்பிரமான மொழிபெயர்ப்பாளரொருவராகின்றார்.

நவீன மொழிபெயர்ப்பானது புராதன மொழிபெயர்ப்பிலிருந்து சற்று தொழில்நுட்ப ரீதியாக முன்னேற்றமடைந்ததொரு முறையாக காணப்படுகின்றது. இணையப் புரட்சி மற்றும் கணினி மென்பொருள் மேம்பாடு போன்றன நவீன மொழிபெயர்ப்புக்கு ஊக்கியாக அமைந்து விடுகின்றது. நவீன மொழிபெயர்ப்பானது முற்று முழுதாக கணினி மயப்படுத்தப்பட்டதொரு முறையாகவே உருவாக்கப்படுகின்றது. பல்வேறு மொழிபெயர்ப்பு மென்பொருட்கள் மனித மொழிபெயர்ப்பை இலகு படுத்துவதற்காக கையாளப்படுகின்றன. மிகவும் செம்மையான மொழிபெயர்ப்பொன்றை விரைவாகவும், வினைத்திறனாகவும் மேற்கொள்வதற்க்கு மொழிபெயர்ப்பு மென்பொருட்கள் கைகொடுக்கின்றன. வேட்-பாஸ்ட், எஸ்டிஎல் ரெடோஸ் போன்றன மிகவும் பிரபலமான மொழிபெயர்ப்பு மென்பொருட்களாக தரப்படுத்தப்பட்டுள்ளன.

மொழிபெயர்ப்பு என்பது தற்போதுள்ள பல்வேறு துறைகளில் மிகவும் தேவைப்பாடுள்ள ஒரு விடயமாக அவதானிக்கப்படுகின்றது. இணையப் புரட்சியில் மொழிபெயர்ப்பின் பங்கு அளப்பறியதொன்று. தகவல் தொழில்நுட்ப பயன்பாட்டை இலகுவாக கையாள்வதற்கு மொழிபெயர்ப்பானது உதவி புரிகின்றது. தற்போது கணினிகள் மற்றும் கைபேசிகளை விரும்பிய மொழிகளில் மொழிபெயர்ப்பு செய்து பயன்படுத்தலாம். இதன் மூலம் மொழிப் பிரச்சினைக்கு இலகுவான தீர்வு எட்டப்படுகின்றது. குறிப்பாக அன்றி பொதுவாக அனைத்து துறைகளிலும் மொழிபெயர்ப்பின் கேள்வி வேண்டப்படுகின்றது. சட்டத்துறை, வைத்தியத்துறை, தொழில்நுட்பத்துறை, அரசியல்துறை, மனிதவளத்துறை போன்ற ஒருநாட்டின் பிரதான அனைத்து துறைகளிலும் இதன் தாக்கம் செல்வாக்கு செலுத்துகின்றது.

நாளொன்றுக்கு அதிகமாக ஊதியம் பெறக்கூடிய தொழில்களில் மொழிபெயர்ப்பும் தன்னை உட்படுத்தியிருக்கின்றது என்று சொல்லும் அளவுக்கு மிகவும் சௌகரியமான மற்றும் கௌரவமானதொரு வருமானம் இதன் மூலம் பெறப்படுகின்றது. பக்கம் ஒன்றிற்கான கட்டணம், சொல் ஒன்றிற்கான கட்டணம், மணித்தியாலம் ஒன்றிற்கான கட்டணம், திட்டம் ஒன்றிற்கான கட்டணம் என்ற அடிப்படையில் மொழிபெயர்ப்பின் கட்டண விபரங்கள் அமையப்பெற்றுள்ளன.

மொழிபெயர்ப்புப்பின் தனித்துவத்தை மொழிபெயர்ப்பின் சிறப்பியல்புகள் வெளிப்படுத்துகின்றன.இப்பண்புகள் நான்கு வகைப்படும்.அவையாவன:

1)வரிவடிவம்,

2)ஒலி வடிவம்,

3)உணர்ச்சி,

4)பொருளுணர் திறன்.

இதுதவிர,எளிய மொழிநடை,ஆற்றொழுக்கான வாசிப்புத் தன்மைக்கு இடங்கொடுத்தல்,பொருள் நயத்திற்கு முக்கியத்துவம் அளித்தல்,மயக்கத்திற்கு இடமளிக்காமை,கருத்துத் தெளிவு,பொதுவழக்குச் சொற்களைப் பயன்படுத்துதல்,மூல ஆசிரியரின் கருத்து, உணர்ச்சிக்கு மட்டுமே வாய்ப்பளித்தல்,மூலமொழிச் சொல்லிற்கு நிகரான சொற்களை அகராதியைக்கொண்டு பெறுமொழியை வளப்படுத்துதல் போன்ற பண்புகளை மனத்தில்கொண்டு மொழிபெயர்ப்புப் பணி மேற்கொள்ளப்படுதல் நல்லது.

மொழிபெயர்ப்பு என்பது கோட்பாடுகளின் வழி நிகழ்வதாகும்.

1.ஒலியன் மொழிபெயர்ப்பு

2.சொல்லுக்குச் சொல் மொழிபெயர்ப்பு

3.யாப்பு மொழிபெயர்ப்பு

4.உரைநடை மொழிபெயர்ப்பு

5.சந்த மொழிபெயர்ப்பு

6.விடுநிலைப்பா மொழிபெயர்ப்பு

7.விளக்க மொழிபெயர்ப்பு

டோலட் என்பவர் பிரெஞ்சு மொழியில் கி.பி.1540-இல் பின்வரும் மொழிபெயர்ப்புக் கோட்பாடுகளை வெளியிட்டார்.அவையாவன:

1)மொழிபெயர்ப்பவர் மூலத்தின் உணர்வுகளையும் பொருளையும் சுதந்திரமாகத் தெளிவுபடுத்துதல்.

2)மூலமொழி,பெறுமொழி இரண்டிலும் புலமை பெற்றிருத்தல்.

3)வார்த்தைக்கு வார்த்தை மொழிபெயர்த்தலைத் தவிர்த்தல்.

4)பொதுவான மொழிவடிவத்தைக் கடைப்பிடித்தல்.

5)மூலநூலின் சொல்வரிசையில் தேவையானவற்றைத் தேரந்தெடுத்துப் பொருத்தமுற மொழிபெயர்த்தல்.

மொழிபெயர்ப்புச் சிக்கல்கள் பலதரப்பட்டவை.அவையாவன:

1.மொழியின் தனித்தன்மைகள்.

2.தொடரமைப்புகளில் மாறுபாடுகள்.

3.பண்பாட்டு இடைவெளிகள்.

4.தனிநபர் உறவுமுறைச் சிக்கல்கள்.

5.குடும்ப உறவு பெயர்ச் சிக்கல்கள்.

6.மரியாதை வழக்குகள்.

7.மொழியியல் பிரச்சினைகள்.

8.இடக்கரடக்கல்.

9.ஒருபொருட் பன்மொழி.

10.பொருள் மயக்கம்.

ந.முருகேச பாண்டியன்,
மொழிபெயர்ப்பியல்,
உயிர்எழுத்து பதிப்பகம்,
திருச்சி-1,
முதற்பதிப்பு:ஜூன்-2008.




</doc>
<doc id="243957" url="https://ta.wikipedia.org/wiki?curid=243957" title="பொம்பெய் (திரைப்படம்)">
பொம்பெய் (திரைப்படம்)

பொம்பெய் இது ஒரு 2014ம் ஆண்டு தமிழில் வெளியான ஆங்கிலமொழித் திரைப்படம். இந்த திரைப்படத்தை பால் டபிள்யூ.எஸ்.ஆன்டர்சன் இயக்கி உள்ளார். கிட் ஹாரிங்டன், கேரி அன்னே மோஸ், எமிலி ப்ரௌனிங், அக்பஜே உள்ளிட்ட பலர் நடித்துள்ளனர். இந்தத் திரைப்படத்தை கோன்ச்டடின் பிலிம், இம்பாக்ட் பிக்சர்ஸ், டான் கார்மொடி ப்ரோடக்ஸன் போன்ற நிறுவனங்கள் விநியோகம் செய்கின்றன. இத்திரைப்படம் பிப்ரவரி 18 ஆம் திகதி புவெனஸ் ஐரிஸிலும், பிப்ரவரி 21 ஆம் திகதி கனடாவிலும், பிப்ரவரி 27 ஆம் திகதி செருமனியிலும் வெளியானது.

கி.பி. 62ஆம் நூற்றாண்டு காலகட்டத்தில் ரோமானியர்களால் தனிப்பட்ட இனம் ஒன்று முழுமையாக அழிக்கப்படுகிறது. அந்த இனத்தில் மிஞ்சும் ஒரேயொருவனான ‘மிலோ’ (கிட் ஹாரிங்டன்) அடிமையாக வளர்க்கப்பட்டு மிகப்பெரிய ‘க்ளாடியேட்டர்’ வீரனாக உருவாகிறான். ரோமானியர்களால் புதிதாக உருவாக்கப்படும் பொம்பெயி நகரவிழா கொண்டாட்டத்திற்காக அடிமைகள் அனைவரும் அந்த நகருக்கு அழைத்து வரப்படுகிறார்கள்.

அங்கே வரும் நாயகன் மிலோவுக்கும் பொம்பெயி நகரை உருவாக்கிய தலைமை நிர்வாகியின் மகள் கேஸியாவுக்கும் (எமிலி ப்ரெளிங்) காதல் மலர்கிறது. ஆனால் ரோமானிய செனட்டரும் கேஸியாவை அடைய நினைக்கிறான். அடிமைகளுக்கும் ரோமானியர்களுக்கும் மிகப்பெரிய மோதல் ஒன்று நடக்கிறது. அப்பொழுது பொம்பெயி நகரின் தூரத்தில் இருக்கும் எரிமலை ஒன்று வெடித்துச்சிதறுகிறது. மொத்த நகரமும் கலவரப் பூமியாகிறது. அதற்குப் பிறகு என்ன நடந்தது என்பதுதான் கதை.




</doc>
<doc id="243958" url="https://ta.wikipedia.org/wiki?curid=243958" title="65 ஆவது பெர்லின் சர்வதேசத் திரைப்பட விழா">
65 ஆவது பெர்லின் சர்வதேசத் திரைப்பட விழா

65 ஆவதுபெர்லின் சர்வதேசத் திரைப்பட விழா பிப்ரவரி 5, 2015 முதல் பிப்ரவரி 15, 2015 வரை நடைபெற்றது. இவ்விழாவில் நடுவர் குழுவுக்குத் தலைவராகப் அமெரிக்கத் திரைப்பட இயக்குநர் டேரன் அரோனாப்ஸ்கி இருந்தார்.
"விம் வென்டெர்ஸ்" என்ற ஜெர்மானிய திரைப்பட இயக்குநருக்குக் கெளரவ தங்க கரடி விருது அளிக்கப்பட்டது.
சாபர் பனாகி இயக்கத்தில் வெளிவந்த ஈரானிய திரைப்படமான "டாக்சி" தங்கக்கரடி விருதை வென்றது.



</doc>
<doc id="243960" url="https://ta.wikipedia.org/wiki?curid=243960" title="டாம் வில்கின்சன்">
டாம் வில்கின்சன்

டாம் வில்கின்சன் () (பிறப்பு: 5 பிப்ரவரி 1948) ஒரு இங்கிலாந்து நாட்டுத் திரைப்பட நடிகர் ஆவார். இவர் மைக்கேல் கிளேட்டன், செல்மா, அன்பினிஷ்டு பிசினஸ், லிட்டில் பாய் போன்ற பல திரைப்படங்களில் நடித்துள்ளார்.



</doc>
<doc id="243961" url="https://ta.wikipedia.org/wiki?curid=243961" title="ரிச்சர்ட் மேடன்">
ரிச்சர்ட் மேடன்

ரிச்சர்ட் மேடன் ("Richard Madden", பிறப்பு: 18 சூன் 1986) ஒரு ஸ்காட்லாந்து நாட்டு நடிகர் ஆவார். இவர் சிண்ட்ரெல்லா போன்ற சில திரைப்படங்களிலும் மற்றும் கேம் ஆஃப் த்ரோன்ஸ் போன்ற தொலைக்காட்சி தொடர்களிலும் நடித்துள்ளார்.

ரிச்சர்ட் மேடன் 18 ஜூன் 1986ஆம் ஆண்டு எல்டர்ஸ்லீ ஸ்காட்லாந்தில் பிறந்தார். இவரது தாயார் பேட் ஒரு வகுப்பறையில் உதவியாளராக பணிபுரிகின்றார். இவரது தந்தை ரிச்சர்ட் தீ சேவையில் பணிபுரிகின்றார். இவருக்கு இரண்டு சகோதரிகள் உண்டு. 

இவரும் நடிகை ஜென்னா கோல்மன்னும் 2011ஆம் ஆண்டு முதல் ஒரு உறவில் உள்ளார்கள். 


</doc>
<doc id="243963" url="https://ta.wikipedia.org/wiki?curid=243963" title="இலங்கத்து சுல்தானகம்">
இலங்கத்து சுல்தானகம்

இலங்கத்து சுல்தானகம் (Langkat Sultanate) எனப்படுவது தற்கால இந்தோனேசியாவில் வடக்கு சுமாத்திராவில் இலங்கத்து பிராந்தியத்தில் அமைந்திருந்த இறைமையுள்ள முஸ்லிம் நாடு ஆகும். இது இந்தோனேசியாவில் இஸ்லாம் பரவுவதற்கு முன்பிருந்தே நிலைபெற்றிருந்த போதிலும், இதன் பதியப்பட்ட வரலாறு 17 ஆம் நூற்றஆண்டிலிருந்து மாத்திரமே காணப்படுகிறது.


</doc>
<doc id="243964" url="https://ta.wikipedia.org/wiki?curid=243964" title="இரண்டாம் கிருட்டிணன்">
இரண்டாம் கிருட்டிணன்

இரண்டாம் கிருட்டிணன் (ஆட்சிக்காலம் 878-914 ) என்பவன் ஒரு இராஷ்டிரக்கூட மன்னனாவான். இவன் தன் தந்தையான முதலாம் அமோகவர்சனின் மறைவுக்குப் பிறகு அரியணை ஏறினான். இவனது பெயர் கன்னடத்தில் " கன்னரா" என்று அழைக்கப்பட்டது. இவனது அரசி செடி என்கிற ஹய்யாய நாட்டு இளவரசி மகாதேவி ஆவார். இவன் பெயர் குறிப்பிடப்பட்டுள்ள துவக்கக்காலக் கல்வெட்டுகளைக் காணும்போது இவனது தந்தையின் வாழ்நாளின் இறுதி ஆண்டுகளின் போதே இவனது ஆட்சி தொடங்கியது என்று தெரிகிறது. இரண்டாம் கிருட்டிணன் ஆட்சியின் போதும் பேரரசின் விரிவாக்கம் ஏற்ற இறக்கத்துடன் இருந்தது, இவனது ஆட்சிக் காலத்தில் இலக்கியத்தில் முக்கியமான முன்னேற்றங்கள் ஏற்பட்டன.

இவனைக் கீழைச் சாளுக்கிய மன்னனான மூன்றாம் குணகவிசயாதித்தன் மத்திய இந்தியாவுக்கு பின்வாங்க வைத்தான். மூன்றாம் குணகவிசயாதித்தன் இறந்த பிறகு, ஆட்சிக்குவந்த சாளுக்கிய பீமனுக்கு எதிராக இரண்டாம் கிருட்டிணன் 892 இல் போர் தொடுத்து அவனைத் தோற்கடித்து வெற்றி கண்டான். சாளுக்கிய பீமன் இராஷ்டிரகூடர்களிடம் தள்ளி இருந்து வேங்கியில் தனது ஆட்சியைத் தொடர்ந்தான். ஒரு சில ஆண்டுகள் கழித்து, இரண்டாம் கிருட்டிணனை எதிர்த்து நிரவத்யபுரா மற்றும் பெருவங்குரு ஆகிய இடங்களில் கீழைச் சாளுக்கியர்கள் போரிட்டனர். எனினும் இறுதியில் இரண்டாம் கிருட்டிணன் ஆந்திரத்தை வெற்றிகொண்டான் . [2]

இரண்டாம் கிருட்டிணன் குசராத்தின் பிரத்திஹார மரபினனான முதலாம் குர்ஜராத்ர போஜனை தோற்கடித்து குஜராத்தைத் தனது நேரடி ஆட்சியின் கீழ் கொண்டு வந்து இணைத்தான். மேலும் பங்கா, கலிங்க, மகத அரசாட்சிகளை தோற்கடித்தான். இதனால் இவனுடைய ஆட்சியின் செல்வாக்கு வடக்கே கங்கை ஆற்றிலிருந்து தெற்கே கன்னியாகுமரிவரை பரவியது. இவன் அகலவர்சன் மற்றும் சுபதுங்கன் போன்ற பட்டங்களை சூட்டிக்கொண்டான்.

தனது மகளை முதலாம் ஆதித்த சோழனுக்குத் திருமணம் செய்வித்தான். . இதனால் இவனின் செல்வாக்கு தமிழ் நாட்டிலும் நிலவியது. முதலாம் ஆதித்த சோழன் இறந்த பிறகு, இரண்டாம் கிருஷ்ணன், தன் பேரன் கன்னர தேவனைச் சோழ நாட்டின் அரியணையில் அமரச்செய்த முயற்சியை முதலாம் பராந்தகன் முறியடித்து மன்னனானான். இரண்டாம் கிருட்டிணன் தனது நன்பர்களான வைதும்பர்கள், பாணர்கள் உதவியுடன் 916இல் தமிழ்நாட்டின் மீது படையெடுத்தான். இதன் நோக்கம் சோழர்கள் மீதான தனது செல்வாக்கை உறுதிப்படுத்திக்கொள்வது ஆகும். ஆனால் இந்த வல்லம் போரில் சோழர்களை வெற்றிகொள்ள இயலவில்லை.



</doc>
<doc id="243966" url="https://ta.wikipedia.org/wiki?curid=243966" title="சம்பாசு சுல்தானகம்">
சம்பாசு சுல்தானகம்

சம்பாசு எனப்படுவது தற்கால இந்தோனேசியாவின் கலிமந்தான் தீவில் நிலைத்திருந்த ஒரு பாரம்பரிய மலாய நாடு ஆகும்.

சம்பாசு அரசு 1609 ஆம் ஆண்டு செப்புடாவின் வழித்தோன்றலால் நிறுவப்பட்டது. செப்புடா தனது மகளை புரூணை சுல்தானின் வழித்தோன்றலாகிய ஒருவருக்கு மணமுடித்துக் கொத்தாள். அவர்களின் பிள்ளையாகிய முதலாம் முகம்மது சைபுத்தீன் சம்பாசு அரசின் முதலாவது சுல்தான் ஆனார்.

1812 ஆம் ஆண்டு ஒல்லாந்துக் கிழக்கிந்தியக் கம்பனியினால் சம்பாசு அரசின் தலைநகரம் தாக்கப்படும் வரை இவ்வரசு இறைமையுள்ள சுதந்திர நாடாக நிலவியது. 1819 ஆம் ஆண்டு முதல் ஒல்லாந்துக்காரர்கள் இவ்வரசின் நடவடிக்கைகளில் அடிக்கடி தலையிட்டனர். அவர்களே சுல்தான் இரண்டாம் அபூபக்கர் தாஜுத்தீனை சாவகத்துக்கு நாடு கடத்தினர்.
1942 ஆம் ஆண்டு யப்பானியரால் வெற்றி கொள்ளப்படும் வரை இவ்வரசு நெடுங்காலம் ஆட்சியிலிருந்த ஆட்சியாளர்களைக் கொண்டு நிலைத்திருந்தது. 1946 ஆம் ஆண்டு மண்டோர் எனுமிடத்தில் பொந்தியானா நிகழ்வின் போது இதன் ஆட்சியாளராயிருந்த சுல்தான் இரண்டாம் முகம்மகது இபுறாகீம் சபியுத்தீன் கொலை செய்யப்பட்டார். அதன் பின்னர் இப்பகுதி யப்பானிய சபையினால் ஆளப்பட்ட போதிலும், 1946 இல் ஒல்லாந்துக்காரர் மீண்டதுடன் சுல்தானகம் மீளமைக்கப்பட்டது. ஒல்லாந்துக்காராரால் ஆட்சியிலமர்த்தப்பட்ட சுல்தான் 1956 ஆம் ஆண்டு இறந்தார். அதன் பின்னர் மற்றுமொரு சுல்தான் ஆட்சி பீடமேறவில்லை.

1984 இலிருந்து அரச குடும்பத்தின் தலைவராயிருந்த சம்பாசின் வினாத்தா குசுமா 2000 ஆம் ஆண்டு சுல்தானாக அங்கீகரிக்கப்பட்டதுடன் 2001 ஆம் ஆண்டு யூலைத் திங்கள் முதல் சுல்தானாகாப் பதவி வகித்தார். அவர் 2008 இல் இறந்தார். 2008 பெப்பிரவரித் திங்கள் முதல் தற்போதைய சுல்தான் முகம்மது தர்ஹான் பதவி வகிக்கிறார்.



</doc>
<doc id="243967" url="https://ta.wikipedia.org/wiki?curid=243967" title="ஸ்பைக்கர் வட்டமையம்">
ஸ்பைக்கர் வட்டமையம்

ஸ்பைக்கர் வட்டமையம் ("Spieker center"), முக்கோண மையங்களுள் ஒன்றாகும். கிளார்க் கிம்பர்லியின் முக்கோண மையங்கள் கலைக்களஞ்சியத்தில் இப்புள்ளி X(10) எனப் பட்டியலிடப்பட்டுள்ளது. இது முக்கோணத்தின் சுற்றளவின் பொருண்மை மையமாக (center of mass) வரையறுக்கப்பட்டுள்ளது. முக்கோணம் "ABC"இன் ஸ்பைக்கர் வட்டமையமானது அம்முக்கோண வடிவிலமைந்த கம்பிச்சட்டத்தின் திணிவு மையமாக இருக்கும். 19 ஆம் நூற்றாண்டின் செர்மானிய வடிவவியலாளர் தியோடர் ஸ்பைக்கரைச் சிறப்பிக்கும் விதமாக இப்புள்ளி ஸ்பைக்கர் வட்டமையம் என அழைக்கப்படுகிறது.

ஸ்பைக்கர் வட்டமையத்தை கீழ்க்காணும் இரு முடிவுகளைக் கொண்டு காணலாம்:

முக்கோணம் "ABC"இன் ஸ்பைக்கர் வட்டமையம் "S" எனில்:.

[[பகுப்பு:முக்கோண மையங்கள்]]

</doc>
<doc id="243970" url="https://ta.wikipedia.org/wiki?curid=243970" title="மன்னார்குடி ராசகோபால சுவாமி கோயில்">
மன்னார்குடி ராசகோபால சுவாமி கோயில்

மன்னார்குடி ராசகோபால சுவாமி கோயில் மன்னார்குடி, தமிழ்நாடு, இந்தியாவில் அமைந்துள்ள ஒரு வைணவக் கோயில் ஆகும். இங்கு உறையும் ராசகோபாலசுவாமி கிருஷ்ணரின் ஒரு வடிவமாக அறியப்படுகிறது. இந்தக் கோவில் 23 ஏக்கர் (93,000 மீ 2) பரப்பளவில் பரவியுள்ளது. குருவாயூரைச் சேர்த்து இந்த கோவிலை தட்சிண துவாரகை (தெற்கு துவாரகா) என இந்துக்கள் கூறுகின்றனர்.

உறையும் ராஜகோபால சுவாமியின் திருஉருவத்தின் உயரம் 12 அடி (3.7 மீ) ஆகும். ஆலயம் நுழைவு வாயிலில் மழை நீர் சேகரிக்கப்பட ஒரு பெரிய தொட்டி அமைக்கப்பட்டுள்ளது. திருக்கோவில் வளாகத்தில் 16 கோபுரங்களுடன் (கோபுரம் நுழைவாயில்), 7 தூண்கள் (பிராகாரத்தில்), 24 சன்னதிகள், ஏழு மண்டபங்கள் (அரங்குகள்) மற்றும் ஒன்பது புனித தீர்த்தங்கள் (கோவில் குளங்கள்) உள்ளன. உற்சவர் சிலை சோழர் காலத்தினைச் சேர்ந்த ஓரு வெண்கலச் சிலை ஆகும். இங்குள்ள குளம் 1,158 அடி நீளமும், 837 அடி அகலமும் கொண்டுள்ளது; இது ஹரித்திராந்தி என அழைக்கப்படுகிறது

நான்கு வேதங்களையும் கற்றுணர்ந்த பெரியோர்கள் இங்கு வாழ்ந்தமையால் ராஜாதி ராஜ சதுர்வேதி மங்கலம் என்றும், செண்பக மரங்கள் அடர்ந்த காடுகள் நிறைந்து காணப்பட்டதனால் சென்பகாரண்யா க்ஷேத்திரம் எனவும், குலோத்துங்க சோழன் இக்கோயிலை அமைத்தபடியால் குலோத்துங்க சோழ விண்ணகரம் என்றும், ஸ்ரீ ராஜகோபாலன் கோயில் கொண்டிருப்பதால் ராஜமன்னார்குடி என்றும், மன்னர்கள் கோபாலனுக்கு கோயில் கட்டியதால் மன்னார்கோயில் என்றும், இவ்வூர் அழைக்கப்படுகிறது.
இந்தக் கோவில் குலோத்துங்க சோழனால் சுண்ணாம்புக் கலவை மற்றும் செங்கல் கொண்டு கிபி 1070-1125 இல் கட்டப்பட்டது. மன்னார்குடி ஸ்ரீ ராஜாதி ராஜா சதுர்வேதி மங்கலம் என குறிப்பிடப்படுகிறது, மேலும் மன்னார்குடி நகரம் கோவில் சுற்றி வளரத் தொடங்கியது.

இக்கோயிலில் ஆண்டுதோறும் நடைபெறும் பங்குனிப் பெருவிழா 18 நாட்களும், அதைத் தொடர்ந்து, 12 நாள்கள் நடைபெறும் விடையாற்றி விழா கிருஷ்ண தீர்த்த தெப்ப உத்சவத்துடன் நிறைவடையும்.
இந்தக் கோயிலில் ஆண்டுதோறும் ஆடிப்பூரத்தன்று செங்கமலத் தாயார் தேரில் எழுந்தருளும் உள்பிரகார தேரோட்டம் நடைபெறும். இந்தத் தேர் கடந்த 1892-ஆம் ஆண்டில் உருவாக்கப்பட்டதாக அறியப்படுகிறது. 2014ஆம் ஆண்டு மொத்தம் ரூ.26.50 லட்சத்தில் புதிய தேர் செய்யும் பணி நிறைவுற்றது.


</doc>
<doc id="243971" url="https://ta.wikipedia.org/wiki?curid=243971" title="ஜம்பி சுல்தானகம்">
ஜம்பி சுல்தானகம்

ஜம்பி சுல்தானகம் சுமாத்திராவின் வடக்கில் நிலை பெற்றிருந்த ஓர் அரசு ஆகும். இது தற்கால இந்தோனேசியாவின் ஜம்பி மாகாணத்தில் அமைந்திருந்தது.

இச்சிற்றரசு தொடர்பில் 1682 ஆம் ஆண்டு ஒல்லாந்துக் கிழக்கிந்தியக் கம்பனிக்கும் சியாம் அரசுக்குமிடையில் முரண்பாடு ஏற்பட்டது.

19 ஆம் நூற்றாண்டின் இறுதியில் ஒல்லாந்துக்காரர்கள் இதன் சுல்தானைத் தமது கைப்பொம்மையாகப் பயன்படுத்தி, இவ்வரசைத் தமது ஆட்சியுடன் இணைத்துக் கொண்டனர். 1907 ஆம் ஆண்டு இதன் மரபு வழி ஆட்சியாளரிடம் இறுதியாக ஒட்டிக் கொண்டிருந்த அதிகாரமும் இல்லாதொழிக்கப்பட்டது.


</doc>
<doc id="243973" url="https://ta.wikipedia.org/wiki?curid=243973" title="குளோரியா மகபகல்-அர்ரொயோ">
குளோரியா மகபகல்-அர்ரொயோ

குளோரியா மகபகல்-அர்ரொயோ ("Gloria Macapagal-Arroyo", பிறப்பு:ஏப்ரல் 5, 1947) பிலிப்பினோ அரசியல்வாதியும் 2001 முதல் 2010 வரை பிலிப்பீன்சின் 14வது குடியரசுத் தலைவராக பொறுப்பேற்றவரும் ஆவார். 1998 முதல் 2001 வரை பிலிப்பீன்சின் துணைக் குடியரசுத் தலைவராகவும் இருந்துள்ளார். 2010 முதல் பம்பங்காவின் இரண்டாவது தேர்தல் மாவட்டத்திலிருந்து நாடாளுமன்ற உறுப்பினராக இருந்து வருகின்றார். கொரசோன் அக்கினோவிற்குப் பிறகு நாட்டின் இரண்டாவது பெண் குடியரசுத் தலைவராக பொறுப்பாற்றியப் பெருமை இவருக்குண்டு. முன்னாள் குடியரசுத் தலைவரான டியோசுடடோ மகபகல்லின் புதல்வி ஆவார். முறையாகத் தேர்ந்தெடுக்கப்பட்ட பிலிப்பீன்சின் முதல் பெண் உதவிக் குடியரசுத் தலைவரும் இவரேயாவார்.

அர்ரொயோ அடெனியோ டி மணிலா பல்கலைக்கழகத்தில் பொருளியல் பேராசிரியையாக இருந்தார்; அப்போது பெனிக்னோ அக்கீனோ III அவரது மாணாக்கர்களில் ஒருவராக இருந்தார். 1987இல் குடியரசுத் தலைவர் கொரசோன் அக்கினோ அழைப்பினால் அரசு நிர்வாகத்தில் சேவை துவங்கிய அர்ரொயோ வணிகம் மற்றும் தொழிற்துறை அமைச்சகத்தில் துணை அமைச்சராகவும் இணை அமைச்சராகவும் பணியாற்றினார். 1992 முதல் 1998 வரை பிலிப்பீனிய மேலவை (செனட்) உறுப்பினராக சேவையாற்றிய பின்னர் குடியரசுத் தலைவர் ஜோசப் எஸ்திராடாவின் கீழ் துணைக் குடியரசுத் தலைவர் பதவிக்குப் போட்டியிட்டு தேர்ந்தெடுக்கப்பட்டார். எஸ்திராடா மீது ஊழல் குற்றச்சாட்டுக்கள் எழுந்தபோது சமூக நலத்துறை மற்றும் மேம்பாட்டு அமைச்சராக இருந்த அர்ரொயோ தமது பதவி விட்டு விலகினார். குடியரசுத் தலைவருக்கு எதிரான அணியில் இணைந்து ஊழலுக்கு எதிராக போராடினார். 2001 எஸ்டா புரட்சியை அடுத்து எஸ்திராடா பதவி விலக நேரிட்டது; சனவரி 20, 2001 இல் தலைமை நீதிபதி அர்ரொயோவிற்கு குடியரசுத் தலைவராக பதவிப்பிரமாணம் செய்வித்தார். மே, 2004 இல் நடந்த சர்ச்சைமிக்க குடியரசுத் தலைவர் தேர்தலில் முழு ஆறு ஆண்டுகளுக்கு குடியரசுத் தலைவராகத் தேர்ந்தெடுக்கப்பட்டார்; சூன் 30, 2004 இல் பதவி ஏற்றுக்கொண்டார். குடியரசுத் தலைவராகத் தேர்ந்தெடுக்கப்பட்ட பின்னர் நாடாளுமன்ற மக்களவைக்கு தேர்ந்தெடுக்கப்பட்டார். பிலிப்பீன்சில் உயர்பதவியில் உள்ள ஒருவர் இவ்வாறு கீழுள்ள அலுவல்நிலைக்கு தேர்ந்தெடுக்கப்படுவது இது இரண்டாவது முறையாகும்; முன்னதாக ஒசே பி. லாரல் என்ற குடியரசுத் தலைவர் இவ்வாறு செய்துள்ளார்.

நவம்பர் 18, 2011 அன்று தேர்தல் முறைகேடுகளுக்காக அர்ரொயோ கைது செய்யப்பட்டார். குவிசோன் நகரத்திலுள்ள மாவீரர்கள் நினைவு மருத்துவ மையத்தில் அவர் காவலில் வைக்கப்பட்டார். சூலை 2012 இல் பிணையில் விடுதலையானார். அக்டோபர் 2012 இல் அரசு அதிஷ்ட இலாபச் சீட்டு நிதியில் $8.8 மில்லியன் முறைகேடு செய்ததாக மீண்டும் கைதானார்.


</doc>
<doc id="243979" url="https://ta.wikipedia.org/wiki?curid=243979" title="இலமூரி சுல்தானகம்">
இலமூரி சுல்தானகம்

இலமூரி (அல்லது இலம்ரி) (Lamuri, Lambri) எனப்படுவது தற்கால இந்தோனேசியாவில் ஸ்ரீ விஜயப் பேரரசின் ஆட்சி நிலவிய போது சுமாத்திராவின் வடக்கில் காணப்பட்ட ஓர் அரசு ஆகும். ஏழாம் நூற்றாண்டளவில் இப்பகுதி வாழ் மக்கள் இந்துக்களாயிருந்தனர். அதே வேளை பௌத்தமும் இங்கு பரவியிருந்ததற்கான சான்றுகள் கிடைக்கப் பெறுகின்றன. 12 ஆம் 13 ஆம் நூற்றாண்டுகளில் சீனர்களால் லமூரி என்று அறியப்பட்ட இது முதலாம் ஆயிரவாண்டிலேயே அரபுக்களால் அல்-ராமி, ரம்ரி அல்லது ரம்லி என்று அழைக்கப்பட்டது.




</doc>
<doc id="243982" url="https://ta.wikipedia.org/wiki?curid=243982" title="பால்கன் 9">
பால்கன் 9

பால்கன் 9 ("Falcon 9") என்பது ஒரு செலுத்து வாகனம் ஆகும். இது அமெரிக்காவின் ஸ்பேஸ்எக்ஸ் நிறுவனத்தால் வடிவமைத்துத் தயாரிக்கப்பட்டதாகும். இது இரட்டை நிலை கொண்ட செலுத்து வாகனம். இதில் திரவ ஆக்ஸிஜன் எரிபொருளாகப் பயன்படுகிறது. இந்த ஃபால்கன் 9 செலுத்து வாகனத்தில் "ஃபால்கன் 9 வி1.0", "ஃபால்கன் 9 வி1.1" மற்றும் ஃபால்கன் 9-ஆர் ஆகிய வகைகள் உள்ளன. தற்போது புழக்கத்தில் உள்ள ஃபால்கன் 9 செலுத்து வாகனம் 13,150 கிலோகிராம் எடையை பூமியின் தாழ் வட்டப்பாதைக்குத் தூக்கிச் செல்லவல்லது. மேலும் புவி ஒத்திணைவு வட்டப்பாதைக்கு 4,850 கிலோகிராம் எடையைச் செலுத்தவல்லது.


</doc>
<doc id="243993" url="https://ta.wikipedia.org/wiki?curid=243993" title="கீசக வதம்">
கீசக வதம்

கீசக வதம் ("Keechaka Vadham") தமிழில் வெளிவந்த முதல் ஒலியில்லா திரைப்படமாகும். 1918ஆம் ஆண்டு வெளிவந்த இத்திரைப்படத்தை, ஆர். நடராஜ முதலியார் தயாரித்து இயக்கினார். இத்திரைப்படம் மகாபாரதத்தில் இடம்பெறும் ஒரு சிறுகதையை மையப்படுத்தி எடுக்கப்பட்ட திரைப்படமாகும். இதுவே தென்னிந்தியாவின் முதல் ஊமைத் திரைப்படமும் ஆகும். 1917-ஆம் ஆண்டு ஐந்து வாரங்களுக்கு படப்பிடிப்புகள் நடத்தப்பட்டன, பின்னர் 1918-ஆம் ஆண்டு ஜனவரி திங்கள் இத்திரைப்படம் திரையிடப்பட்டது.

இத்திரைப்படம் ஓர் ஊமைத் திரைப்படமாக இருந்தாலும், இதில் நடித்தவர்கள் பெரும்பாலும் தமிழ் நடிகர்களே. எனவே, இத்திரைப்படம் ஒரு தமிழ் திரைப்படமாகக் கருதப்படுகிறது. இத்திரைப்படம் மக்களிடையே நல்ல வரவேற்பை பெற்றது. இருப்பினும், இத்திரைப்படத்தைச் சேர்ந்த எந்தவொரு அச்சுகளும் கிடைக்கப்பெறவில்லை. இத்திரைப்படம் ஒரு தொலைந்து போன திரைப்படமாகி விட்டது.

இத்திரைப்படம் மற்போர் காட்சியோடு ஆரம்பிக்கிறது. ஒரு வலிமை மிக்க மற்போர் வீரர் விராட நாட்டைச் சேர்ந்த அனைவரையும் வீழ்த்தி விடுகிறார், அந்நாட்டு மக்கள் அவரை வீழ்த்த ஆளில்லாமல் தலைக் குனிந்து நிற்கின்றனர். அப்பொழுது பீமன் வந்து அந்த வீரனை வீழ்த்துகிறான்.

ஒருநாள் பாஞ்சாலி மலர்மாலை தொடுப்பதற்காக பூக்களைப் பறித்துக் கொண்டிருந்தாள். அதைக் கண்ட அந்நாட்டின் அரசியார் சுதோசனாவின் அண்ணனான கீசகன் அவளைக் கவர முயல்கிறான். எனினும், பாஞ்சாலி அவனிடம் இருந்து விலகிச் சென்று விடுகிறாள். கீசகன் தன் தங்கையான அரசியாரிடம் தனக்கு பாஞ்சாலி வேண்டும் என்று அடம் பிடிக்கிறான்.

வேறு வழியறியாத விராடநாட்டு அரசியார் பாஞ்சாலியை கீசகன் மாளிகைக்குச் சென்று மதுபானம் எடுத்துவர ஆணையிட்டாள். பாஞ்சாலி அங்கு சென்றபோது கீசகன் அவளைக் கட்டி அணைக்க முயன்றான். மிக நளினமாக அவன் பிடியிலிருந்து தப்பிய பாஞ்சாலி, அந்நாட்டு அரசவை சமையற்கூடத்தில் வல்லாளன் எனும் பெயரில் பணிபுரியும் பீமனை ரகசியமாகச் சந்தித்து விவரத்தைக் கூறி கீசகனைக் கொல்லும்படி கேட்டுக் கொண்டாள்.

வல்லாளனாக இருந்த பீமன் வகுத்த திட்டப்படி, பாஞ்சாலி கீசகனிடம் சென்று அடுத்தநாள் இரவு அரசவையில் உள்ள நாட்டியச்சாலையில் தன்னைச் சந்திக்கச் சொன்னாள். நாட்டியசாலையில் பெண் வேடமணிந்து கட்டிலில் உறங்குவது போல் நடித்துக் கொண்டிருந்த பீமனை, பாஞ்சாலி என எண்ணி கீசகன் காமவெறியுடன் அணுக, பெண் வேடமணிந்திருந்த பீமன் கீசகனுடன் போரிட்டுக் கொன்று பாஞ்சாலியை மீட்கிறான்.


மூப்பனார் என்பவர் மிகப்பெரிய செல்வந்தர் ஆவார். தஞ்சாவூர் மாநிலத்தைச் சேர்ந்த இவர், 35mm ஒளிப்படமியும் இங்கிலாந்தில் வாங்கிய அச்சுப்பொறியும் வைத்திருந்தார். ஆர். நடராஜ முதலியார் அவரிடம் இருந்து அப்பொருட்களை 2000 விலையில் வாங்கிக் கொண்டார். அதன்பின்னர், நடராஜா முதலியார் இத்திரைப்படத்தை தயாரித்து இயக்கினார்.



</doc>
<doc id="244000" url="https://ta.wikipedia.org/wiki?curid=244000" title="பிஸ்தா (திரைப்படம்)">
பிஸ்தா (திரைப்படம்)

பிஸ்தா என்பது 1997 ஆண்டில் வெளியான ஒரு இந்தியத் தமிழ் நகைச்சுவைத் திரைப்படமாகும். கே. எஸ். ரவிக்குமார் இயக்கிய இத்திரைப்படத்தில் கார்த்திக், நக்மா, மணிவண்ணன் ஆகியோர் முக்கிய கதாபாத்திரங்களில் நடித்திருந்தனர். பிரமிட் நடராஜன் தயாரித்த இத்திரைப்படத்திற்கு எஸ். ஏ. ராஜ்குமார் இசையமைத்துள்ளார். இது தமிழகம் முழுவதும் நூறு நாட்களைக் கடந்து வெற்றிகரமாக ஓடிய திரைப்படமாகும்.



</doc>
<doc id="244001" url="https://ta.wikipedia.org/wiki?curid=244001" title="பொந்தியானா சுல்தானகம்">
பொந்தியானா சுல்தானகம்

பொந்தியானா சுல்தானகம் எனப்படுவது தற்கால இந்தோனேசியாவின் பொந்தியானாவில் காணப்பட்ட முடியாட்சி நாடாகும்.

பொந்தியானா சுல்தானகம் இமாம் அலீ அர்-ரிளா அவர்களின் வழித்தோன்றலாகிய சையிது ஷரீப் அப்துர் ரஹ்மான் அல்-காதிரி என்பவர் நாடு காண் பயணியாக ஹளரமௌத்திலிருந்து புறப்பட்டு இவ்விடத்தை அடைந்த பின்னர் அவரால் 1771 ஆம் ஆண்டு நிறுவப்பட்டது. அவர் பெனம்பாகான் மெம்பாவா அரசரின் மகளையும் பஞ்சார் சுல்தானின் மகளையும் மணந்ததன் மூலம் கலிமந்தானில் இரு முறை அரசியல் திருமணங்களைச் செய்தார்.

அவர்கள் பொந்தியானாவை அடைந்து காதிரிய்யா அரண்மனையைக் கட்டுவித்தனர். பின்னர் 1779 ஆம் ஆண்டு அவர் ஒல்லாந்துக் கிழக்கிந்தியக் கம்பனியினால் பொந்தியானா சுல்தானாக அங்கீகரிக்கப்பட்டார்.

பொந்தியானா சுல்தானகம் இலன்பாங் குடியரசுடன் நட்புறவு பாராட்டியது.

பொந்தியானாவின் சுல்தான் ஷரீப் முகம்மது அல்-காதிரீ கலிமந்தானிலிருந்த ஏனைய மலாய சுல்தான்கள் அனைவருடனும் சேர்த்து பொந்தியானா நிகழ்வின் போது யப்பானியரால் கொல்லப்பட்டார். அவரது மகன்மாரிருவரும் கூட யப்பானியரால் கழுத்து வெட்டப்பட்டுக் கொலை செய்யப்பட்டனர்.



</doc>
<doc id="244004" url="https://ta.wikipedia.org/wiki?curid=244004" title="லில்லி ஜேம்ஸ்">
லில்லி ஜேம்ஸ்

லில்லி ஜேம்ஸ் ("Lily James", பிறப்பு: 5 ஏப்ரல் 1989) ஒரு இங்கிலாந்து நாட்டுத் திரைப்பட நடிகை ஆவார். இவர் மர்மதேசம் 2, சிண்ட்ரெல்லா போன்ற திரைப்படங்களிலும் மற்றும் ஜஸ்ட் வில்லியம் போன்ற சில தொலைக்காட்சி தொடர்களிலும் நடித்துள்ளார்.





</doc>
<doc id="244007" url="https://ta.wikipedia.org/wiki?curid=244007" title="புதுவையில் உள்ள முக்கியத்துவம் வாய்ந்த சின்னங்கள் பட்டியல்">
புதுவையில் உள்ள முக்கியத்துவம் வாய்ந்த சின்னங்கள் பட்டியல்

இந்திய தொல்லியல் ஆய்வகம் மூலமாக அதிகாரப்பூர்வமாக அங்கிகரிக்கப்பட்ட புதுச்சேரியின் தேசிய முக்கியத்துவம் வாய்ந்த நினைவுச் சின்னங்கள் (Monuments of National Importance in Puducherry) இங்கு பட்டியல் இடப்பட்டு உள்ளன. இந்திய தொல்லியல் ஆய்வகத்தில் மொத்தம் 24 வட்டங்கள் உள்ளன அவற்றில் சென்னை வட்டத்தின் கீழ் உள்ள புதுச்சேரியில் தேசிய முக்கியத்துவம் வாய்ந்த 7 நினைவுச்சின்னங்கள் அடங்கும்.


</doc>
<doc id="244012" url="https://ta.wikipedia.org/wiki?curid=244012" title="ஸ்பைக்கர் வட்டம்">
ஸ்பைக்கர் வட்டம்

வடிவவியலில் ஒரு முக்கோணத்தின் ஸ்பைக்கர் வட்டம் ("Spieker circle") என்பது அம்முக்கோணத்தின் நடுப்புள்ளி முக்கோணத்தின் உள்வட்டம் ஆகும். 19 ஆம் நூற்றாண்டின் வடிவவியலாளர் தியோடர் ஸ்பைக்கரை நினைவுகூரும் வகையில் இந்த வட்டத்திற்கு "ஸ்பைக்கர் வட்டம்" எனப் பெயரிடப்பட்டுள்ளது. இவ்வட்டத்தின் மையமானது, மூல முக்கோணத்தின் நடுப்புள்ளி முக்கோணத்தின் உள்வட்டமையமாக இருப்பதுடன், மூல முக்கோணத்தின் சுற்றளவின் பொருண்மை மையமாகவும் (center of mass) மூல முக்கோணத்தின் மூன்று வெட்டிகளும் சந்திக்கும் புள்ளியாகவும் அமைகிறது .




</doc>
<doc id="244013" url="https://ta.wikipedia.org/wiki?curid=244013" title="பிளம்பாஙான் அரசு">
பிளம்பாஙான் அரசு

பிளம்பாஙான் இராச்சியம் சாவகத் தீவின் கீழ்க் கோடியில் அமைந்திருந்தது. இது சாவகத்தில் காணப்பட்ட மஜாபாகித்து அரசு (1293–1527) போன்ற மிகப் பெரும் இந்துப் பேரரசுகள் காணப்பட்ட அதே வேளையிலேயே எழுச்சியுற்றது. பதினைந்தாம் நூற்றாண்டில் மஜாபாகித்து அரசு வீழ்ச்சியுறத் தொடங்கிய போது பிளம்பாஙான் இராச்சியம் சாவகத்தின் பகுதிகளைத் தன் கட்டுப்பாட்டில் வைத்திருந்த ஒரேயொரு இந்து இராச்சியமாகக் காணப்பட்டது.

அக்காலத்தில் வலிமை மிக்க இசுலாமியப் பேரரசாக இருந்த மத்தாராம் சுல்தானகம் மேற்குப் பகுதியிலும் பாலித் தீவில் காணப்பட்ட கெல்கெல், புலெலெங், மெங்வி போன்ற இந்து அரசுகள் கிழக்குப் பகுதியலுமிருந்த நிலையில் அவற்றினிடையே கிட்டத்தட்ட மூன்று நூற்றாண்டு காலம் பிளம்பாஙான் இராச்சியம் நிலைத்திருந்தது. இதனருகிலிருந்த அரசுகள் அனைத்துமே தமது அரசியல், சமயக் குறிக்கோள்களை எட்டிக் கொள்வதற்காக பிளம்பாஙான் ஆட்புலத்தைப் பயன்படுத்திக் கொள்ள விழைந்தன. 

ஆயினும் பாலித் தீவினர் பிளம்பாஙான் இராச்சியத்தை தமக்கு மேற்கிலிருந்து முஸ்லிம் மத்தாராம் பேரரசிடமிருந்து இஸ்லாம் பரவுவதிலிருந்து காத்துக் கொள்ளப் பயன்படுத்திக் கொண்டனர். அவ்வாறே தமக்குள்ளே உட்பூசல் நிறைந்திருந்தமையால் பொருளாதார வளம் குன்றியிருந்த பாலித் தீவின் ஆட்சியாளர்கள் மேற்கிலிருந்து ஏற்படும் படையெடுப்பிலிருந்து பாதுகாத்துக் கொள்வதன் மூலம் தமது பொருளாதாரம் மேலும் சீர்குலையாமல் தடுத்துக் கொண்டனர். பதினாறாம் நூற்றாண்டின் இறுதியில், உண்ணாட்டினரை மதம் மாற்றுவதற்காக மேற்கத்திய சமயப் போதகர்கள் சிலர் கிழக்குச் சாவகத்தில் வந்திறங்கினர். அதிலிருந்து கிட்டத்தட்ட ஒரு நூற்றாண்டு கழிந்த பின்னரே ஒல்லாந்துக்காரர்களும் ஆங்கிலேயர்களும் இப்பகுதியில் தமது அரசியல், பொருளாதார நலன்களுக்காகப் போட்டியிட்டனர். பிளம்பாஙானின் ஆட்சியுரிமை தொடர்பில் ஏற்பட்ட தாயாதிச் சண்டைகள் இவ்வரசு வலுவிழந்து, வெளி நாட்டினர் இதன் மீது ஆதிக்கம் செலுத்தக் காரணமாயின.



</doc>
<doc id="244015" url="https://ta.wikipedia.org/wiki?curid=244015" title="புதுச்சேரி கலங்கரை விளக்கம்">
புதுச்சேரி கலங்கரை விளக்கம்

புதுவையில் இரண்டு கலங்கரை விளக்கங்கள் உள்ளன.
ஜூலை 1 ஆம் தேதி 1836அம் ஆண்டு ஒளிவீசி பயன்பாட்டுக்கு வந்தது.
29 மீட்டர் உயரம் கொண்டது. கவர்னர் செயின்ட் சைமன் ஆட்சிக் காலத்தில் கட்டப்பட்டது. இதன் பொறியாளர் லூயிஸ் குர்ரே. இதன் அடித்தளம் மட்டும் 9 மீட்டர் ஆகும். 10,000 பிரான்க் (francs) கட்டுமான பணிக்குச் செலவு செய்யப்பட்டது. இதன் விளக்குகள் கடல் மட்டத்தில் இருந்து 90 அடி உயரத்தில் இருந்தது. இதன் கோபுரம் செப்பு உலோகத்தால் ஆனது. புயலின் வேகத்தால் இந்த கட்டிடம் பாதிக்காமல் இருக்க இரண்டு அடுக்குகளைக் கொண்டு இருந்தது. இதன் ஒளியை சுமார் 15 மைல் தூரம் வரை பார்க்க முடிந்தது 

சோழர் ஆட்சிக் காலத்தில் சோழமண்டலம் என்று அழைக்கப்பட்டு பின்பு போர்த்திகேயர்களால் கோரோமெண்டல் கடற்கரை என்று வழங்கப்பட்ட அந்த கடற்கரை பகுதியில் இயக்கப்பட்ட முதல் கலங்கரை விளக்கம் மட்டும் அல்லது அக்காலகட்டத்தில் இருந்த உலகின் நவீன 250 கலங்கரை விளக்கத்தில் இதுவும் ஒன்று. இது செயல்படத் தொடங்கியபோது 6 எண்ணெய் விளக்குகளும் அவற்றைப் பிரதிபலிக்க 2 வெள்ளி பிரதிபலிப்பான்களும் பயன்படுத்தப்பட்டன. அந்த எண்ணெய் விளக்கைத் தினமும் மாலை ஏற்றுபவர்க்கு ஆண்டுக்கு 600 (francs) சம்பளமாக வழங்கப்பட்டது. அந்த எண்ணெய் விளக்கின் திரியை 12 மில்லிமீட்டர் உயரம் தூக்கிவிட்டு பின்பு அதற்கு ஒளி இடுவார். 1913 ஆம் ஆண்டு அவை மின் விளக்குகளாக மாற்றப்பட்டன. 1931 ஆம் ஆண்டு அதன் ஆற்றல் மேம்படுத்தப்பட்டு சுழலும் பிம்பம் கொண்டதாக மாற்றப்பட்டது. 36 நொடிக்கு ஒரு முழு சுழற்சி கொண்டதாக மாற்றபட்டது. அதன் சுழலும் பிம்பம்திறன் 28 கடல் மைல் வரை தென்பட்டது. 1954 நவம்பர் மாதம் வரை பிரெஞ்சு அரசு இந்தக் கட்டிடத்தை கொடி ஏற்ற பயன்படுத்தியது அதன் பின்பு இந்திய அரசால் புதுச்சேரியில் முதன் முதலாகக் கொடி ஏற்ற இக்கட்டிடம் பயன்படுத்தப்பட்டது. இதன் அடிப்பாக கட்டிடம் முதலில் சதுரமாக இருந்தது. பின்பு வட்டமாக மாற்றி அமைக்கப்பட்டது . 
10 டிசம்பர் 1979ஆம் ஆண்டு பயன்பாட்டுக்கு கொண்டு வரப்பட்டது .இதன் உயரம் 48 மீட்டர் ஆகும் .இந்திய அரசாங்கத்தின் கப்பல் கட்டுமானத்துறைக்கு கீழ் செயல் பட்டு வருகிறது .தினமும் மாலை மூன்று மணி முதல் ஐந்து மணி வரை பொது மக்கள் பார்வைக்கு அனுமதிக்கப்படுகிறது. பெரியவர்களுக்கு நுழைவுக் கட்டணமாக ரூபாய் 10 வசூலிக்கப் படுகிறது .


</doc>
<doc id="244019" url="https://ta.wikipedia.org/wiki?curid=244019" title="வஜோ சுல்தானகம்">
வஜோ சுல்தானகம்

வஜோ இராச்சியம் அல்லது வஜோ சுல்தானகம் எனப்படுவது தற்கால இந்தோனேசியாவின் சுலாவெசித் தீவின் தெற்கில் பூகிஸ் இனத்தவரால் பொ.கா. 1450 ஆம் ஆண்டளவில் தோற்றுவிக்கப்பட்ட ஒரு முடியரசாகும். இப்பகுதி தற்போது இந்தோனேசியாவின் தெற்கு சுலாவெசி மாகாணத்தின் வஜோ பிராந்தியத்தல் உள்வாங்கப்பட்டுள்ளது.


</doc>
<doc id="244022" url="https://ta.wikipedia.org/wiki?curid=244022" title="இராணியின் கிணறு">
இராணியின் கிணறு

இராணியின் படிக்கிணறு (the Queen’s Stepwell) (இராணி கி வாவ், "Rani ki vav") இந்தியாவின் குஜராத் மாநிலத்தில் பதான் மாவட்டத் தலைமையகமான பதான் நகரத்தில் அமைந்துள்ள ஒரு படிக்கிணறு ஆகும். நூற்றுக்கணக்கான படிகளுடன் கூடிய அழகிய இக்கிணற்றை இந்தியாவில் உள்ள உலக பாரம்பரியக் களங்களின் ஒன்றாக 22 சூன் 2014 அன்று யுனெஸ்கோ அறிவித்துள்ளது.. இராணி உதயமதி நிறுவியதால் இக்கிணற்றுக்கு "இராணியின் கிணறு" பெயராயிற்று.

1050-இல் சோலாங்கி குல அரசை நிறுவியவரும், மன்னன் மூலராஜனின் மகனுமான முதலாம் பீமதேவனின் (1022–1063) நினைவாக, அவரின் மனைவியும் பட்டத்து ராணியுமான உதயமதியும், மகன் முதலாம் கர்ணதேவனும் இணைந்து இக்கிணற்றை நிர்மாணித்தனர். இந்தக் கிணறு 64 மீட்டர் நீளமும், 20 மீட்டர் அகலமும் 27 மீட்டர் ஆழமும் கொண்டது. இது ஏழு அடுக்குகளாகக் கட்டப்பட்டுள்ளது. கடைசிப் படிக்கட்டுக்குக் கீழே பல கி.மீ நீளமுள்ள சுரங்கப் பாதை சித்பூருக்குச் செல்கிறது. போர்க் காலங்களில் அரச குடும்பத்தினர் தப்பிச் செல்வதற்காக இச்சுரங்கப்பாதைக் கட்டப்பட்டிருக்கிறது. 1304இல் வாழ்ந்த சமண சமயத் துறவி "மெருங்க சூரி" என்பவர் எழுதிய "பிரபந்த சிந்தாமணி" என்ற நூலில் ராணி உதயமதி நிறுவிய இந்த படிக் கிணற்றைப் பற்றிய குறிப்புகள் காணப்படுகிறது.

காலப் போக்கில் இந்த அழகிய கிணறு கற்களாலும் மணலாலும் மூடப்பட்டுவிட்டது. இதனால் காலப்போக்கில் இந்தக் கிணற்றை பற்றித் தெரியாமலே போய்விட்டது. 1960 ஆம் ஆண்டு தொல்லியல் துறையால் கண்டுபிடிக்கப்பட்டது.

1980 இல் இப்படிக் கிணற்றை இந்தியத் தொல்லியல் ஆய்வகம் அகழ்வாய்வு செய்த போது நல்ல நிலையில் இருந்தது.

இக்கிணற்றின் பக்கவாட்டுச் சுவர்களில் விஷ்ணுவின் பத்து அவதாரங்கள், காளி, ராமர், கிருஷ்ணர், நரசிம்மர், கல்கி, மகிசாசூரன் வென்ற மகிசாசூரமர்தினி, வாமனர், வராகி, நாககன்னிகள், யோகினி, 16 வகையான கலைநயத்துடன் கூடிய அழகிய தேவலோக அப்சரசுகளின் சிற்பங்கள் வடிக்கப்பட்டுள்ளன. மேலும் கௌதம புத்தர், சாதுக்கள், திருபாற்கடலில் ஆதிசேசன் மீது பள்ளி கொண்டுள்ள விஷ்ணுவின் சிற்பங்கள் கொண்டுள்ளன.

மேலும் இந்த இராணியின் கிணறு மழை நீர் சேமிக்கும் இடமாக இருந்தது. இக்கிணற்றைச் சுற்றி ஐம்பது ஆண்டுகளுக்கு முன்பு விஷக்காய்ச்சல் நீக்கும் ஆயுர்வேத மருத்துவக் குணம் கொண்ட செடி, கொடிகள் வளர்க்கப்பட்டு இருந்தது.

இந்த இராணியின் கிணறு நீர் சேமிக்கும் இடமாக மட்டும் இல்லாது குஜராத் மக்களின் ஆன்மிகத் தலமாக விளங்கியது. இக்குளத்தின் பக்கவாட்டுச் சுவர்களில் 800 இக்கும் மேற்பட்ட அழகிய சிற்பங்கள் செதுக்கப்பட்டுள்ளன.







</doc>
<doc id="244027" url="https://ta.wikipedia.org/wiki?curid=244027" title="பதான் மாவட்டம்">
பதான் மாவட்டம்

பதான் மாவட்டம் (Patan district) () இந்தியாவின் குசராத்து மாநிலத்தின் 33 மாவட்டங்களில் ஒன்று. இம்மாவட்டத் தலைமையகம் பதான் நகரம் ஆகும். மாவட்டப் பரப்பளவு 5740 சதுர கிலோ மீட்டர் ஆகும்.பதான் நகரத்தில் உள்ள ராணியின் குளம் புகழ் பெற்றது. மாவட்டத்தில் இந்து, சமணர்களின் கோயில் அதிகம் உள்ளது.

வடக்கிலும், வடகிழக்கிலும் பனஸ்கந்தா மாவட்டம், கிழக்கிலும், தென்கிழக்கிலும் மகிசனா மாவட்டம், தெற்கில் சுரேந்திரநகர் மாவட்டம், மேற்கில் கட்ச் மாவட்டம் எல்லைகளாக கொண்டுள்ளது பதான் மாவட்டம்.

சோலங்கி குலத்தை நிறுவிய முதலாம் பீமதேவன், இரண்டாம் பீமதேவன் மற்றும் முதலாம் கர்ணதேவன் ஆகியோர் பதான் நகரை தலைநகராகக் கொண்டு ஆட்சி செய்தனர். ராணி உதயமதி நிறுவிய ராணியின் குளம் இந்நகரை அழகு படுத்துகிறது.

பனஸ்கந்தா மாவட்டம் மற்றும் மகிசனா மாவட்டத்தின் சில வருவாய் வட்டங்களைக் கொண்டு பதான் மாவட்டம் 2000இல் புதிதாக துவக்கப்பட்டது.


2011ஆம் ஆண்டு கணக்கெடுப்பின்படி, இம்மாவட்ட மக்கள் தொகை 1,342,746 ஆக உள்ளது. .மக்கள் தொகை அடர்த்தி 234. எழுத்தறிவு 73.47%. பாலினவிகிதம் 1000 ஆண்களுக்கு 935 பெண்கள்.




</doc>
<doc id="244029" url="https://ta.wikipedia.org/wiki?curid=244029" title="மெக்சனா மாவட்டம்">
மெக்சனா மாவட்டம்

மெகசானா மாவட்டம் அல்லது மகிசானா மாவட்டம் (Mehsana district) or (Mahesana district) () மேற்கிந்தியாவில் உள்ள குஜராத் மாநிலத்தின் 33 மாவட்டங்களில் ஒன்று. இம்மாவட்ட தலைமயகம் மெகசானா நகரம். மாவட்ட மக்கட்தொகை 18,37,892. பரப்பளவு 4500 சதுர கி. மீ., 600 கிராமங்களைக் கொண்டது. மோட்டார் வண்டி பதிவு எண் GJ-2. இம்மாவட்ட தலைமையகமான மகிசனா நகரத்தில் கலைநயமிக்க கட்டிட அமைப்புகளுடன் சூரியன் கோயில் அமைந்துள்ளது.
. ஆசியாவின் இரண்டாவது மிகப் பெரிய தூத்சாகர் கூட்டுறவு பால் பண்னை இங்கு செயல்படுகிறது.

வடக்கே பனஸ்கந்தா மாவட்டம், மேற்கே பதான் மாவட்டம் மற்றும் சுரேந்திரநகர் மாவட்டம், தெற்கே காந்திநகர் மாவட்டம் மற்றும் அகமதாபாத் மாவட்டம், கிழக்கே சபர்கந்தா மாவட்டம் எல்லகைகளாக கொண்டது மகிசனா மாவட்டம்.



சிந்துவெளி நாகரிகத்தின் ஒரு முக்கிய இடமான லோதேஸ்வர் (Loteshwar) இம்மாவட்டத்தில் உள்ளது. 

இம்மாவட்டத்தின் சில வருவாய் வட்டங்களைக் கொண்டு 1964இல் காந்திநகர் மாவட்டமும் பின் 2000இல் பதான் மாவட்டமும் உருவானது.

இம்மாவட்டம் 11 வருவாய் வட்டங்களைக் கொண்டது.

இம்மாவட்ட்த்தில் ஏழு சட்டமன்ற தொகுதிகள் உள்ளது. 1. கேரலு. 2 உஞ்சா 3 விஸ்நகர். 4 பெஜரஜி. 5 கடி. 6 மெகசானா 7 விஜாபூர்

சிறுதானியங்கள், பருப்பு வகைகள், எண்ணை வித்துக்கள், பருத்தி, காய்கறிகள் பயிரிடப்படுகிறது. 

மகிசனா மாவட்டத்தில், இந்திய அரசின் எண்ணை மற்றும் எரிவாயு நிறுவனம், 1200 எண்ணெய் கிணறுகளும், 23 எரிவாயு கிணறுகளும் கொண்டுள்ளது. ஆசியாவின் இரணாவது பால் பண்ணை தொழிற்சாலையான தூத் சாகர் என்ற நிறுவனம் மகிசனா நகரத்தில் செயல்படுகிறது.

2011ஆம் ஆண்டின் மக்கட்தொகை கணக்கெடுப்பின்படி மாவட்ட மக்கள் தொகை 2,027,727ஆக உள்ளது. மக்கள் தொகை அடர்த்தி ஒரு சதுர கிலோ மீட்டருக்கு 462 நபர்கள் என்ற விகிதத்தில் உள்ளது. பாலினவிகிதம் 1000 வ்ஆண்களுக்கு 925 பெண்கள் என்ற அளவில் உள்ளது. எழுத்தறிவு 84.26% ஆக உள்ளது.

மெகசானா மாவட்டத்தில் அமைந்துள்ள சூரியன் கோயிலின் படங்கள்



</doc>
<doc id="244034" url="https://ta.wikipedia.org/wiki?curid=244034" title="சியென்னா மில்லர்">
சியென்னா மில்லர்

சியென்னா மில்லர் (Sienna Miller பிறப்பு: 28 திசம்பர் 1981) ஒரு ஆங்கிலத் திரைப்பட நடிகையும், ஆடை வடிவமைப்பாளரும், விளம்பர நடிகையும் ஆவார். இவர் ஜி. ஐ. ஜோ, அன்பினிஷ்டு பிசினஸ் போன்ற பல திரைப்படங்களிலும் மற்றும் "டாப் கியர்" போன்ற சில தொலைக்காட்சித் தொடர்களிலும் நடித்துள்ளார்.



</doc>
<doc id="244035" url="https://ta.wikipedia.org/wiki?curid=244035" title="ஜூலியா பட்டர்பிளை ஹில்">
ஜூலியா பட்டர்பிளை ஹில்

ஜூலியா பட்டர் பிளை ஹில் (Julia Lorraine Hill பிறப்பு பெப்ரவரி,18. 1974) என்பவர் ஒரு ஐக்கிய அமெரிக்காவைச் சேர்ந்த சூழலியல் செயல்பாட்டாளர், எழுத்தாளர், பேச்சாளர் ஆவார்.

இவரது இயற்பெயர் ஜூலியா ஹில் ஆகும் இவருக்கு சிறிய வயதில் இருந்தே இயற்கை மீது ஆர்வம். ஏழு வயதில் மலைப்பகுதிக்குச் சென்றபோது, அவரது விரல்களில் அழகிய வண்ணத்துப் பூச்சி அமர்ந்து, சற்று நேரம் ஒய்வெடுத்து பிறகு பறந்து சென்றது. அன்றிலிருந்து தனது பெயருடன் பட்டர்பிளையையும் சேர்த்துக்கொண்டார். பள்ளி கல்லூரி சுற்றுச்சூழல், இயற்கைபாதுகாப்பு போன்ற நிகழ்வுகளில் பங்கேற்று வந்தார்.

உலகிலேயே மிக உயரமான, மிக அதிக காலம் வாழக்கூடியவை செம்மரங்கள். இந்த செம்மரங்கள் அமெரிக்காவின் கலிபோர்னிய காடுகளில் 97 விழுக்காடு அழிக்கப்பட்டுவிட்டன. ஆயிரம் ஆண்டுகளை எட்டிய செம்மரங்களை பசிபிக் லாம்பர் நிறுவனம் வெட்டிக்கொண்டிருந்தது. எஞ்சியுள்ள 3 விழுக்காடு மரங்களையாவது காக்கவேண்டுமென இயற்கை ஆர்வலர்கள் போராடிக்கொண்டிருந்தார்கள் சில நாட்கள்,சிலவாரங்கள் மரங்களில் அமர்ந்து புதுமையாக போராடினார்கள். இந்த போராட்டங்கள் ஜூலியாவை உத்வேகப்படுத்தியது. 

1997 அக்கோபர் மாதம் பௌர்ணமி நாளில் ஆயிரம் வயது செம்மரத்தை தேர்ந்தெடுத்து, லூனா என்று பெயரிட்டார். போராடும் நோக்கத்துடன் நள்ளிரவில் அந்த மரத்தின் உச்சியை அடைந்து ஒரு சிறிய கூடாரத்தை அமைத்தார். சில நாட்களில் ஜூலியா இறங்கிவிடுவார் என நண்பர்கள் நினைத்தனர். ஆனால் மரங்களுக்கு பாதுகாப்பு கிடைக்குவரை கீழே இறங்குவதில்லை என உறுதியாக கூறினார்.

அடுப்பு, கதிரொளி விளக்கு, செல்பேசி, காகிதங்கள், பேனா, வாளி போன்றவற்றை வைத்துக்கொண்டு, உயிர்வாழத் தேவையான அளவுக்குக் குறைவான உணவைச் சாப்பிட்டார். கழிவுகளை முறையாக அப்புறப்படுத்தினார். மழைவரும்போது தண்ணீரைப் பிடித்துக் கொண்டார். உறங்கும் பையினுள் சென்று தூங்கினார். கூடாரம் என்று சொனானாலும் அது கூடாரம் அளவுக்கு பாதுகாப்பானது அல்ல காற்றுக்கு மரம் ஆடும். பூச்சிகள் தொல்லை கீழே கரடிகள் நடமாடும் மிகக் கடினமான வாழ்க்கை வாழ்ந்தார்.

ஆரம்பத்தில் பசிபிக் லாம்பர் நிறுவனம் ஜூலியாவைப் பெரிதாக கண்டுக் கொள்ளவில்லை. நாட்கள் செல்லச்செல்ல ஜூலியாவுக்கு பல வகையில் தொல்லைக்கொடுத்தது. மிரட்டிப் பார்த்தது. இவை எதுவும் ஜூலியாவின் உறுதியைக் குளைக்கவில்லை. இரண்டு ஆண்டுகள் கடந்த நிலையில் ஜூலியாவின் போராட்டம் தேசிய அளவில் பேசப்பட்டது. செய்தித் தாள்களிலும், தொலைக்காட்சிகளிலும் ஜூலியாவும், லூனாவும் முதன்மைச் செய்திகளாக மாறினர். இதனால் பசிபிப் லம்பர் நிறுவனம் வேறுவழியின்றி ஜூலியா பட்டர் பிளை ஹில்லுடன் ஒப்பந்தம் செய்துகொண்டது. அனுமதியின்றி எவ்வகை மரத்தையும் வெட்டுவதில்லை, செம்மரங்களுக்கு தங்களாங் ஆபத்து நேராது, லூனா மரத்துக்கு தனிப் பாதுகாப்பு கொடுக்ப்படும் என்று ஒப்பந்தம் கையெழுத்தானது. 738 நாட்களுக்குப் பிறகு பூமியில் கால் பதித்தார்.

தனிநபர் போராட்டத்தைவிட ஓர் அமைப்பு மூலம் போராடுவது கூடுதல் பயனளிக்கும் என்று நினைத்து ஜூலியா,"எர்த் ஃபர்ஸ்ட்" சுற்றுச்சூழல் அமைப்பில் இணைந்துகொண்டார்.



</doc>
<doc id="244037" url="https://ta.wikipedia.org/wiki?curid=244037" title="தின்சுகியா">
தின்சுகியா

தின்சுகியா (Pron: ˌtɪnˈsʊkiə) () என்பது இந்தியாவின் அசாம் மாநிலத்திலுள்ள தின்சுகியா மாவட்டத்திலுள்ள ஒரு நகராட்சி ஆகும். இது அசாம் வட்டாரத்தின் வணிக முனையமாக திகழ்கிறது. இது அசாம் மாநிலத்தின் தலைநகரான கவுகாத்தியிலிருந்து தொலைவில் வடகிழக்கே அமைந்துள்ளது மேலும் இந்த நகரம் தொலைவில் அருணாச்சல பிரதேச மாநில எல்லையிலிருந்து அமைந்துள்ளது.

இந்த நகரம் அசாம் மாநிலத்திலுள்ள தின்சுகியா மாவட்டத்தின் தலைமை இடமாகவும் உள்ளது. இது அசாமின் வணிக நகரமாக சொல்லப்படுகின்றது. இங்கு அசாமி மொழியும் இந்தி மொழியும் மக்களால் கலந்து பேசப்படுகின்றது. சமீபகாலமாக இந்த நகரத்தில் புதிதாக கட்டப்படும் கட்டிடங்களாலும், வணிக கட்டிடங்களாலும் நகரின் தோற்றமமைப்பு மாறி வருகின்றது.

தின்சுகியா அசாமின் தொழில் மற்றும் வணிக மையமாக திகழ்கிறது. இங்கு தேயிலை, ஆரஞ்சு, இஞ்சி, சிட்ரஸ் பழங்கள் மற்றும் நெல் வியாபாரம் பெருமளவில் கையாளப்படுகின்றது. தின்சுகியா அசாமின் தொடருந்து மையமாகவும் திகழ்கின்றது. இந்த நகரத்தில் அசாம் மாநிலத்திலே பெரிய தொடருந்து சந்திப்பு நிலையம் உள்ளது. இந்த நகரம் இந்த பகுதியை நாட்டின் மற்ற பகுதிகளோடு சாலை மற்றும் தொடருந்து வழியே இணைக்கும் சந்திப்பாக உள்ளது.


</doc>
<doc id="244038" url="https://ta.wikipedia.org/wiki?curid=244038" title="பத்து இலட்சத்துக்கு மேல் மக்கள்தொகை கொண்ட இந்திய மாநகரங்களின் பட்டியல்">
பத்து இலட்சத்துக்கு மேல் மக்கள்தொகை கொண்ட இந்திய மாநகரங்களின் பட்டியல்

2011 மக்கள்தொகை கணக்கெடுப்பின் படி பத்து இலட்சத்துக்கு மேல் மக்கள்தொகை கொண்ட இந்திய நகரங்களின் பட்டியல்.





</doc>
<doc id="244043" url="https://ta.wikipedia.org/wiki?curid=244043" title="பெருந் தடுப்புப் பவளத்திட்டு">
பெருந் தடுப்புப் பவளத்திட்டு

பெரும் தடுப்புப் பவளத்திட்டு "(The Great Barrier Reef)" உலகின் மிகப் பெரிய பவளப்பாறைத் திட்டுத் தொகுதியாகும். 2,900 தனித் திட்டுக்களையும், 2,600 கிமீ தூரம் நீண்டிருக்கும் 900 தீவுகளையும்கொண்டு ஏறத்தாழ 344,400 சதுர கிலோமீட்டர் பரப்பளவில் இப்பவளத்திட்டு பரந்து விரிந்துள்ளது. இப்பவளத்திட்டு வடகிழக்கு ஆத்திரேலியாவின் குயின்சுலாந்து கரைக்கு அப்பால் பவளக் கடலில் (Coral Sea) அமைந்துள்ளது.

ஆத்திரேலியாவின் வடகீழ் கரையோரத்திற்கு அப்பால் பசுபிக் சமுத்திரத்தில் அமைந்துள்ள பெருந்தடுப்புபவளப் பாறையானது, புவியில் வாழும் அங்கிப்பிரிவொன்றால் உருவாக்கப்பட்டிருக்கின்றது. மிக எளிமையான கட்டமைப்பை உடைய பவளப்பாறைகள் விலங்குகளால் பல்லாயிரக்கணக்கான வருடங்களாக உருவாக்கப்பட்டுள்ளன. அந்த வகையில் இது 33,000 பவளப்பாறைகளையும் 300 பவளப் பாறை தீவுகளையும் கொண்டுள்ளது. இந்தப் பவளப்பாறை ஒரு சிக்கலான அமைப்பு முறையிலேயே உருவாகியுள்ளது.

பெரும் தடுப்புப் பவளத்திட்டு, உயிரினங்களால் உருவாக்கப்பட்ட உலகின் மிகப் பெரிய ஒற்றை அமைப்பாகும். இதனை விண்வெளியில் இருந்து காணமுடியும். இந்தப் பவளத்திட்டு அமைப்பு பல கோடிக்கணக்கான நுண்ணிய உயிரினங்களால் ஆக்கப்பட்டுள்ளது. இந்தப் பவளத்திட்டு அமைப்பு பல கோடிக்கணக்கான பவள விழுதுகள் எனப்படும் நுண்ணிய உயிரினங்களால் ஆக்கப்பட்டுள்ளன . உயிரியற் பல்வகைமைப்பட்ட உயிரினங்களின் வாழ்விடமாக உள்ள பெரும் தடுப்புப் பவளத்திட்டு 1981 ஆம் ஆண்டில் உலக பாரம்பரியக் களமாகத் தெரிவு செய்யப்பட்டுள்ளது CNN. சி.என்.என் (CNN) எனப்படும் ஆங்கில மொழித் தொலைக்காட்சிச் சேவை இதனை உலகின் ஏழு இயற்கை அதிசயங்களில் ஒன்றாகவும் தெரிவு செய்துள்ளது. குயீன்சுலாந்தின் தேசிய நம்பிக்கை நிறுவனம் இதனை மாநிலத்தின் அடையாளச் சின்னமாக அறிவித்துள்ளது 
இப் பவளத்திட்டின் பெரும் பகுதி, பெரும் தடுப்புப் பவளத்திட்டுக் கடல்சார் பூங்கா என்ற திட்டத்தினால் பாதுகாக்கப்பட்டுள்ளது. இதன் மூலம், அளவுக்கதிகமான மீன்பிடித்தல், சுற்றுலா போன்ற மனித நடவடிக்கைகளால் இப் பவளத்திட்டு பாதிக்கப்படுவது குறைக்கப்படுகிறது. இப் பவளத்திட்டுக்களுக்கும், அதன் சூழ்நிலை மண்டலத்துக்கும் இருக்கக்கூடிய இன்னொரு தாக்கம், இப்பகுதியில் வந்து விழும் நீரின் தரம் ஆகும். அத்துடன், காலநிலை மாற்றங்களினால் ஏற்படும் பாரிய பவள வெளிறல் மற்றும் "முள்முடி நட்சத்திர மீன்களின் வாழ்க்கைச் சுழற்சியில் ஏற்படும் திடீர் நிகழ்வுகளின் தாக்கம் என்பனவும் குறிப்பிடத்தக்கவையாகும். 2012 ஆம் ஆண்டில் தேசிய அறிவியல் கழகத்தின் செயல்முறைகளில் தெரிவிக்கப்பட்டுள்ள கருத்தின்படி 1985 இல் இருந்ததைக் காட்டிலும் இப்பவளத்திட்டு பாதியாகக் குறைந்துள்ளது எனக் கருதப்படுகிறது. 

டொரெசு நீரிணை தீவினர் மற்றும் ஆத்திரேலியப் பழங்குடி மக்கள் நீண்டகாலமாக இப்பவளத்திட்டை அறிந்தும் பயன்படுத்தியும் வந்துள்ளனர். உள்ளூர் குழுக்களின் கலாச்சாரம் மற்றும் ஆன்மீகத்தில் இவ்விடம் ஒரு முக்கியமான பகுதியாக விளங்கியிருக்கிறது. ஆத்திரேலியாவிலுள்ள வொயிட்சண்டே தீவுகள், கெய்ன்சு போன்ற பகுதிகள் சுற்றுலா பயணிகளை ஈர்க்கும் மிகவும் பிரபலமான இடங்களாக உள்ளன. சுற்றுலாத்துறை ஒரு முக்கியமான பொருளாதார மேம்பாட்டு நடவடிக்கையாகக் கருதப்பட்டு பல ஆயிரம் பில்லியன் டாலர்களை ஈட்டித்தருகிறது. நவம்பர் மாதம் 2014 ஆம் ஆண்டில் கூகுள் நிறுவனம் பெருந்தடுப்புப் பவளத்திட்டின் கடலடிக் காட்சியை முப்பரிமாணக் காட்சியாகக் காண்பதற்கான வசதியைச் செய்துள்ளது . 

முன்னதாக நினைத்ததைவிட இப்பவளத்திட்டில் பவள வெளிரல் பரவலாக மிகுந்து இருப்பதாக 2016 ஆம் ஆண்டு மார்ச் மாத அறிக்கையில் தெரிவிக்கப்பட்டுள்ளது. கடல் வெப்பநிலை வெப்பமடைவதன் விளைவாக திட்டின் வடபகுதி கடுமையாக பாதிக்கப்படைந்திருந்தது. அக்டோபர் 2016 ல் அவுட்சைடு பத்திரிகை இத்திட்டிற்காக ஒரு இரங்கல் செய்தியை வெளியிட்டது . இந்தக் கட்டுரை முதிர்ச்சியில்லா அறிக்கையாக இருப்பதாகவும், பவளத்திட்டின் பின்னடைவை மேம்படுத்தும் முயற்சிகள் தடுக்கப்படுவதாகவும் இவ்விரங்கல் செய்தி விமர்சிக்கப்பட்டது . 

2017 ஆம் ஆண்டு மார்ச் மாதத்தில், நேச்சர் பத்திரிகை ஒரு பத்திரிகை ஒன்றை வெளியிட்டது. பவளத்திட்டின் வடக்கு பகுதி நீட்சியின் 800 கிலோமீட்டர் நீளத்தில் பெரும்பகுதிகள் அழிந்துவிட்டதாக 2017 ஆம் ஆண்டு மார்ச் மாதத்தில் நேச்சர் பத்திரிகை ஒரு பத்திரிகைச் செய்தியை வெளியிட்டது. இந்த அழிவு உலகளாவிய காலநிலை மாற்றத்தின் விளைவு என்று கட்டுரை ஆசிரியர் குறிப்பிடுகிறார். 

கிழக்கு ஆத்திரேலிய கார்டில்லெரா மலைத்தொடரின் ஒரு தனித்துவமான அம்சமாக பெருந்தடுப்பு பவளத்திட்டு கருதப்படுகிறது. இது சிறிய முர்ரே தீவுகளையும் உள்ளடக்கியுள்ளது . தென்கோடித் தீவான லேடி இலியட் தீவுக்கு வடக்கில், வடக்குக் கோடித் தீவும் பப்புவா நியூ கினியின் தெற்கு கடற்கரையுமான பிரம்பிள் கேய் நகருக்கும் பிரேசர் தீவுக்கும் இடையிலுள்ள பெயரிடப்படாத செல்வழியில் அமைந்துள்ள டொரெசு நீரிணையிலிருந்து இது வருகிறது. பிரம்பிள் கேய் நகரத்திலிருந்து தென்கிழக்கில் 1915 கிலோமீட்டர் தொலைவில் லேடி இலியட் தீவு அமிந்துள்ளது. 

அண்மை ஊழிக்காலம் தொடங்கி ஆத்திரேலியா ஆண்டிற்கு 7 செமீ (2.8 அங்குலம்) என்ற விகிதத்தில் வடக்கு நோக்கி நகர்ந்துள்ளது என்று கண்டத்தட்டு இயக்கவியல் கோட்பாடு குறிப்பிடுகிறது. புவித்தட்டுகளின் உயர்வால் கிழக்கு ஆத்திரேலியாவின் வடிநிலப்பகுதியை குயின்சுலாந்தில் 400 கிலோமீட்டர் தொலைவுக்குப் பிரித்தது. இதே நேரத்தில் குயின்சுலாந்தின் எரிமலை வெடிப்புகளால் மத்திய மற்றும் கவச எரிமலைகள் உருவாகவும் எரிமலைக் குழம்பு பாய்வுகளுக்கும் வழிவகுத்தது Some of these became high islands.. இவற்றில் சில உயர்ந்த தீவுகளாயின .. பவளக்கடல் வடிநிலம் அமைக்கப்பட்ட பிறகு, பவளப் பாறைகள் வடிநிலத்தில் வளர ஆரம்பித்தன. ஆனால் சுமார் 25 மில்லியன் ஆண்டுகளுக்கு முந்தைய காலத்திலிருந்து வட குயின்சுலாந்து வெப்ப மண்டலத்தின் தென்பகுதியில் உள்ள மிதமான நீர்நிலையில்தான் இருந்தது. இக்குளிர்ச்சியான சூழல் பவளத்திட்டுகளின் வளர்ச்சியை ஊக்குவித்தது . பெருந்தடுப்பு பவளத் திட்டின் வளர்ச்சி வரலாறு சிக்கலானதாகும். குயின்சுலாந்து வெப்பமண்டல கடல் பகுதிக்குச் சென்ற பின்னர், கடல் மட்ட மாறுபாடுகளால் பவழப்பாறைகளின் வளர்ச்சியும் வீழ்ச்சியும் பெரிதும் பாதிப்படைந்தன . 
ஆண்டிற்கு 1 முதல் 3 சென்டிமீட்டர் (0.39 முதல் 1.18 அங்குலம்) வரை பவளத்திட்டுகளின் விட்டம் அதிகரிக்க இயலும். மேலும் செங்குத்தாக 1 முதல் 25 செ.மீ வரை (0.39 முதல் 9.84 அங்குலம் வரை) உயர்ந்தும் வளரும்; இருப்பினும், சூரிய ஒளியின் தேவை காரணமாக இவை 150 மீட்டர் (490 அடி) ஆழத்திற்கு மேல் மட்டும் வளரும், கடல் மட்டத்திற்கு மேல் இவற்றால் வளர முடியாது . 

24 மில்லியன் ஆண்டுகளுக்கு முன்னர் குயின்சுலாந்து வெப்ப மண்டல நீரில் ஓரமாகத் தள்ளப்பட்டபோது சில பவளங்கள் வளர்ந்தன ,ஆனால் ஒரு வண்டல் படிவுக்காலம் விரைவில் உருவாக்கப்பட்டு பெரும் பிளவு வீச்சின் அரிப்பு விளைந்தது. ஆற்று வடிநிலங்கள், பவளப்பாறைகள், கடலடி மென்தரைகள், மற்றும் கலங்கல் நீர்மப்படிவுகள் தோன்றி பவள வளர்ச்சிக்கான பொருத்தமற்ற நிலைமைகளை உருவாக்கின. 10 மில்லியன் ஆண்டுகளுக்கு முன்பு கடல் மட்டம் மேலும் கணிசமாக குறைந்தது. இதனால் மேலும் மேலும் வண்டல் மிகுதியானது. வண்டலிலிருந்து பவளப்பாறைகளின் உட்கூறுகள் வளரவேண்டியதாக இருந்தது. இவற்றின் விளிம்பு வண்டலுக்கு தூரத்திலிருந்ததால் , பவளப்பாறைகளின் வளர்ச்சி தடுக்கப்பட்டது. கூடுதலாக, சுமார் 400,000 ஆண்டுகளுக்கு முன்னர் ஒரு சூடான இடைக்கழி காலம் இருந்தது. அப்போது அதிக கடல் மட்டங்களும் 4 ° செல்சியசு வெப்பநிலை மாற்றம் கொண்ட நீரும் இருந்தது . 



</doc>
<doc id="244044" url="https://ta.wikipedia.org/wiki?curid=244044" title="இளநிலைப் பட்டம்">
இளநிலைப் பட்டம்

இளநிலைப் பட்டம் என்பது, மூன்று முதல் ஐந்து ஆண்டுகள் வரை தேவைப்படும் இளநிலைப் பட்டப் படிப்பு ஒன்றை வெற்றிகரமாக முடித்தபின் கிடைக்கும் ஒரு கல்வித் தகுதியைக் குறிக்கும் பட்டம் ஆகும். இப்படிப்புக்குத் தேவைப்படும் கால வேறுபாடு இப்பட்டங்களை வழங்கும் கல்வி நிறுவனங்களையும், பாடத்துறையையும் பொறுத்து அமையும். சில நாடுகளில் சில வகையான இளநிலைப் பட்டப்படிப்புகளுக்கு இன்னொரு இளநிலைப் பட்டம் முன்தேவையாக அமைவதால், அவ்வாறு பெறப்படும் பட்டங்கள் ஒரு இரண்டாவது பட்டமாகவும் அமைவது உண்டு. சட்ட இளவல், கல்வியியல் இளவல், இசையியல் இளவல், மெய்யியல் இளவல், புனித இறையியல் இளவல் போன்ற பட்டங்கள் சில நாடுகளில் இரண்டாம் பட்டங்களாகவே வழங்கப்படுகின்றன.

ஐக்கிய இராச்சியத்தின் கல்வி முறைமையிலும், அதன் செல்வாக்குக்கு உட்பட்ட பிற நாடுகள் சிலவற்றின் கல்வி முறைமையிலும், இளநிலைப் பட்டத்தில், சாதாரண பட்டம், சிறப்புப் பட்டம் என இரண்டு வகைகள் உள்ளன. சிறப்புப் பட்டம் பெறுபவர்கள் தமது பெயருக்குப் பின் பட்டத்தைக் குறிப்பிடும்போது அடைப்புக் குறிக்குள் (சிறப்பு) எனக் குறிப்பிடுவது உண்டு. சிறப்புப் பட்டம் பெறுவதற்குச் சாதாரண பட்டத்தை விட உயர்வான கல்வித் தரம் தேவைப்படுகிறது. சில பல்கலைக்கழகங்களில், சிறப்புப் பட்டம் பெறுவதற்கு கூடுதலாக ஓராண்டு கற்க வேண்டும்.



</doc>
<doc id="244048" url="https://ta.wikipedia.org/wiki?curid=244048" title="லின்சோபிங் பல்கலைக்கழகம்">
லின்சோபிங் பல்கலைக்கழகம்

லின்சோபிங் பல்கலைக்கழகம் அல்லது லின்ஷோபிங் பல்கலைக்கழகம் (Linköping University; LiU) சுவீடன் நாட்டி ல் லின்சோபிங் என்னும் நகரிலுள்ள அரசப் பல்கலைக்கழகமாகும். இப்பல்கலைக்கழகத்திற்கு, 1975-ஆண்டு முழுமையான பல்கலைக்கழக நிலை வழங்கப்பட்டது. தற்பொழுது இப்பல்கலைக்கழகம் சுவீடனிலுள்ள பெரிய உயர்கல்வி மையங்களுள் ஒன்றாக விளங்குகிறது. இதிலுள்ள நான்கு (கலை மற்றும் அறிவியல்; கல்விசார் அறிவியல்; மருத்துவம்; தொழில்நுட்பம்) புலங்களும் கல்வி, ஆராய்ச்சி, முனைவர் பட்டத்திற்கான பயிற்சி ஆகியவற்றைக் குறிக்கோள்களாகக் கொண்டு செயற்படுகின்றன.


</doc>
<doc id="244049" url="https://ta.wikipedia.org/wiki?curid=244049" title="ஜோசப் எஸ்திராடா">
ஜோசப் எஸ்திராடா

ஜோசப் "எராப் " எஜெர்சிடோ எஸ்திராடா ("Joseph "Erap" Ejercito Estrada," பிறப்பு: ஒசே மார்செலோ எஜெர்சிடோ; ஏப்ரல் 19, 1937) பிலிப்பினோ அரசியல்வாதியும் 1998 முதல் 2001 வரை பிலிப்பீன்சின் 13வது குடியரசுத் தலைவராக இருந்தவரும் ஆவார். 2013 முதல் நாட்டின் தலைநகரமான மணிலாவின் நகரத்தந்தையாக உள்ளார். 

எஸ்திராடா முப்பதாண்டுகளாக நூற்றுக்கும் மேற்பட்ட திரைபடங்களில் நடித்துள்ள புகழ்பெற்ற நடிகர் ஆவார். தமது திரைத்துறைப் புகழைக் கொண்டு அரசியலில் ஏற்றம் பெற்றார்; சான் யுவான் நகரத்தந்தையாக 16 ஆண்டுகள் பணியாற்றினார். ஐந்தாண்டுகள் மேலவை உறுப்பினராகவும் பின்னர் துணைக் குடியரசுத் தலைவராகவும் இருந்துள்ளார்.

1998 தேர்தலில் பெரும் வாக்கு வேறுபாட்டுடன் வெற்றி பெற்று சூன் 30, 1998 அன்று எஸ்திராடா குடியரசுத் தலைவரானார். 2000இல் மோரோ இசுலாமிக் விடுதலை முன்னணிக்கு எதிராக "இறுதிப் போர்" தொடுத்தார்; அதன் தலைமையகத்தையும் மற்ற முகாம்களையும் கைப்பற்றினார். இருப்பினும், ஊழல் குற்றச்சாட்டு சுமத்தப்பட்டு செனட்டினால் பழிச்சாட்டப்பட்டார்; 2001இல் செனட் நீதிபதிகள் இரண்டாம் உறையை திறக்க மறுத்தநிலையில் அரசுத்தரப்பு பழிச்சாட்டு மன்றத்தில் இருந்து வெளிநடப்பு செய்து "மக்கள் அதிகாரம் 2" மூலம் வெளியேற்றப்பட்டார். அரசு உடன்பாடுகளின் இறையாண்மை உத்திரவாதங்களை நீக்கிய எஸ்திராடாவின் கொள்கைகளால் பாதிக்கப்பட்ட அரசியல், வணிக, இராணுவ, திருச்சபை மேற்குடிகள் எட்சா 2 கிளர்ச்சிகளை ஊக்கப்படுத்தினர். மணிலா இசுடாண்டர்டு இதழில் எமில் யுரடோ 1999இலேயே எஸ்திராடாவிற்கு எதிராக சதி இயக்கம் உருவாகி வருவதாக குறிப்பிட்டிருந்தார்.

2007ஆம் ஆண்டில் $80 மில்லியன் கையாடியதாக சிறப்பு நீதிமன்றம் வாழ்நாள் சிறைத்தண்டனையுடன் தீர்ப்பு வழங்கியது. பின்னாளில் குடியரசுத் தலைவர் குளோரியா மகபகல்-அர்ரொயோ மன்னிப்பு வழங்கினார். 2010ஆம் ஆண்டில் மீண்டும் பிலிப்பீனியக் குடியரசுத் தலைவர் தேர்தலில் போட்டியிட்ட எஸ்திராடா பெனிக்னோ அக்கீனோ IIIவிற்கு அடுத்து இரண்டாம் இடத்தில் வந்து தோல்வியுற்றார்.



</doc>
<doc id="244053" url="https://ta.wikipedia.org/wiki?curid=244053" title="மனோஜ் பரமஹம்சா">
மனோஜ் பரமஹம்சா

மனோஜ் பரமஹம்சா தமிழ் மற்றும் தெலுங்கு திரைப்படங்களில் பணியாற்றும் ஒளிப்பதிவாளர். இவர் ஈரம் மற்றும் விண்ணைத்தாண்டி வருவாயா படங்களில் பணியாற்றியதற்காக அறியப்படுகிறார்.

மனோஜ் சென்னையில் பிறந்தவர் ஆவார். இவரது தந்தை யுவி பாபு ஒரு தெலுங்கு இயக்குனர். இவரது ஆசையின் காரணமாகவே மனோஜ் ஒளிப்பதிவாளர் ஆனார். 



</doc>
<doc id="244054" url="https://ta.wikipedia.org/wiki?curid=244054" title="தாகோத் மாவட்டம்">
தாகோத் மாவட்டம்

தாகோத் மாவட்டம் அல்லது தோஹாத் மாவட்டம் (Dahod District) or (Dohad District), மேற்கு இந்தியாவின் குசராத்து மாநிலத்தின் 33 மாவட்டங்களில் ஒன்று. இம்மாவட்டத் தலைமையகம் தகோத் நகரம் ஆகும். மாவட்டப் பரப்பளவு 3642 சதுர கிலோ மீட்டராகும். மக்கட்தொகை 21,26,558. மக்கள் அடர்த்தி ஒரு சதுர கி. மீ.,க்கு 583 என்ற அளவில் உள்ளது. பஞ்சமகால் மாவட்டத்தின் சில வருவாய் வட்டங்களைக் கொண்டு, 2 அக்டோபர் 1997இல் தகோத் மாவட்டம் துவக்கப்பட்டது.

இம்மாவட்டம், பாரியா, தேவகாத் மற்றும் சஞ்செலி ஆகிய சமஸ்தானங்களைக் கொண்டது. இம்மாவட்டத்தில் தாவூதி போரா பிரிவு இசுலாமியர்கள் (Dawoodi Bohra) அதிகம் உள்ளனர். மேலும் பில் (Bhil) மலை இன மக்கள் கிராமப்புறங்களில் உள்ளனர்.

மேற்கே பஞ்சமகால் மாவட்டம், தெற்கே சோட்டா உதய்பூர் மாவட்டம், கிழக்கே மற்றும் தென்கிழக்கே மத்தியப் பிரதேசம், வடக்கே மற்றும் வடகிழக்கே ராஜஸ்தான் மாநிலமும் எல்லைகளாக இம்மாவட்டம் கொண்டுள்ளது.

தகோத் மாவட்டம் ஏழு வருவாய் வட்டங்களைக் கொண்டுள்ளது.


இந்தியாவின் 640 மாவட்டங்களில், பொருளாதாரத்தில் பின்தங்கிய 250 மாவட்டங்களில் தகோத் மாவட்டமும் ஒன்று.

2011ஆம் ஆண்டின் மக்கட்தொகை கணக்கெடுப்பின்படி, தகோத் மாவட்ட மக்கள் தொகை 2,126,558 ஆகும்.<ref name=districtcensus>


</doc>
<doc id="244055" url="https://ta.wikipedia.org/wiki?curid=244055" title="மூன்றாம் இந்திரன்">
மூன்றாம் இந்திரன்

மூன்றாம் இந்திரன் (ஆட்சிக்காலம் 914-929 ) என்பவன் ஒரு இராஷ்டிரகூட மன்னனாவான் இவன் இவனுக்கு முன்னிருந்த மன்னனான இரண்டாம் கிருட்டிணனின் பேரனும், செடி இளவரசி இலட்சுமியின் மகனும் ஆவான். இவன் தந்தை ஜகதுங்கன் முன்பே இறந்துவிட்ட காரணத்தால் இவன் மன்னனாக ஆனான். இவனுக்கு நித்தியவர்சா, ரட்டகண்டரப்பா, ராஜமார்தாண்டா, கீர்த்திநாராயணன் போன்ற பட்டங்கள் இருந்தன. இவன் கன்னடக் கவிஞரும் தளபதியுமான ஸ்ரீவிஜய மற்றும் சமஸ்கிருத கவிஞர் திரிவிக்கரமா ஆகியோரை ஆதரித்தான். மூன்றாம் இந்திரன் மூன்றாம் மத்திய இந்தியாவின் காளச்சூரிய மரபின் இளவரசியான விஜம்பாவைத் திருமணம் செய்துகொண்டான்.


</doc>
<doc id="244056" url="https://ta.wikipedia.org/wiki?curid=244056" title="இரண்டாம் அமோகவர்சன்">
இரண்டாம் அமோகவர்சன்

இரண்டாம் அமோகவர்சன்(Amoghavarsha II ஆட்சிக்காலம் 929-930 ) என்பவன் ஒரு இராஷ்டிரகூட மன்னனாவான். இவன் ஓராண்டே மன்னனாக இருந்தான். இவன் இவனது தம்பியான நான்காம் கோவிந்தனால் கொலை செய்யப்பட்டான். 


</doc>
<doc id="244057" url="https://ta.wikipedia.org/wiki?curid=244057" title="டாங் மாவட்டம்">
டாங் மாவட்டம்

டாங் மாவட்டம் அல்லது தாங் மாவட்டம் (Dang District) (), இந்தியாவின், குஜராத் மாநிலத்தின் 33 மாவட்டங்களில் ஒன்று. இதன் தலைமையகம் ஆக்வா நகராகும். மாவட்ட பரப்பளவு 1764 சதுர கி. மீ., மக்கள் தொகை 2,26,769.
இம்மாவட்டம் பொருளாதாரத்தில் மிகவும் பின் தங்கிய மாவட்டமாக இந்திய அரசின் திட்டக்குழு அறிவித்துள்ளது. . சபுத்திரா மற்றும் வகாய் முக்கிய நகரங்கள். 


2011ஆம் ஆண்டின் மக்கட்தொகை கணக்கெடுப்பின்படி, இம்மாவட்ட மக்கள் தொகை 2,26,769. மக்கள் தொகை அடர்த்தி ஒரு சதுர கி. மீ., க்கு 129 பேர். பாலின விகிதம் 1000 ஆண்களுக்கு 1007 பெண்கள். எழத்தறிவு விகிதம் 76.8%.

வறுமை மிக்க இந்திய மாவட்டங்களில் டாங் மாவட்டம் 250 இடத்தில் உள்ளது. பொருளாதாரத்தை மேம்படுத்தி, வறுமையை ஒழிக்க, குசராத் அரசின் நிதியுதவி பெறும் ஆறு மாவட்டங்களில் ஒன்று. </ref>



</doc>
<doc id="244060" url="https://ta.wikipedia.org/wiki?curid=244060" title="நான்காம் கோவிந்தன்">
நான்காம் கோவிந்தன்

நான்காம் கோவிந்தன் (Govinda IV ஆட்சிக்காலம் 930-935 ), இவன் இரண்டாம் அமோகவர்சனின் தம்பியாவான். இவன் 930இல் மன்னனானான் என்பது குறித்து சிக்மங்ளூரின் கன்னடப் பதிவுகள் வழியாக தெரிகிறது. இவன் தன் அண்ணனைக் கொன்ற பாவச் செயலால் இவன் மிகவும் செல்வாக்கற்ற மன்னனாக இருந்தான். இவனது ஆட்சிக்காலத்தில் கன்னோஜை இராஷ்டிரகூடர்கள் இழந்தனர். நான்காம் கோவிந்தனைக் கீழைச் சாளுக்கியர் தோற்கடித்து அவனது ஆட்சிப்பகுதிகள் சிலவற்றையும் கைப்பற்றினர். இறுதியாக, இவனது கூட்டமைப்பைச்சேர்ந்தவனும், ஆந்திரத்தின் வேமுலவாட மன்னனுமான அரிகேசரி என்பவன் இவனுக்கு எதிராக 935இல் புரட்சிசெய்து மூன்றாம் அமோகவர்சனை ஆட்சியில் அமரவைத்தான். இந்தத் தகவல்கள் கன்னட கவிஞர் ஆதிகவி பம்பா என்பவரது எழுத்துகளால் தெரியவருகிறது இந்தக் கவிஞர் அரிகேசரியால் ஆதரிக்கப்பட்டவர் ஆவார். நான்காம் கோவிந்தான் சோழர்களுடன் திருமண உறவுவைத்திருந்தான். தனக்கு எதிராக புரட்சி ஏற்பட்டதும் இறுதியில் சோழர்களிடம் அடைக்கலம் சென்றான். நான்காம் கோவிந்தன் கன்னட கவிஞர் ரவிங்கபதா என்பவரை ஆதரித்தான்.



</doc>
<doc id="244061" url="https://ta.wikipedia.org/wiki?curid=244061" title="பிலிப்பீன்சின் பிராந்தியங்கள்">
பிலிப்பீன்சின் பிராந்தியங்கள்

பிலிப்பீன்ஸ் குடியரசில் தமது நிர்வாக வசதிக்காக மாகாணங்களை ஒன்றிணைத்து உருவாக்கப்பட்டவையே பிராந்தியங்கள் ("Regions of the Philippines")ஆகும். இத்தீவுக்கூட்டத்தை 17 பிராந்தியங்களாகப் பிரித்துள்ளனர். இப்பிராந்தியங்கள் தனக்கென ஒரு அரசாங்கத்தை வைத்திருப்பல்லையெனினும் முசுலிம் மின்டனவு தன்னாட்சிப் பகுதிக்கு மட்டும் அரசாங்கமும் ஆளுநரும் தனியாக இருக்கின்றது.

சூன் 2010 ஆம் ஆண்டில், பிலிப்பைன்ஸ் குடியரசு 17 பிராந்தியங்களை உள்ளடக்கிக் காணப்பட்டது. புவியியல் ரீதியாக இப்பிராந்தியங்கள் மூன்று தீவுகளாகப் பிரிக்கப்படலாம், அவையாவன்: லூசோன், விசயாசு மற்றும் மின்டனவு என்பவையாகும். கலபர்சொன்,மிமரோபா, சொக்ஸ்சர்ஜென் ஆகிய பிராந்தியங்களின் பெயர்கள் அப்பிராந்தியங்களில் உள்ள மாகாணங்களினதோ நகரங்களினதோ பெயர்களை வைத்து உருவாக்கப்பட்டன.



</doc>
<doc id="244062" url="https://ta.wikipedia.org/wiki?curid=244062" title="டவாவோ பிராந்தியம்">
டவாவோ பிராந்தியம்

டவாவோ பிராந்தியம் (Davao Region) என்பது பிலிப்பீன்சின் 17 பிராந்தியங்களுள் ஒன்றாகும். இது பிராந்தியம் பிராந்தியம் XI எனக் குறிக்கப்படுகின்றது. இது ஐந்து மாகாணங்களைக் கொண்டுள்ளது. இதன் பிராந்தியத் தலைநகரம் டவாவோ நகரம் ஆகும். இதன் பரப்பளவு 20,244 ஆகும். இதன் மக்கள் தொகை 2010ம் ஆம் ஆண்டின் சனத்தொகைக் கணிப்பின் படி 4,468,563 ஆகும்.


</doc>
<doc id="244063" url="https://ta.wikipedia.org/wiki?curid=244063" title="சொக்ஸ்சர்ஜென்">
சொக்ஸ்சர்ஜென்

சொக்ஸ்சர்ஜென் என்பது பிலிப்பீன்சின் அமைந்துள்ள 17 பிராந்தியங்களுள் ஒன்றாகும். இது பிராந்தியம் பிராந்தியம் XII எனக் குறிக்கப்படுகின்றது. இது ஐந்து மாகாணங்களைக் கொண்டுள்ளது. இதன் பிராந்தியத் தலைநகரம் கொரொனடால் நகரம் ஆகும். இதன் பரப்பளவு 22466 ஆகும். இதன் மக்கள் தொகை 2010ம் ஆம் ஆண்டின் சனத்தொகைக் கணிப்பின் படி 4,109,571 ஆகும்.



</doc>
<doc id="244064" url="https://ta.wikipedia.org/wiki?curid=244064" title="கரகா">
கரகா

கரகா ("Caraga") என்பது பிலிப்பீன்சின் 17 பிராந்தியங்களுள் ஒன்றாகும். இது பிராந்தியம் XIII எனக் குறிக்கப்படுகின்றது. இது ஐந்து மாகாணங்களையும் ஆறு நகரங்களையும் கொண்டுள்ளது. இதன் பிராந்தியத் தலைநகரம் புடுவன் ஆகும். இதன் பரப்பளவு 21471 ஆகும். இதன் மக்கள் தொகை 2010ம் ஆம் ஆண்டின் சனத்தொகைக் கணிப்பின் படி 2,429,224 ஆகும்.


</doc>
<doc id="244065" url="https://ta.wikipedia.org/wiki?curid=244065" title="கோர்டில்லெரா நிர்வாகப் பிராந்தியம்">
கோர்டில்லெரா நிர்வாகப் பிராந்தியம்

கோர்டில்லெரா நிர்வாகப் பிராந்தியம் ("Cordillera Administrative Region")
என்பது பிலிப்பீன்சின் 17 பிராந்தியங்களுள் ஒன்றாகும். இது பிராந்தியம் சி.ஏ.ஆர் (CAR) எனக் குறிக்கப்படுகின்றது. இது ஆறு மாகாணங்களைக் கொண்டுள்ளது. இதன் பிராந்தியத் தலைநகரம் பகுவியோ நகரம் ஆகும். இதன் பரப்பளவு 19294 ஆகும். இதன் மக்கள் தொகை 2010ம் ஆம் ஆண்டின் சனத்தொகைக் கணிப்பின் படி 1,616,867 ஆகும்.



</doc>
<doc id="244066" url="https://ta.wikipedia.org/wiki?curid=244066" title="தகலாகு மக்கள்">
தகலாகு மக்கள்

தகலாகு மக்கள் ("Tagalog people")பிலிப்பீன் குடியரசின் பிரதான இனக்குழு ஆகும். இவர்கள் மணிலா பெருநகரம் மற்றும் பல மாகாணங்களில் பெரும்பான்மையினராகக் காணப்படுகின்றனர். இவர்களுடைய மொழியே தகலாகு ஆகும். தகலாகு என்றால் 'ஆற்றை அண்டிய பிரதேசத்தில் வசிக்கும் மக்கள்' என்று பொருள். மொத்த பிலிப்பீன் சனத்தொகையில் 28.1% வீதமானோர் தகலாகு மக்களே. பல்வேறு கிளை மொழிகளுடன் கூடிய தகலாகு மொழியையே இம்மக்கள் பேசுகின்றார்கள்


</doc>
<doc id="244068" url="https://ta.wikipedia.org/wiki?curid=244068" title="மூன்றாம் அமோகவர்சன்">
மூன்றாம் அமோகவர்சன்

மூன்றாம் அமோகவர்சன் (Amoghavarsha III ஆட்சிக்காலம் 934–939) இவன் கன்னடத்தில் பத்திகா என்று அழைக்கப்படுகிறான். நாடு கடத்தப்பட்ட நிலையில் இருந்த இவன் மூன்றாம் இந்திரனின் தம்பியாவான். இவன் ஆந்திரத்தின் வேமுலவாட மன்னனான அரிகேசரி என்பவனின் கூட்டமைப்பு படைகளின் உதவியுடன் நான்காம் கோவிந்தனுக்கு எதிராக புரட்சிசெய்து ஆட்சிக்கு வந்தான். இவனது ஆட்சியைப்பற்றி அதிகமாகத் தெரியவில்லை.இவனது வயது முதிர்ச்சியின் காரணமாக நிர்வாகத்தில் ஆர்வம் காட்டாததால் இவனது மகன் மூன்றாம் கிருஷ்ணன் ஆட்சியைக் கவனித்துவந்தான். அமோகவர்சனின் பட்டத்தரசி குந்தகாதேவி ஆவாள், இவள் காளச்சூரிய மரபின் இளவரசியாவாள். இவனது மகளை மேலைக் கங்கர் மரபின் இரண்டாம் பூதுகனுக்கு மணம் செய்வித்தனர். 



</doc>
<doc id="244071" url="https://ta.wikipedia.org/wiki?curid=244071" title="சூரத் மாவட்டம்">
சூரத் மாவட்டம்

சூரத் மாவட்டம் (Surat district), இந்தியாவின், குஜராத்தின் 33 மாவட்டங்களில் ஒன்று. இம்மாவட்டம் குஜராத்தின் தெற்கு பகுதியில் அமைந்த கடற்கரை மாவட்டம். இதன் தலைமயகம் சூரத் நகரம். குஜராத்தின் மிக முன்னேறிய மாவட்டங்களில் இரண்டாம் இடத்தை வகிக்கிறது. 9 வருவாய் வட்டங்களும், 567 கிராமப் பஞ்சாயத்துக்களும் கொண்டது. தாபி ஆறு இம்மாவட்டத்தின் வழியாக பாய்ந்து காம்பத் வளைகுடாவில் கலக்கிறது.

இம்மாவட்ட மக்கள் தொகை 60,79,231 ஆக உள்ளது. மாவட்டத்தின் பரப்பளவு 4,418 சதுர கி. மீ., ஆகும். மக்கள் தொகை அடர்த்தி ஒரு சதுர கி. மீ.,க்கு 1,376 நபர்கள். பாலின விகிதம் 1000 ஆண்களுக்கு 788 பெண்கள் என்ற அளவில் உள்ளனர். எழுத்தறிவு விகிதம் 86.5% ஆக உள்ளது.

வடக்கில் பரூச் மாவட்டம், நர்மதா மாவட்டம், தெற்கில் நவ்சாரி மாவட்டம், கிழக்கில் தபி மாவட்டம், மேற்கில் காம்பத் வளைகுடா
சூரத் மாவட்ட எல்லைகளாக அமைந்துள்ளது. 
2007ஆம் ஆண்டில் சூரத் மாவட்டத்தின் சில வருவாய் வட்டங்களைக் கொண்டு தபி மாவட்டம் துவக்கப்பட்டது.

சூரத் மாவட்டம் ஒன்பது வருவாய் வட்டங்களைக் கொண்டுள்ளது. 

சூரத் நகரம் வைரங்களுக்கு பட்டைத் தீட்டும் தொழிற்சாலைகள் அதிகம் கொண்டது. தங்கம் மற்றும் வெள்ளி ஜரிகை நூல்கள் தயாரிக்கும் தொழிற்சாலைகள் அதிகம் கொண்டது. பருத்தி நூல், பால் பொருட்கள் ஆலைகள் கொண்ட மாவட்டம். சூரத் நகரம் அழகிய புடவைகளுக்கு பெயர் பெற்றது.




</doc>
<doc id="244072" url="https://ta.wikipedia.org/wiki?curid=244072" title="கொத்திக அமோகவர்சன்">
கொத்திக அமோகவர்சன்

கொத்திக அமோகவர்சன் (Khottiga Amoghavarsha ஆட்சிக்காலம் 967-972 ) என்பவன் இராஷ்டிரகூடப் பேரரசின் மன்னனாவான். இவனது காலகட்டத்தில் இராஷ்டிரகூடர்களின் செல்வாக்குக் குறையத் தொடங்கியது. பரமரா அரசன் இரண்டாம் சியகா இராஷ்டிரகூடர்கள் மீது போர்தொடுத்தான். இராஷ்டிரகூடர்களின் தலைநகரான மான்யகட்டாவை கொள்ளையிட்டனர். இப்போரில் மன்னன் கொத்திக அமோகவர்சன் இறந்ததாக கருதப்படுகிறது. இந்த தகவல் சமண அறிஞர் புஷபதந்தா எழுதிய சமண நூலான மகாபுராணத்தில் இருந்து கிடைக்கிறது. இவனுக்குப் பின் ஆட்சிக்கு வந்த இரண்டாம் கர்கன் ஒரு சில மாதங்கள் மட்டுமே ஆண்டான்.



</doc>
<doc id="244073" url="https://ta.wikipedia.org/wiki?curid=244073" title="இரண்டாம் கர்கன்">
இரண்டாம் கர்கன்

இரண்டாம் கர்கன் (Karka II ஆட்சிக்காலம் 972-973 ), இவன் இராஷ்டிரகூட மன்னன் கொத்திக அமோகவர்சனுக்குப் பின் அரியணை ஏறினான். இவன் குர்சார்,
சோழர், பாண்டியர்களுக்கு எதிரான போரில் வெற்றிபெற்றான் . இவனது கூட்டுப்படைகளுடன் சென்ற மேலைக் கங்கர் மன்னன் இரண்டாம் மாறசிம்மன் பல்லவர்களைத் தோற்கடித்தான். ஆனால் பரமரா அரசன் இரண்டாம் சியக்காவினால் தோற்கடிக்கப்பட்டு தலைநகரான மான்யக்டாவில் ஏற்பட்ட கொள்ளையினால் ஏற்பட்ட பலவீனங்களில் இருந்து மீளமுடியவில்லை. இந்நிலையில் சாளுக்கிய மன்னன் இரண்டாம் தைலப்பன் தன் சுயாட்சியை அறிவித்தான். நாட்டில் குழப்பநிலை ஏற்பட்டது. இரண்டாம் கர்கன் கொல்லப்பட்டான். 



</doc>
<doc id="244074" url="https://ta.wikipedia.org/wiki?curid=244074" title="நான்காம் இந்திரன்">
நான்காம் இந்திரன்

நான்காம் இந்திரன் (Indra IV ஆட்சிக்காலம் 973-982 ), என்பவன் கடைசி இராஷ்டிரகூட மன்னனும், மேலைக் கங்கர் மன்னன் இரண்டாம் மாறசிம்மனின் மருமகனும் ஆவான். இரண்டாம் மாறசிம்மன் இராஷ்டிரகூடப் பேரரசை நிலைப்படுத்த முயன்றும் அது வீணாய்ப் போனது. இராஷ்டிரகூட மரபு வரலாற்றிலிருந்து மறைந்து போனது. எனினும், இராஷ்டிரகூட மரபுடன் தொடர்புடைய குலங்கள் இராஷ்டிரகூட பேரரசு வலிமையாக இருந்த காலகட்டத்தில் ஆட்சியை விரிவாக்கம் செய்த போது இந்தியாவின் பல்வேறு பகுதிகளிலும் ஆட்சிசெய்து வந்தது. இந்த மரபைச்சேர்ந்த இராஜஸ்தான் கிளைகள் போன்றவை மேலும் பல நூற்றாண்டுகள் ஆட்சி செய்தன.


</doc>
<doc id="244075" url="https://ta.wikipedia.org/wiki?curid=244075" title="பிலிப்பைன் அடொபோ">
பிலிப்பைன் அடொபோ

அடொபா ("Adobo", பிலிப்பினோ மொழி: "ஊறல்," "சுவைச்சாறு" அல்லது "பதப்படுத்தல்") பிலிப்பீன்சு சமையலில் புகழ்பெற்ற ஓர் உணவும் சமையல் முறையும் ஆகும். இதில் புளிங்காடி அல்லது சோயா சுவைச்சாற்றில் ஊறவைத்த இறைச்சி, கடலுணவு, அல்லது காய்கனிகளும் வெள்ளைப்பூண்டும் பயன்படுத்தப்படுகின்றன. இவை எண்ணெயில் இளஞ்சிவப்பாக வறுக்கப்படுகின்றன அல்லது ஊறலாகச் சூடாக்கப்படுகின்றது. சில நேரங்களில் இது பிலிப்பீன்சின் அலுவல்முறையில்லாத தேசிய உணவாகக் கருதப்படுகின்றது.


</doc>
<doc id="244085" url="https://ta.wikipedia.org/wiki?curid=244085" title="பொட்டாசியம் தாலிமைடு">
பொட்டாசியம் தாலிமைடு

பொட்டாசியம் தாலிமைடு ("potassium phthalimide") என்பது CHKNO என்ற மூலக்கூறு வாய்பாடு கொண்ட ஒரு வேதியியல் சேர்மமாகும். இது வணிகரீதியாக கிடைக்கிறது. பொதுவாக பஞ்சு போன்று, மிகவும் வெளிர் மஞ்சள் நிறப்படிகங்களாகக் காணப்படுகிறது. இது தாலிமைடின் பொட்டாசியம் உப்பு ஆகும். பொட்டாசியம் ஐதராக்சைடுடன் தாலமைடின் சூடான கரைசலைச் சேர்த்து தேவைக்கேற்ப பொட்டாசியம் தாலிமைடு வீழ்படிவாக்கப்படுகிறது.

காப்ரியல் தொகுப்பு வினையில் அமீன்கள் தயாரிக்கும்போது இச்சேர்மம் வினையூக்கியாக பயன்படுகிறது.


</doc>
<doc id="244088" url="https://ta.wikipedia.org/wiki?curid=244088" title="ஜூன் டியானே ரபேல்">
ஜூன் டியானே ரபேல்

ஜூன் டியானே ரபேல் ("June Diane Raphael", பிறப்பு: ஜனவரி 4, 1980) ஒரு அமெரிக்க நாட்டுத் திரைப்பட நடிகை, நகைச்சுவையாளர் மற்றும் எழுத்தாளர் ஆவார். இவர் சோடியாக், இயர் ஒன் போன்ற பல திரைப்படங்களில் நடித்துள்ளார். இவர் பல தொலைக்காட்சித் தொடர்களில் நடித்துள்ளார்.



</doc>
<doc id="244089" url="https://ta.wikipedia.org/wiki?curid=244089" title="நர்மதா மாவட்டம்">
நர்மதா மாவட்டம்

நர்மதா மாவட்டம் (Narmada district) இந்தியாவின், குஜராத் மாநிலத்தில் 33 மாவட்டங்களில் ஒன்று. இது மத்திய குஜராத்தில் அமைந்துள்ளது. இம் மாவட்டத் தலைமையகம் ராஜ்பிப்லா நகராகும்.. 

மாவட்டத்தின் பரப்பளவு 2,755 சதுர கிலோ மீட்டர். மக்கள் தொகை 5,90,379 . அதிக குஜராத்தில் மக்கட்தொகை கொண்ட மாவட்டங்களில் இது மூன்றாவதாகும்.

வடக்கே வதோதரா மாவட்டம், கிழக்கே மகாராஷ்டிர மாநிலம், தெற்கே தபி மாவட்டம், மேற்கே பரூச் மாவட்டம் எல்லைகளாக கொண்டமைந்துள்ளது நர்மதா மாவட்டம். 

வதோதரா மாவட்டம் மற்றும் பரூச் மாவட்டம் ஆகியவற்றின் சில வருவாய் வட்டங்களைக் கொண்டு இம்மாவட்டம் 2 அக்டோபர் 1997இல் உருவானது.

நர்மதா மாவட்டம் ஐந்து வட்டங்களைக் கொண்டது.


2006இல் இந்திய நடுவண் அரசின், பஞ்சாயத்து ராஜ் அமைச்சகம் அறிவித்த இந்தியாவின் 640 மாவட்டங்களில், பொருளாதாரத்தில் மிகவும் பின்தங்கிய மாவட்டங்கள் என அறிவிக்கப்பட்ட 250 மாவட்டங்களில் நர்மதா மாவட்டமும் ஒன்று.

2011ஆம் ஆண்டு மக்கட்தொகை கணக்கெடுப்பின்படி, இம்மாவட்ட மக்கட்தொகை 590,379. 
மக்கட்தொகை அடர்த்தி, ஒரு சதுர கி.மீட்டருக்கு 214 நபர்கள்.
பாலினவிகிதம் 1000 ஆண்களுக்கு 960 பெண்கள். எழுத்தறிவு விகிதம் 73.29%. 



</doc>
<doc id="244090" url="https://ta.wikipedia.org/wiki?curid=244090" title="மோர்பி மாவட்டம்">
மோர்பி மாவட்டம்

மோர்பி மாவட்டம் (Morbi district) () 15 ஆகஸ்டு 2013இல் துவக்கப்பட்ட புதிய மாவட்டம். . 
இம்மாவட்டம் இந்தியாவின், குஜராத் மாநிலத்தின் 33 மாவட்டங்களில் ஒன்று. மாவட்டத் தலைமையகம் மோர்பி நகரம்.

மோர்பி மாவட்டத்திற்கு, வடக்கே கட்ச் மாவட்டம், கிழக்கே சுரேந்திரநகர் மாவட்டம், தெற்கே ராஜ்கோட் மாவட்டம், மேற்கே ஜாம்நகர் மாவட்டம் எல்லைகளாக அமைந்துள்ளது.

குஜராத்தி மொழியில் மோர்பி எனில் மயில் எனப் பொருள். போஜ நாட்டு மன்னர் (king of Bhooj) மயில் எனப்பொருள் விளங்கும்படி இப்பகுதிக்கு மோர்பி எனப் பெயரிட்டார். 

மோர்பி மாவட்ட மக்கட்தொகை 10,07,954. பரப்பளவு 4871.5 சதுர கி. மீ., ஒரு சதுர கி. மீட்டருக்கு மக்கள்தொகை அடர்த்தி 207 நபர்கள். 



</doc>
<doc id="244095" url="https://ta.wikipedia.org/wiki?curid=244095" title="தண்டி">
தண்டி

தண்டி (Dandi), இந்தியாவின், குஜராத் மாநிலத்தின் நவ்சாரி மாவட்டத்தில் , நவ்சாரி நகரை ஒட்டி அமைந்த கடற்கரை கிராமம்.

1930ஆம் ஆண்டில், உப்பு மீதான வரியை நீக்கக் கோரி, பிரித்தானிய அரசுக்கு எதிரான உப்புச் சத்தியாகிரகப் 
போராட்டத்தின் ஒரு பகுதியாக மகாத்மா காந்தியடிகள், அகமதாபாத் நகரத்திலிருந்து தண்டி கடற்கரை கிராமம் வரை தொடர்ந்து 24 நாட்கள் ஆயிரக்கணக்கான தொண்டர்களுடன் ஊர்வலமாக நடந்து, தண்டி கடற்கரையில் உப்பை அள்ளினார்.. காந்தியடிகளின் தண்டி யாத்திரை நினைவாக இந்திய அரசு, சபர்மதி முதல் தண்டி வரை செல்லும் சாலையைச் சுற்றுலா மையமாக்க முடிவு செய்துள்ளது. 

காந்தி அடிகளின் தண்டி உப்புச் சத்தியாகிரகம் போராட்டத்தினை நினைவுகூரும் வகையில் நினைவுச் சின்னம் எழுப்ப அரசு முடிவு செய்துள்ளது.



</doc>
<doc id="244096" url="https://ta.wikipedia.org/wiki?curid=244096" title="கோழிப்புக்கை">
கோழிப்புக்கை

கோழிப்புக்கை என்பது ஈழத்தின், குறிப்பாக வடமராட்சிப் பகுதியிலும், ஈழத்தமிழர்கள் புலம்பெயர்ந்த நாடுகளிலும் உண்ணப்படும் ஒரு சிறப்பு உணவாகும். பச்சரி, நாட்டுக்கோழி இறைச்சி, மரக்கறிகள், சுவைப்பொருட்கள் பாவித்து குழையச் செய்யப்படும் உணவு கோழிப்புக்கை ஆகும். இது ஒரு வகைப் பொங்கல் ஆகும். புக்கை என்பது பொங்கலைக் குறிக்க ஈழத்தில் வழங்கும் சொல் ஆகும். 

இது வட இந்திய உணவான பிரியாணியுடன் ஒப்பிடத்தக்க, ஆனால் சுவையிலும் செய்முறையிலும் கணிசமாக மாறுபட்ட உணவாகும். 



</doc>
<doc id="244102" url="https://ta.wikipedia.org/wiki?curid=244102" title="மயானக் கொள்ளை">
மயானக் கொள்ளை

மயானக் கொள்ளை திருவிழா சிவராத்திரியை அடுத்த மாசி மாத அமாவாசையன்று தமிழகத்திலுள்ள அங்காள பரமேசுவரி ஆலயங்களில் கொண்டாடப்படுகின்றது. இவற்றில் மேல்மலையனூர் கோவிலில் கொண்டாடப்படும் மயானக் கொள்ளை முதன்மையானதாகும். மீனவர்கள் வணங்கும் தெய்வமாக அங்காள பரமேசுவரி அம்மன் விளங்குவதால் இக்கொண்டாட்டங்கள் முதன்மையாக மீனவ குமுகாயங்களில் பரவலாகக் கொண்டாடப்படுகின்றது.

துவக்கத்தில் படைப்புக் கடவுள் நான்முகனுக்கு ஐந்து தலைகள் இருந்தன. பார்வதி தேவி, பிரம்மனின் ஐந்து தலையை பார்த்து சிவன் என்று நினைத்து வணங்கினார். இதனைக் கண்டு நகைத்ததால் சினம் கொண்ட பார்வதி சிவனிடம் முறையிட, பிரம்மாவின் ஒரு தலையை சிவன் கொய்துவிட்டார். கொய்யப்பட்ட பிரம்மனின் தலை சிவனின் கையில் ஒட்டிக்கொண்டது. அதையே பிச்சைப் பாத்திரமாக ஏந்தி ஈசன் பிச்சையெடுக்கும் நிலை ஏற்பட்டது. போடப்படும் உணவையெல்லாம் கபாலமே விழுங்கிவிட்டதால், உலகுக்கே படியளக்கும் ஈசனுக்கே உணவு கிட்டவில்லை.

இந்த நிலையில், பிரம்மாவின் தலை கொய்யப்பட்டதற்கு பார்வதியே காரணமாகக் கருதிய சரஸ்வதி தேவி, பார்வதியை "கொடிய உருவத்துடன் நீ இடம் இல்லாமல் அலைந்து புற்றையே வீடாக கொண்டு வாழ்வாய்!' என சாபமிட்டாள். அதன்படி பார்வதி பூவுலகில் பல இடங்களுக்குச் சென்று முடிவில் மலையரசுனுக்கு உரிமையான ஓர் நந்தவனத்தில் தவம் இருக்கத் தொடங்கினாள். அங்கு காவலுக்கு இருந்த மீனவக் காவலாளி தடுத்தும் புற்றால் தன்னை மூடிக் கொண்டு அங்காள பரமேஸ்வரியாகக் கோவில் கொண்டாள். மலையரசன் புற்றை கலைக்க முற்பட, அவன் தன் ஆற்றலை இழந்தான். இதனால் வந்திருப்பது அம்மையே என அனைவரும் அறிந்தனர். மலையனூர் என அறியப்பட்ட இவ்விடத்தில் இன்றும் மீனவ சமூகத்தினரே சேவை செய்கின்றனர். 

இந்தக் கோவிலிற்கு சிவன் வர, அங்காள பரமேஸ்வரி சிவன் கையிலிருந்த கபாலத்தில் சுவையான உணவை இட்டாள். எல்லாவற்றையும் கபாலம் விழுங்கிவிட, மகாலட்சுமியின் பரிந்துரைப்படி அம்மன் மூன்றாவது கவளத்தைக் கைதவறியதுபோல கீழே போட்டாள். உணவின் சுவையால் கவரப்பட்ட கபாலம், அதை உண்ண சிவனின் கரத்தைவிட்டு நீங்கி கீழே போனது; பிரம்ம கபாலம் மீண்டும் ஈசனின் கைகளை அடைய முடியாதபடி அதைத் தன் காலால் மிதித்து பூமியில் ஆழ்த்திவிட்டாள். இந்த நாளே மயானக் கொள்ளைத் திருவிழாவாகக் கொண்டாடப்படுகின்றது.


</doc>
<doc id="244107" url="https://ta.wikipedia.org/wiki?curid=244107" title="மத்திய தமிழ்">
மத்திய தமிழ்

மத்திய தமிழ் "(The Central Tamil dialect" ) என்பது தமிழகத்தின் மத்தியப் பகுதிகளான தஞ்சாவூர், திருவாரூர், நாகப்பட்டினம் மற்றும் திருச்சி மாவட்டங்களில் பேசப்படும் பேச்சு மொழியாகும். மத்தியத் தமிழகத்திற்கு அண்டையிலுள்ள கடலூர் மற்றும் புதுக்கோட்டை மாவட்டங்களிலும் கிட்டத்தட்ட இப்பேச்சு மொழியே பேசப்படுகிறது . மதுரைத் தமிழும் மத்தியப் பேச்சுத்தமிழ் மற்றும் இலங்கை வட்டார மொழிகளும் தமிழ் மொழியின் தூய்மையான பேச்சுத்தமிழ் வடிவங்களாகக் கருதப்படுகின்றன. இவையே தரப்படுத்தப்பட்ட பேச்சுத் தமிழாகவும் திகழ்கின்றன. தமிழ் மொழியில் காணப்படும் பல்வேறு வகையான பேச்சுத்தமிழ் வழக்காறுகளில் மத்தியப் பேச்சுத்தமிழ் கிட்டத்தட்ட பிராமணத் தமிழ் வகையுடன் நெருக்கம் கொண்டுள்ளது .குறிப்பாக உயர் சாதிப் பிரிவினர்களாக கருதப்படும் வெள்ளாளர்கள் மற்றும் முதலியார்கள் இப்பேச்சுத் தமிழைப் பேசுகிறார்கள்.


</doc>
<doc id="244108" url="https://ta.wikipedia.org/wiki?curid=244108" title="சுந்தரராஜத் தேவர்">
சுந்தரராஜத் தேவர்

சுந்தரராஜத் தேவர் தமிழ்நாட்டில் விருதுநகர் மாவட்டத்திலுள்ள சேத்தூர் ஜமீனை ஆட்சி செய்தவர்.

சேத்தூர் ஜமீனை கி.பி.1847 முதல் கிபி 1875வரை ஆட்சி செய்த முத்துச்சாமித் தேவரின் மகன் சுந்தரராஜத் தேவர் ஆவார். இவர் நல்ல தமிழ்ப் புலமை கொண்டவர். எண்ணற்ற தமிழ்ப் புலவர்களை ஆதரித்தவராவார். "காவடிச்சிந்து' எழுதிய அண்ணாமலை ரெட்டியார் அவைக்களப் புலவராக வைத்திருந்தவர். இவரால் ஆதரிக்கப்பெற்ற புலவர்களுள் முகவூர் இராமசாமிக் கவிராயர், மீனாட்சிசுந்தரக் கவிராயர், எட்டிச்சேரி திருமலைவேலுக் கவிராயர், வேம்பத்தூர் பிச்சுவையர் முதலியோர் குறிப்பிடத்தக்கவர்கள் ஆவர்.

இவருடைய பாடல்கள் பல "தனி செய்யுட் சிந்தாமணி' நூலில் காணப்பெறுகின்றன. இவர், தேவதானம் அருள்மிகு நச்சாடை தவிர்த்த ஈசனார் மீது ஒரு பதிகம் பாடியுள்ளார். தேவதானம் பெரியகோயில், கோயில் திருவிழா, திருவாதிரைத் திருவிழா மற்றும் பல ஆலயங்கள் பற்றியும் கவிதைகள் புனைந்துள்ளார். 

1896-ஆம் ஆண்டு பிப்ரவரி மாதம் 24-ஆம் நாள் மரணமடைந்தார். 


</doc>
<doc id="244109" url="https://ta.wikipedia.org/wiki?curid=244109" title="புரோகோபிசு பாவ்லோபூலோசு">
புரோகோபிசு பாவ்லோபூலோசு

புரோகோபிசு பாவ்லோபூலோசு ("Prokopis Pavlopoulos", , பிறப்பு சூலை 10, 1950) கிரேக்க வழக்கறிஞரும் பல்கலைக்கழகப் பேராசிரியரும் அரசியல்வாதியுமாவார். 2004–09 காலகட்டத்தில் கிரேக்க உள்துறை அமைச்சராகப் பணியாற்றி உள்ளார். 

பெப்ரவரி 18, 2015 அன்று கிரேக்க நாடாளுமன்றம் பாவ்லோபூலோசை புதிய குடியரசுத் தலைவராகத் தேர்ந்தெடுத்துள்ளது. நடப்பு தலைவர் கரோலோசு பபூலியாசின் பதவிக்காலம் மார்ச்சு 13, 2015 அன்று முடிவடைகின்றது; இதனையடுத்து பாவ்லோபூலோசு குடியரசுத் தலைவராக பதவியேற்பார்.


</doc>
<doc id="244117" url="https://ta.wikipedia.org/wiki?curid=244117" title="ஜெகதேவிராயர்">
ஜெகதேவிராயர்

ஜெகதேவிராயர் என்பவர்கள் தமிழ்நாட்டின்தருமபுரி மாவட்டம், கிருஷ்ணகிரி மாவட்டம் ஆகிய பகுதிகளில் ஜெகதேவி உள்ளிட்ட பாராமகாலில் 12 கோட்டைகள் கட்டி நான்கைந்து தலைமுறையாக (கி.பி.1578 முதல் 1669 வரை) 91 ஆண்டுகள் ஆண்ட மரபினர் ஆவர்.

பாராமகால் என்பது கிருஷ்ணகிரி, தருமபுரி, ஊத்தங்கரை திருப்பத்தூர் ஆகிய வட்டங்களோடு கந்திகுத்தி சமீந்தாரின் பகுதியையும் உள்ளடக்கிய நிலப்பரப்பாகும்.

ஜெகதேவிராயர் மரபின் முதல்வன் ஐதராபாத்தில் உள்ள நன்னல் சர்கார் என்ற இடத்தில் வாழ்ந்தவனாவான். அப்பகுதியின் நவாப் இவன் மகளின் அழகால் ஈர்கப்பட்டான். இதனால் தன் மகளுக்கு நவாப்பினால் தொல்லை ஏற்படும் என்று கருதி ஜெகதேவிராயன் தன்னோடு 64 குடும்பத்தினரையும் அழைத்துக்கொண்டு பெனுகொண்டாவை அடைந்தான். இவனோடு குடிபெயர்ந்த குடும்பத்தினரின் சந்ததியினர் இன்றும் கிருட்டிணகிரி, மகராசாகடை,திருப்பத்தூர், காவேரிப்பட்டணம், பகுதிகளில் வாழ்ந்துவருகின்றனர்.

ஜெபதேவிராயன் விசய நகர அரசப் பிரதிநிதியாக சந்திரகிரியை ஆண்டுவந்தவனின் உறவினனாவான். சந்திரகிரிமீது படையெடுத்து வந்த பீசாபூர் படைகளுடன் ஜெகதேவிராயன் தீவிரமாக போரிட்டு நாட்டைக்காத்தான். இதன்கு பரிசாக சீரங்கராயர் பாராமகால் என்றழைக்கப்படும் பெரும் நிலப்பரப்பை ஜெகதேவிராயனுக்கு கி.பி.1578இல் பரிசாக அளித்து, தன் மகளையும் மணமுடித்து தந்தார். இதன் பின்னர் ஜெகதேவிராயன் தற்போது அவன் பெயராலே அழைக்கப்படும் ஜெகதேவியில் குடியேறினான்.அவனை தொடர்ந்துவந்த குடும்பத்தினருக்கு காட்டை அழித்து நிறைய நிலங்களை அளித்தான். 

ஜெகதேவிராயனுக்குப் பிறகு அவன் மகன் இரண்டாம் ஜெகதேவிராயன் ஆட்சிப்பொறுப்பை ஏற்றான். ஏறக்குறைய கி.பி.1589இல் கோல்கொண்டாவின் முகமது குத்ஷா பெனுகொண்டாவின் மீது போர்த் தொடுத்தான். இப்போரில் இப்போரில் இரண்டாம் ஜெகதேவிராயன் வீரப்போர் புரிந்து முற்றுகையை முறியடித்தான். இதற்குப் பரிசாக பெனுகொண்டாவின் ஆட்சியாளனிடமிருந்து சென்னபட்டனம் ஜாகீரை (பெங்களூரின் சிலபகுதிகள், மைசூர், தும்கூர், ஹாசன், கோலார்) பரிசாக பெற்றான். இதன்பிறகு இரண்டாம் ஜெகதேவிராயன் தன் தலைநகரை ஜெகதேவியிலிருந்து இராயக்கோட்டைக்கு மாற்றினான்.

என மூவர் குறித்து கல்வெட்டுகள் வழியாக அறியமுடிகிறது.


இம்மரபின் இறுதி அரசன் கி.பி. 1669இல் பீசாபூர் சுல்தானின் தளபதியான முஸ்தபா கானுடன் போரிட்டு மாண்டான் இத்துடன் இம்மரபு அழிந்தது. 



</doc>
<doc id="244118" url="https://ta.wikipedia.org/wiki?curid=244118" title="நீர்க்கோளம்">
நீர்க்கோளம்

பெளதிகப் புவியியலில் நீர்க்கோளம் "(The hydrosphere )" என்பது பூமி மற்றும் பூமிக்கு கீழேயும் மேலேயும் ஒருங்கிணைந்து காணப்படும் நீரின் நிறையை விவரிக்கிறது. 

பூமியில் 1386 மில்லியன் கன கிலோ மீட்டர்கள் தண்ணீர் உள்ளதாக , உலக நீர் ஆதாரங்களின் 
இருப்புக் கணக்கெடுக்கும் பணிக்காக ஐக்கிய நாடுகள் அவை தேர்ந்தெடுத்த இகோர் சிக்லோமானோவ் மதிப்பிட்டுள்ளார் . நிலத்தடி நீர், பனியாறுகள், கடல்கள், ஏரிகள் மற்றும் ஆறுகளில் திரவநிலையிலும் உறைந்த நிலையிலும் காணப்படும் நீரையும் இக்கணக்கீடு உள்ளடக்கியதாகும். இம்மொத்த நீரளவில் 97.5 சதவீதம் உப்பு நீராகும் என்றும் கணக்கீடு தெரிவிக்கிறது. எஞ்சியிருக்கும் 2.5 சதவீதம் தண்ணீரே தூய்மையான நன்னீராகும். இந்நன்னீரின் 68.7 சதவீதம் அளவுள்ள நீர் ஆர்க்டிக் , அண்டார்க்டிக்கா மற்றும் மலைப் பிரதேசங்களில் பனிக்கட்டியாகவும் நிலையான பனிப்போர்வையாகவும் காணப்படுகிறது. அடுத்து, 29.9 சதவீத நன்னீர் நிலத்தடி நன்னீராக உள்ளது. பூமியில் நமக்குக் கிடைக்கப் பெற்றுள்ள மொத்த நன்னீரில் வெறும் 0.26 சதவீத நன்னீர் மட்டுமே ஏரிகள், நீர்த்தேக்கங்கள் மற்றும் ஆறுகள் மூலமாக அத்தியாவசியத் தேவைகளுக்காகவும் நீர் சுற்றுச்சூழலைப் பராமரிக்கவும் நம்மால் பயன் படுத்தப்படுகிறது". புவி நீர்கோளத்தின் மொத்த நிறை 1.4 × 10 டன்கள் ஆகும். பூமியின் மொத்த நிறையில் இந்த அளவு சுமார் 0.023% ஆகும். இதில் சுமார் 20 × 10 டன்கள் பூமியின் வளிமண்டலத்தில் உள்ளது. ( ஒரு டன் அளவு தண்ணீர் என்பது சுமார் 1 கன மீட்டர் தண்ணீர் அளவைக் குறிக்கிறது ) புவியின் மேற்பரப்பு தோராயமாக 75%, அதாவது 361 மில்லியன் சதுர கிலோமீட்டர் அல்லது139.5 மில்லியன் சதுர மைல்கள் பகுதி கடலால் சூழப்பட்டுள்ளது. பூமியில் உள்ள கடல்களின் சராசரி உவர்ப்புத் தன்மை ஒரு கிலோ கிராம் கடல் நீருக்கு 35 கிராம் உப்பாக உள்ளது. (3.5%)

நீர்வளங்களின் சுழற்சி என்பது திட, திரவ வாயு நிலைகளில் காணப்படும் நீரை அதனுடைய ஒரு நிலையிலிருந்து மற்றொரு நிலைக்கு அல்லது ஒரு நீர்த் தேக்கத்திலிருந்து மற்றொரு நீர்த் தேக்கத்திற்கு மாற்றும் செயலாகும். வளிமண்டல ஈரப்பதம் (பனி, மழை மற்றும் மேகங்கள்) சமுத்திரங்கள், ஆறுகள், ஏரிகள், நிலத்தடி நீர், பூமிக்கு அடியிலுள்ள நீரோட்டங்கள், துருவ உறைபனிக் குன்றுகள் மற்றும் நிறைவுற்ற மண் ஆகியவை அணைத்தும் நீர்த்தேக்கமென்ற சொல்லில் அடங்கும் . நீர் ஒரு நிலையிலிருந்து மற்றொரு நிலைக்கு மாறும் செயலானது சில நிமிடங்கள் தொடங்கி ஆயிரக்கணக்கான ஆண்டுகள் வரை நீடிக்கிறது. சூரியனின் ஒளி மற்றும் வெப்பத்தின் விளைவுகள் மற்றும் ஈர்ப்பு விசை முதலியன இந்நிலை மாற்றத்திற்கு காரணிகளாய் இருக்கின்றன. பெரும்பாலும் சமுத்திரங்களில் ஆவியாதல் நிகழ்ந்து விண்ணுக்குச் செல்லும் தண்ணீர் பனி அல்லது மழையாக பூமிக்குத் திரும்புகிறது. பனி அல்லது பனிக்கட்டி நேரடியாக ஆவியானால் அந்நிகழ்வு பதங்கமாதல் எனப்படுகிறது. தாவரங்களின் நுண்ணிய இலைத்துளைகள் வழியாக நீர் ஆவியாகி மேற்செல்லும் செயலை நீராவிப்போக்கு என்கின்றனர். நீராவியாதல், ஆவியாதல் மற்றும் பதங்கமாதல் ஆகிய முச்செயல்களையும் இணைக்கும் சொல்லாக நீராவிப்போக்கு என்ற சொல்லை நீரியலார் பயன்படுத்துகிறார்கள்.

நீர்க்கோளம் என்பது ஒரு மூடிய அமைப்பு, அதற்குள்தான் நீர் இருக்கிறது என்று மார்கியு டி வில்லியர்சு எழுதிய நீர் என்று தலைப்பிடப்பட்ட விருது பெற்ற புத்தகத்தில் விவரிக்கப்பட்டுள்ளது. மேலும் இதில் நிலையானதாகவும், சிக்கலானதாகவும், தீர்வு காண முடியாததாகவும் வாழ்க்கையை கட்டுப்படுத்தும் நோக்கத்தில் எங்கும் பரவி இருக்கக்கூடியதாக நீர்க்கோளம் கட்டப்பட்டுள்ளது என்றும் கூறியுள்ளார்". பூமியிலுள்ள நீரின் மொத்த அளவு கிட்டத்தட்ட நிச்சயமாக புவியியல் முறைகளால் மாறவில்லை என்றும், நம்மிடம் எது இருந்ததோ அதை நாம் இன்னமும் பெற்றே இருக்கிறோம் என்றும் டி வில்லியர்சு கூறியுள்ளார். நீரை மாசுபடுத்த முடியும் இழிவு படுத்தி தவறான வழியில் உபயோகப்படுத்தவும் முடியும் ஆனால் அதை ஆக்கவோ அழிக்கவோ முடியாது. அது இடம் பெயரமட்டுமே செய்யும். தண்ணீர் இங்கிருந்து விண்வெளிக்குச் சென்றுவிட்டது என்பதற்கான ஆதாரங்களும் ஏதுமில்லை".

ஒவ்வொரு ஆண்டும் பூமியில் 577.000 கி.மீ அளவிலான நீர் பயன்படுத்தப் படுகிறது. நீரின் இந்த அளவானது கடல் மேற்பரப்பில் இருந்து ஆவியாகும் (502,800 கி.மீ ) நீரையும் மற்றும் நிலங்களில் இருந்து ஆவியாகும் (74,200 கி.மீ ) நீரையும் உள்ளடக்கியது ஆகும். கிட்டத்தட்ட அதே அளவு நீர் தான், வளிமண்டலத்தில் இருந்து வீழ்படிவாக கடலின் மீது 458.000 கி.மீ அளவும் நிலத்தின் மீது 119,000 கி.மீ அளவும் படிகிறது. பூமியின் மேற்பரப்பின் மீது படியும் வீழ்படிவு மற்றும் பூமியின் மேற்பரப்பில் இருந்து ஆவியாதலுக்கும் உள்ள வித்தியாசம் (119,000 - 74,200 = 44,800 ) ஆண்டுக்கு 44,800 கி.மீ ஆகும். இந்த வித்தியாசம் ஆண்டுக்கு 42,700 கி.மீ அளவு நீர் ஆறுகளில் பாய்கிறது என்பதையும் மிஞ்சியுள்ள ஆண்டிற்கு 2100 கி.மீ3 அளவுள்ள நிலத்தடி நீர் கடலில் கலக்கிறது என்பதையும் பிரதிபலிக்கிறது. இவைதான் நன்னீர் கிடைப்பதற்கான முதன்மை ஆதாரங்களாகும்". 

வாழ்க்கைக்கு தண்ணீர் ஒர் அடிப்படையான தேவையாக உள்ளது. மூன்றில் இரண்டு பங்கு பூமி தண்ணீரால் சூழப்பட்டிருப்பதால் இதை நீல கிரகம் என்றும் தண்ணீராலான கிரகமென்றும் அழைக்கிறார்கள். வளிமண்டலம் தற்போதைய வடிவத்தை எட்டியதில் நீர்கோளம் ஒரு முக்கிய பங்கு வகிக்கிறது. இம்மாற்றம் ஏற்பட கடல்களின் பங்கும் முக்கியமானது. புதன் கிரகத்தில் உள்ளது போல ஐதரசன் மற்றும் ஹீலியம் அணுக்கள் மிகுந்த மிக மெல்லிய வளிமண்டலமே பூமி உருவான காலத்தில் இருந்ததுள்ளது. இவ்விரு வாயுக்களும் வளிமண்டலத்தில் இருந்து வெளியேற்றப்பட்ட பின்னர்தான் பூமி குளிர்விக்கப்பட்டு வாயுக்களும் நீராவியும் வெளியிடப்பட்டன. இதன் விளைவாக தற்போதைய வளிமண்டல சூழ்நிலை உருவாகியது. எரிமலைகளால் வெளியிடப்பட்ட பல்வேறு வாயுக்கள் மற்றும் நீராவி வளிமண்டலத்தில் நிரம்பியது. தொடர்ச்சியான மழை காரணமாக பூமி குளிர்ந்த போது நீராவியும் சுருங்கி மழையாக பொழிந்தது. வளி மண்டலத்தில் இருந்த கரியமில வாயு மழை நீரில் கரையத் தொடங்கி வளிமண்டலத்தின் வெப்பநிலை கனிசமான அளவிற்கு குறைந்தது. இத்தகைய மாற்றங்களால் நீராவி சுருங்குதலின் வேகம் அதிகரித்து அதிகமழை பொழிந்தது. மிகுதியான மழைநீர் பூமியின் மேற்பரப்பில் இருந்த தாழ்வான பகுதிகளை நிரப்பி கடல்களை உருவாக்கியது. 4000 மில்லியன் ஆண்டுகளுக்கு முன்னதாக கடல்கள் உருவாகியிருக்கலாம் என்று மதிப்பிடப்பட்டுள்ளது. அன்று முதல் உயிரினங்களின் வாழ்க்கை படிப்படியான வடிவங்களை எடுத்தது. அன்றைய முதல் உயிரினங்கள் ஆக்சிசனை சுவாசித்திருக்கவில்லை என்றாலும் அதன் பின்னர் சயனோ பாக்டிரியாக்கள் தோன்றிய பிறகுதான் கரியமில வாயுவை ஆக்சிசனாகவும் உணவாகவும் மாற்றும் செயல்முறை தோன்றியது. இத்தகைய விளைவுகளால் தோன்றிய பூமியின் வளிமண்டலத்தில் உள்ள உட்பொருள்களால் பூமி மற்ற கிரகங்களில் இருந்து வேறுபட்டு விளங்குகிறது. இவ்வேறுபாடுகளே இங்கு உயிரினங்களின் இருப்புக்குத் தேவையான அடிப்படை சூழலாகவும் அமைந்துள்ளது 

கடல்நீரை மறு ஊட்டம் செய்து நிறைவு செய்ய 2500 ஆண்டுகள் பிடிக்குமென்றும் , பனியையும் உறைபனியையும் உருவாக்க 10000 ஆண்டுகள் பிடிக்குமென்றும், மலை நீரோட்டங்களையும் நிலத்தடி நீரையும் உருவாக்க 1500 ஆண்டுகள் பிடிக்குமென்றும் ஏரிகள் உருவாக 17 ஆண்டுகளும் ஆறுகள் 16 நாட்களிலும் உருவாகும் என்று இகோர் சிக்லோமானோவ் குறிப்பிடுகிறார். 

குறிப்பிடத்தக்க தண்ணீர் இருப்பு என்பது தனிநபர் ஒருவரின் உபயோகத்திற்குப் பின்னர் உள்ள எஞ்சியுள்ள நீரின் அளவைக் குறிப்பதாகும்". நன்னீர் வள ஆதாரங்கள் பரப்பு மற்றும் காலத்தின் அடிப்படையில் சீராக பங்கிடப்படவில்லை. இதனால் ஒரு பகுதியில்வெள்ளமும் அதே பகுதியில் சில மாதங்களுக்குப் பின்னர் தண்ணீர் வறட்சியும் ஏற்படுகிறது. 1998 ஆம் ஆண்டின் மொத்த மக்கள் தொகையில் 76 சதவீதம் மக்களுக்குத் தேவையான குறிப்பிடத்தக்க தண்ணீர் இருப்பு ஆண்டிற்கு 5 ஆயிரம் மீ அளவு கிடைக்கும் நிலை இருந்தது. ஏற்கனவே 1998 ஆம் ஆண்டு கணக்கீட்டின் படி, 35 சதவீத உலக மக்கள் குறைவான தண்ணீர் விநியோகம் அல்லது முற்றிலுமான தண்ணீர் பஞ்சத்தில் பாதிக்கப்பட்டுள்ளனர். இதேநிலை 21 ஆம் நூற்றாண்டிலும் தொடர்ந்து பூமியிலுள்ள மக்கள் தொகையில் பெரும்பாலான மக்கள் குறைவான தண்ணீர் வினியோகத்தாலும் பஞ்சத்தாலும் சீர்குலைவர் என்று சிக்லோமானோவ் கணித்துள்ளார்.



</doc>
<doc id="244123" url="https://ta.wikipedia.org/wiki?curid=244123" title="ஆ. வேலுப்பிள்ளை">
ஆ. வேலுப்பிள்ளை

ஆ. வேலுப்பிள்ளை (நவம்பர் 29, 1936 - நவம்பர் 1, 2015) இலங்கைத் தமிழ் அறிஞரும், தமிழ்ப் பேராசிரியரும் ஆவார். இரண்டு முனைவர் பட்டங்களைப் பெற்றவர். தமிழ், தமிழக வரலாறு, புத்த, சமண சமயத்துறைகளில் ஆற்றல் பெற்ற ஆய்வாளர்.

வேலுப்பிள்ளை இலங்கையின் வடக்கே தென்புலோலியில் உபயகதிர்காமம் என்ற ஊரில், ஆழ்வாப்பிள்ளை, உமையாத்தைப்பிள்ளை ஆகியோருக்குப் பிறந்தார். தனது ஆரம்பக்கல்வியைப் புலோலி தமிழ்ப் பாடசாலை, புலோலி ஆங்கிலப்பாடசாலை ஆகியவற்றில் கற்று, உயர்கல்வியை ஹாட்லிக் கல்லூரியிலும் கற்றார். பின்னர் பேராதனைப் பல்கலைக்கழகம் சென்று 1955-1959 இல் இளங்கலை படித்து முதல் வகுப்பில் முதல் மாணவராகத் தேறினார். இதற்காக ஆறுமுக நாவலர் பரிசும், கீழ்த்திசைக் கல்வி உதவித்தொகையும் பெற்றார். பேராசிரியர். க. கணபதிப்பிள்ளையின் நெறிப்படுத்தலிற் தமிழிற் கலாநிதிப் பட்டம் பெற்றார்.

மீனாட்சி என்பவரைத் திருமணம் புரிந்த வேலுப்பிள்ளைக்கு சிவப்பிரியை, அருளாளன் என இரண்டு பிள்ளைகள் உள்ளனர்.

ஆ. வேலுப்பிள்ளை பேராதனைப் பல்கலைக்கழகத்தில் 1964 ஆம் ஆண்டில் விரிவுரையாளராகப் பதவியில் அமர்ந்தார். பின்னர் அதே பல்கலைக்கழகத்தில் தமிழ்ப் பேராசிரியராகவும், தமிழ்த்துறைத் தலைவராகவும் பணியாற்றினார். பின்னர் 1984 இல் யாழ்ப்பாணப் பல்கலைக்கழகத்தில் தமிழ்ப் பேராசிரியராகவும், தமிழ்த்துறைத் தலைவராகவும் பணியாற்றியுள்ளார். 

அமெரிக்காவில் உள்ள அரிசோனா பல்கலைக்கழகத்தில் சமயவியல்துறையில் ஆய்வுப்பணியில் ஈடுபட்டிருந்தவர். 1973-1974 இல் திருவனந்தபுரத்தில் உள்ள திராவிடமொழியியற் பள்ளியில் முதுநிலை ஆய்வாளராகப் பணிபுரிந்தவர். அப்பொழுது கேரளப்பல்கலைக்கழகத்தில் வருகைதரு பேராசிரியராகவும் பணிபுரிந்தவர். 1980 இல் சென்னை உலகத் தமிழாராய்ச்சி நிறுவனத்தில் முதுநிலைப் பேராசிரியராகப் பணிபுரிந்தவர். 1981-1982 இல் பொதுநல நாடுகள்(காமன்வெல்த் நாடுகள்) கழகத்தில் நிதியுதவி பெற்று இங்கிலாந்திலுள்ள எடின்பர்க் பல்கலைக்கழகத்தில் உலகப் புகழ்பெற்ற பேராசிரியர் ஆசர் அவர்களுடன் இணைந்து பணிசெய்தவர். 1990-2000இல் சுவீடனில் உள்ள உப்சாலா பல்கலைக்கழகத்தில் வருகைதரு பேராசிரியராகப் பணிபுரிந்தவர்.

இவர் 1959-1962 இல் முனைவர் பட்ட ஆய்வை மேற்கொண்டு தமிழில் முதன்முதலில் முனைவர் பட்டம் பெற்றவர். பாண்டியர் காலக் கல்வெட்டுகளில் (1251- 1350 AD) தமிழ்மொழிநிலை என்ற பொருளில் ஆய்வு செய்தவர். இங்கிலாந்தில் புகழ்பெற்ற ஆக்சுபோர்டு பல்கலைக்கழகத்தில் 1962-1964 இல் பேராசிரியர் பர்ரோ அவர்களின் மேற்பார்வையில் ஆய்வு மேற்கொண்டு (D.Phil)பட்டம் பெற்றவர். கல்வெட்டுகளில் தமிழ்மொழியின் நிலை (கி.பி.800 - 920) என்ற தலைப்பில் ஆய்வு நிகழ்த்தியவர். இவரது கல்வெட்டு ஆய்வுகள் தமிழகக் கல்வெட்டுகளைப் பற்றியும், இலங்கைக் கல்வெட்டுகள் பற்றியும் பல தகவல்களைத் தருகின்றன. பின்னாளில் இவரது ஆய்வேட்டுச் செய்திகள் நூல்வடிவம் பெற்றபொழுது தமிழுலகம் இவரது ஆராய்ச்சி வன்மையை ஏற்றுப் போற்றியது. 31.05.1996 இல் சுவீடனில் உள்ள உப்சாலாப் பல்கலைக்கழகமும் இவரது பேரறிவுகண்டு இவருக்குச் சிறப்பு முனைவர் பட்டம் வழங்கிப் பாராட்டியது.




</doc>
<doc id="244124" url="https://ta.wikipedia.org/wiki?curid=244124" title="விநாயகம்">
விநாயகம்

தணிகை மீட்ட தளபதி எனப் பரவலாக அறியப்படும் கே. விநாயகம் திருத்தணியை தமிழகத்துக்கு மீட்டுக் கொடுக்கப் போராடியவர். ஆந்திரப் பிரதேசம் தமிழ்நாட்டில் இருந்து பிரிந்த போது திருப்பதிக்கு தெற்கில் இருந்த பல பகுதிகள் தமிழகத்தோடு 1960ஆம் ஆண்டில் தான் இணைக்கப்பட்டது. அதை மீட்டு தந்ததில் பெரும்பங்கு விநாயகத்தைச் சேரும். இவர் திருத்தணி தமிழகத்தில் இணைந்த போது காங்கிரசு கட்சியில் இருந்தார்.

இந்திய விடுதலைக்கு பின்னர் மொழிவாரி மாநிலங்கள் பிரிக்கப்பட்ட போது சென்னை வரை சொந்தம் கோரியது ஆந்திர அரசாங்கம். ஆனால் திருப்பதி வரை தமிழகத்துக்கு சொந்தம் என்றது தமிழகத் தரப்பு. ஆனால் மொழிவாரி மாநிலங்கள் பிரிக்கப்பட்டபோது திருந்த்தனி வரை ஆந்திராவுக்குச் சென்றது. அதனால் தமிழர் பகுதிகளை தமிழகத்தோடு இணைக்கக் கோரி தமிழக மக்கள் போராடத் தொடங்கினர். திருத்தணியை தமிழகத்துடன் இணைக்க வேண்டும் என்று 1953ம் ஆண்டு தமிழர் மாநாடு நடத்தப்பட்டது. இதற்கு ம.பொ.சிவஞானம் தலைவராக இருந்தார். விநாயகம் தளபதியாகவும், கோல்டன் சுப்பிரமணியம் செயலாளராகவும் இருந்தனர். இவர்கள் தலைமையில் மாபெரும் போராட்டங்களும் நடத்தப்பட்டன. 

1953ம் ஆண்டு நேரு பிரதமராக இருந்தார். போராட்டங்களின் விளைவாக எல்லை கமிஷன் அமைக்கப்பட்டு, திருத்தணியில் மக்களிடம் கருத்துக்கணிப்பு நடத்தப்பட்டது. திருத்தணி மற்றும் அதை சுற்றியுள்ள 365 கிராமங்கள், 1960ம் ஆண்டு ஏப்ரல் 1ம் தேதி முதல் தமிழ்நாட்டுடன் இணைக்கப்பட்டது. இதன் நினைவாக தளபதி விநாயகம் பெயரில் திருத்தணியில் தனியார் மெட்ரிக் பள்ளி செயல்படுகிறது.

தமிழ்நாடு சட்டமன்றத்தில் தமிழ்நாடு எல்லை மீட்புப்போராட்டங்களுக்காக பல முறை பேசியும் அது தொடர்பான போராட்டங்களிலும் முன் நின்றவர் விநாயகம்.
தமிழர்கள் அதிகம் வாழும் சென்னை மாகாண வடக்குப் பகுதிகளில் 1908ஆம் ஆண்டு முதலேயே தெலுங்கு மொழி கட்டாயமொழி ஆக்கப்பட்டதாகவும் அம்மொழியிலேயே அரசு சார்ந்த ஆவணங்கள் எழுதப்பட்டதாகவும் அதனாலேயே தமிழர்கள் பலர் தெலுங்கர்களாக ஆக்கப்பட்டதாகவும் அந்த போலிக்கணக்காலேயே சித்தூர் மாவட்டம் ஆந்திரம் வசம் சென்றதாகவும் சட்டமன்றத்தில் விநாயகம் தெலுங்கர்களின் மீது குற்றம் சாட்டினார்.

திருத்தணியும் அது சார்ந்த பகுதிகளும் 1956 முதல் 1960 வரை ஆந்திரத்தில் இருந்தன. அது தொடர்பாக 1955 நடந்த சட்டமன்றத்திலேயே தெலுங்கர்கள் தமிழகப் பகுதிகளை வரம்பு மீறி உரிமை கோருவதாக குற்றம் சாட்டினார் விநாயகம்.

 ‎திருவாங்கூர்-கொச்சி அரசில் இருந்த தமிழர் பகுதிகளான தோவாளை, அகத்தீசுவரம், கல்குளம், விளவங்கோடு, நெய்யாத்தங்கரை, செங்கோட்டை, தேவிகுளம், பீர்மேடு ஆகிய வட்டங்களை சென்னை மாகாணத்துடன் இணைக்க திருவாங்கூர் தமிழ்நாடு காங்கிரசு உட்பட பல தமிழர் அமைப்புகள் போராட்டம் நடத்தினர். ஆனால் கன்னியாக்குமரி மாவட்டப்பகுதிகளும் செங்கோட்டை நகர்பகுதியும் மட்டுமே தமிழகத்துடன் இணைந்தன. தமிழர்களின் முக்கியப் பகுதியான தேவிக்குளம், பீர்மேடு திருவாங்கூர்-கொச்சி அரசிலேயே இருந்தது. இதற்குக் காரணமாக மலையாளி பணிக்கர் இருந்தார் என தமிழருக்கு ஆதரவாக சட்டமன்றத்திலேயே குற்றம் சாட்டினார் விநாயகம்.

கிருஷ்ணா ஆற்றின் கிளையாறான ஆரணி ஆற்றின் படுகைகள் தமிழகத்தில் அதிகமிருந்தன. அது தமிழகத்துக்கு கிடைக்க பிர்க்காவை அடிப்படையாகக் கொண்டு நிலத்தைப் பிரித்திருதால் அந்த ஆற்றுப்பகுதிகள் தமிழகத்துக்குக் கிடைத்திருக்கும். ஆனால் ஆந்திர கம்யூனிஸ்டுகளும் தமிழகக் கம்யூனிஸ்டுகளும் பிர்க்காவின் அடிப்படைப் படிப் பிரிக்காமல் கிராமத்தை அடிப்படையாகக் கொண்டு பிரிக்க வேண்டும் என அன்றைய இயல்புக்கு மீறி செயல்பட்டதாக சட்டமன்றத்திலேயே குற்றம் சாட்டினார் விநாயகம்.


</doc>
<doc id="244130" url="https://ta.wikipedia.org/wiki?curid=244130" title="அகபல்கோ">
அகபல்கோ

அகபல்கோ டி யுவாரெசு ("Acapulco de Juárez", ), பொதுவாக அகபல்கோ, மெக்சிக்கோவின் அமைதிப் பெருங்கடலோரத்தில் குயிர்ரெரோ மாநிலத்தில் அமைந்துள்ள ஓர் நகராட்சியும் முதன்மைத் துறைமுகமும் ஆகும். இந்த நகரம் மெக்சிக்கோ நகரத்திலிருந்து தென்மேற்கே தொலைவில் அமைந்துள்ளது. ஆழமான, அரைவட்டமாக அமைந்த விரிகுடாப் பகுதியில் அமைந்துள்ளதால் அகபல்கோ ஓர் இயற்கைத் துறைமுகமாக மெக்சிக்கோவின் துவக்க குடிமைப்படுத்தல் காலத்திலிருந்தே இருந்து வந்துள்ளது. பனாமாவிலிருந்து ஐக்கிய அமெரிக்காவின் சான் பிரான்சிஸ்கோ செல்லும் கப்பல்கள் இங்கு வந்து செல்கின்றன. மாநிலத்தின் தலைநகரான சில்பான்சிங்கோவை விட பெரிய நகரமாக அகபல்கோ விளங்குகின்றது. தவிரவும் இது மெக்சிக்கோவின் மிகப்பெரும் கடற்கரையாகவும் சுகவாசத்தலமாகவும் ("பால்னியாரியோ") விளங்குகின்றது.

மெக்சிக்கோவின் பழமைவாய்ந்த கடலோர மனமகிழ் இடமாக புகழ்பெற்றுள்ள அகபல்கோ 1950களில் ஹாலிவுட் நட்சத்திரங்களும் பெருந்தனவந்தர்களும் பொழுதுபோக்குமிடமாக இருந்தது. இன்றும் இரவு வாழ்க்கைக்காக புகழ்பெற்றுள்ள அகபல்கோ பல சுற்றுலாப் பயணிகளைக் கவர்ந்தாலும் இவர்களில் பெரும்பாலானவர்கள் உள்ளூர் மெக்சிக்கோ நாட்டினரே. பொழுதுபோக்குத்தலம் இரண்டாகப் பிரிக்கப்பட்டுள்ளது: விரிகுடாவின் வடமுனை "மரபான" பகுதியாக கருதப்படுகின்றது - இங்குதான் இருபதாம் நூற்றாண்டில் புகழ்பெற்றவர்கள் விடுமுறையைக் கழித்தனர். தென் முனையில் தற்கால நவீன சொகுசு உயரடுக்கு தங்குவிடுதிகள் உள்ளன.

"அகபல்கோ" என்ற பெயர் நாகவற் மொழியில் "Aca-pōl-co" என்பதிலிருந்து பிறந்துள்ளது; இதன் பொருள் "தேவைகள் அழிக்கப்படும் அல்லது கழுவிச் செல்லப்படுமிடம்" என்பதாகும். 1885இல் முன்னாள் குடியரசுத் தலைவராக இருந்த பெனிடோ யுவாரெசின் நினைவாக "டி யுவாரெசு" என்ற ஒட்டு அலுவல்முறை ஆவணங்களில் சேர்க்கப்பட்டது.



</doc>
<doc id="244132" url="https://ta.wikipedia.org/wiki?curid=244132" title="நவ்சாரி மாவட்டம்">
நவ்சாரி மாவட்டம்

நவ்சாரி மாவட்டம்,(Navsari) இந்தியாவின் குஜராத் மாநிலத்தின் 33 மாவட்டங்களில் ஒன்று. குஜராத் மாநிலத்தின் தெற்குப் பகுதியில் அமைந்துள்ள இம்மாவட்ட்த் தலைமையிடம் நவ்சாரி நகரமாகும்.

மாவட்டப் பரப்பளவு 2,211 சதுர கிலோ மீட்டகள். சொராஷ்டிர சமயத்தை சார்ந்த பார்சி மக்கள் அதிகம் வாழும் மாவட்டம்.

2011ஆம் ஆண்டு மக்கட்தொகை கணக்கெடுப்பின்படி இம்மாவட்ட மக்கட்தொகை 1,330,711 ஆகும். .மக்கள் தொகை அடர்த்தி ஒரு சதுர கிலோ மீட்டருக்கு 602 நபர்கள்.
.பாலின விகிதம் 1000 ஆண்களுக்கு 961 பெண்கள் என்ற அளவில் உள்ளனர். . எழுத்தறிவு விகிதம் 84.78%.ஆக உள்ளது.




</doc>
<doc id="244133" url="https://ta.wikipedia.org/wiki?curid=244133" title="சாசனமும் தமிழும் (நூல்)">
சாசனமும் தமிழும் (நூல்)

சாசனமும் தமிழும் என்பது கல்வெட்டுகளில் தமிழின் நிலை எவ்வாறு உள்ளது என்பதை விளக்கும் அரிய நூலாகும். இந்நூலை கலாநிதி ஆ. வேலுப்பிள்ளை எழுதியுள்ளார். இந்த நூலில் கல்வெட்டுகளில் உள்ள தமிழ்வரி வடிவம், தமிழ்மொழி, தமிழர் பண்பாடு, தமிழ் இலக்கியம், தமிழ் வழக்காறுகள், இலங்கையில் கிடைக்கும் கல்வெட்டுகள் பற்றிய மதிப்பீடுகள் என்பன தெளிவாக விளக்கப்பட்டுள்ளன. கல்வெட்டுகளின் துணையுடன் மொழி, இலக்கியம் பற்றி ஆராயப்பட்டுள்ளது. கல்வெட்டில் உள்ள சொல், சொற்றொடர், செய்திகள் அடிப்படையில் மொழியமைப்பு, இலக்கணம் பற்றிய ஆய்வு நூலாக இது உள்ளது. இந்த நூலின் இறுதிப்பகுதிகள் குறிப்பிடத் தகுந்த சிறப்பிற்கு உரியன. கல்வெட்டுகளின் துணைகொண்டு இலங்கையில் தமிழர்கள் பெற்றிருந்த செல்வாக்கு விளக்கப்பட்டுள்ளது.



</doc>
<doc id="244134" url="https://ta.wikipedia.org/wiki?curid=244134" title="வல்சாடு மாவட்டம்">
வல்சாடு மாவட்டம்

வல்சாடு மாவட்டம் (Valsad district) இந்தியாவின், குசராத்து மாநிலத்தின் 33 மாவட்டங்களில் ஒன்று. இது தெற்கு குசராத்தில் அமைந்துள்ளது. இதன் தலைமையிடம் வல்சாடு நகரம். வல்சாடு மாவட்டத்தின் மொத்தப் பரப்பளவு 5,244 சதுர கிலோ மீட்டர்கள்.

இம்மாவட்டம் மாம்பழம், சப்போட்டா பழம், தேக்கு மரம் மற்றும் வேதியியல் தொழிற்சாலைகளுக்குப் பெயர் பெற்றது.

இம்மாவட்டம் ஐந்து வட்டங்களைக் கொண்டுள்ளது.

வடக்கே நவ்சாரி மாவட்டம், கிழக்கே நாசிக் மாவட்டம், மகாராஷ்டிர மாநிலம், தெற்கே பால்கர் மாவட்டம், மாகாராஷ்டிர மாநிலம், மேற்கே அரபுக் கடல் எல்லைகளாகக் கொண்டு அமைந்துள்ளது..

மா, வாழை, கரும்பு, சுரைக்காய், நவதானியங்கள் அதிக அளவில் பயிரிடப்படுகிறது.
வேதியல் பொருட்கள், மருந்துகள், துணி மற்றும் நூல், காகித தொழிற்சாலைகள் அதிகம் கொண்டது. இம்மாவட்டம் தோட்டக்கலைக்கு மையமாக திகழ்கிறது. மேலும் சிறு, குறுந்தொழிற்சாலைகள் அதிகம் கொண்டது. 

2011ஆம் மக்கட்தொகை கணக்கெடுப்பின்படி, வல்சாடு மாவட்ட மக்கட்தொகை 1,703,068 ஆகவும்.
மக்களடர்த்தி ஒரு சதுர கிலோ மீட்டருக்கு 561 நபர்கள் என்ற அளவிலும்,பாலின விகிதம் 1000 ஆண்களுக்கு 926 பெண்கள் என்ற அளவிலும், எழுத்தறிவு விகிதம் 80.94% ஆகவும் உள்ளது., 



</doc>
<doc id="244135" url="https://ta.wikipedia.org/wiki?curid=244135" title="தபி மாவட்டம்">
தபி மாவட்டம்

தபி மாவட்டம் (Tapi district) () இந்தியாவின் குஜராத் மாநிலத்தின் 33 மாவட்டங்களில் ஒன்று. இம்மாவட்டத்தலைமையிடம் வியாரா நகரம். இம்மாவட்டம் 3239 சதுர கிலோ மீட்டர் பரப்பளவு கொண்டது. இம்மாவட்டம் அடர்ந்த மூங்கில் மரக்காடுகளை உடையது. 

சூரத் மாவட்டத்தின் ஒரு பகுதியாக இருந்த தபி மாவட்டம், 27 செப்டம்பர் 2007இல் தனியாகப் பிரிக்கப்பட்டது. இம்மாவட்டம் குஜராத் மாநிலத்தின் தென் பகுதியில் அமைந்துள்ளது.


2011ஆம் ஆண்டின் மக்கட்தொகை கணக்கெடுப்பின்படி, இம்மாவட்ட மக்கட்தொகை 806,489 ஆகும். .மாவட்ட மக்கட்தொகை அடர்த்தி, ஒரு சதுர கிலோ மீட்டருக்கு 234 நபர்களாக உள்ளனர். பாலின விகிதம் 1000 ஆண்களுக்கு 1004 பெண்கள் உள்ளனர். எழுத்தறிவு விகிதம் 69.23% ஆக உள்ளது.



</doc>
<doc id="244138" url="https://ta.wikipedia.org/wiki?curid=244138" title="பேர்ட்மேன் (திரைப்படம்)">
பேர்ட்மேன் (திரைப்படம்)

பேர்ட்மேன் ("Birdman") அல்லது தி அன்னெக்சுபெக்டட் வெர்ச்சூ ஆஃப் இக்னொரென்சு ("The Unexpected Virtue of Ignorance") 2014ஆம் ஆண்டு வெளியான அமெரிக்க எதிர்மறை நகைச்சுவை திரைப்படமாகும். இதனை அலெயாண்ரோ கோன்சாலசு இன்யாரிட்டு எழுதி, இயக்கித் தயாரித்துள்ளார். 87வது 2015 ஆசுக்கார் விருதுகளில் இத்திரைப்படத்திற்கு சிறந்த திரைப்படத்திற்கான அகாதமி விருது கிடைக்கப்பெற்றுள்ளது. இதில் முதன்மை வேடத்தில் மைக்கேல் கீட்டனும் துணைவேடங்களில் சாக் கலிபியானகிசு, எட்வர்டு நார்டன், ஆண்ட்ரியா ரைசுபரோ, அமை ரியான், எம்மா ஸ்டோன், மற்றும் நவோமி வாட்ஸ் நடித்துள்ளனர். "பேர்ட்மேன்" என்ற சூப்பர்ஹீரோ வேடத்தில் புகழ்பெற்றிருந்த ஆலிவுட் நடிகர் ரிக்கன் தாம்சன் தமது புகழ்மங்கிய நிலையில் "ரேமண்டு கார்வர்" சிறுகதையை தழுவி நாடகமொன்றை பிராட்வேயில் அரங்கேற்ற முயல்வதை திரைப்படம் விவரிக்கின்றது.


</doc>
<doc id="244141" url="https://ta.wikipedia.org/wiki?curid=244141" title="இரண்டாம் கோவிந்தன்">
இரண்டாம் கோவிந்தன்

இரண்டாம் கோவிந்தன் (Govinda II ஆட்சிக் காலம்774-780 ) என்பவன் ஒரு இராஷ்டிரகூட மன்னனாவான். முதலாம் கிருட்டிணனுக்குப்பின் ஆட்சிக்குவந்தவன்.

இவன் முதலாம் கிருட்டிணனின் மூத்த மகனாவான். இவன் ஆட்சி நிர்வாகத்தைத் தனது தம்பியான துருவன் தரவர்சனிடம் விட்டுவிட்டு, கேளிக்கைகளில் ஈடுபட்டு வந்தான். தருவதரவர்சன் முழுமையாக ஆட்சியைத் தன்கட்டுப்பாட்டில் வைத்துக்கொண்டான்.


</doc>
<doc id="244143" url="https://ta.wikipedia.org/wiki?curid=244143" title="பிளமேன்கோ இசை">
பிளமேன்கோ இசை

பிளமேன்கோ ("Flamenco", ) எசுப்பானியாவின் நாட்டார் இசை மற்றும் நடன வகையாகும். இது தெற்கு எசுப்பானியாவின் அண்டலூசியா பகுதிக்கு உரியதாகும். இதில் "கான்டெ" (பாடுதல்), "கிதார்" (கித்தாரிசை), "பாய்லெ" (நடனம்) மற்றும் "பால்மாசு" (கைத்தட்டல்) ஆகியன உள்ளடங்கி உள்ளன. இலக்கியங்களில் முதன்முறையாக 1774இல் குறிப்பிடப்பட்டாலும் இவ்வகை இசை அந்துலூசிய மற்றும் உரோமை மக்களின் இசை,நடனப் பாணிகளிலிருந்து உரவாகியுள்ளது தெளிபு. பிளெமேன்கோ எசுப்பானியாவின் உரோமை மக்களுடன் தொடர்பு படுத்தப்படுகின்றது. பல புகழ்பெற்ற பிளெமேன்கோ கலைஞர்கள் இந்த இனத்திலிருந்து வந்தவர்களே. இவ்வகை இசை முதன்முதலாக 18ஆவது நூற்றாண்டில் பதிவு செய்யப்பட்டது. அதிலிருந்து 19ஆவது நூற்றாண்டில் பெரும் மாற்றங்களைக் கண்டுள்ளது.

அண்மை ஆண்டுகளில் பிளெமேன்கோ உலகெங்கும் பரவலாகப் புகழ்பெற்று வருகின்றது; பல நாடுகளில் கற்பிக்கப்படுகின்றது. எசுப்பானியாவில் உள்ளதைவிட சப்பானில் கூடுதலான பிளெமேன்கோ அகாதமிகள் உள்ளன. நவம்பர் 16, 2010 ஆண்டில் ஐக்கிய நாடுகள் கல்வி, அறிவியல், பண்பாட்டு நிறுவனம் பிளெமேன்கோ இசையை மாந்த பாரம்பரியத்தின் வாய்வழி மற்றும் காணவியலா சிறப்புக்கூறுகளில் ஒன்றாக ஏற்றுள்ளது.


</doc>
<doc id="244144" url="https://ta.wikipedia.org/wiki?curid=244144" title="வளரி (கவிதை இதழ்)">
வளரி (கவிதை இதழ்)

வளரி மானாமதுரை, சிவகங்கை மாவட்டம், இந்தியாவிலிருந்து இருந்து 2009 ஜூன் மாதத்திலிருந்து வெளிவந்து கொண்டிருக்கும் மாத இதழ் ஆகும். இதன் ஆசிரியர் அருணா சுந்தரராசன். ஆரம்பத்திலிருந்து வளரி (இதழ்) அச்சிதழாகவே வெளிவருகிறது. வளரியின் சார்பில் 'வளரி எழுத்துக் கூடம்' என்னும் பதிப்பகமும் இயங்கி வருகிறது. ஆஸ்திரேலியப் பழங்குடியினரின் 'பூமராங்' ஆயுதத்தின் தமிழ் வடிவமே வளரி. சிவகங்கையை ஆண்ட மன்னர்கள் மருதுபாண்டியர்கள் ஆங்கிலேயருக்கு எதிராகப் பயன்படுத்திய ஆயுதம் வளரி. இவைகளைக் கருத்தில் கொண்டே வளரி என்ற பெயர் இதழுக்காகத் தேர்ந்தெடுக்கப்பட்டது.

கவிதை மேம்பாட்டுக்காக, குறிப்பாக பெண்களிடம் தேங்கிக் கிடக்கின்ற கவிதை ஆர்வத்தை, அதிலும் குறிப்பாக திருமணத்திற்குப் பிந்தைய வாழ்க்கையில் பல்வேறு சூழல்களால் தங்களின் கவிதை ஆற்றலை தமக்குள்ளேயே ஆழப்புதைத்திருக்கின்ற பெண்களை மீண்டும் கவிதை எழுதத் தூண்டும் முயற்சியாக 2009 இல் வளரி என்ற அமைப்பு தோற்றுவிக்கப்பட்டது. அதே ஆண்டு 'உலக மகளிர் நாள்' நினைவாக இல்லத்தரசிகளும், கல்லூரி மாணவியரும் பங்குபெறும் வகையில் கவிதைப்போட்டி ஒன்று மதுரையில் நடாத்தப்பட்டது. அப்போட்டிக்காக வந்து குவிந்த கவிதைகள் வளரி அமைப்பை மலைக்க வைத்தன. அடுத்த நகர்வு பற்றிச் சிந்திக்வும் தூண்டின. எப்போதாவது போட்டி நடாத்துவதை விட, இப்படியான பெண்களின் கவிதை தாகத்திற்கு நிரந்தரமா﻿க ஏதாவது செய்ய வேண்டும் என்பதன் வெளிப்பாடாக சூன், 2009 இல் வளரி கவிதை இதழ் உருவானது.

வளரி இலக்கிய இதழ் 2013 தொடக்கம் ஒவ்வொரு மாதமும் அனைத்து இலக்கிய சிற்றிதழ்களிலுமிருந்து மூன்று கவிதைகளைத் தேர்ந்தெடுத்து அம்மாதத்தின் சிறந்த கவிதையாக, அமரர் கவிஞர் மீரா அவர்களின் பெயரில் “கவிப் பேராசான் மீரா விருது” வழங்குவதோடு, சான்றிதழும் அனுப்பிக் கெளரவித்து வருகிறது.




</doc>
<doc id="244145" url="https://ta.wikipedia.org/wiki?curid=244145" title="ஆகாயத்துக்கு அடுத்த வீடு (நூல்)">
ஆகாயத்துக்கு அடுத்த வீடு (நூல்)

ஆகாயத்துக்கு அடுத்த வீடு என்னும் நூல் பேராசிரியர் மு. மேத்தா எழுதிய தமிழ்ப் புதுக்கவிதைகளின் தொகுப்பு ஆகும். 2004 ஆம் ஆண்டில் வெளியிடப்பட்ட இந்நூலுக்கு 2006 ஆம் ஆண்டில் இந்திய அரசால் உருவாக்கப்பட்ட தன்னாட்சி அமைப்பான சாகித்திய அகாதமி விருது கிடைத்தது. 

இந்நூலில் பின்வரும் கவிதைகள் இடம்பெற்றுள்ளன:


</doc>
<doc id="244146" url="https://ta.wikipedia.org/wiki?curid=244146" title="நாட்டுப்புறத்து நகைச்சுவைக் கதைகள் (நூல்)">
நாட்டுப்புறத்து நகைச்சுவைக் கதைகள் (நூல்)

நாட்டுப்புறத்து நகைச்சுவைக் கதைகள் என்னும் நூல் கழனியூரன் என்னும் எழுத்தாளரால் தொகுத்து திருநெல்வேலி மாவட்ட மொழிநடையில் எழுதப்பட்ட கதைகளின் தொகுப்பு ஆகும். இவற்றுள் சில கதைகள் பூகம்பம், மகாகவி, ஏழைதாசன், முங்காரி, உஷா, நாவல் லீடர் ஆகிய இதழ்களில் வெளியிடப்பட்டவை ஆகும். 



</doc>
<doc id="244147" url="https://ta.wikipedia.org/wiki?curid=244147" title="நாஞ்சிலார் கவிதைகள்">
நாஞ்சிலார் கவிதைகள்

நாஞ்சிலார் கவிதைகள் என்னும் நூல் திராவிட முன்னேற்றக் கழகத் தலைவர்களில் ஒருவரான நாஞ்சில் கி. மனோகரன் எழுதிய கவிதைகளின் தொகுப்பு ஆகும். நூலின் தொடக்கமாக “தலைவர் கலைஞருக்கு இதய நன்றி” என்னும் தலைப்பில் கி. மனோகரன் முன்னுரை எழுதி இருக்கிறார். “இந்தக் கவிதைக் கொத்து தமிழர்க்குப் பயன்படும் மாமருந்து என்னும் தலைப்பில் மு. கருணாநிதி அணிந்துரை எழுதியிருக்கிறார். சிலம்பொலி சு. செல்லப்பன் மதிப்புரை எழுதியிருக்கிறார். “இந்தச் சொல்வெட்டு ஒரு கல்வெட்டு” என்னும் தலைப்பில் இரா. வைரமுத்து, சுரதா வாழ்த்துரை எழுதியுள்ளனர் “(க)விதைகள்” என்னும் தலைப்பில் கயல் தினகரன் பதிப்புரை எழுதியிருக்கிறார். 

இந்நூலில் உள்ள கவிதைகளும் அவை வெளிவந்த இதழ்களும் வருமாறு:


</doc>
<doc id="244153" url="https://ta.wikipedia.org/wiki?curid=244153" title="நாகம்மாவா? (நூல்)">
நாகம்மாவா? (நூல்)

நாகம்மாவா? என்னும் நூல் நீல. பத்மநாபன் 1974ஆம் ஆண்டிற்கும் 1976ஆம் ஆண்டிற்கும் இடைப்பட்ட காலத்தில் எழுதிய 15 சிறுகதைகளின் தொகுப்பு ஆகும். இவற்றுள் 10 கதைகளை செய்தித் தொகுப்பு நடப்பியல் முறையில் எழுதப்பட்டவை என்றும் 5 கதைகளை விமரிசன நடப்பியல் முறையில் எழுதப்பட்டவை என்றும் மதுரை காமராசர் பல்கலைக்கழக தமிழ்ப் பேராசிரியர் முனைவர் சி. கனகசபாபதி பகுக்கிறார். 

இந்நூலில் உள்ள கவிதைகளும் அவை வெளிவந்த இதழ்களும் வருமாறு:


</doc>
<doc id="244156" url="https://ta.wikipedia.org/wiki?curid=244156" title="நாரெக் நகரின் கிரகோரி">
நாரெக் நகரின் கிரகோரி

நாரெக் நகரின் கிரகோரி (; 9511003) அர்மேனியத் துறவியும், கவிஞரும், இறையியலாளரும், மெய்யியலாளரும் ஆவார். ஆர்மீனியவின் "முதல் பெரும் கவிஞர்" ஆவார். இவர் பல கவிதைகளை இயற்றியுள்ளார். "இனிமைமிகு பாடல்களுக்கு" மறைபொருள் நிறைந்த விளக்கம் அளித்துள்ளார். இவர் 977இல் "புலம்பல் நூல்" (Book of Lamentations) என்னும் பெயரில் இயற்றிய மன்றாட்டுத்தொகுப்பு, 95 பிரிவுகளைக்கொண்ட ஒரு பாடல் ஆகும். இது உலகின் பல மொழிகளில் மொழிபெயர்க்கப்பட்டுள்ளது. இது ஆர்மீனிய இலக்கியத்தில் மிகப்பெரிய படைப்பாகக் கருதப்படுகின்றது.

இவரை ஆர்மீனிய அபோஸ்தலிக்க திருச்சபை மற்றும் கத்தோலிக்க திருச்சபை புனிதரென ஏற்கின்றது. 23 பெப்ரவரி 2015இல் திருத்தந்தை பிரான்சிசு இவரை மறைவல்லுநராக அறிவித்தார்.


</doc>
<doc id="244160" url="https://ta.wikipedia.org/wiki?curid=244160" title="அங்கலேஷ்வர்">
அங்கலேஷ்வர்

அங்கலேஷ்வர் (Ankleshwar), நகரம் குஜராத்தின் பரூச் மாவட்டத்தில் உள்ளது. இது பரூச் நகரத்திலிருந்து பத்து கி. மீ. தொலைவில் அமைந்துள்ளது. அங்கலேஷ்வர் சமண சமய தீர்த்தாங்கரர் கோயில் புகழ் பெற்றது. . இது குஜராத்தின் "பெட்ரோலிய நகரம்" என்ற சிறப்பு படைத்தது.

பெட்ரோலிய வளமிக்க தொழில் நகரமான அங்கலேஷ்வரில், இந்திய அரசின் எண்ணெய் மற்றும் இயற்கை எரிவாயு கழகத்தின் (Oil and Natural Gas Corporation Limited (ONGC) கிளை அலுவலகம் அமைந்துள்ளது. இங்கு உரங்கள், பூச்சிக்கொல்லி மருந்துகள், மருத்துவமனை மருந்துகள், இரசாயனப் பொருட்கள் மற்றும் வேதியியல் வர்ணங்கள் தயாரிக்கும் 1000க்கும் மேற்பட்ட வேதியல் தொழிலகங்கள் உள்ளன.

2011ஆம் ஆண்டு மக்கட்தொகை கணக்கெடுப்பின்படி அங்கலேஷ்வர் நகர மக்கட்தொகை 1,40,839, அவர்களில் ஆண்கள் 53%, பெண்கள் 47%ஆக உள்ளனர். எழுத்தறிவு 79%ஆக உள்ளது.






</doc>
<doc id="244163" url="https://ta.wikipedia.org/wiki?curid=244163" title="கோவிந்த் பன்சாரே">
கோவிந்த் பன்சாரே

கோவிந்த் பன்சாரே ("Govind Pansare", நவம்பர் 26,1933--பிப்பிரவரி 20, 2015) என்பவர் மார்க்சியக் கொள்கையராகவும் பொதுவுடைமைத் தலைவராகவும் சமூகச் சீர்திருத்தவாதியாகவும் வழக்குரைஞராகவும் விளங்கியவர்.

மராட்டிய மாநிலத்தில் அகமதுநகர் மாவட்டத்தில் உள்ள கோலார் என்னும் சிற்றூரில் ஓர் எளிய குடும்பத்தில் ஐந்தாவது குழந்தையாகப் பிறந்தார் . இவர் குடும்பம் கடன்சுமையால் நிலங்களை இழந்து, மிகுந்த வறுமைப் பிடியில் சிக்கி வாடியது. கோலாப்பூரில் ராசாராம் கல்லூரியிலும் பின்னர் சட்டக் கல்லூரியிலும் பயின்றார். கல்லூரியில் படிக்கும்போது கோவா விடுதலைப் போராட்டம் போன்ற பல போராட்டங்களில் கலந்து கொண்டார்.

செய்தித் தாள்களை விற்பனை செய்யும் வேலையில் இருந்தார். நகராட்சி அலுவலகத்தில் ஏவலராகவும் நகராட்சிப் பள்ளியில் ஆசிரியராகவும் பணி புரிந்தார். 1964 இல் வழக்குரைஞராக வாழ்க்கையைத் தொடங்கினார். கோலாப்பூர் வழக்கறிஞர்கள் மன்றத்தின் தலைவராகப் பல ஆண்டுகள் பதவி வகித்தார். இந்தியப் பொதுவுடைமைக் கட்சியில் சேர்ந்து அரசியல் சமூகவாதி ஆனார்.

சுங்கச் சாவடிகளின் முறையற்ற வரி வசூல் போக்கை எதிர்த்துப் போராட்டம் நடத்தினார். இந்துத்துவா கொள்கைகளை எதிர்த்து மக்களிடையில் பரப்புரை செய்தார்.

கோவிந்த் பன்சாரே 21 நூல்களை எழுதினார். அவை பெரும்பாலும் சமூகக் கேடுகளைச் சுட்டிக்காட்டுவன ஆகும். சிவாஜி யார் என்னும் நூலை எழுதியதால் பெரும் திறனாய்வுக்கு உள்ளானார்.

2015 ஆம் ஆண்டு பிப்பிரவரித் திங்கள் 16 ஆம் நாள் அன்று பன்சாரே தம் மனைவியுடன் நடந்து கொண்டு இருந்த போது மர்ம நபர்கள் இருவர் அவர்களைத் துப்பாக்கியால் சுட்டு விட்டுத் தப்பிச் சென்றனர். பன்சாரேவின் உடல்நிலை கேடுற்றதால் அவர் மும்பையில் உள்ள "பிரீச் கேண்டி மருத்துவமனை"யில் சேர்க்கப்பட்டார். சிகிச்சை பலனளிக்காமல் பிப்பிரவரி 20 இல் இறந்து போனார் பிப்பிரவரி 21 அன்று அவரது இறுதிச் சடங்கு நடந்தது..



</doc>
<doc id="244166" url="https://ta.wikipedia.org/wiki?curid=244166" title="ரண்பீர்சிங் புரா">
ரண்பீர்சிங் புரா

ரண்பீர் சிங் புரா (Ranbir Singh Pora or R. S. Pura) இந்தியாவின் ஜம்மு காஷ்மீர் மாநிலத்தில், ஜம்மு மாவட்டத்தில் 886 மீட்டர் உயரத்தில் அமைந்த நகரம். இந்திய-பாகிஸ்தான் எல்லைப்புறத்தில் உள்ள நகராகும். இதனால் இந்திய இராணுவத்தின் முக்கிய மையமாகவும் திகழ்கிறது. இந்நகரத்தில் டோக்கிரி மொழி பேசுபவர்கள் அதிகமாக உள்ளனர்.

ஜம்மு காஷ்மீர் மன்னர் ரண்பீர் சிங் நினைவாக இந்நகருக்கு ரண்சிங் புரா எனப் பெயராயிற்று.

ரண் சிங் புராவின் முக்கிய பொருளாதாரம், வேளாண் தொழில், பால் பண்ணை பொருட்கள் உற்பத்தியில் சார்ந்துள்ளது. பாசுமதி அரிசி, கோதுமை, கடுகு, காய்கறிகள் ஆகியன பயிரிடப்படுகின்றன.

2001ஆம் ஆண்டு மக்கட்தொகை கணக்கெடுப்பின்படி, ரண்பிர் சிங் புராவின் மக்கட்தொகை 15,197. 1000 ஆண்களுக்கு 810 பெண்கள் என்ற அளவில் பாலின விகிதம் உள்ளது. எழுத்தறிவு 86.06% விழுக்காடாக உள்ளது..



</doc>
<doc id="244172" url="https://ta.wikipedia.org/wiki?curid=244172" title="நஞ்சுண்ட காடு (புதினம்)">
நஞ்சுண்ட காடு (புதினம்)

நஞ்சுண்ட காடு தமிழீழப் போராட்டம் தொடர்பாக வெளிவந்த புதினங்களில் ஒன்று. இந்நாவலை தமிழீழ விடுதலைப்போராளியான குணா.கவியழகன் எழுதியுள்ளார். க.வே.பாலகுமாரன் இந் நாவலுக்கு முன்னுரை எழுதியுள்ளார்.



</doc>
<doc id="244189" url="https://ta.wikipedia.org/wiki?curid=244189" title="பரூச்">
பரூச்

பரூச் (Bharuch) (குஜராத்தி: ભરૂચ; ), இந்தியாவின் , குஜராத் மாநிலத்தின் நர்மதை ஆறு காம்பத் வளைகுடாவில் கலக்கும் இடத்தில் அமைந்துள்ளது. இந்நகர் பரூச் மாவட்டத்தில் அமைந்துள்ளது. பரூச் நகரம் பரூச் மாவட்டத்தின் தலைமையகமாக விளங்குகிறது. வரலாற்றில் மிகவும் தொன்மை வாய்ந்தது

பரூச் நகரத்தில் சமண தீர்த்தாங்கரர் கோயில்கள் மற்றும் பெளத்த மடாலயங்கள் அதிகம் இருப்பதால் சமணர்கள் மற்றும் பெளத்தர்களுக்கும் இந்நகரம் முக்கியத்துவம் வாய்ந்தது. பருத்தி மற்றும் செயற்கை நூல் ஆலைகள், துணி ஆலைகள், வேதியியல் தொழிற்சாலைகள், நீள இழை பருத்தி நூல்கள், பால் பொருட்கள் தயாரிக்கும் பண்ணைகள் அதிகம் கொண்ட நகரம்.

ஸ்கந்த புராணத்தின்படி, பிருகு முனிவர் பரூச் நகரத்திற்கு வந்த போது, அங்கிருந்த ஒரு ஆமை மீது அமர்ந்து தவமியற்றினார். சமஸ்கிருத மொழியில் ஆமைக்கு கச்சா (Kachchha (कच्छ) என்று பொருள். எனவே இவ்விட்த்திற்கு பிருகு கச்சா என்று அழைக்கப்பட்டது.

பண்டைய காலத்தில் பரூச் துறைமுக வாயிலாக சீனா, எகிப்து, ரோம், இலங்கை, மதுரை, சுமத்திரா, அரேபியா, பாரசீகம் போன்ற நாடுகளுடன், தங்கம், நவரத்தினங்கள், யாணை தந்தம், வாசனை திரவியங்கள், அழகு சாதனப் பொருட்கள், பட்டு பருத்தி துணிகள் வணிகம் செழிப்பாக இருந்தது.

2011ஆம் ஆண்டு மக்கட்தொகை கணக்கெடுப்பின்படி மக்கள் தொகை 168,391. எழுத்தறிவு விகிதம் 94%.



</doc>
<doc id="244191" url="https://ta.wikipedia.org/wiki?curid=244191" title="பாலச்சந்திர நெமதே">
பாலச்சந்திர நெமதே

பாலச்சந்திர நெமதே (மே 27, 1938) என்பவர் மராட்டியப் புதின ஆசிரியர், கவிஞர், திறனாய்வாளர், கல்வியாளர் எனப் பன்முகம் கொண்டவர். இந்தியாவின் மிக உயர்ந்த இலக்கிய விருதான ஞானபீட விருது (2014) இவருக்கு வழங்க முடிவு செய்து பாரதிய ஞானப் பீட விருதுத் தேர்வுக்குழு அறிவித்துள்ளது.

மராட்டிய மாநிலத்தில் சங்கவி என்னும் சிற்றுரில் பிறந்தார். புனேயில் பெர்குசன் கல்லூரியில் பயின்று பட்டம் பெற்றார். டெக்கான் கல்லூரியில் மொழி நூலில் முதுவர் பட்டமும், மும்பைப் பல்கலைக்கழகத்தில் ஆங்கில இலக்கியம் படித்துப் பட்டமும், வட மகாராட்டிரப் பல்கலைக் கழகத்தில் ஆய்வுப் பட்டமும் இலக்கிய ஆய்வுப் பட்டமும் பெற்றார்.

அகமது நகர், துலே, அவுரங்கபாது ஆகிய பல்கலைக் கழகங்களில் ஆங்கிலம் மராத்தி மொழிகளைக் கற்பிக்கும் ஆசிரியராகப் பாலச்சந்திர நெமதே பணி புரிந்தார். ஒப்பீட்டு இலக்கியங்களையும் கற்பித்தார்.

1963 இல் பாலசந்திர நேமதே கோசலா (கூட்டுப் புழு) என்னும் புதினம் எழுதி புகழ் பெற்றார். இந்தப் புதினம் மராட்டிய உலகிற்குப் புதிய வடிவம் கொடுத்தது. ஹூல், சரிலா, பிதார், சூல் ஆகியவை இவர் எழுதிய பிற புதினங்கள் ஆகும். இவையன்றி கவிதைத் தொகுப்புகளும் திறனாய்வுக் கட்டுரைகளும் இவரால் எழுதப்பட்டன.

1991இல் சாகித்திய அகாதமி விருது தீகஸ்வயம்வர என்னும் விமர்சன நூலுக்காக வழங்கப்பட்டது. 
2011 இல் பத்மசிறீ விருதைப் பெற்றார். 
2014 ஆம் ஆண்டுக்குரிய ஞானப் பீட விருதுக்காகத் தேர்ந்தெடுக்கப்பட்டுள்ளார். இவ்விருது வரும் ஏப்ரல் மாதம் எழுத்தாளருக்கு வழங்கப்பெறும். இதற்குமுன் மராத்தியில் இவ்விருதினை 1974ல் வி. ச. காண்டேகர், 1988ல் ஷிர்வாத்கர் (எ) குஸ்மகராஜ் மற்றும் 2003ல் கோவிந்த் கராண்டிகார் (எ) விந்தா கராண்டிகார் ஆகியோர் பெற்றுள்ளனர்.



</doc>
<doc id="244192" url="https://ta.wikipedia.org/wiki?curid=244192" title="மகராசாகடை குகை எழுத்துக்கள்">
மகராசாகடை குகை எழுத்துக்கள்

கிருட்டினகிரி மாவட்டம் மகராசாகடை என்ற ஊருக்கு அருகில் உள்ள மலையில் உள்ள ஈசுவரன் கெவி எனப்படும் குகையில் 'தமிழி' எனப்படும் தமிழ் பிராமி எழுத்துக்கும்,சிந்துவெளி எழுத்துக்கும் இடைப்பட்ட காலத்தில் எழுதப்பட்ட எழுத்துவடிவங்கள் காணப்படுகின்றன. அதன் காலம் கி.மு.1800-500 ஆக இருக்கலாம் என்று கருதப்படுகிறது. அக்காலக்கட்டத்தில் சிந்துவெளி எழுத்தையும்,தமிழி எழுத்தையும் கலந்த எழுத்து முறையையும் அக்கால மக்கள் பயன்படுத்தியிருக்கலாம் என்று கருதப்படுகிறது. கமட்டன் மகன் சகடன் அனங்கன் என்பவன் பெயர் இதில் எழுதப்பட்டுள்ளது. கமட்டன் என்பது தமிழியிலும் சகடன் அனங்கன் என்பது சிந்துவெளி எழுத்திலும் எழுதப்பட்டுள்ளது. 


</doc>
<doc id="244193" url="https://ta.wikipedia.org/wiki?curid=244193" title="துருவன் தரவர்சன்">
துருவன் தரவர்சன்

துருவன் (ஆட்சிக்காலம் 780-793 ) என்பவன் இராஷ்டிரகூடப் பேரரசின் குறிப்பிடத்தக்க அரசனாவான். இவன் தனது அண்ணன் இரண்டாம் கோவிந்தனுக்கு பதிலாக ஆட்சிக்கட்டிலில் ஏறியவன் ஆவான். இரண்டாம் கோவிந்தன் சிற்றின்ப மகிழ்சியிலும், களியாட்டங்களிலுமே அளவுக்கு மீறி ஈடுபாடுகாட்டிவந்ததால் மக்களிடமும், உள்ளூர் தலைவர்களிடமும் தனது செல்வாக்கை இழந்தான் என்று வரலாற்றாசிரியர் காமத் மூன்றாம் கிருட்டிணனின் கர்கடு செப்புத்தகடுகளை மேற்கோள் காட்டிக் கூறுகிறார். கி.பி.779 ஆண்டைய துலியா மானியக் கல்வெட்டு மற்றும் 782 ஆண்டைய கருகடள்ளி கல்வெட்டுகளில் துருவன் மன்னனானதை கூறுகின்றன. சில வரலாற்றாசிரியர்கள் துருவன் புரட்சிசெய்து அரியணையை பிடுங்கியதாக கூறுகின்றனர் என்றாலும், மற்ற வரலாற்றாசிரியர்கள் இரண்டாம் கோவிந்தனிடமிருந்து அரியணை மாற்றம் அமைதியான முறையில் நடந்து முடிந்ததாக நினைக்கிறனர். இவன் கலிவல்லபன், சிறீவல்லபன், துருவவர்சன், மகாராஜாதிராஜா ,பரமேசுவரன் போன்ற பட்டங்களைக் கொண்டிருந்தான்.

துருவன் இராஷ்டிரகூடர் ஆதிக்கத்தையும் ஆட்சி எல்லையையும் விரிவாக்கும் நடவடிக்கைகளை தொடர்ந்து செய்துவந்தான். வட இந்தியவில் அவன் கன்னோஜையும், மத்திய இந்தியாவின் குர்ஜர பிரதிஹாரா பேரரசு மற்றும் வங்கத்தின் தர்மபால என்கிற பாலப் பேரரசசையும், போரில் வெற்றிகொண்டான் என்றாலும் இந்த வெற்றிகளால் அப்பகுதிகளை நிரந்தரமாக தன்வசம் வைத்திருக்க இயலாவிட்டாலும், பொருளையும், புகழையும் அடைந்தான். எனினும் மற்றொரு வரலாற்றாசிரியர் துருவனின் பேரரசு வடக்கில் அயோத்தி முதல் தெற்கில் இராமேசுவரம்வரை இருந்ததாக கூறுகிறார். 

இவன் கீழைச் சாளுக்கிய நான்காம் விட்டுணுவர்தனுடன் திருமண உறவை ஏற்படுத்திக் கொண்டு அவர்களுடன் கூட்டை ஏற்படுத்திக்கொண்டான். பிறகு மேலைக் கங்க இரண்டாம் சிவமாறனைத் தோற்கடித்து, அவனை கைது செய்து சிறையில் அடைத்தான். தன் சொந்த மகன் இளவரசன் கம்பராசாவை கங்க நாட்டுக்கு ஆளுநராக நியமித்தான். மேலும் பல்லவன் நந்திவர்மனுடன் மோதி அவன் இராஷ்டிரகூடர்களின் மேலாண்மையை ஏற்குமாறு செய்தான் நந்திவர்மனிடம் யானைகளை திரையாக பெற்றான். காஞ்சியை 785 இல் தன்கட்டுப்பாட்டில் கொண்டுவந்தான். மீண்டும் மேலைக் கங்கருக்கு எதிராக 788இல் போர்தொடுத்தான். 

இவனது ஆட்சியின் போது இராஷ்டிரகூடர்கள் இந்தியதுணைக்கண்டத்தின் பெரும் பகுதியை தங்கள் கட்டுப்பாட்டில் வைத்திருந்தனர். இந்தியதுணைக் கண்டத்தில் ஒரு வல்லரசாக இருந்தனர் 


</doc>
<doc id="244194" url="https://ta.wikipedia.org/wiki?curid=244194" title="ஆர்ப்பாட்டக் கலை">
ஆர்ப்பாட்டக் கலை

ஆர்ப்பாட்டக் கலை ("protest art") என்பது ஒரு எதிர்ப்புப் போராட்டத்தை புத்தாக்கச் சிந்தனையோடு நிகழ்த்துவது ஆகும். சமூகப் போராட்டங்களில் செயற்றிறனோடு செயற்படுகின்ற தனிநபர்களும், அமைப்புகளும், குழுக்களும் பரந்துபட்ட அளவில் தங்கள் புத்தாக்கப் படைப்புத் திறனை வெளிப்படுத்திக் கவனயீர்ப்புப் போராட்டத்தை நடாத்துவார்கள். 

பதாகைகள், சுவரொட்டிகள், சுவரோவியங்கள், பொருட்கள் போன்றவற்றைப் பயன்படுத்தித் தங்கள் செய்திகளைக் கொண்டுபோய்ச் சேர்ப்பார்கள்.


</doc>
<doc id="244195" url="https://ta.wikipedia.org/wiki?curid=244195" title="கண்ட்லா துறைமுகம்">
கண்ட்லா துறைமுகம்

கண்ட்லா அல்லது கண்ட்லா துறைமுகம் அல்லது புது கண்ட்லா (Kandla, also Kandla Port or New Kandla) () இந்தியா வின் மேற்குப் பகுதியில் உள்ள குஜராத் மாநிலத்தின் கட்ச் மாவட்டத்தில் அமைந்த துறைமுக நகரம். கட்ச் வளைகுடாவில் கண்ட்லா துறைமுகம் அமைந்துள்ளது. சரக்குகளை கையாள்வதில் மற்ற பெரிய இந்திய துறைமுகங்களுக்கு நிகரானது. 

கண்ட்லா துறைமுகம், கப்பல்களில் சரக்குகளை கப்பல்களில் ஏற்றி இறக்குவதில் இந்தியாவில் முதல் இடத்தை வகிக்கிறது. கண்டலா துறைமுகம், தனியார் நிறுவனங்களுடன் கூட்டுச் சேர்ந்து எண்ணெய் சுத்திரிகரிப்பு ஆலைகளுக்குத் தேவையான கச்சா எண்ணெயை இறக்குமதி செய்கிறது.
1965இல் துவக்கப்பட்ட கண்டலா சிறப்புப் பொருளாதார மண்டலம், இந்தியாவின் மிகப்பெரிய சிறப்புப் பொருளாதார மண்டலம் ஆகும். . இந்தியாவின் முதல் கட்டற்ற ஏற்றுமதி துறைமுகம் கண்ட்லா துறைமுகம் ஆகும். கண்ட்லா துறைமுகத்திலிருந்து ஒன்பது கி. மீ.. தொலைவில் உள்ள கண்ட்லா சிறப்பு பொருளாதார மண்டலம் 310 ஹெக்டர் பரப்பளவு கொண்டது
கண்டலா துறைமுகம் உப்பு, துணிகள், தானியங்களை ஏற்றுமதி செய்வதாலும், கச்சா இரும்பு, எக்கு, இயந்திரங்கள், எண்ணெயை இறக்குமதி செய்வதாலும் அதிக வருவாய் ஈட்டும் துறைமுகமாக உள்ளது.



</doc>
<doc id="244197" url="https://ta.wikipedia.org/wiki?curid=244197" title="காந்திதாம்">
காந்திதாம்

காந்திதாம் (Gandhidham) இந்தியாவின், குஜராத் மாநிலத்தில், கட்ச் மாவட்டத்தில் அமைந்துள்ள வேகமாக வளர்ந்து வரும் நகரம். இந்தியப்பிரிவினைக்கு பின் பாகிஸ்தான் நாட்டின் சிந்துப் பகுதியிலிருந்து குஜராத்திற்கு வந்த அகதிகளைத் தங்க வைக்க இந்நகரம் 1950இல் துவக்கப்பட்டது. இந்நகரை காந்திதாம் நகராட்சி மன்றம் நிர்வகிக்கிறது. மகாத்மா காந்தியடிகளின் நினைவாக, இந்நகரத்திற்கு காந்திதாம் எனப் பெயர் சூட்டப்பட்டுள்ளது. இந்நகரத்தின் முந்தைய பெயர் சர்தார் கஞ்ச் ஆகும். கண்ட்லா துறைமுகத்திற்கு அருகில் இந்நகரம் அமைந்துள்ளது.

கோடைக்காலத்தில் மிக அதிக வெப்பமும், குளிர்காலத்தில் கடுங்குளிரும் காணப்படுகிறது. பொதுவாக வறண்ட வானிலையே உள்ளது. மழை அளவு மிகக் குறைவு.

இந்திய இரயில்வே போக்குவரத்து இந்திய நாட்டின் முக்கிய நகரங்களுடன் காந்திதாம் நகரம் இணைக்கப்பட்டுள்ளது.




</doc>
<doc id="244198" url="https://ta.wikipedia.org/wiki?curid=244198" title="உயிலங்குளம்">
உயிலங்குளம்

உயிலங்குளம், இலங்கையின் வடமாகாணத்தில் உள்ள மன்னார் மாவட்டத்தைச் சேர்ந்த ஒரு சிறிய நகரம் ஆகும். ஏ-14 நெடுஞ்சாலை எனப்படும் மதவாச்சி - தலைமன்னார் நெடுஞ்சாலையில், மன்னாரில் இருந்து ஏறத்தாழ 19 கிலோ மீட்டர் தொலைவில் உள்ளது. மன்னார் பிரதேசச் செயலாளர் பிரிவில் உள்ள உயிலங்குளம் கிராம அலுவலர் பிரிவில் இந்த ஊர் அடங்குகிறது. இதன் எல்லைகளை அண்டி மேற்கில் புதுக்கமமும், வடக்கில் கள்ளிக்கட்டைக்காடு, நீலச்சேனை என்பனவும், கிழக்கில் வண்ணாமோட்டை, மாதோட்டம் என்பனவும் உள்ளன. தெற்கில் நானாட்டான் பிரதேசச் செயலாளர் பிரிவு உள்ளது.




</doc>
<doc id="244203" url="https://ta.wikipedia.org/wiki?curid=244203" title="கதிர்வீச்சு">
கதிர்வீச்சு

கதிர்வீச்சு () ("radiation") என்பது இயற்பியலில் ஆற்றலுள்ள அல்லது சக்தியுள்ள துகள்கள் அல்லது அலைகள் ஒரு ஊடகத்தினூடாகவோ ஒரு வெளியினூடாகவோ கடந்து செல்வதைக் குறிக்கும். கதிர்வீச்சில் முக்கியமாக அயனாக்கக் கதிர்வீச்சு, அயனாக்காக் கதிர்வீச்சு என இரண்டு வகையுண்டு. பொதுவாக நடைமுறையில் கதிர்வீச்சு எனக் குறிப்பிடும்போது, அது அயனாக்கக் கதிர்வீச்சை மட்டுமே குறிக்கின்றது. ஆல்ஃபா துகள்கள் (α), பீட்டா துகள்கள் (β), நொதுமி (Neutorn) என்பவை அயனாக்கக் கதிர்வீச்சைக் கொடுக்க வல்லன. மின்காந்த அலைகள், அவற்றின் அதிர்வெண்ணின் அளவிற்கேற்ப அயனாக்க கதிர்வீச்சாகவோ, அயனாக்காக் கதிர்வீச்சாகவோ இருக்கலாம். மின்காந்த அலைவீச்சின் முடிவில் காணப்படும் குறுகிய அலைநீளம் கொண்ட, அதிக அதிர்வெண்ணுடைய ஊடுகதிர் அலை (X-ray), புற ஊதாக் கதிர்கள் (Ultraviolet rays), காமா கதிர்கள் (γ) போன்றன அயனாக்க கதிர்வீச்சைக் கொடுக்கும். கண்ணுக்குப் புலப்படும் ஒளி அலைகள் (visual light), நுண்ணலைகள் (microwaves), இரேடியோ அலைகள் (radio waves), போன்றன அயனாக்கா கதிர்வீச்சுக்களைத் தரும். 
பொதுவில் கதிர்வீச்சு என அடையாளப்படுத்தப்படாவிடினும், இவ்வகை அயனாக்கா கதிர்வீச்சுக்களும் உண்மையில் கதிர்வீச்சுக்களே.

வில்லெம் ரோண்ட்கன் ஒரு குழாயையும், வெற்றிடம் பற்றியும் பரிசோதனை ஒன்றை நிகழ்த்திக் கொண்டு இருக்கும்போதே இவ்வகை கதிர்களை கண்டறிந்து, அவற்றிற்கு எக்ஸ் கதிர்கள் என்ற பெயரைக் கொடுத்தார்.
கதிர் வீச்சானது ஆற்றல் மிக்கது ஆனால் கண்ணுக்குத் தெரியாதது. இது வெளியில் அலை வடிவத்தில் பரவக்கூடியது. பொதுவாக ஒரு கதிர்வீச்சுக்கான மூலத்திலிருந்து, ஆற்றலானது நேரான வரிசையில் கதிர்வீச்சாக எல்லாத் திசைகளிலும் பயணிக்கும். கதிர்வீச்சானது உயிரினங்களுக்கு ஆபத்து விளைவிப்பனவாக இருக்கும். கதிர் வீச்சின் அளவை பெக்கரல்(Becquerel-Bq) அளவுகளில் குறிப்பிடுகின்றனர். எவ்வளவு கெட்டியான அல்லது தடிமனான பொருட்களிலும் வேறு எந்த பொருட்களின் துணை எதும் இல்லாமல் செல்ல முடியும். பல்வேறு ஆண்டுகள் கழிந்தாலும் இத்தகைய கதிர்வீச்சுப் பொருட்கள் கதிர்களை உமிழும் இயல்புடையன. கதிர்வீச்சினால் பல்வேறு தனிமங்களின் மூலக்கூறுகள் அயனிகளாக மாற்றப்படுகிறது.

சூரியக் கதிரானது நீண்ட அலைநீளம் கொண்ட அகச் சிவப்புக் கதிர் முதல் குறைந்த அலை நீளம் கொண்ட புற ஊதாக்கதிர் வரையிலான அலைநீளக் கதிர்வீச்சுகளைக் கொண்டது. இவை தீங்கு விளைவிக்கககூடியது. புற ஊதாக்கதிர் வீச்சுக்கு அப்பால் உள்ளது அயனியாக்கக் கதிர்வீச்சாகும். இது பொருண்மைக்கு சேதத்தை விளைவிக்கக் கூடியது. குறிப்பாக உயிர்த் திசுக்களுக்கு பாதிப்பை ஏற்படுத்தக் கூடியது. ஒரு குறிப்பிட்ட அளவு நிலைக்குட்பட்ட அயனியாக்கக் கதிர் வீச்சில் உயிர்வாழ்வனவற்றின் படிவளர்ச்சி ஏற்பட்டதாக நம்பப்படுகிறது.

சுற்றுச்சுழலில் நிகழும் கதிர்வீச்சுகளை

மேலும் கதிர்வீச்சை 


நாம் வாழும் இப்புவிச் சூழலில் தவிர்க்க இயலாத இயற்கையான கதிர்வீச்சும் உள்ளது. இதற்கு பின்நில கதிர்வீச்சு (Background radiation) என்றும் பெயர். கற்பாறைகள்(Granite) மற்றும் உலோகத் தாதுகள் நிறைந்த தரைப் பரப்பில் வாழும் மக்கள் ஏனைய பகுதிகளில் வாழும் மக்களை விட அதிகமான அளவி நிலக் கதிர்வீச்சுக்கு ஆட்படுகின்றனர். இதே போல் மிக உயர்வான பகுதிகளில் வேலை செய்வோர் மற்றும் வசிப்போர் ஆகியோர் காஸ்மிக் கதிர்வீச்சுக்கு ஆட்படுகின்றனர். பொதுவாக நாம் அனைவருமே புவியின் மேல் ஓட்டிலிருந்து(Crust) வெளியாகும் ராடான் வாயுவின் பாதிப்பிற்கு ஆட்படுகிறோம். இது நாம் சுவாசிக்கும் காற்றிலும் கலந்துள்ளது.

யுரேனியம் போன்ற நிலையற்ற தனமை கொண்ட ஐசோடோப்புகள் கதிர்வீச்சுத் தன்மை கொண்டவை. ஒரு ஐசொடோப்பு சிதைவுறும் போது அது தான் பெற்றுள்ள அதிகப்படியான ஆற்றலைக் காமாக் கதிர்களாகவும், ஆல்பா கதிர்கள் மற்றும் பீட்டாக் கதிர்வீச்சாகவும் வெளியிடுகிறது. மேலும் ஐசோடோப்பு ஒரு நிலையிலிருந்து மற்றொரு நிலைக்கு மாறும்போது காமாக் கதிர்வீச்சை வெளியிடும் மூலமாகச் செயல்படுகிறது.

செயற்கை கதிர்வீச்சு மனிதனால் உண்டாக்கப்படுவதுடன் சுற்றுச்சுழலில் பயங்கரமான பின்விளைவுகளை ஏற்படுத்தியும் வருகின்றன.

அணுக்கரு பிளவினால் ஆற்றல் வெளிப்பட்டால் அதனை அணுகுண்டு என்பர். அணுகுண்டு தயாரிக்க யுரேனியம் புளுட்டோனியம் போன்ற கதிரியக்க ஒரிமங்கள் அதிகமாக பயன்படுத்தப்படுகிறது. 
அணுக்கரு இணைவு ஹைட்ரஜன் குண்டு தயாரிக்கவும், அணுக்கரு பிளவு அணுகுண்டு தயாரிக்கவும் பயன்படுகிறது.

உலகில் முதல் அணு ஆயுத பரிசோதனை அமெரிக்காவில் உள்ள அலமோ கார்டாவில் 1945 ஜூலை 16 இல் நடைபெற்றது. இதில் புளுட்டோனியம் 239 பயன்படுத்தப்பட்டது.


அணு ஆற்றலை அணுகுண்டு தயாரித்தல் என்னும் அழிவுப்பணிக்கு மட்டும் அல்லாமல் மின்சாரம் தயாரிக்கலாம் என்னும் நற்க்கருத்தின் அடிப்படையில் அணு மின்நிலையங்கள் நிறுவப்பட்டுள்ளது. அணு ஆற்றலைக் கட்டுப்படுத்திப் வெப்ப ஆற்றலாக பெற்று பின்னேர் அதைப் பயன்படுத்தி மின் ஆற்றலாக கிடைக்கிறது.. 
பொதுவாக அணுமின் நிலையங்களில் இருந்து சுற்றுப்புறத்தை மாசுபடுத்தும் வாயுக்கள் வெளிவருவது இல்லை எனினும் அணு உலைகளில் இருந்து வெளிவரும் கழிவுப்பொருட்கள் கதிரியக்கத்தைப் பெற்றுள்ளன. இக்கழிவுப் பொருட்களில் ரேடியம், தோரியம் மற்றும் புளுட்டோனியம் ஆகிய கதிரியக்க தனிமங்கள் உள்ளன. இவை புவி சுற்றுச்சுழலை மாசுபடுத்துவவை.


எக்ஸ் கதிர்களை ராண்ட்ஜன் என்பவர் 1895 - இல் கண்டறிந்தார். குறுகிய அளவைக் கொண்ட இக்கதிர்கள் மிக விரைவாக பாய்ந்து செல்லும் இயல்பையும், எல்லாப் பொருட்களிலும் உடுருவும் இயல்பையும் உடையன. உடல் உறுப்புகளில் தோன்றும் நோய்ப் பாதிப்புகளைக் கண்டறிய இக்கதிர்விச்சு பயன்படுகிறது. ஆனால் தொடர்ந்து இக்கதிர் வீச்சுக்கு உட்படும் நோயர் மரபியல் பாதிப்படைகின்றனர்.


மேரி க்யுரி, பியூரி கியூரி ஆகியோர் கண்டு பிடித்த தனிமம் இது ஆகும். இதிலிருந்து வெளிவரும் ஆல்பா கதிரியக்க துகள்கள் கற்று மண்டலத் தூய்மைக்கேட்டுக்கு காரணமாகிறது.

அயனாக்க கதிர்வீச்சானது, அணுவை அல்லது மூலக்கூற்றை அயனாக்கமடையச் செய்யக்கூடிய அளவு ஆற்றல் உடையதாகும். அதாவது அணு அல்லது மூலக்கூற்றிலிருந்து இலத்திரன்களை இடம்பெயர்க்கும் வல்லமை கொண்டதாகும். எக்சு கதிர்கள், காமாக் கதிர்கள், ஆல்பாக் கதிர்கள் மற்றும் பீட்டாத்துகள்கள் ஆகியன் பொருண்மையில் அயனியாக்கத்தை ஏற்படுத்தக்கூடியன. இதற்கு அயனியாக்கக் கதிர்வீச்சு என்று பெயர். உயிரியல் அமைப்புகளில் அயனியாக்கமான மூலக்கூறுகளை இது உருமாற்றம் செய்யக்கூடியது. உயிர்-இரசாயண மூலக்கூறுகளில் பாதிப்பை ஏற்படுத்தக்கூடியது. இது செல்களில் சிதைவையும் இறப்பையும் ஏற்படுத்தும். இரண்டு முக்கிய அயனியாக்கக் கதிர்வீச்சுகளாவன.

துகள் கதிர் வீச்சில் மின்னூட்டத் துகள்களுடன் ஆல்பா, பீட்டாத் துகள் மற்ரும் மின்னூட்டமற்ற நியூட்ரான் உமிழ்வுகள் ஆகியன் அடங்கும். சில மின்னூட்டத் துகள்கள் செயற்கையான துகள் முடுக்கிகளினால் உற்பத்தி செய்யப்பட்டவையாகும்.

மின்காந்தக் கதிர்வீச்சு மாலையானது மிக அகன்ற நெடுக்க உயர் ஆற்றல் போட்டான்ளைக் கொண்டதாகும் இதில் புற ஊதா ஒளி, கண்ணுக்குப்புலனாகும் ஒளி, அகச்சிவப்பு (வெப்பம்) சுண்ணலை, எக்சுகதிர்கள், மற்றும் காமாக் கதிர்கள் போன்ற அணுக்கதிர்வீச்சுகளை உள்ளடக்கியது. இந்தக் கதிர் வீச்சு ஒளியின் வேகத்தில் அதாவது 1 வினாடியில் 3,00,000 கி. மீ பயணிக்கக்கூடியது. எக்சு கதிர்களும் காமாக்கதிர்களும் குறைந்த அலை நீளமும் உயர் ஆற்றலும் கொண்டவை.

மனிதர்களால் கதிர்வீச்சை நேரடியாக கண்டுணர முடியாது இருப்பினும் இன்று கதிர்வீச்சைக் கண்டறியவும் அளக்கவும் நம்பகத்தன்மையும் துல்லியமானதுமான பல கருவி அமைப்புகள் உள்லன. கதிர்வீச்சை அளப்பதற்கான புதிய அலகுகளாக இன்று கிரே(Gray-Gy) சீவெர்ட் (Sievert-Sr) ஆகியன பயன்படுத்தப்படுகிறது. ஒரு கிரே என்பது ஒரு கி.கி. நிறையில் படிந்துள்ல ஒரு ஜூல் ஆகும். பல்வேறு வகையான கதிர்வீச்சிகளின் சம அளவு பாதிப்பு சமமான உயிரியல் பாதிப்பை ஏற்படுத்துவதில்லை. எனவே கதிர்வீச்சானது பாதிப்பு அளவைப் பொருத்து சீவெர்ட் அளவில் கூறப்படுகிறது. அத்துடன் கதிர் வீச்சு வகைகளைப் பொருத்தில்லாமல் 1 சீவெர்ட் கதிர்வீச்சானது அளவான உயிரியல் பாதிப்பைத் தரக் கூடியதாகும்.

இயற்கையாக இருக்கும் கதிர்வீச்சு அளவைக் காட்டிலும் மிக அதிக பாதிப்பு கொண்ட அயனியாக்க கதிர்வீச்சு புற்றுநோய் மற்றும் லெக்குமியா அளவைச் சில காலத்திற்குப் பின் உயர்த்தக் கூடியது. இதனால் மரபணுச்சிதைவு ஏற்படுகிறது. தாவரங்கள் மற்றும் விலங்குகளின் எதிர்காலச் சந்ததிக்குப் பாதிப்பையும் ஏற்படுத்தக் கூடியது.

கதிர்வீச்சினால் ஏற்படும் பாதிப்பின் அளவானது , கதிவீச்சின் தன்மை, உடலின் எந்தப் பகுதி பாதிப்படைகிறது, வயது மற்றும் உடல் நலம் ஆகியவற்றைச் சார்ந்தது. நமது உடலமைப்பானது கதிர்வீச்சு எதிர்ப்பு ஆற்றலைக் கொண்ட ஒரு அமைப்பாகும். இருந்தாலும் குறிப்பிட்ட அளவுக்கு மேல் கதிர் வீச்சுக்கு ஆட்பட்டால் உடல் பாதிப்பு ஏற்பட அதிக வாய்ப்புள்ளது.

பெரும்பாலான மக்கள் பாதிக்கப்படுவது பொதுவாக இயற்கையாகக் காணப்படும் கதிர்வீச்சு மூலத்தினாலேயே ஆகும். இந்தியாவில் கேரளா மற்றும் தமிழ்நாடு ஆகிய மாநிலங்களில் ஒரு குறிப்பிட்ட அளவு மக்கள் குறிப்பிடத்தக்க உயர் அளவு கதிர்வீச்சுக்கு ஆட்படுகிறார்கள். இந்த இயற்கையான கதிர்வீச்சு பாதிப்பு இந்தியா, ஈரான், பிரேசில் மற்ரும் ஐரோப்பா ஆகிய இடங்களில் அதிகமாக உள்ளதாக ஆய்வுகள் தெரிவிக்கின்றன. ஆனால் நித இயற்கையான கதிர்வீச்சு பாதிப்பு உடலில் புற்று நோயையோ வேறு பாதிப்புகளையோ ஏற்படுத்தியதாக ஆதாரங்கள் இல்லை. பொதுவக மனிதர்களை பாதிக்கும் கதிர் வீச்சில் இயற்கையான கதிர்வீச்சு 88 விழுக்காடும் மீதமுள்ள 12 விழுக்காடு செயற்கைக் கதிர்வீச்சாலும் ஏற்படுவதாகும் ஆனால் இந்த இரண்டின் தன்மையும் பாதிப்பும் ஒரே மாதிரியானவையாகும்.

 பன்னாட்டுக் கதிரியல் காப்பு கழகம் (International Commission on Radiological Protection -ICRP ) இயற்கை கதிர்வீச்சுடன் எந்த அளவு கதிர்வீச்சு அளவுக்கு ஆட்படலாம் எனப் பின்வருமாறு வரையறை செய்துள்ளது.





அயனியாக்கும் கதிர்கள் உடல்நலனைப் பாதிக்கும் என்பது அனைவரும் அறிந்த ஒன்றே. உயிரணுக்களில் தோன்றும் விளைவே பல உயிரியல் விளைவுகளுக்குக் காரணமாகும்.400 கிரே அளவு கதிர்வீச்சு வெப்பநிலையினை ஒரு செல்சியசு கூட்டத் தேவைப்படுகிறது. இத்தகு வெப்ப விளைவே உயிரியல் விளைவுகளுக்கு காரணம் என்பதனை ஏற்க முடியாது. இதனையும் விட குறைந்த கதிர் ஏற்பளவு கூட வளர்சிதை மாற்றங்களை, இறப்பினைத் தோற்றுவிக்கக் காண்கிறோம். உயிரணுக்களில் காணப்படும் மிகவும் முக்கியப் பகுதி டி.என்.ஏ.. இதில் ஏற்படும் முறிவு அல்லது
பிறழ்ச்சி அடுத்தடுத்த உயிரணுப் பகுப்பின் போது எடுத்துச் செல்லப்படுவதால் சேதமுற்ற உயிரணுக்கள் பெருகுகின்றன. இது புற்று வளரக் காரணமாகலாம். உயிரணுக்களின் இறப்பிற்குக் காரணமாகும் நிலையில் அது புற்று நோயினைக் குணப்படுத்தவும் உதவும். இதிலிருந்து உயிரணுவில் கதிர் வீச்சின் தாக்கம் தெரிகிறது.



</doc>
<doc id="244205" url="https://ta.wikipedia.org/wiki?curid=244205" title="புஜ்">
புஜ்

புஜ் (Bhuj), இந்தியா, குஜராத் மாநிலத்தின் கட்ச் மாவட்டத்தின் தலைமையகம் ஆகும். புஜ் நகரத்தை மன்னர் "ராவ் ஹமிர்ஜி" என்பவர் 1510ஆண்டில் நிறுவினார்.
சுவாமி நாராயண் மரபினர் முதன்முதலில் கட்டிய சுவாமி நாராயண் கோயில் 1822இல் புஜ் நகரத்தில்தான் உள்ளது. கைவினைப் பொருட்களுக்கான பந்தினி என்ற சுங்கிடி சேலைகள் (bandhni) (tie and Dye), தோல் வேலைகளுக்கு பெயர் பெற்றது. 

சூலை 21, 1956இல் புஜ் பகுதியில் ஏற்பட்ட நிலநடுக்கத்தில் பல்லாயிரக்கணக்கான உயிர்களும் சொத்துகளும் அழிந்தன. மீண்டும் இந்தியக் குடியரசு நாளான டிசம்பர் 26, 2001 காலையில் 6.9 ரிக்டர் அளவில் ஏற்பட்ட நிலநடுக்கத்தால், புஜ் நகரம் மற்றும் அதனைச் சுற்றியுள்ள பகுதி மக்கள் 20,000 பேர் உயிர் இழந்தனர், 1,50,000 பேர் படுகாயம் அடைந்தனர், மேலும் பல கட்டிடங்கள் இடிந்து பெரும் பொருள் இழப்புகளையும் சந்தித்தது. .
புஜ் இரயில் நிலையம் மற்றும் விமான நிலயங்கள், புஜ் நகரத்தை அகமதாபாத், மும்பை, காந்திநகர், புதுதில்லி, பெங்களூரு, புனே, மற்றும் நாட்டின் முக்கிய நகரங்களுடன் இணைக்கிறது. மாநில பேரூந்துகள் குஜராத் மாநிலத்தின் பிற நகரங்களுடன் இணைக்கிறது.

2008ஆம் ஆண்டு கணக்குப்படி புஜ் பகுதியின் மக்கட்தொகை 136,429. அதில் ஆண்கள் 71,056 ஆகவும், பெண்கள் 65,373 ஆக உள்ளனர். மொத்த வீடுகள் எண்ணிக்கை 27,999ஆக உள்ளது..



</doc>
<doc id="244206" url="https://ta.wikipedia.org/wiki?curid=244206" title="குறிஞ்சிவாணன்">
குறிஞ்சிவாணன்

குறிஞ்சிவாணன் (பி. மாணிக்கம், தெமோதரை, பதுளை மாவட்டம், இலங்கை) குறிப்பிடத்தக்க ஈழத்துக் கவிஞர் ஆவார். 1963 இல் எழுதத் தொடங்கிய இவர் குறிஞ்சிவாணன் என்ற புனைபெயருடன் மாக்ணி, அக்கரைப்பாமா, சாகாமம் மணியன் போன்ற புனைபெயர்களிலும் கவிதைகள் எழுதியுள்ளார்.

மலையகத்தைப் பிறப்பிடமாகக் கொண்ட இவர் அக்கரைப்பற்றில் சிலகாலம் வாழ்ந்து தற்போது திருக்கோயில் பிரிவிலுள்ள சாகாமம் எனும் குடியேற்றக் கிராமத்தில் வசித்துவருகிறார்.

இவர் தனது 18 வது வயதில் 'வெற்றி நமதே' என்னும் தலைப்பில் வீரகேசரிக்கு தனது முதற்கவிதையை எழுதினார். தொடர்ந்து தினபதி, சிந்தாமணி, ராதா, சுதந்திரன், செய்தி போன்ற பத்திரிகைகளில் இவரது 100 க்கும் மேற்பட்ட கவிதைகள் பிரசுரமாகின. 1968 இல் 'கல்லச்சு இயந்திரம்' ஒன்றைத் தயாரித்து அதன்மூலம் 'மலைக்கீதம்' எனும் மெல்லிசைப் பாடல் தொகுதியொன்றை வெளியிட்டார். அடுத்து மலையக மக்களின் பிரச்சினைகளை மையமாகவைத்து 'தேனிசை' என்ற பாடல்தொகுப்பைப் பிரசுரித்தார். 1991 இல் ஐரோப்பிய நாடான பெர்லின் நகரில் அமரர் 'நடேசையர்' நினைவாக நடைபெற்ற தமிழ் இலக்கிய மகாநாட்டில் இவரது 50 கவிதைகள் பார்வைக்கு வைக்கப்பட்டன. இவர் அக்கரை மாணிக்கம், அமரர். கவிஞர் க.வடிவேல் கல்முனைப்பூபால், சி. கனகசூரியம் போன்றோருடன் கவியரங்குகளில் பங்குகொண்டு சிறந்த கவிதைகள் பாடியுள்ளார். 1996 இல் திருக்கோவிலில் நடைபெற்ற சாகித்திய விழாவில் எழுத்தாளர் 'அன்புமணி' அவர்களால் பொன்னாடை போர்த்திக் கௌரவிக்கப்பட்டார். 1998 இல் வெளியான 'இன்னும் விடியவில்லை' எனும் மரபுக் கவிதைத் தொகுதியில் இவரது கவிதைகளும் இடம்பெற்றுள்ளன. இன்றும் எழுதிக் கொண்டிருக்கிறார்.





</doc>
<doc id="244207" url="https://ta.wikipedia.org/wiki?curid=244207" title="பூவிக்ரமன்">
பூவிக்ரமன்

பூவிக்ரமன் (654-679) என்பவன் ஒரு மேலைக் கங்க மன்னனாவான்

இவன் பல்லவர்களுடனான உறவை முறித்துக்கொண்டு அவர்களின் பரம எதிரிகளான சாளுக்கியருடன் உறவைப் பலப்படுத்திக் கொண்டான். தனது மகளை இரண்டாம் புலிகேசிக்கு மணம் முடித்துக் கொடுத்தான். புலிகேசிக்குப் பிறகு தன் மகள்வழிப் பேரனை மன்னனாக்கப் பாடுபட்டான்.

</doc>
<doc id="244237" url="https://ta.wikipedia.org/wiki?curid=244237" title="தகவற் பரிமாற்றத்திற்கான இந்திய நியமக் குறியீட்டு முறை">
தகவற் பரிமாற்றத்திற்கான இந்திய நியமக் குறியீட்டு முறை

தகவற் பரிமாற்றத்திற்கான இந்திய நியமக் குறியீட்டு முறை (இஸ்கீ; "Indian Script Code for Information Interchange", ISCII) என்பது இந்திய மொழிகளுக்கான ஒரு குறியீட்டு முறை, இது பெரும்பாலான மொழிகளையும், அதன் ஒலிபெயர்ப்பையும் குறிப்பிடத்தக்கது. பின்வரும் மொழிகளில் இஸ்கீ குறியீட்டு முறை: அஸ்ஸாமி, பெங்காலி (பங்களா) ஸ்கிரிப்ட், தேவநாகரி, குஜராத்தி, குர்முகி, கன்னடம், மலையாளம், ஒரியா, தமிழ், மற்றும் தெலுங்கு
இஸ்கீ பரவலாக சில அரசு நிறுவனங்களால் பயன்படுத்தப்பட்டு வருகிறது. ஆனாலும் அதைப் பரவலாக மக்கள் ஏற்கவில்லை. இஸ்கீ-யைவிட இப்போது யுனிக்கோடே பெரும்பாலும் பயன்படுத்தப்படுகின்றது.


தமிழ் குறியீடு TSCII திஸ்கீ, TACE16, TAB, TAM மற்றும் Unicode (யுனிகோட்) என பலவைகயான தமிழ் குறியீடுகள் வறலாற்றுப்பூர்வமாக படைக்கப்பட்டும், பயன்படுத்தப்பட்டும் வந்துள்ளன. 2010-இல் இருந்து தற்போது வரை யுனிக்கோட் (ஒருங்குறி) UTF-8 குறியீடு அதிகமாக பயன்படுத்தப்பட்டு வருகிரது.

கீழே தேவநாக்ரி எழுத்துக்களின் குறியீட்டு அமைப்பு (Codepage layout) காணலாம். அஸ்ஸாமி, பெங்காலி, குஜராத்தி, அச்சுப், கன்னடம், மலையாளம், ஒரியா, தமிழ், மற்றும் தெலுங்கு குறியீடு செட் இதைப் பொலவே இருக்கின்றன. ஒவ்வொரு எழுத்துக்களின் தசம மதிப்பும் மற்றும் அதன் யுனிகோட் சமமான குறியீடும் காட்டப்பட்டுள்ளது.



</doc>
<doc id="244239" url="https://ta.wikipedia.org/wiki?curid=244239" title="பீட்">
பீட்

பீட் ( ; 672/673 – 26 மே 735) அல்லது வணக்கத்திற்குரிய புனித பீட் () என்பவர் ஆங்கிலேயத் துறவியும், அறிஞரும் எழுத்தாளரும் ஆவார். இவரின் "ஆங்கிலேயத் திருச்சபையின் வரலாறு" (Historia ecclesiastica gentis Anglorum) என்னும் படைப்பு இவருக்கு "ஆங்கிலேய வரலாற்றின் தந்தை" என்னும் பட்டத்தைப் பெற்றுத்தந்தது.

1899இல் திருத்தந்தை பதின்மூன்றாம் லியோ இவரை திருச்சபையின் மறைவல்லுநர் என அறிவித்தார். இப்பட்டத்தைப்பெற்ற ஒரே ஆங்கிலேயர் இவராவார். இவர் ஒரு சிறந்த மொழியியலாளரும், மொழிபெயர்ப்பு வல்லுநரும் ஆவார். இவரின் படைப்புகள் திருச்சபைத் தந்தையரின் கிரேக்க மற்றும் இலத்தீன் படைப்புகளை ஆங்கிலோ-சாக்சன் மக்கள் புரிந்துகொள்ளும் வகையில் எளிமையாக்கின.


</doc>
<doc id="244242" url="https://ta.wikipedia.org/wiki?curid=244242" title="இளைய மகாமகம் 2015">
இளைய மகாமகம் 2015

இளைய மகாமகம் 2015 கும்பகோணத்தில் இவ்வாண்டு நடைபெறும் சிறப்பான விழாவாகும். ஒவ்வொரு மகாமகத்தின்போது அதற்கு முதல் ஆண்டு இளைய மகாமக ஆண்டாகக் கொள்ளப்படும் நிலையில் 2015ஆம் ஆண்டு இளைய மகாமக ஆண்டாகக் கருதப்படுகிறது. கும்பகோணத்தில் இளைய மகாமகத்தை முன்னிட்டு சிவன் கோயில்களில் பந்தல்கால் முகூர்த்த விழா 3.2.2015 (திங்கட்கிழமை, ஜய, தை 20) நடைபெற்றது. இவ்விழா கும்பகோணம் கும்பேஸ்வரர் கோயில், சோமேஸ்வரன் கோயில் ஆகிய கோயில்களில் நடைபெற்றது. சுவாமி அம்பாளுக்கு சிறப்பு அர்ச்சனை, தீபாராதனை நடைபெற்றன. பின்னர் பந்தல் காலுக்கு அபிஷேகம் செய்யப்பட்டு பந்தல்கால் நடப்பட்டது. 

23.2.2015 (திங்கட்கிழமை, ஜய, மாசி 11) கும்பகோணத்திலுள்ள காசி விசுவநாதர் கோயில், ஆதிகும்பேஸ்வரர் கோயில், அபிமுகேஸ்வரர் கோயில், கௌதமேஸ்வரர் கோயில் ஆகிய கோயில்களில் கொடியேற்றம் நடைபெற்றது. தொடர்ந்து பத்து நாள் விழா தொடங்கியது. இவ்விழா நாட்களில் சேஷ, கமல, பூத, கிளி, யானை, மூஷிகம், மயில், ரிஷபம், கைலாச, குதிரை போன்ற பல்வேறு வாகனங்களில் வீதியுலா நடைபெறுவது சிறப்பானதாகும். 

26.2.2015 (வியாழக்கிழமை, ஜய, மாசி 14) கும்பேஸ்வரர் கோயிலிலுள்ள 63 நாயன்மார்களுக்கும் சிறப்பு அபிஷேகமும், அலங்காரமும் செய்யப்பட்டு பின்னர் 63 நாயன்மார்கள் வீதியுலா நடைபெற்றது. 

27.2.2015 (வெள்ளிக்கிழமை, ஜய, மாசி 15) கும்பேஸ்வரர் கோயில், காசி விசுவநாதர் கோயில், அபிமுகேஸ்வரர் கோயில்களில் ஓலைச்சப்பரத்தில் இறைவனும் இறைவியும் வீதியுலா வந்தனர். கும்பேஸ்வரர் கோயிலிலிருந்து ஐந்து சப்பரங்கள் வீதியுலா வந்தன.

சிவன் கோயில்களில் நடைபெற்றதுபோலவே பெருமாள் கோயிலான வராகப்பெருமாள் கோயிலில் 24.2.2015 அன்று கொடியேற்றம் நடைபெற்றது. திருப்பணி நடைபெறுவதால் சக்கரபாணி கோயில், சார்ங்கபாணி கோயில் ஆகிய கோயில்களில் கொடியேற்றம் நடைபெறவில்லை. 

27.2.2015 அன்று வராகப்பெருமாள் கோயிலில் கருட சேவையுடன், ஓலைச்சப்பரத்தில் இறைவனும் இறைவியும் வீதியுலா வந்தனர்.

9.2.2015 (திங்கட்கிழமை, ஜய, தை 26)கும்பேஸ்வரன் கோவிலில் இளைய மகாமகம் தேரோட்டம் நடத்துவதற்கு, தேருக்கு முகூர்த்தம் நடைபெற்றது 

3.3.2015 (செவ்வாய்க்கிழமை, ஜய, மாசி 19) கும்பகோணத்தில் கும்பேஸ்வரர், காசி விஸ்வநாதர், அபிமுகேஸ்வரர் ஆகிய கோயில்களில் தேரோட்டம் நடைபெற்றது. கும்பேஸ்வரர் கோயிலில் இரு தேர்களும், காசி விசுவநாதர், அபிமுகேஸ்வரர் கோயில்களில் ஒவ்வொரு தேரும் தேரோட்ட நிகழ்வில் கலந்துகொண்டது கண்கொள்ளாக்காட்சியாக இருந்தது. கும்பேஸ்வரர் கோயிலில் விநாயகர், சுப்ரமணியர், சண்டிகேஸ்ரர் ஆகிய மூவருக்கும் உரிய தேர்கள் புதுப்பிக்கப்பட்டு வருவதால், கும்பேஸ்வரர் எழுந்தருளிய தேரில் விநாயகரும், வள்ளிதெய்வானையுடன் கூடிய முருகப்பெருமானும், மங்களாம்பிகை எழுந்தருளிய தேரில் சண்டிகேசுவரரும் எழுந்தருளினர்.

4.3.2015 (புதன்கிழமை, ஜய, மாசி 20) காலை 10.30 மணிக்கு மேல் தொடங்கி கும்பகோணம் மகாமக குளத்தில் தீர்த்தவாரி நடைபெற்றது. நகரம் முழுவதும் விழாக்கோலம் பூண்டிருந்தது. மகாமகக் குளக்கரையிலும், மகாமகக்குளத்தைச் சுற்றிலும் ஏராளமான பக்தர்கள் தீர்த்தவாரியைக் காணவும், புனித நீராடவும் வந்திருந்தனர். 
<br>
கும்பேஸ்வரர் கோயில், நாகேஸ்வரர் கோயில், அபிமுகேஸ்வரர் கோயில், சோமேஸ்வரர் கோயில், ஏகாம்பரேஸ்வரர் கோயில், பாணபுரீஸ்வரர் கோயில் ஆகிய கோயில்களைச் சார்ந்த உற்சவமூர்த்திகள் அம்பாளுடன் ரிஷப வாகனத்தில் கோயிலிலிருந்து கிளம்பி கும்பகோணத்தில் உள்ள வீதிகளின் வழியாக மகாமகக் குளத்தை வந்தடைந்தனர். அஸ்திர தேவர்களுக்கு நடைபெற்ற சிறப்பு அபிஷேகத்தைத் தொடர்ந்து, நீராடல் நடைபெற்றது. அப்போது குளக்கரையில் இருந்த பக்தர்கள் குளத்தில் நீராடினர். 

6.3.2015 (வெள்ளிக்கிழமை, ஜய, மாசி 23) கும்பேஸ்வரர் கோயில், சோமேஸ்வரர் கோயில், காசி விஸ்வநாதர் கோயில்களில் விடையாற்றி சிறப்பாக நடைபெற்றது.

6,7,8.3.2015 (வெள்ளி,சனி, ஞாயிறு ஜய, மாசி 23, 24,25) வராகப்பெருமாள் கோயிலில் விடையாற்றி விமரிசையாக நடைபெற்றது.



</doc>
<doc id="244243" url="https://ta.wikipedia.org/wiki?curid=244243" title="டிரென்ட் போல்ட்">
டிரென்ட் போல்ட்

டிரென்ட் அலெக்சாந்தர் போல்ட் ("Trent Alexander Boult", பிறப்பு: 22 சூலை 1989) நியூசிலாந்தின் துடுப்பாட்ட வீரர் ஆவார். இவர் இடக்கை விரைவு-நடுத்தரப் பந்துவீச்சாளரும், வலக்கைத் துடுப்பாட்டக்காரரும் ஆவார்.

மலேசியாவில் 2008 பெப்ரவரியில் நடைபெற்ற 19-வயதுக்குட்பட்டோருக்கான உலகக்கிண்ணப் போட்டிகளில் இவர் கலந்து கொண்டார். 2009 சனவரி 21 இல் ஆத்திரேலியாவுக்கு எதிரான ஒருநாள் தொடரில் நியூசிலாந்து அணியில் சேர்த்துக் கொள்ளப்பட்டார். போல்ட் தனது முதலாவது தேர்வுப் போட்டியை 2011-12 காலப்பகுதியில் ஆத்திரேலியாவில் விளையாடினார். ஓபார்ட்டில் நடைபெற்ற இப்போட்டியில் போல்ட் 4 விக்கெட்டுகளைக் கைப்பற்றினார். அத்துடன் 10வது விக்கெட்டுக்காக 21 ஓட்டங்களையும் எடுத்தார்.



</doc>
<doc id="244244" url="https://ta.wikipedia.org/wiki?curid=244244" title="பதின்மூன்றாம் லியோ (திருத்தந்தை)">
பதின்மூன்றாம் லியோ (திருத்தந்தை)

திருத்தந்தை பதின்மூன்றாம் லியோ (2 மார்ச் 1810 – 20 ஜூலை 1903), இயற்பெயர் வின்சேன்ஸோ ஜொவாக்கீனோ ரஃபயேல் லூயிஜி பெச்சி என்பவர் கத்தோலிக்கத் திருச்சபையின் திருத்தந்தையாக 20 பெப்ரவரி 1878 முதல் 1903இல் தனது இறப்புவரை இருந்தவர் ஆவார். இவர் இத்தாலிய துறை குடும்பத்தைச்சேர்ந்தவர். 93ஆம் அகவை வரை திருத்தந்தையாக இருந்ததால், திருத்தந்தையர்களுள் மிக மூத்த அகவைவரை பணியாற்றியவர் இவர் ஆவார். ஒன்பதாம் பயஸ் மற்றும் இரண்டாம் அருள் சின்னப்பருக்கு அடுத்து மிக நீண்ட காலம் ஆட்சி செய்தவர் இவர் ஆவார்.

இவர் அறிவுசார் இறையியலுக்காகப் பெரிதும் அறியப்படுகின்றார். கத்தோலிக்க மரியாளியலில் இவரின் பங்கு குறிக்கத்தக்கது. இவர் செபமாலை மற்றும் உத்தரிய பக்தியினை வளர்க்க முனைந்தார். செபமாலையினைக்குறித்து 11 சுற்றுமடல்களை எழுதியதால் இவர் "செபமாலையின் திருத்தந்தை" எனறு அழைக்கப்படுகின்றார். 1870க்குப்பின்பு திருத்தந்தை நாடுகளின்மேல் தனது ஆட்சிக்காலம் முழுவதும் அதிகாரம் இல்லாமல் இருந்த முதல் திருத்தந்தை இவர் ஆவார்.

ஜூலை 20, 1903 அன்று தனது 93ஆம் அகவையில் இவர் காலமானார். முதலில் புனித பேதுரு பேராலயத்தில் இவர் அடக்கம் செய்யப்பட்டாலும், பின்னாட்களில் இலாத்தரன் யோவான் முதன்மைப் பேராலயத்துக்கு இவரின் கல்லறை மாற்றப்பட்டது.


</doc>
<doc id="244249" url="https://ta.wikipedia.org/wiki?curid=244249" title="அலங்">
அலங்

அலாங் ( Alang) இந்தியாவின், குஜராத் மாநில பவநகர் மாவட்டத்தில் அமைந்த கடற்கரை நகரம். காம்பத் வளைகுடாவில் நீண்ட கடற்கரை கொண்ட இந்நகரில் கடந்த 30 ஆண்டுகளாக அனைத்து வகையான கப்பல்களை உடைக்கும் தொழில் நடைபெறுகிறது.அலாங் கடற்கரை நகரம் பவநகரிலிருந்து 50 கி. மீ., தொலைவில் உள்ளது.

உலக அளவில் பயணத்திற்கு பயனில்லாத கப்பல்களில் பாதிக்கு மேற்பட்டவைகள் அலாங் கடற்கரைக்கு கொண்டு வரப்பட்டு, கப்பலின் பாகங்களை தனித்தனியாக பிர்த்தெடுத்து, மறு சுழற்சி முறையில் பயன்படுத்துகின்றனர்.. அலாங் நகரத்தின் கப்பல்கள் உடைக்கும் தொழிற்சாலைகளை உலகத்தின் மிகப்பெரிய கப்பல்களின் இடுகாடு என அழைக்கின்றனர்.

2001ஆம் மக்கட்தொகை கணக்கெடுப்பின்படி, இந்நகர மக்கட்தொகை 18,464ஆக உள்ளது. . எழுத்தறிவு விகிதம் 62%. 

அலாங் நகரத்தின் கப்பல்கள் உடைக்கும் தொழிற்சாலைக்கு வடக்கே 3 கிலோ மீட்ட தொலைவில், மித்தி விர்தி அல்லது விராடி பகுதியில் 6600 மெகா வாட் திறன் கொண்ட அணுமின் நிலையம் அமைக்க தேசிய மின் கழகத்தின் வரைவு நகலுக்கு இந்திய அரசு ஒப்புதல் அளித்துள்ளது. . ஆனால் இப்பகுதி மக்கள் அணு மின் நிலய திட்டத்தற்கு கடும் எதிர்ப்பு காட்டியதால், தற்காலிகமாக திட்டம் நிறுத்தி வைக்கப்பட்டுள்ளது.



</doc>
<doc id="244250" url="https://ta.wikipedia.org/wiki?curid=244250" title="பிலிம்பேர் சிறந்த நடிகை விருது (தெலுங்கு)">
பிலிம்பேர் சிறந்த நடிகை விருது (தெலுங்கு)

சிறந்த நடிகைக்கான பிலிம்பேர் விருது - தெலுங்கு ஆண்டுதோறும் தெலுங்கு மொழித் திரைப்படங்களில் சிறப்பான நடிப்பை வெளிப்படுத்தும் நடிகை என்னும் பிரிவில் பிலிம்பேர் பத்திரிக்கையால் வழங்கப்படும். இது பிலிம்பேர் விருதுகளில் உள்ள ஒரு பிரிவாகும். இவ்விருது 1972 ஆவது ஆண்டில் இருந்து வழங்கப்பட்டு வருகிறது. இதை அதிக முறை வென்றவர் விஜயசாந்தி ஆவார்.



</doc>
<doc id="244252" url="https://ta.wikipedia.org/wiki?curid=244252" title="புலிமங்கலம்">
புலிமங்கலம்

புலிமங்கலம் என்பது புலியைக் கொன்ற வீரனுக்கு அக்காலத்தில் எடுக்கப்பட்ட பாராட்டு விழா ஆகும்.
அவ்வீரனை புலிமேல் அமர்த்திப் பல்லக்கில் ஊர்வலம் செய்து பூமாலைகளும்,பரிசுகளும் தந்து பாராட்டி விழா எடுப்பர். புலியைக் கொன்ற காட்சிகள் வீரத்தின் வெற்றிச் சின்னங்களாக கிருட்டிணகிரி மாவட்டத்தில் பாறை ஓவியங்களாக கிடைத்துள்ளன கிடைத்த இடங்கள் மல்லசந்திரம், மகராசாகடை அருகில் பூதிக்குட்டை, கந்திலி மலை,பாண்டவர் பண்டா போன்ற சில இடங்களில் கண்டறியப்பட்டுள்ளன.


</doc>
<doc id="244253" url="https://ta.wikipedia.org/wiki?curid=244253" title="பிலிம்பேர்">
பிலிம்பேர்

பிலிம்பேர் இந்தி சினிமா பற்றிய ஒரு ஆங்கில இதழாகும். இது டைம்சு குழுவின் சார்பு நிறுவனமான வேர்ல்ட் வைட் மீடியாவால் 1952 ஆம் ஆண்டிலிருந்து வெளியிடப்படுகிறது. 1954 ஆம் ஆண்டிலிருந்து இவ்விதழ் பிலிம்பேர் விருதுகள் என்ற விருதுகளை வழங்கி வருகிறது.
இவ்விதழானது 1952 ஆம் ஆண்டில் டைம்சு குழுமத்திலிருந்து வெளியானது. பின் 1953 ஆம் ஆண்டில் பிலிம்பேர் விருதுகள் முதல் முறையாக வழங்கப்பட்டன. பின் 2014 இலிருந்து பிலிம்பேர் விருதுகள் வங்க, ஒரிய, அஸ்ஸாம் மொழிப் படங்களுக்கும் வழங்கப்படுகிறது.



</doc>
<doc id="244260" url="https://ta.wikipedia.org/wiki?curid=244260" title="வி. வி. ராஜன் செல்லப்பா">
வி. வி. ராஜன் செல்லப்பா

வி. வி. ராஜன் செல்லப்பா ஓர் இந்திய அரசியல்வாதியும், மதுரை மாநகராட்சியின் மேயரும் ஆவார். அனைத்திந்திய அண்ணா திராவிட முன்னேற்றக் கழகம் கட்சியின் உறுப்பினரான இவர், 1992 இலிருந்து 1998 வரை தமிழ்நாட்டிலிருந்து மாநிலங்களவை உறுப்பினராகவும் பதவி வகித்துள்ளார்.

அக்டோபர் 2011 இல் நடைபெற்ற உள்ளாட்சித் தேர்தலில் அஇஅதிமுக சார்பில் போட்டியிட்டு தன்னை எதிர்த்துப் போட்டியிட்ட திமுகவின் பாக்கியநாதனைத் தோற்கடித்து மதுரை மேயரானார்.

2016ஆம் ஆண்டில் தமிழ்நாடு சட்டமன்றத் தேர்தலில் மதுரை வடக்கு சட்டமன்றத் தொகுதிலிருந்து தமிழ்நாடு சட்டமன்றத்திற்கு தேர்ந்தெடுக்கப்பட்டவர்.


</doc>
<doc id="244263" url="https://ta.wikipedia.org/wiki?curid=244263" title="கர்தினால் குழாமின் பொருளாளர்">
கர்தினால் குழாமின் பொருளாளர்

கர்தினால் குழாமின் பொருளாளர் () இவர் கத்தோலிக்கத் திருச்சபையில் கர்தினால் குழாமின் கணக்கர் ஆவார். கர்தினால் குழாமின் அனைத்துச் சொத்துக்களையும், அவற்றின் பராமரிப்பு , நிதி மற்றும் வருவாயினை நிர்வகிப்பது இவரின் பணியாக இருந்தது. மேலும் இறந்த கர்தினாலுக்காகத் திருப்பலி நிறைவேற்றுவதும், ஆலோசனைக்குழுவின் செயல்பாடுகளைப் பதிவு செய்வதும் இவரின் பணியாக இருந்தது.

1150இல் திருத்தந்தை மூன்றாம் யூஜினால் இப்பதவி நிறுவப்பட்டதாக எண்ணப்பட்டாலும் திருத்தந்தை மூன்றாம் இன்னசெண்டின் காலம் வரை, குறிப்பாக 1272க்கு முன்னர் இப்பதவி இருந்ததற்குச் சான்றாக எவ்வித ஆவணமும் இல்லை. 

1997இல் இப்பதவி தேவையற்றதானதால், கலைக்கப்பட்டது.


</doc>
<doc id="244264" url="https://ta.wikipedia.org/wiki?curid=244264" title="அ. வின்சென்ட்">
அ. வின்சென்ட்

அலோய்சியசு வின்சென்ட் ("Aloysius Vincent", 14 சூன் 1928 – 25 பெப்ரவரி 2015) 1960ஆம் ஆண்டு முதல் மலையாளம், தமிழ், தெலுங்கு மற்றும் இந்தி திரைப்படங்களில் ஒளிப்பதிவாளராகவும், இயக்குநராகவும் பணியாற்றியவர். கேரள மாநிலத்தின் கோழிக்கோட்டில் பிறந்த, இவர் தமிழ்த் திரைப்பட இயக்குநர் சிறீதருடன் பல சிறப்பானப் படங்களில் பணி புரிந்துள்ளார். 1974ஆம் ஆண்டில் வெளியான "பிரேம்நகர்" என்ற தெலுங்கு படத்திற்காக பிலிம்பேர் விருது பெற்றுள்ளார். இவரது கடைசி மலையாளத் திரைப்படமாக 1985இல் வெளியான முப்பரிமாணத் திரைப்படமான "பவுர்ணமி இராவில்" அமைந்தது. 
2003ஆம் ஆண்டில் "இந்திய ஒளிப்பதிவாளர் சங்கம்" (ISC) இவருக்கு கே. கே. மகசன், வி.கே.மூர்த்தியுடன் கௌரவ அங்கத்துவம் வழங்கியது.

உடல் நலக்குறைவால் 25 பிப்ரவரி 2015 அன்று தனது 86ஆவது அகவையில் சென்னையில் காலமானார்.




</doc>
<doc id="244265" url="https://ta.wikipedia.org/wiki?curid=244265" title="கர்தினால் குழாம்">
கர்தினால் குழாம்

கர்தினால் குழாம் () என்பது கத்தோலிக்க திருச்சபையின் கர்தினால் அவையினைக்குறிக்கும். ஆலோசனைக்குழுக் கூட்டத்தில் திருத்தந்தைக்கு திருச்சபை விவகாரங்களில் அறிவுரைக்கூறுவது இக்குழுவின் முதன்மைப்பணியாகும். மேலும் இறப்பாலோ பணித்துறப்பாலோ திருத்தந்தையின் பணி இடம் காலியாகுபோது, ஒரு புதியத் திருத்தந்தையினை தேர்வு செய்வது இவர்களின் கடமையாகும். இக்குழாமுக்கு இரு திருத்தந்தையர்களின் ஆட்சிக்கு இடைப்பட்ட காலம் தவிற பிற காலக்கட்டத்தில் எவ்வித அதிகாரமும் கிடையாது. அக்காலக்கட்டத்திலும் கூட மிகவும் குறுகிய அதிகாரமே இவர்கள் பெறுவர்.

கர்தினால் குழு முதல்வர் மற்றும் துணை முதல்வர் ஆகியோர் கர்தினால் குழாம் கூடும்போது அக்கூட்டத்திற்குத் தலைமை வகிப்பர். புறநகர் ஆலய உரிமைத் தகுதி பெற்ற கர்தினால்கள் மட்டும் இப்பதவியினை வகிக்கலாம். தலைமை வகிப்பதைத்தவிர இவர்களுக்கு பிற கர்தினால்கள் மேல் எவ்வித அதிகாரமும் இல்லை.

வத்திக்கான் நகரின் கர்தினால் செயலர், உரோமை செயலகங்களின் தலைவர்கள், உரோமை ஆயர் பொதுப் பதில்குரு, வேனிசின் மறைமுதுவர், இலிஸ்பனின் மறைமுதுவர் ஆகியப்பதவிகளை வகிப்போர் கர்தினால்களாக இருப்பது வழக்கம். ஆயினும் இதற்கு சில தற்காலிக விதிவிலக்குகள் உண்டு.

வத்திக்கான் நாட்டின் சட்டப்படி சட்டவாக்க அவை, வத்திக்கான் நகருக்கான திருத்தந்தை ஆணைக்குழு ஆகியவற்றின் உறுப்பினர்கள் கர்தினால்களாக இருக்க வேண்டும்.


</doc>
<doc id="244268" url="https://ta.wikipedia.org/wiki?curid=244268" title="கட்ச் பாலைவனம்">
கட்ச் பாலைவனம்

கட்ச் பாலைவனம் அல்லது ரான் ஆப் கட்ச் (Rann of Kutch) ( ), "ரான்" என்ற குஜராத்திச் சொல்லுக்கு பாலைவனம் எனப் பொருள்.
உப்புக் கனிமங்கள் கொண்ட 10,000 சதுர மைல் பரப்பளவுடைய சதுப்பு நிலமாகும். இந்நிலப்பகுதி இந்தியாவின், குஜராத் மாநிலம், கட்ச் மாவட்டத்திலும், பாகிஸ்தான் நாட்டின் சிந்து மாநிலத்திலும் பரந்து உள்ளது.

குஜராத்தில் உள்ள 'ரான் ஆப் கட்ச்' உலகின் பெரிய உப்பு பாலைவனம் என்னும் சிறப்பை பெற்றுள்ளது. அகமதாபாத்திலிருந்து 320 கி.மீ., தொலைவில் ரான் ஆப் கட்ச் உள்ளது. உப்பு கலந்த களிமண் நிலம் கொண்டது. "பன்னி" எனப்படும் புல்வெளி பகுதிகள் ரான் ஆப் கட்ச் கொண்டிருப்பதால் கால்நடை வளர்ப்பு மற்றும் பால் உற்பத்தி தொழில் சிறப்பாக உள்ளது..

ரான் ஆப் கட்ச் பகுதி, பெரிய ரான் ஆப் கட்ச் (Great Raan of Kutch) என்றும் சிறிய ரான் ஆப் கட்ச் (Little Raan of Kutch) என்று இரண்டு முக்கியப் பகுதிகளாக அமைந்துள்ளது.

இங்கு வளரும் சதுப்பு நில அலையாத்தித் தாவரங்கள், இப்பகுதிக்கு இயற்கை அரணாக உள்ளன. . நீல்காய் எனப்படும் மான்கள் மற்றும் ஆசியக் காட்டுக் கழுதைகள் இனங்கள் இப்பகுதியில் அதிகம் உள்ளன.

ரான் ஆப் கட்ச் பகுதியில் அமைந்துள்ள வனவிலங்குகள் சரணாலயங்கள் மற்றும் காப்புக்காடுகள்:


</doc>
<doc id="244271" url="https://ta.wikipedia.org/wiki?curid=244271" title="வத்திக்கான் நகரின் கர்தினால் செயலர்">
வத்திக்கான் நகரின் கர்தினால் செயலர்

வத்திக்கான் நகரின் கர்தினால் செயலர் அல்லது வத்திக்கான் நகருக்கான திருத்தந்தையின் செயலர் அல்லது திருப்பீடச் செயலர் என்பவர் உரோமை செயலகங்களில் முகவும் குறிக்கத்தக்கதும், பழையதுமான வத்திக்கான் செயலகத்தின் தலைவர் ஆவர். வத்திக்கான் நகர் மற்றும் திருப்பீடம் ஆகியவற்றின் அரசியல் மற்றும் வெளியுறவு செயல்பாடுகளை இச்செயலகம் திருத்தந்தையின் பெயரால் செய்கின்றது. தற்போதய செயலர் கர்தினால் பெத்ரோ பெரோலின் ஆவார்.

செயலரை நியமிப்பவர் திருத்தந்தை ஆவார். இப்பதவியினை வகிப்பவர் ஒரு கர்தினாலாக இருக்க வேண்டும். இப்பதவி இடம் காலியானால், கர்தினால் அல்லாத ஒருவர் சார்பு-நிலை செயலராக (Pro-Secretary) இப்பதவியினை வகிக்கலாம். திருத்தந்தையின் ஆட்சிப்பீடம் காலியாகும் போது இவரின் பதவிக்காலம் முடிவுறும்.


</doc>
<doc id="244272" url="https://ta.wikipedia.org/wiki?curid=244272" title="சங்கவை (நாவல்)">
சங்கவை (நாவல்)

சங்கவை என்பது ஜோசஃபின் ஜெயசாந்தி எழுதிய ஒரு புதினம் ஆகும். கல்லூரிப் படிப்பிற்காக திருநெல்வேலியிலிருந்து சென்னைக்குச் சென்று விடுதியில் தங்கி படிக்கும் பிரதான கதாபாத்திரம் சங்கவை. தமிழ்ச்செல்வி மற்றும் ஈஸ்வரி அவளது தோழியர். இந்த மூன்று பெண்களின் கல்லூரி வாழ்க்கை மற்றும் அவர்கள் சார்ந்திருக்கும் ஊர்களில் நடக்கும் சம்பவங்கள் கதையாகப் புனையப்பட்டுள்ளது.

927 பக்கங்களைக் கொண்ட சங்கவை, தமிழில் பெண் எழுத்தாளரால் எழுதப்பட்டுள்ள மிக நீண்ட புதினம் என்ற பெருமையைப் பெற்றுள்ளது.<br>

ஆயிஷா இரா. நடராசன் 'படித்ததில் பிடித்தது 50க்கு 50' என்கிற தலைப்பில் எழுதிய கட்டுரையில் மிகப் பெரிய நாவல், பெண் கல்வி பற்றிய நாவல் எனக் குறிப்பிட்டிருப்பதோடு பல்வேறு அதிர்ச்சிகளை எதிர்கொள்ளச் செய்கிற நாவல் என்றும் குறிப்பிடுகிறார்.

எழுத்தாளர் இமையம் அண்ணாமலை எழுதியுள்ள விமர்சனக் கட்டுரையில், "சங்கவை ஒரு நாவலல்ல. பல நாவல்களின் தொகுப்பு." என்று எழுதியுள்ளார். 

2015-ம் ஆண்டிற்கான திருமதி ரங்கம்மாள் தமிழ் நாவல் பரிசு சங்கவை நாவலுக்கு கஸ்தூரி சீனிவாசன் அறநிலையத்தின் வழி கிடைத்த முதல் அங்கீகாரம். 

2016-ம் ஆண்டு திருப்பூர் இலக்கிய விருது விழாவில் சிறந்த தமிழ் நாவலுக்கான பரிசு சங்கவை நாவலுக்கு கிடைத்தது. இவ்விருது கவிஞர் சுகந்தி சுப்பிரமணியம் நினைவாக வழங்கப்படுவதாகும். 



</doc>
<doc id="244274" url="https://ta.wikipedia.org/wiki?curid=244274" title="தூய உரோமைத் திருச்சபையின் பொருளாளர்">
தூய உரோமைத் திருச்சபையின் பொருளாளர்

தூய உரோமைத் திருச்சபையின் பொருளாளர் என்பது கத்தோலிக்க திருச்சபையின் மிகவும் குறிக்கத்தக்க ஆட்சிப்பணிகளில் ஒன்றாகும். திரு ஆட்சிப்பீடத்தின் சொத்து மற்றும் வருவாயினை நிர்வகிக்கும் பொறுப்பு இவருடையதாகும். முக்காலத்தில் திருத்தந்தை நாடுகளின் நிதி நிர்வாகமும் இவருடையதாக இருந்தது.

வத்திக்கான் நாட்டின் சட்டப்படி இப்பதவியினை ஒரு கர்தினால் மட்டுமே வகிக்க முடியும். இவ்வழக்கம் 15ம் நூற்றாண்டிற்கு முன் இருந்ததற்குச் சான்றில்லை. இப்பதவியினை வகிப்பவரின் ஆட்சி முத்திரையில் தங்கம் மற்றும் வெள்ளி சாவிகளுடன் சிவப்பு மற்றும் மஞ்சள் நிற பட்டைகளை உடைய குடை பொறிக்கப்பட்டிருக்கும். இவையே இரு திருத்தந்தையர்களின் ஆட்சிக்கு இடைப்பட்ட காலத்தில் திரு ஆட்சிப்பீடத்தின் சின்னமுமாகும்.

டிசம்பர் 20, 2014 அன்று திருத்தந்தை பிரான்சிசு கர்தினால் ஜீன்-லூயிஸ் தாவ்ரானை தூய உரோமைத் திருச்சபையின் பொருளாளராக நியமித்தார்.

இப்பதவியினை வகிப்போர் திருத்தந்தையின் இறப்பை உறுதிசெய்ய வேண்டும். மருத்துவரால் திருத்தந்தை இறந்ததாக அறிவிக்கப்பட்டதை உறுதி செய்தப்பின்பு திருத்தந்தையின் மோதிரத்தைப் பிற கர்தினால்களின் முன்னிலையில் இவர் உடைக்க வேண்டும். போலி ஆவணங்கள் உருவாக்காமல் தடுப்பதற்கும் திருத்தந்தையின் ஆட்சி முடிவுற்றது என்பதை குறிப்பதற்கும் இவ்வாறு செய்யப்படுகின்றது. இதன்பின்னர் பொருளாளர் உரோமைச் செயலகங்களுக்கு, குறிப்பாக கர்தினால் குழு முதல்வருக்கு திருத்தந்தையின் இறப்புச்செய்தியினை அறிவிப்பார். திருத்தந்தையின் இறப்புச்சடங்குகளுக்கும் புதிய திருத்தந்தைத் தேர்தலுக்கும் ஏற்பாடு செய்வார்.

புதிய திருத்தந்தை தேர்வு செய்யப்படும் வரை, இரு திருத்தந்தையர்களின் ஆட்சிக்கு இடைப்பட்ட காலத்தில் இவரே வத்திக்கான் நகரின் நாட்டுத் தலைவர் பணியினை செய்வார். எனினும் இக்காலத்தில் இவர் கத்தோலிக்க திருச்சபையின் தலைவர் அல்ல என்பது குறிக்கத்தக்கது. இக்காலத்தில் கத்தோலிக்க திருச்சபையினை வழிநடத்தும் பணி கர்தினால் குழாமுக்கு உரியது ஆகும்.


</doc>
<doc id="244286" url="https://ta.wikipedia.org/wiki?curid=244286" title="முக்தாம்பாள் சத்திரம்">
முக்தாம்பாள் சத்திரம்

முக்தாம்பாள் சத்திரம் என்பது தஞ்சாவூர் மாவட்டத்திலுள்ள ஒரு சத்திரம் ஆகும். இது தஞ்சாவூர் மராத்திய அரசரான சரபோஜியால் இராமேசுவரம் செல்லும் பயணிகளின் வசதிக்காக அமைக்கப்பட்டது ஆகும்.
முக்தாம்பாள் சத்திரம் தஞ்சாவூர் மாவட்டம் ஒரத்தநாட்டில் உள்ளது. சத்திரம் அமைந்துள்ள பகுதி முக்தாம்பாள்புரம் எனப்படும். இந்த சத்திரமானது 1802 ஆம் ஆண்டு சனவரி 16 ஆம் நாள் பொங்கள் நாளை ஒட்டித் திறக்கப்பட்டதாக அங்கு உள்ள கல்வெட்டு தெரிவிக்கிறது.

முக்தாம்பாள் இரண்டாம் சரபோஜியின் காதல் கிழத்தி ஆவார். அவருடைய நினைவாக இச்சத்திரம் அமைக்கப்பட்டது. ஒரத்தநாட்டில் இந்த சத்திரம் உட்பட அக்ரகாரம், கோயில், குளம் போன்றவற்றையும் அவர் அமைத்தார். இவ்வாறே சைதாம்பாள்புரம் என்ற ஊர் அவருடைய மனைவியருள் ஒருவரின் பெயரால் நிர்மாணிக்கப்பட்டதாகும். 

இந்தச் சத்திரம் கலை நுட்பங்களைக் கொண்டு அமைந்துள்ளது. கண்ணைக் கவரும் வகையில் வேலைப்பாடுகளுடன் காணப்படுகிறது. 

தற்போது இச் சத்திரம் பராமரிப்பின்றி காணப்படுகிறது.


</doc>
<doc id="244289" url="https://ta.wikipedia.org/wiki?curid=244289" title="ஏர் நியூசிலாந்து">
ஏர் நியூசிலாந்து

ஏர் நியூசிலாந்து லிமிடெட் நியூசிலாந்து நாட்டுடன் இணைந்த தேசிய அளவிலான விமானச் சேவையாகும். நியூசிலாந்தின் ஆக்லாந்து நகரை அடிப்படையாகக் கொண்டு செயல்படும் இந்த விமானச்சேவை 25 உள்நாட்டு இலக்குகளுக்கும், 26 சர்வதேச இலக்குகளுக்கும் செயல்படுகிறது. இதன் சர்வதேச விமானச் சேவை இலக்குகளில் ஆசியா, ஐரோப்பா, வட அமெரிக்கா மற்றும் ஓசியானியா பகுதிகளைச் சேர்ந்த 15 நாடுகள் அடங்கும். 1999 ஆம் ஆண்டு முதல் ஸ்டார் அலையன்ஸின் உறுப்பினராக ஏர் நியூசிலாந்து இருந்துவருகிறது.

"டஸ்மான் எம்பயர் ஏர்வேய்ஸ் லிமிடெட்" எனும் பெயருடன் 1940 ஆம் ஆண்டு ஏர் நியூசிலாந்து ஆரம்பிக்கப்பட்டது. 1965 ஆம் ஆண்டு இந்த நிறுவனம் முழுவதுமாக நியூசிலாந்து அரசாங்கத்துக்கு சொந்தமானது. அதன் பின்னர்தான் ஏர் நியூசிலாந்து என்று பெயர்மாற்றம் செய்யப்பட்டது. 1978 ஆம் ஆண்டுவரை சர்வதேச இலக்குகளாக மட்டுமே நியூசிலாந்து அரசு ஏர் நியூசிலாந்து நிறுவனத்தின் விமானச் சேவைகளைப் பயன்படுத்திவந்தது. பின்னர் நியூசிலாந்து தேசிய ஏர்வேஸ் கார்பரேஷனுடன் இணைந்து நியூசிலாந்து நாட்டின் உள்நாட்டு விமானச் சேவைகளையும் ஒன்றிணைத்து கொண்டது நியூசிலாந்து அரசு. இதன் மூலம் உள்நாட்டு மற்றும் வெளிநாட்டு விமானச் சேவைகளை ஏர் நியூசிலாந்து நிறுவனத்தின் மூலம் செய்ய முடிந்தது. 2008 ஆம் ஆண்டு கணக்கின்படி, ஏர் நியூசிலாந்து நிறுவனத்தின் மூலம் ஆண்டிற்கு சுமார் 11.7 மில்லியன் பயணிகள் விமானத்தில் பயணிப்பதாக தெரியவந்தது.

மெல்போர்ன் – சிட்னி, சிட்னி – மெல்போர்ன், சேன் ஃபிரான்சிஸ்கோ – நியூயார்க் மற்றும் மெல்போர்ன் – பிரிஸ்பேன் போன்ற வழித்தடங்கள் ஏர் நியூசிலாந்து விமானச்சேவையின் முக்கிய உயர்தர வழித்தடங்கள் ஆகும். இந்த வழித்தடங்களில் வாரத்திற்கு முறையே 146, 143, 90 மற்றும் 79 விமானங்களை ஏர் நியூசிலாந்து செயல்படுத்துகிறது. மற்ற காரணங்களுக்காக இயக்கப்படும் வழித்தடங்களில் சிட்னி – ரரோடோங்கா மற்றும் மெல்போர்ன் – நியூகேஸ்டில் விமானங்கள் முக்கியமானவை.

ஏர் நியூசிலாந்து நிறுவனம் பின்வரும் விமானச்சேவை நிறுவனங்களுடன் கோட்ஷேர் ஒப்பந்தங்களைப் பகிர்ந்துள்ளது.

தற்போதைய விமானக்குழு


</doc>
<doc id="244290" url="https://ta.wikipedia.org/wiki?curid=244290" title="ஆயர் பொதுப் பதில்குரு">
ஆயர் பொதுப் பதில்குரு

ஆயர் பொதுப் பதில்குரு அல்லது பொது வழக்கில் முதன்மை குரு () என்பவர் ஒரு மறைமாவட்ட ஆயரின் முதன்மையான பதில் ஆள் ஆவார். இப்பதவியினை வகிப்பவர், தமது பதவியின் வாயிலாக, சட்டத்தால் மறைமாவட்டம் முழுவதிலும் மறைமாவட்ட ஆயருக்குரிய அதே செயல்படுத்தும் அதிகாரத்தைக் கொண்டுள்ளார். அதாவது சட்டத்தால் ஆயரின் சிறப்பு ஆணை தேவைப்படும் காரியங்கள் தவிர, அனைத்து நிர்வாகச் செயல்களையும் நிறைவேற்ற அவர் அதிகாரம் கொண்டுள்ளார். இதனால் திருச்சபைச் சட்டப்படி ஒரு மறைமாவட்டத்தில் அம்மறைமாவட்ட ஆயருக்கு அடுத்து மிக உயரியப்பதவி இது ஆகும்.

இப்பதவி மேற்கத்திய கிறித்தவத்தில், குறிப்பாக கத்தோலிக்க திருச்சபை மற்றும் ஆங்கிலிக்க ஒன்றியத்தில் மட்டுமே இப்பட்டம் இப்பெயரில் வழங்கப்படுகின்றது. கிழக்கில் இப்பதவியினை "protosyncellus" என்று அழைப்பர்.


</doc>
<doc id="244294" url="https://ta.wikipedia.org/wiki?curid=244294" title="போர் சீசன்சு ஓட்டல், மும்பை">
போர் சீசன்சு ஓட்டல், மும்பை

போர் சீசன் ஹோட்டல், மும்பை (Four Seasons Hotel, Mumbai) ஒரு ஐந்து நட்சத்திர ஹோட்டலாகும். இது ரொறன்ரோடோரன்டோவினை அடிப்படையாகக் கொண்ட ஃபோர் சீசன் ஆடம்பர விடுதிகள் மற்றும் பொழுதுபோக்கு தங்குமிடங்களின் ஒரு பிரிவாகும். மும்பையின் வளர்ந்துவரும் முக்கிய நகரங்களுள் ஒன்றான வோர்லியில் இது அமைந்துள்ளது. இதில் தற்போது 202 விருந்தினர் அறைகளும், இந்தியாவின் மிகவும் உயரமான மேல்மாடி அருந்தகமும் கொண்டுள்ளது. இதனை லோஹன் அசோசியேட்ஸின் ஜான் அர்சாரியன் வடிவமைத்து கட்டினார்.

37 மாடிகளைக் கொண்ட ஃபோர் சீசன் ஹோட்டல் 2008 ஆம் ஆண்டு கட்டிமுடிக்கப்பட்டது. இதன் வடிவமைப்பினை ஹாங்காங்கினை அடிப்படையாகக் கொண்ட நிறுவனமான லோகன் அசோசியேட்சின் சார்பில் ஜான் அர்சாரியன் செய்தார். ஹோட்டலின் உள்வடிவமைப்பினை பில்கே லினாஸ் வடிவமைத்துள்ளர். சுமார் ஒன்றரை ஆண்டுகளாக இதன் கட்டிட வேலைகள் நடைபெற்றது. மேலும் இந்தியாவில் 37 மாடிகளைக் கொண்ட கட்டிடத்தினை மிக விரைவாக கட்டிமுடித்த பெருமை இந்த ஹோட்டலுக்குள்ளது. இதன் 37 மாடிகளை கட்டிமுடிக்க ஒரு வருடத்திற்கும் குறைவான கால அளவே செலவானது. இதன் மேலாண்மைப் பணிகளை சஞ்சீவ் கார்க் பார்த்துக்கொண்டார். சஞ்சீவ் கார்க், புது தில்லியினை அடிப்படையாகக் கொண்ட நிறுவனமான, அஹ்லுவாலியாவின் ஒப்பந்தங்கள் நிறுவனத்தின் பொது மேலாளர் ஆவார். இதனை கட்டிமுடிக்க அமெரிக்க மதிப்பின்படி சுமார் 100 மில்லியன் டாலர்கள் செலவானது

போர் சீசன் ஹோட்டல் மும்பை, வோர்லியில் உள்ள டாக்டர். ஈ. மோசஸ் சாலையில் உள்ளது. இந்த நகரம் மும்பையின் பொருளாதார வளர்ச்சியில் முக்கியப்பங்கு வகிக்கும் நகரங்களில் ஒன்றாகும். இங்கிருந்து நரிமன் பாயிண்ட் மற்றும் பான்ட்ரா குர்லா காம்பளக்ஸ் போன்ற இடங்களுக்கு சுமார் 7 கிலோ மீட்டர் மற்றும் 8 கிலோ மீட்டர் பயணத்தின் மூலம் சென்றடையலாம். சத்ரபதி சிவாஜி சர்வதேச விமான நிலையம் இந்த ஹோட்டலில் இருந்து ஏறக்குறைய 20 கிலோ மீட்டர் தொலைவில் உள்ளது.



</doc>
<doc id="244296" url="https://ta.wikipedia.org/wiki?curid=244296" title="தேசிய வடிவமைப்பு நிறுவனம்">
தேசிய வடிவமைப்பு நிறுவனம்

தேசிய வடிவமைப்பு நிறுவனம் (National Institue of Design-NID) , இந்திய அரசின் வணிகம் மற்றும் தொழில் அமைச்சகத்தின் கீழ் 60 ஆண்டுகாலமாக செயல்படும் ஒரு தொழிற்கல்வி நிறுவனம். வடிவமைப்புக் கல்வி, பயிற்சி மற்றும் ஆராய்ச்சிகளில் முக்கிய இடத்தை இந்நிறுவனம் வகிக்கிறது.. இந்நிறுவனம் வடிவமைப்புத் துறையில் ஆராய்ச்சி மற்றும் மேம்படுத்தல் (Research and Development) வசதிகள் கொண்டுள்ளது. 
இந்திய அரசால் தேசிய முக்கியத்துவம் வாய்ந்த நிறுவனங்களில் ஒன்றாக தேசிய வடிவமைப்பு நிறுவனம் எடுத்துக் கொள்ளப்பட்டதாக 18 சூலை 2014ஆம் நாளில் இந்திய அரசிதழில் வெளியிடப்பட்டுள்ளது. 

இந்நிறுவனத்தின் தலைமையிடம் அகமதாபாத். காந்திநகர், பெங்களூரு ஆகிய இடங்களில் கிளைகள் உள்ளது. இளநில மற்றும் முதுநிலை பட்டப்படிப்புகளில், 17 வேறுபட்ட வகையான வடிவமைப்புத் தொழிற்கல்வி பயிற்சிகள் வழங்குகிறது. தொழில் துறை சார்ந்த வடிவமைப்புகள் தொடர்பான கருத்துக்களைப் பரிமாறிக் கொள்வதில், 55 வெளிநாட்டு நிறுவனங்களுடன் தொடர்பில் உள்ளது. வடிவமைப்புகள் தொடர்பான ஆய்வுப் படிப்புகளும் இந்நிறுவனத்தில் உள்ளன. 

இந்நிறுவனம், மேனிலைப் பள்ளி இறுதித் தேர்வில் தேர்ச்சி பெற்றவர்களுக்கும் மற்றும் அதற்கு இணையான படிப்பு முடித்தவர்களுக்கும், அகமதாபாத்தில் அமைந்துள்ள தலைமையகத்தில் நான்காண்டு கால வடிவமைப்பு இளநிலப் பட்டமும் மற்றும் காந்திநகர், பெங்களூரு, அகமதாபாத் ஆகிய இடங்களில் அமைந்துள்ள கிளை நிறுவனங்களில், இளநிலைப் பட்டம் பெற்றவர்களுக்கு 17 வகையான வடிவமைப்புகளில், இரண்டரை ஆண்டுக் கால முதுகலைப் பட்டயப் பயிற்சியும் வழங்குகிறது. 



</doc>
<doc id="244297" url="https://ta.wikipedia.org/wiki?curid=244297" title="சிந்தாமணி, மதுரை">
சிந்தாமணி, மதுரை

சிந்தாமணி தமிழகத்தில் தமிழகத்தில் மதுரை மாவட்டத்தில் மதுரை (தெற்கு) வட்டத்தில் உள்ள ஒரு கிராமம் ஆகும். இக்கிராமம் மதுரையிலிருந்து தெற்கில் 4 கிமீ தொலைவிலும். திருப்பரங்குன்றத்திலிருந்து 9 கீமீ தொலைவிலும் அமைந்துள்ளது. மதுரை விமான நிலையம் 1.5 கிமீ தொலைவில் உள்ளது. இக்கிராமம் திருப்பரங்குன்றம் (சட்டமன்றத் தொகுதி) மற்றும் விருதுநகர் மக்களவைத் தொகுதியின் கீழ் உள்ளது. மதுரை மாநகராட்சியில் மூன்றாம் மண்டலத்தில் 56 வார்டின் கீழ் உள்ளது.


</doc>
<doc id="244303" url="https://ta.wikipedia.org/wiki?curid=244303" title="தாராசங்கர் பந்தோபாத்தியாய்">
தாராசங்கர் பந்தோபாத்தியாய்

தாராசங்கர் பந்தோபாத்தியாய் () (23 சூலை 1898 – 14 செப்டம்பர்1971) என்பவர் முன்னணி வங்காள எழுத்தாளர் ஆவார். இவர் 65 புதினங்களையும், 53 கதைகளையும், 12 நாடகங்களையும், 4 கட்டுரை நூல்களையும், 4 வாழ்க்கைவரலாறுகளையும், 2 பயணக் கட்டுரைகளையும் எழுதியுள்ளார். இவரின் சிறந்த எழுத்துப் பணிகளைப் பாராட்டி இரபிந்தர புரசுகர் விருது சாகித்திய அகாதமி விருது, ஞானபீட விருது, பத்ம பூசன் ஆகிய இந்திய விருதுகள் வழங்கப்பட்டுள்ளன.


</doc>
<doc id="244305" url="https://ta.wikipedia.org/wiki?curid=244305" title="பாலிதானா">
பாலிதானா

பாலிதானா (Palitana) இந்தியா, குஜராத் மாநிலத்தின், பவநகர் மாவட்டத்தில் அமைந்த நகரம். பவநகரிலிருந்து தென்மேற்கில் 50 கி. மீ., தொலைவில் அமைந்த இந்நகரம் சமணர்களுக்கு புனித தலம் ஆகும். இந்நகரத்திலிருந்து மூன்று கி மீ தொலைவில் உள்ள சத்ருஞ்ஜெய மலை சமணர்களின் முக்கிய புனிதத் தலமாகும். இம்மலையில் நூற்றுக்கணக்கான சமணக் கோயில்கள் உள்ளது. 

சமணர்களின் முதல் தீர்த்தங்கரர் ஆதிநாதர் எனும் ரிசபதேவர் பாலிதானா நகரத்தின் சத்ருஞ்ஜெய மலையில் அமர்ந்து தியானம் செய்தார் என்பது சமணர்களின் நம்பிக்கை. பின்னர் சத்ருஞ்ஜெய மலையில் சமணர் கோயில்கள் எழுப்பப்பட்டன.

சௌராட்டிர தீபகற்பத்தில், 1194இல் நிறுவப்பட்ட பாலிதானா அரசு, பிரித்தானிய இந்திய அரசில் ஒரு மன்னராட்சி நாடாக விளங்கியது. பாலிதானாவின் பரப்பளவு 777 சதுர கிலோ மீட்டராகும். 1921இல் 58,000 மக்கட்தொகையும், 91 கிராமங்களும், ரூபாய் 7,44,416 வருவாயும் கொண்டிருந்தது.

1656ஆம் ஆண்டில் குஜராத்தின் இசுலாமிய ஆளுநர் ஷா ஜஹான் என்பவர் பாலிதானாவை ஒரு புகழ் பெற்ற சமண வணிகர் சாந்திதாஸ் ஜவேரி என்பவருக்கு மானியமாக வழங்கினார். 1730இல் பாலிதானா சமணர் கோயில்களின் நிர்வாகம் ஆனந்த்ஜி கல்யாண்ஜி என்ற அறக்கட்டளையின் கீழ் வந்தது.

உலகத்தில் அதிக கோயில்கள் கொண்ட மலை, சத்ருஞ்ஜெய மலையாகும். இம்மலையில் பளிங்கு கற்களால் ஆன 3,000 சமணர் கோயில்களின் கூட்டம் அமைந்துள்ளது.
பாலிதானாவில் உள்ள சத்ருஞ்ஜெய மலை முழுவதும் உள்ள சமணர்களின் புனித தலமாகும். இங்கு சமணர்களின் முதல் தீர்த்தாங்கரர் ரிசபதேவர் என்ற ஆதிநாதரின் முதன்மையான கோயில் அமைந்துள்ளது.
மலை அடிவாரத்திலிருந்து மலை உச்சிக்குச் செல்ல 3,800 படிகள் உள்ளன.
2011ஆம் ஆண்டு மக்கட்தொகை கணக்கெடுப்பின்படி, பாலிதானாவின் மக்கட்தொகை 1,75,000 ஆகும். எழுத்தறிவு விகிதம் 74%ஆக உள்ளது. இங்குள்ள மக்களில் பெரும்பாலோர் சமணர் என்பதால் இங்குள்ள மக்கள் எவரும் புலால் உண்பதில்லை.





</doc>
<doc id="244306" url="https://ta.wikipedia.org/wiki?curid=244306" title="கிருட்டிணகிரி மாவட்ட வனவளம்">
கிருட்டிணகிரி மாவட்ட வனவளம்

கிருட்டிணகிரி மாவட்ட வனவளம், கிருட்டிணகிரி மாவட்டம் 1482 சதுர கிலோ மீட்டர் வனக் காப்புக் காடுகளைக் கொண்டுள்ளது, இது மாவட்டத்தின் பரப்பளவில் 28% ஆகும். இம்மாவடட்டக் காடுகள் மூன்று மாநிலங்களான கர்நாடகம்,ஆந்திரம், தமிழகம் ஆகியவற்றின் எல்லைகள் சந்திக்கும் பகுதியில் அமைந்துள்ளது. இவ்வனங்கள் காவிரி, சனத்குமார நதி, ஆனைபித்தஹள்ளா, அஞ்செட்டி ஆறு, தென்பெண்ணை ஆறு ஆகிய ஆறுகளுக்கு நீர் பிடிப்புப் பகுதியாக உள்ளன.

முன்பு சேலம் மாவட்டத்தின் ஒருபகுதியாக கிருட்டிணகிரி இருந்த போது, இவ்வனங்கள் 1902 ஆம் ஆண்டு முதல் சேலம் வடக்கு வனக்கோட்டமாகச் சேலத்தைத் தலைமையிடமாகக் கொண்டும், பின்னர் 1925 இருந்து புகழ்பெற்ற ஒசூர் கால்நடைப் பண்ணையைத் தலைமை இடமாகக் கொண்டு இயங்கிவருகிறது. 1968 ஆம் ஆண்டிலிருந்து ஒசூர் வனக்கோட்டம் எனப் பெயர் மாற்றப்பட்டு அப்பெயருடன் ஒசூர் கால்நடைப் பண்ணை வளாகத்தில் மாவட்ட வன அலுவலகம் இயங்கி வருகிறது. ஒசூர் வனக்கோட்டத்தில் இருந்த மொத்தம் 1,50,000 ஹக்டேர் பரப்பில், ஏறக்குறைய 47,000 ஹெக்டேர் வனப்பரப்பு தனியாக பிரிக்கப்பட்டு 2018 ஆம் ஆண்டு கிருட்டிணகிரி வனக்கோட்டமாக மாற்றப்பட்டது. மீதமுள்ள 1,03,000 ஹெக்டேர் பரப்பளவில் 50433 ஒசூர் வன உயிரியல் சரணாலயம் உருவாக்கப்பட்டுள்ளது.

ஒசூர் வன உயிரியல் சரணாலயம் என்று அழைக்கப்படும் ஒசூர் வனக்கோட்டத்தில் ஒசூர், தேன்கனிக்கோட்டை, ஜவளகிரி, அஞ்செட்டி, உரிகம் ஆகிய ஐந்து வனச்சரகங்கள் உள்ளன. கிருட்டிணகிரி வனக்கோட்டத்தில் கிருட்டிணகிரி, ஊத்தங்கரை சூளகிரி போன்ற மூன்று வனச்சரகங்கள் செயல்படுகின்றன.

இம்மாவட்டத்தில் அமைந்துள்ள கிழக்குத் தொடர்ச்சி மலையின் பெரும்பான்மை பகுதி மேலகிரி என்றழைக்கப்படுகிறது. கடல் மட்டத்தில் இருந்து 400 முதல் 1300 மீட்டர் உயரம்வரை சிறு குன்றுகளாகவும், மலைத்தொடர்களாகவும் அமைந்துள்ளன. இம்மாவட்டத்தின் மிக உயரமான சிகரமாக குத்திராயன் மலைச்சிகரம் (1395 மீட்டர்) உள்ளது. தென்மேற்கு, வடகிழக்கு மழைக்காலங்களில் மழையைப் பெறும் இம்மாவட்டம் சராசரியாக 830 மில்லி மீட்டர் மழையைப் பெறுகிறது.

கிருட்டிணகிரி மாவட்ட வனங்கள் பெரும்பான்மையும் இலையுதிர் காடுகளாகவே உள்ளன. ஓரிரு இடங்களில் வறண்ட பசுமை மாறாக் காடுகளும், காவிரி ஆற்றங்கரையையொட்டி ஆற்றோரக் காடுகளும் அமைந்துள்ளன. 

இலையுதிர் காடுகள் அஞ்செட்டி,உரிகம், ஜவளகிரி, இராயக்கோட்டை, ஒசூர்,கிருட்டிணகிரி, போன்ற பகுதிகளில் காணப்படுகின்றன. இக்காடுகளில் காணக்கூடிய முக்கிய மரங்கள் தேக்கு, வேங்கை, ஈட்டி, கடம்பு மரம், தடசு, வெக்காளி, புரசு, உசில், ஆச்சான், வெள்வேல், வாகை, வேம்பு, ஆத்தி, பலாசம், சந்தன வேம்பு, கொன்றை, சாரபருப்பு, விளா, ஆல், மைசூர் ஆல், அரசு, ஆயா, மஞ்சணத்தி, நெல்லி, நெடுநார், பூச்சக்காய், வெண்கடம்பு, பூவத்தி, எட்டி, தேத்தான், கடுக்காய், தான்றிக்காய், கருமருது, நொச்சி, வெப்பாலை, இலந்தை, குமிழ், செம்புள்ளிச்சை, அழிஞ்சில், வட்டகண்ணு, விடத்தாரை, ரோஹினி,பிராயன்,காட்டு எலுமிச்சை, மூங்கில், கல் மூங்கில், சாலை, கருங்காலி, குங்கிலியம், முன் இலவு, கிளுவை, காரை, ஆதண்டை, பாவட்டை, களா, ஆகியவகையாகும்.

இக்காடுகள் ஆற்றோரங்களில் காணப்படுகினெறன. இதில் நீர்மருது, நாவல், புங்கை, புளி, ஆல், இலுப்பை, நறுவிலி, ஆகியன காணப்படுகின்றன.

உலர்ந்த பசுமை மாறாக் காடுகளில் காயா, நாவல், செருந்தி, உலக்கை பாலை, மகிழம், ஆகிய மரங்களும் முல்லை நிலத்தின் சின்னமாகிய மூன்றுவகை முல்லைக் கொடிகள் காணப்படுகின்றன. மேற்குத் தொடர்ச்சி மலையில் உள்ளது போன்ற பசுமை மாறாக்காடுகள், குறைந்த உயரமுடைய சோலைவனக் காடுகளில் காணப்படும் மரவகைகளும் குத்திராயன் மலைப்பகுதியில் காணப்படுகின்றன.

1900க்கு முன்பு இக்காடுகளில் யானை, புலி, சிறுத்தை, புல்லியான், கடமான், காட்டுப் பன்றிகள், கரடி, உள்ளிட்ட பல்வேறு வனவிலங்குகள் பெருமளவில் காணப்பட்டன. தற்போது புலி, வெளிமான், ஓநாய், ஆகிய உயிரினங்கள் அழிந்துவிட்டன. கழுதைப்புலி, குள்ள நரி ஆகியன அரிதாகிவிட்டன. தற்போது காணப்படும் உயிரினங்கள்; யானை, காட்டு மாடு, நான்கு கொம்பு மான், புள்ளிமான், காட்டுப் பன்றி, சருகுமான், கேளை ஆடு, நரி, காட்டுப் பூனை, சிறுத்தை, மூன்று வகையான கீரிகள், நீர் நாய்,கரடி, முதலை,மரநாய், புனுகுப் பூனை, செந்நாய், முயல், எறும்பு தின்னி, வெள்ளை குரங்கு, அனுமான் குரங்கு, முள்ளம்பன்றி, மர அணில் முதலியன உள்ளன. இக்காடுகளில் 150 வகைக்கும் குறையாத பறவைகள் உள்ளன. 30 வகையான நீர்வாழ் பறவைகள் இருப்பதும் இனம் கண்டுகெள்ளப்பட்டது. பல்லி,ஓணான்,பாம்பு, முதலை, ஆமை உள்ளிட்ட ஊர்வனவகைகளும், 10 வகையான தவளை இனங்களும், 18 வகையான மீனினங்களும் இனம் காணப்பட்டுள்ளன. இவையல்லாது 100க்கும் மேற்பட்ட வண்ணத்துப்பூச்சி, அந்துப்பூச்சி இனங்கள் இருப்பதும் தெரியவந்துள்ளது. 

வன உயிரினங்களில் மிகப் பெரியதான யானை இக்காடுகளில் 200க்கு மேல் காணப்படுகின்றன. அவை கர்நாடக வனப்பகுதிகளில் இருந்து அக்டோபர்-மார்ச் மாதங்களில் இடம் பெயர்ந்து இக்காடுகளுக்கு வலசை வருகின்றன. இதனால் வேளாண்மைக்கு பாதிப்பு ஏற்படுகிறது.

கிருஷ்ணகிரி மாவட்ட வரலாற்றுச் சுவடுகள், முல்லை நிலமும் ஆயர் வாழ்வும் காப்போம் (கட்டுரை), திரு.வி.கணேசன் இ.வ.ப. மாவட்ட வன அலுவலர். வெளியீடு கிருஷ்ணகிரி மாவட்ட வரலாற்று மையம்.


</doc>
<doc id="244314" url="https://ta.wikipedia.org/wiki?curid=244314" title="சோமேஸ்வரானந்தகிரி சுவாமிகள்">
சோமேஸ்வரானந்தகிரி சுவாமிகள்

சோமேஸ்வரானந்தகிரி சுவாமிகள் இந்தியாவில் காசுமீரில் அவதரித்து இலங்கையில் சைவ சமய வளர்ச்சிக்கும் ஆன்மீக எழுச்சிக்கும் தொண்டாற்றிய துறவி ஆவார். சுவாமிகள் 1977ஆம் ஆண்டு செப்டெம்பர் முதலாம் திகதி இந்தியாவில் சமாதி அடைந்தார்.

சுவாமியின் பிறப்பு, பெற்றோர் பற்றி அறிய முடியவில்லை ஆயினும் இவர் இந்தியாவின் காசுமீரில் பிறந்தார் என்பது பற்றி அறியமுடிகின்றது.. சுவாமி அவர்கள் தம் 12 ஆவது வயதிலொரு தவசியின்பால் ஆட்பட்டு வீட்டிலிருந்து வெளியேறி தவவாழ்வைக் கடைப்பிடித்தார்.

சுவாமி வீட்டிலிருந்து புறப்பட்டு பத்திரிகேதாரம் எனும் இடத்தில் சில காலம் வாழ்ந்தார். பின் பல்வேறு தலங்களையும் தரிசித்து பாண்டுவா எனும் இடத்தில் மாமுனி ஒருவருடன் இருந்தார்.

சுவாமி அவர்கள் தலைமன்னார் வழியாக இலங்கை யாழ்ப்பாணத்திற்கு வந்தார்.


</doc>
<doc id="244318" url="https://ta.wikipedia.org/wiki?curid=244318" title="பியூரியஸ் 7">
பியூரியஸ் 7

பியூரியஸ் 7 () இது 2015ஆம் ஆண்டில் திரைக்கு வந்த அமெரிக்க நாட்டு அதிரடித் திரைப்படம் ஆகும். இது பாஸ்ட் அன்ட் பியூரியஸ் என்ற திரைப்பட தொடரின் 7ஆம் பகுதி ஆகும். இந்த திரைப்படத்தை ஜேம்ஸ் வான் என்பவர் இயக்கியுள்ளார். இந்தத் திரைப்படத்தில் வின் டீசல், பால் வாக்கர், டுவெயின் ஜான்சன், மிச்செல் ரோட்ரிக்வெஸ், ஜோர்டானா ப்ரீவ்ஸ்டர், டிரேச கிப்சன், லுடாகிரிஸ், லூகாஸ் பிளாக், ஜேசன் ஸ்டேதம் உள்ளிட்ட பலர் நடித்துள்ளார்கள்.

இந்தத் திரைப்படத்தை நீல் எச் மோரிட்ஸ் மற்றும் வின் டீசல் தயாரிக்க, யுனிவர்சல் பிக்சர்ஸ் என்ற நிறுவனம் வினியோகம் செய்கின்றது. இந்தத் திரைப்படம் ஏப்ரல் 3, 2015ஆம் ஆண்டு வெளியானது.




இந்தத் திரைப்படத்திற்கு பிரையன் டைலர் என்பவர் இசை அமைத்துள்ளார். இவர் , இன்ட்டு தி ஸ்ட்டார்ம் போன்ற பல திரைப்படத்திற்கு இசை அமைத்தவர் என்பது குறிப்பிடத்தக்கது. 



</doc>
<doc id="244323" url="https://ta.wikipedia.org/wiki?curid=244323" title="மின் விளையாட்டுகள்">
மின் விளையாட்டுகள்

மின் விளையாட்டுக்கள் (ஆங்கிலம்: Electronic sports) என்பது ஒழுங்கமைக்கப்பட்ட நிகழ்பட ஆட்டப் போட்டிகள் ஆகும். 2010 கள் தொடக்கம் கணிசமான பணப் பரிசுகளையும், முழுநேர ஆட்டக்காரர்களைக் கொண்ட ஒரு துறையாக மின் விளையாட்டுக்கள் வளர்ச்சி பெற்று வருகின்றன. பொதுவாக பல ஆட்டக்கார்கள் பங்குபெறும் நிகழ்நேர, வியூக, சண்டை மற்றும் மிகுபுனைவு ஆட்டங்கள் விளையாடப்படுகின்றன. 

மின் விளையாட்டுக்கள் நிகழ்பட ஆட்டப் பண்பாட்டின் ஒரு கூறாகப் பல ஆண்டுகளாக இருந்து வந்தாலும், அண்மைக் காலமாகவே தொழில்முறை ஆட்டக்காரர்களையும் குழுக்களையும், ஒழுங்கமைப்பு நிறுவனங்களையும் கொண்ட ஒரு துறையாக வளர்ந்து வருகின்றது. இந்தப் போட்டிகள் ருவிச்.ரிவி (Twitch.tv) போன்ற தளங்களில் ஒளிபரப்பப்படுகின்றன. இந்த நிறுவனங்கள் நிகழ்த்தும் மின் விளையாட்டு நிகழ்வுகளைப் பல மில்லியன் டொலர்கள் வருமானத்தைப் பெறுகின்றன. பெரும் வணிகங்கள் 16 - 30 வயதினரை இலக்கு வைத்து, இந்த நிகழ்வுகளில் விளம்பரங்கள் செய்கின்றன.

2017 ல், ஏற்றுமதிகள் பார்வையாளர்களை மொத்தமாக 385 மில்லியன் மக்கள் உலகளாவிய அளவில் அடைந்தது.


</doc>
<doc id="244326" url="https://ta.wikipedia.org/wiki?curid=244326" title="குசுமாகரசு">
குசுமாகரசு

விட்டுணு வாமன சிருவாதுகர் ("Vishnu Vāman Shirwādkar", विष्णु वामन शिरवाडकर) (27 பிப்பிரவரி 1912 – 10 மார்ச்சு 1999), என்னும் எழுத்தாளர் குசுமாகரசு ("குஷ்மாகரஜ்" () என்னும் புனைப்பெயரில் எழுதிவந்த புகழ்பெற்ற மராத்திய எழுத்தாளர், கவிஞர், சிறுகதை ஆசிரியர், புதினப்படைப்பாளி, நாடக ஆசிரியர். இவர் மாந்தநேயராகவும், தாழ்த்தப்பட்ட மக்களின் விடுதலைக்காகவும் உரிமைக்காகவும் அறத்துக்காகவும் பாடுபட்டவராகவும் அறியப்படுகின்றார். 

இவருடைய ஏறத்தாழ ஐம்பதாண்டு எழுத்துப்பணி இந்தியா விடுதலை பெறும் முன்பிருந்தே தொடங்கிவிட்டது. 16, கவிதைத்தொகுப்புகளும், மூன்று தொகுதி புதினங்களும், எட்டுத்தொகுதி சிறுகதைகளும், ஏழு தொகுதி உரைநடைக் கட்டுரைகளும், 18 நாடகங்களும் ஓரங்க நாடகங்களும் எழுதி புகழீட்டியுள்ளார். இவர் எழுதிய விசாக (1942) என்னும் பாடற்தொகுப்பு இந்திய விடுதலைக்கு இயக்கத்தினருக்குப் பேரூக்கம் அளித்தது. இது இன்று இந்திய இலக்கியத்தில் உயர்படைப்பாகக் கருதப்படுகின்றது.. இவருடைய நாடகப் படைப்பாகிய நாட்சம்ராட்டு ("Natsamrat") மராத்தி எழுத்துலகில் போற்றப்படுகின்றது. 

இவர் நாடளாவிய பல பரிசுகளைப் பெற்றுள்ளார், அவற்றுள் 1974 ஆம் ஆண்டுக்கான சாகித்திய அகாதமி விருது விருதும், 1988 ஆம் ஆண்டுக்கான ஞானபீட விருதும் குறிப்பிடத்தக்கன. இவர் உலக மராத்தி மாநாட்டின் தலைவராக 1989 இல் இருந்தார். இவர் மகாராட்டிரத்தில் புனே நகரத்தில் பிறந்தார், ஆனால் பெரும்பாலான வாழ்க்கையை மகாராட்டிரத்தில் நாசிக்கு நகரத்தில் கழித்தார்.

இவருடைய பிறந்தநாளான பிப்ரவரி 27, மராட்டி மொழி நாளாகக் கொண்டாடப்படுகிறது.

கவிதைத்தொகுப்புகள்

புதினத் தொகுப்புகள்

நாடகங்கள்

ஓரங்க நாடகம்

புதினங்கள்


</doc>
<doc id="244332" url="https://ta.wikipedia.org/wiki?curid=244332" title="முப்தி முகமது சயீத்">
முப்தி முகமது சயீத்

முப்தி முகமது சயீத் ("Mufti Mohammad Sayeed", ) ( சனவரி 12, 1936 - சனவரி 7 , 2016) இந்தியாவின் சம்மு காசுமீர் மாநிலத்தைச் சேர்ந்த அரசியல்வாதி ஆவார். இவர் நவம்பர் 2, 2002 முதல் நவம்பர் 2, 2005 வரை சம்மு காசுமீர் முதலமைச்சராக இருந்துள்ளார். மீண்டும் இரண்டாம் முறையாக 2015 மார்ச்சுத் திங்கள் முதல் தேதியில் சம்மு காசுமீர் மாநில முதலமைச்சர் பதவியை ஏற்றார்."காசுமீர் சிக்கலுக்கான தீர்வு காண்பதில் காசுமீர் மக்களுடன் நிபந்தனையற்ற உரையாடல்கள் தொடங்கப்பட வேண்டும் என வற்புறுத்துவதற்காக" சூலை 1999இல் சம்மு காசுமீர் மக்களின் சனநாயக கட்சி என்ற அரசியல் கட்சியை நிறுவினார்.

முப்தி மொகமது சயீது அனந்தநாக்கில் பிறந்தவர். தொடக்கக் காலத்தில் வழக்கறிஞராகப் பணிபுரிந்தார். முப்தி மொகமது சயீது 1987 ஆம் ஆண்டு வரை இந்தியத் தேசியக் காங்கிரசில் இருந்தார்.பின்னர் வி.பி.சிங் தலைமையில் இருந்த கட்சியான ஜன மோர்ச்சாவில் சேர்ந்தார். 1989 இல் இந்திய நடுவண் அரசில் உள்துறை அமைச்சர் ஆனார். உள்துறை அமைச்சர் ஆன சில நாள்களில் இவருடைய மூன்றாம் மகள் ரூபையா சயீத் சில பயங்கரவாதிகளால் கடத்தப் பட்டார். அந்தப் பயங்கரவாதிகளின் கோரிக்கைக்கு ஏற்ப 5 தீவிரவாதிகளை அரசு விடுதலை செய்தது.பி.வி.நரசிம்மராவ் தலைமை அமைச்சராக இருந்தபோது இவர் காங்கிரசில் மீண்டும் சேர்ந்தார்.
1999 ஆம் ஆண்டில் தம் மகள் மெகபூபா முப்தியுடன் இணைந்து சம்மு காசுமீர மக்கள் சனநாயகக் கட்சியைத் தொடங்கினார்.
பாரதிய சனதா கட்சியுடன் கூட்டு சேர்ந்து சம்மு காசுமீரத்தில் மாநில அரசின் முதல்வரானார்.

சம்மு காசுமீர் மாநில முதல்வராக இருந்த இவர் உடல்நலக் குறைபாடு காரணமாக புதுதில்லியில் உள்ள மருத்துவமனையில் சேர்க்கப்பட்டார். அங்கு சிகிச்சை பலனளிக்காமல் சனவரி 7, 2016 அன்று தன் 79 வயதில் காலமானார். சம்மு காசுமீர் மாநில முதல்வராக இவரின் மகள் மெகபூபா முப்தி பதவியேற்பார் என எதிர்பார்க்கப்படுகிறது 


</doc>
<doc id="244336" url="https://ta.wikipedia.org/wiki?curid=244336" title="நஸ்தலீகு வரிவடிவம்">
நஸ்தலீகு வரிவடிவம்



</doc>
<doc id="244337" url="https://ta.wikipedia.org/wiki?curid=244337" title="கிருட்டிணகிரி மாவட்டப் பாளையங்கள்">
கிருட்டிணகிரி மாவட்டப் பாளையங்கள்

தமிழகத்தின் கிருட்டிணகிரி மாவட்டப் பகுதிகளில் விசயநகர பேரரசு வீழ்ச்சியடைந்த காலத்தில், இப்பகுதிகளை நிர்வகித்துவந்த தலைவர்கள் தங்கள் ஆட்சிப்பகுதிகளை பாளையங்களாக உருவாக்கிட அவர்கள் பாளையக்காரர்களாக அறியப்பட்டார்கள். அத்தகைய பாளையங்களில் தேன்கனிக்கோட்டை, செகதேவி, பாகலூர், சூளகிரி, இரத்தினகிரி, ஆலம்பாடி பாளையங்கள் குறிப்பிடத்தக்கன.

பாகளூர் பாளையம் என்பது இன்றைய ஒசூர் வட்டத்தில் ஒசூரில் இருந்து 14 கிலோமீட்டர் தொலைவில் தென்பெண்ணையாற்றங்கரையில் 89 கிராமங்களை உள்ளடக்கிய பாளையமாகும். குப்பல்ல குர்ரப்ப நாயக்கனால் போசாள மன்னன் இரண்டாம் வீர வல்லாளன் காலத்தில் கி.பி. 1207இல் உருவானது இந்த பாகளூர் பாளையம். ஒசூர் நரத்தின் வளர்ச்சியில் பாகளூர் பாளையக்காரர் குத்தல குர்ரப்ப நாயக்கனின் பங்கு முக்கியமானது. ஆங்கிலேயருக்கும் ஐதர் அலி ,திப்பு சுல்தான் ஆகியோருக்கு நடந்த போர்களில் பாகளூர் பாளையக்காரர்கள் முக்கிய பங்குவகித்தனர். இவர்கள் ஆங்கிலேயருக்கு ஆதரவாக இருந்ததால் ஆங்கிலேயர் காலத்திலும் பாகளூர் பாளையம் தொடர்ந்து நீடித்தது. 21.10.1904இல் ரெவின்யு போர்டு உத்தரவுப்படி பாளையத்தினிடமிருந்து கிராமங்கள் விடுதலைப் பெற்றன.

பேரிகை பாளையமும் மைசூர் போர்களின் போது ஆங்கிலேயருக்கு ஆதரவாக இருந்த பாளையமாகும். ஐந்தாவது பாளையக்காரரின் மகள் குப்பம்மாள் கட்டிய பெரிய ஏரி இன்றும் பாளையக்காரர்களின் ஆட்சியின் சின்னமாக விளங்குகிறது.

செகதேவி பாளையம் எ்ன்பது கிருட்டிணகிரியில் இருந்து திருவண்ணாமலை செல்லும் சாலையில் 12 கிலோ மீட்டர் தொலைவில் செகதேவி என்னும் சிற்றூரை மையமாகக் கொண்டு இருந்தது. பாராமகால் கோட்டைகளில் ஒனாறாகிய செகதேவி துர்கம் இங்கு சிதைந்த நிலையில் மலைமேல் உள்ளது.

இரத்தினகிரி பாளையம் என்பது தேன்கனிக்கோட்டை வட்டத்தில் அமைந்துள்ளது. 1799 ஆம் ஆண்டு கேப்டன் இர்டன் என்பவன் இரத்தினகிரி பாளையத்தைக் கைப்பற்றினான் அதன்பிறகு ஆங்கிலேயர் ஆட்சிக்கு இப்பகுதி உட்பட்டது.இப்போது சிற்றூராக சிதைந்த கோட்டைச் சுவடுகளுடன் காணப்படுகிறது. 

சூளகிரி பாளையம் கோட்டையுடன் இருந்தது இக்கோட்டை வீரசைவ மரபைச்சேர்ந்த பாளையக்காரரால் கட்டப்பட்டதாகும். 

கிருஷ்ணகிரி மாவட்ட வரலாற்றுச் சுவடுகள், புலவர் கோவிந்தன். வெளியீடு கிருஷ்ணகிரி மாவட்ட வரலாற்று மையம்.


</doc>
<doc id="244352" url="https://ta.wikipedia.org/wiki?curid=244352" title="முருங்கன்">
முருங்கன்

முருங்கன் இலங்கையின் வட மாகாணத்தில் உள்ள மன்னார் மாவட்டத்தைச் சேர்ந்த ஒரு ஊர். இது மதவாச்சி - தலைமன்னார் வீதி எனப்படும் ஏ-14 நெடுஞ்சாலையை முருங்கன் சிலாவத்துறை வீதி சந்திக்கும் இடத்தை அண்டி அமைந்துள்ளது. இவ்வூர் மன்னார் மாவட்டத்தின் நானாட்டான் பிரதேசச் செயலாளர் பிரிவில் உள்ள முருங்கன் கிராம அலுவலர் பிரிவுக்குள் அடங்குகிறது. மதவாச்சியில் இருந்து தலைமன்னாருக்குச் செல்லும் தொடர்வண்டிப் பாதையும் முருங்கனுக்கு ஊடாகவே செல்வதுடன், அங்கே தொடர்வண்டி நிலையம் ஒன்றும் உள்ளது.
முருங்கனில் ஒரு மாகாணப் பாடசாலையும், ஒரு பிரதேச வைத்தியசாலையும் உள்ளன. இங்கே அஞ்சல், தந்தி வசதிகளுடன் கூடிய அஞ்சல் நிலையம் ஒன்றும் உள்ளது.


</doc>
<doc id="244355" url="https://ta.wikipedia.org/wiki?curid=244355" title="அவிஜித் ராய்">
அவிஜித் ராய்

அவிஜித் ராய் (ஆங்கிலம்: Avijit Roy, வங்காள மொழி: অভিজিৎ রায়, இறப்பு, 26, 2015) அமெரிக்காவில் வசித்த வங்காளதேசத்தைச் சார்ந்த பொறியாளர் ஆவார். இவர் விமரிசகர் மற்றும் கட்டுரையாளருமாவார். பிப்ரவரி 26, 2015 அன்று கடத்தப்பட்டு பின்னர் கொல்லப்பட்டார். பகுத்தறிவு மற்றும் இறைமறுப்புக் கொள்கையுடைய இவர் தனது "முக்தோ மோனோ" (Mukto-Mona) எனும் இணையத்தளத்திற்காகப் பரவலாக அறியப்பட்டார்.

"அவிஜித் ராய்" வங்காளதேசத்தின் மனித உரிமைச் செயற்பாட்டாளரான "அஜோய் ராய்" எனும் "தாக்கா பல்கலைக்கழகப்" பேரசிரியரின் மகனாவார். இவருக்கு வங்காளதேச இஸ்லாமிய அடிப்படைவாதிகள் கொலை மிரட்டல் விடுத்திருந்தனர்.

இவர் மொத்தம் எட்டு புத்தகங்களை எழுதியுள்ளார். இவருடைய பல கட்டுரைகள் நாளிதழ்களில் வெளியாகியுள்ளன. இவரது கடைசி இரண்டு புத்தகங்களான "த பிலாசஃபி ஆஃப் டிஸ்பிலீவ்" (The Philosophy of Disbelief) மற்றும் " த வைரஸ் ஆஃப் பெயித்" (The Virus of Faith) ஆகிய புத்தகங்கள் சர்ச்சைக்குள்ளாகி பரவலான கவனத்தைப் பெற்றன.

வங்காளதேசத்தில் நடைபெற்ற "எக்குஷே புத்தகக் கண்காட்சி"க்கு (Ekushe Book Fair) வந்திருந்தபோது 26, பிப்ரவரி 2015 அன்று கடத்தப்பட்டு பின்னர் கொல்லப்பட்டார்.



</doc>
<doc id="244357" url="https://ta.wikipedia.org/wiki?curid=244357" title="பிரசாதம்">
பிரசாதம்

பிரசாதம் (Prasad or Prasada or Pradasadam}( என்பது இறைவனுக்கு நைவேத்தியமாக படைக்கப்படும் தூய்மையான பல்வகையான உணவுப் பொருட்கள், பூக்கள், துளசி போன்ற இலைகளை பக்தர்களுக்கு விநியோகம் செய்வது ஆகும். பக்தர்களுக்கு பிரசாதம் தரும் வழக்கத்தை சீக்கியர்கள் தாங்கள் வழிபடும் இடங்களில் மேற்கொள்கின்றனர். இந்துக்கள் தங்கள் வீடுகளிலும் சுவாமிக்குப் படைக்கப்பட்ட நெய்வேத்தியத்தை பிறர்க்கு பிரசாதமாக வழங்குகின்றனர்.பகவானுக்குப் படைக்கப்பட்ட உணவை பிறரிடம் பகிர்ந்து உண்ண வேண்டும் என பகவத் கீதையில் ஸ்ரீகிருஷ்ணர் உரைத்துள்ளார்.

சிவன் கோயில்களில் மட்டும் ஈஸ்வரனுக்குப் படைக்கப்பட்ட நெய்வேத்தியத்தை பக்தர்களுக்கு பிரசாதமாக வழங்குவதில்லை.



</doc>
<doc id="244358" url="https://ta.wikipedia.org/wiki?curid=244358" title="ஹென்றி வாட்ஸ்வொர்த் லாங்ஃபெல்லோ">
ஹென்றி வாட்ஸ்வொர்த் லாங்ஃபெல்லோ

ஹென்றி வாட்ஸ்வொர்த் லாங்ஃபெல்லோ (பெப்ரவரி 27, 1807 – மார்ச் 24, 1882 Henry Wadsworth Longfellow) என்பவர் ஒரு உலகப்புகழ்பெற்ற கவிஞர்,கல்வியாளர் ஆவார். இவரது எழுத்துக்கள் பெரும்பாலும் இயற்கை, கலாச்சாரம், தார்மிக மதிப்பீடுகள், மக்களின் பொருள் தேடும் பயணம் முதலானவை குறித்து இருந்தன. புகழ்பெற்ற பிற மொழிப் படைப்புகளை ஆங்கிலத்தில் மொழிபெயர்த்தவர். மொழிபெயர்ப்பாளர்களை ஊக்கப்படுத்தியவர். இவரது கவிதைகள் பல மொழிகளில் மொழிபெயர்க்கப்பட்டுள்ளன.

இவர் அமெரிக்காவின் போர்ட் லேண்ட் நகரில் 27.2.1807 இல் பிறந்தார். இவரது தந்தை ஒரு வழக்கறிஞர். 

கற்பதிலும் புத்தகம் வாசிப்பதிலும் இவருக்கு இருந்த ஆர்வத்தை இவரது தாயார் ஊக்கப்படுத்தினார். பல நல்ல புத்தகங்களை வாங்கிக் கொடுத்தார். பள்ளியில் மிகவும் கெட்டிக்கார மாணவர் என்று பெயர் பெற்றவர். தனது முதல் கவிதையை லாங்ஃபெல்லோ தனது 13ஆம் வயதில் வெளியிட்டார். 

போடன் கல்லூரியில் தனது 15ஆம் வயதில் சேர்ந்தார். பட்டப் படிப்பு முடிப்பதற்குள் 40 கவிதைகளை வெளியிட்டார்.

ஐரோப்பிய நாடுகளுக்குச் சென்று பிரெஞ்ச், ஸ்பானிஷ், ஜெர்மன், இத்தாலி, போர்ச்சுகீசி போன்ற மொழிகளைக் கற்றார்.

இவர் தன் படிப்பு முடிந்தபின் அவர் படித்த கல்லூரியிலேயே பணியாற்றினார். இந்த காலக்கட்டத்தில் நிறைய பாடப் புத்தகங்களை எழுதினார். 1836-ல் ஹார்வர்டு கல்லூரியில் பேராசிரியராகப் பணியாற்றினார். பேராசிரியர் பணியில் இருந்து 1853-ல் ஓய்வு பெற்று முழுநேர எழுத்துப் பணியில் ஈடுபட்டார்.

‘எ பில்கிரிமேஜ் பியாண்ட் த ஸீ’ என்ற பயண நூலை 1839இல் எழுதியுள்ளார். ‘வாய்சஸ் ஆப் த நைட்’ என்ற கவிதைத் தொகுப்பை வெளியிட்டார். இதைத் தொடர்ந்து ‘தி வில்லேஜ் ஆஃப் பிளாக்ஸ்மித்’, ‘த ரெக் ஆஃப் த ஹெஸ்பெரஸ்’ உள்ளிட்ட இவரது கவிதைத் தொகுப்புகள் வெளிவந்து மாபெரும் வெற்றி பெற்றன.

ஐரோப்பா, ஆசியா, அரேபிய நாடுகளை சேர்ந்த பல புகழ்பெற்ற கவிதைகளைத் தொகுத்து 31 தொகுதிகளாக ‘போயம்ஸ் ஆஃப் பிளேசஸ்’ என்ற பெயரில் 1874-ல் வெளியிட்டார். 

1861-ல் உடையில் தீப்பற்றியதில் மனைவி இறந்தார். அவரைக் காப்பாற்றும் முயற்சியில் இவருக்கும் பலத்த காயம் ஏற்பட்டது. முகத்தில் தீக்காயம் ஏற்பட்டு மழிக்க முடியாமல் போனதால் நீண்ட தாடி வளர்ந்தது. நாளடைவில் அதுவே அவரது அடையாளமானது. லாங்ஃபெல்லோ 75 வயதில் (1882) மறைந்தார். 

1859இல் ஹார்வர்டு பல்கலைக்கழகம் இவருக்கு மதிப்புறு முனைவர் பட்டம் வழங்கியது. 2007-ல் அமெரிக்கா இவரது பெயரில் தபால் தலை வெளியிட்டது.


</doc>
<doc id="244361" url="https://ta.wikipedia.org/wiki?curid=244361" title="பிரியன்">
பிரியன்

பிரியன் என்பவர் ஒரு திரைப்பட பாடலாசிரியர் ஆவார். இவர் திருச்சி மாவட்டத்தில் பிறந்தவர்.

பாடலாசிரியர் பிரியன் (பிறப்பு – ஏப்ரல் 4) திருச்சி மாவட்டத்தைச் சேர்ந்தவர். பள்ளிப் படிப்பை திருச்சி பிஷப் ஹீபர் மேல்நிலைப் பள்ளியில் முடித்தார். தேசியக்கல்லூரியில் இளங்கலை வணிகமும், மதுரைக் காமராசர் பல்கலைக்கழகத்தில் முதுகலைத் தமிழும் முடித்தவர். கல்லூரிக் காலத்தில் மாநகர அளவில் மாணவர் சங்கத் தலைவராகத் தேர்ந்தெடுக்கப்பட்டவர்.

2003 ஆம் ஆண்டு சென்னைக்கு வந்த இவர் 2005 ஆம் ஆண்டு வெளியான ‘ஆட்டம்’ எனும் திரைப்படத்தில் அனைத்துப் பாடல்களையும் எழுதிப் பாடலாசிரியராக அறிமுகமானார். பல படங்களுக்குப் பின் இயக்குநர் மிஸ்கின் இயற்றிய ‘அஞ்சாதே’ திரைப்படத்தில் இவர் எழுதிய ‘மனசுக்குள் மனசுக்குள்’ பாடல் இவரை அடையாளப்படுத்தியது. அதைத் தொடர்ந்து விஜய் ஆண்டனி இசையில் ‘காதலில் விழுந்தேன்’ திரைப்படத்தில் ‘புயலாய் புறப்படு’ பாடல் எழுதி, தொடர்ந்து நிறையப் பாடல்கள் இயற்றி வருகிறார். வேலாயுதம் படத்தில் இடம் பெற்ற ‘வேலா வேலா வேலாயுதம்’ பாடல் குறிப்பிடத்தக்க பாடலாகும். 

இசையமைப்பாளர் விஜய் ஆண்டனி கதாநாயாகனாக நடித்த ‘நான்’ திரைப்படத்தில் இவர் எழுதிய ‘மக்காயாலா மக்காயாலா’ பாடல் இளைஞர்களை வெகுவாகக் கவர்ந்தது. ஒளிப்பதிவாளர் விஜய் மில்டன் இயக்கிய ‘கோலிசோடா’ திரைப்படத்தில் இவர் இயற்றிய தன்னம்பிக்கைப் பாடலான ‘ஜனனம் ஜனனம்’ மற்றும் இசையமைப்பாளர் விஜய் ஆண்டனி அவர்களின் ‘சலீம்’ திரைப்படத்தில் இவர் எழுதிய ‘மஸ்காரா போட்டு’ பாடல்கள் பெரும் வெற்றி பெற்றன. இதுவரை ஏறத்தாழ 400 பாடல்களுக்கு மேல் எழுதியுள்ளார். 200-க்கும் மேற்பட்ட விளம்பரங்களுக்கும் வரிகள் அமைத்துள்ளார். 

இவர் பாடலாசிரியராக மட்டுமில்லாது, சிறந்த அடுத்தத் தலைமுறைப் பாடலாசிரியர்களை உருவாக்க வேண்டும் எனும் நன்னோக்கத்தில் 2013 ஆம் ஆண்டில் "தமிழ்த் திரைப்பாக்கூடம்" எனும் அமைப்பை உருவாக்கி, உலக அளவில் முதல் படிப்பாக.. தமிழ்த் திரைப்பாடல் எழுதக் கற்றுக் கொள்வதற்கான "திரைப்பாடல் இயற்றுநர்" எனும் பட்டயப் படிப்பை நடத்தி, பலருக்கு பாடல் எழுதும் பயிற்சியை கொடுத்து வருகிறார். முன்னணிப் பாடலாசிரியர்கள், இசையமைப்பாளர்கள், இயக்குநர்கள், திரைத்துறை பிரபலங்கள் நேரடியாகக் கலந்துகொண்டு பயிற்சி அளித்துவரும் இவரது வகுப்பில் இருந்து பத்திற்க்கும் மேற்பட்ட இளம் பாடலாசிரியர்கள் திரைத்துறையில் பாடல் இயற்றி வருகின்றனர். 
கவியரசு கண்ணதாசன் விருது உட்பட பல விருதுகளைப் பெற்றுள்ள இவருக்கு அமெரிக்கா மற்றும் இந்தியாவில் இயங்கி வரும் சர்வேதச அப்போஸ்தல பல்கலைக்கழகம் 2015 ஆம் ஆண்டு இலக்கியத்திற்கான டாக்டர் பட்டம் வழங்கிச் சிறப்பித்துள்ளது. மேலும் குளோபல் பீஸ் பல்கலைக்கழகம் (USA)  2017 ஆம் ஆண்டு இலக்கியத்திற்கான டாக்டர் பட்டம் வழங்கிச் சிறப்பித்தது. 


https://piriyan.wordpress.com/
http://www.tamilpaa.com/tamil-lyricist-list/priyan
http://spicyonion.com/lyricist/priyan-songs/
https://www.youtube.com/watch?v=nyZ1fslHdfU
http://mio.to/show/Lyricist/Priyan
http://entertainment.chennaipatrika.com/post/2016/03/22/Lyricist-Priyan-talks-about-Unakkaga-Varuven-song.aspx
http://cinema.dinamalar.com/tamil-news/18001/cinema/Kollywood/sitemap.php
http://lyricsspot.blogspot.in/2010/03/manasukkul-manasukkul-lyrics.html
http://www.tsonglyrics.com/2011/08/makkayala-makkayala-lyrics-naan-song.html
http://tamil.lyricstonic.com/lyricist/priyan-lyricist-movie-tamil-songs-lyrics/ https://www.facebook.com/lyricistpiriyan/ http://cinema.dinamalar.com/cinema-news/22960/special-report/Stories-should-decide-the-song-:-Lyricist-Priyan-special-interview.htm http://www.behindframes.com/lyricist-priyan-teaches-to-write-song/ https://patrikai.com/%E0%AE%92%E0%AE%B5%E0%AF%8D%E0%AE%B5%E0%AF%86%E0%AE%BE%E0%AE%B0%E0%AF%81-%E0%AE%AA%E0%AE%BE%E0%AE%9F%E0%AE%B2%E0%AF%81%E0%AE%AE%E0%AF%87-%E0%AE%AE%E0%AF%81%E0%AE%A4%E0%AE%B2%E0%AF%8D-%E0%AE%AA/http://cinema.dinamalar.com/tamil-news/62420/cinema/Kollywood/Lyricist-wants-identity-says-Priyan.htm http://cinema.dinamalar.com/tamil-news/34191/cinema/Kollywood/Lyricist-Priyan-follow-Vaali-style.htm http://kungumam.co.in/VArticalinnerdetail.aspx?id=6616&id1=124&issue=20160606 https://www.youtube.com/watch?v=CunIGgmR1_whttp://www.kuraltv.com/%E0%AE%9A%E0%AE%BF%E0%AE%A9%E0%AE%BF%E0%AE%AE%E0%AE%BE-%E0%AE%95%E0%AE%B5%E0%AE%BF%E0%AE%9E%E0%AE%B0%E0%AF%8D%E0%AE%95%E0%AE%B3%E0%AF%81%E0%AE%95%E0%AF%8D%E0%AE%95%E0%AF%81-%E0%AE%9F%E0%AE%BE%E0%AE%95/ https://www.youtube.com/watch?v=aw4OSbsFoUc http://cinemainbox.com/new-cinemadetail/743.html 


</doc>
<doc id="244363" url="https://ta.wikipedia.org/wiki?curid=244363" title="மடு வீதி">
மடு வீதி

மடுவீதி அல்லது மடுறோட் என்பது, இலங்கையின் மன்னார் மாவட்டத்தில் அமைந்துள்ள ஓர் இடத்தைக் குறிக்கும். இது புளியடி இறக்காமம் - மடு வீதி, மதவாச்சி - தலைமன்னார் வீதி எனப்படும் ஏ-14 நெடுஞ்சாலையைச் சந்திக்கும் இடத்தை அண்டி அமைந்துள்ளது. மன்னார் மாவட்டத்தின் மடு பிரதேசச் செயலாளர் பிரிவில் உள்ள மாளுவரையர்கட்டையடம்பன் கிராம அலுவலர் பிரிவுக்குள் அடங்குகிறது. 

மதவாச்சி, தலைமன்னார் ஆகிய இடங்களை இணைக்கும் தொடருந்துப் பாதை இவ்விடத்தினூடாகச் செல்வதுடன் இங்கே ஒரு தொடருந்து நிலையமும் அமைந்துள்ளது. புகழ் பெற்ற மடு மாதா கத்தோலிக்கத் தேவாலயத்துக்கு யாத்திரை செல்வோர் இந்தத் தொடருந்து நிலையத்தில் இறங்கிப் பேருந்து மூலம் தேவாலயத்துக்குச் செல்வர்.


</doc>
<doc id="244366" url="https://ta.wikipedia.org/wiki?curid=244366" title="சம்மு காசுமீர் பிரதமர் மற்றும் முதலமைச்சர்களின் பட்டியல்">
சம்மு காசுமீர் பிரதமர் மற்றும் முதலமைச்சர்களின் பட்டியல்

சம்மு காசுமீர் முதலமைச்சர் ("Chief Minister of Jammu and Kashmir") வட இந்திய மாநிலமான சம்மு காசுமீரின் முதன்மை செயலதிகாரி ஆவார். மார்ச்சு 30, 1965க்கு முன்பாக இப்பதவி சம்மு காசுமீரின் பிரதமர் என்றறியப்பட்டது. சம்மு காசுமீர் மாநிலம் தனது "வசீர்-ஏ-ஆசம்" (பிரதமர்) மற்றும் "சதர்-ஏ-ரியாசத்"தை (அரசுத்தலைவர்) தேர்ந்தெடுத்துக் கொண்டது. சம்மு காசுமீர் அரசியலமைப்பில் 1965இல் மேற்கொண்ட திருத்தத்தின்படி தற்போது இந்தியாவின் மற்ற மாநிலங்களைப் போலவே முறையே முதலமைச்சர் மற்றும் ஆளுநர் எனப்படுகின்றனர். மார்ச்சு 30, 1965 அன்று செயற்பாட்டிற்கு வந்த இந்த மாற்றத்தின்போது பிரதமராக செயல்புரிந்த குலாம் மொகமது சாதிக் முதல் முதலமைச்சராகப் பொறுப்பேற்றுக் கொண்டார். 

சனவரி 2015 முதல் சம்மு காசுமீர் முதலமைச்சர் பதவி வெறுமையாக உள்ளது; மாநிலத்தில் குடியரசுத் தலைவர் ஆட்சி செயற்பாட்டில் உள்ளது.



</doc>
<doc id="244371" url="https://ta.wikipedia.org/wiki?curid=244371" title="சேக் அப்துல்லா">
சேக் அப்துல்லா

சேக் மொகமது அப்துல்லா ("Sheikh Mohammed Abdullah", 5 திசம்பர் 1905 – 8 செப்டம்பர் 1982) இந்தியாவின் வடகோடி மாநிலமான சம்மு காசுமீர் அரசியலில் முதன்மை பங்களித்த இந்திய அரசியல்வாதி ஆவார். "சேர்-இ-காசுமீர்" (காசுமீரின் சிங்கம்) என்ற பட்டப்பெயர் சூட்டிக்கொண்ட அப்துல்லா தேசிய மாநாட்டினை நிறுவிய தலைவரும் மூன்று முறை சம்மு காசுமீர் முதல்வராக பணியாற்றியவருமாவார். மகாராசா அரி சிங்கின் ஆட்சிக்கு எதிராக குரலெழுப்பி காசுமீரில் தன்னாட்சி ஏற்பட போராடினார்.

1947ஆம் ஆண்டில் சம்மு காசுமீர் இந்தியாவுடன் இணைக்கப்பட்டபோது இம்மாநில பிரதமராக பொறுப்பில் இருந்தார். ஆகத்து 8, 1953இல் பிரதமர் பதவியிலிருந்து விலக்கப்பட்டு பக்சி குலாம் மொகமது புதிய பிரதமராக நியமிக்கப்பட்டார். அப்துல்லா சிறை செய்யப்பட்டு மாநிலத்தை விட்டு வெளியேற்றப்பட்டார். தமிழகத்தின் கொடைக்கானல் மலைத்தலத்தில் காவலில் வைக்கப்பட்டிருந்தார். 1965இல் ‘சதர்-ஏ-ரியாசத்’திற்கு மாற்றாக ஆளுநரையும் ‘பிரதமருக்கு’ மாற்றாக முதல்வரையும் பயன்படுத்த அரசியலமைப்பு சட்டம் திருத்தப்பட்டது. 1974ஆம் ஆண்டில் இந்திரா காந்தியுடன் ஏற்பட்ட உடன்பாட்டின்படி மீண்டும் மாநிலத்தின் முதலமைச்சராகப் பொறுப்பேற்றார். செப்டம்பர் 8, 1982இல் தமது மரணம் வரை தொடர்ந்து முதல்வராக நீடித்தார்.


</doc>
<doc id="244375" url="https://ta.wikipedia.org/wiki?curid=244375" title="வீடு திரும்புதல்">
வீடு திரும்புதல்

வீடு திரும்புதல் அல்லது தாய் மதம் திரும்புதல் (Ghar Wapsi) (, என்பது இந்து சமயத்திலிருந்து பிற சமயங்களுக்கு மதம் மாறியவர்கள் மீண்டும் தாய் மதமான இந்து சமயத்தில் மீண்டும் இணைவதற்கு வீடு திரும்புதல் என்பர். இதனை இந்தியாவில் செயல்படும் விசுவ இந்து பரிசத் மற்றும் ராஷ்டிரிய சுயம்சேவாக் சங்கம் அரசின் விதி முறைகளை மீறி "வீடு திரும்புதல்" என்ற நிகழ்ச்சிகள் மூலம் வேற்று மதத்தினரை மீண்டும் இந்து சமயத்தில் சேர்க்கும் செயல் இந்திய நாடு முழுவதும் நடைபெறுகிறது.இதனால் நாடு முழுவதும் "வீடு திரும்புதல்" நிகழ்ச்சியைச் சர்ச்சைக்குரிய விஷயமாகப் பேசப்படுகிறது. 
கேரளாவின் ஐந்து மாவட்டங்களிலும், கோவாவிலும் வேற்று மதத்தில் இணைந்த கத்தோலிக்க கிறித்தவர்களை மீண்டும் தாய் மதமான இந்து சமயத்திற்கு மாற்றும் நிகழ்ச்சிகள் நடத்த "விஷ்வ இந்து பரிசத்" அமைப்பு முயல்கிறது..

ஆந்திரா மற்றும் தெலிங்கானா மாநிலத்திலிருந்து 8,000 நபர்கள் மீண்டும் "வீடு திரும்பல்" நிகழ்வு மூலம் இந்து சமயத்திற்கு விஷ்வ இந்து பரிசத் மூலம் மதமாறியுள்ளனர்.

ஏற்கனவே பிற மதங்களுக்கு மாறிய 1,200 நபர்கள் மீண்டும், "வீடு திரும்புதல்" என்ற நிகழ்ச்சியின் மூலம், இந்து சமயத்திற்குத் திரும்பியுள்ளனர் 

"வீடு திரும்புதல்" என்ற நிகழ்வின் மூலம் தாய் மதமான இந்து மதத்திற்கு மதம் மாற விரும்பும் மஞ்ஹி எனும் தாழ்த்தப்பட்ட சமூக மக்கள் தங்களுக்கு, கல்வி, சுகாதாரம், மேம்பட்ட வாழ்க்கை வசதிகள் செய்து தரவேண்டும் என்று கோரிக்கை வைத்துள்ளனர்..

தாய் மதம் திரும்புதல் என்ற நிகழ்ச்சியின் மூலம் மேற்கு வங்காளத்தில் 100 ஆதிவாசி கிறித்தவர்கள் தாய் மதமான இந்து மதத்திற்கு மதம் மாறியுள்ளனர். 

மீண்டும் தாய் மதம் திரும்பும், வீடு திரும்பல் என்ற நிகழ்ச்சியின் மூலம் இந்து மதத்திற்கு மக்கள் மாற்றப்படுவதை வேறு சமயத்தினர் கடும் எதிர்ப்பு காட்டி வருகின்றனர். 



</doc>
<doc id="244376" url="https://ta.wikipedia.org/wiki?curid=244376" title="நேந்திரம் (வாழை)">
நேந்திரம் (வாழை)

நேந்திரம் என்பது வாழையின் ஒருவகை. இதிலிருந்து பெறப்படும் நேந்திரம் பழம் அல்லது ஏத்தம் பழம் மற்ற வாழைப்பழங்களை விட பெரியது. கேரளத்திலும், தமிழ்நாட்டின் திருநெல்வேலி மற்றும் கன்னியாகுமரி மாவட்டத்தில் அதிகம் விளைகிறது. நேந்திரன் வாழைமரமானது 15 அடி முதல் 20 அடிவரை உயரம் வளரக்கூடியது. குலைக்கு 10 முதல் 12 சீப்புகள் வரும். ஒரு சீப்பில் 12 முதல் 18 காய்கள்வரை காய்க்கும். 

இது பெரும்பாலும் பழமாகவோ அல்லது பழ பஜ்ஜியாகவோ உண்ணப்படுகிறது. நேந்திரம் காய் அல்லது ஏத்தங்காய் சிப்ஸ் கேரளா மற்றும் கன்னியாகுமரி மாவட்டத்தில் பிரசித்திப்பெற்றது.

நேந்திரம் வாழைப் பழம்


</doc>
<doc id="244382" url="https://ta.wikipedia.org/wiki?curid=244382" title="டேவிட் வார்னர்">
டேவிட் வார்னர்

டேவிட் ஆன்ட்ரூ வார்னர் ("David Andrew Warner", பிறப்பு: 27 அக்டோபர் 1986) ஆத்திரேலியத் துடுப்பாட்ட வீரர் மற்றும் பன்னாட்டு இருபது20 போட்டியின் முன்னாள் தலைவர் ஆவார்.இடக்கை ஆரம்ப வரிசை மட்டையாளரான இவர் 132 ஆண்டுகளில் முதல்தரத் துடுப்பாட்ட அனுபவம் எதுவும் இன்றி ஆத்திரேலியத் தேசிய அணிக்கு நேரடியாகத் தெரிவு செய்யப்பட்ட முதலாவது வீரர் ஆவார் இவர் தற்போது நியூ சவுத் வேல்சு மாநில அணி , சன்ரைசர்ஸ் ஐதராபாத், சிட்னி தண்டர் அணிகளுக்காக உள்ளுர்ப் போட்டிகளில் விளையாடி வருகிறார்.

2015 முதல் 2018 வரை தேர்வுத் துடுப்பாட்டம் மற்றும் ஒருநாள் பன்னாட்டுத் துடுப்பாட்டப் போட்டிகளில் உதவி அணித் தலைவராக இருந்தார்.

துவக்கத்தில் "ஸ்லிப்பில்" களத்தடுப்பாடினார். பின் 2016 ஆம் ஆண்டில் கைவிரலில் காயம் ஏற்பட்ட காரணத்தினால் மத்திய திசையில் களத்தடுப்பாடி வருகிறார். ஜனவரி 23, 2017 இல் ஆலன் பார்டர் பதக்கத்தை வென்றார். இந்தப் பதக்கத்தை வென்ற நான்காவது வீரர் ஆவார். மேலும் தொடர்ச்சியாக இந்தப் பதக்கத்தை ஒரு முறைக்கு மேல் பெற்றவர் எனும் சாதனை படைத்தார்.

ஏப்ரல், 2017 அன்றைய நிலவரப்படி, பன்னாட்டுத் துடுப்பாட்ட அவையின் தரவரிசையின் படி தேர்வுத் துடுப்பாட்டத்தில் 6 ஆவது இடத்திலும், ஒருநாள் பன்னாட்டுத் துடுப்பாட்டத்யில் 3 ஆவது இடத்திலும் உள்ளார். பன்னாட்டு இருபது20 போட்டிகளில் 1500 ஓட்டங்களைக் கடந்த முதல் ஆத்திரேலிய மற்றும் ஆறாவது சர்வதேச வீரர் எனும் சாதனையைப் படைத்தார். ஒர் ஆண்டில் ஏழு நூறுகள் அடித்த முதல் ஆத்திரேலியத் துடுப்பாட்ட வீரர் எனும் சாதனையைப் படைத்தார். செப்டம்பர் 28, 2017 இல் தனது 100 வது ஒருநாள் பன்னாட்டுத் துடுப்பாட்டப் போட்டியில் விளையாடினார். அந்தப் போட்டியில் நூறு ஓட்டங்கள் அடித்தார். இதன் மூலம் 100 வது போட்டியில் 100 ஓட்டங்கள் அடித்த முதல் ஆத்திரேலிய வீரர் மற்றும் 8 வது சர்வதேச வீரர் எனும் சாதனையைப் படைத்தார். 

2018 ஆம் ஆண்டில் தென்னாபிரிக்கத் துடுப்பாட்ட அணிக்கு எதிரான தேர்வுத் துடுப்பாட்டப் போட்டியில் பந்தை சேதப்படுத்திய விவகாரத்தில் மத்தியப் புலனாய்வுத் துறையின் அறிக்கையின் படி வார்னர், ஸ்டீவ் சிமித் மற்றும் கேமரான் பான்கிராஃப்ட் ஆகியோரை ஒரு ஆண்டுகாலம் சர்வதேச மற்றும் உள்ளூர்ப் போட்டிகளில் விளையாட பன்னாட்டுத் துடுப்பாட்ட அவை தடை விதித்தது. இவர் 2018 இந்தியன் பிரீமியர் லீக் தொடரில் சன்ரைசர்ஸ் ஐதராபாத் அணிக்காக தேர்வானதை இந்தியத் துடுப்பாட்டக் கட்டுப்பாடு வாரியம் தடைசெய்தது.

2009-10 காலத்தில் இந்தியன் பிரீமியர் லீக் அணியான தில்லி டேர்டெவில்சில் சேர்க்கப்பட்டார். 2014 இந்தியன் பிரீமியர் லீக் ஏலத்தில் சன்ரைசர்ஸ் ஐதராபாத் அணியினால் 880,000 அமெரிக்க டாலர்களுக்கு ஏலத்தில் வாங்கப்பட்டார்.

சிட்னியின் பாடிங்டன் என்ற புறநகரில் பிறந்த டேவிட் வார்னர் 19-வயதிற்கு உட்பட்டோருக்கான ஆத்திரேலிய அணியில் சேர்க்கப்பட்டு இலங்கை சென்று விளையாடினார்.

டேவிட் ஆண்ட்ரூ வார்னர் அக்டோபர் 27, 1986 அன்று பட்டிங்டன், சிட்னியில் பிறந்தார். தனது 13 ஆம் வயதில் வலது கையால் விளையாடலாமா என தனது பயிற்சியாளரிடம் கேட்டுள்ளார். இவர் "ராண்ட்விக் ஆண்கள் உயர்நிலைப்பள்ளியில்" பயின்றார்.

இவர் விளையாடிய ஒரு பருவத்திற்கு பின் இவரது தாய் ஷெய்லா வார்னர் அவரை மீண்டும் இடதுகையால் விளையாடும்படி அறிவுறுத்தினார். அதன் பின் "சிட்னி கோஸ்டல் துடுப்பாட்ட சங்க" 16 வயதிற்குட்பட்டோருக்கான போட்டியில் பல சாதனைகளைப் படைத்தார். தனது 15 ஆவது வயதில் முதல் தரத் துடுப்பாட்டப் போட்டியில் விளையாடினார். பின் 19 வயதிற்குட்பட்டோருக்கான இலங்கைத் துடுப்பாட்ட அணிக்கு எதிரான போட்டியில் விளையாடிய பின் தேசிய அணியில் இடம்பெற்றார். 



</doc>
<doc id="244383" url="https://ta.wikipedia.org/wiki?curid=244383" title="ரேடியம் குளோரைடு">
ரேடியம் குளோரைடு

ரேடியம் குளோரைடு (Radium chloride) RaCl என்ற மூலக்கூறு வாய்பாடுடன் கூடிய ரேடியம் மற்றும் குளோரின் கலந்த கனிமச் சேர்மமாகும். இச்சேர்மமே முதன் முதலில் தூயநிலையில் தனிமைப்படுத்தப்பட்ட ரேடியம் சேர்மமாகும். {[பேரியம்|பேரியத்தில்]] இருந்து ரேடியத்தை பிரித்தெடுக்கும் அசல் முறையில் மேரி கியூரி மற்றும் ஆந்திரே – லூயிசு டெபைமே ஆகியோர் ரேடியம் குளோரைடை உபயோகப்படுத்தினர். ரேடியம் குளோரைடு கரைசலில் பாதரசத்தை எதிர்மின்வாயாக செயல்படவைத்து மின்னாற்பகுப்பு முறையில் முதன்முதலில் ரேடியம் உலோகம் தயார் செய்யப்பட்டது.

கரைசலில் இருந்து ரேடியம் குளோரைடு இருநீரேறியாக படிகமாக்கப்படுகிறது. இப்படிகங்களை ஆர்கான் முன்னிலையில் 100 பாகை செல்சியசு வெப்பநிலையில் ஒரு மணி நேரமும் அதைத் தொடர்ந்து 5.30 மணி நேர அளவிற்கு 520 பாகை செல்சியசு வெப்பநிலையிலும் சூடாக்குவதன் மூலம் நீர்நீக்கம் செய்யலாம். ஒருவேளை மற்ற நேர்மின் அயனிகளும் கரைசலில் இருப்பதாக அறிய நேர்ந்தால் நீர்நீக்கமானது ஐதரசன் குளோரைடின் கீழ் இணைப்பு முறையில் செய்து முடிக்கப்படுகிறது .

தொடர்ச்சியான உலர் ஐதரசன் குளோரைடு வாயு ஓட்டத்தில் ரேடியம் புரோமடை சூடாக்குவதன் மூலமாகவும் ரேடியம் குளோரைடு தயாரிக்கப்படுகிறது அல்லது ரேடியம் சல்பேட்டை உலர் காற்றில் நீர்நீக்கம் செய்தும் பின்னர் அதிலுள்ள சல்பேட்டை ஐதரசன் குளோரைடு வாயு ஓட்டத்தில் சூடாக்கியும் இதைத் தயாரிக்கலாம்.

ரேடியம் குளோரைடு நிறமற்றதாகவும் வெண்மையான உப்பாகவும் காணப்படுகிறது. குறிப்பாக சூடாக்கும் போது இது நீல பச்சையாக ஒளிர்கிறது. நாட்பட நாட்பட இதன்நிறம் படிப்படியாக மஞ்சள் நிறமாக மாறுகிறது. அதேசமயம் பேரியம் சேர்ந்து மாசடைவதால் இது ரோசா நிறமாக காட்சியளிக்கிறது. மற்ற காரமண் உலோக குளோரைடுகளைவிட இது நீரில் சிறிதளவே கரைகிறது. 25 பாகை செல்சியசு வெப்பநிலையில் இதன் கரைதிறன் 245கி/லி ஆகும். ஆனால் பேரியம் குளோரைடின் கரைதிறன் 307கி/லி ஆகும். ஐதரோகுளோரிக் அமிலக் கரைசல்கள் என்றால் இவ்வேறுபாடு மேலும் கூடுதலாக காணப்படுகிறது. பகுதி காய்ச்சி வடித்தல் முறையில் பேரியத்திலிருந்து ரேடியம் பிரித்தெடுக்கும் முதல்நிலைகளில் இப்பண்பு உபயோகமாகிறது. கொதிநிலை மாறாத ஐதரோகுளோரிக் அமிலத்தில் மட்டுமே ரேடியம் குளோரைடு அரிதாக கரைகிறது. நடைமுறையில் அடர்த்தியான ஐதரோகுளோரிக் அமிலத்தில் இது கிட்டத்தட்ட கரையாது. 

வாயு நிலையில் உள்ள ரேடியம் குளோரைடு மற்ற கார உலோக உப்பீனிகள் போல ரேடியம் குளோரைடு மூலக்கூறுகளாக காணப்படுகிறது. கட்புலனாகும் நிறமாலையில் இவ்வாயு 676.3 நாமீ மற்றும் 649.8 நாமீ (சிவப்பு) {[அலைநீளம்|அலைநீள]] வரம்புகளில் நன்றாகப் புலனாகிறது. ரேடியம் – குளோரின் பிணைப்பின் பிணைப்பு பிரிப்பாற்றல் 2.9 எலக்ட்ரான் வோல்டு என்றும் இந்த பிணைப்பின் நீளம் 292 பிக்கோ மீட்டர் என்றும் கணக்கிடப்பட்டுள்ளது and its length as 292 pm.. 
அபரகாந்தப் பேரியம் குளோரைடுக்கு மாறாக, ரேடியம் குளோரைடு பலவீனமான 1.05 × 106 என்ற எதிர்காந்த ஏற்புத்திறன் கொண்ட இணைகாந்தமாக இருக்கிறது. மேலும், வெளிப்படுத்தும் தீச்சுடரின் நிறத்திலும் இது பேரியம் குளோரைடுடன் மாறுபடுகிறது. பேரியம் குளோரைடு பச்சைநிற சுவாலையையும் ரேடியம் குளோரைடு சிவப்பு நிறசுவாலையையும் வெளிப் படுத்துகின்றன. 

இன்றளவிலும் பிட்ச்பிளெண்டெ அல்லது யுரேனைட்டு தாதுவில் இருந்து ரேடியம் பிரித்தெடுக்கும் ஆரம்ப கட்டங்களில் ரேடியம் குளோரைடு பயன்படுத்தப்படுகிறது.சில மில்லிகிராம் ரேடியத்திற்காக டன் கணக்கிலான தாதுப் பொருட்கள் இம்முறையில் செலவழிகிறது. பிரித்தெடுத்தலின் இறுதிக்கட்டங்களில் பயனாகும் ரேடியம் புரோமைடு அல்லது ரேடியம் குரோமேட்டு அடிப்படையில் அமைந்த இச்செயல்முறை மலிவானது என்றாலும் வினைத்திறன் குறைந்தது ஆகும்.

ரேடான் வாயு தயாரிக்கவும் ரேடியம் குளோரைடு உபயோகமாகிறது. இவ்வாயு புற்றுநோய் சிகிச்சையில் பயன்படுத்தப்படுகிறது

ரேடியம்-223 டைகுளோரைடு ஒரு ஆல்பா உமிழும் சேர்மம் என்பதால் கதிரியக்க மருந்தாக்குதல் தொழிலில் பயன்படுகிறது. முன்னிற்குஞ்சுரப்பி புற்றுநோய் எலும்புபுற்றாக இடம் பெயர்வதை தடுக்கும் மருந்தாக இதைப் பயன்படுத்த அமெரிக்க உணவு மற்றும் மருந்து நிர்வாகம் அளிக்கும் ஒப்புதலை 2013 ஆம் ஆண்டு மே மாதத்தில் பேயர் பெற்றார். அறியப்பட்டுள்ள மிக வலிமையான மருந்துகளில் ஒன்றாக ரேடியம் குளோரைடு 223 கருதப்படுகிறது.




</doc>
<doc id="244384" url="https://ta.wikipedia.org/wiki?curid=244384" title="சுன்னாகம் சந்தைப் படுகொலைகள்">
சுன்னாகம் சந்தைப் படுகொலைகள்

சுன்னாகம் சந்தைப் படுகொலைகள், 1984 மார்ச் 28 இல் இலங்கையின் வடமாகாணத்தில் சுன்னாகம் நகரில் தமிழ்ப் பொதுமக்கள் மீது இராணுவத்தினரால் மேற்கொள்ளப்பட்டன. இப்படுகொலைகள் இடம்பெறுவதற்கு இரண்டு மாதங்களுக்கு முன்னர் இதே இடத்தில் உள்ள காவல் நிலையத்தில் ஆயுதப் படைகளினால் 20 தமிழ் இளைஞர்கள் சுட்டுக் கொல்லப்பட்டனர்.

சுன்னாகம் சந்தை காங்கேசந்துறை வீதியில் யாழ்நகரில் இருந்து 7 கிமீ தொலைவில் அமைந்துள்ள ஒரு பிரபலமான சந்தை ஆகும். யாழ்ப்பாணம், கிளிநொச்சி மாவட்டங்களில் விளையும் வேளாண்மைப் பொருட்கள் இங்கு கொண்டுவரப்பட்டு விற்பனை செய்வது வழக்கம்.

1984 மார்ச் 28 புதன்கிழமை அன்று தாங்கிகளிலும், வாகனங்களிலும் சந்தைக்கு வந்திறங்கிய இலங்கை ஆயுதப் படையைச் சேர்ந்தவர்கள் சந்தையில் கூடியிருந்தோர் மீது கண்மூடித்தனமாகச் சுடத் தொடங்கினர். பத்து பொதுமக்கள் இதில் கொல்லப்பட்டனர், 50 இற்கும் மேற்பட்டோர் காயமடைந்தனர். இதன் பின்னர் இராணுவத்தினர் சந்தைப் பகுதியில் இருந்த அனைத்துக் கடைகளையும் தீயிட்டுக் கொளுத்தினர்.

இதன் பின்னர் அங்கிருந்து காங்கேசந்துறை வீதி வழியே சென்ற படையினர் மல்லாகம், தெல்லிப்பழைப் பகுதியில் சரமாரியாகத் சுட்டபடி சென்றனர். இதன் போது ஒருவர் கொல்லப்பட்டார். தெல்லிப்பழையைச் சேர்ந்த பாடசாலை மாணவர்கள் 26 பேர் காயமடைந்தனர். இரு கிராமங்களிலும் மொத்தமாக 20 பொதுமக்கள் காயமடைந்தனர்.


</doc>
<doc id="244385" url="https://ta.wikipedia.org/wiki?curid=244385" title="மிட்செல் ஸ்டார்க்">
மிட்செல் ஸ்டார்க்

மிட்செல் ஆரன் ஸ்டார்க் ("Mitchell Aaron Starc", பிறப்பு: 30 சனவரி 1990) ஆத்திரேலியத் துடுப்பாட்ட வீரர் ஆவார். ஒரு இடக்கை விரைவுப் பந்து வீச்சாளரான இவர் நியூ சவுத்து வேல்சு புளூசு, யார்க்சயர் ஆகிய அணிகளுக்காக முதல்தர ஆட்டங்களில் விளையாடி வருகிறார்.

ஆத்திரேலியா, சிட்னியின் போல்கம் இல்சு என்ற புறநகரில் பிறந்த இவர் ஹோம்புஷ் ஆண்கள் உயர்தரப் பள்ளியில் கல்வி கற்றார். 2010 இறுதியில் ஆத்திரேலிய அணியின் இந்தியப் பயணத்தின் போது ஜோசு ஆசில்வுட் காயமடையவே இவர் இறுதிப் பகுதியில் இவர் ஆத்திரேலிய அணியில் சேர்த்துக்கொள்ளப்பட்டார். 2010 அக்டோபரில் தனது முதலாவது ஒருநாள் போட்டியில் விசாகப்பட்டினத்தில் ஆடினார். ஆனாலும் எந்தவொரு விக்கெட்டையும் கைப்பற்றவில்லை.

ஸ்டார்க் தனது முதலாவது தேர்வுப் போட்டியை 20100 டிசம்பர் 1 இல் நியூசிலாந்துக்கு எதிராக பிறிஸ்பேனில் விளையாடி, இரண்டு விக்கெட்டுகளைக் கைப்பற்றினார்.

2014 இந்தியன் பிரீமியர் லீக் போட்டிகளின் போது இவர் பெங்களூர் ராயல் சேலஞ்சர்ஸ் அணியினால் வாங்கப்பட்டார்.


[[பகுப்பு:ஆஸ்திரேலியத் துடுப்பாட்டக்காரர்கள்]]
[[பகுப்பு:வாழும் நபர்கள்]]
[[பகுப்பு:யார்க்சையர் துடுப்பாட்டக்காரர்கள்]]
[[பகுப்பு:1990 பிறப்புகள்]]

</doc>
<doc id="244386" url="https://ta.wikipedia.org/wiki?curid=244386" title="பிரான்சிய அகாதமி">
பிரான்சிய அகாதமி

பிரான்சிய அகாதமி ("Académie française" (), அல்லது பிரெஞ்சு அகாதமி, பிரான்சிய மொழியினைக் குறித்த அனைத்து விடயங்களுக்குமான முதன்மை பிரான்சிய அறிவுக் கழகமாகும். இது 1635ஆம் ஆண்டு லூயி XIII மன்னருக்கு முதன்மை அமைச்சராகவிருந்த "கர்தினால் ரிசெலியு"வினால் அலுவல்முறையாக நிறுவப்பட்டது.1793ஆம் ஆண்டிலிருந்து பிரெஞ்சுப் புரட்சியின் போது இயங்காதிருந்த இந்த அகாதமியை 1803ஆம் ஆண்டில் நெப்போலியன் மீளமைத்தார். பிரான்சியக் கழகத்தின் ஐந்து "அகாதமி"களில் மிகவும் தொன்மை வாய்ந்ததாகும்.

அகாதமியில் "லெ இம்மார்டெல்சு" (அழிவற்றவர்கள்) என அறியப்படும் 40 உறுப்பினர்கள் உள்ளனர். புதிய உறுப்பினர்களை அகாதமியின் உறுப்பினர்களே தேர்ந்தெடுக்கின்றனர். உறுப்பினர்கள் தங்கள் வாழ்நாள் முழுமைக்கும் பதவியிலுள்ளனர்; ஆனால் தீயநடத்தைக்காக நீக்கப்படலாம். முதல் உலகப் போரில் வெர்தூன் வெற்றியை அடுத்து பிரான்சின் மார்ஷலாக அறிவிக்கப்பட்ட பிலிப் பெடான் 1931இல் உறுப்பினராக தேர்வு செய்யப்பட்டார்; ஆனால் இரண்டாம் உலகப் போரின் போது விஷியிலிருந்து செயல்பட்ட செருமனியின் கைப்பாவை பிரான்சிய அரசுக்கு ஆளுநராக நியமிக்கப்பட்டதை அடுத்து 1945இல் பதவி விலக நேரிட்டது. இந்த அமைப்பு பிரான்சிய மொழி குறித்த அலுவல்முறை ஆணையகமாகச் செயல்படும் பொறுப்பு கொண்டுள்ளது; இம்மொழியின் அலுவல்முறை அகரமுதலியை வெளியிடும் அதிகாரம் வழங்கப்பட்டுள்ளது. 



</doc>
<doc id="244388" url="https://ta.wikipedia.org/wiki?curid=244388" title="துஷ்மந்த சமீரா">
துஷ்மந்த சமீரா

பத்திர வாசன் துஷ்மந்த சமீரா ("Pathira Vasan Dushmantha Chameera", பிறப்பு: 11 சனவரி 1992) இலங்கைத் துடுப்பாட்ட வீரர் ஆவார்.

வலக்கை நடுத்தர-விரைவுப் பந்து வீச்சாளரான இவர் தனது முதலாவது ஒருநாள் போட்டியை நியூசிலாந்துக்கு எதிராக 2015 சனவரி 29 இல் விளையாடினார். தனது முதலாவது ஓவரில் ரோஸ் டெய்லரை ஆட்டமிழக்கச் செய்தார். 2015 பெப்ரவரி 7 அன்று 2015 துடுப்பாட்ட உலகக்கிண்ணப் பயிற்சியின் போது இலங்கை அணியின் தம்மிக பிரசாத் காயமடைந்ததை அடுத்து, அவருக்குப் பதிலாக துஷ்மந்த சமீரா இலங்கை அணியில் இணைத்துக் கொள்ளப்பட்டார். <br>

நீர்கொழும்பு மாரிசு ஸ்டெல்லா கல்லூரியில் கல்வி கற்ற இவர் உள்ளூரில் நோன்டிஸ்க்றிப்ட்சு அணியில் விளையாடுகிறார்.


</doc>
<doc id="244400" url="https://ta.wikipedia.org/wiki?curid=244400" title="இயேசு, யூதர்களின் அரசர்">
இயேசு, யூதர்களின் அரசர்

இயேசு, யூதர்களின் அரசர் என்ற தலைப்பு இயேசுவின் வாழ்வின் ஆரம்பத்திலும் முடிவிலும் குறிப்பிடப்பட்டுவதனை புதிய ஏற்பாட்டில் காணலாம்.

புதிய ஏற்பாட்டில் இத்தலைப்பின் பயன்பாடு வியத்தகு முடிவுகளுக்கு இட்டுச் சென்றுள்ளது. மத்தேயு நற்செய்தி குறிப்பிடும் இயேசுவின் பிறப்பில், கிழக்கில் இருந்து வந்த ஞானிகள் இயேசுவை "யூதர்களின் அரசர்" என்று குறிப்பிட்டதால், ஏரோது அரசன் குழந்தைகள் படுகொலைக்கு உத்தரவிட்டார். நான்கு நற்செய்திகளின் முடிவிலும் குறிப்பிடப்படும் இயேசுவின் பாடுகளின் விபரிப்பில், "யூதர்களின் அரசர்" என்ற தலைப்பு இயேசுவின் சாவுக்கு வழிவகுக்கிறது. 

"இயேசு, யூதர்களின் அரசர்" என்பது ""INRI"" () என இலத்தின் எழுத்துக்களின் சுருக்கமாக பயன்படுத்தப்படுகின்றது. இதனை மொழிபெயர்க்கும்போது, "நசரேனாகிய இயேசு, யூதர்களின் அரசர்" என வழங்கப்படும். இது எபிரேயம், இலத்தீன், கிரேக்கம் ஆகிய மூன்று மொழிகளில் இயேசு சிலுவையில் அறையப்பட்டபோது எழுதப்பட்டதாக யோவான் நற்செய்தி (19:20) குறிப்பிடுகிறது. கிரேக்கத்தில் இது ""ΙΝΒΙ"" () எனக் குறிப்பிடப்படுகின்றது.

புதிய ஏற்பாட்டில், "யூதர்களின் அரசர்” என்ற தலைப்பு யூதர் அல்லாதவர்களால் பயன்படுத்தப்பட்டது. அவர்கள் முறையே விவிலிய ஞானிகள், பொந்தியு பிலாத்து மற்றும் உரோமப்படைவீரர்கள். யூதத் தலைவர்கள் "இசுரேலின் அரசர்" என்பதையே பயன்படுத்தினர்.



</doc>
<doc id="244401" url="https://ta.wikipedia.org/wiki?curid=244401" title="அ. சிவசுந்தரம்">
அ. சிவசுந்தரம்

அப்புக்குட்டி சிவசுந்தரம் ("Appucutty Sivasunderam", 2 அக்டோபர் 1904 - ) இலங்கைத் தமிழ் அரசியல்வாதியும், முன்னாள் நாடாளுமன்ற உறுப்பினரும் ஆவார். 

சிவசுந்தரம் இலங்கைத் தமிழரசுக் கட்சியின் சார்பில் கிளிநொச்சி தேர்தல் தொகுதியில் மார்ச் 1960 நாடாளுமன்றத் தேர்தலில் போட்டியிட்டு 1,159 வாக்குகள் வித்தியாசத்தில் சுயேட்சையாகப் போட்டியிட்ட அன்ரன் சி. பொன்னம்பலம் என்பவரை வென்று நாடாளுமன்றம் சென்றார். சூலை 1960 தேர்தலிலும் இவர் போட்டியிட்டு வீ. ஆனந்தசங்கரியை 3,327 வாக்குகளால் வென்று மீண்டும் நாடாளுமன்றம் சென்றார். 1970 தேர்தலில் இவர் சுயேட்சையாகப் போட்டியிட்டு 196 வாக்குகள் மட்டுமே பெற்றுத் தோல்வியடைந்தார்.


</doc>
<doc id="244402" url="https://ta.wikipedia.org/wiki?curid=244402" title="மாநெல்லூர்">
மாநெல்லூர்

மாநெல்லூர் ( "Manellore")என்ற கிராமம் திருவள்ளூர் மாவட்டத்தில் உள்ள கும்மிடிப்பூண்டி வட்டத்தைச் சார்ந்த ஒரு ஊராட்சி ஆகும்.

இந்திய 2001 மக்கள் தொகை கணக்கெடுப்பின்படி 16,116 மக்கள் இங்கு வசிக்கின்றார்கள். இவர்களில் 52% ஆண்கள், 48% பெண்கள் ஆவார்கள். கும்மிடிப்பூண்டி மக்களின் சராசரி கல்வியறிவு 70% ஆகும், இதில் ஆண்களின் கல்வியறிவு 77%, பெண்களின் கல்வியறிவு 63% ஆகும். இது இந்திய தேசிய சராசரி கல்வியறிவான 59.5% விட கூடியதே. கும்மிடிப்பூண்டி மக்கள் தொகையில் 13% ஆறு வயதுக்குட்பட்டோர் ஆவார்கள்.


</doc>
<doc id="244404" url="https://ta.wikipedia.org/wiki?curid=244404" title="வே. குமாரசுவாமி">
வே. குமாரசுவாமி

வேலுப்பிள்ளை குமாரசுவாமி ("Velupillai Kumaraswamy", பிறப்பு: 31 சூலை 1919) இலங்கைத் தமிழ் வழக்கறிஞரும், அரசியல்வாதியும், முன்னாள் நாடாளுமன்ற உறுப்பினரும் ஆவார்.

குமாரசுவாமி யாழ்ப்பாண மாவட்டம் சாவகச்சேரியில் வழக்கறிஞர் வேலுப்பிள்ளை என்பவருக்குப் பிறந்தார். குமாரசுவாமி இலங்கை சட்டக் கல்லூரியில் கல்வி பயின்று கொழும்பில் வழக்கறிஞராகப் பணியாற்றினார்.

குமாரசுவாமி சட்டக்கல்லூரியில் படிக்கும் போது அகில இலங்கைத் தமிழ்க் காங்கிரஸ் கட்சியின் வேட்பாளராக சாவகச்சேரி தேர்தல் தொகுதியில் 1947 நாடாளுமன்றத் தேர்தலில் போட்டியிட்டு வெற்றி பெற்று [[[[இலங்கை நாடாளுமன்றம், 1947-1972|நாடாளுமன்றம்]] சென்றார். 1948 ஆம் ஆண்டில் தமிழ் காங்கிரசு கட்சி [[டொன் ஸ்டீபன் சேனாநாயக்க]]வின் அரசில் இணைந்ததை அடுத்து குமாரசுவாமி நாடாளுமன்ற செயலாளராக நியமிக்கப்பட்டார்.

[[இலங்கை நாடாளுமன்றத் தேர்தல், 1952|1952 தேர்தலில்]] மீண்டும் போட்டியிட்டு வெற்றி பெற்றார். 1953 ஆம் ஆண்டில் தமிழ்க் காங்கிரசு கட்சி அரசில் இருந்து விலகினாலும், குமாரசுவாமி ஆளும் [[ஐக்கிய தேசியக் கட்சி]]யில் இணைந்திருந்தார். ஐக்கிய தேசியக் கட்சி [[சிங்களம் மட்டும் சட்டம்|சிங்களம் மட்டும்]] சட்டத்திற்கு ஆதரவு தெரிவித்ததை அடுத்து குமாரசுவாமி 1956 இல் அக்கட்சியை விட்டு வெளியேறினார்.

குமாரசுவாமி [[இலங்கை நாடாளுமன்றத் தேர்தல், 1956|1956 தேர்தலில்]] [[சுயேச்சை (அரசியல்)|சுயேட்சை]]யாகப் போட்டியிட்டு [[இலங்கைத் தமிழரசுக் கட்சி|தமிழரசுக் கட்சி]] வேட்பாலர் [[வ. ந. நவரத்தினம்|வி. என். நவரத்தினத்திடம்]] தோற்றார். பின்னர் [[இலங்கை நாடாளுமன்றத் தேர்தல், மார்ச் 1960|மார்ச் 1960]], [[இலங்கை நாடாளுமன்றத் தேர்தல், 1970|1970]] தேர்தல்களில் தமிழ்க் காங்கிரசின் சார்பில் போட்டியிட்டுத் தோல்வியடைந்தார். [[இலங்கை நாடாளுமன்றத் தேர்தல், 1977|1977 தேர்தலில்]] சுயேட்சை வேட்பாளராகப் போட்டியிட்டு மீண்டும் நவரத்தினத்திடம் தோற்றார்.

[[பகுப்பு:1919 பிறப்புகள்]]
[[பகுப்பு:இலங்கைத் தமிழ்க் காங்கிரசுக் கட்சி அரசியல்வாதிகள்]]
[[பகுப்பு:இலங்கையின் 1வது நாடாளுமன்ற உறுப்பினர்கள்]]
[[பகுப்பு:இலங்கையின் 2வது நாடாளுமன்ற உறுப்பினர்கள்]]
[[பகுப்பு:யாழ்ப்பாணத்து நபர்கள்]]
[[பகுப்பு:இலங்கைத் தமிழ் வழக்கறிஞர்கள்]]
[[பகுப்பு:இலங்கை தமிழ் அரசியல் தலைவர்கள்]]
[[பகுப்பு:ஐக்கிய தேசியக் கட்சி அரசியல்வாதிகள்]]
[[பகுப்பு:இருபதாம் நூற்றாண்டு இலங்கை அரசியல்வாதிகள்]]

</doc>
<doc id="244413" url="https://ta.wikipedia.org/wiki?curid=244413" title="போரிசு நெம்த்சோவ்">
போரிசு நெம்த்சோவ்

போரிசு இயெஃபிமோவிச் நெம்த்சோவ் ("Boris Yefimovich Nemtsov", ; 9 அக்டோபர் 1959 – 27 பெப்ரவரி 2015) உருசிய அறிவியலாளரும் தாராளமயவாத அரசியல்வாதியும் ஆவார். 1990களில் அப்போதைய அரசுத்தலைவர் போரிசு எல்ட்சின் தலைமையில் வெற்றிகரமான அரசியல் வாழ்க்கை அமையப் பெற்றிருந்தார். 2000 முதல் விளாதிமிர் பூட்டினின் ஆட்சியை விமரிசித்து வந்தவர். 2015 பெப்ரவரி 27 அன்று உக்ரைனில் உருசியாவின் பங்கேற்பு குறித்தும் நாட்டில் நிலவும் நிதி நெருக்கடி குறித்தும் பூட்டினின் கொள்கைகளுக்கு எதிராக மாஸ்கோவில் பேரணி ஒன்றை ஒழுங்குபடுத்தும்போது கிரெம்லின் சுவர்கள் மற்றும் செஞ்சதுக்கத்திற்கு 200 மீட்டர்கள் தொலைவில் சுட்டுக் கொல்லப்பட்டார்.

இறக்கும் வரை நெம்த்சோவ் யாரோசுலாவ் வட்ட பிராந்திய நாடாளுமன்ற உறுப்பினராகவும், உருசியக் குடியரசுக் கட்சி, சொலிதார்னொஸ்த் என்ற எதிர்க்கட்சி இயக்கம் ஆகியவற்றின் தலைவர்களில் ஒருவராகவும் இருந்து வந்தார். விளாதிமிர் பூட்டினின் அரசை விமரிசித்து இவர் பல நூல்களை எழுதி வெளியிட்டுள்ளார்.

கார்க்கி அரசுப் பல்கலைக்கழகத்தில் பயின்று 1981 இல் இயற்பியலில் முதுகலைப் பட்டம் பெற்ற இவர், தனது 25வது அகவையில் இயற்பியலிலும், கணிதவியலிலும் முனைவர் பட்டம் பெற்றார். 1990 வரை இவர் கார்க்கி வானொலி-இயற்பியல் கல்விக் கழகத்தில் பணியாற்றி வந்தார். குவாண்டம் விசையியல், வெப்ப இயக்கவியல், ஒலியியல் ஆகியவற்றில் 60 இற்கும் மேற்பட்ட ஆக்கங்களை வெளியிட்டுள்ளார். ஒளியியல் சீரொளி ஒன்றை இவர் கண்டுபிடித்துள்ளார்.



</doc>
<doc id="244416" url="https://ta.wikipedia.org/wiki?curid=244416" title="செங்கோட்டுச்சந்தித் தொகுதி">
செங்கோட்டுச்சந்தித் தொகுதி

வடிவவியலில் செங்கோட்டுச்சந்தித் தொகுதி அல்லது செங்குத்துச்சந்தித் தொகுதி ("orthocentric system") என்பது ஒருதளத்திலமைந்த குறிப்பிட்ட நான்கு புள்ளிகளைக் கொண்ட கணமாகும். இந்நான்கு புள்ளிகளில் எவையேனும் மூன்று புள்ளிகளைக்கொண்டு உருவாக்கப்படும் முக்கோணத்தின் செங்கோட்டுச்சந்தியாக நான்காவது புள்ளி அமையவேண்டும் என்பதே இத்தொகுதிக்கான வரையறையாகும்.

நான்கு புள்ளிகள் ஒரு செங்கோட்டுச்சந்தித் தொகுதியாக இருக்கும்பொழுது, அவை ஒவ்வொன்றும் பிற மூன்று புள்ளிகளைக் கொண்டும் வரையப்படும் முக்கோணத்தின் செங்கோட்டுச்சந்தியாக இருக்கும். இவ்வாறு வரையப்படும் நான்கு முக்கோணங்களுக்கும் ஒரே வட்டம் ஒன்பது-புள்ளி வட்டமாக அமையும். இதனால் நான்கு முக்கோணங்களின் சுற்றுவட்டங்களின் ஆரங்கள் சம அளவானதாகும்.

செங்கோட்டுச்சந்தித் தொகுதியின் நான்கு புள்ளிகளைக் கொண்டு வரையக்கூடிய நான்கு முக்கோணங்களுக்கும் பொதுவானதாக அமையும் ஒன்பது-புள்ளிவட்டத்தின் மையமானது, அந்த நான்கு புள்ளிகளின் திணிவு மையத்தில் அமையும். அந்த நான்கு புள்ளிகளில் ஏதாவது இரு புள்ளிகளை இணைத்து வரையக்கூடிய ஆறு கோட்டுத்துண்டுகளின் நடுப்புள்ளிகள் வழியாக இந்தப் பொது வட்டம் செல்லும் என்பதால் ஒன்பது-புள்ளி வட்டமையத்திற்கும் அந்த ஆறு நடுப்புள்ளிகளில் எந்தவொன்றுக்கும் இடைப்பட்ட தூரமே ஒன்பது-புள்ளி வட்டத்தின் ஆரமாகவும் இருக்கும். 

மேலும், தொகுதியின் நான்கு புள்ளிகளில் மூன்றினைக் கொண்டு வரையப்பட்ட முக்கோணத்தின் சுற்றுவட்ட மையத்தையும் அம்முக்கோணத்திற்குச் செங்கோட்டுச்சந்தியாக அமையக்கூடிய தொகுதியின் நான்காவது புள்ளியையும் இணைக்கும் கோட்டுத்துண்டின் நடுப்புள்ளியாகவும் இந்தப் பொது ஒன்பது-புள்ளி வட்டம் அமையும்.

தொகுதியின் நான்கு புள்ளிகளில் எவையேனும் மூன்றினைக் கொண்டு வரையக்கூடிய நான்கு முக்கோணங்களின் உள்வட்டங்கள், வெளிவட்டங்கள் ஆகிய 16 வட்டங்களையும் இந்தப் பொது ஒன்பது-புள்ளி வட்டம் தொடும்.

செங்கோட்டுச்சந்தித் தொகுதியின் நான்கு புள்ளிகளை இரண்டிரண்டாக இணைக்கக் கிடைக்கும் ஆறு கோட்டுத்துண்டுகளையும் கோடுகளாக நீட்டிக்கும்பொழுது, அவை ஏழு சந்திப்புப் புள்ளிகளைத் தோற்றுவிக்கும். இந்த ஏழு புள்ளிகளில் நான்கு செங்கோட்டுச்சந்தித் தொகுதியின் நான்கு புள்ளிகளாகவும், மீதமுள்ள மூன்றும் குத்துக்கோடுகளின் அடிப்புள்ளிகளாக இருக்கும். இந்த மூன்று குத்துக்கோடுகளின் அடிப்புள்ளிகளை இணைத்து வரையப்படும் முக்கோணமானது, செங்கோட்டுச்சந்தித் தொகுதியின் நான்கு புள்ளிகளைக் கொண்டு வரையக்கூடிய நான்கு முக்கோணங்களுக்கும் பொதுவான ஆர்த்திக் முக்கோணமாகும். 

செங்கோட்டுச்சந்தித் தொகுதியின் நான்கு புள்ளிகளில் ஒன்று இந்தப் பொது ஆர்த்திக் முக்கோணத்தின் உள்வட்டமையமாகவும், மீதமுள்ள மூன்று புள்ளிகளும் ஆர்த்திக் முக்கோணத்தின் வெளிவட்டமையங்களாகவும் அமைகின்றன. மேலும் மூலத்தொகுதியிலுள்ள நான்கு புள்ளிகளில் பொது ஒன்பது-புள்ளி வட்டமையத்திற்கு அருகாமையிலுள்ள புள்ளியே பொது ஆர்த்திக் முக்கோணத்தின் உள்வட்டமையமாக இருக்கும். இதன்படி, ஒரு முக்கோணத்தின் உள்வட்டமையமும் அதன் வெளிவட்டமையங்களும் ஒரு செங்கோட்டுச்சந்தித் தொகுதியாக இருக்குமென்பதை அறியலாம்.

செங்கோட்டுச்சந்தி தொகுதியின் நான்கு புள்ளிகளில், ஆர்த்திக் முக்கோணத்தின் உள்வட்டமையமாக அமையும் புள்ளியை "H" என்றும் மீதமுள்ள மூன்று புள்ளிகளை "A", "B", "C" எனவும் குறித்தல் வழமையாகக் குறிக்கப்படுகின்றன. இநத இயலுறு அமைப்பில் (normalized configuration) "H" புள்ளியானது எப்பொழுதும் முக்கோணம் "ABC" இன் உட்புறத்திலும். முக்கோணம் "ABC" ஒரு குறுங்கோண முக்கோணமாகவும் இருக்கும். தொகுதியின் நான்கு புள்ளிகளைக்கொண்டு வரையக்கூடிய நான்கு முக்கோணங்கள் " ABC" , "ABH" , "ACH" , "BCH" ஆகும். தொகுதியின் நான்கு புள்ளிகளை இரண்டிரண்டாக இணைக்கக் கிடைக்கும் ஆறு கோட்டுத்துண்டுகள்: "AB", "AC", "BC", "AH", "BH", "CH." இக்கோடுகளால் கிடைக்கும் ஏழு சந்திப்புப் புள்ளிகள்: "A", "B", "C", "H" (செங்குத்துச்சந்தித் தொகுதியின் நான்கு புள்ளிகள்); "H", "H", "H" (முக்கோணம் "ABC" குத்துக்கோடுகளின் அடிப்புள்ளிகள் மற்றும் ஆர்த்திக் முக்கோணத்தின் உச்சிகள்).

ஒரு செங்கோட்டுச்சந்தித் தொகுதியின் நான்கு புள்ளிகளால் அமையக்கூடிய நான்கு முக்கோணங்கள் ஒவ்வொன்றிலும் ஆர்த்திக் முக்கோணத்தின் பக்கங்கள் அதன் மூல முக்கோணத்தின் பக்கங்களைச் சந்திக்கும் மூன்று புள்ளிகளின் வழியாகச் செல்லும் கோடு ஆர்த்திக் அச்சு அல்லது செங்குத்து அச்சு என அழைக்கப்படுகிறது. எனவே ஒரு செங்கோட்டுச்சந்தித் தொகுதிக்கு நான்கு ஆர்த்திக் அச்சுகள் உள்ளன.

செங்கோட்டுச்சந்தித் தொகுதியின் இயலுறு அமைப்பில், முக்கோணம் "ABC" இன் ஆர்த்திக் முக்கோணம் "HHH" ஆகும். இதில் ஆர்த்திக் முக்கோணத்தின் பக்கங்கள் "H " "H", "H " "H", "H " "H" மூன்றும் மூலமுக்கோணம் "ABC" இன் பக்கங்கள் "BC" , "AB" , "AC" ஐ சந்திக்கும் புள்ளிகள் முறையே "O", "O", "O" எனில், இம்மூன்று புள்ளிகளின் வழியே செல்லும்கோடு ஆர்த்திக் அச்சாகும்.

இதே போல தொகுதியின் மற்ற மூன்று முக்கோணங்களும் ("ABH", "ACH" and" BCH") ஆர்த்திக் அச்சுகளைக் காணலாம்.


இதில் "R" -நான்கு முக்கோணங்களின் சமஅளவுச் சுற்றுவட்ட ஆரமாகும். சைன் விதியைப் பயன்படுத்தக் கிடைக்கும் முடிவு:



</doc>
<doc id="244419" url="https://ta.wikipedia.org/wiki?curid=244419" title="திரு ஆட்சிப்பீடம்">
திரு ஆட்சிப்பீடம்

திரு ஆட்சிப்பீடம் அல்லது திருப்பீடம்‎ () என்பது உரோமையில் உள்ள கத்தோலிக்க திருத்தந்தையின் ஆட்சிப்பீடத்தின் எல்லையினைக் குறிக்கும். இது உலகளாவிய கத்தோலிக்க திருச்சபையின் தலைமையகமாகவும், பிற ஆட்சிப்பீடங்களில் முதன்மையானதாகவும் கருதப்படுகின்றது. திருத்தூதர் பேதுரு உரோமையில் மறைபணியாற்ற வந்தபோது இதனை நிருவினார் என நம்பப்படுகின்றது.

திரு ஆட்சிப்பீடம் ஒரு இறைமையுள்ள நாட்டுக்கு ஒப்பானதாகக்கருதப்படுகின்றது. இதற்கு உரோமைச் செயலகம் என்னும் மைய்ய அரசும் அதன் அரசுத் தலைவராக கர்தினால் செயலரும் உள்ளனர். பிறநாடுகளோடு இது பண்ணுறவாண்மை கோண்டுள்ளது. இதன் அரசு சார் எல்லைகள் வத்திக்கான் நகரின் எல்லைகள் ஆகும்.

பொதுவாகப் பலராலும் வத்திக்கான் நகரும், திரு ஆட்சிப்பீடமும் ஒன்றாகவே தவறாகக் கருதப்படாலும், இவை இரண்டும் வேவ்வேறானவையாகும். 1929இல் ஏற்றுக்கொள்ளப்பட்ட இலாத்தரன் உடன்படிக்கையினால் வத்திக்கான் நகர் உருவானது. ஆனால் திரு ஆட்சிப்பீடம் பழங்காலமுதலே உள்ளது. மேலும் வெளிநாடுகளுக்கான திருத்தந்தையின் தூதர்கள் திரு ஆட்சிப்பீடத்தின் தூதர்களே அன்றி, வத்திக்கான் அரசின் தூதர்கள் அல்ல. ஐநா போன்ற பண்நாட்டு அவைகள் வத்திக்கான் நகருக்கு பதிலாக திரு ஆட்சிப்பீடத்துடனேயே வெளியுறவு கொள்கைகளையும் ஒப்பந்தங்களையும் மேற்கொள்கின்றன.


</doc>
<doc id="244423" url="https://ta.wikipedia.org/wiki?curid=244423" title="தனித் திருச்சபை">
தனித் திருச்சபை

தனித் திருச்சபை (; ) என்பது திருச்சபைச் சட்டத் தொகுப்பின்படி ஆயர் அல்லது அவருக்கு இணையான அதிகாரி ஒருவரால் வழிநடத்தப்படும் திருச்சபை சமூகத்தைக்குறிக்கும். கத்தோலிக்கத் திருச்சபையானது தனித்திருச்சபைகளின் கூட்டமைப்பாக உள்ளது; 

இருவகையான தனித் திருச்சபைகள் உள்ளன:


</doc>
<doc id="244424" url="https://ta.wikipedia.org/wiki?curid=244424" title="முதலாம் புலிகேசி">
முதலாம் புலிகேசி

முதலாம் புலிகேசி (Pulakesi I 543–566) என்பவன் சாளுக்கிய மரபின் ஒரு அரசனவான். இவனுக்குப் பின்னர் இவன் மரபினர் மேற்கு தக்காணம் முழுவதும் உள்ளடக்கியிருந்த ஒரு பேரரசை ஆட்சி செய்தனர். மற்றும் அவருடைய மரபினர் கர்நாடகம் மற்றும் ஆந்திரப் பிரதேசத்தின் பெரும்பகுதியையும் ஆண்டனர். புலிகேசி கதம்பர் மரபினரை வெற்றிகொண்டு சாளுக்கியப் பேரரசை நிறுவினான். இவனுக்கு சத்யாச்சரியன், வல்லபன், தர்மமகாராஜன் போன்ற பட்டங்கள் இருந்தன.

சாளுக்கியப் பதிவுகளில் இந்த மரபின் இரண்டு ஆரம்ப தலைவர்கள், ஜெயசிம்ம வல்லபன் (500-520) மற்றும் அவரது மகன், ரங்கரங்கன் (520-540) ஆகியோர் பற்றிக் குறிப்பிடப்பட்டுள்ளது. அவர்கள் கதம்பர்கள் கீழ் சிற்றரசர்களாக இருந்திருக்க வேண்டும், ஆனால் இவர்கள் பற்றி கொஞ்சம்தான் தெரியவருகிறது.

முதலாம் புலிகேசி ரங்கரங்கனின் மகன் ஆவான். இவன் காலத்தில்தான் சாளுக்கிய மரபினர் சுயாட்சி பெற்றனர். சாளுக்கியப் பேரரசின் உண்மையான நிறுவனர் என்ற புகழைப் பெற்றான். இவன் வெற்றிகரமாக கதம்பர்களின் அதிகாரத்தை மீறித் தன்னாட்சி பெற்றான். இவன் வாதபியைத் (பாதமி) தனது தலைநகராக ஆக்கிக்கொண்டான் அங்கு ஒரு வலுவான மலைக் கோட்டை கட்டிக்கொண்டான். இந்தப் புதிய கோட்டை ஆறுகள் மற்றும் செங்குத்தான மலைகளால் சூழப்பட்டிருந்தது. 

புலிகேசியால் அசுவமேத யாகம் , இரண்யகர்பன் , அக்னிஸ்தமா , வாஜ்பேயி , பவுஷ்யுவர்ணா, பவுண்டரிகா போன்ற வேள்விகள் செய்யப்பட்டதாக, சக 565 (543 CE), .55 ஆண்டைய தனது வாதாபியின் தலைமைக் கல்வெட்டு மூலம் வழங்கப்படுகிறது அறியப்படுகிறது.

முதலாம் புலிகேசி காலத்தில் சாளுக்கிய அரசு உடனடியாகப் பெரிதளவில் விரிவாக்கம் பெறவில்லை. எனினும் அவரது வெற்றிகளால் பேரரசின் எல்லை ஓரளவுக்கு விரிவு கண்டது. மேற்குக் கடற்கரையைத் தன் கட்டுப்பாட்டில் கொண்டுவந்ததனால் அரபிக் கடலின் வணிகத் தடங்களால் ஆதாயம் கிடைத்தது. 







</doc>
<doc id="244426" url="https://ta.wikipedia.org/wiki?curid=244426" title="ரிசபநாதர்">
ரிசபநாதர்

ரிசபநாதர் அல்லது ரிசபதேவர் அல்லது ஆதிநாதர் (Rishabha or Adinatha) சமண சமயத்தை நிறுவியர். 24 சமண சமய தீர்த்தாங்கரர்களில் முதலாமவர். தீர்த்தங்கரர்’ என்பதற்குத் ‘தம் ஆன்மாவைப் பிறவிக்கடலிலிருந்து கரையேற்றிக் கொண்டவர்’என்பது பொருள்.. இச்வாகு அரச குலத்தில் கோசல நாட்டு மன்னர் நபிராஜா-மருதேவி தம்பதியர்க்கு அயோத்தில் பிறந்தவர்.

ரிஷபதேவருக்கு சுனந்தா மற்றும் சுமங்களா என இரண்டு மனைவிகள். சுனந்தாவிற்கு பாகுபலி மற்றும் சுந்தரி என இரண்டு மக்கள் பிறந்தனர். சுமங்களாவிற்கு பரதன் மற்றும் பிராமி என்ற இரண்டு மக்கள் பிறந்தனர். இதில் பரதன் ரிஷபதேவரின் மூத்த மகன்.

கோசல நாட்டின் அயோத்தியைத் தலைநகராகக் கொண்ட வடபகுதியை பரதனுக்கும், போதானப்பூர் நகரை தலைநகராகக் கொண்ட தென் பகுதியை பாகுபலிக்கும் பங்கிட்டு வழங்கிய ரிஷபதேவர் பின் துறவறம் பூண்டு, இமயமலை நோக்கி பயணமானார். கையிலை எனப்படும் அஷ்டபாத மலையை கடக்கையில், இறைவன் , சமவசராணம் (samavasarana) எனப்படும் தெய்வீகத்தைப் பரப்பும் கூடத்தை ரிஷபதேவருக்கு அமைத்துக் கொடுத்தார். தனது 84வது அகவையில் கையிலை மலையில் வீடுபேறு அடைந்தார். அவரது உபதேசங்கள் அடங்கிய நூலின் தொகுப்பிற்கு பூர்வ வேதம் என்பர்.

பிற்காலத்தில் பரதன் இந்திய நாட்டின் பேரரசனாகி மறைந்தபின் இந்தியா "பாரத வர்சம்" என்றும் "பரதகண்டம்" என்றும் அழைக்கப்படலாயிற்று..

பாகுபலி துறவறம் பூண்டு சமண சமயத்தை தென்னிந்தியாவில் பரப்பி வந்தார். பின்னாட்களில் பாகுபலிக்கு சரவணபெலகுளா என்ற ஊரில் மாபெரும் உருவச்சிலை அமைக்கப்பட்டது.




</doc>
<doc id="244427" url="https://ta.wikipedia.org/wiki?curid=244427" title="பாண்டியன் அதிவிரைவுத் தொடருந்து">
பாண்டியன் அதிவிரைவுத் தொடருந்து

பாண்டியன் அதிவிரைவு வண்டி, இந்திய இரயில்வேயின் ஒரு மண்டலமான தெற்கு இரயில்வேயால் மதுரை சந்திப்பு மற்றும் சென்னை எழும்பூர் இடையே திருச்சிராப்பள்ளி வழியாக இயக்கப்படும் ஒரு அதிவிரைவுத் தொடருந்து ஆகும் (மறுதலையாகவும்).

மதுரையைத் தலைமையிடமாக கொண்ட பாண்டியர்கள் பெயரால் இத்தொடருந்து அழைக்கப்படுகிறது. செங்கல்பட்டு, விழுப்புரம், விருதாச்சலம், அரியலூர், திருச்சி மற்றும் திண்டுக்கல் முதலிய நகரங்கள் வழியே 497 கி.மீ. பயணிக்கிறது. இதன் அதிகபட்ச வேகம் 110 கி.மீ/மணி. இது தெற்கு இரயில்வேயின் குறிப்பிடத்தக்க வண்டிகளுள் ஒன்றாகும். இது ராக்போர்ட் விரைவுத்தொடருந்துடன் பெட்டிகளைப் பகிர்ந்து கொள்கிறது. இத் தொடருந்து மதுரை பணிமனையில் பராமரிக்கப்படுகிறது.
வண்டி எண் 12637 சென்னை எழும்பூரிலிருந்து 21.20 மணிக்குப் புறப்பட்டு மதுரை சந்திப்பை 6.15 மணிக்கு அடைகிறது. மறுமார்க்கமாக வண்டி எண் 12638 மதுரை சந்திப்பிலிருந்து 20.35 மணிக்கு புறப்பட்டு சென்னை எழும்பூரை 05.35 மணிக்கு அடைகிறது.

2014 இலிருந்து முதல் வகுப்பு பெட்டி நீக்கப்பட்டது.
இது தென்னக இரயில்வேயின் அதிவேக வண்டிகளுள் ஒன்றாகும். முழுவதும் மின்சார என்ஜினால் இயக்கப்படும் இதன் சராசரி வேகம் 54 கி.மீ/மணி மற்றும் அதிகபட்ச வேகம் 110 கி.மீ/மணி


</doc>
<doc id="244429" url="https://ta.wikipedia.org/wiki?curid=244429" title="2015 இந்திய ஒன்றியத்தின் வரவு செலவுத் திட்டம்">
2015 இந்திய ஒன்றியத்தின் வரவு செலவுத் திட்டம்

நிதியமைச்சர் அருண் ஜெட்லி 2015- 2016ஆம் ஆண்டுக்கான வரவு செலவுத் திட்டத்தை பிப்ரவரி 28, 2015 அன்று தாக்கல் செய்தார்.









































 

</doc>
<doc id="244432" url="https://ta.wikipedia.org/wiki?curid=244432" title="மராட்டி மொழி நாள்">
மராட்டி மொழி நாள்

மராட்டி மொழி நாள் (மராட்டியில் जागतिक मराठी भाषा दिवस, मराठी भाषा दिन | ஜாகாதிக் மராட்டி பாஷா திவஸ், மராட்டி பாஷா தின்), ஆண்டுதோறும் பிப்ரவரி 27-ஆம் நாளில் மகாராட்டிர மாநிலத்தில் அனுசரிக்கப்படுகிறது. மராட்டியக் கவிஞரும் எழுத்தாளருமான வி. வா. சிருவாதுகரின் பிறந்தநாள் அன்று கடைப்பிடிக்கப்படுகிறது. மகாராட்டிர அரசின் உத்தரவின் அடிப்படையில் அரசு அலுவலகங்களும், கல்விக்கூடங்களும், மராட்டி மொழியின் இலக்கிய வளத்தை எடுத்துரைக்கும் கட்டுரைப்போட்டிகளையும், கருத்தரங்கங்களையும் நடத்துமாறு உத்தரவிடப்பட்டுள்ளன.


</doc>
<doc id="244437" url="https://ta.wikipedia.org/wiki?curid=244437" title="தமிழ் மென்பொருள் உருவாக்கும் மையம்">
தமிழ் மென்பொருள் உருவாக்கும் மையம்

தமிழ் மென்பொருள் உருவாக்கும் மையம் (Tamil Software Incubation Centre) தமிழ் இணையக் கல்விக்கழகத்தில் தொடங்கப்பட்டுள்ளது. தமிழில் மென்பொருள்கள் உருவாக்கும் நோக்கத்துடன், தமிழ் இணையக் கல்விக்கழகத்தில், தமிழ் மென்பொருள் உருவாக்கும் மையத்திற்கு, தமிழ்நாடு அரசு ரூ. 45.00 லட்சம் நிதி வழங்கியுள்ளது. .

 தமிழில் மென்பொருள் உருவாக்கும் எண்ணம் உடையவர்கள் மற்றும் கணினியில் இடவசதி தேவைப்படுகிறவர்கள். தனிநபர்களிடமிருந்து மாதம் ஒன்றுக்கு ரூ.4,000/-மும் மாணவர்களிடமிருந்து மாதம் ஒன்றுக்கு ரூ.1,000/-மும், சிறு மற்றும் குறு நிறுவனங்களிடமிருந்து ரூ 10,000/-மும் சேவைக் கட்டணம் வசூலிக்கப்படுகிறது.

 திட்டத்திற்கேற்ப ஆறுமாதம் முதல் ஒருவருடம் வரை.




</doc>
<doc id="244439" url="https://ta.wikipedia.org/wiki?curid=244439" title="மாணிக்காபுரம்">
மாணிக்காபுரம்

மாணிக்காபுரம் தமிழ்நாட்டின் திருப்பூர் மாவட்டத்திலுள்ள பல்லடம் ஊராட்சி ஒன்றியத்தைச் சேர்ந்த ஒரு ஊராட்சியாகும். இக்கிராமம் தொன்மையான நதிக்கரை நாகரிகங்களில் ஒன்றான கொடுமணல் நாகரிகத்தைக் கொண்டிருக்கும் நொய்யல் ஆற்றங்கரையில் அமைந்துள்ளது.

நொய்யல் ஆற்றில், காசிபாளையம் தடுப்பணையில் இருந்து, ஆறு கிலோ மீட்டர் நீளமுள்ள அகலமான ஓடை வழியாக இக்குளத்துக்குத் தண்ணீர் வருகிறது. 120 ஏக்கர் பரப்பளவில் பெரிய குளமாக, இது உள்ளது. 8.9 மில்லியன் கன அடி நீர் தேங்கும் கொள்ளளவு கொண்டது; 6,000 ஏக்கர் நிலங்கள் பாசன வசதி பெறும்.
இக்குளத்துக்கு, நொய்யல் ஆற்றில் இருந்து தண்ணீர் பிரித்து அனுப்பும் தடுப்பணை, சாயக்கழிவு நீர் பிரச்னை காரணமாக, இரண்டு இடங்களில் உடைக்கப்பட்டது. இதனால், பல ஆண்டுகளாகக் குளத்துக்குத் தண்ணீர் வராமல் உள்ளது.



</doc>
<doc id="244443" url="https://ta.wikipedia.org/wiki?curid=244443" title="பாலச்சந்திரன் என்றொரு பெயரும் எனக்கு உண்டு (நூல்)">
பாலச்சந்திரன் என்றொரு பெயரும் எனக்கு உண்டு (நூல்)

பாலச்சந்திரன் என்றொரு பெயரும் எனக்கு உண்டு என்பது புலியூர் முருகேசன் எழுதிய தமிழ்ச் சிறுகதைகளின் ஒரு தொகுப்பு நூல் ஆகும். இந்த நூல் 2014 ஆம் ஆண்டு ஆம்பிரம் பதிப்பகத்தால் வெளியிடப்பட்டது. 

இந்த நூல் கொங்கு வேளாளர் சமூகத்தினரைத் தவறாக விவரித்து உள்ளதாக விமர்சனங்கள் முன்வைக்கப்பட்டன. இதனைத் தொடர்ந்து சிலர் இவரை வீட்டுக்குச் சென்று கடத்திச் சென்று, மரத்தில் கட்டி தாக்கியுள்ளதாகச் செய்திகள் வெளியாகி உள்ளன. இவரது நூல் தடை செய்யப்பட வேண்டும் என்றும், இவர் கைது செய்யப்பட வேண்டும் என்றும் தண்டிக்கப்பட வேண்டும் என்றும் கொங்குநாடு மக்கள் தேசிய கட்சி கோரிக்கை விடுத்துள்ளது.


</doc>
<doc id="244446" url="https://ta.wikipedia.org/wiki?curid=244446" title="புலியூர் முருகேசன்">
புலியூர் முருகேசன்

புலியூர் முருகேசன் தமிழ்நாட்டின் திண்டுக்கல் மாவட்டத்தைச் சேர்ந்த தமிழ் எழுத்தாளர் ஆவார். இந்திய ஆயுள் காப்பீட்டுக் கழகத்தின் முகவராகப் பணியாற்றி வருகின்றார். பல சிறு புதினங்களை எழுதியுள்ளார். இவர் தற்போது கரூர் அண்மையில் உள்ள புலியூர் என்றவிடத்தில் குடும்பத்துடன் வாழ்ந்து வருகின்றார். 

இவரது சிறுகதைகளின் தொகுப்பு 2014ஆம் ஆண்டு திசம்பரில் பாலச்சந்திரன் என்றொரு பெயரும் எனக்கு உண்டு என்ற பெயரில் வெளியாகி உள்ளது. இதிலுள்ள கதை ஒன்றில் திருநங்கையின் வாழ்க்கை வரலாற்றை ஒரு குறிப்பிட்ட சமுதாயத்தைச் சேர்ந்தவர்களை மையமாக வைத்துக்கொண்டு எழுதியுள்ளார். இதனால் இந்நூலைத் தடை செய்யவும் முருகேசன் மீது நடவடிக்கை எடுக்கப்படவும் கோரிக்கையும் போராட்டங்களும் எழுந்துள்ளன. இவ்வாறு பேச்சுரிமைகளில் குறுக்கிடுவதற்கு கருத்துரிமை பாதுகாப்புக் கூட்டியக்கம் என்ற கூட்டமைப்பு கண்டனம் தெரிவித்துள்ளது. 


</doc>
<doc id="244447" url="https://ta.wikipedia.org/wiki?curid=244447" title="தமிழ்நாட்டுக் கல்வி இயக்கம்">
தமிழ்நாட்டுக் கல்வி இயக்கம்

தமிழ்நாட்டுக் கல்வி இயக்கம் என்பது தமிழ்நாட்டில் அனைவருக்கும் சமமான தரமான கட்டணமற்ற தாய்மொழிக் கல்வியை வேண்டியும், தாய்மொழியில் கல்விகற்றோருக்கு அரசுப் பணிகளில் முன்னுரிமையை வேண்டியும், தாய்மொழி வழியிலான கல்வி உரிமைகளை வலியுறுத்தியும் முன்னெடுக்கப்படும் இயக்கம் ஆகும். இதன் ஒருங்கிணைப்பாளாராகப் பொழிலன் செயற்படுகிறார். 

2015 இல் உலகத் தாய்மொழி நாளை முன்னிட்டு தமிழ்நாட்டு மாவட்ட தலைநகரங்களில் "தமிழே கல்வி மொழி, தமிழ்வழிப் படித்தோர்க்கே வேலை, தமிழ்நாட்டிற்கே கல்வி உரிமை" என்ற கோரிகளை வலியுறுத்தி பேரணிகளை இவர்கள் நடத்தி உள்ளார்கள். இந்தப் பேரணியில் தமிழக விவசாயிகள் சங்கம், தமிழ்நாட்டு அறிவியல் இயக்கம், இந்திய மாணவர் சங்கம், பகுத்தறிவாளர் கழகம், திராவிடர் கழகம், மதவெறி எதிர்ப்புக் கூட்டமைப்பு, அரசியல் கட்சிகள் உட்பட்ட பல்வேறு அமைப்புகள் பங்கெடுத்தன.


</doc>
<doc id="244457" url="https://ta.wikipedia.org/wiki?curid=244457" title="காக்கை பாடினியார் நச்செள்ளையார்">
காக்கை பாடினியார் நச்செள்ளையார்

காக்கை பாடினியார் நச்செள்ளையார் கடைச்சங்ககாலப் பெண்பால் புலவர்களில் ஒருவர். சங்கநூல் தொகுப்பில் இவரது பாடல்கள் 12 உள்ளன.

இவரின் பாடல்கள் எட்டுத்தொகை நூல்களில் இடம் பெற்றுள்ளன. 

நச்செள்ளை என்பது இவரின் இயற்பெயர் ஆகும். இப்பெயரில் பலர் இருந்த காரணத்தால் காக்கையைப் பாடிய இவர் காக்கைப் பாடினியார் நச்செள்ளையார் என அழைக்கப்பெற்றுள்ளார். குறுந்தொகையில் இவர் தம் பாடல் ஒன்றில் 'விருந்து வரக் கரைந்த காக்கையது பலியே’ என்று குறிப்பிட்டுள்ளமையால் இவரைக் காக்கை பாடினியார் என்று குறிப்பிட்டுள்ளனர். காக்கைக்கு உணவிடும் வழக்கம் சங்க காலத்தில் இருந்தது என்பதற்கு இப்பாடல் சான்று. அக்காக்கைக்கு வைக்கப்படும் சோறு ‘பலி’ எனக்குறிக்கப்பெற்றுள்ளது. காக்கை கத்தும் ஒலியைக் கரைதல் என்றும் இப்பாடல் குறிப்பிடுகிறது. 

இவர் தொண்டி என்ற ஊரைப் பாடியதால் பாண்டிய நாட்டைச் சேர்ந்தவராக இருக்கலாம். இவர் பதிற்றுப் பத்தில் ஆடுகோட்பாட்டுச் சேரலாதனைப் பாடியதால் சேர நாட்டைச் சார்ந்தவர் என்ற கருத்தும் உள்ளது. பதிற்றுப் பத்தின் பதிகம் இவரை ‘அடங்கிய கொள்கைக் காக்கைப் பாடினியார்’ என்று குறிப்பிடுகின்றது. இதன்காரணமாக சான்றாண்மைத் தன்மை வாய்ந்தவராக இப்புலவர் அறியப்பெறுகின்றார்.

இவரது பாடல் கூறும் செய்திகள்:

 "திண்தேர் நள்ளி கானத்து அண்டர்

என்பது காக்கைப் பாடினியார் பாடிய பாடல் ஆகும். இப்பாடல் முல்லைத் திணைப் பாடலாகும். இதன் துறை பிரிந்து வந்த தலைமகன் நன்கு ஆற்றுவித்தாய் என்றற்குத் தோழி உரைத்தது என்பதாகும். அதாவது தலைவன் பிரிந்து சென்றுவிட்டான். அவன் வரும்வரை தலைவிக்கு துன்பம் வராமல் பாதுகாத்து வந்தவள் தோழி. அவளின் பாதுகாப்பினைப் பாராட்டிய தலைவனுக்குத் தோழி சொன்ன பாடலாக இது அமைகின்றது. பொருள் தேடிக்கொண்டு தலைவன் திரும்பிவிட்டான். நான் திரும்புவரையில் தலைவியை நன்கு ஆற்றுவித்தாய் என்று தோழியைப் பாராட்டினான். அதற்குத் தோழி சொல்கிறாள். காக்கை விருந்து வரப்போவதை அறிவிக்கும் அறிகுறியாகக் கரையும். (இது ஒரு நம்பிக்கை) இங்குக் காக்கை ஒவ்வொரு நாளும் கரைந்தது. அதைக் காட்டி இதோ வந்துவிடுவரார் என்று கூறித் தலைவியைத் தேற்றிவந்தேன். உண்மையில் நீ அந்தக் காக்கையைத்தான் பாராட்ட வேண்டும். பாராட்டும் முகத்தான் அதற்கு விருந்தாகப் பலியுணவு தரவேண்டும்.

தொண்டி என்ற ஊரில் உள்ள வயல்களில் விளைந்த வெண்மையான நெல் மிகவும் புகழ் வாய்ந்தது. கடையெழு வள்ளல்களுள் ஒருவனான நள்ளி என்பவன் காட்டில் வாழும் பசுக்களின் பால் வழியாகப் பெற்ற நெய்யும் புகழ் வாய்ந்தது. வெண்ணெல்லைச் சோறாக்கி அதனுடன் நெய்யைக் கலந்து நெய்ச்சோறு செய்து ஏழு மண் பானைகளில் அவற்றை வைத்து அதனை காக்கைகளுக்கு படையலாகப் படைத்தாலும் அது அக்காக்கை செய்த உதவிக்குச் சிறிய நன்றியாகவே இருக்கும். ஏனெனில் அக்காக்கை காலையில் தலைவன் வருவான் என்பதைச் சொல்வதாகக் கரைந்தது. மாலை தலைவன் தலைவியை நாடிப் பெரும்பொருளுடன் வந்துவிட்டான். ஆகவே காக்கை செய்த உதவிக்கு எவ்வளவு சோறு கொடுத்தாலும் அது சிறிய அளவினதே ஆகும்.

தோழி காக்கை கரைந்ததை நல்ல நிமித்தமாக எடுத்துக்கொண்டு காக்கைக்கு நன்றி சொல்வதன் வழியாக வந்த தலைவனுக்கு நன்றியைத் தெரிவிக்கிறாள். தலைவனிடம் நேருக்கு நேராக நன்றியைத் தெரிவிப்பது என்பதுகூட ஆண்மகனிடம் பேசுவதில் எல்லை மீறிவிடலாம் என்பதால் தன் நன்றியைக் காக்கையிடம் வைத்து இப்பாடலில் காட்டுகிறாள் தோழி. 

நள்ளி கானத்தில் அண்டர் வளர்த்த பசுக்கள் தந்த பாலில் காய்ச்சிய நெய்யில் குழைத்து, தொண்டியில் விளைந்த நெல் முழுவதையும் கொண்டு சோறாக்கிப் பிணைந்து, ஏழு உண்கலங்களில் பலியுணவாக வைத்தாலும் அந்தக் காக்கைகள் நாளும் கரைந்து சொன்ன நற்செய்திக்குச் செயத நன்றி சிறிதேயாகும். - தோழி கூற்று.

 "நரம்பு எழுந்துஉலறிய திறம்பட மென்தோள் 

இப்பாடலின் திணை தும்பைத் திணையாகும். இரு அரசர்கள் நேருக்கு நேராகப் போர் செய்யும்போது ஏற்படும் விளைவுகளைப் பாடுவது தும்பைத் திணைப் பாடல் என்று குறிப்பிடுவர். இதற்கு அடையாளப் பூ தும்பை ஆகும். இந்தப் பாடல் உவகைக் கலுழ்ச்சி என்னும் துறையைச் சேர்ந்தது. விழுப்புண் பெற்ற உடலைக் கண்டு மகிழ்ந்து கண்ணீர் வடிப்பது இத்துறையாகும். உவகைக் கலுழ்ச்சி என்பது ஆனந்தக் கண்ணீர். வீரத்தாய் ஒருத்தி மகிழ்ச்சிக் கண்ணீர் விடுவதை இந்தப் பாடல் தெரிவிக்கிறது. 

அந்தத் தாய் நரம்பு தெரியும்படி இளைத்துக் காணப்பட்டாள். அவளது இடுப்பு முளரி(விறகு) போல் இருக்கிறது. போருக்குச் சென்ற அவளது மகன் திரும்பிவிட்டான் என்று பலர் அவளிடம் கூறினர். 

இதனைக் கேட்ட தாய் சொன்னவர்கள்மீது சினம் கொண்டாள். என்மகன் போரைக் கண்டு மனம் உடைந்திருந்தால் அவன் பாலுண்ட என் முலையை அறுத்தெறிவேன் என்று சொல்லிக்கொண்டு அறுப்பதற்கான வாளுடன் போர்க்களம் சென்றாள். போர்க்களத்தில் கிடக்கும் பிணங்களில் தன் மகனைத் தேடிப் பார்த்தாள். கண்டாள். அவன் மார்பில் வெட்டப்பட்டுத் சிதைந்து கிடந்தான். அதனைக் கண்டதும் அவளுக்கு மகிழ்ச்சிக் கண்ணீர் பொங்கியது. அவனைப் பெற்றபோது அடைந்த மகிழ்ச்சியைக் காட்டிலும் அதிக மகிழ்ச்சியில் அவள் அப்போது திளைத்தாள்.

தமிழ்ப் பெண்களின் வீரத்தைக் காட்டும் பாடல் இதுவாகும். இப்பாடலில் தன் மகன் போர் செய்யும் முதுகு காட்டினான் என்று பலர் சொல்ல அவ்வாறு அவன் முதுகு காட்டியிருந்தால் அவனுக்கு பால் தந்த மார்பினை அறுத்துவிடுவேன் என்ற ஒரு தாய் போர்க்களம் புகுந்த செய்தியைக் குறிப்பிடுகின்றது. இப்பாடலில் அந்த வீரப்பெண்ணை முதியவள் என்று குறிக்கிறது பாடல். அவளின் உடலில் நரம்புகள் வெளிப்பட தெரியும் அளவிற்கு அவள் முதுமை பெற்றவளாக உள்ளாள். தாமரை போன்ற அடிவயிற்றினை உடையவளாக அவள் விளங்கினாள். இப்பாடலில் இடம்பெறும் முதியவள், முலை, துழவுவோள், உவந்தனள் போன்ற சொற்கள் இப்பாடல் ஒரு பெண்பாற் புலவரால் இயற்றப்பெற்றது என்பதற்குச் சான்றுகள் ஆகும். இம்முதியவள் பெற்ற சிறுவன் (போர்க்குரிய வயதினை அடையாதவன்) போரில் முதுகு காட்டினான் எனப் பலர் சொல்ல இவள் போர்க்களம் புகுந்து பார்த்தாள். அங்கு அவன் வேறு வேறாகச் சிதைந்த தன் மகன் உடலைக் கண்டு அவன் வீரத்துடன் போர்புரிந்துள்ளான் என்று மகிழ்ந்தாளாம். மகன் இறந்தான் என்ற வருத்தத்தையும் மீறி அம்மூதாட்டி தன் மகன் நாட்டைக்காக்கப் போர்புரிந்து அழிந்தான் என்று மிக மகிழ்கிறாள். மேலும் பல உடல்கள் போர்க்களத்தில் கிடக்கத் தன் மகன் உடலை அவளால் அடையாளம் காணமுடிகிறது என்றால் அவளின் தாய்மை உணர்வின் கூர்மையை அறிந்து கொள்ள முடிகின்றது. 

குடக்கோ நெடுஞ்சேரலாதனுக்கும், வேஅள் ஆவிக் கோமான் தேவிக்கும் பிறந்த மகனான ஆடுகோட்பாட்டுச் சேரலாதனைச் சிறப்பித்துப் பத்துப் பாடல்களைக் காக்கைப் பாடினியார் நச்செள்ளையார் பாடியுள்ளார். ஆண்கள் தொகுப்பாக பாடும் தொகுப்பு நூல்களில் பெண்களுக்கு இடம் கிடைப்பது என்பது கடினம். இத்தொகுப்பில் காக்கைப் பாடினியார் நச்செள்ளையாருக்குக்குக் கிடைத்துள்ளது.

இவ்வரசன் தண்டகாரணியத்தில் உள்ளவர்களால் கொள்ளையிட்டுச் செல்லப்பெற்ற மலையாட்டுக் கூட்டத்தைத் தடுத்துத் தொண்டிக்குக் கொண்டுவந்தான் என்பதால் ஆடுகோட்பாட்டுச் சேரலாதன் எனப்பட்டான். இவனைப் பாடியதால் ஒன்பதுகால் பொன்னும், நூறாயிரம் காணமும் பரிசாகப் பெற்றார். 

வடுஅடு நுண் அயிர், சிறு செங்குவளை, குண்டு கண் அகழி, நில்லாத்தானை, துஞ்சும் பந்தர், வேந்து மெய்ம்மறந்த வாழ்ச்சி, சில்வளை விறலி, ஏ விளங்கு தடக்கை, மாகூர் திங்கள், மரம்படு தீங்கனி என்ற பத்துத் தலைப்புகளில் இவர் பாடல்களைப் பாடியுள்ளார்.

இப்பத்துப்பாடல்களில் பெண் எழுத்துக்குரிய தனி அடையாளங்கள் பலவற்றைக் கொண்டு இவர் பாடல்கள் பாடியுள்ளார். 

இது பத்துப்பாட்டு நூலைத் தொகுத்தவர் சேர்த்த செய்தி உரை. இதில் கூறப்படும் செய்திகள்:

தந்தை - குடக்கோ நெடுஞ்சேரலாதன். செங்குட்டுவனின் தந்தையும் இவன்தான். 
தாய் - வேள் ஆவிக் கோமான் தேவி (ஆவியர் குடி மக்கள் பழனிமலைப் பகுதியில் வாழ்ந்தனர். அவர்களின் மன்னனுடைய மகள். வேளிர் குடியைச் சேர்ந்தவள்.)




http://thamizmandram.blogspot.in/2006/12/blog-post_26.html


</doc>
<doc id="244459" url="https://ta.wikipedia.org/wiki?curid=244459" title="மைசூர் சந்திப்பு">
மைசூர் சந்திப்பு

மைசூர் சந்திப்பு தொடருந்து நிலையம், கர்நாடகத்தின் மைசூர் நகரத்தில் உள்ள தொடருந்து நிலையம். இங்கிருந்து நகரத்தின் பிற பகுதிகளுக்குச் சீரான போக்குவரத்து வசதி உள்ளது.

தொடருந்து நிலையத்தைசி சுற்றிலும் 200 மீட்டர் விட்டத்திற்கு உட்பட்ட பகுதிக்குள் ஒய்-ஃபை வசதி அமைக்கப்பட்டுள்ளது.
24 மணி நேரமும் இயங்கக்கூடிய மருத்துவ முகாம் அமைக்கப்படவுள்ளது.

மைசூர் தொடருந்து நிலையம் இந்தியாவில், பார்வையற்றவர்கள் எளிதில் பயன்படுத்தும் வகையில் அமைக்கப்பட்டுள்ள முதலாவது தொடருந்து நிலையமாகும்.

இத் தொடருந்து நிலையத்துக்கு அருகில் ஒரு தொடருந்து அருங்காட்சியகமும் உள்ளது. இங்கே பழமையான தொடருந்துப் பொறிகள் காட்சிக்கு வைக்கப்பட்டுள்ளன. 1979ல் நிறுவப்பட்ட இந்த அருங்காட்சியகம், தில்லியில் உள்ள இது போன்ற அருங்காட்சியகத்தைத் தொடர்ந்து அமைக்கப்பட்ட இரண்டாவது அருங்காட்சியகம் ஆகும். மைசூர் அரச குடும்பத்துக்குச் சொந்தமாக இருந்ததும், அடுக்களை, கழிப்பறை ஆகியவற்றோடு கூடியதும், 1899ம் ஆண்டின் மகாராணி வண்டியும் இங்கே உள்ளது. பழைய சிறீரங்கப்பட்டினம் தொடருந்து நிலையத்துக்கு உரிய மரக் கதவுகளும், தூண்களும் இங்கே காட்சிக்கு வைக்கப்பட்டுள்ளன.


</doc>
<doc id="244460" url="https://ta.wikipedia.org/wiki?curid=244460" title="ஜெசிக்கா யூட்">
ஜெசிக்கா யூட்

ஜெசிக்கா யூட் (Jessica Judes; பிறப்பு: 08.12.1999), யாழ்ப்பாணம் வல்வெட்டித்துறையைச் சேர்ந்த இளம் பாடகி ஆவார். தற்பொழுது கனடாவில் வசித்து வருகின்றார். இவரது தந்தை யூட் சூசைதாசன். சென்னையில் நடைபெற்ற விஜய் தொலைக்காட்சியின் சூப்பர் சிங்கர் இளையர் - பருவம் 4 இன் இறுதிச் சுற்று பாட்டுப் போட்டியில் இரண்டாம் இடத்தை பெற்றவர். தனக்குப் பரிசாகக் கிடைத்த ஒரு கிலோ தங்கத்தைத் தமிழ் நாட்டிலுள்ள ஆதரவற்ற சிறுவர்களுக்கும், வன்னியில் போரினால் பாதிக்கப்பட்ட சிறுவர்களுக்கும் அன்பளிப்பாக தருவதாக அறிவித்து உள்ளார். ஜெசிக்கா, இறுதிச் சுற்றில் 'விடைகொடு எங்கள் நாடே' என்ற பாடலை, 'தோல்வி நிலையென நினைத்து' என்ற பாடலுடன் இணைத்துப் பாடினார்.

"இது போன்ற போட்டியில் வெற்றி பெறுவதை விட எங்கள் மக்களின் வலிகளைப் பதிவு செய்ததையே வெற்றியாக கருதுகிறேன்" என்றார் ஜெசிக்கா.

ஞானம் எழுதி அக்னி கணேஸ் இசையமைத்துள்ள சரவணப்பொய்கை என்ற பாடலை சென்னையில் உள்ள ஒலிப்பதிவுக் கூடத்தில் பாடியுள்ளதன் மூலம் தொழில்முறைப் பாடகியாகவும் ஜெசிகா யூட் உருவாகியுள்ளார்


</doc>
<doc id="244461" url="https://ta.wikipedia.org/wiki?curid=244461" title="ஜெசிக்கா">
ஜெசிக்கா



</doc>
<doc id="244463" url="https://ta.wikipedia.org/wiki?curid=244463" title="பதர்பூர் அனல்மின் நிலையம்">
பதர்பூர் அனல்மின் நிலையம்

பதர்பூர் அனல் மின் நிலையம் தில்லியின் பதர்பூர் பகுதியில் அமைந்துள்ளது.
இதை தேசிய அனல் மின் நிறுவனம் கட்டுப்படுத்துகிறது.

இது தில்லிக்கு மின்சாரம் வழங்குகிறது. யமுனை ஆற்றின் கால்வாய் மூலம் நீரைப் பெற்று சூடான இயந்திரங்கள் குளிர்விக்கப்படுகின்றன.

2015 ஆம் ஆண்டு அறிவியல் மற்றும் சுற்றுச்சூழல் நடுவம் நடத்திய ஆய்வின் படி இந்தியாவிலேயே சூழலை மிகவும் மாசுபடுத்தும் மின் நிலையம் இதுவே ஆகும். தில்லியின் மின் தேவையில் எட்டு சதவீதத்தை மட்டுமே நிறைவு செய்யும் இந்நிலையம் தில்லியில் மொத்த மின்நிலையங்களால் வெளிப்படும் மாசுத்துகள்களின் தொகையில் 80 முதல் 90% வரை வெளியிடுகிறது.

தில்லியில் ஏற்பட்ட பெரும் புகை மூட்டத்தின் போது காற்று மாசின் அளவினைக் குறைப்பதற்காக இந்த மின்நிலையம் தற்காலிகமாக நிறுத்தி வைக்கப்பட்டது. இது 2017 மார்ச்சு 16-இல் மீண்டும் மின் உற்பத்தியைத் துவக்கியது. சுற்றுச்சூழல் மாசு தடுப்பு மற்றும் கட்டுப்பாட்டு நிறுவனம் இந்த மின் நிலையத்தை 2018 சூலை மாதத்தில் மூடிவிடப் பரிந்துரைத்து உள்ளது.


</doc>
<doc id="244465" url="https://ta.wikipedia.org/wiki?curid=244465" title="மானேசர்">
மானேசர்

மானேசர் (Manesar, मानेसर, New Gurgaon) என்னும் நகரம், அரியானா மாநிலத்தில் உள்ளது. இது தேசிய தலைநகர வலயத்தின் பகுதியாகும்.
இங்கிருந்து தில்லி, ரேவாரி, தாருகேரா, செய்ப்பூர், அகமதாபாத் ஆகிய இடங்களுக்கு போக்குவரத்து வசதி உள்ளது.



</doc>
<doc id="244466" url="https://ta.wikipedia.org/wiki?curid=244466" title="வாழ்வு சான்றிதழ்">
வாழ்வு சான்றிதழ்

வாழ்வு சான்றிதழ் ("Certificate of Life" or "Proof of Life" or "Certificate of Existence" or "Letter of Existence") என்பது ஒரு நபர் தற்போதுவரை உயிருடன் உள்ளார் என்பதை உறுதிப்படுத்தும் சட்டப்படியான ஆவணம் ஆகும்.. இந்தியாவில் இச்சான்றிதழ், மாநில, மத்திய அரசுகள், வங்கிகள் மற்றும் காப்பீட்டு நிறுவனங்களால் உரியவர்களிடமிருந்து ஒரு குறிப்பிட்ட காரணத்திற்காக கேட்கப்படுகிறது. 

இந்தியாவில் மத்திய, மாநில அரசுகள் மற்றும் மத்திய, மாநில அரசுகளைச் சார்ந்த நிறுவனங்களிலிருந்து ஓய்வூய்தியம் பெறும் ஓய்வூதியர்கள் மற்றும் குடும்ப ஓய்வூதியர்கள், ஆண்டு தோறும் ஒரு குறிப்பிட்ட காலத்தில், ஓய்வூதியம் வழங்கும் நிறுவனத்திடம் நேரில் சென்று வாழ்வு சான்றிதழ் அளிப்பதன் மூலம் தாங்கள் உயிருடன் இருக்கிறோம் என்பதை உறுதிப்படுத்த வேண்டும். 

நேரில் செல்ல இயலாத வயதான மற்றும் நோய்வாய்ப்பட்ட ஓய்வூதியர்கள் உரிய அரசு அதிகாரிகளிடம் வாழ்வுச் சான்றிதழை சான்றிடப் பெற்று, ஓய்வூதியம் பட்டுவடா செய்யும் நிறுவனத்திற்கு அனுப்ப வேண்டும். 

வெளிநாடுகளில் வாழம் ஓய்வூதியர்கள், தங்கள் நாட்டுத் தூதரகத்தின் மூலம் கடவுச்சீட்டு மற்றும் ஓய்வூதியச் சான்றுகளைக் ஆதாரமாகக் காட்டி, வாழ்வுச் சான்றிதழ் பெற்று ஓய்வூதியம் வழங்கும் அலுவலகத்திற்கு அனுப்ப வேண்டும்.

ஏற்கனவே இறந்து விட்ட ஓய்வூதியர்களுக்கு ஓய்வூதியம் பட்டுவடா செய்வதைத் தவிர்க்கவே இந்த நடைமுறை பின்பற்றப்படுகிறது.

வாழ்வுச் சான்றிதழ் வழங்காத ஓய்வூதியர்களின் ஓய்வூதியம் பட்டுவடா செய்வதை, ஓய்வூதியம் வழங்கும் நிறுவனம் நிறுத்திவிடும். 



</doc>
<doc id="244467" url="https://ta.wikipedia.org/wiki?curid=244467" title="கும்பகோணம் கன்னிகா பரமேசுவரி கோயில்">
கும்பகோணம் கன்னிகா பரமேசுவரி கோயில்

கும்பகோணம் கன்னிகா பரமேசுவரி கோயில் கும்பகோணத்தில் உள்ள ஒரு அம்மன் கோயிலாகும். 
இக்கோயில் கும்பகோணம் நகரில் மூர்த்திச்செட்டித் தெருவில் உள்ளது.

இக்கோயிலின் மூலவராக கன்னிகா பரமேசுவரி உள்ளார்.

இக்கோயிலில் பூநீளா சமேத கல்யாண வெங்கடேசுவரர் சன்னதியும், கிருஷ்ணர் சன்னதியும் உள்ளன. கன்னிகா பரமேசுவரியின் கதையை உணர்த்தும் வகையில் சுவற்றில் அவருடைய சுதைச்சிற்பம் அமைக்கப்பட்டுள்ளது. 


</doc>
<doc id="244470" url="https://ta.wikipedia.org/wiki?curid=244470" title="விஜேந்திரசுவாமி மடம்">
விஜேந்திரசுவாமி மடம்

விஜேந்திரசுவாமி மடம் கும்பகோணத்தில் உள்ள மடமாகும்.

விஜயீந்திர சுவாமி மடம் எனப்படும் இம்மடம் சோலையப்பன் தெருவில் விஜேந்திர சுவாமி படித்துறைச் சந்திற்கு அடுத்தபடியாக அமைந்துள்ளது. 

மடத்தின் நடுவில் விஜேந்திரர் சுவாமியின் மூல பிருந்தாவனம் அமைந்துள்ளது. சற்றொப்ப இதே வடிவில்தான் மந்த்ராலயம் என்னுமிடத்தில் ராகவேந்திரர் சுவாமியின் மூல பிருந்தாவனம் காணப்படுகிறது.மடத்தில் மத்வாச்சாரியார், லட்சுமி நாராயணர், ஆஞ்சநேயர் ஆகியோருக்கு வரிசையாக தனித்தனியாக சன்னதிகள் அமைந்துள்ளன.

கும்பகோணத்தில் உள்ள பிற மடங்கள் சங்கர மடம்,வீர சைவ மடம் மற்றும் மௌனசுவாமி மடம் ஆகியவையாகும். இஷ்டகா மடம் இருந்ததற்கான சான்று தற்போது கும்பகோணத்தில் எங்கும் காணப்பெறவில்லை.

இம்மடத்தில் அருள்பாலித்துவரும் ராகவேந்திர சுவாமிகளின் மிருத்திகா பிருந்தாவனத்தின் கும்பாபிஷேம் சூன் 12, 2015 அன்று நடைபெற்றது. 


</doc>
<doc id="244473" url="https://ta.wikipedia.org/wiki?curid=244473" title="ஞானப்பழம் (திரைப்படம்)">
ஞானப்பழம் (திரைப்படம்)

ஞானப்பழம் என்பது 1996 ஆவது ஆண்டில் வெளியான ஒரு இந்தியத் தமிழ்த் திரைப்படமாகும். ஆர். பி. விசுவம் இயக்கிய இத்திரைப்படத்தில் பாக்யராஜ், சுகன்யா, கவுண்டமணி, செந்தில் ஆகியோர் முக்கிய கதாபாத்திரங்களில் நடித்திருந்தனர். கே. கோபிநாதன் தயாரித்த இத்திரைப்படத்திற்கு பாக்யராஜ் இசையமைத்து இருந்தார்.



</doc>
<doc id="244478" url="https://ta.wikipedia.org/wiki?curid=244478" title="தடையின்மை சான்றிதழ்">
தடையின்மை சான்றிதழ்

தடையின்மை சான்றிதழ் (No Objection Certificate- NOC) ஒருவர் ஒரு செயலை நிறைவேற்ற முனையும் போது, அச்செயலுக்குத் தொடர்புடைய நபர் அல்லது நிறுவனம், அச்செயலை அந்நபர் நிறைவேற்றிக் கொள்ள தனக்கு தடை ஏதும் இல்லை என்று சான்றிதழ் அளிப்பதே ஆகும். இது ஒரு சட்டபூர்வமான சான்றிதழ் ஆகும். தடையின்மை சான்றிதழ் பெறுவதின் நோக்கம், பிற்காலத்தில் ஒருவர் மேற்கொள்ளும் செயல்களினால், பிறர்க்குத் தீங்குகள் நடவாதவாறு தடுப்பதே ஆகும். இது போன்ற சான்றிதழ்கள் இந்தியாவில் அதிகம் கோரப்படுகிறது.



</doc>
<doc id="244479" url="https://ta.wikipedia.org/wiki?curid=244479" title="சுலு கடல்">
சுலு கடல்

சுலு கடல் ("Sulu Sea") பிலிப்பீன்சின் தென்மேற்குப் பகுதியில் உள்ள நீர்ப்பகுதி ஆகும். இது வடமேற்கில் தென்சீனக் கடலிலிருந்து பலவானாலும் தென்கிழக்கில் செலேபெஸ் கடலிலிருந்து சுலு தீவுக்கூட்டங்களாலும் பிரிக்கப்பட்டுள்ளது. இதன் தென்மேற்கில் போர்னியோவும் வடகிழக்கில் விசயன் தீவுகளும் உள்ளன.

சுலு கடலில் பல தீவுகள் உள்ளன. பலவான் மாநிலத்தின் குயோ தீவுகளும் ககயான் தீவுகளும் டாவி-டாவி மாநிலத்தின் மாபுன், டர்ட்டில் தீவுகளும் இவற்றில் அடங்கும். உலகப் பாரம்பரியக் களங்களில் ஒன்றான துப்பாதகா ஆழிப்பாறை தேசிய கடல்சார் பூங்கா சுலு கடலில் அமைந்துள்ளது.


</doc>
<doc id="244482" url="https://ta.wikipedia.org/wiki?curid=244482" title="பலவான்">
பலவான்

பலவான் ("Palawan", ), அல்லது பலவான் மாநிலம் பிலிப்பீன்சின் மிமரோபா பிராந்தியத்தில் அமைந்துள்ள தீவு மாநிலமாகும். மொத்தப் பரப்பளவின் அடிப்படையில் இது நாட்டின் மிகப்பெரும் மாநிலமாகும். இதன் தலைநகரம் பியூர்ட்டோ பிரின்செசா நகரமாகும். 


</doc>
<doc id="244486" url="https://ta.wikipedia.org/wiki?curid=244486" title="கும்பகோணம் மீனாட்சிசுந்தரேஸ்வரர் கோயில்">
கும்பகோணம் மீனாட்சிசுந்தரேஸ்வரர் கோயில்

கும்பகோணம் மீனாட்சிசுந்தரேஸ்வரர் கோயில் கும்பகோணத்திலுள்ள சிவன் கோயில்களில் ஒன்றாகும். 
டபீர் குளம் படித்துறையில் ஆற்றின் கரையில் இக்கோயில் அமைந்துள்ளது.இக்கோயிலை சித்திவிநாயகர் மீனாட்சிசுந்தரேஸ்வரர் கோயில் என்றும் அழைக்கின்றனர். 

இக்கோயிலில் லிங்கத் திருமேனியாக மீனாட்சி சுந்தரேஸ்வரர் உள்ளார். அருகே நந்தியும், பலிபீடமும் உள்ளன.

வலப் புறம் விநாயகரும், இடப்புறம் சுப்ரமணியரும் உள்ளனர். சிற்பங்கள் அனைத்தும் சிறிய அளவில் உள்ளன.


</doc>
<doc id="244487" url="https://ta.wikipedia.org/wiki?curid=244487" title="செபுவானோ மக்கள்">
செபுவானோ மக்கள்

செபுவானோ மக்கள் (செபுவானோ மொழி: Sugbuanon) என்போர் செபு நகரத்தில் வசித்து வரும் விசயன் இனக்குழுவினராவர். இவர்களே பிலிப்பீன்சின் இரண்டாவது பெரிய கலாசார மற்றும் மொழிக் குழுவினர்கள். 25,000,000 மக்கள் செபுவானோ மொழியினைப் பேசுகின்றனர். விசயன் தீவுக்கூட்ட மொழிகளுள் இதுவே அதிகமானோர் பேசும் மொழியாகும். செபுவானோ மக்களின் கலாசாரம் மலாய மக்களின் கலாசாரத்தின் கலவை ஆகும். இவ்வின மக்கள் பல்வேறு நாடுகளுடனும் வணிகத்தொடர்புகளை முற்காலத்தில் மேற்கொண்டிருந்தனர்.


</doc>
<doc id="244488" url="https://ta.wikipedia.org/wiki?curid=244488" title="இலோகானோ மக்கள்">
இலோகானோ மக்கள்

இலோகானோ மக்கள் பிலிப்பீன்சின் மூன்றாவது பெரிய இனமொழிக்குழு ஆகும். இலோகானோ மொழி, செபுவனோ (வின்டனாவில்), பிலிப்பினோ, ஆங்கிலம் போன்ற மொழிகளை இவர்கள் பேசுகின்றனர். இலோகானோ மக்களின் எண்ணிக்கை 9,136,000 ஆகும். அதிகமான இலோகானோக்கள் கத்தோலிக்கர்கள்.


</doc>
<doc id="244489" url="https://ta.wikipedia.org/wiki?curid=244489" title="ஹிலிகய்னொன் மொழி">
ஹிலிகய்னொன் மொழி

ஹிலிகய்னொன் மொழி என்பது ஒரு ஆஸ்ட்ரோனேஷியன் மொழி ஆகும். இது பிலிப்பீன்சின் பிராந்தியமான மேற்கு விசயாசுவில் பேசப்படுகின்றது. 8.2மில்லியன் மக்கள் இம்மொழியைப் பேசுகின்றனர். இது இலொங்கோ எனவும் குறிப்பிடப்படுகின்றது. இம்மொழி விசயன் மொழிக்குடும்பத்தின் அங்கத்துவ மொழியாகும்.


</doc>
<doc id="244496" url="https://ta.wikipedia.org/wiki?curid=244496" title="முத்தையா (மாற்றுப் பயன்பாடுகள்)">
முத்தையா (மாற்றுப் பயன்பாடுகள்)




</doc>
<doc id="244504" url="https://ta.wikipedia.org/wiki?curid=244504" title="லவ் மேரேஜ் (புதினம்)">
லவ் மேரேஜ் (புதினம்)

லவ் மெரேஜ் ("Love Marriage", காதல் திருமணம்) என்பது வாசுகி கணேசானந்தன் என்பவரால் இலங்கை, மற்றும் வட அமெரிக்காவைக் களங்களாகக் கொண்டு எழுதப்பட்ட ஒரு ஆங்கில புதின நூல் ஆகும்.

ராண்டம் ஹவுஸ் பதிப்பகத்தால் 2008 ஏப்ரலில் வெளியிடப்பட்ட இந்நூல் "வாசிங்டன் போஸ்ட்" பத்திரிகையினால் 2008 ஆம் ஆண்டுக்கான சிறந்த நூல்களில் ஒன்றாகத் தேர்ந்தெடுக்கப்பட்டதுடன் புதினங்களுக்கான புதினங்களுக்கான பெய்லீசின் பெண்களின் பரிசுக்காகப் பரிந்துரைக்கப்பட்டது. புதிய எழுத்தாளரைக் கண்டுபிடிக்கும் பார்ன்சும் நோபிளும் என்ற அமைப்பினால் தெரிவு செய்யப்பட்டது. கணேசானந்தன் ஆவார்டு பல்கலைக்கழகத்தில் தனது முனைவர் பட்டத்துக்கான ஆய்வுக்கான ஒரு பகுதியாக ஜமைக்கா கின்கெயிட் என்பவரின் மேற்பார்வையில் இப்புதினத்தை எழுதத் தொடங்கினார். குறிப்பிட்ட ஒரு குடும்பம் இலங்கையில் எவ்வாறு அரசியல் தாக்கத்தினால் பாதிக்கப்படுகிறது என்பதை இப்புதினம் எடுத்துச் செல்கிறது. இக்கதையைச் சொல்லும் யாழினி என்ற இளம் பெண் 1983 சூலை 23 இல் நியூயார்க்கில் இலங்கைப் பெற்றோருக்குப் பிறந்தவர். இதே நாளிலேயே ஈழப்போரின் முக்கிய வரலாற்று நிகழ்வான கறுப்பு யூலை நடந்தேறியது. இப்புதினம் அமெரிக்காவில் இருந்து ரொறன்ரோவிற்கு எடுத்துச் செல்லப்படுகிறது. தமிழீழ விடுதலைப் புலிகளின் போராளியாக இருந்து இலங்கையை விட்டு வெளியேறி டொரோன்டோவில் குடியேறிய யாழினியின் மாமா ஒருவருடன் அவரது குடும்பம் ஒன்று சேர்கிறது. 


</doc>
<doc id="244506" url="https://ta.wikipedia.org/wiki?curid=244506" title="தாமஸ் பெக்கெட்">
தாமஸ் பெக்கெட்

தாமஸ் பெக்கெட் அல்லது கேன்டர்பரி நகரின் தூய தாமஸ் பெக்கெட் (21 டிசம்பர் c. 1118 (அல்லது 1120) – 29 டிசம்பர் 1170) என்பவர் கேன்டர்பரி பேராயராக 1162 முதல் 1170இல் கொலை செய்யப்படும் வரை இருந்தவராவார். கத்தோலிக்க திருச்சபை மற்றும் ஆங்கிலிக்க ஒன்றியம் இவரை புனிதர் என்றும் மறைசாட்சி என்றும் வணங்குகின்றது. 1162இல் கேன்டர்பரி பேராயரின் மறைவுக்குப்பின், தனக்குச் சாதகமாக இருப்பார் என்று கருதி, அப்போது இங்கிலாந்து நாட்டின் மன்னராக இருந்த இரண்டாம் ஹென்றி பெக்கெட்டை பேராயராகப் பரிந்துரைத்தார். மன்னருடன் திருச்சபையின் உரிமைகள் மற்றும் சலுகைகள் குறித்த பூசல்களினால், இவரை மன்னரின் ஆட்கள் இவரின் மறைமாவட்டப் பேராலயத்திலேயே வெட்டிக்கொன்றனர். திருத்தந்தை மூன்றாம் அலெக்சாண்டர் இவருக்கு புனிதர் பட்டமளித்தார். இவரின் விழா நாள் 29 டிசம்பர் ஆகும்.


</doc>
<doc id="244509" url="https://ta.wikipedia.org/wiki?curid=244509" title="கோபத் காந்தி">
கோபத் காந்தி

கோபத் காந்தி ( Kobad Ghandhi 1951) என்பவர் ஒரு பொதுவுடைமைக் கொள்கையர் ஆவார். மாவோ பொதுவுடைமைக் கட்சியின் முன்னணித் தலைவராக இருந்தவர். உழுபவருக்கே நிலம் சொந்தமாக வேண்டும் என்றும் நில ஆக்கிரமிப்பை எதிர்த்தும் ஏழைகள் ஏமாற்றப்பட்டு சுரண்டப்படுவதைக் கண்டித்தும் இயங்கினார்.

மும்பையைச் சேர்ந்த வசதிகள் மிகுந்த பார்சி குடும்பத்தில் பிறந்தார். கோபத் காந்தியின் தந்தை கிளாசுகோ என்னும் பெரிய குழுமத்தில் உயர் பதவியில் இருந்தவர். டூன் பள்ளியிலும் மும்பையில் உள்ள தூய சேவியர் கல்லூரியிலும் கல்வி பயின்றார். 
பட்டயக் கணக்காளர் படிப்பைக் கற்பதற்காக இங்கிலாந்துக்குச் சென்றார். 

ஆனால் அவருடைய நாட்டம் படிப்பில் செல்லாமல் தீவிர அரசியல் பக்கம் இருந்தது. இக்காரணத்துக்காக கோபத் காந்தி கைது செய்யப் பட்டு இந்தியாவுக்குத் திருப்பி அனுப்பப்பட்டார். இந்தியாவுக்குத் திரும்பிய இவர் பிரதமர் இந்திரா காந்தி ஆட்சியின் போது சமூக அரசியலில் முனைப்பைக் காட்டிச் செயல்பட்டார். ஏழை மக்களை மதிக்காத சனநாயகத்தில் தனக்கு நம்பிக்கை இல்லை என்று வெளிப் படையாகப் பேசினார்.அனுராதா சன்பாக் என்னும் பெண்ணைத் திருமணம் செய்து கொண்டார். அவருடைய மனைவியும் ஒரு பொதுவுடைமைவாதி.
1982 இல் மும்பையிலிருந்து நாக்பூருக்கு மனைவி அனுராதாவுடன் குடியேறினார். சனநாயக உரிமைகள் பாதுகாப்புக் குழுவைத் தோற்றுவித்தார். உலக அளவில் இடது சாரி இயக்கங்களுடன் தொடர்பு கொண்டு இயங்கினார். புற்று நோயின் காரணமாக மருத்துவப் பண்டுவம் பெறும்போது தில்லியில் 2009 ஆம் ஆண்டு செப்டம்பர் 20 ஆம் நாள் அன்று அவர் கைது செய்யப்பட்டு சிறை வைக்கப்பட்டார்.
கோபத் காந்தியின் நக்சல் இயக்கம் ஒரிசா, ஜார்க்கன்ட், பிகார், சட்டீச்கர் ஆகிய மாநிலங்களில் மலை, காட்டுப் பகுதிகளில் பரவி உள்ளது.
இந்தித் திரைப்பட நடிகர் ஓம் பூரி என்பவர் கோபத் காந்தியின் வாழ்க்கையை நேசிப்பவர் என்பது குறிப்பிடத்தக்கது.



</doc>
<doc id="244510" url="https://ta.wikipedia.org/wiki?curid=244510" title="கும்பகோணம் கோடியம்மன் கோயில்">
கும்பகோணம் கோடியம்மன் கோயில்

கும்பகோணம் கோடியம்மன் கோயில் கும்பகோணத்தில் உள்ள அம்மன் கோயில்களில் ஒன்றாகும். 

இக்கோயில் கும்பகோணத்திலுள்ள கொத்தன் ஒத்தைத்தெருவில் இக்கோயில் உள்ளது. 

இக்கோயிலின் மூலவராக கோடியம்மன் உள்ளார்.

சிறிய கோயிலாக அமைந்துள்ள கோடியம்மன் கோயிலில் விநாயகர், சுப்ரமணியர் காணப்படுகின்றனர்.


</doc>
<doc id="244512" url="https://ta.wikipedia.org/wiki?curid=244512" title="கும்பகோணம் சுந்தரமூர்த்தி விநாயகர் கோயில்">
கும்பகோணம் சுந்தரமூர்த்தி விநாயகர் கோயில்

கும்பகோணம் சுந்தரமூர்த்தி விநாயகர் கோயில் கும்பகோணத்தில் உள்ள விநாயகர் கோயில்களில் ஒன்றாகும்.

கும்பகோணத்தில் கொத்தன் ஒத்தைத் தெருவிலும், தஞ்சை நாயகிபுரம் என்னுமிடத்திலும் சுந்தரமூர்த்தி விநாயகர் கோயில் என்ற பெயரில் இரு கோயில்கள் உள்ளதாகக் கூறப்பட்டுள்ளது. ஆனால் இப்பகுதியில் கொத்தன் ஒத்தைத் தெருவிற்கு முன்பாக உள்ள அம்மன் கோயில் தெருவில் இக்கோயில் அமைந்துள்ளது. தஞ்சை நாயகிபுரம் என்ற பெயரில் தற்போது எப்பகுதியும் அருகில் காணப்படவில்லை. 

இக்கோயிலின் மூலவராக சுந்தரமூர்த்தி விநாயகர் உள்ளார்.

கும்பேஸ்வரர் கோயில் தெற்கு வீதியில் பவானியம்மன் கோயிலுக்கு அருகே சுந்தரமூர்த்தி விநாயகர் கோயில் என்ற பெயரில் மற்றொரு விநாயகர் கோயில் உள்ளது. மூலவராக விநாயகர் உள்ளார். பவானியம்மன் கோயில் குடமுழுக்கு நாளில் இக்கோயில் குடமுழுக்கு ஆனதாக கல்வெட்டு குறிப்பு கோயிலில் உள்ளது.


</doc>
<doc id="244521" url="https://ta.wikipedia.org/wiki?curid=244521" title="விசயன் மக்கள்">
விசயன் மக்கள்

விசயன் மக்கள் (Visayan people) என்போர் பிலிப்பினோ இனக்குழுவினர் ஆவார். இவர்களின் மொத்த சனத்தொகை 33,463,654 ஆகும். விசயாசு, மின்டனாவு மற்றும் வெளிநாடுகளிலும் இம்மக்கள் வசிக்கின்றனர். அதிகமான "விசயன் மக்கள்" கிறித்தவ மதத்தைச் சேர்ந்தவர்கள். செபுவான மொழி, ஹிலிகய்னொன் மொழி மற்றும் வேறுசில விசயன் மொழிகளையும் இம்மக்கள் பேசுகின்றனர்.



</doc>
<doc id="244523" url="https://ta.wikipedia.org/wiki?curid=244523" title="ஹிலிகய்னொன் மக்கள்">
ஹிலிகய்னொன் மக்கள்

ஹிலிகய்னொன் மக்கள் (Hiligaynon people) என்போர் பிலிப்பைன்சு நாட்டைச் சேர்ந்த ஒரு இனக்குழுவினர் ஆவர். இவர்கள் இலொங்கோ மக்கள் எனவும் குறிப்பிடப்படுகின்றனர். 1990 ஆம் ஆண்டளவில் 5,648,595 பேர் இவ்வினமக்களாவர். இவர்கள் பேசும் மொழி ஹிலிகய்னொன் மொழி ஆகும். இவ்வின மக்கள் உரோமன் கத்தோலிக்கம், அக்லிபயன், இஸ்லாம் போன்ற மதத்தவர்கள்.



</doc>
<doc id="244526" url="https://ta.wikipedia.org/wiki?curid=244526" title="பிகொலனோ மக்கள்">
பிகொலனோ மக்கள்

பிகொலனோ (Bicolano) என்பது பிலிப்பின்ஸில் உள இனக்குழுக்களுள் ஐந்தாவதாகும். ஆங்கிலம், பிகோல் மொழிகள், வரே மொழி போன்றவற்றை இவ்வின மக்கள் பேசுகின்றனர். குவிசோன் மாகாணத்தின் அண்மித்த பகுதியில் அதிகளவிலான பிகொலனோ மக்கள் வசிக்கின்றனர். பிகொலனோ மக்கள் உரோமன் கத்தோலிக்கம், சீர்திருத்தத் திருச்சபை போன்ற மதங்களைச் சேர்ந்தவர்கள். பிகொலனோ மக்களின் மக்கள் தொகை 5.9 மில்லியன் ஆகும்.



</doc>
<doc id="244527" url="https://ta.wikipedia.org/wiki?curid=244527" title="வரே மக்கள்">
வரே மக்கள்

வரே மக்கள் (Waray people) சமர், பிலிரன், லெய்டே (கிழக்கு விசயாசு) போன்ற தீவுகளைச் சேர்ந்த பிலிப்பைன்சு நாட்டு இனக்குழுவினர் ஆவர். இவர்கள் இவர்களுக்கே உரித்தான வரே-வரே மொழியினைப் பேசுகின்றனர். வரேமக்களின் மக்கள் தொகை 3.2 மில்லியன் ஆகும். இவ்வின மக்கள் உரோமன் கத்தோலிக்க மதத்தைச் சேர்ந்தவர்கள். இவ்வின மகளால் பயிரிடப்படும் பிரதான பயிர் தென்னை ஆகும். இவ்வினமக்களின் வாழ்க்கைத் தொழில்களாக விவசாயமும் மீன்பிடியும் திகழ்கின்றன.


</doc>
<doc id="244528" url="https://ta.wikipedia.org/wiki?curid=244528" title="மத்திய பிகோல் மொழி">
மத்திய பிகோல் மொழி

மத்திய பிகோல் மொழி என்பது பிலிப்பீன்சின் பிராந்தியங்களுள் ஒன்றான பிகோல் பிராந்தியத்தில் அதிகமாகப் பேசப்படும் மொழியாகும். 1990 ஆம் ஆண்டின் மக்கள்தொகைக் கணக்கெடுப்புக்கு அமைவாக 2.5 மில்லியன் மக்கள் இம்மொழியினைப் பேசுகின்றனர். இது ஒரு ஆஸ்ட்ரோனேஷியன் மொழிக்குடும்ப மொழியாகும். பிலிப்பீன்சில் அதிகம் பேசப்படும் மொழிகளுள் இது ஏழாவதாகும்.



</doc>
<doc id="244529" url="https://ta.wikipedia.org/wiki?curid=244529" title="அக்லன் மொழி">
அக்லன் மொழி

அக்லன் மொழி என்பது பிலிப்பைன்சின் அக்லன் மாகாணத்தில் பேசப்படும் மொழி ஆகும். இது ஒரு ஆஸ்ட்ரோனேஷியன் மொழிக்குடும்ப மொழியாகும். மலயனொன் கிளை மொழிகள் 93% இம்மொழியை ஒத்தவை. 2000 ஆம் ஆண்டின் மக்கள்தொகைக் கணக்கெடுப்புக்கு அமைவாக 460,000 பேர் இம்மொழியினைப் பேசுகின்றனர். அக்லன் மக்களே இம்மொழியைப் பேசுகின்றனர்.



</doc>
<doc id="244535" url="https://ta.wikipedia.org/wiki?curid=244535" title="மெகபூபா முப்தி">
மெகபூபா முப்தி

மெகபூபா முப்தி (Mehbooba Mufti) (பிறப்பு: 22 மே 1959 ) இந்தியாவின், சம்மு காஷ்மீர் மாநிலத்தின் பத்தாவது முதலமைச்சராக 4 ஏப்ரல் 2016 அன்று பதவி ஏற்றவர். இவர் அனந்தநாக்கின் அக்ரான் நவ்போரா கிராமத்தில் 1959ஆம் ஆண்டில் பிறந்தவர். தற்போது ஜம்மு காசுமீர் மக்களின் சனநாயக கட்சியின் தலைவரும், காஷ்மீர் மாநில முதல் பெண் முதல்வரும் ஆவார். முன்னாள் இந்திய நடுவண் அரசின் உள்துறை அமைச்சரும், சம்மு காஷ்மீர் மாநில முன்னாள் முதல்வருமான இவரது தந்தை முப்தி முகமது சையத், பாரதிய ஜனதா கட்சியுடன் கூட்டணி அமைத்து மீண்டும் 1 மார்ச்சு 2016 அன்று சம்மு காஷ்மீர் மாநில முதல்வராகப் பதவி ஏற்றார்.

இவரது சகோதரி ருபையா என்பவர் 1989ஆம் ஆண்டில் தீவிரவாதிகளால் கடத்தப்பட்டு பின் விடுவிக்கப்பட்டார். மெகபூபா 14ஆவது மக்களவையில் (2004-2009) அனந்தநாக் நாடளுமன்ற தொகுதியிலிருந்து தேர்ந்தெடுக்கப்பட்டவர். மீண்டும் 2014ஆம் ஆண்டில் அதே தொகுதியில் நாடாளுமன்ற மக்களவை உறுப்பினராகத் தேர்ந்தெடுக்கப்பட்டார்.

இவருக்கு இல்டிஜா மற்றும் இர்டிகா என்ற இரு பெண் குழந்தைகள் பிறந்த பின் தன் கணவரை திருமணமுறிவு செய்துவிட்டு தனியாக அரசியல் வாழ்க்கை நடத்தி வருகிறார்.

1996ஆம் ஆண்டு சட்டமன்ற தேர்தலில் இந்திய தேசிய காங்கிரஸ் கட்சி சார்பில் பிஜ்பெகரா சட்டமன்ற தொகுதியிலிருந்து சம்மு காஷ்மீர் சட்டமன்றத்திற்குத் தேர்ந்தெடுக்கப்பட்டார்.

1999ஆம் ஆண்டில் முப்தி முகமது சையத் இந்திய தேசிய காங்கிரஸ் கட்சியிலிருந்து விலகி, சம்மு காசுமீர் மக்களின் சனநாயக கட்சியை அமைக்கும் போது, மெகபூபா முப்தி அக்கட்சியின் துணைத் தலைவரானார்.



</doc>
<doc id="244537" url="https://ta.wikipedia.org/wiki?curid=244537" title="டெக்லா லோரோப்">
டெக்லா லோரோப்

டெக்லா லோரோப் (Tegla Loroupe பிறப்பு 9 மே 1973 குத்தோம்வோன்னி, கென்யா) என்பவர் ஒரு ஓட்டப்பந்தய வீராங்கனை, அமைதி,பெண்விடுதலை, பெண்கல்வி ஆகியவற்றுக்குப் போராடுபவர். 

டெக்லா லோரோப் 20,25,30 கிலோ மீட்டர் மாரத்தான் ஓட்டப்பந்தயங்களில் சாதனை படைத்தவர். இவர் உலக மகளிர் அரை மாரத்தான் ( World Half-Marathon champion) போட்டிகளில் மூன்று முறை வென்றுள்ளார். நியூயார் நகர மாரத்தன் போட்டியில் வென்ற முதல் ஆப்பிரிக்கப் பெண் என்னும் பெருமைக்கு உரியவர்.

டெக்லாவின் அப்பாவுக்கு நான்கு மனைவிகள். 24 குழந்தைகள். ஆடு, மாடு மேய்ப்பது, தண்ணீர் எடுத்து வருவது, உடன் பிறந்தவர்களைக் கவனித்துக்கொள்வதுதான் ஆறு வயது வரை டெக்லாவின் வேலையாக இருந்தது. தன் சகோதரர்கள் பள்ளிக்குச் செல்லும்போது, தான் ஏன் பள்ளிக்குச் செல்லக் கூடாது கேட்ட டெக்லா பள்ளிக்குச் செல்ல விரும்பினார்.

பெண்ணடிமைத்தனத்தில் ஊறிய அவரது தந்தையும், உறவினர்களும் பெண்கள் படிக்கக் கூடாது என்றார்கள். ஒருவழியாகப் படிக்க சம்மதம் கிடைத்தது. 5 கிலோ மீட்டர் தூரத்தில் இருந்த பள்ளிக்கு அதிகாலை ஒரே ஓட்டமாக ஓடிவிடுவார். தன்னோடு இன்னும் மூன்று பெண்களையும் பள்ளிக்கு அழைத்துச் சென்றார் டெக்லா.

டெக்லா பள்ளிக்குச் செல்லவும் வரவும் தினமும் 10 கிலோமீட்டர் தூரத்தை ஓடிக் கடந்ததால், சிறந்த ஓட்டப் பந்தய வீராங்கனையாக உருவானார். பள்ளியிலும் தன்னைவிடப் பெரிய மாணவர்களை எல்லாம் வெற்றிக் கொண்டார். பள்ளியில் டெக்லாவின் திறமையைக் கண்டு, கென்ய அதெலெடிக்ஸ் ஃபெடரேஷனில் சேர்த்துப் பயிற்சியளிக்க விரும்பினர். ஆனால் மெல்லிய உடலும் சிறிய உருவமும் கொண்ட டெக்லா மீது அவர்களுக்கு நம்பிக்கை இருக்கவில்லை.

1988-ம் ஆண்டு க்ராஸ் கன்ட்ரி ஓட்டப் பந்தயத்தில் வெற்றுக் கால்களுடன் ஓடி, வெற்றி பெற்றார். தொடர்ந்து பல போட்டிகளில் பரிசு பெற்றார். அதற்குப் பிறகு அத்லெடிக் ஃபெடரேஷன் அவருக்குப் பயிற்சியளிக்க முன்வந்தது. 1989-ம் ஆண்டு முதல் முறையாகத் தன் கால்களில் காலணிகளை (ஷு) அணிந்தார் டெக்லா.

1994 ஆம் ஆண்டு டெக்லாவின் முதல் முறையாக வெளி நாட்டுப் பயணம் மேற்கொண்டார். நியூயார்க்கில் நடந்த உலக மாரத்தான் போட்டியில் கலந்துகொண்டார். உலகின் முக்கியமான ஓட்டப் பந்தய வீரர்கள் போட்டிக்காக வந்திருந்தனர். புதிய நாடோ, போட்டியாளர்களோ டெக்லாவைத் தயங்கச் செய்யவில்லை.

போட்டி ஆரம்பமானது. நோஞ்சானாகக் காட்சியளித்த டெக்லா வெற்றி பெறுவார் என்று யாருமே எதிர்பார்க்கவில்லை. தங்கப் பதக்கம் பெற்றுச் சாதனை படைத்தார் டெக்லா. மாரத்தானில் உலக அளவில் பட்டம் வென்ற முதல் ஆப்பிரிக்கப் பெண் என்ற சிறப்பும் டெக்லாவுக்குக் கிடைத்தது. சர்வதேச அளவில் ஊடகங்களின் வெளிச்சம் டெக்லா மீது படிந்தது.

நாடு திரும்பியபோது அவருக்கு உற்சாகமான வரவேற்பு அளிக்கப்பட்டது. அவரது கிராமத்தினர் கால்நடைகளைப் பரிசாக வழங்கி, தங்கள் மகிழ்ச்சியை வெளிப்படுத்தினர்.

தொடர்ந்து உலகப் போட்டிகளில் பங்கேற்று, 3 முறை அரை மாரத்தான் சாம்பியன் பட்டங்களையும் 2 முறை உலக மாரத்தான் பட்டங்களையும் வென்று புதிய சாதனையைப் படைத்தார். 20, 25, 30 கிலோமீட்டர் தூரங்களில் ஏற்படுத்திய புதிய உலக சாதனைகள் டெக்லாவிடம் உள்ளன.

2000 ஆம் ஆண்டு நடைபெற்ற சிட்னி ஒலிம்பிக் போட்டியில் மாரத்தானிலும் 10 ஆயிரம் மீட்டர் ஓட்டப் பந்தயத்திலும் கலந்துகொண்டார் டெக்லா. ஆனால் போட்டி ஆரம்பமாவதற்கு முதல் நாள் இரவு கெட்டுப்போன உணவால் (ஃபுட் பாய்சனால்) அவர் உடல்நிலை மோசமடைந்தது.

இருந்தும் அவர் பின்வாங்கவில்லை. மாரத்தானில் 13 ஆவது இடத்தையும் 10 ஆயிரம் மீட்டரில் 5-வது இடத்தையும் பெற்று, எல்லோரையும் ஆச்சரியத்துக்கு உள்ளாக்கினார்.

விளையாட்டில் கொடிகட்டிப் பறந்தபோதே, கென்யாவில் பெண் குழந்தைகள் படிக்க வேண்டும் என்ற பிரச்சாரத்தை மேற்கொண்டார். ஏழை எளிய குழந்தைகள் படிப்பதற்காக டெக்லா அகதெமி என்ற பெயரில் அகதெமி ஆரம்பித்து நடத்தி வந்தார். யூனிசெஃப் தூதராகவும் செயலாற்றினார்.

டெக்லா அமைதி ஃபவுண்டேஷன் என்ற பெயரில் அமைப்பை உருவாக்கி அமைதியை உருவாக்க கென்யா, உகாண்டா நாடுகளின் அரசாங்கத்துடன் சேர்ந்து செயல்பட்டு வருகிறார்.

நிலம்,கால்நடைகள், தண்ணீர் தொடர்பான சண்டைகள் ஆப்ரிக்க மக்களுக்குள் அடிக்கடி நிகழும். இதில் உயிரிழப்புகளும் ஏற்படும். இதனால் நாட்டில் அமைதி இன்மையும்,வறுமையும் மிகுந்திருந்தது. எப்போதும் கைகளில் துப்பாக்கிகளுடன் அலைந்துகொண்டிருப்பார்கள். 

இப்படிபட்ட குற்றவாளிகளை மன்னித்து, திருந்தி வாழச் சந்தர்ப்பம் அளிக்கவேண்டும் எனபதற்காக டெக்லா அமைதி ஃபவுண்டேஷன் நிறுவி அரசாங்கத்துடன் சேர்ந்து செயல்பட்டு வருகிறார்.


</doc>
<doc id="244542" url="https://ta.wikipedia.org/wiki?curid=244542" title="அனந்தநாக்">
அனந்தநாக்

அனந்தநாக் (Anantnag) (əˈnæntˌnæg/nɑːg) காஷ்மீர மொழியில் அனந்தநாக் என்பதற்கு நீரூற்றுகள் மற்றும் ஏரிகளின் உறைவிடம் எனப்பொருள். அனந்தநாக், இந்தியாவின், தெற்கு காஷ்மீரில் அனந்தநாக் மாவட்டத்தின் தலைமையிட நகரம் ஆகும். அனந்தநாக் நகராட்சி மன்றம் இந்நகரை நிர்வகித்து வருகிறது. மக்களில் பெரும்பாலனவர்கள் இசுலாமியர்கள். அமர்நாத் கோயிலுக்கு செல்பவர்கள் அனந்தநாக் வழியாக செல்வது எளிது.

அனந்தநாக் கடல் மட்டத்திலிருந்து 5300 அடி உயரத்தில் உள்ளது.. ஸ்ரீநகரிலிருந்து 53 கிலோ மீட்டர் தொலைவிலும், ஜம்முவிற்கு வடக்கே 204 கிமீ தொலைவிலும் உள்ளது. 

அமர்நாத் கோயில் அடிவார நகரமான "பகல்கம்" அனந்தநாக்கிலிருந்து 39 கிலோ மீட்டர் தொலைவில் உள்ளது.

இந்தியத் தொல்லியற் களங்களில் அனந்தநாக் மார்தாண்ட சூரியன் கோயில் முக்கியமானது. இச்சூரியன் கோயில் கி. பி., 650-இல் காஷ்மீர கார்கோட மன்னர்களால் கட்டப்பட்டது. பின்னர் சுல்தான் சிக்கந்தர் புட்ஷிகான் என்பவர் இச்சூரியன் கோயில் முழுவதுமாக தகர்க்க ஒரு வருட காலம் ஆயிற்று. இம்மார்த்தாண்டன் சூரியன் கோயில் இடுபாடுகளுக்கிடையே தற்போதும் காட்சியளிக்கிறது.இந்திய விடுதலைக்குப்பின் பழமையான இச்சூரிய கோயிலை இந்தியத் தொல்லியல் துறை பராமரித்து வருகிறது, 

2011ஆம் ஆண்டு மக்கட்தொகை கணக்கெடுப்பின்படி, அனந்தநாக் நகர மக்கட்தொகை 1,10,000 ஆக உள்ளது. அனந்தநாக் மாவட்டத்தின் மக்கட்தொகை 11,70,144ஆக உள்ளது..
பாலின விகிதம் 1000 ஆண்களுக்கு 937 பெண்கள் என்ற விகிதத்தில் உள்ளது. எழுத்தறிவு விகிதம் 66% ஆக உள்ளது. இது தேசிய எழுத்தறிவு விகிதமான 64.3%ஐ விட அதிகம்.

அனந்தநாக்கில் ஆப்பிள், கடுகு, பாசுமதி அரிசி மற்றும் கோதுமை அதிகம் பயிரிடப்படுகிறது. அனந்தநாக் கம்பளி சால்வைகளுக்குப் பெயர் பெற்றது. காஷ்மீர் சமவெளியில் அனந்தநாக் ஒரு பொருளாதார மையமாக உள்ளது. சுற்றுலாத் துறையின் மூலம் அதிகம் வருவாய் பெரும் நகரங்களில் அனந்தநாக்கும் ஒன்று.



</doc>
<doc id="244548" url="https://ta.wikipedia.org/wiki?curid=244548" title="ஆர்த்திக் முக்கோணம்">
ஆர்த்திக் முக்கோணம்

செங்கோண முக்கோணம் அல்லாத ஒரு முக்கோணத்தின் குத்துக்கோடுகளின் அடிகளால் உருவாகும் முக்கோணம் ஆர்த்திக் முக்கோணம் ("orthic triangle") அல்லது குத்துக்கோட்டு முக்கோணம் ("Altitude triangle") எனப்படும். இம்முக்கோணம், எடுத்துக்கொள்ளப்பட்ட மூல முக்கோணத்தின் செங்குத்துச்சந்தியின் பாதமுக்கோணமாகும். மேலும், ஆர்த்திக் முக்கோணத்தின் உள்வட்டமையமானது மூல முக்கோணத்தின் செங்குத்துச்சந்தியாகும்.

பின்வருமாறு வரையப்படும் முக்கோணத்துடன் ஆர்த்திக் முக்கோணம் நெருங்கிய தொடர்புடையது.

formula_1 -ன் சுற்றுவட்டத்திற்கு, முக்கோணத்தின் உச்சி "A" -ல் வரையப்படும் தொடுகோடு formula_2 என்க. 

இதே முறையில் formula_3, formula_4இரண்டையும் எடுத்துக் கொள்ள வேண்டும். 

formula_11A"B"C" ஆனது formula_1 -ன் சுற்றுவட்டத்தை வெளிப்புறமாகத் தொடும் முக்கோணமாகும். இந்த முக்கோணத்துடன் ஆர்த்திக் முக்கோணமானது, ஒத்தநிலையுடையதாக (homothetic) இருக்கும்.

தரப்பட்ட ஒரு குறுங்கோண முக்கோணத்திற்குள் வரையக்கூடிய மிகச்சிறிய சுற்றளவு கொண்ட முக்கோணத்தைப் பற்றிய 1775-ம் ஆண்டின் "ஃபாக்னானோ புதிருக்கான" (இத்தாலிய கணிதவியலாளர்-ஜூலியோ கார்லோ டி டோஷி டி ஃபாக்னானோ) விடையை இந்த ஆர்த்திக் முக்கோணம் தருகிறது. 

ஆர்த்திக் முக்கோணத்தின் உச்சிகளின் முந்நேரியல் ஆயதொலைவுகள்:

சுற்றுவட்டத்தை வெளிப்புறமாகத் தொடும் முக்கோணத்தின் உச்சிகளின் முந்நேரியல் ஆயதொலைவுகள்:



</doc>
<doc id="244551" url="https://ta.wikipedia.org/wiki?curid=244551" title="தமிழ்நாடு எல்லை மீட்புப் போராட்டங்கள்">
தமிழ்நாடு எல்லை மீட்புப் போராட்டங்கள்

தமிழ்நாடு எல்லை மீட்பு போராட்டங்கள் என்பது விடுதலை இந்தியாவில் மொழிவாரி மாநிலங்கள் பகுப்பது தொடர்பாக தமிழகம் செய்த போராட்டங்களை குறிக்கப் பயன்படுகிறது. தமிழ்நாடு திருவாங்கூர்-கொச்சி மாகாணத்தை மேற்கிலும், மைசூர் மாகாணத்தை வடமேற்கிலும், தெலுங்கானாவை வடக்கிலும் கொண்டிருந்தது. இது தவிர தமிழகத்துக்கும் இலங்கை நாட்டுக்கும் இடையான கட்சத்தீவு போன்ற தீவுகளையும் கிழக்கில் கொண்டிருந்தது.

தமிழ்நாடு எல்லைகள் குறித்த சிக்கல்களுக்காகவும் அதன் தீர்வுகளுக்காகவும் அன்றைய தமிழ்நாடு காங்கிரசு கட்சித்தலைவராக இருந்த காமராசர் தமிழ்நாடு எல்லைக்குழு ஒன்றை அமைத்தார். இதற்குத் தலைவராக முத்துரங்க முதலியார் இருந்தார். எல்லைகளில் உள்ள தமிழர் பகுதிகள் தமிழகத்தோடு இணைய பல்வேறு முயற்சிகளை இக்குழுவினர் மேற்கொண்டனர்.

படாசுக்கர் தலைமையில் எல்லை ஆணையம் 1957ல் அமைக்கப்பட்டது. அது சித்தூர் மாவட்டத்தில் உள்ள தமிழர் பகுதிகளை கண்டறிந்து 1957இல் தீர்ப்பு வழங்கியது. அதன்படி திருத்தணி வட்டத்தில் 290 கிராமங்கள், சித்தூரில் 29 கிராமங்கள், புத்தூரில் 320 கிராமங்களும், 417 சதுர மைல் நிலப்பரப்பும் தமிழகத்தில் சேர ஆணையிட்டது. அதனால் 2,39,502 மக்களும் தமிழகத்திற்குள் வந்தனர். வள்ளிமலை, திருவாலங்காடு, திருத்தணி, ஓசூர் பகுதிகள் தமிழகத்துக்கு கிடைத்தன. சித்தூர் நகரம், புத்தூர், நகரி, புதுப்பேட்டை, ஏகாம்பரக்குப்பம் பகுதிகள் ஆந்திராவிலேயே இருந்தன.

ஐக்கிய கேரளம் வேண்டுமென்று மலையாளிகள் போராடினர். கேரளப் பொதுவுடைமைக் கட்சியின் செயலாளர் ஏ.கே.கோபாலன் தேவிகுளம், பீர்மேடு எங்களுக்குதான் சொந்தமென்று ஒரு அறிக்கை வெளியிட்டார். அப்போது தமிழ்நாடு பொதுவுடைமைக் கட்சியின் செயலாளராக இருந்த ஜீவானந்தம் பின்வருமாறு அறிக்கை வெளியிட்டார். அதன் காரணமாக தமிழகப் பொதுவுடைமைக் கட்சிக்குள்ளே சிக்கல்கள் எழுந்தன.
 ‎திருவாங்கூர்-கொச்சி மாகாணத்தில் இருந்த தமிழர் அதிகம் வாழும் பகுதிகளை ‎திருவாங்கூர்-கொச்சி மாகாணத்திலேயே இருப்பதற்கு ஈ. வெ. இராமசாமி ஒப்புதல் அளித்தார். ஈ. வெ. இராமசாமியின் இந்த போக்கை மலையாளிகளின் பக்கம் ஈ. வெ. இராமசாமி சார்புத்தன்மையுடன் நடந்ததாக குற்றம் சாட்டுகின்றன தமிழ்த்தேசிய அமைப்புகள். தினத்தந்தி நாளிதழில் ஈ. வெ. இராமசாமி இந்த சிக்கல் தொடர்பாக அளித்த பேட்டி.


</doc>
<doc id="244554" url="https://ta.wikipedia.org/wiki?curid=244554" title="பாத முக்கோணம்">
பாத முக்கோணம்

பாத முக்கோணம் ("pedal triangle") என்பது ஒரு முக்கோணத்தின் மூன்று பக்கங்களின் மீது ஒரு புள்ளியை வீழ்த்துவதன் மூலம் பெறப்படுகிறது.

முக்கோணம் "ABC" இன் பக்கங்களின் மீது "P" என்ற புள்ளியை வீழ்த்தும்போது, அதாவது "P" லிருந்து முக்கோணத்தின் ஒவ்வொரு பக்கத்திற்கும் செங்குத்துகள் வரையப்படும்பொழுது, அச்செங்குத்துகளின் அடிப்புள்ளிள் "L", "M", "N" எனில், இம்மூன்று புள்ளிகளையும் இணைத்து வரையப்படும் முக்கோணம் "LMN" பாத முக்கோணம் ஆகும்.

"P" புள்ளியைப் பொறுத்து பாத முக்கோணம் "ABC" முக்கோணத்தின் சில சிறப்புவகை முக்கோணங்களாகவும் அமையும்:


மூல முக்கோணத்தின் உட்புறமாக அமையும் புள்ளி "P" இன் பாத முக்கோணத்தின் உச்சிகள் மூல முக்கோணத்தின் பக்கங்களைக் கீழே தரப்பட்டுள்ள முடிவை நிறைவு செய்யும் விதமாகப் பிரிக்கின்றன.

புள்ளி "P" இன் முந்நேரியல் ஆட்கூறுகள் "p" : "q" : "r" எனில், பாத முக்கோணத்தின் உச்சிகள் "L, M, N" இன் முந்நேரியல் ஆட்கூறுகள்:

மூல முக்கோணம் "ABC" இன் உச்சிகளையும் புள்ளி "P" ஐயும் இணைக்கும் கோட்டுத்துண்டுகள் "AP", "BP", "CP". இம்மூன்று கோட்டுத்துண்டுகள் ஒவ்வொன்றுக்கும் "P" லிருந்து வரையப்படும் செங்குத்துக்கோடுகள் மூன்றும் இரண்டிரண்டாக வெட்டிக்கொள்ளும் புள்ளிகள் ("L" ' "M" ' "N" ') மூன்றையும் இணைத்து வரையப்படும் முக்கோணமே "P" இன் எதிர்பாத முக்கோணம் ஆகும். 

எதிர்பாத முக்கோணத்தின் உச்சிகளின் முந்நேரியல் ஆட்கூறுகள்:

எடுத்துக்காட்டு:

ஒரு முக்கோணத்தின்மூன்று வெளிவட்டமையங்களாலான முக்கோணமானது அந்த மூல முக்கோணத்தின் உள்வட்ட மையத்தின் எதிர்பாத முக்கோணமாக இருக்கும்.

முக்கோணத்தின் மூன்று பக்கங்கள் "BC, CA, AB,"க்களின்இன் நீட்டிப்புகளின் மீது புள்ளி "P" அமையாதநிலையில், "P" இன் சமகோண இணையியப் புள்ளி "P" ஆக இருந்தால், "P" இன் பாத முக்கோணமானது "P" இன் எதிர்பாத முக்கோணத்துடன் ஒத்தநிலை கொண்டதாயிருக்கும். ஒத்தநிலை மையத்தின் முந்நேரியல் ஆட்கூறுகள்:

"P" ஒரு முக்கோண மையமாக "இருந்தால், இருந்தால் மட்டுமே" இந்த ஒத்தநிலை மையமும் ஒரு முக்கோண மையமாக இருக்கும்.

"P" இன் பாத முக்கோணம் மற்றும் "P" இன் எதிர்பாத முக்கோணங்களின் பரப்பளவுகளின் பெருக்குத்தொகையானது மூல முக்கோணமான முக்கோணம் "ABC" இன் பரப்பளவின் வர்க்கத்திற்குச் சமமாக இருக்கும்..



</doc>
<doc id="244555" url="https://ta.wikipedia.org/wiki?curid=244555" title="பாலாஜி சக்திவேல்">
பாலாஜி சக்திவேல்

பாலாஜி சக்திவேல் (பிறப்பு: சனவரி 01, 1964) தமிழ்த் திரைப்படத்துறையில் உள்ள முன்னணி இயக்குநர்களில் ஒருவராவார். திண்டுக்கல் மாவட்டத்தைச் சேர்ந்த இவர் தற்போது சென்னையில் வசித்து வருகிறார். அனைவராலும் பாராட்டப்பட்ட சிறப்பான திரைப்படமான காதல் திரைப்படத்தின் மூலமாக புகழ்பெற்றார்.


</doc>
<doc id="244567" url="https://ta.wikipedia.org/wiki?curid=244567" title="முதலாம் கீர்த்திவர்மன்">
முதலாம் கீர்த்திவர்மன்

முதலாம் கீர்த்திவர்மன் (Kirtivarma I, ஆட்சிக்காலம் 566-597 ), முதலாம் புலிகேசிக்குப் பின் சாளுக்கியர் மரபில் மன்னரானவன். இவன் வெளியிட்ட கோலாபுர கோதாச்சி செப்பு பட்டயங்களில் தன் பெயரை கட்டி அரசர் என எழுதி வைத்திருக்கின்றான். கட்டி என்பது இவனது இயற்பெயர் என்றும், இப்பெயர் கன்னட பெயர் எனவும் வரலாற்றாய்வளர்கள் கருதுகின்றனர். பழந்தமிழ் இலக்கியங்களிலும் "வல்வேற் கட்டி"(குறுந்தொகை:11) "போராடும் தானை கட்டி"(அகம்226), "பல்வேற் கட்டி" (சிலம்பு : 25 : 157 ) எனவே இவன் அழைக்கப்படுகின்றான்.

முதலாம் கீர்த்திவர்மன் புதிதாக நிறுவப்பட்ட சாளுக்கிய அரசை வலிமைப்படுத்த முயன்றான். இவன் கதம்பர்களை அடக்கினான். இவன் நாளவாடி என்ற பகுதியை ஆண்ட நாளர்களை அடக்கியதன் மூலம் சாளுக்கிய பேரரசு தனது தெற்கு எல்லையை விரிவாக்கிக்கொண்டது.

துறைமுகமான அப்போது ரேவதிதீபம் என்றழைக்கப்பட்ட தற்போதைய கோவாவை தனது கட்டுப்பாட்டில் கொண்டுவந்தான். கதம்பர்களின் நண்பர்களாக இருந்த தற்போதைய சிமோகா மாவட்டப்பகுதிகளை ஆண்ட செண்டிரக்கர் என்னும் மரபினரைத் தன்பக்கம் இழுத்துக்கொண்டு அவர்கள் மரபிலிருந்து ஒரு இளவரசியைத் திருமணம் செய்துகொண்டான்.

கீர்த்திவர்மன் மறைந்தபோது இவனது மகன் இரண்டாம் புலிகேசி சிறுவனாக இருந்த காரணத்தால் இவனது தம்பி மங்களேசன் அரசாட்சியை ஏற்றான்.






</doc>
<doc id="244571" url="https://ta.wikipedia.org/wiki?curid=244571" title="கலூக்கன்">
கலூக்கன்

கலூக்கன் ("Caloocan") என்பது பிலிப்பீன்சின் மூன்றாவது மிகப்பெரிய சனத்தொகை கூடிய நகரமாகும். மணிலா பெருநகரத்தை அமைக்கின்ற 16 நகரங்களில் இதுவும் ஒன்றாகும். 2010 ஆம் ஆண்டின் மக்கள் தொகை கணக்கெடுப்பிற்கு அமைய இதன் மக்கள் தொகை 1,489,040 ஆகும். இக்கலூக்கன் நகரம் இரு பகுதிகளாகப் பிரிக்கப்பட்டும் இருக்கின்றது. இங்குள்ளோர் பிலிப்பினோ மொழி மற்றும் ஆங்கிலத்தையும் பேசி வருகின்றனர். இங்கு உரோமன் கத்தோலிக்கம் முதன்மையான மதமாகத் திகழ்கின்றது.




</doc>
<doc id="244574" url="https://ta.wikipedia.org/wiki?curid=244574" title="டவாவோ நகரம்">
டவாவோ நகரம்

டவாவோ நகரம் (Davao City) என்பது பிலிப்பீன்சின் மின்டனாவில், அமைந்துள்ள ஒரு நகரம் ஆகும். 2010 ஆம் ஆண்டின் மக்கள் தொகை கணக்கெடுப்பிற்கு அமைய இதன் மக்கள் தொகை 1,449,296 ஆகும். ஆகையால் இது பிலிப்பீன்சின் நான்காவது மிகப்பெரிய சனத்தொகை கூடிய நகரமாகும், அத்துடன் மின்டனாவின் மிகப்பெரிய சனத்தொகையைக் கொண்ட நகரமாகும். இதன் பரப்பளவு 2,444 சதுர கிலோமீற்றர் ஆகும். பிலிப்பீன்சின் பரப்பளவில் மிகப்பெரிய நகரம் இதுவாகும்.



</doc>
<doc id="244576" url="https://ta.wikipedia.org/wiki?curid=244576" title="கைல் அபொட்">
கைல் அபொட்

கைல் ஜான் அபொட் ("Kyle John Abbott", பிறப்பு: 18 சூன் 1987) தென்னாப்பிரிக்கத் துடுப்பாட்ட வீரர் ஆவார். இவர் வலக்கை நடுத்தர-விரைவு பந்து வீச்சாளராவார்.

2013 பெப்ரவரியில் ஜாக் கலிஸ் காயமடைந்ததை அடுத்து தென்னாபிரிக்கத் துடுப்பாட்ட அணியில் இணைத்துக் கொள்ளப்பட்டார். தனது முதலாவது தேர்வு ஆட்டத்தில் பாக்கித்தானுக்கு எதிராக விளையாடி 7 விக்கெட்டுகளைக் கைப்பற்றினார்.

2015 ஆம் ஆண்டில் இவர் இந்தியன் பிரீமியர் லீக்கில் சென்னை சூப்பர் கிங்ஸ் அணியினால் வாங்கப்பட்டார்.



</doc>
<doc id="244588" url="https://ta.wikipedia.org/wiki?curid=244588" title="மங்களேசன்">
மங்களேசன்

மங்களேசன் (Mangalesa ஆட்சிக்காலம் கி.பி.596 - 610 ) என்பவன் முதலாம் கீர்த்திவர்மனுக்குப்பின் சாளுக்கிய அரியணையில் அமர்ந்தவன் ஆவான். கீர்த்திவர்மனின் மகனான இரண்டாம் புலிகேசி அவனது தந்தை இறந்தபோது சிறுவனாக இருந்ததாகக் கருதப்படுகிறது.

இவன் ஒரு துடிப்பான மற்றும் லட்சியமான ஆட்சியாளனான இவன் பல போர்களில் வெற்றிப் பெற்று. நாட்டை விரிவாக்கம் செய்வதை நோக்கமாகக் கொண்டிருந்தான். இவன் புத்திராஜன் ஆட்சி செய்த காளச்சூரியின் மீது படையெடுத்தான். தொடர்ந்து குஜராத் , கந்தேசம், மால்வா ஆகிய நாடுகள் மீதும் படையெடுத்தான். மேலும் சுவாமிராஜா என்கிற ரேவதிதிவீபம் (கோவா) பகுதியின் ஆளுநரின் கலகத்தை அடக்கி கொங்கன் பகுதியில் மீண்டும் சாளுக்கிய அதிகாரத்தை நிலைநாட்டினான். இவனது 595 ஆண்டைய மகாகுத்தா தூண் கல்வெட்டின்வழியாக கங்கர் , பல்லவர் , சோழர் , அளுப்பர்,கதம்பர் ஆகியோரை அடக்கியதாகக் கூறப்பட்டுள்ளது.

இவன் உருரணபராக்ரமன்,இரணவிக்கிரமன்,பரமபகவதா போன்ற பட்டங்களைச் சூடியிருந்தான்.

இரண்டாம் புலிகேசிக்கு உரிய வயது வந்த போதும், மங்களேசன் புலிகேசியிடம் ஆட்சியை ஒப்படைக்காமல் தாமதப்படுத்தி வந்தான். காரணம் தனது மகன் சுந்தரவர்மனை மன்னனாக்கவேண்டும் என்ற விருப்பத்தினால் தான் ஆட்சியில் நீடிக்க விரும்பினான்.

இதனால் தனது சிற்றப்பனை எதிர்த்து புலிகேசி கிளர்ச்சியில் ஈடுபட்டான். புலிகேசி தனது நண்பர்கள் பலர் உதவியுடன் படைதிரட்டி மங்களேசன் மீது போரை நடத்தினான். இவர்களுக்குள் நடந்த போரில் மங்களேசன் தற்போதைய அனந்தபூர் மாவட்டத்தில் உள்ள இலப்பட்டு-சிம்பிங்கி போர்க்களத்தில் கொல்லப்பட்டான் . இந்த நிகழ்ச்சி கி.பி.610ஆம் ஆண்டைய பேதவது-குரு கல்வெட்டில் குறிப்பிட்டுள்ளது.







</doc>
<doc id="244590" url="https://ta.wikipedia.org/wiki?curid=244590" title="ஜாம்காம்பாலியம்">
ஜாம்காம்பாலியம்

ஜாம்காம்பாலியம் அல்லது "காம்பாலியம்" (JamKhambhalia) இந்தியா, குஜராத் மாநில சௌராஷ்டிரப் பகுதியில், தேவபூமி துவாரகை மாவட்டத்தின் நிர்வாகத் தலையிட நகரம் மற்றும் நகராட்சி மன்றமாகும். 

2011ம் ஆண்டின் மக்கள்தொகை கணக்கெடுப்பின் படி இதன் மக்கள்தொகை 41,734 ஆகும். எழுத்தறிவு விகிதம் 69%. முக்கிய சமுகத்தவர்கள்; ஜடேஜா, அகிர், மெகர், பார்வாத், ராப்பரி மற்றும் சரண். இசுலாமியர்களும் குறிப்பிடத்தக்க அளவில் உள்ளனர்.

மிகப் பண்டைய காம்பாலிய நகரத்தின் சிதிலமடைந்த கில்லெ பந்தி எனும் தலைவாசலை இன்றும் காணலாம். இது துவாரகை செல்லும் வழியில் உள்ளது. 

காம்பாலியம் நகரத்திற்கு ஐந்து தலைவாசல் உள்ளது. அவைகள்: நகர் வாயில், பொர் வாயில், ஜோத்பூர் வாயில், சலையா வாயில் மற்றும் துவாரகை வாயில். துவாரகை வாயிலின் படம் இங்கு காணலாம்.


காம்பாலியம் நகரத்தில் உற்பத்தியாகும் வெண்ணெய், நெய், இந்தியா முழுவதும் விற்பனையாகிறது. இங்கு 35 நிலக்கடலை எண்ணெய் உற்பத்தி தொழிற்சாலைகள் உள்ளது. ரிலையன்ஸ், எஸ்ஸார் நிறுவனங்களின் கச்சா எண்ணெய் சுத்திகரிப்பு நிலயங்கள் அமைந்துள்ளன. மரச்சிறபங்களுக்கான இயந்திரங்கள் இங்கு அதிகம் தயாரிக்கப்படுகிறது.

காம்பாலியம் நகர இரயில் நிலையம் இந்தியாவின் பெருநகரங்களை இணைக்கிறது.



</doc>
<doc id="244591" url="https://ta.wikipedia.org/wiki?curid=244591" title="இக்துஸ்">
இக்துஸ்

இக்துஸ் (ichthys அல்லது ichthus () என்பது கிரேக்கத்தில் "மீன்" () என்பதைக் குறிக்கும் சொல்லாகும். இது இரு வில் வடிவங்களைக் கொண்டும் அவற்றின் வலப்பக்க முனைகள் ஒன்றெயொன்று ஊடறுத்து நீண்டு காணப்பட்டு, மீனின் தோற்றத்தைக் குறிக்கும் குறியீடாகவுள்ளது. இது ஆதிகாலக் கிறிஸ்தவர்களால் இரகசியக் கிறித்தவக் குறியீடாகப் பயன்படுத்தப்பட்டது. தற்கால பேச்சு வழக்கில் ""மீன் சின்னம்"" அல்லது ""இயேசு மீன்"" என அழைக்கப்படுகின்றது.

இக்துஸ் (ΙΧΘΥΣ) என்பது "", (Iēsous Christos, Theou Yios, Sōtēr) என்பதன் சுருக்கமாகும். இதன் மொழிபெயர்ப்பு "இயேசு கிறிஸ்து, கடவுளின் மகன், மீட்பர்" என்பதாகும்.



</doc>
<doc id="244594" url="https://ta.wikipedia.org/wiki?curid=244594" title="&amp; தொலைக்காட்சி">
&amp; தொலைக்காட்சி

& தொலைக்காட்சி (அண்ட் தொலைக்காட்சி) இது ஒரு ஜீ என்டர்டெய்ன்மென்ட் நிறுவனத்துக்கு சொந்தமான ஹிந்தி மொழி பொழுதுபோக்கு தொலைக்காட்சி சேவை ஆகும். இந்த தொலைக்காட்சி சேவை மார்ச் 2, 2015 ஆம் ஆண்டு துவங்கப்பட்டது. இதன் தலைமையிடம் மும்பையில் அமைந்துள்ளது.



</doc>
<doc id="244595" url="https://ta.wikipedia.org/wiki?curid=244595" title="காய் ரோ">
காய் ரோ

காய் ரோ (Chi Rho; ) என்பது கிறிஸ்து பெயராக்கத்தின் முன்னைய வடிவங்களில் ஒன்றும், கிறிஸ்தவர்களால் பயன்படுத்தப்பட்டு வருகின்ற வடிவமும் ஆகும். இது கிறிஸ்து = "ΧΡΙΣΤΟΣ" என்பதைக் குறிக்கும் கிரேக்க சொல்லின் முதல் இரு பெரிய எழுத்துக்களான "காய்", "ரோ" என்பவற்றின் வடிவமும் கூட்டிணைவெழுத்து முத்திரை முறையும் ஆகும். ஆயினும் இது ஒரு கிறிஸ்தவச் சிலுவை அல்ல, மாறாக காய்-ரோ இயேசுவின் மரணத்தை உணர்த்துவதுடன், கிறிஸ்து எனும் நிலையை குறியீடாகக் காட்டுகிறது. 

பாகாலை வழிபட்ட கிரேக்கர்களினால் முக்கிய செய்தியை குறிப்பிட காய்-ரோ குறியீடு பயன்பட்டது. அங்கு காய்-ரோ என்பது "chrēston" என்பதன் சுருக்கமாகப் பயன்பட்டது. இதன் அர்த்தம் "நல்லது" என்பதாகும். மூன்றாம் பிடோம்லியின் (ஏ. 246–222 கி.மு.) சில நாணயங்களில் காய்-ரோ அடையாளம் காணப்பட்டது.

உரோமைப் பேரரசர் முதலாம் கான்ஸ்டன்டைனால் படத்துறைக் கொடிகளிலும், கான்ஸ்டன்டைன் கொடியிலும் காய்-ரோ அடையாளம் பயன்படுத்தப்பட்டது. ஆரம்ப காய்-ரோ அடையாளங்கள் சிலுவை போன்றும் () IX கூட்டிணைவெழுத்து முத்திரையாகவும் () காணப்பட்டன.



</doc>
<doc id="244598" url="https://ta.wikipedia.org/wiki?curid=244598" title="கிறிஸ்தவச் சிலுவை">
கிறிஸ்தவச் சிலுவை

கிறிஸ்தவச் சிலுவை ("Christian Cross") என்பது இயேசுவின் மரணத்திற்குக் கருவியைக் குறிக்கும் ஒன்றும், நன்கு அறியப்பட்ட கிறிஸ்தவச் சின்னமும் ஆகும். இது சிலுவையிலறையப்படுதலுக்கும், (சிலுவை பொதுவாக, இயேசுவின் உடலை பிரதிநிதித்துவப்படுத்தும் முப்பரிமானமாக உள்வாங்குகிறது) சிலுவை சின்னங்களின் பொதுவான ஒன்றுமாகும்.




</doc>
<doc id="244599" url="https://ta.wikipedia.org/wiki?curid=244599" title="மேற்கத்திய இசைப் பயிற்சியின் வழிகாட்டி (நூல்)">
மேற்கத்திய இசைப் பயிற்சியின் வழிகாட்டி (நூல்)

மேற்கத்திய இசைப் பயிற்சியின் வழிகாட்டி அல்லது த மியூசிக் ஸ்கூல் என்பது மேற்கத்திய இசைபற்றி தமிழில் வெளிவந்த 10 தொகுதிகளைக் கொண்ட ஒரு நூல் ஆகும். இந்த நூலை செழியன் எழுதியுள்ளார். இது 1700 பக்கங்களையும் 1000 மேற்பட்ட விளக்கப் படங்களையும், 200 படங்களையும் கொண்டது. இசைப்பாடங்களை பல வயதினரும் கற்றுக்கொள்ள உதவும் வண்ணம், பாடல் நூல் அமைப்பில் இந்த நூல் எழுதப்பட்டுள்ளது. 

இந்த நூல் 2014 க்கு ஆனா ஆனந்த விகடனின் சிறந்த வெளியீட்டுக்கான விருதினைப் பெற்றுள்ளது.


</doc>
<doc id="244604" url="https://ta.wikipedia.org/wiki?curid=244604" title="எதிர்மறைத் தேர்வு">
எதிர்மறைத் தேர்வு

எதிர்மறைத் தேர்வு என்பது காப்பீட்டு வர்த்தகம் தொடர்பான ஒரு சொற்றொடர் ஆகும்.ஆயுள் காப்பீட்டைத் தெரிவு செய்யும் ஒருவர், காப்பீட்டு நிறுவனத்திடம் இருந்து நிதியைக் கோருவதற்கான வாய்ப்பு அதிகமாக இருக்கும்போது அந்த உண்மையை நிறுவனத்துக்குத் தெரிவிக்காமல் மற்ற வாடிக்கையாளர்களைப் போலவே தானும் குறைந்த பிரிமியத்தில் காப்பீட்டைப் பெற்றுவிடுவதைக் குறிக்கிறது.இதனால் காப்பீட்டு நிறுவனத்துக்கு நஷ்டம் ஏற்பட அதிக வாய்ப்பு இருக்கிறது.


</doc>
<doc id="244605" url="https://ta.wikipedia.org/wiki?curid=244605" title="திராவிடநாடு (இதழ்)">
திராவிடநாடு (இதழ்)

திராவிடநாடு 1940 களில் இந்தியாவில் இருந்து மாதாந்தம் வெளிவந்த தமிழ் சிற்றிதழ் ஆகும். இந்த வார இதழ் 1942 ஆம் ஆண்டு மார்ச்சுத் திங்கள் 8 ஆம் தேதி அன்று வெளியிடப்பட்டது. இதனைத் தொடங்கியவர், ஆசிரியர் கா. ந. அண்ணாதுரை (அறிஞர் அண்ணா) ஆவார். திராவிடர் விடுதலை, தமிழ் உணர்வு ஆகியவற்றை அடிப்படை நோக்கங்களாகக் கொண்டு திராவிட நாடு இதழ் தொடங்கப்பட்டது. இது திராவிடத் தனிநாடு பற்றியும், காங்கிரசார் பற்றியும், தமிழர்களுக்கான விழிப்புணர்வு பற்றியும் கட்டுரைகளை வெளியிட்டது.

இதனால், தமிழ் இளைஞர்கள் புதிய எழுச்சியும் ஊக்கமும் பெற்று தமிழ் நாட்டின் அரசியலில் பெரும் மாற்றம் ஏற்பட வழிவகுத்தது. அண்ணாதுரையின் தமிழ் உரைநடை எதுகை மோனையுடன் இருந்ததால் முற்றிலும் புதிய தமிழ் உரைநடை மலர்ந்தது. திராவிட நாடு இதழில் அண்ணாதுரை ஆரிய மாயை என்னும் பெயரில் ஒரு தொடர் கட்டுரை எழுதினார். பின்னர் அது நூலாக வெளி வந்தது. ஆரிய மாயை எழுதியதற்காக அண்ணாதுரைக்கு ஆறுமாத சிறைத் தண்டனை விதிக்கப்பட்டது.

1963 ஆம் ஆண்டில் இவ்விதழ் நிறுத்தப்பட்டது. அதற்குப் பின்னர் அண்ணாதுரை காஞ்சி என்னும் பெயரில் ஒரு வார இதழைத் தொடங்கினார். இந்த இதழ்களில் சில தமிழம் நாள் ஒரு நூல் திட்டத்தில் எண்ணிம வடிவில் பாதுகாக்கப்பட்டுள்ளன.




</doc>
<doc id="244607" url="https://ta.wikipedia.org/wiki?curid=244607" title="ஜூனாகத்">
ஜூனாகத்

ஜூனாகத் (Junagadh, , ) இந்தியாவின் குஜராத் மாநில சௌராஷ்டிரப் பகுதியில், ஜூனாகத் மாவட்டத்தின் நிர்வாகத் தலைமையிட நகரம் மற்றும் மாநகராட்சி ஆகும். குஜராத்தி மொழியில், ஜூனாகத் எனில் "பழைய துறைமுகம்" எனப் பொருள். குஜராத்தின் 7வது பெரிய நகரம். இந்திய விடுதலைக்குப்பின்பும் ஜுனாகத் பகுதி, ஆயிரம் ஆண்டுகளுக்கு மேலாக, இசுலாமிய மன்னராட்சி நாடாக இருந்தது. பின் சர்தார் சர்தார் வல்லபாய் படேலின் பெரு முயற்சியால் ஜூனாகத் அரசு, இந்தியாவுடன் இணைந்தது.

ஜூனாகத் கடல் மட்டத்திலிருந்து 351அடி உயரத்தில் அமைந்துள்ளது. 

2011ஆம் ஆண்டு மக்கட்தொகை கணக்கெடுப்பின்படி ஜூனாகத் மாநகராட்சிப் பகுதியின் மக்கட்தொகை 320,250. .பாலின விகிதம் 1000 ஆண்களுக்கு 952 பெண்கள் வீதம் உள்ளனர். எழுத்தறிவு விகிதம் 88.63%ஆக உள்ளது. 

ஜூனாகத் பகுதி சௌராஷ்டிர தீபகற்பத்தில் உள்ளதால், இங்கு வாழும் மக்கள் தங்களை சௌராஷ்ட்ரீகள் என்றும் கத்தியவாரிகள் என்றும் அழைத்துக் கொள்கிறார்க்ள். ஜூனாகாத்தில் இந்து, இசுலாமியர், சமணர்கள் மற்றும் கிறித்தவர்கள் வாழ்கின்றனர். குஜராத்தி, சிந்தி, இந்தி மொழிகள் பேச்சு வழக்கில் உள்ளது.

அசோகரின் 14 கல்வெட்டுகளில் இரண்டு கல்வெட்டுகள் ஜூனாகத்திலும், ஒரு கல்வெட்டு கிர்நார் மலையிலும் உள்ளது.



[[பகுப்பு:குஜராத் மாநிலத்திலுள்ள ஊர்களும் நகரங்களும்]]
[[பகுப்பு:ஜூனாகத் மாவட்டம்]]

</doc>
<doc id="244611" url="https://ta.wikipedia.org/wiki?curid=244611" title="ஆதிலட்சுமி சிவகுமார்">
ஆதிலட்சுமி சிவகுமார்

ஆதிலட்சுமி சிவகுமார் சமூகமுனைப்புள்ள ஈழத்துப் பெண் எழுத்தாளர், மற்றும் பாடலாசிரியர். வன்னி மண்ணிலிருந்து சிறுகதைகள், கவிதைகள், கட்டுரைகள், விடுதலைப்பாடல்கள், வானொலி நிகழ்ச்சிகள், விமர்சனங்கள், நாடகங்கள் என்று பல தளங்கிலும் ஒரு சமூகவிடுதலை நோக்கிய எழுத்துப்போராளியாக இயங்கிக் கொண்டிருந்தவர். 1990இலிருந்தே புலிகளின் குரல் வானொலியின் நிகழ்ச்சித் தயாரிப்பாளராகவும் இருந்தவர். தற்சமயம் புலம்பெயர்ந்து சுவிற்சலாந்தில் வாழ்ந்து வருகிறார். 

1982 லிருந்து எழுதிவரும் இவர் மே 20, 1982இல் 'உரிமையில்லா உறவுகள்' என்ற முதற் சிறுகதை மூலம் இலங்கை வானொலி வாயிலாக ஆதிலட்சுமி இராசையாவாக தமிழ் இலக்கிய உலகிற்கு அறிமுகமானார். இவரது படைப்புகள் எரிமலை, வெளிச்சம், ஈழநாதம், சுட்டும் விழி, சரிநிகர், ஞானம், வைகறை, வெள்ளிமலை, கவிதை, நாற்று, யாத்ரா போன்ற பத்திரிகைகள், சஞ்சிகைளிலும், இணையத்தளங்களிலும் வெளியாகி உள்ளன. இன்றும் பல ஊடகங்களில் வெளியாகிக் கொண்டிருக்கின்றன. 







</doc>
<doc id="244612" url="https://ta.wikipedia.org/wiki?curid=244612" title="சுரேந்திரநகர்">
சுரேந்திரநகர்

சுரேந்திரநகர் (Surendranagar) குஜராத் மாநிலத்தில் ஒரு பெரிய நகரமும் மாநகராட்சியும் ஆகும். சுரேந்திரநகரின் சகோதரி நகரம் "வாத்வான் நகரம்" ஆகும். சுரேந்திரநகரின் மக்கட்தொகையை ஒப்பிடும் போது, கல்வித் துறையில் சுரேந்திரநகர் குஜராத் மாநிலத்தில் இரண்டாம் இடத்தை வகிக்கிறது. சௌராஷ்டிர தீபகற்பத்திற்கு செல்லும் வாயிலாக சுரேந்திரநகர் அமைந்துள்ளது.
சுரேந்திரநகர் மக்கட்தொகை சுமார் 2,00,000 ஆகும்.

உயர்ரக பருத்தி நூலான சங்கர் பருத்தி நூல் தயாரிப்பில் உலக அளவில் முதல் இடத்தில் உள்ளது. இந்தியாவில் உற்பத்தியாகும் உப்பில் 25 விழுக்காடு சுரேந்திரநகர் சுரங்கங்களிலிருந்து தோண்டி எடுக்கப்படுகிறது. மின் சாதனங்கள், ரொட்டி, பீங்கான், மருத்துவமனை மருந்துகள், இயந்திரவியல் தளவாடங்கள், பிலாஸ்டிக் பொருட்கள் தயாரிப்பில் அதிகமான சிறு மற்றும் குறு தொழில் கூடங்கள் கொண்டுள்ளது.

சுரேந்திரநகர் மிகப்பெரிய மொத்த விற்பனை தானிய சந்தைகள், நகை மாளிகைகள், ஜவுளிச் சந்தைகள், (குறிப்பாக சேலைகள்) கொண்டுள்ளது. இந்தியாவில் இங்கு மட்டுமே நகைத் தொழிலாளர்களுக்கு, செயத வேலையின் விழுக்காடு விகிதத்தில் கூலி வழங்கப்படுகிறது.



</doc>
<doc id="244615" url="https://ta.wikipedia.org/wiki?curid=244615" title="முதலாம் விக்ரமாதித்தன்">
முதலாம் விக்ரமாதித்தன்

முதலாம் விக்ரமாதித்தன் (Vikramaditya I கன்னடம்: ವಿಕ್ರಮಾದಿತ್ಯ 1) (ஆட்சிக்காலம் 655-680 ) என்பவன் ஒரு சாளுக்கிய மன்னனாவான் இவன் இரண்டாம் புலிகேசியின் மூன்றாம் மகன். இவன் உடைந்த நாட்டை மீண்டும் ஒன்றுபடுத்தினான்.

இரண்டாம் புலிகேசி இறந்த பிறகு சாளுக்கிய அரசு குழப்ப நிலைக்கு உள்ளானது. பேரரசுக்கு அடங்கிய சிற்றரசுகள் தங்கள் சுதந்திரத்தை அறிவித்தன. பேரரசின் இரண்டு பகுதிகளை ஆண்டு கொண்டிருந்த புலிகேசியின் மகன்கள் தனி அரசு அமைப்பதாக அறிவித்தனர். விக்ரமாதித்யன் தனது தாய்வழி தாத்தாவான மேலைக் கங்க மன்னன் பூவிக்ரமன் உதவியுடன், தன்னை பல்லவர் படையெடுப்பில் இருந்து பாதுகாத்து, நாட்டை மீண்டும் ஒன்றுபடுத்தினான்.

பதின்மூன்று ஆண்டுகள் வாதாபியைக் கைப்பற்றிப் பல்லவர்கள் தங்கள் ஆளுகைக்குள் வைத்திருந்தனர். அவர்களின் ஆக்கிரமிப்பிற்கு விக்ரமாதித்யன் முற்றுப்புள்ளி வைத்தான். இவன் தனது சகோதரர்களையும், பேரரசிடமிருந்து சுயாட்சி கோரிய தலைவர்களையும் தோற்கடித்து பின்னர் தன்னை, சாளுக்கிய (655) மன்னனாக அறிவித்துக்கொண்டான். இவன் தனக்கு உதவியாக இருந்த தன் தம்பியான ஜெயசிம்மவர்மனை தென் குஜராத்தின் லதா பகுதிக்கு ஆளுநராக நியமித்தான்.

பல்லவன் இரண்டாம் மகேந்திரவர்மன், அவனுக்குப்பின்னர் அவனது மகன் பரமேசுவரவர்மன் போன்றோர்களை எதிர்க்க விக்ரமாதித்தன் பல்லவர்களின் எதிரியான பாண்டியன் அரிகேசரி பாராங்குச மாறவர்மனுடன் (670 - 700) கூட்டணி அமைத்தான்.

பல்லவன் பரமேசுவரவர்மனின் ஆட்சியின் துவக்கத்தில் விக்ரமாதித்யன் படைதிரட்டிக்கொண்டு பல்லவ தலைநகரான காஞ்சிபுரம் நோக்கி முன்னேறினான். விக்ரமாதித்யன் படைகள் காவிரி கரையிலுள்ள உரையூரில் பாளையமிட்டிருந்தன. சாளுக்கிய படைகளை எதிர்த்து பல்லவன் பரமேசுவரவர்மன் ஒரு பெரிய படையைத் திரட்டி, விலந்தி என்ற இடத்தில் போரிட்டான்(670). சாளுக்கிய கூட்டுப்படைகளுக்கு மேலைகங்க மன்னனான பூவிக்கிரமன் தலைமைதாங்கி போரிட்டான். பல்லவ மன்னன் இந்த போரில் வெற்றி பெற்றான்.

இதன் பின்னர் பல்லவன் பரமேசுவரவர்மன் தனது படைகளை சாளுக்கிய நாட்டைக் கைப்பற்ற அனுப்பி வைத்தான். பல்லவ படைகளை எதிர்த்து விக்ரமாதித்யனின் படைகள் ( 674) புருவாலனூர் என்ற இடத்தில் களம் கண்டன. போரில் பல்லவர்கள் சாளுக்கிய படைகளை தோற்கடித்தனர். சாளுக்கிய படைகளுக்கு விக்ரமாதித்யனின் மகன் வினையாதிதன் மற்றும் பேரன் விஜயாதித்தன் ஆகியோர் தலைமைதாங்கினர். பல்லவர்களின் படைகள் சாளுக்கிய நிலத்தை ஆக்கிரமித்தன. சாளுக்கியர் ஆண்டுதோரும் பல்லவருக்கு கப்பம் செலுத்த ஒப்புக்கொண்டனர்.

முதலாம் விக்ரமாதித்யன் மேற்கு கங்க இளவரசி கங்கமகாதேவியை மணந்து கொண்டான். 

விக்ரமாதித்யன் 680-ல் இறந்தான். பின் அவனது மகன் வினையாதித்தன் சாளுக்கிய சிம்மாசனத்தில் அமர்ந்தான்.







</doc>
<doc id="244617" url="https://ta.wikipedia.org/wiki?curid=244617" title="பிறப்பிடச் சான்றிதழ்">
பிறப்பிடச் சான்றிதழ்

பிறப்பிடச் சான்றிதழ் (Nativity Certificate) இந்தியாவில் மாநில அரசுகள் வருவாய்த்துறை வாயிலாக வழங்கப்படும் சான்றிதழ் ஆகும். ஒருவர் தான் ஒரு இந்தியக் குடிமகன் என்பதை நிருபிக்க தேவையான தேசிய அல்லது மாநில அரசுகளின் அடையாள அட்டைகள் இல்லாத போது, பிறப்பிடச் சான்றிதழ் வேண்டி, மாநில அரசின் வருவாய்த் துறையினரிடம் விண்ணப்பிக்க வேண்டும். அவ்வாறு பிறப்பிடச் சான்றிதழ் கோரி விண்ணப்பிப்பவரின் குருதி தொடர்பான உறவினர்களான பெற்றோர் அல்லது தாத்தா-பாட்டிகள் போன்றோர் குறிப்பிட்ட இந்திய மாநிலத்தில் வாழ்ந்திருக்க வேண்டும். 

பிறப்பிடசான்றிதழ் இருந்தால் மட்டுமே கடவுச்சீட்டு, குடிமைப் பொருள் அட்டை, ஆதார் அட்டை, வாக்காளர் அட்டை மற்றும் மத்திய மாநில அரசுகளின் சலுகைகள் துய்க்க இயலும். 



</doc>
<doc id="244619" url="https://ta.wikipedia.org/wiki?curid=244619" title="வானம் எம் வசம் (நூல்)">
வானம் எம் வசம் (நூல்)

வானம் எம் வசம் 29 கவிஞரின் கவிதைகளை உள்ளடக்கிய ஒரு கவிதைத் தொகுப்பு நூல் ஆகும். இந்நூல் 29 மே 1995 இல் தமிழ்த்தாய் வெளியீட்டகத்தினால் வெளியிடப்பட்டது. இந்நூல் விடுதலைப்புலிகளின் படைபலத்தின் வளர்ச்சி காரணமாகப் பிறந்த மகிழ்ச்சி நிலையின் பதிவு. 

இந்நூலில் இடம் பெற்றுள்ள கவிதைகள், தமிழ்மக்களை சதா அச்சுறுத்தியபடி திரிந்த இலங்கை வான்படை விமானங்களில் இரண்டை 28, 29 சித்திரை 1995 இல் யாழ்ப்பாண வான்பரப்பில் வைத்து விடுதலைப் புலிகள் சுட்டு வீழ்த்திய வெற்றிக் களிப்பையும், வரலாற்றுச்சாதனையையும் பிரதிபலிக்கின்றன.



</doc>
<doc id="244620" url="https://ta.wikipedia.org/wiki?curid=244620" title="பாகியோ">
பாகியோ

பாகியோ ("Baguio") என்பது நன்றாக நகரமயமாக்கப்பட்ட ஒரு பிலிப்பீனிய நகரம் ஆகும். கோர்டில்லெரா நிர்வாகப் பிராந்தியத்தின் தலைநகரம் இதுவாகும். இது பெங்குவட் மாகாணத்தில் அமைந்துள்ளது. இதன் சனத்தொகை 318,676 ஆகும். இதன் பரப்பளவு 57.51 கிமீ ஆகும். இந்நகரம் 1900 ஆண்டில் நிறுவப்பட்டது. கடல் மட்டத்திலிருந்து இதன் உயரம் 1,540 மீ ஆகும்.



</doc>
<doc id="244621" url="https://ta.wikipedia.org/wiki?curid=244621" title="வினையாதித்தன்">
வினையாதித்தன்

வினையாதித்தன் (Vinayaditya ஆட்சிக்காலம் 680-696 ) என்பவன் ஒரு சாளுக்கிய அரசனாவான். இவனது தந்தை விக்ரமாதித்தனைத் தொடர்ந்து அரியணை ஏறியவன். இவனது ஆட்சியின்போது நாடு அமைதி மற்றும் நல்லிணக்கத்துடன் இருந்தது என்பது குறிப்பிடத்தக்கது. இவன் யுத்தமல்லன், சாகசரசிகன், சத்தியஷிரேயன் ஆகிய பட்டங்களைப் பெற்றிருந்தான்.

இவனது பல வெற்றிகள் குறித்து இவனது கல்வெட்டுகள் பேசுகின்றன. இவன் பல்லவர்களுக்கு எதிராக தனது தந்தையுடன் இணைந்து போராடினான். கி.பி.684 ஆண்டைய ஜிஜூரி பதிவுகளின்படி, இவன் பல்லவர் , களப்பிரர்கள் , சேரர்கள், மத்திய இந்தியாவின் காளச்சூரியர்களையும் வென்றதாக குறிக்கிறது. கி.பி.678 ஆண்டைய கோலாப்பூர் பட்டையங்களில் இருந்து இவன் லங்கா,கெமர் ஆகிய அரசுகளை தோற்கடித்ததாக குறிப்பிடுகின்றன.கலாநிதி எஸ் நாகராஜு கெமெர் என்பது கம்போடியாவாக இருக்கலாம் என்று கருதுகிறார். வக்கலேரி பட்டயங்கள் இலங்கை மற்றும் பெர்சியா (பாரசீகம்) ஆட்சியாளர்கள் சாளுக்கியர்களுக்குத் திரை செலுத்தியதாகக் கூறுகின்றன. முனைவர் சர்க்கார் இலங்கை மற்றும் பாரசீகத் தலைவர்கள் அந்த நாடுகளில் உள்ள உறுதியற்ற அரசியல் நிலைமை கருதி, சாளுக்கியரிடம் பாதுகாப்புத் தேடி இருக்க மிகவும் சாத்தியம் உள்ளது என்கிறார். இந்த நேரத்தில், பாரசீகம் இஸ்லாமிய படையெடுப்பின் கீழ் இருந்தது என்பது குறிப்பிடத்தக்கது.

வினையாதித்தன் தனது மகன் விஜயாதித்தன் தலைமையில் வடக்கில் படைகளை அனுப்பினான். சில தகவல்களின்படி, விஜயாதித்தன் அங்கு பிடிபட்டு சிறைவைக்கப்பட்டு சில காலத்திற்குப் பிறகு, தப்பி சாளுக்கிய நாடு திரும்பினான்.இந்தப் பயணம் பற்றி வேறு எந்தத் தகவலும் இல்லை.

வினையாதித்தன் கி.பி. 692 இல் சீன அரசவைக்கு ஒரு தூதரை அனுப்பினான்.

விஜயாதித்தன் கி.பி. 696 இல் தனது தந்தைக்குப்பின் ஆட்சிக்கட்டிலில் ஏறினான்.







</doc>
<doc id="244629" url="https://ta.wikipedia.org/wiki?curid=244629" title="விஜயாதித்தன்">
விஜயாதித்தன்

விஜயாதித்தன் (Vijayaditya ஆட்சிக்காலம் 696-733 ) என்பவன் ஒரு சாளுக்கிய மன்னனாவான். தனது தந்தையான வினையாதித்தனைத் தொடர்ந்து சாளுக்கிய அரியணையில் அமர்ந்தான். இவனது நீண்ட ஆட்சிக்காலத்தில் நாட்டில் நிலவிய பொது அமைதி மற்றும் வளமை குறிப்பிடத்தக்கது. விஜயாதித்தனும் தன் முன்னோர்போல பல கோயில்களைக் கட்டினான். இவன் பல்லவர் மற்றும் ஐந்தாம் பரமேசுவரவர்மன் ஆகியோரிடம் போர்புரிந்தான். சாளுக்கியரின் மேலாட்சிக்கு எதிராக போராடிய அளுப்பர்களை தோற்கடித்தான். மங்களூரில் பாண்டியர் படையெடுப்பை முறியடித்தான்.இவனுக்குப்பின் இவனது மகன் இரண்டாம் விக்ரமாதித்யன் 733இல் ஆட்சிக்குவந்தான். 



</doc>
<doc id="244634" url="https://ta.wikipedia.org/wiki?curid=244634" title="கர்ரெட் மார்கன்">
கர்ரெட் மார்கன்

கர்ரெட் மார்கன் (மார்ச் 4, 1877 – ஜூலை 27, 1963, ) என்பவர் ஒரு ஆப்பிரிக்க அமெரிக்க கண்டுபிடிப்பாளர். பள்ளிப் படிப்பையே முறையாகத் தொடராத இவர், தன் உழைப்பாலும், திறமையாலும் பல கருவிகளைக் கண்டறிந்து சாதனைகளைப் புரிந்தார். கிரீவ்லேண்டில் மோட்டார் வாகனம் வைத்திருந்த முதல் ஆப்ரிக்க அமெரிக்கர் இவர்தான். "100 கிரேட்டஸ்ட் ஆப்ரிகன் அமெரிக்கன்ஸ்" என்ற நூலில் இவரது பெயர் இடம்பெற்றுள்ளது.

இவர் அமெரிக்காவின் கென்டக்கி மாநிலத்தில் 1877இல் பிறந்தார். இவரின் தந்தை ஆப்பிரிக்க வமிசாவளியைச் சேர்ந்தவர். கொத்தடிமையாக இருந்தவர். பெரும்பாலான ஆப்பிரிக்க அமெரிக்கர்களைப்போலவே மார்கனும் கல்வியை இடையில் கைவிட்டவரே. 14 வயதில் ஒகையோ மாநிலத்தின் சின்சினாட்டிக்குச் சென்றார். கூலிவேலை செய்தார். அந்த வருவாயில் ஒரு ஆசிரியரிடம் தனிப்பயிற்சியில் கல்விகற்றார். கிளீவ்லேண்ட் நகரில் 1895இல் துணி உற்பத்தியாளரிடம் தையல் இயந்திரங்களைப் பழுது பார்க்கும் பணியில் ஈடுபட்டார். இயந்திரங்களைப் பிரித்து, பொருத்தி மேம்படுத்தினார். இதனால் இயந்திரங்களின் வடிவமைப்பு, அவை இயங்கும் முறை போன்றவற்றை நன்கு கற்றுத்தேர்ந்தார்.

தையல் இயந்திரத்தின் வாரைக் கட்டுவதற்கான வழியைக் கண்டுபிடித்தார். இதன்பிறகு இவர் பிரபலமானார். 1907இல் தையல் இயந்திரம் மற்றும் காலணி பழுதுபார்க்கும் கடையைத் தொடங்கினார். படிப்படியாக பல்வேறு தொழில்களில் ஈடுபட்டார். 1909இல் தன் மனைவியுடன் சேர்ந்து கட் ரேட் லேடிஸ் கிளாத்திங் ஸ்டோர் என்ற நிறுவனத்தைத் தொடங்கினார்.


ஆப்பிரக்க அமெரிக்க மக்களின் சமூக மேம்பாட்டுக்காக பெரு முயற்சி எடுத்து 1908இல் "கிளீவ்லேண்ட் இசோசியேசன் பார் கலர்டு மென்" என்ற அமைப்பைத் தொடங்கச் செய்தார்.
கருப்பின மக்களுக்கு பத்திரிக்கை,மன்றம்,பள்ளி, கல்லூரிகள் துவங்க பெரு முயற்சிகள் மேற்கொண்டார்.


</doc>
<doc id="244650" url="https://ta.wikipedia.org/wiki?curid=244650" title="கெயில் ஓம்வேதித்">
கெயில் ஓம்வேதித்

கெயில் ஓம்வேதித் (Gail Omvedt) என்பவர் ஒரு சமூகவியல் அறிஞரும் மனித உரிமைகளுக்குப் பாடுபடும் செயற்பாட்டாளரும், சாதிய அமைப்பை எதிர்த்துப் பரப்புரை செய்பவரும் ஆவார். இவர் அமெரிக்காவில் பிறந்து இந்தியாவில் குடியுரிமை பெற்ற பெண்மணி ஆவார். 

கெயில் ஒம்வேதித் அமெரிக்காவில் மின்னபாலிசு என்னும் ஊரில் பிறந்தார். கார்ல்டன் கல்லூரியில் படித்தார். பெர்கிளின் கலிபோர்னியா பல்கலைக் கழகத்தில் குமுகவியலில் ஆய்வுப் பட்டம் பெற்றார்.

1978 ஆம் ஆண்டில் இந்தியாவுக்கு வந்தார். தெற்கு மகாராட்டிரத்தில் கசேகான் என்னும் சிற்றுரில் வாழ்ந்து வருகிறார்.
1983 முதல் இந்தியாவில் குடியுரிமை பெற்றார். சாதிய அமைப்பை எதிர்த்தும் தாழ்த்தப்பட்ட ஒடுக்கப்பட்ட தலித் மக்களின் உரிமைகளுக்காகப் பல நூல்களை எழுதினார். பெண்கள் உரிமை இயக்கம் சூழல் பாதுகாப்பு இயக்கம் விவசாயிகள் இயக்கம் ஆகியவற்றில் பங்கேற்று வருகிறார். சாங்க்லி, சத்தாரா ஆகிய மாவட்டங்களில் கைவிடப் பட்ட பெண்களின் வாழ்வுரிமைகளுக்கான அமைப்பை நடத்தி வந்தார்.
விவசாயப் பெண்களின் நிலஉரிமைகளுக்கும் அரசியல் அதிகாரம் பெறுவதற்கும் ஒரு நிறுவனத்தைத் தொடங்கினார்.

புனே பல்கலைக் கழகத்தில் சமுக நீதிக்கான துறையில் பேராசிரியராக இருந்தார். பின்னர் 2009 ஆம் ஆண்டில் இந்திரா காந்தி தேசிய திறந்த பல்கலைக் கழகத்தில் வருகைப் பேராசிரியராக "டாக்டர் அம்பேத்கர் குமுக மாற்றம் வளர்ச்சி இருக்கை" என்னும் துறையில் பணி செய்தார். 2012 இல் அப்பதவியிலிருந்து ஓய்வு அடைந்தார்.




</doc>
<doc id="244655" url="https://ta.wikipedia.org/wiki?curid=244655" title="பதினாறாம் கிரகோரி (திருத்தந்தை)">
பதினாறாம் கிரகோரி (திருத்தந்தை)

திருத்தந்தை பதினாறாம் கிரகோரி (; 18 செப்டம்பர் 1765 – 1 ஜூன் 1846, இயற்பெயர்: பர்த்தலமேயோ அல்பேர்த்தோ கப்பெல்லாரி) என்பவர் "காமல்டோலேஸ்" என்னும் புனித ஆசிர்வாதப்பர் சபைத் துறவியும் கத்தோலிக்கத் திருச்சபையின் திருத்தந்தையாக 2 பெப்ரவரி 1831 முதல் 1846இல் தனது இறப்பு வரையும் இருந்தவர் ஆவார். இவர் துறவற சபையில் இணைந்த போது மௌரோ என்னும் பெயரைத் தனது துறவுப்பெயராக ஏற்றார். இவர் மிகவும் அடிப்படைவாதக் கொள்கைகளைக் கொண்டிருந்தார். திருத்தந்தை நாடுகளிலும் ஐரோப்பாவிலும் பரவிய மக்களாட்சியினை இடதுசாரி புரட்சியின் முன்னோட்டமாக இவர் பார்த்ததால் அதனை இவர் எதிர்த்தார். 

"கிரகோரி" என்னும் பெயர் ஏற்ற கடைசித் திருத்தந்தையும் ஆயரல்லாத ஒருவர் திருத்தந்தையாகத் தேர்வான கடைசித் திருத்தந்தையும் இவர் ஆவார்.


</doc>
<doc id="244656" url="https://ta.wikipedia.org/wiki?curid=244656" title="டாவி ரோயிவாசு">
டாவி ரோயிவாசு

டாவி ரோயிவாசு ("Taavi Rõivas", பிறப்பு: 26 செப்டம்பர் 1979) எசுத்தோனிய அரசியல்வாதியும் மார்ச் 26, 2014 முதல் அந்நாட்டின் பிரதமராக இருப்பவருமாவார். ஏப்ரல் 6, 2014 முதல் எசுத்தோனிய சீர்திருத்தக் கட்சியின் தலைவராகவும் உள்ளார்.

பிரதமராக பொறுப்பேற்பதற்கு முன்னதாக ரோயிவாசு சமூக நலவாழ்வு அமைச்சராக (2012–2014) பணியாற்றி உள்ளார். மார்ச் 14, 2014 அன்று அப்போதைய பிரதமர் ஆன்ட்ரசு அன்சிப்பிற்கு அடுத்து பிரதமராக பொறுப்பேற்க நாட்டுத்தலைவர் டூமாசு என்றிக்கு இல்வெசால் நியமிக்கப்பட்டார். இதனையடுத்து புதிய அரசு அமைக்க சீர்திருத்தக் கட்சிக்கும் சமூக மக்களாட்சி கட்சிக்கும் இடையே நடந்த பேச்சு வார்த்தைகளுக்கு தலைமை வகித்தார். இரு கட்சிகளுக்குமிடையே கூட்டணி உடன்பாடு மார்ச் 20 அன்று கையொப்பமிடப்பட்டது. மார்ச் 26, 2014இல் பிரதமராகப் பொறுப்பேற்றார். ஐரோப்பிய ஒன்றியத்தில் மிக இளைய அரசுத்தலைவராக ரோயிவாசு விளங்குகின்றார். மார்ச் 1, 2015 அன்று நடந்த பொதுத்தேர்தலில் இவரது கட்சிக்கு வெற்றி கிடைத்துள்ளது.


</doc>
<doc id="244662" url="https://ta.wikipedia.org/wiki?curid=244662" title="முனிச்சாலை">
முனிச்சாலை

முனிச்சாலை (Munichalai), மதுரை மாவட்டம், மதுரை மாநகராட்சியில், சுவாமி சன்னதி தெருவின் கிழக்குப் பகுதியில் அமைந்துள்ளது. முனிச்சாலை மதுரை மாநகராட்சியின் தெற்கு மண்டலத்தின் 50ஆவது வட்டத்தில் சிறு பகுதியையும் மற்றும் 51ஆவது வட்டத்தின் அனைத்துப் பகுதிகளையும் கொண்டுள்ளது.

முனிச்சாலை, கீழவெளி வீதியில் உள்ள வெற்றிலைப் பேட்டையிலிருந்து பிரிந்து காமராசர் சாலை மற்றும் பழைய குயவர் பாளையம் சாலை சந்திப்பில் இணைகிறது.
ஓபுளா படித்துறை தரைப் பாலம் முனிச்சாலையை வைகை ஆற்றின் வடபகுதியில் உள்ள அரசு ராஜாஜி மருத்துவமனையுடன் இணைக்கிறது.

முனிச்சாலையின் அஞ்சலக சுட்டு எண் 625009 ஆகும். தொலைபேசி சுட்டு எண் 0452 ஆகும்.

முனிச்சாலையின் கிழக்குக் கோடியில், காமராசர் சாலை சந்திப்பில், புளியமரத்தடியில் "முனீஸ்வரர்" கோயில் கொண்டிருந்த காரணத்தால் இச்சாலைக்கு "முனிச்சாலை" என பெயர் வழங்கலாயிற்று.

முனிச்சாலை பகுதியில் உருது மற்றும் தமிழ் பேசும் இசுலாமியர், தெலுங்கு நாயக்கர், நாடார், செட்டியார் மற்றும் சௌராஷ்டிரர் அதிகமாகவும், பிற சமூகத்தவர்கள் குறைந்த எண்ணிக்கையிலும் உள்ளனர். இப்பகுதியில் கூலித் தொழிலாளர்கள் அதிகமாக உள்ளனர்.

முனிச்சாலையின் வடக்குப் பகுதியில் அமைந்த தெருக்கள்;

முனிச்சாலையின் தெற்குப் பகுதியில் கான்பாளையம், லெட்சுமிபுரம், பூசாரித் தோப்பு மற்றும் ருக்குமணி பாளையம் மற்றும் பூந்தோட்டம் பகுதிகளின் தெருக்கள் முனிச்சாலையுடன் இணைகிறது.





கரகாட்டம், நாதஸ்வரம், மேளம், மற்றும் கிராமிய நாட்டிய-நாடகக் கலைஞர்கள் பரவலாக உள்ளனர்.



பெரியார் பேருந்து நிலையத்திலிருந்து, தெப்பக்குளம், விரகனூர், சிலைமான், திருப்புவனம், திருப்ப்பாச்சேத்தி, லாடனேந்தல் போன்ற மதுரையின் கிழக்குப்பகுதியில் அமைந்த ஊர்களுக்குச் செல்லும் நகரப் பேருந்துகள் முனிச்சாலை வழியாக செல்கிறது. முனிச்சாலையின் மேற்கு முனையில் ஒரு பேருந்து நிறுத்தமும், கிழக்கு முனையில் ஒரு பேருந்து நிறுத்தமும் அமைந்துள்ளது.






</doc>
<doc id="244666" url="https://ta.wikipedia.org/wiki?curid=244666" title="மைக்ரோசாப்ட்டின் வரலாறு">
மைக்ரோசாப்ட்டின் வரலாறு

மைக்ரோசாப்ட் ஒரு பன்னாட்டு கணினி தொழில்நுட்ப நிறுவனமாகும். இந்த நிறுவனத்தின் தொடக்க வரலாறு 1975 ஆம் வருடம் ஏப்ரல் மாதம் 4ஆம் திகதியிலிருந்து குறிப்பிடலாம். இந்நிறுவனத்தின் ஆரம்பம் ஆல்புகெர்க்கிவில் பில் கேட்ஸ் மற்றும் பால் ஆலன் மூலம் நிறுவப்பட்டது. அதன் தற்போதைய சிறந்த விற்பனைத் தயாரிப்புகளாக மைக்ரோசாப்ட் விண்டோஸ் இயங்குதளம், மைக்ரோசாப்ட் ஆபீஸ் உற்பத்தி மென்பொருள் தொகுப்பு, எக்ஸ்பாக்ஸ் விளையாட்டுகள், பிங், தேடல் பொறி ஆகியவற்றை குறிப்பிடலாம். மைக்ரோசாப்ட் என்ற வார்த்தை மைக்ரோகம்ப்யூட்டர் மற்றும் மென்பொருள் ஆகிய வார்த்தைகளின் இணைப்பு சொல்லாகும்.

1980களில் மைக்ரோசாப்ட் நிறுவனம் ஐபிஎம் நிறுவனத்துடன் தனது மைக்ரோசாப்ட் விண்டோஸ் இயங்குதளத்தினை ஐபிஎம் நிறுவனத்தின் வன்பொருளோடு தர ஓப்பந்தம் செய்து கொண்டது. அந்த ஓப்பந்த்தின்படி ஐபிஎம் நிறுவனம் தனது ஓவ்வோரு கணிணி விற்பனைக்கும் மைக்ரோசாப்ட் நிறுவனத்திற்க்கு உரிமைக்கான பங்கினை தந்தது. 1985 ஆம் ஆண்டில், ஐபிஎம் OS / 2 எனப்படும் தங்களது கணினிகளுக்காக ஒரு புதிய இயங்குதளம் எழுத வேண்டும் என்று மைக்ரோசாப்டிடம் கோரியது. இதனை ஏற்று OS/2க்கான இயங்குதளத்தினை தயாரிக்கும் வேளையில் தனது இயங்குதளத்தினையும் விற்று OS/2 இயங்குதளத்திற்க்கு போட்டியை உருவாக்கியது. ஓரு காலக்கட்டத்தில் மைக்ரோசாப்ட் நிறுவனத்தின் இயங்குதளம் OS/2 இயங்குதளத்தின் விற்பனையை முந்தியது. மைக்ரோசாப்ட் நிறுவனம் 1990களில் மைக்ரோசாப்ட் விண்டோஸின் பல பதிப்புகள் தொடங்கப்பட்ட போது, உலகின் தனிநபர் கணினிகளின் 90% பங்கினை கைப்பற்றியது.

சூன் 30, 2014 வரையில் மைக்ரோசாப்ட் நிறுவனம் உலகளவில் $ 86.83 பில்லியன் அமெரிக்க டாலர் வருவாயும் மற்றும் 128,076 ஊழியர்கள் கொண்ட நிறுவனமாக உள்ளது. 

பால் ஆலன் 1975 ஆம் ஆண்டு சனவரி மாத பாப்புலர் எலக்டரானிக்‌ஸ் என்ற நாளிதழில் வெளியான ஆல்டேர் 8000 நிரூபணம் பற்றிய செய்தியினை பில் கேட்ஸுடன் பகிர்ந்ததே மைக்ரோசாப்ட் நிறுவனம் உதிக்க காரணமாக இருந்தது. ஆலன் மற்றும் கேட்ஸு பேசிக் என்ற நிரலாக்க மொழியினை அதில் செயல்படுத்த முடியம் என்ற வாய்ப்பினை உணர்ந்தனர். பில் கேட்ஸ் அவர்களுடைய செயாலாக்கத்தினை செயல் விளக்கமளிப்பதற்க்காக புது மைக்ரோகணிணியின் தயாரிப்பாளர்களான மைக்ரோ இன்ஸ்ட்ரூமென்டேஷன் மற்றும் டேலிமேட்ரி சிஸ்டம்ஸ் நிறுவனத்தை அழைத்தார். இந்த அழைப்பின் நோக்கம் புது விற்பனை ஆணை அல்லது ஓப்பந்தத்தைப் பெறுவதற்காக இருந்தது. செயல் விளக்கமளிப்பதற்க்கு 8 வாரத்திற்க்கு முன்பு வரை அவர்களிடம் ஆல்டேர் கணிணியோ அல்லது மொழிபெயர்ப்பியோ அவர்களிடம் இல்லை இருந்தாலும் அவர்கள் மொழிபெயர்ப்பியை (இன்டர்பெரட்டர்) தயாரித்தனர். ஆலன் நீயு மெக்ஸிக்கோவில் உள்ள அல்பெர்க்யூ நகரில் உள்ள மைக்ரோ இன்ஸ்ட்ரூமென்டேஷன் மற்றும் டேலிமேட்ரி சிஸ்டம்ஸ் நிறுவனத்தில் மொழிபெயர்ப்பியை செயல் விளக்கமளித்தார் அதில் உடன்பட்ட அவர்கள் ஆல்டேர் கணிணியுடன் பேசிக் இன்டர்பெரட்டரையும் அளிக்க ஓப்புக்கொண்டனர். அதன் பின்னர் ஆலன் மற்றும் கேட்ஸ் பாஸ்டன் விட்டு சென்றனர். அல்பெர்க்யூவில் மைக்ரோ இன்ஸ்ட்ரூமென்டேஷன் மற்றும் டேலிமேட்ரி சிஸ்டம்ஸ் இருந்த காரணத்தினால் அங்கு ஆலன் ஹனிவெல் நிறுவனத்தில் வேலை பார்க்க தொடங்கினார். கேட்ஸ் அங்கேயே ஹார்வர்டில், சேர்ந்து படித்தார். இரண்டாம் ஆண்டு முடியும் தருவாயில் ஹார்வர்டிலிருந்து வெளியேறி அங்கே ஆலனுடன் மைக்ரோசாப்ட் நிறுவனத்தினை இணை நிறுவனர். நிறுவனத்தின் நிகர வருமானம் 1976 இறுதிக்குள் $16,005 ஆக இருந்தது. 

ஆலன் மைக்ரோ-சாப்ட் என்ற அசல் வார்த்தையை மைக்ரோ மற்றும் மென்பொருள் என்பதின் இணைப்பாக உருவாக்கினார்.எளிமையான தொடக்க காலங்களில் நவம்பர் 26ம் தேதி, 1976 ஆம் ஆண்டு இந்த நிறுவனம் நியூ மெக்ஸிக்கோ அரசின் செயலர் மூலம் பதிவு செய்யப்பட்டது. மைக்ரோசாப்ட்டின் முதல் சர்வதேச அலுவலகம் சப்பான் நாட்டில் 'ஆஸ்கி மைக்ரோசாப்ட்' என்ற பெயருடன் 1978ஆம் ஆண்டு நவம்பர் மாதம் 1ஆம் தேதி உருவானது. (தற்போது இது மைக்ரோசாப்ட் சப்பான் என்றழைக்கப்படுகிறது). நவம்பர் மாதம் 29ஆம் தேதி 1979ஆம் ஆண்டு பில் கேட்ஸ் 'மைக்ரோசாப்ட்' என்ற சொல்லை பயன்படுத்தினார். அல்பெர்க்யூவில் திறமையான முதல் தரமான நிராலாளர்களை கண்டுபிடித்து நியமிப்பதில் சிரமம் எற்பட்டதால் அல்பெர்க்யூவில் உள்ள அலுவலகத்தினை வாஷிங்டனில் உள்ள பெல்வூயூ என்ற இடத்திற்க்கு மாற்றினர். மாற்றத்திற்கு சிறிது காலத்திற்க்கு முன் எடுக்கப்பட்ட புகைப்படம் வலது புறத்தில்.

ஸ்டீவ் பால்மர், 1980 ஜூன் 11 ம் தேதி இந்நிறுவணத்தில் சேர்ந்தார். இவர் பின்னாளில் பில் கேட்ஸ்க்கு பிறகு தலைமை நிர்வாக அதிகாரியாக 2000 ஆம் ஆண்டு ஜனவரி முதல் பிப்ரவரி 2014 வரை பதவி வகித்தார். சூன் 25, 1981 அன்று இந்த நிறுவனம் மறுசீரமைப்பு செய்யப்பட்டு 'மைக்ரோசாப்ட் கார்ப்பரேஷன், இன்க்' என்று பெயர் மாற்றம் பெற்று வாஷிங்டனில் தனது சேவையை தொடர்ந்தது. மறுசீரமைப்பின் ஒரு பகுதியாக, பில் கேட்ஸ் நிறுவனம் மற்றும் குழுவின் தலைவர் தலைவரானார் மற்றும் பால் ஆலன் செயல் துணைத் தலைவர் ஆனார்.

1970களில் பிரபலமாக இருந்த பேசிக் நிரல்மொழியின் வெவ்வேறு வடிவங்களே மைக்ரோசாப்ட் நிறுவனத்தின் விற்பனைக்குறியவையாக இருந்தன.கொமடோர் 64, ஐபிஎம் பிசி மற்றும் ஆப்பிள் II கணிணிகளில் முறையே ஆப்பிள்சாப்ட் பேசிக், ஐபிஎம் கேசட்பேசிக் மற்றும் கொமடோர் பேசிக் என்று நிரல் மொழிகளை வெளியிட்டனர்.

மைக்ரோசாப்ட் நிறுவனத்தின் முதல் வன்பொருள் Z-80 சாப்ட்கார்டு ஆகும். இது ஆப்பிள் II கணிணியின் சிபி/எம்ஐ இயக்க உதவியாக இருந்தது. அந்த சமயத்தில் வணிக மென்பொருட்களை இயக்கவும், உயர்நிலை மொழிகளுக்கான இன்டர்பிரட்டர் மற்றும கம்பைலர்களை பயன்படுத்துவதற்க்கான தொழில் தரமான இயங்குதளமாக சிபி/எம் விளங்கியது. சாப்ட்கார்டு முதன் முதலில் மார்ச் 1980ல் வெஸ்ட் கோஸ்ட் கம்ப்யூட்டர் பேரில் பொதுமக்கள் முன்னிலையில் செயல்படுத்திக் காட்டப்பட்டது.இது ஒரு உடனடி வெற்றியை பெற்றது; அந்த நேரத்தில் மைக்ரோகம்ப்யூட்டர் சந்தையில் கொடுக்கப்பட்ட மிகப்பெரிய எண்ணிக்கையில் 5,000 கார்டுகள் ஆரம்ப மூன்று மாதங்களில் வாங்கப்பட்டன. ஒவ்வொரு கார்டும் $349 விலையை கொண்டது. 1980களில் மைக்ரோசாப்ட் நிறுவனத்தின் முதல்தர வருவாய் ஆதாரமாக இது இருந்தது. 

முதன் முதலில் நிறுவனத்தினால் பொதுமக்கள் பயண்பாட்டிற்க்கு ஆகஸ்ட் 25, 1980ல் வெளியிடப்பட்ட இயங்குதளம் யூனிகஸ் வகையை சேர்ந்ததாக இருந்தது. இந்த இயங்குதளத்தை ஒரு விநியோக உரிமம் மூலம் ஏடி அன்டு டியிடமிருந்து வாங்கியது. இதற்கு எக்ஸினிக்ஸ் என்று பெயரிட்டு சாண்டா குரூஸ் ஆபரேஷன் என்ற நிறுவனத்தினை அமர்த்தி / பல தளங்களில் இயங்குவதற்கு ஏற்ப மாற்றபட்டது. இந்த லினக்ஸூ வகையில் தான் மைக்ரோசாப்ட் நிறுவனத்தின் முதல் சொற்செயலியான மைக்ரோசாப்ட் வேர்டு செயல்படுத்தப்பட்டுள்ளது. 'மல்டி டூல் வேர்டு' என்று ஆரம்பத்தில் அழைக்கப்பட்டு வந்தது மைக்ரோசாப்ட் வேர்டு. மைக்ரோசாப்ட் வேர்டு தொகுப்பு என்ன பார்கின்றோமோ அதை கிடைக்க செய்வதில்(WYSIWYG- விஸ்விக்) புகழ் பெற்று விளங்கியது.

1983ல் இளவேனில் காலத்தில் மைக்ரோசாப்ட் வேர்டு தொகுப்பு வெளியிடப்பட்டது. இத்தொகுப்பின் இலவச பிரதி பிசி வோர்ல்டு என்ற ஒரு பத்திரிகையுடன் வட்டு வடிவில் பிரசுரிக்கப்பட்டது. இதுவே உலகில் முதல் முறையாக ஒரு பத்திரிகையுடன் வட்டு இலவசமாக பிரசுரிக்கப்பட்டதாகும். எனினும், எக்ஸினிக்ஸ் இயங்குதளம் நேரடியாக எனினும் இறுதிப் பயனர்களிடம் விற்பனை செய்யப்படவில்லை ஆனால் அவை ஓஇஎம் மூலம் உரிமம் விற்பனை செய்யப்பட்டன.

1985 ஆம் ஆண்டு அயர்லாந்து மைக்ரோசாப்ட் சர்வதேச உற்பத்தி வசதிகள் ஒரு முக்கிய இடம் பெற்றது. அங்கிருந்துதான் தனது முதல் மைக்ரோசாப்ட் வின்டோஸ் பதிப்பினை நவம்பர் மாதம் 20ஆம் திகதி வெளியிட்டது. இது மைக்ரோசாப்ட் டிஸ்க் ஆப்பரேட்டிங் சிஸ்டத்தின் வரைகலை நீட்டிப்பு ஆகும்.

'தடித்த எழுத்துக்கள்'==1995-1999: இனையம் மற்றும் பிறதிறவினைகளில் பங்கு==

==2000-2005: சட்ட பிரச்சினைகள், எக்ஸ்பி, மற்றும்


</doc>
<doc id="244669" url="https://ta.wikipedia.org/wiki?curid=244669" title="கொடியேரி பாலகிருஷ்ணன்">
கொடியேரி பாலகிருஷ்ணன்

கேரள மாநில சிபிஐ(எம்)இன் பொறுப்பாளர் கொடியேரி பாலகிருஷ்ணன் (பிறப்பு: நவம்பர் 16, 1953) கேரள மாநில உள்துறை அமைச்சராக இருந்த இவர் இப்போது தலசேரி எம்.எல்.ஏ ஆவார்.


</doc>
<doc id="244672" url="https://ta.wikipedia.org/wiki?curid=244672" title="இந்தியாவின் மகள்">
இந்தியாவின் மகள்

இந்தியாவின் மகள் ("India's Daughter") இங்கிலாந்தைச் சேர்ந்த லெசுலீ உத்வின் (Leslie Udwin) இயக்கிய (ஆங்கில வடிவ) விபரணத் திரைப்படம் ஆகும். இத்திரைப்படம் 2012 தில்லி கும்பல்-வல்லுறவு வழக்கு மற்றும் அதில் கொல்லப்பட்ட 23 வயது பெண் குறித்தானது.இந்தத் திரைப்படத்தில் திகார்சிறையில் அடைக்கப்பட்டுள்ள குற்றவாளி முகேஷ் சிங்கிடம், சிறை அதிகாரிகள் அனுமதியுடன் எடுக்கப்பட்டப் பேட்டியும் அடங்கியிருந்தது. குற்றவாளி முகேஷ் சிங் அளித்த பேட்டி முழுமையாக ஊடகங்களில் வெளியானது. பெண்களை அவமதிக்கும் வகையில் அமைந்த இந்தப் பேட்டி பெரும் சர்ச்சையை ஏற்படுத்தியது. இது மார்ச் 8, 2015, அனைத்துலக பெண்கள் நாளன்று ஒளிபரப்பப்படுவதாக இருந்தது. இந்தியாவில் என்டிடிவி 24x7 தொலைக்காட்சியாலும் ஐக்கிய இராச்சியத்தில் பிபிசி ஃபோர் தொலைக்காட்சியாலும் மற்றும் ஒரே நேரத்தில் டென்மார்க்கு, சுவீடன், சுவிட்சர்லாந்து, நோர்வே மற்றும் கனடா நாடுகளிலும் ஒளிபரப்பப்படுவதாக இருந்தது.

மார்ச் 4, 2015 அன்று இதனை ஒளிபரப்ப இந்திய நாடாளுமன்றத்தில் எதிர்ப்பு எழுந்தது. இதனால் இத்திரைப்படம் இந்தியாவில் தடை செய்யப்பட்டுள்ளது. இதன் பின்னணியில் பிபிசி போர் ஒளிபரப்பை முன்பு திட்டமிட்ட அனைத்துலக பெண்கள் நாளுக்கு மாறாக முன்னதாகவே மார்ச் 4 அன்று ஒளிபரப்பியது.

நிர்பயாவின் பெயரை பொதுவில் பிபிசி வெளியிட்டதற்கு அவரின் தந்தை எதிர்ப்பு தெரிவித்தார்.



</doc>
<doc id="244680" url="https://ta.wikipedia.org/wiki?curid=244680" title="இரண்டாம் விக்ரமாதித்தன்">
இரண்டாம் விக்ரமாதித்தன்

இரண்டாம் விக்ரமாதித்தன் (Vikramaditya II ஆட்சிக்காலம்கிபி 733-744) என்பவன் ஒரு சாளுக்கிய மன்னனாவான். இவன் தன் தந்தை விஜயாதித்தன் இறந்தபின் ஆட்சிப்பொறுப்பேற்றான். இந்த தகவல் சனவரி 13 தேதியிட்ட, 735 லகஷ்மேஷ்வர் கன்னடக் கல்வெட்டுவழியாக அறியப்படுகிறது. மேலும் இக்கல்வெட்டுவழியாக இரண்டாம் விக்ரமாதித்தன் அவனது தந்தையின் காலத்தில் இளவரசனாக (யுவராஜா) முடிசூடப்பட்டு, தங்களது பரம எதிரிகளான பல்லவர்களுக்கு எதிராக நடந்த போர்களில் கலந்துகொண்டான் என்று தெரிகிறது. இவனது மிக முக்கியச் சாதனைகள் என்றால் மூன்று சந்தர்ப்பங்களில் காஞ்சிபுரத்தைக் கைப்பற்றியது, முதல் முறை இவன் இளவரசனாக இருந்தபோதும், இரண்டாம் முறை இவன் பேரரசனான ஆனபிறகும், மூன்றாம் முறை இவனது மகன் மற்றும் முடிக்குரிய இளவரசர் இரண்டாம் கீர்த்திவர்மன்தலைமையின் கீழ் என காஞ்சி வெற்றிகொள்ளப்பட்டது. இதே தகவலை விருபாக்ஷா கோயில் கல்வெட்டுகள் என்று அழைக்கப்படும் வேறு கன்னட கல்வெட்டுகள் மூலம் அறியப்படுகிறது. மற்ற குறிப்பிடத்தக்க சாதனை என்பது இவனது அரசிகள் லோகதேவி, திரிலோகதேவி ஆகியோர் மூலம் பிரபலமான விருபாக்ஷா கோயில் (லோகேஸ்வரா கோயில்), மல்லிகார்ஜுன கோயில்(திரிலோகேஸ்வரா கோயில்) ஆகிய கோயில்கள் பட்டடக்கல் என்ற பகுதியில் கட்டப்பட்டதாகும். 1987 ஆம் ஆண்டில் இந்த கோயில்கள் கொண்ட நினைவுச் சின்னங்களின் தொகுதி உலக பாரம்பரியக் களமாக அறிவிக்கப்பட்டது.

இவனது தந்தையான விஜயாதித்தன் நான்கு தசாப்தங்கள் நீண்ட மற்றும் அமைதியான ஆட்சியை தனது வயது முதிரும்வரை ஆண்டதைப் போலல்லாமல், இரண்டாம் விக்ரமாதித்யனின் கல்வெட்டுகள் வழியாக இவனது ஆட்சியில் போர்களுக்கு முக்கியத்துவம் இருந்தது தெரிகிறது. அந்த கல்வெட்டுகளில் இருந்து வரலாற்றாய்வாளர்கள் இவன் பல்லவர்கள் மீது வன்மம் கொண்டிருந்தான் என்று நினைக்கிறனர். பல்லவர்கள் ஒரு நூற்றாண்டுக்கு முன்பு, முதலாம் நரசிம்ம பல்லவன் தலைமையின் கீழ், சாளுக்கியர்களைத் தோற்கடித்து அவர்களின் அரசியல் தலைநகரான வாதாபியை ஆக்கிரமித்திருந்தனர். இதனால் இரண்டாம் புலிகேசியால் புகழ்பெற்ற இவர்களின் ஆட்சியும், சாளுக்கிய அரச குடும்பமும் பெரிய அவமானத்தில் மூழ்கியது. இதனால் பல்லவர்களை முற்றாக நிர்மூலமாக்கி (prakrity-amitra) சாளுக்கியர் இழந்த கண்ணியத்தை மீட்க முடியும் என்று கருதியதாக கல்வெட்டுகள் வழியாக அறியப்படுகிறது. இரண்டாம் கீர்த்திவர்மன் இந்த எண்ணத்துடன், உற்சாகமாக (mahotsaha) பல்லவ நாட்டின் மீது படையெடுத்தான். 

இவன் ஆட்சிக்கு வந்த உடன், காஞ்சிபுரத்தில் நடந்த உள்நாட்டுப் போரால் ஒரு வாய்ப்பு ஏற்பட்டது. இரண்டாம் நந்திவர்மனுக்கு எதிராக, சித்ரமயன் போரிட்டுவந்தான். இதனால் பல்லவர்கள் பலம் குன்றி இருந்தனர். இரண்டாம் விக்ரமாதித்தன், பல்லவர்கள் மீது பல போர்களை நடத்தினான். அதில் மூன்று முக்கியமான வெற்றிகளைப் பெற்றான். கி.பி.730 காலகட்டத்தில் சாளுக்கிய இளவரசனாக இருந்த காலத்தில் இவனது நண்பனான மேலைக் கங்க மரபின் இளவரசன் இரேயப்பா சாளுக்கியர்களின் படைகளுடன், பல்லவர்களைத் தாக்கி பல்லவ மன்னன் இரண்டாம் பரமேசுவரவர்மனுக்கு பெரிய இழப்பை ஏற்படுத்தினான். பல்லவன் சமாதானம் செய்துகொண்டு, கொஞ்ச காலத்திற்கு பிறகு கி.பி.731இல் மேலைக் கங்க மன்னன் சிறீபுருசன் மீது ஒரு எதிர்த் தாக்குதல் செய்தான். விலந்து என்ற இடத்தில் நடந்த போரில் பல்லவன் கொல்லப்பட்டான். சிறீபுருசன் பல்லவ அரசனின் முத்திரை, வெண்கொற்றக் குடை போன்றவற்றைக் கைப்பற்றி பெருமானடி என்ற பட்டம் பெற்றான். இந்த சாளுக்கிய வெற்றி விஜயாதித்தன் ஆட்சியின் போது நடந்தது என்றாலும், சாளுக்கிய அரசர்கள் பதிவுகள் இவ்வெற்றி இரண்டாம் விக்ரமாதித்யனைச் சேருவதாக புகழ்கின்றன 

விக்ரமாதித்தன் மீண்டும் தன் நண்பன் மேலைக் கங்க மன்னன் சிறீபுருசன் தலைமையில் தனது படைகளை கி.பி. 735க்கு பின் பல்லவ பேரரசுக்குள் அனுப்பினான். இந்தப் போரில் பல்லவர் பகுதிகளைச் சாளுக்கியர்கள் ஆட்சிக்குள் சேர்த்தான். இந்த படையெடுப்பற்றி 21 திசம்பர் 741 அல்லது 742. அன்று வெளியிடப்பட்ட நார்வின் பட்டயங்கள் கூறுகின்றன. பல்லவ மன்னன் நந்திவர்மன் 13 வயது சிறுவன் ஆவான். இதனால் படையெடுப்பை எதிர்கொள்ள முடியாமல் நாட்டை விட்டு காஞ்சிபுரத்திலிருந்து அரச சின்னங்களை விட்டுவிட்டுத் தப்பிச்சென்றான். பல்லவனின் மதிப்புமிக்க போர்முரசு (katumukha), போரிசைக்கருவி (samudraghosa,) தண்டாயுதம், போர் யானைகள், விலையுயர்ந்த கற்கள், பேரளவு தங்கக்குவியல் ஆகியவை சாளுக்கிய மன்னனுக்குச் சொந்தமானது. 

காஞ்சிபுரம் நகர சாலையில் இரண்டாம் விக்ரமாதித்தன் வெற்றிகரமாக நுழைந்தான். மக்களுக்கு எவ்வித தீங்கும் செய்யவில்லை என்று இவனது காஞ்சி கன்னட கல்வெட்டில் குறிப்பிடப்பட்டுள்ளது.(கல்வெட்டு- Kanchim avinasya pravisya) போரில் வென்ற பல அரசர்கள் போல் அல்லாமல், விக்ரமாதித்தன் மிக கெளரவமான முறையில் நடந்துகொண்டான். உள்ளூர் பிராமணர்கள் மற்றும் பலவீனமான குடிமக்களுக்கு தானம் கொடுத்தான். காஞ்சிபுரம் கோயில்களுக்கு நிவந்தங்களை அளித்தான் என்று கைலாசநாதர் கோவில் மண்டபத்தின் (கூடம்) தூணில் கன்னட மொழிக் கல்வெட்டில் பொறிக்கப்பட்டுள்ளது. மற்ற கோயில்களுக்கு அவன் செய்தவை அவனது செப்புத் தகடுகளில் பதிவு செய்யப்பட்டு உள்ளன. இதனால் பல்லவ ஆக்கிரமிப்பினால் சாளுக்கிய பேரரசிற்கு நேர்ந்த அவமானத்தைத் துடைத்தான். ஒரு நூற்றாண்டுக்கும் முந்தைய நரசிம்மவர்மன் செயலுக்கு பழிவாங்கி இரண்டாம் விக்ரமாதித்தன் வாதாபி திரும்பினான். இவன் காலத்துக்குப் பின்னர் சாளுக்கிய பேரரசு இரண்டாம் புலிகேசியின் ஆட்சியின் போது இருந்த நிலையை அடைந்தது.

மேலும் இவன் சேரர், சோழர் ,பாண்டியர், களப்பிரர், ஆகியோரைத் தோற்கடித்தான். இந்த வெற்றிகளை இந்தியக் கடற் கரையில் தனது கல்வெட்டில் எழுதியுள்ளான். காஞ்சிபுரத்தின் மீது மீண்டும் படையெடுப்பு இவனது மகன் இளவரசன் இரண்டாம் கீர்த்திவர்மன் தலைமையின் கீழ், விக்ரமாதித்தனின் ஆட்சியின் இறுதி ஆண்டுகளில் நடந்தது. 

விக்ரமாதித்தன் ஆட்சியின் ஆரம்ப ஆண்டுகளில், சிந்துவில் தங்களை நிலைநிறுத்திக் கொண்டிருந்த அரபு படையெடுப்பாளர்கள், தக்கானத்தின் மீது படையுடுக்க முற்பட்டனர். இதை சாளுக்கிய பேரரசின் லதா கிளை (குஜராத்) ஆளுநரான விக்ரமாதித்தனின் தாயாதியான புலிகேசி என்பவன் அவர்களுடன் போராடி 739-ல் அவர்களைத் தடுத்தான். இதனால் இரண்டாம் விக்ரமாதித்தன் அவனைப் பாராட்டி, அவனுக்கு 'அவனிஜனஸ்ரேயா' (பூமியின் மக்களுக்கு அடைக்கலம் தருபவன்) என்ற பட்டத்தை அளித்தான். இராஷ்டிரகூடர் மன்னன் தந்திவர்மன் அல்லது தந்திதுர்காவும் சாளுக்கியருடன் இணைந்து அரேபியரை எதிர்த்து போரிட்டனர். 



</doc>
<doc id="244689" url="https://ta.wikipedia.org/wiki?curid=244689" title="கொடபடோ நகரம்">
கொடபடோ நகரம்

கொடபடோ நகரம் என்பது மின்டனாவ் பகுதியில் அமைந்துள்ள சுயாதீன அங்கமான ஒரு பிலிப்பீனிய நகரம் ஆகும். முசுலிம் மிண்டனாவோ தன்னாட்சிப் பகுதியின் தலைநகரம் இதுவாகும். இது மகுவின்டனவு மாகாணத்தில் அமைந்துள்ளது. இதன் சனத்தொகை 2010 ஆம் ஆண்டின் மக்கள் தொகை கணக்கெடுப்பிற்கு அமைவாக 271,786 ஆகும். இதன் பரப்பளவு 176.00 கிமீ2 ஆகும். 



</doc>
<doc id="244690" url="https://ta.wikipedia.org/wiki?curid=244690" title="புடுவன்">
புடுவன்

புடுவன் ("Butuan")என்பது பிலிப்பீன்சில் அமைந்துள்ள நன்றாக நகரமயமாக்கப்பட்ட ஒரு நகரம் ஆகும். கரகா பிராந்தியத்தின் தலைநகரம் இதுவாகும். அகுசன் டெல் நோர்டே என்னும் மாகாணத்தில் இது அமைந்துள்ளது. ஆகஸ்ட் 2, 1950 ஆண்டில் இந்நகரம் நிறுவப்பட்டது. டல் மட்டத்திலிருந்து இதன் உயரம் 1 மீற்றர் ஆகும். இதன் சனத்தொகை 2010 ஆம் ஆண்டின் மக்கள் தொகை கணக்கெடுப்பிற்கு அமைவாக 309,709 ஆகும். இந்நகரத்தின் மொத்த பரப்பளவு 816.62 சதுர கிலோமீற்றர் ஆகும்.



</doc>
<doc id="244691" url="https://ta.wikipedia.org/wiki?curid=244691" title="பூச்சு">
பூச்சு

பூச்சு (Plaster) என்பது சுவர்கள் மற்றும் கூரைகக்கு மேலுறையாக அல்லது மேற்பூச்சாகப் பயன்படுத்தப்படும் ஒரு கட்டுமானப் பொருள் ஆகும். பூச்சானது உலர்ந்த பொடி மற்றும் தண்ணீருடன் கலக்கப்பட்டு ஒரு பசையாக உருவாக்கப்பட்டு கட்டிடங்களின் மீது பூசப்பயன்படுத்தப்படுகின்றது.

நீருடன் சேர்க்கும்போது வேதி வினையினால் படிகமாதல் மூலம் வெப்பம் விடுவிக்கப்பட்டு நீரேற்றம் அடைந்து பூச்சு கடினமாகின்றது. இதன் இந்தப் பண்பின் காரணமாக தோற்ற முடிப்பானாக கட்டிடங்களில் அதிக அளவில் பயன்படுத்தப்படுகின்றது.


</doc>
<doc id="244692" url="https://ta.wikipedia.org/wiki?curid=244692" title="கொரொனடால்">
கொரொனடால்

கொரொனடால் என்பது பிலிப்பீன்சில் அமைந்துள்ள மூன்றாம் வர்க்க நகரம் ஆகும். இது மார்பெல் எனவும் அழைக்கப்படுகின்றது. தன் டொடபடோ எனும் மாகாணத்தில் இது அமைந்துள்ளது. சொக்ஸ்சர்ஜென் பிராந்தியத்தின் தலைநகரம் இதுவாகும். இதன் சனத்தொகை 2010 ஆம் ஆண்டின் மக்கள் தொகைக் கணக்கெடுப்பிற்கு அமைவாக 158,273 ஆகும். இந்நகரத் தலைவர் "பீட்டர். எம். மிகுவெல்" ஆவார். இதன் பரப்பளவு 277.00 சதுர கிலோமீற்றர் ஆகும். கடல் மட்டத்திலிருந்து இதன் உயரம் 100 மீர்றர் ஆகும். இந்நகரம் ஆகஸ்ட் 18, 1947 அன்று நிறுவப்பட்டது.



</doc>
<doc id="244694" url="https://ta.wikipedia.org/wiki?curid=244694" title="டேனியல் கானமென்">
டேனியல் கானமென்

டேனியல் கானமென் ("Daniel Kahneman", எபிரேயம்: דניאל כהנמן, பிறப்பு: மார்ச் 5, 1934) என்பவர் ஒரு இசுரேலிய அமெரிக்க உளவியலாளர். தீர்ப்பு மற்றும் முடிவு செய்தலின் உளவியல், அத்துடன் நடத்தைசார் பொருளியல் ஆகியவற்றில் இவரது பங்களிப்பு குறிப்பிடத்தக்கதாகும். இவர் 2002 ஆம் ஆண்டு பொருளியல் அறிவியலுக்கான நோபல் நினைவுப் பரிசை வெர்னான் எல். சிமித் என்பவருடன் இணைந்து பெற்றார்.

டேனியல் கானெமன் டெல் அவீவ் நகரில் 1934இல் பிறந்தவர். இவரது குழந்தைப் பருவம் பிரான்சு நாட்டின் பாரீசில் கழிந்தது. இவர்கள் பாரீசில் இருந்தபோது 1940இல் ஜெர்மனியின் நாஜிக்கள் பாரீசைக் கைப்பற்றினர். போரில் பல்வேறு துன்பங்களைக் கண்டும், அனுபவித்தும் இறுதியில் டேனியல் கானெமெனின் குடும்பம் பிரிட்டனின் ஆட்சிப்பகுதியாக இருந்த அன்றைய பாலஸ்தீனத்திற்கு 1948 ஆம் ஆண்டில் சென்று சேர்ந்தனர். அதற்குக் கொஞ்ச காலத்துக்கு முன்புதான் இஸ்ரேல் நாடு உருவாகி இருந்தது.

நாஜிக்கள் பிடியிலிருந்த பிரான்சில் இருந்தபோது ஏற்பட்ட அனுபவங்கள் இவரை உளவியலில் ஆர்வம் கொள்ள வைத்தன. இதனால் இவர் 1954-ல் ஜெருசலேமில் உள்ள ஹீப்ரூ பல்கலைக்கழகத்தில் உளவியலில் முதுநிலைப்பட்டமும், கணிதத்தில் இளநிலைப் பட்டமும் பெற்றார். பிறகு சிலகாலம் இஸ்ரேல் பாதுகாப்புப் படையின் உளவியல் பிரிவில் பணிபுரிந்தார்.

1958-ல் பெர்கெலி, கலிபோர்னியா பல்கலைக்கழகத்தில் உளவியலில் முனைவர் பட்டம் பெறுவதற்காக அமெரிக்கா சென்றார். 1961இல் ஜெருசலேமில் உள்ள ஹீப்ரூ பல்கலைக்கழகத்தில் உளவியலில் விரிவுரையாளராகத் தனது கல்விப் பணியைத் தொடங்கினார். பொருளாதார ரீதியான முடிவுகளால் ஏற்படும் உளவியல் ரீதியான தாக்கங்கள் (பிஹேவியரியல் எகனாமிக்ஸ் - Behavioral Economics) தொடர்பான ஆராய்ச்சிப் பணிகளில் தீவிரமாக ஈடுபட்டார்.

இவற்றுக்கான கோட்பாடுகளை நிறுவினார். இதற்காக இவருக்கு 2002-ல் வெர்னான் எல். ஸ்மித்துடன் இணைந்து நோபல் நினைவு பரிசு வழங்கப்பட்டது. அமோஸ் டிவெர்ஸ்கி மற்றும் பிறருடன் இணைந்து கானமென், தீர்வு விதிகள் மற்றும் தவறான எண்ணங்கள் மூலம் எழும் பொதுவான மனித தவறுகளின் அறிவாற்றலின் அடிப்படையை நிறுவினார்.

நவீன பொருளாதாரக் கோட்பாடுகளை மறுபரிசீலனை செய்யவைத்த இவரது தீவிரமான சிந்தனைகள் இவருக்குப் பெரும் புகழைப் பெற்றுத் தந்தன. 2011-ல் ஃபாரின் பாலிசி இதழில் உலக தலைசிறந்த சிந்தனையாளர்களின் பட்டியலில் இவரது பெயர் இடம்பெற்றது.
அதே ஆண்டில் இவரது ஆராய்ச்சிகளின் சுருக்கமான தொகுப்புகளை உள்ளடக்கிய திங்க்கிங், ஃபாஸ்ட் அன்ட் ஸ்லோ புத்தகம் வெளிவந்து அமோக விற்பனையானது. பிரின்ஸ்டன் பல்கலைக்கழகத்தில் வுட்ரோ வில்சன் ஸ்கூலில் உளவியல் மற்றும் பொது விவகாரங்கள் பேராசிரியராக பணிபுரிந்தார். 2014 ஆண்டைய தி எகனாமிக் இதழ் உலகின் செல்வாக்கு மிக்க பொருளாதார அறிஞர்களில் 15ஆம் இடத்தை இவருக்கு வழங்கியது.
மிஷிகன் பல்கலைக்கழகத்திலும், கேம்பிரிட்ஜில் அப்ளைய்டு சைக்காலஜி ரிசர்ச் யூனிட்டிலும் வருகை அறிவியலாளராகப் பணி புரிந்தார். ஹார்வர்டு பல்கலைக் கழகத்தில் உளவியல் ஆசிரியராகப் பணிபுரிந்தார்.

இவர் தனியாகவும் டவெர்ஸ்கியுடன் இணைந்தும் ஏராளமான கட்டுரைகளை எழுதியுள்ளார். இவர் எழுதிய முதல் கட்டுரை பிலீஃப் இன் தி லா ஆஃப் ஸ்மால் நம்பர்ஸ். 1978-ல் ஹீப்ரூ பல்கலைக்கழகத்தில் பணியை விட்டு விலகி கொலம்பியாவில் உள்ள யுனிவர்சிட்டி ஆஃப் பிரிட்டனில் சேர்ந்தார்.

நோபல் நினைவு பரிசு தவிர, 2007இல் அமெரிக்க உளவியல் அமைப்பின் வாழ்நாள் பங்களிப்பாளர் விருது உள்ளிட்ட ஏராளமான விருதுகளையும் பரிசுகளையும் வென்றுள்ளார். உலகின் பல்வேறு பல்கலைக்கழகங்கள் இவருக்கு மதிப்புறு முனைவர் பட்டம் வழங்கின.

தனது புத்தகங்களுக்காகவும் பல்வேறு பரிசுகளையும் விருதுகளையும் வென்றுள்ளார். பேராசிரியராகவும் உளவியல் ஆராய்ச்சியாளராகவும் தன் பணிகளைத் தொடர்கிறார்.


</doc>
<doc id="244714" url="https://ta.wikipedia.org/wiki?curid=244714" title="இரண்டாம் கீர்த்திவர்மன்">
இரண்டாம் கீர்த்திவர்மன்

இரண்டாம் கீர்த்திவர்மன் அல்லது ரஹப்பா (ஆட்சிக்காலம் கி.பி.746 - 753 ) என்பவன் சாளுக்கிய மரபின் ஆட்சியாளன் ஆவான். இவன் தனது தந்தை விக்ரமாதித்னுக்குப் பின் ஆட்சிப்பொறுப்பேற்றவன். . இவனது பரந்த ஆட்சி அதிகாரத்தை இராஷ்டிரகூடர்கள் மற்றும் பாண்டியர்கள் முடிவுக்குக் கொண்டுவந்தனர்.

பாண்டியன் பராங்குசன் தனது எல்லையை விரிவாக்கும் பொருட்டு கங்க நாட்டின் மீது படையெடுத்து வந்தான். கங்கமன்னன் சிறீபுருசன் சாளுக்கியரின் மேலாட்சியை ஏற்றிருந்ததால் இவனுக்கு ஆதரவாக கீர்த்திவர்மனும் தனது படைகளுடன் போர்க்களத்திற்கு வந்தான். கி.பி.740 அல்லது 741ல் காவிரிக்கரையில் வேண்பை என்ற இடத்தில் நடந்த போரில் பாண்டியன் பராங்குசன் பெருவெற்றி பெற்றான்.

கீர்த்திவர்மனின் வலிமையைக்குறைக்கும் விதமாக இராஷ்டிரகூட தந்திதுர்கன் தனது பேரரசை வலிமைப்படுத்தினான். எல்லோராவைச் சுற்றித் தனது பேரரசை விரிவாக்கினான். சாளுக்கியப் பேரரசின் வடக்கு மாகாணங்களின் கட்டுப்பாட்டைக் குலைத்தான். 

மேலும் அவன் கிழக்கு மற்றும் தெலுங்கு மாகாணங்களில் சாளுக்கியரைச் சுற்றியுள்ள கலிங்கர் மற்றும் கோசல அரசர்களிடம் கூட்டணி அமைத்துக்கொண்டான். மேலும் தந்திதுர்கனின் கூட்டணியில் பல்லவன் நந்திவர்மனும் இணைந்துகொண்டான். இவ்வாறு தனிமைப்படுத்தப்பட்ட கீர்த்திவர்மனுக்கு உதவிக்காக எந்த திசையிலும் திரும்ப முடியவில்லை.

கீர்த்திவர்மன் மீதான இறுதித் தாக்குதல் கி.பி. 752 இல் நடத்தினர். சாளுக்கியர் முற்றிலும் தோற்கடிக்கப்பட்டனர்.

இரண்டாம் கீர்த்திவர்மனே வாதாபி சாளுக்கியரில் இறுதி அரசன் ஆவான். 220 ஆண்டுகள் மேற்கு சாளுக்கியர் கிளை மீது கிரகணம் சூழ்ந்ததைப் போன்று இருந்தது. இரண்டாம் தைலப்பனால் 973 ஆண்டு இந்த மரபு மீண்டும் துளிர்த்தது.




</doc>
<doc id="244744" url="https://ta.wikipedia.org/wiki?curid=244744" title="பூவிழி வாசலிலே">
பூவிழி வாசலிலே

பூவிழி வாசலிலே என்பது 1987 ஆவது ஆண்டில் வெளியான ஒரு இந்தியத் தமிழ்த் திரைப்படமாகும். ஃபாசில் இயக்கிய இத்திரைப்படத்தில் சத்யராஜ், சுஜிதா ஆகியோர் முன்னணி கதாபாத்திரங்களில் நடித்திருந்தனர். இப்படத்திற்கு இளையராஜா இசையமைத்திருந்தார். இத்திரைப்படம் "பூவினு புதிய பூந்தென்னல்" என்னும் மலையாள மொழித் திரைப்படத்தின் மீளுருவாக்கம் ஆகும்.

1987 சனவரி 14 அன்று வெளியான இத்திரைப்படம் ரசிகர்கள் மட்டுமின்றி திரைப்பட விமர்சகர்களாலும் பாராட்டு பெற்ற திரைப்படமாகும். இப்படம் சென்னை, கோவை, மதுரை, திருச்சி உள்ளிட்ட தமிழகத்தின் பல்வேறு பகுதிகளிலும் 100 நாட்களைக் கடந்து வெற்றிகரமாக ஓடியது. இது சிறந்த வெற்றித் திரைப்படம் என அறிவிக்கப்பட்டது.


இப்படத்தின் பின்னணி இசை மற்றும் இப்படத்தின் பாடல்களுக்கு இசையமைத்தவர் இளையராஜா ஆவார். இப்படத்தின் ஆறு பாடல்களையும் இளையராஜா, கங்கை அமரன், முத்துலிங்கம், மற்றும் காமகோடியன் ஆகியோர் எழுதியிருந்தனர்.


</doc>
<doc id="244749" url="https://ta.wikipedia.org/wiki?curid=244749" title="இரண்டாம் மகேந்திரவர்மன்">
இரண்டாம் மகேந்திரவர்மன்

இரண்டாம் மகேந்திரவர்மன் (Mahendravarman II) என்பவர் பல்லவ மரபைச்சேர்ந்த ஒரு மன்னராவார். இவர் கி.பி. 668-672 காலகட்டத்தில் தென் இந்தியாவை ஆட்சி செய்தவர். இவர் முதலாம் நரசிம்மவர்மனின் மகனாவார். இவருக்குப்பின் இவரது மகன் முதலாம் பரமேஸ்வரவர்மன் ஆட்சிக்கு வந்தார்.


</doc>
<doc id="244752" url="https://ta.wikipedia.org/wiki?curid=244752" title="பா. தாவூத்ஷா">
பா. தாவூத்ஷா

அல்ஹாஜ் பா. தாவூத்ஷா (1885 - 24 பெப்ரவரி, 1969) ஒரு சிறந்த பத்திரிகை ஆசிரியர், எழுத்தாளர், சீர்திருத்தவாதி, சொற்பொழிவாளர் ஆவார். இவர் தமிழக முஸ்லிம் மக்களிடம் கல்வியறிவு மிகவும் குறைந்திருந்த காலத்திலேயே இளங்கலைப் பட்டம் படித்துத் தேறியவர். ஆங்கிலத்திலும், தமிழிலும் ஆற்றல் நிறைந்தவர். 

தாவூத்ஷா தஞ்சை மாவட்டம், கும்பகோணம், கீழ்மாந்தூர், நாச்சியார்கோயில் என்ற ஊரில் பாப்பு ராவுத்தர், குல்சும் பீவி ஆகியோருக்குப் பிறந்தார். நாச்சியார் கோயிலில் திண்ணைப் பள்ளியில் படிப்பைத் தொடங்கி, கும்பகோணம் "நேடிவ்' உயர்நிலைப் பள்ளியில் உயர் கல்வியை முடித்தவர். 1909 இல் 'சபுரா' என்ற பெண்ணை திருமணம் செய்து கொண்டவர். 1912 இல் நாச்சியார் கோயிலிலேயே முதன் முதலில் பி.ஏ. பட்டம் பெற்றவர் இவர்தான். மதுரை தமிழ்ச் சங்கத்தில் தேர்வு எழுதி முதல் மாணவனாக தங்கப் பதக்கம் பரிசு பெற்றவர். சப் மாஜிஸ்திரேட்டாக அரசபணி புரிந்துகொண்டிருந்த இவர் 1921இல் கிலாபத் புரட்சியின் போது, தனது பதவியைத் துறந்து விட்டு விட்டு, மார்க்கச் சேவையே தனது வாழ்க்கை என நிர்ணயித்துக் கொண்டவர். 84ஆவது வயதில் சென்னையில் காலமானார். 

1919 இல் எழுதத் தொடங்கியவர். குர்ஆனைத் தமிழ் மக்கள் தெள்ளு தமிழில் முறையாய்ப் பொருளுணர்ந்து கற்க வேண்டும் என்ற ஆர்வத்தால் தமிழிலேயே முதன் முறையாய் 'குர்ஆன் மஜீத்' பொருளுரையும் விரிவுரையும் எழுத ஆரம்பித்தவர். தூய தமிழில், நாயகம் (ஸல்) அவர்களின் ஆதாரப்பூர்வ வரலாற்றை நாயக மாண்மியம் என எழுதி வெளியிட்டவர். முதல் நான்கு கலீபாக்களின் வரலாற்றை 'குலபாஎ ராஷீதீன்' என நான்கு புத்தகத் தொகுப்பாய் எழுதி வெளியிட்டவர். முதன் முதலாய் சஹீஹ் புகாரியிலிருந்து குறிப்பிட்ட ஹதீத்களை தமிழில் மொழிபெயர்த்து எழுதியவர். இப்படியாக ஏறக்குறைய 100 புத்தகங்களும், பற்பல கட்டுரைகளும் தமிழ் மொழியில் எழுதியவர்.

இவரது இஸ்லாமிய ஊழியம் தாருல் இஸ்லாம் எனும் மாத இதழாகப் பரிணமித்தது. பின்னர் அது மாதமிருமுறை இதழாகி, வார இதழாகி, வாரமிருமுறை இதழாகி, நாளிதழாகி ஏறக்குறைய 40 வருடங்கள் இஸ்லாமிய இதழ்களுள் கொடிகட்டிப் பறந்தது.






</doc>
<doc id="244755" url="https://ta.wikipedia.org/wiki?curid=244755" title="என். பி. அப்துல் ஜப்பார்">
என். பி. அப்துல் ஜப்பார்

என். பி. அப்துல் ஜப்பார் (16 ஆகத்து, 1919 - 26 ஆகத்து 1995, நாச்சியார்கோவில்). 'என்.பி.ஏ.' என்று அன்புடன் அழைக்கப்பட்டு வந்த இவர், சிறுகதை எழுத்தாளர், நாவலாசிரியர், துணிச்சலான பத்திரிகை ஆசிரியர், நூல் ஆசிரியர், பதிப்பாசிரியர், விமர்சகர் என்ற பல சிறப்புகளுக்குரியவராகத் திகழ்ந்தவர். தந்தையார் பா. தாவூத்ஷாவின் தாருல் இஸ்லாம் மாத இதழின் பொறுப்பாசிரியராகப் பணிபுரிந்து சிறுகதைகளையும், கட்டுரைகளையும், விமர்சனங்களையும் ஏராளமாக எழுதிக் குவித்தவர். தந்தையா பா. தாவூத்ஷாவுடன் இணைந்து திருக்குர்ஆன் விரிவுரை எழுதி வெளியிடும் பணியையும் தொடர்ந்து மேற்கொண்டவர். நபிகள் நாயகம் (ஸல்) அவர்களின் வரலாற்றையும் சிறப்பாக எழுதி வெளியிட்டவர்.

1941 இல் சென்னை மாநிலக் கல்லூரியில் இளங்கலை மாணவராக இருந்தபோதும், அதற்குமுன் சென்னை கிறித்தவக் கல்லூரியில் பயின்ற காலத்திலேயும் தமிழ்மொழிப் புலமைக்கான பரிசுகளைப் பெற்றவர். பள்ளி மாணவப் பருவத்திலேயே தாருல் இஸ்லாம் இதழில் எழுதத் தொடங்கியவர். 1940 இல் ஒரு சிறுகதைப் போட்டியில் பரிசு பெற்றவர்.


</doc>
<doc id="244756" url="https://ta.wikipedia.org/wiki?curid=244756" title="கும்பகோணம் பாண்டுரங்க விட்டல்சாமி கோயில்">
கும்பகோணம் பாண்டுரங்க விட்டல்சாமி கோயில்

கும்பகோணத்தில் பாண்டுரங்க விட்டல்சாமி கோயில் என்ற பெயரில் ஒரு கோயில் உள்ளது. 

கும்பகோணத்தின் சோலையப்பன் தெருவில் கிருஷ்ணராவ் அக்கிரகாரத்திற்கும், விஜேந்திரசுவாமி படித்துறைக்கும் இடையே உள்ள சேதுபாவாசாமித்தெருவில் இக்கோயில் காவிரிக்கரையை ஒட்டி அமைந்துள்ளது. 

இக்கோயிலின் மூலவராக பாண்டுரங்க விட்டல்சாமி உள்ளார். ருக்மணி தாயாரும் இக்கோயிலின் வளாகத்தில் உள்ளார்.

 


</doc>
<doc id="244759" url="https://ta.wikipedia.org/wiki?curid=244759" title="கும்பகோணம் கற்பக விநாயகர் கோயில்">
கும்பகோணம் கற்பக விநாயகர் கோயில்

கும்பகோணத்தில் கற்பக விநாயகர் கோயில் என்ற பெயரில் மூன்று கோயில்கள் உள்ளன. 

சோலையப்பன் தெருவில் ஒரு கற்பக விநாயகர் கோயில் உள்ளது. இக்கோயிலின் மூலவராக விநாயகர் உள்ளார். 
இக்கோயிலின் குடமுழுக்கு 6 டிசம்பர் 2015இல் நடைபெற்றது. 

மற்றொரு கற்பக விநாயகர் கோயில் கும்பகோணம் ரயில் நிலையத்தில் உள்ளது. இக்கோயிலின் மூலவராக விநாயகர் உள்ளார். இக்கோயிலின் குட முழுக்கு 23 அக்டோபர் 1969இல் நடைபெற்றது. 21 ஆகஸ்டு 2015இல் மற்றொரு குடமுழுக்கு நடைபெற்றது. 

நாகேஸ்வரன் கோயில் கீழவீதியில், ஏகாம்பரேஸ்வரர் கோயிலின் இடது புறமாக ஒரு கற்பக விநாயகர் கோயில் உள்ளது. இக்கோயிலின் மூலவராக விநாயகர் உள்ளார்.


</doc>
<doc id="244760" url="https://ta.wikipedia.org/wiki?curid=244760" title="இரண்டாம் பரமேஸ்வரவர்மன்">
இரண்டாம் பரமேஸ்வரவர்மன்

இரண்டாம் பரமேஸ்வரவர்மன் (இறப்பு 731 ) என்பவன் பல்லவ மரபின் ஒரு மன்னனாவான்.இவன் சாளுக்கிய அரசனான விஜயாதித்தனின் படைகளுடன் நடந்த போரில் கொல்லப்பட்டான். இவன் கி.பி.728 இருந்து 731 வரை ஆட்சிசெய்தான்.

இரண்டாம் பரமேஸ்வரவர்மன் தனது தந்தை நரசிம்மவர்மனுக்குப் பிறகு 728இல் ஆட்சிக்குவந்து 731 வரை ஆட்சியில் இருந்தான். இவனது ஆட்சியின்போது கி.பி.730 காலகட்டத்தில் சாளுக்கிய இளவரசனாக இரண்டாம் விக்ரமாதித்தன்
இருந்த காலத்தில் விக்ரமாதித்தனின் நண்பனான மேலைக் கங்க மரபின் இளவரசன் இரேயப்பா சாளுக்கியர்களின் படைகளுடன், பல்லவர்களைத் தாக்கி இரண்டாம் பரமேசுவரவர்மனுக்கு பெரிய இழப்பை ஏற்படுத்தினான். பரமேசுவரன் வேறு வழியின்றி சமாதானம் செய்துகொண்டு அவர்களின் நிபந்தனைகளை ஏற்றான். பரமேசுவரன் போரில் தனக்கு ஏற்பட்ட அவமானத்தை துடைக்க எண்ணி, கொஞ்ச காலத்திற்கு பிறகு கி.பி.731இல் மேலைக் கங்க மன்னன் சிறீபுருசன் மீது ஒரு எதிர்த் தாக்குதல் செய்தான். விலந்து என்ற இடத்தில் நடந்த இந்தப் போரில் சிறீபுருசனால் இவன் கொல்லப்பட்டான். சிறீபுருசன் இவனின் முத்திரை, வெண்கொற்றக் குடை போன்றவற்றைக் கைப்பற்றி பெருமானடி என்ற பட்டம் பெற்றான். இந்த சாளுக்கிய வெற்றி விஜயாதித்தன் ஆட்சியின் போது நடந்தது என்றாலும், சாளுக்கிய அரசர்கள் பதிவுகள் இவ்வெற்றி இரண்டாம் விக்ரமாதித்யனைச் சேருவதாக புகழ்கின்றன 

பரமேஸ்வரவர்மனால் கட்டப்பட்டு அவனது நினைவைக் கூறும்விதமாக காஞ்சி வைகுண்ட பெருமாள் கோயில் உள்ளது. 731இல் பரமேஸ்வரவர்மன் இறந்ததைத் தொடர்ந்து, சிம்மவிஷ்ணுவின் வழிவந்த பல்லவர்கள் வாரிசு இல்லாமல் போயினர்.



</doc>
<doc id="244765" url="https://ta.wikipedia.org/wiki?curid=244765" title="வாகைப்பறந்தலைப் போர்">
வாகைப்பறந்தலைப் போர்

வாகைப்பறந்தலைப் போர் என்பது சங்ககாலத்தில் நடந்த போராகும். இப்போர் முதலாம் அதிகமானான வேங்கைக் குன்றின் தலைவன் வினைவல் அதிகன் பங்கேற்ற போராகும்.
முன்னதாக ஆய் எயினனுக்கும், நன்னனது படைத்தலைவன் ஞிமிலிக்கும் நன்னனது தலைநகரான பாழியில் போர் நடந்தது. போரில் ஆய் எயினன் மாண்டான். இந்நிலையில் ஞிமிலி ஆய் எயினனின் நகர், வாகையைக் கைப்பற்ற முனைந்தான். 
வாகையைப் பாதுகாக்க பசும்பூண் பாண்டியன் தன் நண்பனும் படைத்தலைவனுமான அதிகனை அனுப்பினான். அதிகனுக்கும் ஞிமிலிக்கும் வாகைப்பறந்தலையில் போர் நடந்தது. இப்போரில் கொங்கர்கள் நன்னனின் படைகளுக்கு உதவினர். யானை மீதிருந்து போரிட்ட அதிகன் யானையுடன் கொல்லப்பட்டான். அதிகன் கொல்லப்பட்டதைக் கொங்கர் கொண்டாடி மகிழ்ந்தனர். 


</doc>
<doc id="244767" url="https://ta.wikipedia.org/wiki?curid=244767" title="தலையாலங்கானத்துப் போர்">
தலையாலங்கானத்துப் போர்

தலையாலங்கானத்துப் போர் என்ற போர் சங்ககாலத்தில் நடந்த தலைசிறந்த புகழ்பெற்ற போராகும் இப்போர் நெடுஞ்செழியனுக்கும் ஏழு மன்னர்களுக்கும் இடையில் நடந்தது போரில் நெடுஞ்செழியன் வென்றான்.

இப்போர் நடைபெற்ற இடமான தலையாலங்கானம் சோழ நாட்டில் தற்கால திருவாரூர் மாவட்டம், குடவாசல் வட்டம் சிமிழி ஊராட்சியிலுள்ள ஒரு கிராமமாகும். பிற்காலத்தில் இது தலையாலங்காடு என்று வழங்கிற்று.

முதிரா இளைஞனான நெடுஞ்செழியனின் பாண்டிய நாட்டைக் கைப்பற்ற இரண்டு பேரரசர்கள்,ஐந்து வேளிர்கள் ஆக எழுவர் சேர்ந்து தாக்கினர். சேரமான் யானைக்கட்சேய் மாந்தரஞ்சேரல் இரும்பொறை, சோழன் கிள்ளிவளவன், வேளிர்களான திதியன், எழினி, எருமையூரன், இளங்கோ வேண்மான், பொருநன் ஆகியோரே இவ்வெழுவர். எதிரிகளைக்கண்டு பாண்டியன் கடுஞ்சினம் கொண்டு வஞ்சினம் கூறுகிறான். இது செய்யாவிட்டால் எனக்கு இன்னது நேரட்டும் என்று பலர் முன் கூறுவது வஞ்சினம்.
நாற்படை நலம் உடையவர் என்று தன்னைத் தானே புகழ்ந்துகொண்டு செருக்கோடு என்னைப்பற்றிச் சிறுசொல் கூறி, என்னோடு போரிடுவோர் எல்லாரையும் ஒன்றாகச் சிதைத்து, என் அடிக்கீழ் நான் கொண்டுவராவிட்டால்,




என்று கூறி போருக்குப் புறப்படுகிறான். 

இப்போரில் எதிரிப்படைகளை சிதறடித்து எழுவர் முரசுகளோடு வெண்குடைகளையும் நெடுஞ்செழியன் கைப்பற்றினான். 

அப்போரைப் பற்றிப் பாடாத அந்நாளைய புலவர்களே இல்லை எனலாம். அக்கால சிறந்த புலவர்களான நக்கீரரும், மாங்குடி மருதனாரும் முறையே இப்போரின் வெற்றி நாயகனான பாண்டியன் மீது நெடுநல்வாடை, மதுரைக் காஞ்சி ஆகிய பெரும் பாடல்களைப் பாடியுள்ளனர். 


</doc>
<doc id="244772" url="https://ta.wikipedia.org/wiki?curid=244772" title="உறங்கிக்கொண்டேயிருக்கும் நோய்த்தன்மை">
உறங்கிக்கொண்டேயிருக்கும் நோய்த்தன்மை

உறங்கிக்கொண்டேயிருக்கும் நோய்த்தன்மை ("sleeping sickness", "African trypanosomiasis"; "ஆப்பிரிக்க ரிப்பானோஸோமியாசிஸ்") என்பது மனிதர்கள் அல்லது இதர விலங்குகளின் ஓர் ஒட்டுண்ணி வகை நோய் ஆகும். இது "ரைபானோசோமா புரூசெய்" ("Trypanosoma brucei") எனும் உயிரினங்களின் முதலுயிரிகளால் ஏற்படுகிறது. "ட்ரைப்பானோசோமா ப்ரூசெய் கேம்பியன்ஸ்" ("Trypanosoma brucei gambiense") (டி.பி.ஜி) மற்றும் "ரைப்பானோசோமா புரூசெய் ரொடீசியென்ஸ்" ("Trypanosoma brucei rhodesiense") (டி.பி.ஆர்.) எனப்படும் இரண்டு வகைகள் மனிதர்களைத் தொற்றுகின்றன. அறிவிக்கப்பட்ட நிகழ்வுகளில் 98% இற்கும் மேலான தொற்றினை டி.பி.ஜி உண்டாக்குகிறது. இரு வகைகளுமே தொற்றுக்கு ஆளாகிய தெத்சி ஈக்கள் (tsetse fly) கடிப்பதாலேயே வழக்கமாக கடத்திவிடப்படுகிறது மற்றும் கிராமப்புறங்களில் மிகச்சாதாரணமாக நிலவுகிறது. 

ஆரம்ப நிலையில், நோயின் முதல் கட்டத்தில் காய்ச்சல், தலைவலி, நமைச்சல் மற்றும் மூட்டு வலிகள் இருக்கின்றன. கடிபட்டதில் இருந்து ஒன்று மற்றும் மூன்று வாரங்களுக்கு இடையில் இது ஆரம்பிக்கிறது. சில வாரங்களில் ஆரம்பித்து, சில மாதங்களுக்குள்ளாக, குழப்பம், ஒருங்கிணைப்பில் குறைபாடு, மரத்துப்போன தன்மை மற்றும் தூங்குவதில் சிரமம் ஆகியவற்றுடன் இரண்டாம் கட்டம் ஆரம்பிக்கிறது. "இரத்தத்துளி தடவல்" ("blood smear") அல்லது நிணநீர் முடிச்சில் இருக்கும் திரவத்தில் ஒட்டுண்ணியைக் காணுவதன் மூலம் நோய் கண்டறியப்படுகிறது. முதுகில் துளையிடுவதே ("lumbar puncture") முதலாவது மற்றும் இரண்டாம் கட்டத்திற்கு இடையேயான வித்தியாசத்தைக் கூற பெரும்பாலும் அவசியமாக இருந்தது.

நோய் தீவிரமடைவதைத் தடுப்பது என்பது, ஆபத்தில் சிக்கவிருக்கும் மக்களிடையே டி.பி.ஜி க்கான ரத்த சோதனைகளைக் கொண்டு நோயாளிகளை இனம் காணுவதில் சம்பந்தப்படுகிறது. நரம்பியல் அடையாளங்கள் ஏற்படு முன்னதாக ஆரம்பத்திலேயே நோயைக் கண்டுபிடித்துவிட்டால் சிகிச்சையளிப்பது சுலபம். "பெண்ட்டாமிடின்" ("pentamidine") அல்லது "சுராமின்" ("suramin") 
ஆகிய மருந்துகளைக் கொண்டு முதல் கட்டத்திற்கான சிகிச்சை செய்யப்படுகிறது. சிகிச்சையின் இரண்டாம் கட்டத்தில் "எஃப்ளோரோனிதைன்" ("eflornithine") கொண்டு அல்லது "நிஃபுர்ட்டிமாக்ஸ்" ("nifurtimox") மற்றும் டி.பி.ஜி க்கான எஃப்ளோரோனிதைன் ஆகிய இரண்டின் இணைப்பு கொண்டு சமாளிக்கப்படுகிறது. இவ்விரண்டு கட்டங்களுக்குமே "மெலர்ஸோப்ரோல்" ("melarsoprol") பலனளிக்கிறது என்றாலும், ஒரு வகையில், பக்க விளைவுகளின் காரணமாக ஏற்பட்ட டி.பி.ஆர் க்கு மட்டுமே இது பயன்படுத்தப்படுகிறது.

இந்த நோயானது, ஆப்பிரிக்காவின் சகாரா பகுதிகளில் இருக்கும் பிரதேசங்களில் இந்த ஆபத்தினைக் கொண்ட 70 மில்லியனுக்கும் மேலான மக்கள் தொகையைக் கொண்டுள்ள 36 நாடுகளில் வழக்கமாகவே ஏற்படுகிறது. 1,990 இல் 34,000 மக்களைக் காவு கொண்ட இந்த நோயினால் 2010 ஆம் ஆண்டு வாக்கில் ஏறத்தாழ 9,000 பேர் உயிரிழந்தனர். 2012 ஆம் ஆண்டில் 7.000 நபர்களை புதிதாகத் தொற்றிய இந்த நோய் தற்போதைக்கு 2012 நிலவரப்படி, சுமார் 30,000 பேர் தொற்றுக்கு ஆளாகியிருப்பதாக கணிக்கப்பட்டுள்ளது. இவர்களில் 80% க்கும் அதிகமானோர் காங்கோ சனநாயகக் குடியரசில் இருக்கிறார்கள். சமீப கால வரலாற்றில் மூன்று மிகப்பெரும் நோய்ப்பரவல்கள் நேர்ந்துள்ளன; 1896 முதல் 1906 வரை முக்கியமாக உகாண்டா மற்றும் காங்கோ வடிநில நாடுகளில் ஒன்றும், மற்றும் இரண்டு 1920, 1970 ஆகிய ஆண்டுகளில் பல்வேறு தென் ஆப்பிரிக்க நாடுகளிலுமாக நிகழ்ந்துள்ளன. பசுக்கள் போன்ற இதர விலங்குகளும் இந்தத் தொற்றுக்கு ஆட்பட்டு நோய்வாய்ப்படலாம்.



</doc>
<doc id="244773" url="https://ta.wikipedia.org/wiki?curid=244773" title="அஸ்கரியேசிஸ்">
அஸ்கரியேசிஸ்

அஸ்கரியேசிஸ் ("ascariasis") என்பது வட்டப்புழு ("Ascarislumbricoides") என்ற புழுவின் மூலம் ஏற்படுகின்ற ஒரு நோயாகும். 85% இற்கும் அதிகமானவர்களின் விடயத்தில் குறிப்பாக புழுக்களின் எண்ணிக்கை சிறியளவில் காணப்படுகின்ற போது இத்தொற்றுக்கான அறிகுறிகள் எதுவும் காணப்படமாட்டாது. புழுக்களின் எண்ணிக்கை அதிகரிக்கின்ற போது குறுஞ் சுவாசம் உள்ளிட்ட அறிகுறிகளும் அதிகரிக்கும். இந்நோய் காய்ச்சலில் ஆரம்பிக்கும். இவற்றைத் தொடர்ந்து வயிறு வீங்குதல், வயிற்று வலி, வயிற்றுப்போக்கு என்பன ஏற்படக்கூடும். பொதுவாக இந்நோயினால் சிறுவர்களே அதிகம் பாதிக்கப்படுகின்றனர். அத்துடன் இவ்வயதுப் பிரிவினர் மத்தியில் பாரம் அதிகரிப்பது குறைவடைவதற்கும், போசாக்கின்மை ஏற்படுவதற்கும் கற்றல் பிரச்சினைகள் தோற்றம் பெறுவதற்கும் இத்தொற்று காரணமாக அமைகின்றது.

"அஸ்கரிஸ்" முட்டைகளால் மாசுற்ற உணவுகளை அல்லது பானங்களை உட்கொள்வதன் மூலம் இத்தொற்று ஏற்படுகின்றது. இந்த முட்டைகள் குடல்களில் பொரித்து, குடற் சுவரின் ஊடாகவும் இரத்தத்தின் ஊடாகவும் நுரையீரல்களுக்குச் செல்கின்றன. அங்கு அவை அல்வியோலிக்குகளாக வெடித்து சுவாசக் குழாயைக் கடந்து இருமும் போது வெளியே வந்து விழுங்கப்படுகின்றன. இந்த நுண்புழுக்கள் இரண்டாவது தடவையாக வயிற்றின் ஊடாகக் குடற் பகுதிக்குச் சென்று அங்கே பெரிய புழுக்களாக வளர்ச்சியடைகின்றன.

மலசலகூட வசதி, மலங்களை உரிய முறையில் அகற்றுவதற்கான வசதி உள்ளிட்ட துப்புரவு வசதிகளை மேம்படுத்துவதன் ஊடாக நோய்த் தடுப்பினை ஏற்படுத்த முடியும். சவர்க்காரமிட்டு கை கழுவுதல் பாதுகாப்பான ஒரு வழிமுறையாகும். மக்கள்தொகையில் 20% இற்கு மேற்பட்டோர் பாதிக்கப்பட்டுள்ள பிரதேசங்களில், தொடர்ச்சியான கால இடைவெளிகளில் அனைவருக்கும் சிகிச்சையளிப்பது சிறந்தது எனச் சிபாரிசு செய்யப்படுகின்றது. மீள ஏற்படும் தொற்றுக்கள் பொதுவானவையாகும். இதற்கு தடுப்பூசி எதுவும் இல்லை. உலக சுகாதார நிறுவனத்தினால் இதற்கான சிகிச்சைக்காக albendazole, mebendazole, levamisole அல்லது pyrantel pamoate ஆகிய மருந்துகள் சிபாரிசு செய்யப்படுகின்றன. ஏனைய பயனளிக்கக் கூடிய மருந்துகளில் tribendimidine, nitazoxanide என்பனவும் உள்ளடங்குகின்றன.

உலகளாவிய ரீதியில் சுமார் 0.8 முதல் 1.2 பில்லியன் வரையான மக்கள் அஸ்கரியேசிஸ் நோயினால் பாதிக்கப்பட்டள்ளனர். மிகவும் கடுமையாகப் பாதிக்கப்பட்ட பிரதேசங்களாக ஆப்பிரிக்காவின் சகாரா துணைப் பிரதேசம், இலத்தின் அமெரிக்கா, ஆசியா ஆகிய பிரதேசங்கள் விளங்குகின்றன. இதன் அடிப்படையில் நோக்குகையில் மண்ணின் மூலம் பரவுகின்ற குடற்புழுக்களில் மிகவும் பொதுவான வகையாக அஸ்கரியேசிஸ் விளங்குகின்றது எனலாம். 1990 ஆம் ஆண்டில் 3,400 ஆக்க் காணப்பட்ட இந்நோயின் மூலமான மரணம் 2010 ஆம் ஆண்டில் 2,700 ஆகக் காணப்பட்டது. பிறிதொரு வகை "அஸ்கரியேசிஸ்" பன்றிகளைத் தொற்றுகின்றது.


</doc>
<doc id="244780" url="https://ta.wikipedia.org/wiki?curid=244780" title="கலவரம் (திரைப்படம்)">
கலவரம் (திரைப்படம்)

கலவரம் () என்பது 2014 ஆவது ஆண்டில் வெளியான ஒரு இந்தியத் தமிழ்த் திரைப்படமாகும். ரவிச்சந்திரன் தயாரித்த இத்திரைப்படத்தை ரமேஷ் செல்வன் இயக்கியிருந்தார். சத்யராஜ், தணிகெல்லா பரணி ஆகியோர் முக்கிய கதாபாத்திரங்களில் நடித்த இத்திரைப்படத்தில் பல புதுமுக நடிகர்களும் நடித்திருந்தனர். 2010 ஆவது ஆண்டிலேயே தொடங்கப்பட்ட இத்திரைப்படம் மிக தாமதமாக 2014 ஆவது ஆண்டில் சனவரி, 14 தைப்பொங்கலன்று வெளியானது.


</doc>
<doc id="244781" url="https://ta.wikipedia.org/wiki?curid=244781" title="தகியுத்தீன் முஹம்மது இப்னு அஹ்மது அல் யூனினி (ரஹ்)">
தகியுத்தீன் முஹம்மது இப்னு அஹ்மது அல் யூனினி (ரஹ்)

தகியுத்தீன் என்னும் சிறப்புப் பெயரையும் முகம்மது என்னும் இயற்பெயரையும் கொண்ட தகியுத்தீன் முகம்மது இப்னு அகமது அல் யூனினி (ரஹ்) சிரியாவிலுள்ள பால்பக் மாவட்டத்திலே யூனின் என்னும் கிராமத்தில் கி.பி. 1177 சனவரி 7ம் திகதி (ஹிஜ்ரி 572) பிறந்தார்கள்.

இளவயதிலேயே மார்க்கக்கல்வியைக் கற்று முடித்த தகியுத்தீன் அவர்கள் ஹதீதுக் கலையை கற்க விரும்பி பெரியார் ஹாபிஸ் அப்துல் கனி அவர்களிடம் மாணவராகச் சேர்ந்தார்கள். ஹதீதுக் கலையில் மிகச் சிறந்து விளங்கிய பெரியார் ஹாபிஸ் அப்துல் கனி அவர்கள் தமது மாணாக்கர் மீது கொண்டிருந்த மதிப்பு அளப்பரியதாக இருந்தது. தகியுத்தீன் அவர்களுக்கிருந்த அபார நினைவாற்றல் காரணமாக ஸஹீஹ் புஹாரி மற்றும் ஸஹீஹ் முஸ்லிம் ஆகிய இரண்டு ஹதீஸ் நூல்களையும் மனனம் செய்திருந்தார்கள்.

தமது உறவினராகிய அப்துல்லாஹ் அல் யூனினி (ரஹ்) அவர்களிடம் ஆன்மீகக் கல்வியையும், ஆன்மீகப் பயிற்சியையும் பெற்றார்கள். ஆசானின் மறைவுக்குப் பின்னர் ஆசானின் இடத்திலிருந்தவாறே மக்களுக்கு சூபித்துவம் பற்றியும் இறைவனை அடையும் வழிமுறை பற்றியும் உரை நிகழ்த்த ஆரம்பித்தார்கள். அவர்களது சொற்பொழிவைக் கேட்பதற்காக மக்கள் திரண்டு வரத் தொடங்கினார்கள். தனது சொந்த ஊராகிய யூனினி கிராமத்தை மிகவும் நேசித்த தகியுத்தீன் (ரலி) அவர்கள் மாபெரும் அற்புதங்களை நிகழ்த்தி, அதன்மூலம் இறைவனை அடைவதற்கு நேரான மார்க்கத்தைக் காட்டியதனால் மக்கள் மகான் அவர்களை கண்ணியத்துக்குரியவராகப் போற்றினார்கள். அன்றைய இஸ்லாமிய உலகின் பல நாடுகளிலிருந்தும் ஆன்மீகக் கல்வி கற்பதற்காக அறிஞர்கள் பலர் அன்னாரை நாடி வந்தார்கள்,

இந்தியாவில் அஜ்மீர் நகரத்தில் ஆன்மீக ஆட்சி செய்துகொண்டிருக்கும் குத்புல் ஹிந்த் ஷைகு ஹாஜா முயினுத்தீன் சிஷ்தி (ரலி) அன்னவர்களின் ஆன்மீக குருவான தகியுத்தீன் முகம்மது இப்னு அகமது அல் யூனினி (ரஹ்) அவர்கள் கி.பி. 1250 ஆகஸ்ட் 28ம் திகதி (ஹிஜ்ரி 658) நிர்யாணமடைந்தார்கள். அவர்களின் பொன்னுடல் அவர்களின் ஆன்மீக ஆசான் அப்துல்லாஹ் அல் யூனினி (ரஹ்) அவர்களின் அடக்கவிடத்திற்கு அண்மையில் அடக்கம் செய்யப்பட்டது.

=மேற்கோள்கள்=
வலிமார்கள் வரலாறு - அறிஞர் ஆர்.பி.எம். கனி

</doc>
<doc id="244782" url="https://ta.wikipedia.org/wiki?curid=244782" title="புரோக்கன் கோஸ்சஸ்">
புரோக்கன் கோஸ்சஸ்

புரோக்கன் ஹார்ஸஸ் () இது 2015ஆம் ஆண்டில் திரைக்கு வந்த அமெரிக்க நாட்டுத் திரைப்படம் ஆகும். இந்தத் திரைப்படத்தை விது வினோத் சோப்ரா என்பவர் இயக்கியுள்ளார். மரியா வல்வேர்டே, தோமஸ் ஜேன், அன்டன் யெல்சின் உள்ளிட்ட பலர் நடித்துள்ளார்கள். இந்தத் திரைப்படம் ஏப்ரல் 17ஆம் திகதி வெளியானது. 



</doc>
<doc id="244783" url="https://ta.wikipedia.org/wiki?curid=244783" title="த லோங்கஸ்ட் ரைட்">
த லோங்கஸ்ட் ரைட்

தி லோங்கேஸ்ட் ரீடே () இது 2015ஆம் ஆண்டில் திரைக்கு வந்த அமெரிக்க நாட்டு காதல் திரைப்படம் ஆகும். இந்த திரைப்படத்தை ஜோர்ஜ் டில்மன், ஜூனியர் என்பவர் இயக்கியுள்ளார். பிரிட் ராபர்ட்சன், ஸ்காட் ஈஸ்ட்வுட், ஜாக் ஹஸ்டன், ஆலன் ஆல்டா, மெலிசா பெனாயிஸ்ட் உள்ளிட்ட பலர் நடித்துள்ளார்கள். இந்த திரைப்படம் ஏப்ரல் 10ஆம் திகதி வெளியானது.




</doc>
<doc id="244784" url="https://ta.wikipedia.org/wiki?curid=244784" title="தி மூண் அண்ட் தி சன்">
தி மூண் அண்ட் தி சன்

தி மூண் அண்ட் தி சன் () இது 2015ஆம் ஆண்டில் திரைக்கு வந்த அமெரிக்க நாட்டு அதிரடித் திரைப்படம் ஆகும். இந்தத் திரைப்படத்தை சீன் மெக்நமாரா என்பவர் இயக்கியுள்ளார். பியர்ஸ் புரோஸ்னன், கயா ச்கோதேலரியோ, பெஞ்சமின் வால்கர், வில்லியம் ஹர்ட் உள்ளிட்ட பலர் நடித்துள்ளார்கள். இந்தத் திரைப்படம் ஏப்ரல் 10ஆம் திகதி வெளியானது. 



</doc>
<doc id="244792" url="https://ta.wikipedia.org/wiki?curid=244792" title="பேரியம் புரோமைடு">
பேரியம் புரோமைடு

பேரியம் புரோமைடு ("Barium bromide") BaBr என்ற மூலக்கூறு வாய்பாடுடன் கூடிய பேரியம் மற்றும் புரோமின் கலந்த ஒரு கனிமச் சேர்மமாகும். பேரியம் குளோரைடு போலவே பேரியம் புரோமைடும் நீரில் நன்கு கரைகிறது. நீர்க் கரைசலில் இவ்வுப்பு நச்சுத்தன்மை கொண்டுள்ளது.
பேரியம் குளோரைடு போலவே பேரியம் புரோமைடும் செஞ்சாய்சதுரப் படிகங்களாகப் படிகமாகிறது. இப்படிகங்கள் நீர் உறிஞ்சும் திறன் கொண்டவையாக உள்ளன. நீர் கரைசலில் பேரியம் புரோமைடு ஓர் எளிய உப்பின் பண்புகளை வெளிப்படுத்துகிறது.
பேரியம் புரோமைடு கந்தக அமிலத்திலுள்ள சல்பேட்டு அயனிகளுடன் வினைபுரிந்து பேரியம் சல்பேட்டு உப்பின் வீழ்படிவைக் கொடுக்கிறது.

ஆக்சாலிக் அமிலம், ஐதரோ புளோரிக் அமிலம்பாசுபாரிக் அமிலம் ஆகிய அமிலங்களிலும் இத்தகைய வினைகளே நிகழ்கின்றன.

பேரியம் சல்பைடு அல்லது பேரியம் கார்பனேட்டை ஐதரோ புரோமிக் அமிலத்துடன் வினைபுரியச் செய்தால் குறுகிய நேரத்தில் பேரியம் புரோமைடின் நீரேறிய வடிவத்தை தயாரிக்க முடியும்.

இக்கரைசலில் இருந்து நீரேறிய பேரியம் புரோமைடு படிகமாக்கப்படுகிறது (BaBr2•2H2O) . இப்படிகத்தை 120 பாகை செல்சியசுக்கு சூடாக்குவதன் மூலமாக நீரற்ற பேரியம் புரோமைடு பெறப்படுகிறது

ஒளிப்படவியலில் உபயோகமாகும் வேதிப்பொருட்கள் மற்றும் பிற புரோமைடுகள் தயாரிப்பதற்கு பேரியம் புரோமைடே முன்னோடியாக விளங்குகிறது. பகுதிபட படிகமாக்கல் முறையில் ரேடியத்தை தூமையாக்க மேரி கியூரி பேரியம் புரோமைடை பயன்படுத்தியுள்ளார். ஏனெனில், பேரியம் புரோமைடு கரைசலில் ரேடியம் முதலில் வீழ்படிவாகிறது. ரேடியத்திற்கும் பேரியத்திற்குமான விகித வேறுபாடு கரைசலைக் காட்டிலும் வீழ்படிவில் அதிகமாக உள்ளது

பேரியம் புரோமைடும் நீரில் கரையும் இதர பேரியம் உப்புகளும் நச்சுத்தன்மை கொண்டவையாகும். இவற்றை உட்கொள்ள நேரிட்டால் கடுமையான நச்சு விளைவுகள் உண்டாகும்.


</doc>
<doc id="244793" url="https://ta.wikipedia.org/wiki?curid=244793" title="பேரியம் சல்பைட்டு">
பேரியம் சல்பைட்டு

பேரியம் சல்பைட்டு ("barium sulfite") BaSO என்ற மூலக்கூறு வாய்பாடுடன் கூடிய சல்பூரசு அமிலத்தின் பேரிய உப்பு ஆகும். வெண்மை நிறத் துகள்களாக காணப்படும் இவ்வுப்பு காகித உற்பத்தித் தொழிலில் பயன்படுகிறது. மற்ற பேரியம் உப்புகளைப் போலவே இவ்வுப்பும் நச்சுத்தன்மை கொண்டுள்ளது..

பேரியம் ஆக்சைடு அல்லது பேரியம் ஐதராக்சைடு மீது கந்தக டைஆக்சைடு செலுத்தும்போது பேரியம் சல்பைட்டு உண்டாகிறது. 
பேரியத்தை சல்பூரசு அமிலத்துடன் வினைபுரியச் செய்தும் பேரியம் சல்பைட்டு தயாரிக்கலாம்.


</doc>
<doc id="244801" url="https://ta.wikipedia.org/wiki?curid=244801" title="ஜெரோம் டெய்லர்">
ஜெரோம் டெய்லர்

ஜெரோம் எவர்ட்டன் டெய்லர் ("Jerome Everton Taylor", பிறப்பு: 22 சூன் 1984) ஜமேக்காவில் பிறந்த மேற்கிந்தியத் தீவுகள் துடுப்பாட்ட வீரர். 

வலக்கை விரைவு வீச்சு பந்து வீச்சாளரான இவர் ஜமைக்கா அணிக்காக ஒரு போட்டியில் மட்டுமே கலந்து கொண்ட நிலையில் 2003 ஆம் ஆண்டில் இலங்கைக்கு எதிரான போட்டியில் மேற்கிந்தியத் தீவுகள் அணியில் விளையாட அழைக்கப்பட்டார். ஒருநாள் போட்டியில் மேற்கிந்திய அணியில் ஒருநாள் போட்டிகளில் முதற்தடவையாக ஒரே ஓவரில் மூன்று விக்கெட்டுகளைக் கைப்பற்றிய முதலாவது வீரரும் இவராவார். 2006 இல் ஆத்திரேலியாவுக்கு எதிரான போட்டியில் இச்சாதனையை அவர் படைத்தார்.


</doc>
<doc id="244802" url="https://ta.wikipedia.org/wiki?curid=244802" title="பேரியம் அசிட்டேட்டு">
பேரியம் அசிட்டேட்டு

பேரியம் அசிட்டேட்டு "(Barium acetate)" Ba(CHO) என்ற மூலக்கூறு வாய்பாடுடன் கூடிய பேரியம் மற்றும் அசிட்டிக் அமிலத்தின் உப்பு ஆகும்.

பேரியம் கார்பனேட்டுடன் அசிட்டிக் அமிலத்தை வினைபுரியச் செய்வதன் மூலமாக பொதுவாக பேரியம் அசிட்டேட்டு தயாரிக்கப்படுகிறது.

கரைசல் நிலையில் மேற்கொள்ளப்படும் இவ்வினையில் பேரியம் அசிட்டேட்டு படிகமாக வெளிவருகிறது. பேரியம் கார்பனேட்டுக்கு மாற்றாக இவ்வினையில் பேரியம் சல்பைடையும் பயன்படுத்த முடியும். 

இங்கும் கரைப்பான் ஆவியாக்கப்பட்டு பேரியம் அசிட்டேட்டு படிகமாக்கப்படுகிறது.

வெண்மை நிறத் துகள்களாக காணப்படும் பேரியம் அசிட்டேட்டு 0 பாகை செல்சியசு வெப்பநிலையில் அதிக அளவு கரைதிறன் பெற்றுள்ளது. அதாவது 100 கிராம் தண்ணீரில் 55.8 கிராம் அளவு பேரியம் அசிட்டேட்டைக் கரைக்க முடியும். பேரியம் அசிட்டேட்டைச் சூடுபடுத்தினால் அது பேரியம் கார்பனேட்டாக சிதைவடைகிறது.

பேரியம் அசிட்டேட்டைக் காற்றில் சூடுபடுத்தினால் அது பேரியம் கார்பனேட்டாக சிதைவடைகிறது. மேலும் இது கந்தக அமிலம், ஐதரோ குளோரிக் அமிலம் மற்றும் நைட்ரிக் அமிலம் போன்ற அமிலங்களுடன் வினைபுரிந்து முறையே சல்பேட்டு, குளோரைடு மற்றும் நைட்ரேட்டுகளைக் கொடுக்கிறது.

பேரியம் அசிடேட்டு நெசவுத் தொழிலில் நெசவுத் துணிகளில் அச்சிடும் போது நிறமூட்டியாகவும், வண்ணப்பூச்சுகள் , மெருகூட்டிகளில் மற்றும் உயவு எண்ணெய்களில் உலர்த்தியாகவும் பயன்படுத்தப்படுகிறது. வேதியியலில், மற்ற அசிட்டேட்டுகள் தயாரிக்கவும் மற்றும் கரிமத் தொகுப்பு வினைகளில் வினையூக்கியாகவும் பயன்படுத்தப்படுகிறது. மேலும்,பேரியம் அசிடேட்டு உயிரைக் கொல்லும் ஒரு வலிமையான நஞ்சாகவும் இருக்கிறது.


</doc>
<doc id="244804" url="https://ta.wikipedia.org/wiki?curid=244804" title="குடியம் குகை">
குடியம் குகை

குடியம் குகை ("Gudiyam Cave") தமிழ்நாட்டின் திருவள்ளூர் மாவட்டத்தில் பூண்டி நீர்த்தேக்கத்திற்கு அருகில் உள்ளது. இது ஒரு தொன்மையான வரலாற்றுக் குகைவாழிடம் ஆகும். சென்னையிலிருந்து 70 கிமீ தொலைவில் அமைந்துள்ளது. இக்குகையானது தொல்லியல் ஆய்வாளரான இராபர்ட் புருசு ஃபூட்டால் கண்டுபிடிக்கப்பட்டது.

தொல்லியல் ஆய்வுச் சான்றுகளின்படி இக்குகைகள் பழைய கற்கால மனிதர்களின் வாழிடங்களாக இருந்தவையெனக் கருதப்படுகின்றன. இந்தியத் தொல்லியல் அகழ்வாய்வுத் துறையினரால் இவ்விடம் 1962-64 ல் அகழ்வாய்வு செய்யப் பட்டது.

இக்குகை குறித்து ரமேஷ் யந்த்ரா இயக்கிய ஆவணப்படம் குடியம் குகைகள் என்ற ஆவணப்படம்


மேலதிகப் படங்களுக்கு:


</doc>
<doc id="244808" url="https://ta.wikipedia.org/wiki?curid=244808" title="பெள்தங்கடி">
பெள்தங்கடி

பெள்தங்கடி கர்நாடகத்தின் தட்சிண கன்னட மாவட்டத்தில் உள்ளது. இது பெள்தங்கடி வட்டத்தின் தலைநகரமாகும்.

இது தட்சிண கன்னட மக்களவைத் தொகுதிக்கும், பெள்தங்கடி சட்டமன்றத் தொகூதிக்கும் உட்பட்டது.




</doc>
<doc id="244809" url="https://ta.wikipedia.org/wiki?curid=244809" title="பாராலைம்">
பாராலைம்

பாராலைம் ("Baralyme") என்பது 80% கால்சியம் ஐதராக்சைடு, 20% பேரியம் ஐதராக்சைடு சேர்மங்களும் கலந்த ஒரு கலவையாகும்.மருத்துவத் துறையில் மூடிய சுற்றுத் திட்டத்தில் நோயாளிகளின் உணர்வற்ற நிலையில் வெளிவிடப்படும் கார்பன் டைஆக்சைடை உறிஞ்சும் கலவையாக பாராலைம் பயன்படுத்தப்படுகிறது.

மேலும், பாராலைம் சேர்மமானது கடலாய்வுக் கூடங்களில் உள்ள கார்பன் டைஆக்சைடை வளிமக் கழுவல் முறையில் நீக்கவும் பயன்படுகிறது.


</doc>
<doc id="244810" url="https://ta.wikipedia.org/wiki?curid=244810" title="சங்க காலம்">
சங்க காலம்

சங்க காலம் ("Sangam period") என்பது பண்டைய தென்னிந்திய வரலாற்றில் நிலவிய தமிழகம் தொடர்பான ஒரு காலப்பகுதியாகும். இக்காலப்பகுதி கிமு நான்காம் நூற்றாண்டில் இருந்து கிபி இரண்டாம் நூற்றாண்டு வரை நீடித்திருக்கலாம் எனக் கருதப்படுகிறது. மதுரையை மையமாகக் கொண்டு தமிழ்ப்புலவர்கள் சங்கம் அமைத்து தமிழ் வளர்த்தனர் என்ற காரணத்தால் இக்காலப்பகுதிக்கு இப்பெயர் சூட்டப்பட்டுள்ளது.

என்று பாண்டியன் தலையாலங்கானத்துச் செருவென்ற நெடுஞ்செழியன் பாடியுள்ள புறநானூற்றுப் பாடல் வரிகளே இத்தகைய புலவர்கள் கூட்டம் இருந்ததற்குச் சான்றாகும்.

முற்காலத் தமிழ் மொழியில் தமிழகம் என்ற சொல் 168 ஆவது புறநானூற்றுப் பாடலில் பயன்படுத்தப்பட்டுள்ளது. இதன்படி தமிழகம் என்று குறிக்கப்பட்ட இப்பகுதி முழுவதுமாக தமிழ்மொழி பேசும் மக்கள் வாழும் பகுதியாகும். தற்பொழுது இப்பிரதேசம் தோராயமாக தற்காலத் தென்னிந்தியா என்பதாக அறியப்படுகிறது. இத்தென்னிந்தியப் பகுதியில் தமிழ்நாடு, கேரளா , ஆந்திரப்பிரதேசம் சில பகுதிகள், கர்நாடக மாநிலத்தின் சில பகுதிகள், இலங்கை முதலிய பகுதிகளும் அடங்கும்.

தென்னிந்திய புராணங்களில் காணப்படும் கூற்றுகளின்படி, முற்காலத் தமிழகத்தில் தலைச் சங்கம், இடைச் சங்கம் மற்றும் கடைச் சங்கம் ஆகிய மூன்று சங்கங்கள் இருந்ததாக நம்பப்படுகிறது. இம்முச்சங்கங்களில் மூன்றாவது சங்க காலமான கடைச்சங்கக் காலத்தையே வரலாற்றாசிரியர்கள் சங்ககாலமாக எடுத்துக் கொள்கின்றனர். முதல் இரண்டு சங்கங்களும் புராணங்களில் புகழ்பெற்று வாழ்பவை என்றே கருதுகின்றனர். ஒவ்வொரு சங்கத்திலும் அச்சங்க காலத்திற்கென சங்க இலக்கியங்கள் படைக்கப்பட்டு தோற்றம் கண்டுள்ளதாகக் கருதப்படுகிறது. கல்வெட்டுகள், சங்க இலக்கியங்கள், மற்றும் தொல்பொருள் தரவுகள் ஆகியவையே தென்னிந்தியாவின் ஆரம்ப கால வரலாற்று ஆதாரங்களாகத் திகழ்கின்றன.

சுமாராக கி.மு 400 மற்றும் கி.பி. 200 ஆண்டுகளுக்கு இடையேயான காலத்தில், தமிழகத்தில் சேர, சோழ பாண்டியப் பேரரசுகள் இருந்துள்ளன. இவைதவிர வேளிர் போன்ற சில சுயாட்சி தலைவர்கள் ஆட்சியும் தமிழகத்தில் இருந்துள்ளது.

பழந்தமிழகத்தின் வரலாறு, தமிழர்களின் சமூக-அரசியல் சூழல் பண்பாட்டு வழக்கங்கள் தொடர்பான விரிவான தகவல்கள் உள்ளடங்கிய சொத்துக்களாக இலக்கியம் மற்றும் கல்வெட்டுகள் திகழ்கின்றன. வரலாற்றுக்கு முந்தைய காலம், தொன்மைக் காலம், இடைக்காலம் என்று மூன்று காலப் பிரிவுகளாகப் தமிழக வரலாறு பிரிக்கப்பட்டுள்ளது. தமிழ் தேசியத்தின் சமூக-அரசியல் மற்றும் கலாச்சார நிகழ்வுகளில் புரிதலை வழங்குகின்ற வகையில் உலகெங்கிலும் உள்ள இலக்கியங்களும், கல்வெட்டு ஆதாரங்களும் திகழ்கின்றன.

மேலதிக தகவல்கள்: பண்டைத் தமிழகத்தின் பொருளியல் நிலை, பண்டைத் தமிழகத்தின் விவசாயம், பண்டைத் தமிழகத்தின் தொழிற்சாலைகள்

பெரும் இலக்கண நூலான தொல்காப்பியம், பத்து நூல்களின் திரட்டான பத்துப்பாட்டு, எட்டு நூல்களை உள்ளடக்கிய எட்டுத் தொகை , சிலப்பதிகாரம், மணிமேகலை மற்றும் சீவக சிந்தாமணி போன்ற பதினெட்டு சிறு படைப்புகளையும் பண்டைய தமிழ் இலக்கியங்கள் உள்ளடக்கியுள்ளது. பண்டைய தமிழர்கள் நெருக்கமாக இயற்கை வழிபாட்டின் வேர்களை பின்பற்றிய செயல் வட இந்தியாவில் பின்பற்றப்பட்ட அதன் சமகால வேத இந்து மதத்திற்கு எதிரான புறமதத்தினன் போல இருந்தது. பண்டைய சங்க இலக்கியங்களில் சிவன் முழுமுதற் கடவுளாக கருதப்பட்டான். அதேவேளையில் முருகன் வழிபாடும் மக்களால் கொண்டாடப்பட்டது. தமிழ்ப்புலவர்கள் இரு கடவுளரையும் சங்கம் ஏறி பாடி முழங்கியுள்ளனர். தமிழ்கூறு நல்லுலகம் தங்கள் வாழ்வியலை அகவாழ்வு, புறவாழ்வு என்றும் வகை படுத்தி இருந்தனர். அவர்கள் வாழ்ந்த நிலப்பரப்பை இயற்கை அமைப்பிற்கு ஏற்றவாறு குறிஞ்சி, முல்லை, மருதம், நெய்தல், பாலை என ஐவகையாகப் பிரித்து அப்பகுதிகளின் சூழலை ஒட்டிய கடவுள்களையும் வழிபட்டனர். மலை சார்ந்த குறிஞ்சி நில மக்கள் செவ்வேள் எனப்படும் முருகனையும், காடு சார்ந்த முல்லைநில மக்கள் திருமாலையும், வயல் சார்ந்த மருதநில மக்கள் வேந்தனையும், கடல் சார்ந்த நெய்தல்நில மக்கள் கடலோன் என்ற தெய்வத்தையும் வழிபட்டனர். பழம்பெரும் இலக்கண நூலான தொல்காப்பியம் கொற்றவை என்ற தாய் கடவுளைக் குறிப்பிட்டுள்ளது. இதைத் தவிர மாயோன், வாலி போன்ற தெய்வங்களும் பண்டைகாலத்தில் இருந்துள்ளன. இடைக்காலத்தில் தமிழ் இலக்கியங்களில் இந்துமதத்தின் ஆதிக்கம் தலைதூக்கியது. இதனால் சிவனை பின்பற்றுவோர் சைவர்கள் என்றும் விஷ்ணுவைப் பின்பற்றுவோர் வைனவர்கள் என்றும் இரு பிரிவுகள் தோன்றின.

முருகக் கடவுளை மிகவும் பிரபலமான தெய்வமாக வழிபட்டனர். ஆரம்ப காலத்தில் சிவபெருமானின் மகனாக நம்பப்பட்ட கார்த்திகேயனே முருகன் என்று அடையாளம் காணப்பட்டது. முதலில் உள்ளூரில் வேறுபட்ட தெய்வமாக கருதப்பட்ட முருக வழிபாடு பின்னர் வலிமை பெற்றிருக்கலாம். தமிழ் கலாச்சாரத்தை ஆய்வு செய்தவர்களில் முக்கிய ஆய்வாளாரான கமில் வி சுவலபில் அவர்களும், பகுப்பாய்வு செய்வதற்குரிய மிகவும் சிக்கலான கடவுள்களில் ஒருவராக சுப்பிரமணிய – முருகனும் உள்ளார் என்கிறார். ஆதிகாலத்தில் இருந்த கொற்றவை வழிபாடு பின்னாளில் அதாவது இடைக்காலம் தொட்டு இன்றுவரை அம்மன் வழிபாடு அல்லது மாரியம்மன் வழிபாடாக மாற்றம் பெற்றுள்ளது. சிலப்பதிகாரத்து நாயகியாகிய கன்ணகியை தெய்வமாக்கிய பத்தினி வழிபாடும் தமிழர்களிடம் குறிப்பாக இலங்கையில் பொதுவாக காணப்பட்டது. இவர்களைத் தவிர திருமால், சிவன், கணபதி, பிற இந்து தெய்வங்கள் யாவருக்கும் கோயில் கட்டி வழிபடும் வழக்கமும் பின்பற்றப்பட்டது.

கலிபோர்னியா பல்கலைக்கழகத் தமிழ் ஆய்வுகள் தலைவர் ஜார்ஜ் எல் ஆர்ட் மதுரைச் தமிழ்ச்சங்கமே சிறப்பான இலக்கியச் சங்கம் என்கிறார்.




</doc>
<doc id="244812" url="https://ta.wikipedia.org/wiki?curid=244812" title="நாகபட்டினம் காயாரோகணேசுவரர் கோயில்">
நாகபட்டினம் காயாரோகணேசுவரர் கோயில்

நாகபட்டினம் காயாரோகணேசுவரர் கோயில் (திருநாகைக்காரோணம்) பாடல் பெற்ற தலங்களில் காவிரி தென்கரைத் தலங்களில் 82வது சிவதலமாகும். சம்பந்தர், அப்பர், சுந்தரர் மூவரதும் பாடல் பெற்ற இத்தலம் நாகப்பட்டினம் மாவட்டம் நாகப்பட்டினத்தில் அமைந்துள்ளது. இத்தலத்தில் இறைவன் அகத்தியருக்குத் திருமணக் காட்சியளித்தார் என்பது தொன்நம்பிக்கை. அதிபத்த நாயனார் அவதரித்த தலம் எனப்படுகிறது. ஆதிசேஷன், புண்டரீக முனிவர், அகத்தியர், அம்பிகை, முருகன், திருமால், வசிட்டர், முசுகுந்தன், அரசகேசரி, விசித்திரகவசன், விரூரகன், பத்திரசேனன், பாற்கரன், மித்திரன், காளகண்டன், சண்டதருமன் முதலியோர் வழிபட்ட தலமென்பது தொன்நம்பிக்கை (ஐதிகம்). நாகப்பட்டிணம் அதிபத்த நாயனார் அவதார தலம்



நாகப்பட்டிணம் இரயில் நிலையதிலிருந்து, இக்கோவில் 2-கி.மீ. தூரத்தில் உள்ளது. சென்னை, கும்பகோணம், தஞ்சாவூர், திருவாரூர், திருச்சிராப்பள்ளி, மயிலாடுதுறை முதலிய இடங்களிலிருந்து பேருந்து வசதி உள்ளது.

திருநாவுக்கரசர் பாடிய பதிகம்

"மனைவிதாய் தந்தை மக்கள் மற்றுள சுற்ற மென்னும்" 

"வினையுளே விழுந்த ழுந்தி வேதனைக் கிடமா காதே" 

"கனையுமா கடல்சூழ் நாகை மன்னுகா ரோணத் தானை"

"நினையுமா வல்லீ ராகில் உய்யலாம் நெஞ்சி னீரே."

"வையனை வைய முண்ட மாலங்கந் தோண்மேற் கொண்ட" 

"செய்யனைச் செய்ய போதிற் திசைமுகன் சிரமொன் றேந்துங்"

"கையனைக் கடல்சூழ் நாகைக் காரோணங் கோயில் கொண்ட"

"ஐயனை நினைந்த நெஞ்சே அம்மநாம் உய்ந்த வாறே.".

திருஞானசம்பந்தர் பாடிய பதிகம்

"புனையும் விரிகொன்றைக் கடவுள் புனல்பாய" 

"நனையுஞ் சடைமேலோர் நகுவெண் டலைசூடி" 

"வினையில் லடியார்கள் விதியால் வழிபட்டுக் "

"கனையுங் கடல்நாகைக் காரோ ணத்தானே."

"பாரோர் தொழவிண்ணோர் பணியம் மதில்மூன்றும்" 

"ஆரார் அழலூட்டி அடியார்க் கருள்செய்தான்"

"தேரார் விழவோவாச் செல்வன் திரைசூழ்ந்த"

"காரார் கடல்நாகைக் காரோ ணத்தானே.".
சுந்தரர் பாடிய பதிகம்

"பத்தூர்புக் கிரந்துண்டு பலபதிகம் பாடிப் " 

"பாவையரைக் கிறிபேசிப் படிறாடித் திரிவீர் " 

"செத்தார்தம் எலும்பணிந்து சேவேறித் திரிவீர் "

"செல்வத்தை மறைத்துவைத்தீர் எனக்கொருநா ளிரங்கீர் "

"முத்தாரம் இலங்கிமிளிர் மணிவயிரக் கோவை " 

"அவைபூணத் தந்தருளி மெய்க்கினிதா நாறுங் "

"கத்தூரி கமழ்சாந்து பணித்தருள வேண்டும் "

"கடல்நாகைக் காரோணம் மேவியிருந் தீரே.".
வைகாசி விசாகத்தில் பெருந்திருவிழா நடைபெறுகிறது. வருடா வருடம் ஆனி மாதம் நடைபெறும் பஞ்சகுரோச விழாவில் பெருமான் சாலிசுக மன்னனுக்கு திருமணக் கோலத்துடன் காட்சி கொடுத்து முக்தி மண்டபத்திலிருந்து அதிகாலை புறப்பட்டு பஞ்சகுரோச யாத்திரைத்தலங்களாகிய பொய்கைநல்லூர், பாப்பாகோவில், சிக்கல், பாலூர், வடகுடி, தெத்தி, நாகூர் ஆகிய சப்த ஸ்தலங்களுக்கும் சென்று தீர்த்தம் கொடுத்து மறுநாள் காலையில் வந்து காரோணப் பெருமான் கோபுர வாசலில் சாலிசுக மன்னனுக்கும், பக்தர்களுக்கும் காட்சி கொடுப்பதை பஞ்ச குரோச விழாவாகக் கொண்டாடுகின்றனர். நீலாயதாட்சி அம்மனுக்கு ஆடி மாதம் பரணி நட்சத்திரம் கூடிய நாளில் தொடங்கி 10 நாள் விழா சிறப்பாக நடைபெறும். 

நாகப்பட்டினம் நகரில் கீழ்க்கண்ட 12 சிவன் கோயில்கள் உள்ளன. 






</doc>
